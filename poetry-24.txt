{"author":"陆游","content":"苦寒勿怨天雨雪，雪来遗我明年麦。三月翠浪舞东风，四月黄云暗南陌。坐看比屋腾欢声，已觉有司宽吏责。腰鎌丁壮倾闾里，拾穗儿童动千百。玉尘出磨飞屋梁，银丝入釜须宽汤，寒醅发剂炊饼裂，新麻压油寒具香。大妇下机废晨织，小姑佐庖忘晚妆。老翁饱食笑扪腹，林下击壤歌时康。","dynasty":"宋代","title":"屡雪二麦可望喜而作歌"}
{"author":"陆游","content":"学道功赊岁月驰，平居自笑著鞭迟。安心未竟夜饶梦，与世虽疏秋尚悲。药圃幽寻芒屦湿，棋枰憨战角巾欹。只愁今夕西窗梦，又买长筒到古郫。","dynasty":"宋代","title":"自笑"}
{"author":"陆游","content":"万瓦清霜夜漏残，小舟斜月过兰干。老来一事偏堪恨，好看梅时却怕寒。","dynasty":"宋代","title":"梅花绝句"}
{"author":"陆游","content":"不惜貂裘换钓篷。嗟时人、谁识放翁。归棹借、樵风稳，数声闻、林外暮钟。幽栖莫笑蜗庐小，有云山、烟水万重。半世向、丹青看，喜如今、身在画中。","dynasty":"宋代","title":"恋绣衾其一"}
{"author":"陆游","content":"楚水枫林霜露新，白头一叟正吟呻。牛衣未起王章疾，马磨何伤许靖贫。治道本来存简册，神州谁与静烟尘？新亭对泣犹稀见，况觅夷吾一辈人！","dynasty":"宋代","title":"初寒病中有感"}
{"author":"陆游","content":"一齿危将堕，双瞳久已昏。谋生赖蔬圃，养拙闭柴门。多病从来惯，虚名不足论。自怜馀一念，犹欲济元元。","dynasty":"宋代","title":"老叹"}
{"author":"陆游","content":"故里登高接隽游，即今不计几番秋。一樽尚与菊花醉，胄事不禁江水流。薄命虽多死闾巷，逢时亦有至公侯。若论耄岁朱颜在，穷达皆当输一筹。","dynasty":"宋代","title":"绍兴辛末至丙子六年间予年方壮每遇重九"}
{"author":"陆游","content":"桑苎柴桑一世豪，区区玩物亦徒劳。品茶未及毁茶妙，饮酒何如止酒高？","dynasty":"宋代","title":"戏述渊鸿渐遗事"}
{"author":"陆游","content":"村陋垣屋颓，岁晚风雨横。泥涂绝还往，餐粥养衰病。药囊杂书卷，白发满清镜。一榻卧兼旬，不践墙下径。乌鹊忽报晴，霜重节侯正。厌供冻砚愁，颇动蜡屐兴。山楹快远眺，松吹惬幽听。地瘦药苗稀，叶脱木枝劲。东村未为远，脚力不济胜。三叹入荆扉，跏趺学僧定。","dynasty":"宋代","title":"雨晴步至山亭欲遂游东村不果"}
{"author":"陆游","content":"去年寒雨中，骑驴度剑阁；今年当此时，卧听边城柝。巍巍千尺像，与我两寂寞。交游阅四海，此老差可托。但当频自省，诸恶誓莫作。时时一凭高，相望要不怍。桑间戒三宿，坚坐岂渠乐；却应输老夫，新春买芒屩。","dynasty":"宋代","title":"雨中登楼望大像"}
{"author":"陆游","content":"麝香萱草移东郭，锦子葵花买上原。儿唤乃翁闲一看，欣然曳杖出篱门。","dynasty":"宋代","title":"闲咏园中草木"}
{"author":"陆游","content":"病境虽犹在，秋天已自清。闲思寻酒伴，嬾畏主诗盟。烟艇桐江去，篮舆剡县行。会心随处住，便足了余生。","dynasty":"宋代","title":"病中思出游"}
{"author":"陆游","content":"海山万峰郁参差，宫殿插水蟠蛟螭。碧桃千树自开落，飞桥架空来者谁？桐枝高耸宿丹凤，莲叶半展巢金龟。和风微度宝筝响，永日徐转帘阴移。西厢恍记旧游处，素壁好在寻春诗。当年意气不少让，跌宕醉墨纷淋漓。宿酲未解字犹湿，人间岁月浩莫推。叹惊抚几忽梦断，海阔天远难重期。","dynasty":"宋代","title":"记九月二十六夜梦"}
{"author":"陆游","content":"北征谈笑取关河，盟府何人策战多？扫尽烟麈归铁马，剪空荆棘出铜驼。史臣历纪平戎策，壮士遥传入塞歌。自笑书生无寸效，十年枉是枕琱戈。","dynasty":"宋代","title":"书事"}
{"author":"陆游","content":"小径霜泥结冻时，幽人十日废筇枝。新晴池馆春来早，帘外鸣禽圣得知。","dynasty":"宋代","title":"鸣禽"}
{"author":"陆游","content":"昔慕骚人赋远游，放懹蜀栈楚山秋。橘中尚可著四老，海外谁云无九州？薄酒时须浇舌本，闲愁莫遣上眉头。幅巾短褐吾羞便，实厌衣冠裹沐猴。","dynasty":"宋代","title":"岁暮遣兴"}
{"author":"陆游","content":"女墙齾齾带斜晖，短棹还从剡曲归。林叶经霜浑欲尽，人家近水自相依。逢迎俗客言多忤，颠沛穷途计易非。雪里闭门殊不恶，故貂虽弊胜无衣。","dynasty":"宋代","title":"泛舟"}
{"author":"陆游","content":"平生万事付之天，百折犹能气浩然。试问软尘金络马，何如柔橹月侵船？英雄到底是痴绝，富贵但能妨醉眠。三百里湖随意住，人间真有地行仙。","dynasty":"宋代","title":"舟中戏书"}
{"author":"陆游","content":"目视左（左目右荒）（左目右荒）耳聋，吾衰略与昔人同。移灯自看伶竮影，取酒时浇礧磈胸。东郭稍能师顺子，北山未敢笑愚公。空村雪虐风饕夜，袖手悠然政策功。","dynasty":"宋代","title":"雪夕"}
{"author":"陆游","content":"环走几千里，驰归亦再旬。征途饶感慨，讼牒费精神。风雪常欺客，文章本误身。小诗无杰思，犹得当吟呻。","dynasty":"宋代","title":"进贤驿感怀"}
{"author":"陆游","content":"少时唤愁作底物，老境方知世有愁。忘尽世间愁故在，和身忘却始应休。","dynasty":"宋代","title":"读唐人愁诗戏作"}
{"author":"陆游","content":"梅子生仁燕护雏，遶檐新叶绿扶疏。朝来酒兴不可耐，买得钓船双鳜鱼。","dynasty":"宋代","title":"柯桥客亭"}
{"author":"陆游","content":"三百里湖秋渺然，是间可以著钓船。浩歌暮过石帆下，烂醉夜泊樵风边。茫茫沙月忽侧堕，袅袅山气时孤骞。冥鸿远举谢斯世，白鸥自放全其天。幽栖幸脱市朝械，捷径那著功名鞭。人生各自适意耳，稷禹巢许知谁贤？","dynasty":"宋代","title":"泛湖上云门"}
{"author":"陆游","content":"杖头高挂百青铜，小立旗亭满袖风。莫笑村醪薄无力，衰颜也得暂时红。","dynasty":"宋代","title":"对酒戏作"}
{"author":"陆游","content":"蘸水朱扉不上关，采莲小舫夜深还。一樽何处无风月，自是人生苦欠闲。","dynasty":"宋代","title":"采莲"}
{"author":"陆游","content":"开岁频风雨，清明气始和。游山书半废，耽酒睡常多。客去孙登啸，牛疲甯戚歌。余生犹有几？尽底付渔蓑。","dynasty":"宋代","title":"幽居杂题"}
{"author":"陆游","content":"春光何止二分空，寒食都无数日中。密叶成阴花寂寂，旧巢添土燕匆匆。纸鸢收线愁风恶，秧马掀泥喜雨蒙。堪叹今年衰更甚，苍颜纵醉不成红。","dynasty":"宋代","title":"山园杂咏"}
{"author":"陆游","content":"清风发疏林，皦月上素壁。悠然倚庭楯，爱此风月夕。人间好时节，俯仰成宿昔。少年不痛饮，老大空叹息。","dynasty":"宋代","title":"观月"}
{"author":"陆游","content":"绣川池阁记曾游，落日栏边特地愁。白首即今行万里，淡烟依旧送孤舟。归心久负鲈鱼鱠，春色初回杜若洲。会买一蓑来钓雨，凭谁先为谢沙鸥？","dynasty":"宋代","title":"题绣川驿"}
{"author":"陆游","content":"短帽簪花舞道傍，年垂八十尚清狂。茸茸胎发朝盈栉，炯炯神光夕照梁。令尹阅人三仕已，太山在我一毫芒。药苗麦饭初何欠，全取愚儒百鍊刚。","dynasty":"宋代","title":"醉舞"}
{"author":"陆游","content":"平生不喜作鹏抟，常伴寒螿语夜阑。一碗淖糜支日过，数椽破屋著身宽。衰残虽已叹垂白，忧患未容侵渥丹。後五百年吾话在，笑君虚坐几蒲团。","dynasty":"宋代","title":"书志"}
{"author":"陆游","content":"冷落无人佐客庖，庾郎三九困讥嘲。此行忽似蟆津路，自候风烛煮小巢。","dynasty":"宋代","title":"巢菜并序"}
{"author":"陆游","content":"湖上山衔落月明，钓筒收罢叶舟横。不知身世在何许，一夜萧萧芦荻声。","dynasty":"宋代","title":"湖上秋夜"}
{"author":"陆游","content":"素娥窃药不奔月，化作江梅寄幽绝。天工丹粉不敢施，雪洗风吹见真色。出篱藏坞香细细，临水隔烟情脉脉。一春花信二十四，纵有此香无此格。放翁年来百事惰，唯见梅花愁欲破。金壶列置春满屋，宝髻斜簪光照坐。百榼淋漓玉斝飞，万人辟易银鞍过。不惟豪横压清臞，聊为诗人洗寒饿。","dynasty":"宋代","title":"芳华楼赏梅"}
{"author":"陆游","content":"税驾名园半日留，游丝飞蝶晚悠悠。骤暄不为海棠计，长昼只添鹦鹉愁。老去自惊诗酒减，客中偏觉岁时遒。东风好为吹归梦，著我松江弄钓舟。","dynasty":"宋代","title":"春晴暄甚游西市施家园"}
{"author":"陆游","content":"无事自能心太平，有为终蔽性光明。皮肤脱尽见真理，粱肉扫空甘菜羹。处处浮家成野宿，时时策蹇作山行。平生常笑羊裘老，史册犹存後世名。","dynasty":"宋代","title":"书怀"}
{"author":"陆游","content":"豪士以妾换马，耕农卖剑买牛。我看浮名似梦，却贪山水闲游。","dynasty":"宋代","title":"六言"}
{"author":"陆游","content":"二十余年别石门，灯前感旧欲消魂。人生万事皆如梦，自笑区区记剑痕。","dynasty":"宋代","title":"绍兴庚辰余游谢康乐石门与老洪道士痛饮赋诗"}
{"author":"陆游","content":"今皇神武是周宣，谁赋南征北伐篇？四海一家天历数，两河百郡宋山川。诸公尚守和亲策，志士虚捐少壮年！京洛雪消春又动，永昌陵上草芊芊。","dynasty":"宋代","title":"感愤"}
{"author":"陆游","content":"少壮离别时，回顾日月长；会合终有期，何恨天一方。我齿如败屐，君发如新霜，余日复几何，万里遥相望。欲泣老无泪，欲梦不可常。寄书何时到？江汉春茫茫。","dynasty":"宋代","title":"箜篌谣二首寄季长少卿"}
{"author":"陆游","content":"羽扇纶巾一味凉，旷怀非醉亦非狂。横林点点暮鸦集，平垄离离新稻香。山月出时闲弄影，水风清处旋移床。学仙到此无余说，更觉金丹堕秕糠。","dynasty":"宋代","title":"门外追凉"}
{"author":"陆游","content":"百尺松根结茯苓，千年长养似人形。谁知金鼎烹初熟，恰直山翁醉欲醒。","dynasty":"宋代","title":"纵笔二首其二"}
{"author":"陆游","content":"疏帘曲槛蘋风凉，细腰美人藕丝裳。绿藤水文穿矮床，玉指纤纤弹履霜。高林莺啭日正长，幽涧泉鸣夜未央。哀思不怨和而庄，有齐淑女礼自防。世人但惑青楼倡，琵琶箜篌杂胡羌。试听一曲醒汝狂，文姬指法传中郎。","dynasty":"宋代","title":"听琴"}
{"author":"陆游","content":"病眼慵於世事开，虚堂高卧谢氛埃。帘栊无影觉云起，草树有声知雨来。茶碗嫩汤初得乳，香篝微火未成灰。翛然自适君知否？一枕清风又过梅。","dynasty":"宋代","title":"五月十一日睡起"}
{"author":"陆游","content":"世事相寻败与成，湖中畚锸浩纵横。共知陂坏行当复，敢恨台高既已倾。天镜忽看孤月堕，樵风长送片帆轻。下临万顷如云稼，从此年年有颂声。","dynasty":"宋代","title":"复湖"}
{"author":"陆游","content":"南陌东阡自在身，耄年喜见岁华新。洛中九老非吾侣，且作山阴十老人。","dynasty":"宋代","title":"庚申元日口号"}
{"author":"陆游","content":"疏钟度莽苍，远火耿微茫。岁暮水归壑，夜寒天霣霜。人生一虫臂，世路几羊肠。老大忘绳检，狂歌尽意长。","dynasty":"宋代","title":"溪行二首其二"}
{"author":"陆游","content":"亭传临江浒，床敷息我劳。屋茅残月冷，庭树北风鏖。虚市饶新兔，村场有浊醪。气衰仍病著，小饮不能豪。","dynasty":"宋代","title":"宿城头舖小饮而睡"}
{"author":"陆游","content":"断山支径得行吟，度涧穿林不厌深。雉挟两雌飞谷口，鸟将数子下墙阴。前三喜接高人语，方寸宁容俗虑侵？少待新春好风日，不妨携客更相寻。","dynasty":"宋代","title":"寺壁偶题"}
{"author":"陆游","content":"荒郊寒雨晚凄凄，四壁穿颓旋补泥。物我元须各安稳，自苫牛屋织鸡栖。","dynasty":"宋代","title":"初冬杂题"}
{"author":"陆游","content":"大耋光阴岂自期，即今堪喜亦堪悲。关河隔绝初心负，忧患侵寻旧学衰。羸马涉溪孤店路，栖鸦满树晓霜时。凭鞍残梦悠然觉，又得浮生一首诗。","dynasty":"宋代","title":"马上口占"}
{"author":"陆游","content":"放翁老去未忘情，镜里森然白发生。一片常愁见花落，三声最怕听猿鸣。年年双双路傍堠，夜夜短长城上更。晚悟一条差似可，孤舟渔火看潮平。","dynasty":"宋代","title":"即事"}
{"author":"陆游","content":"冷饭杂沙砾，短褐蒙霜露。黄叶满山邮，行人跨驴去。","dynasty":"宋代","title":"路傍曲"}
{"author":"陆游","content":"西岩老宿雪垂肩，白石为粮四百年。喜我未忘山下路，殷懃握手一欣然。","dynasty":"宋代","title":"记梦"}
{"author":"陆游","content":"鉏犁满野及冬耕，时听儿童叱犊声。逐客固宜安散地，闲民何幸乐升平。雪花漫漫荞将熟，绿叶离离荠可烹。饭饱身闲书有课，西窗来趁夕阳明。","dynasty":"宋代","title":"初冬"}
{"author":"陆游","content":"一年最好早春天，风日初和未脱绵。坎坎圆鼙赛神社，翻翻小繖下湖船。","dynasty":"宋代","title":"新春感事八首终篇因以自解"}
{"author":"陆游","content":"短褐枯筇老病身，龙钟也复喜新春。已知不解多年住，且作都无一事人。檐角鸟声呼醉梦，室中花气袭衣巾。朝来更有欣然处，一箸山蔬胜八珍。","dynasty":"宋代","title":"春近"}
{"author":"陆游","content":"少时狂走西复东，银鞍骏马驰如风。眼看春去不复惜，只道岁月来无穷。初游汉中亦未觉，一饮尚可倾千锺。叉鱼狼藉漾水浊，猎虎蹴蹋南山空。射堋命中万人看，毯门对植双旗红。华堂却来弄笔砚，新诗醉草夸坐中。剑关南山才几日，壮气摧缩成衰翁。雪霜萧飒已满鬓，蛟龙郁屈空蟠胸。邻园杏花忽烂熳，推枕强起随游蜂。遶看百匝几叹息，吹红洗绿行忽忽。暮年逢春尚有几？常恐春去寻无踪。青钱三百幸可办，且判烂醉酤郫筒。","dynasty":"宋代","title":"春感"}
{"author":"陆游","content":"杏花天气喜新晴，白首书生乐太平。小陌秋千虽隔世，名园祓禊尚关情。山林自古流觞地，弦管谁家送酒声？蓴菜鮆鱼初满市，莫将羊酪敌南烹。","dynasty":"宋代","title":"春游"}
{"author":"陆游","content":"朱樱羊酪喜新尝，碧井桐阴转午凉。书几得晴宜试墨，衣篝因润称熏香。枯龟自觉支床稳，老马安能试草长？半世学骚终不近，空余清梦上沅湘。","dynasty":"宋代","title":"初夏幽居偶题"}
{"author":"陆游","content":"清晨得小雨，凭阁意欣然。一扫群儿迹，稍稀游女船。烟波蘸山脚，湿翠到阑边。坐诵空蒙句，予怀玉局仙。","dynasty":"宋代","title":"真珠园雨中作"}
{"author":"陆游","content":"夜来急雪打船窗，今夜推窗月满江。堪恨无情一枝橹，水禽惊起不成双。","dynasty":"宋代","title":"十二月十日暮小雪即止"}
{"author":"陆游","content":"残梅零落不禁吹，真是无花空折枝。堪笑老人风味减，三年不作送梅诗。","dynasty":"宋代","title":"春初骤暄一夕梅尽开明日大风花落成积戏作"}
{"author":"陆游","content":"小聚风烟外，衡门水竹间。疏沟分北涧，翦木见南山。人笑谋生拙，天教到死闲。犹存拄杖子，遇兴即跻攀。","dynasty":"宋代","title":"衡门"}
{"author":"陆游","content":"栟榈冠，青芒屩，上天下夫不骑鹤。唤作神仙渠不肯，道是凡人我又划，会稽城中且賣藥。","dynasty":"宋代","title":"钱道人赞"}
{"author":"陆游","content":"身似头陀不出家，杜陵归老有桑麻。茶煎小鼎初翻浪，灯映寒窗自结花。残药渐离愁境界，乱书重理淡生涯。等闲一事还超俗，断纸题诗字乱斜。","dynasty":"宋代","title":"病中杂咏十首"}
{"author":"陆游","content":"萧骚白发满纶巾，犹是人间诗酒身。湖上悲秋新有作，眼边败意绝无人。稻粱栖亩雁初下，烟水粘天鸥自驯。堪笑推移成老大，时时几杖接乡邻。","dynasty":"宋代","title":"即事"}
{"author":"陆游","content":"溪透桃源路，门连小华峰。虹霓横水槛，羽盖偃岩松。日月诗魂迥，烟霞道气浓。欲寻钟吕去，世外说从容。","dynasty":"宋代","title":"闲居七首其二"}
{"author":"陆游","content":"残暑侵人畏汗沾，清秋乍见月纤纤。自烧熟火添香兽，旋把寒泉注砚蟾。佳客误占萤入户，远书空喜鹊鸣檐。悠然独对清灯卧，谁念柴门老病兼？","dynasty":"宋代","title":"八月三日骤凉有感"}
{"author":"陆游","content":"雪声如飞沙，风声如翻涛，三更天地闇，雪急风愈豪。颇疑虚空中，鬼神战方鏖，胜负要一决，利兵未肯櫜。我如堕重围，百计无由逃。僵缩不能寐，起坐拥故袍。自叹老益贫，庭草常不薅；惟酒不惮费，贷券如山高。园蔬甘且柔，味不减豚羔。醉此风雪夕，聊忍抱瓮劳。","dynasty":"宋代","title":"雪夜"}
{"author":"陆游","content":"吾庐镜湖上，傍水开云扃。秋浅叶未丹，日落山更青。孤鹤从西来，长鸣掠沙汀；亦知常苦饥，未忍吞膻腥。我食虽不肉，匕箸穷芳馨。幽窗灯火冷，浊酒倒残瓶。","dynasty":"宋代","title":"吾庐"}
{"author":"陆游","content":"孤市人稀冷欲冰，昏昏一盏店家灯。开门拂榻便酣寝，我是江南行脚僧。","dynasty":"宋代","title":"双流旅舍"}
{"author":"陆游","content":"区竽常愿雨，秧菜常愿晴，吾儿行渡江，晨起愁风生。人生各徇私，夫岂造物情。孰能均此意，万里皆春耕？","dynasty":"宋代","title":"东斋杂书"}
{"author":"陆游","content":"江渎池头烂醉归，青旗日晚插城扉。正驰玉勒冲红雨，又挟金丸伺翠衣。老境渐侵欢意尽，旧游欲说故人稀。凭高三叹君知否，倦鷁无风亦退飞。","dynasty":"宋代","title":"检旧诗偶见在蜀日江渎池醉归之篇怅然有感"}
{"author":"陆游","content":"万钱近县买黄犊，襏襫行当东作时。堪笑江东王谢辈，唾壼尘尾事儿嬉。","dynasty":"宋代","title":"农舍"}
{"author":"陆游","content":"腊雪瑞丰登，春雨相发生，二者皆可贺，爱此打窗声。披衣起静听，萧萧乱疏更。岂惟肺渴苏，耳目为一清。孤灯不结花，相对翳复明。明朝遂除夕，岁月惊峥嵘。","dynasty":"宋代","title":"十二月二十九日夜半雨雪作披衣起听"}
{"author":"陆游","content":"箬帽丝丝雨，芒鞋策策泥。柳斜风带北，花敛日平西。社酒誇新压，春芜喜遍犁。深村无客过，父子自扶携。","dynasty":"宋代","title":"春行"}
{"author":"陆游","content":"残历消磨无半纸，一年光景又成非。瓦沟雪水滴欲尽，江路梅花开尚稀。竹院篝灯留度宿，旗亭夸酒劝无归。此身自笑知何似，万里辽天一鹤飞。","dynasty":"宋代","title":"岁暮出游"}
{"author":"陆游","content":"四月江南暑尚微，虚堂初换葛衣时。嬾陪陌上雍容骑，且对窗间腷膊棋。糁径落花犹片片，拂云新竹已离离。年来病肺疏杯酌，应接风光赖有诗。","dynasty":"宋代","title":"四月"}
{"author":"陆游","content":"耽耽丑石罴当道，矫矫长松龙上天。满地凌霄花不扫，我来六月听鸣蝉。","dynasty":"宋代","title":"夏日杂题八首其二"}
{"author":"陆游","content":"汉终四百天所命，老贼方持太阿柄。区区梁益岂足支，不忍安坐观异姓。遗民亦知王室在，闰位那干天统正。公虽已没有神灵，犹假贼手诛钟邓。前年我过沔阳祠，再拜奠俎衰泪迸。洁斋请作送迎诗，精忠大义神其听。","dynasty":"宋代","title":"谒诸葛丞相庙"}
{"author":"陆游","content":"高庙衣冠月出游，中原父老泪交流。诸公谁效回天力？散吏空怀恤纬忧。雨细渔庵晨举网，月明耕陇夜驱牛。神州克复知何日？北望飞蓬万里秋。","dynasty":"宋代","title":"书叹"}
{"author":"陆游","content":"平生杜宇最相知，遗我巢山一段奇。茶磑细香供隐几，松风幽韵入哦诗。溪边拂石同儿钓，竹下开轩唤客棋。几许放翁新事业，不教虚过太平时。","dynasty":"宋代","title":"山居"}
{"author":"陆游","content":"似闲有俸钱，似仕无簿书。似长免事任，似属非走趋。病能加餐饭，老与酒不疏，婆裟东湖上，幽旷足自娱。时时唤客醉，小阁临红蕖，钓鱼斫银丝，擘荔见玉肤。檀槽列四十，遗声传故都。岂惟豪两川，自足夸东吴。但恨诗不进，榛荒失耘锄；何当扫纤艳，杰作追黄初。","dynasty":"宋代","title":"醉书"}
{"author":"陆游","content":"五门西角红楼下，一树丹枫马上看。回首旧游如梦里，西风吹泪倚阑干。","dynasty":"宋代","title":"山中望篱东枫树有怀成都"}
{"author":"陆游","content":"两山如峨眉，一水若车辋，吾昔庐其间，百里临莽苍。少年手艺木，条干日夜长。咿哑驾独辕，迢递摇两桨。平生会心地，今乃寄梦想。何时唤邻翁，烟水行布网。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"饶舌忧患始，铭膺勤戒深。谈空摩诘默，对酒子光瘖。久已忘齐语，何尝解越吟。悠然嫌未足，更抚绝弦琴。","dynasty":"宋代","title":"戒言"}
{"author":"陆游","content":"黄纸淋漓字似鸦，即今真个是还家。园庐渐近湖山好，邻曲来迎鼓笛哗。笾实傍篱收豆荚，盘蔬临水采芹芽。皇家养老非忘汝，不必青门学种瓜。","dynasty":"宋代","title":"上章纳禄恩畀外祠遂以五月初东归"}
{"author":"陆游","content":"六朝覆育忝遗民，扶惫归来雪鬓新。对酒无欢翻作病，爱诗何得但穷人。腰钱自昔妨骑鹤，绝笔何时到获麟？乡俗嬉游重端五，剩烹团粽唤比邻。","dynasty":"宋代","title":"入春念归尤切有作"}
{"author":"陆游","content":"风露九霄寒，侍宴玉华宫阙。亲向紫皇香案，见金芝千叶。碧壶仙露酝初成，香味两奇绝。醉后却骑丹凤，看蓬莱春色。","dynasty":"宋代","title":"好事近（十二之二）"}
{"author":"陆游","content":"种秫供留客，移花待探春。愁边开乐国，闹里作闲身。鬓发今如此，头颅莫问人。白鸥非避俗，野性自难驯。","dynasty":"宋代","title":"种秫"}
{"author":"陆游","content":"羸疾止还作，已过秋暮时。但当名百药，那更谒三医？强饭幸如昨，清游元有期。新霜宜野店，行矣不须疑。","dynasty":"宋代","title":"羸疾"}
{"author":"陆游","content":"薄晚悠然下草堂，纶巾鹤氅弄秋光。风经树杪声初紧，月入门扉影正方。一世不知谁後死，四时可爱是新凉。从今觅醉其当勉，酒似鹅儿破壳黄。","dynasty":"宋代","title":"八月九日晚赋"}
{"author":"陆游","content":"鲈肥菰脆调羹美，荞熟油新作饼香。自古达人轻富贵，例缘乡味忆还乡。","dynasty":"宋代","title":"初冬绝句"}
{"author":"陆游","content":"一篙湖水鸭头绿，千树桃花人面红。茆舍青帘起余意，聊将醉舞答春风。","dynasty":"宋代","title":"春晚村居杂赋绝句"}
{"author":"陆游","content":"放翁平生一钓船，秋水未落江渺然。露洗玉宇清无烟，月轮徐行万里天。人间声利何足捐，浩歌看月冷不眠。孤鹤掠水来翩翩，似欲驾我从此仙。我寓红尘今几年？俛首缰锁常自怜。乐哉挥手过月边，西风未凋玉井莲。","dynasty":"宋代","title":"江月歌"}
{"author":"陆游","content":"愁凭酒破除，病藉药枝梧。焦革死已久，宋清今亦无。幽情寄鱼鸟，小艇杂菰蒲。海上秋风早，悬知肺渴苏。","dynasty":"宋代","title":"酒药"}
{"author":"陆游","content":"太白十诗九言酒，醉翁无诗不说山。若耶老农识几字，也与二事日相关。","dynasty":"宋代","title":"饮酒望西山戏咏"}
{"author":"陆游","content":"碪杵声中去日遒，小轩风露一帘秋。人间走遍心如石，分付寒螿替说愁。","dynasty":"宋代","title":"小轩"}
{"author":"陆游","content":"索米官仓例坐愚，东方未可戏侏儒。行藏要付他年看，富贵真堪一笑无。等死不过赊岁月，长闲勿更问妻孥。狂豪尽道非平昔，老胆轮囷尚满躯。","dynasty":"宋代","title":"郊居"}
{"author":"陆游","content":"君子尚大节，又甚恶不情，鲁连故可人，用意终近名。千载高夷齐，采薇忘其生，周公述易象，所以贵幽贞。去圣虽已远，江左见渊明；我读饮酒诗，朱弦有遗声。杂兴又此身漂荡等流槎，陋巷无心长草莱，柴门偶自不曾开。余龄渐迫诸孙长，徂岁将穷积雪来。旦欲燎衣无宿烬，暮思赬颊但空罍。孰知自有忘忧处，遶坐新书正作堆。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"信脚村墟路，归来日未西。波清鱼队密，风小鹊巢低。白水初平岸，青芜亦遍犁。市垆多美酒，饮具不须齐。","dynasty":"宋代","title":"东村"}
{"author":"陆游","content":"翦棘移门未费钱，好山无数碧巉然。病夫愦愦真堪笑，反衣狐裘三十年。","dynasty":"宋代","title":"新作南门"}
{"author":"陆游","content":"小筑茅茨镜水滨，天教静处著闲身。平原不复赋豪士，甫里但思歌散人。翠壁微泉时的皪，衡门叠嶂晓嶙峋。子虚误辱诸公赏，万里轻鸥岂易驯！","dynasty":"宋代","title":"小筑"}
{"author":"陆游","content":"南市沽浊醪，浮螘甘不坏。东门买彘骨，醯酱点橙?。蒸鸡最知名，美不数鱼蟹。轮囷犀浦芋，磊落新都菜。欲赓老饕赋，畏破头陀戒。况予齿日疏，大脔敢屡嘬?杜老死牛炙，千古惩祸败。闭门饵朝霞，无病亦无债。","dynasty":"宋代","title":"饭罢戏作"}
{"author":"陆游","content":"梁州风月今何在，每忆朋俦泪溅裾。戎幙已如它世事，素屏犹对故人书。","dynasty":"宋代","title":"昔从戎南郑日范西叔为予书小卧屏今三十有八"}
{"author":"陆游","content":"新晴天宇色正青，群鸿高骞在冥冥。儿童相呼共仰视，我亦扶杖来中庭。丰年到处稻粱满，胡不暂下栖沙汀？应须江海寄旷快，肯为霜雪嗟飘零！书生可笑不自喜，憔悴久翦笼中翎。鸥波万里每媿杜，鹤化千载知非丁。风前哀号漫激烈，月下孤影常伶竮。诗成欲写复嬾去，诵似溪友声泠泠。","dynasty":"宋代","title":"秋晴见天际飞鸿有感"}
{"author":"陆游","content":"雨点鸣丛苇，云头冒远山。儿曹出篱望，老子榜舟还。润入园畦里，凉生窗户间。秋阳方可畏，徙倚一开颜。","dynasty":"宋代","title":"小雨钓归"}
{"author":"陆游","content":"菱舟烟雨久思归，贪恋明时未拂衣。乞与一城教睡足，犹能觅句寄黄扉。","dynasty":"宋代","title":"寄周洪道参政"}
{"author":"陆游","content":"慈姥矶头月，纤纤照酒杯。素秋风露重，久客鬓毛催。宿鸟惊还定，飞萤阖复开。平生四方志，老去转悠哉。","dynasty":"宋代","title":"晚泊慈姥矶下二首其二"}
{"author":"陆游","content":"落托在人间，经旬不火食；醉後上江楼，横吹苍玉笛。大口如盆眼如电，九十老人从小见。曾携一鹤过岳阳，满城三日闻酒香。醉学究圣师饮百觚，俨然常斋庄；弟子习礼余，兕觥跻公堂。至今遗风被洙泗，诸生雅歌老儒醉。衣冠简朴未可轻，安知中无鲁二生？","dynasty":"宋代","title":"醉道士"}
{"author":"陆游","content":"晓来一雨洗尘痕，浓绿阴阴可一园。燕子声中寂无事，独穿苔径出篱门。","dynasty":"宋代","title":"晓雨初霁"}
{"author":"陆游","content":"万里萧条酒一杯，梦魂犹自度邛郲。可怜龙鹤山中菜，不伴峨眉栮脯来。","dynasty":"宋代","title":"食野菜"}
{"author":"陆游","content":"古人已去不可回，今人日夜归泉台。浮生细看只此是，到死自苦何为哉？矜名饰诈竟一世，忍寒触热忘其骸。不令金樽映翠杓，坐待白骨生苍苔。清秋九月瘴如洗，白盐千仞高崔嵬。荒庭落叶不可扫，惟有丛菊争先开。瀼西黄柑霜落爪，溪口赤梨丹染腮，熊肪玉洁美香饭，鮓脔花糁宜新醅。南窗病起亦萧散，甚欲往探城西梅。一官底处不败意，正用此时持事来！","dynasty":"宋代","title":"秋晴欲出城以事不果"}
{"author":"陆游","content":"孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。","dynasty":"宋代","title":"杂感"}
{"author":"陆游","content":"晓出锦江边，长桥柳带烟。豪华行乐地，芳润养花天。拥路看欹帽，窥门笑坠鞭。京华归未得，聊此送流年。","dynasty":"宋代","title":"晓过万里桥"}
{"author":"陆游","content":"七十衰翁，不减少年豪气。似天山、凄凉病骥。铜驼荆棘，洒临风清泪。甚情怀、伴人儿戏。如今何幸，作个故溪归计。鹤飞来、晴岚暖翠。玉壶春酒，约群仙同醉。洞天寒、露桃开未。","dynasty":"宋代","title":"谢池春其三"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦令闺思"}
{"author":"陆游","content":"东篱深僻懒衣裳，书卷纵横杂药囊。无吏徵租终日睡，得钱沽酒一春狂。新营茅舍轩窗静，旋煮山蔬匕箸香。戏集句图书素壁，本来无事却成忙。","dynasty":"宋代","title":"东篱三首其一"}
{"author":"陆游","content":"老向人间怯路岐，感今怀昔不胜悲。诗无杰思知才尽，酒有残杯觉气衰。县郭灯疏寻店夜，津亭雨细待船时。筋骸尚给春耕在，便买乌犍亦未迟。","dynasty":"宋代","title":"遣兴"}
{"author":"陆游","content":"苍璧与黄琮，初非俗所贵，粲然荐缫藉，可对越天地。我岂卖饼儿，自衒三家市；持盘叫道边，虽售无乃媿！文章等卜祝，王公以儒戏；书成藏名山，此是千载事。","dynasty":"宋代","title":"寓怀"}
{"author":"陆游","content":"万里归无策，八年淹此留。羞蒙子公力，宁倦长卿游。听雨潇湘夜，飞鹰鄠杜秋。更须论富贵，此计亦悠悠。","dynasty":"宋代","title":"暮秋二首其二"}
{"author":"陆游","content":"攲斜古屋枕江干，恩赐残骸许挂冠。杵臼有声聊足食，羊牛识路自归阑。不求客恕陶潜醉，肯受人怜范叔寒。儿辈渐还家暖热，预知灯火话团栾。","dynasty":"宋代","title":"书喜"}
{"author":"陆游","content":"房星纵，心星横，斗牛阑干河汉明。青天露坐性所乐，不觉庭树秋风生。秋风摇落君勿悲，明年花开还满枝。人生衰谢则已矣，宁复鬒发童颜时！","dynasty":"宋代","title":"初秋露坐作短歌"}
{"author":"陆游","content":"勋业文章意已阑，暮年不足是看山。江南寺寺楼堪倚，安得身如杜牧闲！","dynasty":"宋代","title":"初冬杂题"}
{"author":"陆游","content":"飕飕松韵生鱼眼，汹汹云涛涌兔毫。促膝细论同此味，绝胜痛饮读离骚。","dynasty":"宋代","title":"夜坐戏作"}
{"author":"陆游","content":"畏涂历尽百年中，老卧穷阎一秃翁，衣杵凄凉常带月，井桐零落不禁风。空文久悔雕虫技，大学方施习射功。万一死前能少进，九原犹可见先公。","dynasty":"宋代","title":"秋感"}
{"author":"陆游","content":"小巘平冈雪陆离，幽人又赋探春诗。典琴沽酒元非俗，著屐观碑又一奇。大度乾坤容落托，多情风月笑衰迟。吾生也似梅花淡，燕未归来蝶不知。","dynasty":"宋代","title":"雪後出游戏作"}
{"author":"陆游","content":"池水车初满，荆篱补已成。身闲诗简淡，心静梦和平。雁後寒鸦至，枫先桕叶赬。居然足幽兴，未叹岁峥嵘。","dynasty":"宋代","title":"幽兴"}
{"author":"陆游","content":"斟泉可瀹茗，就泉可洗药。楚人曾未知，但谓缨可濯。","dynasty":"宋代","title":"新泉绝句二首"}
{"author":"陆游","content":"永日安耕钓，余年迫耄期。研朱点周易，饮酒和陶诗。带箭归飞鹤，榰床不瞑龟。此生君看取，死是出门时。","dynasty":"宋代","title":"客有见过者既去喟然有作"}
{"author":"陆游","content":"龟屋裁小冠，鹿皮制短裘。陆驾少游车，水泛渊明舟。山泽与城市，有路即可游。或时一饭去，间亦旬日留。方见草木萌，忽已天地秋。淘丹云涧冷，采药乳穴幽。逢人亦欣然，有问乃不酬。摩挲金铜人，千载寄悠悠。","dynasty":"宋代","title":"自咏"}
{"author":"陆游","content":"又报东皇促驾归，醉中阙赋送春诗。佛瓶是处见红药，僧榻有时闻子规。野客款门聊倒屣，溪潭照影一轩眉。年光佳处惟初夏，儿女纷纷讵得知！","dynasty":"宋代","title":"初夏山中"}
{"author":"陆游","content":"半醉微吟不怕寒，江边一笑觉天宽。莫愁艇子急冲雨，何逊梅花频倚阑。万事任从皮外去，百年聊作梦中观。放翁纵老狂犹在，倒尽金壶烛未残。","dynasty":"宋代","title":"一笑"}
{"author":"陆游","content":"白首元无一事成，朝来大笑绝冠缨。花飞早已知春减，漏尽宁容更夜行？萧散且为无算饮，猖狂未免不平鸣。玉关青海今安在，麦野桑村送此生。","dynasty":"宋代","title":"白首"}
{"author":"陆游","content":"寒炉火半销，坏壁灯欲死。人行篱犬吠，月出林鹊起。吾儿信偶非长路，老子可怜煎百虑。人人父子与我同，立朝勿遣交河戍。","dynasty":"宋代","title":"十一月二十二日夜待子聿未归"}
{"author":"陆游","content":"枕痕著面眼芒羊，欲起元无抵死忙。拥被却寻初断梦，掩屏重拨欲残香。雪云虽散寒犹紧，春意将回昼已长。老去此身无著处，华胥真恐是吾乡。","dynasty":"宋代","title":"腊月十九日午睡觉复酣卧至晚戏作"}
{"author":"陆游","content":"暮嫌风雨作新寒，一树青枫已半丹。身在范宽图画里，小楼西角剩凭阑。","dynasty":"宋代","title":"初冬杂题六首其二"}
{"author":"陆游","content":"我来桐江今几时，面骨峥嵘鬓如雪。怒嗔不复有端绪，谗谤何曾容辨说。十年山栖却水食，酿桂餐芝自芳洁。作官一饱仰红腐，坐对盘餐常呕噎。雪晴宿戒南山游，剩要赋咏临清流。将行复辍却退坐，台符吏牍令人愁。胸中崔嵬向谁吐，独立凭高时自语。文章当以气为主，无怪今人不如古。","dynasty":"宋代","title":"桐江行"}
{"author":"陆游","content":"白发满青镜，怅然山水身。那因五斗米，常作半涂人。涉世风波恶，思归怀抱真。会当求鈯斧，送老镜湖滨。","dynasty":"宋代","title":"思归"}
{"author":"陆游","content":"𧥄𧥄穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音。","dynasty":"宋代","title":"湖上笋盛出戏作长句"}
{"author":"陆游","content":"今日病良已，筇枝发兴新。高居遗世事，一笑过吾邻。夕照明丹叶，秋风老白苹。素衣虽化尽，不为犯京尘。","dynasty":"宋代","title":"过邻家"}
{"author":"陆游","content":"梅子生仁已带酸，楝花堕地尚微寒。室无长物惟空榻，头不加巾但小冠。蚕簇倚墙丝盎起，稻秧经雨水陂宽。效原清润身差健，剩欲闲游一跨鞍。","dynasty":"宋代","title":"初夏"}
{"author":"陆游","content":"涨水入我庐，萍叶黏半扉。日出水返壑，念汝何由归？","dynasty":"宋代","title":"杂兴"}
{"author":"陆游","content":"万里风波行路难，君恩尚许缀祠官。中庭郁郁药苗长，绝壁飕飕松吹寒。泥巷有人寻杜甫，雪庐无吏问袁安。清晨对镜增幽致，龟屋新裁二寸冠。","dynasty":"宋代","title":"岁晚幽兴"}
{"author":"陆游","content":"万里西来为一饥，坐曹日日汗沾衣。但嫌忧畏妨人乐，不恨疏慵与世违。雕槛迎阳花并发，画梁避雨燕双归。放怀始得闲中趣，下马何人又叩扉。","dynasty":"宋代","title":"假日书事"}
{"author":"陆游","content":"清泉白米山家有，盐酪犹从小市求。寸步须扶本常事，细书妨读却闲愁。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"雨如尘点送新凉，云作鱼鳞衬夕阳。蓬户清闲贫亦好，笋舆安稳病何伤？","dynasty":"宋代","title":"晚晴"}
{"author":"陆游","content":"太霄帝君神霄府，一日玺书行海寓。筑宫奔走谁敢後，万牛挽材山作础。步虚夜半落云间，玉磬漻漻鸾鹤舞。帝师丞相领使名，侍晨校籍纷如雨。洛阳临淮小睥睨，御史立奏投裔土。从来桑门喜嘲竞，举国冠巾噤无语。古传东海会扬尘，君看此地亦荆榛。霓旌仙仗空遗堵，甃缺台倾知几春！牧儿驱牛啮庭草，谁记剑佩来朝真？斜阳却上笋舆去，沟水泠泠愁杀人！","dynasty":"宋代","title":"护国天王院故神霄玉清万寿宫也废圮略尽而规"}
{"author":"陆游","content":"两雁东西来，合群以南翔。镜湖接天台，海阔天茫茫。冥飞远矰弋，长路谙冰霜。君看此气象，岂复谋稻粱。正尔下杜陵，已复掠潇湘。超遥万里程，燕雀安能量！","dynasty":"宋代","title":"两雁"}
{"author":"陆游","content":"物外阳狂五百年，扁舟又系镜湖边。飞升未抵簪花乐，游宦何如听雨眠？绿蚁灩尊芳酝熟，黑蛟落纸草书颠。忽拈玉笛横吹去，说与傍人是地仙。","dynasty":"宋代","title":"醉书山亭壁"}
{"author":"陆游","content":"白发今年一倍增，闭门养此老无能。牛羊被野霜天晚，禾稼连云岁事登。未午舂炊余脱粟，乍寒包裹有粗缯。自怜未废诗中业，父子蓬窗共一灯。","dynasty":"宋代","title":"白发"}
{"author":"陆游","content":"出仕谢招麾，还家美蕨薇。深居全素志，大路息危机。世变生呼吸，人情忽细微。床头周易在，拾此欲安归？","dynasty":"宋代","title":"寓言"}
{"author":"陆游","content":"老子秋来乐事稠，吴粳新捣酒新篘。矮黄不待园官送，小白每烦溪女留。顿饱可怜频梦与，半酣自喜有儿酬。不如意事何穷已？且放团栾一笑休。","dynasty":"宋代","title":"与儿辈小集"}
{"author":"陆游","content":"久矣云霄铩羽翰，小园聊得赋春寒。风生鸭绿纹如织，露染猩红色未乾。不向山丘叹零落，且从儿女话团栾。人言麦信春来好，汤饼今年虑已宽。","dynasty":"宋代","title":"春日小园杂赋"}
{"author":"陆游","content":"马目山头雨脚昏，龙津桥下浪花翻。年丰郡僻无公事，一炷清香昼掩门。","dynasty":"宋代","title":"雨中独坐"}
{"author":"陆游","content":"忆自梁州入剑门，关山无处不消魂。亚松托宿逢秋雨，小柏经行听晓猿。当日只知悲客硌，归来终亦老江村。吾儿生晚那知此，聊对青灯与细论。","dynasty":"宋代","title":"夜与子遹说蜀道因作长句示之"}
{"author":"陆游","content":"翩翩翻翻筰受风，行人疾走缘虚空，回观目眩浪花上，小跌身裹蛟涎中。汗沾两握色如菜，数乘此险私自怪。九折元非叱驭行，千金空犯垂堂戒。此身老大足悲伤，岁岁天涯忆故乡。安得画船明月夜，满川歌吹入盘阊。","dynasty":"宋代","title":"度筰"}
{"author":"陆游","content":"川云惨惨欲成雨，宿麦苍苍初覆土。芋肥一本可专车，蟹壮两螫能敌虎。村村婚嫁花簇檐，庙庙祷祠神降语。儿孙力稼供赋租，千年万年报明主。","dynasty":"宋代","title":"秋日村舍"}
{"author":"陆游","content":"病後精神殊未减，披衣每起待晨鸡。爱书不厌如平壑，戒酒新严似筑堤。莫叹茅茨常局促，犹胜簿领苦沈迷。迎长渐近丹当熟，已觉温温下彻脐。","dynasty":"宋代","title":"夙兴"}
{"author":"陆游","content":"一身只付鸡栖上，万卷真藏椰子中。嘉定三年正月后，不知几度醉春风。","dynasty":"宋代","title":"末题二首其二"}
{"author":"陆游","content":"小人方盛时，瓦砾视黄金；及其大势去，或不遗一簪。郿坞今尚存，遗戒岂不深。所以栗里翁，惟蓄一素琴。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"庭草何离离，清晨露犹湿。草头两黄蝶，为我小伫立。秋光亦已晚，行见霜霰集。方春不尽狂，汝悔尚何及！吾生更堪笑，去日如电急。功名竟何在？惆怅剑锋涩。","dynasty":"宋代","title":"双蝶"}
{"author":"陆游","content":"术浅难医忘，文疏不送穷。诗囊逢厄运，药裹少新功。小室香凝碧，明窗日射红。邻翁来问疾，少话莫匆匆。","dynasty":"宋代","title":"小室"}
{"author":"陆游","content":"道义流闻意已倾，岂知晚岁托齐盟。六经日月未尝蚀，千载源流终自明。汝水家家书有种，吾宗世世士知名。读君长句还增气，俗耳那闻韶頀声？","dynasty":"宋代","title":"次金溪宗人伯政见寄韵"}
{"author":"陆游","content":"烟水烟林老结庐，人间用短更谁知？软蒲稳背供危坐，小帜障灯便细书。莫欺衰病归山墅，曾领诸儒上石渠。贞观开元嗟已远，为君试说绍兴初。","dynasty":"宋代","title":"山墅"}
{"author":"陆游","content":"丘冢相望故旧空，放翁犹复寄沤中。少眠危坐待窗白，得酒细倾生颊红。虽媿蛟龙起云雨，尚胜鱼鸟困池笼。秋来莫道无游兴，野渡村桥处处通。","dynasty":"宋代","title":"秋晚书感"}
{"author":"陆游","content":"穷巷无来客，秋风独浩歌。壮年闲处老，佳日病中过。其欲携长鑱，仍思拥短蓑。逢山皆可隐，不必上三峨。","dynasty":"宋代","title":"寓兴"}
{"author":"陆游","content":"短筇行乐出柴荆，雪意阑珊却变晴。林际已看春雉起，屋头还听岁猪鸣。","dynasty":"宋代","title":"北园杂咏"}
{"author":"陆游","content":"去年纵猎韩坛侧，玉鞭自探南山雪。今年痛饮蜀江边，金杯却吸峨眉月。竹枝歌舞新教成，凄怨传得三巴声。城头筑观出云雨，峨眉正与阑干平。酒酣诗就掷杯去，醉蹋玻璃江上路。悬知幽涧断桥边，已有梅花开半树。","dynasty":"宋代","title":"十月九日与客饮忽记去年此时自锦屏归山南道"}
{"author":"陆游","content":"禦戎虚上策，治疾阙全功。安得如神禹，常行无事中。","dynasty":"宋代","title":"小疾治药偶书二首其一"}
{"author":"陆游","content":"山下柴荆昼不开，苔生古井暗楸槐。新诗哦罢闲无事，移取藤床睡去来。","dynasty":"宋代","title":"夏日"}
{"author":"陆游","content":"动身尚嬾那堪事，学古无成罢读书。枕上侧眠听语燕，池边小立看游鱼。","dynasty":"宋代","title":"夏日"}
{"author":"陆游","content":"前村後村燎火明，东家西家爆竹声。老逢新正幸强健，却视徂岁何峥嵘！儿时祝身愿事主，谈笑可使中原清。岂知一出践忧患，歛缩岂复希功名。雪霜满鬓觉死近，节物到眼空叹惊。蚕官社公正暖热，春盘傩鼓争施行。蓬门车马所不至，山僧野叟相逢迎。呜呼吾曹见事晚，古俗实在蚩蚩氓。茆檐一笑语儿子：明当满举屠苏觥。","dynasty":"宋代","title":"壬子除夕"}
{"author":"陆游","content":"老翁老尚健，打麦持作饭。终岁陇亩间，劳苦孰敢怨。人生为农最可愿，得饱正如持左券。碓舂樵爨小甑香，岂不胜汝耗太仓！","dynasty":"宋代","title":"禽言"}
{"author":"陆游","content":"吾生何拙亦何工，忧患如山一笑空。犹有余情被花恼，醉搔华发倚屏风。","dynasty":"宋代","title":"和谭德称送牡丹"}
{"author":"陆游","content":"五门路，四月乳鸦啼绿树。闲游但喜日初长，薄暑始知春已去。楼头风高舞双旗，画角声中日还暮。马啼特特无断时，老尽行人路如故。","dynasty":"宋代","title":"晚过五门"}
{"author":"陆游","content":"银烛檀槽醉海棠，老来非复锦城狂。疏梅对影太清淡，为拂焦桐弹履霜。","dynasty":"宋代","title":"雪後寻梅偶得绝句十首"}
{"author":"陆游","content":"书生本愿致时康，自怪秋来疾在床。胸次岂无医国策，囊中幸有活人方。但知元气为根本，正使长生亦秕糠。竖子何劳一除扫，区区犹欲恃膏肓。","dynasty":"宋代","title":"小疾偶书"}
{"author":"陆游","content":"昔我初生岁，中原失太平。宁知墓木拱，不见塞尘清。京洛无来信，江淮尚宿兵。何时青海月，重照汉家营？","dynasty":"宋代","title":"北望"}
{"author":"陆游","content":"陆生昼卧腹便便，叹息何时食万钱？莫诮蹲鸱少风味，赖渠撑拄过凶年。","dynasty":"宋代","title":"芋"}
{"author":"陆游","content":"孤翁痴钝如寒蝇，霜夕不瞑愁严凝。寝衣触体起芒粟，鼻息嘘润成冰凌。冬冬默数严谯鼓，耿耿独看幽窗灯。支床龟老共夜永。号月鸡冷同晨兴。白狐紫貂了不暖，何况蜀锦并吴绫。静思忽得安乐法，人生所欠絮与缯。十年一衲尚可过，不信请视匡山僧。","dynasty":"宋代","title":"客中夜寒戏作长谣"}
{"author":"陆游","content":"红叶琵琶出嘉州，四弦弹尽古今愁。胡沙漫漫紫塞晓，汉月娟娟青冢秋。","dynasty":"宋代","title":"感旧绝句"}
{"author":"陆游","content":"红藤拄杖扶衰病，村北村南破夜行。闲绕长堤逐萤火，戏临荒沼问蛙声。倦游但有笭箵兴，久客真谙笭箵情。安得故人同一醉，三更城上看河倾。","dynasty":"宋代","title":"夜行"}
{"author":"陆游","content":"老境三年病，新元十日阴。疏篱枯蔓缀，坏壁绿苔侵。忧国孤臣泪，平胡壮士心。吾非儿女辈，肯赋白头吟？","dynasty":"宋代","title":"新春"}
{"author":"陆游","content":"痛饮可以豪，谢病可以高，计之顾不审，老与世俗鏖。丈夫本自许，四十拥旌旄，上马不回顾，贼穴穷腥臊。渭桥耻未雪，孰谓弓可櫜？此志竟悠悠，徂岁行滔滔。一官客长安，烛下束弊袍，岂惟叹龙锺，行恐悲焄蒿。吾曹议古人，後亦观吾曹；浮云易变灭，公议终坚牢。","dynasty":"宋代","title":"晨起有感"}
{"author":"陆游","content":"湘浦骚人咏啜漓，黄州饮湿又增奇。纷纷坐客评清浊，我已昏然睡不知。","dynasty":"宋代","title":"饮村酒"}
{"author":"陆游","content":"青铁作小冠，白紵缝短褐，右扶九节杖，左执七缀钵，何尝有定止，到处可生活。惟有烈士心，白刃不能夺。相逢一笑粲，滞思得披豁。挥袂去若飞，跂望已天末。","dynasty":"宋代","title":"赠持钵道人"}
{"author":"陆游","content":"新晴天宇色正青，群鸿高骞在冥冥。儿童相呼共仰视，我亦扶杖来中庭。丰年到处稻粱满，胡不暂下栖沙汀？应须江海寄旷快，肯为霜雪嗟飘零！书生可笑不自喜，憔悴久翦笼中翎。鸥波万里每媿杜，鹤化千载知非丁。风前哀号漫激烈，月下孤影常伶竮。诗成欲写复嬾去，诵似溪友声泠泠。","dynasty":"宋代","title":"秋晴见天际飞鸿有感"}
{"author":"陆游","content":"读书万卷裂儒衣，黄金可成弃不为。快哉天马不可羁，开口便呼临济儿。诸方蹴蹋莫支持，吾州一老偶得之。闭门夜付僧伽黎，明日声价羽檄驰。弟子不必不如师，黄龙所立尤瑰奇。空山鬼火号狐狸，筑屋千础食万缁。痴人不解公游嬉，嫉怒欲碎门前碑。世衰道丧士自欺，山林亦复践骇机。长谣寄公公试思，吾辈救此当何施？","dynasty":"宋代","title":"寄黄龙升老"}
{"author":"陆游","content":"老子舞时不须拍，梅花乱插乌巾香。樽前作剧莫相笑，我死诸君思此狂。","dynasty":"宋代","tags":"写花，梅花，抒情，爱国","title":"看梅绝句"}
{"author":"陆游","content":"浪迹人间数十年，年年散发醉江天。岳阳楼上留三日，聊与潇湘结後缘。","dynasty":"宋代","title":"烟波即事"}
{"author":"陆游","content":"出郭溶溶细縠波，平生此地几经过。祭余野庙啼乌乐，酒贱村墟醉叟多。亭午疏钟离石佛，歛昏微雨泊曹娥。采莲艇子愁衣湿，不为人家惜绿荷。","dynasty":"宋代","title":"城东"}
{"author":"陆游","content":"牵经引礼人谁听，是古非今世共憎。何似对花倾绿酒，自歌一曲醉腾腾！","dynasty":"宋代","title":"醉吟"}
{"author":"陆游","content":"过县东驰十里遥，行吟不觉度溪桥。硙轮激水无时息，酒旆迎风尽日摇。半掩店门灯煜煜，横穿村市马萧萧。秦吴万里行几遍，莫恨尊前绿鬓凋。","dynasty":"宋代","title":"过绿杨桥"}
{"author":"陆游","content":"禽吟阴森林，鹿伏朴樕木。呜呼吾徒愚，仆仆逐肉粟。联翩怜鸢肩，覆餗速戮辱。艰难还山间，独欲足畜牧。跻梯栖西溪，筑屋宿北谷。光茫常当藏，椟玉触俗目。","dynasty":"宋代","title":"山居叠韵"}
{"author":"陆游","content":"天涯羁旅逢人日，病起消摇集宝坊。雪水初融锦江涨，梅花半落绿苔香。家山松桂年年长，幕府文书日日忙。自笑余生有几许，一庵借与得深藏。","dynasty":"宋代","title":"人日饭昭觉"}
{"author":"陆游","content":"鹤俸元知不疗穷，叶舟还入乱云中。溪庄直下秋千顷，赢取闲身伴钓翁。","dynasty":"宋代","title":"次朱元晦韵题严居厚溪庄图"}
{"author":"陆游","content":"病卧东斋怕揽衣，年来真与世相违。横林蠹叶秋先觉，别浦骄云暝不归。岁月惟须付樽酒，江山竟是属渔矶。邻翁一夕成今古，愈信人生七十稀。","dynasty":"宋代","title":"病卧"}
{"author":"陆游","content":"白鹭双飞导我前，自疑身是水中仙。放舟汉客樵风里，掷钓秦皇酒瓮边。山寺云间传讲鼓，渔家浦口起炊烟。个中得意君知否？买尽烟波不用钱。","dynasty":"宋代","title":"泛湖"}
{"author":"陆游","content":"吾诗满箧笥，最多夜雨篇。四时雨皆佳，莫若初寒天。纸帐白于毡，纸被软于绵。枕傍小铜匜，海沉起微烟。是时闻夜雨，如丝竹管弦。恨我未免俗，吟讽劝雕镌。南朝空阶语，妙建安前，意谓夺造化，百世莫比肩；安知梧桐句，乃复与并传。夜雨何时无，奇语付後贤。","dynasty":"宋代","title":"夜雨"}
{"author":"陆游","content":"石帆山下雨空濛，三扇香新翠箬篷。蘋叶绿，蓼花红，回首功名一梦中。","dynasty":"宋代","title":"渔父·石帆山下雨空濛"}
{"author":"陆游","content":"千里关山道路赊，可怜客子费年华。杯觞艳艳红烧酒，风露盈盈紫笑花。孤月有情来海峤，双鱼无信到天涯。此生那得常飘泊，归卧东溪弄钓车。","dynasty":"宋代","title":"客思"}
{"author":"陆游","content":"大雪江南见未曾，今年方始是严凝。巧穿帘罅如相觅，重压林梢欲不胜。毡幄掷卢忘夜睡，金羁立马怯晨兴。此生自笑功名晚，空想黄河彻底冰。","dynasty":"宋代","title":"大雪"}
{"author":"陆游","content":"歌呼宛转连渔市，灯火青荧拥郡楼。","dynasty":"宋代","title":"句"}
{"author":"陆游","content":"闲拂青铜一惘然，此生应老海云边。凉颸入袂诗初就，幽鸟呼人梦不全。天上鹊归星渚冷，月中桂长露华鲜。射胡羽箭凋零尽，坐负心期四十年！","dynasty":"宋代","title":"七月二十四日作"}
{"author":"陆游","content":"平生结交无十人，与君契合怀抱真，春游有时马忘秣，夜话不觉鸡报晨。极知贫贱别离苦，明日有怀就谁语！人无根柢似浮萍，未死相逢在何许？道边日斜泣相持，旗亭取醉不须辞。君贵堂厨万钱食，我劝一杯应不得。","dynasty":"宋代","title":"行路难"}
{"author":"陆游","content":"病退身仍健，年侵趣更高。芳醪溢蛮榼，短褐束郿绦。本不营三窟，何由挫一毫。烟帆几时挂？长啸破秋涛。","dynasty":"宋代","title":"初夏杂咏"}
{"author":"陆游","content":"万物备于我，本来无欠馀。寠儒可怜生，西抹复东涂。斯文如大厦，倾坏要力扶。犬子真鼠辈，辛苦卖子虚。","dynasty":"宋代","title":"和陈鲁山十诗以孟夏草木长绕屋树扶疏为韵其九"}
{"author":"陆游","content":"绕屋巉巉碧玉峰，个中天遣养疏慵。捐书已叹空虚腹，得酒还浇垒块胸。曲几坐看窥户月，短篷卧听隔城钟。柴桑自有归来意，枉道人间不见容。","dynasty":"宋代","title":"幽居"}
{"author":"陆游","content":"次公醒狂何必酒，直谅多闻俱可友。万签插架号东庄，多稼连云亦何有！今年偶入长安城，不识贵人呼作卿；南台中丞扫榻见，北门学士倒屣迎。郎官酸寒谁肯顾，君来下马谈至暮。东庄虽富未可矜，更要纵横开武库。","dynasty":"宋代","title":"寄题徐载叔秀才东庄"}
{"author":"陆游","content":"烟水烟林老结庐，人间用短更谁知？软蒲稳背供危坐，小帜障灯便细书。莫欺衰病归山墅，曾领诸儒上石渠。贞观开元嗟已远，为君试说绍兴初。","dynasty":"宋代","title":"山墅"}
{"author":"陆游","content":"晡後气殊浊，黄昏月尚明。忽吹微雨过，便觉小寒生。树杪雀初定，草根虫已鸣。呼童取半臂，吾欲傍阶行。","dynasty":"宋代","title":"微雨"}
{"author":"陆游","content":"瘴地晨霜薄，郊墟暮雨昏。啼螿如有恨，微火解相温。末路真无策，孤忠敢自言。轮囷肝胆在，白首倚乾坤。","dynasty":"宋代","title":"夜意"}
{"author":"陆游","content":"两忘尧桀自心平，此念胡为扫复生？幸是安眠无一事，苦怜莺语恶枭声。","dynasty":"宋代","title":"闻枭"}
{"author":"陆游","content":"致主初心陋汉唐，暮年身世落农桑。草烟牛迹西山口，又卧旗亭送夕阳。","dynasty":"宋代","title":"饮村店夜归"}
{"author":"陆游","content":"屋角成金字，溪流作谷纹。斜通小桥路，半掩夕阳门。孤艇冲烟过，疏钟隔坞闻。杜门非独病，实自厌纷纷。","dynasty":"宋代","title":"舍北摇落景物殊佳偶作"}
{"author":"陆游","content":"霜落水初澄，星繁月未升。近村闻夜犬，隔浦见秋灯。多病乃如许，微寒已不胜。平生邻曲意，移棹避渔罾。","dynasty":"宋代","title":"溪行"}
{"author":"陆游","content":"独鹤还故乡，岿然但城郭。出门无与游，所至苦寂寞。裹饭事幽讨，此计殊不恶。薄暮宿渔家，苍烟带墟落。","dynasty":"宋代","title":"舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首其一"}
{"author":"陆游","content":"几年不作月岩游，万里重来已白头。云外连娟何所似？平羌江上半轮秋。","dynasty":"宋代","title":"月岩"}
{"author":"陆游","content":"平生南地惯羁游，放浪常同不系舟。鼍作夜风经沌口，鹳鸣秋雨宿杭头。方倾意气轻秦侠，俄困悲伤类楚囚。买屋数间聊作戏，岂知真用作菟裘。","dynasty":"宋代","title":"暮秋遣兴"}
{"author":"陆游","content":"写照今谁下笔亲，喜君分得卧云身。口中无齿难藏老，颊上加毛自有神。误遗汗青成国史，未妨著白号山人。它时更欲求奇迹，画我溪头把钓缗。","dynasty":"宋代","title":"赠传神水监"}
{"author":"陆游","content":"萧萧菰蒲如荻林，五月已觉秋意深。烟波灭没有渔艇，浦漵飞鸣多水禽。稽山出云极奇变，陆子岸帻方微吟。一声菱唱起何许，洗尽万里功名心。","dynasty":"宋代","title":"泛舟过吉泽"}
{"author":"陆游","content":"千载桃源信不通，镜湖西坞擅春风。舟行十里画屏上，身在西山红雨中。俗事挽人常故故，夕阳归棹莫匆匆。豪华无复当年乐，烂醉狂歌亦足雄。","dynasty":"宋代","title":"连日至梅僊坞及花泾观桃花抵暮乃归"}
{"author":"陆游","content":"老伶头已白，相识不论年。时出随童稚，犹能习管弦。烟林梅市路，风幔放翁船。余酒堪同醉，君无惜醉眠。","dynasty":"宋代","title":"老伶"}
{"author":"陆游","content":"一点不杂桃李春，一水隔断车马尘。恨不月中香露湿乌巾。","dynasty":"宋代","title":"看梅归马上戏作"}
{"author":"陆游","content":"短发巢山客，人知姓字谁？穿林双不借，取水一军持。渴鹿群窥涧，惊猿独袅枝。何曾畜笔砚，景物自成诗。","dynasty":"宋代","title":"巢山"}
{"author":"陆游","content":"渡水得鱼舍，乞浆敲竹扉。地偏花带恨，林暖鸟忘归。独往非违世，幽居自息机。晚来清兴极，更喜雨霏霏。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"鱼市樵风口，茶村谷雨前。柳边烟掩苒，堤上草芊眠。墓扫鸦衔肉，人归鹭导船。东风吹短发，得句为谁妍","dynasty":"宋代","title":"出行湖山间杂赋"}
{"author":"陆游","content":"池上小亭幽，清宵秉烛游。荷盘时泻露，萤火早知秋。有感岁时速，无声河汉流。殊方不堪住，归梦绕沧洲。","dynasty":"宋代","title":"池亭夜赋"}
{"author":"陆游","content":"好景入新夏，幽人卧弊庐。廊腰得风远，树罅见星疏。门掩鸦栖後，钟鸣月上初。青灯尚堪近，起了读残书。","dynasty":"宋代","title":"初夏夜赋"}
{"author":"陆游","content":"蜀山深处逢孤驿，缺甃颓垣芳草碧。家在江南妻子病，离乡半岁无消息。长安城门西去路，细霭斜阳芳草暮。尊前一曲渭城歌，马蹄万里交河戍。人生误计觅封侯，芳草愁人春复秋。只愿东行至沧海，路穷草断始无愁。","dynasty":"宋代","title":"芳草曲"}
{"author":"陆游","content":"雨余气清润，迨我送客时。翻翻车盖风，五里城东陂。初旭敛花房，晨露流桐枝。南山卷湿翠，更觉光景奇。澄潭集鱼艇，村路亚酒旗。欲归且复留，造物成吾诗。","dynasty":"宋代","title":"春晓东郊送客"}
{"author":"陆游","content":"篱菊犹堪采落英，一尊玉瀣酿初成。今宵要向中庭饮，不展华茵展月明。","dynasty":"宋代","title":"新酿熟小饮"}
{"author":"陆游","content":"兀兀治聋酒未醒，霏霏泼火雨初晴。愁看入户桃花片，闲听争巢燕子声。百疾侵陵成老大，一春转盼又清明。兰亭禹庙浑如昨，回首儿时似隔生。","dynasty":"宋代","title":"春思"}
{"author":"陆游","content":"故人已作山头土，倦客犹鄣陌上尘。十五年间真一梦，又骑羸马涉西津。","dynasty":"宋代","title":"乾道初予自临川归锺陵李德远范周士送别於西"}
{"author":"陆游","content":"一饱无馀事，西村偶独行。榰筇息微倦，汲井漱馀酲。川阔雁平度，谷虚云乱生。绝知丰岁乐，笑语隔柴荆。","dynasty":"宋代","title":"步至西村"}
{"author":"陆游","content":"夜行山步鼓鼕鼕，小市优场炬火红。唤起少年巴蜀梦，宕渠山寺看蚕丛。","dynasty":"宋代","title":"夜投山家四首其二"}
{"author":"陆游","content":"巨松偃青盖，阅世岿独存。颇疑古仙翁，藏丹在其根。或是结灵药，百尺有伏鼋。终随风雨化，不死何足言！","dynasty":"宋代","title":"偃松"}
{"author":"陆游","content":"妄想说梅犹止渴，真闻舂米固忘饥。未论炊熟香生甑，已觉抄来雪满匙。","dynasty":"宋代","title":"病中卧闻舂声"}
{"author":"陆游","content":"恩许还山已六年，誓凭耕稼饯华颠。养心虽若冰将释，忧国犹虞火未然。议论孰能忘忌讳？人材正要越拘挛。群公亦采刍荛否？贞观开元在目前。","dynasty":"宋代","title":"忧国"}
{"author":"陆游","content":"物外阳狂五百年，扁舟又系镜湖边。飞升未抵簪花乐，游宦何如听雨眠？绿蚁灩尊芳酝熟，黑蛟落纸草书颠。忽拈玉笛横吹去，说与傍人是地仙。","dynasty":"宋代","title":"醉书山亭壁"}
{"author":"陆游","content":"成败归青史，悲驩付浩歌。病从之岁减，诗比去春多。高枕观浮世，持杯养太和。功名亦易尔，难负此渔蓑。","dynasty":"宋代","title":"即事"}
{"author":"陆游","content":"夜店紬衾暖，晨厨粟饭香。驴肩双酒榼，童背一琴囊。冰坼河声壮，郊平塔影长。古今均梦境，不用吊兴亡。","dynasty":"宋代","title":"梦行秦晋间有作"}
{"author":"陆游","content":"骑驴夜到苍溪驿，正是猿啼月落时。三十五年如电掣，败墙谁护旧题诗？","dynasty":"宋代","title":"自春来数梦至阆中苍溪驿五月十四日又梦作两"}
{"author":"陆游","content":"我昔隐天台，夜半游句曲。弄月过垂虹，万顷一片玉。烟艇起菱唱，水风吹钓丝，更欲小徙倚，恐失初平期。今年游青城，三十六峰峦，白云反在下，使我毛骨寒。天如玻璃锺，倒覆湿银海。素壁行其间，草木尽光彩。姮娥顾我笑，手抚玉兔儿；莫怪世人生白发，秋风桂老欲无枝。","dynasty":"宋代","title":"月夕"}
{"author":"陆游","content":"穷阨非由命，从来作计疏。妄营资鬼笑，多爱夺狐书。何事能陶写，惟当尽破除。霜晴宜著屐，不敢笑无驴。","dynasty":"宋代","title":"秋来益觉顽健时一出游意中甚适杂赋五字十首其七"}
{"author":"陆游","content":"今年闰馀时令早，十月霜风吹客倒。老夫畏寒不出门，数步邻家迹如扫。此时陈子独何勇，饥僮瘦马长安道。绝知涵养与人别，吐气如虹失衰老。孟轲浩然正应尔，岂比区区养梨枣。万钟于子本何加，一官未免从人讨。世谁不达子独穷，熟念令人恶怀抱。石渠天禄正须才，往乞扬雄太玄草。","dynasty":"宋代","title":"寄陈伯予主簿"}
{"author":"陆游","content":"世上元无第一篿，此身只合卧沧洲。橹摇渔浦苍茫月，帆带松江浩荡秋。有酒人家皆可醉，无僧山寺亦闲游。老来阅尽荣枯事，万变惟应一笑酬。","dynasty":"宋代","title":"孤坐无聊每思江湖之适"}
{"author":"陆游","content":"华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。","dynasty":"宋代","tags":"宋词三百首，追忆，生活，壮志","title":"鹊桥仙·华灯纵博"}
{"author":"陆游","content":"西游万里已关天，采药名山亦宿缘。老柏干霄如许寿，幽花泣露为谁妍？苔黏石磴扪萝上，灯耿云房扫榻眠。安得仙翁索米术，一生留此弄寒泉。","dynasty":"宋代","title":"夜宿鹄鸣山"}
{"author":"陆游","content":"本慕修真谢俗尘，中年蹭蹬作诗人。即今恨养金丹晚，且向江湖把钓缗。","dynasty":"宋代","title":"老学庵北窗杂书"}
{"author":"陆游","content":"老叟年年病，书生世世贫。盗宁窥破橐，雀亦弃空囷。屋坏须撑挂，衣穿厌补纫。今朝风日美，且复过比邻。","dynasty":"宋代","title":"贫叹"}
{"author":"陆游","content":"吴中霣霜晚，冬草有未衰，坐令老病叟，遂失凋年悲。翩翩乌纱帽，袅袅残菊枝，虽无车马客，时与邻翁期。新醅压尚浑，雉兔亦及时，自觉胜渊明，但醉不赋诗。","dynasty":"宋代","title":"村饮"}
{"author":"陆游","content":"河白如银天淡青，角声中有玉关情。早知送老桑麻野，悔失安西万里行。","dynasty":"宋代","title":"闻角"}
{"author":"陆游","content":"终南处士入都门室山人补谏垣。毕竟只供千载笑，石封三品鹤乘轩。","dynasty":"宋代","title":"读隐逸传"}
{"author":"陆游","content":"短褐枯筇老病身，龙钟也复喜新春。已知不解多年住，且作都无一事人。檐角鸟声呼醉梦，室中花气袭衣巾。朝来更有欣然处，一箸山蔬胜八珍。","dynasty":"宋代","title":"春近"}
{"author":"陆游","content":"矮缾煮粥犹难继，小甑蒸糕岂解常。偶得盐醯便豪侈，晨餐满舍野蔬香。","dynasty":"宋代","title":"村居书事"}
{"author":"陆游","content":"秦关蜀道何辽哉！公安渡头今始回。无穷江水与天接，不断海风吹月来。船窗帘卷萤火闹，沙渚露下苹花开。少年许国忽衰老，心折柁楼长笛哀。","dynasty":"宋代","title":"泊公安县"}
{"author":"陆游","content":"陂泽连山脚，风烟接海滨。孤鸿悲远客，残菊伴陈人。酒尽瓶枵腹，炉寒客曲身。老翁殊耐事，一笑自回春。","dynasty":"宋代","title":"雨后寒甚"}
{"author":"陆游","content":"早发金堆市，更衣石匮亭。滩声秋后壮，山色雨馀青。道泞愁车辙，桥危避驼铃。功名竟何在，抚事感颓龄。","dynasty":"宋代","title":"感旧六首其三"}
{"author":"陆游","content":"宦海风波实饱经，久将人世寄邮亭。家无钗泽穷冯衍，身著襦裙老管宁。药圃按行新蔓绿，书楼徙倚暮山青。偶然得句悲谁属，零落交朋比晓星。","dynasty":"宋代","title":"休日感兴"}
{"author":"陆游","content":"九日春阴一日晴，回塘闲院惬幽情。小鱼出水圆纹见，轻燕穿帘折势成。今日掩关真佚老，向来涉世亦遗名。巡檐更有欣然处，新笋初抽四五茎。","dynasty":"宋代","title":"龟堂晚兴"}
{"author":"陆游","content":"先生结屋绿岩边，读易悬知屡绝编。不用采芝惊世俗，恐人谤道是神僊。","dynasty":"宋代","title":"寄题朱元晦武夷精舍"}
{"author":"陆游","content":"满镜新霜老可惊，十年烟陇废春耕。黄丝黑黍有归梦，白发苍颜无宦情。浮世不堪供把玩，安心随处是修行。尚嫌未到无为地，酷爱朝钟暮磬声。","dynasty":"宋代","title":"道院遣兴"}
{"author":"陆游","content":"地炉微火伴寒灰，垂野江云暝不开。欲睡手中书自堕，半酣窗外雪初来。渡头照影闻征雁，篱角吹香得早梅。佛粥春盘俱不远，离离斗柄欲东回。","dynasty":"宋代","title":"冬日排闷"}
{"author":"陆游","content":"轻烟薄霭九霄寒，素月浑如隔縠看。此夕洞庭应更好，谁能从我跨青鸾？","dynasty":"宋代","title":"中秋夜半後无云而月色微淡尤为绝景"}
{"author":"陆游","content":"北窗看镜意凄然，梦断梁州已七年。猎猎彩旗春日晚，不堪花外见秋千。","dynasty":"宋代","title":"园中杂书"}
{"author":"陆游","content":"北起成孤峰，东蟠作幽谷。中有十馀家，芦藩映茆屋。土肥桑柘茂，雨饱麻豆熟。比邻通有无，井税先期足。烟中语相答，月下歌相续。儿童不识字，未必非汝福。","dynasty":"宋代","title":"余读元次山与瀼溪邻里诗意甚爱之取其间四句各作"}
{"author":"陆游","content":"西师驿上破番书，鄠杜真成可卜居。细肋卧沙非望及，且炊黍饭食河鱼。","dynasty":"宋代","title":"闻西师复华州"}
{"author":"陆游","content":"残暑无多日，幽居近小江。酒醒中夜起，松月入山窗。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"孤梦忽自惊，小窗初送明。珍禽语庭树，可爱不知名。向者事宦游，尘土过半生；传呼束带出，冬冬尚残更。山居虽自由，晨起亦有程。洗砚拂书几，一笑惬幽情。","dynasty":"宋代","title":"晨起"}
{"author":"陆游","content":"残年流转似萍根，马上伤春易断魂。烘暖花无经日蕊，涨深水过去年痕。迷行每问樵夫路，投宿时敲竹寺门。不信太平元有象，牛羊点点散烟村。","dynasty":"宋代","title":"马上"}
{"author":"陆游","content":"何郎戏写菊花秋，落笔纵横岂易酬。豪士乃能为老伴，寓公那得称遨头。早衰不耐危亭冷，独卧空惊画角愁。病起尚思寻宿约，一樽从子醉东楼。","dynasty":"宋代","title":"何元立示九日诗卧病累日乃能次韵"}
{"author":"陆游","content":"吾侪之生乙巳年，达者寥寥穷比肩。退士一生藜藿食，散人万里江湖天。忍贫不变我自许，挟术自营君岂然？一事尚须烦布策，几时能具钓鱼船？","dynasty":"宋代","title":"赠童道人盖与予同甲子"}
{"author":"陆游","content":"示疾维摩无侍者，夜阑自掩草庵门。有情梅影半窗月，相应鸡声十里村。纸帐拥裘寻断梦，地炉拨火暖残樽。扶衰又践新春境，万事元知不足论。","dynasty":"宋代","title":"庵中夜兴"}
{"author":"陆游","content":"缥缈初闻寺阁钟，霏微零雨兆年丰。家家椒酒欢声里，户户桃符霁色中。春枕方浓从卖困，社醅虽美倦治聋。从今万事俱抛掷，且作人间百岁翁。","dynasty":"宋代","title":"丙寅元日"}
{"author":"陆游","content":"满路游丝飞絮。韶光将暮。此时谁与说新愁，有百啭、流莺语。俯仰人间今古。神仙何处。花前须判醉扶归，酒不到、刘伶墓。","dynasty":"宋代","title":"一落索"}
{"author":"陆游","content":"疏沟架略彴，拾瓦叠浮屠。既画菘韭畦，遂营瓜芋区。豉香吴盐白，饱计已有馀。扪腹笑自贺，无羊败吾蔬。","dynasty":"宋代","title":"晚秋农家八首其六"}
{"author":"陆游","content":"曩者过洛阳，宫阙侵云起；今者过洛阳，萧然但荒垒。铜驼卧深棘，使我恻怆多；可怜陌上人，亦复笑且歌。世事茫茫几成坏，万人看花身独在。北邙秋风吹野蒿，古冢渐平新冢高。","dynasty":"宋代","title":"步虚"}
{"author":"陆游","content":"百战元和取蔡州，如今胡马饮淮流。和亲自古非长策，谁与朝家共此忧？","dynasty":"宋代","title":"估客有自蔡州来者感怅弥日"}
{"author":"陆游","content":"樵子向予说，有僧巢翠微。岩扉云共宿，锡杖鹤同飞。日暮松明火，天寒槲叶衣。弃官从此逝，非子尚谁归。","dynasty":"宋代","title":"有为予言乌龙高崄不可到处有僧岩居不知其年予每登千峰榭望之慨然为作二诗其一"}
{"author":"陆游","content":"四纪移家剡曲傍，自茨生草作山房。寒侵夜艾知霜重，行遍天涯觉梦长。戒婢无劳事钗泽，课奴相率补陂塘。无衣已免豳人叹，数箔春蚕岁有常。","dynasty":"宋代","title":"山房"}
{"author":"陆游","content":"今日之集何佳哉！入关剧饮始此回。登山正可小天下，跨海何用寻蓬莱。青天肯为陆子见，妍日似趣梅花开。有酒如涪绿可爱，一醉直欲空千罍。驰酥鹅黄出陇右，熊肪玉白黔南来。眼花耳熟不知夜，但见银烛高花摧。京华故人死太半，欢极往往潜生哀。聊将豪纵压忧患，鼓吹动地声如雷。","dynasty":"宋代","title":"东山"}
{"author":"陆游","content":"五十年来命压头，即今残发不禁愁。乱鸦阵起霜天晚，落叶声乾古渡秋。小市啜醨聊兀傲，长亭秣蹇得迟留。一身自处穷如许，幸是无因为国谋。","dynasty":"宋代","title":"题村店壁"}
{"author":"陆游","content":"倚杖柴门外，踟蹰到日斜。儿童拾笋箨，妇女卖茶芽。掠岸过渔艇，隔篱闻纬车。年来诗料别，满眼是桑麻。","dynasty":"宋代","title":"倚杖"}
{"author":"陆游","content":"山家贫甚亦支撑，时抚桐孙一再行。朝甑米空烹芋粥，夜缸油尽点松明。","dynasty":"宋代","title":"杂题"}
{"author":"陆游","content":"暑雨初晴日，江皋欲暮天。鸦栖沙际树，人唤渡头船。病骨羸将折，昏眸困欲眠。市桥灯火闹，且复喜丰年。","dynasty":"宋代","title":"晚归"}
{"author":"陆游","content":"冠一免不可以复冠，门一杜不可以复开。山林兀兀但俟死，台省衮衮吁可哀！巨材倒壑亦已矣，万牛欲挽真难哉！阿房铜人其重各千石，回首变化为风埃。吾曹浮脆不自悟，乃欲冠剑常催嵬。劝君饮勿用杯酌，但当手提北斗魁，挹乾东海见蓬莱，安用俛首为低摧！","dynasty":"宋代","title":"短歌行"}
{"author":"陆游","content":"庭中下乾鹊，门外传远书，小印红屈蟠，两端黄蜡涂。开缄展矮纸，滑细疑卵肤。首言劳良苦，後问逮妻孥，中间勉以仕，语意极勤渠。字如老瘠竹，墨淡行疏疏。诗如古鼎篆，可爱不可摹。快读醒人意，垢痒逢爬梳。细读味益长，炙毂出膏腴。行吟坐卧看，废食至日晡。想见落笔时，万象听指呼。亦知题诗处，绿井石发麤。公闲计有客，煎茶置风炉。倘公无客时，濯缨亦足娱。井名本季疵。思人理岂无。居然及贱子，媿谢恩意殊。几时得从公，旧学锄荒芜。古文讲声形，误字辨鲁鱼。时时酌井泉，露芽奉瓢盂。不知公许否？因风报何如。","dynasty":"宋代","title":"寄酬曾学士学宛陵先生体比得书云所寓广教僧"}
{"author":"陆游","content":"小砚孤吟恐作愁，长堤曳杖且闲游。破云山踊千螺翠，经雨波涵一镜秋。粔籹青红村步市，阑干高下寺家楼。去年此日君知否，十丈京尘没马头。","dynasty":"宋代","title":"初夏郊行"}
{"author":"陆游","content":"颓然掩户不妨奇，又赋幽居第二诗。大药鼎成令虎守，精思床稳用龟搘。壶中自喜乾坤别，局上元知日月迟。更就群童闲錾草，人间何处不儿嬉？","dynasty":"宋代","title":"幽居述事"}
{"author":"陆游","content":"青帝万里月轮孤，扫尽浮云一点无。正是吾庐秋好夜，上桥浑不要人扶。","dynasty":"宋代","title":"柳桥秋夜"}
{"author":"陆游","content":"我昔泝三峡，仰天如匹练。安得中天月，正用此时见。","dynasty":"宋代","title":"郭氏山林十六詠月峡"}
{"author":"陆游","content":"尘土暗貂裘，森然白发稠。年光真衮衮，吾事竟悠悠。马宿平沙夜，烽传绝塞秋。故人零落尽，追写只添愁。","dynasty":"宋代","title":"感旧"}
{"author":"陆游","content":"一杯浊酒即醺然，自笑闲愁七十年。今日出门天地别，此身如在结绳前。","dynasty":"宋代","title":"杂感"}
{"author":"陆游","content":"吴中霣霜晚，冬草有未衰，坐令老病叟，遂失凋年悲。翩翩乌纱帽，袅袅残菊枝，虽无车马客，时与邻翁期。新醅压尚浑，雉兔亦及时，自觉胜渊明，但醉不赋诗。","dynasty":"宋代","title":"村饮"}
{"author":"陆游","content":"弊袍羸马遍天涯，恰似伶优著处家。社瓮嫩醅初泛蚁，寒缸残烬自成花。幽窗照影乌巾折，醉手题诗淡墨斜。莫恨久为峨下客，江吴归去得雄夸。","dynasty":"宋代","title":"秋夜独醉戏归"}
{"author":"陆游","content":"江边依旧钓舟横，万事何曾有一成？空忆庐山风雨夜，自吹小灶煮蔓菁。","dynasty":"宋代","title":"夜雨"}
{"author":"陆游","content":"杳杳双鹊鸣庭除，东阳吏传昌甫书。纸穷乃复得杰作，字字如刮造化炉。尔来此道苦寂寞，千里一士如邻居。小儿得禄在傍邑，我贫初办一鹿车。过门剥啄亦奇事，拜起幸未须人扶。君看幼安气如虎，一病遽已归荒墟。吾曹虽健固难恃，相觅宁待折简呼。余寒更祝勤自爱，时寄新诗来起予。","dynasty":"宋代","title":"寄赵昌甫"}
{"author":"陆游","content":"酒解夜过半，出门步中庭。天高河汉白，月淡烟雾青。重滴竹杪露，疏见树罅星。坏甃啼寒螿，深竹明孤萤。秋晚虽未霜，蠹叶时自零，四序逝不留，慨然感颓龄。平生茅一把，不博带万钉。鸱沟谢拍拍，鸿路追冥冥。","dynasty":"宋代","title":"四鼓酒醒起步庭下"}
{"author":"陆游","content":"梁州四月晚莺啼，共忆扁舟罨画溪。莫作世间儿女态，明年万里驻安西。","dynasty":"宋代","title":"和高子长参议道中二绝"}
{"author":"陆游","content":"一纸除书到海边，紫皇赐号武夷仙。功名敢道浑无意，暂作闲人五百年。","dynasty":"宋代","title":"纵笔"}
{"author":"陆游","content":"老来驹隙駸駸度。筭只合、狂歌醉舞。金杯到手君休诉。看著春光又暮。谁为倩、柳条系住。且莫遣、城笳催去。残红转眼无寻处。尽属蜂房燕户。","dynasty":"宋代","title":"杏花天·老来驹隙駸駸度"}
{"author":"陆游","content":"噉饭一箪不尽，结庐环堵犹宽。常得奉祠玉局，不须草诏金銮。","dynasty":"宋代","title":"六言"}
{"author":"陆游","content":"何许是吾庐，南临古镜湖。园林垂橘柚，门巷落楸梧。床稳龟无息，巢新鹤有雏。邻翁殊耐久，有酒即相呼。","dynasty":"宋代","title":"秋来益觉顽健时一出游意中甚适杂赋五字十首其二"}
{"author":"陆游","content":"倚杖西山麓，褰衣古庙壖。断云依钓浦，细雨压炊烟。废学惭诗退，安贫觉气全。霜天日易晚，钟鼓隔城传。","dynasty":"宋代","title":"行过西山至柳姑庙晚归"}
{"author":"陆游","content":"日上明我窗，月出缟我庭。朝暮得佳时，一榼醉复醒。","dynasty":"宋代","title":"後杂兴"}
{"author":"陆游","content":"霜霰新冬后，年龄大耋时。功名久无梦，文字略存诗。丘垄归何憾，琴书付有儿。痴人痴到底，更欲数期颐。","dynasty":"宋代","title":"冬至后一日书"}
{"author":"陆游","content":"杏子青青梅子酸，山园转眼又春残。老怀岂复小年乐，病骨不禁清晓寒。学术背时甘义堕，功名无路久心阑。蚕收麦熟吾何恨，但遣银杯似海宽。","dynasty":"宋代","title":"春晚园中作"}
{"author":"陆游","content":"原野无闲土，乡闾有老人。疾平行已健，秋晚醉差频。啄黍黄鸡嫩，迎霜紫蟹新。百年元任运，一笑却关身。","dynasty":"宋代","title":"秋来益觉顽健时一出游意中甚适杂赋五字十首其三"}
{"author":"陆游","content":"旱苗垂槁叹何堪，大雨谁知变立谈。翠麓青林吞欲尽，恶风白浪战方酣。江翻龟窟连云泽，雷挟龙腥起雪潭。从此年丰真少事。炷香终日坐蒲龛。","dynasty":"宋代","title":"仲夏小旱方致祷忽大雨连日江水为涨喜而有作"}
{"author":"陆游","content":"万里归来值岁丰，解装乡墅乐无穷。甑炊饱雨湖菱紫，篾络迎霜野柿红。坏壁尘埃寻醉墨，孤灯饼饵对邻翁。微官行矣闽山去，又寄千岩梦想中。","dynasty":"宋代","title":"归云门"}
{"author":"陆游","content":"华发萧萧不满簪，强扶衰病著朝衫。寒厅静似阿兰若，佳客少于优钵昙。诗酒放怀穷亦乐，文移肆骂老难堪。弃官若遂飘然计，不死扬州死剑南。","dynasty":"宋代","title":"东斋偶书"}
{"author":"陆游","content":"一壼花露拆黄縢，醉梦酣酣唤不应。屏暖半销香鸭火，窗寒初结研蟾冰。诗囊羞涩悲才尽，药裹纵横觉病增。早挂朝衣归去是，贵人谁记接茵凭！","dynasty":"宋代","title":"病中偶得名酒小醉作此篇是夕极寒"}
{"author":"陆游","content":"幽径疏篱洗世尘，眼明见此数枝新。横斜恰受三更月，璀璨先回万物春。洛浦淩波矜绝态，缑山骑鹤想前身。放翁著句烦君记，画在生绡却未真。","dynasty":"宋代","title":"南园观梅"}
{"author":"陆游","content":"孟子辟杨墨，吾道方粲然。韩愈排佛老，不失圣所传。伐木当伐根，攻敌当攻坚。坐视日月食，孰探天地全。一木信难恃，要忧大厦颠。安得孟韩辈，出为吾党先。","dynasty":"宋代","title":"杂兴十首以贫坚志士节病长高人情为韵其二"}
{"author":"陆游","content":"牛解谨藏刀，羊亡密补牢。达人忧禄厚，奇祸出名高。所要怀全璧，宁当耻縕袍？世间俱癣疥，何事苦爬搔？","dynasty":"宋代","title":"自儆"}
{"author":"陆游","content":"雨馀未肯放朝暾，穿仗恭承圣主恩。清跸传声徐御殿，紫衣引拜许龙门。徘徊漫结尧阶恋，零落难招楚泽魂。归去犹堪誇里巷，桐江新赐两朱轓。","dynasty":"宋代","title":"延和殿退朝口号二首、其一"}
{"author":"陆游","content":"五十馀年读道书，老来所得定何如。目光焰焰夜穿帐，胎发青青晨映梳。甚畏蝮蛇宁断手，已烹熊掌敢兼鱼。春芜二亩扶犁去，空忆高皇赐对初。","dynasty":"宋代","title":"道室书事"}
{"author":"陆游","content":"双鹊飞来噪午晴，一枝梅影向窗横。幽人宿醉闲欹枕，不待闻香已解酲。","dynasty":"宋代","title":"雪後寻梅偶得绝句十首"}
{"author":"陆游","content":"早慕功名已绝痴，晚耽笔墨愈无奇。牧羝未乳身先老，化鹤重归语更悲。朋旧在亡成断梦，山河兴废入孤吹。悠然独倚阑干笑，又过簪萸泛菊时。","dynasty":"宋代","title":"独登东岩"}
{"author":"陆游","content":"系舟江浦待潮平，叹息无人共月明。历尽世间多少事，飘然依旧老书生。","dynasty":"宋代","title":"系舟"}
{"author":"陆游","content":"采芝夏黄公，賣藥韩伯休。吾友子郭子，高趣可与侔。","dynasty":"宋代","title":"郭氏山林十六詠藥圃"}
{"author":"陆游","content":"颓然掩户不妨奇，又赋幽居第二诗。大药鼎成令虎守，精思床稳用龟搘。壶中自喜乾坤别，局上元知日月迟。更就群童闲錾草，人间何处不儿嬉？","dynasty":"宋代","title":"幽居述事"}
{"author":"陆游","content":"闲何阔，逢诸葛，畏人常忧不得活。事不谐，问文开，不蹋权门更可哀。即今白发如霜草，一饱茫然身已老。惟有躬耕差可为，卖剑买牛悔不早。年丰米贱身独饥，今朝得米无薪炊。地上去天八万里，空自呼天天岂知。","dynasty":"宋代","title":"贫甚作短歌排闷"}
{"author":"陆游","content":"一生到处贾胡留，身属官仓不自由。白首归来更何恨，十年烂醉石帆秋。","dynasty":"宋代","title":"湖山杂赋"}
{"author":"陆游","content":"客来莫笑席尘凝，静处工夫却少增。黑蚁常翻鲁壁简，瘦蛟时落越溪藤。尚能豪健如霜鹘，未遽衰残学冻蝇。更喜论文有儿子，夜窗相对短檠灯。","dynasty":"宋代","title":"书室"}
{"author":"陆游","content":"悬瀑若剑立，空潭如镜平。未能照魑魅，且用斩长鲸。","dynasty":"宋代","title":"郭氏山林十六咏其十五倚剑"}
{"author":"陆游","content":"造物冥冥中，与我无一面，不知获罪由，动辄被诃遣；又若哀其愚，救以药瞑眩。我亦揣此心，安受不敢怨。中间戍蜀汉，十载困邮传。骑壒蒙陇干，阵云暗秦甸，齎粮杂沙墋，掬水以三咽，传烽东骆谷，倏忽若流电。归吴获小休，余喘仅一线。意言在故乡，终胜客异县。夫何命大谬，魔事每交战，友雠同一波，平地肆蹈践。么然性命微，日畏谗口煽。旧书不暇视，鼠迹上几砚。负痾不即死，遂作诸老殿。却观所更历，殆是金百链。人谁不爱身，悔作青紫楦。短筇入空翠，小艇破江练，渔歌隔浦闻，绩火傍林见。苦贫虽至骨，未肯受客唁。君看投林猿，终异巢幕燕。有山皆可耕，焉往失贫贱！","dynasty":"宋代","title":"排闷"}
{"author":"陆游","content":"七十衰翁卧故山，镜中无复旧朱颜。一联轻甲流尘积，不为君王戍玉关。","dynasty":"宋代","title":"看镜"}
{"author":"陆游","content":"学道知专气，尊生得养形。精神生尺宅，虚白集中扃。出岫孤云静，凌霜老柏青。晨兴取涧水，漱齿读黄庭。","dynasty":"宋代","title":"学道"}
{"author":"陆游","content":"南出平桥十里余，湖山处处可成图。水边更觉梅花瘦，云外谁怜雁影孤。时唤行僧同煮茗，亦逢樵叟问迷途。破裘不怕春寒峭，小市疏灯有酒垆。","dynasty":"宋代","title":"游山"}
{"author":"陆游","content":"渐老惜时节，思游那可忘。雪晴天浅碧，春动柳轻黄。笑语宽衰疾，登临到夕阳。未须催野渡，聊欲据胡床。","dynasty":"宋代","title":"正月"}
{"author":"陆游","content":"世上悠悠东逝波，金丹将奈鬓丝何！墙头杨柳知秋早，窗外芭蕉受雨多。伏枥自应如老骥，还乡元欲借明驼。吾棋一局千年事，从使旁观烂斧柯。","dynasty":"宋代","title":"世上"}
{"author":"陆游","content":"桑落香浮槲叶杯，甘瓜绿李亦佳哉！虚堂顿解汗挥雨，高枕俄成鼻殷雷。静听风声生槛竹，徐看日影转庭槐。晚凉更动扁舟兴，北渚红蕖已半开。","dynasty":"宋代","title":"逃暑小饮熟睡至暮"}
{"author":"陆游","content":"芳草初侵路，青梅已破枝。雨来鸠逐妇，日出雉求雌。莽莽江湖远，悠悠岁月移。老人观物化，隐几独多时。","dynasty":"宋代","title":"东篱杂书"}
{"author":"陆游","content":"熟食从来少天色，东吴况是足春寒。城南藉草可痛饮，安得酒肠如海宽？","dynasty":"宋代","title":"春游"}
{"author":"陆游","content":"舄化双凫杖化龙，云山回首不知重。药园夜啸丹台月，酒市秋听紫阁钟。岂但烟霄随步武，故应冰雪换形容。小童开户惊奇事，野鹤来巢砌下松。","dynasty":"宋代","title":"道室杂咏三首其一"}
{"author":"陆游","content":"古寺名园处处行，翩然南陌复东城。手柔弓燥猎徒喜，耳热酒酣诗兴生。月似有情迎马见，莺如相识向人鸣。摩挲病眼还三叹，犹拟中原看太平。","dynasty":"宋代","title":"城东马上作"}
{"author":"陆游","content":"往岁淮边虏未归，诸生合疏论危机。人材衰靡方当虑，士气峥嵘未可非。万事不如公论久，诸贤莫与众心违。还朝此段宜先及，岂独遗经赖发挥。","dynasty":"宋代","title":"送芮国器司业"}
{"author":"陆游","content":"万里西来为一饥，坐曹日日汗沾衣。但嫌忧畏妨人乐，不恨疏慵与世违。雕槛迎阳花并发，画梁避雨燕双归。放怀始得闲中趣，下马何人又叩扉。","dynasty":"宋代","title":"假日书事"}
{"author":"陆游","content":"印何累累绶若若，只堪人看公何乐。忽然捩柁开布颿，慰满平生一丘壑。遂初筑堂今几时，年年说归真得归。异书名刻堆满屋，久伸欲起遭书围。舍之出游公岂误，绿发朱颜已非故；请将勋业付诸郎，身践当年遂初赋。","dynasty":"宋代","title":"尤延之侍郎屡求作遂初堂诗诗未成延之去国因"}
{"author":"陆游","content":"倦马投孤驿，一峰青压门。萧条秋浦路，荒陋夜郎村。地瘴霜常薄，林深日易昏。百年常作客，排闷近清樽。","dynasty":"宋代","title":"梦藤驿"}
{"author":"陆游","content":"稚荷出水榴花开，长苖圜鼙送举杯。村邻相乐君勿笑，要是安健无凶灾。","dynasty":"宋代","title":"即席"}
{"author":"陆游","content":"老圃发如霜，见客能废锄。与坐使之年，自云八十余。老身六朝民，草舍数世居，力守远祖言，一字不学书。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"人生如意每难全，草草园池却自然。世事已抛高枕外，春风常在短筇前。堕空花片纷红雨，遍地苔痕长绿钱。酒户渐增诗兴在，天容此老剩狂颠。","dynasty":"宋代","title":"新辟小园"}
{"author":"陆游","content":"老病愁趋画戟门，天教高卧浣花村。山林独往杂屠钓，世界皆空谁怨恩。千卷蠹书忘岁月，一尊浊酒信乾坤。兴来倚杖清江上，断角疏钟正敛昏。","dynasty":"宋代","title":"晚兴"}
{"author":"陆游","content":"南陌东阡自在身，黄尘不污接篱巾。无方可梁星星鬓，有酒能留盎盎春。下豉已添蓴菜美，衔泥又见燕巢新。作公何益辛毗事？且是人间九十人。","dynasty":"宋代","title":"春晚"}
{"author":"陆游","content":"村晚归牛下，林昏宿鸟喧。微升天际月，半掩水边门。衣杵悲边信，渔歌断客魂。老人交旧尽，此意与谁论？","dynasty":"宋代","title":"秋懹"}
{"author":"陆游","content":"人生堂堂七尺身，本与圣哲均称人。唐虞乃可让天下，光被万世常如新。哀哉末俗去古远，斫丧太朴浇全淳。豆羹箪食辄动色，攘窃乃至忘君亲。锱铢必先计利害，讵肯冒死求成仁？不欺当从一念始，自古孝子为忠臣。","dynasty":"宋代","title":"感寓"}
{"author":"陆游","content":"岂不怀荣畏友朋，一生凛凛蹈春冰。任真虽笑拘边幅，达节宁容出准绳。自喜残年如白传，更怜诸子慕崔丞。耄期尚有江湖兴，顽健人言见未曾。","dynasty":"宋代","title":"示二子"}
{"author":"陆游","content":"青衫初入九重城，结友尽豪英。蜡封夜半传檄，驰骑谕幽并。时易失，志难城，鬓丝生。平章风月，弹压江山，别是功名。","dynasty":"宋代","tags":"忆旧，抒愤","title":"诉衷情·青衫初入九重城"}
{"author":"陆游","content":"天下本无事，吾生行且休。关心惟酒盏，入眼独渔舟。雁过三湘晓，云开二华秋。殷勤驿楼柱，小草记曾游。","dynasty":"宋代","title":"纵笔"}
{"author":"陆游","content":"八月石帆秋，聊为汗漫游。本因寻友去，却为看山留。小草题僧壁，长吟上驿楼。月能从剧饮，天可寄闲愁。高下评泉品，纵横记酒筹。花开遇门入，水长信船流。肮脏人虽弃，脂韦我自羞。此心君不信，试往问沙鸥。","dynasty":"宋代","title":"出游"}
{"author":"陆游","content":"数掩芦藩常不开，饥鸦两两啄青苔。雨来十日未成雪，岁尽一枝初见梅。池上晚行携独鹤，灯前夜酌拨新醅。渔村老景今如许，骏马旧游安在哉？","dynasty":"宋代","title":"雨夕独酌书感"}
{"author":"陆游","content":"千里风烟行路难，旅舟应过子陵滩。人间富贵知何物，莫负君家旧钓竿。","dynasty":"宋代","title":"别严和之"}
{"author":"陆游","content":"醉中起舞递相属，坐上戴花常作先。要知吾辈不凡处，一吸已乾双玉船。","dynasty":"宋代","title":"即席"}
{"author":"陆游","content":"羣仙停鹤驭，玉佩摇空山。金丹定分子，往缀通明班。","dynasty":"宋代","title":"郭氏山林十六詠玉佩"}
{"author":"陆游","content":"残年作客遍天崖，下马长亭便似家。三叠凄凉渭城曲，数枝闲澹阆中花。襞牋授管相逢晚，理鬓熏衣一笑哗。俱是邯郸枕中梦，堕鞭不用忆京华。","dynasty":"宋代","title":"阆中作"}
{"author":"陆游","content":"长须仅有玉川奴，秃尾犹无漫汉驴。万事已随春枕断，故人何啻晓星疏。出乘微雨鉏畲粟，归傍荒畦撷野蔬。一字不看方睡美，任人搜去帐中书。","dynasty":"宋代","title":"幽居无一事戏作"}
{"author":"陆游","content":"蔓络疏篱草满塘，饱嬉聊复步斜阳。一霜骤变千林色，两犊新犁百亩荒。野寺僧残尚钟鼓，官堤舟过见帆樯。归来笑补空囊课，寒日谁知亦自长。","dynasty":"宋代","title":"舍北行饭"}
{"author":"陆游","content":"翠蔓扶疏采撷忙，麴生系出古淮阳。蹋成明月团团白，酿作新鹅淡淡黄。醅瓮秋凄惊凛冽，糟床夜注爱淋浪，西斋幽事新成谱，首为高人著此方。","dynasty":"宋代","title":"比作陈下瓜麴酿成奇绝属病疡不敢取醉小啜而"}
{"author":"陆游","content":"上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。","dynasty":"宋代","tags":"战争，抒情，爱国","title":"观大散关图有感"}
{"author":"陆游","content":"孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。","dynasty":"宋代","title":"杂感"}
{"author":"陆游","content":"日日树头鹎鵊鸣，夜夜溪边姑恶声；堂中老子独无语，寂然似可终吾生。大鹏一举九万程，下视海内徒营营。秋虫春鸟非我类，何至伴渠鸣不平！","dynasty":"宋代","title":"南堂默坐"}
{"author":"陆游","content":"幅巾萧散饯馀龄，江左诸贤可乞灵。护枕小屏图紫阁，映窗矮卷写黄庭。旷怀与世元难合，幽句何人可遣听。一酌兰溪遗万事，时看墙底卧长瓶。","dynasty":"宋代","title":"龟堂独酌二首其一"}
{"author":"陆游","content":"剑门天设险，北乡控函秦。客主固殊势，存亡终在人。栈云寒欲雨，关柳暗知春。羁客垂垂老，凭高一怆神。","dynasty":"宋代","title":"剑门关"}
{"author":"陆游","content":"乌帽翩仙白苧凉，东窗随事具杯觞。流年不贷世人老，造物能容吾辈狂。藤叶成阴山鸟下，桧花满地蜜蜂忙。何人画得农家乐，咿轧缫车隔短墙。","dynasty":"宋代","title":"东窗小酌二首其一"}
{"author":"陆游","content":"举足加刘公腹，引手捋孙郎须。士气日趋委靡，赖有二君扫除。","dynasty":"宋代","title":"六言杂兴"}
{"author":"陆游","content":"积雨已凄冷，新晴还少和。稼收平野阔，木落远山多。土润朝畦菜，机鸣夜掷梭。时清年岁好，吾敢叹蹉跎！","dynasty":"宋代","title":"新晴"}
{"author":"陆游","content":"齿发凋残志有余，一编聊复遂吾初。老来每恨无同学，梦里犹曾得异书。家世偏憎慕青紫，儿童切莫话龙猪。正令世世皆农圃，廉让何妨化里闾。","dynasty":"宋代","title":"秋夜读书有感"}
{"author":"陆游","content":"病起闲无事，时来古渡头。烟中卖鱼市，月下采莲舟。帆鼓娥江晚，菱歌姥庙秋。长吟无杰句，聊以散吾愁。","dynasty":"宋代","title":"湖塘晚眺"}
{"author":"陆游","content":"老去卧湖海，白发朝朝新。赖有小道士，时来中圣人。形模虽简古，风味绝清真。何当秋雨夕，倾倒见情亲？","dynasty":"宋代","title":"戏赠酒榼"}
{"author":"陆游","content":"身游碧海跨鲸鱼，心似寒冰贮玉壶。衣湿三更清露坠，眼明万里片云无。横空孤鹤曾相识，散发飞僊定可呼。老向人间无复意，逝将从此谒清都。","dynasty":"宋代","title":"十日夜月中马上作"}
{"author":"陆游","content":"雪消重作雨，冰释又成泥。已败筇枝兴，高眠听午鸡。","dynasty":"宋代","title":"雪晴欲出而路泞未通戏作"}
{"author":"陆游","content":"人能不食十二日，惟书安可一日无。唐虞虽远典谟在，病卧蓬窗时嗫嚅。","dynasty":"宋代","title":"病足昼卧梦中谵谆乃诵尚书也既觉口占绝句"}
{"author":"陆游","content":"筑舍水云乡，萧然似净坊。粥铛菰米滑，羹釜药苗香。素壁图嵩华，明窗读老庄。与人元淡淡，不是故相忘。","dynasty":"宋代","title":"筑舍"}
{"author":"陆游","content":"店店容赊酒，家家可乞浆。白陂时雨足，绿树午阴凉。病为休官减，门缘谢客荒。今朝遇邻叟，满意说丰穰。","dynasty":"宋代","title":"致仕後述怀"}
{"author":"陆游","content":"买得新园近钓矶，旋营茆栋设柴扉。山经宿雨修容出，花倚和风作态飞。世事只成惊老眼，酒徒频约典春衣。狂吟烂醉君无笑，十丈愁城要解围。","dynasty":"宋代","title":"山园"}
{"author":"陆游","content":"丹葩绿叶郁团团，消得姮娥种广寒。行尽天涯年八十，至今未遇一枝看。","dynasty":"宋代","title":"楚辞所谓桂数见於唐人诗句及图画间今不复见"}
{"author":"陆游","content":"羸躯一夏困沉绵，不在林间即水边。高卧已忘浮世事，小凉渐近早秋天。桔槔轧轧鸣幽圃，舴艋遥遥入暮烟。余日无多那讳得，逢人自笑说明年。","dynasty":"宋代","title":"小凉"}
{"author":"陆游","content":"今岁霜迟殊未寒，篱东乌桕叶才丹。病轻渐喜免求药，老甚难夸能据鞍。邻舍僧贫分米少，酒坊人熟督钱宽。晚来笑向儿孙说，且得无生一话团。","dynasty":"宋代","title":"即事示儿辈"}
{"author":"陆游","content":"忆在西州遇雪时，绣筵处处百花围。乌丝阑展新诗就，油壁车迎小猎归。感事镜鸾悲独舞，寄书筝雁恨慵飞。愁多自是难成醉，不为天寒酒力微。","dynasty":"宋代","title":"雪中怀成都"}
{"author":"陆游","content":"琢琱自是文章病，奇险尤伤气骨多。君看大羹玄酒味，蟹螯蛤柱岂同科？","dynasty":"宋代","title":"读近人诗"}
{"author":"陆游","content":"有位方忧失，无家岂念归。贤愚竟谁得？今昨两皆非。世事无长算，人情忽骇机。细思如意处，惟有钓鱼矶。","dynasty":"宋代","title":"寓叹"}
{"author":"陆游","content":"虹作飞桥蜃吐楼，群仙来赋海山秋。玉姝定自多才思，更与人间替说愁。","dynasty":"宋代","title":"十月二十八日夜鸡初鸣时梦与数女仙遇其一作"}
{"author":"陆游","content":"玉殿吹笙第一僊，花前奏罢色凄然。忆曾偷学春愁曲，谪在人间五百年。","dynasty":"宋代","title":"游僊"}
{"author":"陆游","content":"雨声一滴不肯住，客梦欲成还自惊。白水陂边破茅屋，乱书堆里老儒生。出行岂复有流辈，未死尚能躬钓耕。十日无鱼亦何叹，新菰幸可配吴粳。","dynasty":"宋代","title":"雨中作"}
{"author":"陆游","content":"跌宕欲忘形，溪园半醉醒。静看猿哺果，闲爱鹤梳翎。短榻水纹簟，虚斋山字屏。更须新月夜，风露对青冥。","dynasty":"宋代","title":"溪园"}
{"author":"陆游","content":"新岁逢人日，老夫持道斋。断冰浮野水，微绿发枯荄。霁景丰年象，闲吟旷士怀。春旛已陈迹，斗巧笑吴娃。","dynasty":"宋代","title":"人日"}
{"author":"陆游","content":"苦热厌城市，初夜临江湍。风从西山来，颇带积雪寒。堰声静尤壮，喷薄如急滩。顿远车马喧，更觉衣裳单。断岸吐缺月，恨不三更看。且随萤火归，城扉欲横关。","dynasty":"宋代","title":"避暑江上"}
{"author":"陆游","content":"秋花莫插鬓，虽好亦凄凉。采菊还挼却，空余满袖香。","dynasty":"宋代","title":"采菊"}
{"author":"陆游","content":"野艇千钱买，明当泛渺茫。但能容一榼，家具不须将。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"东西二十里，相望两平桥。傍水多投钓，穿云有负樵。","dynasty":"宋代","title":"湖山"}
{"author":"陆游","content":"药饵扶衰疾，琴书返故园。陶公方止酒，乐令且清言。烟鸟宿沙际，露萤明草根。尘嚣不到处，此意与谁论？","dynasty":"宋代","title":"秋夜"}
{"author":"陆游","content":"圣主乘乾临斧扆，小臣承诏上丹墀。宁知齿豁头童後，更遇天崩地陷时！泣至眼枯无血续，梦随魂断独心知。白头才尽空濡笔，宁继生民生武诗。","dynasty":"宋代","title":"望永阜陵"}
{"author":"陆游","content":"中岁远游踰剑阁，青衫误入征西幙。南沮水边秋射虎，大散关头夜闻角。画策虽工不见用，悲吒那复从军乐。鸣呼！人生难料老更穷，麦野桑村白发翁。","dynasty":"宋代","title":"三山杜门作歌"}
{"author":"陆游","content":"湖上山衔落月明，钓筒收罢叶舟横。不知身世在何许，一夜萧萧芦荻声。","dynasty":"宋代","title":"湖上秋夜"}
{"author":"陆游","content":"气候今年晚，浓霜始此回。残梧未全槁，晚菊有初开。乌柏先枫赤，寒鸦後雁来。西窗夕阳暖，摘橘荐新醅。","dynasty":"宋代","title":"园中书触目"}
{"author":"陆游","content":"石帆山下雨空蒙，三扇香新翠箬篷。苹叶绿，蓼花红，回首功名一梦中。","dynasty":"宋代","title":"灯下读玄真子渔歌因怀山阴故隐追拟"}
{"author":"陆游","content":"江天淡碧云如扫。蘋花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。","dynasty":"宋代","title":"菩萨蛮其一"}
{"author":"陆游","content":"乌巾白紵忆当年，抵死寻春不自怜。憔悴剑南双鬓改，梦中犹上暗门船。","dynasty":"宋代","title":"记梦"}
{"author":"陆游","content":"觅个有缘人，分付玉壶灵药。谁向市尘深处，识辽天孤鹤。月中吹笛下巴陵，条华赴前约。今古废兴何限，叹山川如昨。","dynasty":"宋代","title":"好事近（十二之十）"}
{"author":"陆游","content":"心若冰将释，貌如儿未孩。青城上官叟，时入梦中来。","dynasty":"宋代","title":"书枕屏"}
{"author":"陆游","content":"平生百不遂，惟有老如期。眼涩观书夜，心衰把酒时。僧分新掘药，客诵旧题诗。四十年前我，回看定是谁？","dynasty":"宋代","title":"老境"}
{"author":"陆游","content":"贫贱终身志不移，闭关涵泳赖书诗。唐虞未远如亲见，周孔犹存岂我欺？九学正须忘寝食，少年误计事文辞。","dynasty":"宋代","title":"後书感"}
{"author":"陆游","content":"鸡头累累如大珠，红草绿荷风味殊。天与杨梅成二绝，吾乡独有异乡无。","dynasty":"宋代","title":"乙丑夏秋之交小舟早夜往来湖中戏成绝句十二首其五"}
{"author":"陆游","content":"把酒孤亭半日留，西岩独擅鹤山秋。也知绝境终难赋，且喜闲身得纵游。鹘起危巢时磔磔，鹿鸣深涧暮呦呦。人生适意方为乐，甲第朱门秖自囚。","dynasty":"宋代","title":"西岩翠屏阁"}
{"author":"陆游","content":"挽住征衣为濯尘，阆州斋酿绝芳醇。莺花旧识非生客，山水曾游是故人。遨乐无时冠巴蜀，语音渐正带咸秦。平生剩有寻梅债，作意城南看小春。","dynasty":"宋代","title":"阆中作"}
{"author":"陆游","content":"自问湖边舍，衰残俛仰中。谋身悲日拙，造物假年丰。税足催科静，禾登债负空。社醅邀里巷，膰肉饫儿童。衣及霜晨赎，炉先雪夜红。陂塘趋版筑，垣屋讫宫功。盗息时雍象，人淳太古风。退夫无一事，鼓缶伴邻翁。","dynasty":"宋代","title":"居三山时方四十余今三十六年久已谢事而连岁"}
{"author":"陆游","content":"百壶载酒游凌云，醉中挥袖别故人。依依向我不忍别，谁似峨嵋半轮月？月窥船窗挂凄冷，欲到渝州酒初醒。江空袅袅钓丝风，人静翩翩葛巾影。哦诗不睡月满船，清寒入骨我欲仙。人间更漏不到处，时有沙禽背船去。","dynasty":"宋代","title":"舟中对月"}
{"author":"陆游","content":"并辔徐驱百里中，云开太华翠摩空。是间合有神灵在，七十余年堕犬戎。","dynasty":"宋代","title":"十二月二日夜梦与客并马行黄河上息於古驿"}
{"author":"陆游","content":"淅淅连江雨，愔愔一室幽。茶甘留齿颊，香润上衣裘。泥滓将雏鸭，林樊唤妇鸠。短章虽漫兴，聊足散吾愁。","dynasty":"宋代","title":"雨中作"}
{"author":"陆游","content":"安康甲第天下传，玉题绣井摩云烟。落成鼓吹震百里，意气欲压秦山川。第中筑堂最宏丽，奎画岌岌蛟龙缠。知公所喜在勇退，顾视解组如登仙。公心虽尔天未可，终倚北伐铭燕然。十年宿卫功第一，小却卧护长淮边。帐前犀甲罗十万，幙下珠履逾三千。愿公小缓高枕计，即今河雒犹腥膻。出师鸡鹿拥皂纛，画象麒麟峨玉蝉。是时公喜客亦乐，为公满泻黄金船。","dynasty":"宋代","title":"题郭太尉金州第中至喜堂"}
{"author":"陆游","content":"愔愔四壁空，宛宛一室奥。雨声静更闻，雨气深不到。下帘设纸屏，篝火支药灶。勿言此幽陋，足以养衰眊。颇闻闾里间，比夕多狗盗。游徼无乃阙，鳏寡将孰告。家贫未决去，禄食当念报。卧痾畴敢安，起立掷吾帽。","dynasty":"宋代","title":"丙午初冬得心腹痛疾大下而愈羸耗不支方在告卧燕堂东偏闻民间前一夕被盗者慨然有感"}
{"author":"陆游","content":"小智每自私，大患缘有身。孰能忘彼己？吾将友斯人。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"月行南斗边，人归西郊路。水风吹葛衣，草露湿芒履。渔歌起远汀，鬼火出破墓，凄清醒醉魂，荒怪入诗句。到家夜已半，伫立叩蓬户。樨子犹读书，一笑慰迟暮。","dynasty":"宋代","title":"夜出偏门还三山"}
{"author":"陆游","content":"画船冲雨入戎州，缥缈山横杜若洲。须信时平边堠静，传烽夜夜到西楼。","dynasty":"宋代","title":"叙州"}
{"author":"陆游","content":"恰听残蝉禹寺门，又看新月石帆村。後来复有龟堂老，千载犹应此意存。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"语道无如孔孟，佛庄虽似非同。倘有一人领会，何须客满坐中。","dynasty":"宋代","title":"六言杂兴"}
{"author":"陆游","content":"磑舍临湍濑，罾船聚小潭。山形寒渐瘦，雪意暮方酣。久客情怀恶，频来道路谙。家山空怅望，无梦到江南。","dynasty":"宋代","title":"南沮水道中"}
{"author":"陆游","content":"病叶常先霣，寒潮只暗生。扶衰赖药石，随意出柴荆。细路牛栏湿，疏篱绩火明。枯荣不须计，千古一棋枰。","dynasty":"宋代","title":"雨後出门散步"}
{"author":"陆游","content":"灯欲残时酒半消，断砧疏雨共无憀。老来万事浑非昔，惟有诗情似灞桥。","dynasty":"宋代","title":"秋夜二首其一"}
{"author":"陆游","content":"盐车心愧渥洼姿，邂逅风云妄自期。啮雪岂无归汉日，饭牛犹有相齐时。君看短褐琴横膝，谁许峨冠剑拄颐？白发萧萧虽惫矣，时来或将渡辽师。","dynasty":"宋代","title":"题传神"}
{"author":"陆游","content":"江头女儿双髻丫，常随阿母供桑麻。当户夜织声咿哑，地炉豆秸煎土茶。长成嫁与东西家，柴门相对不上车。青裙竹笥何所嗟，插髻烨烨牵牛花。城中妖姝脸如霞，争嫁官人慕高华。青骊一出天之涯，年年伤春抱琵琶。","dynasty":"宋代","title":"浣花女"}
{"author":"陆游","content":"锦城梅花海，十里香不断。醉帽插花归，银鞍万人看。","dynasty":"宋代","title":"梅花绝句"}
{"author":"陆游","content":"宣和之末予始生，遭乱不及游司并。从军梁州亦少慰，土脉深厚泉流清。季秋岭谷浩积雪，二月草木初抽萌。夏中高凉最可喜，不省举手驱蚊虻。藏冰一出卖满市，玉璞堆积寒峥嵘。柳阴夜卧千驷马，沙上露宿连营兵。胡笳吹堕漾水月，烽燧传到山南城。最思出甲戍秦陇，戈戟彻夜相摩声。两年剑南走尘土，肺热烦促无时平。荒池昏夜蛙阁合，食案白日蝇营营。何时王师自天下，雷雨澒洞收欃枪。老生衰病畏暑湿，思卜鄠杜开紫荆。","dynasty":"宋代","title":"蒸暑思梁州述怀"}
{"author":"陆游","content":"灏气明山川，霁色满天地。西风吹我衣，忽有万里意。中原运当平，所要在得士。余年犹几何，弃置复弃置！","dynasty":"宋代","title":"秋霁"}
{"author":"陆游","content":"江上清秋昨夜回，渔扉正对荻洲开。志存天下食不足，节慕古人谗愈来。风际纸鸢那解久，祭余刍狗会堪哀。萧然散发听秋雨，剩领新凉入酒杯。","dynasty":"宋代","title":"新秋感事"}
{"author":"陆游","content":"十日都门雨，风烟已暮秋。甑香新菽粟，篝暖故衣裘。意气临书健，形骸顾影愁。何时剡中路，秣蹇憩山邮。","dynasty":"宋代","title":"暮秋"}
{"author":"陆游","content":"船入芦花日暮时，双瞳炯炯鬓如丝。世间岂少磻溪叟，老向烟波人不知。","dynasty":"宋代","title":"渔翁"}
{"author":"陆游","content":"羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。","dynasty":"宋代","tags":"豪放，爱国","title":"汉宫春·初自南郑来成都作"}
{"author":"陆游","content":"渔阳儿女美如花，春风楼上学琵琶。如今便死知无恨，不属番家属汉家。","dynasty":"宋代","title":"军中杂歌八首其七"}
{"author":"陆游","content":"远遁江湖上，端居风雨中。纸新窗正白，炉暖火通红。签帙方重整，声形且细穷。扶衰倘未死，更破十年功。","dynasty":"宋代","title":"读书"}
{"author":"陆游","content":"林馆松门白昼扃，骖鸾人去已千龄。基存旧宅楼台古，地有遗丹草木灵。满洞晓云春酿雨，一池秋水夜涵星。麻姑仙驭今何在，槛外孤峰晚更青。","dynasty":"宋代","title":"冲虚宫"}
{"author":"陆游","content":"小聚远尘嚣，淳风独未浇。鸣机灯煜煜，饮犊雨萧萧。异味常交致，新醪亦苦邀。人间交道绝，令我慕渔樵。","dynasty":"宋代","title":"湖边小聚"}
{"author":"陆游","content":"野客双蓬鬓，空山一草亭。睡魔欺茗薄，疾竖怯丹灵。治世穷冯衍，残年老管宁。安居得後死，不敢恨飘零。","dynasty":"宋代","title":"病後登山亭"}
{"author":"陆游","content":"种梧待凤雏，此计乃可笑。不如看月堕，与子舒清啸。","dynasty":"宋代","title":"郭氏山林十六咏其五倾月"}
{"author":"陆游","content":"有位方忧失，无家岂念归。贤愚竟谁得？今昨两皆非。世事无长算，人情忽骇机。细思如意处，惟有钓鱼矶。","dynasty":"宋代","title":"寓叹"}
{"author":"陆游","content":"四顾水无际，三更月未生。偶成摇楫去，不减御风行。烟浦渔歌断，芦洲鬼火明。还家人已睡，小立叩柴荆。","dynasty":"宋代","title":"夜泛蜻蜓浦"}
{"author":"陆游","content":"忆过栖贤见蜀僧，云堂十月冷生冰。定回蔌蔌闻窗雪，一碗琉璃照佛灯。","dynasty":"宋代","title":"书怀绝句"}
{"author":"陆游","content":"一病辄兼旬，百忧集双鬓，药里堆床满，生意垂欲尽。时闻雀翻更，频看灯落烬。平生学六经，白首颇自信。拳拳服仁义，念念去骄吝；所觊未死间，犹有分寸进。","dynasty":"宋代","title":"病中夜思"}
{"author":"陆游","content":"身入今年老，囊从早岁空。元无击鲜事，常作啜醨翁。菹有秋菰白，羹惟野苋红。何人万钱筋，一笑对西风。","dynasty":"宋代","title":"园蔬荐村酒戏作"}
{"author":"陆游","content":"数掩槿篱围夕照，一间茅舍背阴崖。吾生扰扰实无乐，人事悠悠那可谐？忧患向来侵绿鬓，登临此日费青鞋。京华旧友凋零尽，野老逢迎一散怀。","dynasty":"宋代","title":"与邻翁登山亭"}
{"author":"陆游","content":"乍换春衫一倍轻，况逢寒食十分晴。莺穿驿树惺惚语，马过溪桥蹀躞行。画柱彩绳喧笑乐，艳妆丽服角鲜明。谁知此日金牛道，非复当时铁马声。","dynasty":"宋代","title":"金牛道中遇寒食"}
{"author":"陆游","content":"暮秋木叶已微丹，小雨萧萧又作寒。目送断云归谷口，身随新雁寄江干。浊醪易负寻常债，退士难叨本分官。谢尽浮名更无事，灯前儿女话团栾。","dynasty":"宋代","title":"秋雨"}
{"author":"陆游","content":"兴尽当年句曲秋，却归罨画弄肩舟。有时信脚来沙际，拾得残云补破裘。","dynasty":"宋代","title":"题三茆郡道士云隐"}
{"author":"陆游","content":"生来骨相本酸寒，天遣沙头把钓竿。但称山人擫耳帽，敢希楚客切云冠。","dynasty":"宋代","title":"即事"}
{"author":"陆游","content":"贵已不如贱，狂应又胜痴。新寒压酒夜，微雨种花时。堂下藤成架，门边枳作篱。老人无日课，有兴即题诗。","dynasty":"宋代","title":"闷极有作"}
{"author":"陆游","content":"剥啄敲村舍，丫叉揖主人。新墙拆龟兆，疏瓦断鱼鳞。红粒炊畲粟，青烟郁涧薪。得床思熟睡，寒犬苦狺狺。","dynasty":"宋代","title":"村舍"}
{"author":"陆游","content":"江村一雨喜尘清，隐隐雷车意未平。莽苍郊原来暮色，飕飀林壑起秋声。书希简古终难近，诗慕雄浑苦未成。白首愈悲知我少，从今一技不须名。","dynasty":"宋代","title":"江村"}
{"author":"陆游","content":"北渚秋风凋白蘋，流年冉冉默伤神。强颜未忍乞墦祭，积毁仅逃输鬼薪。半榼浮蛆初试酿，两螯斫雪又尝新。受恩自度终无报，聊为清时备隐沦。","dynasty":"宋代","title":"新秋感事二首其二"}
{"author":"陆游","content":"江上渔家水蘸扉，闲云片片傍苔矶。钓收鹭下虚舟立，桥断僧寻别径归。海近冈峦多迤逦，天寒雾雨正霏微。羊裘老作桐江叟，点检初心幸未违。","dynasty":"宋代","title":"渔家"}
{"author":"陆游","content":"五更束带听朝鸡，出省还家日已西。酒市雨余青旆重，河桥风爽紫骝嘶。久惭旅饭糜仓粟，常忆新橙捣脍齑。万事似棋聊尔耳，年来著数不胜低。","dynasty":"宋代","title":"出省"}
{"author":"陆游","content":"送女匆匆不择日，綵绕羊身花照席。暮婚晨别已可悲，犹胜空房未相识。","dynasty":"宋代","title":"戍兵有新婚之明日遂行者予闻而悲之为作绝句二首其一"}
{"author":"陆游","content":"半阖朱门见绿苔，幽花仍傍小山开。剑南七月暑未退，明日更携棋簟来。","dynasty":"宋代","title":"华亭院僧房"}
{"author":"陆游","content":"将雏燕子渐离巢，过母龙孙已放梢。日出并湖初晒纲，雨余乘屋旋添茅。家贫旧业元知废，身老微官久合抛。莫恨门前车马绝，岂无农圃与论交。","dynasty":"宋代","title":"夏日"}
{"author":"陆游","content":"项里溪水声潺湲，溪上青山峨髻鬟。烟村人语虚市合，石桥日落渔樵还。堂上君王凛八尺，大冠如箕熊豹颜。筑祠不知始何代，典祀千载谁敢删？肃清亭障息剽夺，扫荡螟螣囚神奸。范增玉斗久已碎，虞姬妆面留余潸。小人平生仰遗烈，近庙欲结茅三间。时时长歌拔山曲，醉倒聊慰穷途艰。","dynasty":"宋代","title":"项王祠"}
{"author":"陆游","content":"穿林了不厌崎岖，邂逅幽怀得少摅。昔媿出山成小草，今知临水羡游鱼。呦呦驯鹿随轻策，决决流泉入野渠。坐觉尘襟真一洗，正如头垢得爬梳。","dynasty":"宋代","title":"行东山下至南岩"}
{"author":"陆游","content":"镜中老翁谁？非得少年我。诵书如布谷，拈出无一可。又非富贵逼，弃去自不果。无功博一饱，有罪当万坐。老境最堪笑，作计日益左。正似鸠拙巢，不及蚕自裹。霜寒衣未赎，瑟缩附残火。作诗数十年，所得良琐琐。弱松困蔓缠，何日见磊砢？洞庭可远游，秋风思捩舵。","dynasty":"宋代","title":"览镜"}
{"author":"陆游","content":"邺下王孙今胜流，相逢三伏凛生秋。未尝一日可无竹，似是前身王子猷。","dynasty":"宋代","title":"题韩运盐竹隐堂绝句三首"}
{"author":"陆游","content":"林馆松门白昼扃，参鸾人去已千龄。基存旧宅楼台古，地有遗丹草木灵。满洞晓云春酿雨，一池秋水夜涵星。麻姑仙驭今何在，槛外孤峰晚更青。","dynasty":"宋代","title":"冲虚宫"}
{"author":"陆游","content":"香碗灰深微炷火，茶铛声细缓煎汤。百年浮世几人乐，一雨虚斋三日凉。帘外微风斜燕影，池边残照歛萱房。纱幮石枕萧然卧，付与今宵幽梦长。","dynasty":"宋代","title":"西斋雨後"}
{"author":"陆游","content":"愁极不成寐，起开窗下书。似囚逢纵释，如痒得爬梳。灯火夜过半，风霜岁欲除。平生济时意，却作爱吾庐。","dynasty":"宋代","title":"夜分复起读书"}
{"author":"陆游","content":"梅子生仁已带酸，楝花堕地尚微寒。室无长物惟空榻，头不加巾但小冠。蚕簇倚墙丝盎起，稻秧经雨水陂宽。效原清润身差健，剩欲闲游一跨鞍。","dynasty":"宋代","title":"初夏"}
{"author":"陆游","content":"昔溯黄牛峡，曾经白鹭洲。从容参步武，谈笑极风流。晚预蓬莱客，时从禊祓游。挥毫看半醉，追想只添愁。","dynasty":"宋代","title":"王成之给事挽歌辞二首其一"}
{"author":"陆游","content":"造物作梅花，毫发无遗恨。楚人称芳兰，细看终不近。","dynasty":"宋代","title":"梅花五首其一"}
{"author":"陆游","content":"残菊一枝香未残，夜窗拈起百回看。过时只恐难相笑，我是三朝旧史官。","dynasty":"宋代","title":"残菊"}
{"author":"陆游","content":"适从邛州归，又作汉州去。天低惨欲雪，游子悲岁暮。十年辞京国，疋马厌道路。野火炎高冈，江云暗空戍。角弓寒如劲，霜鹘饥更怒。邂逅成小猎，尺箠聊指呼。北连武侯祠，南并稚子墓。合围蹙穷鹿，设伏截狡兔。壮哉带箭雉，耿介死不顾。吾宁暴天物，战法因得寓。黄昏过民家，休马燎裘裤。割鲜盛燔炙，毛血洒庭户。老姥亦复奇，汛扫邀我驻。丈夫傥未死，千金酬此遇。","dynasty":"宋代","title":"九月十日如汉州小猎於新都弥牟之间投宿民家"}
{"author":"陆游","content":"大隐悠悠未弃官，俸钱虽薄却心安。人方得意矜蜗角，天岂使予为鼠肝。佳日剧棋志旅恨，短衣驰射压儒酸。小桃杨柳争时节，载酒江头罄一欢。","dynasty":"宋代","title":"初春遣兴三首始於志退休而终於惓惓许国之忠"}
{"author":"陆游","content":"买来新兔不论钱，钓得鲜鳞细柳穿。野店浑头更醇酽，一杯放手已醺然。","dynasty":"宋代","title":"村饮"}
{"author":"陆游","content":"暑气方然一鼎汤，聊呼艇子夜追凉。微风忽起发根冷，阙月初升林影长。渐近场中闻笑语，却从堤外看帆樯。超然自适君知否？身世从来付两忘。","dynasty":"宋代","title":"暑夜泛舟"}
{"author":"陆游","content":"霜落水初澄，星繁月未升。近村闻夜犬，隔浦见秋灯。多病乃如许，微寒已不胜。平生邻曲意，移棹避渔罾。","dynasty":"宋代","title":"溪行"}
{"author":"陆游","content":"久病身犹困，闲游性已成。未停汤熨事，即理水云程。投宿忘街陌，论交失姓名。醉怜花坞好，恐是牡丹坪。","dynasty":"宋代","title":"病中杂咏十首"}
{"author":"陆游","content":"壮岁耽书废夜眠，窗明犹在短檠前。如今自笑摧颓甚，卧看儿曹理断编。","dynasty":"宋代","title":"自嘲"}
{"author":"陆游","content":"龙锺七十岂前期，矮帽枯筇与老宜。愁得酒卮如敌国，病须书卷作良医。登山筋力虽犹健，闭户工夫颇自奇。今日快情春睡足，卧听檐鸟语多时。","dynasty":"宋代","title":"枕上作"}
{"author":"陆游","content":"太古安知虙与尧，茹毛饮血自消摇。不须追咎为书契，初结绳时俗已浇。","dynasty":"宋代","title":"太古"}
{"author":"陆游","content":"落魄西州泥酒杯，酒酣几度上琴台。青鞋自笑无羁束，又向文君井畔来。","dynasty":"宋代","title":"文君井"}
{"author":"陆游","content":"三月园林日渐长，闲从邻曲答年光。酴醾独殿群芳後，醽醁能令万事忘。下豉蓴羹夸旧俗，供盐梅子喜初尝。乌靴席帽知何乐，自古京尘眯眼黄。","dynasty":"宋代","title":"东园小饮"}
{"author":"陆游","content":"当年万里客西南，药市题诗倚半酣。偶为三游群玉府，遂妨重到百花潭。剡溪漫说思安道，函谷谁能识老聃？空乞丹青作横幅，半堤寒日策羸骖。","dynasty":"宋代","title":"山村道中思蜀"}
{"author":"陆游","content":"雨声一滴不肯住，客梦欲成还自惊。白水陂边破茅屋，乱书堆里老儒生。出行岂复有流辈，未死尚能躬钓耕。十日无鱼亦何叹，新菰幸可配吴粳。","dynasty":"宋代","title":"雨中作"}
{"author":"陆游","content":"吾今归哉复归哉，草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但馀一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"柴门木落叶成堆，十日元无一再开。书坐藏多为饱祟，诗缘吟苦作穷媒。儿言山圃当收栗，僧约溪桥共探梅。堪笑此翁推不动，地炉无火画寒灰。","dynasty":"宋代","title":"拥炉不出辄终日自嘲"}
{"author":"陆游","content":"老子今朝喜有余，房栊新毕得安居。炉红毡暖不出户，木落窗明常读书。浮蚁撇尝人散後，蹲鸱煨熟雪飞初。颓然自适还终日，殊胜隆中卧草庐。","dynasty":"宋代","title":"新治火阁"}
{"author":"陆游","content":"高标已压万花群，尚恐娇春习气存。月兔捣霜供换骨，湘娥鼓瑟为招魂。孤城小驿初飞雪，断角残钟半掩门。尽意端相终有恨，夜寒皴玉倩谁温？","dynasty":"宋代","title":"十二月初一日得梅一枝绝奇戏作长句今年於是"}
{"author":"陆游","content":"两眼欲读天下书，力虽不迨志有余。千载欲追圣人徒，慷慨自信宁免愚？置书不读谈虚无，谁其始为此创疽？古时泽被禽与鱼，博施所以为唐虞。正使老释信不诬，为我未免近杨朱。高轩大旆塞路衢，台阁尊显来于于，安得禹皋日陈谟，沾濡四表无焦枯，坐令事业见真儒，老农不恨老耕鉏。","dynasty":"宋代","title":"读书"}
{"author":"陆游","content":"秋风吹雨鸣窗纸，壮士不眠推枕起。床头金尽尊酒空，枥马相看泪如洗。鸿门霸上百万师，安西北庭九千里。帐前画角声入云，陇上铁衣光照水。横飞渡辽健如鹘，谈笑不劳投马箠。堂堂羽檄从天下，夜半斫营孱可鄙。拾萤读书定何益，投笔取封当努力。百斤长刀两石弓，饱将两耳听秋风。","dynasty":"宋代","title":"秋风曲"}
{"author":"陆游","content":"少年妄意慕功名，老眼看来一发轻。金甲虽如朝邑尉，羊裘终媿富春生。连娟落月依山尽，寂寞寒潮蘸岸平。要识放翁新得意，蓼花多处钓舟横。","dynasty":"宋代","title":"功名"}
{"author":"陆游","content":"翟公冷落客散去，萧尹谴死人所怜。输与桐君山下叟，一生散发醉江天。","dynasty":"宋代","title":"书感"}
{"author":"陆游","content":"东山如高人，吾辈岂易见；君独不出门，终日与相面。阴晴烟雨月，朝暮知几变。闻君交不渎，冠佩未尝燕。弛张要有时，一笑山未谴。高秋得佳日，折简唤诸彦。风流非俗饮，歌舞参笔砚。但恨五日尹，阻造三语掾。清樽遣分似，霜果亦可荐。烂醉君勿辞，光景真掣电。","dynasty":"宋代","title":"闻勾龙司户会客山亭送酒殽及橄榄并简诸同僚"}
{"author":"陆游","content":"小亭终日倚阑干，树树梅花看到残。只怪此翁常谢客，元来不是怕春寒。","dynasty":"宋代","title":"梅花绝句"}
{"author":"陆游","content":"幽人枕宝剑，殷殷夜有声。人言剑化龙，直恐兴风霆；不然愤狂虏，慨然思遐征。取酒起酹剑：至宝当潜形，岂无知君者，时来自施行。一匣有余地，胡为鸣不平？","dynasty":"宋代","title":"宝剑吟"}
{"author":"陆游","content":"堕絮飞花掠钓船，天华寺下赏春妍。县多官府鸣驺过，僧少丛林避客眠。出网长鱼犹鱍鱍，争泥新燕欲翩翩。典衣剩买旗亭醉，已过旗亭六十年。","dynasty":"宋代","title":"天华寺前遇县令过避之入寺僧皆昼睡"}
{"author":"陆游","content":"人间底处无明月，只要青山为发挥。林里枝寒无鹊立，水边路白有僧归。","dynasty":"宋代","title":"长溪东山容老索月谷幽赏诗幽赏梅"}
{"author":"陆游","content":"明窗松石供琴荐，小鼎山泉煮药苗。乞得奉祠还自愧，犹将名姓到中朝。","dynasty":"宋代","title":"奉祠"}
{"author":"陆游","content":"宫云缥渺漏声迟，梦里华胥却自疑。春浅风光先盎盎，时平节物共熙熙。画帘不卷闻人语，玉勒徐行避酒旗。阅尽辈流身独健，怳如随计入都时。","dynasty":"宋代","title":"立春後十二日命驾至郊外戏书触目"}
{"author":"陆游","content":"席地幕天君勿嘲，随宜野蔌与山殽。幽花避日藏深叶，归燕寻人理旧巢。曲水咏觞空念昔，斜川邻曲自论交。清贫尚媿茶山在，送老湖边有把茆。","dynasty":"宋代","title":"新辟小园"}
{"author":"陆游","content":"林虑灵壁俱尤物，散落人间不复还。投老东归风味在，舂陵小岫伴身闲。","dynasty":"宋代","title":"吾家旧藏奇石甚富今无复存者独道石一尚置几"}
{"author":"陆游","content":"摩诃古池苑，一过一消魂。春水生新涨，烟芜没旧痕。年光走车毂，人事转萍根。犹有宫梁燕，卫衔泥入水门。","dynasty":"宋代","title":"摩诃池"}
{"author":"陆游","content":"触热真疑堕火灰，雨如飞镞亦佳哉！空江鱼鳖从龙起，平野雷霆拥马来。正怪横吹屋茅尽，俄闻下击涧松摧。晚来日漏风犹急，卧看柴扉阖复开。","dynasty":"宋代","title":"升僊桥遇风雨大至憩小店"}
{"author":"陆游","content":"时来偶见收，过时自当退。岂惟裁纸尾，亦或用牍背。人情有贵贱，志士感兴废。库中九万张，视我犹前辈。","dynasty":"宋代","title":"书巢五咏其三故纸"}
{"author":"陆游","content":"金鸭馀香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。","dynasty":"宋代","title":"乌夜啼八首其一"}
{"author":"陆游","content":"立朝绍兴间，犹及见诸老。魂梦不可逢，丘坟闭秋草。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"莫笑茅茨陋，冈形接卧龙。连娟镜湖月，缥渺宝林钟。闲约鱼池钓，眠听碓舍舂。他年好事客，过此访遗踪。","dynasty":"宋代","title":"幽居"}
{"author":"陆游","content":"存神止虑自长年，黄老遗书汉尚传。妙语虽传人不省，却从丹灶觅神仙。","dynasty":"宋代","title":"秋思"}
{"author":"陆游","content":"伐性无蛾眉，腐肠无旨酒。斋居亦得疾，果无第一手。才不如嵇康，疏懒则过之。虽有绝交书，不作幽愤诗。","dynasty":"宋代","title":"病中杂咏十首其二"}
{"author":"陆游","content":"衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。","dynasty":"宋代","title":"幽事二首其一"}
{"author":"陆游","content":"噉饭一箪不尽，结庐环堵犹宽。常得奉祠玉局，不须草诏金銮。","dynasty":"宋代","title":"六言"}
{"author":"陆游","content":"人生当惜老年时，醉插山花压帽欹。世事恰如风过耳，微聋自好不须治。","dynasty":"宋代","title":"社日小饮"}
{"author":"陆游","content":"老病侵凌不可当，时时揽镜自悲伤。西风吹散朝来酒，依旧衰颜似叶黄。","dynasty":"宋代","title":"秋晚杂兴"}
{"author":"陆游","content":"平生宁独爱吾庐，何处茅檐不可居。昼阙僮奴停接客，夜无膏火罢观书。","dynasty":"宋代","title":"自咏绝句"}
{"author":"陆游","content":"地炉微火伴寒灰，垂野江云暝不开。欲睡手中书自堕，半酣窗外雪初来。渡头照影闻征雁，篱角吹香得早梅。佛粥春盘俱不远，离离斗柄欲东回。","dynasty":"宋代","title":"冬日排闷"}
{"author":"陆游","content":"风雪横街不能出，闭户垂帷养衰疾。黄昏卧听打窗声，聊挽清寒入诗律。公孙布被久有味，子敬青毡暖无匹。石鼎闲烹似爪茶，霜皱旋破如拳栗。蹲鸱足火微点盐，甖粟熬汤旋添蜜。龙蛇(左角右戢)寒笋束，子母累累丹柿实。玉狸试说涎已堕，石芥才尝酒如失。天公付汝亦已厚，饱食长谣抱双膝。丈夫岂为口腹计，壮志常恐无时毕。伐胡疏奏端许前，腰领敢辞膏斧鑕！","dynasty":"宋代","title":"病告中遇风雪作长歌排闷"}
{"author":"陆游","content":"冬夜走马城东回，追风逐电何雄哉！五门鼓动灯火闹，意气忽觉如章台。归来脱靴靴满霜，月明如水浸野堂。梅花满手不可负，催炽兽炭传清觞。书生所怀未易料，会与君王扫燕赵。只愁渐老不禁寒，卧载辎车君勿笑。","dynasty":"宋代","title":"城东醉归深夜复呼酒作此诗"}
{"author":"陆游","content":"落佩颓冠惯放慵，经旬寓馆古临邛。西偏取路横穿竹，北向开门倒看松。醉後蹇驴归薄暮，闲来支枕睡高舂。鹄鸣山谷曾游处，剩欲扶犁学老农。","dynasty":"宋代","title":"书寓舍壁"}
{"author":"陆游","content":"零落残碑草棘中，北邙萧瑟又秋风。旧时忆在鵷行里，几见宣麻拜相公。","dynasty":"宋代","title":"赠道友"}
{"author":"陆游","content":"短发飕飕彻顶凉，悠哉随处据胡床。但怜鹊影翻残月，不恨蝉声送夕阳。门巷阴阴桐叶暗，汀洲漠漠藕花香。寓形宇内终烦促，安得骑鲸下大荒？","dynasty":"宋代","title":"溪上避暑"}
{"author":"陆游","content":"芳草初侵路，青梅已破枝。雨来鸠逐妇，日出雉求雌。莽莽江湖远，悠悠岁月移。老人观物化，隐几独多时。","dynasty":"宋代","title":"东篱杂书"}
{"author":"陆游","content":"峨峨赤帻先群辈，喔喔长鸣盖四郊。意气虽雄无处用，风霜从我老衡茆。","dynasty":"宋代","title":"赠老鸡"}
{"author":"陆游","content":"梅花三十本，围以疏竹篱，入春甫十日，开遍南北枝。少年轻节物，老大复苦衰，坐见零落尽，一杯初未持。","dynasty":"宋代","title":"春日杂题"}
{"author":"陆游","content":"安用移封向酒泉，醉乡只拟乞南园。更添小阁临滩石，一洗人间歌吹喧。","dynasty":"宋代","title":"南园四首"}
{"author":"陆游","content":"气候江吴异，清明乃尔寒！老增丘墓感，贫苦道途难。燕子家家入，梨花树树残。一春回首尽，怀抱若为宽？","dynasty":"宋代","title":"清明"}
{"author":"陆游","content":"轻雷轣辘断梅初，残箨纵横过笋余。饱有期程新买犊，睡无厌足久捐书。白苹满渚闲挥榜，绿树连村独跨驴。夏日尽长归亦暮，水边灯火已疏疏。","dynasty":"宋代","title":"归兴"}
{"author":"陆游","content":"文章何物求渠力，诗亦安能使汝穷？春水一池花百本，此生未易报天公。","dynasty":"宋代","title":"龟堂偶题"}
{"author":"陆游","content":"面槁发鬅鬠，衰残百不能。夜房侵户月，晨砚满池冰。药债多於酒，蔬餐薄过僧。年深拄杖折，自斫涧边藤。","dynasty":"宋代","title":"书房杂书"}
{"author":"陆游","content":"余疾三分在，闲愁一点无。书能伴孙读，身欲却人扶。霁日鸦鸣乐，清霜草蔓枯。南山送僧炭，随事且开炉。","dynasty":"宋代","title":"开炉"}
{"author":"陆游","content":"少年万里走尘埃，归卧柴荆昼不开。十事真成九败意，一春知复几衔杯？波清凭槛观鱼乐，风紧勾帘待燕回。催唤比邻同晚酌，旋烧筀笋摘青梅。","dynasty":"宋代","title":"东园小饮"}
{"author":"陆游","content":"病疡无意绪，闭户作生涯。草草半盂饭，悠悠一碗茶。笑穿居士屩，闲看女郎花。莫问明朝事，忘家即出家。","dynasty":"宋代","title":"春晚杂兴"}
{"author":"陆游","content":"行遍天涯等断蓬，作诗博得一生穷。可怜老境萧萧梦，常在荒山破驿中。","dynasty":"宋代","title":"贫甚戏作绝句八首其六"}
{"author":"陆游","content":"欲驾征车劝小留，南山南畔更逢秋。数声过雁催行色，一盏昏灯话别愁。自昔文章关治道，即今台阁要名流。白头尚作书痴在，剩乞朱黄与校雠。","dynasty":"宋代","title":"送范西叔赴召"}
{"author":"陆游","content":"名山有志未能酬，步屧东冈当出游。小阁卷帘惊鹭起，清池投饵看鱼浮。西风吹叶空多感，落日衔山尚小留。儿老戍边归未得，淮南新雁又经秋。","dynasty":"宋代","title":"步屧"}
{"author":"陆游","content":"昨日一花坼，今朝一草生。深林鸠妇聒，高栋燕巢成。熟果檐间堕，残书枕畔横。庵居澹无事，作意领新晴。","dynasty":"宋代","title":"东篱杂题"}
{"author":"陆游","content":"场中啄粟树头栖，三唱明星出尚低。关路元无孟尝客，吴儿莫议会稽鸡。","dynasty":"宋代","title":"赠老鸡"}
{"author":"陆游","content":"台府官醅岁岁新，兰亭春胜镜湖春。三山小瓮虽堪笑，也向湖边作醉人。","dynasty":"宋代","title":"湖上今岁游人颇盛戏作"}
{"author":"陆游","content":"说著功名我自羞，喜君解剑换吴牛。莫将江上一犁雨，轻博人间万户侯。","dynasty":"宋代","title":"谢君寄一犁春雨图求诗为作绝句"}
{"author":"陆游","content":"虙羲至今三十馀万岁，春秋岁岁常相似。外大瀛海环九洲，无有一洲无此愁。我愿无愁但欢乐，朱颜绿鬓常如昨。金丹九转徒可闻，玉兔千年空捣药。蜀姬双鬟娅姹娇，醉看恐是海棠妖。世间无处无愁到，底事难过万里桥。","dynasty":"宋代","title":"春愁曲"}
{"author":"陆游","content":"垣屋参差竹坞深，旧题名处嬾重寻。茶炉烟起知高兴，棋子声疏识苦心。淡日晖晖孤市散，残云漠漠半川阴。长吟未断清愁起，已见横林宿暮禽。","dynasty":"宋代","title":"山行过僧庵不入"}
{"author":"陆游","content":"我诗慕渊明，恨不造其微。退归亦已晚，饮酒或庶几。雨余鉏瓜垄，月下坐钓矶。千载无斯人，吾将谁与归？","dynasty":"宋代","title":"读陶诗"}
{"author":"陆游","content":"冷落无人佐客庖，庾郎三九困讥嘲。此行忽似蟆津路，自候风烛煮小巢。","dynasty":"宋代","title":"巢菜并序"}
{"author":"陆游","content":"两京初驾小羊车，憔悴江湖岁月赊。老去已忘天下事，梦中犹看洛阳花。妖魂艳骨千年在，朱弹金鞭一笑哗。寄语毡裘莫痴绝，祁连还汝旧风沙。","dynasty":"宋代","title":"梦至洛中观牡丹繁丽溢目觉而有赋"}
{"author":"陆游","content":"过得一日过一日，人间万事不须谋。邻家幸可赊芳酝，红蕊何曾笑白头。","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"清夜不成寐，出门还浩歌。断云微翳月，薄露不倾荷。络纬知时早，梧桐奈汝何！非关老怀恶，秋物感人多。","dynasty":"宋代","title":"秋夜"}
{"author":"陆游","content":"车马纷纷送入朝，北岩灯火夜无聊。中年到处难为别，也似初程宿灞桥。","dynasty":"宋代","title":"宿北岩院"}
{"author":"陆游","content":"诸公衮衮几金貂，自笑无材负圣朝。老气醉中犹跌宕，闲身梦里亦逍遥。旧书日伴吾儿读，薄饭时从野叟招。病後秋衣须早制，竹窗残夜雨萧萧。","dynasty":"宋代","title":"自笑"}
{"author":"陆游","content":"人情简朴古风存，暮过三家水际村。见说终年常闭户，仍闻累世自通婚。罾船归处鱼餐美，社瓮香时黍酒浑。记取放翁扶杖处，渚蒲烟草湿黄昏。","dynasty":"宋代","title":"散步至三家村"}
{"author":"陆游","content":"三巴亦有何好？万里翩然独寻。本意为君说破，消磨梦境光阴。","dynasty":"宋代","title":"六言"}
{"author":"陆游","content":"憔悴衡门一秃翁，回头无事不成空。可怜万里平戎志，尽付萧萧暮雨中。","dynasty":"宋代","title":"夏日杂题"}
{"author":"陆游","content":"百卉千花了不存，堕溪飞絮看无痕。家人自作清明节，老子来穿绿暗村。日落啼鸦随野祭，雨余荒蔓上颓垣。道边醉饱休相避，作吏堪羞甚乞墦。","dynasty":"宋代","title":"寒食临川道中"}
{"author":"陆游","content":"百钱薪买绿蓑衣，不羡黄金带十围。枯柳坡头风雨急，凭谁画我荷鉏归？","dynasty":"宋代","title":"蔬圃绝句"}
{"author":"陆游","content":"江左占形胜，最数占徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","title":"水调歌头多景楼"}
{"author":"陆游","content":"老人去健羡，饭足便有余；此外一壼酒，荐以园中蔬，手种数畦花，时开一编书。近者苦足蹇，复营一柴车。时时访溪父，亦或游僧庐。上下山泽间，视身等禽鱼。既归则浩歌，幽抱亦少摅。一笑谓儿子；不须起犁锄。","dynasty":"宋代","title":"书适"}
{"author":"陆游","content":"翟公冷落客散去，萧尹谴死人所怜。输与桐君山下叟，一生散发醉江天。","dynasty":"宋代","title":"书感"}
{"author":"陆游","content":"镜湖一何清，稽山一何高；浙江百里远，夜枕闻惊涛。子胥死吴下，千载无人豪。遗魂招不来，我欲续楚骚。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"夜静我欲歌，四座且勿喧。尧舜本得道，富贵何足捐？圣人久不作，学者堕语言，著书各专门，百家散如烟。一身有不知，况察鱼与鸢。安得天下士，相与明忘筌？","dynasty":"宋代","title":"读何斯举黄州秋居杂咏次其韵"}
{"author":"陆游","content":"短蓑榜轻舟，时过野僧舍。长衫挂数珠，亦入法华社。平生无拣择，生死均早夜，余年犹几何，久已付造化。常嫌乐天佞，却肯退之骂，君看佛骨表，自是无生话。","dynasty":"宋代","title":"秋怀十首末章稍自振起亦古义也"}
{"author":"陆游","content":"自许山翁懒是真，纷纷外物岂关身。花如解笑还多事，石不能言最可人。净扫明窗凭素几，闲穿密竹岸乌巾。残年自有青天管，便是无锥也未贫。","dynasty":"宋代","title":"闲居自述"}
{"author":"陆游","content":"终年兀兀复腾腾，眼看朱门几废兴。造物偶容穷不死，众人共养老无能。逢山自有闲游侣，入寺宁无淡话僧？莫道归来却岑寂，小儿同守短檠灯。","dynasty":"宋代","title":"出游暮归戏作"}
{"author":"陆游","content":"闲倾清圣浊贤酒，稳泛朝南暮北风。射的山前云几片，一秋不散伴渔翁。","dynasty":"宋代","title":"暮秋"}
{"author":"陆游","content":"煮酒青梅次第尝，啼莺乳燕占年光。蚕收户户缫丝白，麦熟村村捣麦香。民有裤襦知岁乐，亭无桴鼓喜时康。未尝一事横胸次，但曲吾肱梦自长。","dynasty":"宋代","title":"初夏闲居"}
{"author":"陆游","content":"七十衰翁卧故山，镜中无复旧朱颜。一联轻甲流尘积，不为君王戍玉关。","dynasty":"宋代","title":"看镜"}
{"author":"陆游","content":"小桥只在槿篱东，沟水穿篱曲折通。烟雨空蒙最堪乐，从教打湿败天公。","dynasty":"宋代","title":"蔬圃绝句"}
{"author":"陆游","content":"末学常忧堕吝骄，晚知鹏鷃本逍遥。屏医却药疾良已，破械空囹盗自消。父子终身美藜藿，交游太半是渔樵。衡门日落清风起，又著藤冠度野桥。","dynasty":"宋代","title":"晚凉述怀"}
{"author":"陆游","content":"不入城门三岁余，亦无车马过吾庐。食常羹芋已忘肉，年迫盖棺犹爱书。处处叩门寻醉叟，时时临水看游鱼。半生名宦终何得？作个村翁计未疏。","dynasty":"宋代","title":"村翁"}
{"author":"陆游","content":"香断灯昏小幌深，不堪病里值秋霖；惊回万里关河梦，滴碎孤臣犬马心。清似钓船闻急濑，悲於静院听繁砧。玉峰老去情怀恶，稳受千茎雪鬓侵。","dynasty":"宋代","title":"秋夜闻雨"}
{"author":"陆游","content":"粝饭从来不愿馀，还山喜遂此心初。挽河尽洗弹冠念，闭户闲雠插架书。一榼不妨从客饮，数椽也复是吾庐。少游细看犹多事，安用人间下泽车。","dynasty":"宋代","title":"闲中戏书三首其一"}
{"author":"陆游","content":"老荷宽恩许退耕，丝毫无报亦何情。民贫乐岁尚艰食，道丧异端方肆行。党祸本从名辈出，弊端常向盛时生。古人骨冷青松下，谁起英魂与细评？","dynasty":"宋代","title":"书感"}
{"author":"陆游","content":"梦回闻汝读书声，如听箫韶奏九成。且要沉酣向文史，未须辛苦慕功名。人人本性初何欠，字字微言要力行。老病自怜难预此，夜窗常负短灯檠。","dynasty":"宋代","title":"睡觉闻儿子读书"}
{"author":"陆游","content":"客枕畏霜气，晓窗收月痕。芸芸万物作，皎皎一心存。老已忘开卷，贫犹力灌园。儿孙能继此，亦足报君恩。","dynasty":"宋代","title":"晨起"}
{"author":"陆游","content":"荷戈常记壮游时，齿豁头童不自知。已分功名非力致，更悲文字与年衰。端居渐觉从人嬾，熟睡偏於听雨宜。自断归休君勿怪，一杯荠糁敌琼糜。","dynasty":"宋代","title":"寓叹"}
{"author":"陆游","content":"放浪江湖迹已陈，今朝剩喜结衔新。读骚未敢称名士，拜赐犹应号散人。归去还骑款段马，醉颠重岸接篱巾。行行渐近云门寺，愈信人生有宿因。","dynasty":"宋代","title":"受外祠敕"}
{"author":"陆游","content":"苦寒勿怨天雨雪，雪来遗我明年麦。三月翠浪舞东风，四月黄云暗南陌。坐看比屋腾欢声，已觉有司宽吏责。腰鎌丁壮倾闾里，拾穗儿童动千百。玉尘出磨飞屋梁，银丝入釜须宽汤，寒醅发剂炊饼裂，新麻压油寒具香。大妇下机废晨织，小姑佐庖忘晚妆。老翁饱食笑扪腹，林下击壤歌时康。","dynasty":"宋代","title":"屡雪二麦可望喜而作歌"}
{"author":"陆游","content":"黄瓜翠苣最相宜，上市登盘四月时。莫拟将军春荠句，两京名价有谁知？","dynasty":"宋代","title":"新蔬"}
{"author":"陆游","content":"老去无余念，时时梦弊庐。细倾新酿酒，尽读旧藏书。云崦鉏畲粟，烟畦挽野蔬。从渠造物巧，赋芧戏群狙。","dynasty":"宋代","title":"梦归"}
{"author":"陆游","content":"乌帽翩翩九陌麈，枝藜谁记岸纶巾？遗簪见取终安用，弊帚虽微亦自珍。廊庙似闻怜老病，云山渐欲属闲身。墙隅苜蓿秋风晚，独倚门扉感慨频。","dynasty":"宋代","title":"秋思"}
{"author":"陆游","content":"霜重晨檐滴，薪乾夜焙温。老惟便布褐，病不出柴门。瓶里梅花堕，窗间鹊语喧。闲人信无事，午睡到黄昏。","dynasty":"宋代","title":"霜寒"}
{"author":"陆游","content":"小儿缘天摘列宿，老子含饴弄稚孙。郊居得此岂不乐，无奈催租人打门。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"粲粲新霜缟瓦沟，离离寒菜入盘羞。赘童拥篲扫枯叶，瞶婢挑灯缝破裘。","dynasty":"宋代","title":"贫舍写兴"}
{"author":"陆游","content":"灑灑落落五十年，一句不说祖师禅。妙喜堂中正法眼，等闲滅在瞎驢边。","dynasty":"宋代","title":"万庵禅师真赞"}
{"author":"陆游","content":"数掩围柴荆，王维画不成。尤怜月中影，特地起诗情。","dynasty":"宋代","title":"疏篱"}
{"author":"陆游","content":"燎火明中庭，老槐泣残雨。白头奉祀事，恐惧剧仰俯。三终乐在悬，再拜肉升俎。谁言千载後，恍若到邹鲁。吾国虽褊小，大社胙茆土。如何俨章绶，日夜临箠楚？藏书如丘山，及物无一羽。吾其可怜哉，去去老农圃！","dynasty":"宋代","title":"上丁"}
{"author":"陆游","content":"青青蔬甲早寒天，想像登盘已堕涎。更欲鉏畦向东去，园丁来报竹行鞭。","dynasty":"宋代","title":"蔬圃绝句"}
{"author":"陆游","content":"吾孽本自作，此生元有涯。三江去浩荡，一橹任呕哑。卖药村村市，炊粳处处家。相逢喜亡恙，不敢厌暄哗。","dynasty":"宋代","title":"舟次浦口"}
{"author":"陆游","content":"江上荒城猿鸟悲，隔江便是屈原祠。一千五百年间事，只有滩声似旧时。","dynasty":"宋代","title":"楚城"}
{"author":"陆游","content":"独立离人境，幽居察物情。蚁知军阵法，虫作纬车声。身老惟贪睡，儿痴亦惰耕。腾腾复兀兀，何以报时平。","dynasty":"宋代","title":"秋怀四首其三"}
{"author":"陆游","content":"路平沙软净无泥，香草丰茸没马蹄。捣纸声中春日晚，怳然重到浣花溪。","dynasty":"宋代","title":"梦中作"}
{"author":"陆游","content":"荒坡茫茫牧牛童，扳角上背捷如风；腰间一枝横吹短笛过村东。","dynasty":"宋代","title":"山村书所见"}
{"author":"陆游","content":"钓竿风月寄沧洲，醉发荻叶秋。仕进世谁知我嬾，功名命不与人谋。衰迟更觉岁时速，疏贱空先天下忧。病骨未销谗未已，聊须周易著床头。","dynasty":"宋代","title":"闲中戏书"}
{"author":"陆游","content":"眼涩朦胧不自支，欠伸常恨到床迟。庭花著雨晴方见，野客敲门去始知。灰冷香烟无复在，汤成茶碗径须持。颓然却自嫌疏放，旋了生涯一首诗。","dynasty":"宋代","title":"午寝"}
{"author":"陆游","content":"少时见酒喜欲舞，老大畏酒如畏虎。一日饮酒三日病，客路那堪夜闻雨。雨声萧萧宿空堂，不寐始知更漏长。卖药思从伯休隐，爱花却笑拾遗狂。","dynasty":"宋代","title":"病酒宿土坊驿"}
{"author":"陆游","content":"涂毒不自赞，留待三山老。试问卿上人，赞好莫赞好。海中忽起劫初风，北斗柄折须弥倒。","dynasty":"宋代","title":"涂毒策禅师真赞二首其二"}
{"author":"陆游","content":"天公似欲败蚕麰，雨冒南山暮不收。騃女痴儿那念此，贪看科斗满清沟。","dynasty":"宋代","title":"春雨绝句"}
{"author":"陆游","content":"柳弄春柔拂小潭，山横霁色卷浮岚。飞扬旛脚掷东北，零落梅花余二三。村店疏灯新卖酒，神祠叠鼓正祈蚕。幽人睡起东园去，芹茁萱芽又满篮。","dynasty":"宋代","title":"早春新晴"}
{"author":"陆游","content":"绕屋巉巉碧玉峰，个中天遣养疏慵。捐书已叹空虚腹，得酒还浇垒块胸。曲几坐看窥户月，短篷卧听隔城钟。柴桑自有归来意，枉道人间不见容。","dynasty":"宋代","title":"幽居"}
{"author":"陆游","content":"系舟江浦待潮平，叹息无人共月明。历尽世间多少事，飘然依旧老书生。","dynasty":"宋代","title":"系舟"}
{"author":"陆游","content":"我昔游梁州，军中方罢战。登城看烽火，川迥风裂面。青荧并骆谷，隐翳连鄠县。月黑望愈明，雨急灭复见。初疑云罅星，又似山际电。岂无酒满尊，对此不能咽。低头媿虎韔，零落白羽箭。何时复关中？却照甘泉殿。","dynasty":"宋代","title":"夜读唐诸人诗多赋烽火者因记在山南时登城观"}
{"author":"陆游","content":"九月十月天雨霜，江南剑南途路长。平生故人阻携手，万里一书空断肠。人生强健已难恃，世事变迁那可常？两家子孙各长大，他年穷达毋相忘。","dynasty":"宋代","title":"吴体寄张季长"}
{"author":"陆游","content":"凭阁风吹帽，穿林雨热巾。相呼十日饮，不负百年身。陌上金羁马，坟前石琢麟。於吾竟何有？笑杀武陵人。","dynasty":"宋代","title":"对酒作"}
{"author":"陆游","content":"东园二亩地，重重作藩篱。我岂妇女哉，避客门不窥。要当尽彻去，来往无它歧。饭罢忌久坐，时须曳筇枝。","dynasty":"宋代","title":"冬日斋中即事六首其六"}
{"author":"陆游","content":"离离上药苗，郁郁灵芝荣，我昔逢异人，琐细皆能名。击石以取火，薪桂持煎烹，五云夜覆鼎，谈笑得长生。","dynasty":"宋代","title":"秋日遣怀"}
{"author":"陆游","content":"衰甚身如作茧蚕，经旬不省出茅庵。老僧遣信分茶串，隐士敲门致酒甔。看鹤松阴赏高洁，疏泉石罅得清甘。地偏心远无车马，赖有吾儿与剧谈。","dynasty":"宋代","title":"数日不出门偶赋"}
{"author":"陆游","content":"兀兀空斋静掩扉，篝炉香细著秋衣。檐头残雨晴犹滴，栏角羁云晚未归。支枕口和心共语，挑灯形与影相依。卷书未觉唐虞远，知我何妨举世稀。","dynasty":"宋代","title":"自宽"}
{"author":"陆游","content":"北风吹雪四更初，嘉瑞天教及岁除。半盏屠苏犹未举，灯前小草写桃符。","dynasty":"宋代","tags":"春节，写雪","title":"除夜雪"}
{"author":"陆游","content":"百丈筑城身，千步掘城壕。咸阳三月火，始悔此徒劳。","dynasty":"宋代","title":"古筑城曲四首其三"}
{"author":"陆游","content":"我以善勉汝，汝谓出訾毁；置之不复言，意又不能已。为善如筑台。成功由积累，中休犹不可，况本无基址。未言破万卷，日且读十纸，学虽在力行，要是从此始。","dynasty":"宋代","title":"感遇"}
{"author":"陆游","content":"朱栈青林小益西，早行遥听隔村鸡。龙门合畔千寻壁，江月亭前十里堤。酒舍胡姬歌折柳，江津洮马惜障泥。倦游重到曾来处，自拂流尘觅旧题。","dynasty":"宋代","title":"梦行益昌道中赋"}
{"author":"陆游","content":"宦游轻用不赀身，歛退今为省事人。唾俟面乾元不校，羹忧手烂更谁嗔？时分邻瓮双瓶绿，永谢官仓五斗陈。最好暮秋溪上路，柴门月色向人新。","dynasty":"宋代","title":"述怀"}
{"author":"陆游","content":"齿发虽俱弊，神明尚有余。幽扉链奇药，细字录仙书。野水鸣苔径，长松荫草庐。客来多谢病，深媿问何如。","dynasty":"宋代","title":"幽居示客"}
{"author":"陆游","content":"洗君鹦鹉杯，酌我蒲萄醅。冒雨莺不去，过春花续开。英雄漫青史，富贵亦黄埃。今夕湖边醉，还须秉烛回。","dynasty":"宋代","title":"小宴"}
{"author":"陆游","content":"晓入翠围寺，拥门千万峰。山空鸟自命，林茂鹿相从。嫋嫋风中筰，昏昏云外钟。将归兴未尽，清啸倚长松。","dynasty":"宋代","title":"翠围院"}
{"author":"陆游","content":"老境三年病，新元十日阴。疏篱枯蔓缀，坏壁绿苔侵。忧国孤臣泪，平胡壮士心。吾非儿女辈，肯赋白头吟？","dynasty":"宋代","title":"新春"}
{"author":"陆游","content":"残年真欲数期颐，一事无营饱即嬉。身入儿童斗草社，心如太古结绳时。腾腾不许诸人会，兀兀从嘲老子痴。亦莫城中买盐酪，菜羹有味淡方知。","dynasty":"宋代","title":"老甚自咏"}
{"author":"陆游","content":"百年鼎鼎世共悲，晨钟暮鼓无休时。碧桃红杏易零落，翠眉玉颊多别离。涉江采菱风败意，登楼侍月云为祟。功名常畏谤谗兴，富贵每同衰病至。人生可叹十八九，自古危机无妙手。正令插翮上青云，不如得钱即沽酒。","dynasty":"宋代","title":"短歌行"}
{"author":"陆游","content":"癸亥辞修门，拜赐散人号。一出非本心，欢喜归祭灶。故乡多名山，幸得遂所好。舟舆虽难具，信步亦可到。清溪无尘滓，奇峰有云冒。雨垫林宗巾，风落孟嘉帽。岂惟狂故在，望远亦未眊。一醉倘可谋，敢爱将军告？","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"病起闲无事，时来古渡头。烟中卖鱼市，月下采莲舟。帆鼓娥江晚，菱歌姥庙秋。长吟无杰句，聊以散吾愁。","dynasty":"宋代","title":"湖塘晚眺"}
{"author":"陆游","content":"冷卧空斋枕曲肱，饥鹰惊起发鬅鬙。烟霞华岳逃名客，风雪庐山入定僧。槲叶蔽身胜衣帛，金丹照室不燃灯。秃翁自笑无名字，聊向江湖袭旧称。","dynasty":"宋代","title":"老学庵夜兴"}
{"author":"陆游","content":"雪芽近自峨嵋得，不减红囊顾渚春。旋置风炉清樾下，它年奇事记三人。","dynasty":"宋代","title":"同何元立蔡肩吾至东丁院汲泉煮茶"}
{"author":"陆游","content":"足蹇须人惯，颜衰著黡多。饭迟惟静卧，酒至亦高歌。蝗死繁蔬甲，霜清长药窠。经旬邻父病，且喜复来过。","dynasty":"宋代","title":"自诒二首其一"}
{"author":"陆游","content":"衣多藏之笥，食余积之囷。我享既有限，富亦岂胜贫。布裼本自温，笋蕨固已珍。君看梁伯鸶，寄食终其身。","dynasty":"宋代","title":"书室杂兴"}
{"author":"陆游","content":"心明始信元无佛，气住何曾别有仙。领取三山安乐法，蒲团纸帐过年年。","dynasty":"宋代","title":"仲秋书事"}
{"author":"陆游","content":"道义流闻意已倾，岂知晚岁托齐盟。六经日月未尝蚀，千载源流终自明。汝水家家书有种，吾宗世世士知名。读君长句还增气，俗耳那闻韶頀声？","dynasty":"宋代","title":"次金溪宗人伯政见寄韵"}
{"author":"陆游","content":"疏枝冷蕊谁能画？杨叟江西旧擅名。今日东窗闲拂拭，去人一尺眼先明。","dynasty":"宋代","title":"梅花绝句"}
{"author":"陆游","content":"闲窗贝叶对旁行，不觉城笳报夕阳。嗜酒步兵犹未达，拂衣司谏亦成忙。室无摩诘持花女，囊有娑婆等价香。欲与众生共安隐，秋来梦不到鲈乡。","dynasty":"宋代","title":"和范待制秋日书怀二首游自七月病起蔬食止酒"}
{"author":"陆游","content":"曩岁曾陪夜讲灯，伏犀插脑齿如冰；假令重见应难识，遗像臞然一老僧。","dynasty":"宋代","title":"小昭庆院讲僧旧在都下与之相从今没已久见画"}
{"author":"陆游","content":"生理虽贫甚，胸中颇浩然。常辞问字酒，屡却作碑钱。宁有骆堪鬻，尚无车可悬。小须梅雨霁，散发醉江天。","dynasty":"宋代","title":"致仕後述怀"}
{"author":"陆游","content":"高枕闲看古篆香，世间万事本茫茫。偶亡塞马宁非福？太察渊鱼恐不祥。每与诸儿论今古，常思百世业耕桑。危机正在黄金印，笑杀初心缪激昂。","dynasty":"宋代","title":"高枕"}
{"author":"陆游","content":"涪翁幾日客，遗墨徧苍崖。作吏今三月，偷闲始一来。雲归就簷宿，江怒触山迴。更欲窮幽赏，城头叠鼓催。","dynasty":"宋代","title":"题卧龙山"}
{"author":"陆游","content":"忽忽残年及耄期，清晨对镜不须悲。远行久立虽差倦，未到人扶见客时。","dynasty":"宋代","title":"自咏"}
{"author":"陆游","content":"久病少睡眠，往往中夕起，呼灯取书读，不能尽数纸。喟然置之叹，生世後阙里。持蠡欲测海，遽复迫老死。人生各有业，唐虞本吾事。诗书脱秦厄，天意固在此。异端塞穹壤，作俑孰为始？神禹逝不还，吾其如洚水！","dynasty":"宋代","title":"秋夜读书示儿子"}
{"author":"陆游","content":"新晴天宇色正青，群鸿高骞在冥冥。儿童相呼共仰视，我亦扶杖来中庭。丰年到处稻粱满，胡不暂下栖沙汀？应须江海寄旷快，肯为霜雪嗟飘零！书生可笑不自喜，憔悴久翦笼中翎。鸥波万里每媿杜，鹤化千载知非丁。风前哀号漫激烈，月下孤影常伶竮。诗成欲写复嬾去，诵似溪友声泠泠。","dynasty":"宋代","title":"秋晴见天际飞鸿有感"}
{"author":"陆游","content":"阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾逆月，宫阙萧森。琅函一封奏罢，自钧天帝所有知音。却过蓬壶啸傲，世间岁月骎骎。","dynasty":"宋代","title":"木兰花慢（夜登青城山玉华楼）"}
{"author":"陆游","content":"雨霁林犹滴，泥新路易乾。萧条山步晚，憔悴客衣单。小女收鱼笱，童儿放鸭栏。初寒岂不好，衰病自无欢。","dynasty":"宋代","title":"初寒"}
{"author":"陆游","content":"密污持苫屋，寒芦用织帘。彘肩柴熟罨，莼菜豉初添。黄甲如盘大，红丁似蜜甜。街头桑叶落，相唤指青帘。","dynasty":"宋代","title":"对酒二首其二"}
{"author":"陆游","content":"湖海相从十日留，颇哀老子鬓惊秋。目光犹射车牛背，不用殷勤举话头。","dynasty":"宋代","title":"送绰侄住庵吴兴山中"}
{"author":"陆游","content":"淅沥檐声枕上闻，揽衣起坐对炉熏。万家歌舞丰年乐，未费乌龙一线云。","dynasty":"宋代","title":"喜雨"}
{"author":"陆游","content":"雨长苍苔满钓矶，坐令秋暑歛余威。天高月破残云出，野旷风惊蠹叶飞。终岁鉏犁犹不饱，万家碪杵独无衣。早知竟坐儒冠误，射虎南山未必非。","dynasty":"宋代","title":"秋思"}
{"author":"陆游","content":"劝君莫辞酒，酒能解君愁；劝君勤采药，药可使疾廖。此外莫废书，书亦岂君误？古来败人事，正以不学故。愁去疾亦平，便腹如瓠壶，努力贮万卷，无此令君愚。","dynasty":"宋代","title":"莫辞酒"}
{"author":"陆游","content":"七十三年事事新，涵濡幸作六朝民。发无可白方为老，酒不能赊始觉贫。末路已悲身是客，此心犹与物为春。柴门勿谓常岑寂，时有乡邻请药人。","dynasty":"宋代","title":"七十三吟"}
{"author":"陆游","content":"移疾还家暂曲肱，依然耐久北窗灯。心如泽国春归雁，身是云堂旦过僧。细雨佩壶寻废寺，夕阳下马吊荒陵。小留莫厌时追逐，胜社年来冷欲冰。","dynasty":"宋代","title":"病中简仲弥性唐克明苏训直"}
{"author":"陆游","content":"羁游那复恨，奇观有南溟。浪蹴半空白，天梁无尽青。吐吞交日月，澒洞战雷霆。醉後吹横笛，鱼龙亦出听。","dynasty":"宋代","title":"海中醉题时雷雨初霁天水相接也"}
{"author":"陆游","content":"怀抱何萧爽，凉风扫郁蒸。寒蛩喧败草，饥鼠啮枯藤。","dynasty":"宋代","title":"夜坐"}
{"author":"陆游","content":"狂豪扫去得衰残，数啜芳醪兴亦阑。闭户交朋疏索尽，捐书日月破除难。盘除鲜食生蔬美，衣耸吟肩束带宽。赖有一条差自慰，高眠常到日三竿。","dynasty":"宋代","title":"病後自咏"}
{"author":"陆游","content":"一雨洗炎蒸，危阑偶独凭。凉颸生萃蔡，爽气入鬅鬙。庭下宵游磷，盘中昼扫蝇。绝胜尘土裹，马上嚼寒冰。","dynasty":"宋代","title":"雨霁"}
{"author":"陆游","content":"吾生何拙亦何工，忧患如山一笑空。犹有余情被花恼，醉搔华发倚屏风。","dynasty":"宋代","title":"和谭德称送牡丹"}
{"author":"陆游","content":"陆子七十犹穷人，空山度此冰雪晨。既不能挺长剑以抉九天之云，又不能持斗魁以回万物之春，食不足以活妻子，化不足以行乡邻。忍饥读书忽白首，行歌拾穗将终身。论事愤叱目若炬，望古踊跃心生尘。三万里之黄河入东海，五千仞之太华磨苍旻。坐令此地没胡虏，两京宫阙悲荆榛。谁施赤手驱蛇龙？谁恢天纲致凤麟？君看煌煌艺祖业，志士岂得空酸辛！","dynasty":"宋代","title":"寒夜歌"}
{"author":"陆游","content":"吾道非邪来旷野，江涛如此去何之？起随乌鹊初翻後，宿及牛羊欲下时。风力渐添帆力健，橹声常杂雁声悲。晚来又入淮南路，红树青山合有诗。","dynasty":"宋代","title":"望江道中"}
{"author":"陆游","content":"得丧略相当，幽居气味长。五穷虽偃蹇，二竖已奔忙。出甑桃花软，倾瓢竹叶香。语君真富贵，不是傲羲皇。","dynasty":"宋代","title":"闲中乐事"}
{"author":"陆游","content":"散发垂肩嬾更簪，一窗竹水对萧森。从来耻作资身策，老去终怀报国心。雷起鼻端秋枕石，泉鸣指下夜横琴。不缘羸病愁迎客，经岁何人肯见临？","dynasty":"宋代","title":"散发"}
{"author":"陆游","content":"一春强半病，颇废山泽游。今晨忽良已，风日亦清柔。朝餐具冷饼，瘦骨辞重裘。稚荷出沟港，芳杜满汀洲。勿言酒苦薄，一笑失百忧。且当咏寻壑，讵必赋登楼。","dynasty":"宋代","title":"春晴出游"}
{"author":"陆游","content":"烹葵饭豆饱还休，弄笔翻书岁又秋。灵府湛然如止水，拟将何地著闲愁？","dynasty":"宋代","title":"试笔"}
{"author":"陆游","content":"寿考如富贵，初亦不自知；邂逅偶不死，亦或至期颐。予少多疾恙，五十已遽衰，齿摇颔须白，萧然蒲柳姿。俛仰忽二纪，卧病实半之。富贵不可求，寿亦岂汝私？万事付自然，孰为乐与悲？惟当老益学，易箦以为期。","dynasty":"宋代","title":"寿考如富贵"}
{"author":"陆游","content":"烟水云山千万重，散人名号继吾宗。买雏养就冲霄鹤，拾子栽成偃盖松。父老年年同社酒，儿孙世世作春农。晚窗睡觉添幽事，卧听兰亭古寺钟。","dynasty":"宋代","title":"书斋壁"}
{"author":"陆游","content":"酒渴起夜汲，月白天正青。铜瓶响寒泉，闻之心自醒。井边双梧桐，映月影离离，上有独栖鹊，细爪握高枝。我欲画团扇，良工不可求。三叹拊庭楯，浩然风露秋。","dynasty":"宋代","title":"夜汲"}
{"author":"陆游","content":"溪流乱石似牛毛，雨过狂澜势转豪，寄语河公莫作戏，从来忠信任风涛。暮江初涨浪翻狂，一叶轻舟泛渺茫。我愧人非跛男子，安能与世作津梁？","dynasty":"宋代","title":"大溪滩折柂"}
{"author":"陆游","content":"稼轩落笔凌鲍谢，退避声名称学稼。十年高卧不出门，参透南宗牧牛话。功名固是券内事，且葺园庐了婚嫁。千篇昌谷诗满囊，万卷邺侯书插架。忽然起冠东诸侯，黄旗皂纛从天下。圣朝仄席意未快，尺一东来烦促驾。大材小用古所叹，管仲萧何实流亚。天山挂旆或少须，先挽银河洗嵩华。中原麟凤争自奋，残虏犬羊何足吓。但令小试出绪余，青史英豪可雄跨。古来立事戒轻发，往往谗夫出乘罅。深仇积愤在逆胡，不用追思灞亭夜。","dynasty":"宋代","title":"送辛幼安殿撰造朝"}
{"author":"陆游","content":"龙骨车鸣水入塘，雨来犹可望丰穰。老农爱犊行泥缓，幼妇忧蚕采叶忙。","dynasty":"宋代","title":"春晚即事"}
{"author":"陆游","content":"老子斋居罢击鲜，木盘竹箸每随缘。邻僧不用分香钵，莲芡犹堪过半年。","dynasty":"宋代","title":"秋思"}
{"author":"陆游","content":"暂借清溪伴钓翁，沙边微雨湿孤篷。从今诗在巴东县，不属灞桥风雪中。","dynasty":"宋代","title":"巴东遇小雨"}
{"author":"陆游","content":"清谈数语犹疑过，平地徐行亦虑危。酌酒浅深须在我，更衣单复要随时。","dynasty":"宋代","title":"试笔"}
{"author":"陆游","content":"病卧虚斋一味慵，今年春事又成空。箨龙奋迅风雷际，木笔凋零雾雨中。平野草深黄犊健，断溪水长画船通。小儿偶得官楼酒，鲎醢鳅乾一醉同。","dynasty":"宋代","title":"春晚小饮"}
{"author":"陆游","content":"乌帽翩翩九陌尘，杖藜谁记岸纶巾。遗簪见取终安用，弊帚虽微亦自珍。廊庙似闻怜老病，云山渐欲属闲身。墙隅苜蓿秋风晚，独倚门扉感慨频。","dynasty":"宋代","title":"秋思二首其一"}
{"author":"陆游","content":"功名不垂世，富贵但堪伤。底事杜陵老，时时矜省郎？","dynasty":"宋代","title":"秋兴"}
{"author":"陆游","content":"门巷如秋爽，轩窗抵海宽。初还绶若若，已觉面团团。引睡拈书卷，偷闲把钓竿。人生快意事，五月出长安。","dynasty":"宋代","title":"乍自京麈中得归故山作五字识喜"}
{"author":"陆游","content":"久泛烟波不问津，腾腾且复养吾真。每持杯酒呼江月，殊胜征衣化路尘。半枕何人游蚁垤，立谈为汝脱狐身。挂帆莫恨潇湘远，是处相逢一笑新。","dynasty":"宋代","title":"示客"}
{"author":"陆游","content":"万里西风吹幅巾，即今真个是闲人。堆盘菱熟燕脂角，藉藻鲈新淡墨鳞。姥岭蹇驴寻雪径，娥江孤艇系烟津。飘然乐事真当勉，远付十年无此身。","dynasty":"宋代","title":"初秋山中作"}
{"author":"陆游","content":"临川税驾忽数月，嗜睡爱闲常闭门。君诗始惬病僧意，吾道难为俗人言。秋雨凄凄黄叶寺，春风酣酣绿树村。曾公九原不可作，一樽破涕诵招魂。","dynasty":"宋代","title":"与黎道士小饮偶言及曾文清公慨然有感"}
{"author":"陆游","content":"细细黄花落古槐，江皋不雨转轻雷。长空鸟破苍烟去，落日人从绿野来。散策意行寻水石，脱巾高卧避氛埃。羁游未羡端居乐，看月房湖又一回。","dynasty":"宋代","title":"暑行憩新都驿"}
{"author":"陆游","content":"行遍天涯只漫劳，归来登览兴方豪。云生神禹千年穴，雪卷灵胥八月涛。","dynasty":"宋代","title":"感昔"}
{"author":"陆游","content":"寂寂东窗午梦残，更堪春雨作春寒。蛮童未报煎茶熟，一卷南华枕上看。","dynasty":"宋代","title":"东窗"}
{"author":"陆游","content":"与梅岁岁有幽期，忘却如今两鬓丝。乘淡月时和雪看，斸苍苔地带花移。先春瘦损应多恨，静夜香来更一奇。醉倒栏边君勿笑，明朝红萼缀空枝。","dynasty":"宋代","title":"山亭观梅"}
{"author":"陆游","content":"舍前舍後养鱼塘，溪北溪南打稻场。喜事一双黄蛱蝶，随人往来弄秋光。","dynasty":"宋代","title":"暮秋"}
{"author":"陆游","content":"归志宁无五亩园，读书本意在元元。灯前目力虽非昔，犹课蝇头二万言。","dynasty":"宋代","tags":"读书，忧国忧民","title":"读书"}
{"author":"陆游","content":"道人颓然寄北窗，愁魔百万一笑降。夜阑酒渴有奇梦，吞楚七泽吴三江。孤村萧萧雨解雪，寒犬噤卧饥鼠啮。拥衾危坐待天明，白首忍穷心似铁。","dynasty":"宋代","title":"夜寒遣兴"}
{"author":"陆游","content":"嶮绝无微径，淙潺有细流。寒岩依作屋，堕毳拾为裘。木客求相识，毛人约共游。百年如一瞬，尘世几公侯。","dynasty":"宋代","title":"有为予言乌龙高嶮不可到处有僧岩居不知其年"}
{"author":"陆游","content":"新粳炊饭白胜玉，枯松作薪香出屋；冰蔬雪菌竞登盘，瓦钵毡巾俱不俗。晓途微雨压征尘，午店清泉带修竹。建溪小春初出碾，一碗细乳浮银粟。老来畏酒厌刍豢，却喜今朝食无肉。尚嫌车马苦縻人，会入青云骑白鹿。","dynasty":"宋代","title":"十一月上七日蔬饭骡岭小店"}
{"author":"陆游","content":"草衣木食更何求，穴处巢居过即休。尚恨未能全省事，一竿风月钓沧洲。","dynasty":"宋代","title":"即事"}
{"author":"陆游","content":"牛迹可使圜，羊角可使直。惟使刚者柔，造物不可得。世方贵软熟，刚实不可为。为刚死道傍，已矣何所悲。","dynasty":"宋代","title":"拟古四首其一"}
{"author":"陆游","content":"乾坤成毁由来事，生世真同黍一炊。嗟我已过三万日，余年有几自应知。","dynasty":"宋代","title":"生世"}
{"author":"陆游","content":"飘然醉袖怒人扶，个里何曾有畏涂。卷地黑风吹惨澹，半天朱阁插虚无。阑边归鹤如争捷，云表飞仙定可呼。莫怪衰翁心胆壮，此身元是一枯株。","dynasty":"宋代","title":"风雨中过龙洞阁"}
{"author":"陆游","content":"半世吴松理钓丝，蜀山著脚岂前知。云堂已散三三众，卵塔空寻点点师。戴雪数峰临峭绝，浮花一水舞沦漪。劳生未尽能重到，应扫流尘读此诗。","dynasty":"宋代","title":"游灵鹫寺堂中然独作礼开山定心尊者尊者唐人"}
{"author":"陆游","content":"晚过长汀驿，溪山乃尔奇！老夫惟坐啸，造物为陈诗。鸟送穿林语，松垂拂涧枝。凭鞍久忘发，不是马行迟。","dynasty":"宋代","title":"长汀道中"}
{"author":"陆游","content":"徐行摩腹出荆扉，掠面风尖酒力微。市步空船迎荻去，湖堤轻担卖鱼归。潺潺沙窦鸣残水，莽莽平芜衬落晖。商略最关诗思处，满村砧杵捣秋衣。","dynasty":"宋代","title":"晚饭後步至门外并溪而归"}
{"author":"陆游","content":"悬瀑若剑立，空潭如镜平。未能照魑魅，且用斩长鲸。","dynasty":"宋代","title":"郭氏山林十六咏其十五倚剑"}
{"author":"陆游","content":"忆从南郑客成都，身健官闲一事无。分骑霜天伐狐兔，张灯雪夜掷枭卢。百忧忽堕新衰境，一笑难寻旧酒徒。投宿鱼梁溪遶屋，五更听雨拥篝炉。","dynasty":"宋代","title":"宿鱼梁驿五鼓起行有感"}
{"author":"陆游","content":"紫葚狼籍桑林下，石榴一枝红可把。江村夏浅暑犹薄，农事方兴人满野。连云麦熟新食麨，小裹荷香初卖鲊。蘋洲蓬艇疾如鸟，沙路芒鞋健如马。君看早朝尘扑面，岂胜春耕泥没踝。为农世世乐有馀，寄语儿曹勿轻舍。","dynasty":"宋代","title":"江村初夏"}
{"author":"陆游","content":"故园三径可婆娑，遇兴遵涂负杖歌。霜重天寒山色淡，草枯野旷猎徒多。解刀尚可谋黄犊，挥帖无由致白鹅。自计长闲何所恨，一生心事在烟波。","dynasty":"宋代","title":"冬晴闲步东村由故塘还舍作"}
{"author":"陆游","content":"行年当大耋，卧病涉高秋。丸药作奇验，俶装仍小留。轻沤元泛泛，破屋已飕飕。尚有江湖兴，沙头问钓舟。","dynasty":"宋代","title":"卧病累日羸甚偶复小健戏作"}
{"author":"陆游","content":"京华豪饮釂千钟，濯锦江边怯酒浓。烈士壮心虽未减，狂奴故态有谁容。折梅著句聊排闷，闭户焚香剩放慵。午枕如雷君莫怪，西风吹梦过吴松。","dynasty":"宋代","title":"睡起书事"}
{"author":"陆游","content":"拔笋拔笋，入箐不辞风雨窘。养成会见高拂云，取供口腹初不忍。独持两把慰倚门，慈颜一笑如春温。","dynasty":"宋代","title":"禽言四首其二"}
{"author":"陆游","content":"桃花坞近钓鱼矶，不比刘郎万里归。水底红云迷醉眼，樽前绛雪点春衣。病依几杖犹能出，老爱风光未忍违。天借清游每穷日，夜深炬火候柴扉。","dynasty":"宋代","title":"连日至梅仙坞及花泾观桃花抵暮乃归二首其二"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼（八之二）"}
{"author":"陆游","content":"平生独何幸，命若与人谋。疲懦逃深责，空疏得早休。位卑轻得丧，迹远少恩雠。莫怪归耕乐，文园久倦游。","dynasty":"宋代","title":"杂兴六首其四"}
{"author":"陆游","content":"吾道久寂寞，不绝如一绵。至人隐市麈，我辈何由见？安得世外士，与之共谈醼？僧话亦或佳，聊可过竹院。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"七十老翁身退耕，可怜未减旧风情。典衣取酒那论价，秉烛看花每到明。江浦时时逢画楫，寺楼处处听新莺。此生无复阳关梦，不怕樽前唱渭城。","dynasty":"宋代","title":"春思"}
{"author":"陆游","content":"一竿风月，一蓑烟雨，家在钓台西住。卖鱼生怕近城门，况肯到红尘深处？潮生理棹，潮平系缆，潮落浩歌归去。时人错把比严光，我自是无名渔父。","dynasty":"宋代","tags":"咏怀，渔父，生活，心情","title":"鹊桥仙·一竿风月"}
{"author":"陆游","content":"幽谷那堪更北枝，年年自分着花迟。高标逸韵君知否，正是层冰积雪时。","dynasty":"宋代","tags":"咏物，梅花，抒怀，爱国","title":"梅花绝句·其二"}
{"author":"陆游","content":"腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。","dynasty":"宋代","tags":"爱国，壮志，感叹，岁月","title":"夜泊水村"}
{"author":"陆游","content":"重五山村好，榴花忽已繁。粽包分两髻，艾束著危冠。旧俗方储药，羸躯亦点丹。日斜吾事毕，一笑向杯盘。","dynasty":"宋代","tags":"端午节，风俗","title":"乙卯重五诗"}
{"author":"陆游","content":"懒向青门学种瓜，只将渔钓送年华。双双新燕飞春岸，片片轻鸥落晚沙。歌缥缈，舻呕哑，酒如清露鲊如花。逢人问道归何处，笑指船儿此是家。","dynasty":"宋代","tags":"生活，闲适","title":"鹧鸪天·懒向青门学种瓜"}
{"author":"陆游","content":"少读诗书陋汉唐，莫年身世寄农桑。骑驴两脚欲到地，爱酒一樽常在旁。老去形容虽变改，醉来意气尚轩昂。太行王屋何由动，堪笑愚公不自量。","dynasty":"宋代","tags":"励志","title":"自嘲"}
{"author":"陆游","content":"采药归来，独寻茅店沽新酿。暮烟千嶂。处处闻渔唱。醉弄扁舟，不怕黏天浪。江湖上，遮回疏放。作个闲人样。","dynasty":"宋代","tags":"故乡，闲居","title":"点绛唇·采药归来"}
{"author":"陆游","content":"幽姿不入少年场。无语只凄凉。一个飘零身世，十分冷淡心肠。江头月底，新诗旧梦，孤恨清香。任是春风不管，也曾先识东皇。","dynasty":"宋代","tags":"婉约，咏物，梅花，抒怀","title":"朝中措·梅"}
{"author":"陆游","content":"纷纷红紫已成尘，布谷声中夏令新。夹路桑麻行不尽，始知身是太平人。","dynasty":"宋代","tags":"初夏","title":"初夏绝句"}
{"author":"陆游","content":"人生不作安期生，醉入东海骑长鲸；犹当出作李西平，手枭逆贼清旧京。金印辉煌未入手，白发种种来无情。成都古寺卧秋晚，落日偏傍僧窗明。岂其马上破贼手，哦诗长作寒螿鸣？兴来买尽市桥酒，大车磊落堆长瓶；哀丝豪竹助剧饮，如锯野受黄河倾。平时一滴不入口，意气顿使千人惊。国仇未报壮士老，匣中宝剑夜有声。何当凯旋宴将士，三更雪压飞狐城！","dynasty":"宋代","tags":"抒情，理想，抱负","title":"长歌行"}
{"author":"陆游","content":"江上霜风吹角巾，东归不独为吴蓴。扫除长剑华缨梦，收拾孤颿短棹身。勾漏丹砂开灶晚，商颜芝草满山春。东封敢拟迎銮仗，且作行歌陌上人。","dynasty":"宋代","title":"道院杂兴"}
{"author":"陆游","content":"倒尽床头酒半罂，笑呼筇杖共闲行。梅花照水为谁瘦，雪片倚风如许轻。孟德遇冬思射猎，广文垂老谢才名。归来跨火西窗下，独数城楼长短更。","dynasty":"宋代","title":"闲步至鞠场值小雪"}
{"author":"陆游","content":"木落烟深江上村，暮秋萧瑟不堪论。雁如著意频惊枕，月似知愁故入门。营道数峰新石友，广陵一曲古桐孙。亦知长物终安取，聊与儿曹洗睡昏。","dynasty":"宋代","title":"秋夜斋中"}
{"author":"陆游","content":"夜静我欲歌，四座且勿喧。尧舜本得道，富贵何足捐？圣人久不作，学者堕语言，著书各专门，百家散如烟。一身有不知，况察鱼与鸢。安得天下士，相与明忘筌？","dynasty":"宋代","title":"读何斯举黄州秋居杂咏次其韵"}
{"author":"陆游","content":"文章何罪触雷霆，风雨南溪自醉醒。八十年间遗老尽，坏堂无壁草青青。","dynasty":"宋代","title":"叙州三首其二"}
{"author":"陆游","content":"永日安耕钓，余年迫耄期。研朱点周易，饮酒和陶诗。带箭归飞鹤，榰床不瞑龟。此生君看取，死是出门时。","dynasty":"宋代","title":"客有见过者既去喟然有作"}
{"author":"陆游","content":"晓日曈昽露未乾，东中十月始微寒。牛闲处处农功毕，米贱家家酒盏宽。烟浦白鸥迎鼓枻，渔村红树入凭阑。归舟莫恨无人语，手把陶诗侧卧看。","dynasty":"宋代","title":"冬初至法云"}
{"author":"陆游","content":"四十已悲非少年，耄期何事每欢然？游山夜雨眠僧院，沽酒秋风上钓船。诸友诗章来亹亹，小儿笔势亦翩翩。眼边不是常萧索，终忆巢居访老仙。","dynasty":"宋代","title":"即事示子遹"}
{"author":"陆游","content":"逢人乞药栽，郁郁遂满园，玉芝来天姥。黄精出云门。丹茁雨後吐，绿叶风中翻。活人吾岂能，要有此意存。","dynasty":"宋代","title":"村舍杂书"}
{"author":"陆游","content":"出仕才堪斗大州，初归便拟筑糟丘。虚名大似月蟾兔，荣路久如风马牛。啷啷悲蛩常吊夜，萧萧蠹叶更禁秋。静观世事频兴叹，千载前时有许由。","dynasty":"宋代","title":"遣兴"}
{"author":"陆游","content":"经中固多趣，我老未能忘。似获连城璧，如倾九酝觞。信能明孔氏，何暇傲羲皇。努力晨昏事，躬行味始长。","dynasty":"宋代","title":"与子聿读经因书小诗示之"}
{"author":"陆游","content":"老身无处著，登望忆闲游。白浪浮天远，黄云出塞秋。百年殊鼎鼎，万事只悠悠。岁晚长亭路，寒侵季子裘。","dynasty":"宋代","title":"老身"}
{"author":"陆游","content":"采桑蚕妇念蚕饥，陌上匆匆负笼归。却羡邻家下湖早，画船青伞去如飞。","dynasty":"宋代","title":"农桑四首其三"}
{"author":"陆游","content":"漕渠北向小桥通，渐入苍茫大泽中。造物将无知我醉，故吹急雨打船篷。","dynasty":"宋代","title":"梅市舟中作"}
{"author":"陆游","content":"菊佩糕盘节物催，老怀抚事一悠哉！年光半付残编去，诗句时从倦枕来。零落朋俦今孰在？寂寥事业世方咍。两丛月桂门前买，自下中庭破绿苔。","dynasty":"宋代","title":"九月初作"}
{"author":"陆游","content":"阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾逆月，宫阙萧森。琅函一封奏罢，自钧天帝所有知音。却过蓬壶啸傲，世间岁月骎骎。","dynasty":"宋代","title":"木兰花慢（夜登青城山玉华楼）"}
{"author":"陆游","content":"一事无成老已成，不堪岁月又峥嵘。愁生新雁寒初下，睡起残灯晓尚明。天地何由容丑虏，功名正恐属书生。行年七十初心在，偶展舆图泪自倾。","dynasty":"宋代","title":"九月二十八日五鼓起坐抽架上书得九域志泣然"}
{"author":"陆游","content":"少时揣无才，一意守贫贱。穷阎依马磨，小石写驴券。中年更可笑，憔悴客异县。何曾得一饱，尘土空满面。即今况已病，百衰相俱见。虽然亦自重，未忍悲秋扇。","dynasty":"宋代","title":"病中自遣三首其三"}
{"author":"陆游","content":"经年薄宦客桐庐，市邑萧然一物无。名酒不来惟饮湿，长鱼难觅且焚枯。支离鹤骨寒添瘦，宛转龟肠夜自呼。更与儿曹同一笑，灯前短褐拆天吴。","dynasty":"宋代","title":"岁晚盘尊索然戏书"}
{"author":"陆游","content":"三峡至此穷，两壁犹峭立。估船无时行，妇盎有夜汲。风生树影动，月碎水流急。草根缀微露，萤火飞熠熠。吾行已四旬，才抵楚西邑。浩歌散郁陶，还舟觉衣湿。","dynasty":"宋代","title":"峡口夜坐"}
{"author":"陆游","content":"江村岁晚掩柴荆，地僻久无车马声。孤寂惟寻麴道士，一寒仍赖楮先生。醡头珠滴愁先破，帐底春回梦易成。莫笑衰翁杀风景，小瓶梅蕊解卿卿。","dynasty":"宋代","title":"村居日饮酒对梅花醉则拥纸衾熟睡甚自适也"}
{"author":"陆游","content":"南陌东阡自在身，一年节物几番新。鲥鱼出后莺花闹，梅子熟时风雨频。冠盖敢同修禊客，桑麻不减避秦人。夕阳更有萧然处，照影清溪整葛巾。","dynasty":"宋代","title":"仲夏风雨不已"}
{"author":"陆游","content":"气盖冰霜劲有馀，江边见此列仙癯。清寒直入人肌骨，一点尘埃住得无。","dynasty":"宋代","title":"云溪观竹戏书二绝句其一"}
{"author":"陆游","content":"卧听床头压酒声，起行篱下摘新橙。一尊久欠敲门客，风味何人似麴生？","dynasty":"宋代","title":"题张几仲所藏醉道士图"}
{"author":"陆游","content":"疾病侵壮年，发恐不及白；偶赖针石功，寓世成久客。行年垂七十，霜雪纷满帻，耳目虽已衰，亦未与人隔。濯缨千顷湖，送老五亩宅。大布缝长衫，东阡复南陌。","dynasty":"宋代","title":"白发"}
{"author":"陆游","content":"百病集残骸，闲游且散懹。旅装如远役，蔬食似长斋。买药停山步，求医过县街。春寒殊未已，闭户夜燃秸。","dynasty":"宋代","title":"旅思"}
{"author":"陆游","content":"江上霜风透弊袍，区区无奈簿书劳。衰迟始忆壮游乐，仕宦更知归卧高。人怪羊裘忘富贵，我从牛侩得贤豪。俗间问讯真成嬾，有手惟堪把蟹螯。","dynasty":"宋代","title":"寓叹"}
{"author":"陆游","content":"车似鸡栖舟似叶，百里何曾劳步屧。朝游樵风弄清泚，暮泊石帆登岌嶪。旅饭虽舂才脱粟，僧羹无菜宁用挟。归来村落未上灯，除却御风无此捷。","dynasty":"宋代","title":"新秋往来湖山间"}
{"author":"陆游","content":"流汗沾衣热不胜，馋蚊乘势更纵横。梦回忽觉南风起，时听铮然一两声。","dynasty":"宋代","title":"枕上闻风铃"}
{"author":"陆游","content":"太华峰头秋气新，醉临绝壁岸纶巾。世间万事惟堪笑，禹迹茫茫九片麈。","dynasty":"宋代","title":"梦游"}
{"author":"陆游","content":"省中地禁清昼长，侍史深注熏笼香。荣名挽公公不住，东皋归去栽花忙。毵毵华发映朱绂，同舍半已排云翔。正如少陵入严幕，本自不用尚书郎。向令封侯佩金印，不然草诏直玉堂。万锺会作梦幻过，三径空叹松菊荒。乐天十年履道宅，赞皇一夕平泉庄。公看富贵定何物，一笑乃复坐此妨。东皋乐哉日成趣，簪花起舞当自强。知公能容贱子狂，请赋式微之二章。","dynasty":"宋代","title":"题阎郎中溧水东皋园亭"}
{"author":"陆游","content":"巷陌过从少，园林景物新。群鱼时戏藻，驯雉每依人。映户槐阴密，堆盘麦饵珍。残春又陈迹，怃事一伤神！","dynasty":"宋代","title":"东窗遣兴"}
{"author":"陆游","content":"独往成初志，安居谢世纷。名书硬黄纸，古砚熨焦纹。雨作占琴荐，风来散鹭群。岂无朝市事，塞耳未曾闻。","dynasty":"宋代","title":"幽居杂题"}
{"author":"陆游","content":"我是仙蓬旧主人，一生常得自由身。退归自合称山长，变化犹应侍帝晨。得酒不妨开口笑，学人难作捧心颦。垄中且复随缘住，又见湖边草木新。","dynasty":"宋代","title":"遣兴"}
{"author":"陆游","content":"爱山入骨髓，嗜酒在膏肓。跌宕风烟外，歌呼麴蘖傍。虚窗天柱晓，小瓮橐泉香。垂老叨微禄，无忙。","dynasty":"宋代","title":"晨起看山饮酒"}
{"author":"陆游","content":"陶葛金丹诀，千年秘不传。人皆肖天地，世岂乏神仙。扰扰生趋死，悠悠食复眠。微言谁复领，浩叹抚遗编。","dynasty":"宋代","title":"山家"}
{"author":"陆游","content":"清绝更谁如？松风小阁虚。氎巾参几杖，鹤毳落琴书。新凿淘丹井，常携斸药鉏。身闲随处乐，何况是吾庐。","dynasty":"宋代","title":"山家"}
{"author":"陆游","content":"散发阳狂不计年，园林只在小窗前。断虹千尺卷残雨，新月一钩生暮天。腊酿拆泥留客醉，山茶落磑唤儿煎。物华心赏元无尽，剩住人间作地仙。","dynasty":"宋代","title":"小园新晴"}
{"author":"陆游","content":"饥能坚志节，病可养精神。不动成罴卧，微劳学鸟伸。功名知幻境，忧患笑前身。药裹吾何厌，秋灯作梦新。","dynasty":"宋代","title":"自立秋前病过白露犹未平遣怀"}
{"author":"陆游","content":"委命仇雠事可知，章华荆棘国人悲。恨公无寿如金石，不见秦婴系颈时。","dynasty":"宋代","title":"屈平庙"}
{"author":"陆游","content":"床席呻吟里，衡茅隐约中。空兴年往叹，未著日新功。世远言犹在，身危道岂穷。但能无愧怍，天地本来公。","dynasty":"宋代","title":"病中作"}
{"author":"陆游","content":"单衣初著下湖天，飞盖相随出郭船。得雨人人喜秧信，祈蚕户户歛神钱。黄鸡煮臛无停筋，青韭淹葅欲堕涎。丞相传闻又三押，衡茅未改日高眠。","dynasty":"宋代","title":"上巳书事"}
{"author":"陆游","content":"久客红尘不自怜，眼明初见广寒仙。只饶篱菊同时出，尚占江梅一著先。重露湿香幽径晓，斜阳烘蕊小窗妍。何人更与蒸沉水，金鸭华灯恼醉眠。","dynasty":"宋代","title":"嘉阳绝无木犀偶得一枝戏作"}
{"author":"陆游","content":"有道真为万物宗，巉然使我叹犹龙。晨鸡底事惊残梦，一夕清谈恨未终！","dynasty":"宋代","title":"梦曾文清公"}
{"author":"陆游","content":"绕城山作翠涛倾，底事文书日有程。无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。","dynasty":"宋代","title":"登北榭"}
{"author":"陆游","content":"小雨暗林塘，寒声遶画廊。事须求暂假，宜睡称烧香。","dynasty":"宋代","title":"小雨"}
{"author":"陆游","content":"大道南北出，车轮无停日。彼岂皆奇才，我独饥至夕。","dynasty":"宋代","title":"路傍曲"}
{"author":"陆游","content":"少年不自量，妄意慕管葛；晚节虽知难，犹觊终一豁。悲哉老病马，解纵谁复秣？既辞箠辔劳，始爱原野阔。饮涧啮霜菅，亦可数年活；勿复思长途，嘶鸣望天末。","dynasty":"宋代","title":"自警"}
{"author":"陆游","content":"春事已阑珊，山村未褪寒。笋生初入馔，荠老尚登盘。僧饭时分钵，园蔬不仰官。枯肠更禁搅，姑置密云团。","dynasty":"宋代","title":"蔬饭"}
{"author":"陆游","content":"吴越东西州，浙江限其中。黄旗高十丈，大舟凌虚空。都人送留守，郡吏迎相公。江心波涛壮，帐下鼓角雄。乐哉公何憾，廷论则未同。永怀前年秋，群胡方啸凶，闾左发蓟北，戈船满山东。旧盟顾未解，谁敢婴其锋？公时立殿上，措置极雍容。南荒窜骄将，京口起元戎。旧勋与宿贵，屏气听指踪。规模一朝定，强虏终归穷。当时谓易耳，未见回天功；及今始大服，咨嗟到儿童。天心佑社稷，主圣肖祖宗。旌节早来朝，笑谈折遐冲。","dynasty":"宋代","title":"送汤岐公镇会稽"}
{"author":"陆游","content":"霁景风软，烟江春涨。小阖无人，绣帘半上。花外姊妹相呼。约樗蒲。修蛾忘了章台样。细思一饷。感事添惆怅。胸酥臂玉消减，拟觅双鱼。倩传书。","dynasty":"宋代","title":"月照梨花（闺思）"}
{"author":"陆游","content":"迩英帷幄旧儒臣，肯顾荒山野水滨。不怕客嘲轻薄尹，要令我识老成人。颿回鼓转东城暮，酒冽橙香一笑新。遥想解酲须底物，隆兴第一壑源春。","dynasty":"宋代","title":"谢王彦光提刑见访并送茶"}
{"author":"陆游","content":"鞭地如镜筑我场，破砻玉粒输官仓。九月野空天欲霜，甑中初喜新粳香。舍边萧萧落叶多，野蚕出茧飞黄蛾。寒蔬种罢醉且歌，只鸡短纸赛园婆。","dynasty":"宋代","title":"农家秋晚戏咏"}
{"author":"陆游","content":"身世飘然似断云，时人误许与斯文。旋偿碑债动千里，强理诗情无一分。子美旧悲残酒炙，幼安今老白襦裙。余生自喜浑无事，清夜铜炉炷宝熏。","dynasty":"宋代","title":"身世"}
{"author":"陆游","content":"久已挂吾冠，江边岁又残。心惟无愧怍，身取不饥寒。小酌三杯足，安居一席宽。东冈有泉脉，携杖试寻看。","dynasty":"宋代","title":"戏作野兴"}
{"author":"陆游","content":"身历邅回事万端，天教林下养衰残。文编似是他人作，书卷如曾隔世观。久已悠悠置恩怨，况能一一记悲懽？床头周易真良药，不是书生强自宽。","dynasty":"宋代","title":"叹老"}
{"author":"陆游","content":"羊裘老人只念归，安用星辰动紫微。洛阳城中市儿眼，情知不识钓鱼矶。","dynasty":"宋代","title":"杂题"}
{"author":"陆游","content":"曳杖来追柳外凉，画桥南畔倚胡床。月明船笛参差起，风定池莲自在香。半落星河知夜久，无穷草树觉城荒。碧筒莫惜颓然醉，人事还随日出忙。","dynasty":"宋代","title":"桥南纳凉"}
{"author":"陆游","content":"巾帽攲倾短发稀，青灯照影夜相依。穷边草木春迟到，故国湖山梦自归。茶鼎松风吹谡谡，香奁云缕散馡馡。羸骖敢复和銮望，只愿连山苜蓿肥。","dynasty":"宋代","title":"独坐"}
{"author":"陆游","content":"胡麻刈罢下荞初，引水家家灌晚蔬。但有茅檐随处好，渊明可独爱吾庐？","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"家住城南剡曲傍，门前山色蘸湖光。三朝执戟悲年往，二顷扶犁乐岁穰。名姓已随身共隐，文辞终与道相妨。子孙勉守东皋业，小甑吴粳底样香？","dynasty":"宋代","title":"遣兴"}
{"author":"陆游","content":"楼堞冬冬鼓，帘栊煜煜灯。浪名随牒吏，实似打包僧。衰病元难强，疏慵每自憎。谁知戍边日，秋野正呼鹰！","dynasty":"宋代","title":"五鼓"}
{"author":"陆游","content":"天际晴云舒复卷，庭中风絮去还来。人生自在常如此，何事能妨笑口开。","dynasty":"宋代","title":"杂感四首其二"}
{"author":"陆游","content":"晨炊畲粟荐园蔬，默计生涯已有余。举世方夸稽古力，满怀空贮活人书。闷呼赤脚行沽酒，出遣苍头旋僦驴。不为归休习疏嬾，爱闲元与市朝疏。","dynasty":"宋代","title":"野兴"}
{"author":"陆游","content":"山雨霏微鸭头水，溪云细薄鱼鳞天。幽寻自笑本无事，羽扇筇枝上钓船。","dynasty":"宋代","title":"秋日郊居"}
{"author":"陆游","content":"船掠湖堤不入城，葛巾羽扇试春行。女墙迤逦横轻霭，佛阁峥嵘倚晚晴。树冒藤花堆故绣，风吹莺语送新声。细思造物何由报，遣作闲人过此生。","dynasty":"宋代","title":"舟中夕望"}
{"author":"陆游","content":"抱疴虽可验，应接每安徐。正使须弹塞，宁当快扫除。寡言方祸始，省事养灾馀。一饱吾何欠，香粳荐美蔬。","dynasty":"宋代","title":"病来"}
{"author":"陆游","content":"裘马清狂锦水滨，最繁华地作闲人。金壶投箭消长日，翠袖传杯领好春。幽鸟语随歌处拍，落花铺作舞时茵。悠然自适君知否，身与浮名若个亲？","dynasty":"宋代","title":"醉题"}
{"author":"陆游","content":"漠漠炊烟村远近，冬冬傩鼓埭西东。三叉古路残芜里，一曲清江淡霭中。外物已忘如弃屣，老身无伴等羁鸿。天寒寂寞篱门晚，又见浮生一岁穷。","dynasty":"宋代","title":"舍北晚步"}
{"author":"陆游","content":"雪屋透窗明，风帘撮夜声。披衣拥炉坐，忘却在都城。","dynasty":"宋代","title":"雪夜"}
{"author":"陆游","content":"海上轻鸥何处寻，烟波万里信浮沉。今朝忽向船头见，消尽平生得丧心。","dynasty":"宋代","title":"鸥"}
{"author":"陆游","content":"谁推圜镜上天东？桂影婆娑满镜中。天宇更无云一点，谯门初报鼓三通。儿童草草杯盘喜，邻曲纷纷笑语同。逐禄岂能无聚散，明年谁复伴衰翁！","dynasty":"宋代","title":"十五日"}
{"author":"陆游","content":"薄晚悠然下草堂，纶巾鹤氅弄秋光。风经树杪声初紧，月入门扉影正方。一世不知谁後死，四时可爱是新凉。从今觅醉其当勉，酒似鹅儿破壳黄。","dynasty":"宋代","title":"八月九日晚赋"}
{"author":"陆游","content":"槐叶已成阴，楸花亦离离。日暮门无人，迨我消摇时。左持漆园书，右挟栗里诗。风从湖面来，成此一段奇。石路虽甚狭，雅称拖筇枝。少顷山月明，照我角巾歌。","dynasty":"宋代","title":"晚步门外"}
{"author":"陆游","content":"古之君子，学以为己。可行则行，可止则止。仕以行義，止以远恥。世衰道微，岂復知此。蚩蚩始学，青紫思拾。万马并驰，孰能独立。始雖弗急，後亦汲汲。我思崔公，涕泗横集。","dynasty":"宋代","title":"崔伯易画像赞"}
{"author":"陆游","content":"饱食无功愧汗青，灯前顾影叹伶俜。马衰犹养疑知路，龟久当捐为不灵。腰下徒誇绶若若，镜中何止发星星。石帆回首初非远，要及清秋斸茯苓。","dynasty":"宋代","title":"饱食"}
{"author":"陆游","content":"江水六月无津涯，惊涛骇浪高吹花。橹声已出雁翅浦，荻夹喜入长风沙。长风自古三巴路，樯竿参差杂烟树。南船北船各万里，凄凉小市相依住。歌呼杂沓灯火明，黄昏风死浪亦平。劳苦舟师剩沽酒，安稳明朝到池口。","dynasty":"宋代","title":"长风沙"}
{"author":"陆游","content":"缺月淡欲尽，老鸡鸣苦迟。聊为待旦坐，不作感秋悲。鲁叟一王法，豳人七月诗。平生经世志，老死欲谁期？","dynasty":"宋代","title":"秋夜纪怀"}
{"author":"陆游","content":"城南城北紫游缰，尽日闲行看似忙。刺水离离葛叶短，连村漠漠豆花香。夕阳有信催残角，春草无情上缭墙。我亦人间倦游者，长吟聊复怆兴亡。","dynasty":"宋代","title":"马上偶成"}
{"author":"陆游","content":"一雨萧然洗睡昏，清晨屣履自开门。岂惟爽气生山袂，坐觉凉颸入发根。浦口鱼多来野鹤，林梢果熟下山猿。吾庐清绝君知否？钓雪寒江不足言。","dynasty":"宋代","title":"五月下旬大热晦日夜得雨明旦凉甚"}
{"author":"陆游","content":"黑云垂到地，飞霰如细砾。找从湖上归，散发醉吹笛。少年志功名，目视无坚敌。惨淡古战场，往往身所历。宁知事大缪，白首犹寂寂。凄凉武侯表，零落陈琳檄。报主知何时，誓死空愤激。天高白日远，有泪无处滴。","dynasty":"宋代","title":"作雪未成自湖中归寒甚饮酒作短歌"}
{"author":"陆游","content":"天风吹发冷飕飕，独向沙边上钓舟。愁绝平羌江上月，向人依旧半轮秋。","dynasty":"宋代","title":"溪月"}
{"author":"陆游","content":"谢客捐书日日闲，行穿密竹卧看山。岩前恨欠煎茶地，安得茆茨一小间？","dynasty":"宋代","title":"夏日"}
{"author":"陆游","content":"懒向沙头醉二瓶，唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕群行。","dynasty":"宋代","title":"浣溪沙"}
{"author":"陆游","content":"海燕翩将乳，戎葵粲己繁。鱼船初入市，蒪担未过门。年耄停朝课，家贫省小餐。所欣行药处，秧稻遍村村。","dynasty":"宋代","title":"晨起"}
{"author":"陆游","content":"门前枯叶满荒街，堂下残芜拥土阶。蓬荜萧条如旅店，豆蔬淡薄学僧斋。昼存真火温枵腹，夜挽黄流灌病骸。唤取邻翁同结社，它年仙去与君偕。","dynasty":"宋代","title":"题斋壁"}
{"author":"陆游","content":"成都城中秋夜长，灯笼蜡纸明空堂。高梧月白绕飞鹊，衰草露湿啼寒螿。堂上书生读书罢，欲眠未眠偏断肠。起行百匝几叹息，一夕绿发成秋霜。中原日月用胡历，幽州老酋著柘黄。荣河温洛底处所，可使长作旃裘乡。百金战袍雕鹘盘，三尺剑锋霜雪寒。一朝出塞君试看，旦发宝鸡暮长安。引剑酣歌亦壮哉。要君共覆手中杯。秋鸿阵密横江去，暮角声酣战雨来。莫恨皇天无老眼，请看白骨有青苔。中年倍觉流光速，行矣西郊又见梅。","dynasty":"宋代","title":"秋兴夜饮"}
{"author":"陆游","content":"放翁家山阴，其贫盖一国。骨相异虎头，祠禄真鸡肋。有米薪未具，坐待至曛黑。躬耕岂所难？一饱非尔力。","dynasty":"宋代","title":"幽居"}
{"author":"陆游","content":"临觞本不饮，忧多自成醉。四方行万里，不见埋忧地。忆昔入京都，宝马摇香鬃。酣饮青楼夜，歌声在半空。去日不可挽，华发忽垂领。娟娟峨眉月，相对作凄冷。月落照空床，不寐听寒螿。早知忧随人，何用去故乡。","dynasty":"宋代","title":"寒夜遣怀"}
{"author":"陆游","content":"筑室镜湖滨，于今四十春。放生鱼自乐，施食鸟常驯。土润观锄药，灯清论养真。桃源处处有，不独武陵人。","dynasty":"宋代","title":"书屋壁"}
{"author":"陆游","content":"日月无根去若驰，故园又见落花时。杯中绿酒不肯饮，镜里苍颜应自知。千丈新堤湖水满，五更残漏角声悲。暮年父子难乖隔，淮浦书来苦觉迟。","dynasty":"宋代","title":"暮春龟堂即事"}
{"author":"陆游","content":"食箪虽薄尚羹藜，且喜今朝酒价低。一棹每随潮上下，数家相望埭东西。团团箬笠偏宜雨，策策芒鞋不怕泥。应笑漆园多事在，本来无物更谁齐？","dynasty":"宋代","title":"渔父"}
{"author":"陆游","content":"万钱近县买黄犊，袯襫行当东作时。堪笑江东王谢辈，唾壶麈尾事儿嬉。","dynasty":"宋代","title":"农舍四首其三"}
{"author":"陆游","content":"平生绝爱初三月，况是平池浸玉钩。老去人间朋旧少，一樽谁与话清愁？","dynasty":"宋代","title":"闰月三夜舍西观新月"}
{"author":"陆游","content":"秋来情味更堪论，身寄城南五亩园。委辔看山无铁獭，拾樵煎茗有青猿。陂塘夜雨添新涨，原野烟芜减旧痕。岂是平生少亲友，略无人肯访孤村。","dynasty":"宋代","title":"秋思"}
{"author":"陆游","content":"灯前薄饭陈盐虀，带睡强出行江堤。五更落月移树影，十月清霜侵马蹄。荒陂嗈嗈已度雁，小市喔喔初鸣鸡。可怜万里觅归梦，未到故山先自迷。","dynasty":"宋代","title":"马上"}
{"author":"陆游","content":"村巷翳桑麻，萧然野老家。园丁种冬菜，邻女卖秋茶。啄木矜奇服，牵牛蔓碧花。一樽虽草草，笑语且喧哗。","dynasty":"宋代","title":"秋晚村舍杂咏"}
{"author":"陆游","content":"太行天下脊，黄河出昆仑。山川形胜地，历世多名臣。哀哉六十年，左衽沦胡尘。抱负虽奇伟，没齿不得伸。老夫实好义，北望常酸辛。何当拥黄旗，径涉白马津？穷追殄犬羊，旁招出凤麟。努力待传檄，勿谓吴无人！","dynasty":"宋代","title":"哀北"}
{"author":"陆游","content":"杜宇虽微禽，用意举世稀。念昔春盛时。天地皆芳非，杜宇默无声，不畏百鸟讥。东君将促驾，乃独号鸣悲，日夜不肯休，流血沾其衣。念言身尚存，乃使春独归！饮啄虽如昔，此身当畴依？月明抱树枝，敢忘此歔欷。虽无精卫劳，区区亦庶几。寄言天壤间，勿谓斯禽微。","dynasty":"宋代","title":"杜宇"}
{"author":"陆游","content":"赐食金盘出宝闺，玄熊掌映紫驼蹄。侯家但诧承恩泽，岂识山厨苦虀？","dynasty":"宋代","title":"初夏"}
{"author":"陆游","content":"自从请老镜湖滨，万事不关林下人。鸦去鸦归还过日，花开花落又经春。官微也过千重浪，身在依然一幅巾。晨突有烟吾事了，浊醪不复恼比邻。","dynasty":"宋代","title":"书况"}
{"author":"陆游","content":"黑云垂到地，飞霰如细砾。找从湖上归，散发醉吹笛。少年志功名，目视无坚敌。惨淡古战场，往往身所历。宁知事大缪，白首犹寂寂。凄凉武侯表，零落陈琳檄。报主知何时，誓死空愤激。天高白日远，有泪无处滴。","dynasty":"宋代","title":"作雪未成自湖中归寒甚饮酒作短歌"}
{"author":"陆游","content":"东风吹雨溪上来，北山出云以应之。严州城中三日雨，朝暮点滴无休时。向来秧底乾欲裂，白水漫漫俄盈陂。豚肩覆豆巫醉饱，龙骨挂壁农遨嬉。今年蚕麦收数倍，茧大如瓮麦两岐。西成在眼又如此，还乡鼓腹歌淳熙。","dynasty":"宋代","title":"夏雨"}
{"author":"陆游","content":"吴中霣霜晚，冬草有未衰，坐令老病叟，遂失凋年悲。翩翩乌纱帽，袅袅残菊枝，虽无车马客，时与邻翁期。新醅压尚浑，雉兔亦及时，自觉胜渊明，但醉不赋诗。","dynasty":"宋代","title":"村饮"}
{"author":"陆游","content":"行年九十未龙锺，惭愧天公久见容。醉解病人诗解廋，不如世世作春农。","dynasty":"宋代","title":"病後小健戏题"}
{"author":"陆游","content":"微疾经旬近药囊，往来巷陌未全妨。时时小雨知春近，处处闲身觉日长。林外鼓歌闻赛庙，怀中茶饼议租桑。两京梅发今何似？送老流年只自伤。","dynasty":"宋代","title":"微疾"}
{"author":"陆游","content":"平生爱客如爱书，力虽不逮意有余。门前车马久扫迹，老病又与黄卷疏。人情冷暖可无问，手不触书吾自恨。今年入秋风雨频，灯火得凉初可近。年过七十眼尚明，天公成就老书生。旧业虽衰犹不坠，夜窗父子读书声。","dynasty":"宋代","title":"读书"}
{"author":"陆游","content":"翟公冷落客散去，萧尹谴死人所怜。输与桐君山下叟，一生散发醉江天。","dynasty":"宋代","title":"书感"}
{"author":"陆游","content":"卧听残更下丽谯，虽非遥夜亦迢迢。正令展转无安枕，犹胜龙锺趁早朝。","dynasty":"宋代","title":"夏夜枕上"}
{"author":"陆游","content":"花阴扫地置清尊，烂醉归时夜已分。欲睡未成欹倦枕，轮囷帐底见红云。","dynasty":"宋代","title":"花时遍游诸家园"}
{"author":"陆游","content":"二十年前已二毛，即日何恨鬓萧骚。孤灯自伴诗情苦，俗子从嫌醉眼高。烟外暮钟来远寺，雨余秋涨集空壕。思归更向文书嬾，此手惟堪把蟹螯。","dynasty":"宋代","title":"初秋书怀"}
{"author":"陆游","content":"催唤儿童扫绿苔，长歌清啸兴悠哉！林间子堕知梅熟，水面痕生验雨来。往事已成孤枕梦，故人谁共一樽开？自怜未负年华在，素扇团团月样裁。","dynasty":"宋代","title":"复雨"}
{"author":"陆游","content":"羸病时时刻，欢悰日日疏。睡凭书绍介，愁赖酒驱除。小蹇追凉处，轻衫出浴初。无人堪晤语，且复狎樵渔。","dynasty":"宋代","title":"晚兴"}
{"author":"陆游","content":"放翁小筑湖西偏，虚窗曲槛无炎天。人间乃有真富贵，遶舍十万碧玉椽。连林娟娟泫清露，高枝袅袅摇苍烟。常忧俗客触新粉，屡戒园丁伤逸鞭。凉生尊斝消午醉，声撼窗扉惊昼眠。春残斸土得美茁，气压卿相食万钱。尔来作吏若堕阱，每一梦到心凄然。还家再见却惝怳，尘土何地从臞仙？囊中幸藏餐玉法，欲屏万事相周旋。更当待月出东岭，坐石泠泠挥响泉。","dynasty":"宋代","title":"赠竹十韵"}
{"author":"陆游","content":"投老羁孤久，临觞感慨频。关河疏旧友，风雨败新春。事固少如意，天终能胜人。所悲头上发，不与柳条新。","dynasty":"宋代","title":"书感"}
{"author":"陆游","content":"梦饮成都好事家，新妆执乐雁行斜。赬肩郫县千筒酒，照眼彭州百驮花。醉帽倾欹歌未阕，罚觥潋灩笑方哗。霜钟唤觉晨窗白，自怪无端一念差。","dynasty":"宋代","title":"梦蜀"}
{"author":"陆游","content":"锦城重到叹无期，忽忆书台步月时。白浪黏天鲛鳄横，梦中识路亦何为？","dynasty":"宋代","title":"建安遣兴"}
{"author":"陆游","content":"乌桕迎霜已半丹，哦诗终日合凭栏。霜高木落应尤好，长挂西窗更怕寒。","dynasty":"宋代","title":"子龙求烟雨轩诗口占绝句二首其一"}
{"author":"陆游","content":"幽香淡淡影疏疏，雪虐风饕亦自如。正是花中巢许辈，人间富贵不关渠。","dynasty":"宋代","title":"雪中寻梅"}
{"author":"陆游","content":"杏子青青梅子酸，山园转眼又春残。老怀岂复小年乐，病骨不禁清晓寒。学术背时甘义堕，功名无路久心阑。蚕收麦熟吾何恨，但遣银杯似海宽。","dynasty":"宋代","title":"春晚园中作"}
{"author":"陆游","content":"吾里贤长者，盖有万石风。少年以利迁，但可哀其穷。仁义亦何常，圣贤与人同。我言不足取，汝岂忘乃翁？","dynasty":"宋代","title":"晚秋农家"}
{"author":"陆游","content":"鹅儿草绿侵行路，帔子花明照屋除。处处乞浆俱得酒，杖头何恨一钱无？","dynasty":"宋代","title":"春晚村居杂赋绝句"}
{"author":"陆游","content":"梦里曾作南柯守，少时元是东陵侯。今朝半醉归草市，指点青帘上酒楼。","dynasty":"宋代","title":"杂赋十二首其八"}
{"author":"陆游","content":"先生醉后即高歌，千古英雄奈我何。花底一壶天所破，不曾饮尽不曾多。","dynasty":"宋代","title":"一壶歌五首其二"}
{"author":"陆游","content":"判无神药斸清冥，放贮那憎海物腥。满贮醇醪渍黄甲，密封小瓮饷红丁。从来一饱忘南北，此去千锺任醉醒。添雪更知凭茗碗，山童敲臼隔窗听。","dynasty":"宋代","title":"偶得海错侑酒戏作"}
{"author":"陆游","content":"轣辘毡车赴密期，追欢最数牡丹时。新春欲近犹贪喜，旧爱潜移不自知。宝镜尘生鸾怅望，钿筝弦绝雁参差。玉壼莫贮臙脂泪，从湿泥金带上诗。","dynasty":"宋代","title":"无题"}
{"author":"陆游","content":"睡起伥伥扇嬾摇，枕痕著面未全消。山丹石竹俱零落，孤蝶飞来伴寂寥。","dynasty":"宋代","title":"睡起"}
{"author":"陆游","content":"兀兀从谁语？??寄一床。不嗟头似葆，但苦汗如浆。欹枕风生竹，勾帘日转廊。非由静胜热，本体自清凉。","dynasty":"宋代","title":"夏日杂咏"}
{"author":"陆游","content":"风吹过雁作斜行，雨洗残梅只淡香。南浦春回波渐绿，东庵睡起日初长。诗囊属稿惭新思，博齿争豪悔昔狂。莫向晴窗对明镜，朱颜减尽鬓苍苍。","dynasty":"宋代","title":"风雨旬日春後始晴"}
{"author":"陆游","content":"去国双蓬鬓，还山一鹿车。壮惭稽古浅，老悔养生疏。俗态慵开眼，高吟独起予。青灯对余子，并为问何如。","dynasty":"宋代","title":"得赵昌甫寄予及子遹诗"}
{"author":"陆游","content":"葛衣初著喜新晴，寂寂虚堂一榻横。乍坼孤花藏叶罅，晚归双燕拂帘旌。舞空不断游丝直，掠地还飞落絮轻。剩欲倚阑寻好句，清笳已复动高城。","dynasty":"宋代","title":"喜晴"}
{"author":"陆游","content":"平时共语不成些，痴坐空雕藜苋肠。谁遣春风入牙颊，诗成忽带小山香。","dynasty":"宋代","title":"余邦英惠小山新芽作小诗三首以谢"}
{"author":"陆游","content":"庭芜失故绿，园树染新丹。病思闲支枕，诗情独倚阑。带移频觉瘦，貂弊不禁寒。惟有墙阴荠，离离又满盘。","dynasty":"宋代","title":"初冬感怀二首"}
{"author":"陆游","content":"委顺天知我，经营鬼笑人。定知穷至死，敢恨病经旬。爱酒陶元亮，还乡贺季真。扁舟吾事毕，遗世亦遗身。","dynasty":"宋代","title":"书意"}
{"author":"陆游","content":"老树霜余已尽红，纵横落叶满庭中。一钩澹澹西南月，万鼓凭凭东北风。赊酒每惭添旧券，读书何计策新功？蓬窗坐睡摧颓甚，隔竹敲茶赖小童。","dynasty":"宋代","title":"冬夜戏书"}
{"author":"陆游","content":"风露浩无际，星河淡欲倾。遥知并船客，闻我咏诗声。水鸟横江去，渔舟背月行。神清不成寐，隐几待窗明。","dynasty":"宋代","title":"舟中夜坐"}
{"author":"陆游","content":"衰鬓萧然满镜霜，一庵归老镜湖傍。有怀每恨交朋远，无食方知日月长。落笔未妨诗衮衮，闭门犹喜气扬扬。晚来袖手蒲团稳，笑唤儿童代夜香。","dynasty":"宋代","title":"饥坐戏咏"}
{"author":"陆游","content":"休官拜命不胜荣，墨湿黄新照眼明。络绎交亲来作贺，羊腔酒担拥柴荆。","dynasty":"宋代","title":"致仕後即事"}
{"author":"陆游","content":"远游行复岁华新，嬾学刘郎问大钧。一点不蒙稽古力，十分合作卧云身。苦寒与酒顿增价，小雨为梅先辟尘。拟佩一壶江路去，花边醉堕白纶巾。","dynasty":"宋代","title":"远游"}
{"author":"陆游","content":"赫赫炎威日正中，冰纨笛簟欲无功。一心愿伴沙头鹭，百计难呼木杪风。纤手削瓜刀似水，小甖分酒盏如空。洗心幸有高楼月，少待寒光出海东。","dynasty":"宋代","title":"夏日"}
{"author":"陆游","content":"秋风萧萧秋日薄，筑场获稻方竭作。志士虽怀晚岁悲，农家自足丰年乐。拨醅白酒唤邻曲，啄黍黄鸡初束缚。长鱼出网健欲飞，新兔卧盘肥可哿。躬耕辛苦四十年，一饱岂非天所酢。书生识字亦聊尔，莫作扬雄老投阁。","dynasty":"宋代","title":"丰年行"}
{"author":"陆游","content":"五百年前贺季真，再来依旧作闲人。一生看尽佳风月，不负湖山不负身。","dynasty":"宋代","title":"秋日杂咏"}
{"author":"陆游","content":"马周浪迹新丰市，阮籍兴怀广武城。用舍虽殊才气似，不妨也是一书生。","dynasty":"宋代","title":"读史"}
{"author":"陆游","content":"兀兀一无为，冥冥百不知。倦多惟嗜睡，食晚遂忘饥。开卷浑如梦，逢人不省谁。何须觅知识，木石即吾师。","dynasty":"宋代","title":"纵笔"}
{"author":"陆游","content":"松根茯苓味绝珍，甑中枸杞香动人。劝君下箸不领略，终作邙山一窖尘。","dynasty":"宋代","title":"道室即事"}
{"author":"陆游","content":"百鍊刚非绕指柔，貂蝉要是出兜鍪。得官若使皆齐虏，对泣何疑效楚囚。","dynasty":"宋代","title":"观诸将除书"}
{"author":"陆游","content":"初夜月犹淡，入秋风已清。萤孤无远照，蝉断有遗声。命薄惭勋业，才疏负圣明。青鞋若耶路，亦足慰平生。","dynasty":"宋代","title":"初秋"}
{"author":"陆游","content":"山翁老学圃，自笑一何愚。硗瘠财三亩，勤劬赖两奴。正方畦画局，微润土融酥。翦辟荆榛尽，鉏犁磊块无。过沟横略彴，聚甓起浮屠。隙地成瓜援，余功及芋区。如丝细生菜，似鸭烂蒸壶。此事今真办，东归不为鲈。","dynasty":"宋代","title":"蔬圃"}
{"author":"陆游","content":"衰病作书祟，常恨无新功。兔瓯供茗粥，睡思一洗空。郊居近城闉，漏鼓传冬冬。缃帙开烂漫，牙签纷叠重。朱黄参笔墨，照映灯花红。鲁壁汲冢秘，天遣慰困穷。衮衣窥藻火，宗庙听笙镛。端居得至乐，生世岂不逢。藜羹冷未啜，短褐忘严冬。拜手谢造物，不须黑头公。","dynasty":"宋代","title":"冬夜读书甚乐偶作短歌"}
{"author":"陆游","content":"暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。","dynasty":"宋代","title":"长相思（五之四）"}
{"author":"陆游","content":"柳色西门路，看公上马时。亦知非久别，不奈自成悲。白发刘宾客，青衫杜拾遗。分留端有待，剩赋竹枝词。","dynasty":"宋代","title":"送查元章赴夔漕"}
{"author":"陆游","content":"忆昔初辞鵷鹭行，慨然誓墓老耕桑。蓼汀夜宿梦魂爽，梅坞暮归襟袖香。穷巷每多闲日月，小儿时诵古文章。吾侪穷死从来事，敢变胸中百链刚。","dynasty":"宋代","title":"岁暮书怀"}
{"author":"陆游","content":"末俗纷纷只自谩，惟公肯向静中观。闲看此事从何得，正自他人著力难。茶熟松风生石鼎，香残云缕遶蒲团。江湖多少痴禅衲，蹋破青鞋觅话端。","dynasty":"宋代","title":"题徐子礼宗丞自觉斋"}
{"author":"陆游","content":"斜阳发东郭，初夜转西城。寺阁疏钟动，渔村远火明。苍茫林霭灭，扑漉水禽惊。渐喜吾庐近，遥闻过埭声。","dynasty":"宋代","title":"自妙相归将至杜浦堰舟中作"}
{"author":"陆游","content":"行饭独相羊，扶藜过野塘。晴光生蝶粉，暖律变莺吭。美群儿竞，蚕饥小妇忙。深知游宦恶，穷死勿离乡。","dynasty":"宋代","title":"山家暮春"}
{"author":"陆游","content":"书生就食等奔逃，道路崎岖信所遭。船上急滩如退鷁，人缘绝壁似飞猱。口夸远岭青千叠，心忆平波绿一篙。犹胜溪丁绝轻死，无时来往驾（舟加同）艚。","dynasty":"宋代","title":"过东滩入马肝峡"}
{"author":"陆游","content":"闭门谁与乐颓年，旋扫桐阴近酒边。病久一春稀见蝶，雨多六月始闻蝉。官仓求饱真聊尔，山墅怀归每惘然。从此读书仍复嬾，惟留白眼望青天。","dynasty":"宋代","title":"雨後露坐小酌"}
{"author":"陆游","content":"羸躯抱疾时时剧，白发乘衰日日增。净扫东窗读周易，笑人投老欲依僧。","dynasty":"宋代","title":"读易"}
{"author":"陆游","content":"羁魂虚仗些词招，病骨那禁积毁消。乱叶打窗寒有信，昏灯照幔梦无聊。栈边老骥心空在，爨下残桐尾半焦。百感忽生推枕起，碧霄银汉正迢迢。","dynasty":"宋代","title":"秋夕"}
{"author":"陆游","content":"平生宁独爱吾庐，何处茅檐不可居。昼阙僮奴停接客，夜无膏火罢观书。","dynasty":"宋代","title":"自咏绝句"}
{"author":"陆游","content":"平日杯行不解辞，长亭况是送君时。几行零落僧窗字，何限流传乐府诗。归思恰如重酝酒，欢情略似欲残棋。龙蛇飞动无由见，坐媿文园属思迟。","dynasty":"宋代","title":"次韵无咎别後见寄"}
{"author":"陆游","content":"野寺促晨装，古驿休破橐。虽云行役苦，客子心独乐。家山幸归来，未免叹拘缚。安得万里天，翩然下孤鹤。","dynasty":"宋代","title":"幽居即事"}
{"author":"陆游","content":"平生百不遂，惟有老如期。眼涩观书夜，心衰把酒时。僧分新掘药，客诵旧题诗。四十年前我，回看定是谁？","dynasty":"宋代","title":"老境"}
{"author":"陆游","content":"十亩春芜手自犁，瓜牛庐在镜湖西。禅心每笑弹棋局，道眼长捐刮膜篦。绝食就官分鹤料，无车免客笑鸡栖。旗亭酒贱秋风近，夜夜归来醉似泥。","dynasty":"宋代","title":"醉归"}
{"author":"陆游","content":"出郭西南十里过，小园风月得婆娑。翠屏三扇恰相倚，玉镜一奁谁为磨？投镊未嫌衰鬓白，插花聊喜醉颜酡。耶溪更尽青鞋兴，免使将军怒脱靴。","dynasty":"宋代","title":"予所居三山在镜湖上近取舍东地一亩种花数十"}
{"author":"陆游","content":"生来避世傲公卿，海内无人识姓名。九节筇边秋万里，长明灯下雨三更。心安白发何劳扫，药熟黄金固可成。只待蓬壼赋诗罢，却来京洛看升平。","dynasty":"宋代","title":"醉题"}
{"author":"陆游","content":"篮舆送客过江村，小寺无人半掩门。古佛负墙尘漠漠，孤灯照殿雨昏昏。喜投襌榻聊寻梦，嬾为啼猿更断魂。要识人间盛衰理，岸沙君看去年痕。","dynasty":"宋代","title":"山寺"}
{"author":"陆游","content":"吴地清明未减寒，梨花初动杏花残。平沙漫漫人争度，微雨萧萧客跨鞍。野寺吹螺作春会，山邮籴米具朝餐。已开九帙吾何觊，时说金丹强自宽。","dynasty":"宋代","title":"出游"}
{"author":"陆游","content":"十年裘马锦江滨。酒隐红尘。万金选胜莺花海，倚疏狂、驱使青春。吹笛鱼龙尽出，题诗风月俱新。自怜华发满纱巾。犹是官身。凤楼常记当年语，问浮名、何似身亲。欲寄吴笺说与，这回真个闲人。","dynasty":"宋代","title":"风入松"}
{"author":"陆游","content":"士穷见节义，木槁自芬芳。坐回万物春，赖此一点香。","dynasty":"宋代","title":"梅花绝句十首其八"}
{"author":"陆游","content":"孤城寂寞近江干，处处疏碪送早寒。水落才余半篙绿，霜高初染一林丹。民租屡减追胥少，吏责全轻法令宽。偶有一樽聊独醉，强挼黄菊助清欢。","dynasty":"宋代","title":"秋兴"}
{"author":"陆游","content":"剪韭腌齑粟作浆，新炊麦饭满村香。先生醉后骑黄犊，北陌东阡看戏场。","dynasty":"宋代","title":"初夏十首其二"}
{"author":"陆游","content":"北窗八尺卧文藤，夜雨生凉洗郁蒸。袅袅清愁萦断角，悠悠孤梦伴残灯。羸躯垂老嗟焉往，公论犹存似可凭。聊向斯文图不朽，未甘粥饭学山僧。","dynasty":"宋代","title":"夏夜风雨极凉枕上口占"}
{"author":"陆游","content":"闲吟可是治愁药，一展吴牋万事忘。不惜暮年酬倡绝，犹能作意答秋光。","dynasty":"宋代","title":"闲吟"}
{"author":"陆游","content":"芳润园林不似贫，年光无尽逐番新。来禽颜色不禁雨，搏黍语言如惜春。身外岂关吾辈事，镜中已换昔时人。神僊定未超尘俗，犹插金貂侍帝晨。","dynasty":"宋代","title":"春夏之交风日清美欣然有赋"}
{"author":"陆游","content":"信史新修稿满床，牙签黄帊带芸香。中人驰赐初宣旨，丞相传呼早出堂。皇祖圣谟高万古，诸贤直笔擅三长。孤臣曾趣龙墀对，白首为郎只自伤。","dynasty":"宋代","title":"史院书事"}
{"author":"陆游","content":"骄阳收火伞，清露贮冰壼。海涌四更月，风生千顷蒲。砍狂忘老境，意豁失穷途。所恨朋侪尽，无人为揽须。","dynasty":"宋代","title":"舍东追凉"}
{"author":"陆游","content":"我居山阴古人泽，四顾茫茫烟水白。平时辙迹所不到，玉树郎君肯来客。衡门仅可俛首过，陋室真成容膝迮。木盘设食菜数箸，共饱知君不予责。期年相从无夜旦，一日复有千里隔。送君津头泪如绠，老身恨不生羽翮。江湖道嶮非一二，触处兢畏真良策。从今日望平安书，我欲灯前手亲拆。","dynasty":"宋代","title":"送周郎"}
{"author":"陆游","content":"早岁君王记姓名，只今憔悴客边城。青衫犹是鵷行旧，白发新从剑外生。古戍旌旗秋惨淡，高城刁斗夜分明。壮心未许全消尽，醉听檀槽出塞声。","dynasty":"宋代","title":"醉中感怀"}
{"author":"陆游","content":"北商久不通，梨枣罕登盘。山舍惟有橘，琐细如弹丸。此外则柿栗，收拾猿鸟残。虽无庞翁话，儿孙亦团栾。今岁雨雪晚，岁暮始大寒。二稚乃可怜，不诉衣襦单。地炉有微火，诵书到更阑。我老多感慨，赖汝差自宽。","dynasty":"宋代","title":"示福孙并示喜曾"}
{"author":"陆游","content":"梅中最晚是缃梅，一日来看欲百回。俗紫凡红终避舍，不妨自向雨中开。","dynasty":"宋代","title":"春雨绝句"}
{"author":"陆游","content":"残梦悠扬不复成，枪然已有百禽鸣。山童来报溪流长，幽事从今日日生。","dynasty":"宋代","title":"晨起"}
{"author":"陆游","content":"荒山前头野水边，东行西行不自怜。天公岂亦哀老子，风雨留教终日眠。","dynasty":"宋代","title":"出游遇雨而返二首其二"}
{"author":"陆游","content":"忆自梁州入剑门，关山无处不消魂。亚松托宿逢秋雨，小柏经行听晓猿。当日只知悲客硌，归来终亦老江村。吾儿生晚那知此，聊对青灯与细论。","dynasty":"宋代","title":"夜与子遹说蜀道因作长句示之"}
{"author":"陆游","content":"一杯齑馎饦，手自芼油葱。天上苏陀供，悬知未易同。","dynasty":"宋代","title":"朝饥食齑面甚美戏作二首其二"}
{"author":"陆游","content":"昔如架上九秋鹰，今似窗间十月蝇。无复櫜鞬思出塞，不妨粥饭略同僧。白苹洲晚初回棹，绿树村深已上灯。莫谓陶诗恨枯槁，细看字字可铭膺。","dynasty":"宋代","title":"杭湖夜归"}
{"author":"陆游","content":"楚些难招去干魂，正令舌在向谁论？中分白日归欹枕，全付青春与杜门。凛凛咥人愁履虎，区区染指畏尝鼋。残年誓报嗟何有？虚负明时养老恩。","dynasty":"宋代","title":"书感"}
{"author":"陆游","content":"黄金堆屋无处用，甲第连云谁与居？莫笑先生无仆马，风雷万里跨鲸鱼。","dynasty":"宋代","title":"道室即事"}
{"author":"陆游","content":"三农虽隙亦?忙，穑事何曾一夕忘。欲晒胡麻愁屡雨，未收荞麦怯新霜。","dynasty":"宋代","title":"农舍"}
{"author":"陆游","content":"世事何知与愿违，十年高卧看群飞。猎围花市无人问，渔艇烟村有梦归。银烛焰长摇酒浪，宝刀佩稳压戎衣。君看白首寒窗客，侠气纵横亦未非。","dynasty":"宋代","title":"排闷"}
{"author":"陆游","content":"作堤蜿蜿六百尺，西崦东村成一家。春雨乍晴桑吐叶，秋风初冷稻吹花。","dynasty":"宋代","title":"春晚村居杂赋绝句"}
{"author":"陆游","content":"一镜三百里，环以碧玉峰，天公赐我厚，极目为提封。烟收见石帆，雨霁望卧龙，嵯峨宝林塔，迢递天章钟。兴来思一出，霜晴及初冬。父老舍杖迎，衣冠颇严恭，语我相识久，幸未弃老农，间者传伏枕，喜闻足音跫。贫舍有盘餐，勿责异味重，荞饼新油香，黍酒瓮面浓，已遣买扑握，亦可致噞喁，愿公领此意，秣蹇聊从容。我起为太息，厚意敢不从，吾生行逆境，平地九折邛，况今又老退，如子岂易逢，但愿从今健，衰疾缓见攻，遇兴即扣门，草具烦炊舂，但恐乘月来，妨子睡味浓。","dynasty":"宋代","title":"赠湖上父老十八韵"}
{"author":"陆游","content":"穿竹清我魂，散发吹我顶。虚窗听鸣蝉，小槛看汲井。扫地长物空，漱泉齿颊冷。厨人具浆粉，童子鬻山茗。微云未必雨，且喜收树影。残书置不视，乐此清昼永。既夕即搒舟，门外绿千顷。世事何足论，平生慕箕颍。","dynasty":"宋代","title":"清暑"}
{"author":"陆游","content":"飞来山鸟语惺惚，却是幽人半睡中。新竹成阴无弹射，不妨同享北窗风。","dynasty":"宋代","title":"窗下戏咏"}
{"author":"陆游","content":"九月吴中尚裌衣，江郊策马踏斜晖。荞花漫漫连山路，豆荚离离映版扉。苍兔避鹰投涧去，黄鹌脱网傍人飞。农家光景关心事，不为无才也合归。","dynasty":"宋代","title":"九月初郊行"}
{"author":"陆游","content":"平生结交无十人，与君契合怀抱真，春游有时马忘秣，夜话不觉鸡报晨。极知贫贱别离苦，明日有怀就谁语！人无根柢似浮萍，未死相逢在何许？道边日斜泣相持，旗亭取醉不须辞。君贵堂厨万钱食，我劝一杯应不得。","dynasty":"宋代","title":"行路难"}
{"author":"陆游","content":"客从城中来，相视惨不悦；引杯抚长剑，慨叹胡未灭。我亦为悲愤，共论到明发。向来酣斗时，人情愿少歇。及今数十秋，复谓须岁月。诸将尔何心，安坐望旄节！","dynasty":"宋代","title":"客从城中来"}
{"author":"陆游","content":"槁蔓残芜满幽圃，多具鉏耰课僮竖；非惟吾圃要翦除，亦恐尔辈成惰窳。老桂盘壑饱风霜，修篁当轩弄烟雨，一松孤立信豪杰，两槐对植如宾主。珍禽拣枝春欲动，蠹穴扫空吾甚武。蘼芜芽櫱已暗长，甘菊根芽亦潜吐，山姜涧蒲乃微草，露叶参差看仰俯。世间安得有遗才，位置要须令得所。","dynasty":"宋代","title":"治圃"}
{"author":"陆游","content":"识字深村叟，加巾下版僧。檐挑只草屦，壁倚一乌藤。得酒犹能醉，逢山未怯登。莫论明日事，死至亦腾腾。","dynasty":"宋代","title":"自题传神"}
{"author":"陆游","content":"若耶溪边鹤发叟，流落一生端坐口。如今不怕桃李嗔，更因竹君得梅友。岭头羁旅万里愁，江上凄凉一杯酒。枝横澹月影在地，蕊插乌巾香馥手。交情岁晚金石坚，孤操凛然真耐久。荒山野水终自得，银烛金壶亦何有？梦魂不接庄周蝶，心事肯付张绪柳？晚来画角动高城，起舞聊为放翁寿。","dynasty":"宋代","title":"小园竹间得梅一枝"}
{"author":"陆游","content":"遶城山作翠涛倾，底事文书日有程？无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。","dynasty":"宋代","title":"登北榭"}
{"author":"陆游","content":"大邑知名杜叟诗，山中仍值菊花时。节旄落尽羁臣老，髀肉生来壮士悲。豪举每嫌杯绿浅，痴顽颇怪鬓丝迟。广文别乘官俱冷，相伴宽为五日期。","dynasty":"宋代","title":"九月三日同吕周辅教授游大邑诸山"}
{"author":"陆游","content":"昔烧大药青牛谷，磊落玉床收箭镞。扶桑朝暾谨火候，仙掌秋露勤沐浴。带间小瓢鬼神卫，异气如虹夜穿屋。点成黄金弃山海，挥手人间一裘足。明年服丹径仙去，洞庭月冷吹横玉。相逢只恐惊倒君，毛发毵毵垂地绿。","dynasty":"宋代","title":"烧丹示道流"}
{"author":"陆游","content":"平生万事付天公，白首山林不厌穷。一枕鸟声残梦里，半窗花影独吟中。柴荆日晚犹深闭，烟火年来只仅通。水品茶经常在手，前身疑是竟陵翁。","dynasty":"宋代","title":"戏书燕几"}
{"author":"陆游","content":"病卧江村不厌深，貂裘无奈晓寒侵。非贤那畏蛇年至？多难却愁人日阴。嫋嫋孤云生翠壁，霏霏急雪洒青林。一盂饭罢无余事，坐看生台下冻禽。","dynasty":"宋代","title":"人日雪"}
{"author":"陆游","content":"残发萧萧不满簪，衰年亦自惜光阴。作碑谀墓已绝笔，紬史藏山犹苦心。穿破绿钱多稚笋，惊飞红雨有幽禽。北窗睡起摩挲眼，更觉清风直万金。","dynasty":"宋代","title":"题斋壁"}
{"author":"陆游","content":"竹折松僵鸟雀愁，闭门我亦拥貂裘。已忘作赋游梁苑，但忆衔枚入蔡州。属国餐毡真强项，翰林煮茗自风流。明朝日暖君须记，更看青鸳玉半沟。","dynasty":"宋代","title":"雪中作"}
{"author":"陆游","content":"久住人间岂自期，断砧残角助凄悲。征行忽入夜来梦，意气尚如年少时。绝塞但惊天似水，流年不记鬓成丝。此身死去诗犹在，未必无人麤见知。","dynasty":"宋代","title":"记梦"}
{"author":"陆游","content":"入郢功成赐属镂，削吴计用载厨车。闭门种菜英雄事，莫笑衰翁日荷鉏。","dynasty":"宋代","title":"咏史"}
{"author":"陆游","content":"醉面贪承夕露，钓竿喜近秋风。借问孤舟何处，深入芙蕖浦中。","dynasty":"宋代","title":"夏日六言"}
{"author":"陆游","content":"今年高谢武夷君，饭豆羹藜亦所欣。参透庄生齐物论，扫空韩子送穷文。心如脱阱奔林鹿，迹似还山不雨云。犹幸此身强健在，乡邻争看布襦裙。","dynasty":"宋代","title":"祠禄满不敢复请作口号"}
{"author":"陆游","content":"残灯冷火待窗明，稍觉今朝病体轻。已赖林鸠知宿雨，更烦檐鹊报新晴。","dynasty":"宋代","title":"旦起"}
{"author":"陆游","content":"忧患无穷生有涯，惟须百事屏纷华。人谁敢侮修身士，天不能穷力穑家。频唤老僧同夜粥，间从邻叟试秋茶。结茅林下从来事，瓦屋三间已太奢。","dynasty":"宋代","title":"述意"}
{"author":"陆游","content":"六经圣所传，百代尊元龟；谆谆布方册，一字不汝欺。抱书入家塾，自汝儿童时，老乃幸不验，愚哉死何悲！","dynasty":"宋代","title":"六经"}
{"author":"陆游","content":"立志当如塞决河，犀编铁砚未为过。文难称意古所恨，学不尽才今亦多。四海交朋常隔阔，一生光景易蹉跎。耄年尚欲鞭吾後，太息无人为诋诃！","dynasty":"宋代","title":"自规"}
{"author":"陆游","content":"二月六夜春水生，陆子初有临川行。溪深桥断不得渡，城近卧闻吹角声。三月三日天气新，临川道中愁杀人。纤纤女手桑叶绿，漠漠客舍桐花春。平生怕路如怕虎，幽居不省游城俯。鹤躯苦瘦坐长饥，龟息无声惟默数。如今自怜还自笑，歛版低心事年少。儒冠未恨终自误，刀笔最惊非素料。五更欹枕一凄然，梦里扁舟水接天，红蕖绿芰梅山下，白塔朱楼禹庙边。","dynasty":"宋代","title":"上巳临川道中"}
{"author":"陆游","content":"鸭脚叶黄乌臼丹，草烟小店风雨寒。荒年人家鸡黍迮，芋羹豆饭供时节。村童上牛踏牛鼻，吹笛声长入云际。今年虽饥却少安，县吏不来官放税。","dynasty":"宋代","title":"十月旦日至近村"}
{"author":"陆游","content":"粉堞临江渚，朱桥枕市楼。长吟策小蹇，又度一年秋。","dynasty":"宋代","title":"物外杂题"}
{"author":"陆游","content":"入东又见几春风？茆屋芦藩寂寞中。道业虽如诗不进，世缘已与梦俱空。高枝濯濯辛夷紫，密叶深深踯躅红。村巷断无轩盖到，一樽犹得伴邻翁。","dynasty":"宋代","title":"东园小饮"}
{"author":"陆游","content":"秋堂露气清，萧爽入毛骨；葛裯耿无寐，坐待山月没。湿萤飞不起，熠熠依衰草。劲风西北号，落叶纷可扫。老生惜岁月，烈士志功名。登临送将去，非复儿女情。悬知青海边，杀气横千里。良时不可失，胡行速如鬼。","dynasty":"宋代","title":"感秋"}
{"author":"陆游","content":"无食妨何事，吾儿可散愁。焚香正巾褐，听汝读春秋。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"蒲柳如懦夫，望秋已凋黄；菊花如志士，过时有余香。眷言东篱下，数柣弄秋光。粲粲滋夕露，英英傲晨霜。高人寄幽情，采以泛酒觞。投分真耐久，岁晚归枕囊。","dynasty":"宋代","title":"晚菊"}
{"author":"陆游","content":"有道真为万物宗，巉然使我叹犹龙。晨鸡底事惊残梦，一夕清谈恨未终！","dynasty":"宋代","title":"梦曾文清公"}
{"author":"陆游","content":"寒溜初通后，新荷未长时。谁持大圜镜，为我照须眉。","dynasty":"宋代","title":"舍东四咏其三盆池"}
{"author":"陆游","content":"无赖年光逐水流，人间随处送悠悠。千帆落浦湘天晚，孤笛吟风鄠县秋。小市莺花时痛饮，故宫禾黍亦闲愁。久留只恐惊凡目，又向西凉上酒楼。","dynasty":"宋代","title":"年光"}
{"author":"陆游","content":"桐阴清润雨余天，檐铎摇风破书眠。梦到画堂人不见，一双轻燕蹴筝弦。","dynasty":"宋代","title":"夏日昼寝梦游一院阒然无人帘影满堂惟燕蹋筝"}
{"author":"陆游","content":"溪头日日弄潺湲，敢料余生竟得全！白简免劳中执法，青铜罢算小行年。花前一笑频开口，林下深藏永息肩。欲养金丹还嬾去，身今已是地行仙。","dynasty":"宋代","title":"得亲旧书问近况以诗代书报之"}
{"author":"陆游","content":"采采珍蔬不待畦，中原正味压蒪丝。挑根择叶无虚日，直到开花如雪时。","dynasty":"宋代","title":"食荠"}
{"author":"陆游","content":"搅睡禽声晓傍檐，泥人花气午穿帘。懽情老去年年薄，困思春来日日添。","dynasty":"宋代","title":"春日杂兴"}
{"author":"陆游","content":"巾帽攲倾短发稀，青灯照影夜相依。穷边草木春迟到，故国湖山梦自归。茶鼎松风吹谡谡，香奁云缕散馡馡。羸骖敢复和銮望，只愿连山苜蓿肥。","dynasty":"宋代","title":"独坐"}
{"author":"陆游","content":"春意侵寒律，川云结夕阴。闲人了无事，邻叟偶相寻。废沼萍黏块，孤村雀满林。世间真梦耳，何物可关心？","dynasty":"宋代","title":"与野人散策门外"}
{"author":"陆游","content":"人生恨无年，我老已烂熟。退耕镜湖上，风雨有茅屋。事君阙补报，得此不啻足。余年尚几何，嫋嫋风中烛。大儿戍塞垣，驰马佩矢箙，去家千余里，辛苦就微禄。书来续三纸，语悲不忍读。遹弟在我傍，亦复泪溢目。门户嗟日衰，持守赖家督。雪云暗淮天，念汝方露宿。","dynasty":"宋代","title":"寄子虡"}
{"author":"陆游","content":"游宦才能薄，还山日月长。买牛捐宝剑，取酒解金章。泉脉疏供啜，松肪炼按方。北窗贪兀傲，南陌喜彷徉。僧过传蓍法，医来寄药囊。泛舟经姥庙，策蹇上伧塘。嬾似嵇中散，痴如顾长康。人间须扫迹，随处是羊肠。","dynasty":"宋代","title":"闲中戏赋村落景物"}
{"author":"陆游","content":"赤帜插城扉，东君整驾归。泥新巢燕闹，花尽蜜蜂稀。槐柳阴初密，帘栊暑尚微。日斜汤沐罢，熟练试单衣。","dynasty":"宋代","title":"立夏"}
{"author":"陆游","content":"村落初过雨，园林殊未霜。幽花杂红碧，野橘半青黄。飞鹭横秋浦，啼鸦满夕阳。最怜山脚水，撩乱入陂塘。","dynasty":"宋代","title":"野步书触目"}
{"author":"陆游","content":"宦游四十年，归逐桑榆暖；皇恩念黎老，一官犹置散。春残桃李尽，风雨闭空馆，有怀无与陈，万事付酒碗。近代固多贤，吾意终不满。可怜杜拾遗，冒死明房琯。慷慨讵非奇，经纶恨才短。群胡穴中原，令人叹微管。","dynasty":"宋代","title":"雨夜书感"}
{"author":"陆游","content":"学问参千古，工夫始一经。宁论绶若若，且喜佩青青。汝业方当进，吾言要细听。仍须知稼穑，勉为国添丁。","dynasty":"宋代","title":"示元敏"}
{"author":"陆游","content":"心与岩泉静，形如野鹤臞。朝餐美藜藿，夜学讲唐虞。婢老无钗泽，僮寒阙裤襦。所欣惟一事，无吏督残租。","dynasty":"宋代","title":"即事"}
{"author":"陆游","content":"江村风雨晚冥冥，闭户添衣怆客情。炉爇松肪如蜡爨，鼎煎茶浪起滩声。团乐赖有儿同话，剥啄应无客可迎。聊举一杯生耳热，颓然酣枕到窗明。","dynasty":"宋代","title":"寒雨中夜坐"}
{"author":"陆游","content":"改尽朱颜白尽头，杜门亦复弊貂裘。断鸿影外玉关月，病骥嘶中青海秋。孤坐向空书咄咄，闲吟随处送悠悠。如虹壮气终难豁，安得云涛万里舟。","dynasty":"宋代","title":"暮秋遣兴二首其一"}
{"author":"陆游","content":"三山山下闲居士，巾履萧然。小醉闲眠。风引飞花落钓船。","dynasty":"宋代","title":"采桑子"}
{"author":"陆游","content":"绕檐点滴如琴筑，支枕幽斋听始奇。忆在锦城歌吹海，七年夜雨不曾知。","dynasty":"宋代","title":"冬夜听雨戏作二首其二"}
{"author":"陆游","content":"吾里贤长者，盖有万石风。少年以利迁，但可哀其穷。仁义亦何常，圣贤与人同。我言不足取，汝岂忘乃翁？","dynasty":"宋代","title":"晚秋农家"}
{"author":"陆游","content":"西岩老宿雪垂肩，白石为粮四百年。喜我未忘山下路，殷懃握手一欣然。","dynasty":"宋代","title":"记梦"}
{"author":"陆游","content":"东吴春暮寒犹重，睡美不闻城角动。身虽衰惰怕出门，江山尚入幽窗梦。梦到青羊看修竹，道人告我丹将熟；试求一黍换肝肠，它日重来驾黄鹄。","dynasty":"宋代","title":"记梦"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"云重真愁无散时，可怜不奈一风吹。清辉如此那休得，谁误虚空作许痴？","dynasty":"宋代","title":"霁夜观月"}
{"author":"陆游","content":"眉山汉嘉东西州，估船日日到津头。不得讲书一行字。倚遍临江百尺楼。黄钟大吕忽复见，绣段英瑶何足酬。愿约青神王夫子，来醉万景作中秋。","dynasty":"宋代","title":"次韵师伯浑见寄"}
{"author":"陆游","content":"渊源两名衲，筑阁扪星辰。近山卧蜿蜒，远山高嶙峋。朝看雨空蒙，暮揖云轮囷。赋诗有宿诺，下语终未亲。万法不孤起，请君作其因。高挂四面窗，净扫一榻尘。室中绝人声，门前谢车轮，容我睡半日，两忘主与宾。缓烧海南沉，细碾建溪春。是间傥有句，可与屈宋邻。诗如奋蛰龙，夭矫不受驯；使可造次得，何异池中鳞。世有扰龙手，媿我非其人。诗不已就乎？著眼勿逡巡。","dynasty":"宋代","title":"开元寺小阁十四韵"}
{"author":"陆游","content":"地偏身饱闲，秋爽睡殊美。老鸡每愧渠，三唱呼未起。厨人罢晨汲，童子愁屣履。惰慵虽可嘲，安静良足喜。心空梦亦少，酣枕甘若醴。不学多事人，南柯豪众蚁。","dynasty":"宋代","title":"起晚戏作"}
{"author":"陆游","content":"六朝覆育忝遗民，扶惫归来雪鬓新。对酒无欢翻作病，爱诗何得但穷人。腰钱自昔妨骑鹤，绝笔何时到获麟？乡俗嬉游重端五，剩烹团粽唤比邻。","dynasty":"宋代","title":"入春念归尤切有作"}
{"author":"陆游","content":"摩诃古池苑，一过一消魂。春水生新涨，烟芜没旧痕。年光走车毂，人事转萍根。犹有宫梁燕，卫衔泥入水门。","dynasty":"宋代","title":"摩诃池"}
{"author":"陆游","content":"粗饭寒菹到手空，属餍也与八珍同。家人见惯浑闲事，笑杀新来两髻童。","dynasty":"宋代","title":"雨中夕食戏作"}
{"author":"陆游","content":"初夏雨淋浪，檐声绕四廊。感深头易白，睡少漏偏长。红卷帘旌湿，润生衣焙香。清吟欲排闷，三叹不成章。","dynasty":"宋代","title":"夜雨"}
{"author":"陆游","content":"兀兀终年醉，空空四壁穷。那知双雪鬓，又度几秋风。高枕三峰老，深衣独乐翁。骑驴向何许，搢箠有蛮童。","dynasty":"宋代","title":"初秋四首其四"}
{"author":"陆游","content":"断稿投衣橐，残壶挂马鞍。寺荒寻店久，桥败涉溪寒。道里逢人问，题名拂壁看。平生惯行役，随处得加餐。","dynasty":"宋代","title":"题野店壁"}
{"author":"陆游","content":"一身真剩长，两月抱沉绵。吟作楚人语，耸成山字肩。灾从季主卜，药欠宋清钱。弥老弥堪笑，藜羹且信缘。","dynasty":"宋代","title":"病小减复作"}
{"author":"陆游","content":"平明南出笮桥门，走马归来趁未昏。渐老更知闲有味，一冬强半在梅村。本为梅花判痛饮，却嗅梅香消宿酲。日欲落时始上马，青羊宫前闻发更。","dynasty":"宋代","title":"看梅归马上戏作"}
{"author":"陆游","content":"十月霜侵客子衣，片帆计已发淮淝。山林独往我何敢？州县徒劳儿未非。传舍方寒索调护，里门终日待来归。解装且共灯前语，万事真当付一欷。子虡调官行在寓（左飠右兹）团巷，初冬遽寒甚，作两绝句寄之岁晚江湖行路难，一樽何日共开颜？汝方僵卧（左飠右兹）团巷，我亦饥吟饭颗山。子虡调官行在寓（左飠右兹）团巷，初冬遽寒甚，作两绝句寄之知汝弹冠意易阑，苦贫未免觅微官。（左飠右兹）团巷口残灯火，愁绝霜风十月寒。","dynasty":"宋代","title":"子虡当以十月离淝上喜而有作"}
{"author":"陆游","content":"门冷荒车辙，囊空别醉乡。嬾行眠亦好，倦话默何伤。野叟占幽梦，山僧送秘方。病怀虽忽忽，随事答年光。","dynasty":"宋代","title":"自立秋前病过白露犹未平遣怀"}
{"author":"陆游","content":"小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴草。题罢惜春诗。镜中添鬓丝。","dynasty":"宋代","title":"菩萨蛮"}
{"author":"陆游","content":"川云叠叠密如鳞，山雨霏霏细似尘。未必便为耕陇喜，天公分付与诗人。","dynasty":"宋代","title":"小雨"}
{"author":"陆游","content":"城远不闻长短更，上方钟鼓自分明。幽居不负秋来睡，末路偏谙世上情。大事岂堪重破坏，穷人难与共功名。风炉歙钵生涯在，且试新寒芋糁羹。","dynasty":"宋代","title":"晨起偶题"}
{"author":"陆游","content":"忆昔高皇绌柄臣，招徕贤隽聚朝绅。宁知遗恨忽千载，追数同时无一人。薶骨九原应已朽，残书数帙尚如新。此身露电那堪说，也复灯前默怆神。","dynasty":"宋代","title":"忆昔"}
{"author":"陆游","content":"生世如梦境，淹速无定时。少壮不可恃，况汝迫耄期。五官及百骸，自揣日益衰，客来能送迎，要是强支持。百口皆新人，所至无旧知；绍兴同朝者，扫地靡复遗。虽云穷耐久，造物岂汝私？余日真几何？得酒且伸眉。","dynasty":"宋代","title":"自警"}
{"author":"陆游","content":"流尘冉冉琴谁鼓，渍血斑斑剑不磨。俱是人间感怀事，岂无壮士为悲歌？","dynasty":"宋代","title":"琴剑"}
{"author":"陆游","content":"世事真成风马牛，细思愈觉此生浮。旧交散後知心少，行路难来出户愁。气节陵夷谁独立，文章衰坏正横流。鲁中狂士今安有？泪尽朱云草满丘。","dynasty":"宋代","title":"有所感"}
{"author":"陆游","content":"人生如春蚕，作茧自缠裹，一朝眉羽成，钻破亦在我。少年不自珍，妄念然烈火，眼乱舞腰轻，心醉笑齿瑳。余龄幸早悟，世味无一可；但忆唤山僧，煎茶陈饼果。","dynasty":"宋代","title":"书叹"}
{"author":"陆游","content":"微火如萤度篆盘，明窗坐败几蒲团。群儿谁信老怀嬾，万事不禁醒眼看。道在箪瓢端自足，心闲天地本来宽。此生自断君知否？不办归装也挂冠。","dynasty":"宋代","title":"初寒宴坐"}
{"author":"陆游","content":"借鉏斸药喜微香，汲井浇花趁晚凉。胸次何曾横一物，尊前尚欲笑千场。锦江秋雨芙蓉老，笠泽春风杜若芳。归去自佳留亦乐，梦中何处是吾乡？","dynasty":"宋代","title":"幽居晚兴"}
{"author":"陆游","content":"人閒渔猎各相从，南陌东阡处处逢。绣羽触机馀耿介，锦鳞出网尚噞喁。傍观扶杖常移日，就买还家足御冬。更待风霜都过尽，却从春野看春农。","dynasty":"宋代","title":"冬日观渔猎者"}
{"author":"陆游","content":"玉殿求衣早，鸾台退食迟。君看多故日，宁是弃言时。小作南州计，方观急诏追。归来上霄汉，莫遣此心移。","dynasty":"宋代","title":"送王嘉叟编修出佐南昌"}
{"author":"陆游","content":"火食非初志，衣尘每自哀。危途触灩澦，归兴薄蓬莱。逋客传琴调，高僧乞药栽。人间岂不好？病眼自慵开。","dynasty":"宋代","title":"秋怀"}
{"author":"陆游","content":"奉常遗绪冷如秋，闭户知君颇好修。千里可嗟妨晤语，两书犹喜免沉浮。但令有竹能医俗，何患无天可寄愁。一事却须常自勉，勿容凡子得同游。","dynasty":"宋代","title":"表侄江垧种竹名筠坡来求诗"}
{"author":"陆游","content":"岁晚喜东归，扫尽市朝陈迹。拣得乱山环处，钓一潭澄碧。卖鱼沽酒醉还醒，心事付横笛。家在万重云外，有沙鸥相识。","dynasty":"宋代","title":"好事近（十二之四）"}
{"author":"陆游","content":"绿蔬丹果荐瓢尊，身寄城南禹会村。连坐频年到风月，固应无客叩吾门。","dynasty":"宋代","title":"予十年间两坐斥罪虽擢发莫数而诗为首谓之嘲"}
{"author":"陆游","content":"流落逢知少，疏慵迕俗多。闷拈如意舞，狂叩唾壶歌。巴酒禁愁得，金丹奈老何！南窗好风月，聊复此婆娑。","dynasty":"宋代","title":"南窗"}
{"author":"陆游","content":"北窗最与懒相宜，世上纷纷了不知。露井甘寒初浚后，小山葱茜乍晴时。粗餐岂复须鲑菜，蓬户何曾设扊扅。幸有床头藤杖在，登临未遽叹吾衰。","dynasty":"宋代","title":"北窗即事二首其二"}
{"author":"陆游","content":"清霜染丹叶，秋晚粲如春。回首风吹尽，天公解戏人。","dynasty":"宋代","title":"杂兴"}
{"author":"陆游","content":"水生已抹堤，草长复侵路。小蝶仍可怜，欲下却飞去。","dynasty":"宋代","title":"野步"}
{"author":"陆游","content":"栏干几曲高斋路。正在重云深处。丹碧未干人去。高栋空留句。离离芳草长亭暮。无奈征车不住。惟有断鸿烟渚。知我频回顾。","dynasty":"宋代","title":"桃源忆故人（应灵道中·五之二）"}
{"author":"陆游","content":"天险龙门道，霜清客子游。一筇缘绝壁，万仞俯洪流。著脚初疑梦，回头始欲愁。危身无补国，忠孝两堪羞。","dynasty":"宋代","title":"再过龙洞阁"}
{"author":"陆游","content":"索米官仓例坐愚，东方未可戏侏儒。行藏要付他年看，富贵真堪一笑无。等死不过赊岁月，长闲勿更问妻孥。狂豪尽道非平昔，老胆轮囷尚满躯。","dynasty":"宋代","title":"郊居"}
{"author":"陆游","content":"朝看出市暮看归，数尽行人尚倚扉。要见先生无尽兴，少须高树挂残晖。","dynasty":"宋代","title":"门外独立"}
{"author":"陆游","content":"梅花又发鬼门关，坐觉春风万里宽。荔子阴中时纵酒，竹枝声里强追欢。丁年汉使殊方老，子夜吴歌昨梦残。白帝夜郎俱不恶，两公补处得凭栏。","dynasty":"宋代","title":"高斋小饮戏作"}
{"author":"陆游","content":"偶从北崦缭东岗，曳杖行歌踏夕阳。一径入云多鹿迹，数家临水共渔梁。野风萧瑟知秋早，社酒淋漓喜岁穰。邻曲不须怜老惫，尚能寻句答年光。","dynasty":"宋代","title":"散步东村"}
{"author":"陆游","content":"闭门坐叹息，不饮辄千日。忽然酒兴生，一醉须一石。檐头花易老，旗亭酒常窄。出郊索一笑，放浪谢形役。把酒梅花下，不觉日既夕。花香袭襟袂，歌声上空碧。我亦落乌巾，倚树吹玉笛。人间奇事少，颇谓三勍敌。酒阑江月上，珠树挂寒璧。便疑从此僊，朝市长扫迹。醉归乱一水，顿与异境隔。终当骑梅龙，海上看春色。","dynasty":"宋代","title":"大醉梅花下走笔赋此"}
{"author":"陆游","content":"旧业还耕钓，残年迫耄期。筋骸衰後觉，力量梦中知。客约溪亭饮，僧招竹院棋。未为全省事，终胜宦游时。","dynasty":"宋代","title":"自述"}
{"author":"陆游","content":"黄蛱蝶轻停曲槛，红蜻蜓小过横塘。老人未肯杀风景，睡起熏笼重炷香。","dynasty":"宋代","title":"秋思绝句"}
{"author":"陆游","content":"功名莫苦怨天悭，一棹归来到死闲。傍水无家无好竹，卷帘是处是青山。满篮箭竹瑶簪白，压担棱梅鹤顶殷。野兴尽时尤可乐，小江烟雨趁潮还。","dynasty":"宋代","title":"故山四首其一镜湖"}
{"author":"陆游","content":"建溪官茶天下绝，香味欲全须小雪。雪飞一片茶不忧，何况蔽空如舞鸥。银瓶铜碾春风里，不枉年来行万里。从渠荔子腴玉肤，自古难兼熊掌鱼。","dynasty":"宋代","title":"建安雪"}
{"author":"陆游","content":"违物离人不计年，万金难买北窗眠。高怀元在羲皇上，大事已明空劫前。樵路细盘云外岭，钓筒倒插水中天。此时消息君知否？千载巢由未足贤。","dynasty":"宋代","title":"北窗睡起"}
{"author":"陆游","content":"贫家也复谨朝昏，小犬今年乞近村。糖秕无多深媿汝，狺狺终夜护篱门。","dynasty":"宋代","title":"鸡犬"}
{"author":"陆游","content":"世事纷纷无已时，劝君杯到不须辞。但能烂醉三千日，楚汉兴亡总不知。","dynasty":"宋代","title":"杂感"}
{"author":"陆游","content":"邻鸡已三号，残烛无一寸。参差发行橐，迢递望前顿。满靴霜若雪，破面风抵刃。敢辞行路难，渐喜京邑近。少年奉朝请，亲见尧授舜。飘然如脱叶，蹭蹬垂七闰。风埃暗征袍，岁月集衰鬓。余生迫归休，周行愧英俊。","dynasty":"宋代","title":"衢州早行"}
{"author":"陆游","content":"天津桥上醉骑驴，一锦囊诗一束书。作客况当多病後，还家已过暮春初。泥深村巷人谁顾，草满园畦手自鉏。不为衰迟思屏迹，此心元向利名疏。","dynasty":"宋代","title":"还家"}
{"author":"陆游","content":"栟榈子嫩供香饭，皂荚芽新簇冷淘。常使先生饱扪腹，其馀万事一秋毫。","dynasty":"宋代","title":"对食戏作六首其四"}
{"author":"陆游","content":"东湖仲夏草树荒，屋古无人亭午凉。萱房微呀不见日，笋箨自解时吹香。野藤蟠屈入窗罅，湿菌扶疏生屋梁。跨沟数椽最幽翳，涨水及槛雨败墙。静涵青苹舞藻荇，闲立白鹭浮鸳鸯。芙蕖虽瘦亦弥漫，照眼翠盖遮红妆。水纹珍簟欲卷却，团团素扇嬾复将。天风忽送塔铃语，唤觉清梦游潇湘。","dynasty":"宋代","title":"怡斋"}
{"author":"陆游","content":"南村北村春雨晴，东家西家地碓声。稻陂正满绿针密，麦陇无际黄云平。前年谷与金同价，家家涕泣伐桑柘；岂知还复有今年，酒肉如山赛春社。吏不到门人昼眠，老稚安乐如登仙。县前归来传好语，黄纸续放身丁钱。","dynasty":"宋代","title":"丰年行"}
{"author":"陆游","content":"百疾皆有源，虽愚犹自知。惟其忽不念，所以悔莫追。微隙为无伤，一坏谁能支？宴安比鸩毒，先民不吾欺。","dynasty":"宋代","title":"寓规"}
{"author":"陆游","content":"昔者远戍南山边，军中无事酒如川。呼卢喝雉连暮夜，击兔伐狐穷岁年。壮士春芜卧白骨，老夫晨镜悲华颠。可怜使气尚未减，打鼓顺流千斛船。","dynasty":"宋代","title":"风顺舟行甚疾戏书"}
{"author":"陆游","content":"酒渴起夜汲，月白天正青。铜瓶响寒泉，闻之心自醒。井边双梧桐，映月影离离，上有独栖鹊，细爪握高枝。我欲画团扇，良工不可求。三叹拊庭楯，浩然风露秋。","dynasty":"宋代","title":"夜汲"}
{"author":"陆游","content":"客里逢秋醉似泥，空堂独卧意凄迷。乱号庭树西风急，斜挂城楼北斗低。末路敢贪请鹤料，微官久厌驾鸡栖。平生玉局经行地，拟乞冰衔隐剡溪。","dynasty":"宋代","title":"双清堂醉卧"}
{"author":"陆游","content":"屋老霜寒睡不成，迢迢漏鼓过三更。乌啼林外月初上，犬吠水边船夜行。市有歌呼知岁乐，亭无枹鼓喜时平。吾诗欲写还慵起，卧看残灯翳复明。","dynasty":"宋代","title":"寒夜枕上"}
{"author":"陆游","content":"高会挥金愧二疏，食贫只似布衣初。终年老健缘储药，随分穷忙为著书。吊古何时过梁宋，题诗且欲遍衡庐。不须更拟乘风去，水有烟帆陆笋舆。","dynasty":"宋代","title":"闲游四首其二"}
{"author":"陆游","content":"老来阅恲苦匆匆，又见流年入鬓蓬。山径湿萤黏露草，井床病叶霣秋风。邻翁每共藜羹味，稚子能终汗简功。造物於人元不薄，未须抵掌叹囊空。","dynasty":"宋代","title":"初秋即事"}
{"author":"陆游","content":"老来万事懒，不独废应酬。门前即湖山，亦复罕出游。吾庐有真乐，一榻眠高秋。回看世上事，得丧良悠悠。","dynasty":"宋代","title":"晚秋农家八首其一"}
{"author":"陆游","content":"浮生真是寄邮亭，短鬓匆匆失故青。睡少始知愁有力，病增方叹药无灵。谋生嬾似逢秋燕，访旧疏於欲旦星。自笑若为销此恨，浊醪聊复倒余瓶。","dynasty":"宋代","title":"浮生"}
{"author":"陆游","content":"忆昔绍兴中，束带陪众彦，沐浴雨露私，草木尽葱蒨。一朝穷达异，相遇忘庆唁。远官楚蜀间，寂寞返乡县。于时同舍郎，贵者至鼎铉。数奇益自屏，短褐失贫贱。俯仰五十载，未媿金百链。忍饥菰芦间，生理仅如线。穷交谁耐久？晨暮一破砚。啸歌枫林下，万事付露电；惟有孤舟兴，所至多胜践。衡茅无定止，何处非邮传。炊烟起沙际，跳鱼裂波面。呕哑纬车鸣，隐翳渔火见。箫鼓乐水神，钟梵闹竹院。我诗虽日衰，得句尚悲健。巍巍阙里门，未尝弃狂狷。放浪终余年，造物不汝谴。","dynasty":"宋代","title":"忆昔"}
{"author":"陆游","content":"莫笑形羸不自支，清虚正与老人宜。矛头淅米谁能食，甑里生尘却自奇。独钓又逢秋晚後，安眠常到日高时。迩来久雨墙垣壤，砟竹东冈自作篱。","dynasty":"宋代","title":"秋来瘦甚而益健戏作"}
{"author":"陆游","content":"得米还求涧底薪，始知天地有穷人。年开八秩宁赊死？官及三儿不救贫。药尽无如医偃蹇，囊空那办酒逡巡。柳条萱草添愁思，不似寻常见早春。","dynasty":"宋代","title":"岁暮贫甚戏作"}
{"author":"陆游","content":"圣主忧民罢露台，春风别苑昼常开。尽除曼衍鱼龙戏，不禁刍荛雉兔来。水鸟避人横翠霭，宫花经雨委苍苔。残年自喜身强健，又作清都梦一回。","dynasty":"宋代","title":"小舟过御园"}
{"author":"陆游","content":"鱼鼓声中白氎巾，南山笋蕨一番新。长安不是无卿相，林下平津独可人。","dynasty":"宋代","title":"仗锡平老具舟车迎前天衣印老印悉遣还策杖访之作二绝句奉送兼简平其二"}
{"author":"陆游","content":"蜂儿园裹香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"养生妙理本平平，未可常谈笑老生。业力顿消知学进，人情愈薄喜身轻。鹤雏日长丹砂顶，岩溜时闻玉佩声。最是扁舟暮归处，一川风月远相迎。","dynasty":"宋代","title":"舟中口占"}
{"author":"陆游","content":"百谷登场酒满卮，神林箫鼓晚清悲。蝉依疏柳长言处，燕委空巢大去时。幼学已忘那用忌，微聋自乐不须医。伤心故里鸡豚集，父老逢迎正见思。","dynasty":"宋代","title":"社日"}
{"author":"陆游","content":"夜行长木村，重雾杂零雨。湿萤黏野蔓，寒犬吠云坞。道坏交细泉，亭废立遗堵。时时过农家，灯火照鸣杼。嗟予独何事，无岁得安处；即今穷谷中，性命寄豺虎。三更投小市，买酒慰羁旅。高咏东山诗，怅望怀往古。","dynasty":"宋代","title":"长木夜行抵金堆市"}
{"author":"陆游","content":"缃帙牙签满架书，流泉决决竹疏疏。人生得志宁无命？一室何妨且扫除。","dynasty":"宋代","title":"读史"}
{"author":"陆游","content":"黄葛蚊厨睡欲成，高槐阴转暑风清。倚床奴子垂头坐，摇手孙儿小步行。","dynasty":"宋代","title":"夏日"}
{"author":"陆游","content":"独处将如长夜何，直将寂默养天和。爱身不惰如怀璧，守气无亏似塞河。尘箧空存获麟笔，烟陂懒和饭牛歌。年来勋业君知否，纛下新降百万魔。","dynasty":"宋代","title":"明日观孤寂诗不觉大笑作长句自解"}
{"author":"陆游","content":"揠苗农害稼，过剂药伤人。此理君能造，无为万物春。","dynasty":"宋代","title":"小疾治药偶书"}
{"author":"陆游","content":"春来天气苦萧森，如缕云升便作霖。寒溜何曾住一滴，绿阴忽已遍千林。蒪丝箭茁垂垂老，蓼浦菱塘滟滟深。闻道南山花尚在，约君携酒试同寻。","dynasty":"宋代","title":"春雨示邻曲"}
{"author":"陆游","content":"小犬一何警，日夜吠篱落。老鸡则不然，平旦方喔喔。勤惰各其性，於我何厚薄？糠粞一施之，且复慰寂寞。","dynasty":"宋代","title":"犬鸡"}
{"author":"陆游","content":"天公元不吝光阴，付与书生遂本心。老已为民犹学问，向虽作吏半山林。百年断稿传三世，一日晴窗抵万金。努力更思恢道术，酒杯虽把不须深。","dynasty":"宋代","title":"冬晴稍理旧学有感于怀"}
{"author":"陆游","content":"马上哦诗画醉鞭，东城南陌去翩翩。微风蹙水鱼鳞浪，薄日烘云卵色天。隔屋鸠鸣闲院落，争门花簇小辎軿。病来久已疏杯酌，春物撩人又破禅。","dynasty":"宋代","title":"东门外遍历诸园及僧院观游人之盛"}
{"author":"陆游","content":"偷闲打睡汝何尤，骂詈榜笞我所羞。但搢一鞭随小蹇，不妨村路共闲游。","dynasty":"宋代","title":"示小厮二首其一"}
{"author":"陆游","content":"终日才堪米一升，生涯略似草庵僧。湿薪不管晨炊晚，留得松肪代夜灯。","dynasty":"宋代","title":"杂赋"}
{"author":"陆游","content":"父子团栾到死时，渔家可乐更何疑。高文大策人皆有，且听烟波十绝诗。","dynasty":"宋代","title":"烟波即事"}
{"author":"陆游","content":"径绕茶冈北，桥连芡浦东。虫锼乌柏叶，露湿豨蔹丛。烧地春芜绿，渔扉夕照红。君恩那可报？惟是祝年丰。","dynasty":"宋代","title":"出行湖山间杂赋"}
{"author":"陆游","content":"北风卷野天昼晦，雨如弩镞穿屋背。老夫下床行蹑履，稚子抱书坐持盖。岂无长楸与巨竹，干折枝携共颠沛。孰能不动安如山？屹立庭前独苍桧。","dynasty":"宋代","title":"苍桧"}
{"author":"陆游","content":"高韵知难折简呼，溪头扫地置芳壶。梅如解语应惆怅，昔日名流一个无。","dynasty":"宋代","title":"梅花绝句"}
{"author":"陆游","content":"南烹北馔妄相高，常笑纷纷儿女曹。未必鲈鱼芼菰菜，便胜羊酪荐樱桃？","dynasty":"宋代","title":"食酪"}
{"author":"陆游","content":"动身尚懒那堪事，学古无成罢读书。枕上侧眠听语燕，池边小立看游鱼。","dynasty":"宋代","title":"夏日十二首其四"}
{"author":"陆游","content":"江村岁晚掩柴荆，地僻久无车马声。孤寂惟寻麴道士，一寒仍赖楮先生。醡头珠滴愁先破，帐底春回梦易成。莫笑衰翁杀风景，小瓶梅蕊解卿卿。","dynasty":"宋代","title":"村居日饮酒对梅花醉则拥纸衾熟睡甚自适也"}
{"author":"陆游","content":"去去历山寸，行行并庙垣。湍流鱠鱼小，仄径鮓花繁。白鹭飞如导，青萝险可扪。归途不寂寞，迎笑有诸孙。","dynasty":"宋代","title":"野兴"}
{"author":"陆游","content":"丹碧参差盛一时，殿楹三秀见金芝。汉庭漫道多才杰，天马何劳作颂诗！","dynasty":"宋代","title":"馆中营缮方一新而右文殿生芝草甚异"}
{"author":"陆游","content":"岁月如奔不可遮，即今杨柳已藏鸦。客中常欠尊中酒，马上时看檐上花。末路凄凉老巴蜀，少年豪举动京华。天魔久矣先成佛，多病维摩尚在家。","dynasty":"宋代","title":"和范舍人书怀"}
{"author":"陆游","content":"醉插江梅老更宜，犹能小树拣繁枝。假令住世十小劫，应爱此花无厌时。","dynasty":"宋代","title":"村饮"}
{"author":"陆游","content":"芒鞋踏松阴，迨此船未发。清游岂无伴，三友风露月。山川郁盘纡，鸥鹭浩灭没。当年老先生，想像散醉发。浮生等昨梦，久已埋玉骨。吾侪幸强健，何事拘簪笏！","dynasty":"宋代","title":"月下步至临皋亭"}
{"author":"陆游","content":"出门处处皆桃李，我独呻吟一室中。只道有诗敺疟鬼，谁知无檄愈头风！","dynasty":"宋代","title":"头风戏作"}
{"author":"陆游","content":"白发三朝执戟郎，赐骸偶值岁丰穰。村东已种千畦麦，舍北新添百本桑。","dynasty":"宋代","title":"致仕後即事"}
{"author":"陆游","content":"三井久知名，暇日偶一访。栋宇坏欲尽，基址尚闳壮。画墙皆国工，烟云俨天仗，旌旄亚戈戟，佩玉杂弓＊。太古实杰作，笔落九天上，吴生名擅世，睥睨未肯让。规模远有考，意象豪不放。最奇老臞仙，骨立神愈王。石恪虽少怪，用笔亦跌宕。两姝淡蛾眉，非复火食状。尘埃久侵蚀，风雨无盖障。好事未易逢，宁能久亡恙。雍洛劫火余，妙迹尽凋丧。斯游恐难继，伫立增悄怆。","dynasty":"宋代","title":"游三井观"}
{"author":"陆游","content":"十里相望亦未遥，何由频得慰无聊。老来万事慵开眼，独喜诗盟不寂寥。","dynasty":"宋代","title":"詹仲信出示卜居诗佳甚作二绝句谢之"}
{"author":"陆游","content":"今年秋气早，风露应时令；晨起换熟衣，残暑已退听。松声满庭户，萧然失衰病。人众何足言，天固不可胜。","dynasty":"宋代","title":"秋日遣怀"}
{"author":"陆游","content":"占星起饭犊，待月出输租。遇嶮频呼侣，扶辕数戒奴。畏饥怀饼饵，愁雪备薪樗。意象今谁识？当年赋两都。","dynasty":"宋代","title":"租税"}
{"author":"陆游","content":"暮年缘一嬾，百事俱弃置；今遂嬾到书，把卷辄坐睡。其余嬾则已，感此独歔欷。念昔少壮时，日夜痛磨砺，誓言死为期，身在敢暴弃？宁知未死前，殆欲负此志。颜回称好学，杨雄乃识字。勉哉慕前修，自画圣所讳。","dynasty":"宋代","title":"读书未终卷而睡有感"}
{"author":"陆游","content":"为贫出仕退为农，二百年来世世同。富贵苟求终近祸，汝曹切勿坠家风。","dynasty":"宋代","title":"示子孙"}
{"author":"陆游","content":"粉破梅梢，绿动萱丛，春意已深。渐珠帘低卷，筇枝微步，冰开跃鲤，林暖鸣禽。荔子扶疏，竹枝哀怨，浊酒一尊和泪斟。凭栏久，叹山川冉冉，岁月骎骎。当时岂料如今。漫一事无成霜鬓侵。看故人强半，沙堤黄合，鱼悬带玉，貂映蝉金。许国虽坚，朝天无路，万里凄凉谁寄音。东风里，有灞桥烟柳，知我归心。","dynasty":"宋代","title":"沁园春（三荣横溪阁小宴）"}
{"author":"陆游","content":"人与人为徒，事我盖有缘。司晨与警夜，异类亦可怜。舐糠啄遗粒，要使全其天。人则当教诲，见善或能迁。盛怒姑小忍，虽蒲岂非鞭。事过我亦喜，陶然送流年。","dynasty":"宋代","title":"感遇"}
{"author":"陆游","content":"今夕复何夕，素月流清辉，徘徊入我堂，化作白玉墀。栖鸟满高树，空庭结烟霏。可怜如许景，早眠人不知。我幸与周旋，一醉那得辞。整我接篱巾，斟我翡翠卮。清愁不可耐，三嗅梅花枝。","dynasty":"宋代","title":"中夜对月小酌客愁"}
{"author":"陆游","content":"晨几手作墨，午窗身硙茶。岂惟要小劳，亦以禦百邪。儿童不解此，倾心逐纷华。君看如山祸，萌在一念差。","dynasty":"宋代","title":"秋日遣怀八首其八"}
{"author":"陆游","content":"今年冬暖异常时，造物收功乃尔奇。平野忽看吹雪片，清池俄复结冰澌。飞蝗扫地无遗种，瑞麦连云有两岐。想见市楼增酒价，深居袖手叹吾衰。","dynasty":"宋代","title":"雪作"}
{"author":"陆游","content":"修名宁复冀，余日苦无多。已叹堂堂去，将如寂寂何！编篱护香草，埋盎贮清波。儿戏君无笑，相从且浩歌。","dynasty":"宋代","title":"初夏幽居杂赋"}
{"author":"陆游","content":"天孙独处河之湄，龙梭夜织冰蚕丝，机头翦落光陆离。骑鲸仙人醉题诗，字大如斗健欲飞，利刃猛斫生蛟螭，墨渴字燥尤怪奇，百潜影神灵悲。呜呼束云作笔兮海为砚，激水上腾龙野战；乾坤震荡人始惊，笔未落时谁得见？","dynasty":"宋代","title":"观苏沧浪草书绢图歌"}
{"author":"陆游","content":"穷厄非由命，从来作计疏。妄营资鬼笑，多爱夺狐书。何事能陶写，惟当尽破除。霜晴宜著屐，不敢笑无驴。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"新丰买酒慰无聊，冲雪骑驴上濿桥。罴老尚堪吞?子，松风何至羡山苗？","dynasty":"宋代","title":"述志"}
{"author":"陆游","content":"水亭不受俗尘侵，葛帐筠床弄素琴。一片风光谁画得：红蜻蜓点绿荷心。","dynasty":"宋代","title":"水亭"}
{"author":"陆游","content":"冉冉年华过上元，梅花如雪照江村。云归翠窦初收雨，人清怕寒嬾出门。香烬已残炉未冷，客谈方剧酒重温。尚嫌尘境妨幽致，过埭船声暮正喧。","dynasty":"宋代","title":"春寒"}
{"author":"陆游","content":"壮岁志天下，崎岖无一施。高谈对邻父，朴学付痴儿。补栅怜鸡冷，分粮悯雀饥。吾生忽至此，惆怅镜中丝！","dynasty":"宋代","title":"纵笔"}
{"author":"陆游","content":"杨卿人材金百链，岐公座上初识面。十年万事不须说，犹喜归来且强健。题诗想见初削瓜，寄到茆堂已归燕。辞严意密敢轻读，呼儿炷灯重把卷。即今相望几千里，何日蝉联语忘倦。就令有使即寄书，岂如无事长相见。","dynasty":"宋代","title":"寄酬杨齐伯少卿"}
{"author":"陆游","content":"寂寞又过桃李时，东园微雨草离离。破囷食外有余粟，残发白中生黑丝。小疾已能忘药石，余年宁复问蓍龟。饰巾待尽从来事，闭户烧香更不疑。","dynasty":"宋代","title":"春晚"}
{"author":"陆游","content":"种药为生业，弹琴悦性灵。中宵煮白石，平旦诵黄庭。茶熟眠初起，儿扶酒半醒。意行无定处，猿鸟共忘形。","dynasty":"宋代","title":"山家五首其二"}
{"author":"陆游","content":"经岁无兼味，穷冬止破裘。翁将贫博健，儿以学忘忧。士固安天命，吾宁为食谋？八荒如可望，时亦上高楼。","dynasty":"宋代","title":"感贫"}
{"author":"陆游","content":"我是江南桑苎家，汲泉闲品故园茶。只应碧缶苍鹰爪，可压红囊白雪芽。","dynasty":"宋代","title":"过武连县北柳池安国院煮泉试日铸顾渚茶院有"}
{"author":"陆游","content":"借问城南老居士，新年乐事复何如。春寒催唤客尝酒，夜静卧听儿读书。","dynasty":"宋代","title":"题城南堂二首其二"}
{"author":"陆游","content":"今年病微减，耕稼乐江村。灯炎耿破屋，砍呼围老盆。常时但葵苋，盛馔有鸡豚。客散茅檐寂，蹒跚自闭门。","dynasty":"宋代","title":"戏作野兴"}
{"author":"陆游","content":"屏居江海涯，杳杳菰蒲深，俛仰夏令中，泽国正多阴。桑椹熟以紫，水鸟时遗音。偶得一瓢酒，邻里聊相寻。","dynasty":"宋代","title":"幽居即事"}
{"author":"陆游","content":"丹葩绿叶郁团团，消得姮娥种广寒。行尽天涯年八十，至今未遇一枝看。","dynasty":"宋代","title":"楚辞所谓桂数见於唐人诗句及图画间今不复见"}
{"author":"陆游","content":"放翁久矣无此客，闯户儿童皆动色。寒泉不食人喝死，素绠银瓶我心恻。千金易得一士难，晚途淹泊眼愈寒。岂知一旦乃见子，杰语豪笔无僧酸。门前清溪天作底，细细风吹縠纹起。倚栏一笑谁得知，爱子数诗如此水。江湖安得常相从，浩歌相踏卧短篷。功名渠自有人了，留我镜中双颊红。","dynasty":"宋代","title":"寄仗锡平老借用其听琴诗韵"}
{"author":"陆游","content":"凄凉路傍曲，朱门人不知。秋街槐叶落，正是断肠时。","dynasty":"宋代","title":"路傍曲"}
{"author":"陆游","content":"客来深愧里闾情，近为衰残罢送迎。旋置风炉煎顾渚，剧谈犹得慰平生。","dynasty":"宋代","title":"仲秋书事十首其四"}
{"author":"陆游","content":"蔬圃依山脚，渔扉并水涯。卧枝开野菊，残枿出秋茶。病骨知天色，羁怀感物华。余年有几许？且灌邵平瓜。","dynasty":"宋代","title":"蔬圃"}
{"author":"陆游","content":"黄云卷尽绿针齐，夏木阴阴满古堤。耆老往来无负戴，比邻问道有提携。暑天渐近便餐酪，吴俗相传尚鱠齑。共喜丰年多乐事，扶归先判醉如泥。","dynasty":"宋代","title":"过邻曲"}
{"author":"陆游","content":"一境有神龙，岁不畏枯旱。为国常得贤，百世不可乱。吾读黄老书，掩卷每三叹。正使未长生，去死亦差缓。如何不自力，白首犹漫漶？友朋死略尽，日月难把翫。岂无独往愿，儿孙苦羁绊。安得葛与陶，相从明此段！","dynasty":"宋代","title":"读道书"}
{"author":"陆游","content":"瘦尽腰围白尽头，悲蛩声里落梧秋。短檠且忍经年别，竖褐犹懹卒岁忧。天地无私嗟独困，风霜有信又残秋。顽躯安得常强健，更倚东吴寺寺楼。","dynasty":"宋代","title":"秋感"}
{"author":"陆游","content":"一叶两叶病木霣，一点两点疏萤流。水底星河秋脉脉，发根风露夜飕飕。","dynasty":"宋代","title":"夏日杂题"}
{"author":"陆游","content":"左餐右粥年年饱，南陌东阡处处闲。幸免催租败幽兴，岂容对酒惜酡颜。","dynasty":"宋代","title":"醉中绝句二首其二"}
{"author":"陆游","content":"憔悴西窗已一翁，登高意气尚豪雄。关河霸国兴亡後，风月诗人醉醒中。病起顿惊双鬓改，春归一扫万花空。栏边徙倚君知否，直到吴天目未穷。","dynasty":"宋代","title":"武担东台晚望"}
{"author":"陆游","content":"病忽迨旬日，衰如增十年。难求秦缓药，空负宋清钱。微火秋先跨，闲房昼亦眠。偶赊书鬼录，遇酒又陶然。","dynasty":"宋代","title":"卧病累日羸甚偶复小健戏作"}
{"author":"陆游","content":"九渊龙起跨苍茫，聊为西州洗亢阳。晓看空蒙知岁稔，夜闻点滴觉心凉。纱幮不下蚊蝇静，焙火微温书画香。睡足何须云梦泽，如雷鼻息撼邻墙。","dynasty":"宋代","title":"连日得雨凉甚有作"}
{"author":"陆游","content":"借得茅斋近筰桥，羁怀病思两无聊。春从豆蔻梢头老，日向樗蒱齿上消。丛竹晓兼风力横，高梧夜挟雨声骄。书生莫倚身常健，未画凌烟鬓已凋。","dynasty":"宋代","title":"寓舍书怀"}
{"author":"陆游","content":"穷达得非吾有命，吉凶谁谓汝前知。","dynasty":"宋代","title":"句"}
{"author":"陆游","content":"少年曾缀紫宸班，晚落危途九折艰。罪大初闻收郡印，恩宽俄许领家山。羁鸿但自思烟渚，病骥宁容著帝闲。回首觚棱渺何处，从今常寄梦魂间。","dynasty":"宋代","title":"蒙恩奉祠桐柏"}
{"author":"陆游","content":"高栋虚檐六月凉，野人谁遣寄华堂？炎威自避重重幕，清吹时生曲曲廊。白苎出箱开叠雪，甘瓜随刃落轻霜。凭谁为报金羁客，满帽京尘有底忙？","dynasty":"宋代","title":"所居堂极凉虽三伏常有秋意也偶得长句"}
{"author":"陆游","content":"宦游强半侍僊祠，况是悬车耄及时。厚薄人情穷易见，阴晴天气病先知。绿樽一醉真当勉，白发千茎莫自疑。野渡山村梅柳动，身闲何处不熙熙？","dynasty":"宋代","title":"去新春才旬余霁色可爱"}
{"author":"陆游","content":"散发萧然蒲苇林，马军送酒慰孤斟。江河不洗古今恨，天地能知忠义心。无侣有时邀落月，放狂连夕到横参。玉船湛湛真秋露，却恨鹅儿色尚深。","dynasty":"宋代","title":"王给事饷玉友"}
{"author":"陆游","content":"秋风树瘦劲，春露叶扶疏。夙兴立堂上，短发未暇梳。高谢世俗撄，游於物之初。青黄灾断木，三四调群狙。长生岂有巧，要令方寸虚。今年幸差健，小雨聊荷锄。","dynasty":"宋代","title":"春晚南堂晨起"}
{"author":"陆游","content":"苧萝山下越溪女，戏作长安时世妆。白白朱朱虽小异，断知不是百花香。","dynasty":"宋代","title":"红梅二首其一"}
{"author":"陆游","content":"斸芋挑蔬自鬻羹，雪檐收滴暮寒生。不嫌终日无来客，时听荒园斫木声。","dynasty":"宋代","title":"晚兴"}
{"author":"陆游","content":"野堂萧飒雪侵冠，历尽人间行路难。病马不收烟草暝，孤桐半落井床寒。长瓶浊酒犹堪醉，败箧残编更细看。此兴不随年共老，未容城角动忧端。","dynasty":"宋代","title":"野堂"}
{"author":"陆游","content":"乞得身归荷圣时，登临筋力未全衰。楚祠草合三叉路，隋寺苔侵半折碑。孤店不妨乘月宿，扁舟频为看山移。红麈冠盖真堪怕，还我平生白接篱。","dynasty":"宋代","title":"避暑近村偶题"}
{"author":"陆游","content":"南烹北馔妄相高，常笑纷纷儿女曹。未必鲈鱼芼菰菜，便胜羊酪荐樱桃？","dynasty":"宋代","title":"食酪"}
{"author":"陆游","content":"酒酣看剑凛生风，身是天涯一秃翁。扪虱剧谈空自许，闻鸡浩叹与谁同。玉关岁晚无来使，沙苑春生有去鸿。人寿定非金石永，可令虚死蜀山中。","dynasty":"宋代","title":"病起书怀二首其二"}
{"author":"陆游","content":"学道已非生死流，极知心外更何求。理穷性尽命亦至，气住神全形自留。大药一炉真度世，孤桐三尺可忘忧。故人怪我归来晚，太华峰头又素秋。","dynasty":"宋代","title":"道院述怀"}
{"author":"陆游","content":"百钱新买绿蓑衣，不羡黄金带十围。枯柳坡头风雨急，凭谁画我荷锄归。","dynasty":"宋代","title":"蔬圃绝句七首其二"}
{"author":"陆游","content":"水际柴荆键不开，野人相觅漫敲推。寒鸦阵黑疑云过，老木声酣认雨来。酒价日低常得醉，官租时办不劳催。平生未省如今乐，却笑傍观误见哀。","dynasty":"宋代","title":"书喜"}
{"author":"陆游","content":"偶策青驴出，还将白鹤随。链丹留日观，采药上天池。送客清秋棹，留僧静夜棋。从来闲姓字，不遣世人知。","dynasty":"宋代","title":"自述"}
{"author":"陆游","content":"壮岁本亡奇，颓龄又及斯。极知身有几，惟是醉相宜。烧草温新犊，编篱护伏雌。谋生未忘念，笑语路傍儿。","dynasty":"宋代","title":"幽居即事"}
{"author":"陆游","content":"天赋元无满谷羊，不烦粱肉污龟肠。忽逢客釜蓴羹美，遥忆山厨麦饭香。正有一箪元自足，纵嘲三韭亦何伤？江边烟岫参差路，便唤渔舟暮治装。","dynasty":"宋代","title":"对食"}
{"author":"陆游","content":"幼舆骨相称山岩，自要闲游不避谗。锦里先生为老伴，玉霄散吏是头衔。探春苑路花篸帽，看月江楼酒满衫。惟恨题诗无逸气，愧君阵马与风帆。","dynasty":"宋代","title":"简谭德称"}
{"author":"陆游","content":"醉里来寻涧上花，已飘残雪散余霞。麴生也解欺人老，风伯无端妒物华。不恨童心伴蜂蝶，但愁病眼厌风沙。归来隐几东窗下，一卷黄庭送日斜。","dynasty":"宋代","title":"园中归戏作"}
{"author":"陆游","content":"东吴七月暑未艾，川云忽兴天昼晦。蔽空雨点弩发机，平地成渠屋穿背。早禾玉粒自天泻，村北村南喧地碓。大牲如阜酒如江，相唤龙祠作秋赛。","dynasty":"宋代","title":"秋词"}
{"author":"陆游","content":"瓦盆麦饭伴邻翁，黄菌青蔬放箸空。一事尚非贫贱分，芼羹僭用大官葱。","dynasty":"宋代","title":"葱"}
{"author":"陆游","content":"塔子矶前艇子横，一窗秋月为谁明？青山不减年年恨，白发无端日日生。七泽苍茫非故国，九歌哀怨有遗声。古来拨乱非无策，夜半潮平意未平。","dynasty":"宋代","title":"塔子矶"}
{"author":"陆游","content":"桃花如烧酒如油，缓辔郊原当出游。微倦放教成午梦，宿酲留得伴春愁。远途始悟乾坤大，晚节偏惊岁月遒。记取清明果州路，半天高柳小青楼。","dynasty":"宋代","title":"柳林酒家小楼"}
{"author":"陆游","content":"三十六策醉特奇，竹林诸公端可师。秋风萧萧吹鬓丝，蟹螯正可左手持。醉倒村路儿扶归，瞠儿不识问是谁。浩歌起舞夜何其，北斗磊落明河移。贵人惜醉渠自痴，黄金络马夸市儿。一朝祸来莫支持，新州如山不可移。","dynasty":"宋代","title":"醉歌"}
{"author":"陆游","content":"八十颓龄安所归，萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴二首其一"}
{"author":"陆游","content":"蜗庐自称野人居，三尺明窗已有余。从此要当常省事，时时小葺欲何须？","dynasty":"宋代","title":"书怀"}
{"author":"陆游","content":"茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！","dynasty":"宋代","tags":"豪放，杜鹃，感叹，人生","title":"鹊桥仙·夜闻杜鹃"}
{"author":"陆游","content":"我昔挥短楫，终年钓吴松；遗尝携长鑱，采药玉霄峰。为计晚大缪，朝路偶见容；晨趋大明班，夜听长乐钟。白发迫归休，居然鲜欢悰。上恩许乞骸，一日收孤踪。蓬茅略补葺，甑碓勤炊舂。故交零落尽，岁晚当谁从？","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"憔悴经年客瘴乡，把君诗卷意差强。古人三语犹嗟赏，况是珠玑满锦囊！","dynasty":"宋代","title":"谢张廷老司理录示山居诗"}
{"author":"陆游","content":"今日甲子晴，秋稼始可言。老农喜相觅，随事具鸡豚。扫地设菅席，酌酒老瓦盆。耳热仰视天，何异倾金尊。牛羊散墟落，霁色满衡门。起舞属父老，勿恨此酒浑。","dynasty":"宋代","title":"甲子晴"}
{"author":"陆游","content":"天宝胡兵陷两京，北庭安西无汉营。五百年间置不问，圣主下诏初亲征。熊罴百万从銮驾，故地不劳传檄下。筑城绝塞进新图，排仗行宫宣大赦。冈峦极目汉山川，文书初用淳熙年。驾前六军错锦锈，秋风鼓角声满天。苜蓿峰前尽亭障，平安火在交河上。凉州女儿满高楼，梳头已学京都样。","dynasty":"宋代","title":"五月十一日夜且半梦从大驾亲征尽复汉唐故地"}
{"author":"陆游","content":"落日林间萧鼓声，村村倒社祝西成。扶翁儿大两髦?，溉水渠成千耦耕。家受一廛修本业，乡推三老主齐盟。日闻淮颍归王化，要使新民识太平。","dynasty":"宋代","title":"赛神"}
{"author":"陆游","content":"十月霜风吼屋边，布裘未办一铢绵。岂惟饥索邻僧米，真是寒无坐客毡。身老啸歌悲永夜，家贫撑拄过凶年。丈夫经此宁非福，破涕灯前一粲然。","dynasty":"宋代","title":"霜风"}
{"author":"陆游","content":"渭城朝雨不须歌，烂醉江头舞短蓑。自是先生眼根钝，夭狐伎俩本无多。","dynasty":"宋代","title":"醉舞"}
{"author":"陆游","content":"双鬓萧条失故青，躬耕犹得养余龄。明时恩大无由报，欲为乡邻讲孝经。","dynasty":"宋代","title":"自咏绝句"}
{"author":"陆游","content":"苦雨几终月，新晴喜夕阳。扶行呼稚子，随意下茅堂。草茂知獐健，巢新觉燕忙。兴阑归亦好，袖手独焚香。","dynasty":"宋代","title":"新晴"}
{"author":"陆游","content":"养生妙理本平平，未可常谈笑老生。业力顿消知学进，人情愈薄喜身轻。鹤雏日长丹砂顶，岩溜时闻玉佩声。最是扁舟暮归处，一川风月远相迎。","dynasty":"宋代","title":"舟中口占"}
{"author":"陆游","content":"仕至千钟良易，年过七十常稀。眼底荣华元是梦，身后声名不自知。营营端为谁。幸有旗亭沽酒，何妨茧纸题诗。幽谷云萝朝采药，静院轩窗夕对棋。不归真个痴。","dynasty":"宋代","title":"破阵子"}
{"author":"陆游","content":"我生何多艰，塌地皆九折。君恩许归休，幸与世俗绝。幽居邻不觌，奚止扫车辙。地炉清夜市，危坐灯欲灭。开门月满庭，皓皓如积雪。隔溪闻鹤鸣，灵府为澄澈。","dynasty":"宋代","title":"冬夜"}
{"author":"陆游","content":"一壼花露拆黄縢，醉梦酣酣唤不应。屏暖半销香鸭火，窗寒初结研蟾冰。诗囊羞涩悲才尽，药裹纵横觉病增。早挂朝衣归去是，贵人谁记接茵凭！","dynasty":"宋代","title":"病中偶得名酒小醉作此篇是夕极寒"}
{"author":"陆游","content":"少年去国时，不忍轻出昼；晚归补省郎，但觉惭列宿。人岂不自揣，幸矣老云岫；知止讵敢希，要且避嘲诟。谁将有限身，遗臭古今宙？人诛虽或逃，阴阳将汝寇。","dynasty":"宋代","title":"读何斯举黄州秋居杂咏次其韵"}
{"author":"陆游","content":"枳篱莎径入荆扉，中有村翁百结衣。谁识新年欢喜事，一鸡一犬伴东归。","dynasty":"宋代","title":"杂书"}
{"author":"陆游","content":"水际柴荆键不开，野人相觅漫敲推。寒鸦阵黑疑云过，老木声酣认雨来。酒价日低常得醉，官租时办不劳催。平生未省如今乐，却笑傍观误见哀。","dynasty":"宋代","title":"书喜"}
{"author":"陆游","content":"书卷纷纷杂药囊，拥衾时炷海南香。衰迟自笑壮心在，喜听北风吹雪床。","dynasty":"宋代","title":"雪夜"}
{"author":"陆游","content":"堤长逾十里，村小只三家。山客弛樵担，溪翁鸣钓车。花深迷蝶梦，雨急散蜂衙。衰疾新年减，青鞋上若耶。","dynasty":"宋代","title":"野意"}
{"author":"陆游","content":"髯龙夭矫欲飞去，百尺苍藤罗络之。应笑此翁才不进，故将老气起吾诗。","dynasty":"宋代","title":"松下纵笔"}
{"author":"陆游","content":"渐老惜时节，思游那可忘。雪晴天浅碧，春动柳轻黄。笑语宽衰疾，登临到夕阳。未须催野渡，聊欲据胡床。","dynasty":"宋代","title":"正月"}
{"author":"陆游","content":"二月侍燕觞，红杏寒未拆；四月送入都，杏子已可摘。流年不贷人，俯仰遂成昔。事贤要及时，感此我心恻。欲书加餐字，寄之西飞翮。念公为民起，我得怨乖隔？摇摇跂前旌，去去望车轭。亭鄣郁将暮，落日澹陂泽。敢忘国士风，涕泣效臧获。敬输千一虑，或取二三策。公归对延英，清问方侧席；民瘼公所知，愿言写肝膈。向来酷吏横，至今有遗螫；织罗士破胆，白著民碎魄。诏书已屡下，宿蠹或未革；期公作医和，汤剂穷络脉。士生恨不用，得位忍辞责。并乞谢诸贤：努力光竹帛。","dynasty":"宋代","title":"送曾学士赴行在"}
{"author":"陆游","content":"素意幽栖物外，尘缘浪走天涯。归来犹幸身强健，随分作山家。已趁余寒泥酒，还乘小雨移花。柴门尽日无人到，一径傍溪斜。","dynasty":"宋代","title":"乌夜啼（八之五）"}
{"author":"陆游","content":"从来好境遍人间，无奈劳生自欠闲。江近时时吹白雨，楼高面面看青山。歌声哀怨传三硖，行色凄凉带百蛮。流落爱君心未已，梦魂犹缀紫宸班。","dynasty":"宋代","title":"登楼"}
{"author":"陆游","content":"蝉嘒晚尤壮，鸦栖久未安。不成浮舴艋，故作凭阑干。露重倾荷盖，风尖蹙芡盘。新秋动归思，更觉五湖宽。","dynasty":"宋代","title":"凭栏"}
{"author":"陆游","content":"久读僊经学养形，未容便应少微星。一枝新锻金雅觜，更向名山斸茯苓。","dynasty":"宋代","title":"出游归卧得杂诗"}
{"author":"陆游","content":"萧飒先秋鬓，龙锺未死身。不惟今日老，已是一生贫。食菜从儿瘦，关门任客嗔。世间余一念，河雒尚胡尘。","dynasty":"宋代","title":"书怀"}
{"author":"陆游","content":"老向人间久倦游，君恩乞与渭川秋。虚名定作陈惊坐，好句真惭赵倚楼。栈豆十年沾病马，烟波万里著浮鸥。就封他日轻裘去，应过三峰处处留。","dynasty":"宋代","title":"恩封渭南伯唐诗人赵嘏为渭南尉当时谓之赵渭"}
{"author":"陆游","content":"煨懒残芋，打涂毒鼓。舌本雷霆，毫端风雨。","dynasty":"宋代","title":"芋庵宗慧禅师真赞"}
{"author":"陆游","content":"睡少人人笑老生，拥炉孤坐欲三更。月移西去失花影，风自北来传漏声。凫鼎煎茶非俗物，雁灯开卷惬幽情。兴来自喜犹强健，一纸清诗取次成。","dynasty":"宋代","title":"拥炉"}
{"author":"陆游","content":"百丈庚寅上峡时，至今犹健岂前期。家人暗换吾何叹，镜里翁衰复是谁？","dynasty":"宋代","title":"感昔"}
{"author":"陆游","content":"乌鸡买来逾岁年，庭中赤帻何昂然。吾孙初生畏晨唱，家人共议欲汝捐。鸟穷必啄奴岂惮，鸡卖将烹吾所怜。贵人贱畜虽古训，物理宁不思两全。旧栖况亦苦沮洳，新栅幸可图守坚。东园稍去房奥远，挟雌将雏从此迁。竹箪朝暮有余粒，瓦缶亦自盛清泉。喈喈风雨守汝职，腷膊勿恤惊吾眠。","dynasty":"宋代","title":"迁鸡栅歌"}
{"author":"陆游","content":"浴罢淡无事，出门随意行。相如知渴减，叔宝觉神清。新月参差影，残蝉断续声。踌蹰遂忘去，风露欲三更。","dynasty":"宋代","title":"浴罢"}
{"author":"陆游","content":"昔遇高皇帝，同朝多伟人。哀哉逝不留，焄蒿返苍旻。存者才一二，相望不得亲。秋风闻雁过，老泪沾衣巾。","dynasty":"宋代","title":"秋夜感遇十首以孤村一犬吠残月几人行为韵其九"}
{"author":"陆游","content":"扶病中庭拜，君恩抵海深。顿增新禄格，暂拂旧朝簪。心欲先营酒，儿言且赎琴。人生奉祠贵，喜色动山林。","dynasty":"宋代","title":"拜敕口号"}
{"author":"陆游","content":"日上小窗东，禽鸣高树中。乐哉容膝地，著此曲肱翁。香迮常迟散，儿来亦旋通。所惭贪坐睡，铅椠少新功。","dynasty":"宋代","title":"即事"}
{"author":"陆游","content":"书生独占世间痴，过计私忧无已时。知尽古今成底事？空将血泪向人垂。","dynasty":"宋代","title":"读退之人不知古今马牛而襟裾之句有感"}
{"author":"陆游","content":"流年去不还，老状来无那。虽甚颜原贫，尚胜夷齐饿。再归又六年，疲马欣解驮，姑幸箠辔空，敢复希豆莝？好山嬾出游，败屋得偃卧。饥能储粟盎，病亦有药裹。酒蚁溢皤罂，茗雪落小磨。香火失惰偷，编简谨程课。岂惟洗幻妄，亦以起衰懦。向来名宦事，回首如弃唾。义理开诸孙，闵闵待其大。贤愚未易知，尚冀得一个。如其尽为农，亦未可吊贺。归耕岂不佳，努力求寡过。","dynasty":"宋代","title":"短歌示诸稚"}
{"author":"陆游","content":"骄阳收火伞，清露贮冰壼。海涌四更月，风生千顷蒲。砍狂忘老境，意豁失穷途。所恨朋侪尽，无人为揽须。","dynasty":"宋代","title":"舍东追凉"}
{"author":"陆游","content":"酒似交情薄，愁随夜漏长。常贫且撑拄，多病不禁当。偶读书终卷，闲临帖数行。翻怜市朝客，扰扰为谁忙？","dynasty":"宋代","title":"独意"}
{"author":"陆游","content":"鷽鸠抢榆枋，枯鱼过河泣；鹏鲲九万里，此岂汝所及。丈夫志古人，绝世而独立，远游马蹄穿，高卧剑锋涩。其初所抱负，固自高嶪岌，安能与儿曹，俛首就维絷？君看折腰趋，孰若举手揖？芝老尚可餐，修门戒轻人。","dynasty":"宋代","title":"杂感五首以不爱入州府为韵"}
{"author":"陆游","content":"浮家久居蜀，下峡晚还东。天际孤帆远，花前百榼空。旅游浑似梦，年运遂成翁。欲话峨眉月，无人可与同。","dynasty":"宋代","title":"秋日次前辈新年韵"}
{"author":"陆游","content":"甘菊缝为枕，疏梅画作屏。改诗眠未稳，闻雪醉初醒。","dynasty":"宋代","title":"书枕屏"}
{"author":"陆游","content":"平生无远谋，一饱百念已。造物戏饥之，聊遣行万里。梁州在何处，飞蓬起孤垒。凭高望杜陵，烟树略可指。今朝忽梦破，跋马临漾水。此生均是客，处处皆可死。剑南亦何好，小憩聊尔尔。舟车有通涂，吾行良未止。","dynasty":"宋代","title":"自兴元赴官成都"}
{"author":"陆游","content":"霜凋榉柳枝无叶，风折安榴子满房。冬日园林元自好，老人怀抱自多伤。","dynasty":"宋代","title":"园中"}
{"author":"陆游","content":"六圣涵濡寿域民，耄年肝胆尚轮囷。难求壮士白羽箭，且岸先生乌角巾。幽谷主盟猿鹤社，扁舟自适水云身。却看长剑空三叹，上蔡临淮奏捷频。","dynasty":"宋代","title":"观邸报感怀"}
{"author":"陆游","content":"闲行静坐乐谁知，红饭青蔬美有馀。常笑痴人不更事，时时愁叹欲何须。","dynasty":"宋代","title":"即事六首其三"}
{"author":"陆游","content":"小筑茅茨镜水滨，天教静处著闲身。平原不复赋豪士，甫里但思歌散人。翠壁微泉时的皪，衡门叠嶂晓嶙峋。子虚误辱诸公赏，万里轻鸥岂易驯！","dynasty":"宋代","title":"小筑"}
{"author":"陆游","content":"空谷旧生涯，萧条只自嗟。妻馋嗔护笋，儿病失浇花。赤米老能饱，浊醪贫可赊。徵科幸差简，扶杖过邻家。","dynasty":"宋代","title":"初夏同桑甥世昌过邻家"}
{"author":"陆游","content":"解牛悟养生，牧羊知治民，通一万事毕，我每思古人。小园财三亩，手自蓻嘉木，先当培其根，又戒无欲速。老松卧涧底，千岁陵冰霜。我岂樗栎哉，但取无伐伤。","dynasty":"宋代","title":"书意"}
{"author":"陆游","content":"石镜山前送落晖，春残回首倍依依。时平壮士无功老，乡远征人有梦归。苜蓿苗侵官道合，芜菁花入麦畦稀。倦游自笑摧颓甚，谁记飞鹰醉打围？","dynasty":"宋代","title":"春残"}
{"author":"陆游","content":"我梦结束游何邦，小憩野馆临幽窗。千峰庐山锦绣谷，一水蜀道玻璃江。春耕叱犊翁眉厖，晓汲负盎女髻双。忽然梦断已鸡唱，拥衾坐待邻钟撞。","dynasty":"宋代","title":"记梦"}
{"author":"陆游","content":"三月未春冰塞川，冬月苦寒雪闇天。紫髯将军晓射虎，吓杀胡儿箭似椽。","dynasty":"宋代","title":"军中杂歌"}
{"author":"陆游","content":"雪鬓萧然两颊红，人间随处见神通。半醒半醉常终日，非士非农一老翁。枥骥虽存千里志，云鹏已息九天风。巉巉骨法吾能相，难著凌烟剑佩中。","dynasty":"宋代","title":"题传神"}
{"author":"陆游","content":"布褐营身足，茅茨置榻宽。食非依漂母，菜不仰园官。小蹇鞍鞯黑，羸僮骨相酸。丹青能写此，千载尚传观。","dynasty":"宋代","title":"读穷居五字慨然有感复作一首自解"}
{"author":"陆游","content":"南浦清秋露冷时，凋红片片已堪悲。若教具眼高人看，风折霜枯似更奇。","dynasty":"宋代","title":"荷花"}
{"author":"陆游","content":"南荡东陂弄夕霏，葛巾鹤氅试秋衣。纤纤新月迎船出，两两珍禽背水飞。病思渐苏开酒戒，宦情已绝谢尘鞿。郊居是处堪乘兴，不怕城笳苦唤归。","dynasty":"宋代","title":"泛舟至鲁墟"}
{"author":"陆游","content":"骏马不用换美妾，名酒不用博凉州，霜天饮酒骑马出，驰猎蹴蹋川原秋。少年意薄万户侯，白首乃作穷山囚。箭锋岂必尽狐兔，胸次聊欲平山丘。夜归湖上酒初醒，庄舍萧条灯火冷。解刀自笑太麤生，却染松煤飞兔颖。","dynasty":"宋代","title":"山中夜归戏作短歌"}
{"author":"陆游","content":"风露青冥水面凉，旋移野艇受清香。犹嫌翠盖红妆句，何况人言似六郎！","dynasty":"宋代","title":"荷花"}
{"author":"陆游","content":"吴农耕泽泽，吴牛耳湿湿。农功何崇崇，农事常汲汲。冬休筑陂防，丁壮皆云集。春耕人在野，农具已山立。房栊鸣机杼，烟雨暗蓑笠。尺薪仰有取，断履俛有拾。洪水昔滔天，得禹民乃粒。食不知所从，汝悔将何及？孩提同一初，勤惰在所习。周公有遗训，请视七月什。","dynasty":"宋代","title":"农家"}
{"author":"陆游","content":"纸被围身度雪天，白于狐腋软于绵。放翁用处君知否，绝胜蒲团夜坐禅。","dynasty":"宋代","title":"谢朱元晦寄纸被二首其二"}
{"author":"陆游","content":"静室床横一素琴，尔来殊觉道根深。唤回倦枕功名梦，洗尽浮生幻妄心。两屦云烟游少室，一窗风雪宿东林。细思却是关身事，无奈残年老病侵。","dynasty":"宋代","title":"静室"}
{"author":"陆游","content":"邻里西成例少苏，贫家生业得徐图。虽非五鼎岂无食，未办复褌犹著襦。牢彘渐肥堪奉祭，耕牛已买不求租。却思流落天涯日，要是家居胜道途。","dynasty":"宋代","title":"刈获後书事"}
{"author":"陆游","content":"世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。","dynasty":"宋代","tags":"古诗三百首，春天，写雨，忧愁","title":"临安春雨初霁"}
{"author":"陆游","content":"近水松篁锁翠微，洞天宫殿对清晖。快晴似为酴醾计，急雨还妨燕子飞。道士昼闲丹灶冷，山童晓出药苗肥。拂床不用勤留客，我困文书自怕归。","dynasty":"宋代","title":"雨晴游洞宫山天庆观坐间复雨"}
{"author":"陆游","content":"蒲萄初紫柿初红，小阁凭阑万里风。莫怪年来增酒量，此中能著太虚空。","dynasty":"宋代","title":"湖上小阁"}
{"author":"陆游","content":"霁色清和日已长，纶巾萧散意差强。飞飞鸥鹭陂塘绿，郁郁桑麻风露香。南陌东村初过社，轻装小队似还乡。哦诗忘却登车去，枉是人言作吏忙。","dynasty":"宋代","title":"还县"}
{"author":"陆游","content":"红梅过后到缃梅，一种春风不并开。造物无心还有意，引教日日放翁来。","dynasty":"宋代","title":"梅花绝句六首其六"}
{"author":"陆游","content":"久客诚当去，无心偶小留。扫空闲梦想，阅尽旧朋俦。学术非时好，文章幸自由。不嫌秋夜永，问事有长头。","dynasty":"宋代","title":"夜坐示子聿"}
{"author":"陆游","content":"借问城南老居士，新年乐事复何如。春寒催唤客尝酒，夜静卧听儿读书。","dynasty":"宋代","title":"题城南堂二首其二"}
{"author":"陆游","content":"漠漠馀寒透客衣，江村倍觉失春期。颉颃燕比常年晚，开落花争数日迟。","dynasty":"宋代","title":"馀寒"}
{"author":"陆游","content":"我力日愈衰，人事不敢倡。穷巷春多泥，何以税客鞅？诸君顾何取，勤恳问亡恙。赋诗代尺书，跂望徒悢悢。","dynasty":"宋代","title":"谢客相过"}
{"author":"陆游","content":"闲愁长与病相依，晨起梳头感发稀。春事鼎来风更恶，晨光已满雪犹飞。江梅有恨论年别，旅雁无情计日归。剩欲湖边踏青去，凭谁为解乱书围？","dynasty":"宋代","title":"初春遣兴"}
{"author":"陆游","content":"今年毒热不可支，白汗如雨愁纤絺。皇天悔祸为一洗，秋风作意来如期。声如怒涛撼坤轴，夜半折我南斋竹。幽人晨起得奇观，凤尾襳袜一帘绿。","dynasty":"宋代","title":"大风"}
{"author":"陆游","content":"疾久难全去，扶持度岁年。垣墙完罅隙，七箸禁芳鲜。渐减观书课，常储买药钱。乡人多不识，谁与问沉绵？","dynasty":"宋代","title":"予宿疾多已失去独气痛时作赋诗自宽"}
{"author":"陆游","content":"九陌风和不起尘，平湖冰解欲生鳞。往来朝暮纷如蚁，得见新春有几人？","dynasty":"宋代","title":"新春感事八首终篇因以自解"}
{"author":"陆游","content":"遶城山作翠涛倾，底事文书日有程？无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。","dynasty":"宋代","title":"登北榭"}
{"author":"陆游","content":"处世如灰冷，持心似砥平。盘餐无宿戒，香火有常程。樵父供藜杖，陶人售瓦檠。经旬常苦雨，啸傲送余生。","dynasty":"宋代","title":"夏中杂兴"}
{"author":"陆游","content":"渚蒲经雨送微馨，野鹤凌风有堕翎。归入衡门天薄暮，清沟浅浸两三星。","dynasty":"宋代","title":"夏日杂题"}
{"author":"陆游","content":"老病侵凌不可当，时时揽镜自悲伤。西风吹散朝来酒，依旧衰颜似叶黄。","dynasty":"宋代","title":"秋晚杂兴"}
{"author":"陆游","content":"剡溪百里彻底清，石阑干里真人行。大丹一粒掷溪水，禽鱼草木皆长生。","dynasty":"宋代","title":"怀旧三首其三"}
{"author":"陆游","content":"我力日愈衰，人事不敢倡。穷巷春多泥，何以税客鞅？诸君顾何取，勤恳问亡恙。赋诗代尺书，跂望徒悢悢。","dynasty":"宋代","title":"谢客相过"}
{"author":"陆游","content":"沔鄂犹残暑，荆巫已早寒。潦收滩正白，霜重叶初丹。节物元非恶，情怀自鲜欢。暮年更世事，唯有醉江干。","dynasty":"宋代","title":"早寒"}
{"author":"陆游","content":"澹月微霜夜漏徂，披裘不睡附寒炉。清笳嫋嫋已三弄，残火荧荧才一铢。报国无期心欲折，读书自力眼将枯。麴生作态年来甚，不受闲人折简呼。","dynasty":"宋代","title":"夜坐求酒已尽喟然有赋"}
{"author":"陆游","content":"鬓毛秃尽齿牙疏，难受人间折简呼。诗酒本来无藉在，形骸况复不枝梧。槐阴渐密能鄣日，池水新生可浴凫。移得太行终亦死，平生常笑北山愚。","dynasty":"宋代","title":"幽居初夏"}
{"author":"陆游","content":"门巷冷如冰，生涯淡似僧；小窗愁夜雨，孤影怯秋灯。林鹊栖仍起，山童唤不应。悠然坐待旦，息倦倚书縢。","dynasty":"宋代","title":"雨夜四鼓起坐至明"}
{"author":"陆游","content":"落叶平沟日满廊，幽居又赋第三章。喜无俗事干灵府，恨不终年住醉乡。上树榜船虽老健，疏泉移竹亦穷忙。山僧欲去还留话，更尽西斋一炷香。","dynasty":"宋代","title":"幽居述事"}
{"author":"陆游","content":"身世元知似断蓬，流年分付酒杯中。饥寒未解士先老，风雨欲收花已空。泥补旧巢梁燕喜，水生支港钓船通。睡魔正费驱除力，隔竹敲茶赖小童。","dynasty":"宋代","title":"醉眠初起书事"}
{"author":"陆游","content":"汉祸始外戚，唐乱基宦寺。小人计已私，颇复指他事。公卿恬骇机，关河入危涕。草茅岂无人，死抱经世志？","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"闭合孤城剩放慵，桐江清绝胜吴松。云收忽见北山雪，月落正闻西寺钟。世味老来无奈薄，土思病後不胜浓。蓴羹岂止方羊酪，轻许平生笑士龙。","dynasty":"宋代","title":"闭合"}
{"author":"陆游","content":"走遍天涯白发生，晚叨微禄卧山城。知章自识狂供奉，士季那容醉步兵。斸药有时携短鑱，奏书无路请长缨。此心拟说还休去，付与空阶夜雨声。","dynasty":"宋代","title":"寒夜移疾"}
{"author":"陆游","content":"路缭长堤北，家居小市西。陂塘晨饮犊，门巷午鸣鸡。妇喜蚕三幼，儿夸雨一犁。衰翁亦放浪，未怕屐沾泥。","dynasty":"宋代","title":"幽居初夏"}
{"author":"陆游","content":"局蹐蜗庐迮，萧条鹤发新。途穷贫入梦，身老病欺人。带索忘三组，羹藜抵八珍。蓬窗一杯酒，自觉胆轮囷。","dynasty":"宋代","title":"薄醉遣怀"}
{"author":"陆游","content":"病卧穷閰负圣时，本来吾道合长饥。朝不及夕未妨乐，死何如生行自知。早年羞学仗下马，末路幸似泥中龟。烟波一叶会当逝，吹笛高人有素期。","dynasty":"宋代","title":"长饥"}
{"author":"陆游","content":"村北村南打稻忙，浮云吹尽见朝阳。不宜便作晴明看，扑面飞蝇未退藏。","dynasty":"宋代","title":"十月苦蝇"}
{"author":"陆游","content":"九折危途寸步艰，至今回首尚心寒。元来自有安身处，茆屋三间似海宽。","dynasty":"宋代","title":"东窗"}
{"author":"陆游","content":"老无添处仍逢病，春欲残时未减寒。架上汉书浑忘尽，床头周易却常看。","dynasty":"宋代","title":"杂兴六首其三"}
{"author":"陆游","content":"岁月虽遄迈，形容未苦臞。发如新沐润，颜似半酣朱。书读常终卷，山行亦却扶。悠悠随日过，不复叹头颅。","dynasty":"宋代","title":"对镜"}
{"author":"陆游","content":"桐叶吹残蕉叶黄，驿窗微雨送凄凉。长安许史无平素，莫恨栖栖立路旁。","dynasty":"宋代","title":"寓蓬莱馆"}
{"author":"陆游","content":"苍烟屯不散，疋素横郊原。雨细不湿衣，著水始见痕，踌躇意自佳，未遽掩衡门。一一送归鸦，枫林犹未昏。念昔寿州归，绍兴初纪元，阖门过百口，一身今独存。不死实有命，送老三家村。躬耕幸得食，万事不足论。","dynasty":"宋代","title":"衡门感旧"}
{"author":"陆游","content":"人间底处无明月，只看青山为发挥。林里枝寒无鹊立，水边路白有僧归。","dynasty":"宋代","title":"长溪东山容老索月谷幽赏诗二首其一月谷"}
{"author":"陆游","content":"苦雨何时止，微云又作阴。傍檐时小立，隐几复微吟。枝重残红湿，堤平涨绿深。物华元自好，老病负登临。","dynasty":"宋代","title":"春雨"}
{"author":"陆游","content":"一秋未雨冬未雪，坐使肺肝生客热。不惟裘褐藏箧笥，卧毯坐毡俱未设。樽中有酒不敢尝，小瓮黄虀却时啜。新春距今一月尔，便恐蝗生残宿麦。天公老手真可人，夜雨萧萧洗旱尘。北风吹雪定不晚，喜入三山汤饼碗。","dynasty":"宋代","title":"喜雨"}
{"author":"陆游","content":"乍行春野眼增明，渐减春衣体倍轻。人卖山茶先谷雨，鸦随墦祭过清明。柳塘水满双凫戏，稻陇泥深一犊行。晚到三桥泛舟去，掩关不复畏重城。","dynasty":"宋代","title":"春晴自云门归三山"}
{"author":"陆游","content":"谁采桄榔寄一枝，北来万里为扶衰？风光最爱初寒候，怀抱殊胜未老时。闲引微泉成曲涧，尽除枯蔓补疏篱。花前自笑童心布，更伴群儿竹马嬉。","dynasty":"宋代","title":"园中作"}
{"author":"陆游","content":"蓬山再别四经秋，来日翩翩去日遒。无酒可倾殊省事，有诗浑忘亦良筹。梅花遮路如撩客，槲叶飘风已满沟。湖上榜舟归薄暮，斜阳红入寺家楼。","dynasty":"宋代","title":"湖上晚归"}
{"author":"陆游","content":"意绪丧家狗，形骸槁木枝。曲肱虽自适，纵理固当饥。买絮初寒後，畦蔬小雨时。穷途何用卜，吾道即蓍龟。","dynasty":"宋代","title":"贫居即事"}
{"author":"陆游","content":"藿食筋骸惫，林庐岁月侵。道穷思故友，力尽悔初心。浩浩天知我，悠悠後视今。飘零君勿叹，古瑟有遗音。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"峨冠本愿致唐虞，白首那知堕腐儒。碌碌不成千载事，駸駸又见一年徂。无僧解辍斋厨米，有吏频徵瘦地租。要信此翁顽到底，只持一笑了穷途。","dynasty":"宋代","title":"初冬有感"}
{"author":"陆游","content":"病减停汤熨，身衰赖按摩。书亏平日课，睡比故年多。龟卜占休泰，医方校阙讹。有时还一笑，隔浦起渔歌。","dynasty":"宋代","title":"病减"}
{"author":"陆游","content":"雪重从压竹，竹折有奇声；雪深亦莫扫，小窗终夜明。我老尚耐冷，开卷对短檠。龙茶与羔酒，得失不足评。但思被重铠，夜入蔡州城。君勿轻臞儒，有志事竟成。","dynasty":"宋代","title":"雪夜作"}
{"author":"陆游","content":"鸭翎堠前山簇马，鸡踪桥下水连天。金丹炼成不肯服，且戏人间五百年。","dynasty":"宋代","title":"感旧绝句"}
{"author":"陆游","content":"小山绿曲涧，路断得藤阴。忽遇平生友，重论一片心。兴阑棋局散，意豁酒杯深。鸡唱俄惊觉，凄然泪满襟。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"吕子奇才非复常，诗来起我醉中狂。大音谁和阳春曲？真色一空时世妆。东合献谀无辙迹，西湖寄傲有杯觞。病怀正待君湔祓，墨妙时须寄数行。","dynasty":"宋代","title":"次吕子益韵"}
{"author":"陆游","content":"两山如蛾眉，一水若车辋。吾昔庐其间，百里临莽苍。少年手艺木，条干日夜长。咿哑驾独辕，迢递摇两桨。平生会心地，今乃寄梦想。何时唤邻翁，烟水行布网。","dynasty":"宋代","title":"杂兴十首以贫坚志士节病长高人情为韵其七"}
{"author":"陆游","content":"天如漆黑泥没踝，老健犹能踸踔归。袅袅炉香支枕看，终年只合掩柴扉。","dynasty":"宋代","title":"雨中自项里夜至新塘舍舟步归"}
{"author":"陆游","content":"天公大度一何奇，养此无能老白痴。宿疾闲愁俱扫尽，美餐甘寝更无时。蛙鸣庭草何曾问，水半门扉亦不知。道似婴儿犹有恨，小轩风月独哦诗。","dynasty":"宋代","title":"自嘲"}
{"author":"陆游","content":"鞭地如镜筑我场，破砻玉粒输官仓。九月野空天欲霜，甑中初喜新粳香。舍边萧萧落叶多，野蚕出茧飞黄蛾。寒蔬种罢醉且歌，只鸡短纸赛园婆。","dynasty":"宋代","title":"农家秋晚戏咏"}
{"author":"陆游","content":"功名正恐不免，富贵酷非所须。铁马未平辽碣，钓船且醉江湖。","dynasty":"宋代","title":"六言"}
{"author":"陆游","content":"芳荃真妙士，霜菊亦奇才。邂逅心生敬，殷懃手自培。扶持新长桂，护惜欲残梅。此意何人解，颓然付酒杯。","dynasty":"宋代","title":"山园杂赋"}
{"author":"陆游","content":"涨水入我庐，萍叶黏半扉。日出水返壑，念汝何由归？","dynasty":"宋代","title":"杂兴"}
{"author":"陆游","content":"春不遗穷僻，天如念寂寥。鸟鸣知节换，池溜觉冰消。冷饼供新荠，轻裘换故貂。丰年无疾苦，邻曲递相招。","dynasty":"宋代","title":"立春后作"}
{"author":"陆游","content":"驿外清江十里秋，雁声初到荻花洲。征车已驾晨窗白，残烛依然伴客愁。","dynasty":"宋代","title":"崇安县驿"}
{"author":"陆游","content":"恩许还山已六年，誓凭耕稼饯华颠。养心虽若冰将释，忧国犹虞火未然。议论孰能忘忌讳？人材正要越拘挛。群公亦采刍荛否？贞观开元在目前。","dynasty":"宋代","title":"忧国"}
{"author":"陆游","content":"贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人堪笑。朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前、送春人老。","dynasty":"宋代","title":"谢池春"}
{"author":"陆游","content":"学书五十年，其进不及寸。未能践绳墨，况敢说豪健。虽然亦有用，尚足博麤饭。开学教牛经，坐市写驴券。","dynasty":"宋代","title":"书室杂兴"}
{"author":"陆游","content":"堪笑枯肠渐畏茶，夜阑坐起听城笳。炉温自拨深培火，灯暗犹垂半结花。断梦不妨寻枕上，孤愁还似客天涯。扫尘拾得残诗稿，满纸风鸦字半斜。","dynasty":"宋代","title":"九月二十五日鸡鸣前起待旦"}
{"author":"陆游","content":"谁谓幽栖陋，茅茨足庇床。雨便梧叶大，风度练花香。浴佛儿童喜，缫丝妇女忙。朅来三十载，吾鬓固宜霜。","dynasty":"宋代","title":"幽栖"}
{"author":"陆游","content":"一饱无余事，西村偶独行。榰筇息微倦，汲井漱余酲。川阔雁平度，谷虚云乱生。绝知丰岁乐，笑语隔柴荆。","dynasty":"宋代","title":"步至西村"}
{"author":"陆游","content":"送骑拥东城，烟帆如鸟轻。道行端有命，身隐更须名？旰食烦明主，胡沙暗旧京。临分一襟泪，不独为交情。","dynasty":"宋代","title":"送李德远寺丞奉祠归临川"}
{"author":"陆游","content":"一作剑关客，闲游将十年。不嫌狂骇俗，自许醉知天。瑞草溪桥路，青衣野庙壖。霜天猎归处，万里入横鞭。","dynasty":"宋代","title":"思蜀"}
{"author":"陆游","content":"短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。","dynasty":"宋代","title":"雨中作三首其三"}
{"author":"陆游","content":"长空露洗玻璃碧，紫金之盘径三尺；忽看擘地出人间，桂树扶疏如淡墨。揽衣独立镜湖边，风露万顷秋渺然；开帆讵必入东海，骑鲸便可追飞仙。冰壼玉瀣侵骨冷，醉看孤鸾舞清影。夜阑归舍人已眠，却倩天风为吹醒。","dynasty":"宋代","title":"八月十四日夜湖山观月"}
{"author":"陆游","content":"李杜不复作，梅公真壮哉！岂惟凡骨换，要是顶门开。锻链无遗力，渊源有自来。平生解牛手，余刃独恢恢。","dynasty":"宋代","title":"读宛陵先生诗"}
{"author":"陆游","content":"老去无他嗜，书中有独欣。月窗鸡喔喔，霜野犬狺狺。虽叹吾何适，犹尊昔所闻。从今倘未死，一日亦当勤。","dynasty":"宋代","title":"寒夜读书"}
{"author":"陆游","content":"市朝声利战方酣，眼看纷纷每不堪。但有客夸车九九，了无人问众三三。会当身返东西蜀，要与公分上下庵。春枕悠然梦何许，两枝筇杖唤鱼潭。","dynasty":"宋代","title":"寄径山印禅师"}
{"author":"陆游","content":"看尽人间利与名，归来始觉此身轻。祸机不败漂舟兴，乐事浑输地碓声。破箧虽无衣可典，寒畦已有芋堪烹。余年且健贫何害，剩与邻翁醉太平。","dynasty":"宋代","title":"题斋壁"}
{"author":"陆游","content":"相送何由插羽翰，淡烟微雨暗江干。孤怀最怯新春别，病骨难禁昨夜寒。尊酒汝宁嫌鲁薄？釜羹翁自絮吴酸，此诗字字俱愁绝，忍泪成篇却怕看。","dynasty":"宋代","title":"送子虡吴门之行"}
{"author":"陆游","content":"披衣清晓倚阑干，龟屋裁成二寸冠。盆桧雨余抽嫩绿，研池风过起微澜。爱书自笑心常在，去死悬知日尚宽。回视前修似无媿，不教一字入长安。","dynasty":"宋代","title":"初夏野兴"}
{"author":"陆游","content":"饱食何曾补县官，潺湲阁上倚阑干。水纹靴皱风初紧，花色＊红露未乾。薄酒愁边供醉醒，故人梦里话悲欢。孤城正在山穷处，过社今朝尚尔寒。","dynasty":"宋代","title":"潺湲阁小立"}
{"author":"陆游","content":"它乡异县老何堪，短发萧萧不满篸。旋买一尊持自贺，病身安稳到江南。","dynasty":"宋代","title":"紫溪驿"}
{"author":"陆游","content":"散发垂肩嬾更簪，一窗竹水对萧森。从来耻作资身策，老去终怀报国心。雷起鼻端秋枕石，泉鸣指下夜横琴。不缘羸病愁迎客，经岁何人肯见临？","dynasty":"宋代","title":"散发"}
{"author":"陆游","content":"山峭插云海，楼高入烟霄，不知何宫殿，东望郁迢嶢。是时青童君，初散通明朝，风涛中破裂，涌出黄金桥，授我玉芝房，服之尘念消。凡骨一朝换，八极坐可超。","dynasty":"宋代","title":"蓬莱行"}
{"author":"陆游","content":"宦海风波实饱经，久将人世寄邮亭。家无钗泽穷冯衍，身著襦裙老管宁。药圃按行新蔓绿，书楼徙倚暮山青。偶然得句悲谁属，零落交朋比晓星。","dynasty":"宋代","title":"休日感兴"}
{"author":"陆游","content":"白帝城边八阵碛，青城山下丈人祠。英雄不生僊又去，零落草间多折碑。","dynasty":"宋代","title":"思蜀"}
{"author":"陆游","content":"我诗非大手，我酒亦小户，得游名胜间，独以用心苦。赵子乃宿士，山立谁敢侮。寓名祝融祠，蓑笠卧烟雨。高吟三千篇，一字无尘土。朱先少许可，书每说昌甫。虽云忍饥瘦，得丧亦相补。嗟君与斯远，文中真二虎。我老日益衰，想像气如缕。","dynasty":"宋代","title":"寄赵昌甫并简徐斯远"}
{"author":"陆游","content":"老马骨巉然，虺＊不受鞭。行人争晚渡，归鸟破秋烟。湖海凄凉地，风霜摇落天。吾生半行路，搔首送流年。","dynasty":"宋代","title":"晚过招贤渡"}
{"author":"陆游","content":"致虚守静气常全，家付儿孙命委天。梦事只堪高卧看，危途谁校疾行先？独辕短棹聊乘兴，野草幽花自斗妍。数宇漫留僧壁去，与身闲作後身缘。","dynasty":"宋代","title":"戏题僧庵"}
{"author":"陆游","content":"飘飘鸾鹤杳难攀，万里东游海上山。应有世人遥稽首，紫箫余调落云间。","dynasty":"宋代","title":"游僊"}
{"author":"陆游","content":"体不佳时看周易，酒痛饮後读离骚。骑驴太华三峰雪，鼓棹钱塘八月涛。","dynasty":"宋代","title":"杂赋"}
{"author":"陆游","content":"缥缈初闻寺阁钟，霏微零雨兆年丰。家家椒酒欢声里，户户桃符霁色中。春枕方浓从卖困，社醅虽美倦治聋。从今万事俱抛掷，且作人间百岁翁。","dynasty":"宋代","title":"丙寅元日"}
{"author":"陆游","content":"城南城北紫游缰，尽日闲行看似忙。刺水离离葛叶短，连村漠漠豆花香。夕阳有信催残角，春草无情上缭墙。我亦人间倦游者，长吟聊复怆兴亡。","dynasty":"宋代","title":"马上偶成"}
{"author":"陆游","content":"旧弼初收召，惟公力赞扬。都亭移供帐，全魏彻封疆。大度宁猜阻，群言自中伤。拳拳虚左意，犹可质穹苍。","dynasty":"宋代","title":"太师魏国史公挽歌词五首其四"}
{"author":"陆游","content":"羁懹病思正厌厌，诗卷渔竿信手拈。老境何尝忘一笑，春风也解到穷阎。残花满地无余萼，新笋掀泥已露尖。转老转穷君勿笑，态蹯鱼腹岂容兼？","dynasty":"宋代","title":"春日杂赋"}
{"author":"陆游","content":"老民一日脱朝衣，回首平生万事非。赤脚婢沽村酿去，平头奴驭草驴归。","dynasty":"宋代","title":"致仕後即事"}
{"author":"陆游","content":"柳眼梅须漏泄春，江南又见物华新。终年幽兴遗身世，半夜孤吟怆鬼神。客有疏亲俱握手，酒无贤圣总濡唇。放翁自命君无笑，家世从来是散人。","dynasty":"宋代","title":"冬夕闲咏"}
{"author":"陆游","content":"从来抵死爱湖山，敢料天教半世闲。杜曲桑麻虽苦薄，灞桥风雪却相关。","dynasty":"宋代","title":"夏初湖村杂题"}
{"author":"陆游","content":"百事不能能荷锄，不锄菜畦锄芋区；身存那用十年相，陂壤且为凶岁储。百事不学学作诗，不作白紵作竹枝；黄陵庙前风浪恶，青衣渡口行人悲。老病闭门常愦愦，芋不复锄诗亦废；客来剥啄唤不应，一味人间占闲退。今朝一日三倒床，叹息春昼如年长。摩挲困睫喜汤熟，小瓶自拆山茶香。","dynasty":"宋代","title":"睡起遣怀"}
{"author":"陆游","content":"微云薄霭新晴后，小盖轻舆古道遥。林杪幽禽初学啭，墙阴冻雪未全消。酒垆日暮收青旆，市步人归拥画桡。攲帽扪髯常半醉，逢人谁与话无憀。","dynasty":"宋代","title":"早春出游二首其一"}
{"author":"陆游","content":"畏暑不巾袜，步月榰短筇，瘦身发鬅鬙，顾影如孤松。径幽萤阖开，池涨鱼噞喁。飞泉穿北垣，珠玉相撞舂。东湖更奇绝，百亩银初熔，但能抱琴往，绝恨欠鹤从。重露倾荷盘，微风堕芙蓉。欢言美清夜，缥渺吹疏钟。空中飞僊人，粲然冰雪容，笑我老尘世，不记瑶台逢。","dynasty":"宋代","title":"月下作"}
{"author":"陆游","content":"似睡不睡客欹枕，欲落未落月挂檐。诗到此时当得句，羁愁病思恰相兼。","dynasty":"宋代","title":"夜吟"}
{"author":"陆游","content":"无念无营饱即嬉，老翁真个似婴儿。昏钟未动先酣枕，日上三竿是起时。","dynasty":"宋代","title":"村饮"}
{"author":"陆游","content":"遯迹荒村惯忍贫，秋毫不使丧其真。家居亦以古为监，事过始知天胜人。临食致思方下箸，读书有得每书绅。放翁耄矣当知幸，布褐藜羹毕此身。","dynasty":"宋代","title":"遯迹"}
{"author":"陆游","content":"四十余年学养生，谁知所得亦平平。体孱不犯寒时出，路湿常寻乾处行。","dynasty":"宋代","title":"春日杂兴"}
{"author":"陆游","content":"劝君莫辞酒，酒能解君愁；劝君勤采药，药可使疾廖。此外莫废书，书亦岂君误？古来败人事，正以不学故。愁去疾亦平，便腹如瓠壶，努力贮万卷，无此令君愚。","dynasty":"宋代","title":"莫辞酒"}
{"author":"陆游","content":"闷欲远游身苦懒，病思闲话客谁过。北窗一枕差堪乐，无奈茶杯作祟何。","dynasty":"宋代","title":"夏日十二首其五"}
{"author":"陆游","content":"偶向城南卜草庐，二年浪迹寄樵渔。大床独卧豪犹在，万众横行策竟疏。清浊戏分春瓮酒，朱黄闲勘夜窗书。衰颜安用频看镜，日日元知有不如。","dynasty":"宋代","title":"题庵壁"}
{"author":"陆游","content":"路人芙蕖浦，家依罢亚村。急滩双鹭立，平野万鸦翻。市散人争渡，僧归寺掩门。凄凉诵新句，招得欲残魂。","dynasty":"宋代","title":"晚归舟中作"}
{"author":"陆游","content":"散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。","dynasty":"宋代","title":"杂兴六首其一"}
{"author":"陆游","content":"不用塞黄河，不用出周鼎，但愿酒满家，日夜醉不醒；不用冠如箕，不用印如斗，但愿身强健，朝暮常饮酒。造物不少恕，虐戏逐段新，坐令古铜榼，经月常生尘。平生得酒狂无敌，百幅淋漓风雨疾。造物欲以醒困之，此老醒狂君未知。","dynasty":"宋代","title":"无酒叹"}
{"author":"陆游","content":"补吏鹤岭边，尊公方玉立。超遥籋风云，余子那可及。天高鬼神恶，闻讣三日泣。晚途见嗣子，握手悲喜集。乘桴掠鲸波，信矣勇可习。巉巉风骨峭，飓雾不能袭。谓当上台省，岂复论等级；如何困无津，俛首临一邑？顾嗟六朝民，龙锺垂八十，肯来野水滨，半月解书笈。吾杯仅容龠，安得看鲸吸。伫立送归鞍，霁日满原隰。","dynasty":"宋代","title":"送陈希周赴安福令"}
{"author":"陆游","content":"满谷松风枕石眠，中原战血又成川。但思秦铸铜人日，不记齐成柏寝年。大药一炉暾晚日，孤桐三尺写秋泉。何妨狂舞旗亭下，乞与人间画醉僊。","dynasty":"宋代","title":"闻虏乱代华山隐者作"}
{"author":"陆游","content":"无渡河，浪花无蒂高峥嵘；莫登楼，茫茫芳草难为情。华轩宝马只好路旁看，冶金伐石空留後世名。古来惟有竹林诸人称达生，一醉之外万事鸿毛轻。可怜痴人竞声利，坐使方寸森五兵。散花州上青山横，野鱼可脍菰可烹。脱冠散发风露冷，卧看江月金盆倾。","dynasty":"宋代","title":"醉中怀江湖旧游偶作短歌"}
{"author":"陆游","content":"剡曲东归日醉眠，冰衔屡忝武夷仙。恩如长假容居里，官似分司不限年。一扎疏荣驰厩置，两儿扶拜望云天。坐糜半俸犹多媿，月费公朝二万钱。","dynasty":"宋代","title":"五月七日拜致仕敕口号"}
{"author":"陆游","content":"雨断檐馀滴，云疏日漏明。人其如积潦，天自活疲氓。溪碓舂香稻，霜丛剪绿橙。书生久愁卧，作意赋新晴。","dynasty":"宋代","title":"晚霁二首其一"}
{"author":"陆游","content":"忆从南郑客成都，身健官闲一事无。分骑霜天伐狐兔，张灯雪夜掷枭卢。百忧忽堕新衰境，一笑难寻旧酒徒。投宿鱼梁溪遶屋，五更听雨拥篝炉。","dynasty":"宋代","title":"宿鱼梁驿五鼓起行有感"}
{"author":"陆游","content":"茆屋穿漏雨送春，村路断绝虎咥人。采桑锄麦皆结伴，儿童出门翁媪嗔。","dynasty":"宋代","title":"闻山步有虎"}
{"author":"陆游","content":"山月明如昼，江风冷似秋。衰迟亦可叹，幽独自成愁。斗柄垂江渚，笳声下戍楼。我惟诗思在，从此亦宜休。","dynasty":"宋代","title":"夜中独步庭下"}
{"author":"陆游","content":"老伶头已白，相识不论年。时出随童稚，犹能习管弦。烟林梅市路，风幔放翁船。余酒堪同醉，君无惜醉眠。","dynasty":"宋代","title":"老伶"}
{"author":"陆游","content":"谁谓幽栖陋，茅茨足庇床。雨便梧叶大，风度练花香。浴佛儿童喜，缫丝妇女忙。朅来三十载，吾鬓固宜霜。","dynasty":"宋代","title":"幽栖"}
{"author":"陆游","content":"茅茨一室有余乐，辙环四海谁知心？辍耕垄上鸿鹄志，长啸山中鸾凤音。","dynasty":"宋代","title":"庵中杂书"}
{"author":"陆游","content":"陂水白茫茫，草烟湿霏霏。牧童一声笛，落日无馀晖。遥山已渐隐，村巷亚竹扉。老翁延我入，苦谢柿栗微。幸逢岁有秋，一醉君勿违。念此动中怀，命驾吾将归。","dynasty":"宋代","title":"初秋梦故山觉而有作四首其一"}
{"author":"陆游","content":"有客南山至，相携饭野亭。倾篮鱼白白，出笼菜青青。米滑溪舂碓，碚浑草塞瓶。从今同保社，日醉不须醒。","dynasty":"宋代","title":"有客"}
{"author":"陆游","content":"开户满庭雪，徐看知月明。微风入丛竹，复作雪来声。俗尘不待扫，凛然肝肺清。村深无漏鼓，鹤唳报三更。","dynasty":"宋代","title":"月夕"}
{"author":"陆游","content":"晨起览清镜，有叟鬓已皤，馘黄色类栀，面皱纹如靴。熟视但惊叹，初不相谁何；久乃稍醒悟，举手自摩挲。与汝周旋久，流年捷飞梭，生当老病死，求脱理则那？切勿强撑拄，据鞍效廉颇，惟须勤把酒，暂遣衰颜酡。","dynasty":"宋代","title":"晨镜"}
{"author":"陆游","content":"漠漠馀寒透客衣，江村倍觉失春期。颉颃燕比常年晚，开落花争数日迟。","dynasty":"宋代","title":"馀寒"}
{"author":"陆游","content":"强饭年来幸未衰，睡魔百万要支持。难从陆羽毁茶论，宁和陶潜止酒诗？乳井帘泉方遍试，柘罗铜碾雅相宜。山僧剥啄知谁报？正是松风欲动时。","dynasty":"宋代","title":"试茶"}
{"author":"陆游","content":"我生尚及宣和末，颁历频惊岁月移。负米养亲无复日，蓼莪废讲岂胜悲！渡江百口今谁在？抱恨终身秪自知。文字虚名何足道，樽前媿汝十章诗。","dynasty":"宋代","title":"生日子聿作五字诗十首为寿追怀先亲泣然有作"}
{"author":"陆游","content":"百年古谓风前烛，我逾七十饭不足。亦知生世无工拙，久向人间耐荣辱。今年上元灯满城，十里东风度丝竹。蓬窗湿薪不御寒，独取残书伴儿读。忽然得意见古人，半碗冻齑甘胜肉。书生盖棺事未定，论著傥存终见录。富贵无名岂胜数，意气空能骄世俗。君不见拄天拄地邢君牙，不如诗人穷瞎张太祝！","dynasty":"宋代","title":"上元夜作"}
{"author":"陆游","content":"学诗大略似参禅，且下功夫二十年。君要亲嘗狮子吼，法须尽吐野狐涎。几人错会先师话，吾辈元齐古佛肩。天遣放翁窮不死，茶山钵袋未曾傳。","dynasty":"宋代","title":"赠王伯长主簿"}
{"author":"陆游","content":"修行力量浅，触事常寡悰。端居本年事，奈此百忧攻。今晨默自语：世岂不汝容？漱濯临清流，啸歌荫长松。缓步有夷途，远眺多奇峰。野叟时相寻，村酒亦自醲。于道忽少进，一扫芥蔕胸。轑釜本常情，宁说饭後钟？","dynasty":"宋代","title":"自诘"}
{"author":"陆游","content":"苏子飘然古胜流，平生高兴在沧州。千岩万壑旧卜筑，一马二僮时出游。香断钟残僧阁晚，鲸吞鼍作海山秋。极知处处多奇语，肯草吴牋寄我不？","dynasty":"宋代","title":"题苏虞叟岩壑隐居"}
{"author":"陆游","content":"雨点万珠落，水声群马奔。才能脱危路，未遽定惊魂。一扫枕中梦，即归江上村。村醪莫嫌薄，随事有鸡豚。","dynasty":"宋代","title":"雨中别同朝诸公"}
{"author":"陆游","content":"沈家园里花如锦，半是当年识放翁。也信美人终作土，不堪幽梦太匆匆。","dynasty":"宋代","title":"春游"}
{"author":"陆游","content":"清晨得小雨，凭阁意欣然。一扫群儿迹，稍稀游女船。烟波蘸山脚，湿翠到阑边。坐诵空蒙句，予怀玉局仙。","dynasty":"宋代","title":"真珠园雨中作"}
{"author":"陆游","content":"困睫瞢腾老孝先，麤毡布被早霜天。珥貂碧落应无分，且向人间作睡仙。","dynasty":"宋代","title":"昼眠"}
{"author":"陆游","content":"壮游回首海茫茫，默数方惊岁月长。旧事莫论齐柏寝，残躯方似鲁灵光。","dynasty":"宋代","title":"杂感"}
{"author":"陆游","content":"野人无历日，鸟啼知四时：二月闻子规，春耕不可迟；三月闻黄鹂，幼妇闵蚕饥；四月鸣布谷，家家蚕上簇；五月鸣鸦舅，苗稚忧草茂。人言农家苦，望晴复望雨；乐处谁得知？生不识官府。葛衫麦饭有即休，湖桥小市酒如油。夜夜扶归常烂醉，不怕行逢灞陵尉。","dynasty":"宋代","title":"鸟啼"}
{"author":"陆游","content":"江阁欲开千尺像，云龛先定此规模。斜阳徙倚空三叹，尝试成功自古无。","dynasty":"宋代","title":"能仁院前有石像丈余盖作大像时样也"}
{"author":"陆游","content":"年过七十日夜衰，羸然骨立不支持。一身百病作无时，饭且不足那论医。镜中之人定是谁，面骨突兀鬓成丝。买棺作冢计已迟，一旦宁免累诸儿？门前湖山可遨嬉，心虽欲往力不随。左车牙脱吁可悲，问汝何不食肉糜？","dynasty":"宋代","title":"老疾戏自赠"}
{"author":"陆游","content":"风卷江湖雨闇村，四山声作海涛翻。溪柴火软蛮毡暖，我与狸奴不出门。","dynasty":"宋代","title":"十一月四日风雨大作二首其一"}
{"author":"陆游","content":"年来阻阔动经时，忽见新篇乃尔奇。安得齐纨翦团扇，为君小草卜居诗？","dynasty":"宋代","title":"詹仲信出示卜居诗佳甚作二绝句谢之"}
{"author":"陆游","content":"卧沙细肋何由得？出水纤鳞却易求。一夏与僧同粥饭，朝来破戒醉新秋。","dynasty":"宋代","title":"买鱼"}
{"author":"陆游","content":"天公元不吝光阴，付与书生遂本心。老已为民犹学问，向虽作吏半山林。百年断稿传三世，一日晴窗抵万金。努力更思恢道术，酒杯虽把不须深。","dynasty":"宋代","title":"冬晴稍理旧学有感于怀"}
{"author":"陆游","content":"扶床踉蹡出京华，头白车书未一家。宵旰至今劳圣主，泪痕空对太平花。","dynasty":"宋代","title":"太平花"}
{"author":"陆游","content":"敕过鸾台凤阁来，清晨初拆驿书开。绣箱香案迎门拜，身著朝衫止此回。","dynasty":"宋代","title":"致仕後即事"}
{"author":"陆游","content":"落叶平沟日满廊，幽居又赋第三章。喜无俗事干灵府，恨不终年住醉乡。上树榜船虽老健，疏泉移竹亦穷忙。山僧欲去还留话，更尽西斋一炷香。","dynasty":"宋代","title":"幽居述事"}
{"author":"陆游","content":"高僧宴坐雪蒙头，闲牧从来水牯牛。深院阴阴四檐雨，高堂寂寂一帘秋。光明本自无余欠，梦幻何曾有去留？我亦翛然五湖客，不妨相与试茶瓯。","dynasty":"宋代","title":"闲游所至少留得长句"}
{"author":"陆游","content":"落托在人间，经旬不火食；醉後上江楼，横吹苍玉笛。大口如盆眼如电，九十老人从小见。曾携一鹤过岳阳，满城三日闻酒香。醉学究圣师饮百觚，俨然常斋庄；弟子习礼余，兕觥跻公堂。至今遗风被洙泗，诸生雅歌老儒醉。衣冠简朴未可轻，安知中无鲁二生？","dynasty":"宋代","title":"醉道士"}
{"author":"陆游","content":"凉飔淅淅撼庭柯，微雨萧萧集浦荷。草阁檐虚觉山近，蓬窗地迮得香多。谋身自拙穷无鬼，闭户长闲睡有魔。台省诸公盛冠剑，固应老子得婆娑。","dynasty":"宋代","title":"早秋四首其一"}
{"author":"陆游","content":"老觉人间无一欣，穷阎扫轨谢纷纷。已凭白露洗明月，更遣清风收乱云。栖鹊拣枝寒未稳，断鸿呼伴远犹闻。病羸慵踏梧桐影，倚柱长吟夜向分。","dynasty":"宋代","title":"甲辰中秋无月十七夜独皦然达旦"}
{"author":"陆游","content":"小南门外野人家，短短疏篱练白沙。红稻不须鹦鹉啄，清霜催放两三花。","dynasty":"宋代","title":"江上散步寻梅偶得三绝句"}
{"author":"陆游","content":"老怀多感惊佳节，病骨宜寒喜薄霜。玉脍齑中橙尚绿，彩猫糕上菊花黄。几年虚负登高兴，何许重寻落帽狂。浅酌易醒归薄暮，又成支枕独焚香。","dynasty":"宋代","title":"壬子九日登山小酌"}
{"author":"陆游","content":"斥逐襆被归，招唤振衣起；此是鄙夫事，学者那得尔。前年还东时，指心誓江水。亦知食不足，但有饿而死。小儿教汝书，不用日十纸；字字讲声形，仍要身践履。果能称善人，便可老乡里。勿言五鼎养，肉食吾所鄙。","dynasty":"宋代","title":"示儿"}
{"author":"陆游","content":"旧疾乘衰作，长贫与嬾宜。羁愁惟付酒，史课未妨诗。雨入残更滴，霜逢闰岁迟。新春真耄及，不用卜归期。","dynasty":"宋代","title":"卧疾"}
{"author":"陆游","content":"望远目犹明，登高脚更轻。每思游赤壁，时梦上青城。灯下书如蚁，花前饮似鲸。古仙曾历考，强半出儒生。","dynasty":"宋代","title":"秋懹"}
{"author":"陆游","content":"春风舍人去，陆子叹以惊。欲挽春使回，无奈布榖声。春亦何负汝，旦暮声不停？或谓布榖者，一气感使鸣，春老自当去，微禽彼何情？上天运四时，斗柄亦峥嵘，奈何独私春，欲使久不倾！南风吹众绿，一扫紫与赬，此时岂不佳，乃尔怀不平？勿作儿女态，起视东郊耕。","dynasty":"宋代","title":"春夏之交鸣鸟百族惟布榖声最悲急动人戏作十"}
{"author":"陆游","content":"己巳被驿书，乙亥戒徂两，扶衰犯霜露，疲惫不可状。夜行星满天，晨起鸡初唱，槁枝烧代烛，冻菜撷供饷。三年走万里，天幸苟亡恙。深知赋材薄，自笑得名妄。宣温望玉座，何以待谘访？春江色如蓝，归舟行可榜。","dynasty":"宋代","title":"乾封驿早行"}
{"author":"陆游","content":"雨霁林犹滴，泥新路易乾。萧条山步晚，憔悴客衣单。小女收鱼笱，童儿放鸭栏。初寒岂不好，衰病自无欢。","dynasty":"宋代","title":"初寒"}
{"author":"陆游","content":"膊膊庭树鸡初鸣，嗈嗈天衢雁南征。百年朝露岂长久，万事浮云常变更。出处有心终有愧，圣贤无命亦无成。西畴虽薄可自力，双犊且当乘雨耕。","dynasty":"宋代","title":"反感愤"}
{"author":"陆游","content":"半年闭户废登临，直自春残病至今。帐外昏灯伴孤梦，檐前寒雨滴愁心。中原形胜关河在，列圣忧勤德泽深。遥想遗民垂泣处，大梁城阙又秋砧。","dynasty":"宋代","title":"秋思"}
{"author":"陆游","content":"鸟宿牛归户欲扃，灯前老子影伶俜。湿云不散初闻雁，深竹微明尚有萤。一卷旧书开蠹简，半升浊酒倒余瓶。乘闲欲拟归来作，小草斜行满曲屏。","dynasty":"宋代","title":"秋夜即事"}
{"author":"陆游","content":"鱼咸满缶酒新篘，处处吴歌起陇头。上客已随新雁到，晚禾犹待薄霜收。","dynasty":"宋代","title":"秋日郊居"}
{"author":"陆游","content":"闭门万事不相关，饱受人间一味闲。琴荐涧生识雨至，衣篝香冷叹春残。早曾寄傲风烟表，晚尚锺情水石间。小市酒旗能唤客，试寻邻曲共幵颜。","dynasty":"宋代","title":"闲适"}
{"author":"陆游","content":"短褐萧萧一幅巾，明时乞与水云身。平生不售屠龙技，投老真为种菜人。釜粥芬香饷邻父，阑猪丰腯祭家神。联翩节物惊人眼，傩鼓停?又见春。","dynasty":"宋代","title":"岁未尽前数日偶题长句"}
{"author":"陆游","content":"有酒皆堪醉，无山不可庐。遂初成近赋，孤愤悔前书。湘寺分经帙，庐山寄药鉏。江头霜叶满，诗兴属骑驴。","dynasty":"宋代","title":"戏作野兴"}
{"author":"陆游","content":"莫笑放翁颠，歌呼覆酒船。双螯初斫雪，珍鯗已披绵。寒雨连旬日，新橙又一年。更须重九到，作意菊花前。","dynasty":"宋代","title":"小饮"}
{"author":"陆游","content":"冰开地沮洳，云破日曈曨。鸿入青冥际，草生残烧中。方欣毕公税，已复始农功。稻垄牛行处，泥翻夕照红。","dynasty":"宋代","title":"雪後"}
{"author":"陆游","content":"风从高树下，虫抱短莎鸣。小据胡床坐，还夫拄杖行。","dynasty":"宋代","title":"夏夜暑毒不少解起坐庭中"}
{"author":"陆游","content":"秃老本儒冠，荆公使为僧。","dynasty":"宋代","title":"句其九"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜？","dynasty":"宋代","title":"冬日斋中即事"}
{"author":"陆游","content":"天青云白十分晴，帆饱舟轻尽日行。江底鱼龙贪昼睡，淮南草木借秋声。好山缥缈何由住，华发萧条只自惊。莫怪时人笑疏嬾，宦情元不似诗情。","dynasty":"宋代","title":"舟行鄿黄间雨霁得便风有感"}
{"author":"陆游","content":"青羊道士竹为家，也种玄都观里花。微雨晴时看鹤舞，小窗幽处听蜂衙。药罏宿火荧荧暖，醉袖迎风猎猎斜。老我一官真漫浪，会来分子淡生涯。","dynasty":"宋代","title":"青羊宫小饮赠道士"}
{"author":"陆游","content":"秋花如义士，荣悴相与同；岂比轻薄花，四散随春风。黄菊抱残枝，寂寞卧寒雨；拒霜更可怜，和蔕浮烟浦。古来结交意，正要共死生。读我秋花诗，可代丹鸡盟。","dynasty":"宋代","title":"秋花叹"}
{"author":"陆游","content":"湖上清秋近，斋中白日长。云来树收影，雨过土生香。莲小红衣湿，瓜甘碧玉凉。晚来幽兴极，移榻近方塘。","dynasty":"宋代","title":"六月十四日微雨极凉"}
{"author":"陆游","content":"人言悲秋难为情，我喜枕上闻秋声。快鹰下韝爪觜健，壮士抚剑精神生。我亦奋迅起衰病，唾手便有擒胡兴，弦开雁落诗亦成，笔力未饶弓力劲。五原草枯苜蓿空，青海萧萧风卷蓬，草罢捷书重上马，却从銮驾下辽东。","dynasty":"宋代","title":"秋声"}
{"author":"陆游","content":"身兼老病常归卧，天半阴晴偶出游。鹦鹉碧笼当户外，秋千画柱出墙头。年华冉冉飞双翼，梦境悠悠寄一沤。旅食都门那可久，少留应为赋春愁。","dynasty":"宋代","title":"立春後十二日命驾至郊外戏书触目"}
{"author":"陆游","content":"十年短棹乐沧波，强著朝衫弃钓蓑。才薄何堪试冯翊，恩深犹许对延和。空墙烟柳遥迎马，辇路春泥欲溅靴。莫恨此身衰病去，同时朝士久无多。","dynasty":"宋代","title":"延和殿退朝口号"}
{"author":"陆游","content":"驿树秋风急，关城暮角悲。平生忠愤意，来拜华山祠。","dynasty":"宋代","title":"癸丑七月二十七夜梦游华岳庙"}
{"author":"陆游","content":"夜窗父子共煎茶，一点青灯冷结花。村落盗清无犬吠，园林月上有啼鸦。","dynasty":"宋代","title":"初冬杂咏"}
{"author":"陆游","content":"杨柳春风绿万条，凭鞍一望已魂消。当年凤集城边路，曾爱纤纤拂画桥。","dynasty":"宋代","title":"柳"}
{"author":"陆游","content":"七十残年百念枯，桑榆元不补东隅。但存隐具金鸦觜，那梦朝衣玉鹿卢。身世蚕眠将作茧，形容牛老已垂胡。客来莫问先生处，不钓娥江即镜湖。","dynasty":"宋代","title":"七十"}
{"author":"陆游","content":"莫笑衰残百不能，一枝筇杖捷飞腾。山空野火焚秦篆，日澹烟芜遍禹陵。小浦涨潮迎钓艇，疏钟出谷送行僧。踟蹰不觉归途晚，村落人家已上灯。","dynasty":"宋代","title":"出游"}
{"author":"陆游","content":"百顷菰蒲古泽中，老夫病起恰秋风。流年不贷人皆老，造物无私我自穷。市隐昔曾从啸父，山栖今欲效园公。芳樽虽匪金丹术，槁面尊前也蹔红。","dynasty":"宋代","title":"幽居"}
{"author":"陆游","content":"旱苗垂槁叹何堪，大雨谁知变立谈。翠麓青林吞欲尽，恶风白浪战方酣。江翻龟窟连云泽，雷挟龙腥起雪潭。从此年丰真少事。炷香终日坐蒲龛。","dynasty":"宋代","title":"仲夏小旱方致祷忽大雨连日江水为涨喜而有作"}
{"author":"陆游","content":"霏微入户黄梅雨，磊落堆盘碧筒黍。病来一滴不饮酒，但嗅菖蒲作端午。人生忽忽东逝波，白头奈此节物何。去年已作归州客，今年建州更愁绝。归州猿吟鸟啼里，屈沱醉归诗满纸。即今忆此那可得，西望归州三叹息。","dynasty":"宋代","title":"建宁重五"}
{"author":"陆游","content":"吴中十月雪霜悭，风景暄妍叶未殷。杲日还看浴东海，薄云不解冒南山。蛙鸣合合荒池曲，蝇出营营食案间。安得玄冥正时令，红炉绿酒一开颜？","dynasty":"宋代","title":"初冬暄甚"}
{"author":"陆游","content":"一树红梅已半残，破裘也复敌春寒。忍穷过日却差易，负媿终身良独难。活火静看茶鼎熟，清泉自注研池宽。人生乐处君知否？万事当从心所安。","dynasty":"宋代","title":"初春感事"}
{"author":"陆游","content":"菅席多年败见经，布衾木枕伴残更。嗈嗈天际雁初度，喔喔舍傍鸡乱鸣。贷米未回愁灶冷，读书有课待窗明。一秋最恨空阶雨，滴破羁怀是此声。","dynasty":"宋代","title":"秋晓"}
{"author":"陆游","content":"万钱近县买黄犊，袯襫行当东作时。堪笑江东王谢辈，唾壶麈尾事儿嬉。","dynasty":"宋代","title":"农舍四首其三"}
{"author":"陆游","content":"莫笑放翁颠，歌呼覆酒船。双螯初斫雪，珍鯗已披绵。寒雨连旬日，新橙又一年。更须重九到，作意菊花前。","dynasty":"宋代","title":"小饮"}
{"author":"陆游","content":"短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。","dynasty":"宋代","title":"雨中作三首其三"}
{"author":"陆游","content":"燕燕尾涎涎，横穿乞巧楼，低入吹笙院，鸭鸭觜唼唼，朝浮杜若洲，暮宿芦花夹。嗟尔自适天地间，将俦命侣意甚闲。我今独何为，一笑乃尔悭！世上悲欢亦偶然，何时烂醉锦江边？人归华表三千岁，春入箜篌十四弦。","dynasty":"宋代","title":"长歌行"}
{"author":"陆游","content":"六尺筇枝膝上横，中庭岸帻听鼍更。露零金掌汉宫晓，月度银河秦塞明。菡萏晚花香未减，梧桐病叶堕无声。关河又见新秋近，屈指流年一叹惊。","dynasty":"宋代","title":"夏夜"}
{"author":"陆游","content":"堂中虚窗雨气入，堂前丛竹雨声急；山童束縕走求火，屋漏惟愁打书湿。秋风罢亚九千顷，此夕真成倾玉粒。蹋歌作社约比邻，一饱今年可平揖。","dynasty":"宋代","title":"夜雨暴至"}
{"author":"陆游","content":"纸窗百衲地炉红，围坐牛医卜肆翁。时节杯盘来往熟，朝晡盐酪有无通。男丁共结春耕耦，妇女相呼夜绩同。老子颓然最无事，客归自策读书功。","dynasty":"宋代","title":"村舍书事"}
{"author":"陆游","content":"昔我过此时，荷花粲云锦。今我复来游，霜露已凄凛。乡邻福苦薄，积雨败垂稔。禾头耳𧥄𧥄，熟计难高枕。所惧忧吾君，岁暮诏发廪。勿言村醪薄，排闷聊共饮。","dynasty":"宋代","title":"舟过南庄呼村老与饮示以诗二首其一"}
{"author":"陆游","content":"已破京麈梦，还寻剡曲游。戴星离古戍，冲雨憩山邮。壁认曾题字，门横昔渡舟。经行固多感，随处寄悠悠。","dynasty":"宋代","title":"闲游"}
{"author":"陆游","content":"十年短棹乐沧波，强著朝衫弃钓蓑。才薄何堪试冯翊，恩深犹许对延和。空墙烟柳遥迎马，辇路春泥欲溅靴。莫恨此身衰病去，同时朝士久无多。","dynasty":"宋代","title":"延和殿退朝口号"}
{"author":"陆游","content":"石帆山下古苔矶，回首人间万事非。能饮上池何患死，不营尺宅欲安归？寒龟瑟缩搘床老，倦鹤翩迁带箭飞。堪笑年来殊省事，就凭樵女绽春衣。","dynasty":"宋代","title":"石帆山下作"}
{"author":"陆游","content":"一饱欣逢岁小穰，时凭野饷诳枯肠。橙黄出臼金齑美，菰脆供盘玉片香。客送轮囷霜後蟹，僧分磊落社前姜。秋来幸是身强健，聊为佳时举一觞。","dynasty":"宋代","title":"对食戏咏"}
{"author":"陆游","content":"衰甚身如作茧蚕，经旬不省出茅庵。老僧遣信分茶串，隐士敲门致酒甔。看鹤松阴赏高洁，疏泉石罅得清甘。地偏心远无车马，赖有吾儿与剧谈。","dynasty":"宋代","title":"数日不出门偶赋"}
{"author":"陆游","content":"羸病偶不死，端居思出游。山寒麦苗短，天阔雁声遒。学剑元痴绝，脂车久罢休。邻翁独眷眷，同好自相求。","dynasty":"宋代","title":"明日复得五字"}
{"author":"陆游","content":"饱食无营过暮年，筇枝到处一萧然。清秋欲近露沾草，新月未高星满天。远火微茫沽酒市，丛蒲窸窣钓鱼船。哦诗每恨工夫少，又废西窗半夜眠。","dynasty":"宋代","title":"村东晚眺"}
{"author":"陆游","content":"去年寒雨中，骑驴度剑阁；今年当此时，卧听边城柝。巍巍千尺像，与我两寂寞。交游阅四海，此老差可托。但当频自省，诸恶誓莫作。时时一凭高，相望要不怍。桑间戒三宿，坚坐岂渠乐；却应输老夫，新春买芒屩。","dynasty":"宋代","title":"雨中登楼望大像"}
{"author":"陆游","content":"山居苦无事，携稚出门行。酒贱逢人醉，农闲到处耕。巷牛听晚笛，池鹜唼枯萍。东望生秋兴，楼台压缭城。","dynasty":"宋代","title":"步至湖上寓小舟还舍"}
{"author":"陆游","content":"晏婴长不满五尺，淳于饮能至一石。老无功名未足叹，滑稽玩世亦非昔。当年交友倾一时，谁料蓬门今寂寂！陈山李石千载士，早死当为天下惜。斯文显晦端有命，道悠运促非人力。我今稽山一老农，百岁不死知何益？後生可畏要有人，谁能隐若一敌国？狂言勿发心自惊，归卧北窗还默默。","dynasty":"宋代","title":"北窗"}
{"author":"陆游","content":"桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮钟。","dynasty":"宋代","title":"长相思（五之二）"}
{"author":"陆游","content":"地辟天开斗柄回，今朝红日遍池台。新阳苏醒春前柳，轻暖医治雪后梅。瓦屋螺青披雾出，锦江鸭绿抱山来。衰翁也逐儿童喜，旋拨文书近酒杯。","dynasty":"宋代","title":"快晴"}
{"author":"陆游","content":"冬夜走马城东回，追风逐电何雄哉！五门鼓动灯火闹，意气忽觉如章台。归来脱靴靴满霜，月明如水浸野堂。梅花满手不可负，催炽兽炭传清觞。书生所怀未易料，会与君王扫燕赵。只愁渐老不禁寒，卧载辎车君勿笑。","dynasty":"宋代","title":"城东醉归深夜复呼酒作此诗"}
{"author":"陆游","content":"倦枕廉纤雨，幽窗料峭寒。溪柴旋篝火，野蔌斗登盘。年老衣冠古，身闲宇宙宽。儿孙生我笑，趋揖已儒酸。","dynasty":"宋代","title":"晨起"}
{"author":"陆游","content":"蜂儿园裹香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"驴肩每带药囊行，村巷欢欣夹道迎。共说向来曾活我，生儿多以陆为名。","dynasty":"宋代","title":"山村经行因施药"}
{"author":"陆游","content":"昨夕雨大如车轴，今旦雨细如牛毛。人言愈细愈泽物，天公为此非徒劳。泥深入市路欲绝，坏檐败壁风萧骚。岂惟蛙黾矜得意，坐觉藜莠无由薅。剥床供爨嗟婢子，持伞上学怜儿曹。村场酒贵赊不得，且解布囊寻弊袍。","dynasty":"宋代","title":"雨中短歌"}
{"author":"陆游","content":"岌岌高丘近道边，寂寥翁仲卧荒烟。生前意气今何在，寒食无人挂纸钱。","dynasty":"宋代","title":"春晚出游"}
{"author":"陆游","content":"一曲亭前水接天，放翁短棹弄风烟。宿芦纵有江湖趣，犹是人间赝钓船。","dynasty":"宋代","title":"上方銛老求宿芦诗宿芦盖所寓室名以其似渔舟"}
{"author":"陆游","content":"志欲富天下，一身常苦饥；气可吞匈奴，束带向小儿。天公无由问，世俗那得知！挥手散醉发，去隐云海涯。风息天镜平，涛起雪山倾。轻帆入浩荡，百怪不可名。虹竿秋月钩，巨鳌倘可求。灭迹从今逝，回看隘九州。","dynasty":"宋代","title":"三江舟中大醉作"}
{"author":"陆游","content":"此心知我岂非天，双鬓皤然气浩然。曾见灰寒百僚底，真能山立万夫前。洛城霜重听宫漏，霅水云深著钓船。拈起吾宗安乐法，人生何处不随缘。","dynasty":"宋代","title":"送芮国器司业"}
{"author":"陆游","content":"今日了无客，翛然麈柄闲。砚涵鸲鹆眼，香斮鹧鸪斑。木落风初劲，云低雨尚悭。西湖未暇到，卧看曲屏山。","dynasty":"宋代","title":"无客"}
{"author":"陆游","content":"乞得松楠手自栽，结茅聊喜避风埃。百年孰与梦长短，万事只如云去来。雪後梅花初半吐，身闲樽酒盍频开。锦官城外青羊路，常记当年小猎回。","dynasty":"宋代","title":"春近山中即事"}
{"author":"陆游","content":"须如蝟毛磔，面如紫石棱。丈夫出门无万里，风云之会立可乘。追奔露宿青海月，夺城夜蹋黄河冰。铁衣度碛雨飒飒，战鼓上陇雷凭凭。三更穷虏送降款，天明积甲如丘陵。中华初识汗血马，东夷再贡霜毛鹰。群阴伏，太阳升，胡无人。宋中兴。丈夫报主有如此，笑人白首篷窗灯。","dynasty":"宋代","title":"胡无人"}
{"author":"陆游","content":"一壑栖迟久，多生习气消。行藏无媿怍，梦觉两逍遥。倩鹤传山信，疏泉洗药苗。晚来幽兴极，乘月过溪桥。","dynasty":"宋代","title":"解嘲"}
{"author":"陆游","content":"客鬓新添几缕丝，山城且付一官痴。空蒙碧霭笼香岫，霮＊玄云起墨池。判牒不妨闲作草，坐衙聊得细哦诗。吏民莫怪秋来健，渐近南山射虎时。","dynasty":"宋代","title":"焚香作墨渖决讼吏皆退立一丈外戏作此诗"}
{"author":"陆游","content":"七十六年将到时，龙锺犹复强支持。寒灯照影始知瘦，薄酒作酲方觉衰。春日尚能持冷饼，花时未碍插繁枝。痴顽应有傍观笑，自课园丁补槿篱。","dynasty":"宋代","title":"己未岁暮"}
{"author":"陆游","content":"闷欲远游身苦懒，病思闲话客谁过。北窗一枕差堪乐，无奈茶杯作祟何。","dynasty":"宋代","title":"夏日十二首其五"}
{"author":"陆游","content":"春将愁并至，秋与病相终。过望犹赊死，扶衰又入冬。拨香开社瓮，带睡听晨钟。嬾放君无诮，天公尽见容。","dynasty":"宋代","title":"秋晚"}
{"author":"陆游","content":"风雨暗江天，幽窗起复眠。忍穷安晚境，留病压灾年。客助修琴料，僧分买药钱。余生均逆旅，未死且陶然。","dynasty":"宋代","title":"病中"}
{"author":"陆游","content":"从来好境遍人间，无奈劳生自欠闲。江近时时吹白雨，楼高面面看青山。歌声哀怨传三硖，行色凄凉带百蛮。流落爱君心未已，梦魂犹缀紫宸班。","dynasty":"宋代","title":"登楼"}
{"author":"陆游","content":"世事盛衰谁得知，惠陵烟草掩柴扉。陵边人家丛竹里，灯火喧呼迎妇归。","dynasty":"宋代","title":"杂咏四首其四"}
{"author":"陆游","content":"老来士弗强，举箸辄作病。造物盖警之，何啻三下令。而我不自珍，若与疾竖竞。岂惟昧摄养，实亦阙忠敬。颠踣乃自诒，何用死不瞑。自今师古训，念念贵清静。羔豚昔所美，放斥如远佞。淖糜煮石泉，香饭炊瓦甑。采蔬撷药苗，巾羃相照映。膨脝亦宜戒，仅饱勿惮剩。隐书有至理，要使气常胜。因之戒友朋，苦语君试听。","dynasty":"宋代","title":"小疾自警"}
{"author":"陆游","content":"风雨从北来，万木皆怒号，入夜殊未止，声乱秋江涛。渺然老书生，白头卧蓬蒿，闭门不敢出，裂面风如刀。邻人闵我寒，墙头过浊醪；时哉一昏醉，新橙宜蟹螯。","dynasty":"宋代","title":"风雨"}
{"author":"陆游","content":"白首不堪忧患缠，要将乐事饯流年。寻山犹费几两屐，贮酒真须百斛船。若信王侯等蝼蚁，可因富贵失神仙？惊人亦莫摩铜狄，泰华松风足昼眠。","dynasty":"宋代","title":"寄叶道人"}
{"author":"陆游","content":"从来好境遍人间，无奈劳生自欠闲。江近时时吹白雨，楼高面面看青山。歌声哀怨传三硖，行色凄凉带百蛮。流落爱君心未已，梦魂犹缀紫宸班。","dynasty":"宋代","title":"登楼"}
{"author":"陆游","content":"椰子微躯有百穷，平生风际转枯蓬。岂知蝉腹龟肠後，更寄蜂房螘穴中。学俭久判羹不糁，惮烦惟欲寐无聪。积书充栋元无用，聊复吟哦答候虫。","dynasty":"宋代","title":"居室甚隘而藏书颇富率终日不出户"}
{"author":"陆游","content":"我登少城门，四顾天地接。大风正北起，号怒撼危堞。九衢百万家，楼观争岌嶪。卧病气壅塞，放目意颇惬。永怀河洛间，煌煌祖宗业。上天佑仁圣，万邦尽臣妾。横流始靖康，赵魏血可蹀。小胡宁远略，为国恃剽劫，自量势难久，外很中已慑，籍民备胜广。陛戟畏荆聂。谁能提万骑，大呼拥马鬣，奇兵四面出，快若霜扫叶。植旗朝受降，驰驿夜奏捷，豺狼一朝空，狐兔何足猎。遗民世忠义，泣血受污胁，系箭射我诗，往檄五陵侠。","dynasty":"宋代","title":"登城"}
{"author":"陆游","content":"面面秋山拥翠屏，天留三亩著云扃。迎霜南阜枫林赤，饱雨西村菜甲青。散策人惊衰後健，浩歌自觉醉中醒。凌烟冠剑应无尔，布帽裙襦老管宁。","dynasty":"宋代","title":"幽居"}
{"author":"陆游","content":"苦寒不解岁峥嵘，病守兀坐忧疲氓。天风谁遣撼斗柄，便觉春色来江城。北山赛庙见残雪，东津送客闻新莺。衣裘渐减体殊健，帘幕乍卷眼为明。今朝天气更佳绝，淡日微漏云徐行。我移胡床坐庭下，幅巾半脱筇枝横。散关旌旗扫昨梦，少城丝竹真前生。数株桃杏亦漫种，未去与汝聊逢迎。","dynasty":"宋代","title":"丁未正月春色已粲然露坐高风堂北观种花"}
{"author":"陆游","content":"鹅黄酒边绿荔枝，摩诃池上纳凉时。冰纨不画骖鸾女，却写江南白紵辞。","dynasty":"宋代","title":"感旧绝句"}
{"author":"陆游","content":"穷途久矣叹吾衰，双鬓新添几缕丝。身是在家狂道士，心如退院病禅师。极知勾漏求丹药，不及衡阳卖漉篱。习气若为除未尽，小轩风月又成诗。","dynasty":"宋代","title":"自嘲"}
{"author":"陆游","content":"我昔扬帆掠吴楚，夜泊秦淮听春雨。明朝冠盖拥长亭，误辱诸公问良苦。是时众中初识公，天骥蹴踏万马空。知心投分财数语，玉麈谡谡生清风。冶城醉墨鸦栖壁，长干祖道花照席。公方闭户试诸生，坐叹江山少颜色。尔来俛仰三十春，欲话旧游无故人。岂知邂逅逢一笑，使我肝胆还轮囷。衰迟少复入城市，虚左屡招惭主意。忽闻上印却凄然，悔不日日从公醉。朝廷三载虚一相，如公早合鸾台上。荣河温洛久胡沙，此段功名勿多让。","dynasty":"宋代","title":"送王成之给事"}
{"author":"陆游","content":"坐卧北窗下，百事废不治。脱粟与大布，衣食裁自支。温饱岂不欲，违道予心悲。地下见先人，所冀尚有辞。","dynasty":"宋代","title":"拟古"}
{"author":"陆游","content":"不到梅山二十霜，望中常似隔他乡。一杯罂粟纱灯下，最忆初寒宿上方。","dynasty":"宋代","title":"湖山杂赋五首其四"}
{"author":"陆游","content":"泽国春多雨，阅月殊未止，皇天俄悔祸，畀以晴甲子。山川相炳焕，桑柘郁千里。垄麦行可获，吴蚕亦三起。床头醅瓮香，大杓泻浮蚁。醉醒日已晡，长歌识吾喜。","dynasty":"宋代","title":"甲子日晴"}
{"author":"陆游","content":"冷落无人佐客庖，庾郎三九困讥嘲。此行忽似蟆津路，自候风烛煮小巢。","dynasty":"宋代","title":"巢菜并序"}
{"author":"陆游","content":"数行晴日照青鸳，春入屠苏潋滟樽。儿报山僧留刺去，未为无客到吾门。","dynasty":"宋代","title":"庚申元日口号六首其一"}
{"author":"陆游","content":"倦凭小竖立柴门，残角疏钟欲断魂。伤雁养翎依荻浦，渡牛浮鼻望烟村。壮心已觉随年往，孤学何由与俗论？数点雨声催返舍，小窗灯火对壼餐。","dynasty":"宋代","title":"晚立"}
{"author":"陆游","content":"生世不把笔，残年惟灌园。赁舂来并舍，卖画到前村。勤苦供租税，清贫遗子孙。从来栖遁志，剩欲与翁言。","dynasty":"宋代","title":"赠西山老人"}
{"author":"陆游","content":"狸奴睡被中，鼠横若不闻。残我架上书，祸乃及斯文。乾鹊下屋檐，鸣噪不待晨。但为得食计，何曾问行人。惰得暖而安，饥得饱而驯，汝计则善矣，我忧难具陈。","dynasty":"宋代","title":"二感"}
{"author":"陆游","content":"我壮已早衰，晨镜每惆怅；药物姑自持，耆老曷敢望。造物有乘除，贫悴博无恙。归乡更多感，朋旧尽凋丧。客来多避席，谓我丈人行。此意讵敢忘，报子以直谅。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"退士愤骄虏，闲人忧旱年。耄期身未病，贫困气犹全。","dynasty":"宋代","title":"自贻"}
{"author":"陆游","content":"曾看四岳荐虞鳏，阅岁三千一瞬间。归卧青山孤绝处，白驴常伴白云闲。","dynasty":"宋代","title":"题四仙像"}
{"author":"陆游","content":"老眊诗名减，登临笑口开。酿泉为酒熟，倩鹤附书回。纱帽方簪菊，筇枝又探梅。清狂君勿笑，曾是薄蓬莱。","dynasty":"宋代","title":"家居"}
{"author":"陆游","content":"开岁频风雨，清明气始和。游山书半废，耽酒睡常多。客去孙登啸，牛疲甯戚歌。余生犹有几？尽底付渔蓑。","dynasty":"宋代","title":"幽居杂题"}
{"author":"陆游","content":"老疾今俱至，艰难亦备更。个中无障蔽，何处欠光明？一日能用力，三年亦有成。修身在我尔，勉勉尽余生。","dynasty":"宋代","title":"自规"}
{"author":"陆游","content":"宦游四十年，归逐桑榆暖；皇恩念黎老，一官犹置散。春残桃李尽，风雨闭空馆，有怀无与陈，万事付酒碗。近代固多贤，吾意终不满。可怜杜拾遗，冒死明房琯。慷慨讵非奇，经纶恨才短。群胡穴中原，令人叹微管。","dynasty":"宋代","title":"雨夜书感"}
{"author":"陆游","content":"啖饭一箪不尽，结庐环堵犹宽。常得奉祠玉局，不须草诏金銮。","dynasty":"宋代","title":"六言四首其二"}
{"author":"陆游","content":"我行都梁窘风雪，史君喜事能留客；瑞丰亭上一尊酒，渺渺郊原水初白。峡中地褊常苦贫，政令愈简民愈淳。本来无事只畏扰，扰者才吏非庸人。都梁之民独无苦，须晴得晴雨得雨；史君心爱稼如云，时上斯亭按歌舞。歌阑舞罢史君醉，父老罗拜丰年赐。圣朝尚实抑虚文，纵产芝房非上瑞。","dynasty":"宋代","title":"题梁山军瑞丰亭"}
{"author":"陆游","content":"放翁小艇轻如叶，只载蓑衣不载家。清晓长歌何处去，武陵溪上看桃花。","dynasty":"宋代","title":"小艇"}
{"author":"陆游","content":"我昔游青城，六月对雪山。吴蜀渺万里，安得在此间。","dynasty":"宋代","title":"郭氏山林十六咏其十一飞雪"}
{"author":"陆游","content":"危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作它乡客。问鬓边、都有几多丝，真堪织。杨柳院，秋千陌。无限事，成虚掷。如今何处也，梦魂难觅。金鸭微温香缥渺，锦茵初展情萧瑟。料也应、红泪伴秋霖，灯前滴。","dynasty":"宋代","title":"满江红"}
{"author":"陆游","content":"我行山南已三日，如绳大路东西出。平川沃野望不尽，麦陇青青桑郁郁。地近函秦气俗豪，秋千蹴踘分朋曹；苜蓿连云马蹄健，杨柳夹道车声高。古来历历兴亡处，举目山川尚如故；将军坛上冷云低，丞相祠前春日暮。国家四纪失中原，师出江淮未易吞；会看金鼓从天下，却用关中作本根。","dynasty":"宋代","title":"山南行"}
{"author":"陆游","content":"谭侯才气敌文园，日日银鞍画戟门。奇句入神闻鬼泣，巨觥如海看鲸吞。一官胄监能令死，万里铭旌忍更论。湖上秋来频入梦，凭谁词翰与招魂？","dynasty":"宋代","title":"思蜀"}
{"author":"陆游","content":"客问维摩疾，人哀范叔寒。诗囊负童背，药笈挂驴鞍。野果攒眉涩，村醪捩齿酸。老鸡殊可念，旦旦报平安。","dynasty":"宋代","title":"杂兴"}
{"author":"陆游","content":"衰髯白尽无添处，病骨臞然欲折时。客抱琴来聊瀹茗，吏封印去又哦诗。山横城上势如压，角动楼头声正悲。零落断鸿书不到，岁残何以慰相思？","dynasty":"宋代","title":"岁晚怀故人"}
{"author":"陆游","content":"井税无余负，川原已饱犁。樵歌归市步，帆影过河堤。野实丹兼漆，村醪蜜与齑。虽云有丰约，不废醉如泥。","dynasty":"宋代","title":"即事"}
{"author":"陆游","content":"城南城北如铺雪，原野家家种荞麦。霜晴收敛少在家，饼饵今冬不忧窄。胡麻压油油更香，油新饼美争先尝；猎归炽火燎雉兔，相呼置酒喜欲狂。陌上行歌忘恶岁，小妇红妆穗簪髻。诏书宽大与天通，逐熟淮南几误计。","dynasty":"宋代","title":"荞麦初熟刈者满野喜而有作"}
{"author":"陆游","content":"梁益东西六十州，大行台出北防秋。阅兵金鼓震河渭，纵猎狐兔平山丘。露布捷书天上去，军谘祭酒幄中谋。岂知今日诗来处，日落风生芦荻洲。","dynasty":"宋代","title":"和周元吉右司过弊居追怀南郑相从之作"}
{"author":"陆游","content":"舍舟步上若耶溪，寿栎修藤路欲迷。僧院倚山驯栗鼠，野塘涨水下茭鸡。草侵古路迢迢远，云傍行人故故低。薄暮但寻遗毳去，山家正在鹤巢西。","dynasty":"宋代","title":"访山家"}
{"author":"陆游","content":"神农之学未为非，日夜勤劳备岁饖。雨畏禾头蒸耳出，润忧麦粒化蛾飞。","dynasty":"宋代","title":"农舍"}
{"author":"陆游","content":"五十六翁身百忧，年来转觉此生浮。山川信美故乡远，天地无情双鬓秋。社後燕如归客至，春残花不为人留。一觞一咏从来事，莫笑扶衰又上楼。","dynasty":"宋代","title":"春晚"}
{"author":"陆游","content":"本自无闲况有忙，远坊兀兀送年光。太空不碍云舒卷，高枕宁论梦短长。山破霁烟千万叠，鸟横潮浦两三行。年来自笑诗情减，愁绝奚奴古锦囊。","dynasty":"宋代","title":"江亭晚思"}
{"author":"陆游","content":"暖景变严冬，谁知造化功？少留萱草绿，探借海棠红。筑路横塘北，疏泉小岭东。欣然得佳处，忘却岁将穷。","dynasty":"宋代","title":"冬暖园中萱草蓊然海棠亦著花可爱作路浚井皆"}
{"author":"陆游","content":"玉壶亭上小徘徊，闲对残荷把一杯。冠盖交驰期会急，长官未必办频来。","dynasty":"宋代","title":"玉壶亭"}
{"author":"陆游","content":"病去诗情动，寒深酒戒开。儿孙扶每出，邻里唤还来。云重时飞雪，春迟未见梅。山园多芋栗，夜话且燔煨。","dynasty":"宋代","title":"过邻家"}
{"author":"陆游","content":"我行忽百里，送客亦已空，傅子独眷眷，旦暮随此翁。谢之不肯去，瘦马冲北风，泥溅及马臆，霜飞逼裘茸。茅店得小语，慨然念年凶，不作儿女悲，道义相磨砻。我归亦何为，鱼鸟愁池笼。君乃台阁人，鸾凤仪笙镛。若耶遶青山，天禄摩苍穹。此别各努力，出处何必同。","dynasty":"宋代","title":"白干舖别傅用之主簿"}
{"author":"陆游","content":"病起罢观书，袖手清夜永。四邻悄无语，灯火正凄冷。山童亦睡熟，汲水自煎茗，锵然辘轳声，百尺鸣古井，肺腑凛清寒，毛骨亦苏省。归来月满廊，惜踏疏梅影。","dynasty":"宋代","title":"夜汲井水煮茶"}
{"author":"陆游","content":"世事从来不可常，把茆犹幸得深藏。床头酒瓮寒难熟，瓶里梅花夜更香。薄命元知等蝉翼，畏途何处不羊肠？诗成读罢仍无用，聊满山家骨董囊。","dynasty":"宋代","title":"岁暮书怀"}
{"author":"陆游","content":"行尽天涯白发新，槿篱竹屋著闲身。读书达旦失衰病，食菜终年安贱贫。正使寄声无薛孟，不妨同里有荀陈。从今杖履时相过，花柳村村次第春。","dynasty":"宋代","title":"简苏训直判院庄器之贤良"}
{"author":"陆游","content":"今年病老遂难禁，二竖奔逃岂易寻。风雨三更僮仆睡，自持残烛检千金。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"壮岁本亡奇，颓龄又及斯。极知身有几，惟是醉相宜。烧草温新犊，编篱护伏雌。谋生未忘念，笑语路傍儿。","dynasty":"宋代","title":"幽居即事"}
{"author":"陆游","content":"我不如老农，占地亩一锺。东作虽有时，力耕在兹冬。张灯观夜织，高枕听晨舂。时时唤邻里，旨蓄亦可供。我不如老圃，父子日相从。一鉏万事足，不求定远封。春泥翦绿韭，秋雨畦青菘。放筋有余味，岂不烹噞喁？乃者半年病，清镜满衰容。尘生一緉屐，壁倚一枝筇。惟有呻吟声，和合床下蛩。青灯照兀兀，布衲聊自缝。","dynasty":"宋代","title":"农圃歌"}
{"author":"陆游","content":"赵魏胡尘千丈黄，遗民膏血饱豺狼。功名不遣斯人了，无奈和戎白面郎！","dynasty":"宋代","title":"题海首座侠客像"}
{"author":"陆游","content":"秋晚闲愁抵酒浓，试寻高处倚枯筇。云归时带雨数点，木落又添山一峰。鸣雁沙边惊客橹，行僧烟际认楼钟。个中诗思来无尽，十手传抄畏不供。","dynasty":"宋代","title":"晚眺"}
{"author":"陆游","content":"龙钟好在梦中身，剩喜今年又食新。不用更烦人祝鲠，轮囷瓜瓠是常珍。","dynasty":"宋代","title":"食新"}
{"author":"陆游","content":"饮似长鲸快吸川，思如渴骥勇奔泉。客从县令初何有，醉忤将军亦偶然。骏马名姬如昨日，断碑乔木不知年。浮生今古同归此，回首桓公亦故阡。","dynasty":"宋代","title":"吊李翰林墓"}
{"author":"陆游","content":"谋身从昔本迂疏，岂料余年却晏如。盘箸无时阙鲑菜，道途随事有舟车。故衣已敝月三浣，短发虽残日一梳。里巷浮沉亦何憾，见贤犹及渡江初。","dynasty":"宋代","title":"书幸"}
{"author":"陆游","content":"忽忽新春过，愔愔一室幽。铜灯立雁趾，石鼎揭龙头。老媿人扶拜，贫无食足谋。退居消日月，太半付庄周。","dynasty":"宋代","title":"书室独夜"}
{"author":"陆游","content":"我本区中士，偶来湖上居。时寻一枕梦，闲展数行书。得醉常欢甚，无炊亦晏如。今朝好天气，一笑命柴车。","dynasty":"宋代","title":"即事"}
{"author":"陆游","content":"一廛东近会稽城，凿破烟芜俋俋耕。上药养神非近效，善言铭座要躬行。论书尚欲心先正，学道宁容气不平？天付吾侪元自足，满园春荠又堪烹。","dynasty":"宋代","title":"自诒"}
{"author":"陆游","content":"子欲作梅诗，当造幽绝境。笔端有纤尘，正恐梅未肯。","dynasty":"宋代","title":"梅花绝句十首其六"}
{"author":"陆游","content":"生理嗟弥薄，吾居久未完。蝶飞窗纸碎，龟坼壁泥乾。小雨牛栏洷，微霜碓舍寒。晚禾虫独少，邻里共相宽。","dynasty":"宋代","title":"村舍"}
{"author":"陆游","content":"胸中何所有，世界如河沙；区区吞云梦，何至为客夸。初见卖苑冰，青门已无瓜。天河正不远，秋风乘客槎。","dynasty":"宋代","title":"秋日遣怀"}
{"author":"陆游","content":"七十辞北阙，五亩寄西郊。泳水鱼依藻，摩云鹤结巢。丐僧时问疾，卜叟或论交。社栎天全汝，宁当叹系匏？","dynasty":"宋代","title":"西郊"}
{"author":"陆游","content":"江湖萧散葛天民，敕放还山一幅巾。老去饥羸惟恃粥，病来举动每须人。道穷举世知心少，学进吾儿著语亲。更有一端差自慰，短檠不作白头新。","dynasty":"宋代","title":"野兴四首其二"}
{"author":"陆游","content":"从来好境遍人间，无奈劳生自欠闲。江近时时吹白雨，楼高面面看青山。歌声哀怨传三硖，行色凄凉带百蛮。流落爱君心未已，梦魂犹缀紫宸班。","dynasty":"宋代","title":"登楼"}
{"author":"陆游","content":"残灯冷火待窗明，稍觉今朝病体轻。已赖林鸠知宿雨，更烦檐鹊报新晴。","dynasty":"宋代","title":"旦起"}
{"author":"陆游","content":"吴江楚泽闲游遍，未豁平生万里心。醉里独携苍玉笋，岳阳楼上作龙吟。","dynasty":"宋代","title":"吹笛"}
{"author":"陆游","content":"发长无心剃，衣破无心补。大洪山上有贼，大洪山下有虎。非但白刃杀尽儿孙，更能一口吞却佛祖。","dynasty":"宋代","title":"大洪禅师赞"}
{"author":"陆游","content":"建溪官茶天下绝，香味欲全须小雪。雪飞一片茶不忧，何况蔽空如舞鸥。银瓶铜碾春风里，不枉年来行万里。从渠荔子腴玉肤，自古难兼熊掌鱼。","dynasty":"宋代","title":"建安雪"}
{"author":"陆游","content":"一廛东近会稽城，凿破烟芜俋俋耕。上药养神非近效，善言铭座要躬行。论书尚欲心先正，学道宁容气不平？天付吾侪元自足，满园春荠又堪烹。","dynasty":"宋代","title":"自诒"}
{"author":"陆游","content":"乌臼赤于枫，园林九月中。天寒山惨淡，云薄日曈昽。旋摘分猿果，宽编养鹤笼。身闲足幽事，归卧莫匆匆。","dynasty":"宋代","title":"明日又来天微阴再赋二首其一"}
{"author":"陆游","content":"裹茶来就店家煎，手解炉鞍古柳边。寺阁重重出山崦，渔舟两两破溪烟。近秋渐动寻幽兴，绝俸难营觅醉钱。到处不妨闲著句，他年好事或能传。","dynasty":"宋代","title":"书村店壁"}
{"author":"陆游","content":"老态龙锺疾未平，更堪俗事败幽情。纱幮笛簟差堪乐，且听萧萧暮雨声。","dynasty":"宋代","title":"听雨"}
{"author":"陆游","content":"少日飞扬翰墨场，忆曾上疏动高皇。宁知老作功名梦，十万全装入晋阳？","dynasty":"宋代","title":"记梦"}
{"author":"陆游","content":"已过重阳十日期，菊丛初破两三枝。自怜短鬓萧萧白，不似黄花驿里时。","dynasty":"宋代","title":"新菊"}
{"author":"陆游","content":"女郎花开春事阑，王孙草长思妇叹。蜂酿蜜脾犹未熟，雨催梅颊已微丹。","dynasty":"宋代","title":"晚春东园作"}
{"author":"陆游","content":"屏居无俗事，薄暮行溪园。断续风蝉噪，俯仰露叶翻。月出照西壁，参差见檐痕。新沐嬾不栉，清冷入发根。临流挥羽扇，对月倾芳尊。寄谢南昌尉，何必隐市门。","dynasty":"宋代","title":"晚步"}
{"author":"陆游","content":"曼肤汗雨不胜挥，夜景泠然暂解围。漱罢寒泉甘齿颊，梦回斜月入窗扉。荷翻小浦孤萤度，露湿危巢倦鹤归。我亦驭风思远适，岳阳楼上酹湘妃。","dynasty":"宋代","title":"六月十夜风月佳甚起坐中庭有作"}
{"author":"陆游","content":"正朔今年被百蛮，遥知喜色动天颜。风雷传号临春水，貔虎移军过玉关。博士已成封禅草，单于将就会朝班。孤臣老抱周南恨，壮观空存梦想间。","dynasty":"宋代","title":"闻虏政衰乱扫荡有期喜成口号"}
{"author":"陆游","content":"咄咄无穷事，腾腾暂寓身。月生知改朔，花尽觉经春。市哄朝沽酒，巫歌夜乐神。兴来随众出，一笑不妨新。","dynasty":"宋代","title":"初夏杂兴"}
{"author":"陆游","content":"章老三年病方死，吴翁一夕呼不醒。独有此身顽似铁，倚门常看暮山青。","dynasty":"宋代","title":"雨晴风日绝佳徙倚门外"}
{"author":"陆游","content":"披衣清晓倚阑干，龟屋裁成二寸冠。盆桧雨余抽嫩绿，研池风过起微澜。爱书自笑心常在，去死悬知日尚宽。回视前修似无媿，不教一字入长安。","dynasty":"宋代","title":"初夏野兴"}
{"author":"陆游","content":"茅檐细雨湿炊烟，江路清寒欲雪天。不爱相公金络马，羡他亭长白篷船。","dynasty":"宋代","title":"小舟白竹篷盖保长所乘也偶借至近村戏作"}
{"author":"陆游","content":"山村今年晚禾旱，奏下民租蠲太半；水村雨足米狼戾，也放三分慰民意。看榜归来迭歌舞，共喜清平好官府。老翁犹记军兴时，汝辈少年那得知！","dynasty":"宋代","title":"水村曲"}
{"author":"陆游","content":"累叶为儒业不隳，定知贤杰有生时。学须造次常於是，道岂须臾或可离？我老已无明日计，心存犹惜寸阴移。巍巍夫子虽天纵，礼乐官名尽有师。","dynasty":"宋代","title":"示子孙"}
{"author":"陆游","content":"西游六千里，此地最凄凉。骚客久埋骨，巴歌犹断肠。风声撼云梦，雪意接潇湘。万古茫茫恨，悠然付一觞。","dynasty":"宋代","title":"松滋小酌"}
{"author":"陆游","content":"息驾江湖上，推移岁又残。雨添苔晖紫，霜染柏林丹。贫叹耕畴薄，狂依禁网宽。游山携一钵，到寺即开单。","dynasty":"宋代","title":"秋尽自遣"}
{"author":"陆游","content":"双鬓成丝高颊颧，晓窗临镜意茫然。朱颜岂是一朝去，暗铄潜消五十年！","dynasty":"宋代","title":"晨起对镜"}
{"author":"陆游","content":"谢病掩柴荆，年来懒趣成。舌根茶味永，鼻观酒香清。已矣驰驱息，悠然磊磈平。高眠得三昧，梦断已窗明。","dynasty":"宋代","title":"懒趣"}
{"author":"陆游","content":"夏景遽如许，先从草木知。朱樱连蔕翦，红药带花移。病起单衣怯，身闲昼漏迟。空斋无长事，帘影看参差。","dynasty":"宋代","title":"初夏即事"}
{"author":"陆游","content":"暮年缘一嬾，百事俱弃置；今遂嬾到书，把卷辄坐睡。其余嬾则已，感此独歔欷。念昔少壮时，日夜痛磨砺，誓言死为期，身在敢暴弃？宁知未死前，殆欲负此志。颜回称好学，杨雄乃识字。勉哉慕前修，自画圣所讳。","dynasty":"宋代","title":"读书未终卷而睡有感"}
{"author":"陆游","content":"山村水馆参差路。感＿游、正似残春风絮。掠地穿帘，知是竟归何处。镜里新霜空自悯，问几时、鸾台鳌署。迟暮。谩凭高怀远，书空独语。自古。儒冠多误。悔当年、早不扁舟归去。醉下白苹洲，看夕阳鸥鹭。菰菜鲈鱼都弃了，只换得、青衫尘土。休顾。早收身江上，一蓑烟雨。","dynasty":"宋代","title":"真珠帘"}
{"author":"陆游","content":"旧袭家风号散人，晚承恩诏赐闲身。放狂泥酒都忘老，厚价收书不似贫。霜晓方惊群木脱，春晴又喜一花新。先生偶出人难遇，陌上争先看角巾。","dynasty":"宋代","title":"戏遣老怀五首其四"}
{"author":"陆游","content":"中原堕胡尘，北望但莽莽。耆年死已尽，童稚日夜长。羊裘左其衽，宁复记畴曩？岂无豪俊士，愤气塞穹壤。我欲友斯人，悲诧寄遐想。梦行黄河滨，云开见仙掌。","dynasty":"宋代","title":"北望"}
{"author":"陆游","content":"江路云低糁玉尘，暗香初探一枝新。平生不喜凡桃李，看了梅花睡过春。","dynasty":"宋代","title":"探梅"}
{"author":"陆游","content":"蘧蒢作帆三版船，渔灯夜泊阊门边。烟波四万八千顷，造物推排作水仙。","dynasty":"宋代","title":"舟中作"}
{"author":"陆游","content":"信命从来不问天，经旬无酒亦陶然。梦为估客扬州去，水调声中月满船。","dynasty":"宋代","title":"记梦"}
{"author":"陆游","content":"病退扶行力尚微，悠然随意出荆扉。蜂贪酿蜜争花去，燕喜分泥傍水飞。午渴坼瓶尝煮酒，晴暄开笥换单衣。踌躇已久归犹嬾，更向溪头坐钓矶。","dynasty":"宋代","title":"春晚闲步门外"}
{"author":"陆游","content":"雨声聒耳不停点，云气冒山殊未开。敢恨终年惟短褐，但惊十月有奔雷。牵萝且复补茆屋，饭豆何妨羹芋魁。莫笑赋诗无杰句，年来万事学低摧。","dynasty":"宋代","title":"十月八日九日连夕雷雨"}
{"author":"陆游","content":"已著山林扫塔衣，洗除仕路剑头炊。心光焰焰虽潜发，颔雪纷纷已太迟。度日只今闲水牯，知时从昔羡山雌。掩关未必浑无事，拟遍寒山百首诗。","dynasty":"宋代","title":"次韵范参政书怀"}
{"author":"陆游","content":"长记残春入蜀时，嘉陵江上雨霏微。垂头驴瘦悲铃驮，截道狐奔脱猎围。晓度市桥花欲语，晚投山驿石能飞。杜鹃言语元无据，悔作东吴万里归。","dynasty":"宋代","title":"张季长学士自兴元遣人来因询梁益间事怅然有"}
{"author":"陆游","content":"淡霭轻飔入夏初，一窗新绿鸟相呼。出门易倦常归卧，著句难工但自娱。花径蝶闲无堕蕊，酒楼人散有空垆。闽川茶笼犹沾及，肺渴朝来顿欲苏。","dynasty":"宋代","title":"初夏"}
{"author":"陆游","content":"羁怀病思正厌厌，诗卷渔竿信手拈。老境何尝忘一笑，春风也解到穷阎。残花满地无馀萼，新笋掀泥已露尖。转老转穷君勿笑，熊蹯鱼腹岂容兼。","dynasty":"宋代","title":"春日杂赋五首其一"}
{"author":"陆游","content":"米分斋钵供，薪拾堕巢枝。偶尔成幽事，欣然慰午饥。炊时珠泻甑，尝处雪翻匙。欲作明朝计，还须卖漉篱。","dynasty":"宋代","title":"炊饭"}
{"author":"陆游","content":"悠悠残梦伴残更，万木风号晓气清。鸡唱欲阑闻井汲，月痕渐浅觉窗明。突烟腾碧炊初动，衣焙堆红火已生。小合翻书裘褐暖，早朝霜滑媿公卿。","dynasty":"宋代","title":"晓寒"}
{"author":"陆游","content":"牲碑别正朔，祠祝虏衣冠。神亦岂堪此，出门山雨寒。","dynasty":"宋代","title":"癸丑七月二十七夜梦游华岳庙二首其二"}
{"author":"陆游","content":"西窗日过中，饥坐生眼花。援笔课小诗，墨燥字倾斜。须臾忽满纸，翩翩若风鸦。虽无古人法，简拙自一家，乃知雨漏壁，未媿锥画沙。俄报豆饭熟，投笔喜莫涯。呼童拾涧薪，试我家山茶。","dynasty":"宋代","title":"斋中杂题"}
{"author":"陆游","content":"北斗垂欲尽，明河淡不流。低回半枕梦，萧瑟一窗秋。老益尊儒术，闲仍为国忧。孰云生死大，却已付悠悠。","dynasty":"宋代","title":"初秋夜赋"}
{"author":"陆游","content":"鹿食苹时犹命侣，鹤冲霄後尚思归。家山不忍何山隐，稽首虚空忏昨非。","dynasty":"宋代","title":"家山"}
{"author":"陆游","content":"农事未兴思一笑，春荠可采鱼可钓。霏霏小雨忽已晴，堤上相携踏残照。村场酒薄亦有力，把醆相娱不辞釂。眼花耳热言语多，霍然已醒如过烧。人生百年会有尽，世事万变谁能料？酒空人散寂无声，为君试作苏门啸。","dynasty":"宋代","title":"野饮"}
{"author":"陆游","content":"一坐五十日，痴顽良可哀。新凉为醉地，少讼作慵媒。市柳风烟惨，汀苹岁月催。远官从漫浪，垂老嬾低回。","dynasty":"宋代","title":"得成都诸友书劝少留嘉阳戏作"}
{"author":"陆游","content":"五十年来住镜湖，白头仍是一臞儒。朝眠每恨妨书课，秋获先令入酒逋。江路伶俜形吊影，草庵寂默我忘吾。雨窗忽有高谈兴，筮叟医翁亦可呼。","dynasty":"宋代","title":"秋兴"}
{"author":"陆游","content":"南村北村鼓冬冬，刲羊刺豕祭潭龙。一生衣食财取足，百世何妨常作农。","dynasty":"宋代","title":"春日杂兴"}
{"author":"陆游","content":"我昔薄游西适秦，归到锦州逢早春。五门收灯药市近，小桃妖妍狂杀人。霓裳法曲华清谱，燕妒身轻莺学语。歌舞更休转盼间，但见宫衣换金缕。世上悲欢岂易知，不堪风景似当时。病来几与麴生绝，禅榻茶烟双鬓丝。","dynasty":"宋代","title":"初春怀成都"}
{"author":"陆游","content":"暮年缘一嬾，百事俱弃置；今遂嬾到书，把卷辄坐睡。其余嬾则已，感此独歔欷。念昔少壮时，日夜痛磨砺，誓言死为期，身在敢暴弃？宁知未死前，殆欲负此志。颜回称好学，杨雄乃识字。勉哉慕前修，自画圣所讳。","dynasty":"宋代","title":"读书未终卷而睡有感"}
{"author":"陆游","content":"啼呼梨枣忆儿时，驹隙频经日月驰。早岁已兴风木叹，余生永废蓼莪诗。燎黄恩重空垂泣，戴白身存敢自期。足蹇仅能成拜起，篮舆归路不胜悲。","dynasty":"宋代","title":"焚黄"}
{"author":"陆游","content":"半世羁游厌路岐，凭鞍日日数归期。劳君树杪丁宁语，似劝饥人食肉糜。","dynasty":"宋代","title":"闻杜鹃戏作绝句"}
{"author":"陆游","content":"病去诗情动，寒深酒戒开。儿孙扶每出，邻里唤还来。云重时飞雪，春迟未见梅。山园多芋栗，夜话且燔煨。","dynasty":"宋代","title":"过邻家"}
{"author":"陆游","content":"老来百念尽消磨，无奈云安入梦何！壮忆公孙剑器舞，愁思宾客竹枝歌。","dynasty":"宋代","title":"思夔州"}
{"author":"陆游","content":"岁晚凄凉冰雪晨，颓垣破屋镜湖滨。浮生亦念古有死，壮气要使胡无人。黄卷展残三太息，绿尊酌罢一嚬伸。躬耕不预差科事，犹向清时作幸民。","dynasty":"宋代","title":"读书罢小酌偶赋"}
{"author":"陆游","content":"老怯年华速，闲知昼漏长。已回酣枕梦，未过古匜香。洗面宫眉绿，开茶带胯方。山家风味在，虽病意差强。","dynasty":"宋代","title":"睡起"}
{"author":"陆游","content":"咿哑双橹声，凄切游子情。岂无一杯酒，孤舟谁与倾？清愁不可耐，霜月照潮平。","dynasty":"宋代","title":"夜闻橹声"}
{"author":"陆游","content":"鹤俸元知不疗穷，叶舟还入乱云中。溪庄直下秋千顷，赢取闲身伴钓翁。","dynasty":"宋代","title":"次朱元晦韵题严居厚溪庄图"}
{"author":"陆游","content":"野寺促晨装，古驿休破橐。虽云行役苦，客子心独乐。家山幸归来，未免叹拘缚。安得万里天，翩然下孤鹤。","dynasty":"宋代","title":"幽居即事"}
{"author":"陆游","content":"草茂水长蛙群鸣，涯深路坏人断行。故侯老退守瓜垄，翠蔓黄花偏眼明。","dynasty":"宋代","title":"暑雨二首其二"}
{"author":"陆游","content":"小隐谢城市，新寒寻褐袍。秋灯依壁暗，夜雨夹风豪。俗自随时异，身宁与世鏖。残年更何事，持蟹酌松醪。","dynasty":"宋代","title":"寒夜"}
{"author":"陆游","content":"淮浦鳞鳞浸碧天，即今谁料作穷边！空闻瓯脱嘶胡马，不见浮屠插霁烟。亭障久安无檄到，杯觞频举有诗传。长城万里英雄事，应笑穷儒饱昼眠。","dynasty":"宋代","title":"送霍监丞出守盱眙"}
{"author":"陆游","content":"欲尽残灯更有情，可怜剪断读书声。区区纸上太痴计，一笑开门看月明。","dynasty":"宋代","title":"夜坐油尽戏作"}
{"author":"陆游","content":"今日病良已，筇枝发兴新。高居遗世事，一笑过吾邻。夕照明丹叶，秋风老白苹。素衣虽化尽，不为犯京尘。","dynasty":"宋代","title":"过邻家"}
{"author":"陆游","content":"身寄崦嵫欲尽时，且贪余景伴儿嬉。故庐手种竹千个，醉帽时篸花一枝。蠹箧有书供夙好，衡门无客作新知。羊裘自欠封侯骨，敢道君房彻底痴！","dynasty":"宋代","title":"次韵范参政书怀"}
{"author":"陆游","content":"茶酽无端废午眠，杖藜信步到门前。青裙溪女结蚕卦，白发庙巫催社钱。","dynasty":"宋代","title":"雨晴风日绝佳徙倚门外"}
{"author":"陆游","content":"半脱貂裘雪满鞍，惯将豪举压儒酸。病来意气浑非昨，一炷香烟帐底看。","dynasty":"宋代","title":"病中绝句"}
{"author":"陆游","content":"荣悴元知岂有常，纷纷草木占年光。霜风一扫知何在，楚客从来枉断肠。","dynasty":"宋代","title":"秋思绝句"}
{"author":"陆游","content":"浓云如泼墨，急雨如飞镞，激电光入牖，奔雷势掀屋。漏湿恐败书，起视自秉烛；移床顾未暇，盆盎苦不足，不如卷茵席，少忍待其复。飞萤方得意，熠熠相追逐；姑恶独何怨，菰丛声若哭。吾歌亦已悲，老死终碌碌。","dynasty":"宋代","title":"夜雨"}
{"author":"陆游","content":"扫石荫双松，岸巾穿万竹。尔来又一奇，岩泉寒可掬。","dynasty":"宋代","title":"新泉绝句二首"}
{"author":"陆游","content":"击壤林间送此生，欣欣东作到西成。泥深宿麦苗初长，叶落柔桑眼已生。枹鼓无声盗衰息，文书简出吏清平。西游携得蹲鸱种，且共山家玉糁羹。","dynasty":"宋代","title":"病中杂咏十首"}
{"author":"陆游","content":"遣信邀邻父，随宜具小餐。草燔豚肉美，瓮压酒醅浑。易致商山皓，难招楚泽魂。嗟予亦衰矣，心事与谁论？","dynasty":"宋代","title":"夏中杂兴"}
{"author":"陆游","content":"著脚红尘已恨深，便应毕世住山林。贵人自作宣明面，老子曾闻正始音。议论坐狂当永弃，簿书缘病复难任。东斋幽寂凭谁画，开幔床横一素琴。","dynasty":"宋代","title":"东斋"}
{"author":"陆游","content":"熟读大小止观，精思内外黄庭。直使超然有得，岂若渊源六经。","dynasty":"宋代","title":"六言杂兴九首其九"}
{"author":"陆游","content":"世上年光东逝波，咸阳铜狄几摩挲？神仙不死成何事，只向秋风感慨多。","dynasty":"宋代","title":"题四仙像"}
{"author":"陆游","content":"嗟我客上都，忽已见暮春。骑马出闇门，眯眼吹红尘。西湖商贾区，山僧多市人；谁令污泉石，只合加冠巾。黄冠更可憎，状与屠沽邻，齁齁酒肉气，吾辈何由亲！少须一哄散，境寂鸥自驯。举手邀素月，移舟采青苹。钟从南山来，殷殷浮烟津。鹤发隐者欤？长歌收钓缗。畏冷不竟夕，恨此老病身。明发复扰扰，吾诗其绝麟。","dynasty":"宋代","title":"夜泛西湖示桑甥世昌"}
{"author":"陆游","content":"刺虎腾身万目前，白袍溅血尚依然。圣时未用征辽将，虚老龙门一少年。","dynasty":"宋代","title":"建安遣兴"}
{"author":"陆游","content":"旅食何妨美蕨薇，夕阳来叩野人扉。萧萧短鬓秋初冷，寂寂空村岁荐饥。蓼岸刺船惊雁起，烟陂吹笛唤牛归。诗情剩向穷途得，蹭蹬人间未必非。","dynasty":"宋代","title":"舟过樊江憩民家具食"}
{"author":"陆游","content":"远接商周祚最长，北盟齐晋势争强。章华歌舞终萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。","dynasty":"宋代","tags":"怀古，感慨，国家","title":"哀郢二首"}
{"author":"陆游","content":"青羊宫前锦江路，曾为梅花醉十年。岂知今日寻香处，却是山阴雪夜船。","dynasty":"宋代","title":"梅花"}
{"author":"陆游","content":"倾家酿酒三千石，闲愁万斛酒不敌。今朝醉眼烂岩电，提笔四顾天地窄。忽然挥扫不自知，风云入怀天借力。神龙战野昏雾腥，奇鬼摧山太阴黑。此时驱尽胸中愁，槌床大叫狂堕帻。吴牋蜀素不快人，付与高堂三丈壁。","dynasty":"宋代","title":"草书歌"}
{"author":"陆游","content":"青海天山战未鏖，即今尘暗旧戎袍。风高乍觉弓声劲，霜冷初增酒兴豪。未办大名垂宇宙，空成恸哭向蓬蒿。灞亭老将归常夜，无奈人间儿女曹！","dynasty":"宋代","title":"野饮夜归戏作"}
{"author":"陆游","content":"尘埃车马日駸駸，谁解从君一散襟？待我清秋有闲日，抱琴来写万龙吟。","dynasty":"宋代","title":"题韩运盐竹隐堂绝句三首"}
{"author":"陆游","content":"八十山翁病不支，出门也赋喜晴诗。小楼酒旆阑街处，深巷人家晒练时。本借微风欹帽影，却乘新暖弄鞭丝。归来幸有流香在，剩伴儿童一笑嬉。","dynasty":"宋代","title":"乍晴出游"}
{"author":"陆游","content":"北望中原泪满巾，黄旗空想渡河津。丈夫穷死由来事，要是江南有此人！","dynasty":"宋代","title":"北望"}
{"author":"陆游","content":"落日溪边杖白头，破裘不补冷飕飕。戆愚酷信纸上语，老病犹先天下忧。末俗陵迟稀独立，斯文崩坏欲横流。绍兴人物嗟谁在？空记当年接俊游。","dynasty":"宋代","title":"溪上作"}
{"author":"陆游","content":"三三两两市船回，水际柴门尚未开。垂绿笋梢风正恶，弄黄梅子雨初来。红螺杯小倾花露，紫玉池深贮麝煤。领取林间闲富贵，向来误计伴邹枚。","dynasty":"宋代","title":"林间书意"}
{"author":"陆游","content":"世上升沉一辘轳，古来成败几樗蒱？试看大醉称贤相，始信常醒是鄙夫。起舞非无垂白伴，暮归仍有枕髦扶。即今不乏丹青手，谁画三山社饮图？","dynasty":"宋代","title":"社饮"}
{"author":"陆游","content":"华发萧萧老蜀关，倦飞可笑不知还。人生只似驹过隙，世事莫惊雷破山。光景半销樽酒里，英豪或隐博徒间。车帷闭置真何乐，书剑飘然未厌闲。","dynasty":"宋代","title":"华发"}
{"author":"陆游","content":"晨起东园去，消磨夏日长。随锄泉眼出，上爪药苗香。琴挂山斋壁，龟搘道室床。始知彭泽令，真足傲羲皇。","dynasty":"宋代","title":"东园"}
{"author":"陆游","content":"半生浪走跨秦吴，白道还如筮仕初。冻芋浊醪邀里巷，昏烟湿雪暗郊墟。穷空敢恨寒无褐，忧患元因出有车。笑掩陈编聊自慰，古来富贵羡樵渔。","dynasty":"宋代","title":"岁暮"}
{"author":"陆游","content":"士元死千载，凄恻过遗祠。海内常难合，天心岂易知。英雄今古恨，父老岁时思。苍藓无情极，秋来满断碑。","dynasty":"宋代","title":"鹿头关过庞士元庙"}
{"author":"陆游","content":"短褐萧萧一幅巾，明时乞与水云身。平生不售屠龙技，投老真为种菜人。釜粥芬香饷邻父，阑猪丰腯祭家神。联翩节物惊人眼，傩鼓停?又见春。","dynasty":"宋代","title":"岁未尽前数日偶题长句"}
{"author":"陆游","content":"柳拂朱桥湖水生，园林处处听新莺。亦知人世当行乐，无奈春阴不肯晴。走马章台身纵老，看花杜曲眼犹明。只应诗思年来减，预怯同游议罚觥。","dynasty":"宋代","title":"初春"}
{"author":"陆游","content":"村村桑暗少桑姑，户户麦丰无麦奴。又是一年春事了，缫丝捣麦笑相呼。","dynasty":"宋代","title":"蚕麦"}
{"author":"陆游","content":"平明小雨压香尘，遶舍扶疏绿渐匀。睡过花时慵著句，老来春事不关身。","dynasty":"宋代","title":"晓雨"}
{"author":"陆游","content":"庭中正苦日卓午，水面忽看云过西。老子不辞冲急雨，小锄香带药畦泥。","dynasty":"宋代","title":"雨中锄药"}
{"author":"陆游","content":"金鸭余香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。","dynasty":"宋代","tags":"春天，妇女，生活，孤独，寂寞","title":"乌夜啼·金鸭余香尚暖"}
{"author":"陆游","content":"读书但觉惭轮扁，补吏非能去箭张。白发归为林下叟，固应饥不餍糟糠。","dynasty":"宋代","title":"贫甚戏作绝句八首其七"}
{"author":"陆游","content":"出郊聊旷目，小艇受樵风。烟柳浅深绿，水花颠倒红。秋光无远近，晚興信西东。欲访幽人宿，高旛古木中。","dynasty":"宋代","title":"出越城遊"}
{"author":"陆游","content":"造请非所长，一带每嬾束；揖客虽小殊，亦未胜仆仆。正须驾柴车，归艺东篱菊，故山甘水泉，群饮友麋鹿。百年不堪玩，万事要自烛。小人欺屋漏，吾辈当戒独。","dynasty":"宋代","title":"读何斯举黄州秋居杂咏次其韵"}
{"author":"陆游","content":"大散关头北望秦，自期谈笑扫胡麈。收身死向农桑社，何止明明两世人！","dynasty":"宋代","title":"追忆征西幕中旧事"}
{"author":"陆游","content":"昨夜凝霜皎如月，碧瓦鳞鳞冻将裂；今夜明月却如霜，竹影横窗更清绝。造物有意娱诗人，供与诗材次第新。饥鸿病鹤自无寐，山穷水绝谁为邻？西村梅花消息动，唧唧寒醅渐鸣瓮。尽将醉帽插幽香，此生莫作长安梦。","dynasty":"宋代","title":"冬夜吟"}
{"author":"陆游","content":"两京烟柳厌胡尘，又见淳熙十四春。薄命邅回犹许国，孤忠恳款欲忘身。苏君落魄黄金尽，褚令悲伤白发新。曾向延和随仗入，至今殿槛梦嶙峋。","dynasty":"宋代","title":"两京"}
{"author":"陆游","content":"三年相伴锦江头，一日翩然不可留。官冷蓬门无客恋，时清剑阁有僧游。关山默数来时路，风月悬知别後愁。禅版经龛有余暇，频登高处望西州。","dynasty":"宋代","title":"送华师从剑州张秘书之招"}
{"author":"陆游","content":"西游万里已关天，采药名山亦宿缘。老柏干霄如许寿，幽花泣露为谁妍？苔黏石磴扪萝上，灯耿云房扫榻眠。安得仙翁索米术，一生留此弄寒泉。","dynasty":"宋代","title":"夜宿鹄鸣山"}
{"author":"陆游","content":"天孙独处河之湄，龙梭夜织冰蚕丝，机头翦落光陆离。骑鲸仙人醉题诗，字大如斗健欲飞，利刃猛斫生蛟螭，墨渴字燥尤怪奇，百潜影神灵悲。呜呼束云作笔兮海为砚，激水上腾龙野战；乾坤震荡人始惊，笔未落时谁得见？","dynasty":"宋代","title":"观苏沧浪草书绢图歌"}
{"author":"陆游","content":"酒家旗下分携久，山驿灯前感慨频。人事已随双鬓改，柳条又见一年新。","dynasty":"宋代","title":"怀友"}
{"author":"陆游","content":"虚堂一幅接䍦巾，竹树森疏夏令新。瓶竭重招曲道士，床空新聘竹夫人。寒龟不食犹能寿，弊帚何施亦自珍。枕簟北窗宁有厌，小山终日对嶙峋。","dynasty":"宋代","title":"初夏幽居四首其二"}
{"author":"陆游","content":"远遁江湖上，端居风雨中。纸新窗正白，炉暖火通红。签帙方重整，声形且细穷。扶衰倘未死，更破十年功。","dynasty":"宋代","title":"读书"}
{"author":"陆游","content":"黄落梧桐覆井床，莎根日夜泣寒螿。老生窥镜鬓成雪，俊鹘掣韝天欲霜。破虏谁持白羽扇？从军曾拥绿沈枪。壮心自笑何时豁，梦遶祁连古战场。","dynasty":"宋代","title":"秋思"}
{"author":"陆游","content":"毒暑弥三伏，微凉起二更。月窗风竹乱，烟渚露荷倾。寂寞借书读，清羸扶杖行。无功耗官廪，太息负平生。","dynasty":"宋代","title":"暑夜"}
{"author":"陆游","content":"冰开地沮洳，云破日曈曨。鸿入青冥际，草生残烧中。方欣毕公税，已复始农功。稻垄牛行处，泥翻夕照红。","dynasty":"宋代","title":"雪後"}
{"author":"陆游","content":"君居古荆州，醉胆天宇小，尚不拜庞公，况肯依刘表？胸中九渊蛟龙蟠，笔底六月冰雹寒；有时大叫脱乌帻，不怕酒杯如海宽。放翁七十病欲死，相逢尚能刮眼看。李广不生楚汉间，封侯万户宜其难！","dynasty":"宋代","title":"赠刘改之秀才"}
{"author":"陆游","content":"左餮右粥年年饱，南陌东阡处处闲。幸免催租败幽兴，岂容对酒惜酡颜。","dynasty":"宋代","title":"醉中绝句"}
{"author":"陆游","content":"松枝代如意，綀布制单衣。出每沾晨露，归当送夕晖。野花当路发，沙鸟背人飞。到舍灯初上，茅檐闻踏机。","dynasty":"宋代","title":"出近村晚归"}
{"author":"陆游","content":"舟车如织喜身闲，独访遗碑草棘间。世远空惊阅陵谷，文浮未可敌江山。老僧西逝新成塔，旧守东归正掩关。笑我驱驰竟安往，夕阳飞鸟亦知还。","dynasty":"宋代","title":"头陀寺观王简栖碑有感"}
{"author":"陆游","content":"清晨得小雨，凭阁意欣然。一扫群儿迹，稍稀游女船。烟波蘸山脚，湿翠到阑边。坐诵空蒙句，予怀玉局仙。","dynasty":"宋代","title":"真珠园雨中作"}
{"author":"陆游","content":"胸中何所有，世界如河沙；区区吞云梦，何至为客夸。初见卖苑冰，青门已无瓜。天河正不远，秋风乘客槎。","dynasty":"宋代","title":"秋日遣怀"}
{"author":"陆游","content":"秦人万里筑长城，不如壮士守北平。晓来碛中雪一丈，洗尽膻腥春草生。","dynasty":"宋代","title":"军中杂歌"}
{"author":"陆游","content":"禄食无功我自知，汝曹何以报明时？为农为士亦奚异，事国事亲惟不欺。道在六经宁有尽，躬耕百亩可无饥。最亲切处今相付，熟读周公七月诗。","dynasty":"宋代","title":"示儿子"}
{"author":"陆游","content":"清江抱孤村，杜子昔所馆。虚堂尘不扫，小径门可款。公诗岂纸上，遗句处处满。人皆欲拾取，志大才苦短。计公客此时，一饱得亦罕。厄穷端有自，宁独坐房琯。至今壁间像，朱绶意萧散。长安貂蝉多，死去谁复算。","dynasty":"宋代","title":"草堂拜少陵遗像"}
{"author":"陆游","content":"十月江南未拥炉，痴蝇扰扰莫嫌渠。细看岂是坚牢物，付与清霜为扫除。","dynasty":"宋代","title":"十月苦蝇"}
{"author":"陆游","content":"潘岳一篇秋兴，李成八幅寒林。舍北偶然倚杖，尽见古人用心。","dynasty":"宋代","title":"舍北闲望作六字绝句"}
{"author":"陆游","content":"士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。","dynasty":"宋代","title":"壮士吟次唐人韵"}
{"author":"陆游","content":"富贵犹宜早退休，一生龃龉更何求？赋形未至欠壬甲，语命宁须憎斗牛。栗里收身贫亦乐，平陵埋骨死无忧。狂歌醉舞真当勉，剩折梅花插满头。","dynasty":"宋代","title":"醉中自赠"}
{"author":"陆游","content":"翦刀叶畔戏鱼回，帔子花头舞蝶来。领略年光属闲客，一樽自劝不须推。","dynasty":"宋代","title":"闲咏园中草木"}
{"author":"陆游","content":"岁暮寒多雨，村深早闭门。荒园摘葵芥，近市买鸡豚。短褐联三世，幽窗共一樽。五曹常得此，余事不须论。","dynasty":"宋代","title":"与儿孙小饮"}
{"author":"陆游","content":"大舟已泊灯火明，小舟犹行闻橹声。虎头崔嵬鹿角横，人生实难君勿轻。","dynasty":"宋代","title":"泊虎头滩下"}
{"author":"陆游","content":"浴罢闲无事，悠然寄一床。水风凉醉颊，松月上虚廊。岸久乌纱侧，熏馀细葛香。今宵一美睡，何止傲羲皇。","dynasty":"宋代","title":"南堂纳凉二首其二"}
{"author":"陆游","content":"冠盖长安几番新，放翁只似向来贫。满窗红日价无敌，半榼新醅香动人。宴坐心光无蔽障，横眠踵息自清匀。世间不用询名字，身是无怀上古民。","dynasty":"宋代","title":"闭户二首其二"}
{"author":"陆游","content":"楚泽巴山岁岁忙，今年睡足向禅房。只知闲味如茶永，不放羁愁似草长。架上汉书那复看，床头周易亦相忘。客来拈起清谈麈，且破西窗半篆香。","dynasty":"宋代","title":"闲中偶题"}
{"author":"陆游","content":"抱耒新湖葑，烧畲古庙壖。宦游悲肮脏，归卧困沉绵。日隐啼鸦戍，舟回落鴈天。衰残知迫死，不忍负青编。","dynasty":"宋代","title":"视东皋归"}
{"author":"陆游","content":"夜永霜浓睡不成，团乐儿女话无生。金莲妄想消除尽，一碗松肪彻晓明。","dynasty":"宋代","title":"夜坐"}
{"author":"陆游","content":"少时已叹少欢娱，衰病经旬一笑无。今日出门逢父老，欣然随众强卢胡。","dynasty":"宋代","title":"出门与邻人笑谈久之戏作四首其一"}
{"author":"陆游","content":"细路穿云坞，危桥渡野塘。人稀土花碧，屋老瓦松长。忧患双蓬鬓，装资一布囊。烧薪藉余暖，今夜有新霜。","dynasty":"宋代","title":"题僧庵"}
{"author":"陆游","content":"笋生密密复疏疏，来看偏宜晓雨余。乞与人间作图画，幅巾短褐小篮舆。","dynasty":"宋代","title":"园中杂书"}
{"author":"陆游","content":"去蜀归吴会，真成万里行。穷通竟安在，恩怨两皆平。文字妨求道，杯觞害养生。余年犹有几？买犊事春耕。","dynasty":"宋代","title":"春耕"}
{"author":"陆游","content":"硕果坠池响，鱼队散无迹。空弦可落雁，此事盖自昔。","dynasty":"宋代","title":"杂兴"}
{"author":"陆游","content":"父子扶携返故乡，欣然击壤咏陶唐。墓前自誓宁非隘，泽畔行吟未免狂。雨润北窗看洗竹，霜清南陌课劙桑。秋毫何者非君赐，回首修门敢遽忘。","dynasty":"宋代","title":"示儿子"}
{"author":"陆游","content":"风声如翻涛，雨点如撒菽。皇天念此老，一为洗烦促。呼童取短檠，聊展旧书读。凄然对孤影，感叹衰鬓秃。兀如老病马，关河久在目；伏枥虽已疲，连云思苜蓿。","dynasty":"宋代","title":"雨中作"}
{"author":"陆游","content":"酒无独饮理，常恨欠佳客。忽得我辈人，岂计晨与夕。少年事虚名，岁月驹过隙；自从老大来，一日亦可惜。糟丘未易办，小计且千石。颓然置万事，天地为幕帟。人生如刀砺，磨尽要有日；不须荷锸随，况问几两屐。","dynasty":"宋代","title":"酒无独饮理"}
{"author":"陆游","content":"淅淅风吹叶，凄凄雨作泥。鹊寒犹遶树，鸡晚自归栖。老病心知有，荣枯理本齐。端居嫌太嬾，拾瓦傍蔬畦。","dynasty":"宋代","title":"日暮"}
{"author":"陆游","content":"省事渐捐书，甘贫学蓺蔬。心安闲梦少，病去俗医疏。兀尔游方外，超然到物初。此身犹是幻，况复爱吾庐。","dynasty":"宋代","title":"省事"}
{"author":"陆游","content":"社近频逢雨，春深却喜晴。畲烟傍山起，神鼓隔林鸣。客驻观农饁，儿归遗母羹。丰年多乐事，何以报时平？","dynasty":"宋代","title":"出游"}
{"author":"陆游","content":"岸帻寻青士，凭轩待素娥。官身苦日短，荒圃得秋多。醉眼轻浮世，羁怀激浩歌。功名从蹭蹬，诗酒且婆娑。","dynasty":"宋代","title":"晚到东园"}
{"author":"陆游","content":"早参太史笔，晚典石渠书。孤立如羁雁，微生等蠹鱼。虚名真忝窃，定理有乘除。九十稽山下，荒畦日荷锄。","dynasty":"宋代","title":"感旧"}
{"author":"陆游","content":"穷阨非由命，从来作计疏。妄营资鬼笑，多爱夺狐书。何事能陶写，惟当尽破除。霜晴宜著屐，不敢笑无驴。","dynasty":"宋代","title":"秋来益觉顽健时一出游意中甚适杂赋五字十首其七"}
{"author":"陆游","content":"公卿有党排宗泽，帷幄无人用岳飞。遗老不应知此恨，亦逢汉节解沾衣。","dynasty":"宋代","title":"夜读范至能揽辔录言中原父老见使者多挥涕感"}
{"author":"陆游","content":"尘抱年来尽扫空，柴门幽事与谁同？水生初涨一溪绿，花落已浮千点红。愁赖橐泉存旧法，困凭顾渚策新功。故人岷下无消息，尺素凭谁寄断鸿？","dynasty":"宋代","title":"幽事"}
{"author":"陆游","content":"茱萸小驿夕阳愁，搔首临风感旧游。浑似军行散关路，但无鼓吹动凉州。","dynasty":"宋代","title":"过茱萸舖青松朱户前临大道绝似西陲亭驿怅然"}
{"author":"陆游","content":"千里江山控上流，省郎怀绶去为州。才华故在诸公右，谈笑遥分圣主忧。月堕丽谯喧鼓角，雨余绿野遍锄耰。万家歌舞春风裹，秋浦如今不似秋。","dynasty":"宋代","title":"送韩立道守池州"}
{"author":"陆游","content":"云如坏山欲塞海，树似奇鬼将搏人。急投民家雨随至，燎衣不觉鸡唱晨。","dynasty":"宋代","title":"避雨"}
{"author":"陆游","content":"二萧同起南兰陵，正如文叔与伯升。至今人悲大萧死，齎恨不见梁家兴。崇崇之陵久为谷，岂为群盗分珠玉。断碑槎牙弃道边，文字班班犹可读。剥剜苔藓一凄然，俯仰人间几变迁。世人作碑君勿哂，千载园林须石笋。","dynasty":"宋代","title":"断碑叹"}
{"author":"陆游","content":"朝先鸣鸡兴，夕殿栖鸦还。符檄积几案，寝饭於其间。榜笞督租赋，涉笔騂我颜。忽忽过白日，胡能慰惸鳏？叶脱横林疏，发鬌溪南山。岂无一杯酒，吾事何时闲？","dynasty":"宋代","title":"秋兴"}
{"author":"陆游","content":"小龙团与长鹰爪，桑苎玉川俱未知。自置风炉北窗下，勒回睡思赋新诗。","dynasty":"宋代","title":"老学庵北窗杂书"}
{"author":"陆游","content":"挂冠湖上遂吾初，扪腹消摇适有余。羹煮野蔬元足味，屋茨生草亦安居。市垆分熟通赊酒，邻舍情深许借驴。更喜新晴满窗日，签题重整一床书。","dynasty":"宋代","title":"新晴"}
{"author":"陆游","content":"羊裘老人只念归，安用星辰动紫微。洛阳城中市儿眼，情知不识钓鱼矶。","dynasty":"宋代","title":"杂题"}
{"author":"陆游","content":"秋雨不肯晴，秋夜不肯明；寸心集百忧，厌此点滴声。岁月不贷人，老病忽至此。丈夫本忧世，儿女乃畏死。","dynasty":"宋代","title":"夜雨枕上"}
{"author":"陆游","content":"一是端能服万人，施行自足扫胡尘。南州不可无高士，东国何妨有逐臣。","dynasty":"宋代","title":"书感"}
{"author":"陆游","content":"曾孙新长奉椒觞，儿女冠笄各缀行。身作太翁垂九十，醉来堪喜亦堪伤。","dynasty":"宋代","title":"己巳元日"}
{"author":"陆游","content":"路平沙软净无泥，香草丰茸没马蹄。捣纸声中春日晚，怳然重到浣花溪。","dynasty":"宋代","title":"梦中作"}
{"author":"陆游","content":"城中飞阁连危亭，处处轩窗临锦屏。涉江亲到锦屏上，却望城郭如丹青。虚堂奉祠子杜子，眉宇高寒照江水。古来磨灭知几人，此老至今元不死。山川寂寞客子迷，草木摇落壮士悲。文章垂世自一事，忠义凛凛令人思。夜归沙头雨如注，北风吹船横半渡。亦知此老愤未平，万窍争号泄悲怒。","dynasty":"宋代","title":"游锦屏山谒少陵祠堂"}
{"author":"陆游","content":"风从高树下，虫抱短莎鸣。小据胡床坐，还夫拄杖行。","dynasty":"宋代","title":"夏夜暑毒不少解起坐庭中"}
{"author":"陆游","content":"卧龙山前秋雨晴，郑子过我如夙昔。照人眉宇寒巉巉，悬知笔有千钧力。镜湖岁暮霜叶空，乃闻载酒同诸公。归来湖山皆动色，新诗一纸吹清风。文章要须到屈宋，万仞青霄下鸾凤。区区圆美非绝伦，弹丸之评方误人！","dynasty":"宋代","title":"答郑虞任检法见赠"}
{"author":"陆游","content":"楚公仙去几秋风！巷陌萧条旧隐空。遗老即今无处觅，断香残照泪痕中。","dynasty":"宋代","title":"先大父以元佑乙亥寓居妙明僧舍後百余年当嘉"}
{"author":"陆游","content":"梳发高舂後，投床甲夜初。语艰愁对客，手倦怕催书。美睡那思觉，甘餐不愿余。更应惭造化，无事到幽居。","dynasty":"宋代","title":"夏中杂兴"}
{"author":"陆游","content":"五杂组，机上绮。往复还，冶游子。不得已，富儿死。","dynasty":"宋代","title":"五杂组二首其二"}
{"author":"陆游","content":"卧看香穗叹吾衰，起著芒鞋信所之。十里溪山最佳处，一年寒暖适中时。眼明竹院如曾到，心许沙鸥卜後期。不是诗人托高兴，日长真付一枰棋。","dynasty":"宋代","title":"游近山僧庵"}
{"author":"陆游","content":"忆昔从戎出渭滨，壼浆马道泣遗民。夜栖高冢占星象，昼上巢车望虏尘。共道功名方迫逐，岂知老病只逡巡。灯前抚卷空流涕，何限人间失意人！","dynasty":"宋代","title":"忆昔"}
{"author":"陆游","content":"春寒已解忽复作，病思不堪当语谁？青灯荧荧耿欲灭，残雨滴滴休无期。故人已死梦中见，壮志未忘心自知。青丝玉井声轣辘，又是窗白鸦鸣时。","dynasty":"宋代","title":"春寒复作"}
{"author":"陆游","content":"君看一絇丝，能得几日络。君思几州铁，打此一大错。目前岂不快，后悔将奈何。我非通神明，比汝更事多。","dynasty":"宋代","title":"拟古四首其二"}
{"author":"陆游","content":"山重水复怯朝寒，一卷窗间袖手看。朱担长瓶列云液，绛囊细字拆龙团。数峰移自侏儒国，一研来从黯淡滩。要识放翁顽钝处，胸中七泽著犹宽。","dynasty":"宋代","title":"庵中晨起书触目"}
{"author":"陆游","content":"粝饭从来不愿余，还山喜遂此心初。挽河尽洗弹冠念，闭户闲雠插架书。一榼不妨从客饮，数椽也复是吾庐。少游细看犹多事，安用人间下泽车。","dynasty":"宋代","title":"闲中戏书"}
{"author":"陆游","content":"吴牛啮草卧斜阳，乌臼青红未饱霜。急趁路乾来寓目，十分闲事却成忙。","dynasty":"宋代","title":"雨过行视舍北菜圃因望北村久之"}
{"author":"陆游","content":"徙穴中庭蚁，争巢後圃鸠。物情犹虑患，人事得忘忧？","dynasty":"宋代","title":"欲雨"}
{"author":"陆游","content":"老眼轻千乘，枯肠却八珍。直令身潦倒，未害胆轮囷。酒里遗浮世，书中见古人。平生笑园绮，老蹋帝城尘。","dynasty":"宋代","title":"纵笔"}
{"author":"陆游","content":"岁月相寻岂有穷，早梅唤醒醉眠翁。坐中酒量人人别，花底春风处处同。白帝城边微雪过，青衣江上夕阳红。锦囊空复残诗在，分付悲欢一梦中。","dynasty":"宋代","title":"探梅"}
{"author":"陆游","content":"白发垂肩无二毛，胸中消尽少年豪。河倾月没夜将旦，木落草枯秋已高。窗下灯残候虫语，墙隅栖冷老鸡号。曲肱不复更成寐，起视寒空如断鳌。","dynasty":"宋代","title":"寒夜将旦作"}
{"author":"陆游","content":"睡觉初闻鸡一鸣，披衣危坐待窗明。残躯已向闲中老，痴梦犹寻熟处行。南北迢迢悲往事，古今莽莽叹浮生。伯伦一锸君休笑，冢象祁连亦已平。","dynasty":"宋代","title":"五鼓起坐待旦"}
{"author":"陆游","content":"西风沙际矫轻鸥，落日桥边系钓舟。乞与画工团扇本，青林红树一川秋。","dynasty":"宋代","title":"舍北望水乡风物戏作绝句"}
{"author":"陆游","content":"我居山阴古大泽，出门尚恨风烟迮。欲求旷快舒眼力，梦中去作栖闲客。栖闲主人计不疏，万卷读尽家藏书。平时不喜入城府，况肯自屈承明庐！听鸡束带谁不尔？明时可仕君独止。不妨借地作园林，买山岂是巢由事？","dynasty":"宋代","title":"寄题龚立道昆山栖闲堂"}
{"author":"陆游","content":"泥淖停牛屋，风埃坐箦床。绛人难讳老，楚客自嫌狂。浪迹江湖大，回头日月长。村村有饼饵，正可不赍粮。","dynasty":"宋代","title":"题旅舍壁二首其一"}
{"author":"陆游","content":"来往人间不计年，一枝筇竹雪垂肩。扫除身外闲名利，师友书中古圣贤。支遁山前饶石水，葛洪井畔惨风烟。小痴大黠君无笑，买断秋光不用钱。","dynasty":"宋代","title":"出游"}
{"author":"陆游","content":"女墙齾齾带斜晖，短棹还从剡曲归。林叶经霜浑欲尽，人家近水自相依。逢迎俗客言多忤，颠沛穷途计易非。雪里闭门殊不恶，故貂虽弊胜无衣。","dynasty":"宋代","title":"泛舟"}
{"author":"陆游","content":"平野沉寒日，远村生暮烟。离离立红树，点点散乌犍。暂出不逾岁，告归仍一廛。江湖初见雁，著眼送云边。","dynasty":"宋代","title":"舍北晚眺"}
{"author":"陆游","content":"江路初晴日，烟芜古废城。青鍼秧稻出，黑螘稚蚕生。山际牛羊路，林间鸡犬声。午炊聊小憩，野老解逢迎。","dynasty":"宋代","title":"午炊"}
{"author":"陆游","content":"今日先生病体轻，爱闲犹有旧心情。帖看贞观行间印，琴记中郎爨下声。衣焙温温香欲透，雪檐滴滴日初晴。客来一笑明窗底，枉道为农事耦耕。","dynasty":"宋代","title":"爱闲"}
{"author":"陆游","content":"当年下沔鄂，回首几秋风？景物浑如昨，千帆落照中。","dynasty":"宋代","title":"物外杂题"}
{"author":"陆游","content":"天教老去未全衰，犹欠纵横万首诗。家近将军觞咏地，身如太史滞留时。酒翻银浪红螺醆，墨涌玄云紫玉池。流落不妨风味在，花前醉草写乌丝。","dynasty":"宋代","title":"醉後作小草因成长句"}
{"author":"陆游","content":"送了春归又送秋，人间随处寄悠悠。百年此际成遗老，万里当时赋远游。笔力日衰惭阵马，江天岁晚狎冥鸥。清狂自笑无时歇，又犯新寒上市楼。","dynasty":"宋代","title":"戏题酒家壁"}
{"author":"陆游","content":"东家饭牛月未落，西家打稻鸡初鸣。老翁高枕葛幮里，炊饭熟时犹鼾声。","dynasty":"宋代","title":"杂兴"}
{"author":"陆游","content":"新历在手心怕开，日月联翩相续来。黄金散尽自一快，白发不贷真可哀。无为健羡广成子，千二百年终有死。胶不可黏西去日，刀何由翦东流水？酒无醇醨但痛饮，市酝上尊俱醉耳。堂堂七尺死即休，不饱乌鸢饱蝼螘。","dynasty":"宋代","title":"新历叹"}
{"author":"陆游","content":"一粒之粟，有国有民。二升之釜，浩渺嶙峋。我遊巴陵，始識公面。青蛇鑑，求之不见。","dynasty":"宋代","title":"吕真人赞二首"}
{"author":"陆游","content":"邮亭草草置盘盂，买果煎蔬便有余。自许白云终醉死，不论黄纸有除书。角巾垫雨蝉声外，细葛含风日落初。行遍天涯身尚健，却嫌陶令爱吾庐。","dynasty":"宋代","title":"弥牟镇驿舍小酌"}
{"author":"陆游","content":"我行出柴门，初喜春草生。俛仰几何时，落叶终夜声。嗟我日益老，抱疾况未平。晨兴就盥栉，顾亦强支撑。齐中有两童，熟视不能名；定非张睢阳，大笑颓冠缨。死至人所同，此理何待评；但有一可恨，不见复两京！","dynasty":"宋代","title":"夜闻落叶"}
{"author":"陆游","content":"柘叶飕飕雪意骄，檐头双兔遇归樵。宿酲未解题诗嬾，虚过风流瑞草桥。","dynasty":"宋代","title":"瑞草桥"}
{"author":"陆游","content":"疗饥惟恃粥，动步已须人。欲午犹支枕，经旬不过邻。鹊栖寒自稳，鸥没远难驯。莫笑谋身拙，黄冠学季真。","dynasty":"宋代","title":"遣兴"}
{"author":"陆游","content":"终日颓然蠹简中，门前烟水浩无穷。百年等是一枯冢，四海应无雨放翁。栗玉长枝挑苦笋，胭脂小把翦防风。地偏日永闲无事，拟著珍蔬谱一通。","dynasty":"宋代","title":"初夏杂兴"}
{"author":"陆游","content":"千骑为一队，万骑为一军，朝践狼山雪，暮宿榆关云。将军羽箭不虚发，直到祁连无雁群。隆隆春雷收阵鼓，蜿蜿惊蛇射生弩。落蕃遗民立道边，白发如霜泪如雨。褫魄胡儿作穷鼠，竞裹胡头改胡语。阵前乞降马前舞，檄书夜入黄龙府。","dynasty":"宋代","title":"出塞曲"}
{"author":"陆游","content":"世乱王孙泣路隅，时平野老醉相扶。种桤正可三年大，爱竹何曾一日无。细路迢迢上云雨，轻舟渺渺入菰蒲。暮归剩欲谈幽胜，安得丹青为作图。","dynasty":"宋代","title":"春近山中即事三首其三"}
{"author":"陆游","content":"三十年前接俊游，即今身世寄沧洲。俚声不办谐韶頀，暮气宁能彻斗牛？绿酒可人消永日，黄鹂多事管闲愁。吹笙跨鹤何时去，剩欲平章太华秋。","dynasty":"宋代","title":"自咏"}
{"author":"陆游","content":"征行过孤垒，寂寞已千年。马病霜菅瘦，狐鸣古冢穿。烟尘身欲老，金石志方坚。零落英雄尽，何人共著鞭？","dynasty":"宋代","title":"五月七日夜梦中作"}
{"author":"陆游","content":"雪重从压竹，竹折有奇声；雪深亦莫扫，小窗终夜明。我老尚耐冷，开卷对短檠。龙茶与羔酒，得失不足评。但思被重铠，夜入蔡州城。君勿轻臞儒，有志事竟成。","dynasty":"宋代","title":"雪夜作"}
{"author":"陆游","content":"屏居无俗事，薄暮行溪园。断续风蝉噪，俯仰露叶翻。月出照西壁，参差见檐痕。新沐嬾不栉，清冷入发根。临流挥羽扇，对月倾芳尊。寄谢南昌尉，何必隐市门。","dynasty":"宋代","title":"晚步"}
{"author":"陆游","content":"客枕何时稳，匆匆又束装。快晴生马影，新暖拆花房。沮水春流绿，嶓山晓色苍。阿瞒狼狈地，千古有遗伤。","dynasty":"宋代","title":"晓发金牛"}
{"author":"陆游","content":"久读仙经学养形，未容便应少微星。一枝新锻金雅觜，更向名山斸茯苓。","dynasty":"宋代","title":"出游归卧得杂诗八首其六"}
{"author":"陆游","content":"旧闻五岳多灵药，晚遇高人得秘文。梦境此身常是客，几时归卧华山云？","dynasty":"宋代","title":"杂咏"}
{"author":"陆游","content":"灵府无思踵息微，神光出眦射窗扉。大冠长剑竟何有？尺宅寸园今始归。忧患过前皆梦事，功名自古与心违。三峰二室烟尘静，要试霜天槲叶衣。","dynasty":"宋代","title":"十一月廿七日夜分披衣起坐神光自两眦出若初"}
{"author":"陆游","content":"死诸葛走生仲達，死姚崇賣生张说。看渠临了一著子，诸方倒退三十里。","dynasty":"宋代","title":"宏智禅师真赞"}
{"author":"陆游","content":"吾诗满箧笥，最多夜雨篇。四时雨皆佳，莫若初寒天。纸帐白于毡，纸被软于绵。枕傍小铜匜，海沉起微烟。是时闻夜雨，如丝竹管弦。恨我未免俗，吟讽劝雕镌。南朝空阶语，妙建安前，意谓夺造化，百世莫比肩；安知梧桐句，乃复与并传。夜雨何时无，奇语付後贤。","dynasty":"宋代","title":"夜雨"}
{"author":"陆游","content":"城中酒垆千百所，不忧不售惟忧雨。今年上元灯满城，曲巷深坊闹歌舞。天公不借一日晴，风吹灯死雨如倾。家家移床避屋漏，不闻人声闻屐声。","dynasty":"宋代","title":"上元雨"}
{"author":"陆游","content":"江阁欲开千尺像，云龛先定此规模。斜阳徙倚空三叹，尝试成功自古无。","dynasty":"宋代","title":"能仁院前有石像丈余盖作大像时样也"}
{"author":"陆游","content":"孤云两角不可行，望云九井不可渡。嶓冢之山高插天，汉水滔滔日东去。高皇试剑石为分，草没苔封犹故处。将坛坡陀过千载，中野疑有神物护。我时在幕府，来往无晨暮。夜宿沔阳驿，朝饭长木舖。雪中痛饮百榼空，蹴踏山林伐狐兔。耽耽北山虎，食人不知数。孤儿寡妇雠不报，日落风生行旅惧。我闻投袂起，大呼闻百步，奋戈直前虎人立，吼裂苍崖血如注。从骑三十皆秦人，面青气夺空相顾。国家未发度辽师，落魄人间傍行路。对花把酒学酝藉，空辱诸公诵诗句。即今衰病卧在床，振臂犹思傋征戍。南人孰谓不知兵？昔者亡秦楚三户！","dynasty":"宋代","title":"十月二十六日夜梦行南郑道中既觉恍然揽笔作"}
{"author":"陆游","content":"学道当于万事轻，可怜力浅未忘情。孤愁忽起不可耐，风雨溪头姑恶声。","dynasty":"宋代","title":"夜闻姑恶"}
{"author":"陆游","content":"还乡吴语熟，伏枕越吟悲。接客寒温简，过邻几杖随。独嗟亲旧少，不觉岁时移。陌上人争看，风欹白接篱。","dynasty":"宋代","title":"即事"}
{"author":"陆游","content":"世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。","dynasty":"宋代","tags":"古诗三百首，春天，写雨，忧愁","title":"临安春雨初霁"}
{"author":"陆游","content":"雨暗山陂路，人喧古渡头。庙垣新画马，村笛远呼牛。买饭谙争席，迎潮竞解舟。平生苦吟处，又送一年秋。","dynasty":"宋代","title":"梅市道中"}
{"author":"陆游","content":"日日思归饱蕨薇，春来荠美忽忘归。传夸真欲嫌茶苦，自笑何时得瓠肥？","dynasty":"宋代","title":"食荠"}
{"author":"陆游","content":"小醉初消日未晡，幽窗催破紫云腴。玉川七碗何须尔，铜碾声中睡已无。","dynasty":"宋代","title":"昼卧闻碾茶"}
{"author":"陆游","content":"我荷锄时君赐环，君归我复造清班，无由促席暂握手，每得寄声聊解颜。造物不令成老伴，著书犹喜在名山。半年仅得陈蓴鲫，白首临风涕自潸。","dynasty":"宋代","title":"哭季长"}
{"author":"陆游","content":"发残不胜冠，齿堕欲废嚼；譬如亭皋木，秋至叶自落。岂惟形骸变，意气已非昨。床隅倚拄杖，壁上挂双屩，经旬不出户，薄饭羹藜藿。居然远霜露，因得养腰脚。年衰固应死，延促未可度。人之生实难，寿终固为乐。开卷思千载，阅世等六博。志士有蹈海，儒生亦投阁。何如酿浊醪，遇兴时独酌？半酣望青天，万事付一噱。","dynasty":"宋代","title":"衰甚书感"}
{"author":"陆游","content":"草书学张颠，行书学杨风；平生江湖心，聊寄笔砚中。龙蛇入我腕，疋素忽己穷。余势尚隐辚，此兴嗟谁同！","dynasty":"宋代","title":"暇日弄笔戏书"}
{"author":"陆游","content":"环坐列胡床，儿曹共此凉。风生桐叶坠，露下稻花香。老幸返初服，穷宜归故乡。已无缨可濯，清啸对沧浪。","dynasty":"宋代","title":"南堂纳凉二首其一"}
{"author":"陆游","content":"忍病停朝药，捐书省夜灯。都门下第客，山寺退居僧。天每临幽隐，人何与废兴？能轻马千驷，肯慕稷三升！","dynasty":"宋代","title":"贫甚自励"}
{"author":"陆游","content":"古诗三千篇，删取财十一，每读先再拜，若听清庙瑟。诗降为楚骚，犹足中六律。天未丧斯文，杜老乃独出。陵迟至元白，固已可愤疾；及观晚唐作，令人欲焚笔。此风近复炽，隙穴始难窒，淫哇解移人，往往丧妙质。苦言告学者，切勿为所怵；杭川必至海，为道当择术。","dynasty":"宋代","title":"宋都曹屡寄诗且督和答作此示之"}
{"author":"陆游","content":"大梁二月杏花开，绵衣公子乘传来。桐阴满第归不得，金辔玲珑上源驿。上源驿中搥画鼓，汉使作客胡作主。舞女不记宣和妆，庐儿尽能女真语。书来寄我宴时词，归鬓知添几缕丝？有志未须深感慨，筑城会据拂云祠。","dynasty":"宋代","title":"得韩无咎书寄使虏时宴东都驿中所作小阕"}
{"author":"陆游","content":"水漾萍根风卷絮。倩笑娇颦，忍记逢迎处。只有梦魂能再遇。堪嗟梦不由人做。梦若由人何处去。短帽轻衫，夜夜眉州路。不怕银缸深绣户。只愁风断青衣渡。","dynasty":"宋代","title":"蝶恋花"}
{"author":"陆游","content":"寓世年虽往，安心疾已平。每思丹灶冷，宜觉世缘轻。布被鸡催晓，蓬窗鹊噪晴。呼儿净洗砚，书帖寄青城。","dynasty":"宋代","title":"秋来益觉顽健时一出游意中甚适杂赋五字十首其八"}
{"author":"陆游","content":"渐近新年日愈长，不辞扶病举椒觞。了无一事干灵府，只合终身住醉乡。门飣春盘儿女喜，捣簁腊药婢奴忙。蜀州白首犹痴绍，更为梅花赋断肠。","dynasty":"宋代","title":"岁未尽前数日偶题长句"}
{"author":"陆游","content":"病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。","dynasty":"宋代","tags":"古诗三百首，爱国，励志，忧国忧民，壮志难酬","title":"病起书怀"}
{"author":"陆游","content":"陌上行歌日正长，吴蚕捉绩麦登场。兰亭酒美逢人醉，花坞茶新满市香。","dynasty":"宋代","title":"兰亭道上"}
{"author":"陆游","content":"桃李吹成九陌尘，客中又过一年春。馀寒漠漠城南路，只见鞦韆不见人。","dynasty":"宋代","title":"春日绝句八首其五"}
{"author":"陆游","content":"乡闾耆宿非复前，老章病死今三年。朝来出门为太息，不见此翁催社钱。我比翁虽差识字，向来推择尝为吏，事功自计无一毫，尚不如翁终日醉。","dynasty":"宋代","title":"思北邻韩二翁西邻因庵主南邻章老秀才"}
{"author":"陆游","content":"骑驴夜到苍溪驿，正是猿啼月落时。三十五年如电掣，败墙谁护旧题诗？","dynasty":"宋代","title":"自春来数梦至阆中苍溪驿五月十四日又梦作两"}
{"author":"陆游","content":"断岸饮觳觫，清波跳噞喁。红桥未斜日，白塔已昏钟。诗律与年迈，客愁如酒浓。宋公题壁处，横霭抱孤峰。","dynasty":"宋代","title":"舟中作"}
{"author":"陆游","content":"梦笔桥东夜系船，残灯耿耿不成眠。千年未息灵胥怒，卷地潮声到枕边。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"辙迹当年遍九州，晚归始解卧林丘。爱身每戒玉抵鹊，养气要如刀解牛。柔橹摇残天镜月，短筇领尽石帆秋。尽言未办常扃户，竟是吾身得自由。","dynasty":"宋代","title":"遣兴"}
{"author":"陆游","content":"蝴蝶庄周安在哉！达人聊借作嘲诙。不知自此随缘住，更把晨窗粥几杯？","dynasty":"宋代","title":"病後晨兴食粥戏书"}
{"author":"陆游","content":"我行蒲城道，小疾屏杯酌。癣疥何足言，亦复妨作乐。此身会当坏，百岁均电雹。胡为过自惜，惫卧困鍼烙？未尝脍噞喁，况敢烹郭索。今朝寓空驿，窗户輈寂寞。悠然忽自笑，顿解贪爱缚。红烛映绿樽，奇哉万金药。","dynasty":"宋代","title":"道中病疡久不饮酒至鱼梁小酌因赋长句"}
{"author":"陆游","content":"漂泊干戈到越山，不妨还正切云冠。乾坤策内窥真象，龙虎炉中养旧丹。静爱白云归远岫，时邀明月下层峦。此身已作长闲计，祗愿朝廷四海安。","dynasty":"宋代","title":"成材将还盱江幕以诗四章为贶次韵其二以识别"}
{"author":"陆游","content":"三井久知名，暇日偶一访。栋宇坏欲尽，基址尚闳壮。画墙皆国工，烟云俨天仗，旌旄亚戈戟，佩玉杂弓＊。太古实杰作，笔落九天上，吴生名擅世，睥睨未肯让。规模远有考，意象豪不放。最奇老臞仙，骨立神愈王。石恪虽少怪，用笔亦跌宕。两姝淡蛾眉，非复火食状。尘埃久侵蚀，风雨无盖障。好事未易逢，宁能久亡恙。雍洛劫火余，妙迹尽凋丧。斯游恐难继，伫立增悄怆。","dynasty":"宋代","title":"游三井观"}
{"author":"陆游","content":"围坐团栾且勿哗，饭余共举此瓯茶。麤知道义死无憾，已迫耄期生有涯。小圃花光还满眼，高城漏鼓不停挝。闲人一笑真当勉，小榼何妨问酒家。","dynasty":"宋代","title":"啜茶示儿辈"}
{"author":"陆游","content":"门巷如秋爽，轩窗抵海宽。初还绶若若，已觉面团团。引睡拈书卷，偷闲把钓竿。人生快意事，五月出长安。","dynasty":"宋代","title":"乍自京麈中得归故山作五字识喜"}
{"author":"陆游","content":"肉食从来意自疑，斋盂况与病相宜。老羝昔作春蔬祟，断稿今无晚钓诗。陌上烟苕谁采采？墙阴风叶正离离。人生饥饱初何校，一斛槟榔笑汝痴。","dynasty":"宋代","title":"蔬食"}
{"author":"陆游","content":"风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。","dynasty":"宋代","tags":"古诗三百首，初中古诗，爱国，壮志","title":"十一月四日风雨大作二首"}
{"author":"陆游","content":"过门车马谁曾入，塞路蓬蒿不复锄。雨漏日惟支败屋，鼠余时自缉残书。","dynasty":"宋代","title":"村居书事"}
{"author":"陆游","content":"九天清跸响春雷，百万貔貅扈驾回。不独雨师先洒道，汴流袬袬入淮来。","dynasty":"宋代","title":"书事"}
{"author":"陆游","content":"折柳湖南别尚新，书来已见柳摇春。故情有此胶投漆，薄俗从渠越视秦。长剑拄颐那复梦，短衣掩胫未全贫。有诗亦欲频持寄，肠断西江六六鳞。","dynasty":"宋代","title":"得林正父察院书问讯甚勤以长句寄谢"}
{"author":"陆游","content":"赤米熟炊元自软，黄虀频倒不多酸。纵令酒负寻常债，也胜人求本分官。","dynasty":"宋代","title":"杂兴"}
{"author":"陆游","content":"小院回廊夕照明，放翁宴坐一筇横。铜匜暖彻香初过，铁杵声清药欲成。世事熟看无一可，古人不作与谁评！新凉社酒家家熟，便用阳狂了此生。","dynasty":"宋代","title":"小院"}
{"author":"陆游","content":"足疾惟妨拜，登临故自如。深知造物意，遣遂此心初。东坞闲看竹，西溪独钓鱼。暮归犹未倦，把卷遶前除。","dynasty":"宋代","title":"足疾"}
{"author":"陆游","content":"小小盆池不畜鱼，题诗聊记破苔初。未听两部鼓吹乐，且看一编科斗书。","dynasty":"宋代","title":"作盆池养科斗数十戏作"}
{"author":"陆游","content":"筑城声酸嘶，汉月傍城低。白骨若不掩，高与长城齐。","dynasty":"宋代","title":"古筑城曲"}
{"author":"陆游","content":"槐影桐阴欲满廊，纶巾羽扇自生凉。新篘玉瀣陈双榼，平展风漪可一床。驰骑远分丹荔到，大盆寒浸碧瓜香。湖边谁谓幽居陋？也爱迢迢夏日长。","dynasty":"宋代","title":"逃暑小饮熟睡至暮"}
{"author":"陆游","content":"腊近寒何薄，秋衣著尚宜。年光祈雪见，节物卖灯知。川日初沉後，楼钟欲动时。东窗对儿子，相与细论诗。","dynasty":"宋代","title":"东窗"}
{"author":"陆游","content":"箪瓢虚道不堪忧，闭户方从造物游。安乐本因无事得，功名常忌有心求。洗除仇怨忘蛮触，收歛光芒静斗牛。儿报床头春瓮熟，人间万事转悠悠。","dynasty":"宋代","title":"闭户"}
{"author":"陆游","content":"麦熟与人同喜，虏骄为国私忧。身似五更春梦，家如一宿山邮。","dynasty":"宋代","title":"感事六言"}
{"author":"陆游","content":"溪深不须忧，吴牛自能浮。童儿踏牛背，安稳如乘舟。寒雨山陂远，参差烟树晚。闻笛翁出迎，儿归牛入圈。","dynasty":"宋代","title":"牧牛儿"}
{"author":"陆游","content":"涉涧穿林信意行，翠崖朱栈惬幽情。关关幽鸟将雏语，簌簌幽皇解箨声。藉草一壶消永日，出门几屐了平生。川云正作遮山计，浩荡南风又快晴。","dynasty":"宋代","title":"野兴"}
{"author":"陆游","content":"欹帽扬鞭晚出城，驿亭灯火向人明。多情叶上萧萧雨，更把新凉送客行。","dynasty":"宋代","title":"别建安"}
{"author":"陆游","content":"石笋街西风景幽，醉眠万事付悠悠。倦游我已七年客，促驾春无三日留。枝上蝶稀红药老，舍中蚕起绿桑柔。功名堕甑谁能问，羞作饥鹰夜掣韝。","dynasty":"宋代","title":"三月十六日作"}
{"author":"陆游","content":"若耶溪边鹤发叟，流落一生端坐口。如今不怕桃李嗔，更因竹君得梅友。岭头羁旅万里愁，江上凄凉一杯酒。枝横澹月影在地，蕊插乌巾香馥手。交情岁晚金石坚，孤操凛然真耐久。荒山野水终自得，银烛金壶亦何有？梦魂不接庄周蝶，心事肯付张绪柳？晚来画角动高城，起舞聊为放翁寿。","dynasty":"宋代","title":"小园竹间得梅一枝"}
{"author":"陆游","content":"病入秋来不可当，便从此逝亦何伤。百钱布被敛首足，三寸桐棺埋涧岗。但恨著书终草草，不嫌徂岁去堂堂。今朝生意才丝发，便拟街头醉放狂。","dynasty":"宋代","title":"病少愈偶作二首其二"}
{"author":"陆游","content":"腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。","dynasty":"宋代","tags":"爱国，壮志，感叹，岁月","title":"夜泊水村"}
{"author":"陆游","content":"柳下人家枳作篱，小姑不画入时眉。纬车声出窗扉里，正是新凉夜永时。","dynasty":"宋代","title":"戏书"}
{"author":"陆游","content":"扇子硖中有隐士，清江一曲照柴荆。当时船急失一见，至今空忆暮猿声。","dynasty":"宋代","title":"怀旧"}
{"author":"陆游","content":"前日作雪风败之，今日浓雪雪复作。一寒未暇自为计，宿麦悬知天已诺。灞桥策驴愁露手，新丰买酒聊软脚。胸中正著九云梦，廊庙何加一丘壑？上书陈事固可笑，服药求仙亦成错。不如醉踏一剑腾风云，跨海东谒青童君。","dynasty":"宋代","title":"雪意复作"}
{"author":"陆游","content":"夜雨空阶滴到明，山云忽敛作新晴。门前月淡有檐影，墙外泥乾无屐声。与世日疏愁易遣，入春得暖疾差平。便当剩作沧洲趣，寄语沙鸥勿败盟。","dynasty":"宋代","title":"新晴"}
{"author":"陆游","content":"客来深媿里闾情，近为衰残罢送迎。旋置风炉煎顾渚，剧谈犹得慰平生。","dynasty":"宋代","title":"仲秋书事"}
{"author":"陆游","content":"自蜀还吴会，先凭剑换牛。扫除狂习气，谢绝醉朋俦。去死时犹远，余生已觉浮。即今真惫矣，闭户尚何求？","dynasty":"宋代","title":"感旧"}
{"author":"陆游","content":"上峡闻竹枝，入秦闻乌乌。奏曲未及终，涕泪凄已濡。还山风月夕，菱唱起镜湖。虽无远游感，白首亦穷途。","dynasty":"宋代","title":"杂感六首其四"}
{"author":"陆游","content":"穷老苦畏事，雅意在丘壑；结茆镜湖上，卒岁安寂寞。有门常嬾开，壁间挂双屩。犹恨未远人，静夜闻城角。","dynasty":"宋代","title":"幽居"}
{"author":"陆游","content":"百钱买菅席，锦茵亦何加；疋布缝麤裘，安用狐腋奢。昨者南山僧，松肪寄一车，可以照读书，坚坐待朝霞。顾影为发笑，山童双髻丫。一掬琴高鱼，聊用荐夜茶。","dynasty":"宋代","title":"冬夜"}
{"author":"陆游","content":"秋气入清笳，旗亭酒可赊。长歌穿小市，短帽插幽花。溪女留新蟹，园公饷晚瓜。谁知闲老子，解作醉生涯？","dynasty":"宋代","title":"新秋"}
{"author":"陆游","content":"岁月推迁万事非，放翁可笑白头痴。此生竟出古人下，有志尚如年少时。僻学固应知者少，长歌莫问和予谁。自嘲自解君毋怪，老大从人百不宜。","dynasty":"宋代","title":"自嘲"}
{"author":"陆游","content":"南村牧牛儿，赤脚踏牛立，衣穿江风冷，笠败山雨急。长陂望若远，隘巷忽相及。儿归牛入栏，烟火茆檐湿。","dynasty":"宋代","title":"牧牛儿"}
{"author":"陆游","content":"独立离人境，幽居察物情。蚁知军阵法，虫作纬车声。身老惟贪睡，儿痴亦惰耕。腾腾复兀兀，何以报时平？","dynasty":"宋代","title":"秋怀"}
{"author":"陆游","content":"七十年来又四年，雨声灯影故依然。未收浮世风沤梦，尚了前生蠹简缘。老学辛勤那有补，旧闻零落恐无传。先师钵袋终当付，叹息谁能共著鞭？","dynasty":"宋代","title":"戊午元日读书至夜分有感"}
{"author":"陆游","content":"桑落香浮槲叶杯，甘瓜绿李亦佳哉！虚堂顿解汗挥雨，高枕俄成鼻殷雷。静听风声生槛竹，徐看日影转庭槐。晚凉更动扁舟兴，北渚红蕖已半开。","dynasty":"宋代","title":"逃暑小饮熟睡至暮"}
{"author":"陆游","content":"我生实多邅，九折行晚途。忧伤日熏心，惊见颊与颅。稍生秋风时，竞出寒雨余。星星初尚稀，戢戢不可除。昔如春柳妍，今作霜蓬枯。蓬枯有再绿，念我岂得如。平昔乐方外，固与功名疏。投镊三叹息，金丹岂无书！","dynasty":"宋代","title":"白发"}
{"author":"陆游","content":"放翁真个是村翁，钓渭耕莘事不同。蹴蹋烟云两芒屩，凭陵风雪一篷笼。屡经骇浪身终免，遍阅浮沤寿未穷。幸有春衣堪换酒，道边醉卧示神通。","dynasty":"宋代","title":"村翁"}
{"author":"陆游","content":"落叶纷可扫，幽花寒自开。囷空无雀噪，门静有僧来。孤学时方弃，穷途势莫回。呼儿了租赋，莫待县符催。","dynasty":"宋代","title":"幽居"}
{"author":"陆游","content":"当年走马锦城西，曾为梅花醉似泥。二十里中香不断，青羊宫到浣花溪。","dynasty":"宋代","title":"梅花绝句"}
{"author":"陆游","content":"我阅人间久，深知理恶盈。孳孳训来裔，堇堇作儒生。仕勿卑曹掾，书才记姓名。茆茨不啻足，此外尽浮荣。","dynasty":"宋代","title":"书意示子孙"}
{"author":"陆游","content":"地僻多幽事，官闲慰古心。晚花藏密叶，新笋补疏林。硕果畦丁献，芳醪稚子斟。碧云遮日尽，归路更萧森。","dynasty":"宋代","title":"湖上晚归"}
{"author":"陆游","content":"十里城南路，萧然一秃翁。旧书衰易忘，新句嬾难工。山色春寒淡，溪流宿雨通。街头有良酝，思汝一尊同。","dynasty":"宋代","title":"寄子虡"}
{"author":"陆游","content":"端居厌孤寂，偶系北城舟。天地凄凉色，江湖汗漫游。萤光矜暗夜，虫语报新秋。老去功名意，青灯映布裯。","dynasty":"宋代","title":"城北夜"}
{"author":"陆游","content":"山居谢来客，病体喜新凉。幽草上墙绿，落花沾土香。捐书心自息，听雨梦偏长。菰叶邻人饷，欣然独举觞。","dynasty":"宋代","title":"新凉二首其一"}
{"author":"陆游","content":"采芝夏黄公，卖药韩伯休。吾友子郭子，高趣可与侔。","dynasty":"宋代","title":"郭氏山林十六咏其十六药圃"}
{"author":"陆游","content":"随意上渔舟，幽寻不预谋。清溪欣始泛，野寺忆前游。丰岁鸡豚贱，霜天柿栗稠。余生知有几，且置万端忧。","dynasty":"宋代","title":"随意"}
{"author":"陆游","content":"此心知我岂非天，双鬓皤然气浩然。曾见灰寒百僚底，真能山立万夫前。洛城霜重听宫漏，霅水云深著钓船。拈起吾宗安乐法，人生何处不随缘。","dynasty":"宋代","title":"送芮国器司业"}
{"author":"陆游","content":"奔走当年一念差，归休别觉是生涯。茆檐唤客家常饭，竹院随僧自在茶。禅欠遍参宁得髓，诗缘独学不名家。如今百事无能解，只拟清秋上钓槎。","dynasty":"宋代","title":"南堂杂兴八首其五"}
{"author":"陆游","content":"丰岁欢声动四邻，深秋景气粲如春。羊腔酒担争迎妇，鼍鼓龙船共赛神。处处喜晴过甲子，家家筑屋趁庚申。老翁欲伴乡闾醉，先办长衫紫领巾。","dynasty":"宋代","title":"丰岁"}
{"author":"陆游","content":"萧散山林一幅巾，天公乞与自由身。茅檐不似宫塼暖，日满南窗也可人。","dynasty":"宋代","title":"晨起南窗晴日可爱戏作一绝"}
{"author":"陆游","content":"青帝万里月轮孤，扫尽浮云一点无。正是吾庐秋好夜，上桥浑不要人扶。","dynasty":"宋代","title":"柳桥秋夜"}
{"author":"陆游","content":"断云归岫雨初收，茅舍萧条古渡头。短褐老人垂九十，松枯石瘦不禁秋。","dynasty":"宋代","title":"仲秋书事"}
{"author":"陆游","content":"过尽梅花把酒稀，熏笼香冷换春衣。秦关汉苑无消息，又在江南送雁归。","dynasty":"宋代","title":"闻雁"}
{"author":"陆游","content":"（左口右父）咀初成药，咿哑半掩扉。病知身健乐，闲觉宦游非。小涧看猿饮，枯筇拥鹤归。今朝更堪喜，书札得淮淝。","dynasty":"宋代","title":"卧病杂题"}
{"author":"陆游","content":"祠禄恩宽亦例沾，屏居怀抱苦厌厌。戍边事往功名忤，迎客儿扶老病兼。遇兴榜舟无远近，破愁沽酒任酸甜。残年唯有读书癖，尽发家藏三万签。","dynasty":"宋代","title":"次韵范参政书怀"}
{"author":"陆游","content":"晓入姑苏市，阊门系短篷。老人元不食，买饼餇山童。","dynasty":"宋代","title":"物外杂题"}
{"author":"陆游","content":"使君何所乐，乐在南湖滨。","dynasty":"宋代","title":"句"}
{"author":"陆游","content":"古祠照沧波，老木閟云洞。轻舟不摇楫，正用一风送。汲井漱甘液，扫榻寓幽梦。所恨山未深，城笳听三弄。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"幽径疏篱洗世尘，眼明见此数枝新。横斜恰受三更月，璀璨先回万物春。洛浦淩波矜绝态，缑山骑鹤想前身。放翁著句烦君记，画在生绡却未真。","dynasty":"宋代","title":"南园观梅"}
{"author":"陆游","content":"行年当大耋，卧病涉高秋。丸药作奇验，俶装仍小留。轻沤元泛泛，破屋已飕飕。尚有江湖兴，沙头问钓舟。","dynasty":"宋代","title":"卧病累日羸甚偶复小健戏作"}
{"author":"陆游","content":"臂上烧香拜佛前，愿郎安稳过新年。多情已是长多病，莫要留心在妾边。","dynasty":"宋代","title":"吴娃曲"}
{"author":"陆游","content":"少年不知老境恶，意谓长如少年乐，朝歌夜舞狂不休，逢人欲觅长生药。三二十年底难过，屈指朋侪余几个？就令未死身日衰，朱颜已去谁能那！人间万事如弈棋，我亦曾经少壮时。儿曹纷纷不须挍，岁月推迁渠自知。","dynasty":"宋代","title":"放歌行"}
{"author":"陆游","content":"展转纱幮睡不成，一藤扶惫绕廊行。月升双鹊移枝宿，露下孤萤缀蔓明。汲井忽惊人已起，开门堪叹事还生。羽衣道帽从吾好，柏子烟中起磬声。","dynasty":"宋代","title":"夏夜"}
{"author":"陆游","content":"两翁儿女旧论姻，酒担羊腔喜色新。不遣交情隔生死，固应世好等朱陈。","dynasty":"宋代","title":"秋日郊居"}
{"author":"陆游","content":"碧天万里月正中，清夜弭节长生宫。广寒忽堕人间世，但怪步虚声散瑶台空。四山沉沉万籁寂，夭矫髯龙舞娱客。弭貂老仙期不来，独倚栏干吹玉笛。道人不怕九霄寒，银阙冰壶处处看。天台四万八千丈，明年照我扶藜杖。","dynasty":"宋代","title":"长生观观月"}
{"author":"陆游","content":"宠辱元知不足惊，退居兀兀饯余生。冰鱼可钓羹材足，霜稻方登籴价平。邻媪已安诸子养，园丁初葺数椽成。乡闾喜事吾曹共，一醉宁辞洗破觥。","dynasty":"宋代","title":"书喜"}
{"author":"陆游","content":"超遥天马渥洼来，万里修途忽勒回。爽气即今犹可想，旧游何处不堪哀！梦中有客徵残锦，地下无炉铸横财。欲酹一尊身尚病，鬣封春露湿苍苔。","dynasty":"宋代","title":"哭王季夷"}
{"author":"陆游","content":"草没孔明庐，尘流倚相书。家居四立壁，出驾独辕车。穷达本无择，死生良自如。镜湖三百里，处处侣禽鱼。","dynasty":"宋代","title":"题舍壁"}
{"author":"陆游","content":"摩诃古池苑，一过一消魂。春水生新涨，烟芜没旧痕。年光走车毂，人事转萍根。犹有宫梁燕，卫衔泥入水门。","dynasty":"宋代","title":"摩诃池"}
{"author":"陆游","content":"梨花堆雪柳吹绵，常记梁州古驿前。二十四年成昨梦，每逢春晚即凄然。","dynasty":"宋代","title":"春晚怀山南"}
{"author":"陆游","content":"桐阴清润雨余天，檐铎摇风破书眠。梦到画堂人不见，一双轻燕蹴筝弦。","dynasty":"宋代","title":"夏日昼寝梦游一院阒然无人帘影满堂惟燕蹋筝"}
{"author":"陆游","content":"小雨初增气惨凄，新晴差解病沉迷。虚廊静院听松籁，细草甘泉养鹿麛。寒霭细分山远近，野歌相应路高低。孰知倦客萧然意，水品茶经手自携。","dynasty":"宋代","title":"雨晴"}
{"author":"陆游","content":"重阳未见一枝菊，它日菊开生我愁。高兴亭中香满把，令人北望忆梁州。","dynasty":"宋代","title":"重九无菊有感"}
{"author":"陆游","content":"斗杓运四序，寒暑忽已换。人生知几何，去日难把玩。凭高望烟海，青山忽中断。秋风肺病苏，为子巾一岸。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"遇合生封万户，厄穷不值一钱。此是由来事尔，正须到处欣然。","dynasty":"宋代","title":"六言"}
{"author":"陆游","content":"桑苧柴桑一世豪，区区玩物亦徒劳。品茶未及毁茶妙，饮酒何如止酒高。","dynasty":"宋代","title":"戏述渊明鸿渐遗事"}
{"author":"陆游","content":"百万呼卢事已空，新寒拥褐一衰翁。但悲鬓色成枯草，不恨生涯似断蓬。烟雨凄迷云梦泽，山川萧瑟武昌宫。西游处处堪流涕，抚枕悲歌兴未穷。","dynasty":"宋代","title":"武昌感事"}
{"author":"陆游","content":"上樽不解散牢愁，灵药安能扶死病？千钧强弩无自射虚空，六出奇计终难逃定命。人生斯世无别巧，要在遇物心不竞。忧忘寝食怒裂眦，孰若凭高寄孤咏。炎天一葛冬一裘，藜羹饭糗勿豫谋。耳边闲事有何极，正可付之风马牛。","dynasty":"宋代","title":"短歌行"}
{"author":"陆游","content":"赤日黄尘一点无，负山临水是幽居。爽如瑞露零仙掌，清似寒冰贮玉壶。孤艇过时惊宿鹭，湿烟深处乱风蒲。翛然欲弃人间去，天际联翩谁与俱？","dynasty":"宋代","title":"夏日幽居"}
{"author":"陆游","content":"卧听城门出土牛，罗幡应笑雪蒙头。但须晨起一卮酒，聊洗人间千种愁。处处楼台多侠客，家家船舫待春游。梅花未遍枝南北，定为馀寒得小留。","dynasty":"宋代","title":"戊辰立春日二首其二"}
{"author":"陆游","content":"酒渌孤灯夜，梅黄细雨天。聊成顾影醉，复作曲肱眠。腰下苏秦印，囊中赵壹钱。丈夫随所遇，底处不陶然？","dynasty":"宋代","title":"夜酌"}
{"author":"陆游","content":"桃花坞近钓鱼矶，不比刘郎万里归。水底红云迷醉眼，樽前绛雪点春衣。病依几杖犹能出，老爱风光未忍违。天借清游每穷日，夜深炬火候柴扉。","dynasty":"宋代","title":"连日至梅仙坞及花泾观桃花抵暮乃归二首其二"}
{"author":"陆游","content":"羁怀不复耐悲欢，清镜朝朝雪鬓繁。谢傅畏逢亲友别，庞公思遗子孙安。残骸累岁归民伍，半俸今春上县官。闭户惟须学坚坐，不知更败几蒲团？","dynasty":"宋代","title":"羁怀"}
{"author":"陆游","content":"尽道衰翁懒，乘闲亦出门。修琴来竹院，采药宿山村。雪路鸣长耳，烟堤驾独辕。残年常自在，何以报君恩。","dynasty":"宋代","title":"出游"}
{"author":"陆游","content":"朱朱白白不禁吹，老未忘情作许悲！瑞锦已残犹有梦，明霞初散可无诗？人应偷样传图本，天亦收香付蜜脾。荣悴相寻君看取，晓来青子已团枝。","dynasty":"宋代","title":"落花"}
{"author":"陆游","content":"睡到僧廊响木鱼，庄周蝴蝶两蘧蘧。数声林下华亭鹤，一卷床头笠泽书。云子甑香炊熟後，露芽瓯浅点尝初。若论身逸心无事，台省诸公恐不如。","dynasty":"宋代","title":"起晚戏作"}
{"author":"陆游","content":"老去终年卧草庐，事皆省尽略无余。麈留鼠迹犹嗔拂，风作瓢声固不除。兴发旧醅何害醉，诗成拙笔亦堪书。投床睡美悠然觉，作计今知本不疏。","dynasty":"宋代","title":"省事"}
{"author":"陆游","content":"病去诗情动，寒深酒戒开。儿孙扶每出，邻里唤还来。云重时飞雪，春迟未见梅。山园多芋栗，夜话且燔煨。","dynasty":"宋代","title":"过邻家"}
{"author":"陆游","content":"朝行市尘中，奔马不可及。暮涉清溪流，芒屦了不湿，岩扉一丹灶，山路两书笈。白驴可置掌，童子亦绝粒。邂逅安期生，电逝不暇揖。太华独嶷然，万仞道傍立。","dynasty":"宋代","title":"赠过门道人"}
{"author":"陆游","content":"去日惊钻燧，穷途困负薪。故人天末远，薄俗眼边新。踽踽飘零客，悠悠剩长身。寸心知已矣，端欲为谁陈？","dynasty":"宋代","title":"初夏杂咏"}
{"author":"陆游","content":"窗棂无日影，庭树无风声。微云淡天宇，非阴亦非晴。美哉丰年祥，入我屠苏觥。父老亦共喜，欢言叩柴荆。一饱已有期，惟当力春耕。遣儿牧鸡豚，作社赛西成。","dynasty":"宋代","title":"初春纪事二首其一"}
{"author":"陆游","content":"老子平生喜远游，流麈不惜闇貂裘。江亭吹笛三巴夜，关路骑驴二华秋。但使澄心同止水，自知幻境等浮沤。悠然饱听松风睡，勾漏丹砂底用求？","dynasty":"宋代","title":"远游"}
{"author":"陆游","content":"玉花骢。晚街金辔声璁珑。声璁珑。闲敧乌帽，又过城东。富春巷陌花重重。千金沽酒酬春风。酬春风。笙歌园里，锦绣丛中。","dynasty":"宋代","title":"忆秦娥"}
{"author":"陆游","content":"三年流落巴山道，破尽青衫尘满帽。身如西瀼渡头云，愁抵瞿塘关上草。春盘春酒年年好，试戴银旛判醉倒。今朝一岁大家添，不是人间偏我老。","dynasty":"宋代","tags":"抒情，愤懑，忧国","title":"木兰花·立春日作"}
{"author":"陆游","content":"归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。","dynasty":"宋代","tags":"婉约，写景，抒情，思乡","title":"南乡子·归梦寄吴樯"}
{"author":"陆游","content":"孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。交亲散落如云。又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。","dynasty":"宋代","tags":"爱国","title":"沁园春·孤鹤归飞"}
{"author":"陆游","content":"华鬓星星，惊壮志成虚，此身如寄。萧条病骥。向暗里、消尽当年豪气。梦断故国山川，隔重重烟水。身万里，旧社凋零，青门俊游谁记？尽道锦里繁华，叹官闲昼永，柴荆添睡。清愁自醉。念此际、付与何人心事。纵有楚柁吴樯，知何时东逝？空怅望，鲙美菰香，秋风又起。","dynasty":"宋代","tags":"怀旧，思乡","title":"双头莲·呈范至能待制"}
{"author":"陆游","content":"风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。","dynasty":"宋代","tags":"冬天，写风，写雨，生活，贫穷","title":"十月二十八日风雨大作"}
{"author":"陆游","content":"江左占形胜，最数古徐州。连山如画，佳处缥缈著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","tags":"豪放，咏史怀古，爱国","title":"水调歌头·多景楼"}
{"author":"陆游","content":"江头日暮痛饮。乍雪晴犹凛。山驿凄凉，灯昏人独寝。鸳机新寄断锦。叹往事、不堪重省。梦破南楼，绿云堆一枕。","dynasty":"宋代","tags":"宋词精选，羁旅，孤独，思念","title":"清商怨·葭萌驿作"}
{"author":"陆游","content":"羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。","dynasty":"宋代","tags":"豪放，爱国","title":"汉宫春·初自南郑来成都作"}
{"author":"陆游","content":"绿树暗长亭，几把离尊。阳关常恨不堪闻。何况今朝秋色里，身是行人。清泪浥罗巾，各自消魂。一江离恨恰平分。安得千寻横铁锁，截断烟津？","dynasty":"宋代","tags":"友人，离别","title":"浪淘沙·丹阳浮玉亭席上作"}
{"author":"陆游","content":"剪叶霜风劲，关门谢远游。深村梅映雪，前浦水明楼。蜜熟蜂衙放，膻残蚁阵收。地炉无兽炭，炙背补衣裘。","dynasty":"宋代","title":"闲居七首其七"}
{"author":"陆游","content":"一日日穷穷不醒，一年年老老如期。黄河却有逢清日，白发应无返黑时。","dynasty":"宋代","title":"杂咏"}
{"author":"陆游","content":"柳姑庙前烟出浦，冉冉萦空青一缕；须臾散作四山云，明日来为社公雨。小巫屡舞大巫歌，士女拜祝肩相摩，芳茶绿酒进杂遝，长鱼大胾高嵯峨。常年徵科烦箠楚，县家血湿庭前土。妻啼儿号不敢怨，期会常忧累官府。今年家家有余粟，县符未下输先足。木刻吏，蒲作鞭，自然粟帛如流泉，储积不愁无九年！","dynasty":"宋代","title":"秋赛"}
{"author":"陆游","content":"赵魏胡尘千丈黄，遗民膏血饱豺狼。功名不遣斯人了，无奈和戎白面郎！","dynasty":"宋代","title":"题海首座侠客像"}
{"author":"陆游","content":"沧波极目江乡恨，衰草连天塞路愁。三十年间行万里，不论南北怯登楼。","dynasty":"宋代","title":"秋晚思梁益旧游"}
{"author":"陆游","content":"秋堂露气清，萧爽入毛骨；葛裯耿无寐，坐待山月没。湿萤飞不起，熠熠依衰草。劲风西北号，落叶纷可扫。老生惜岁月，烈士志功名。登临送将去，非复儿女情。悬知青海边，杀气横千里。良时不可失，胡行速如鬼。","dynasty":"宋代","title":"感秋"}
{"author":"陆游","content":"莫笑花前醉堕巾，放翁又看一年春。寻巢燕熟频穿户，酿蜜蜂喧不避人。楚庙羔豚初散社，稽山笋蕨正尝新。要知不负年光处，南陌东阡自在身。","dynasty":"宋代","title":"晚春"}
{"author":"陆游","content":"家浮野艇无常处，身是闲人不属官。但有浊醪吾事足，浮名不作一钱看。","dynasty":"宋代","title":"烟波即事"}
{"author":"陆游","content":"两鬓星星久倦游，凄凉况复寓南州。未甘蟋蟀专清夜，已叹梧桐报素秋。绮语安能敌生死，热官正欲快恩雠。空堂饱作东归梦，梦泊严滩月满舟。","dynasty":"宋代","title":"客思"}
{"author":"陆游","content":"骑驴夜到苍溪驿，正是猿啼月落时。三十五年如电掣，败墙谁护旧题诗？","dynasty":"宋代","title":"自春来数梦至阆中苍溪驿五月十四日又梦作两"}
{"author":"陆游","content":"荣悴元知岂有常，纷纷草木占年光。霜风一扫知何在，楚客从来枉断肠。","dynasty":"宋代","title":"秋思绝句"}
{"author":"陆游","content":"秋色满江干，江枫已半丹。身闲诗简淡，道胜梦轻安。偃蹇怜腰折，清臞鄙面团。何妨杵衣夜，又见岁将残。","dynasty":"宋代","title":"秋夜"}
{"author":"陆游","content":"世事无端自纠纷，放翁隐几对炉熏。好官何恨输玄保，奇字犹须属子云。婆律一铢能敌国，水沉盈握有兼斤。闭门莫怪常终日，不是高人不遣闻。","dynasty":"宋代","title":"秋日焚香读书戏作"}
{"author":"陆游","content":"江鮆堆盘粔籹香，山家节物亦穷忙。桑间葚紫蚕齐老，水面秧青麦半黄。语燕似催春事去，游丝不似客愁长。乡村年少那知此，处处喧呼蹴鞠场。","dynasty":"宋代","title":"残春"}
{"author":"陆游","content":"风露中庭十丈宽，天河仰视白漫漫。难寻仙客乘槎路，且伴吾儿乞巧盘。秋早时闻桐叶坠，夜凉已怯紵衣单。民无余力年多恶，退士私忧实万端。","dynasty":"宋代","title":"癸丑七夕"}
{"author":"陆游","content":"汉末盗贼如牛毛，千戈万槊更相鏖。两都宫殿摩云高，坐见霜露生蓬蒿。渠魁赫赫起临洮，僵尸自照脐中膏。危难继作如崩涛，王朝荒秽谁复薅？踰城散走坠空壕，扶老将幼山中号。昔者群枉根株牢，众愤不能损秋毫；谁知此乱亦不遭，名虽放斥实遁逃。平民踣死声嗷嗷，今兹受祸乃我曹！","dynasty":"宋代","title":"董逃行"}
{"author":"陆游","content":"晨兴秋色已凄凄，咿喔犹闻隔浦鸡。说与膺门谢来客，要乘微雨理蔬畦。","dynasty":"宋代","title":"秋兴"}
{"author":"陆游","content":"去日堂堂挽不回，新年又傍鬓边来。雨声欲作海棠祟，书卷只为春睡媒。村舍瘦蔬供薄酒，地炉微火伴残灰。浩然忽起金鞭兴，漾水嶓山安在哉！","dynasty":"宋代","title":"春雨复寒遣怀"}
{"author":"陆游","content":"松间数语淡交成，不喜将身世上行。安得北窗风雪夜，地炉相对煮芜菁？","dynasty":"宋代","title":"赠僧"}
{"author":"陆游","content":"尘埃车马何憧憧，獐头鼠目厌妄庸。乐哉梦见德人容，巍巍堂堂人中龙。举头仰望太华峰，摄衣欲往路无从。忽然梦断难再逢，空记说法声如钟。","dynasty":"宋代","title":"梦入禅林有老宿方升座或云通悟禅师也"}
{"author":"陆游","content":"遇合生封万户，厄穷不值一钱。此是由来事尔，正须到处欣然。","dynasty":"宋代","title":"六言"}
{"author":"陆游","content":"绿波画桨浣花船，清簟疏帘角黍筵。一幅葛巾林下客，百壶春酒饮中仙。散怀丝管繁华地，寄傲江湖浩荡天。浮世升沉何足计，丹成碧落珥貂蝉。","dynasty":"宋代","title":"席上作"}
{"author":"陆游","content":"锦绣楼前看卖花，麝香山下摘新茶。长安卿相多忧畏，老向夔州不用嗟。","dynasty":"宋代","title":"三峡歌"}
{"author":"陆游","content":"沙路时晴雨，渔舟日往来。村村皆画本，处处有诗材。炊黍孤烟晚，呼牛一笛哀。终身看不厌，岸帻兴悠哉！","dynasty":"宋代","title":"舟中作"}
{"author":"陆游","content":"煨懒残芋，打涂毒鼓。舌本雷霆，毫端风雨。","dynasty":"宋代","title":"芋庵宗慧禅师真赞"}
{"author":"陆游","content":"初夏未觉暑，微阴殊胜晴。藤冠称新沐，蓴菜解余酲。偶据盘陀坐，还扶楖栗行。平生志勋业，今日一毫轻。","dynasty":"宋代","title":"山园杂赋"}
{"author":"陆游","content":"金荷浅酌闲传酒，银叶无烟静炷香。舒雁且为赊死计，鸣鸠便欲策勋忙。散人亦未全无事，枕藉琴书满一床","dynasty":"宋代","title":"暑雨萧萧滴夜长晓窗探借九秋凉"}
{"author":"陆游","content":"山园寂寂闭春风，个里天教著放翁。万事已抛孤枕外，一尊常醉乱花中。闲随戏蝶忘形久，细听啼莺得意同。月桂可怜常在眼，小丛时放一枝红。","dynasty":"宋代","title":"山园"}
{"author":"陆游","content":"华陀囊书久已焚，思邈玉函秘不闻。从医火攻固下策，遣化饭香方普熏。触人正自坐愚直，学道今当输拙勤。勿言将智耄已及，後死或可与斯文。","dynasty":"宋代","title":"病中杂咏十首"}
{"author":"陆游","content":"忽忽新春过，愔愔一室幽。铜灯立雁趾，石鼎揭龙头。老媿人扶拜，贫无食足谋。退居消日月，太半付庄周。","dynasty":"宋代","title":"书室独夜"}
{"author":"陆游","content":"志士慕古人，忠臣挺奇节。就死有处所，天日为无色。太义孰不知，临难欠健决。我思杲卿发，可配嵇绍血。","dynasty":"宋代","title":"读唐书忠义传"}
{"author":"陆游","content":"灯欲残时酒半消，断碪疏雨共无憀。老来万事浑非昔，惟有诗情似灞桥。","dynasty":"宋代","title":"秋夜"}
{"author":"陆游","content":"万里归来值岁丰，解装乡墅乐无穷。甑炊饱雨湖菱紫，篾络迎霜野柿红。坏壁尘埃寻醉墨，孤灯饼饵对邻翁。微官行矣闽山去，又寄千岩梦想中。","dynasty":"宋代","title":"归云门"}
{"author":"陆游","content":"数家茅屋自成村，地碓声中昼掩门。寒日欲沉苍雾合，人间随处有桃源。","dynasty":"宋代","title":"小舟游近村舍舟步归"}
{"author":"陆游","content":"黑云黯黯如翻鸦，急霰飒飒疑投沙。初闻万窍号地籁，已见六出飞天花。宁论异事吠群犬，且喜和气连千家。穿帘投隙矜妩媚，平坑塞谷迷谽?。遥遥林塔出玉笋，渺渺江路蟠修蛇。扣门方拟贳邻酒，篝火更欲寻僧茶。悬知朝士集阙角，靴声入贺趋正衙。吾衰久矣尚何说，所幸一稔均幽遐。","dynasty":"宋代","title":"雪歌"}
{"author":"陆游","content":"唐年兰若占闲坊，名画萧条半在亡。簌簌疏篁常似雨，阴阴古屋自生凉。入门叠鼓初催讲，唤马斜阳欲满廊。显晦熟思真有数，万金奇迹弃颓墙。","dynasty":"宋代","title":"乾明阮观画"}
{"author":"陆游","content":"芳荃真妙士，霜菊亦奇才。邂逅心生敬，慇勤手自培。扶持新长桂，护惜欲残梅。此意何人解，颓然付酒杯。","dynasty":"宋代","title":"山园杂赋四首其四"}
{"author":"陆游","content":"天公似欲败蚕麰，雨冒南山暮不收。騃女痴儿那念此，贪看科斗满清沟。","dynasty":"宋代","title":"春雨绝句"}
{"author":"陆游","content":"偶筑湖边舍，侵寻四十春。山丘未薶骨，诗酒尚关身。樵路霜侵屦，渔舟雨垫巾。忝蒙乡党敬，六圣有遗民。","dynasty":"宋代","title":"书南堂壁"}
{"author":"陆游","content":"庭草犹残绿，溪枫已半丹。谁知此翁健，又见一年寒。幻境槐安梦，危机竹节滩。如今浑过尽，摩腹且加餐。","dynasty":"宋代","title":"秋晚"}
{"author":"陆游","content":"去去投山驿，悠悠解橐装。斜阳穿破厩，落叶满空廊。舞简村巫醉，涂朱野女妆。近行吾亦倦，假寝据胡床。","dynasty":"宋代","title":"驿壁偶题"}
{"author":"陆游","content":"吾庐虽小亦佳哉！新作柴门斸绿苔。拄杖每阑归鹤入，钓船时带夕阳来。墟烟隔水霏霏合，篱菊凌霜续续开。千里安期那可得，笑呼邻父共传杯。","dynasty":"宋代","title":"吾庐"}
{"author":"陆游","content":"病愈都忘老，晴和已似春。畦蔬青长甲，塘水绿生鳞。酒碗论交密，丹炉作梦新。穷居那敢恨，幸远庾公尘。","dynasty":"宋代","title":"十二月一日"}
{"author":"陆游","content":"新作小溪园，牵藤迮缚门。钓船横北渚，樵路接东村。静坐依林樾，慵眠傍竹根。还家日已夕，栖雀闹黄昏。","dynasty":"宋代","title":"小园"}
{"author":"陆游","content":"征途暗尽旧貂裘，归卧林间喜自由。体倦尚凭书引睡，心安不假酒攻愁。丹炉弄火经年熟，竹院听琴竟日留。今旦理髯还一笑，白间时有黑丝抽。","dynasty":"宋代","title":"道院杂兴"}
{"author":"陆游","content":"故岁无多雪，新春乃尔寒。柴车归里社，茅舍老江干。客熟沽醨啜，孙痴索饭抟。更怜菘芥长，殊胜仰园官。","dynasty":"宋代","title":"春寒"}
{"author":"陆游","content":"新丰买酒慰无聊，冲雪骑驴上濿桥。罴老尚堪吞?子，松风何至羡山苗？","dynasty":"宋代","title":"述志"}
{"author":"陆游","content":"买鱼赊酒皆高兴，野店溪桥图画中。从此衰翁自行耳，不须多事唤蛮童。","dynasty":"宋代","title":"幽居书事"}
{"author":"陆游","content":"春水六七里，夕阳三四家。儿童牧鹅鸭，妇女治桑麻。地僻衣巾古，年丰笑语哗。老夫维小艇，半醉摘藤花。","dynasty":"宋代","title":"泛湖至东泾"}
{"author":"陆游","content":"清沟东畔翦蓁菅，虽设柴门尽日关。远引寒泉成碧沼，稍通密竹露青山。幽花泣露开仍落，好鸟穿林去复还。更上横冈吾所爱，小儿试觅屋三间。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"长生固非道，得道自长生。书不传关尹，言谁契广成。罗浮观日出，句曲听松声。闻说长安好，何妨醉太平。","dynasty":"宋代","title":"山家五首其三"}
{"author":"陆游","content":"今日拆汝书，一读眼为明。知汝即日归，明当遣舟迎。想汝片帆东，翩若飞鸿征。薄暮过梅市，咿讴双橹声。到家亦尚早，城楼初发更。草草一尊酒，为汝手自倾。夜分不能寐，顿忘衰病婴。岂惟病良已，白头黑丝生。暂别亦不恶，益重父子情。自今日相守，北窗同短檠。六经焰久伏，百氏方纵横。世俗摈孤学，未易口舌争。此责在学者，草莱勿自轻。汝壮父未死，相勉在力行。","dynasty":"宋代","title":"遣舟迎子遹因寄古风十四韵"}
{"author":"陆游","content":"束发初学诗，妄意薄风雅。中年困忧患，聊欲希屈贾。宁知竟卤莽，所得才土苴；入海殊未深，珠玑不盈把。老来似少进，遇兴颇倾泻；犹能起後生，黄河吞钜野！","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"置酒何由办咄嗟，清言深媿淡生涯。聊将横浦红丝磑，自作蒙山紫笋茶。","dynasty":"宋代","title":"秋晚杂兴"}
{"author":"陆游","content":"蒸郁不可过，开门星满天。身还倚藤杖，手自酌岩泉。鸡唱犹相续，鸦飞忽已翩。事随朝日出，佳思复茫然。","dynasty":"宋代","title":"秋夜五鼓初起坐堂上至旦"}
{"author":"陆游","content":"先生久已蜕氛埃，道上犹传旧卜台。乞得寒泉濯肝肺，真成万里不虚来。","dynasty":"宋代","title":"严君平卜台"}
{"author":"陆游","content":"北风卷野天昼晦，雨如弩镞穿屋背。老夫下床行蹑履，稚子抱书坐持盖。岂无长楸与巨竹，干折枝携共颠沛。孰能不动安如山？屹立庭前独苍桧。","dynasty":"宋代","title":"苍桧"}
{"author":"陆游","content":"萧萧华发映乌巾，五十年前故史臣。正使老来无老伴，未妨闲处作闲人。按行池水知增耗，点检庭花见故新。更有庵中策勋事，投床鼻息聒比邻。","dynasty":"宋代","title":"闲咏"}
{"author":"陆游","content":"苍璧与黄琮，初非俗所贵，粲然荐缫藉，可对越天地。我岂卖饼儿，自衒三家市；持盘叫道边，虽售无乃媿！文章等卜祝，王公以儒戏；书成藏名山，此是千载事。","dynasty":"宋代","title":"寓怀"}
{"author":"陆游","content":"伏义三十余万岁，传者太山一毫芒。春秋虽自鲁麟绝，礼乐盖先秦火亡。孟轲财能道封建，孔子已不言鸿荒。於虖易学幸未泯，安得名山处处藏！","dynasty":"宋代","title":"元日读易"}
{"author":"陆游","content":"凛凛冰霜晨，皎皎风月夜。南山有飞仙，来结寻梅社。","dynasty":"宋代","title":"梅花绝句十首其一"}
{"author":"陆游","content":"万瓦如鳞百尺梯，遥看突兀与云齐。宝帘风定灯相射，绮陌尘香马不嘶。星陨半空天宇静，莲生陆地客心迷。归途细踏槐阴月，家在花行更向西。","dynasty":"宋代","title":"天中节前三日大圣慈寺华严阁燃灯甚盛游人过"}
{"author":"陆游","content":"存神止虑自长年，黄老遗书汉尚传。妙语虽传人不省，却从丹灶觅神仙。","dynasty":"宋代","title":"秋思"}
{"author":"陆游","content":"劳生常羡髑髅乐，死时却悔生时错。花前有酒不肯狂，回首朱频已非昨。君看古来贤达人，终日饮酒全其真。世间万事竟何有？金樽翠杓差关身。放翁少日无凡客，飞觞纵乐皆豪杰；清歌一曲梁尘起，腰鼓百面春雷发。故人仙去蓬莱宫，鸾丝凤竹醉春风。石帆山下孤舟雪，一段清愁付此翁。","dynasty":"宋代","title":"对酒怀丹阳成都故人"}
{"author":"陆游","content":"齿发凋残志有余，一编聊复遂吾初。老来每恨无同学，梦里犹曾得异书。家世偏憎慕青紫，儿童切莫话龙猪。正令世世皆农圃，廉让何妨化里闾。","dynasty":"宋代","title":"秋夜读书有感"}
{"author":"陆游","content":"庭院萧条秋意深，铜炉一炷海南沉。幽人听尽芭蕉雨，独与青灯话此心。","dynasty":"宋代","title":"雨夜"}
{"author":"陆游","content":"士生学六经，是为圣人徒。处当师颜原，出当致唐虞。斯文阵堂堂，临敌独援枹。异端满天下，一扫可使无。乃知立事功，先要定规模。彼虽力移山，安能夺匹夫！","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"楸垂落索槐吐花，溪女采莲童抱瓜。一年光景又将半，愈老愈知生有涯。","dynasty":"宋代","title":"即事"}
{"author":"陆游","content":"八十颓龄安所归，萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴二首其一"}
{"author":"陆游","content":"倾家酿酒三千石，闲愁万斛酒不敌。今朝醉眼烂岩电，提笔四顾天地窄。忽然挥扫不自知，风云入怀天借力。神龙战野昏雾腥，奇鬼摧山太阴黑。此时驱尽胸中愁，槌床大叫狂堕帻。吴牋蜀素不快人，付与高堂三丈壁。","dynasty":"宋代","title":"草书歌"}
{"author":"陆游","content":"买薪贷粟不曾知，一事无营尽日嬉。耋老却如童稚日，早眠晏起食无时。","dynasty":"宋代","title":"杂感"}
{"author":"陆游","content":"冻研笑臞儒，雕弓隐猎徒。不成平赵魏，正可老江湖。憔悴头虽秃，轮囷胆尚麤。咸阳呼五白，何遽不能卢！","dynasty":"宋代","title":"纵笔"}
{"author":"陆游","content":"士生始志学，固为圣人徒，人人可稷契，世世皆唐虞。仰事与俯育，治道无绝殊。孔孟之所传，世俗顾谓迂。申韩尚刻薄，老庄竞虚无。尔车非不良，盍行九轨途。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"大舸凌惊涛，飞渡青玉峡。虚壁云蒙蒙，阴洞风飒飒。拂天松盖偃，入水山脚插。炎曦忽摧破，亭午手忘箑。悬知今夜喜，月白宿沙夹。旷哉七泽游，盟鸥不须歃。","dynasty":"宋代","title":"舟出下牢关"}
{"author":"陆游","content":"我阅人间久，深知理恶盈。孳孳训来裔，堇堇作儒生。仕勿卑曹掾，书才记姓名。茆茨不啻足，此外尽浮荣。","dynasty":"宋代","title":"书意示子孙"}
{"author":"陆游","content":"修名宁复冀，馀日苦无多。已叹堂堂去，将如寂寂何。编篱护香草，埋盎贮清波。儿戏君无笑，相从且浩歌。","dynasty":"宋代","title":"初夏幽居杂赋七首其七"}
{"author":"陆游","content":"为善孳孳进德新，鸡鸣每念舜何人。此身强健直须勉，一日会当无此身。","dynasty":"宋代","title":"闻鸡鸣自警"}
{"author":"陆游","content":"三受降城无壅城，贼来杀尽始还营。漠南漠北静如扫，清夜不闻胡马声。","dynasty":"宋代","title":"军中杂歌"}
{"author":"陆游","content":"蓬窗灯火耿疏篱，正是寒沙雁到时。头少二毛真笃老，口无纵理亦长饥。朝闻夕死固当勉，幼学壮行嗟已迟。小竖夜阑私怪我，俨然危坐若深思。","dynasty":"宋代","title":"九月十日夜独坐"}
{"author":"陆游","content":"丈夫不虚生世间，本意灭虏收河山；岂知蹭蹬不称意，八年梁益凋朱颜。三更抚枕忽大叫，梦中夺得松亭关。中原机会嗟屡失，明日茵席留余潜。益州官楼酒如海，我来解旗论日买。酒酣博簺为欢娱，信手枭卢喝成采。牛背烂烂电目光，狂杀自谓元非狂。故都九庙臣敢忘？祖宗神灵在帝旁。","dynasty":"宋代","title":"楼上醉书"}
{"author":"陆游","content":"祓除情累烟波上，放荡胸怀诗酒中。禹会桥边潮落处，夕阳几度系孤蓬。","dynasty":"宋代","title":"闲游"}
{"author":"陆游","content":"舴艋为家云作友，流年尽付樽中酒。清啸穿林鸾凤吟，草书落纸龙蛇走。人间无复王景略，千载风云常寂寞。安得熊罴十万师，蹴踏幽并洗河洛？","dynasty":"宋代","title":"醉中作"}
{"author":"陆游","content":"梦笔桥边听午钟，无穷烟水似吴松。前年送客曾来此，惟有山僧认得侬。","dynasty":"宋代","title":"烟波即事"}
{"author":"陆游","content":"少年岂知酒，借醉以作狂；中年狂已歇，始觉酒味长，湛湛瘿樽绿，酌以红螺觞，醒醉不可名，兀坐万事忘。","dynasty":"宋代","title":"杂兴"}
{"author":"陆游","content":"谢事久悬车，为农嬾荷鉏。破裘寒旋补，残发短犹梳。槁木忘荣谢，闲云任卷舒。心知老当逸，先罢夜观书。","dynasty":"宋代","title":"闲记老境"}
{"author":"陆游","content":"旧疾乘衰作，长贫与嬾宜。羁愁惟付酒，史课未妨诗。雨入残更滴，霜逢闰岁迟。新春真耄及，不用卜归期。","dynasty":"宋代","title":"卧疾"}
{"author":"陆游","content":"荒郊贸贸行，断垄俋俋耕。常情所藉躏，岂复怀不平。归来卧破屋，中惟一床横。且烧生柴火，静听湿雪声。","dynasty":"宋代","title":"雪夜"}
{"author":"陆游","content":"曲肱饮水彼何人，汝独何为厌贱贫？大节勿污千载史，少时便尽百年身。图书幸可传遗业，鸡黍何妨约近邻。今日伸秋还小雨，剩鉏麦垄待新春。","dynasty":"宋代","title":"自规"}
{"author":"陆游","content":"短鬓萧条失故青，人间真似宿邮亭。正令宽作十年梦，安用更留三日醒。覆瓿书成空自苦，击辕歌罢遣谁听？客来若觅衰翁处，睡起悠然倚素屏。","dynasty":"宋代","title":"病起镜中见白发此去七十无十寒暑矣偶得长句"}
{"author":"陆游","content":"我梦入烟海，初日如金熔，赤手骑怒鲸，横身当渴龙。百日京尘中，诗料颇阙供。此夕复何夕，老狂洗衰慵。梦觉坐叹息，杳杳三茆钟；车马动晓陌，不竟睡味浓。平生击虏意，裂眦发上冲，尚可乘一障，凭堞观传烽。","dynasty":"宋代","title":"我梦"}
{"author":"陆游","content":"郁蒸作不解，风雨来有信，岂惟窗户清，更喜草木润。简编既陈前，灯火亦可近。跂予望圣贤，倾河洗骄吝。扶衰幸未死，吾道其少进。安得平生欢，怀抱为君尽？","dynasty":"宋代","title":"北窗雨中作"}
{"author":"陆游","content":"我生无它营，半世随宦牒。谗波方稽天，忧与愁相接。中间稍自觉，万事付马曹。告归幸见听，泊与淡相遭。日晏突无烟，垢面有爪痕，读书则未置，可笑习气存。造物哀其穷，畀之大耳儿。儿亦好古学，乃不售有司。谓当鸢瑟缩，乃如鹤昂藏，父子共薄饭，忍饥讲虞唐。丰凶有常数，穮蔉当自力；古言不吾欺，岁晚於汝食。","dynasty":"宋代","title":"读书示子遹"}
{"author":"陆游","content":"俗子俗到骨，一揖已溷人;不知此曹面，何处得许尘?我非作崖堑，汝自不可亲。道途逢使君，令我生精神。顿增江山丽，更觉风月新。对床得晤语，倾倒夜达晨。亟起忘缚裤，小醉或堕巾。缭出锦城南，问讯江梅春。煎茶憩野店，唤船截烟津。凄凉吊废苑，萧散夸闲身。暮归度略彴，月出水鳞鳞。思君去已远，此会何由频。","dynasty":"宋代","title":"别後寄季长"}
{"author":"陆游","content":"柴车无与驾，篷艇亦须人。赖有拄杖子，能扶羸病身。云山翠屏合，烟月玉钩新。萧散湖塘路，微风吹葛巾。","dynasty":"宋代","title":"晚步至湖上"}
{"author":"陆游","content":"光阴百岁已中分，拟结茅茨老白云。万里谁怜新卧疾，九重犹记旧能文。枕边得句题屏叠，马上看山隔帽裙。终恨无劳糜廪粟，夜窗聊策读书勋。","dynasty":"宋代","title":"夜分读书有感"}
{"author":"陆游","content":"散发江天嬾出游，衡门日落锁梧楸。火云突兀方蒸暑，银汉纵横已报秋。熠熠露萤黏径草，冬冬漏鼓下谯楼。追凉明日无奇策，聊向林间卜雨鸠。","dynasty":"宋代","title":"中庭纳凉"}
{"author":"陆游","content":"荠糁芳甘妙绝伦，啜来恍若在峨岷。蓴羹下豉知难敌，牛乳抨酥亦未珍。异味颇思修净供，秘方常惜授厨人。午窗自抚膨脝腹，好住烟村莫厌贫。","dynasty":"宋代","title":"食荠糁甚美盖蜀人所谓东坡羹也"}
{"author":"陆游","content":"台省诸公六出奇，江湖狂客一生痴。无人为问净光老，抚掌掀髯端为谁？","dynasty":"宋代","title":"壁老求笑庵诗"}
{"author":"陆游","content":"池馆登临雪半消，梅花与我两无聊。青羊宫里应如旧，肠断春风万里桥！","dynasty":"宋代","title":"梅花绝句"}
{"author":"陆游","content":"钟鼓楼前官样花，谁令流落到天涯？少年妄想今除尽，但爱清樽浸晚霞。","dynasty":"宋代","title":"紫薇"}
{"author":"陆游","content":"盘箸贫犹设，杯盂老更耽。宗文树鸡栅，灵照挈蔬篮。径醉眼花乱，高眠鼻息酣。觉来寒日晚，落叶拥茆庵。","dynasty":"宋代","title":"小酌"}
{"author":"陆游","content":"黑云塞空万马屯，转盼白雨如倾盆，狂风疾雷撼乾坤，壮哉涧壑相吐吞。老龙腾拏下天阍，鳞间火作电脚奔。巨松拔起十年根，浮槎断梗何足论。我诗欲成醉墨翻，安得此雨洗中原，长河衮衮来昆仑，鹳鹊下看黄流浑。","dynasty":"宋代","title":"五月十四日夜梦一僧持诗编过予有暴雨诗语颇"}
{"author":"陆游","content":"我识康庐面，亦抚终南背，平生爱山心，於此可无悔。晚归古会稽，开门与山对。奇峰绾髻鬟，横岭扫眉黛。岂亦念孤愁，一日变万态。风月娱朝夕，云烟阅明晦。一洗故乡悲，更益吾庐爱。东偏得山多，寝食鲜不在。宁无度世人，谈笑见英概。御风倘可留，为我倾玉瀣。","dynasty":"宋代","title":"稽山"}
{"author":"陆游","content":"潮生抹沙岸，云薄漏月明。江头晓色动，鸦起人未行。扶携度长桥，仰视天宇清。遥怜系舟人，听我高屐声。水槛得小憩，一笑拄杖横。澄漪弄孤影，微风吹宿酲。湛然方寸间，不受尘事撄。寄语市朝人，此乐未易名。","dynasty":"宋代","title":"夜漏欲尽行度浮桥至钱清驿待舟"}
{"author":"陆游","content":"平生万事付之天，百折犹能气浩然。试问软尘金络马，何如柔橹月侵船？英雄到底是痴绝，富贵但能妨醉眠。三百里湖随意住，人间真有地行仙。","dynasty":"宋代","title":"舟中戏书"}
{"author":"陆游","content":"残暑才属尔，新春还及兹。真当名百药，何止谒三医？半夜暾朝日，晨兴饮上池。金丹有门户，草木尔何知！","dynasty":"宋代","title":"题药囊"}
{"author":"陆游","content":"南郑戍还初过蜀，朝衫与鬓犹争绿。逢春饮酒似长鲸，醉里千篇风雨速。唐安池馆夜宴频，潋潋玉船摇画烛，红索琵琶金缕花，百六十弦弹法曲，曲终却看舞霓裳，嫋嫋宫腰细如束。明朝解酲不用酒，起寻百亩东湖竹。归吴寂寞时自笑，纵有诗情谁省录？今年二顷似可谋，去斸云根结茅屋。","dynasty":"宋代","title":"忆唐安"}
{"author":"陆游","content":"隔岁租园不计钱，杨梅海里过年年。痴人只竞闲名利，那信三山是地仙。","dynasty":"宋代","title":"项里观杨梅"}
{"author":"陆游","content":"天孙独处河之湄，龙梭夜织冰蚕丝，机头翦落光陆离。骑鲸仙人醉题诗，字大如斗健欲飞，利刃猛斫生蛟螭，墨渴字燥尤怪奇，百潜影神灵悲。呜呼束云作笔兮海为砚，激水上腾龙野战；乾坤震荡人始惊，笔未落时谁得见？","dynasty":"宋代","title":"观苏沧浪草书绢图歌"}
{"author":"陆游","content":"吾生真是一枯蓬，行遍人间路未穷。暂听朝鸡双阙下，又骑羸马万山中。重裘不敌晨霜力，老木争号夜谷风。切勿重寻散关梦，朱颜改尽壮图空。","dynasty":"宋代","title":"宿僊霞岭下"}
{"author":"陆游","content":"昧爽睡餍足，起扶藜杖行。关山开晓色，草木度秋声。市晚船初发，奴勤地已耕。道边多野菜，小摘助晨烹。","dynasty":"宋代","title":"晨出"}
{"author":"陆游","content":"发已凋疏齿已摇，高谈谁与慰无聊？苦心虽呕何由出，病骨非谗亦自销。玉雪细尘烹瑞草，烟脂小把斸灵苗。贺公吴语吾能似，太息遗魂不可招。","dynasty":"宋代","title":"龟堂独坐遣闷"}
{"author":"陆游","content":"长腰玉粒出新舂，秋穫真成亩一钟。衣食粗供官赋足，何妨世世作耕农。","dynasty":"宋代","title":"龟堂杂题四首其三"}
{"author":"陆游","content":"青鬓当时映绿衣，尧功曾预记巍巍。玄都春老人何在？华表天高鹤未归。流辈凋疏情话少，年光迟暮壮心违。倚楼不用悲身世，倦鷁无风亦退飞。","dynasty":"宋代","title":"感事"}
{"author":"陆游","content":"衣绅飘举发飕飕，一鹤聊为太华游。每过名山思小憩，天风浩浩不容留。","dynasty":"宋代","title":"记梦"}
{"author":"陆游","content":"痴顽老子老无能，游惰农夫酒肉僧。闭著庵门终日睡，任人来唤不曾应。","dynasty":"宋代","title":"龟堂杂题"}
{"author":"陆游","content":"死生归有命，荣悴出无心。苔井闲磨剑，松窗自斲琴。","dynasty":"宋代","title":"幽事绝句"}
{"author":"陆游","content":"晓出东城数帜红，蒙茸狐貉拥衰翁。郊墟欺岁萧条後，风雪穷冬惨淡中。耐辱已惭非士节，端忧未办济民穷。诞欺成俗真当惧，谁挽天河一洗空？","dynasty":"宋代","title":"晓出东城马上作"}
{"author":"陆游","content":"初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。","dynasty":"宋代","tags":"送别，写景，忧国","title":"送七兄赴扬州帅幕"}
{"author":"陆游","content":"穷每占周易，闲惟读楚骚。病随灾渐退，嬾与拙相遭。投枕灯初上，披衣日已高。清愁亦可剪，无处买并刀。","dynasty":"宋代","title":"遣怀"}
{"author":"陆游","content":"学者学圣人，斯须不容苟。百年乐箪瓢，千载仰山斗。家庭盛弦诵，父子相师友。但令书种存，勿媿耕垄亩。","dynasty":"宋代","title":"东斋杂书"}
{"author":"陆游","content":"谤誉纷纷笑杀侬，此身本自等虚空。大鹏境界纤尘里，旷劫年光掣电中。翻动烟霞长鑱在，招呼风月一尊同。是凡是圣谁能测，试问西邻织屦翁。","dynasty":"宋代","title":"述怀"}
{"author":"陆游","content":"读书万卷裂儒衣，黄金可成弃不为。快哉天马不可羁，开口便呼临济儿。诸方蹴蹋莫支持，吾州一老偶得之。闭门夜付僧伽黎，明日声价羽檄驰。弟子不必不如师，黄龙所立尤瑰奇。空山鬼火号狐狸，筑屋千础食万缁。痴人不解公游嬉，嫉怒欲碎门前碑。世衰道丧士自欺，山林亦复践骇机。长谣寄公公试思，吾辈救此当何施？","dynasty":"宋代","title":"寄黄龙升老"}
{"author":"陆游","content":"洛阳化为灰，棘生铜驼陌。讨贼志不成，父老泣陵柏。","dynasty":"宋代","title":"先主庙次唐贞元中张俨诗韵"}
{"author":"陆游","content":"野馆多幽事，畸人无俗情。静分书句读，戏习酒章程。药褚藏难见，棋枰算未成。悠然寄孤啸，吾岂固逃名。","dynasty":"宋代","title":"幽事二首其二"}
{"author":"陆游","content":"春晚气始和，微云淡朝阳，开轩面小庭，露渍蔷薇香。游丝卷欲尽，忽复百尺长；而我正遗事，枕藉书一床。谗波虽稽天，未遽妨人狂。惟当倾绿酒，莫待熟黄粱。","dynasty":"宋代","title":"仪曹直庐"}
{"author":"陆游","content":"老子虽贫未易量，风流犹在小茆堂。蒲萄锦覆桐孙古，鹦鹉螺斟玉瀣香。千点荷声先报雨，一林竹影剩分凉。秋来便有欣然处，新种蓴丝已满塘。","dynasty":"宋代","title":"秋兴"}
{"author":"陆游","content":"路转屏风叠，云藏帝子家。穷幽行荦确，息倦倚槎牙。绿藓封茶树，清霜折药花，世无勾漏令，谁此养丹砂？","dynasty":"宋代","title":"储福观"}
{"author":"陆游","content":"秀目大头颅，英姿举世无。平生一瓦无，何处有天厨？","dynasty":"宋代","title":"题宣律师画像"}
{"author":"陆游","content":"帝命煌煌敕百神，方倾天汉洗胡尘。但须荆州一好汉，安用商山四老人。竹帛恐贻千古笑，江湖未媿百年身。此心欲与何人说？病足呻吟又过春。","dynasty":"宋代","title":"书意"}
{"author":"陆游","content":"壮年一箭落双鵰，野饷如今撷药苗。寒与梅花同不睡，闷寻鹦鹉说无憀。乌丝阑上诗初就，绿绮声中酒半消。老去可怜风味在，未应山海混渔樵。","dynasty":"宋代","title":"遣兴"}
{"author":"陆游","content":"镜水西头破茅屋，绍兴初载旧书生。门无车马终年静，身卧云山万事轻。三釜昔伤贫藉禄，一廛今幸老为氓。断蓬不是无飞处，莫与飘风抵死争。","dynasty":"宋代","title":"题斋壁"}
{"author":"陆游","content":"经行犹记髧髦初，所至浑如过故墟。桥废夕阳空鹤表，碑亡春草没龟趺。荒郊渺渺羊牛下，丛木萧萧鸟雀呼。可恨一衰今至此，右携筇杖左人扶。","dynasty":"宋代","title":"予十许岁即往来云门诸山今复与诸子来追念凄"}
{"author":"陆游","content":"西蜀琵琶逻逤槽，梨园旧谱郁轮袍。绣筵银烛燕宫夜，一饮千锺未足豪。","dynasty":"宋代","title":"琵琶"}
{"author":"陆游","content":"毒热惮轻出，新凉寻旧盟。西郊犹近市，北崦渐谋耕。松菊有佳色，山林无俗情。行行望绩火，一点隔林明。","dynasty":"宋代","title":"北崦"}
{"author":"陆游","content":"悠悠马上困思茶，休歇僧房到日斜。殿背无人绿钱满，小盆零落珊瑚花。","dynasty":"宋代","title":"华亭院僧房"}
{"author":"陆游","content":"圣时恩厚赐馀生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。","dynasty":"宋代","title":"致仕后岁事有望欣然赋诗"}
{"author":"陆游","content":"夏浅清阴满，村深白日长。言多思寂默，酒醒悔猖狂。老马漫知路，钝锥宁出囊？此翁真耄矣，嬾於亦何伤？","dynasty":"宋代","title":"东窗遣兴"}
{"author":"陆游","content":"雅意元知止，遄归喜遂初。久闲棋格长，多病钓徒疏。渍药三升酒，支头一束书。儿曹看翁嬾，切勿厌蜗庐。","dynasty":"宋代","title":"幽居杂题"}
{"author":"陆游","content":"此老在家如出家，蒲团趺坐读南华。湿云不散雁呼伴，幽室无声灯坠花。心法先当破窠窟，世缘最忌养萌芽。行年七十方知悔，万事无涯生有涯。","dynasty":"宋代","title":"明日复雨排闷"}
{"author":"陆游","content":"小室舍东偏，满窗朝日妍。研池生细浪，香岫起微烟。欲极图书乐，少须冰雪天。犹胜禅榻上，仅仅占三椽。","dynasty":"宋代","title":"堂东小室深丈袤半之戏作"}
{"author":"陆游","content":"残菊一枝香未残，夜窗拈起百回看。过时只恐难相笑，我是三朝旧史官。","dynasty":"宋代","title":"残菊"}
{"author":"陆游","content":"丹碧参差盛一时，殿楹三秀见金芝。汉庭漫道多才杰，天马何劳作颂诗！","dynasty":"宋代","title":"馆中营缮方一新而右文殿生芝草甚异"}
{"author":"陆游","content":"茫茫大碛吁可嗟，暮春积雪草未芽。明月如霜照白骨，恶风卷地吹黄沙。驼鸣喜见泉脉出，雁起低傍寒云斜。穷荒万里无斥堠，天地自古分夷华。青毡红锦双奚车，上有胡姬抱琵琶。犯边杀汝不遗种，千年万年朝汉家。","dynasty":"宋代","title":"塞上曲"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"前年从军南山南，夜出驰猎常半酣。玄熊苍兕积如阜，赤手曳虎毛毵毵。有时登高望鄠杜，悲歌仰天泪如雨。头颅自揣已可知，一死犹思报明主。近闻索虏自相残，秋风抚剑泪丸澜，雒阳八陵那忍说，玉座尘昏松柏寒。儒冠忽忽垂五十，急装何由穿裤褶？羞为老骥伏枥悲，宁作枯鱼过河泣。","dynasty":"宋代","title":"闻虏乱有感"}
{"author":"陆游","content":"饮酒不尽觞，观棋不竟局，索马踏街鼓，仰视月挂木。疾驰沿河堤，不记几坊曲。到家四邻寂，往往睡已熟。天香余袅袅，佛灯犹煜煜。中庭虽一席，缓步意亦足。寒犬吠荆篱，栖鹊起丛竹。市声从北来，始觉非林谷。却寻西窗书，开卷剪残烛。官闲居更远，一笑谢羁束。","dynasty":"宋代","title":"夜归"}
{"author":"陆游","content":"滟滟村醪君勿辞，橙椒香美白鹅肥。醉中忘却身今老，戏逐萤光蹋雨归。","dynasty":"宋代","title":"饮村店夜归二首其二"}
{"author":"陆游","content":"临觞本不饮，忧多自成醉。四方行万里，不见埋忧地。忆昔入京都，宝马摇香鬃。酣饮青楼夜，歌声在半空。去日不可挽，华发忽垂领。娟娟峨眉月，相对作凄冷。月落照空床，不寐听寒螿。早知忧随人，何用去故乡。","dynasty":"宋代","title":"寒夜遣怀"}
{"author":"陆游","content":"中原遗老雒川公，鬓须白尽双颊红，挥亳为君作斋牓，想见眼中余子空。余子碌碌何足数，独付庄周贾生语。看君践履四十年，始知此公不轻许。公今度世为飞僊，开卷使我神凛然。清时台省要才杰，诸公谁致雒川客？","dynasty":"宋代","title":"题吴参议达观堂堂牓盖朱希真所作也仆少亦辱"}
{"author":"陆游","content":"恰听残蝉禹寺门，又看新月石帆村。後来复有龟堂老，千载犹应此意存。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"衣冠尚作闲身祟，梁肉终非退士宜。惟有褐裘井豆饭，尚能相伴到期颐。","dynasty":"宋代","title":"自遣"}
{"author":"陆游","content":"冷雨萧萧涩不晴，丛篁遮尽小窗明。故衾独展成酣寝，新酿初尝得细倾。壁简积阴添蠹字，床琴生润咽弦声。此时怀抱真难遣，一首清诗信笔成。","dynasty":"宋代","title":"秋雨"}
{"author":"陆游","content":"曩者过洛阳，宫阙侵云起；今者过洛阳，萧然但荒垒。铜驼卧深棘，使我恻怆多；可怜陌上人，亦复笑且歌。世事茫茫几成坏，万人看花身独在。北邙秋风吹野蒿，古冢渐平新冢高。","dynasty":"宋代","title":"步虚"}
{"author":"陆游","content":"院荒有古意，僧少无人声。徘徊楠阴下，赏此落日明。著书亦何急，寂寞身後名。今年复止酒，歌舞陈空觥。不如且消摇，出门随意行。看竹入废园，望江上高城。纤纤素月出，霭霭苍烟横。此夕当复奇，缑山吹玉笙。","dynasty":"宋代","title":"晚步"}
{"author":"陆游","content":"绝迹市朝外，结庐云水间。心平诗淡泊，身退梦安闲。有酒旋寻伴，无门那说关？桐江故不远，日暮趁潮还。","dynasty":"宋代","title":"闲趣"}
{"author":"陆游","content":"久卧穷阎困负薪，何妨扫尽太仓陈。瘦如饭颗吟诗面，饥似柴桑乞食身。牺象未应殊断木，江湖底处有穷鳞？大冠长剑人看好，不换茅檐一幅巾。","dynasty":"宋代","title":"春来食不继戏作"}
{"author":"陆游","content":"旋籴街头米数升，黄昏看上店身灯。明朝山路闻饶石，买得乌骡喜不胜。","dynasty":"宋代","title":"记乙丑十月一日夜梦"}
{"author":"陆游","content":"耐辱推颓百不能，居然老病住庵僧。流年速似一弹指，更事多於三折肱。庭树影中闻夜汲，邻机声里对寒灯。沈诗任笔俱忘尽，酒户新来却少增。","dynasty":"宋代","title":"亲旧书来多问近况以诗答之"}
{"author":"陆游","content":"春愁无处避，春雨几时晴？黯黯阴连月，萧萧滴到明。窗昏减书课，弦缓咽琴声。何以娱幽独，新醅手自倾。","dynasty":"宋代","title":"春雨"}
{"author":"陆游","content":"小雨时时作，幽花续续红。新蝉落庭树，痴燕集屏风。傍枕抛书卷，临池下钓筒。闲中有真乐，那得叹途穷。","dynasty":"宋代","title":"闲思"}
{"author":"陆游","content":"冬旱土不膏，爱此春夜雨。四郊农事兴，老稚迭歌舞。相呼长沮耕，分喜樊迟圃。丰年已在目，亭障静桴鼓。我归未有期，一官寄仓庾。幸复宽简书，不敢恨羁旅。","dynasty":"宋代","title":"春雨"}
{"author":"陆游","content":"膊膊庭树鸡初鸣，嗈嗈天衢雁南征。百年朝露岂长久，万事浮云常变更。出处有心终有愧，圣贤无命亦无成。西畴虽薄可自力，双犊且当乘雨耕。","dynasty":"宋代","title":"反感愤"}
{"author":"陆游","content":"儿时闻公名，谓在千载前。稍长诵公文，杂之韩杜编。夜辄梦见公，皎若月在天，起坐三叹息，欲见亡繇缘。忽闻高轩过，驩喜忘食眠，袖书拜辕下，此意私自怜。道若九达衢，小智妄凿穿。所愿瞻德容，顽固或少痊。公不谓狂疏，屈体与周旋。骑气动原隰，霜日明山川。匏系不得从，瞻望抱悁悁。画石或十日，刻楮有三年。贱贫未即死，闻道期华颠。他时得公心，敢不知所传。","dynasty":"宋代","title":"别曾学士"}
{"author":"陆游","content":"我年四十时，筑舍受一廛；岁月不贷人，殆将五十年。初非楩柟材，既久理岂全。惨淡窘风雨，亦复补破穿。竹椽与绳枢，岂敢求牢坚。今朝忽自顾，衰疾方沉绵，不知此残躯，与屋谁先颠？粥药幸粗给，儿稚满目前。歛藏虽甚薄，犹胜死道边。一笑推枕起，无酒亦陶然。","dynasty":"宋代","title":"破屋叹"}
{"author":"陆游","content":"兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。","dynasty":"宋代","tags":"送别，规劝","title":"送仲高兄宫学秩满赴行在"}
{"author":"陆游","content":"二十来年赋远游，一窗又复寄南州。双鹅戏雨陂塘晓，乱叶飘风院落秋。颜鬓蹉跎愁览镜，江山重复怯登楼。平生事业诗千首，残稿从教处处留。","dynasty":"宋代","title":"北窗哦诗因赋"}
{"author":"陆游","content":"今岁晴和历岁无，江城歌舞溢通衢。天心只向人心卜，不用殷懃问紫姑。","dynasty":"宋代","title":"今年开岁三日上元三夕立春人日皆大晴"}
{"author":"陆游","content":"鹤料无多又扫空，今年真是浣花翁。放教绿酒关身事，留得朱颜在镜中。挟弹园林芳径雨，投竿窗槛小溪风。痴顽自笑归何日，家在东吴更向东。","dynasty":"宋代","title":"遣兴"}
{"author":"陆游","content":"雨暗迷行路，溪深没旧痕。汪汪牛湩白，盎盎酒醅浑。暖浸千畦稻，横通十里村。群蛙更堪笑，鼓吹闹黄昏。","dynasty":"宋代","title":"梅雨陂泽皆满"}
{"author":"陆游","content":"又报东皇促驾归，醉中阙赋送春诗。佛瓶是处见红药，僧榻有时闻子规。野客款门聊倒屣，溪潭照影一轩眉。年光佳处惟初夏，儿女纷纷讵得知！","dynasty":"宋代","title":"初夏山中"}
{"author":"陆游","content":"风急名花纷绛雪，土松香草出瑶簪。且呼野艇西村去，未必微云便作阴。","dynasty":"宋代","title":"春晚出游六首其一"}
{"author":"陆游","content":"烟月茫茫十里堤，数声渔唱埭东西。旋烧新兔倾村酒，扶得归来醉似泥。","dynasty":"宋代","title":"新塘夜归"}
{"author":"陆游","content":"小舫藤为缆，幽居竹织门。短篱围藕荡，细路入桑村。鱼脍槎头美，醅倾粥面浑。残年谢轩冕。犹足号黎元。","dynasty":"宋代","title":"幽居"}
{"author":"陆游","content":"坐卧北窗下，百事废不治。脱粟与大布，衣食裁自支。温饱岂不欲，违道予心悲。地下见先人，所冀尚有辞。","dynasty":"宋代","title":"拟古"}
{"author":"陆游","content":"梦断香销四十年，沈园柳老不吹绵。此身行作稽山土，犹吊遗踪一泫然！","dynasty":"宋代","title":"沈园"}
{"author":"陆游","content":"病减停汤熨，身衰赖按摩。书亏平日课，睡比故年多。龟卜占休泰，医方校阙讹。有时还一笑，隔浦起渔歌。","dynasty":"宋代","title":"病减"}
{"author":"陆游","content":"娥江道上欲三更，垣屋参差闭月明。倚柂赋诗无杰思，断肠分付棹歌声。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"堤长逾十里，村小只三家。山客弛樵担，溪翁鸣钓车。花深迷蝶梦，雨急散蜂衙。衰疾新年减，青鞋上若耶。","dynasty":"宋代","title":"野意"}
{"author":"陆游","content":"平生不到三公府，晚岁归来五老庵。夙士极知成殿後，吾曹所赖作司南。孤舟夜泊滩声恶，小瓮晨香雪意酣。笑语床隅拄杖子：即今惟汝是同参。","dynasty":"宋代","title":"十月二四日夜梦中送庐山道人归山"}
{"author":"陆游","content":"一廛东近会稽城，凿破烟芜俋俋耕。上药养神非近效，善言铭座要躬行。论书尚欲心先正，学道宁容气不平？天付吾侪元自足，满园春荠又堪烹。","dynasty":"宋代","title":"自诒"}
{"author":"陆游","content":"此手乃可怜，经月不把酒；著书又苦晚，何以图不朽？空庭坐三更，磊落垂北斗。向来历关河，万里空回首。岂知三十年，竟作越中叟！後生虽满眼，非复旧交友。形体迫衰谢，妻子亦何有？怅望怀古人，吞声死农亩。","dynasty":"宋代","title":"露坐"}
{"author":"陆游","content":"寂寂江村数掩篱，吾庐又及素秋时。横林未脱色已尽，孤鸟欲栖鸣更悲。小釜蓴羹初下豉，矮瓶豆粉正燃萁。为农幸有家风在，百世相传更勿疑。","dynasty":"宋代","title":"农家"}
{"author":"陆游","content":"唐虞治巍巍，洙泗道益明。岂知秦汉後，佛老起纵横。诗书虽仅存，韶頀无遗声。书生幸有闻，未死犹力行。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"淡薄齐荣辱，恢疏略怨恩。炉常养丹母，手自斲桐孙。炎火下照海，黄河高泝源。道翁来不速，一笑倒吾樽。","dynasty":"宋代","title":"杂书幽居事"}
{"author":"陆游","content":"夜店紬衾暖，晨厨粟饭香。驴肩双酒榼，童背一琴囊。冰坼河声壮，郊平塔影长。古今均梦境，不用吊兴亡。","dynasty":"宋代","title":"梦行秦晋间有作"}
{"author":"陆游","content":"世言黄帝华胥境，千古蓁荒孰再游？但解消摇化蝴蝶，不须富贵慕蚍蜉。","dynasty":"宋代","title":"睡觉作"}
{"author":"陆游","content":"昨夜风摇斗柄回，典衣也复一传杯。故人久作天涯别，新句空从枕上来。清镜岂堪看鬓色，小园剩欲觅桃栽。颓然却恨贪春睡，不尽城头画角哀。","dynasty":"宋代","title":"戊辰立春日"}
{"author":"陆游","content":"新凉一夜入效墟，晨起衣巾爽有余。燕欲委巢雏尽去，扇犹在手意先疏。题诗又满牛腰束，采乐常携鸦觜锄。湖上从今风月好，不妨随处命篮舆。","dynasty":"宋代","title":"南堂杂兴"}
{"author":"陆游","content":"放翁愁坐茆斋里，泥潦连村不得行。夜夜湿星占雨候，时时老木送秋声。小诗旋录兼行草，薄酒新篘任浊清。身世正如萍在水，略无根柢也能生。","dynasty":"宋代","title":"秋雨不止排闷"}
{"author":"陆游","content":"老矣犹思万里行，翩然上马始身轻。玉关去路心如铁，把酒何妨听渭城。","dynasty":"宋代","title":"塞上曲"}
{"author":"陆游","content":"偶就澄溪照幅巾，兰亭遗韵想清真。功名不入山林梦，诗酒犹关老病身。万事只增思鲁叹，百年常媿避秦人。超然聊喜高情在，手挈长条贯细鳞。","dynasty":"宋代","title":"溪上"}
{"author":"陆游","content":"有位方忧失，无家岂念归。贤愚竟谁得？今昨两皆非。世事无长算，人情忽骇机。细思如意处，惟有钓鱼矶。","dynasty":"宋代","title":"寓叹"}
{"author":"陆游","content":"故里躬耕后，颓龄耄及前。开门无客至，得句有僧传。忽忽身如梦，迢迢日似年。会当乘小雪，夜上剡溪船。","dynasty":"宋代","title":"冬日二首其一"}
{"author":"陆游","content":"烟波万顷镜湖秋，清啸虽闻不可求。自是世间知者少，山林何代乏巢由？","dynasty":"宋代","title":"秋晚杂兴"}
{"author":"陆游","content":"乡村年久竞农务，秋歛春耕恐失时。我老元无夙兴事，嬾鸡啼晓恰相宜。","dynasty":"宋代","title":"鸡犬"}
{"author":"陆游","content":"溪桥偶与僧游话，草市来寻逆旅炊。自笑一生为客惯，捉驴小竖诉朝饥。","dynasty":"宋代","title":"闲游"}
{"author":"陆游","content":"冷官无一事，日日得闲游。壮哉千尺塔，摄衣上上头，眼力老未减，足疾新有瘳，幸兹济胜具，俯仰隘九州。雪山西北横，大江东南流。画栋云气涌，铁铎风声遒。旅怀忽恻怆，涕下不能收。十年辞象魏，万里怀松楸。仰视去天咫，绝叫当闻不？帝阍守虎豹，此计终悠悠。","dynasty":"宋代","title":"登塔"}
{"author":"陆游","content":"短景窗易黑，长宵炉少红。直令贫到骨，未害气如虹。志士元谋道，儒生敢讳穷。霜严鸡喔喔，但愧读书功。","dynasty":"宋代","title":"炭尽地炉危坐至夜分戏作"}
{"author":"陆游","content":"米分斋钵供，薪拾堕巢枝。偶尔成幽事，欣然慰午饥。炊时珠泻甑，尝处雪翻匙。欲作明朝计，还须卖漉篱。","dynasty":"宋代","title":"炊饭"}
{"author":"陆游","content":"和风薄霭过清明，减尽重裘觉体轻。正午轩窗无树影，乍晴阡陌有莺声。酿成西蜀鹅雏酒，煮就东坡玉糁羹。扪腹翛然出门去，春郊何处不堪行？","dynasty":"宋代","title":"晚春感事"}
{"author":"陆游","content":"酒非攻愁具，本赖以适意。如接名胜游，所挹在风味。庸子堕世纷，但欲蕲一醉。麴生绝俗人，笑汝非真契。","dynasty":"宋代","title":"对酒"}
{"author":"陆游","content":"袅袅柔丝不自持，更禁日炙与风吹。仙家见惯浑闲事，乞与人间看一枝。","dynasty":"宋代","title":"周洪道学士许折赠馆中海棠以诗督之"}
{"author":"陆游","content":"怕事真驽痾，老作入都梦。头颅今何似，尚复堪自送。联裾预登瀛，策马从上雍，年衰当亟去，恩大容力控。虽言解朝籍，尚予待祠俸。明年即八十，日月难把弄。著书则已矣，努力谋社瓮。","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"策策桐飘已半空，啼螿渐觉近房栊。一生不作牛衣泣，万事从渠马耳风。名姓已甘黄纸外，光阴全付绿尊中。门前剥啄谁相觅，贺我今年号放翁。","dynasty":"宋代","title":"和范待制秋兴"}
{"author":"陆游","content":"长安市中多美酒，一斗财当三百钱。堪笑书生消几许，有钱十万醉经年。","dynasty":"宋代","title":"对酒戏咏"}
{"author":"陆游","content":"柳姑庙前烟出浦，冉冉萦空青一缕；须臾散作四山云，明日来为社公雨。小巫屡舞大巫歌，士女拜祝肩相摩，芳茶绿酒进杂遝，长鱼大胾高嵯峨。常年徵科烦箠楚，县家血湿庭前土。妻啼儿号不敢怨，期会常忧累官府。今年家家有余粟，县符未下输先足。木刻吏，蒲作鞭，自然粟帛如流泉，储积不愁无九年！","dynasty":"宋代","title":"秋赛"}
{"author":"陆游","content":"淡薄齐荣辱，恢疏略怨恩。炉常养丹母，手自斲桐孙。炎火下照海，黄河高泝源。道翁来不速，一笑倒吾樽。","dynasty":"宋代","title":"杂书幽居事"}
{"author":"陆游","content":"梁州风月今何在，每忆朋俦泪溅裾。戎幙已如它世事，素屏犹对故人书。","dynasty":"宋代","title":"昔从戎南郑日范西叔为予书小卧屏今三十有八"}
{"author":"陆游","content":"南浦舟中两玉人。谁知重见楚江滨。凭教后苑红牙版，引上西川绿锦茵。才浅笑，却轻颦。淡黄杨柳又催春。情知言语难传恨，不似琵琶道得真。","dynasty":"宋代","title":"鹧鸪天（薛公肃家席上作·七之七）"}
{"author":"陆游","content":"煮豆烹蔬当果殽，固应杯酌尽陶匏。池塘潋潋荷浮叶，门巷阴阴笋放梢。三亩荒园存故业，一编蠹简得深交。弊庐经雨穿将遍，欲向村东自割茅。","dynasty":"宋代","title":"园中把酒示邻曲"}
{"author":"陆游","content":"黑云如龙爪，白雨如博棋。老屋处处漏，此夕将何之？岂惟移床避，殆欲悬釜炊。扰扰舍中人，具食不以时。儿女乃可怜，赤脚啼午饥。语儿姑少忍，开霁会有期。","dynasty":"宋代","title":"暴雨"}
{"author":"陆游","content":"胸懹阮步兵，诗句谢宣城。今夕俱参透，焚香听雨声。","dynasty":"宋代","title":"春雨"}
{"author":"陆游","content":"左右数书册，朝夕一草堂。家贫自能俭，病愈不求方。盛馔豚肩美，常庖笋茁香。园丁报花坼，亦复命壶觞。","dynasty":"宋代","title":"书日用事二首其一"}
{"author":"陆游","content":"山崦桑麻路，柴门鸟雀声。老巫祈社雨，小妇饷春耕。","dynasty":"宋代","title":"湖山"}
{"author":"陆游","content":"士生始志学，固为圣人徒，人人可稷契，世世皆唐虞。仰事与俯育，治道无绝殊。孔孟之所传，世俗顾谓迂。申韩尚刻薄，老庄竞虚无。尔车非不良，盍行九轨途。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"镜中日日鬓毛衰，八十还思七十时。风月不知人意绪，酒醒梦断又催诗。","dynasty":"宋代","title":"风月"}
{"author":"陆游","content":"小醉微吟过一春，人间侬是最闲人。龟毛拂子长三尺，拈起风光处处新。","dynasty":"宋代","title":"斋中杂题"}
{"author":"陆游","content":"春寒还似暮冬天，败絮重披有虱缘。虽欠高僧分白，偶蒙暴客恕青毡。浊醪盎盎贫犹醉，倦枕昏昏昼亦眠。年少从渠笑衰嬾，相呼禹庙看龙船。","dynasty":"宋代","title":"次韵范参政书怀"}
{"author":"陆游","content":"湖上萧萧叶落频，小桥东畔岸纶巾。乍圆素月升寒璧，欲散微云蹙细鳞。有酒便应遗世事，得闲随处胜官身。笑谈但恨朋游少，安得幽人与卜邻。","dynasty":"宋代","title":"秋夜独过小桥观月"}
{"author":"陆游","content":"断角斜阳触处愁，长亭搔首晚悠悠。世间最是蝉堪恨，送尽行人更送秋。","dynasty":"宋代","title":"秋日闻蝉"}
{"author":"陆游","content":"历险横空捷有神，得来元自剡溪滨。同为万里江湖客，共见三生风月身。不怕云中伴凫舄，只愁雨後长龙鳞。何妨更悟无生理，露柱灯笼一话新。","dynasty":"宋代","title":"赠拄杖"}
{"author":"陆游","content":"冠盖长安几番新，放翁只似向来贫。满窗红日价无敌，半榼新醅香动人。宴坐心光无蔽障，横眠踵息自清匀。世间不用询名字，身是无怀上古民。","dynasty":"宋代","title":"闭户二首其二"}
{"author":"陆游","content":"还山荷主恩，聊试扶犁手。新结小茅茨，恰占清江口。风尘不化衣，邻曲常持酒。那似宦游时，折尽长亭柳。","dynasty":"宋代","title":"生查子"}
{"author":"陆游","content":"秋晚吾庐好，柴门映断山。潮生鱼箔短，木落雉媒闲。缭堞苍茫外，渔舟浩荡间。客来常谢病，老钝耐嘲讪。","dynasty":"宋代","title":"小舟晚归"}
{"author":"陆游","content":"弄楫渔舟水溅衣，兴阑却傍柳边归。风平别浦沈新月，日落前村锁夕霏。乍起鹭行横野去，欲栖鸦阵暗天飞。诗情自合江湖老，敢恨功名与愿违。","dynasty":"宋代","title":"湖中暮归"}
{"author":"陆游","content":"社结山林友，家藏种树书。蔽床欣卜宅，容驷笑高闾。薄饭频葅韭，单衣旋制綀。东家借蹇罢，南市买船初。美景游俱遍，邻翁好不疏。时时得乘兴，岂独爱吾庐。","dynasty":"宋代","title":"幽居"}
{"author":"陆游","content":"老子即今双白鬓，镜湖自古几青山？半窗萝月独欹枕，满院松风常掩关。天地许宽谁碍汝，琴尊是处可开颜。将行亦莫买春草，幸有一筇相伴闲。","dynasty":"宋代","title":"闲趣"}
{"author":"陆游","content":"得饱不啻足，闭门还读书。翁犹羹不糁，儿固食无鱼。衮绣曷加我，箪瓢常晏如。人生随所遇，勿替此心初。","dynasty":"宋代","title":"复窃祠禄示儿子"}
{"author":"陆游","content":"荷锸决新渠，芟茅补旧庐。共知秋必雨，有备即安居。","dynasty":"宋代","title":"欲雨"}
{"author":"陆游","content":"诗酒平生乐，无如老病侵。才衰愁韵险，量退怯杯深。宿露滋金藟，微霜点缬林。呼鹰五陵路，惆怅少年心。","dynasty":"宋代","title":"诗酒"}
{"author":"陆游","content":"半生蓬艇弄烟波，最爱三湘欸乃歌。拟作此行公勿怪，胸中诗本渐无多。","dynasty":"宋代","title":"寄周洪道参政"}
{"author":"陆游","content":"银河半落露华清，南斗阑干北斗明。冉冉方悲老将至，纤纤又叹月初生。酒床细滴香浮瓮，衣杵相闻声满城。万卷读书无用处，却将耕稼报升平。","dynasty":"宋代","title":"秋夕露坐作"}
{"author":"陆游","content":"两雁东西来，合群以南翔。镜湖接天台，海阔天茫茫。冥飞远矰弋，长路谙冰霜。君看此气象，岂复谋稻粱。正尔下杜陵，已复掠潇湘。超遥万里程，燕雀安能量！","dynasty":"宋代","title":"两雁"}
{"author":"陆游","content":"芒屦一双青，筇枝九节轻。登山犹健在，投檄太迟生。满意竹风冷，入怀溪月明。清秋故不远，回首忆蓴羹。","dynasty":"宋代","title":"芒屦"}
{"author":"陆游","content":"古者谓死为归人，此身未死均是客。家为逆旅身在途，久寓遽归初不择。逆旅相看随薄厚，非意相干宁足责？世间何处无溪山，得酒尽醉当堕帻。傍观嘲诮亦其宜，东海定非蠡可测。","dynasty":"宋代","title":"逆旅行"}
{"author":"陆游","content":"人苦不知足，贪欲浩无穷，豹胎日餍饫，萍齑却时供，饮豚以人乳，万乘亦改容。方其未遇时，鹅炙动英雄。哀哉王相国，计堕饭後钟。所以贤达士，一视约与丰。我亦蹭蹬者，羁游半生中，木盘饱藜苋，美与玉食同。口腹嗟几何？曾是役我躬。放箸一笑粲，赋诗晓愚公。","dynasty":"宋代","title":"对食"}
{"author":"陆游","content":"横风疾雨为花厄，霁日暄风又不禁。我欲小施调燮手，酌中寒暖半晴阴。","dynasty":"宋代","title":"戏赠园中花"}
{"author":"陆游","content":"粉淡香清自一家，未容桃李占年华。常思南郑清明路，醉袖迎风雪一杈。","dynasty":"宋代","title":"梨花"}
{"author":"陆游","content":"鸭翎舖前遇秋雨，独与宋生栖逆旅，坐门戃怳见老仙，剧谈气欲凌天宇。袖中出剑秋水流，血点斑斑新报仇。我醉高歌宋生舞，洗尽人间千古愁。老仙约我游太华，是夕当醉莲峰下。语终冉冉已云霄，万里秋风吹鹤驾。我今伶俜践衰境，不如宋生弃家猛。西望临邛一慨然，青松偃尽丹炉冷。","dynasty":"宋代","title":"寄邛州宋道人"}
{"author":"陆游","content":"寇公壮岁落巴蛮，得意孤亭缥缈间。常倚曲阑贪看水，不安四壁怕遮山。遗民虽尽犹能说，老令初来亦爱闲。正使官清贪至骨，未妨留客听潺潺。","dynasty":"宋代","title":"巴东令廨白云亭"}
{"author":"陆游","content":"电转雷惊，自叹浮生，四十二年。试思量往事，虚无似梦，悲欢万状，合散如烟。苦海无边，爱河无底，流浪看成百漏船。何人解，问无常火里，铁打身坚。须臾便是华颠。好收拾形体归自然。又何须着意，求田问舍，生须宦达，死要名传。寿夭穷通，是非荣辱，此事由来都在天。从今去，任东西南北，作个飞仙。","dynasty":"宋代","title":"大圣乐"}
{"author":"陆游","content":"驿外断桥边，寂寞开无主。已是黄昏独自愁，更著风和雨。无意苦争春，一任群芳妒。零落成泥碾作尘，只有香如故。","dynasty":"宋代","tags":"宋词三百首，宋词精选，初中古诗，咏物，梅花，言志","title":"卜算子·咏梅"}
{"author":"陆游","content":"烟村湖埭北，鱼市庙?东。急雨时时作，轻舟浦浦通。薪刍聚津口，箫鼓闹林中。乌桕禁愁得，来朝数叶红。","dynasty":"宋代","title":"埭北"}
{"author":"陆游","content":"昔日从戎日，身由许国轻。阵如新月偃，箭作饿鸱鸣。坚壁临关守，连营并渭耕。至今悲义士，书帛报番情。","dynasty":"宋代","title":"昔日"}
{"author":"陆游","content":"翁自析薪儿负薪，一生不似此年贫。折除却得常强健，天定方知果胜人。","dynasty":"宋代","title":"即事"}
{"author":"陆游","content":"黄塵赤日汗沾裾，竹裏煎茶喜有馀。堪笑放翁窮意巧，就君池馆讀君书。","dynasty":"宋代","title":"致爽轩"}
{"author":"陆游","content":"我居山阴古大泽，四顾茫茫烟水白。平时辙迹所不到，玉树郎君肯来客。衡门仅可俯首过，陋室真成容膝迮。木盘设食菜数箸，共饱知君不予责。期年相从无夜旦，一日复有千里隔。送君津头泪如绠，老身恨不生羽翮。江湖道崄非一二，触处兢畏真良策。从今日望平安书，我欲灯前手亲拆。","dynasty":"宋代","title":"送周郎"}
{"author":"陆游","content":"我来香积寺，清晨历龙门。孤峰撑苍昊，大壑裂厚坤。古穴吹腥风，峭壁挂爪痕。水浮石楠花，崖络菖蒲根。横策意未餍，褰裳探其源。绝境岂可名，恨我诗语烦。须臾苍云合，便恐白雨翻。东走得平野，万里扶桑暾。","dynasty":"宋代","title":"龙门洞"}
{"author":"陆游","content":"书生本愿致时康，自怪秋来疾在床。胸次岂无医国策，囊中幸有活人方。但知元气为根本，正使长生亦秕糠。竖子何劳一除扫，区区犹欲恃膏肓。","dynasty":"宋代","title":"小疾偶书"}
{"author":"陆游","content":"云生海澨初飞雨，日漏山椒旋作晴。箬笠芒鞋桥下路，儿童争逐放翁行。","dynasty":"宋代","title":"小雨偶出邻里小儿竞随吾後不知其意何也"}
{"author":"陆游","content":"蜉蝣至细能知时，舂风磑雨占无遗。蜻蜓满空乃不知，庭除一出无归期。乐哉蜻蜓高下飞，蜉蝣未尽何忧饥。檐间蜘蛛亦伺汝，吐丝织纲腹如鼓。","dynasty":"宋代","title":"蜉蝣行"}
{"author":"陆游","content":"入东又见几春风，茆屋芦藩寂寞中。道业虽如诗不进，世缘已与梦俱空。高枝濯濯辛夷紫，密叶深深踯躅红。村巷断无轩盖到，一樽犹得伴邻翁。","dynasty":"宋代","title":"东园小饮四首其二"}
{"author":"陆游","content":"夜涉南沮水，朝过小益城。梯山天一握，度栈土微平。雨近秦云暗，霜高陇月明。至今孤梦里，喝马有遗声。","dynasty":"宋代","title":"感旧"}
{"author":"陆游","content":"一榻卧空舍，四山风雨声。病多书倚阁，寒极酒施行。孤愤歌弥放，端忧涕易横。群胡满河洛，志士若为情！","dynasty":"宋代","title":"卯饮醉卧枕上有赋"}
{"author":"陆游","content":"往者行省临秦中，我亦急服叨从戎。散关摩云俯贼垒，清渭如带陈军容。高旌缥缈严玉帐，画角悲壮传霜风。咸阳不劳三日到，幽州正可一炬空。意气已无鸡鹿塞，单于合入蒲萄宫。灯前此图忽到眼，白首流落悲涂穷。吾皇英武同世祖，诸将行策云台功。孤臣昧死欲自荐，君门万里无由通。正令选壮不为用，笔墨尚可输微忠。何当勒铭纪北伐，更拟草奏祈东封。","dynasty":"宋代","title":"夜观秦蜀地图"}
{"author":"陆游","content":"古人在山林，躬自事樵汲。我虽迫耄期，勤慎亦在习。扫地拂几砚，何遽力弗给。却笑杜陵翁，多卧少行立。","dynasty":"宋代","title":"幽居即事"}
{"author":"陆游","content":"曲径泥新晚照明，小轩才受一床横。翩翩乳燕穿帘影，蔌蔌新篁解箨声。药物屏除知病减，梦魂安稳觉心平。深居不恨无来客，时有山禽自赞名。","dynasty":"宋代","title":"初夏新晴"}
{"author":"陆游","content":"出门东行复西行，处处人家打稻声。小瓮秫醅虽未熟，後园楮蕈已堪烹。","dynasty":"宋代","title":"秋思"}
{"author":"陆游","content":"辽海曾从化鹤丁，百年尘土污巾瓶。万山深处遇行李，再拜起时如醉醒。绿树岩前开药笈，白驴背上指丹经。云霄平步寻常事，不用求方更解形。","dynasty":"宋代","title":"夜梦遇老人於松石间若旧尝从其游者再拜叙间"}
{"author":"陆游","content":"倦甚惟思睡，闲来却要行。疏泉入幽圃，映树觇流莺。药品从僧问，琴材就客评。转头还一日，正尔送余年。","dynasty":"宋代","title":"初夏杂兴"}
{"author":"陆游","content":"士生始从学，取友实先务。吾闻诸古人，倾盖有如故。汉宫长生药，至取云表露。治身当何如，而受一尘污？","dynasty":"宋代","title":"读吕舍人诗追次其韵"}
{"author":"陆游","content":"世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。","dynasty":"宋代","tags":"古诗三百首，春天，写雨，忧愁","title":"临安春雨初霁"}
{"author":"陆游","content":"我钻故纸似痴蝇，汝复孳孳不少惩。父子更兼师友分，夜深常共短檠灯。","dynasty":"宋代","title":"示子聿"}
{"author":"陆游","content":"筑室镜湖滨，于今四十春。放生鱼自乐，施食鸟常驯。土润观锄药，灯清论养真。桃源处处有，不独武陵人。","dynasty":"宋代","title":"书屋壁"}
{"author":"陆游","content":"茫茫大碛吁可嗟，暮春积雪草未芽。明月如霜照白骨，恶风卷地吹黄沙。驼鸣喜见泉脉出，雁起低傍寒云斜。穷荒万里无斥堠，天地自古分夷华。青毡红锦双奚车，上有胡姬抱琵琶。犯边杀汝不遗种，千年万年朝汉家。","dynasty":"宋代","title":"塞上曲"}
{"author":"陆游","content":"心已忘斯世，天犹活此翁。嫩汤茶乳白，软火地炉红。课婢耘蔬甲，呼儿下钓筒。生涯君勿笑，聊足慰涂穷。","dynasty":"宋代","title":"寓叹"}
{"author":"陆游","content":"短褐枯筇老病身，龙钟也复喜新春。已知不解多年住，且作都无一事人。檐角鸟声呼醉梦，室中花气袭衣巾。朝来更有欣然处，一箸山蔬胜八珍。","dynasty":"宋代","title":"春近"}
{"author":"陆游","content":"志士逢秋已自伤，老人况复惜年光。正看溪碓舂粳滑，又见山坡下麦忙。桐落井床多槁叶，菊残衫袂尚余香。读书有课真当勉，剩贮明膏伴夜长。","dynasty":"宋代","title":"初冬"}
{"author":"陆游","content":"再见封侯未为快，一掷成卢安用再？世间得意固多矣，堪笑穷人事常败。我生出仕四十年，寸进恰如船上埭。即今卧病茅檐里，回首穷通竟何在！荆山之下玉抵鹊，两京春齐论斤卖。苏秦煌煌佩六印，尼父栖栖厄陈蔡。玄保美官辄见思，东野出门常有碍。躬耕至老岂不佳，子孙当以吾为戒。","dynasty":"宋代","title":"三山卜居今三十有三年矣屋陋甚而地有余数世"}
{"author":"陆游","content":"江花江水每年同，春日春盘放手空。天地无私生万物，山林有处著衰翁。牛趋死地身无罪，梅发京华信不通。数片飞飞犹腊雪，村邻相唤贺年豊。","dynasty":"宋代","title":"立春日"}
{"author":"陆游","content":"风雨经旬怯倚阑，梅花折得就灯看。有情应记去年别，无寐不禁清夜寒。病起榰筇幽兴在，春迟载酒後期宽。篱东数树尤奇绝，日遣蛮童候路乾。","dynasty":"宋代","title":"灯下看梅"}
{"author":"陆游","content":"垦地播宿麦，饭牛临野池。未能贪佛日，正恐失农时。矻矻锄耰力，勤勤祝史辞。嘉平得三白，吾饱岂无期？","dynasty":"宋代","title":"种麦"}
{"author":"陆游","content":"筑舍水云乡，萧然似净坊。粥铛菰米滑，羹釜药苗香。素壁图嵩华，明窗读老庄。与人元淡淡，不是故相忘。","dynasty":"宋代","title":"筑舍"}
{"author":"陆游","content":"久矣微官绊此身，柴车归老亦逢辰。阮咸卧摘孤风在，白堕闲倾一笑新。万里驰驱曾远戍，六朝涵养忝遗民。清闲即是桃源境，常笑渊明欲问津。","dynasty":"宋代","title":"遣兴"}
{"author":"陆游","content":"今年秋多阴，殊未决丰歉。时时云一片，复作雨数点。晚来晴颇牢，天宇碧如染，微风过林梢，斜日在山崦。农家筑场罢，竭作事收歛。贪睡吾可惭，斋扉昼常掩。","dynasty":"宋代","title":"晚晴"}
{"author":"陆游","content":"堂堂韩岳两骁将，驾驭可使复中原。庙谋尚出王导下，顾用金陵为北门！","dynasty":"宋代","title":"感事"}
{"author":"陆游","content":"甘澍慰群望，浮云还故墟。新凉生枕簟，余润入犁锄。帘上翩翩燕，蒲新鱍鱍鱼。素秋犹半月，团扇意先疏。","dynasty":"宋代","title":"雨後"}
{"author":"陆游","content":"人生恨无年，我老已烂熟。退耕镜湖上，风雨有茅屋。事君阙补报，得此不啻足。余年尚几何，嫋嫋风中烛。大儿戍塞垣，驰马佩矢箙，去家千余里，辛苦就微禄。书来续三纸，语悲不忍读。遹弟在我傍，亦复泪溢目。门户嗟日衰，持守赖家督。雪云暗淮天，念汝方露宿。","dynasty":"宋代","title":"寄子虡"}
{"author":"陆游","content":"瘦马羸僮道路，清泉白石山林。常得有衣换酒，不愁无法烧金。","dynasty":"宋代","title":"六言杂兴"}
{"author":"陆游","content":"急雨方侵幔，斜晖忽满廊。麈清添草色，衣润省篝香。妇织将收茧，农功已下秧。诸孙入家塾，亲为授三苍。","dynasty":"宋代","title":"小雨"}
{"author":"陆游","content":"余疾三分在，闲愁一点无。书能伴孙读，身欲却人扶。霁日鸦鸣乐，清霜草蔓枯。南山送僧炭，随事且开炉。","dynasty":"宋代","title":"开炉"}
{"author":"陆游","content":"秋林半丹叶，秋草多碧花。隔山五六里，临水两三家。罾鱼与伐荻，各自有生涯。平池散雁鹜，绕舍栽桑麻。客至但举手，土釜煎秋茶。城中不如汝，切莫慕浮夸。","dynasty":"宋代","title":"闲行至西山民家"}
{"author":"陆游","content":"足疾惟妨拜，登临故自如。深知造物意，遣遂此心初。东坞闲看竹，西溪独钓鱼。暮归犹未倦，把卷遶前除。","dynasty":"宋代","title":"足疾"}
{"author":"陆游","content":"少年喜读书，事业期不朽，致君颇自许，书卷常在手。白头乞锺釜，坐使此心负。朝衙有达午，夕坐或过酉。文符苦酬对，迎饯厌奔走。直忧先狗马，岂但凋蒲柳。永怀简编香，更觉冠冕丑。饥餐一箪饭，闷酌一卮酒？吟哦从所好，贫贱亦何有。余悔已莫追，寄谢故山友。","dynasty":"宋代","title":"久无暇近书卷慨然有作"}
{"author":"陆游","content":"投老縻身簿领间，却因马上得偷闲。兼旬敢恨常为客，一饭何曾不对山。铜镜无情欺白发，霜风有力散酡颜。今宵要看浮桥月，尽放征騑晚入关。","dynasty":"宋代","title":"入临川境马上作"}
{"author":"陆游","content":"散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。","dynasty":"宋代","title":"杂兴"}
{"author":"陆游","content":"炎曦赫赫尚余威，冷雨萧萧故解围。号野百虫如自诉，辞柯万叶竟安归？芼羹菰菜珍无价，上钓鲂鱼健欲飞。散吏何功沾一饱，高眠仍听捣秋衣。","dynasty":"宋代","title":"秋雨初晴有感"}
{"author":"陆游","content":"八月吴中风露秋，子鹅可炙酒新篘。老人病愈乡闾喜，处处邀迎共献酬。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"生年六十九重阳，辙遍秦吴岁月长。南郑从戎嗟尚壮，中梁纵猎最难忘。离披雉拂雕鞍堕，独（左单人右束）狐穿古冢藏。梦断酒醒今万里，亦逢佳节重悲伤。","dynasty":"宋代","title":"癸丑重九登山亭追怀顷在兴元常以是日猎中梁"}
{"author":"陆游","content":"我久依耕垄，儿方吊战场。卧闻风浩荡，起视月苍茫。老境绨袍暖，贫家菜粥香。惟愁杀风景，无酒作重阳。","dynasty":"宋代","title":"夜起思子虡"}
{"author":"陆游","content":"少喜洛阳侠，今成衡岳僧。深培地炉火，明照佛龛灯。衰鬓晨霜白，禅心古涧澄。犹能遍参在，为我买行縢。","dynasty":"宋代","title":"夜话赠华师"}
{"author":"陆游","content":"幽居人迹稀，柴扉昼常掩。小池清见底，疏雨时数点。蝉嘒秋未衰，花房暮先敛。老大固多伤，年华还冉冉。","dynasty":"宋代","title":"幽居"}
{"author":"陆游","content":"期会文书日日忙，偷闲聊得卧方床。花藏密叶多时在，风度疏帘特地凉。野艇空怀菱蔓滑，冰盆谁弄藕丝长？角声唤觉东归梦，十里平湖一草堂。","dynasty":"宋代","title":"林亭书事"}
{"author":"陆游","content":"雨声可爱秋方见，睡味无穷老始知。半醉拥衾支倦枕，谁能三复放翁诗？","dynasty":"宋代","title":"雨中作"}
{"author":"陆游","content":"殊方飘泊向谁论，小住僧庐亦所欣。得饱罢挥求米帖，爱眠新著毁茶文。摘蔬篮小沾清露，斸药鉏轻带湿云。从此生涯足幽事，宦游虚用半生勤。","dynasty":"宋代","title":"幽居"}
{"author":"陆游","content":"早岁志远游，万里携孤剑。所至必吊古，如疾得鍼砭。荒寒过吴宫，摧剥观禹窆。及仕杨润间，挂席度天堑。梁宋不可游，北望每怀歉。会有蜀汉役，奇嶮日窥觇。筑坛访遗址，烧栈想烈焰。辕门俯清渭，彻底绿可染。旧史所登载，一一尝考验。胡羊美无敌，黍酒实醇酽。枕戈南山下，驰猎久不厌。比参剑南幕，壮志就收歛。卜邻杨雄宅，遂欲老铅椠。但爱古柏青，肯顾海棠艳。人生不易料，白首东归剡。稽山秋峨峨，镜水春潋潋。余俸买扁舟，月下采菱芡。湖山最奇处，容我钓石占。婚嫁幸已毕，百事不关念。但当勤醉歌，一死不汝欠。","dynasty":"宋代","title":"远游二十韵"}
{"author":"陆游","content":"斜风吹雨晚空濛，独立溪边两鬓蓬。便过此生何所恨，百年强半水云中。","dynasty":"宋代","title":"杂咏十首其九"}
{"author":"陆游","content":"吾儿适淮壖，送之梅市桥。三年安得过，思汝双鬓凋。今年当代归，秋色已萧萧。迎汝不惮远，梦泝钱塘潮。人事不可料，邑民挽归桡，郡牧部使者，交章闻之朝。增秩复使留，此事久寂寥。念汝未育子，大女方垂髫，小女闻学行，想像扶床娇。汝少知读易，外物莫能摇，但愿早举孙，不必七叶貂；归来郎罢前，相从乐箪瓢。","dynasty":"宋代","title":"寄子虡"}
{"author":"陆游","content":"乌巾白紵忆当年，抵死寻春不自怜。憔悴剑南双鬓改，梦中犹上暗门船。","dynasty":"宋代","title":"记梦"}
{"author":"陆游","content":"天遣残年脱馽鞿，功名不恨与心违。绿陂细雨移秧罢，朱舫斜阳擘纸归。花市丹青卖团扇，象床刀尺制单衣。白头曳杖人争看，共叹浮生七十稀。","dynasty":"宋代","title":"春夏之交风日清美欣然有赋"}
{"author":"陆游","content":"竹竿坡面老别驾，饭颗山头瘦拾遗。自古诗人例如此，放翁穷死未须悲。","dynasty":"宋代","title":"秋晚"}
{"author":"陆游","content":"欲知主圣本臣忠，倾尽嘉谟沃舜聰。同载方如周吕尚，安车不数汉申公。日烘盎盎花光暖，燭映鳞鳞酒浪红。白首同朝各强健，莫辞爛醉答春风。","dynasty":"宋代","title":"徐稚山给事慶八十乐语口号"}
{"author":"陆游","content":"本慕修真谢俗尘，中年蹭蹬作诗人。即今恨养金丹晚，且向江湖把钓缗。","dynasty":"宋代","title":"老学庵北窗杂书"}
{"author":"陆游","content":"安石榴房初小坼，南天竺子亦微丹。新寒漠漠偏欺老，睡起无风怯倚栏。","dynasty":"宋代","title":"新寒二首其二"}
{"author":"陆游","content":"野人知我出门稀，男辍鉏耰女下机。掘得茈菇炊正熟，一杯苦劝护寒归。","dynasty":"宋代","title":"东村"}
{"author":"陆游","content":"闻义贵能徙，见贤思与齐。食尝甘脱粟，起不待鸣鸡。萧索园官菜，酸寒太学齑。时时语儿子：未用厌鉏犁。","dynasty":"宋代","title":"示儿"}
{"author":"陆游","content":"家住烟波似画图，残年不复叹头颅。深深竹坞见萤度，翳翳菰丛闻鸟呼。十里笳声上云汉，一空星影落陂湖。天公著我非无地，却悔从来错怪渠。","dynasty":"宋代","title":"水村"}
{"author":"陆游","content":"老向人间迹转孤，参差烟火出菰蒲。数畦绿菜寒犹茁，一勺清泉手自?。榖贱窥篱无狗盗，夜长暖足有狸奴。岁阑更喜人强健，小草书成郁垒符。","dynasty":"宋代","title":"岁未尽前数日偶题长句"}
{"author":"陆游","content":"晓枕初兴白发翁，弊裘百衲葑炉红。独居漫受书狐媚，滞思难矜笔阵雄。旧学虫鱼笺尔雅，晚知稼穑讲豳风。一身自喜无馀事，且度残年风雪中。","dynasty":"宋代","title":"晨起"}
{"author":"陆游","content":"江湖醉客。投杯起舞遗乌帻。三更泠翠沾衣湿。袅袅菱歌，催落半川月。空花昨梦休寻觅。云台麟阁俱陈迹。元来只有闲难得。青史功名，天却无心惜。","dynasty":"宋代","title":"醉落魄"}
{"author":"陆游","content":"小屋闲坊旋卜居，老人也看作吾庐。客知贪睡多留刺，儿未来归自检书。草赋万言那直水，属文三纸尚无驴。京麈日念家山乐，况值腰鎌割麦初。","dynasty":"宋代","title":"题斋壁"}
{"author":"陆游","content":"圣时恩厚赐馀生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。","dynasty":"宋代","title":"致仕后岁事有望欣然赋诗"}
{"author":"陆游","content":"文章日益近衰陋，风节久己嗟陵夷。元佑大苏逝不返，庆历小范今谁知！闭门学古人共笑，低头就俗我却疑。脱衣幸可买渔艇，烂醉浩歌随所之。","dynasty":"宋代","title":"醉中歌"}
{"author":"陆游","content":"二月镜湖水拍天，禹王庙下斗龙船。龙船年年相似好，人自今年异去年。","dynasty":"宋代","title":"吴娃曲"}
{"author":"陆游","content":"忆从南郑客成都，身健官闲一事无。分骑霜天伐狐兔，张灯雪夜掷枭卢。百忧忽堕新衰境，一笑难寻旧酒徒。投宿鱼梁溪遶屋，五更听雨拥篝炉。","dynasty":"宋代","title":"宿鱼梁驿五鼓起行有感"}
{"author":"陆游","content":"早携书剑三随计，晚辱弓旌四造朝。心媿石帆山下叟，一生不识浙江潮。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"未央宫中花月夕，歌舞称觞天咫尺。从来所恃独君王，一日谗兴谁为直？咫尺之天今万里，空在长安一城里。春风时送箫韶声，独掩罗巾泪如洗。泪如洗兮天不知，此生再见应无期，不如南粤匈奴使，航海梯山有到时！","dynasty":"宋代","title":"长门怨"}
{"author":"陆游","content":"汉末盗贼如牛毛，千戈万槊更相鏖。两都宫殿摩云高，坐见霜露生蓬蒿。渠魁赫赫起临洮，僵尸自照脐中膏。危难继作如崩涛，王朝荒秽谁复薅？踰城散走坠空壕，扶老将幼山中号。昔者群枉根株牢，众愤不能损秋毫；谁知此乱亦不遭，名虽放斥实遁逃。平民踣死声嗷嗷，今兹受祸乃我曹！","dynasty":"宋代","title":"董逃行"}
{"author":"陆游","content":"满路游丝飞絮。韶光将暮。此时谁与说新愁，有百啭、流莺语。俯仰人间今古。神仙何处。花前须判醉扶归，酒不到、刘伶墓。","dynasty":"宋代","title":"一落索"}
{"author":"陆游","content":"薄云韬日不成晴，野水通池渐欲平。绿叶忽低知鸟立，青萍微动觉鱼行。醉游放荡初何适，睡起逍遥未易名。忽遇湖边隐君子，相携一笑慰余生。","dynasty":"宋代","title":"初夏闲步村落间"}
{"author":"陆游","content":"朱朱白白池台间，好风妍日开未残。我来觅醉苦草草，常恨不如花意闲。山鸡飞起乱花落，下上青林穿翠壑。世间动步即有拘，常恨不如禽意乐。人言功名恐不免，我愿徜徉娱岁晚。熟计淫书理白鱼，何如纵猎牵黄犬。成都四郊如砥平，安得双鞬驰出城。鞚飞尘起望不见，从骑寻我鸣鹘声。","dynasty":"宋代","title":"游合江园戏题"}
{"author":"陆游","content":"卷地东风吹钓船，石帆重到又经年。放翁夜半酒初解，落月衔山闻杜鹃。","dynasty":"宋代","title":"宿石帆山下"}
{"author":"陆游","content":"溪水初生与岸平，桥头新柳已藏莺。诗缘遇兴玲珑和，酒为逢知烂熳倾。青箬买来冲雨钓，乌犍租得及时耕。今朝独立东风里，叹息无人会此情。","dynasty":"宋代","title":"独立思故山"}
{"author":"陆游","content":"昔自台郎斥，频年困负薪。四叨优老禄，十送故乡春。衰瘁宁知活？萧条敢厌贫。惟思逢乐岁，击壤学尧民。","dynasty":"宋代","title":"致仕後述怀"}
{"author":"陆游","content":"落叶纷纷十月时，今年霜比去年迟。山猿引子饮幽涧，野鹊结巢争堕枝。岭北片云生峭绝，桥东残水漾沦漪。病衰自怪诗情尽，造物撩人乃尔奇！","dynasty":"宋代","title":"初冬"}
{"author":"陆游","content":"一花两花春信回，南枝北枝风日催。烂熳却愁零落近，丁宁且莫十分开。","dynasty":"宋代","title":"梅花"}
{"author":"陆游","content":"独鹤还故乡，岿然但城郭，出门无与游，所至苦寂寞。裹饭事幽讨，此计殊不恶。薄暮宿渔家，苍烟带墟落。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"淡烟孤榜系村桥，叠叠沙痕印落潮。最是一年秋好处，踏泥沽酒不辞遥。","dynasty":"宋代","title":"村饮"}
{"author":"陆游","content":"白敷床稳氎，乌藤倚壁斜。灰深惟画字，灯暗不成花。似客犹居里，如僧未出家。孤村夜无月，何事有啼鸦？","dynasty":"宋代","title":"独处二首"}
{"author":"陆游","content":"园古逢秋好，身闲与懒宜。空堂赏疏豁，重阁望参差。竹粉有新意，松风含古姿。低回惭禄米，官事少于诗。","dynasty":"宋代","title":"晨至湖上二首其二"}
{"author":"陆游","content":"短筇行乐出柴荆，雪意阑珊却变晴。林际已看春雉起，屋头还听岁猪鸣。","dynasty":"宋代","title":"北园杂咏"}
{"author":"陆游","content":"山榴子结又重开，巢燕雏飞却续回。雨足人畦千顷稻，日长风舞一庭槐。浩歌从酒愁仍在，作意观书睡已来。常恨流年不相贷，若为更著暮蝉催？","dynasty":"宋代","title":"山斋书事"}
{"author":"陆游","content":"晓听枫桥钟，暮泊松江月。斯人亦可人，淡墨写愁绝。","dynasty":"宋代","title":"右吴江"}
{"author":"陆游","content":"此老在家如出家，蒲团趺坐读南华。湿云不散雁呼伴，幽室无声灯坠花。心法先当破窠窟，世缘最忌养萌芽。行年七十方知悔，万事无涯生有涯。","dynasty":"宋代","title":"明日复雨排闷"}
{"author":"陆游","content":"问天乞得不赀身，常作东阡北陌人。买酒不浇胸礌磈，忧时空觉胆轮囷。寓居尚复能栽竹，羁宦悬知正忆蓴。那似石帆山下客，钓船载月泊烟津。","dynasty":"宋代","title":"舟中夜赋"}
{"author":"陆游","content":"斸芋挑蔬自鬻羹，雪檐收滴暮寒生。不嫌终日无来客，时听荒园斫木声。","dynasty":"宋代","title":"晚兴"}
{"author":"陆游","content":"乞骸安晚节，养疾卧空村。月暗枭鸣树，船归犬吠门。藜羹加糁美，黍酒带醅浑。稚子能勤学，灯前与细论。","dynasty":"宋代","title":"夏夜"}
{"author":"陆游","content":"凄凄重凄凄，恻恻复恻恻，我媿思旷傍，人谁子思侧？兴邦在人材，岩穴当物色。如何清庙器，老死山南北！小儒虽微陋，一饭亦忧国；岂无一得愚，欲献惧非职。","dynasty":"宋代","title":"凄凄行"}
{"author":"陆游","content":"天涯流落过重阳，枫叶摇丹已著霜。衰病强陪莲幕客，凄凉又送石渠郎。杜陵雁下悲徂岁，笠泽鱼肥梦故乡。便恐从今长隔阔，旧交新贵例相忘。","dynasty":"宋代","title":"送范西叔赴召"}
{"author":"陆游","content":"过市摩双眼，惊嗟阅盛衰。朱楼倚霄汉，曾见始成时。","dynasty":"宋代","title":"物外杂题八首其八"}
{"author":"陆游","content":"朝真方舍杖，步月始闭门。零落山花後，经旬掩绿樽。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"不识如何唤作愁，东阡南陌且闲游。儿童共道先生醉，折得黄花插满头。","dynasty":"宋代","title":"小舟游近村舍舟步归"}
{"author":"陆游","content":"今日天霣霜，又见一日晴。晴寒病良已，扶杖东园行。瓦鼓息我倦，静听幽鸟鸣。花果四十株，手自培养成。疏密无行列，东园盖强名。人看不满笑，聊用适我情。","dynasty":"宋代","title":"东园"}
{"author":"陆游","content":"尽道官身属太仓，未妨寄傲向林塘。绿波春涨群鱼乐，清露晨流蔓草香。闲试名弓来射圃，醉盘骄马出球场。长城万里知谁许，看镜空悲两鬓霜。","dynasty":"宋代","title":"休日留园中至暮乃归"}
{"author":"陆游","content":"老叹交朋尽，闲知日月长。著书终覆瓿，得句漫投囊。霜树昏鸦黑，风帘小蠂黄。村醪如水薄，也复答年光。","dynasty":"宋代","title":"秋晚寓叹"}
{"author":"陆游","content":"遥夜浇愁赖麴生，灯前忽见卧长瓶。比红有句狂犹在，染白无方老已成。园径露萤黏湿草，塔檐风铎乱疏更。悲秋要是骚人事，未必忘情胜有情。","dynasty":"宋代","title":"夜酌"}
{"author":"陆游","content":"山翁老病入腰膂，坐觉诸儿行步奔。暂出衡门须策杖，千回上树更堪论！","dynasty":"宋代","title":"策杖"}
{"author":"陆游","content":"华发萧萧居士身，江头风雨折乌巾。无人问字尤宜嬾，有吏徵租未是贫。薄宦傥来难倚仗，旧交渐少每酸辛。敲门且复寻僧话，要结他生物外因。","dynasty":"宋代","title":"自咏"}
{"author":"陆游","content":"衰鬓萧然满镜霜，一庵归老镜湖傍。有怀每恨交朋远，无食方知日月长。落笔未妨诗衮衮，闭门犹喜气扬扬。晚来袖手蒲团稳，笑唤儿童代夜香。","dynasty":"宋代","title":"饥坐戏咏"}
{"author":"陆游","content":"新竹侵幽幔，疏莲散远汀。研朱朝点易，捣櫱夜潢经。岩壑知心赏，琴樽乐性灵。会当烦太史，一奏少微星。","dynasty":"宋代","title":"北斋"}
{"author":"陆游","content":"桥北雨余春水生，桥南日落暮山横。问君对酒胡不乐？听取菱歌烟外声。","dynasty":"宋代","title":"过杜浦桥"}
{"author":"陆游","content":"老觉人间足畏涂，怕人浑似怕於菟。晴明颇动青鞋兴，先探门前有客无。","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"袖手东窗初日明，残编未负老书生。不胜多病畏寒雨，正得一霜方快晴。客户饷羹提赤鲤，邻家借碓捣新粳。柴荆莫怪无车马，恰要无人识姓名。","dynasty":"宋代","title":"初晴"}
{"author":"陆游","content":"世事纷纷无已时，劝君杯到不须辞。但能烂醉三千日，楚汉兴亡总不知。","dynasty":"宋代","title":"杂感"}
{"author":"陆游","content":"壮志随年减，羁愁与夜长。月高寒晖淡，花坼露丛香。仕畏谗销骨，归判酒腐肠。青灯写孤影，相劝尽余觞。","dynasty":"宋代","title":"秋夜独酌"}
{"author":"陆游","content":"伐性戕生岂一端，暮年赢得是衰残。齿牙零落畏大胾，毛发萧疏便小冠。惜日每惊新历换，怯寒尚觉弊庐宽。华山阻绝岷山远，安得冥鸿借羽翰？","dynasty":"宋代","title":"书感"}
{"author":"陆游","content":"早见高皇宇宙新，耄年犹作太平民。虚名仅可欺横目，戆论曾经犯逆鳞。原野暮云低欲雨，陂湖秋水浩无津。萧条生计君无笑，一钵藜羹敌八珍。","dynasty":"宋代","title":"野兴"}
{"author":"陆游","content":"闲愁长与病相依，晨起梳头感发稀。春事鼎来风更恶，晨光已满雪犹飞。江梅有恨论年别，旅雁无情计日归。剩欲湖边踏青去，凭谁为解乱书围？","dynasty":"宋代","title":"初春遣兴"}
{"author":"陆游","content":"莫谓家贫厌旧醅，一尊聊对桂花开。天菑已过无蝗孽，海舶初通有药材。剩借凉风吹醉颊，况逢急雨洗浮埃。入秋腰脚增强健，山麓从今日日来。","dynasty":"宋代","title":"书喜"}
{"author":"陆游","content":"秋风吹海氛，气候颇不令。昏昏七十翁，扰扰半月病。著书殊未成，即死目不瞑。扶持赖药物，仅得全性命。雨添苔晕青，风入桐枝劲。深巷无人声，搘颐发孤咏。","dynasty":"宋代","title":"七月下旬得疾不能出户者十有八日病起有赋"}
{"author":"陆游","content":"大儿都门久栖栖，小儿调官今复西。邻家父子我所羡，泥水没膝扶耕犁。","dynasty":"宋代","title":"杂题"}
{"author":"陆游","content":"周流惟一气，天地与人同。天道故不息，人为斯有穷。蛟龙上云雨，鱼鸟困池笼。宴坐观兹理，吾其若发蒙。","dynasty":"宋代","title":"宴坐"}
{"author":"陆游","content":"去国双蓬鬓，还山一鹿车。壮惭稽古浅，老悔养生疏。俗态慵开眼，高吟独起予。青灯对余子，并为问何如。","dynasty":"宋代","title":"得赵昌甫寄予及子遹诗"}
{"author":"陆游","content":"八十颓龄安所归？萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴"}
{"author":"陆游","content":"小桥密接西冈路，支径深通北崦村。老子意行无远近，月中时打野人门。","dynasty":"宋代","title":"北园杂咏"}
{"author":"陆游","content":"鹅儿泾口晓山横，蜻蜓港头春水生。兰亭之北是茶市，柯桥以西多橹声。","dynasty":"宋代","title":"湖上作"}
{"author":"陆游","content":"今日山翁自治厨，嘉殽不似出贫居。白鹅炙美加椒後，锦雉羹香下豉初。箭茁脆甘欺雪菌，蕨芽珍嫩压春蔬。平生责望天公浅，扪腹便便已有余。","dynasty":"宋代","title":"饭罢戏示邻曲"}
{"author":"陆游","content":"三月园林日渐长，闲从邻曲答年光。酴醾独殿群芳後，醽醁能令万事忘。下豉蓴羹夸旧俗，供盐梅子喜初尝。乌靴席帽知何乐，自古京尘眯眼黄。","dynasty":"宋代","title":"东园小饮"}
{"author":"陆游","content":"提携到处觉身轻，楚泽秦关不计程。只道维摩无侍者，谁知上座是同行。青鞋白拂真相称，湘竹溪藤误得名。珍重从今常倚壁，住庵吾欲过浮生。","dynasty":"宋代","title":"余得木杖于秦望山中今三十年矣陇蜀万里未尝"}
{"author":"陆游","content":"岁暮常年雪正豪，今年暄暖减绨袍。春回山圃梅争发，睡足茆檐日已高。仓庾家家储旧谷，笙歌店店卖新醪。太平气象方如许，寄语残胡早遁逃。","dynasty":"宋代","title":"冬晴"}
{"author":"陆游","content":"琢雕自是文章病，奇险尤伤气骨多。君看大羹玄酒味，蟹螯蛤柱岂同科。","dynasty":"宋代","title":"读近人诗"}
{"author":"陆游","content":"云生海澨初飞雨，日漏山椒旋作晴。箬笠芒鞋桥下路，儿童争逐放翁行。","dynasty":"宋代","title":"小雨偶出邻里小儿竞随吾後不知其意何也"}
{"author":"陆游","content":"晨兴未栉盥，扶杖并檐立。断云方东行，庭草露犹湿。朝饥神益爽，清虚自来入。可怜数鸡雏，随母啄遗粒。蝶残蚍蜉喜，鼠腐鸱鸦集。吾当一洗之，漱泉开玉笈。","dynasty":"宋代","title":"晨兴"}
{"author":"陆游","content":"敛尽残云见夕阳，门前䆉稏渐登场。经年都得几回醉，一雨顿惊如许凉。耐事尚能心似铁，放歌仍忘发成霜。颐生底用从人问，此是山翁肘后方。","dynasty":"宋代","title":"秋兴四首其二"}
{"author":"陆游","content":"吴中霜雪晚，初冬正佳时。丹枫未辞林，黄菊犹残枝。鸣雁过长空，纤鳞泳清池。气和未重裘，临水照须眉。悠然据石坐，亦复出门嬉。野老荷鉏至，一笑成幽期。","dynasty":"宋代","title":"冬晴"}
{"author":"陆游","content":"莫叹人间苦不谐，清时有味是归来。已因积毁成高卧，更借阳狂护散才。正欲清言闻客至，偶思小饮报花开。纷纷争夺成何事，白骨生苔但可哀。","dynasty":"宋代","title":"幽居书事"}
{"author":"陆游","content":"日铸珍芽开小缶，银波煮酒湛华觞。槐阴渐长帘栊暗，梅子初尝齿颊香。户户祈蚕喧鼓笛，村村乘雨筑陂塘。年光何预衰翁事，伴蝶随莺也解狂。","dynasty":"宋代","title":"春夏之交风日清美欣然有赋"}
{"author":"陆游","content":"麦熟与人同喜，虏骄为国私忧。身似五更春梦，家如一宿山邮。","dynasty":"宋代","title":"感事六言"}
{"author":"陆游","content":"笑唤枯筇蹋夕阳，探春聊作静中忙。高枝鹊语如相命，幽径梅开秪自香。苔蚀断碑惊世换，钟来废寺觉城荒。谪仙未必无遗恨，老欠题诗到夜郎。","dynasty":"宋代","title":"昭德堂晚步"}
{"author":"陆游","content":"好雨疏疏压暮埃，断云漠漠带春雷。离黄穿树语断续，翠碧衔鱼飞去来。生菜入盘随冷饼，朱樱上市伴青梅。狂吟不是夸强健，老气如山未许摧。","dynasty":"宋代","title":"小雨云门溪上"}
{"author":"陆游","content":"秦人燔六经，非与经为仇，方其勇决时，亦为子孙谋。歛金铸巨人，岂复畏鉏耰？千载恶名在，尚与黄河流。","dynasty":"宋代","title":"六经"}
{"author":"陆游","content":"一邑无平土，邦人例得穷。凄凉远嫁归，憔悴独醒翁。今古阑干外，悲欢酒醆中。三巴不摇落，搔首对丹枫。","dynasty":"宋代","title":"饮罢寺门独立有感"}
{"author":"陆游","content":"白白餈筒美，青青米果新。衰迟重时节，薄少遍乡邻。梅市花成幄，兰亭草作茵。极知欢意尽，强起伴游人。","dynasty":"宋代","title":"初夏"}
{"author":"陆游","content":"九日春阴一日晴，强扶衰病此闲行。猩红带露海棠湿，鸭绿平堤湖水明。酒贱柳阴逢醉卧，土肥稻垄看深耕。山翁莫道浑无用，解与明时说太平。","dynasty":"宋代","title":"春行"}
{"author":"陆游","content":"疗饥惟恃粥，动步已须人。欲午犹支枕，经旬不过邻。鹊栖寒自稳，鸥没远难驯。莫笑谋身拙，黄冠学季真。","dynasty":"宋代","title":"遣兴"}
{"author":"陆游","content":"久抛朝帻懒重弹，华发萧然二寸冠。不恨凄凉侵晚境，犹能语笑向春盘。银杯酒色家家绿，箬笠烟波处处宽。一片梅花无复在，却嫌新暖换馀寒。","dynasty":"宋代","title":"春日二首其二"}
{"author":"陆游","content":"海内横流日，吾犹及建炎。众医虽共视，久疾固难砭。黠虏方观衅，行宫未解严。时平逾五纪，话此涕常沾！","dynasty":"宋代","title":"往事"}
{"author":"陆游","content":"孤学违流俗，危机历畏途。逢人增戃怳，看镜失肤腴。闭户书围坐，移灯影向隅。空懹四方志，泯默死东吴。","dynasty":"宋代","title":"杂赋"}
{"author":"陆游","content":"梅花如高人，妙在一丘壑。林逋语虽工，竟未脱缠缚。乃知尤物侧，天下无杰作。老我怀不纾，樽前几开落。","dynasty":"宋代","title":"开岁半月湖村梅开无馀偶得五诗以烟湿落梅村为韵其三"}
{"author":"陆游","content":"流落逢明主，恩光集晚途。题名惊手战，拜阁藉人扶。枉辱三华组，终归一腐儒。库书时取读，犹足补东隅。","dynasty":"宋代","title":"馆中书怀"}
{"author":"陆游","content":"短篷摇楫暮山昏，老怯年华易断魂。夹港蒲声知小雨，隔林绩火认孤村。奉祠累岁惭家食，谢事终身负国恩。惟有愚忠穷未替，尚余一念在元元。","dynasty":"宋代","title":"舟中作"}
{"author":"陆游","content":"来往人间今几时？悠悠日月独心知。寻僧共理清宵话，扫壁闲寻往岁诗。疋马秋风入条华，孤舟暮雪钓湘漓。只愁又踏关河路，荆棘铜驼使我悲。","dynasty":"宋代","title":"醉题"}
{"author":"陆游","content":"堪笑枯肠渐畏茶，夜阑坐起听城笳。炉温自拨深培火，灯暗犹垂半结花。断梦不妨寻枕上，孤愁还似客天涯。扫尘拾得残诗稿，满纸风鸦字半斜。","dynasty":"宋代","title":"九月二十五日鸡鸣前起待旦"}
{"author":"陆游","content":"强寻残梦苦难成，推枕搘藤绕舍行。新涨生波渔艇活，晨曦送暖客衣轻。烟迷芳草苍茫色，鹊占高枝嚄唶声。老病自怜犹嗜学，诵书家塾羡诸生。","dynasty":"宋代","title":"春晓"}
{"author":"陆游","content":"暑雨初收白帝城，小荷新竹夕阳明。十年尘土青衫色，万里江山画角声。零落亲朋劳远梦，凄凉乡社负归耕。议郎博士多新奏，谁致当时鲁二生？","dynasty":"宋代","title":"晚晴闻角有感"}
{"author":"陆游","content":"短鬓那禁岁月催，胜边花底又春回。雪消渐暖青鸳日，冰解初横玉监梅。江驿轩窗临古道，市楼弦管卖新醅。自怜病守无欢意，一笑常因送客来。","dynasty":"宋代","title":"立春日送客郊外"}
{"author":"陆游","content":"简断编残字欲无，吾儿不负乃翁书。绝胜锁向朱门里，整整牙签饱蠹鱼。","dynasty":"宋代","title":"冬夜读书示子聿"}
{"author":"陆游","content":"表里山河古帝京，逆胡数尽固当平。千门未报甘泉火，万耦方观渭上耕。前日已传天狗堕，今年宁许佛狸生？会须一洗儒酸态，猎罢南山夜下营。","dynasty":"宋代","title":"客自凤州来言岐雍间事怅然有感"}
{"author":"陆游","content":"阶前西风摇百草，郁郁逢秋殊未槁。雪霜要当次第来，恰似人生怕衰老。百草荣悴则有时，人於养生当自知。金丹九转傥未办，简歛冲默真吾师。摄调小失岂遽死，二竖眉諯先溢喜。但令神气常守形，莫畏梦中呼起起。","dynasty":"宋代","title":"庭草"}
{"author":"陆游","content":"世事从来惯见，吾生更欲何之。镜湖西畔秋千顷，鸥鹭共忘机。一枕苹风午醉，二升菰米晨炊。故人莫讶音书绝，钓侣是新知。","dynasty":"宋代","title":"乌夜啼（八之四）"}
{"author":"陆游","content":"两眼欲读天下书，力虽不迨志有余。千载欲追圣人徒，慷慨自信宁免愚？置书不读谈虚无，谁其始为此创疽？古时泽被禽与鱼，博施所以为唐虞。正使老释信不诬，为我未免近杨朱。高轩大旆塞路衢，台阁尊显来于于，安得禹皋日陈谟，沾濡四表无焦枯，坐令事业见真儒，老农不恨老耕鉏。","dynasty":"宋代","title":"读书"}
{"author":"陆游","content":"出郭无十里，结庐才数间。每将穷博健，不遣乐妨闲。卖药云边市，寻僧雨外山。何妨摇楫去，却作跨驴还。","dynasty":"宋代","title":"题斋壁"}
{"author":"陆游","content":"晓从北郭过西城，十里沙堤似席平。澹日向人供帽影，微风傍马助鞭声。欢情寂寂随年减，俗事纷纷逐日生。到处每求佳水竹，晚途牢落念归耕。","dynasty":"宋代","title":"出朝天门缭长堤至刘侍郎庙由小西门归"}
{"author":"陆游","content":"病退身仍健，春回日渐长。神诃金鼎药，龙出玉函方。美睡三竿日，安禅半篆香。残年已如许，幸复起膏肓。","dynasty":"宋代","title":"病退"}
{"author":"陆游","content":"落涧泉奔舞玉虹，护丹松老卧苍龙。霜柑篱角寒初熟，野碓云边夜自舂。挈榼人沽村市酒，打包僧趁寺楼钟。幽寻自是年来懒，枉道山灵不见容。","dynasty":"宋代","title":"故山四首其四云门"}
{"author":"陆游","content":"奋迹穷阎本甚微，刺天何敢慕群飞。业文仅与驴书券，学射才因鼠发机。罟擭纵横真脱命，风波澒洞尚余威。朝冠挂了方无事，却爱山僧百衲衣。","dynasty":"宋代","title":"懹昔"}
{"author":"陆游","content":"低垣矮屋俯江流，浑舍相娱到白头。累世不知名宦乐，百年那识别离愁。饭余常贮新陈谷，农隙闲眠子母牛。闻道少年俱孝谨，未应家法媿恬侯。","dynasty":"宋代","title":"农家"}
{"author":"陆游","content":"古寺高楼暮倚阑，野云不散白漫漫。好山遮尽君无恨，且作沧溟万里看。","dynasty":"宋代","title":"杂兴"}
{"author":"陆游","content":"画船四月满旗风，饮散匆匆鷁首东。醉里偏怜江水绿，意中已想荔枝红。断碑零落莓苔遍，幽涧淙潺略彴通。一疋宁无好东绢，凭谁画此碧玲珑？","dynasty":"宋代","title":"万州放船过下岩小留"}
{"author":"陆游","content":"强健如翁举世稀，夜深容我叩门扉。大儿叱犊戴星出，稚子捕鱼乘月归。骨肉团栾无远别，比邻假贷不相违。人间可羡惟农亩，又见秋灯照捣衣。","dynasty":"宋代","title":"访村老"}
{"author":"陆游","content":"小阁敞朱扉，侧车暂息机。行人呼晚渡，幼妇浣秋衣。霜树欹危堞，风鸦满客晖。登临客秋裹，况是送将归。","dynasty":"宋代","title":"别张教授归独登拟岘"}
{"author":"陆游","content":"日月无根去若驰，故园又见落花时。杯中绿酒不肯饮，镜里苍颜应自知。千丈新堤湖水满，五更残漏角声悲。暮年父子难乖隔，淮浦书来苦觉迟。","dynasty":"宋代","title":"暮春龟堂即事"}
{"author":"陆游","content":"造请非所长，一带每懒束。揖客虽小殊，亦未胜仆仆。正须驾柴车，归艺东篱菊。故山甘水泉，群饮友麋鹿。百年不堪玩，万事要自烛。小人欺屋漏，吾辈当戒独。","dynasty":"宋代","title":"读何斯举黄州秋居杂咏次其韵十首其一"}
{"author":"陆游","content":"万里风波行路难，君恩尚许缀祠官。中庭郁郁药苗长，绝壁飕飕松吹寒。泥巷有人寻杜甫，雪庐无吏问袁安。清晨对镜增幽致，龟屋新裁二寸冠。","dynasty":"宋代","title":"岁晚幽兴"}
{"author":"陆游","content":"独处将如长夜何，直将寂默养天和。爱身不惰如怀璧，守气无亏似塞河。尘箧空存获麟笔，烟陂懒和饭牛歌。年来勋业君知否，纛下新降百万魔。","dynasty":"宋代","title":"明日观孤寂诗不觉大笑作长句自解"}
{"author":"陆游","content":"筑城声酸嘶，汉月傍城低。白骨若不掩，高与长城齐。","dynasty":"宋代","title":"古筑城曲"}
{"author":"陆游","content":"沙际人家半掩扉，借炊小住不相违。水生溪面大鱼跃，风定草头双蝶飞。竹院游僧闻鼓集，烟畦老圃荷锄归。浩然物外真堪乐，回首浮生万事非。","dynasty":"宋代","title":"梅市"}
{"author":"陆游","content":"陆生少日心胆壮，万里凭陵寄疏放；玉关曾誓马革裹，沧海岂忧鱼腹葬。人生富贵本细事，钓筑逢时俱将相。正令不遇亦何慊，药鑱丹炉老青嶂。今年秋晚苦多雨，三十六溪新绿涨。极知世事不足论，霁日小舟行可榜。","dynasty":"宋代","title":"秋霁遣怀"}
{"author":"陆游","content":"秋获春耕力尚余，雨中襏襫种寒蔬。筑居正可茨生草，出市何妨借蹇驴。老境朝晡数匙饭，腐儒生死一编书。敲门忽有岷山使，惭愧交情未作疏。","dynasty":"宋代","title":"秋获後即事"}
{"author":"陆游","content":"花光柳色满墙头，病酒今朝嬾出游；却就水亭开小宴，绣帘银烛看归舟。","dynasty":"宋代","title":"乡人或病予诗多道蜀中遨乐之盛适春日游镜湖"}
{"author":"陆游","content":"士生诵二典，恍若生唐虞。升降奉玉帛，可否闻吁俞。阙里得其传，功与造化俱。孰知千载后，乃尊重译书。","dynasty":"宋代","title":"杂感六首其二"}
{"author":"陆游","content":"今朝雨初晴，湖上好天色；落梅纷可藉，桑柳亦已拆。老夫病良已，并水散轻策。冉冉春物新，忽忽衰发白。四方岂不乐，嬾惰畏远客。惟当勤买酒，东城复南陌。","dynasty":"宋代","title":"湖上"}
{"author":"陆游","content":"忆昔西游日，岷峨胜事繁。题诗古柏庙，载酒海棠园。世故纷难料，年光浩莫论。所欣身尚健，短褐醉江村。","dynasty":"宋代","title":"忆蜀"}
{"author":"陆游","content":"拂面毵毵巷柳黄，穿帘细细野梅香。春回江表常年早，日向山中特地长。千古事终输钓艇，一毫忧不到禅房。绿尊掩罢惟须睡，高枕看人举世忙。","dynasty":"宋代","title":"立春後三日作"}
{"author":"陆游","content":"江头日暮痛饮。乍雪晴犹凛。山驿凄凉，灯昏人独寝。鸳机新寄断锦。叹往事、不堪重省。梦破南楼，绿云堆一枕。","dynasty":"宋代","tags":"宋词精选，羁旅，孤独，思念","title":"清商怨·葭萌驿作"}
{"author":"陆游","content":"窗黑停书课，屏深养病眸。雨声工破睡，酒力不禁愁。兀兀披衣起，昏昏曳杖游。柴荆晚未闭，隔水数归牛。","dynasty":"宋代","title":"睡起行至门外有赋"}
{"author":"陆游","content":"大道本生知，崇高志不移。凝神超事物，观妙极希夷。访药三山远，遗弓万国悲。神孙昔锺爱，天作太平基。","dynasty":"宋代","title":"考宗皇帝挽词"}
{"author":"陆游","content":"谁敢轻他万户侯，一生赋分在沧洲。屋穿况值雨骑月，路恶更堪风打头！此世极知同逆旅，吾身亦自是悬疣。乞钱买取青芒屦，烂醉三条二华秋。","dynasty":"宋代","title":"秋兴"}
{"author":"陆游","content":"学道逍遥心太平，幽窗鼻息撼床声。柳花无蒂蛮毡暖，龟甲有纹缯帐明。候起儿童陈盥栉，笑衰人客闯柴荆。此生睡足无余念，安用元戎报五更。","dynasty":"宋代","title":"晚起"}
{"author":"陆游","content":"菜把青青间药苗，豉香盐白自烹调。须臾彻案呼茶碗，盘箸何曾觉寂寥？","dynasty":"宋代","title":"种菜"}
{"author":"陆游","content":"著书汗马牛，不如守道力；卖文取卿相，讵是儒者职。孔光岂不学，千载污简册。通塞本细事，于我奚失得？袁安卧空庐，亦度风雪夕；如何慕温饱，挠节不自惜！我突无炊烟，或至日中昃。小儿抱遗经，衣短两胫赤，吟诵何琅琅，声如出金石；掩卷语乃翁：圣有陈蔡厄。","dynasty":"宋代","title":"书志"}
{"author":"陆游","content":"一叶两叶病木霣，一点两点疏萤流。水底星河秋脉脉，发根风露夜飕飕。","dynasty":"宋代","title":"夏日杂题"}
{"author":"陆游","content":"漕渠北向小桥通，渐入苍茫大泽中。造物将无知我醉，故吹急雨打船篷。","dynasty":"宋代","title":"梅市舟中作"}
{"author":"陆游","content":"山川遗迹晋唐馀，水竹相望许洛居。一齿屡摇犹决肉，双眸虽涩尚耽书。郊原夜夜驱耕犊，村店时时秣蹇驴。客问若为娱老境，吾儿未与短檠疏。","dynasty":"宋代","title":"新凉书怀四首其四"}
{"author":"陆游","content":"鲜肥莫事肤寸舌，萧散何辜七尺躯？山路岂无孤店宿，渡头亦有小舟呼。","dynasty":"宋代","title":"病中遣怀"}
{"author":"陆游","content":"道室生虚白，仙经写硬黄。晨杯擎石髓，夜几照松肪。眼力新生犊，心源百链钢。何当登日观，万里看扶桑？","dynasty":"宋代","title":"道室秋夜"}
{"author":"陆游","content":"吾州近在西山麓，雪山万仞临冰谷。小楼森森阅三伏，清簟疏帘对棋局。肌肤凄凛起芒粟，肝肺峥嵘叠琼玉。香泉向夕初罢浴，桐竹生风吹细谷。九衢憧憧车击谷，黄尘赤日汗可掬。还家欲休客陆续，借与此诗令一读。","dynasty":"宋代","title":"小楼"}
{"author":"陆游","content":"残雪初消荠满园，糁羹珍美胜羔豚。吾曹舌本能知此，古学工夫始可言。","dynasty":"宋代","title":"冬夜读书示子聿"}
{"author":"陆游","content":"烂熟思来怕热官，退飞心地喜轻安。舍鱼正可取熊掌，食肉何须知马肝。放眼柳梢初暗动，褪花梅子已微酸。典衣剩作江头醉，莫谓天涯苦鲜欢。","dynasty":"宋代","title":"初春遣兴三首始於志退休而终於惓惓许国之忠"}
{"author":"陆游","content":"残年欲遂迫期颐，追数朋俦死已迟。卜冢治棺输我快，染须种齿笑人痴。野梅角地草生後，街柳拂鞍冰泮时。满眼云山不须买，剩倾新酿赋新诗。","dynasty":"宋代","title":"岁晚幽兴"}
{"author":"陆游","content":"我久依耕陇，儿方吊战场。卧闻风浩荡，起视月苍茫。老境绨袍暖，贫家菜粥香。惟愁杀风景，无酒作重阳。","dynasty":"宋代","title":"夜起思子虡"}
{"author":"陆游","content":"湖废财存十二三，拍堤涨水尚如蓝。吾庐隐翳初非意，颇欲临流结草庵。","dynasty":"宋代","title":"题道傍壁"}
{"author":"陆游","content":"黄河衮衮抱潼关，苍翠中条接华山。城郭丘垆人尽老，药炉依旧白云间。","dynasty":"宋代","title":"记梦"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"世事纷纷不足论，流年去似海涛翻。莫因齿发悲残景，且喜柴荆是故园。千里桑麻无旷土，数家鸡犬自成村。邻翁过我夸秧信，雨後春泥一尺浑。","dynasty":"宋代","title":"晚春"}
{"author":"陆游","content":"结宇枫林下，久穷吾所安。村深事自简，累少食差宽。雨闇牛眠屋，泥深鸭满阑。呼儿捣粉饵，准拟赛鄱官。","dynasty":"宋代","title":"村兴"}
{"author":"陆游","content":"无赖年光逐水流，人间随处送悠悠。千帆落浦湘天晚，孤笛吟风鄠县秋。小市莺花时痛饮，故宫禾黍亦闲愁。久留只恐惊凡目，又向西凉上酒楼。","dynasty":"宋代","title":"年光"}
{"author":"陆游","content":"面骨峥嵘鬓欲疏，退藏只合卧蜗庐。自嫌尚有人间意，射雉归来夜读书。","dynasty":"宋代","title":"读书"}
{"author":"陆游","content":"玉京清都奉紫皇，赤明开皇劫茫茫。有路坦如驰康庄，惜哉背之趋死乡。绛陵朱儿朝吐光，森然箭镞攒玉床。洁斋山栖祓不祥，朝餐夕食芝术香。缥囊蕊笈出秘方，日精月华鍊阴阳。炉开沐浴时日良，清夜玉杵闻琳房。服之刀圭换肝肠，三十六帝参翱翔。下视一笑争夺场，累累枯冢压北邙。","dynasty":"宋代","title":"玉京行"}
{"author":"陆游","content":"再到蓬莱路欲平，却吹长笛过青城。空山霜叶无行迹，半岭天风有啸声。细栈跨云萦峭绝，危桥飞柱插澄清。玉华更控青鸾住，要倚栏干待月明。","dynasty":"宋代","title":"自上清延庆归过丈人观少留"}
{"author":"陆游","content":"林栖四壁空，百事从简易。缺篱寒未补，幽户夜不闭。东偏欲广屋，厚费敢轻议。设关力可具，稚子请遂事。呀然两竹扉，宁复志容驷。西山正当前，浩荡纳空翠。下临渔樵路，横锁风月地。惟愁俗客来，剥啄惊午睡。","dynasty":"宋代","title":"新葺门屋"}
{"author":"陆游","content":"羽檄联翩昼夜驰，臣忧顾不在边陲。军容地密宁当议，陛下恩深不忍欺。白简万言几恸哭，青编一传可前知。平生所学今无负，未叹还乡两鬓丝。","dynasty":"宋代","title":"送杜起莘殿院出守遂宁"}
{"author":"陆游","content":"日用无渊奥，其中妙理存。但能明物性，不必学玄门。尽力扶元气，精思去病根。昔人由此道，推已及元年。","dynasty":"宋代","title":"日用"}
{"author":"陆游","content":"清汴长淮莽苍中，扬州画戟拥元戎。南连近甸观秋稼，北抚中原扫夕烽。茶发蜀冈雷殷殷，水通隋苑月溶溶。悬知帐下多豪杰，一醉何因及老农？","dynasty":"宋代","title":"寄题扬州九曲池"}
{"author":"陆游","content":"云间刁斗过边州，沙际丘亭舣客舟。涨水方忧三峡嶮，短筇犹作两岩游。蛟龙矫矫拏云起，琴筑泠泠绕榻流。未死人生谁料得，会来携客试茶瓯。","dynasty":"宋代","title":"泸州使君岩在城南一里深三丈有泉出其左音中"}
{"author":"陆游","content":"日破重云出，春从浅步来。未融楼北雪，先绽水南梅。屏护清吟砚，缸鸣乍熟醅。平生羡李愬，入蔡夜衔枚。","dynasty":"宋代","title":"雪後寒甚"}
{"author":"陆游","content":"千里郊原俯莽苍，三江烟水接微茫。横林虫镂无全叶，新雁风惊有断行。神禹祠庭遗剑佩，先秦金石古文章。一尊莫恨盘餐薄，终胜登楼忆故乡。","dynasty":"宋代","title":"秋望"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"浮世如流水，滔滔日夜东。百年均梦寐，万古一虚空。青鸟来云外，铜驼卧棘中。相逢惟痛饮，令我忆无功。","dynasty":"宋代","title":"浮世"}
{"author":"陆游","content":"蹴鞠墙东一市哗，鞦韆楼外两旗斜。及时小雨放桐叶，无赖馀寒开楝花。明月吹笙思蜀苑，软尘骑马梦京华。欢情减尽朱颜改，节物催人只自嗟。","dynasty":"宋代","title":"三月二十一日作"}
{"author":"陆游","content":"百壶载酒游凌云，醉中挥袖别故人。依依向我不忍别，谁似峨嵋半轮月？月窥船窗挂凄冷，欲到渝州酒初醒。江空袅袅钓丝风，人静翩翩葛巾影。哦诗不睡月满船，清寒入骨我欲仙。人间更漏不到处，时有沙禽背船去。","dynasty":"宋代","title":"舟中对月"}
{"author":"陆游","content":"断岸孤亭日莫时，栏边聊试葛巾攲。偶观挂席乘潮快，便觉悬车纳禄迟。痛饮相如无奈渴，清言叔宝不胜羸。年来亲友凋零尽，惟有江山是旧知。","dynasty":"宋代","title":"过六和塔前江亭小憩"}
{"author":"陆游","content":"山阴道上柳如丝，策蹇悠悠信所之。曲水已过修禊集，余寒不减试灯时。贫犹自力常谋醉，病不能闲日赋诗。谁道茅檐苦幽独，一勾新月是相知。","dynasty":"宋代","title":"春晚自近村归"}
{"author":"陆游","content":"少时裘马竞豪华，岂料今为老圃家。数点霏微社公雨，两丛闲淡女郎花。诗成枕上常难记，酒满街头却易赊。自笑迩来能用短，只将独醉作生涯。","dynasty":"宋代","title":"小圃独酌"}
{"author":"陆游","content":"行行不知溪路深，但怪素月生遥岑。不辞醉袖拂花絮，与子更醉青萝阴。","dynasty":"宋代","title":"溪上醉吟"}
{"author":"陆游","content":"野艇千钱买，明当泛渺茫。但能容一榼，家具不须将。","dynasty":"宋代","title":"新秋以窗里人将老门前树欲秋为韵作小诗十首其四"}
{"author":"陆游","content":"七十三年事事新，涵濡幸作六朝民。发无可白方为老，酒不能赊始觉贫。末路已悲身是客，此心犹与物为春。柴门勿谓常岑寂，时有乡邻请药人。","dynasty":"宋代","title":"七十三吟"}
{"author":"陆游","content":"双鬓成丝高颊颧，晓窗临镜意茫然。朱颜岂是一朝去，暗铄潜消五十年！","dynasty":"宋代","title":"晨起对镜"}
{"author":"陆游","content":"断岸轻烟著柳条，孤村小雨夜萧萧。荒鸡隔浦声相续，短烛无风焰自摇。朴学元知縻岁月，残生竟是老渔樵。最怜鬓畔千茎雪，日日春风吹不消。","dynasty":"宋代","title":"雨夜"}
{"author":"陆游","content":"神游忽到云台宫，太华彩翠明秋空。曲廊下阚白莲沼，小阁正对青萝峰。林间突兀见古碣，云外缥缈闻疏钟。褐衣纱帽瘦如削，遗像恐是希夷翁。穷搜未遍忽惊觉，半窗朝日初曈昽。却思巉然五千仞，可使常堕战尘中。小臣昧死露肝鬲，愿扈銮驾临崤潼。何当真过此山下，百尺袅袅龙旗风。","dynasty":"宋代","title":"梦游山水奇丽处有古宫观"}
{"author":"陆游","content":"春夜挑灯话别愁，此心已在锦江头。旧时处处尘昏壁，想复长吟为小留。","dynasty":"宋代","title":"送杰上人归成都"}
{"author":"陆游","content":"画船冲雨入戎州，缥缈山横杜若洲。须信时平边堠静，传烽夜夜到西楼。","dynasty":"宋代","title":"叙州"}
{"author":"陆游","content":"命驾清晨出射堂，筇枝羽扇受微凉。鸦将数子窥苔井，桐引新枝出粉墙。岸帻影边茶正熟，投壼声里日初长。兴阑却蹋湖堤去，十里山花满袖香。","dynasty":"宋代","title":"命驾"}
{"author":"陆游","content":"城南杜五少不羁，意轻造物呼作儿。一门酣法到孙子，熟视严武名挺之。看渠胸次隘宇宙，惜哉千万不一施！空回英概入笔墨，生民清庙非唐诗。向令天开太宗业，马周遇合非公谁？後世但作诗人看，使我抚几空嗟咨！","dynasty":"宋代","title":"读杜诗"}
{"author":"陆游","content":"山河自古有乖分，京洛腥膻实未闻。剧盗曾从宗父命，遗民犹望岳家军。上天悔祸终平虏，公道何人肯散群？白首自知疏报国，尚凭精意祝炉熏。","dynasty":"宋代","title":"书愤"}
{"author":"陆游","content":"暮霭昏昏半掩扉，偶逢邻叟荷鉏归。且令闲说乡村事，莫问渠言是与非。","dynasty":"宋代","title":"出门与邻人笑谈久之戏作"}
{"author":"陆游","content":"市桥岸下泛湖舟，雕槛疏帘半上钩。春事几何君惜醉，明朝赤帜插谯楼。","dynasty":"宋代","title":"暮春"}
{"author":"陆游","content":"世事无穷似弈棋，不如常采故山芝。萧萧鸡犬三家聚，莽莽风烟十里陂。幸有浊醪从客醉，常忧黠鬼笑人痴。清秋乐处君知否，庭下幽花渐可移。","dynasty":"宋代","title":"秋晚三首其三"}
{"author":"陆游","content":"天旷穹庐覆，风豪野战酣。诗成飞醉墨，棋罢纵高谈。奇怪空堪笑，低摧亦未甘。东浮云海去，会载酒千甔。","dynasty":"宋代","title":"夜坐闻大风"}
{"author":"陆游","content":"士生始从学，取友实先务。吾闻诸古人，倾盖有如故。汉宫长生药，至取云表露。治身当何如，而受一尘污？","dynasty":"宋代","title":"读吕舍人诗追次其韵"}
{"author":"陆游","content":"洚水初平时，草木充九州。禽兽孳育繁，与人为敌雠。于时圣人作，日夜为民忧。思有以胜之，食肉而服裘。然后人奠居，禾黍岁有秋。岂知千载后，戕杀无时休。一食刀几赤，百味供膳羞。豪侈方相誇，哀哉非始谋。","dynasty":"宋代","title":"杂感五首以不爱入州府为韵其四"}
{"author":"陆游","content":"逐禄天涯半此生，明时宽大许归耕。山围鱼市寒无色，雨掠蓬窗夜有声。白发青灯身潦倒，残芜落叶岁峥嵘。尔来有喜君知否，买得乌犍万事轻。","dynasty":"宋代","title":"初寒"}
{"author":"陆游","content":"发似秋芜不受耘，茶山曾许与斯文。回思岁月一甲子，尚记门墙三沐熏。卷里圣贤能觌面，人间富贵实浮云。二君才气俱超绝，岂待衰翁诵所闻。","dynasty":"宋代","title":"赠曾温伯邢德允"}
{"author":"陆游","content":"堤远沙平草色匀，新晴喜得自由身。芋羹豆饭家家乐，桑眼榆条物物春。野店茶香迎倦客，市街犬熟傍行人。墙头妇女更相语，认到先生折角巾。","dynasty":"宋代","title":"肩舆历湖桑堰东西过陈湾至陈让堰小市抵暮乃"}
{"author":"陆游","content":"九十衰翁身尚健，流年过眼如奔电。忆昔初来对行在，衫鬓青青接英彦。中间亦尝走梁益，万里凭高望乡县。散关驿近柳迎马，骆谷雪深风裂面。东归却寻书生事，误长诸儒集贤院。乞身七年罪未除，君恩尚许宽严谴。痴顽亦复病不死，春到故园家酿美。雨余草长四野青，日落烟生半山紫。","dynasty":"宋代","title":"春日登小台四望"}
{"author":"陆游","content":"穿竹清我魂，散发吹我顶。虚窗听鸣蝉，小槛看汲井。扫地长物空，漱泉齿颊冷。厨人具浆粉，童子鬻山茗。微云未必雨，且喜收树影。残书置不视，乐此清昼永。既夕即搒舟，门外绿千顷。世事何足论，平生慕箕颍。","dynasty":"宋代","title":"清暑"}
{"author":"陆游","content":"蓬门终日闭，寂寂少人声。纳禄知身贵，传家觉责轻。朝餐烹芋糁，夜坐爇松明。划却弹棋局，此心如砥平。","dynasty":"宋代","title":"独处二首"}
{"author":"陆游","content":"蘸岸烟波舣画船，幅巾萧散饯流年。两行杨柳吹晴雪，只著啼莺未著蝉。","dynasty":"宋代","title":"泊舟二首其一"}
{"author":"陆游","content":"长生固非道，得道自长生。书不传关尹。言谁契广成？罗浮观日出，句曲听松声。闻说长安好，何妨醉太平。","dynasty":"宋代","title":"山家"}
{"author":"陆游","content":"薄晚初沾洒，清晨更惨凄。鱼寒抛饵去，鸦湿就檐栖。幽涧溅溅溜，长堤浅浅泥。一杯持自贺，吾事在锄犁。","dynasty":"宋代","title":"雨"}
{"author":"陆游","content":"闭门何所乐，聊息此生劳。霜薄残芜绿，风酣万木号。研朱点周易，饮酒读离骚。断尽功名念，非关快剪刀。","dynasty":"宋代","title":"闭门"}
{"author":"陆游","content":"初珥金貂谒紫皇，僊班最近玉炉香。为怜未惯层霄冷，独赐流霞九酝觞。","dynasty":"宋代","title":"游僊"}
{"author":"陆游","content":"零落梅花不自由，断肠容易付东流。与人又作经年别，问君应知此夜愁。已是狂风卷平野，更禁横笛起危楼。何时小雪山阴路，处处寻香系钓舟。","dynasty":"宋代","title":"小饮落梅下戏作送梅一首"}
{"author":"陆游","content":"故岁无多雪，新春乃尔寒。柴车归里社，茅舍老江干。客熟沽醨啜，孙痴索饭抟。更怜菘芥长，殊胜仰园官。","dynasty":"宋代","title":"春寒"}
{"author":"陆游","content":"壮游回首海茫茫，默数方惊岁月长。旧事莫论齐柏寝，残躯方似鲁灵光。","dynasty":"宋代","title":"杂感"}
{"author":"陆游","content":"铁马渡河风破肉，云梯攻垒雪平壕。兽奔鸟散何劳逐，直斩单于衅宝刀。","dynasty":"宋代","title":"雪中忽起从戎之兴戏作"}
{"author":"陆游","content":"忘忧石榴深浅红，草花红紫亦成丛。明年开时不望见，只望郎君说著侬。","dynasty":"宋代","title":"吴娃曲"}
{"author":"陆游","content":"多事经旬不出城，今朝送客此闲行。郊原远带新晴色，人语中含乐岁声。天际歛云山尽出，江流收涨水初平。故园社友应惆怅，五岁无端弃耦耕。","dynasty":"宋代","title":"送客至江上"}
{"author":"陆游","content":"身如椰子腹瓠壼，三亩荒园常荷锄。著万卷书虽不足，容数百人还有余。","dynasty":"宋代","title":"扪腹"}
{"author":"陆游","content":"通子还家已九龄，从师衿佩两青青。长成勉作功名计，勿学衰翁老一经。","dynasty":"宋代","title":"阿通自闽中归甫九岁颇有老成之风作此诗示之"}
{"author":"陆游","content":"我诗慕渊明，恨不造其微。退归亦已晚，饮酒或庶几。雨余鉏瓜垄，月下坐钓矶。千载无斯人，吾将谁与归？","dynasty":"宋代","title":"读陶诗"}
{"author":"陆游","content":"雾雨林塘晚，风霜聚落寒。衣冠存简朴，农圃傋艰难。舂簸荞供饵，蒸炊豆作团。此心如古井，无地起涛澜。","dynasty":"宋代","title":"秋冬之交杂赋"}
{"author":"陆游","content":"梦里何曾有去来，高城无奈角声哀。连林秋叶吹初尽，满路寒泥蹋欲开。笠泽决归犹小憩，锦城未到莫轻回。炊菰斫脍明年事，却忆斯游亦壮哉！","dynasty":"宋代","title":"初离兴元"}
{"author":"陆游","content":"发白未及童，齿摇未及脱，正如一席饮，烧烛将见跋。溪山环草舍，霜露侵布褐。文章虽自力，亦已强弩末。宁将垂老耳，更受世事聒？匡庐入我梦，行已寄瓶钵。","dynasty":"宋代","title":"老境"}
{"author":"陆游","content":"学诗大略似参禅，且下功夫二十年。君要亲嘗狮子吼，法须尽吐野狐涎。几人错会先师话，吾辈元齐古佛肩。天遣放翁窮不死，茶山钵袋未曾傳。","dynasty":"宋代","title":"赠王伯长主簿"}
{"author":"陆游","content":"入蜀还吴迹已陈，兰亭道上又逢春。诸君试取吾诗看，何异前身与後身？","dynasty":"宋代","title":"忆昨"}
{"author":"陆游","content":"岸帻出篱门，投竿俯溪濑。鱼聚忽千百，鸟鸣时一再。新凉社瓮香，亦有雉兔卖。欢言洗杯酌，又破止酒戒。","dynasty":"宋代","title":"溪上小酌"}
{"author":"陆游","content":"头风初愈喜身轻，书卷时开觉眼明。养熟犬鸡随坐起，性灵乌鹊报阴晴。韭菘飣餖春盘好，芝术簁和腊药成。自笑衰残杀风景，灯时不拟入重城。","dynasty":"宋代","title":"甲子立春前二日作"}
{"author":"陆游","content":"行年当大耋，卧病涉高秋。丸药作奇验，俶装仍小留。轻沤元泛泛，破屋已飕飕。尚有江湖兴，沙头问钓舟。","dynasty":"宋代","title":"卧病累日羸甚偶复小健戏作"}
{"author":"陆游","content":"三三两两戏鱼行，香饵才投去若惊。寄与扁舟五湖客，只当远引过平生。","dynasty":"宋代","title":"秋思"}
{"author":"陆游","content":"昔我自蜀归，耆旧已凋丧。後来二三公，尚慰天下望。千里一纸书，殷懃问亡恙。呜呼亦已矣，遗语寄悲怆。我亦迫桑榆，便恐无辈行。夜窗对青灯，力惫心尚壮。","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"士穷见节义，木槁自芬芳。坐回万物春，赖此一点香。","dynasty":"宋代","title":"梅花绝句"}
{"author":"陆游","content":"焉耆山下春雪晴，莽莽惟有蒺藜生。射麋食肉饮其血，五榖自古惟闻名。樵苏切莫近亭障，将军卧护真长城。十年牛马向南睡，知是中原今太平。","dynasty":"宋代","title":"焉耆行"}
{"author":"陆游","content":"珥貂中使传天语，一片惊麈飞辇路。清霜粲瓦初作寒，天为明时生帝傅。黄金饰奁雕玉觞，上尊御食传恩光，紫驼之峰玄熊掌，不数沙苑千群羊。通天宝带连城价，受赐雍容看拜下。神皇外孙风骨殊，凛凛英姿不容画。问今何人致太平？绵地万里皆春耕。身际风云手扶日，异姓真王功第一。","dynasty":"宋代","title":"韩太傅生日"}
{"author":"陆游","content":"巾脱冠攲八尺床，竹阴槐影有馀凉。随风花堕残棋上，引睡书抛倦枕傍。水长沙鸥向人熟，雨馀巢燕哺雏忙。尚嫌未惬幽情在，又唤渔舟渡野塘。","dynasty":"宋代","title":"初夏杂兴六首其二"}
{"author":"陆游","content":"方塘盎盎带泥浑，远草青青没烧痕。只道雨晴春昼永，归时不觉已黄昏。","dynasty":"宋代","title":"春日杂兴"}
{"author":"陆游","content":"蜀山深处逢孤驿，缺甃颓垣芳草碧。家在江南妻子病，离乡半岁无消息。长安城门西去路，细霭斜阳芳草暮。尊前一曲渭城歌，马蹄万里交河戍。人生误计觅封侯，芳草愁人春复秋。只愿东行至沧海，路穷草断始无愁。","dynasty":"宋代","title":"芳草曲"}
{"author":"陆游","content":"百夫正讙助鸣橹，舟中对面不得语。须臾人散寂无哗，惟闻百丈转两车。呕呕哑哑车转急，舟人已在沙际立。雾歛芦村落照红，雨余渔舍炊烟湿。故乡回首已千山，上峡初经第一滩。少年亦慕宦游乐，投老方知行路难。","dynasty":"宋代","title":"沧滩"}
{"author":"陆游","content":"散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。","dynasty":"宋代","title":"杂兴六首其一"}
{"author":"陆游","content":"蚁知将雨先移穴，燕护新雏迭守巢。补漏支倾吾可笑，呼奴乘屋更添茅。","dynasty":"宋代","title":"葺舍"}
{"author":"陆游","content":"平野沉寒日，远村生暮烟。离离立红树，点点散乌犍。暂出不逾岁，告归仍一廛。江湖初见雁，著眼送云边。","dynasty":"宋代","title":"舍北晚眺"}
{"author":"陆游","content":"历尽危机歇尽狂，残年惟有付耕桑。麦秋天气朝朝变，蚕月人家处处忙。","dynasty":"宋代","title":"小园"}
{"author":"陆游","content":"街南酒楼粲丹碧，万顷湖光照山色。我来半醉蹑危梯，坐客惊顾闻飞屐。长绦短帽黄絁裘，从一山童持药笈。近传老仙尝过市，此翁或是那可识？逡巡相语或稽首，争献名樽冀余沥。我欲自言度不听，亦复轩然为专席。高谈方纵惊四座，不觉邻鸡呼梦破。人生自欺多类此，抚枕长谣识吾过。","dynasty":"宋代","title":"记戊午十一月二十四夜梦"}
{"author":"陆游","content":"功名如博戏，大叫或作卢。文辞组绣耳，初不系贤愚。负恃已可笑，憎嫉真区区。平生学金丹，我岂斯人徒？啸歌醉自和，颜鬓老不枯。却後五百年，烟雨钓镜湖。","dynasty":"宋代","title":"古风"}
{"author":"陆游","content":"东轩嫩日上疏棂，吹尽浮云作意晴。林暖墙头双鹊语，水清池面小鱼行。畦添药品谁能别？架引藤阴忽已成。倚杖怡然便终日，老夫那复不平鸣。","dynasty":"宋代","title":"新辟小园"}
{"author":"陆游","content":"塔子矶前艇子横，一窗秋月为谁明？青山不减年年恨，白发无端日日生。七泽苍茫非故国，九歌哀怨有遗声。古来拨乱非无策，夜半潮平意未平。","dynasty":"宋代","title":"塔子矶"}
{"author":"陆游","content":"打窗落叶报秋期，病叟颓然两鬓丝。纵酒已无年少梦，读书仍负夜凉时。问囚损气嗟谁念？学道刳心恐已迟。买鹤清溪归计足，寄声先遣故人知。","dynasty":"宋代","title":"新秋"}
{"author":"陆游","content":"杜门殊省事，百巧输一粗。烧香净扫地，袖手了朝暮。君看瓦抠手，端自胜金注。尘机早见贷，不待鸡竿树。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"百夫正欢助鸣橹，舟中对面不得语。须臾人散寂无哗，惟闻百丈转两车。呕呕哑哑车转急，舟人已在沙际立。雾敛芦村落照红，雨馀渔舍炊烟湿。故乡回首已千山，上峡初经第一滩。少年亦慕宦游乐，投老方知行路难。","dynasty":"宋代","title":"沧滩"}
{"author":"陆游","content":"瑞龙千丈何蜿蜒，苍鳞翠鬣翔江边。路逢镜湖乃下驻，玩珠不去知何年。七州元帅拥画戟，全家终日楼居仙。霜笳一曲入银汉，碧瓦万叠浮岚烟。其间望海最杰观，疏豁坐占蓬莱先。风云变化几席上，蛟鼍出没阑干前。手扪心房倚北斗，眼中万象俱森然。尚书唤客共领略，远坊十里闻管弦。从容赋诗出妙思，超绝欲拍微之肩。坐中有客垂九十，追逐无路空自怜。夜阑客散公归院，笙歌隐隐在半天。向来老客今何处？菱唱三更起钓船。","dynasty":"宋代","title":"题望海亭亭在卧龙绝顶"}
{"author":"陆游","content":"饱食无功媿汗青，灯前顾影叹伶俜。马衰犹养疑知路，龟久当捐为不灵。腰下徒夸绶若若，镜中何止发星星。石帆回首初非远，要及清秋斸茯苓。","dynasty":"宋代","title":"饱食"}
{"author":"陆游","content":"杳杳双鹊鸣庭除，东阳吏传昌甫书。纸穷乃复得杰作，字字如刮造化炉。尔来此道苦寂寞，千里一士如邻居。小儿得禄在傍邑，我贫初办一鹿车。过门剥啄亦奇事，拜起幸未须人扶。君看幼安气如虎，一病遽已归荒墟。吾曹虽健固难恃，相觅宁待折简呼。余寒更祝勤自爱，时寄新诗来起予。","dynasty":"宋代","title":"寄赵昌甫"}
{"author":"陆游","content":"总角人家塾，学经至豳诗，治道本耕桑，此理在不疑。今兹垂九十，谢事居海涯，戴星理农业，未叹筋力衰。四月筑麦场，五月瀦稻陂。秉火去螟蝗，磨刀翦棘茨。西成大作社，歌鼓乐圣时。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"久已挂吾冠，江边岁又残。心惟无愧怍，身取不饥寒。小酌三杯足，安居一席宽。东冈有泉脉，携杖试寻看。","dynasty":"宋代","title":"戏作野兴"}
{"author":"陆游","content":"残年仍卧疾，窗户夜愔愔。一日且复过，久生非所钦。暗尘侵药笥，微月伴衣砧。万里怀良友，前盟可复寻？","dynasty":"宋代","title":"久疾"}
{"author":"陆游","content":"早岁从诸杰，森然尽国华。辞工出月胁，笔健拔鲸牙。道在穷何憾，年徂生有涯。湖山元不改，老泪湿风沙。","dynasty":"宋代","title":"怀绍兴间往还诸公"}
{"author":"陆游","content":"秀目大头颅，英姿举世无。平生一瓦无，何处有天厨？","dynasty":"宋代","title":"题宣律师画像"}
{"author":"陆游","content":"苍烟屯不散，疋素横郊原。雨细不湿衣，著水始见痕，踌躇意自佳，未遽掩衡门。一一送归鸦，枫林犹未昏。念昔寿州归，绍兴初纪元，阖门过百口，一身今独存。不死实有命，送老三家村。躬耕幸得食，万事不足论。","dynasty":"宋代","title":"衡门感旧"}
{"author":"陆游","content":"兀兀过遥夜，悠悠拥破衾。峭寒侵病骨，残雨滴愁心。人别易千里，书来真万金。醉眠差似可，谁与伴孤斟？","dynasty":"宋代","title":"雨夜思子虡"}
{"author":"陆游","content":"阿堵元知不受呼，忍贫闭户亦良图。曲身得火才微直，槁面持杯秪暂朱。食案阑干堆苜蓿，褐衣颠倒著天吴。谁知未减麤豪在，落笔犹能赋两都。","dynasty":"宋代","title":"岁暮贫甚戏书"}
{"author":"陆游","content":"空蒙五月雨，景气一番新。换尽园林叶，洗空衢路尘。山邮恼行客，野渡滞归人。独有龟堂叟，凉风吹角巾。","dynasty":"宋代","title":"五月雨"}
{"author":"陆游","content":"趁雨东园去荷锄，归庵却展读残书。幸能胸著云梦泽，何恨家无担石储。水泛时须借篷艇，山行亦或命巾车。懒心惟怕游城市，非向交亲故作疏。","dynasty":"宋代","title":"初夏杂兴六首其五"}
{"author":"陆游","content":"山阴古称小蓬莱，青山万叠环楼台。不惟人物富名胜，所至地产皆奇环：茗芽落磑压北苑，药苗入馔逾天台，明珠百舸载芡实，火齐千担装杨梅，湘湖蓴长涎正滑，秦望蕨生拳未开，箭萌螯藏待时雨，桑蕈菌蠢惊春雷，稯花蒸煮蘸醯酱，姜茁披剥腌糟醅，细研甖粟具汤液，湿裹山蓣供炮煨。老馋自觉笔力短，得一忘十真堪咍。从今置之勿复道，一瓢陋巷师颜回。","dynasty":"宋代","title":"戏咏乡里食物示邻曲"}
{"author":"陆游","content":"拂衣金马门，税驾石帆村。唤起华山梦，招回湘水魂。心亲频握手，目击欲忘言。最喜藤阴下，翛然共一樽。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"看尽人间利与名，归来始觉此身轻。祸机不败漂舟兴，乐事浑输地碓声。破箧虽无衣可典，寒畦已有芋堪烹。余年且健贫何害，剩与邻翁醉太平。","dynasty":"宋代","title":"题斋壁"}
{"author":"陆游","content":"西山破晓两眉青，南浦无风一镜平。食尽不容添鹤口，身闲且免负鸥盟。霜前草树已无色，雨到菰蒲先有声。只怪胜游频入梦，今朝蜀客话青城。","dynasty":"宋代","title":"秋晚"}
{"author":"陆游","content":"白发满青镜，怅然山水身。那因五斗米，常作半涂人。涉世风波恶，思归怀抱真。会当求鈯斧，送老镜湖滨。","dynasty":"宋代","title":"思归"}
{"author":"陆游","content":"穷老宁须叹，吾生得已多。风埃弃朝帻，烟雨弄渔蓑。富屋乌爰止，闲门爵可罗。人生只此是，得酒且高歌。","dynasty":"宋代","title":"穷老"}
{"author":"陆游","content":"瓜垄从来几邵平？镜湖复有一玄英。今秋雨少烟波窄，堪笑沙鸥也败盟。","dynasty":"宋代","title":"湖水愈缩戏作"}
{"author":"陆游","content":"桐叶秋先霣，菊花寒更香。酒边聊兀兀，身外本茫茫。小憩元非睡，长吟偶似狂。忽然思把卷，一笑就窗光。","dynasty":"宋代","title":"西斋遣兴"}
{"author":"陆游","content":"百谷登场酒满卮，神林箫鼓晚清悲。蝉依疏柳长言处，燕委空巢大去时。幼学已忘那用忌，微聋自乐不须医。伤心故里鸡豚集，父老逢迎正见思。","dynasty":"宋代","title":"社日"}
{"author":"陆游","content":"湖上山衔落月明，钓筒收罢叶舟横。不知身世在何许，一夜萧萧芦荻声。","dynasty":"宋代","title":"湖上秋夜"}
{"author":"陆游","content":"岁残已似早春天，隔水横林一抹烟。闻道埭西梅半吐，携儿闲上钓鱼船。","dynasty":"宋代","title":"北园杂咏"}
{"author":"陆游","content":"风摇北斗柄欲折，雨溢天河浪正生。一盏昏灯北窗下，腐儒未辍读书声。","dynasty":"宋代","title":"风雨"}
{"author":"陆游","content":"岸帻萧然病体轻，雨余郊馆已生凉。微风掠面酒无力，明月满窗眠不成。叶底涓涓秋露滴，草根咽咽暗蛩鸣。屏居未免伤孤寂，赖有邻翁约耦耕。","dynasty":"宋代","title":"秋夜"}
{"author":"陆游","content":"儿童冬学闹比邻，据案愚儒却自珍。授罢村书闭门睡，终年不著面看人。","dynasty":"宋代","title":"秋日郊居"}
{"author":"陆游","content":"章甫从诸老，今为两世人。惟书尚开眼，非酒孰关身？远水涵清镜，晴云蹙细鳞。篱边花未尽，作意醉残春。","dynasty":"宋代","title":"残春"}
{"author":"陆游","content":"归老家山一幅巾，俗间那可与知闻。举杯每属江头月，赠客时缄谷口云。行采菖蒲缘藓磴，卧浮舴艋入鸥群。力营隐趣君无怪，作得闲人要十分。","dynasty":"宋代","title":"隐趣"}
{"author":"陆游","content":"先生久已蜕氛埃，道上犹传旧卜台。乞得寒泉濯肝肺，真成万里不虚来。","dynasty":"宋代","title":"严君平卜台"}
{"author":"陆游","content":"蝉蜕岩间果是无，世人妄想可怜渠。有方为子换凡骨，来读晦庵新著书。","dynasty":"宋代","title":"寄题朱元晦武夷精舍五首其二"}
{"author":"陆游","content":"新缝细葛作蠡裯，簟展风漪凛欲秋。啼鸟一声呼梦断，依然书卷在床头。","dynasty":"宋代","title":"夏日杂题"}
{"author":"陆游","content":"搓罢青梅指爪香，一杯聊复答年光。莫言老子无人顾，犹得西施作淡妆。","dynasty":"宋代","title":"湖中微雨戏作"}
{"author":"陆游","content":"灶突无烟甑有尘，颓垣破屋越溪滨。老鳏狂怪谁嗔责，日日行歌独卖薪。","dynasty":"宋代","title":"贫甚戏作绝句八首其五"}
{"author":"陆游","content":"我昔隐天台，夜半游句曲。弄月过垂虹，万顷一片玉。烟艇起菱唱，水风吹钓丝，更欲小徙倚，恐失初平期。今年游青城，三十六峰峦，白云反在下，使我毛骨寒。天如玻璃锺，倒覆湿银海。素壁行其间，草木尽光彩。姮娥顾我笑，手抚玉兔儿；莫怪世人生白发，秋风桂老欲无枝。","dynasty":"宋代","title":"月夕"}
{"author":"陆游","content":"吾今归哉复归哉！草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但余一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"万壑风声远，千林雨脚长。满盈悬爨灶，屋漏徙衣囊。未说丰年喜，先便永夜凉。清秋病小愈，起柂上潇湘。","dynasty":"宋代","title":"大雨"}
{"author":"陆游","content":"独鹤还故乡，岿然但城郭。出门无与游，所至苦寂寞。裹饭事幽讨，此计殊不恶。薄暮宿渔家，苍烟带墟落。","dynasty":"宋代","title":"舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首其一"}
{"author":"陆游","content":"放生何足为爱物，施药因行聊结缘。山舍老翁无事业，只将闲事占流年。","dynasty":"宋代","title":"病中遣怀"}
{"author":"陆游","content":"人生觅饭元多术，最下方为禄代耕。脱却朝衫犹老健，快如苦雨得春晴。鸟声频唤五更梦，花气顿醒三日酲。最喜晨兴闻剥啄，吾儿书札到柴荆。","dynasty":"宋代","title":"春日杂赋"}
{"author":"陆游","content":"北渚露浓苹叶老，南塘雨过藕花稀。新秋渐近蝉更急，残日已沉鸦未归。铜镜面颜无药驻，玉关勋业与心违。一蓑一笠生涯在，且醉苍苔旧钓矶。","dynasty":"宋代","title":"北渚"}
{"author":"陆游","content":"闲经月下白苹洲，半脱风前紫绮裘。曾值东风谒鸾驾，却因南渡看龙舟。年光已付瞢腾醉，天宇谁从汗漫游？莫怪又成横笛去，故人期我玉华楼。","dynasty":"宋代","title":"纵笔"}
{"author":"陆游","content":"黄瓜翠苣最相宜，上市登盘四月时。莫拟将军春荠句，两京名价有谁知？","dynasty":"宋代","title":"新蔬"}
{"author":"陆游","content":"物我年来已两忘，萧然湖曲一茆堂。身闲自与俗子远，睡美不知秋夜长。余禄正应齑瓮在，宿酲时卧酒垆傍。老人肘後长生药，检尽千金无此方。","dynasty":"宋代","title":"书意"}
{"author":"陆游","content":"贺监湖边，初系放翁归棹。小园林、时时醉倒。春眠惊起，听啼莺催晓。叹功名、误人堪笑。朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前、送春人老。","dynasty":"宋代","title":"谢池春"}
{"author":"陆游","content":"借鉏斸药喜微香，汲井浇花趁晚凉。胸次何曾横一物，尊前尚欲笑千场。锦江秋雨芙蓉老，笠泽春风杜若芳。归去自佳留亦乐，梦中何处是吾乡？","dynasty":"宋代","title":"幽居晚兴"}
{"author":"陆游","content":"势掠郊原飞急雪，声摇窗户过奔雷。坐知多稼连云熟，不独新凉傍枕来。","dynasty":"宋代","title":"喜雨"}
{"author":"陆游","content":"不见池边整羽衣，绕村散觅走群儿。卑飞正恐为人得，径去何须报我知。久忆苹洲应自喜，尚余菰米亦堪悲。放翁未到忘情处，日暮凭栏独咏诗。","dynasty":"宋代","title":"失鸂鶒"}
{"author":"陆游","content":"长堤行尽古河濆，小市人稀雾雨昏。枥马垂头啮菅草，驿门移路避槐根。断碑零落苔俱遍，漏壁微茫字半存。催唤厨人燎狐兔，强排旅思举清樽。","dynasty":"宋代","title":"梦中作"}
{"author":"陆游","content":"不用塞黄河，不用出周鼎，但愿酒满家，日夜醉不醒；不用冠如箕，不用印如斗，但愿身强健，朝暮常饮酒。造物不少恕，虐戏逐段新，坐令古铜榼，经月常生尘。平生得酒狂无敌，百幅淋漓风雨疾。造物欲以醒困之，此老醒狂君未知。","dynasty":"宋代","title":"无酒叹"}
{"author":"陆游","content":"曳杖来追柳外凉，画桥南畔倚胡床。月明船笛参差起，风定池莲自在香。半落星河知夜久，无穷草树觉城荒。碧筒莫惜颓然醉，人事还随日出忙。","dynasty":"宋代","title":"桥南纳凉"}
{"author":"陆游","content":"碌碌初何取，悠悠信所之。安贫无鬼笑，守道有天知。暑服黄缣制，晨飧赤米炊。今朝潦水退，村路得遨嬉。","dynasty":"宋代","title":"碌碌"}
{"author":"陆游","content":"迂拙宜归早，乘除得死迟。老稀朝市梦，穷足道途诗。哗世无它技，忘怀自一奇。故溪幽绝处，惟许白鸥知。","dynasty":"宋代","title":"迂拙"}
{"author":"陆游","content":"梅中最晚是缃梅，一日来看欲百回。俗紫凡红终避舍，不妨自向雨中开。","dynasty":"宋代","title":"春雨绝句"}
{"author":"陆游","content":"身如椰子腹瓠壼，三亩荒园常荷锄。著万卷书虽不足，容数百人还有余。","dynasty":"宋代","title":"扪腹"}
{"author":"陆游","content":"天工不用剪刀催，山杏溪桃次第开。要信今年春事早，社前十日燕新来。","dynasty":"宋代","title":"新燕"}
{"author":"陆游","content":"倦腕擎书忽堕前，心清无梦腹便便。丹成未要排云去，且住人间作睡仙。","dynasty":"宋代","title":"昼寝"}
{"author":"陆游","content":"篮舆过邻曲，绿野喜新晴。暖日生花气，丰年入碓声。筑陂乡竭作，买犊户深耕。归舍还寻睡，残书傍枕横。","dynasty":"宋代","title":"过东邻归小憩"}
{"author":"陆游","content":"北风撼山势岌岌，老夫倚杖檐前立，贪看白雨掠地风，飘洒不知衣尽湿。当年入朝甫三十，十丈胡尘叩江急，属闻蜡弹遣檄书，亟坏布裳缝裤褶。即今白发不可数，破屋颓垣窘风雨。汝生汝死问者谁，人虽不问心自悲。","dynasty":"宋代","title":"大雨中作"}
{"author":"陆游","content":"幽居端似玉川生，茅屋支撑不更营。青旆荒寒增酒兴，锦囊零落负诗情。残无色榇斜阳远，落叶飞如野鸟轻。徂岁峥嵘忽如许？雁来又过会稽城。","dynasty":"宋代","title":"衡门晚眺"}
{"author":"陆游","content":"少从师友讲唐虞，白首襟怀不少舒。旧谓皆当付之酒，今知莫若信吾书。朱黄参错鸡鸣後，签帙从横月堕初。抚几欣然时有得，此翁作计未全疏。","dynasty":"宋代","title":"读书"}
{"author":"陆游","content":"圣世优容许乞身，归来犹幸齿齐民。渔家那有悬车地，蔬食何施祝鲠人。獠婢临溪漂衣絮，蛮童扫叶续炊薪。生涯如此仍秋暮，赖是从来惯处贫。","dynasty":"宋代","title":"秋感"}
{"author":"陆游","content":"幽人曳杖上青冥，掠面风轻宿醉醒。朱户半开迎落月，碧沟不动浸疏星。禽声格磔频移树，花影扶疏自满庭。叹息明年又安往，此身何啻似浮萍。","dynasty":"宋代","title":"中夜起登堂北小亭"}
{"author":"陆游","content":"故人无字寄相思，敢向穷途怨不知。老病已全惟欠死，贪嗔虽断尚余痴。数茎雪鬓江湖远，九转金丹日月迟。畲粟山苗俱可饱，明年东去隐峨眉。","dynasty":"宋代","title":"和范待制秋日书怀二首游自七月病起蔬食止酒"}
{"author":"陆游","content":"流年冉冉去无情，日夜溪头布谷声。城郭虽存人换尽，令威应悔学长生。","dynasty":"宋代","title":"闻鸟声有感"}
{"author":"陆游","content":"宋玉悲秋千载后，诗人例有早秋诗。老夫自笑心如石，三日秋风漫不知。","dynasty":"宋代","title":"立秋后作"}
{"author":"陆游","content":"朝披南陵云，夕揖建平树。啼鸦随客樯，落日满孤戍。恶滩不可说，石芒森如锯。浪花一丈白，吹沬入窗户。是身初非我，底处著忧怖？酒酣一枕睡，过尽鲛鳄怒。欣然推枕起，曳杖散予步。殷勤沙际柳，记我维舟处。","dynasty":"宋代","title":"暮次秭归"}
{"author":"陆游","content":"满城桃李争春色，不许梅花不成雪。世间尤物无盛衰，万点萦风愈奇绝。我行柯山眠酒家，初见窗前三四花。恨无壮士挽斗柄，坐令东指催年华。今朝零落已可惜，明日重寻更无迹。情之所锺在我曹，莫倚心肠如铁石。","dynasty":"宋代","title":"庚子正月十八日送梅"}
{"author":"陆游","content":"仲冬候始寒，丙夜天正黑。雨来挟风助，吼击不遗力。声如拔高山，势若伐强国。初忧老柏折，遂恐石笋踣。乾坤本无心，百神各效职。蛟龙斗岁暮，豪横理莫测。农功幸已成，龙怒亦会息。屋漏何足言，袖手姑默默。","dynasty":"宋代","title":"书雨"}
{"author":"陆游","content":"卧看衔枝鹊补巢，方知此老嬾堪嘲。山村四十余年住，未省曾添一把茅。","dynasty":"宋代","title":"见鹊补巢戏作"}
{"author":"陆游","content":"独立溪桥看落晖，残芜漠漠蝶飞飞。从来泽国秋常晚，叹息衰翁已衲衣。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"开岁大雪如飞鸥，转盼已见平檐沟。村深出门风裂面，况复取醉湖边楼。从来春雪不耐久，卧听点滴无时休。去年久旱绵千里，犁不入土蝗虫稠。今年冬春足膏泽，天意似欲滋农畴。岂惟养猪大作社，更卖宝剑添耕牛。","dynasty":"宋代","title":"开岁连日大雪"}
{"author":"陆游","content":"倦甚惟思睡，闲来却要行。疏泉入幽圃，映树觇流莺。药品从僧问，琴材就客评。转头还一日，正尔送余年。","dynasty":"宋代","title":"初夏杂兴"}
{"author":"陆游","content":"吕钓渭水滨，说筑傅岩野。虽曰古盛时，得士盖亦寡。天将启治乱，人才有用舍。向非万牛力，孰与成大厦？","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"发根萧爽受微风，徙倚阑干月正中。天宇了无云一点，城楼俄报鼓三通。庭皋簌簌吹凋叶，江渚翩翩落断鸿。回首人间尘土恶，骑鲸聊驻水精宫。","dynasty":"宋代","title":"月下独坐"}
{"author":"陆游","content":"与汝为父李，忽逾五十年；平生知几别，此别益酸然。念汝发亦白，执手河桥边。西行过临平，想汝小系船。悠悠阳羡路，渺渺云阳川。京江昔所游，想像在目前。今兹两使君，幸有宿昔缘，汝虽登门晚，汝虽登门晚，世好亦牵联，顾於赏罚间，其肯为汝偏。夙夜佐而长，努力忘食眠。醇如新丰酒，清若鹤林泉，棠宜使可爱，蒲正不须鞭。","dynasty":"宋代","title":"送子虡赴金坛丞"}
{"author":"陆游","content":"水落溪声壮，天寒山色奇。残云宿虚阁，驯鹭下清池。簿领消豪气，功名负圣时。凭高不胜叹，神武迫归期。","dynasty":"宋代","title":"登紫翠楼"}
{"author":"陆游","content":"北起成孤峰，东蟠作幽谷。中有十馀家，芦藩映茆屋。土肥桑柘茂，雨饱麻豆熟。比邻通有无，井税先期足。烟中语相答，月下歌相续。儿童不识字，未必非汝福。","dynasty":"宋代","title":"余读元次山与瀼溪邻里诗意甚爱之取其间四句各作"}
{"author":"陆游","content":"清晨推枕起，盥面吾事足；岂无扫洒役，出市待归仆。小餮亦已省，尚进药盈掬整衣登北堂，危坐巾一幅。徐行梧楸阴，爱此雨余绿。幽鸟东山来，锵鸣若琴筑。静听兴未阑，稚子报饭熟。欣然往从之，宁计食不肉。","dynasty":"宋代","title":"晨起"}
{"author":"陆游","content":"羊裘老子钓鱼处，开卷令人双眼明。未可忽忽便持去，夜窗吾欲听滩声。","dynasty":"宋代","title":"题莹师钓台图"}
{"author":"陆游","content":"旧业桑麻在，颓龄耄耋过。虞卿著书晚，伏叟授经讹。井上磨樵斫，村东买钓蓑。倾身营一饱，自笑又蹉跎。","dynasty":"宋代","title":"生涯四首其三"}
{"author":"陆游","content":"新醅引睡睡味浓，有如猩唇荐驼峰。屏深毡暖衾裯重，鼻端雷起骜儿童。床头兰缸缀玉虫，双瓶汤熟炉正红。梦回起坐夜未中，凭几困睫犹瞢瞢。霜风凋尽玉井桐，月落翠雾凄房栊。一杯甖粟蛮奴供，庄周蝴蝶两俱空。","dynasty":"宋代","title":"冬夜"}
{"author":"陆游","content":"大舸凌惊涛，飞渡青玉峡。虚壁云蒙蒙，阴洞风飒飒。拂天松盖偃，入水山脚插。炎曦忽摧破，亭午手忘箑。悬知今夜喜，月白宿沙夹。旷哉七泽游，盟鸥不须歃。","dynasty":"宋代","title":"舟出下牢关"}
{"author":"陆游","content":"阶前西风摇百草，郁郁逢秋殊未槁。雪霜要当次第来，恰似人生怕衰老。百草荣悴则有时，人於养生当自知。金丹九转傥未办，简歛冲默真吾师。摄调小失岂遽死，二竖眉諯先溢喜。但令神气常守形，莫畏梦中呼起起。","dynasty":"宋代","title":"庭草"}
{"author":"陆游","content":"一床共置朝回笏，百屋常堆用剩钱。何似吾家好儿子，吟哦相伴短檠前。","dynasty":"宋代","title":"喜小儿病愈"}
{"author":"陆游","content":"白白餈筒美，青青米果新。衰迟重时节，薄少遍乡邻。梅市花成幄，兰亭草作茵。极知欢意尽，强起伴游人。","dynasty":"宋代","title":"初夏"}
{"author":"陆游","content":"家圃菜肥忘肉食，村场酒美胜官壼。终年醉饱无忧责，莫怪愚公老不枯。","dynasty":"宋代","title":"杂咏"}
{"author":"陆游","content":"我遊钧天，帝之所都。是老先生，玉色敷腴。顧我而歎，闵世垢濁。笑谓侍仟，畀以灵藥。稽首径归，万里天风。碧山巉然，月墮然，月墮江空。","dynasty":"宋代","title":"东坡像赞"}
{"author":"陆游","content":"万瓦清霜伴月明，卧听残漏若为情。无端木叶萧萧下，更与愁人作雨声。","dynasty":"宋代","title":"落叶"}
{"author":"陆游","content":"轻雷轣辘断梅初，残箨纵横过笋余。饱有期程新买犊，睡无厌足久捐书。白苹满渚闲挥榜，绿树连村独跨驴。夏日尽长归亦暮，水边灯火已疏疏。","dynasty":"宋代","title":"归兴"}
{"author":"陆游","content":"残雪初消荠满园，糁羹珍美胜羔豚。吾曹舌本能知此，古学工夫始可言。","dynasty":"宋代","title":"冬夜读书示子聿"}
{"author":"陆游","content":"钟残小院欲消魂，漠漠幽香伴月痕。江上人家应胜此，明朝更出小南门。","dynasty":"宋代","title":"江上散步寻梅偶得三绝句"}
{"author":"陆游","content":"楚江鳞鳞绿如酿，衔尾江边系朱舫；东征打鼓挂高帆，西上汤猪联百丈。伏波古庙占好风，武昌白帝在眼中。倚楼女儿笑迎客，清歌未尽千觞空。沙头巷陌三千家，烟雨冥冥开橘花。峡人住多楚人少，土铛争饷茱萸茶。","dynasty":"宋代","title":"荆州歌"}
{"author":"陆游","content":"客中多病废登临，闻说南台试一寻；九轨徐行怒涛上，千般横系大江心。寺楼钟鼓催昏晓，墟落云烟自古今；白发未除豪气在，醉吹横笛坐榕阴。","dynasty":"宋代","title":"度浮桥至南台"}
{"author":"陆游","content":"孤云系不定，野鹤笼难驯。卖药句曲秋，沽酒天台春。中原几流血，四海一闲人。邀月对我影，折花插我巾，花月成三友，江海为四邻。何敢忘吾君，巢由称外臣。","dynasty":"宋代","title":"乙巳秋暮独酌"}
{"author":"陆游","content":"屯云失南山，三日吹细雨。岁月不贷人，蛙声遽如许。一年复一年，老至不可禦。下湿病在脾，馀息仅如缕。枯皮裹瘦骨，半属松下土。屋坏要当颠，安能强撑拄。","dynasty":"宋代","title":"斋中杂题四首其二"}
{"author":"陆游","content":"不肯爬沙桂树边，朵颐千古向岩前。巴东峡里最初峡，天下泉中第四泉。啮雪饮冰疑换骨，掬珠弄玉可忘年。清游自笑何曾足，叠鼓冬冬又解船。","dynasty":"宋代","title":"虾蟆碚"}
{"author":"陆游","content":"东山如高人，吾辈岂易见；君独不出门，终日与相面。阴晴烟雨月，朝暮知几变。闻君交不渎，冠佩未尝燕。弛张要有时，一笑山未谴。高秋得佳日，折简唤诸彦。风流非俗饮，歌舞参笔砚。但恨五日尹，阻造三语掾。清樽遣分似，霜果亦可荐。烂醉君勿辞，光景真掣电。","dynasty":"宋代","title":"闻勾龙司户会客山亭送酒殽及橄榄并简诸同僚"}
{"author":"陆游","content":"南山如黛照朱扉，地接官居到亦稀。寒蝶徘徊掠衰草，孤花闲淡弄斜晖。荒城歌舞难误客，休日文书且解围。犹胜去年穷巷底，卧闻砧杵念秋衣。","dynasty":"宋代","title":"休日行郡圃"}
{"author":"陆游","content":"小雨明复暗，馀寒去又来。新苔缘砌上，残杏过篱开。垂老身馀几，逢春心尚孩。江天近寒食，林外过轻雷。","dynasty":"宋代","title":"小雨"}
{"author":"陆游","content":"深居远悔吝，简事养精神。曳杖一萧散，待茶时欠伸。风生丛竹啸，露坼野花新。自作东篱后，经旬不过邻。","dynasty":"宋代","title":"东篱杂题五首其二"}
{"author":"陆游","content":"川霭林霏翠欲浮，散人心事寄沙鸥。暮投野店孤烟起，晓涉清溪小蹇愁。岭路穷时萦细栈，山形缺处起重楼。钓游陈迹浑如昨，一念凄然不自由。","dynasty":"宋代","title":"云门道中"}
{"author":"陆游","content":"湖上新春柳，摇摇欲唤人。多情今夜雨，先洗马蹄尘。","dynasty":"宋代","title":"春雨"}
{"author":"陆游","content":"左车第二牙辞去，团坐无生话又新。堪笑按摩井洗沐，未忘贪爱梦中身。","dynasty":"宋代","title":"自笑"}
{"author":"陆游","content":"齿如强留客，虽住无久理；目如新募兵，临敌乌可使？齿废疏粱肉，目涩屏书史，浮世真几何，老态遽如此！啜粥习安坐，用短亦自喜。作诗记吾衰，聊用调稚子。","dynasty":"宋代","title":"老态"}
{"author":"陆游","content":"川云惨惨欲成雨，宿麦苍苍初覆土。芋肥一本可专车，蟹壮两螫能敌虎。村村婚嫁花簇檐，庙庙祷祠神降语。儿孙力稼供赋租，千年万年报明主。","dynasty":"宋代","title":"秋日村舍"}
{"author":"陆游","content":"佐命貂蝉再世孙，手鉏瓜垄傍青门。超腾已得丹换骨，恋著肯求香返魂？正复悲秋如骑省，可令病渴似文园？庭前柏树西来意，握手何时得共论？","dynasty":"宋代","title":"和张功父见寄"}
{"author":"陆游","content":"胸中略无一点事，眼底常展数行书。半饥半饱便可尔，衣食何须求有余。","dynasty":"宋代","title":"纵笔"}
{"author":"陆游","content":"雨暗山陂路，人喧古渡头。庙垣新画马，村笛远呼牛。买饭谙争席，迎潮竞解舟。平生苦吟处，又送一年秋。","dynasty":"宋代","title":"梅市道中二首其二"}
{"author":"陆游","content":"一春彊半病，颇废山泽游。今晨忽良已，风日亦清柔。朝餐具冷饼，瘦骨辞重裘。稚荷出沟港，芳杜满汀洲。勿言酒苦薄，一笑失百忧。且当咏寻壑，讵必赋登楼。","dynasty":"宋代","title":"春晴出游"}
{"author":"陆游","content":"世事何由可控抟？故山归卧有余欢。涧泉见底药根瘦，石室生云丹灶寒。人远忽闻清啸起，山开频得异书看。一朝出赴安期约，万里烟霄驾紫鸾。","dynasty":"宋代","title":"梦中作"}
{"author":"陆游","content":"桥边沙水绿蒲老，原上烟芜黄犊闲。老子真成兴不浅，凭鞍归梦遶家山。","dynasty":"宋代","title":"十一月三日过升仙桥作"}
{"author":"陆游","content":"種梧待鳳雏，此计乃可笑。不如看月墮，与子舒清啸。","dynasty":"宋代","title":"郭氏山林十六詠倾月"}
{"author":"陆游","content":"七年收朝迹，名不到权门；耿耿一寸心，思与穷友论。忆昔西戍日，孱虏气可吞。偶失万户侯，遂老三家村。朱颜舍我去，白发日夜繁。夕阳坐溪边，看儿牧鸡豚。雕胡幸可炊，亦有社酒浑。耳热我欲歌，四座且勿喧。即今黄河上，事殊曹与袁。扶义孰可遣？一战洗乾坤。西酹吴玠墓，南招宗泽魂。焚庭涉其血，岂独清中原！吾侪虽益老，忠义传子孙，征辽诏傥下，从我属櫜鞬。","dynasty":"宋代","title":"村饮示邻曲"}
{"author":"陆游","content":"水缩沙洲出，霜清木叶丹。鹭群横澹霭，鸦阵报初寒。冷落人情见，衰迟世念阑。惟留一句子，村舍话团圞。","dynasty":"宋代","title":"泛舟自中堰入湖"}
{"author":"陆游","content":"短剑悲秦侠，高歌忆楚狂。酒醒愁袬袬，香冷梦伥伥。屋老垣衣茂，池深石发长。地炉须早计，衰病怯新霜。","dynasty":"宋代","title":"九月六日小饮醒後作"}
{"author":"陆游","content":"春不遗穷僻，天如念寂寥。鸟鸣知节换，池溜觉冰消。冷饼供新荠，轻裘换故貂。丰年无疾苦，邻曲递相招。","dynasty":"宋代","title":"立春后作"}
{"author":"陆游","content":"勋业如今莫系怀，开单日日学僧斋。谗深只有天堪问，忧极浑无地可埋。看镜已成双白鬓，登山犹费几青鞋。晚来诗兴谁能那，雀噪空囷叶拥阶。","dynasty":"宋代","title":"遣兴"}
{"author":"陆游","content":"运数群胡尽，烟尘北道昏。百年身易老，万里志空存。杨柳摇驰道，樱桃奉寝园。南公忠义薄，此恨与谁论？","dynasty":"宋代","title":"闻虏乱"}
{"author":"陆游","content":"重重大布敌风霜，篱外桑阴五月凉。软饭一盂千万足，那知世有郭汾阳。","dynasty":"宋代","title":"述野人语"}
{"author":"陆游","content":"低空银一钩，糁野玉三尺。愁绝水边花，无人问消息。","dynasty":"宋代","title":"梅花绝句"}
{"author":"陆游","content":"梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换麹尘罗。东邻斗草归来晚，忘却新传子夜歌。","dynasty":"宋代","title":"鹧鸪天（七之三）"}
{"author":"陆游","content":"头风初愈喜身轻，书卷时开觉眼明。养熟犬鸡随坐起，性灵乌鹊报阴晴。韭菘飣餖春盘好，芝术簁和腊药成。自笑衰残杀风景，灯时不拟入重城。","dynasty":"宋代","title":"甲子立春前二日作"}
{"author":"陆游","content":"昔溯黄牛峡，曾经白鹭洲。从容参步武，谈笑极风流。晚预蓬莱客，时从禊祓游。挥毫看半醉，追想只添愁。","dynasty":"宋代","title":"王成之给事挽歌辞二首其一"}
{"author":"陆游","content":"秋晚年中熟，湖乡未寂寥。步头横画舫，柳外出朱桥。潮壮知多蟹，霜迟不损荞。家家新酿美，邻里递相邀。","dynasty":"宋代","title":"秋晚村舍杂咏"}
{"author":"陆游","content":"功名如博戏，大叫或作卢。文辞组绣耳，初不系贤愚。负恃已可笑，憎嫉真区区。平生学金丹，我岂斯人徒？啸歌醉自和，颜鬓老不枯。却後五百年，烟雨钓镜湖。","dynasty":"宋代","title":"古风"}
{"author":"陆游","content":"晓入姑苏市，阊门系短篷。老人元不食，买饼餇山童。","dynasty":"宋代","title":"物外杂题"}
{"author":"陆游","content":"表里江山亦乐哉！华缨满座敌邹枚。歌从郢客楼中听，猎向樊姬墓上回。梅蕊香清篸宝髻，熊蹯味美按新醅。眼边历历兴亡事，欲赋章华恐过哀。","dynasty":"宋代","title":"梦宴客大楼上命笔作诗既觉续成之"}
{"author":"陆游","content":"祠庭八载窃荣名，一饱心知合自营。牍後落衔便手倦，月头镌俸喜身轻。弊衣不补惟频结，浊酒难谋且细倾。赖有东皋堪肆力，比邻相唤事冬耕。","dynasty":"宋代","title":"祠禄满不敢复请作口号"}
{"author":"陆游","content":"多病睡眠少，长闲怀抱清。昏灯照残梦，寒漏下高城。落月澹将没，栖禽静复惊。谁言冬夜永，辗转已窗明。","dynasty":"宋代","title":"冬夜"}
{"author":"陆游","content":"冥冥梅雨暗江天，汗浃衣裳失夜眠。商略明朝当少霁，南檐风佩已锵然。","dynasty":"宋代","title":"枕上"}
{"author":"陆游","content":"霜霰新冬后，年龄大耋时。功名久无梦，文字略存诗。丘垄归何憾，琴书付有儿。痴人痴到底，更欲数期颐。","dynasty":"宋代","title":"冬至后一日书"}
{"author":"陆游","content":"清绝长生观，再游疑後身。人间空石劫，物外自壶春。道士青精饭，先生乌角巾。回头增怅望，倦马扑征尘。","dynasty":"宋代","title":"小憩长生观饭已遂行"}
{"author":"陆游","content":"白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。","dynasty":"宋代","tags":"战争，抒怀，喜悦","title":"闻武均州报已复西京"}
{"author":"陆游","content":"鹅儿草绿侵行路，帔子花明照屋除。处处乞浆俱得酒，杖头何恨一钱无？","dynasty":"宋代","title":"春晚村居杂赋绝句"}
{"author":"陆游","content":"上车容假寐，出郭当闲游。远笛临风起，高帆到岸收。人归花市路，客醉酒家楼。径就东窗卧，孤灯欲话愁。","dynasty":"宋代","title":"出东城并江而归"}
{"author":"陆游","content":"东坞梅初动，香来托意深。明知在篱外，行到却难寻。","dynasty":"宋代","title":"早梅"}
{"author":"陆游","content":"遇合生封万户，厄穷不值一钱。此是由来事尔，正须到处欣然。","dynasty":"宋代","title":"六言"}
{"author":"陆游","content":"东冈竹千竿，大者围过尺，微风生其间，萧萧戛寒碧。我闲适一到，散发坐磐石。万事不累心，清啸遂至夕。此君本傲世，独我有夙昔。老惰恐作疏，时来寓琴弈。","dynasty":"宋代","title":"东冈"}
{"author":"陆游","content":"贵已不如贱，狂应又胜痴。新寒压酒夜，微雨种花时。堂下藤成架，门边枳作篱。老人无日课，有兴即题诗。","dynasty":"宋代","title":"闷极有作"}
{"author":"陆游","content":"晓枕初兴白发翁，弊裘百衲葑炉红。独居漫受书狐媚，滞思难矜笔阵雄。旧学虫鱼笺尔雅，晚知稼穑讲豳风。一身自喜无馀事，且度残年风雪中。","dynasty":"宋代","title":"晨起"}
{"author":"陆游","content":"若耶溪头春意悭，梅花独秀愁空山。逢时决非桃李辈，得道自保冰雪颜。僊去要令天下惜，折来聊伴放翁闲。人中商略谁堪比，千载夷齐伯仲间。","dynasty":"宋代","title":"梅"}
{"author":"陆游","content":"十月霜侵季子裘，吾诗又送一年秋。风回断续闻樵唱，木落参差见寺楼。久已浮云看富贵，固应华屋等山丘。江边海际多幽致，拟跨青骡处处游。","dynasty":"宋代","title":"十月"}
{"author":"陆游","content":"少慕功名颇自奇，一生蹭蹬鬓成丝。市楼酒美贫何预，斗柄春回老不知。黑帜游魂应有数，白衣效命永无期。鱼梁东畔牛栏北，举世谁能识此悲？","dynasty":"宋代","title":"蹭蹬"}
{"author":"陆游","content":"禹寺荒残钟鼓在，我来又见物华新。绍兴年上曾题壁，观者多疑是古人。","dynasty":"宋代","title":"禹寺"}
{"author":"陆游","content":"乍行春野眼增明，渐减春衣体倍轻。人卖山茶先谷雨，鸦随墦祭过清明。柳塘水满双凫戏，稻陇泥深一犊行。晚到三桥泛舟去，掩关不复畏重城。","dynasty":"宋代","title":"春晴自云门归三山"}
{"author":"陆游","content":"病叟少安枕，惊禽无稳栖。慵占贾谊鵩，空感祖生鸡。野势风号北，窗痕月过西。元非破贼手，只合架牛犁。","dynasty":"宋代","title":"枕上"}
{"author":"陆游","content":"东园三日雨兼风，桃李飘零扫地空。惟有山茶偏耐久，绿丛又放数枝红。","dynasty":"宋代","title":"山茶一树自冬至清明后著花不已"}
{"author":"陆游","content":"街鼓冬冬欲断时，官闲惟与睡相宜。褰帷卧看初升月，转枕重思未稳诗。偃仰少安真得策，久伸徐起顿忘疲。悠然已在羲皇上，莫遣儿曹取次知。","dynasty":"宋代","title":"初夜暂就枕"}
{"author":"陆游","content":"归来偶似老渊明，消渴谁怜病长卿？小雨染成芳草色，好风吹断画檐声。剪灯院落晨犹冷，卖酒楼台晚旋晴。莫道此翁游兴嬾，兰亭禹寺已关情。","dynasty":"宋代","title":"小雨初霁"}
{"author":"陆游","content":"万里归来值岁丰，解装乡墅乐无穷。甑炊饱雨湖菱紫，篾络迎霜野柿红。坏壁尘埃寻醉墨，孤灯饼饵对邻翁。微官行矣闽山去，又寄千岩梦想中。","dynasty":"宋代","title":"归云门"}
{"author":"陆游","content":"夜雨一再作，灯前独咏诗。影看孤鹤瘦，吟答断蛩悲。幽梦悠然觉，清笳何足吹。残年犹几日，已矣媿明时。","dynasty":"宋代","title":"枕上"}
{"author":"陆游","content":"古今共有死，长短无百年；方其欲瞑时，如困得熟眠。世以生时心，妄度死者情，疑其不忍去，一笑可绝缨。区区计生死，不如持一觞；一觞浇不平，万事俱可忘。待酒忘万事，犹是役於酒；醉醒不到处，夭魔自奔走。","dynasty":"宋代","title":"对酒"}
{"author":"陆游","content":"问途来野店，秣蹇憩山邮。何处无诗思，平生惯旅愁。翩翩下鸥鹭，点点散羊牛。传入王孙画，千金未易酬。","dynasty":"宋代","title":"初春杂兴"}
{"author":"陆游","content":"自从请老镜湖滨，万事不关林下人。鸦去鸦归还过日，花开花落又经春。官微也过千重浪，身在依然一幅巾。晨突有烟吾事了，浊醪不复恼比邻。","dynasty":"宋代","title":"书况"}
{"author":"陆游","content":"地僻林深客到稀，高舂未起闭柴扉。新松郁郁三千本，密竹萧萧一尺围。溪叟旋分菰米滑，山童新采蕨芽肥。因君更作长闲想，麟阁云台竟是非？","dynasty":"宋代","title":"赠石帆老人"}
{"author":"陆游","content":"尽障东西日，洞开南北堂。漏从闲处永，风自远来凉。客爱炊菰美，僧夸瀹茗香。晓来秋色起，肃肃满筠床。","dynasty":"宋代","title":"伏中官舍极凉戏作"}
{"author":"陆游","content":"夜雨空阶滴到明，山云忽敛作新晴。门前月淡有檐影，墙外泥乾无屐声。与世日疏愁易遣，入春得暖疾差平。便当剩作沧洲趣，寄语沙鸥勿败盟。","dynasty":"宋代","title":"新晴"}
{"author":"陆游","content":"故人已作山头土，倦客犹鄣陌上尘。十五年间真一梦，又骑羸马涉西津。","dynasty":"宋代","title":"乾道初予自临川归锺陵李德远范周士送别於西"}
{"author":"陆游","content":"昔溯黄牛峡，曾经白鹭洲。从容参步武，谈笑极风流。晚预蓬莱客，时从禊祓游。挥毫看半醉，追想只添愁。","dynasty":"宋代","title":"王成之给事挽歌辞二首其一"}
{"author":"陆游","content":"拜赐明时散吏名，头衔字字敌冰清。读书有味聊忘老，赋禄无多亦代耕。笠泽蓴鲈秋向晚，缑山笙鹤月微明。人间乐事今真得，莫恨摧颓白发生。","dynasty":"宋代","title":"散吏"}
{"author":"陆游","content":"草芝方出峨眉老，力比金丹似更多。秦不及期周过历，始知养寿在中和。","dynasty":"宋代","title":"夏日"}
{"author":"陆游","content":"鱼复城边夕照红，物华偏解恼衰翁。巴莺有恨啼芳树，野水无情人故宫。许国渐疏悲壮志，读书多忘媿新功。因君共语增惆怅，京洛交游欲半空。","dynasty":"宋代","title":"晚晴书事呈同舍"}
{"author":"陆游","content":"镜中老翁谁？非得少年我。诵书如布谷，拈出无一可。又非富贵逼，弃去自不果。无功博一饱，有罪当万坐。老境最堪笑，作计日益左。正似鸠拙巢，不及蚕自裹。霜寒衣未赎，瑟缩附残火。作诗数十年，所得良琐琐。弱松困蔓缠，何日见磊砢？洞庭可远游，秋风思捩舵。","dynasty":"宋代","title":"览镜"}
{"author":"陆游","content":"庭草何离离，清晨露犹湿。草头两黄蝶，为我小伫立。秋光亦已晚，行见霜霰集。方春不尽狂，汝悔尚何及！吾生更堪笑，去日如电急。功名竟何在？惆怅剑锋涩。","dynasty":"宋代","title":"双蝶"}
{"author":"陆游","content":"圣时恩厚赐馀生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。","dynasty":"宋代","title":"致仕后岁事有望欣然赋诗"}
{"author":"陆游","content":"短楫追凉十里来，夜深却御便风回。离离蒲叶先秋老，嫋嫋苹花带露开。陌上歌呼簪稻穗，桥边灯火卖官醅。时平乐事知何限，未叹流年两鬓催。","dynasty":"宋代","title":"立秋前四日夜泛舟至跨湖桥"}
{"author":"陆游","content":"惟王居法宫，玉帛来四裔。一朝启戎心，边城或昼闭。养生能体此，皆可阅千岁。利欲喜乘人，日夜劝自励。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"行歌曳杖到新塘，银阙瑶台无此凉。万里秋风菰菜老，一川明月稻花香。","dynasty":"宋代","title":"秋日郊居"}
{"author":"陆游","content":"幸有湖边旧草堂，敢烦地主筑林塘。漉残醅瓮葛巾湿，插遍野梅纱帽香。风紧春寒那可敌，身闲书漏不胜长。浩歌陌上君无怪，世谱推原自楚狂。","dynasty":"宋代","title":"草堂"}
{"author":"陆游","content":"石室先生笔有神，我来拂拭一酸辛。败墙惨澹欲无色，老气森严犹逼人。惯阅冰霜元耐久，耻随儿女更争春。纷纷可笑空摹拟，尔辈毫端万斛尘。","dynasty":"宋代","title":"嘉佑院观壁间文湖州墨竹"}
{"author":"陆游","content":"常记当年入洛初，华灯百万掷樗蒲。平生意薄刀笔吏，投老身为山泽臞。已罢向空书咄咄，尚能击缶和呜呜。今朝客至无寻处，正伴园丁斸芋区。","dynasty":"宋代","title":"自咏"}
{"author":"陆游","content":"江国常年秋雁飞，吾儿远客寄书稀。道途一见相持泣，邻曲聚观同载归。草草杯盘更起舞，匆匆刀尺旋裁衣。从今父子茅檐下，回首人间万事非。","dynasty":"宋代","title":"三月十六日至柯桥迎子布东还"}
{"author":"陆游","content":"一身真剩长，两月抱沉绵。吟作楚人语，耸成山字肩。灾从季主卜，药欠宋清钱。弥老弥堪笑，藜羹且信缘。","dynasty":"宋代","title":"病小减复作"}
{"author":"陆游","content":"万籁号风如战鼓，雪意垂垂先作雨。庭中栖鸟惊屡起，窗下残灯翳还吐。老翁耸膊高过顶，童子触屏低不语。时闻邻舍起饭牛，亦有归樵说逢虎。去年雪薄蝗害稼，今年望雪如望赦。行当三白兆丰年，牲酒如山作秋社。","dynasty":"宋代","title":"夜雨寒甚"}
{"author":"陆游","content":"（左口右父）咀初成药，咿哑半掩扉。病知身健乐，闲觉宦游非。小涧看猿饮，枯筇拥鹤归。今朝更堪喜，书札得淮淝。","dynasty":"宋代","title":"卧病杂题"}
{"author":"陆游","content":"夏夜忽已半，东冈月初生。起行绕庭树，爱此露滴声。漂流忆安卧，局促念遐征。幽怀谁晤语，华觞还自倾。","dynasty":"宋代","title":"夏夜四首其一"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"垦地播宿麦，饭牛临野池。未能贪佛日，正恐失农时。矻矻锄耰力，勤勤祝史辞。嘉平得三白，吾饱岂无期？","dynasty":"宋代","title":"种麦"}
{"author":"陆游","content":"种药为生业，弹琴悦性灵。中宵煮白石，平旦诵黄庭。茶熟眠初起，儿扶酒半醒。意行无定处，猿鸟共忘形。","dynasty":"宋代","title":"山家"}
{"author":"陆游","content":"暄妍一窗日，的皪数枝梅。小鼎煎茶熟，幽人作梦回。新春又将近，晚景但堪哀。用底舒怀抱？残书阖复开。","dynasty":"宋代","title":"南窗"}
{"author":"陆游","content":"风雨纵横夜彻明，须臾更觉势如倾。出门已绝近村路，对面不闻高语声。衔舳江关多蜀估，宿师淮浦饱吴粳。老民愿忍须臾死，传檄方闻下百城。","dynasty":"宋代","title":"五月二十一日风雨大作"}
{"author":"陆游","content":"舍前舍後养鱼塘，溪北溪南打稻场。喜事一双黄蛱蝶，随人往来弄秋光。","dynasty":"宋代","title":"暮秋"}
{"author":"陆游","content":"楚柂吴樯又远游，浣花行乐梦西州。千寻铁锁远堪恨，空锁长江不锁愁！","dynasty":"宋代","title":"叙州"}
{"author":"陆游","content":"兀兀从谁语，𥉂𥉂寄一床。不嗟头似葆，但苦汗如浆。攲枕风生竹，钩帘日转廊。非由静胜热，本体自清凉。","dynasty":"宋代","title":"夏日杂咏四首其二"}
{"author":"陆游","content":"大道南北出，车轮无停日。彼岂皆奇才，我独饥至夕。","dynasty":"宋代","title":"路傍曲"}
{"author":"陆游","content":"邦命中兴汉，天心大讨曹。风云助开泰，河渭荡腥臊。日避挥戈勇，山齐积甲高。煌煌祖宗业，只在驭群豪。","dynasty":"宋代","title":"得建业倅郑觉民书言虏乱自淮以北民苦徵调皆"}
{"author":"陆游","content":"输逋告籴走比邻，恤患分灾累故人。安得此身无一事，林中数笋过残春！","dynasty":"宋代","title":"山园遣兴"}
{"author":"陆游","content":"濯罢铜驼陌上尘，此生长作水云人。更贫家业犹供酒，未死年光尽属身。闭户棋声闻腷膊，卷帘山色对嶙峋。贵公漫说林间事，东路何人岸角巾？","dynasty":"宋代","title":"闲趣"}
{"author":"陆游","content":"春归不可留，斗柄已峥嵘；老至不可却，雪鬓森千茎。少年所读书，废忘如隔生。旧交死欲尽，存者万里程。高谈无与发，欲语辄吞声。悠悠一饱计，泯泯千载名。逝将山丘归，不见河雒清。挑灯坐待旦，揽笔衰涕倾。","dynasty":"宋代","title":"四月一日夜漏欲尽起坐达旦"}
{"author":"陆游","content":"一枝黎峒桄榔杖，二寸羊城蝳蝐冠。万里来为老人寿，始知天地不胜宽。","dynasty":"宋代","title":"夏日杂题"}
{"author":"陆游","content":"有酒皆堪醉，无山不可庐。遂初成近赋，孤愤悔前书。湘寺分经帙，庐山寄药鉏。江头霜叶满，诗兴属骑驴。","dynasty":"宋代","title":"戏作野兴"}
{"author":"陆游","content":"猿叫铺前雪欲作，鬼门关头路正恶。泥深三尺马蹄弱，霜厚一寸客衣薄。朝行过栈暮渡笮，夜投破驿火煜爚。人生但要无愧怍，万里窜身元不错。","dynasty":"宋代","title":"书驿壁二首其一"}
{"author":"陆游","content":"灵府宁容一物侵？此身只合老山林。何由挽得银河水，净洗群生忿欲心？","dynasty":"宋代","title":"杂兴"}
{"author":"陆游","content":"昔如架上九秋鹰，今似窗间十月蝇。无复櫜鞬思出塞，不妨粥饭略同僧。白苹洲晚初回棹，绿树村深已上灯。莫谓陶诗恨枯槁，细看字字可铭膺。","dynasty":"宋代","title":"杭湖夜归"}
{"author":"陆游","content":"菊枝倾倒不成丛，桐叶凋零已半空。自是老来多感慨，不应萧瑟为秋风。","dynasty":"宋代","title":"九月晦日作"}
{"author":"陆游","content":"湖海秋初到，房栊夜转幽。露浓惊鹤梦，月冷伴蛩愁。生计依微禄，年光堕远游。严滩已在眼，早晚放孤舟。","dynasty":"宋代","title":"秋夜"}
{"author":"陆游","content":"乌帽筇枝散客愁，不妨胥史杂沙鸥。迎风枕簟平欺暑，近水帘栊探借秋。茶灶远从林下见，钓筒常向月中收。江湖四十余年梦，岂信人间有蜀州。","dynasty":"宋代","title":"夏日湖上"}
{"author":"陆游","content":"早春风力已轻柔，瓦雪消残玉半沟。飞蝶鸣鸠俱得意，东风应笑我闲愁。","dynasty":"宋代","title":"二月四日作"}
{"author":"陆游","content":"石帆山下一渔翁，风雨萧萧卧短篷。幽梦觉时还自笑，阆州城北看蚕丛。","dynasty":"宋代","title":"舟中记梦"}
{"author":"陆游","content":"流年去不还，老状来无那。虽甚颜原贫，尚胜夷齐饿。再归又六年，疲马欣解驮，姑幸箠辔空，敢复希豆莝？好山嬾出游，败屋得偃卧。饥能储粟盎，病亦有药裹。酒蚁溢皤罂，茗雪落小磨。香火失惰偷，编简谨程课。岂惟洗幻妄，亦以起衰懦。向来名宦事，回首如弃唾。义理开诸孙，闵闵待其大。贤愚未易知，尚冀得一个。如其尽为农，亦未可吊贺。归耕岂不佳，努力求寡过。","dynasty":"宋代","title":"短歌示诸稚"}
{"author":"陆游","content":"泥淖停牛屋，风埃坐箦床。绛人难讳老，楚客自嫌狂。浪迹江湖大，回头日月长。村村有饼饵，正可不赍粮。","dynasty":"宋代","title":"题旅舍壁二首其一"}
{"author":"陆游","content":"两鬓新霜换旧青，客游身世等浮萍。少年乐事消除尽，雨夜焚香诵道经。","dynasty":"宋代","title":"雨夜"}
{"author":"陆游","content":"似闲有俸钱，似仕无簿书。似长免事任，似属非走趋。病能加餐饭，老与酒不疏，婆裟东湖上，幽旷足自娱。时时唤客醉，小阁临红蕖，钓鱼斫银丝，擘荔见玉肤。檀槽列四十，遗声传故都。岂惟豪两川，自足夸东吴。但恨诗不进，榛荒失耘锄；何当扫纤艳，杰作追黄初。","dynasty":"宋代","title":"醉书"}
{"author":"陆游","content":"秋晚年中熟，湖乡未寂寥。步头横画舫，柳外出朱桥。潮壮知多蟹，霜迟不损荞。家家新酿美，邻里递相邀。","dynasty":"宋代","title":"秋晚村舍杂咏"}
{"author":"陆游","content":"南陌归虽人，东篱兴又新。无求觉身贵，好俭失家贫。引水常终日，栽花又过春。桃源不须觅，已是葛天民。","dynasty":"宋代","title":"东篱杂题"}
{"author":"陆游","content":"峡云烘日欲成霞，瀼水成纹浅见沙。又向蛮方作寒食，强持扈酒对梨花。物如巢燕年年客，心羡游僧处处家。赖有春风能领略，一生相伴遍天涯。","dynasty":"宋代","title":"寒食"}
{"author":"陆游","content":"岁晚茆茨劣自容，齿摇将脱发将童。心游万里关河外，身卧一窗风雨中。医不可招惟忍病，书犹能读足忘穷。夜阑睡觉蛩声里，时见灯花落碎红。","dynasty":"宋代","title":"雨夜"}
{"author":"陆游","content":"铸印大如斗，佩剑长拄颐。不如茅屋底，睡到日高时。","dynasty":"宋代","title":"不如茅屋底四首其一"}
{"author":"陆游","content":"父子团栾到死时，渔家可乐更何疑。高文大策人皆有，且听烟波十绝诗。","dynasty":"宋代","title":"烟波即事"}
{"author":"陆游","content":"朝路英声早，宗盟宿望尊。讌谈推酝藉，大笔擅雄浑。许国心犹壮，安边策具存。凄凉故时客，痛哭望秋原。","dynasty":"宋代","title":"赵彦肤修撰挽辞"}
{"author":"陆游","content":"湖水日益长，柳色日益深。好鸟西山来，飞鸣过前林。年华挽不留，陈迹旷难寻。花开少共赏，酒熟惟孤斟。王谢今编氓，曲水空山阴。一樽欲吊古，已矣子何心？","dynasty":"宋代","title":"斋中杂题"}
{"author":"陆游","content":"吾道久寂寞，不绝如一绵。至人隐市麈，我辈何由见？安得世外士，与之共谈醼？僧话亦或佳，聊可过竹院。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"点点滴滴雨到明，凄凄恻恻梦不成。窗间残灯暗欲灭，匣中孤剑铿有声。少年读书忽头白，一字不试空虚名。公车自荐心实耻，新丰独饮人所惊。太行千仞插云立，黄流万里从天倾。遗民久愤污左衽，孱虏何足烦长缨。霜风初高鹰隼击，天河下洗烟尘清。投笔急装须快士，令人绝忆独孤生。","dynasty":"宋代","title":"秋雨叹"}
{"author":"陆游","content":"孤村浅浦近江城，西折坡陀一岭横。墟落烟生含暮色，园林风劲作秋声。年丰租税无逋负，酒熟乡邻递送迎。老病愈知难报国，只将高枕送余生。","dynasty":"宋代","title":"村居"}
{"author":"陆游","content":"偶住人间遂许时，残骸自笑尚支持。直须消破黄齑尽，始是浮生结局时。","dynasty":"宋代","title":"老学庵北窗杂书"}
{"author":"陆游","content":"镜湖清绝胜吴松，家占湖山第一峰。瓜冷霜刀开碧玉，茶香铜碾破苍龙。壮心自笑老犹在，狂态极知人不容。击壤穷阎歌帝力，未妨尧舜亦亲逢。","dynasty":"宋代","title":"七月十日到故山削瓜瀹茗翛然自适"}
{"author":"陆游","content":"有书常懒读，有酒常懒醉。惟有默坐佳，又以睡为祟。不如舍之起，扶杖来东园。摘此幽涧果，哺我高枝猿。食果饮清泉，猿计亦何阙。但恐夜霜时，肠断巴山月。","dynasty":"宋代","title":"哺猿"}
{"author":"陆游","content":"万鲸传响彻修廊，唤起衰翁晓梦长。万事可怜随日出，一生常是伴人忙。驰驱深厌交飞盖，息偃何时静炷香？四到锦州身愈老，更堪重入少年场！","dynasty":"宋代","title":"客多福院晨起"}
{"author":"陆游","content":"北郭那辞十里遥，上车且用慰无聊。九衢浩浩市声合，四野酣酣雪意骄。清镜新磨临绿浦，长虹横绝度朱桥。归来熟睡明方起，卧听邻墙趁早朝。","dynasty":"宋代","title":"访客至北门抵暮乃归"}
{"author":"陆游","content":"忆昔西征日，飞腾尚少年。军书插鸟羽，戍垒候狼烟。渭水秋风夜，岐山晓雪天。金鞿驰叱拨，绣袂舞婵娟。但恨功名晚，宁知老病缠？虎头空有相，麟阁竟无缘。壮士埋巴峡，孤身卧海壖。安西九千里，孙武十三篇。裘叹苏秦弊，鞭忧祖逖先。何时闻诏下，遣将入幽燕？","dynasty":"宋代","title":"忆昔"}
{"author":"陆游","content":"高城今旷野，比屋昔朱门。道上传呼过，遥遥几世孙。","dynasty":"宋代","title":"物外杂题八首其七"}
{"author":"陆游","content":"短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。","dynasty":"宋代","title":"雨中作三首其三"}
{"author":"陆游","content":"雨馀木叶绿成阴，一日身闲直万金。习气自嫌除未尽，鸟啼花落尚关心。","dynasty":"宋代","title":"晚春东园作二首其一"}
{"author":"陆游","content":"药粗野老偏称效，诗浅山僧妄谓工。怀饼裹茶来问讯，不妨一笑寂寥中。","dynasty":"宋代","title":"甲子秋八月偶思出游往往累日不能归或远至傍县凡得绝句十有二首杂录入稿中亦不复诠次也其六"}
{"author":"陆游","content":"举世何人念此翁，敢期相问寂寥中。回思旧社惊年往，细读来书恨纸穷。我用荷锄为事业，君将高枕示神通。叮宁一语宜深听，信笔题诗勿太工。","dynasty":"宋代","title":"和张功父见寄二首其一"}
{"author":"陆游","content":"龙锺好在梦中身，剩喜今年又食新。不用更烦人祝鲠，轮囷瓜瓠是常珍。","dynasty":"宋代","title":"食新"}
{"author":"陆游","content":"有酒君勿啜，入肠作戈矛；有书君勿观，到眼生君愁。不如睡乡去，万事风马牛。郊墟无来客，风雨送暮秋。苔甃虫唧唧，霜林叶飕飕。是时一枕睡，不博万户侯。斗帐裁青毡，重衾拥黄紬，华山希夷翁，千载可与游。","dynasty":"宋代","title":"睡乡"}
{"author":"陆游","content":"山行曳杖水拏舟，走遍茫茫禹画州。蝴蝶梦魂常是客，芭蕉身世不禁秋。早因食少妨高卧，晚忆茶甘作远游。龙焙一尝端可去，无心更为荔枝留。","dynasty":"宋代","title":"客意"}
{"author":"陆游","content":"晡後气殊浊，黄昏月尚明。忽吹微雨过，便觉小寒生。树杪雀初定，草根虫已鸣。呼童取半臂，吾欲傍阶行。","dynasty":"宋代","title":"微雨"}
{"author":"陆游","content":"谤誉纷纷笑杀侬，此身本自等虚空。大鹏境界纤尘里，旷劫年光掣电中。翻动烟霞长鑱在，招呼风月一尊同。是凡是圣谁能测，试问西邻织屦翁。","dynasty":"宋代","title":"述怀"}
{"author":"陆游","content":"宽袂新裁大布裘，低篷初买小渔舟。旧交只有青山在，壮志皆因白发休。漫道卧罴吞貉子，安能淅米向矛头？山园芋栗秋方熟，一饱今知本易谋。","dynasty":"宋代","title":"遣怀"}
{"author":"陆游","content":"禹陵草木初沾露，谢墅人家已闭门。八十年间几来往，痴顽不料至今存。","dynasty":"宋代","title":"稽山道中"}
{"author":"陆游","content":"春昼花明映柳纤，燕归胜事始能兼。争梁谇语惊幽梦，掠地斜飞避画帘。雏食得虫应自喜，巢泥经雨更频添。去来要是知时节，常怪人嘲作附炎。","dynasty":"宋代","title":"燕"}
{"author":"陆游","content":"久矣移家住鹿门，偶然信脚到桃源。尚嫌名挂东林社，那问尘生北海樽。才尽极知诗草草，睡多常觉气昏昏。旧闻福地多灵药，安得高人与细论？","dynasty":"宋代","title":"石帆山下"}
{"author":"陆游","content":"山杏溪桃续续开，缓歌谁与共传杯？年来只有追欢梦，百舌无情又唤回。","dynasty":"宋代","title":"春晓有感"}
{"author":"陆游","content":"穷冬短景苦匆忙，老学庵中日自长。名誉不如心自肯，文辞终与道相妨。吾心本自同天地，俗学何知溺秕糠？已与儿曹相约定，勿为无益费年光。","dynasty":"宋代","title":"老学庵"}
{"author":"陆游","content":"吏退林亭夏日长，乌纱白紵自生凉。遶檐密叶帷三面，覆水青萍锦一方。约束蛮僮收药富，催呼稚子晒书忙。平日幽事还拈起，未觉巴山异故乡。","dynasty":"宋代","title":"林亭书事"}
{"author":"陆游","content":"春风堤上草萋萋，草软沙平护马蹄。似盖微云才障日，如丝细雨不成泥。千秋观里逢新燕，九里山前听午鸡。追忆旧游愁满眼，彩船曾系画桥西。","dynasty":"宋代","title":"春游"}
{"author":"陆游","content":"十日秋阴满径苔，蓬门那有客敲推。水边丹叶已如许，篱下黄花犹未开。空见游僧衡岳去，难逢新雁杜陵来。溪云一片闲舒卷，恋著渔矶不肯回。","dynasty":"宋代","title":"秋思"}
{"author":"陆游","content":"玉食何由到草莱，重奁初喜坼封开。雪霏庾岭红丝磑，乳泛闽溪绿地材。舌本常留甘尽日，鼻端无复鼾如雷。故应不负朋游意，手挈风炉竹下来。","dynasty":"宋代","title":"喜得建茶"}
{"author":"陆游","content":"儿扶行饭出柴扉，伛偻方嗟气力微。道侧偶逢耘麦叟，倚锄闲话两忘归。","dynasty":"宋代","title":"出游归卧得杂诗"}
{"author":"陆游","content":"新春身不到家园，东崦西村役梦魂。一夜四出雷雨起，满林无数长龙孙。","dynasty":"宋代","title":"癸亥正月十日夜梦三山竹林中笋出甚盛欣然大"}
{"author":"陆游","content":"一出修门又十年，辈流多已珥金蝉。衰如蠹叶秋先觉，愁似鳏鱼夜不眠。辇路疏槐迎驾处，苑城残日泛湖天。君恩未报身今老，徙倚危楼一泫然。","dynasty":"宋代","title":"晚登望云"}
{"author":"陆游","content":"省户归来不计年，悠然高卧镜湖边。勾帘每对千峰雨，接竹新分一脉泉。学问诚身元有道，厄穷知我岂非天。虚名自古能为累，正恐人看直一钱。","dynasty":"宋代","title":"高卧"}
{"author":"陆游","content":"梅市柯山小系船，开篷惊起醉中眠。桥横风柳荒寒外，月坠烟钟缥渺边。客思况经孤驿路，诗情又入早秋天。如今老病知何恨？判断江山六十年。","dynasty":"宋代","title":"梅市"}
{"author":"陆游","content":"湖塘西去两三家，杖履经行日欲斜。蹙蹙水纹生细縠，蜿蜿沙路卧修蛇。旱余虫镂园蔬叶，寒浅蜂争野菊花，老去郊居多乐事，脱巾未用叹苍华。","dynasty":"宋代","title":"西村"}
{"author":"陆游","content":"秋到边城角声哀，烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。","dynasty":"宋代","tags":"宋词三百首，月亮，秋天，爱国","title":"秋波媚·七月十六日晚登高兴亭望长安南山"}
{"author":"陆游","content":"太平人物自谐嬉，及我青鞋布袜时。丁壮趁晴收早粟，比邻结伴络新丝。圆鼙坎坎迎神社，大字翩翩卖酒旗。晤语岂无黄叔度，欲寻幽径过牛医。","dynasty":"宋代","title":"闲游所至少留得长句"}
{"author":"陆游","content":"江头绿暗红稀。燕交飞。忽到当年行处、恨依依。洒清泪。叹人事。与心违。满酌玉壶花露、送春归。","dynasty":"宋代","title":"上西楼（一名相见欢）"}
{"author":"陆游","content":"一点湛空明，居然万事轻。菜元胜肉食，车岂异徒行。幻境终何在，金丹本自成。信能如是解，土苴亦长生。","dynasty":"宋代","title":"纵笔"}
{"author":"陆游","content":"风月宽闲地，溪山隐遁身。云边安井臼，竹里过比邻。洗朮分岩瀑，烹芝束涧薪。柴门敲不应，疑是避秦人。","dynasty":"宋代","title":"山家五首其一"}
{"author":"陆游","content":"富贵常求系日绳，厄穷却羡弃家僧。强颜始觉贫为害，对镜方嗟老可憎。出户风霜欺短褐，读书父子共昏灯。圣师梦奠二千载，一卷遗言终可凭。","dynasty":"宋代","title":"乞奉祠未报食且不继"}
{"author":"陆游","content":"茅舍晨鸡复暝鸦，暮年别自是生涯，贪眠久已遗人事，对酒犹能惜物华。出有儿孙持几杖，归从邻曲话桑麻。日长亦莫憎春困，小灶何妨自煮茶。","dynasty":"宋代","title":"茅舍"}
{"author":"陆游","content":"吾道非邪来旷野，江涛如此去何之？起随乌鹊初翻後，宿及牛羊欲下时。风力渐添帆力健，橹声常杂雁声悲。晚来又入淮南路，红树青山合有诗。","dynasty":"宋代","title":"望江道中"}
{"author":"陆游","content":"雨余气清润，迨我送客时。翻翻车盖风，五里城东陂。初旭敛花房，晨露流桐枝。南山卷湿翠，更觉光景奇。澄潭集鱼艇，村路亚酒旗。欲归且复留，造物成吾诗。","dynasty":"宋代","title":"春晓东郊送客"}
{"author":"陆游","content":"篮舆访客过仙村，千载空余一局存。曳杖不妨呼小友，还家便恐见来孙。林峦巉绝秋风瘦，楼堞参差暮气昏。酒美鱼肥吾事毕，一庵那得住云根。","dynasty":"宋代","title":"访毛平仲问疾与其子适同游柯山观王质烂柯遗"}
{"author":"陆游","content":"短帽篸花舞道傍，年垂八十尚清狂。茸茸胎发朝盈栉，炯炯神光夕照梁。令尹阅人三仕巳，太山在我一豪芒。药苗麦饭初何久，全取愚儒百链刚。","dynasty":"宋代","title":"醉舞"}
{"author":"陆游","content":"道妙从来亦麤闻，闭门方用十年勤。笔端小技深知悔，旧稿如山欲尽焚。","dynasty":"宋代","title":"龟堂杂兴"}
{"author":"陆游","content":"宫殿红雲捧紫皇，河清电绕擁休祥。壶中常占青春在，物外方知浩劫长。昼立龙旗风不动，晓開瓊笈远飘香。尧年岂特封人祝，动地驩声遍万方。","dynasty":"宋代","title":"天申節致语口号"}
{"author":"陆游","content":"君看一絇丝，能得几日络。君思几州铁，打此一大错。目前岂不快，后悔将奈何。我非通神明，比汝更事多。","dynasty":"宋代","title":"拟古四首其二"}
{"author":"陆游","content":"大布缝袍稳，乾薪起火红。薄才施畎亩，朴学教儿童。羊要高为栈，鸡当细织笼。农家自堪乐，不是傲王公。","dynasty":"宋代","title":"农家"}
{"author":"陆游","content":"老来阅世苦匆匆，又见流年入鬓蓬。山径湿萤黏露草，井床病叶霣秋风。邻翁每共藜羹味，稚子能终汗简功。造物于人元不薄，未须抵掌叹囊空。","dynasty":"宋代","title":"初秋即事二首其二"}
{"author":"陆游","content":"老翁愈老欲安归，归卧稽山饱蕨薇。未免解牛逢肯綮，岂能相马造精微。灵山有士拈花笑，阙里何人鼓瑟希？我亦倚筇桑竹下，白髯萧飒满斜晖。","dynasty":"宋代","title":"倚筇"}
{"author":"陆游","content":"左餮右粥年年饱，南陌东阡处处闲。幸免催租败幽兴，岂容对酒惜酡颜。","dynasty":"宋代","title":"醉中绝句"}
{"author":"陆游","content":"朝路英声早，宗盟宿望尊。讌谈推酝藉，大笔擅雄浑。许国心犹壮，安边策具存。凄凉故时客，痛哭望秋原。","dynasty":"宋代","title":"赵彦肤修撰挽辞"}
{"author":"陆游","content":"上方高阁与云齐，蜡屐穿云步步跻。却恐此身生羽翼，不从平地作阶梯。九门路接青霄近，四望山连碧海低。徙倚阑干重回首，疏林烟暝野猿啼。万仞仙山插太空，山腰依约见莲宫。人寰隔绝无人到，洞府深沉有路通。石隙生云埋柱础，海光浮日映帘栊。野僧斋罢凭阑久，千里秋毫入望中。","dynasty":"宋代","title":"罗山平云阔中阁"}
{"author":"陆游","content":"十年短棹乐沧波，强著朝衫弃钓蓑。才薄何堪试冯翊，恩深犹许对延和。空墙烟柳遥迎马，辇路春泥欲溅靴。莫恨此身衰病去，同时朝士久无多。","dynasty":"宋代","title":"延和殿退朝口号"}
{"author":"陆游","content":"世事本难全，吾生已媿天。借书常稛载，馈酒亦蝉联。饘粥随时具，湖山此地偏。残年更何慕，未死即神仙。","dynasty":"宋代","title":"世事"}
{"author":"陆游","content":"一双芒屩伴筇枝，不用儿扶自出嬉。贪看南山云百变，舍西溪上立多时。","dynasty":"宋代","title":"雨晴风日绝佳徙倚门外"}
{"author":"陆游","content":"冬日乡闾集，珍烹得?尝。蟹供牢九美，鱼煮脍残香。鸡跖宜菰白，豚肩杂韭黄。一欢君勿惜，丰歉岁何常？","dynasty":"宋代","title":"与村邻聚饮"}
{"author":"陆游","content":"流年冉冉不容追，余息厌厌只自知。马革裹尺违壮志，鹿门采药卜幽期。林蝉委蜕仙何远，巢燕成雏去已迟。触事尔来多感慨，北窗闲赋早秋诗。","dynasty":"宋代","title":"初秋书感"}
{"author":"陆游","content":"笙歌凄咽离亭晚，回首高城半掩门。叠叠远山横翠霭，娟娟新月耿黄昏。未嫌双橹妨欹枕，自是孤舟易断魂。遥想柯桥落帆处，隔江微火认渔村。","dynasty":"宋代","title":"题接待院壁"}
{"author":"陆游","content":"织罢化吾梭，棋终烂汝柯。药灵刀匕足，语妙立谈多。楂浦吹横笛，桐江买短蓑。白鸥真可友，万里渺烟波。","dynasty":"宋代","title":"道怀"}
{"author":"陆游","content":"街头旋买双芒屩，作意登山殊不恶。苍崖无罅竹鞭逸，崩石欲坠松根络。凭高开豁快送目，历险崎岖危著脚。川云忽起两蛟舞，瀑水高吹万珠落。大岩空腔谁所刳？绝壁峭立端疑削。坡平或可坐百人，峡束仅容飞一鹤。蛇蹊岌岌头自眩，鬼谷惨惨神先愕。秦皇马迹散莓苔，如镌非镌凿非凿。残碑不禁野火燎，造物似报焚书虐。人民城郭俱已非，烟海浮天独如昨。","dynasty":"宋代","title":"登鹅鼻山至绝顶访秦刻石且北望大海山路危甚"}
{"author":"陆游","content":"进无以顯於时，退不能隐於酒。事刀筆不如小吏，把锄犁不如健婦。或问陈子何取而肖其像，曰是翁也。腹容王導辈数百，胸吞雲梦者八九也。","dynasty":"宋代","title":"放翁自赞"}
{"author":"陆游","content":"李白嶔崎历落，嵇康潦倒粗疏。生世当行所乐，巢山喜遂吾初。","dynasty":"宋代","title":"感事六言"}
{"author":"陆游","content":"风吼江郊雪意浓，云如雨阵决雌雄。山寒酒过平时量，窗黑书亏半日功。闲话更端茶灶熟，清诗分韵地炉红。不须遽觅华胥路，更俟天花落坐中。","dynasty":"宋代","title":"雪意"}
{"author":"陆游","content":"杨家园里醉残春，醉倩傍人拾堕巾。红紫飘零不须叹，东君渠自是行人。","dynasty":"宋代","title":"春日绝句"}
{"author":"陆游","content":"病叟胸中一物无，梦游信脚到华胥。觉来忽见天窗白，短发萧萧起自梳。","dynasty":"宋代","title":"杂赋"}
{"author":"陆游","content":"横林吹叶水生洲，身落穷山古睦州。到枕雨声酣旅梦，背窗灯影动清愁。气冲星斗有孤剑，力挽栋梁无万牛。未灭匈奴身已老，此生虚负幄中筹。","dynasty":"宋代","title":"初寒在告有感"}
{"author":"陆游","content":"地僻天教养散材，流年沉著鬓毛催。青山自绕孤城去，画角常随晚照来。几净双钩摹古帖，瓮香小啜试新醅。乘槎不是英缠远，无奈先生兴尽回。","dynasty":"宋代","title":"地僻"}
{"author":"陆游","content":"秋夕初多露，渔家半掩扉。鹊飞山月出，犬吠市船归。影瘦悲形瘁，冠偏感发稀。眼中无宿士，老我欲畴依？","dynasty":"宋代","title":"秋夕书事"}
{"author":"陆游","content":"百战西归变姓名，悲歌击筑醉湖城。貂裘换得金鸦觜，种药南山待太平。","dynasty":"宋代","title":"老将"}
{"author":"陆游","content":"庄语畏如俳，端居要若斋。清虚集心腑，枯槁见形骸。自计愚无用，何伤老不谐。人生须广大，勿作井中蛙。","dynasty":"宋代","title":"自诒"}
{"author":"陆游","content":"五亩烟芜过半生，还山自笑又躬耕。舂炊不继儿啼饭，烹饪无方客絮羹。游宦人间身愈困，读书灯下目几盲。退之已老当更事，犹向时人说善鸣。","dynasty":"宋代","title":"寓叹"}
{"author":"陆游","content":"麴尘柳色正遮门，石黛江流曲抱村。小院春光方盎盎，远山雨气又昏昏。傍檐林鸟惊幽梦，极目烟芜卷烧痕，只道余寒尚如许，不知生意满乾坤。","dynasty":"宋代","title":"春阴"}
{"author":"陆游","content":"百尺松根结茯苓，千年长养似人形。谁知金鼎烹初熟，恰直山翁醉欲醒。","dynasty":"宋代","title":"纵笔二首其二"}
{"author":"陆游","content":"两鬓星星久倦游，凄凉况复寓南州。未甘蟋蟀专清夜，已叹梧桐报素秋。绮语安能敌生死，热官正欲快恩雠。空堂饱作东归梦，梦泊严滩月满舟。","dynasty":"宋代","title":"客思"}
{"author":"陆游","content":"一雨萧然洗睡昏，清晨屣履自开门。岂惟爽气生山袂，坐觉凉颸入发根。浦口鱼多来野鹤，林梢果熟下山猿。吾庐清绝君知否？钓雪寒江不足言。","dynasty":"宋代","title":"五月下旬大热晦日夜得雨明旦凉甚"}
{"author":"陆游","content":"失马讵知非福，亡羊不妨补牢。病里正须周易，醉中却要离骚。","dynasty":"宋代","title":"六言杂兴"}
{"author":"陆游","content":"少年骑马入咸阳，鹘似身轻蝶似狂；蹴鞠场边万人看，秋千旗下一春忙。风光流转浑如昨，志气低摧只自伤。日永东斋淡无事，闭门扫地独焚香。","dynasty":"宋代","title":"晚春感事"}
{"author":"陆游","content":"鱼鳅群出天将雨，蛙黾争鸣草满庭。莫道归休便无事，时时襏襫伴园丁。","dynasty":"宋代","title":"即事"}
{"author":"陆游","content":"湖上新堂气疏豁，三面岚光翠如泼。都门归来病相属，邻里怪我间何阔。蓴丝作羹饭雕胡，厨人斫鱠艺绝殊。何由唤得左元放，银盘钓出松江鲈？","dynasty":"宋代","title":"新堂"}
{"author":"陆游","content":"当年落魄锦江边，物外常多宿世缘。先主庙中逢市隐，丈人观里识巢僊。","dynasty":"宋代","title":"忆昨"}
{"author":"陆游","content":"吾闻海中五神山，其根戴以十五鳌。一朝六鳌被钓去，岱舆员峤沉洪涛。尚余三山岿然在，当时不没争秋毫。如何蓬莱又已浅，忽见平地生藜蒿。伏羲迨今几万岁，世事如火煎油膏。娶妻不敢待翁命，治水无暇怜儿号。避谗奔楚仅得免，历聘返鲁终不遭。老聃关尹亦又死，人实危脆无坚牢。有口惟可饮醇醪，有手惟可持霜螯，勿令他人复笑汝，後有万世来滔滔。","dynasty":"宋代","title":"神山歌"}
{"author":"陆游","content":"道路如绳直，郊园似砥平。山为翠螺踊，桥作彩虹明。午酌金丸橘，晨炊玉粒粳。江村好时节，及我疾初平。","dynasty":"宋代","title":"柯山道上作"}
{"author":"陆游","content":"世念秋毫尽，浑如学语儿。得床眠易熟，有饭食无时。纱帽簪花舞，盆池弄水嬉。从今转无事，静坐不吟诗。","dynasty":"宋代","title":"自嘲老态"}
{"author":"陆游","content":"我游东村冲暮烟，断桥流水鸣溅溅。欲寻梅花作一笑，数枝忽到拄杖边。高标元合著山泽，绝艳岂复施丹铅。定知曾授餐玉法，不尔恐是淩波仙。锦江赋诗忽万里，蓬山把酒今三年。相逢风味宛如昨，人生何者非前缘？颇思取醉极清赏，杖头幸有百许钱。但判插破乌纱帽，莫记吹落黄金船。","dynasty":"宋代","title":"探梅"}
{"author":"陆游","content":"剪棘移门不费钱，好山无数碧巉然。病夫愦愦真堪笑，反衣狐裘三十年。","dynasty":"宋代","title":"新作南门"}
{"author":"陆游","content":"造物作梅花，毫发无遗恨。楚人称芳兰，细看终不近。","dynasty":"宋代","title":"梅花"}
{"author":"陆游","content":"初夏暑犹薄，纱幮怯夜深。孤萤入窗罅，斜月下墙阴。静养观书眼，穷悲济世心。吾衰亦久矣，徂岁苦駸駸。","dynasty":"宋代","title":"枕上偶赋"}
{"author":"陆游","content":"无食苦日长，无衣念秋近。虽云老农圃，未害乐尧舜。士生要弘毅，病在堕骄吝。得丧才几何，哀哉以身徇！平生最耐事，霜雪亦满鬓。忧患一洗空，吾道其少进。","dynasty":"宋代","title":"秋兴"}
{"author":"陆游","content":"纷纷世态但堪悲，一念萧然我亦奇。醉里猖狂醒自笑，梦中虚幻觉方知。江湖重复风波恶，齿发凋零岁月驰。安得中原路如砥，渭川钓伴待多时。","dynasty":"宋代","title":"自咏"}
{"author":"陆游","content":"近水松篁锁翠微，洞天宫殿对清晖。快晴似为酴醾计，急雨还妨燕子飞。道士昼闲丹灶冷，山童晓出药苗肥。拂床不用勤留客，我困文书自怕归。","dynasty":"宋代","title":"雨晴游洞宫山天庆观坐间复雨"}
{"author":"陆游","content":"清班曾见六龙飞，晚落天涯远日畿。边月空悲新雪鬓，京尘犹染旧朝衣。江山壮丽诗难敌，风物萧条醉绝稀。赖有东湖堪吏隐，寄声篱菊待吾归。","dynasty":"宋代","title":"感事"}
{"author":"陆游","content":"残菊无复花，游蜂抱枯丛。我老复多疾，寄迹穷巷中。开门无客至，安取樽不空。夕阳挂高树，此日还匆匆。","dynasty":"宋代","title":"园中"}
{"author":"陆游","content":"初闻澒洞怒涛翻，徐听骖驔战马奔。纸帐蒲团坐清夜，恍如身在若耶村。","dynasty":"宋代","title":"大风"}
{"author":"陆游","content":"晓来一雨洗尘痕，浓绿阴阴可一园。燕子声中寂无事，独穿苔径出篱门。","dynasty":"宋代","title":"晓雨初霁"}
{"author":"陆游","content":"堪笑行人日日忙，又扶衰病过浮梁。滩流急处水禽下，桑叶空时村酒香。枯＊敢怀贪雨露，饥鸿自悯犯风霜。宦途商略无安处，早晚归耕剡曲旁。","dynasty":"宋代","title":"过江山县浮桥有感"}
{"author":"陆游","content":"耽耽丑石罴当道，矫矫长松龙上天。满地凌霄花不扫，我来六月听鸣蝉。","dynasty":"宋代","title":"夏日杂题八首其二"}
{"author":"陆游","content":"蒲苇村深地，风霜岁晚天。溪柴胜炽炭，黎布敌纯绵。有客问奇字，无人嘲昼眠。谁言此翁老？懹抱尚超然。","dynasty":"宋代","title":"家居"}
{"author":"陆游","content":"蝶舞蔬畦晚，鸠鸣麦野晴。就阴时小息，寻径复微行。村妇窥篱看，山翁拂席迎。市朝那有此，一笑慰余生。","dynasty":"宋代","title":"野步"}
{"author":"陆游","content":"荷锸决新渠，芟茅补旧庐。共知秋必雨，有备即安居。","dynasty":"宋代","title":"欲雨"}
{"author":"陆游","content":"晨起披衣出草堂，轩窗已自喜微凉。余春只有二三日，烂醉恨无千百场。芳草自随征路远，游丝不及客愁长。残红一片无寻处，分付年华与蜜房。","dynasty":"宋代","title":"立夏前二日作"}
{"author":"陆游","content":"江上梅花吐，山头霜月明。摩挲古藤杖，三友可同盟。","dynasty":"宋代","title":"梅花"}
{"author":"陆游","content":"四客联辔来，我醉久不知；倒衣出迎客，媿谢前致辞。客意极疏豁，大笑轩须眉。礼岂为我设，度外以相期。衮衮吐雄辩，泠泠诵新诗，共言携酒壼，扫地临前墀。意气相顾喜，忽如少年时。老鸡不解事，唤觉空嗟咨。涉世四十年，贤隽常追随。尔来风俗坏，动脚堕险巇。森然义府刀，谁为叔度陂？起作四客篇，捕影吾其痴。","dynasty":"宋代","title":"十月四日夜记梦"}
{"author":"陆游","content":"云生海澨初飞雨，日漏山椒旋作晴。箬笠芒鞋桥下路，儿童争逐放翁行。","dynasty":"宋代","title":"小雨偶出邻里小儿竞随吾後不知其意何也"}
{"author":"陆游","content":"有漏神仙有发僧，碧幮欹枕对秋灯。忽然起索三升酒，飒飒蛟龙入剡藤。","dynasty":"宋代","title":"八月五日夜半起饮酒作草书数纸"}
{"author":"陆游","content":"赵魏胡尘千丈黄，遗民膏血饱豺狼。功名不遣斯人了，无奈和戎白面郎！","dynasty":"宋代","title":"题海首座侠客像"}
{"author":"陆游","content":"温如春色爽如秋，一榼灯前自献酬。百万愁魔降未得，故应用尔作戈矛。","dynasty":"宋代","title":"对酒"}
{"author":"陆游","content":"平生喜裁花，赖以娱寂寞。小园财一亩，粲粲万跗萼。典衣买紫桂，辍食致红药。阡眠香草茂，掩苒烟柳弱。踏雨探花开，障风畏花落。虽惭童心在，终胜尘事缚。今日疾稍间，天气亦清廓；啼鸟寒不归，可以侑吾酌。","dynasty":"宋代","title":"感怀"}
{"author":"陆游","content":"七月江边暑已微，虚窗卧看雨霏霏。凄凉蛩伴草根语，憔悴鹊从天上归。志士酒酣看宝剑，美人泪尽倚鸳机。嗟予亦有新秋感，遥忆苍苔满钓矶。","dynasty":"宋代","title":"秋日小雨有感"}
{"author":"陆游","content":"我昔从戎清渭侧，散关嵯峨下临贼，铁衣上马蹴坚冰，有时三日不火食，山荞畲粟杂沙碜，黑黍黄穈如土色，飞霜掠面寒压指，一寸赤心惟报国。即今归卧稽山下，眼昏臂弱衰境逼，新粳炊饭香出甑，风餐涧饮何曾识？我岂农家志饱暖，闭户惟思事耕织；征辽诏下倘可期，盾鼻犹堪试残墨。","dynasty":"宋代","title":"江北庄取米到作饭香甚有感"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼八首其二"}
{"author":"陆游","content":"陵阙凄凉俯旧邦，恨流衮衮似长江。穿残已叹金凫尽，缺落空余石马双。攫饭饥乌占寺鼓，避人飞鼠上经幢。阿和乳臭崇韬耄，堪笑昏童束手降。","dynasty":"宋代","title":"後陵永庆院在大西门外不及一里盖王建墓也有"}
{"author":"陆游","content":"贫舍久疏罗酒浆，客来不复倒衣裳。官情已尽诗情在，世味无余睡味长。红练带飞穿柳去，锦熏笼暖扑帘香。萧然自笑浑无事，渔唱声中又夕阳。","dynasty":"宋代","title":"客叩门多不能接往往独坐至晚戏作"}
{"author":"陆游","content":"银汉迢迢夜气澄，都忘朝暮困蚊蝇。月从东涌行空阔，风自南来洗郁蒸。渴解似尝仙掌露，魂清如近玉壼冰。谁知此际超然处，不减庐山入定僧？","dynasty":"宋代","title":"夜坐中庭凉甚"}
{"author":"陆游","content":"青山四抱路盘纡，天与先生卜草庐。云冷数声闻断雁，溪清百尺见游鱼。新醪薄薄闲寻醉，残发萧萧闷忆梳。莫谓躬耕便无事，百年京洛尚丘墟。","dynasty":"宋代","title":"题幽居壁"}
{"author":"陆游","content":"长安落叶纷可扫，九陌北风吹马倒。杜公四十不成名，袖里空余三赋草。车声马声喧客枕，三百青铜市楼饮。杯残朒冷正悲辛，仗内斗鸡催赐锦！","dynasty":"宋代","title":"题少陵画像"}
{"author":"陆游","content":"闲行入野寺，僧饭鼓其镗。惨惨风剺面，晖晖日满廊。去来元自在，宾主两相忘。却下山坡路，樵歌出陇长。","dynasty":"宋代","title":"野寺"}
{"author":"陆游","content":"饭饱逍遥信所之，芡塘蔬圃遍游嬉。梧楸凋落风高後，瓜瓠轮囷雨足时。犬喜人归迎野路，鹊营巢稳占低枝。晚来嬾复呼童子，自掩柴门上扊?。","dynasty":"宋代","title":"舍北行饭"}
{"author":"陆游","content":"萧骚拂树过中庭，何处人间有此声？涨水雨余晨放闸，骑兵战罢夜还营。闲凭曲几听虽久，强抚哀弦写不成。暑退凉生君勿喜，一年光景又峥嵘。","dynasty":"宋代","title":"秋声"}
{"author":"陆游","content":"质衣葺北斋，欹壤略撑拄。窗扉则虚名，聊足度寒暑。独学无与论，推核实劳苦。审观古人意，十亦得四五。无功与子光，相可岂待语。一床宽有余，高卧听檐雨。","dynasty":"宋代","title":"北斋"}
{"author":"陆游","content":"夜榜孤舟掠岸行，村墟频过不知名。绕枝倦鹊寒无影，脱网奔鱼远有声。两纸忽惊残历尽，一杯聊慰旅怀情。还家自笑身犹健，又付生涯与短檠。","dynasty":"宋代","title":"冬夜舟中作"}
{"author":"陆游","content":"野人蓬户冷如霜，问讯今惟一季长。旧好自均亲骨肉，新知何怪薄心肠。开书字字论畴昔，遣使年年有故常。万念知公扫除尽，见哀底事独难忘？","dynasty":"宋代","title":"次季长韵回寄"}
{"author":"陆游","content":"十年萧散住林间，只是幽居不是闲。续得茶经新绝笔，补成僧史可藏山。诗题紫阁凭云寄，药报青城附鹤还。自笑何曾总无事，枉教人道闭柴关。","dynasty":"宋代","title":"亲旧或见嘲终岁杜门戏作解嘲"}
{"author":"陆游","content":"士穷见节义，木槁自芬芳。坐回万物春，赖此一点香。","dynasty":"宋代","title":"梅花绝句"}
{"author":"陆游","content":"长生固非道，得道自长生。书不传关尹，言谁契广成。罗浮观日出，句曲听松声。闻说长安好，何妨醉太平。","dynasty":"宋代","title":"山家五首其三"}
{"author":"陆游","content":"此地天教著放翁，舍傍烟树晚空蒙。一无可恨得归老，寸有所长能忍穷。东作己趋尧旧俗，南薰方咏舜遗风。谢安勋业能多少，枉是??起剡中。","dynasty":"宋代","title":"舍外弥望皆青秧白水喜而有赋"}
{"author":"陆游","content":"凄凄复凄凄，山路穷攀跻。仆病卧草间，马困声酸嘶。脱兔截道奔，穷狖上树啼。崩湍一何哀，下落万仞溪。昏黑投孤戍，洗我衣上泥。下愚不可迁，大惑终身迷。仕宦十五年，曾不饱糠粞。客路少睡眠，月白闻号鸡。欲行且复止，虎来茆叶低。","dynasty":"宋代","title":"太息"}
{"author":"陆游","content":"美人传酒清夜阑，欲歌未歌愁远山。蒲萄一斗元无价，换得凉州也是闲。","dynasty":"宋代","title":"感旧绝句"}
{"author":"陆游","content":"忆昔西游日，岷峨胜事繁。题诗古柏庙，载酒海棠园。世故纷难料，年光浩莫论。所欣身尚健，短褐醉江村。","dynasty":"宋代","title":"忆蜀"}
{"author":"陆游","content":"地辟天开斗柄回，今朝红日遍池台。新阳苏醒春前柳，轻暖医治雪后梅。瓦屋螺青披雾出，锦江鸭绿抱山来。衰翁也逐儿童喜，旋拨文书近酒杯。","dynasty":"宋代","title":"快晴"}
{"author":"陆游","content":"千秋观前雨湿衣，石帆山下叩渔扉。鹧鸪苦道行不得，杜鹃更劝不如归。","dynasty":"宋代","title":"游山遇雨"}
{"author":"陆游","content":"胸怀几云梦，形骸一槁木。虽客长安城，未始忘退缩。古来豪杰士，强半死空谷。耐事勿动心，贫贱岂汝独。","dynasty":"宋代","title":"暇日弄笔戏书三首其三"}
{"author":"陆游","content":"岁暮常年雪正豪，今年暄暖减绨袍。春回山圃梅争发，睡足茆檐日已高。仓庾家家储旧谷，笙歌店店卖新醪。太平气象方如许，寄语残胡早遁逃。","dynasty":"宋代","title":"冬晴"}
{"author":"陆游","content":"辟地剪蓬蒿，何曾叹作劳。药名寻本草，兰族验离骚。北涧穿篱过，南山出屋高。回头看富贵，何啻一秋毫。","dynasty":"宋代","title":"初夏幽居杂赋七首其六"}
{"author":"陆游","content":"到处人家可乞浆，槐阴巷陌午风凉。水陂漫漫新秧绿，山垄离离大麦黄。父子力耕春渐老，妇姑共绩夜犹长。尧民击壤虽难继，芹美怀君未敢忘。","dynasty":"宋代","title":"三月十一日郊行"}
{"author":"陆游","content":"便殿咨询早，深宫宴乐稀。欲颁传位诏，犹索未明衣。寿损名方永，身癯国愈肥。孤臣泣陵柏，心折九虞归。","dynasty":"宋代","title":"孝宗皇帝挽词三首其三"}
{"author":"陆游","content":"东望山阴何处是。往来一万三千里。写得家书空满纸。流清泪。书回已是明年事。寄语红桥桥下水。扁舟何日寻兄弟。行遍天涯真老矣。愁无寐。鬓丝几缕茶烟里。","dynasty":"宋代","title":"渔家傲寄仲高"}
{"author":"陆游","content":"正看飞雪暗江天，不觉新春已粲然。花气袭人娱独夜，雨声遶舍送丰年。樵风未改山川旧，褉事空悲岁月迁。一榼可营身尚健，故应先治下湖船。","dynasty":"宋代","title":"夜雨"}
{"author":"陆游","content":"两京初驾小羊车，憔悴江湖岁月赊。老去已忘天下事，梦中犹看洛阳花。妖魂艳骨千年在，朱弹金鞭一笑哗。寄语毡裘莫痴绝，祁连还汝旧风沙。","dynasty":"宋代","title":"梦至洛中观牡丹繁丽溢目觉而有赋"}
{"author":"陆游","content":"发根萧爽受微风，徙倚阑干月正中。天宇了无云一点，城楼俄报鼓三通。庭皋簌簌吹凋叶，江渚翩翩落断鸿。回首人间尘土恶，骑鲸聊驻水精宫。","dynasty":"宋代","title":"月下独坐"}
{"author":"陆游","content":"山中看雪醉骑驴，清赏真成十载无。高压孤峰增峭绝，斜倾丛竹失枝梧。松肪火暖眠僧榻，芋糁羹香拥地炉。病骨虽臞犹健在，未应遽作卧游图。","dynasty":"宋代","title":"正月二十八日大雪过若耶溪至云门山中"}
{"author":"陆游","content":"清汴逶迤贯旧京，宫墙春草几番生。剖心莫写孤臣愤，抉眼终看此虏平。天地固将容小丑，犬羊自惯渎齐盟。蓬窗老抱横行路，未敢随人说弭兵。","dynasty":"宋代","title":"书愤"}
{"author":"陆游","content":"阴风吹雨白昼昏，谁扫云雾升朝暾？三江水缩献洲渚，九顶秀色欲塞门。西山下竹十万个，江面便可驰车辕。巷无居人亦何怪，释耒来看空山村。竹枝宛转秋猿苦，桑落潋灩春泉浑。众宾共醉忘烛跋，一径却下缘云根。走沙人语若潮卷，争桥炬火如星繁。肩舆睡兀到东郭，空有醉墨留衫痕。十年万事俱变灭，点检自觉惟身存。寒灯夜永照耿耿，卧赋长句招羁魂。","dynasty":"宋代","title":"十月一日浮桥成以故事宴客凌云"}
{"author":"陆游","content":"泽居忧下湿，老病觉中乾。违俗恐不免，倚天聊自宽。受规如获药，喜退甚弹冠。不是憎勋业，心知骨相寒。","dynasty":"宋代","title":"杂兴"}
{"author":"陆游","content":"湖上多甘井，硙泉尤得名。何时枕白石，静听辘轳声。","dynasty":"宋代","title":"湖山九首其二"}
{"author":"陆游","content":"脱粟未为饥，短褐未为寒；众毁心自可，身困气愈完。茆屋虽三间，趺坐则已宽；浊酒不满瓢，浩歌有余欢。禄食妻子乐，功名後人看。成败两蜗角，贵贱一鼠肝。芒芒百年梦，底物堪控抟？不如学餐霞，驻此双颊丹。行披终南云，飞渡黄河湍，岿然过空城，人言古长安，霜露蒙荆榛，喟然增永叹。","dynasty":"宋代","title":"寓怀"}
{"author":"陆游","content":"高谈雄辩凭陵酒，豪竹哀丝蹴蹋春。占断名园排日醉，不教虚作太平人。","dynasty":"宋代","title":"梦与数客剧饮或请赋诗予已大醉纵笔书一绝觉"}
{"author":"陆游","content":"薏实炊明珠，苦笋馔白玉。轮囷斸区芋，芳辛采山蔌。山深少盐酪，淡薄至味足。往往八十翁，登山逐奔鹿。可怜城南杜，零落依涧曲。面余作诗瘦，趋拜尚不俗。病夫益倦游，颇愿老穷谷。是家吾所慕，食菜如食肉。时能唤邻里，小瓮酒新漉。何必怀故乡，下箸厌雁鹜。","dynasty":"宋代","title":"野饭"}
{"author":"陆游","content":"棹边蘸岸挼蓝水，篷外横空破墨山。更著滩头一行鹭，此身真在画图间。","dynasty":"宋代","title":"入城舟中作"}
{"author":"陆游","content":"多病文园苦滞留，时时浩叹揽貂裘。纵无夜雨何曾寐，不为秋风也自愁。今岁顿惊丝鬓改，此生难继锦江游。欲谈旧事无人共，日落鸦归又倚楼。","dynasty":"宋代","title":"书叹"}
{"author":"陆游","content":"凡骨已蜕身自轻，勃落叶上行无声。华阴市楼醉舞罢，却上莲峰看月明。","dynasty":"宋代","title":"赠道友"}
{"author":"陆游","content":"人间五十年，自笑晚乃悟。归来写苔纸，老惫无杰句。","dynasty":"宋代","title":"予所居南并镜湖北则陂泽重复抵海小舟纵所之"}
{"author":"陆游","content":"铁骑森森帕首红，角声旗影夕阳中。虽惭江左繁雄郡，且看人间矍铄翁。清渭十年真昨梦，玉关万里又秋风。凭鞍撩动功名意，未恨猿惊蕙帐空。","dynasty":"宋代","title":"严州大阅"}
{"author":"陆游","content":"小诗苦思凭谁赏，绿酒盈尊每独倾。老境情悰例如此，不须惆怅感余生。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"闲坊古驿掩朱扉，又憩空堂绽客衣。九万里中鲲自化，一千年外鹤仍归。遶庭数竹饶新笋，解带量松长旧围。惟有壁间诗句在，暗尘残墨两依依。","dynasty":"宋代","title":"寓驿舍"}
{"author":"陆游","content":"世变真难料，吾痴只自嘲。移山谋畚土，黏日欲煎胶。得句题修竹，烹茶拾堕巢。行年不须算，断是死衡茆。","dynasty":"宋代","title":"自嘲解嘲"}
{"author":"陆游","content":"百花过尽绿阴成，漠漠炉香睡晚晴。病起兼旬疏把酒，山深四月始闻莺。近传下诏通言路，已卜余年见太平。圣主不忘初政美，小儒唯有涕纵横。","dynasty":"宋代","title":"新夏感事"}
{"author":"陆游","content":"穷每占周易，闲惟读楚骚。病随灾渐退，嬾与拙相遭。投枕灯初上，披衣日已高。清愁亦可剪，无处买并刀。","dynasty":"宋代","title":"遣怀"}
{"author":"陆游","content":"日淡暑犹薄，雨余风更清。翛然水亭立，试此葛衣轻。晒粉怜孤蝶，穿枝喜晚莺。谁知簿书里，也复得吾生！","dynasty":"宋代","title":"水亭"}
{"author":"陆游","content":"近诏还中秘，新文记饰庵。主盟君勿让，贾勇我何堪。木落山容瘦，云齐雪意酣。何由共杯酒，把蟹擘黄甘？","dynasty":"宋代","title":"寄题季长饰庵"}
{"author":"陆游","content":"此心知我岂非天，双鬓皤然气浩然。曾见灰寒百僚底，真能山立万夫前。洛城霜重听宫漏，霅水云深著钓船。拈起吾宗安乐法，人生何处不随缘。","dynasty":"宋代","title":"送芮国器司业"}
{"author":"陆游","content":"病退扶行力尚微，悠然随意出荆扉。蜂贪酿蜜争花去，燕喜分泥傍水飞。午渴坼瓶尝煮酒，晴暄开笥换单衣。踌躇已久归犹嬾，更向溪头坐钓矶。","dynasty":"宋代","title":"春晚闲步门外"}
{"author":"陆游","content":"酒解夜过半，出门步中庭。天高河汉白，月淡烟雾青。重滴竹杪露，疏见树罅星。坏甃啼寒螿，深竹明孤萤。秋晚虽未霜，蠹叶时自零，四序逝不留，慨然感颓龄。平生茅一把，不博带万钉。鸱沟谢拍拍，鸿路追冥冥。","dynasty":"宋代","title":"四鼓酒醒起步庭下"}
{"author":"陆游","content":"斜阳废苑朱门闭。吊兴亡、遗恨泪痕里。淡淡宫梅，也依然、点酥剪水。凝愁处、似忆宣华旧事。行人别有凄凉意。折幽香、谁与寄千里。伫立江皋，杳难逢、陇头归骑。音尘远，楚天危楼独倚。","dynasty":"宋代","title":"月上海棠其一成都城南有蜀王旧苑，尤多梅，皆二百馀年古木"}
{"author":"陆游","content":"从戎昔在山南日，强半春光醉里销。绿树啼莺窥帽影，画桥飞絮逐鞭梢。花经小雨开差晚，笙怯余寒涩未调。惆怅流年又如许，羁魂欲仗楚词招。","dynasty":"宋代","title":"得季长书追怀南郑幕府慨然有作"}
{"author":"陆游","content":"浴罢淡无事，出门随意行。相如知渴减，叔宝觉神清。新月参差影，残蝉断续声。踌蹰遂忘去，风露欲三更。","dynasty":"宋代","title":"浴罢"}
{"author":"陆游","content":"寒泉漱酒醒，午夜诵仙经，茶鼎声号蚓，香盘火度萤。斋心守玄牝，闭目得黄宁。寄语山中友，因人送茯苓。","dynasty":"宋代","title":"道室夜意"}
{"author":"陆游","content":"镜湖西畔有渔扉，窃比玄英似庶几。风月定交殊耐久，烟波得意可忘归。曾行万里求微禄，亦伴诸公践骇机。试问即今成底事？晨餐依旧北山藢。","dynasty":"宋代","title":"闲中自嘲"}
{"author":"陆游","content":"南村北村鼓鼕鼕，刲羊刺豕祭潭龙。一生衣食财取足，百世何妨常作农。","dynasty":"宋代","title":"春日杂兴十二首其二"}
{"author":"陆游","content":"青荧犹有佛灯明，点滴时闻竹露声。欲睡不成还起坐，丽谯风顺报三更。","dynasty":"宋代","title":"病中绝句"}
{"author":"陆游","content":"寓馆兼山泽，行装半雨晴。随宜分药物，投老惜人情。邂逅成新识，殷懃讲旧盟。农家尤可念，迎劳辍春耕。","dynasty":"宋代","title":"出游所至皆欣然相迎口占示之"}
{"author":"陆游","content":"胸次本来容具区，自私盆盎一何愚！片帆忽逐秋风起，聊试人间万里途。","dynasty":"宋代","title":"秋思绝句"}
{"author":"陆游","content":"造物小儿如我何，还家依旧一渔蓑。穿云逸响苏门啸，卷地悲风易水歌。老眼阅人真烂熟，壮心得酒旋消磨。傍观虚作穷愁想，点检霜髯却未多。","dynasty":"宋代","title":"醉中浩歌罢戏书"}
{"author":"陆游","content":"身似头陀不出家，杜陵归老有桑麻。茶煎小鼎初翻浪，灯映寒窗自结花。残药渐离愁境界，乱书重理淡生涯。等闲一事还超俗，断纸题诗字乱斜。","dynasty":"宋代","title":"病中杂咏十首"}
{"author":"陆游","content":"已过浣花天，行开解粽筵。店沽浮蜡酒，步檥载秧船。古俗交情久，丰年乐事偏。出波蓴菜滑，上市鮆鱼鲜。僧阁梅山麓，渔扉禹庙壖。丹青不可画，得句一欣然。","dynasty":"宋代","title":"初夏"}
{"author":"陆游","content":"买得乌犍遇岁穰，此身永免属官仓。塘南塘北九千顷，八月村村稻饭香。","dynasty":"宋代","title":"稻饭"}
{"author":"陆游","content":"落叶纷可扫，幽花寒自开。囷空无雀噪，门静有僧来。孤学时方弃，穷途势莫回。呼儿了租赋，莫待县符催。","dynasty":"宋代","title":"幽居"}
{"author":"陆游","content":"渔翁持鱼叩舷卖，炯炯绿瞳双脸丹。我欲从之逝已远，菱歌一曲暮江寒。","dynasty":"宋代","title":"渔浦"}
{"author":"陆游","content":"倚桥临水似催诗，戏伴鹅黄上柳丝。万里西湖惊断梦，二年东阁忆幽期。插瓶直欲连全树，簪帽凭谁拣好枝？一味凄凉君勿叹，平生初不愿春知。","dynasty":"宋代","title":"次韵张季长正字梅花"}
{"author":"陆游","content":"高秋滴阶雨作泥，黄昏争林雀欲栖。临窗一饭颇简快，半升脱粟浇黄齑。","dynasty":"宋代","title":"雨中夕食戏作"}
{"author":"陆游","content":"短袍楚制未为非，况得药瓢相发挥。行过山村倾社看，绝胜小剑压戎衣。","dynasty":"宋代","title":"刘道士赠小葫芦"}
{"author":"陆游","content":"十日风雨今日晴，衰病忽减思闲行。接篱一幅烟雾薄，舴艋八尺凫鷖轻。亭亭孤塔远天碧，曲曲深巷斜阳明。数家茅屋门昼掩，不闻人声闻碓声。身似庞公不入城，东阡南陌饯余生。新年倘有丰年喜，买酒渔村看太平。","dynasty":"宋代","title":"乍晴风日已和泛舟至扶桑埭徘徊西村久之"}
{"author":"陆游","content":"尊公同故里，季父接周行。晚喜乌衣巷，重逢玉树郎。名流多赏识，荣路正腾骧。愁绝河梁上，风烟暮莽苍！","dynasty":"宋代","title":"冯县丞挽歌词"}
{"author":"陆游","content":"有客相与饮，酒尽惟清言。坐久饥肠鸣，殷如车轮翻。烹栗煨芋魁，味美敌熊蹯。一饱失百忧，抵掌谈羲轩。意倦客辞去，秉炬送柴门；林间鸟惊起，落月倾金盆。","dynasty":"宋代","title":"送客"}
{"author":"陆游","content":"酸涩涧边果，青红岩际花。贪随狙狖去，风雨未还家。","dynasty":"宋代","title":"樵夫"}
{"author":"陆游","content":"世事说来犹可厌，宦情梦里亦应无。山林已结三生愿，朝市谁非九折途？醉舞杯盘无藉在，狂吟风月不枝梧。何人今擅丹青艺，为画苏门长啸图？","dynasty":"宋代","title":"世事"}
{"author":"陆游","content":"气候江吴异，清明乃尔寒！老增丘墓感，贫苦道途难。燕子家家入，梨花树树残。一春回首尽，怀抱若为宽？","dynasty":"宋代","title":"清明"}
{"author":"陆游","content":"识字记姓名，击剑一人敌，孙吴相斫书，了解亦何益。不如黄金罍，澰潋春波碧，欣然对之笑，未饮愁已释。白头生黑丝，苍颜桃李色。金丹空九转，正恐无此力。朝饮绩五斗，暮饮髡一石。寄谢采芝翁，无为老青壁。","dynasty":"宋代","title":"对酒"}
{"author":"陆游","content":"冷落何人肯见寻，断弦尘匣愧知音。倾家酿酒犹嫌少，入海求诗未厌深。薄宦簿书常衮衮，中年光景易駸駸。香奁赠别非无意，共约跏趺看此心。","dynasty":"宋代","title":"别王伯高"}
{"author":"陆游","content":"老人举动须扶掖，跣婢椎奴少得闲。从此渐须都画断，疋如避难在空山。","dynasty":"宋代","title":"书怀"}
{"author":"陆游","content":"长空黮闇如欲夜，白龙腾拏见云罅，鳞间出火光照江，尾卷风霆雨如射。老人百岁见未曾，儿童闭门伏床下，发毛惨凛谁复支，性命么微不禁吓。登场已叹禾生耳，出户仍愁泥没胯。皇天生民岂不爱，龙亦何心败吾稼！父老相看出无策，揽涕顿颡号枌社。移床避漏我亦忙，秉烛题诗寄悲吒。","dynasty":"宋代","title":"绍熙辛亥九月四日雨後白龙挂西北方复雨三日"}
{"author":"陆游","content":"黄鹌举网收，锦雉带箭堕，藉藻赬鲤鲜，发奁苍兔卧。吾侪亦何心，甘味乐死祸。贪夫五鼎烹，志士首阳饿；请言观其终，孰为当吊贺？八月黍可炊，五月麦可磨，一饱端有余，努力事舂簸。","dynasty":"宋代","title":"当食叹"}
{"author":"陆游","content":"曩自白帝城，一马独入蜀，昼行多水湄，夜宿必山麓。时闻木客啸，常忧射工毒，蜿蜓蛇两头，踸踔夔一足；岂惟耳目骇，直恐性命促。稍历葭萌西，遂出剑阁北，奴僵不敢诉，马病犹尽力，我亦困人客，一日带屡束。最忆苍溪县，送客一亭绿，豆枯狐兔肥，霜早柿栗熟，酒酸压查梨，妓野立土木。主别意益勤，我去疲已极，行行求旅店，借问久乃得。溪声答歌长，灯焰照影独，村深寒更甚，薪尽烧箦竹。须臾风雨至，终夕苦漏屋。於时厌道途，自誓弃微禄。犹几三十年，始谢祝史职。君恩念笃老，内阁使寓直。亦思秋豪报，力惫蓺黍稷。却寻少时书，开卷有惭色。","dynasty":"宋代","title":"怀旧用昔人蜀道诗韵"}
{"author":"陆游","content":"心如顽石忘荣辱，身似孤云任去留。酒瓮饭囊君勿诮，也胜满腹贮闲愁。","dynasty":"宋代","title":"解嘲"}
{"author":"陆游","content":"园古逢秋好，身闲与懒宜。空堂赏疏豁，重阁望参差。竹粉有新意，松风含古姿。低回惭禄米，官事少于诗。","dynasty":"宋代","title":"晨至湖上二首其二"}
{"author":"陆游","content":"杨家园里醉残春，醉倩傍人拾堕巾。红紫飘零不须叹，东君渠自是行人。","dynasty":"宋代","title":"春日绝句"}
{"author":"陆游","content":"夜雨勿厌空阶声，天公欲作明朝晴。明朝甲子最畏雨，榜舟入市闻古语。今年雨阳俱及时，麦已入仓云四垂。雨来不驶亦不迟，大点如菽细如丝。徐徐云开见杲日，晚禾吹花早禾实。但令有米送官仓，豆饭藜羹甘似蜜。","dynasty":"宋代","title":"望霁"}
{"author":"陆游","content":"梦断华胥夜艾时，绕廊萧散曳筇枝。长空渐见明河落，短调犹残画角吹。世事又随朝日出，钓船莫负早秋期。南湖五亩新菰熟，此味惟应老子知。","dynasty":"宋代","title":"五鼓"}
{"author":"陆游","content":"少学愚公一味愚，暮年仍似病相如。闲吟寄友惟生纸，草具留僧只野蔬。雨涩溪流殊未足，霜高木叶已无余。潭州丞相怜衰疾，细字时收尺素书。","dynasty":"宋代","title":"霜天杂兴"}
{"author":"陆游","content":"去年杜宇号阡陌，家家聚有忧蚕麦；岂惟比屋衣食忧，县家亦负催科责。今年略不闻杜宇，蚕收麦熟人歌舞；岂惟襦新汤饼宽，邻里相约先输官。","dynasty":"宋代","title":"杜宇行"}
{"author":"陆游","content":"孤村小院雨输凉，团扇流尘簟避床。蛩思感秋吟坏壁，萤光乘暗遶高梁。巾箱字细成褫嬾，醽醁杯深断送狂。坐睡觉来人已散，帘栊时度玉簪香。","dynasty":"宋代","title":"雨凉小饮戏作"}
{"author":"陆游","content":"潦余多稼犹中熟，种晚嘉蔬亦半收。黄耳蕈生殊自喜，白头韭长复何求。比量傍舍惭温饱，通咏农书儆堕偷。偶有一樽难独啜，过门谁肯小迟留？","dynasty":"宋代","title":"对食作"}
{"author":"陆游","content":"列仙阅世独清臞，雪谷冰溪老不枯。输与锦绷孩子辈，千金一束入天厨。","dynasty":"宋代","title":"笋绝句"}
{"author":"陆游","content":"晨几手作墨，午窗身硙茶。岂惟要小劳，亦以禦百邪。儿童不解此，倾心逐纷华。君看如山祸，萌在一念差。","dynasty":"宋代","title":"秋日遣怀八首其八"}
{"author":"陆游","content":"五客围一炉，夜语穷幻怪。或夸雷可斫，或笑鬼可卖，或陈混沌初，或及世界坏，或言修罗战，百万起睚眦。余谈恣搜抉，所出杂细大，风云堕皮帻，幽坎窥铁械，群号起古聚，孤泣出空廨，妖狐冠髑髅，掩袂弄姿态，空＊伏逸囚，夜半出窃嘬。虽云多闻益，颇犯绮语戒。不如姑置之，投枕休困惫。明当挂祠衣，仆仆愁亟拜。","dynasty":"宋代","title":"致斋监中夜与同官纵谈鬼神效宛陵先生体"}
{"author":"陆游","content":"风月宽闲地，溪山隐遁身。云边安井臼，竹里过比邻。洗朮分岩瀑，烹芝束涧薪。柴门敲不应，疑是避秦人。","dynasty":"宋代","title":"山家五首其一"}
{"author":"陆游","content":"川云惨惨欲成雨，宿麦苍苍初覆土。芋肥一本可专车，蟹壮两螫能敌虎。村村婚嫁花簇檐，庙庙祷祠神降语。儿孙力稼供赋租，千年万年报明主。","dynasty":"宋代","title":"秋日村舍"}
{"author":"陆游","content":"蜻蜓浦中闻雁声，寒侵短褐客愁生。忽思大散关头路，雪压蒙毡夜下程。","dynasty":"宋代","title":"闻雁"}
{"author":"陆游","content":"暮境难禁日月催，腊醅初见拆泥开。压车麦穗黄云卷，食叶蚕声白雨来。薄饭蕨薇端可饱，短衫紵葛亦新裁。宦涂自古多忧畏，白首为农信乐哉！","dynasty":"宋代","title":"村居初夏"}
{"author":"陆游","content":"小雨南山路，今朝思出游。难从子规请，宁遗竹鸡忧。野店寒饶柿，烟津晚唤舟。归来对灯火，未恨湿衣裘。","dynasty":"宋代","title":"雨中出游夜归"}
{"author":"陆游","content":"桔槔引水遶荒畦，病卧蜗庐不厌低。小聚数家秋霭里，平波千顷夕阳西。亭皋草木犹葱蒨，天上风云已惨凄。逋负如山炊米尽，终年枉是把鉏犁。","dynasty":"宋代","title":"林居秋日"}
{"author":"陆游","content":"平明一浴汗无馀，坐觉胸中合太虚。舂玉作糜天所赐，不妨数箸进山蔬。","dynasty":"宋代","title":"夏日四首其三"}
{"author":"陆游","content":"世事纷纷触眼新，何由常作梦中身。远游万里才移刻，豪饮千场不忤人。鼓吹满城壼日晚，莺花如海洞天春。是间可老君知否？莫信人言想与因。","dynasty":"宋代","title":"记梦"}
{"author":"陆游","content":"青草渡头波接天，山翁吟啸自悠然。朝餐偶过卖鱼市，晚泊时逢迎荻船。投老未除游侠气，平生不作俗人缘。一樽酌罢玻璃酒，高枕窗边听雨眠。","dynasty":"宋代","title":"醉书"}
{"author":"陆游","content":"屯云失南山，三日吹细雨。岁月不贷人，蛙声遽如许。一年复一年，老至不可禦。下湿病在脾，馀息仅如缕。枯皮裹瘦骨，半属松下土。屋坏要当颠，安能强撑拄。","dynasty":"宋代","title":"斋中杂题四首其二"}
{"author":"陆游","content":"老子即今双白鬓，镜湖自古几青山？半窗萝月独欹枕，满院松风常掩关。天地许宽谁碍汝，琴尊是处可开颜。将行亦莫买春草，幸有一筇相伴闲。","dynasty":"宋代","title":"闲趣"}
{"author":"陆游","content":"忿欲俱生一念中，圣贤本亦与人同。此心少忍便无事，吾道力行方有功。碎首宁闻怨飘瓦，关弓固不慕冥鸿。老翁已落江湖久，分付余年一短篷。","dynasty":"宋代","title":"自规"}
{"author":"陆游","content":"鹊下川原黑，船行浦漵空。桥灯摇水影，楼角散天风。野眺飞埃外，渔歌冷翠中。不须嘲病翼，要是脱樊笼。","dynasty":"宋代","title":"郭西"}
{"author":"陆游","content":"迟明离武昌，薄暮次黄冈。勿言触热行，一雨三日凉。北窗荻萧萧，南窗江茫茫。玄云一池墨，碧线半篆香。尚无车马尘，况复争夺场。徐行勿挂帆，此乐殊未央。","dynasty":"宋代","title":"泊三江口"}
{"author":"陆游","content":"星斗阑干天宇清，起披短褐绕廊行。叶声飒飒飞霜重，篱影疏疏落月明。沙冷断鸿投别浦，风高残漏下孤城。衰迟自笑情犹在，一首新诗取次成。","dynasty":"宋代","title":"夜四鼓睡觉起行檐间观新作南篱"}
{"author":"陆游","content":"平生志慕白云乡，俯仰人间每自伤。倦鹤摧颓宁望料，寒龟蹙缩且支床。力探鸿宝寻奇诀，剩采青精试秘方。常鄙臞仙老山泽，要令仰首看飞翔。","dynasty":"宋代","title":"夜读隐书有感"}
{"author":"陆游","content":"九陌风和不起尘，平湖冰解欲生鳞。往来朝暮纷如蚁，得见新春有几人？","dynasty":"宋代","title":"新春感事八首终篇因以自解"}
{"author":"陆游","content":"天为新秋故作凉，海风吹雨入虚堂。凉生庭树阴阴绿，润袭篝衣浥浥香。杯泛鹅儿供小啜，碓舂云子喜新尝。一年又见星桥近，未信仙家日月长。","dynasty":"宋代","title":"立秋後四日雨"}
{"author":"陆游","content":"帘栊雨过不胜清，秋气依依似有情。高栋尚余双燕宿，短莎先放百虫鸣。挑灯剩欲开书秩，擘蟹时须近酒觵。却媿邻家常作苦，探租黄犊待寒耕。","dynasty":"宋代","title":"初秋即事"}
{"author":"陆游","content":"桦炬如椽点不明，还家潦水与阶平。一杯浊酒颓然睡，恍似金牛夜下程。","dynasty":"宋代","title":"雨中自项里夜至新塘舍舟步归"}
{"author":"陆游","content":"高秋风雨天，幽居诗酒地。君看此气象，其可折简致？","dynasty":"宋代","title":"题柴言山水"}
{"author":"陆游","content":"老矣常嗟去日遒，病来更觉此生浮。庭花舞影月当午，檐树有声风报秋。足倦独行惊踸踔，发稀久坐怯飕飀。鸡号日出闲无事，又向清溪弄钓舟。","dynasty":"宋代","title":"夜坐庭中达旦"}
{"author":"陆游","content":"零落蔷薇委道傍，更堪微雨渍残香！象床玉尺人何在？肠断新裁锦一方。","dynasty":"宋代","title":"二月二日梦中作"}
{"author":"陆游","content":"剡曲东归日醉眠，冰衔屡忝武夷仙。恩如长假容居里，官似分司不限年。一扎疏荣驰厩置，两儿扶拜望云天。坐糜半俸犹多媿，月费公朝二万钱。","dynasty":"宋代","title":"五月七日拜致仕敕口号"}
{"author":"陆游","content":"细雨催扃户，昏灯照拥衾。倦知秋漏永，瘦怯晓寒深。林鹊依檐宿，莎虫入户吟。此时搔短发，谁会欲归心？","dynasty":"宋代","title":"雨夜"}
{"author":"陆游","content":"衡门病卧动经旬，岁晚况堪风雨频。晴日一窗殊慰眼，清霜万瓦更宜人。开书顿失昏花坠，试茗初看白乳新。南埭东陂从此好，剩将红蕊插乌巾。","dynasty":"宋代","title":"喜晴"}
{"author":"陆游","content":"平生爱枯淡，老病未免肉。杀戒苦难持，贪境则易熟。鄙夫五鼎少，达士一瓢足。纷纷刀机间，断者岂复续。习闻谓当然，乍见可痛哭。长安多贵人，得此试一读。","dynasty":"宋代","title":"肉食"}
{"author":"陆游","content":"水汎轻摇楫，山行稳跨驴。朝晡半晴雨，闾里杂樵渔。野鹜浮寒浦，饥鸦集老樗。店家看坏壁，忽见昔年书。","dynasty":"宋代","title":"村店"}
{"author":"陆游","content":"石帆山下旧苔矶，回首平生念念非。秋早明河低接地，夜深白露冷侵衣。风生古戍茄争发，月过横塘鹊独飞。却看宦途倾夺地，怳然败将脱重围。","dynasty":"宋代","title":"湖上"}
{"author":"陆游","content":"高城带远林，落日动寒砧。行客自朝暮，青山无古今。衰迟惭逸气，忧患足危心。溪迮滞归艇，何时春水深？","dynasty":"宋代","title":"五云门晚归"}
{"author":"陆游","content":"禹寺荒残钟鼓在，我来又见物华新。绍兴年上曾题壁，观者多疑是古人。","dynasty":"宋代","title":"禹寺"}
{"author":"陆游","content":"人生祇要常无事，忿欲纷纷喜见侵。赠子秘传安乐法，秋毫莫遣动吾心。","dynasty":"宋代","title":"书意三首其二"}
{"author":"陆游","content":"芳草洲前道路，夕阳楼上阑干。碧云何处问归鞍。从军客，耽乐不思还。洞里神仙种玉，江边骚客滋兰。鸳鸯沙暖鹡鸰寒。菱花晚，不奈鬓毛斑。","dynasty":"宋代","title":"江月晃重山"}
{"author":"陆游","content":"爱山入骨髓，嗜酒在膏肓。跌宕风烟外，歌呼麴蘖傍。虚窗天柱晓，小瓮橐泉香。垂老叨微禄，无忙。","dynasty":"宋代","title":"晨起看山饮酒"}
{"author":"陆游","content":"鼓乐弦歌万二千，天魔剩欲破幽禅。道人袖手心如水，一点纱灯夜悄然。","dynasty":"宋代","title":"宴坐"}
{"author":"陆游","content":"士生始志学，固为圣人徒，人人可稷契，世世皆唐虞。仰事与俯育，治道无绝殊。孔孟之所传，世俗顾谓迂。申韩尚刻薄，老庄竞虚无。尔车非不良，盍行九轨途。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"後死非初望，余生只自悲。旧交孤剑在，壮志短檠知。行步虽依杖，光阴未付棋。为农自当力，不为学豳诗。","dynasty":"宋代","title":"後死"}
{"author":"陆游","content":"谢事还家一老农，悠然高卧听晨舂。虽无客共樽中酒，何至僧鸣饭後钟？采若未能浮楚泽，思鲈犹欲钓吴松。自余万事慵开眼，知结宗门案几重？","dynasty":"宋代","title":"枕上作"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜？","dynasty":"宋代","title":"冬日斋中即事"}
{"author":"陆游","content":"社醅又借醉颜酡，手挽邻翁作浩歌。江月偏能照蓬户，京尘终不污渔蓑。苦吟且复欹吾帽，对弈真当烂汝柯。回首纷纷俱梦耳，人间何处有天魔！","dynasty":"宋代","title":"对酒"}
{"author":"陆游","content":"翠羽金钱梦已阑，空馀残蕊抱枝乾。纷纷轻薄随流水，黄与姚花一样看。","dynasty":"宋代","title":"枯菊二首其一"}
{"author":"陆游","content":"富贵思归岂坐迂，?山种芋已成区。独归它日公无憾，天际烟帆与石俱。","dynasty":"宋代","title":"次韵李季章参政哭其夫人"}
{"author":"陆游","content":"柴门数顷秋，半日为迟留。老骥厌伏枥，饥鹰思下韝。野桥危欲断，山雨落还收。何许丹青手，端能写此愁。","dynasty":"宋代","title":"再题"}
{"author":"陆游","content":"挽住征衣为濯尘，阆州斋酿绝芳醇。莺花旧识非生客，山水曾游是故人。遨乐无时冠巴蜀，语音渐正带咸秦。平生剩有寻梅债，作意城南看小春。","dynasty":"宋代","title":"阆中作"}
{"author":"陆游","content":"绿树暗长亭，几把离尊。阳关常恨不堪闻。何况今朝秋色里，身是行人。清泪浥罗巾，各自消魂。一江离恨恰平分。安得千寻横铁锁，截断烟津？","dynasty":"宋代","tags":"友人，离别","title":"浪淘沙·丹阳浮玉亭席上作"}
{"author":"陆游","content":"瓦叠浮屠盆作池，池边红蓼两三枝。贪看忘却还家饭，恰似儿童放学时。","dynasty":"宋代","title":"蔬圃绝句"}
{"author":"陆游","content":"世味渐阑如嚼蜡，惟诗直恐死方休。四时风月元无尽，万里江山更拟游。","dynasty":"宋代","title":"杂书"}
{"author":"陆游","content":"飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。千里。孤舟何处烟水。","dynasty":"宋代","title":"隔浦莲近拍·飞花如趁燕子"}
{"author":"陆游","content":"在昔祖宗时，风俗极粹美，人材兼南北，议论忘彼此。谁令各植党，更仆而迭起；中更夷狄祸，此风犹未已。臣不难负君，生者固卖死。傥筑太平基，请自厚俗始。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"出户语邻叟，与卿同一愚。逢人即如旧，临事不胜迂。发白花犹插，囊空酒亦沽。回思五十载，何处有荣枯。","dynasty":"宋代","title":"戏作野兴六首其五"}
{"author":"陆游","content":"枕石何妨更漱流，一凉之外岂他求。寺楼无影月卓午，桥树有声风变秋。残历半空心悄怆，岸巾徐步发飕飀。定知从此清宵梦，常在沙边伴白鸥。","dynasty":"宋代","title":"追凉至安隐寺前"}
{"author":"陆游","content":"西游万里已关天，采药名山亦宿缘。老柏干霄如许寿，幽花泣露为谁妍？苔黏石磴扪萝上，灯耿云房扫榻眠。安得仙翁索米术，一生留此弄寒泉。","dynasty":"宋代","title":"夜宿鹄鸣山"}
{"author":"陆游","content":"九月十月屋瓦霜，家人共畏畦蔬黄；小甖大瓮盛涤濯，青菘绿韭谨蓄藏。天气初寒手诀妙，吴盐正白山泉香。挟书旁观樨子喜，洗刀竭作厨人忙，园丁无事卧曝日，弃叶狼籍堆空廊。泥为缄封糠作火，守护不敢非时尝。人生各自有贵贱，百花开时促高宴。刘伶病酲相如渴，长鱼大肉何由荐？冻齑此际价千金，不数狐泉槐叶面。摩挲便腹一欣然，作歌聊续冰壼传。","dynasty":"宋代","title":"咸齑十韵"}
{"author":"陆游","content":"叹半纪，跨万里秦吴，顿觉衰谢。回首鹓行，英俊并游，咫尺玉堂金马。气凌嵩华。负壮略、纵横王霸。梦经洛浦梁园，觉来泪流如泻。山林定去也。却自恐说著，少年时话。静院焚香，闲倚素屏，今古总成虚假。趁时婚嫁。幸自有、湖边茅舍。燕归应笑，客中又还过社。","dynasty":"宋代","title":"绣停针"}
{"author":"陆游","content":"邻曲一生花里活，村翁疑是古遗民。初来自被春留住，枉道当时为避秦。","dynasty":"宋代","title":"泛舟观桃花"}
{"author":"陆游","content":"得饱不啻足，闭门还读书。翁犹羹不糁，儿固食无鱼。衮绣曷加我，箪瓢常晏如。人生随所遇，勿替此心初。","dynasty":"宋代","title":"复窃祠禄示儿子"}
{"author":"陆游","content":"客途孤愤只君知，不作儿曹怨别离。报国虽思包马革，爱身未忍价羊皮。呼鹰小猎新霜後，弹剑长歌夜雨时。感慨却愁伤壮志，倒瓶浊酒洗余悲。","dynasty":"宋代","title":"猎罢夜饮示独孤生"}
{"author":"陆游","content":"霏霏寒雨数家村，鸡犬萧然昼闭门。它日路迷君勿恨，人间随处有桃源。","dynasty":"宋代","title":"小舟自红桥之南过吉泽归三山"}
{"author":"陆游","content":"情怀万里长征客，身世连床旦过僧。熟计书空成咄咄，不如任运去腾腾。","dynasty":"宋代","title":"夏日杂题"}
{"author":"陆游","content":"讲诵多吴语，勾提学佐书。夜分灯未彻，晨起发慵梳。饱食园官菜，少留溪友鱼。能怜乃翁病，身自举篮舆。","dynasty":"宋代","title":"嘲子聿"}
{"author":"陆游","content":"黑云横绝天汉津，父老佥言候当雨。未论秋稼绵千里，且喜滂沱洗残暑。我起呼儿扶再拜，汗垢得凉真一快。桔槔抱瓮两置之，日日斋盂饱菘芥。","dynasty":"宋代","title":"喜雨"}
{"author":"陆游","content":"老翁睡少知遥夜，贫士衾单怯苦寒。闷里不嫌村酒薄，瘦来偏觉旧衣宽。篱门遇健时能出，书卷乘闲亦取看。深愧野人怜寂寞，放锄相唤共朝餐。","dynasty":"宋代","title":"老翁"}
{"author":"陆游","content":"寒泉漱酒醒，午夜诵仙经，茶鼎声号蚓，香盘火度萤。斋心守玄牝，闭目得黄宁。寄语山中友，因人送茯苓。","dynasty":"宋代","title":"道室夜意"}
{"author":"陆游","content":"疾病侵壮年，发恐不及白；偶赖针石功，寓世成久客。行年垂七十，霜雪纷满帻，耳目虽已衰，亦未与人隔。濯缨千顷湖，送老五亩宅。大布缝长衫，东阡复南陌。","dynasty":"宋代","title":"白发"}
{"author":"陆游","content":"疏钟度莽苍，远火耿微茫。岁暮水归壑，夜寒天霣霜。人生一虫臂，世路几羊肠。老大忘绳检，狂歌尽意长。","dynasty":"宋代","title":"溪行二首其二"}
{"author":"陆游","content":"老态龙锺疾未平，更堪俗事败幽情。纱幮笛簟差堪乐，且听萧萧暮雨声。","dynasty":"宋代","title":"听雨"}
{"author":"陆游","content":"八十又过二，与人风马牛。深知老当逸，熟谓死方休。细衲兜罗袜，奇温吉贝裘。闭门薪炭足，雪夜可无忧。","dynasty":"宋代","title":"天气作雪戏作"}
{"author":"陆游","content":"吾庐宛在水中沚，车马喧嚣那到耳。一堂翛然卧虚旷，蝉声未断虫声起。有时寓意笔砚间，跌宕奔腾作诙诡。徂徕松尽玉池墨，云梦泽乾蟾滴水。心空万象提寸毫，睥睨醉僧窥长史。联翩昏鸦斜著壁，郁屈瘦蛟蟠入纸。神驰意造起雷雨，坐觉乾坤真一洗。小儿劝我当自珍，勿为门生书棐几。","dynasty":"宋代","title":"草书歌"}
{"author":"陆游","content":"君家文献历十朝，魏公峨冕加金貂。孙支得君愈隽发，贵名突兀凌烟霄。居吴入蜀三十载，诸公孰能折简招。涧松意气极磊砢，天马毛骨何超遥。鼎来行卷十九首，缑山明月闻吹箫。沉香亭畔未须说，想见风雪上灞桥。老夫诵之群玉府，学士如堵不敢骄。尔来一编愈妙绝，粲若新霁瞻斗杓。出为龙首子何有，老穿豹尾我亦聊。湖边酒楼无十步，胸次懑懑思同浇。","dynasty":"宋代","title":"简苏邵叟"}
{"author":"陆游","content":"黄葛蚊厨睡欲成，高槐阴转暑风清。倚床奴子垂头坐，摇手孙儿小步行。","dynasty":"宋代","title":"夏日"}
{"author":"陆游","content":"射虎将军老不侯，尚能豪纵醉江楼。笙歌杂沓娱清夜，风露高寒接素秋。少日壮心轻玉塞，暮年幽梦堕沧洲。人间清绝沅湘路，常笑灵均作许愁。","dynasty":"宋代","title":"芳华楼夜宴"}
{"author":"陆游","content":"东湖仲夏草树荒，屋古无人亭午凉。萱房微呀不见日，笋箨自解时吹香。野藤蟠屈入窗罅，湿菌扶疏生屋梁。跨沟数椽最幽翳，涨水及槛雨败墙。静涵青苹舞藻荇，闲立白鹭浮鸳鸯。芙蕖虽瘦亦弥漫，照眼翠盖遮红妆。水纹珍簟欲卷却，团团素扇嬾复将。天风忽送塔铃语，唤觉清梦游潇湘。","dynasty":"宋代","title":"怡斋"}
{"author":"陆游","content":"风前掩苒草吹香，溪上霏微雨送凉。万里安西无梦到，却寻僧话破年光。","dynasty":"宋代","title":"小僧乞诗"}
{"author":"陆游","content":"陆子壮已穷，百计不救口。蜀道如上天，十年厌奔走。还乡困犹昨，负郭无百亩，虽云饥欲死，亦未丧所守。虚名一画饼，陈迹几刍狗？但思从壮士，大猎云梦薮。长戈白如霜，烂漫载牛酒，箭穿乳虎立，车辚苍兕吼，归来数禽获，毛血洒户牖。人生贵适意，富贵安可苟。","dynasty":"宋代","title":"酒熟醉中作短歌"}
{"author":"陆游","content":"拥被听春雨，残灯一点春。吾儿归渐近，何处宿长亭？","dynasty":"宋代","title":"春雨"}
{"author":"陆游","content":"出赴盟鸥社，归寻梦蝶床。愚为度世术，闲是养生方。休歇书中癖，消磨酒後狂。远游亦已矣，不复解轻装。","dynasty":"宋代","title":"夏中杂兴"}
{"author":"陆游","content":"路入梁州似掌平，鞦韆蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广其三"}
{"author":"陆游","content":"霜重晨檐滴，薪乾夜焙温。老惟便布褐，病不出柴门。瓶里梅花堕，窗间鹊语喧。闲人信无事，午睡到黄昏。","dynasty":"宋代","title":"霜寒"}
{"author":"陆游","content":"曲曲羊肠径，疏疏麂眼篱。渴蜂窥砚水，狂蝶入书帷。一枕轻安梦，数联萧散诗。余生已过足，不必到期颐。","dynasty":"宋代","title":"初夏幽居杂赋"}
{"author":"陆游","content":"夜窗灯火老徒勤，自悯何时可策勋？未丧斯文天寿我，岂无余子我思君。约通残谱言犹在，细读新诗笔欲焚。早晚皇恩许归去，相呼同卧石帆云。","dynasty":"宋代","title":"赠陆伯政"}
{"author":"陆游","content":"十年流落忆南烹，初见鲈鱼眼自明。堪笑吾宗轻许可，坐令羊酪僭蒪羹。","dynasty":"宋代","title":"南烹"}
{"author":"陆游","content":"小舟无定处，随意泊江村。云气分山叠，沙汀蹙浪痕。宦途危虎尾，闲味美熊蹯。高咏渊明句，吾将起九原。","dynasty":"宋代","title":"小舟"}
{"author":"陆游","content":"气住即存神，心安自保身。谁欤二竖子，卓尔一真人。气泝如潮上，津流若酒醇。幽居幸无事，莫玩物华新。","dynasty":"宋代","title":"宴坐"}
{"author":"陆游","content":"省事贫犹富，宽怀客胜家。充虚一箪饭，遣睡半瓯茶。有兴闲垂钓，逢欢醉插花。皋桥亦可死，处处是生涯。","dynasty":"宋代","title":"戏作野兴"}
{"author":"陆游","content":"手摘酴醾翦牡丹，山家草草亦杯盘。溪头一夜风吹雨，又作残春几日寒。","dynasty":"宋代","title":"对酒"}
{"author":"陆游","content":"眈眈丑石罴当道，矫矫长松龙上天。满地凌霄花不扫，我来六月听鸣蝉。","dynasty":"宋代","title":"夏日杂题"}
{"author":"陆游","content":"长安落叶纷可扫，九陌北风吹马倒。杜公四十不成名，袖里空余三赋草。车声马声喧客枕，三百青铜市楼饮。杯残朒冷正悲辛，仗内斗鸡催赐锦！","dynasty":"宋代","title":"题少陵画像"}
{"author":"陆游","content":"新篱三面北通门，藤架阴中细路分。天宇淡青成卵色，水波微皱作靴纹。参差村舍穿林出，缥缈渔歌隔浦闻。忽觉楚乡来眼底，欲题幽句吊湘君。","dynasty":"宋代","title":"新篱"}
{"author":"陆游","content":"我昔扬帆掠吴楚，夜泊秦淮听春雨。明朝冠盖拥长亭，误辱诸公问良苦。是时众中初识公，天骥蹴踏万马空。知心投分财数语，玉麈谡谡生清风。冶城醉墨鸦栖壁，长干祖道花照席。公方闭户试诸生，坐叹江山少颜色。尔来俛仰三十春，欲话旧游无故人。岂知邂逅逢一笑，使我肝胆还轮囷。衰迟少复入城市，虚左屡招惭主意。忽闻上印却凄然，悔不日日从公醉。朝廷三载虚一相，如公早合鸾台上。荣河温洛久胡沙，此段功名勿多让。","dynasty":"宋代","title":"送王成之给事"}
{"author":"陆游","content":"庭草犹残绿，溪枫已半丹。谁知此翁健，又见一年寒。幻境槐安梦，危机竹节滩。如今浑过尽，摩腹且加餐。","dynasty":"宋代","title":"秋晚"}
{"author":"陆游","content":"昔遇开藩日，尝叨下榻荣。从容陪讌笑，倾倒及平生。借誉言犹在，怀知涕易横。终惭五字句，不尽百年情。","dynasty":"宋代","title":"王与道尚书挽词"}
{"author":"陆游","content":"石帆山下白头人，八十三回见早春。自爱安闲忘寂寞，天将强健报清贫。枯桐已爨宁求识？弊帚当捐却自珍。桑苎家风君勿笑，它年犹得作茶神。","dynasty":"宋代","title":"八十三吟"}
{"author":"陆游","content":"桑苧柴桑一世豪，区区玩物亦徒劳。品茶未及毁茶妙，饮酒何如止酒高。","dynasty":"宋代","title":"戏述渊明鸿渐遗事"}
{"author":"陆游","content":"埋没文书每自怜，偷闲出郭一欣然。稻陂雨细丰年候，槐陌风清嫩暑天。心似春鸿宁久住，身如秋扇合长捐。平生士雅今亡恙，老病何由共著鞭？","dynasty":"宋代","title":"小雨出西门五里至东岳庙"}
{"author":"陆游","content":"家居每思出，出亦无与游。江山岂不佳，乃复生我愁。不如适近村，家家业农畴。深巷鸣鸡犬，长陂下羊牛。枣熟稻当获，桑落酒可篘。宁无宾祭须，柿栗良易求。医翁日过门，得药疾自瘳。婚嫁不出村，百世加绸缪。我来每绝叹，恨不终岁留。人生正应尔，底事须王侯！","dynasty":"宋代","title":"近村"}
{"author":"陆游","content":"万钱近县买黄犊，袯襫行当东作时。堪笑江东王谢辈，唾壶麈尾事儿嬉。","dynasty":"宋代","title":"农舍四首其三"}
{"author":"陆游","content":"坐卧北窗下，百事废不治。脱粟与大布，衣食裁自支。温饱岂不欲，违道予心悲。地下见先人，所冀尚有辞。","dynasty":"宋代","title":"拟古"}
{"author":"陆游","content":"梅子青青苦未黄，经旬积雨欲颓墙。蠹生书帙时须火，润入衣篝剩得香。邻舍相逢惊间阔，通宵不寐听淋浪。定知又发韩公笑，有底鸣蛙两股长？","dynasty":"宋代","title":"久雨"}
{"author":"陆游","content":"沧波极目江乡恨，衰草连天塞路愁。三十年间行万里，不论南北怯登楼。","dynasty":"宋代","title":"秋晚思梁益旧游"}
{"author":"陆游","content":"澹月窥窗似有情，更堪梅影向人横。放翁不受天魔恼，独拥青毡睡到明。","dynasty":"宋代","title":"霜夜"}
{"author":"陆游","content":"浅色染成官柳丝，水沉熏透野梅枝。客来莫怪逢迎嬾，正伴曾孙竹马嬉。","dynasty":"宋代","title":"岁暮"}
{"author":"陆游","content":"古学尊皇极，淫辞斥异端。人才如尔少，老健及吾难。身退桑榆暖，家贫菽水欢。人生粗足耳，衣食不须宽。","dynasty":"宋代","title":"示子聿"}
{"author":"陆游","content":"困睫芒羊一欠伸，颓然忽已堕纱巾。鼻端雷动君无怪，路熟华胥不问津。","dynasty":"宋代","title":"昼寝"}
{"author":"陆游","content":"夜分秉炬治装贲，千里霜风入马蹄。拥褐却寻孤驿梦，垂鞭时听近村鸡。荒烟漫漫沉残月，宿莽离离上古堤。天色渐分寒更力，道傍沽酒坼官泥。","dynasty":"宋代","title":"梦中赋早行"}
{"author":"陆游","content":"碧云吞日天欲暮，城西捩柁城东路；蓴羹菰饭香满船，正是江头落帆处。荻洲渔火远更明，烟水苍茫闻雁声。不是绿尊能破闷，白头客路若为情！","dynasty":"宋代","title":"樊江晚泊"}
{"author":"陆游","content":"少日飞扬翰墨场，忆曾上疏动高皇。宁知老作功名梦，十万全装入晋阳？","dynasty":"宋代","title":"记梦"}
{"author":"陆游","content":"荒陂十亩浴凫鸭，折苇枯蒲寒意深。何处得船满载酒？醉时系著古梅林。","dynasty":"宋代","title":"看梅绝句"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"只怪重衾不禦寒，起看急雪玉花乾。迟明欲谒虚皇殿，厩马蒙毡立夜阑。","dynasty":"宋代","title":"除夜雪二首其一"}
{"author":"陆游","content":"玻璃江上送残春，叠鼓催颿过玉津。蜀苑莺花初破梦，巴山风月又关身。幅巾久别忘朝帻，短剑惟思隐市尘。莫倚诸公容此老，西曹那许吐车茵。","dynasty":"宋代","title":"舟过玉津"}
{"author":"陆游","content":"辛夷海棠俱作尘，鮆鱼蓴菜亦尝新。一声布谷便无说，红药虽开不属春。","dynasty":"宋代","title":"暮春"}
{"author":"陆游","content":"幽禽啼不去，红蕊落还开。意适时时醉，身闲日日来。著书增水品，披句觅桤栽。消息吾儿近，扶衰又上台。","dynasty":"宋代","title":"园中作"}
{"author":"陆游","content":"罨画池边小钓矶，垂竿几度到斜晖，青苹叶动知鱼过，朱阁帘开看燕归。岁晚官身空自闵，途穷世事巧相违。边州客少巴歌陋，谁与愁城略解围？","dynasty":"宋代","title":"秋日怀东湖"}
{"author":"陆游","content":"行饭独相羊，扶藜过野塘。晴光生蝶粉，暖律变莺吭。美群儿竞，蚕饥小妇忙。深知游宦恶，穷死勿离乡。","dynasty":"宋代","title":"山家暮春"}
{"author":"陆游","content":"南出柴门即是山，青鞋踏破白云间。旋偿酒券何时足？罢诺僧碑尽日闲。三尺古琴余爨迹，一枝禅杖带湘斑。吾庐北望云烟里，又伴纷纷宿鸟还。","dynasty":"宋代","title":"山行"}
{"author":"陆游","content":"一簪残雪寄林亭，手把黄庭两卷经。琴调养心安澹泊，炉香挽梦上青冥。随缘久已均忧喜，玩世惟须半醉醒。溪父园公殊未见，颓然谁与共忘形？","dynasty":"宋代","title":"道室即事"}
{"author":"陆游","content":"荡荡唐虞去日遒，孔林千载亦荒丘。六经残缺幸可考，百氏纵横谁复忧。释书恐非易论语，王迹其在诗春秋！君臣父子未尝泯，吾道尚传君但求。","dynasty":"宋代","title":"荡荡"}
{"author":"陆游","content":"秋风万木霣，春雨百草生，造物初何心，时至自枯荣。惟有山头石，岁月浩莫测，不知四时运，常带太古色。老翁一生居此山，脚力欲尽犹跻攀；时时抚石三叹息，安得此身如尔顽？","dynasty":"宋代","title":"山头石"}
{"author":"陆游","content":"试笔书盈纸，烹茶睡解围。新蔬供冷面，熟练制单衣。雏燕飞初稳，残花见渐稀。年衰学不进，默默讼吾非。","dynasty":"宋代","title":"残春无几述意"}
{"author":"陆游","content":"古服追随野老欢，竖裁布褐缩缝冠。霜清顿洗肺肝热，木落更知山泽宽。斗酒敢言嫌鲁薄，杯羹聊得学吴酸。一贫自是书生分，忍媿看人却似难。","dynasty":"宋代","title":"冬初薄霜病躯益健欣然有赋"}
{"author":"陆游","content":"明窗松石供琴荐，小鼎山泉煮药苗。乞得奉祠还自愧，犹将名姓到中朝。","dynasty":"宋代","title":"奉祠"}
{"author":"陆游","content":"野叟身常杂佣保，茀圃荒庭自锄扫。小儿耕养堇堇足，大儿游宦垂垂老。朝餐未破百瓮齑，晚饷犹存两囷枣。舂粳但傋翁作糜，储帛才堪孙裂褓。贤愚元自一王尊，痴钝宁论万冯道。可怜对客犹自矜，谈道能令君绝倒。","dynasty":"宋代","title":"自嘲"}
{"author":"陆游","content":"一春常是雨和风。风雨晴时春已空。谁惜泥沙万点红。恨难穷。恰似衰翁一世中。","dynasty":"宋代","title":"忆王孙"}
{"author":"陆游","content":"玄云垂天暗如漆，橹声呕轧知船行。南风忽起卷云去，江月已作金盆倾。","dynasty":"宋代","title":"发丈亭"}
{"author":"陆游","content":"执简曾闻侍玉螭，谪仙才调尽推奇。能将苦语康时病，更遣丹诚动主思。北阙亲朋瞻旧德，东吴山水入新诗。知公自有经纶术，会见飞翔集凤池。三径从来半草莱，席门那为故人开。自惭不是梧桐树，安得朝阳鸣凤来。","dynasty":"宋代","title":"又送李舍人赴阙"}
{"author":"陆游","content":"南出湖壖有废堤，草堂只在鹳巢西。清风满榻眠初起，落叶平沟路欲迷。新酒已知迎社熟，秋莺犹作傍檐啼。邻翁相遇饶言笑，共喜年丰米价低。","dynasty":"宋代","title":"草堂"}
{"author":"陆游","content":"七十残年百念枯，桑榆元不补东隅。但存隐具金鸦觜，那梦朝衣玉鹿卢。身世蚕眠将作茧，形容牛老已垂胡。客来莫问先生处，不钓娥江即镜湖。","dynasty":"宋代","title":"七十"}
{"author":"陆游","content":"人生六十已为衰，况我颓龄及耄期。对酒尚如年少日，爱书不减布衣时。远游每动辞家兴，大药方从出世师。但向青编观曩事，英雄何代不儿嬉？","dynasty":"宋代","title":"感老"}
{"author":"陆游","content":"学废文章传世少，身闲车马过门疏。壮心易尽彘肩酒，义气肯贪熊掌鱼？列圣仁恩深雨露，两京宫阙尚丘墟。素怀华渭嗟谁问，且作狂歌楚接舆。","dynasty":"宋代","title":"遣兴"}
{"author":"陆游","content":"随意出柴荆，清寒作晚晴。风吹雁北乡，云带月东行。童稚争追逐，渔樵习送迎。白头宁复仕，惟此饯余生。","dynasty":"宋代","title":"野步至近村"}
{"author":"陆游","content":"神农之学未为非，日夜勤劳备岁饖。雨畏禾头蒸耳出，润忧麦粒化蛾飞。","dynasty":"宋代","title":"农舍"}
{"author":"陆游","content":"少年喜读书，事业期不朽，致君颇自许，书卷常在手。白头乞锺釜，坐使此心负。朝衙有达午，夕坐或过酉。文符苦酬对，迎饯厌奔走。直忧先狗马，岂但凋蒲柳。永怀简编香，更觉冠冕丑。饥餐一箪饭，闷酌一卮酒？吟哦从所好，贫贱亦何有。余悔已莫追，寄谢故山友。","dynasty":"宋代","title":"久无暇近书卷慨然有作"}
{"author":"陆游","content":"濯锦豪华梦不通，岿然孤叠乱山中。行歌满道知人乐，露积连村见岁丰。万瓦新霜扫残瘴，一林丹叶换青枫。鹅黄名酝何由得，且醉杯中琥珀红。","dynasty":"宋代","title":"城上"}
{"author":"陆游","content":"柯山老人九十馀，乱发不栉瘦如枯。百穿千结一布裤，得酒一吸辄倒壶。自言少年不蓄孥，有钱径付酒家垆。人生办此真良图，弃官从翁许我无。","dynasty":"宋代","title":"赠柯山老人"}
{"author":"陆游","content":"秋日留连野老家，朱盘鮓脔粲如花。已炊藟散真珠米，更点丁坑白雪茶。","dynasty":"宋代","title":"秋日郊居"}
{"author":"陆游","content":"雨气分千嶂，江声撼万家。云翻一天墨，浪蹴半空花。喷薄侵虚阁，低昂泛断槎。壮游思夙昔，乘醉下三巴。","dynasty":"宋代","title":"冒雨登拟岘台观江涨"}
{"author":"陆游","content":"插脚红尘已是颠。更求平地上青天。新来有个生涯别，买断烟波不用钱。沽酒市，采菱船。醉听风雨拥蓑眠。三山老子真堪笑，见事迟来四十年。","dynasty":"宋代","tags":"隐居，生活，闲适，感慨","title":"鹧鸪天·插脚红尘已是颠"}
{"author":"陆游","content":"高僧宴坐雪蒙头，闲牧从来水牯牛。深院阴阴四檐雨，高堂寂寂一帘秋。光明本自无余欠，梦幻何曾有去留？我亦翛然五湖客，不妨相与试茶瓯。","dynasty":"宋代","title":"闲游所至少留得长句"}
{"author":"陆游","content":"夜搒孤舟掠岸行，村墟频过不知名。绕枝倦鹊寒无影，脱网奔鱼远有声。两纸忽惊残历尽，一杯聊慰旅怀情。还家自笑身犹健，又付生涯与短檠。","dynasty":"宋代","title":"冬夜舟中作"}
{"author":"陆游","content":"荣河温洛帝王州，七十年来禾黍秋。大事竟为朋党误，遗民空叹岁时遒。乾坤恨入新丰酒，霜露寒侵季子裘。食粟本同天下责，孤臣敢独废深忧！","dynasty":"宋代","title":"北望感怀"}
{"author":"陆游","content":"岁月相寻岂有穷，早梅唤醒醉眠翁。坐中酒量人人别，花底春风处处同。白帝城边微雪过，青衣江上夕阳红。锦囊空复残诗在，分付悲欢一梦中。","dynasty":"宋代","title":"探梅"}
{"author":"陆游","content":"长安市中多美酒，一斗财当三百钱。堪笑书生消几许，有钱十万醉经年。","dynasty":"宋代","title":"对酒戏咏"}
{"author":"陆游","content":"书收鼠啮犹堪读，柿拾鸦残亦自甜。动念不如姑省事，智谋老健恐难兼。","dynasty":"宋代","title":"村居书事"}
{"author":"陆游","content":"楼兰勋业竟悠悠，聊作人间汗漫游。半谷云霞丹灶熟，一天雷雨剑池秋。徜徉药市经旬醉，问讯巢仙数夕留。却过故庐应一叹，岸边犹系采菱舟。","dynasty":"宋代","title":"野兴"}
{"author":"陆游","content":"夜作看花梦，朝赋饮酒诗，吾梦固忘矣，诗亦聊自欺。荒园无隹花，牵牛漫疏篱。给酒月四斗，一觞难屡持。悲欢有定数，未至谁得知？愿从大钧问：一笑在何时？","dynasty":"宋代","title":"自嘲"}
{"author":"陆游","content":"淋漓百榼宴江楼，秉烛挥毫气尚遒。天上但闻星主酒，人间宁有地埋忧。生希李广名飞将，死慕刘伶赠醉侯。戏语佳人频一笑，锦城已是六年留。","dynasty":"宋代","title":"江楼醉中作曳策"}
{"author":"陆游","content":"先生醉後即高歌，千古英雄奈我何？花底一壶天所破，不曾饮尽不曾多。","dynasty":"宋代","title":"一壶歌"}
{"author":"陆游","content":"客怀病思两凄凄，瘦马长靴溅雪泥。道左忽逢曾宿驿，壁间闲看旧留题。村醅酸薄陈山果，旅饭萧条嚼冻齑。何处人间非梦境？怳然重到剑关西。","dynasty":"宋代","title":"客怀"}
{"author":"陆游","content":"扫尽衣尘喜不胜，村居终日醉腾腾。闲投邻父祈神社，戏入群儿斗草朋。幽径有风偏爱竹，虚堂无暑不憎蝇。悠然又见江天晚，隔浦人家已上灯。","dynasty":"宋代","title":"遣兴"}
{"author":"陆游","content":"江湖双鬓秃，宇宙一身穷，酒浪摇轻碧，灯花落碎红。交情元易见，春事半成空。尚觊身强健，烟畦撷芥菘。","dynasty":"宋代","title":"灯下小酌"}
{"author":"陆游","content":"闲居自无客，况复暑如焚。百折赴溪水，数峰当户云。幽寻穷鹿径，静钓杂鸥群。旧爱南华语，今方践所闻。","dynasty":"宋代","title":"夏日杂咏"}
{"author":"陆游","content":"纨扇婵娟素月，纱巾缥缈轻烟。高槐叶长阴初合，清润雨馀天。弄笔斜行小草，钩帘浅醉闲眠。更无一点尘埃到，枕上听新蝉。","dynasty":"宋代","tags":"夏天，写景，生活，闲适","title":"乌夜啼·纨扇婵娟素月"}
{"author":"陆游","content":"仕至千钟良易，年过七十常稀。眼底荣华元是梦，身后声名不自知。营营端为谁。幸有旗亭沽酒，何妨茧纸题诗。幽谷云萝朝采药，静院轩窗夕对棋。不归真个痴。","dynasty":"宋代","title":"破阵子"}
{"author":"陆游","content":"雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？","dynasty":"宋代","tags":"咏物，梅花，品格","title":"落梅"}
{"author":"陆游","content":"前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。","dynasty":"宋代","tags":"爱国，壮志难酬","title":"三月十七日夜醉中作"}
{"author":"陆游","content":"文章本天成，妙手偶得之。粹然无疵瑕，岂复须人为？君看古彝器，巧拙两无施。汉最近先秦，固已殊淳漓。胡部何为者，豪竹杂哀丝。后夔不复作，千载谁与期？","dynasty":"宋代","tags":"哲理","title":"文章"}
{"author":"陆游","content":"云千重。水千重。身在千重云水中。月明收钓筒。头未童。耳未聋。得酒犹能双脸红。一尊谁与同。","dynasty":"宋代","title":"长相思（五之一）"}
{"author":"陆游","content":"懒向沙头醉玉瓶，唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕君行。","dynasty":"宋代","tags":"婉约，送别，友情","title":"浣溪沙·和无咎韵"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。","dynasty":"宋代","tags":"儿童，农民，生活","title":"观村童戏溪上"}
{"author":"陆游","content":"腐儒碌碌叹无奇，独喜遗编不我欺。白发无情侵老境，青灯有味似儿时。高梧策策传寒意，叠鼓冬冬迫睡期。秋夜渐长饥作祟，一杯山药进琼糜。","dynasty":"宋代","tags":"寒夜，读书，理想","title":"秋夜读书每以二鼓尽为节"}
{"author":"陆游","content":"韦编屡绝铁砚穿，口诵手钞那计年。不是爱书即欲死，任从人笑作书颠。","dynasty":"宋代","title":"寒夜读书"}
{"author":"陆游","content":"环坐列胡床，儿曹共此凉。风生桐叶坠，露下稻花香。老幸返初服，穷宜归故乡。已无缨可濯，清啸对沧浪。","dynasty":"宋代","title":"南堂纳凉二首其一"}
{"author":"陆游","content":"啼呼梨枣忆儿时，驹隙频经日月驰。早岁已兴风木叹，余生永废蓼莪诗。燎黄恩重空垂泣，戴白身存敢自期。足蹇仅能成拜起，篮舆归路不胜悲。","dynasty":"宋代","title":"焚黄"}
{"author":"陆游","content":"貂蝉未必出兜鍪，要是苍鹰忆下韝。彭泽往归端为酒，轻车已老岂须侯？千年精卫心平海，三日於菟气食牛。会与高人期物外，摩挲铜狄濡城秋。","dynasty":"宋代","title":"後寓叹"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"放翁也入少年场，一笑灯前未歇狂。翠袖成围欺月冷，毡车争道觉尘香。蛮酥点缀春风早，楚饵留连夜漏长。结骑莫辞侵晓色，昔人万里看西凉。","dynasty":"宋代","title":"丁酉上元"}
{"author":"陆游","content":"乡闾耆宿非复前，老章病死今三年。朝来出门为太息，不见此翁催社钱。我比翁虽差识字，向来推择尝为吏，事功自计无一毫，尚不如翁终日醉。","dynasty":"宋代","title":"思北邻韩二翁西邻因庵主南邻章老秀才"}
{"author":"陆游","content":"山杏溪桃次第开，狂风正用此时来。未妨老子凭栏兴，满地残红点绿苔。","dynasty":"宋代","title":"落花"}
{"author":"陆游","content":"闭门何所乐，聊息此生劳。霜薄残芜绿，风酣万木号。研朱点周易，饮酒读离骚。断尽功名念，非关快剪刀。","dynasty":"宋代","title":"闭门"}
{"author":"陆游","content":"忆昔西游两鬓青，即今镜里雪千茎。峨眉风月犹关念，濯锦莺花已隔生。避暑有时移枕簟，畏人终日闭柴荆。此怀恨欠诗千首，且寄秋泉一再行。","dynasty":"宋代","title":"忆昔"}
{"author":"陆游","content":"学当尽力去浮华，从事文辞但可嗟。造道浅深看应物，修身勤惰验齐家。","dynasty":"宋代","title":"自儆"}
{"author":"陆游","content":"寒溜初通后，新荷未长时。谁持大圜镜，为我照须眉。","dynasty":"宋代","title":"舍东四咏其三盆池"}
{"author":"陆游","content":"本来只道千钧重，看破元无一羽轻。日月光明天广大，不妨啸傲过平生。","dynasty":"宋代","title":"书事"}
{"author":"陆游","content":"短景迫穷冬，日月如鸟过。衡门窘风雨，衰病不可那。疏疏屋茅漏，猎猎窗纸破。鼠豪冒灯出，人倦掩屏卧。中都旧朋侪，零落今几个？弄笔欲遣愁，孤吟谁与和！","dynasty":"宋代","title":"短景"}
{"author":"陆游","content":"江南五月朝暮雨，雨脚才收水流础。酒杯未把愁作病，麈柄欲拈谁共语！有时暂解簿书围，独坐藤床看香缕。林堂渺渺鸠正懽，帘幕阴阴燕新乳。湖川旧隐入我梦，白首忘归独安取。一生花里醉春风，即日愿作扶犁翁。","dynasty":"宋代","title":"念归"}
{"author":"陆游","content":"白髯萧飒一愚公，独立蒙蒙细雨中。羊踏寒蔬新少梦，鱼生空釜久谙穷。残编幸有圣贤对，闲话岂无邻曲同？衒鬻才名非老事，小诗信笔不能工。","dynasty":"宋代","title":"独立"}
{"author":"陆游","content":"稽山何巍巍，浙江水汤汤，千里亘大野，勾践之所荒。春雨桑柘绿，秋风粳稻香。村村作蟹椴，处处起鱼梁。陂放万头鸭，园覆千畦姜。舂碓声如雷，私债逾官仓。禹庙争奉牲，兰亭共流觞。空巷看竞渡，倒社观戏场。项里杨梅熟，采摘日夜忙，翠篮满山路，不数荔枝筐，星驰入侯家，那惜黄金偿。湘湖蓴菜出，卖者环三乡。何以共烹煮，鲈鱼三尺长。芳鲜初上市，羊酪何足当。镜湖滀众水，自汉无旱蝗。重楼与曲槛，潋灩浮湖光。舟行以当车，小繖遮新妆。浅坊小陌间，深夜理丝簧。我老述此诗，妄继古乐章；恨无季札听，大国风泱泱。","dynasty":"宋代","title":"稽山行"}
{"author":"陆游","content":"楚江茫茫新雨霁，残云蹙作鱼鳞细。老翁短楫去若飞，我欲从之已天际。从之不可况共语，醉眼知渠轻一世。直钓去饵五十年，此意宁为得鱼计！","dynasty":"宋代","title":"渔父"}
{"author":"陆游","content":"气候今年晚，浓霜始此回。残梧未全槁，晚菊有初开。乌柏先枫赤，寒鸦後雁来。西窗夕阳暖，摘橘荐新醅。","dynasty":"宋代","title":"园中书触目"}
{"author":"陆游","content":"君不见会稽城南卖花翁，以花为粮如蜜蜂。朝卖一株紫，暮卖一枝红。屋破见青天，盎中米常空。卖花得钱送酒家，取酒尽时还卖花。春春花开岂有极，日日我醉终无涯。亦不知天子殿前宣白麻，亦不知相公门前筑堤沙。客来与语不能答，但见醉发覆面垂。","dynasty":"宋代","title":"城南上原陈翁以卖花为业得钱悉供酒资又不能"}
{"author":"陆游","content":"攲斜古屋枕江干，恩赐残骸许挂冠。杵臼有声聊足食，羊牛识路自归阑。不求客恕陶潜醉，肯受人怜范叔寒。儿辈渐还家暖热，预知灯火话团栾。","dynasty":"宋代","title":"书喜"}
{"author":"陆游","content":"人生何处不儿嬉，一世元知孰是非。汲井埋盆凿苔破，敲针作钓得鱼归。萧萧菰叶风声细，嫋嫋苹花雨点稀。并舍老翁能喜事，为添拳石象苔矶。","dynasty":"宋代","title":"盆池"}
{"author":"陆游","content":"岸帻出篱门，投竿俯溪濑。鱼聚忽千百，鸟鸣时一再。新凉社瓮香，亦有雉兔卖。欢言洗杯酌，又破止酒戒。","dynasty":"宋代","title":"溪上小酌"}
{"author":"陆游","content":"帝青天映曲尘波，时有游鱼动绿荷。回首家山又千里，不堪醉里听吴歌。","dynasty":"宋代","title":"采莲三首其三"}
{"author":"陆游","content":"凋尽朱颜白尽头，神仙富贵两悠悠。胡尘遮断阳关路，空听琵琶奏石州。","dynasty":"宋代","title":"看镜"}
{"author":"陆游","content":"一树山樱鸟啄残，悬钩半舍亦甘酸。儿童采得争来饷，应念衰翁舌本乾。","dynasty":"宋代","title":"闲咏园中草木六首其三"}
{"author":"陆游","content":"绕舍皆茂林，万数栖鸟雀。诘旦辄争鸣，未暝纷已泊。清阴交欲暗，丹实熟可啄。吾庐少人迹，愧尔肯见托。虽无惠养德，亦免弹射虐。结巢俯可窥，淳风今岂薄。","dynasty":"宋代","title":"吾庐东北皆修竹茂木"}
{"author":"陆游","content":"吾今归哉复归哉，草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但馀一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"小倦带馀酲，澹澹数棂斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近其九"}
{"author":"陆游","content":"薙圃课僮奴，争前不待呼。水泉经雨壮，蓁莽得霜枯。高树鸣双鹊，清池下两凫。暮年惟乐此，余念一毫无。","dynasty":"宋代","title":"连日治圃至山亭又作五字"}
{"author":"陆游","content":"早佩黄庭两卷经，不应灵府杂膻腥。凭君为买金鸦觜，归去秋山斸茯苓。","dynasty":"宋代","title":"书怀绝句"}
{"author":"陆游","content":"兰亭绝境擅吾州，病起身闲得纵游。曲水流觞千古胜，小山丛桂一年秋。酒酣起舞风前袖，兴尽回桡月下舟。江左诸贤嗟未远，感今怀昔使人愁。","dynasty":"宋代","title":"兰亭"}
{"author":"陆游","content":"菰首初离水，姜芽浅渍糟。粳香等炊玉，韭美胜炮羔。露下残芜湿，风生万木号。从今更何事？痛饮读离骚。","dynasty":"宋代","title":"新凉"}
{"author":"陆游","content":"早梅时节到江南，已判樽前酒满衫。输与西邻明上座，解从大庾岭头参。","dynasty":"宋代","title":"谢演师送梅"}
{"author":"陆游","content":"草合路如线，偶随樵子行。林间遇磐石，小憩看春耕。","dynasty":"宋代","title":"山麓"}
{"author":"陆游","content":"我思杜陵叟，处处有遗踪。锦里瞻祠柏，绵州吊海棕。蹉跎悲枥骥，感会失云龙。生世后斯士，吾将安所从。","dynasty":"宋代","title":"感旧六首其六"}
{"author":"陆游","content":"孤灯照影听初鸡，揽辔情怀倍惨凄。雪作未成云意闹，茅荒无际客魂迷。触寒手指藏犹裂，畏嶮图书弃不携。老去有文无卖处，等闲题遍蜀东西。","dynasty":"宋代","title":"赖牟镇早行"}
{"author":"陆游","content":"衰病犹弱国，地与齐楚邻，朝忧羽书来，暮畏戎车尘，奔命不敢辞，所惧残吾民。羸老正类此，日夜忧其身，起居食饮间，恐惧自贵珍，一念少放逸，祸败生逡巡。所以古达者，训戒常谆谆。不死正尔得，成真非有神。","dynasty":"宋代","title":"养生"}
{"author":"陆游","content":"溪深不须忧，吴牛自能浮。童儿踏牛背，安稳如乘舟。寒雨山陂远，参差烟树晚。闻笛翁出迎，儿归牛入圈。","dynasty":"宋代","title":"牧牛儿"}
{"author":"陆游","content":"唐人画马如相马，□□不在驪与共。天機入神即挥灑，气脱毫素先腾骧。昔年曾画穆王游八极，八龙之骏雲五色。後来又寫越影超光脱丹碧，後来又寫汉武窮渥洼。复见神驹来汉家，势走滅没開风沙。壮哉此马健且雄，玉花徧身雲满鬉。首如渴烏眼如电，皎如疋练横晴空。使之陷阵当破敌，万马不敢先秋风。如何解鞍脱其馽，纵尔俶儻如游龙。君不见四海罷征战，九夷尽梯航。方将却尔宛水之西，归尔华山之陽。幸逢韩供奉寫尔神，杜拾遗歌尔良。赠尔支道林，愛尔神骏懸高堂。","dynasty":"宋代","title":"韩幹马圖"}
{"author":"陆游","content":"袅袅柔丝不自持，更禁日炙与风吹。仙家见惯浑闲事，乞与人间看一枝。","dynasty":"宋代","title":"周洪道学士许折赠馆中海棠以诗督之"}
{"author":"陆游","content":"小市提壶酤浊酒，东陂脱裤插青秧。归来静卧茅檐底，如觉闲中白日长。","dynasty":"宋代","title":"闻鸟声有感二首其一"}
{"author":"陆游","content":"此地天教著放翁，舍傍烟树晚空蒙。一无可恨得归老，寸有所长能忍穷。东作己趋尧旧俗，南薰方咏舜遗风。谢安勋业能多少，枉是??起剡中。","dynasty":"宋代","title":"舍外弥望皆青秧白水喜而有赋"}
{"author":"陆游","content":"昨夕风掀屋，今朝雨壤墙。虽知炊米尽，不废野歌长。","dynasty":"宋代","title":"幽事绝句"}
{"author":"陆游","content":"得饱不啻足，闭门还读书。翁犹羹不糁，儿固食无鱼。衮绣曷加我，箪瓢常晏如。人生随所遇，勿替此心初。","dynasty":"宋代","title":"复窃祠禄示儿子"}
{"author":"陆游","content":"天涯羁旅逢人日，病起消摇集宝坊。雪水初融锦江涨，梅花半落绿苔香。家山松桂年年长，幕府文书日日忙。自笑余生有几许，一庵借与得深藏。","dynasty":"宋代","title":"人日饭昭觉"}
{"author":"陆游","content":"莫羡朝回带万钉，吾曹要可草堂灵。风来弱柳摇官绿，云破奇峰涌帝青。听尽啼莺春欲去，惊回梦蝶醉初醒。从教俗眼憎疏放，行矣桐江酹客星！","dynasty":"宋代","title":"遣兴"}
{"author":"陆游","content":"造物小儿如我何，还家依旧一渔蓑。穿云逸响苏门啸，卷地悲风易水歌。老眼阅人真烂熟，壮心得酒旋消磨。傍观虚作穷愁想，点检霜髯却未多。","dynasty":"宋代","title":"醉中浩歌罢戏书"}
{"author":"陆游","content":"笛材织簟凉如水，雾縠缝幮薄若空。更著高安竹根枕，不妨专享北窗风。","dynasty":"宋代","title":"午暑"}
{"author":"陆游","content":"衡茅随力葺幽居，扫地焚香乐有余。分食时能下檐鹊，作洲常悔诳池鱼。游归又失相寻客，睡起重开未了书。袖手悠然便终日，不辞世俗笑迂疏。","dynasty":"宋代","title":"北窗即事"}
{"author":"陆游","content":"小雨东郊气象新，萧萧清吹爽衣巾。并溪密竹巧藏寺，爽道新麻高没人。老厌簿书愁欲睡，病疏杯酌渴生尘。桐君山路无多远，元自知津莫问津。","dynasty":"宋代","title":"郊行"}
{"author":"陆游","content":"幽幔依灯影，空阶送雨声。蹔归仍客路，投老倍乡情。眼涩书难读，心摇梦易惊。病多常怕醉，酒尽却思倾。","dynasty":"宋代","title":"欲行雨未止"}
{"author":"陆游","content":"睡著何曾厌夜长，老人少睡坐何伤。无灯无火春寒恶，破絮麤毡即道场。","dynasty":"宋代","title":"自咏绝句"}
{"author":"陆游","content":"草香无处觅，花嫩不禁飞。泽国春归晚，柴门客过稀。新泥添燕户，细雨湿莺衣。倚杖临阶久，衰翁气力微。","dynasty":"宋代","title":"小园独立"}
{"author":"陆游","content":"夜店紬衾暖，晨厨粟饭香。驴肩双酒榼，童背一琴囊。冰坼河声壮，郊平塔影长。古今均梦境，不用吊兴亡。","dynasty":"宋代","title":"梦行秦晋间有作"}
{"author":"陆游","content":"我爱古竹枝，每歌必三反。孤舟上荆巫，天末未觉远。最奇扇子峡，恨不遂高遁。荆棘蜀故宫，烟水楚废苑。至今清夜梦，百丈困牵挽。人生如寄尔，勿叹流年晚。","dynasty":"宋代","title":"读王摩诘诗爱其散发晚未簪道书行尚把之句因用为韵赋古风十首亦皆物外事也其三"}
{"author":"陆游","content":"得雨郊原已遍耕，东家西舍多逢迎。前山云起树无影，别浦潮生船有声。","dynasty":"宋代","title":"杂赋"}
{"author":"陆游","content":"安用移封向酒泉，醉乡只拟乞南园。更添小阁临滩石，一洗人间歌吹喧。","dynasty":"宋代","title":"南园四首"}
{"author":"陆游","content":"零落槐花已满沟，江湖又见一番秋。冰轮有辙凌空上，银汉无声接地流。丹荔甘寒劳远致，玉醅酟洌喜新篘。移床坐对西南电，好雨心知不待求。","dynasty":"宋代","title":"夜坐小饮"}
{"author":"陆游","content":"梦回一灯翳复明，卧闻湖上渔歌声。呜呜乍低忽更起，嫋嫋欲断还微萦。初随缺月堕烟浦，已和残角吹江城。悲伤似击渐离筑，忠愤如抚桓伊筝。放臣万里忧国泪，戍客白首怀乡情。峡猿失侣方独宿，沙雁垂翅犹遐征。巴巫竹枝短亭晚，潇湘欸乃孤舟横。世间此恨故相似，使我百感何由平！","dynasty":"宋代","title":"夜闻湖中渔歌"}
{"author":"陆游","content":"蒸溽殊未解，雨来那可涯。鹊惊无稳树，灯暗不成花。处处跃秧马，家家闲水车。儿童伴翁喜，聚首话桑麻。","dynasty":"宋代","title":"孟夏方渴雨忽暴热雨遂大作"}
{"author":"陆游","content":"风月宽闲地，溪山隐遁身。云边安井臼，竹里过比邻。洗朮分岩瀑，烹芝束涧薪。柴门敲不应，疑是避秦人。","dynasty":"宋代","title":"山家五首其一"}
{"author":"陆游","content":"冷饭杂沙砾，短褐蒙霜露。黄叶满山邮，行人跨驴去。","dynasty":"宋代","title":"路傍曲"}
{"author":"陆游","content":"黄旗传檄趣归程，急服单装破夜行。肃肃霜飞当十月，离离斗转欲三更。酒消顿觉衣裘薄，驿近先看炬火迎。渭水函关元不远，著鞭无日涕空横。","dynasty":"宋代","title":"嘉川舖得檄遂行中夜次小柏"}
{"author":"陆游","content":"离离幽草自成丛，过眼儿童采撷空。不知马兰入晨俎，何似燕麦摇春风？","dynasty":"宋代","title":"戏咏园中春草"}
{"author":"陆游","content":"高亭新筑冠鳌峰，眼力超然信不同。肤寸油云泽天下，大千沙界纳胸中。春游到处群花拥，夜宴欢时百榼空。刘白老来忘世味，只思诗酒伴裴公。","dynasty":"宋代","title":"叶相最高亭"}
{"author":"陆游","content":"白发无情日日生，散愁聊复作山行。幽禽似欲嘲衰病，故学襌房杵药声。","dynasty":"宋代","title":"捣药鸟"}
{"author":"陆游","content":"我望天公本自廉，身闲饭足敢求兼！破裘负日茆檐底，一碗藜羹似蜜甜。","dynasty":"宋代","title":"午饭"}
{"author":"陆游","content":"山月明如昼，江风冷似秋。衰迟亦可叹，幽独自成愁。斗柄垂江渚，笳声下戍楼。我惟诗思在，从此亦宜休。","dynasty":"宋代","title":"夜中独步庭下"}
{"author":"陆游","content":"雪後晴初快，春前日渐长。菊根萌已动，梅藟意先香。禽语惊幽枕，冰消涨野塘。衰残难出户，不是嬾衣裳。","dynasty":"宋代","title":"雪後"}
{"author":"陆游","content":"暮雨萧萧集瓦沟，空阶点滴送清愁。何由乞得须臾睡，直到窗明滴未休。","dynasty":"宋代","title":"夜雨"}
{"author":"陆游","content":"出户莽悠悠，东西本不谋。阻溪因小涉，逢店得中休。鸟没千山暝，蝉昑一院秋。诗成还自笑，信笔媿冥搜。","dynasty":"宋代","title":"闲行"}
{"author":"陆游","content":"闲行静坐乐谁知，红饭青蔬美有馀。常笑痴人不更事，时时愁叹欲何须。","dynasty":"宋代","title":"即事六首其三"}
{"author":"陆游","content":"上车容假寐，出郭当闲游。远笛临风起，高帆到岸收。人归花市路，客醉酒家楼。径就东窗卧，孤灯欲话愁。","dynasty":"宋代","title":"出东城并江而归"}
{"author":"陆游","content":"梅花如高人，妙在一丘壑。林逋语虽工，竟未脱缠缚。乃知尤物侧，天下无杰作。老我怀不纾，樽前几开落？","dynasty":"宋代","title":"开岁半月湖村梅开无余偶得五诗以烟湿落梅村"}
{"author":"陆游","content":"白雲如高人，择友尚傲世。朱门客三千，一点不可致。","dynasty":"宋代","title":"郭氏山林十六詠閟雲关"}
{"author":"陆游","content":"西游曾受养生书，晚爱烟波结草庐。两眦神光穿夜户，一头胎发入晨梳。邀云作伴远忘返，与鹤分窠宽有余。占尽世间闲事业，任渠千载笑迂疏。","dynasty":"宋代","title":"养生"}
{"author":"陆游","content":"政为梅花忆两京，海棠又满锦官城。鸦藏高柳阴初密，马涉清江水未生。风掠春衫惊小冷，酒潮玉颊见微赬。残年飘泊无时了，肠断楼头画角声。","dynasty":"宋代","title":"自合江亭涉江至赵园"}
{"author":"陆游","content":"画船四月满旗风，饮散匆匆鷁首东。醉里偏怜江水绿，意中已想荔枝红。断碑零落莓苔遍，幽涧淙潺略彴通。一疋宁无好东绢，凭谁画此碧玲珑？","dynasty":"宋代","title":"万州放船过下岩小留"}
{"author":"陆游","content":"千里江山控上流，省郎怀绶去为州。才华故在诸公右，谈笑遥分圣主忧。月堕丽谯喧鼓角，雨余绿野遍锄耰。万家歌舞春风裹，秋浦如今不似秋。","dynasty":"宋代","title":"送韩立道守池州"}
{"author":"陆游","content":"致主初心陋汉唐，暮年身世落农桑。草烟牛迹西山口，又卧旗亭送夕阳。","dynasty":"宋代","title":"饮村店夜归"}
{"author":"陆游","content":"雨暗山陂路，人喧古渡头。庙垣新画马，村笛远呼牛。买饭谙争席，迎潮竞解舟。平生苦吟处，又送一年秋。","dynasty":"宋代","title":"梅市道中"}
{"author":"陆游","content":"昨夜雨多溪水浑，不妨唤渡到西村。出游始觉此身健，无食更知吾道尊。药笈可赊山店酒，筇枝时打野僧门。归来灯火茅檐夜，且复狂歌鼓盎盆。","dynasty":"宋代","title":"游西村"}
{"author":"陆游","content":"春阴不肯晴，春雨断人行。惨澹柴荆色，萧条鸡犬声。香分豆子粥，美啜芋魁羹。犹胜梁州路，蒙毡夜下程。","dynasty":"宋代","title":"春雨"}
{"author":"陆游","content":"风月资吟啸，渔樵约往还。贫犹能酿酒，病不废游山。乱石卧牛马，流泉鸣佩环。豁除羁旅日，犹有半生闲。","dynasty":"宋代","title":"遣怀二首其二"}
{"author":"陆游","content":"蓐食草庵中，肩舆小市东。雾收山淡碧，云漏日微红。酒旆村场近，罾船浦漵通。平生喜行路，小住莫匆匆。","dynasty":"宋代","title":"平水小憩"}
{"author":"陆游","content":"老夫暮年少嗜好，但愿无事终日眠。斜风急雨势方横，低窗小阁且幽妍。炉红酒绿足闲暇，橙黄蟹紫穷芳鲜。一杯一杯意忽倦，径拨纸帐投蛮毡。鼻间鼾声欲撼屋，手中书册正堕前。不知校事白中圣，那惜门生嘲腹便。读书万卷晚乃悟，妙哉此诀秘不传。是醒是醉人莫测，非梦非觉中了然。駸駸百年露电速，鼎鼎一世膏火煎。金丹九转顾未暇，且向人间称睡僊。","dynasty":"宋代","title":"醉眠曲"}
{"author":"陆游","content":"若爰幽窗午梦长，此中与世暂相忘。华山处士如容见，不觅仙方觅睡方。","dynasty":"宋代","title":"午梦"}
{"author":"陆游","content":"茅檐细雨湿炊烟，江路清寒欲雪天。不爱相公金络马，羡他亭长白篷船。","dynasty":"宋代","title":"小舟白竹篷盖保长所乘也偶借至近村戏作"}
{"author":"陆游","content":"怕见公卿嬾入城，野桥孤店跨驴行。天公遣足看山愿，白尽髭须却眼明。","dynasty":"宋代","title":"春日"}
{"author":"陆游","content":"涉世缘虽薄，居山味自长。穿云双履湿，洗药一溪香。有酒作脸缬，无愁供鬓霜。辽天渺归鹤，千载付茫茫。","dynasty":"宋代","title":"居山"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼（八之二）"}
{"author":"陆游","content":"环绕无十步，捷行财半之。安西九千里，自有著鞭时。","dynasty":"宋代","title":"舍东四咏其四小径"}
{"author":"陆游","content":"岸巾闲倚胡床坐，步屧还扶拄杖行。渐近秋清知病减，尽捐世累觉心平。翻翻双鹊风枝爽，熠熠孤萤露草明。更欲裴回尽幽兴，丽谯传漏报三更。","dynasty":"宋代","title":"夜坐园中至夜分"}
{"author":"陆游","content":"平居少愧怍，动以直自遂；虽堕虎兕群，我已无死地。神仙果可学，吾辈恐差易。勿言闻道晚，努力补黥劓。","dynasty":"宋代","title":"家居自戒"}
{"author":"陆游","content":"仕宦不谐农失业，败屋萧萧书数箧。藜羹不糁未足嗟，爨灶无薪扫枯叶。丈夫穷空自其分，饿死吾肩未尝胁。世间大有乞墦人，放翁笑汝骄妻妾。","dynasty":"宋代","title":"薪米偶不继戏书"}
{"author":"陆游","content":"雪霁春回亦乐哉！棋轩正对小滩开。翩翩飞鹭真吾友，肯为幽人一再来。","dynasty":"宋代","title":"鹭"}
{"author":"陆游","content":"诗如水淡功差进，身似云孤累转轻。落叶拥篱门巷晚，一枝藤杖且闲行。","dynasty":"宋代","title":"秋怀"}
{"author":"陆游","content":"黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！","dynasty":"宋代","tags":"古诗三百首，爱国，壮志","title":"金错刀行"}
{"author":"陆游","content":"杏花开过尚轻寒，尽日无人独倚阑。久别名山凭梦到，每思旧友取书看。尘埃幸已赊腰折，富贵深知欠面团。老去逢春都有几？一杯行复送春残。","dynasty":"宋代","title":"春日园中作"}
{"author":"陆游","content":"愁凭酒破除，病藉药枝梧。焦革死已久，宋清今亦无。幽情寄鱼鸟，小艇杂菰蒲。海上秋风早，悬知肺渴苏。","dynasty":"宋代","title":"酒药"}
{"author":"陆游","content":"已向烟霞著脚深，世间万事不关心。旧携鸦嘴供鉏药，新典鱼须用买琴。井上引藤初满架，池南移竹渐成阴。话行不必须今日，五百年间有赏音。","dynasty":"宋代","title":"书喜"}
{"author":"陆游","content":"黑云塞空万马屯，转盼白雨如倾盆，狂风疾雷撼乾坤，壮哉涧壑相吐吞。老龙腾拏下天阍，鳞间火作电脚奔。巨松拔起十年根，浮槎断梗何足论。我诗欲成醉墨翻，安得此雨洗中原，长河衮衮来昆仑，鹳鹊下看黄流浑。","dynasty":"宋代","title":"五月十四日夜梦一僧持诗编过予有暴雨诗语颇"}
{"author":"陆游","content":"江城开岁风雨频，闭閤不出俄经旬。忽逢国艳带卯酒，坐觉天地无馀春。芳敷正当晨露重，盛丽欲擅年华新。数株攲斜傍山驿，一簇深浅临烟津。徘徊跋马不忍去，只恐飘堕随车尘。念当载酒醉花下，破晓啼莺先唤人。","dynasty":"宋代","title":"杏花"}
{"author":"陆游","content":"病眼慵于世事开，虚堂高卧谢氛埃。帘栊无影觉云起，草树有声知雨来。茶碗嫩汤初得乳，香篝微火未成灰。翛然自适君知否，一枕清风又过梅。","dynasty":"宋代","title":"五月十一日睡起"}
{"author":"陆游","content":"忆昔轻装万里行，水邮山驿不论程。屡经汉帝烧余栈，曾宿唐家雪外城。壮志可怜成昨梦，残年惟有事春耕。西窗忽听空阶雨，独对青灯意未平。","dynasty":"宋代","title":"忆昔"}
{"author":"陆游","content":"生本无心死可知，徐徐掩骨未为迟。一奴仅可供薪水，那得闲人荷锸随？","dynasty":"宋代","title":"夜读刘伯伦传戏作"}
{"author":"陆游","content":"舴艋东归喜遂初，频拈枯笔赋幽居。细烧柏子供清坐，明点松肪读道书。苍爪嫩芽开露茗，红根小把瀹烟蔬。年来自许机心尽，颇怪飞鸥自作疏。","dynasty":"宋代","title":"幽居述事"}
{"author":"陆游","content":"犬吠惊飘叶，禽喧换宿枝。堕空霜肃肃，垂地斗离离。野叟读书罢，高城吹角悲。功名浑错料，老病却如期。","dynasty":"宋代","title":"冬夕"}
{"author":"陆游","content":"冬温光景如春妍，暮年强健胜壮年。手推园门拂石坐，岂暇为客思无毡。残芜未死更郁郁，晚菊欲槁犹鲜鲜。闲愁正得酒弹压，此夕预知当熟眠。","dynasty":"宋代","title":"冬晴行园中"}
{"author":"陆游","content":"社日取社猪，燔炙香满村。饥鸦集街树，老巫立庙门。虽无牲牢盛，古礼亦略存。醉归怀余肉，沾遗偏诸孙。","dynasty":"宋代","title":"社肉"}
{"author":"陆游","content":"春风浩荡作春阴，弱燕归来不自禁。白塔昏昏才半露，青山淡淡欲平沉。裘茸细雨初惊湿，屐齿新泥忽已深。直怕楼高生客恨，不因病起倦登临。","dynasty":"宋代","title":"春阴"}
{"author":"陆游","content":"散发江天嬾出游，衡门日落锁梧楸。火云突兀方蒸暑，银汉纵横已报秋。熠熠露萤黏径草，冬冬漏鼓下谯楼。追凉明日无奇策，聊向林间卜雨鸠。","dynasty":"宋代","title":"中庭纳凉"}
{"author":"陆游","content":"野水交流自满畦，芳池新涨恰平堤。花藏密叶多时在，莺占高枝尽日啼。绣袂窦裙催结束，金尊翠杓共提携。白头自喜能狂在，笑襞蛮牋落醉题。","dynasty":"宋代","title":"雨後集湖上"}
{"author":"陆游","content":"拥炉可使曲身直，饮酒能回槁面红。若使金丹真入手，飞腾亦在立谈中。","dynasty":"宋代","title":"冬夜炉边小饮"}
{"author":"陆游","content":"西塞山前吹笛声，曲终已过雒阳城。君能洗尽世间念，何处楼台无月明！","dynasty":"宋代","title":"排闷"}
{"author":"陆游","content":"黄葛蚊厨睡欲成，高槐阴转暑风清。倚床奴子垂头坐，摇手孙儿小步行。","dynasty":"宋代","title":"夏日"}
{"author":"陆游","content":"蹇驴清晓掠湖堤，缓辔迎凉帽影低。露拆渚莲红渐闹，雨催陂稻绿初齐。先秋叶已时时堕，失旦鸡犹续续啼。不是老来忘睡美，戴星南亩惯扶犁。","dynasty":"宋代","title":"湖边晓行"}
{"author":"陆游","content":"家弊须微禄，年衰尚远游。未逃朋友责，更遣吏民羞。釆药思长往，传书却小留。微风入桐叶，分我一帘秋。","dynasty":"宋代","title":"自讼"}
{"author":"陆游","content":"圣门志学岂容差，山立方当斥百家。早忝授经闻博约，晚羞同俗陷浮华。风剺槁面寒无褐，雷转饥肠饭有沙。漫道衰慵贪睡美，五更和梦听城笳。","dynasty":"宋代","title":"志学"}
{"author":"陆游","content":"玉殿求衣早，鸾台退食迟。君看多故日，宁是弃言时。小作南州计，方观急诏追。归来上霄汉，莫遣此心移。","dynasty":"宋代","title":"送王嘉叟编修出佐南昌"}
{"author":"陆游","content":"去日惊钻燧，穷途困负薪。故人天末远，薄俗眼边新。踽踽飘零客，悠悠剩长身。寸心知已矣，端欲为谁陈？","dynasty":"宋代","title":"初夏杂咏"}
{"author":"陆游","content":"昨暮送客归，短棹过鲁墟。故庐有遗趾，青山遶墙隅。桑竹虽郁然，旧植已无余；瓦砾不可求，而况屋壁书。系舟问邻人，搔首久踌躇。行当挂朝衣，躬耕返吾初。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"劲酒少和气，哀歌无欢情。故乡不敢思，登高望锦城。锦城那得去，髣佛蟆颐路。遥知尊前人，指我题诗处。我虽流落夜郎天，遇酒能狂似少年。想见东郊携手日，海棠如雪柳飞绵。","dynasty":"宋代","title":"醉中怀眉山旧游"}
{"author":"陆游","content":"幌外灯青见鼠行，林梢月黑有枭鸣。只言中夏夜偏短，万里梦回天未明。","dynasty":"宋代","title":"夜意"}
{"author":"陆游","content":"梅花消息动江边，渐见新春换故年。莫道孤翁心似铁，夜来霜冷透青毡。","dynasty":"宋代","title":"霜冷"}
{"author":"陆游","content":"茗碗兵休戒老兵，客来剥啄急须应。为言余正理公事，半落乌纱枕曲肱。","dynasty":"宋代","title":"秋日山居四首其三午枕"}
{"author":"陆游","content":"故乡风物胜荆吴，流水青山无处无。列植园林多美果，饱鉏畦垄富嘉蔬。桥边来淬劙桑斧，池畔行芟缚粽菰。我有素纨如月扇，会凭名手作新图。","dynasty":"宋代","title":"村居初夏"}
{"author":"陆游","content":"羁愁酒病两无聊，小篆吹香已半消。唤起十年闽岭梦，赬桐花畔见红蕉。","dynasty":"宋代","title":"思政堂东轩偶题"}
{"author":"陆游","content":"一百五日东郊时，陂塘水满雨如丝。人家青烟不禁火，俚俗岂复思子推？旧坟年多木已拱，新坟积土高累累。老鸦飞鸣衔肉去，纸钱雨湿挂树枝。深松茂柏死自乐，地下应笑生人悲。眼中青山身後冢，此事决定君何疑。风吹云破日下照，小滩碎砾光陆离。停车暂憩道傍舍，解囊且补残春诗。","dynasty":"宋代","title":"一百五日行"}
{"author":"陆游","content":"桑柘相望雨露新，桃源自隐不缘秦。稻陂正满初投种，蚕子方生未忌人。酒借鹅儿成浅色，鱼凭云母作修鳞。赛神归晚比邻醉，一笑犹关老子身。","dynasty":"宋代","title":"湖村春兴"}
{"author":"陆游","content":"学道当於万事轻，可怜力浅未忘情。孤愁忽起不可耐，风雨溪头姑恶声。","dynasty":"宋代","title":"夜闻姑恶"}
{"author":"陆游","content":"幸有湖边旧草堂，敢烦地主筑林塘。漉残醅瓮葛巾湿，插遍野梅纱帽香。风紧春寒那可敌，身闲书漏不胜长。浩歌陌上君无怪，世谱推原自楚狂。","dynasty":"宋代","title":"草堂"}
{"author":"陆游","content":"百亿须弥理固有，八九云梦何足吞。天下广居君识否？一间茆屋寄孤村。","dynasty":"宋代","title":"杂赋"}
{"author":"陆游","content":"身是人间一老樵，城南烟水寄迢迢。寻人偶到金家?，取米时经杜浦桥。小市孤村鸡喔喔，断山幽谷雨萧萧。吾曹自养无能尔，楚客应无隐可招。","dynasty":"宋代","title":"病中杂咏十首"}
{"author":"陆游","content":"酒旆摇摇出竹篱，扁舟远赴野人期。一天风雨晚来恶，落尽白莲浑不知。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"雨足郊原正得晴，地绵万里尽春耕。阴阴阡陌桑麻暗，轧轧房栊机杼鸣。亭鼓不闻知盗息，社钱易歛庆秋成。天公不负书生眼，留向人间看太平。","dynasty":"宋代","title":"书喜"}
{"author":"陆游","content":"本自怕沾京洛尘，固应不吐相君茵。偶逃鼍作鲸吞地，幸保诗狂酒病身。傲世曾歌楚人凤，著书久绝鲁郊麟。山村且试筇枝兴，风月秋来正一新。","dynasty":"宋代","title":"识喜"}
{"author":"陆游","content":"蜀道还吴鬓已丝，历年二纪固应衰。宁知病思沉绵日，又见秋风摇落时。锦雉白鱼供野饷，青林红树入新诗。东村寂寂风烟晚，酒挂驴肩又一奇。","dynasty":"宋代","title":"东村晚归"}
{"author":"陆游","content":"不见麴生久，惠然相与娱。安能论斗石，仅可具盘盂。听雨蒙僧衲，挑灯拥地炉。勿生孤寂念，道伴大狸奴。","dynasty":"宋代","title":"独酌罢夜坐"}
{"author":"陆游","content":"梦里何曾有去来，高城无奈角声哀。连林秋叶吹初尽，满路寒泥蹋欲开。笠泽决归犹小憩，锦城未到莫轻回。炊菰斫脍明年事，却忆斯游亦壮哉！","dynasty":"宋代","title":"初离兴元"}
{"author":"陆游","content":"裘软胜狐白，炉温等鸽青。纸屏山字样，布被隶书铭。养目帘稀卷，留香户每扃。日晡浓睡起，盥濯诵黄庭。","dynasty":"宋代","title":"暖阁"}
{"author":"陆游","content":"雨昏郡郭连三日，吏报江流忽数回。正叹船如天上坐，那知人自日边来。臂弓腰箭身今老，航海梯山运已开。汉虏不应常自守，期公决策画云台。","dynasty":"宋代","title":"因王给事回使奉寄"}
{"author":"陆游","content":"强健如翁举世稀，夜深容我叩门扉。大儿叱犊戴星出，稚子捕鱼乘月归。骨肉团栾无远别，比邻假贷不相违。人间可羡惟农亩，又见秋灯照捣衣。","dynasty":"宋代","title":"访村老"}
{"author":"陆游","content":"耄及光阴古更稀，自今惟有数期颐。食观本草虽多事，醉读离骚自一奇。物外有人闲始见，山中可乐老方知。武陵好在桃千树，短棹相寻亦未迟。","dynasty":"宋代","title":"初春书怀"}
{"author":"陆游","content":"断垄围蔬圃，枯桑系钓查。经行桥独木，伫立路三叉。野卉栖孤蝶，平川起乱鸦榰筇无定处，兴尽即还家。","dynasty":"宋代","title":"舍北野望"}
{"author":"陆游","content":"半阖朱门见绿苔，幽花仍傍小山开。剑南七月暑未退，明日更携棋簟来。","dynasty":"宋代","title":"华亭院僧房"}
{"author":"陆游","content":"玻璃江上柳如丝，行乐家家要及时。只怪今朝空巷出，使君人日宴蟆颐。","dynasty":"宋代","title":"新春感事八首终篇因以自解"}
{"author":"陆游","content":"祠官粟一囊，不赡躯七赤。前年蒙宽恩，例许乞骸骨。联翩三儿子，俱作鹳雀碧，赋禄虽尚远，亦足慰衰白。幅巾茆檐下，称病谢来客。从今门前路，永扫车马迹。","dynasty":"宋代","title":"读苏叔党汝州北山杂诗次其韵"}
{"author":"陆游","content":"无赖年光逐水流，人间随处送悠悠。千帆落浦湘天晚，孤笛吟风鄠县秋。小市莺花时痛饮，故宫禾黍亦闲愁。久留只恐惊凡目，又向西凉上酒楼。","dynasty":"宋代","title":"年光"}
{"author":"陆游","content":"梅花如高人，妙在一丘壑。林逋语虽工，竟未脱缠缚。乃知尤物侧，天下无杰作。老我怀不纾，樽前几开落。","dynasty":"宋代","title":"开岁半月湖村梅开无馀偶得五诗以烟湿落梅村为韵其三"}
{"author":"陆游","content":"画桡艇子短驴秋，野店山邮每小留。瓜蔓水生初抹岸，梅黄雨细欲遮楼。辽东邂逅从归鹤，海上逢迎得狎鸥。岂是人间偏好异，暮年难复作沉浮。","dynasty":"宋代","title":"闲游所至少留得长句"}
{"author":"陆游","content":"云归禹穴赏新晴，酒买兰亭散宿酲。竹带鞭移俄盛出，鹤全窠买已长鸣。故山虽媿收身晚，外物元如脱发轻。只恐村邻成间阔，杖藜随处叩柴荆。","dynasty":"宋代","title":"幽居春晚"}
{"author":"陆游","content":"禹吾无间圣所叹，治水殆与天同功。三千年事一炊顷，窆石嵯峨烟霭中。","dynasty":"宋代","title":"春晚出游"}
{"author":"陆游","content":"山色苍寒云酿雪，旗亭据榻兴悠哉！麴生正欲相料理，催唤风流措措来。","dynasty":"宋代","title":"山店卖石榴取以荐酒"}
{"author":"陆游","content":"短棹飘然信所之，茶园渔市到无时。风从苹末萧萧起，月过花阴故故迟。蓴菜煮羹吴旧俗，竹枝度曲楚遗辞。颇闻颈里杨梅熟，邻曲相招莫後期。","dynasty":"宋代","title":"石帆夏日"}
{"author":"陆游","content":"诸公方衮衮，无地著斯人。万里夔州守，中朝禁省臣。孤帆秋上峡，五马晓班春。想见怀明主，登临白发新。","dynasty":"宋代","title":"寄张真父舍人二首其一"}
{"author":"陆游","content":"路转屏风叠，云藏帝子家。穷幽行荦确，息倦倚槎牙。绿藓封茶树，清霜折药花，世无勾漏令，谁此养丹砂？","dynasty":"宋代","title":"储福观"}
{"author":"陆游","content":"憔悴衡门一秃翁，回头无事不成空。可怜万里平戎志，尽付萧萧暮雨中。","dynasty":"宋代","title":"夏日杂题"}
{"author":"陆游","content":"马迹车声是处忙，经旬无客到龟堂。水初泛溢黏天绿，梅欲飘零特地香。世事纷纷人自老，岁华冉冉日初长。百钱不办旗亭醉，空爱鹅儿似酒黄。","dynasty":"宋代","title":"初春感事"}
{"author":"陆游","content":"老民一日脱朝衣，回首平生万事非。赤脚婢沽村酿去，平头奴驭草驴归。","dynasty":"宋代","title":"致仕後即事"}
{"author":"陆游","content":"倦眼矇眬睡易成，华胥税驾不多程。衾重枕稳当霜夕，毡暖屏深拥宿酲。栩栩蝶魂闲自适，绵绵龟息静无声。幽栖岂是忘微禄，正怕绦铃扰五更。","dynasty":"宋代","title":"新寒小醉睡起日已高戏作"}
{"author":"陆游","content":"蒸溽殊未解，雨来那可涯。鹊惊无稳树，灯暗不成花。处处跃秧马，家家闲水车。儿童伴翁喜，聚首话桑麻。","dynasty":"宋代","title":"孟夏方渴雨忽暴热雨遂大作"}
{"author":"陆游","content":"西游万里已关天，采药名山亦宿缘。老柏干霄如许寿，幽花泣露为谁妍？苔黏石磴扪萝上，灯耿云房扫榻眠。安得仙翁索米术，一生留此弄寒泉。","dynasty":"宋代","title":"夜宿鹄鸣山"}
{"author":"陆游","content":"白发千茎绿鬓稀，卧看鵷鹭刺天飞。平生窃鄙贡公喜，故里但思陶令归。清坐了无书可读，残年赖有佛堪依。君看世事皆虚幻，屏酒长斋岂必非！","dynasty":"宋代","title":"白发"}
{"author":"陆游","content":"萧散遗尘事，栽培得小园。土松花意活，林暖鸟言繁。餐酪供晨钵，葅芹荐晚樽。余年君莫问，送老向孤村。","dynasty":"宋代","title":"小园"}
{"author":"陆游","content":"小市朝行药，明灯夜读书。虽殊带箭鹤，要是脱钩鱼。有饭已多矣，无衣亦晏如。坚顽君勿怪，岂失遂吾初。","dynasty":"宋代","title":"坚顽"}
{"author":"陆游","content":"东作初占嗣岁宜，蚕官又近乞灵时。倾家酿酒无遗力，倒社迎神尽及期。先醉後醒惊老惫，路长足蹇叹归迟。西村渐过新塘近，宿鸟归飞已满枝。","dynasty":"宋代","title":"社饮"}
{"author":"陆游","content":"南山南畔昔从戎，宾主相期意气中。渴骥奔时书满壁，饿鸱鸣处箭凌风。千艘粟漕鱼关北，一点烽传骆谷东。惆怅壮游成昨梦，戴公亭下伴渔翁。","dynasty":"宋代","title":"怀南郑旧游"}
{"author":"陆游","content":"欲舆梅为友，常忧不称渠。从今断火食，饮水读僊书。","dynasty":"宋代","title":"梅花"}
{"author":"陆游","content":"旬日雨频作，一年秋又残。光阴不少贷，怀抱若为宽？小瓮聊寻醉，疏砧已戒寒。定知清夜梦，又过石阑干。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"微雨轻云已入梅，石榴萱草一时开。碑偿宿诺淮僧去，卷录新诗蜀使回。墨试小螺看斗砚，茶分细乳玩毫杯。客来莫诮儿嬉事，九陌红尘更可哀！","dynasty":"宋代","title":"入梅"}
{"author":"陆游","content":"迹是沧浪客，家居罢亚村。秋菰芼羹滑，社酒带醅浑。勋业知难遂，文章不更论。惟余此身在，分付与乾坤。","dynasty":"宋代","title":"题斋壁"}
{"author":"陆游","content":"粟无人馈方差快，门有僧敲未绝幽。岂是耄荒深绝物，从来不惯惹闲愁。","dynasty":"宋代","title":"杂兴"}
{"author":"陆游","content":"霏霏寒雨数家村，鸡犬萧然昼闭门。它日路迷君勿恨，人间随处有桃源。","dynasty":"宋代","title":"小舟自红桥之南过吉泽归三山"}
{"author":"陆游","content":"衰病不浪出，闭门烟雨中。苇花添絮暖，葑火试炉红。仕宦螘窠梦，功名马耳风。山翁但更事，人看作神通。","dynasty":"宋代","title":"衰病"}
{"author":"陆游","content":"喜事诸公尚见存，尺书时到爵罗门。已邀风月成三友，聊对湖山倒百尊。醉墨淋漓动高壁，狂歌悲壮落前村。悠然睡起西窗黑，一点青灯又断魂。","dynasty":"宋代","title":"辛丑十月诸公馈酒偶及百榼戏题长句"}
{"author":"陆游","content":"江路常逢雨，山城早得寒。兰凋初解佩，菊老尚加餐。节物知何负，情怀自鲜欢。浮生看已熟，不必梦邯郸。","dynasty":"宋代","title":"初寒"}
{"author":"陆游","content":"渔村把酒对丹枫，水驿凭轩送去鸿。道路半年行不到，江山万里看无穷。故人草诏九天上，老子题诗三峡中。笑谓毛锥可无恨，书生处处与卿同。","dynasty":"宋代","title":"水亭有怀"}
{"author":"陆游","content":"形胜崤潼在，英豪赵魏多。精兵连六郡，要地控三河。慷慨鸿门会，悲伤易水歌。几人懹此志，送老一渔蓑！","dynasty":"宋代","title":"感愤"}
{"author":"陆游","content":"小垒荒寒外，高斋寂寞中。贫妨挂冠快，病减读书功。桥断春江白，云穿夕照红。悠然扶杖处，岁月叹匆匆。","dynasty":"宋代","title":"小垒"}
{"author":"陆游","content":"有过当相规，有善当相告。岂惟定新交，亦以笃旧好。势利古所羞，置之勿复道。霜霣万木凋，孰秉岁寒操。","dynasty":"宋代","title":"读吕舍人诗追次其韵五首其二"}
{"author":"陆游","content":"子欲作梅诗，当造幽绝境。笔端有纤尘，正恐梅未肯。","dynasty":"宋代","title":"梅花绝句"}
{"author":"陆游","content":"莫笑花前醉堕巾，放翁又看一年春。寻巢燕熟频穿户，酿蜜蜂喧不避人。楚庙羔豚初散社，稽山笋蕨正尝新。要知不负年光处，南陌东阡自在身。","dynasty":"宋代","title":"晚春"}
{"author":"陆游","content":"雨过未生麈，寒轻不著人。断云飞苑路，高柳暗天津。憔悴非平日，呻吟又一春。丝毫宁有补？空负耦耕身。","dynasty":"宋代","title":"车中作"}
{"author":"陆游","content":"短景迫穷冬，日月如鸟过。衡门窘风雨，衰病不可那。疏疏屋茅漏，猎猎窗纸破。鼠豪冒灯出，人倦掩屏卧。中都旧朋侪，零落今几个？弄笔欲遣愁，孤吟谁与和！","dynasty":"宋代","title":"短景"}
{"author":"陆游","content":"养生孰为本，元气不可亏。秋毫失固守，金丹亦奚为！所以古达人，一意坚自持。魔鬼虽百万，敢犯堂堂师！","dynasty":"宋代","title":"杂感"}
{"author":"陆游","content":"窗几穷幽致，图书发古香。尺池鱼鱍鱍，拳石树苍苍。老去身犹健，秋来日自长。养生吾岂解，嬾或似嵇康。","dynasty":"宋代","title":"小室"}
{"author":"陆游","content":"身放江湖远，年推里巷尊。邻翁分酒子，羽客借桐孙。决决冰消涧，纤纤柳映门。小车非汉相，时亦到前村。","dynasty":"宋代","title":"偶书"}
{"author":"陆游","content":"数家聚云根，细路入丛薄。溅溅石渠水，来往一略彴。有无邻里通，笑语妇子乐。浊醪时相就，青蔬缺盐酪。日暮归闭门，绩火星煜爚。先期毕租税，老不入城郭。嗟予独何事，早插红尘脚？故山未成归，怅望有余怍。","dynasty":"宋代","title":"丰城高安之间憩民家景趣幽邃为之慨然怀归"}
{"author":"陆游","content":"士勇赴知己，义重身固轻。尊公况有命，子得辞此行？结庐出门去，迢迢过蛮荆，泝江卜风色，入峡听猿声。万里一纸书，南寄孤雁征，山阴在何处？计子难为情。愿言早来归，邻曲当出迎。檥舟柯桥市，一榼手自倾。","dynasty":"宋代","title":"送苏召叟秀才入蜀效宛陵先生体"}
{"author":"陆游","content":"百事徒劳无一成，幽居偶得称幽情。傍篱丛枳寒犹绿，遶舍流泉夜有声。饥坐炮燔多巨栗，醉归怀袖有新橙。爱闲自是从来癖，敢窃区区纳禄名。","dynasty":"宋代","title":"幽居"}
{"author":"陆游","content":"吏来屡败哦诗兴，雨作常妨载酒行。忽见家家插杨柳，始知今日是清明。","dynasty":"宋代","title":"春日绝句"}
{"author":"陆游","content":"一簪残雪寄林亭，手把黄庭两卷经。琴调养心安澹泊，炉香挽梦上青冥。随缘久已均忧喜，玩世惟须半醉醒。溪父园公殊未见，颓然谁与共忘形？","dynasty":"宋代","title":"道室即事"}
{"author":"陆游","content":"扶病中庭拜，君恩抵海深。顿增新禄格，暂拂旧朝簪。心欲先营酒，儿言且赎琴。人生奉祠贵，喜色动山林。","dynasty":"宋代","title":"拜敕口号"}
{"author":"陆游","content":"冒雨牵何急，争风力不余。逢人问虚市，计日买薪蔬。烟寺高旛出，山畲一老锄。枕书醒醉里，短发不曾梳。","dynasty":"宋代","title":"溪行"}
{"author":"陆游","content":"青衫犹是国工裁，破箧尘侵手自开。莫笑浑如霜叶闇，两朝曾见圣君来。","dynasty":"宋代","title":"故袍"}
{"author":"陆游","content":"东吴春雨多，略无三日晴。蒙蒙平野暗，淅淅空阶声。百花雨中尽，三月未闻莺。重裘坐奥室，时序真强名。亦欲借驴出，泥淖沾衣缨。抚事每累欷，浊醪聊独倾。景运今方开，关辅一日平。我家本好畤，灞滻可躬耕，买酒新丰市，看花下杜城，会当与汝辈，藉草作清明。","dynasty":"宋代","title":"雨闷示儿子"}
{"author":"陆游","content":"急雨消残暑，旷然天地秋。露萤矜熠熠，风叶送飕飕。凉篻惟添睡，明河不洗愁。流年又如此，随处怯登楼。","dynasty":"宋代","title":"急雨遽凉"}
{"author":"陆游","content":"桔槔灌蔬固已非，竹笕浇花宜见讥。杏繁梅瘦种性别，一气生杀均天机。细推物理孰不尔，抟风未可嘲卑飞。君其置之且共酌，白酒方熟黄鸡肥。","dynasty":"宋代","title":"冬晴行园中"}
{"author":"陆游","content":"圣朝中兴六十年，君家文武何联翩！先王剑履冠麟阁，後嗣簪橐陪甘泉。流传到君愈卓荦，投我千篇皆杰作。未分玉帐万貔貅，且擅诗人一丘壑。尔来士气日靡靡，文章光焰伏不起。君今已似骥千云，更看他年鲲击水。","dynasty":"宋代","title":"谢张时可通判赠诗编"}
{"author":"陆游","content":"昔读康乐诗，梦到石门山。中有醉道士，倒佩落其冠。来游一一是，嵌岩如屋宽。喷薄三百尺，万珠落珊珊。峭壁天削成，磐石容投竿。摩挲苍藓字，喟发千载叹。老洪梦中旧，两脸依然丹。语我君小留，山瓢勿嫌酸。涧果四时有，收拾苦不难。旋炊胡麻饭，荐以枸杞槃。手摘石上茶，风炉煮甘寒。扰扰尘土中，未易得此欢。濯足山下潭，戏惊蛟龙蟠。醉面索吹醒，坐待风雷翻。","dynasty":"宋代","title":"石门"}
{"author":"陆游","content":"旧隐青山在，衰颜白发新。推移忝前辈，疏嬾似高人。击鼓驱殇鬼，吹箫乐社神。家家皆有酒，莫吐相君茵。","dynasty":"宋代","title":"村饮"}
{"author":"陆游","content":"北风吹雨暗江郊，十月僧庐旋补茆。病马敢希三品料，惊禽聊借一枝巢。少时诸老争求识，晚岁殊方罕定交。闭户不妨新得趣，丹经盈箧手亲抄。","dynasty":"宋代","title":"夜雨有感"}
{"author":"陆游","content":"抱耒返东皋，初非惮作劳。饥寒凛未免，老病适相遭。开卷无如嬾，飞觥岂复豪。不辞穷到死，犹足窃名高。","dynasty":"宋代","title":"排闷"}
{"author":"陆游","content":"华发萧萧老蜀关，倦飞可笑不知还。人生只似驹过隙，世事莫惊雷破山。光景半销樽酒里，英豪或隐博徒间。车帷闭置真何乐，书剑飘然未厌闲。","dynasty":"宋代","title":"华发"}
{"author":"陆游","content":"暗浪冲舟鼞鞈声，夷陵城下正三更。十分倾酒禁风力，一点无云祟月明。久坐不知衣露湿，浩歌时有水禽惊。诗成莫驾长鲸去，自是虚皇白玉京。","dynasty":"宋代","title":"江上观月"}
{"author":"陆游","content":"残花委地笋掀泥，香碗诗囊到处携。幽梦欲成谁唤觉，半窗斜日鹧鸪啼。","dynasty":"宋代","title":"园中杂书"}
{"author":"陆游","content":"九月十九柿叶红，闭门学书人笑翁。世间谁许一钱直？窗底自用十年功。老蔓缠松饱霜雪，瘦蛟出海拏虚空。即今讥评何足道，後五百年言自公。","dynasty":"宋代","title":"学书"}
{"author":"陆游","content":"隔岁租园不计钱，杨梅海里过年年。痴人只竞闲名利，那信三山是地仙。","dynasty":"宋代","title":"项里观杨梅"}
{"author":"陆游","content":"风雨暗江天，幽窗起复眠。忍穷安晚境，留病压灾年。客助修琴料，僧分买药钱。余生均逆旅，未死且陶然。","dynasty":"宋代","title":"病中"}
{"author":"陆游","content":"披衣清晓倚阑干，龟屋裁成二寸冠。盆桧雨余抽嫩绿，研池风过起微澜。爱书自笑心常在，去死悬知日尚宽。回视前修似无媿，不教一字入长安。","dynasty":"宋代","title":"初夏野兴"}
{"author":"陆游","content":"列仙阅世独清臞，雪谷冰溪老不枯。输与锦绷孩子辈，千金一束入天厨。","dynasty":"宋代","title":"笋绝句"}
{"author":"陆游","content":"扪虱当时颇自奇，功名远付十年期。酒浇不下胸中恨，吐向青天未必知。","dynasty":"宋代","title":"感事"}
{"author":"陆游","content":"咚咚傩鼓饯流年。烛焰动金船。彩燕难寻前梦，酥花空点春妍。文园谢病，兰成久旅，回首凄然。明月梅山笛夜，和风禹庙莺天。","dynasty":"宋代","title":"朝中措其三代谭德称作"}
{"author":"陆游","content":"买醉村场半夜归，西山落月照柴扉。刘琨死後无奇士，独听荒鸡泪满衣！","dynasty":"宋代","title":"夜归偶怀故人独孤景略"}
{"author":"陆游","content":"晓日曈曨雪未残，三峰杰立插云间。老夫合是征西将，胸次先收一华山。","dynasty":"宋代","title":"过灵石三峰"}
{"author":"陆游","content":"钞书字细眼犹明，捣药声清疾渐平。桐叶雨边寻断梦，菊花香里散余酲。人间荣辱知难到，纸上兴亡看亦轻。惟恨暮年交旧少，满怀情话向谁倾？","dynasty":"宋代","title":"戏咏闲适"}
{"author":"陆游","content":"我虽生乱离，犹及见前辈。衣冠方南奔，文献往往在。幸供扫洒役，迹忝诸生内。话言犹在耳，造次敢不佩？残年趋死近，孤学与时背；妄出更何求，终老事耕耒。史君稽古学，力大障横溃；广文亦伟士，名字震当代。同舟肯过我，凛与前修配。忧时抱忠鲠，论事极慷慨。嗟予虽益衰，耳目幸未废。何当卜邻墙，早暮聆謦欬。","dynasty":"宋代","title":"谢徐居厚汪叔潜携酒见访"}
{"author":"陆游","content":"灩灩村醪君勿辞，橙椒香美白鹅肥。醉中忘却身今老，戏逐萤光蹋雨归。","dynasty":"宋代","title":"饮村店夜归"}
{"author":"陆游","content":"华子中年百事忘，嵇生仍坐嬾为妨。病於荣宦冥心久，老向端闲得味长。对客欲谈还愦愦，读书才过已茫茫。青缣帐暖黄紬稳，聊借东庵作睡乡。","dynasty":"宋代","title":"自嘲"}
{"author":"陆游","content":"春风楼上柳腰肢。初试花前金缕衣。袅袅娉娉不自持。晚妆迟。画得蛾眉胜旧时。","dynasty":"宋代","title":"忆王孙"}
{"author":"陆游","content":"世事如今尽伏输，面能乾唾况其余。诗才退後愁强韵，眼力衰来怯细书。歛迹已思焚笔砚，作劳敢避把犁鉏。晴空万里宽多少，一片闲云足卷舒。","dynasty":"宋代","title":"世事"}
{"author":"陆游","content":"春风舍人去，陆子叹以惊。欲挽春使回，无奈布榖声。春亦何负汝，旦暮声不停？或谓布榖者，一气感使鸣，春老自当去，微禽彼何情？上天运四时，斗柄亦峥嵘，奈何独私春，欲使久不倾！南风吹众绿，一扫紫与赬，此时岂不佳，乃尔怀不平？勿作儿女态，起视东郊耕。","dynasty":"宋代","title":"春夏之交鸣鸟百族惟布榖声最悲急动人戏作十"}
{"author":"陆游","content":"入春雨雪无休日，雨止犹阴未快晴。万窍怒号风不定，半轮斜照月微明。百年辛苦农桑业，五处暌离父子情。但得平安已为幸，孤灯残火过三更。","dynasty":"宋代","title":"村夜"}
{"author":"陆游","content":"斗帐重茵香雾重，膏粱那可共功名。三更骑报河冰合，铁马何人从我行。","dynasty":"宋代","title":"夜寒"}
{"author":"陆游","content":"墙头累累柿子黄，人家秋获争登场。长碓捣珠照地光，大甑炊玉连村香。万人墙进输官仓，仓吏炙冷不暇尝。讫事散去喜若狂，醉卧相枕官道傍。数年斯民厄凶荒，转徙沟壑殣相望，县吏亭长如饿狼，妇女怖死儿童僵。岂知皇天赐丰穰，亩收一锺富万箱。我愿邻曲谨盖藏，缩衣节食勤耕桑，追思食不餍糟糠，勿使水旱忧尧汤。","dynasty":"宋代","title":"秋获歌"}
{"author":"陆游","content":"东舍女乘龙，西家妇梦熊。翁誇酒重碧，孙爱果初红。栗烈三冬近，团栾一笑同。营生无缪巧，百事仰天公。","dynasty":"宋代","title":"农家六首其三"}
{"author":"陆游","content":"忆昨骑驴入蜀关，旗亭邂逅一开颜。气锺太华中条秀，文在先秦两汉间。宝剑凭谁占斗气？名驹竟失养天闲。身今老病投空谷，回首东风涕自潸。","dynasty":"宋代","title":"独孤生策字景略河中人工文善射喜击剑一世奇"}
{"author":"陆游","content":"昔自京口归，卜居得剡曲。地偏无市人，民淳有古俗。陋屋仅结茆，粗饭财脱粟。典衣以沽酒，九月未能赎。宁负翁子薪，耻售卞和玉。老身已如此，儿子亦碌碌。藏书幸无恙，自计不啻足。拾穗且浩歌，行矣堕鬼录！","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"江天淡碧云如扫。苹花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。","dynasty":"宋代","title":"菩萨蛮"}
{"author":"陆游","content":"小诗闲淡如秋水，病後殊胜未病时。自翦矮牋誊断稿，不嫌墨浅字倾欹。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"采芝夏黄公，賣藥韩伯休。吾友子郭子，高趣可与侔。","dynasty":"宋代","title":"郭氏山林十六詠藥圃"}
{"author":"陆游","content":"老人闭户动经月，嬾就东家借蹇驴。身後有名岂如酒，体中不佳聊读书。秦王开图见匕首，汉相徇市载厨车。人间忧怖古如此，莫怪荒畦常荷锄。","dynasty":"宋代","title":"闭户"}
{"author":"陆游","content":"能自得我心，无入不自得。灵府长优闲，蕉鹿乌能惑。浊醪吞数升，浩气漫漫塞。醉来隐几酣，屡到华胥国。人生贵适情，何当调语默。","dynasty":"宋代","title":"古诗"}
{"author":"陆游","content":"常年春日少春晴，拂面今朝暖吹轻。水阁家家横小舫，园亭处处听新莺。桃花不管诗人老，菖叶空催野叟耕。自笑此生余几许，铜驼荆棘尚关情。","dynasty":"宋代","title":"春晴"}
{"author":"陆游","content":"白雲如高人，择友尚傲世。朱门客三千，一点不可致。","dynasty":"宋代","title":"郭氏山林十六詠閟雲关"}
{"author":"陆游","content":"重楼杰阁倚虚空，红日苍烟正郁葱。乡国归来浑似鹤，交朋零落不成龙。人生真与梦何挍，我辈故应情所锺。泪渍清诗却回棹，不眠一夜听鸣蛩。","dynasty":"宋代","title":"绍兴中与陈鲁山王季夷从兄仲高以重九日同游"}
{"author":"陆游","content":"揖逊干戈两不知，巢居穴处各熙熙。无端凿破乾坤秘，祸始羲皇一画时。","dynasty":"宋代","title":"读易"}
{"author":"陆游","content":"重帘御晚吹，密瓦护晨霜。焰焰砖炉火，霏霏石鼎香。行迟依木杖，坐久穴藜床。昼亦无聊甚，胡为厌夜长？","dynasty":"宋代","title":"初寒"}
{"author":"陆游","content":"赤日黄尘一点无，负山临水是幽居。爽如瑞露零仙掌，清似寒冰贮玉壶。孤艇过时惊宿鹭，湿烟深处乱风蒲。翛然欲弃人间去，天际联翩谁与俱？","dynasty":"宋代","title":"夏日幽居"}
{"author":"陆游","content":"开壳得紫栗，带叶摘黄甘。独卧维摩室，谁同弥勒龛？宗文树鸡栅，灵照挈蔬篮。一段无生话，灯笼可与谈。","dynasty":"宋代","title":"初寒独居戏作"}
{"author":"陆游","content":"萧萧衰鬓点新霜，人静房栊易断肠。等是闭门愁里过，任教风雨坏重阳。","dynasty":"宋代","title":"悲秋"}
{"author":"陆游","content":"从军忆在梁州日，心拟西征草捷书。铁马但思经太华，布帆何意拂匡庐。计谋落落知谁许？功业悠悠定已疏。尚喜东林寻旧社，月明清露湿芙蕖。","dynasty":"宋代","title":"初见庐山"}
{"author":"陆游","content":"剪叶霜风劲，关门谢远游。深村梅映雪，前浦水明楼。","dynasty":"宋代","title":"闲居"}
{"author":"陆游","content":"万里飘然似断蓬，桐庐江上又秋风。判馀牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与他人一笑同。","dynasty":"宋代","title":"官居戏咏三首其一"}
{"author":"陆游","content":"矮瓶煮粥犹难继，小甑蒸糕岂解常。偶得盐醯便豪侈，晨餐满舍野蔬香。","dynasty":"宋代","title":"村居书事六首其二"}
{"author":"陆游","content":"多病文园苦滞留，时时浩叹揽貂裘。纵无夜雨何曾寐，不为秋风也自愁。今岁顿惊丝鬓改，此生难继锦江游。欲谈旧事无人共，日落鸦归又倚楼。","dynasty":"宋代","title":"书叹"}
{"author":"陆游","content":"暑雨初晴浦面宽，水亭景物卷帘看。联舟作阵围鱼队，屈竹成篱护芡盘。四海诸公半丘垄，百年几夕倚阑干？日沈未用匆匆去，待挽银河濯肺肝。","dynasty":"宋代","title":"水亭晚眺"}
{"author":"陆游","content":"老觉人间足畏涂，怕人浑似怕於菟。晴明颇动青鞋兴，先探门前有客无。","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"卫养元无术，衰残只自悲。扶行十步地，强坐一炊时。枕藉漆园语，呻吟栗里诗。灾年未易过，那敢望期颐。","dynasty":"宋代","title":"病小减复作三首其二"}
{"author":"陆游","content":"桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。","dynasty":"宋代","tags":"爱国，怀念，感叹","title":"蝶恋花·桐叶晨飘蛩夜语"}
{"author":"陆游","content":"少从师友讲唐虞，白首襟怀不少舒。旧谓皆当付之酒，今知莫若信吾书。朱黄参错鸡鸣後，签帙从横月堕初。抚几欣然时有得，此翁作计未全疏。","dynasty":"宋代","title":"读书"}
{"author":"陆游","content":"佩玉珊珊谒众真，竟烦一雪慰疲民。未看舞鹤随飞盖，先喜飘花集拜茵。耕垄土膏千耦出，市楼酒贱万家春。使君老去悲才尽，诗句难追节物新。","dynasty":"宋代","title":"立春前四日谢雪方拜天庆庭中雪复作"}
{"author":"陆游","content":"太行天下脊，黄河出昆仑。山川形胜地，历世多名臣。哀哉六十年，左衽沦胡尘。抱负虽奇伟，没齿不得伸。老夫实好义，北望常酸辛。何当拥黄旗，径涉白马津？穷追殄犬羊，旁招出凤麟。努力待传檄，勿谓吴无人！","dynasty":"宋代","title":"哀北"}
{"author":"陆游","content":"檐飞数片雪，瓶插一枝梅。童子敲清磬，先生入定回。","dynasty":"宋代","title":"小雪"}
{"author":"陆游","content":"残年欲遂迫期颐，追数朋俦死已迟。卜冢治棺输我快，染须种齿笑人痴。野梅角地草生後，街柳拂鞍冰泮时。满眼云山不须买，剩倾新酿赋新诗。","dynasty":"宋代","title":"岁晚幽兴"}
{"author":"陆游","content":"高韵知难折简呼，溪头扫地置芳壶。梅如解语应惆怅，昔日名流一个无。","dynasty":"宋代","title":"梅花绝句"}
{"author":"陆游","content":"父子追随一笑倾，东园东畔路初成。夹栽芳草如绳直，前出篱门似砥平。春近野梅香欲动，雨余沟水细无声。今朝有喜谁能识？不用人扶亦自行。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"白首元无一事成，朝来大笑绝冠缨。花飞早已知春减，漏尽宁容更夜行？萧散且为无算饮，猖狂未免不平鸣。玉关青海今安在，麦野桑村送此生。","dynasty":"宋代","title":"白首"}
{"author":"陆游","content":"文章日益近衰陋，风节久己嗟陵夷。元佑大苏逝不返，庆历小范今谁知！闭门学古人共笑，低头就俗我却疑。脱衣幸可买渔艇，烂醉浩歌随所之。","dynasty":"宋代","title":"醉中歌"}
{"author":"陆游","content":"买来新兔不论钱，钓得鲜鳞细柳穿。野店浑头更醇酽，一杯放手已醺然。","dynasty":"宋代","title":"村饮"}
{"author":"陆游","content":"赤日黄尘势已穷，凄风苦雨却匆匆。盛衰默定见天造，寒暑密移成岁功。柯叶凋零无茂木，羽翰憔悴有羁鸿。谁知病客悲秋意，尽在空阶点滴中。","dynasty":"宋代","title":"秋雨"}
{"author":"陆游","content":"霜降今年已薄霜，菊花开亦及重阳。四时气正无愆伏，比屋年丰有盖藏。风色萧萧生麦陇，车声碌碌满鱼塘。老夫亦与人同乐，醉倒何妨卧道傍。","dynasty":"宋代","title":"季秋已寒节令颇正喜而有赋"}
{"author":"陆游","content":"忘忧石榴深浅红，草花红紫亦成丛。明年开时不望见，只望郎君说著侬。","dynasty":"宋代","title":"吴娃曲"}
{"author":"陆游","content":"黄昏云齐雪意熟，二更雪急声簌簌。地炉对火得奇温，兔醢鱼鱐穷旨蓄。引杯且作槁面红，脱帽不管衰鬓秃。浩歌三终徐自和，藏书万卷方尽读。从来本不择死生，况复区区论祸福。雪晴著屐可登山，与子一放千里目。","dynasty":"宋代","title":"雪夜小酌"}
{"author":"陆游","content":"溪转樵风路，林藏禹会村。檐冰垂玉塔，山月涌金盆。畏客常称疾，耽书不出门。尚嫌城市近，更拟卜云根。","dynasty":"宋代","title":"村居冬日"}
{"author":"陆游","content":"竹折松僵鸟雀愁，闭门我亦拥貂裘。已忘作赋游梁苑，但忆衔枚入蔡州。属国餐毡真强项，翰林煮茗自风流。明朝日暖君须记，更看青鸳玉半沟。","dynasty":"宋代","title":"雪中作"}
{"author":"陆游","content":"山近云生易，人稀鸟下频。瘦篁穿石窍，古蔓络松身。熟摘岩边果，乾收涧底薪。经过不相识，唤作避秦人。","dynasty":"宋代","title":"山园书触目"}
{"author":"陆游","content":"少年已遂遯山林，何况霜毛两鬓侵。习气尚存诗入梦，病根未去药关心。猿知秋近啼先苦，鹤阅年多顶渐深。不忍顿疏风月在，麤能扶杖即登临。","dynasty":"宋代","title":"散怀"}
{"author":"陆游","content":"楚巫奔走畏天悭，变化宁知转盼间？初夜电光摇北斗，平明云气冒南山。坐令沃野新秧遍，已觉丰年旧观还。白首老农愁破处，梦回高枕听潺潺。","dynasty":"宋代","title":"喜雨"}
{"author":"陆游","content":"护惜常愁满树开，况无一片在苍苔。眼高嬾为凡花醉，肠断惊闻暮角哀。写向素绡时拂拭，移来幽圃自栽培。论心竟是明年事，输与酴醾在酒杯。","dynasty":"宋代","title":"忆梅"}
{"author":"陆游","content":"农事元知要细评，野人有旧得寻盟。林深未见果蔬地，舍近先闻鸡犬声。春水筑塘谋竭作，阳坡卧犊约同耕。老来常叹人情薄，深媿今朝倒屐迎。","dynasty":"宋代","title":"访野老"}
{"author":"陆游","content":"桔槔灌蔬固已非，竹笕浇花宜见讥。杏繁梅瘦种性别，一气生杀均天机。细推物理孰不尔，抟风未可嘲卑飞。君其置之且共酌，白酒方熟黄鸡肥。","dynasty":"宋代","title":"冬晴行园中"}
{"author":"陆游","content":"冷萤缀蓬根，忽复照高树。年光逝不留，百感集迟暮。往者秦蜀间，慷慨事征戍。猿啼鬼迷店，马噤飞石舖。危岭高入云，朽栈劣容步。天近星宿大，江恶蛟鼍怒。意气颇自奇，性命那复顾。最怀清渭上，冲雪夜掠渡。封侯细事尔，所冀垂竹素。兜鍪竟何成，岂独儒冠误？当时妄校尉，旗纛今照路。浩歌遂成章，聊慰老不遇。","dynasty":"宋代","title":"秋夜感旧十二韵"}
{"author":"陆游","content":"书生事业绝堪悲，横得虚名毁亦随。怖惧几成床下伏，艰难何啻剑头炊！贷监河粟元知误，乞尉迟钱更觉痴。已卜一庵鹅鼻谷，可无芝术疗朝饥？","dynasty":"宋代","title":"有感"}
{"author":"陆游","content":"读书万卷裂儒衣，黄金可成弃不为。快哉天马不可羁，开口便呼临济儿。诸方蹴蹋莫支持，吾州一老偶得之。闭门夜付僧伽黎，明日声价羽檄驰。弟子不必不如师，黄龙所立尤瑰奇。空山鬼火号狐狸，筑屋千础食万缁。痴人不解公游嬉，嫉怒欲碎门前碑。世衰道丧士自欺，山林亦复践骇机。长谣寄公公试思，吾辈救此当何施？","dynasty":"宋代","title":"寄黄龙升老"}
{"author":"陆游","content":"翠崖红栈郁参差，小盆初程景最奇。谁向豪端收拾得，李将军画少陵诗？","dynasty":"宋代","title":"怀旧"}
{"author":"陆游","content":"贪禄忘归秪自羞，一窗且复送悠悠。镜明不为人藏老，酒薄难供客散愁。正得虚名真画饼，元非大器愧函牛。年来事业知君否？高束诗书学问囚。","dynasty":"宋代","title":"自嘲"}
{"author":"陆游","content":"局促常悲类楚囚，迁流还叹学齐优。江声不尽英雄恨，天意无私草木秋。万里羁愁添白发，一帆寒日过黄州。君看赤壁终陈迹，生子何须似仲谋！","dynasty":"宋代","tags":"写景，抒情，壮志未酬，愤懑","title":"黄州"}
{"author":"陆游","content":"昔慕骚人赋远游，放懹蜀栈楚山秋。橘中尚可著四老，海外谁云无九州？薄酒时须浇舌本，闲愁莫遣上眉头。幅巾短褐吾羞便，实厌衣冠裹沐猴。","dynasty":"宋代","title":"岁暮遣兴"}
{"author":"陆游","content":"社雨晴时燕子飞，园林何许觅芳菲。江山良是人谁在？天地无私春又归。残史有期成汗简，修门即日挂朝衣。人生念念皆堪悔，敢效渊明叹昨非。","dynasty":"宋代","title":"车轩花时将过感怀"}
{"author":"陆游","content":"广平作梅花赋，少陵无海棠诗。正自一时偶尔，俗人平地生疑。","dynasty":"宋代","title":"六言杂兴"}
{"author":"陆游","content":"冬温初喜一寒新，纸阁塼炉养病身。残雨已收犹点滴，断云欲散更轮囷。衣裳可典宁留笥？口腹虽馋肯累人？一事明朝差似乐，探梅闲岸接篱巾。","dynasty":"宋代","title":"小雨颇寒"}
{"author":"陆游","content":"行穿荦确度谽谺，小立风中客袖斜。衰草双双点飞蝶，长空一一送栖鸦。荻洲薄暮收鱼网，茆舍初寒响纬车。谁道老人多感慨，未妨尊酒乐年华。","dynasty":"宋代","title":"小径登东山缭行自西北至溪上"}
{"author":"陆游","content":"似虎能缘木，如驹不伏辕。但知空鼠穴，无意为鱼餐。薄荷时时醉，氍毹夜夜温。前生旧童子，伴我老山村。","dynasty":"宋代","title":"得猫於近村以雪儿名之戏为作诗"}
{"author":"陆游","content":"双鹊飞来噪午晴，一枝梅影向窗横。幽人宿醉闲欹枕，不待闻香已解酲。","dynasty":"宋代","title":"雪後寻梅偶得绝句十首"}
{"author":"陆游","content":"书剑当年遍两川，归来垂钓镜湖边。老皆有死岂独我，士固多贫宁怨天。物外胜游携鹤去，琴中绝谱就僧传。莫言白首诗才尽，读罢犹能意爽然。","dynasty":"宋代","title":"书剑"}
{"author":"陆游","content":"转老转迂疏，胸中一物无。放言夸酒圣，著论笑钱愚。扫地收松粉，全巢买鹤雏。登临未应倦，天给短筇扶。","dynasty":"宋代","title":"闲中乐事"}
{"author":"陆游","content":"四十年来住此村，胜衣拜起有曾孙。市垆分熟容赊酒，邻舍情亲每馈餐。居似穷边荒马驿，身如深谷老桑门。幸知岁恶缘陂废，安得农官与细论？","dynasty":"宋代","title":"题门壁"}
{"author":"陆游","content":"黄纸起家升仕籍，青衫溯阙拜恩光。署衔汝勿憎铜臭，就养吾方喜饭香。世事极知多倚伏，人生正要小回翔。但令父子常相守，歛版扶犁味总长。","dynasty":"宋代","title":"子遹调官得永平钱监待次甚远寄诗宽其意盖将"}
{"author":"陆游","content":"剡曲高秋一草亭，雨来迨我醉初醒。豪吞平野宜闲望，急打虚窗入静听。沙上湿云号断雁，篱根衰草缀孤萤。老人嬾复亲灯火，卧看炉香掩素屏。","dynasty":"宋代","title":"秋雨"}
{"author":"陆游","content":"雨夜孤舟宿镜湖，秋声萧瑟满菰蒲。书生有泪无挥处，寻见祥符九域图。","dynasty":"宋代","title":"书叹"}
{"author":"陆游","content":"君子非好异，本意亦从众，居然迫所媿，难复趋一哄。孟轲遇齐王，夫岂不欲用；万锺养弟子，乃似以利动。惟其有辞受，百世尊道统。岂惟圣贤哉，学者固所共。","dynasty":"宋代","title":"君子非好异"}
{"author":"陆游","content":"乌帽翩翩白紵轻，摩诃池上试闲行。淙潺野水鸣空苑，寂历斜阳下废城。纵辔迎凉看马影，袖鞭寻句听蝉声。白头散吏元无事，却为兴亡一怆情。","dynasty":"宋代","title":"夏日过摩诃池"}
{"author":"陆游","content":"塘路东头乌桕林，偶携藤杖得幽寻。桃源阡陌自来往，辋口云山无古今。远浦过帆供极目，暮天横雁入微吟。归来更觉愁无那，剩放灯前酒碗深。","dynasty":"宋代","title":"东村"}
{"author":"陆游","content":"篱落鱼池北，房栊道院东。水纹藤坐榻，山字素屏风。采药松冈近，投竿荻浦通。悠然搔短发，心事寄冥鸿。","dynasty":"宋代","title":"初夏幽居杂赋"}
{"author":"陆游","content":"衰发萧疏雪满簪，暮年光景易駸駸。已甘身作沟中断，不愿人知爨下音。病鹤摧颓分薄俸，悲蛩断续和微吟。向来误有功名念，欲挽天河洗此心。","dynasty":"宋代","title":"夜坐偶书"}
{"author":"陆游","content":"世无知剑人，太阿混凡铁。至宝弃泥沙，光景终不灭。一朝斩长鲸，海水赤三月。隐见天地间，变化岂易测。国家未灭胡，臣子同此责。浪迹潜山海，岁晚得剑客。酒酣脱匕首，白刃明霜雪。夜半报雠归，斑斑腥带血。细雠何足问，大耻同愤切。臣位虽卑贱，臣身可屠裂。誓当函胡首，再拜奏北阙。逃去变姓名，山中餐玉屑。","dynasty":"宋代","title":"剑客行"}
{"author":"陆游","content":"七年不到枫桥寺，客枕依然半夜钟。风月未须轻感慨，巴山此去尚千重。","dynasty":"宋代","title":"宿枫桥"}
{"author":"陆游","content":"布褐营身足，茅茨置榻宽。食非依漂母，菜不仰园官。小蹇鞍鞯黑，羸僮骨相酸。丹青能写此，千载尚传观。","dynasty":"宋代","title":"读穷居五字慨然有感复作一首自解"}
{"author":"陆游","content":"小雨湿清晓，新莺啼早春。年光惊病眼，节物属闲身。巴硖东连楚，嶓山北控秦。远游端可继，敢恨素衣尘。","dynasty":"宋代","title":"晨起"}
{"author":"陆游","content":"黯淡江天雪欲飞，竹篱数掩傍苔矶。清愁满眼无人说，折得梅花作伴归。","dynasty":"宋代","title":"城南寻梅得句四首"}
{"author":"陆游","content":"春旱久闵雨，夏潦复望晴。米尽薪亦绝，涨水与阶平。山信得新粟，欣然听舂声。书生易满足，笔砚还施行。南风柱础乾，西照窗户明。雨其遂已乎？努力趣秋成。","dynasty":"宋代","title":"晚雨"}
{"author":"陆游","content":"我老汝远行，知汝非得已。驾言当送汝，挥涕不能止。人谁乐离别，坐贫至于此。汝行犯胥涛，次第过彭蠡。波横吞舟鱼，林啸独脚鬼。野饭何店炊？孤棹何岸檥？判司比唐时，犹幸免笞箠；庭参亦何辱，负职乃可耻。汝为吉州吏，但饮吉州水；一钱亦分明，谁能肆谗毁？聚俸嫁阿惜，择士教元礼。我食可自营，勿用念甘旨。衣穿听露肘，履破从见指；山门虽被嘲，归舍却睡美。益公名位重，凛若乔岳峙；汝以通家故，或许望燕几，得见已足荣，切勿有所启。又若杨诚斋，清介世莫比，一闻俗人言，三日归洗耳；汝但问起居，余事勿挂齿。希周有世好，敬叔乃乡里，岂惟能文辞，实亦坚操履；相从勉讲学，事业在积累。仁义本何常，蹈之则君子。汝去三年归，我傥未即死，江中有鲤鱼，频寄书一纸。","dynasty":"宋代","title":"送子龙赴吉州掾"}
{"author":"陆游","content":"鬼门关外逢人日，蹋碛千家万家出。竹枝残戚云不动，剑器联翩日将夕。行人十有八九瘿，见惯何曾羞顾影。江边沽酒沙上卧，峡口月出风吹醒。人生未死信难知，憔悴夔州生鬓丝。何日画船摇桂楫，西湖却赋探春诗？","dynasty":"宋代","title":"蹋碛"}
{"author":"陆游","content":"世事如今尽伏输，面能乾唾况其余。诗才退後愁强韵，眼力衰来怯细书。歛迹已思焚笔砚，作劳敢避把犁鉏。晴空万里宽多少，一片闲云足卷舒。","dynasty":"宋代","title":"世事"}
{"author":"陆游","content":"北渚露浓苹叶老，南塘雨过藕花稀。新秋渐近蝉更急，残日已沉鸦未归。铜镜面颜无药驻，玉关勋业与心违。一蓑一笠生涯在，且醉苍苔旧钓矶。","dynasty":"宋代","title":"北渚"}
{"author":"陆游","content":"小聚依江近，支流入浦分。荒寒孤店雨，零乱野祠云。薄饷炊畲粟，珍烹采涧芹。年来去健羡，摩腹自欣欣。","dynasty":"宋代","title":"娥江市"}
{"author":"陆游","content":"驿门系马听蝉吟，翻动平生万里心。桥畔笛声催日落，城边草色带烟深。关河历历功名晚，岁月悠悠老病侵。忆戍梁州如昨日，凭阑西望一沾襟。","dynasty":"宋代","title":"蓬莱馆午憩"}
{"author":"陆游","content":"路近城南已怕行，沈家园里更伤情。香穿客袖梅花在，绿蘸寺桥春水生。","dynasty":"宋代","title":"十二月二日夜梦游沈氏园亭"}
{"author":"陆游","content":"少日沉迷汗简青，如今毁誉两冥冥。书生弄笔如何信，只合花前醉不醒。","dynasty":"宋代","title":"醉吟"}
{"author":"陆游","content":"老来百念尽消磨，无奈云安入梦何！壮忆公孙剑器舞，愁思宾客竹枝歌。","dynasty":"宋代","title":"思夔州"}
{"author":"陆游","content":"巨浸稽天日沸腾，九州人死若丘陵。一朝财得居平土，峻宇雕墙已遽兴。","dynasty":"宋代","title":"读夏书"}
{"author":"陆游","content":"米尽囊空莫问渠，天公自解养迂疏。雪泥壅路断来客，朝日满窗宜读书。渐暖横林闻语鸟，乍晴幽圃富嘉蔬。东家小蹇那须借，早晚吾儿送鹿车。","dynasty":"宋代","title":"雪霁"}
{"author":"陆游","content":"白头身世叹羁孤，一念儿时泪已濡。尚记争先书郁垒，岂知落後举屠苏。杯盘草草思邻舍，车马纷纷厌九衢。六十年非心自了，挂冠犹足补东隅。","dynasty":"宋代","title":"戊申元日"}
{"author":"陆游","content":"五丈原头秋色新，当时许国欲忘身。长安之西过万里，北斗以南惟一人。往事已如辽海鹤，余年空羡葛天民。腰间白羽凋零尽，却照清溪整角巾。","dynasty":"宋代","title":"感昔"}
{"author":"陆游","content":"携锄庭下斸苍苔，墨紫?红手自栽。老子龙锺逾八十，死前犹见几回开？","dynasty":"宋代","title":"栽牡丹"}
{"author":"陆游","content":"君不见会稽城南卖花翁，以花为粮如蜜蜂。朝卖一株紫，暮卖一枝红。屋破见青天，盎中米常空。卖花得钱送酒家，取酒尽时还卖花。春春花开岂有极，日日我醉终无涯。亦不知天子殿前宣白麻，亦不知相公门前筑堤沙。客来与语不能答，但见醉发覆面垂。","dynasty":"宋代","title":"城南上原陈翁以卖花为业得钱悉供酒资又不能"}
{"author":"陆游","content":"二亩新蔬圃，三间旧草堂。病除身小健，秋近夜微凉。薄酒时醒醉，残书半在亡。老怀常自笑，无事忽悲伤。","dynasty":"宋代","title":"自述二首其一"}
{"author":"陆游","content":"卧龙山前秋雨晴，郑子过我如夙昔。照人眉宇寒巉巉，悬知笔有千钧力。镜湖岁暮霜叶空，乃闻载酒同诸公。归来湖山皆动色，新诗一纸吹清风。文章要须到屈宋，万仞青霄下鸾凤。区区圆美非绝伦，弹丸之评方误人！","dynasty":"宋代","title":"答郑虞任检法见赠"}
{"author":"陆游","content":"身似头陀不出家，杜陵归老有桑麻。茶煎小鼎初翻浪，灯映寒窗自结花。残药渐离愁境界，乱书重理淡生涯。等闲一事还超俗，断纸题诗字乱斜。","dynasty":"宋代","title":"病中杂咏十首"}
{"author":"陆游","content":"抱瓮穷园叟，还山老布衣。死边常得活，闹处偶容归。钓恐鱼吞饵，棋忧客堕机。此心君会否？洗尽百年非。","dynasty":"宋代","title":"杂书幽居事"}
{"author":"陆游","content":"炎天倦长路，月夕泛平湖。晃漾披银阙，清寒住玉壶。钓丝萦藻荇，蓬艇入菰蒲。自别蜻蜓浦，斯游十载无。","dynasty":"宋代","title":"泊蕲口泛月猢中"}
{"author":"陆游","content":"吾今归哉复归哉！草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但余一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"仕宦不谐农失业，败屋萧萧书数箧。藜羹不糁未足嗟，爨灶无薪扫枯叶。丈夫穷空自其分，饿死吾肩未尝胁。世间大有乞墦人，放翁笑汝骄妻妾。","dynasty":"宋代","title":"薪米偶不继戏书"}
{"author":"陆游","content":"泠泠野水赴横塘，坐久松风入发凉。月淡星疏天欲晓，未妨清啸倚胡床。","dynasty":"宋代","title":"露坐"}
{"author":"陆游","content":"雒阳牡丹面径尺，鄜畤牡丹高丈余。世间尤物有如此，恨我总角东吴居。俗人用意苦局促，目所未见辄谓无。周汉故都亦岂远，安得尺箠驱群胡！","dynasty":"宋代","title":"赏山园牡丹有感"}
{"author":"陆游","content":"摩诃池上追游路，红绿参差春晚。韶光妍媚，海棠如醉，桃花欲暖。挑菜初闲，禁烟将近，一城丝管。看金鞍争道，香车飞盖，争先占、新亭馆。惆怅年华暗换。点销魂、雨收云散。镜奁掩月，钗梁拆凤，秦筝斜雁。身在天涯，乱山孤垒，危楼飞观。叹春来只有，杨花和恨，向东风满。","dynasty":"宋代","title":"水龙吟（春日游摩诃池）"}
{"author":"陆游","content":"半年愁病剧，一雨喜凉新。稍与药囊远，初容酒醆亲。浩歌惊世俗，狂语任天真。我亦轻余子，君当恕醉人。","dynasty":"宋代","title":"醉书"}
{"author":"陆游","content":"耳目康宁手足轻，村墟草市遍经行。孝经章里观初学，麦饭香中喜太平。妇女相呼同夜绩，比邻竭作事春耕。勿言野饁无盐酪，笋蕨何妨淡煮羹。","dynasty":"宋代","title":"野步至近村"}
{"author":"陆游","content":"竭作朝筑陂，独劳暮鉏菜。草烟栏犊卧，船响篱犬吠。残年迫耄及，农事不敢废。儿曹强学余，努力事舂磑。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"北陌东阡好弟兄，耄年幸复主齐盟。同尝春韭秋菘味，共听朝猿夜鹤声。百世不忘耕稼业，一壼时叙里闾情。诸孙识字吾真足，安用鹏抟九万程。","dynasty":"宋代","title":"示邻曲"}
{"author":"陆游","content":"长亭柳渐柔，送客当闲游。江近闻津鼓，云开见戍楼。簿书来衮衮，岁月去悠悠。闭眼寻归路，春芜满故畴。","dynasty":"宋代","title":"送客"}
{"author":"陆游","content":"南山北山高嶙峋，朝雨暮雨断江津。时人正作市朝梦，老子已成云水身。希世强颜心自媿，闭门谢病客生嗔。天公何日与一饱，短艇湘湖自采蓴？","dynasty":"宋代","title":"寒夜移疾"}
{"author":"陆游","content":"省身要似晨通发，止杀先从暮拍蚊。老负明时无补报，惟将忠敬事心君。","dynasty":"宋代","title":"仲秋书事"}
{"author":"陆游","content":"冬温频作雨，晨冷顿催晴。嫩日满江驿，淡烟笼郡城。忧民怀凛凛，谋己耻营营。投檄真须决，邻翁约耦耕。","dynasty":"宋代","title":"送客至望云门外"}
{"author":"陆游","content":"广寒官中第一仙，情深不碍韵超然。劝君莫作儿女态，但向花前倾玉船。","dynasty":"宋代","title":"梅花"}
{"author":"陆游","content":"胜负两蜗角，荣枯一蚁窠。人情苦翻覆，吾意久蹉跎。困睫凭茶醒，衰颜赖酒酡。坐人能听否？试为若吴歌。","dynasty":"宋代","title":"吴歌"}
{"author":"陆游","content":"古人已去不可回，今人日夜归泉台。浮生细看只此是，到死自苦何为哉？矜名饰诈竟一世，忍寒触热忘其骸。不令金樽映翠杓，坐待白骨生苍苔。清秋九月瘴如洗，白盐千仞高崔嵬。荒庭落叶不可扫，惟有丛菊争先开。瀼西黄柑霜落爪，溪口赤梨丹染腮，熊肪玉洁美香饭，鮓脔花糁宜新醅。南窗病起亦萧散，甚欲往探城西梅。一官底处不败意，正用此时持事来！","dynasty":"宋代","title":"秋晴欲出城以事不果"}
{"author":"陆游","content":"重重大布敌风霜，篱外桑阴五月凉。软饭一盂千万足，那知世有郭汾阳。","dynasty":"宋代","title":"述野人语"}
{"author":"陆游","content":"西域兜罗被，南番笃耨香。惯眠三丈日，不识五更霜。","dynasty":"宋代","title":"书枕屏"}
{"author":"陆游","content":"郑子有书癖，对书百事忘，头乱不暇栉，炙冷不暇尝；持此金石心，力求古文章，吟哦屈宋作，蚤夜声琅琅。方挥却日戈，耻窥及肩墙。不见今六年，所得非复常。扁舟夜过我，剧论神激扬。徐出二三篇，稊米於太仓，已足起衰懦，黑丝生鬓霜；使得尽见之，殆可鍼膏肓。愿子继自今，勿惜倾锦囊。因来数为寄，岁晚慰所望。","dynasty":"宋代","title":"喜郑唐老相过"}
{"author":"陆游","content":"世变真难料，吾痴只自嘲。移山谋畚土，黏日欲煎胶。得句题修竹，烹茶拾堕巢。行年不须算，断是死衡茆。","dynasty":"宋代","title":"自嘲解嘲"}
{"author":"陆游","content":"敢羡晨兴费万钱，口边纵理信前缘。高年虽获殿诸老，一饱常如登九天。架上有书吾已矣，甑中无饭亦陶然。蓬门一闭还旬日，实怕闲人搅昼眠。","dynasty":"宋代","title":"炊米继戏作"}
{"author":"陆游","content":"鹤羡清癯鸥羡闲，衡门正在水云间。无求尚恨时赊酒，有癖应缘酷爱山。细绕坡头行荦确，别分泉脉听淙潺。三更不睡看江月，恐有高人夜叩关。","dynasty":"宋代","title":"闲中自咏"}
{"author":"陆游","content":"山光渐淡川气昏，急雨乱打荷叶喧。小舟横掠湖边村，人家收网半闭门。吾庐未见见堤树，舟人指点孤灯处。蒲丛姑恶最可哀，冲雨飞鸣背人去。","dynasty":"宋代","title":"小舟湖中夜归追和孟浩然夜归鹿门歌"}
{"author":"陆游","content":"归来偶似老渊明，消渴谁怜病长卿？小雨染成芳草色，好风吹断画檐声。剪灯院落晨犹冷，卖酒楼台晚旋晴。莫道此翁游兴嬾，兰亭禹寺已关情。","dynasty":"宋代","title":"小雨初霁"}
{"author":"陆游","content":"展转纱幮睡不成，一藤扶惫绕廊行。月升双鹊移枝宿，露下孤萤缀蔓明。汲井忽惊人已起，开门堪叹事还生。羽衣道帽从吾好，柏子烟中起磬声。","dynasty":"宋代","title":"夏夜"}
{"author":"陆游","content":"虚堂四檐竹修修，朱夏正午如高秋。八尺风漪云碧裯，一榻宽如禹九州。屈信展转俱自由，息以两踵无与喉。世方窘若鱼吞钩，我独超然鹰脱韝。一物不向灵台留，非睡非觉以神游。青城紫阁多朋俦，相逢握手笑不休。","dynasty":"宋代","title":"睡起"}
{"author":"陆游","content":"僧院轩窗酒市楼，过门自入不须留。恰来竹下寻棋局，又向沙边上钓舟。诗放不能谐律吕，书狂犹足走蛟蚪。秦碑禹窆风烟外，一吊兴亡万古愁。","dynasty":"宋代","title":"出游"}
{"author":"陆游","content":"朝真方舍杖，步月始开门。零落山花后，经旬掩绿樽。","dynasty":"宋代","title":"新秋以窗里人将老门前树欲秋为韵作小诗十首其六"}
{"author":"陆游","content":"嫋嫋清笳入雪云，白头老守卧中军。自怜到死怀遗恨，不向居延塞外闻。","dynasty":"宋代","title":"冬夜闻角声"}
{"author":"陆游","content":"蓍囊药笈每随身，问病求占日日新。向道不能渠岂信，随宜酬答免违人。","dynasty":"宋代","title":"甲子秋八月偶思出游往往累日不能归或远至傍县凡得绝句十有二首杂录入稿中亦不复诠次也其五"}
{"author":"陆游","content":"扶杖过吾邻，相夸自在身。年丰称贷少，酒贱往来频。群散鸡归栅，声喧雀噪囷。丁宁语儿子；切勿厌沉沦。","dynasty":"宋代","title":"过邻家"}
{"author":"陆游","content":"重萼丹砂品最高，可怜寂寞弃蓬莴。会当车载金钱去，买取春归亦足豪。","dynasty":"宋代","title":"花时遍游诸家园"}
{"author":"陆游","content":"宝剑夜长鸣，金痍老未平。指弓夸野战，抵掌说番情。已矣黑山戍，怅然青史名。和亲不用武，教子作儒生。","dynasty":"宋代","title":"老将效唐人体"}
{"author":"陆游","content":"日日津头系小舟，老人自嬾出门游。一枝筇杖疏篱外，占断千岩万壑秋。","dynasty":"宋代","title":"舍北晚眺"}
{"author":"陆游","content":"扇子峡中有隐士，清江一曲照柴荆。当时船急失一见，至今空忆暮猿声。","dynasty":"宋代","title":"怀旧三首其一"}
{"author":"陆游","content":"（左口右父）咀初成药，咿哑半掩扉。病知身健乐，闲觉宦游非。小涧看猿饮，枯筇拥鹤归。今朝更堪喜，书札得淮淝。","dynasty":"宋代","title":"卧病杂题"}
{"author":"陆游","content":"万事纷纷不足论，满庭枯草闭柴门。一钱留得终羞涩，持买餦餭引福孙。","dynasty":"宋代","title":"一钱"}
{"author":"陆游","content":"催唤儿童扫绿苔，长歌清啸兴悠哉！林间子堕知梅熟，水面痕生验雨来。往事已成孤枕梦，故人谁共一樽开？自怜未负年华在，素扇团团月样裁。","dynasty":"宋代","title":"复雨"}
{"author":"陆游","content":"雨垫林宗一角巾，萧条村路并烟津。四朝遇主终身困，八世为儒举族贫。行摘残蔬循废圃，卧闻饥雀噪空囷。封胡羯末皆佳甚，剩喜团栾一笑新。","dynasty":"宋代","title":"七侄岁暮同诸孙来过偶得长句"}
{"author":"陆游","content":"平生万事付天公，白首山林不厌穷。一枕鸟声残梦里，半窗花影独吟中。柴荆日晚犹深闭，烟火年来只仅通。水品茶经常在手，前身疑是竟陵翁。","dynasty":"宋代","title":"戏书燕几"}
{"author":"陆游","content":"仙人骐骥绝世稀，卵生凡禽似而非。宫保妙笔穷化机，缟衣玄裳真令威；千年华表聊一归，回首幸脱乘轩讥。喙吞不恨菰米微，从吾曹游安得肥。","dynasty":"宋代","title":"题宇文子友所藏薛公鹤"}
{"author":"陆游","content":"小艇下沧浪，吴歌特地长。斜分半舱月，满载一篷霜。香甑炊菰白，醇醪点蟹黄。宦游元为口，莫恨老江乡。","dynasty":"宋代","title":"舟中晓赋"}
{"author":"陆游","content":"筹笔门前芳草，回龙道上青山。万里犹能梦到，再游未信天悭。","dynasty":"宋代","title":"愁坐忽思南郑小益之间二首其二"}
{"author":"陆游","content":"诗不能工浪得穷，几年衮衮看诸公。催颓已作骥伏枥，留滞敢嫌船逆风。消日剧棋疏竹下，送春烂醉乱花中。倚楼看镜俱痴绝，赢取烟蓑伴钓翁。","dynasty":"宋代","title":"书怀"}
{"author":"陆游","content":"云暗郊原雪意稠，天公似欲富来麰。布衾岁久真如铁，讵取私怀一己忧。","dynasty":"宋代","title":"岁晚"}
{"author":"陆游","content":"我思杜陵叟，处处有遗踪。锦里瞻祠柏，绵州吊海棕。蹉跎悲枥骥，感会失云龙。生世后斯士，吾将安所从。","dynasty":"宋代","title":"感旧六首其六"}
{"author":"陆游","content":"感慨常自悲，发为穷苦辞。偪仄不少伸，梦中亦酸辛。脂车思远道，太息令人老。中原宋舆图，今仍传胡雏！此责在臣子，诸公其可已？谈笑复旧京，令人忆西平。","dynasty":"宋代","title":"悲歌行"}
{"author":"陆游","content":"稚川师郑君，才及一卷书。书大仅如箸，度世盖有余。想其所论说，妙极轩昊初。内篇今虽存，亦复饱蠹鱼。我欲探其原，蹇步空趑趄。安得插两翅，从公游太虚？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"羌胡忘覆育，师旅备非常。南服更旄节，中军铸印章。驰书谕燕赵，开府冠侯王。赫赫今何在，门庭冷似霜。","dynasty":"宋代","title":"刘太尉挽歌辞二首其一"}
{"author":"陆游","content":"女郎花开春事阑，王孙草长思妇叹。蜂酿蜜脾犹未熟，雨催梅颊已微丹。","dynasty":"宋代","title":"晚春东园作"}
{"author":"陆游","content":"我梦举有司，鸡唱起裹饭；又梦趁早朝，漏舍坐待旦。既寤两无有，抚枕徒浩叹。今虽去为农，饭牛亦夜半；何曾得放慵，美睡到日旰？一笑俱置之，浮生固多难。","dynasty":"宋代","title":"书梦"}
{"author":"陆游","content":"平生喜萧散，垂老厌奔走。三年镜湖上，乐事未曾有。晨开一卷书，暮把一卮酒。病除觉身轻，赤脚自蹋藕。乃知造物意，亦未弃衰朽。今夕月殊佳，出门唤邻叟。","dynasty":"宋代","title":"题斋壁"}
{"author":"陆游","content":"奔走当年一念差，归休别觉是生涯。茆檐唤客家常饭，竹院随僧自在茶。禅欠遍参宁得髓，诗缘独学不名家。如今百事无能解，只拟清秋上钓槎。","dynasty":"宋代","title":"南堂杂兴八首其五"}
{"author":"陆游","content":"饭已茶未成，褰裳步山径。虽云筋力衰，挂杖犹济胜。天高楼塔丽，霜落沟港净。岂惟野实丹，已觉林笋迸，井桐亦强项，叶脱枝愈劲。啼鸟久不去，将无助幽兴？盘纡穿翠谷，欹仄下危磴。所嗟无客来，谁与持尘柄！","dynasty":"宋代","title":"饭後登东山"}
{"author":"陆游","content":"开岁才几时，春社忽已及。茫茫草色深，萧萧雨声急。扶犁行白水，不惜芒屦湿。村童更可怜，赤脚牛背立。","dynasty":"宋代","title":"春社日效宛陵先生体社雨"}
{"author":"陆游","content":"早携书剑三随计，晚辱弓旌四造朝。心媿石帆山下叟，一生不识浙江潮。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"松阴系马启朱扉，粔籹青红正此时。守墓万家犹有日，及亲三釜永无期。诗成谩写天涯感，泪尽何由地下知。富贵贱贫俱有恨，此生长废蓼莪诗。","dynasty":"宋代","title":"乡中每以寒食立夏之间省坟客夔适逢此时凄然"}
{"author":"陆游","content":"出裹一箪饭，归收百把禾。勤劳解堪忍，余暇更吟哦。岁恶增吾困，家贫赖汝多。村醪莫辞醉，羹芋学岷峨。","dynasty":"宋代","title":"统分稻晚归"}
{"author":"陆游","content":"张公遂如此，海内共悲辛。逆虏犹遗种，皇天夺老臣。深知万言策，不愧九原人。风雨津亭暮，辞君泪满巾。","dynasty":"宋代","title":"送王景文"}
{"author":"陆游","content":"巨松偃青盖，阅世岿独存。颇疑古仙翁，藏丹在其根。或是结灵药，百尺有伏鼋。终随风雨化，不死何足言！","dynasty":"宋代","title":"偃松"}
{"author":"陆游","content":"暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。","dynasty":"宋代","title":"长相思（五之四）"}
{"author":"陆游","content":"袖手东窗初日明，残编未负老书生。不胜多病畏寒雨，正得一霜方快晴。客户饷羹提赤鲤，邻家借碓捣新粳。柴荆莫怪无车马，恰要无人识姓名。","dynasty":"宋代","title":"初晴"}
{"author":"陆游","content":"家世本无年，甲子近一周；小子独何幸，七十今平头。往者收朝迹，亟欲求归休，厚恩许奉祠，得禄岁愈优。三釜不及亲，顾为妻子留。何由洗此媿，欲挽天河流。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"虚堂雨过生凉颸，劝君一醉君勿辞。去年不知今岁事，明年万事今得知？旧时扶床同戏儿，还乡问讯令人悲。冢丘累累在者谁？纸钱雨湿抱树枝。君去六十有几时？更望七十何其痴！求师学道亦已迟，谢客努力从鸱夷。","dynasty":"宋代","title":"前有樽酒行"}
{"author":"陆游","content":"清泉绕屋竹连墙，回首微官意已忘。小瓮带泥收洛笋，细鳞穿柳买河鲂。黄旗万里无侯骨，红烛千钟有酒肠。欲起九原谁可友，兰亭修禊晋诸王。","dynasty":"宋代","title":"幽居戏咏"}
{"author":"陆游","content":"白发萧然海上村，犹能草草置清樽。今年项里杨梅熟，绿李来禽不足言。","dynasty":"宋代","title":"小酌"}
{"author":"陆游","content":"尽障东西日，洞开南北堂。漏从闲处永，风自远来凉。客爱炊菰美，僧夸瀹茗香。晓来秋色起，肃肃满筠床。","dynasty":"宋代","title":"伏中官舍极凉戏作"}
{"author":"陆游","content":"侯印从来非所图，赤丁子亦不容呼。著低怯对新棋敌，量减愁逢旧酒徒。生世岂能常役役，酣歌且复和呜呜。扁舟到处皆吾境，莫问桐江与镜湖。","dynasty":"宋代","title":"遣兴二首其一"}
{"author":"陆游","content":"镜里萧萧两鬓衰，闲人正与老相宜。谁知剪烛焚香夜，恰是搓橙破橘时。莫道闭门无逸气，尚能为客诵新诗。君看江海宽多少，是处皆堪理钓丝。","dynasty":"宋代","title":"小饮示座中"}
{"author":"陆游","content":"醉泛蜻蜓浦，咿哑一橹声。陂塘秋水瘦，墟落暮烟生。野店曾留醉，樵翁不记名。相逢虽惘惘，懹抱已先倾。","dynasty":"宋代","title":"泛舟至蜻蜓浦小泊渔村"}
{"author":"陆游","content":"老马骨巉然，虺＊不受鞭。行人争晚渡，归鸟破秋烟。湖海凄凉地，风霜摇落天。吾生半行路，搔首送流年。","dynasty":"宋代","title":"晚过招贤渡"}
{"author":"陆游","content":"病厌追游嬾举觞，今年闭户作重阳。香烟袅袅闲萦几，书卷纷纷静满床。斜日更增秋惨淡，黄花应怪客凄凉。长安光景还如昨，谁醉城南杜曲旁？","dynasty":"宋代","title":"九日小疾不出"}
{"author":"陆游","content":"身如行脚僧，放包即为家；家如道边店，萧然寄天涯。居室如小舟，风扉橹讴哑；坐傍陈琴书，庭下栽杂花。检陋虽可笑，在我则已奢。何以善吾生？念念思无邪。","dynasty":"宋代","title":"秋怀十首末章稍自振起亦古义也"}
{"author":"陆游","content":"袅袅清笳入雪云，白头老守卧中军。自怜到死怀遗恨，不向居延塞外闻。","dynasty":"宋代","title":"冬夜闻角声二首其一"}
{"author":"陆游","content":"千里江山控上流，省郎怀绶去为州。才华故在诸公右，谈笑遥分圣主忧。月堕丽谯喧鼓角，雨余绿野遍锄耰。万家歌舞春风裹，秋浦如今不似秋。","dynasty":"宋代","title":"送韩立道守池州"}
{"author":"陆游","content":"茆舍菱陂北，柴门药圃西。奇云去人近，澹月傍檐低。野迥羊牛下，林昏鸟雀栖。郊墟少还往，父子自扶携。","dynasty":"宋代","title":"舍西夕望"}
{"author":"陆游","content":"公府还家鬓未秋，镜湖南畔决归休。读书精舍岂轻出，采药名山成远游。白堕兴来犹小醉，青精材足更何求。俗间毁誉惟堪笑，常隘韩公咎斗牛。","dynasty":"宋代","title":"岁晚怀镜湖旧隐慨然有作"}
{"author":"陆游","content":"夫子终年醉不醒，若为问我故丁宁？书因遣仆驮黄蘖，诗许登山斸茯苓。畴昔但知悲骥老，即今谁不羡鸿冥？清宵定许敲门否，拟问黄庭两卷经。","dynasty":"宋代","title":"简湖中隐者"}
{"author":"陆游","content":"莫笑衰残百不能，一枝筇杖捷飞腾。山空野火焚秦篆，日澹烟芜遍禹陵。小浦涨潮迎钓艇，疏钟出谷送行僧。踟蹰不觉归途晚，村落人家已上灯。","dynasty":"宋代","title":"出游"}
{"author":"陆游","content":"园林绿叶一番新，桃李吹成陌上尘。玩易焚香消永日，听琴煮茗送残春。隐居正欲求吾志，大患元因有此身。堪笑痴人营富贵，百年赢得冢前麟。","dynasty":"宋代","title":"闲居书事"}
{"author":"陆游","content":"老病龙锺不入城，浊醪麤饭饯余生。未霜村舍秋先冷，无月江天夜自明。出塞虽惭平贼手，下帷聊喜读书声。山童睡熟青灯暗，自拨残炉候药铛。","dynasty":"宋代","title":"秋夜"}
{"author":"陆游","content":"仁和馆外列鹓行，忆送龙舟幸建康。舍北老人同甲子，相逢挥泪说高皇。","dynasty":"宋代","title":"庚申元日口号六首其六"}
{"author":"陆游","content":"太霄帝君神霄府，一日玺书行海寓。筑宫奔走谁敢後，万牛挽材山作础。步虚夜半落云间，玉磬漻漻鸾鹤舞。帝师丞相领使名，侍晨校籍纷如雨。洛阳临淮小睥睨，御史立奏投裔土。从来桑门喜嘲竞，举国冠巾噤无语。古传东海会扬尘，君看此地亦荆榛。霓旌仙仗空遗堵，甃缺台倾知几春！牧儿驱牛啮庭草，谁记剑佩来朝真？斜阳却上笋舆去，沟水泠泠愁杀人！","dynasty":"宋代","title":"护国天王院故神霄玉清万寿宫也废圮略尽而规"}
{"author":"陆游","content":"满川秋获重赬肩，拾穗儿童拥道边。夜夜江村无吠犬，家家市步有新船。夺攘不复忧山越，安乐浑疑是地仙。惟有衰翁最知达，避胡犹记建炎年。","dynasty":"宋代","title":"书喜"}
{"author":"陆游","content":"我酒本小户，痛饮乃有时；意气不相值，终日持空卮。醉或能斋庄，不醉或狂逸，乃知老子狂，非自麴孽出。今日雪始晴，行歌官道傍，超然醒醉间，非庄亦非狂。","dynasty":"宋代","title":"饮酒"}
{"author":"陆游","content":"正见山陂草木芽，狂风忽扫万枝花。病怀久已忘春事，老眼犹能惜物华。枕上有诗频自改，尊中无酒不妨赊。昔人漫道伤幽独，野鹤分巢即是家。","dynasty":"宋代","title":"春晚"}
{"author":"陆游","content":"青菘绿韭古嘉蔬，蓴丝菰白名三吴。台心短黄奉天厨，熊蹯驼峰美不如。老农手自辟幽圃，土如膏肪水如乳。供家赖此不外取，襏襫宁辞走烟雨。鸡豚下箸不可常，况复妄想太官羊。地炉篝火煮菜香，舌端未享鼻先尝。","dynasty":"宋代","title":"菜羹"}
{"author":"陆游","content":"三黜媿公议，再来仍冷官。志无重奋发，身有转衰残。加饭支余息，添衣御早寒。归休应渐近，不是强心宽。","dynasty":"宋代","title":"书直舍壁"}
{"author":"陆游","content":"衰疾怜新鬼，狂豪尚故吾。棋常先客著，行不许儿扶。砚润闲蟾滴，香残冷鸭炉。自怜风味在，尚欲泛江湖。","dynasty":"宋代","title":"衰疾"}
{"author":"陆游","content":"五十忽过二，流年消壮心。避人便小疾，移竹喜微阴。洗瓮闲篘酒，焚香静斫琴。镜中青鬓在，切莫遣愁侵。","dynasty":"宋代","title":"病中戏书"}
{"author":"陆游","content":"枫叶全丹槲叶黄，江城残角伴斜阳。琴书自足闲中乐，天地能容醉后狂。老死山林初不憾，梦游河渭独难忘。谷城黄石今安在，取履犹思效子房。","dynasty":"宋代","title":"霜天杂兴三首其一"}
{"author":"陆游","content":"岁暮风霜惨，村深草棘稠。力衰行每蹇，衣薄鼻多鼽。久矣当长往，悠然尚小留。儿童报炊熟，得饱且忘忧。","dynasty":"宋代","title":"岁暮"}
{"author":"陆游","content":"江头绿暗红稀。燕交飞。忽到当年行处、恨依依。洒清泪。叹人事。与心违。满酌玉壶花露、送春归。","dynasty":"宋代","title":"上西楼（一名相见欢）"}
{"author":"陆游","content":"一枝黎峒桄榔杖，二寸羊城蝳蝐冠。万里来为老人寿，始知天地不胜宽。","dynasty":"宋代","title":"夏日杂题"}
{"author":"陆游","content":"行药来村北，观鱼立水边。忽逢长揖客，能算小行年。酒薄聊赪颊，囊空阙赠钱。时清君未死，访我华山前。","dynasty":"宋代","title":"遇术士饮以卮酒"}
{"author":"陆游","content":"老树霜余已尽红，纵横落叶满庭中。一钩澹澹西南月，万鼓凭凭东北风。赊酒每惭添旧券，读书何计策新功？蓬窗坐睡摧颓甚，隔竹敲茶赖小童。","dynasty":"宋代","title":"冬夜戏书"}
{"author":"陆游","content":"力行可使金如土，笃好能徕马若龙。斗米三钱本常事，风云千载自难逢。","dynasty":"宋代","title":"读唐书"}
{"author":"陆游","content":"今朝溪女留鲜鲫，洒扫茅檐旋置樽。养老不须烦祝鲠，从来楚俗惯鱼餐。","dynasty":"宋代","title":"偶得双鲫"}
{"author":"陆游","content":"早见龙翔上太清，即今孤宦老山城。灵丹不解换凡骨，薄命枉教生太平。积雪楼台增壮观，近春鸟雀有和声。如山吏牍何时了？惆怅西窗晚照明。","dynasty":"宋代","title":"岁晚书怀"}
{"author":"陆游","content":"我家释耒起，远自东封前，诗书守素业，蝉联二百年。长老日零落，念之心惕然。每恐後生辈，或为利欲迁。我少亦知学，蹭蹬及华颠；讼过岂不力，寿非金石坚。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"君不见太傅晚岁具海舟，归欲极意东山游；翰林偶脱夜郎谪，大醉赋诗黄鹤楼。两公穷达何足道，同是逸气横清秋。我无一事行千里，青山白云聊散愁。有酒不换西凉州，无酒不典鷫鷞裘。不作王猛傲睨坐扪虱，不作甯戚悲歌起饭牛。五云覆鼎金丹熟，笙鹤飘然戏十洲。","dynasty":"宋代","title":"与青城道人饮酒作"}
{"author":"陆游","content":"乌柏微丹菊渐开，天高风送雁声哀。诗情也似并刀快，翦得秋光入卷来。","dynasty":"宋代","title":"秋思"}
{"author":"陆游","content":"世事纷纷博局中，岂知造物贷衰翁。短筇倚壁知身健，小甑炊粳喜岁丰。霜近平郊多雁落，雨频断港有船通。更余一事生诗兴，乌柏新添数叶红。","dynasty":"宋代","title":"秋晚衰疾稍平聊识喜怀"}
{"author":"陆游","content":"残年孤寂不堪言，时唤平头驾短辕。老气犹能作罴卧，壮懹谁复记鸿轩？棹歌缥渺城西路，烟树参差埭北村。堪笑怪奇消未尽，夜来还梦属櫜鞬。","dynasty":"宋代","title":"晓出至湖桑埭"}
{"author":"陆游","content":"世事纷纷无已时，劝君杯到不须辞。但能烂醉三千日，楚汉兴亡总不知。","dynasty":"宋代","title":"杂感"}
{"author":"陆游","content":"小市钟声断，高楼月色新。醉眠当大路，狂舞属行人。有客要元亮，无妻谏伯伦。山花信手插，不复惜乌巾。","dynasty":"宋代","title":"醉中作"}
{"author":"陆游","content":"落日愁思把钓钩，南邻借得采菱舟。湖心月上明如昼，树杪风生冷逼秋。壮岁功名惭汗马，暮年心事许沙鸥。桐江一叶真奇策，莫为儿曹作滞留。","dynasty":"宋代","title":"月夜泛小舟湖中三更乃归"}
{"author":"陆游","content":"疏嬾元当与世辞，残年况近乞身期。一官空作读书祟，五斗不供沽酒资。冰拆野塘初灩灩，雪残芳草已离离。物华似有平生旧，不待招呼尽入诗。","dynasty":"宋代","title":"早春池上作"}
{"author":"陆游","content":"大耋年光病日侵，久辞微禄卧山林。虽无叹老嗟卑语，犹有哀穷悼屈心。力薄不能推一饭，义深常愿散千金。夜阑感慨残灯下，皎皎孤怀帝所临。","dynasty":"宋代","title":"冬夜思里中多不济者怆然有赋"}
{"author":"陆游","content":"小倦带余酲，淡淡数棂斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近（十二之九）"}
{"author":"陆游","content":"赐休暂许养衰残，静院翛然昼掩关。酿酒移花调护闷，弄琴洗砚破除闲。与人多忤谗消骨，报国无功愧满颜。一寸归心向谁说，小屏依约剡中山。","dynasty":"宋代","title":"休日"}
{"author":"陆游","content":"架犁架犁唤春农，布谷布谷督岁功。黄云压檐风日美，绿针插水雾雨蒙。年丰远近笑语乐，浦涨纵横舟楫通。东家筑室窗户绿，西舍迎妇花扇红。我方祭灶彻豚酒，盘箸亦复呼邻翁。客归我起何所作，孝经论语教儿童。教儿童，莫匆匆，愿汝日夜勤磨砻，乌巾白紵待至公。","dynasty":"宋代","title":"农事稍间有作"}
{"author":"陆游","content":"江南五月暑犹薄，梅子正黄风雨恶。庭中讼獠不贷人，急甚常如虎遭缚，空斋鼠迹留几尘，赋诗饮酒疑前身。脱归径卧与壁语，敢恨无人问良苦。","dynasty":"宋代","title":"数日诉牒苦多惫甚戏作"}
{"author":"陆游","content":"食饮从来戒失时，衣裘亦复要随宜。老人最索调停处，正在初寒与半饥。","dynasty":"宋代","title":"自咏"}
{"author":"陆游","content":"破裘百结鬓垂蓬，旋过流年旋已空。魔眷属如云尽散，性光明似日方中。极知万事不劳问，欲住一庵谁与同？会向巢居明月夜，五弦横膝写松风。","dynasty":"宋代","title":"欲卜庵居未有胜地作诗识之"}
{"author":"陆游","content":"舍中未报压新醅，闲弄流尘槲叶杯。得醉固佳醒亦好，了无一事到灵台。","dynasty":"宋代","title":"午睡初起"}
{"author":"陆游","content":"万事不挂眼，终年常避人。荒畦荷锄晚，环堵结茆新。病马何劳斥，轻鸥未肯驯。虽惭市门卒，聊作葛天民。","dynasty":"宋代","title":"自咏"}
{"author":"陆游","content":"萧萧白发卧扁舟，死尽中朝旧辈流。万里关河孤枕梦，五更风雨四山秋。郑虔自笑穷耽酒，李广何妨老不侯。犹有少年风味在，吴牋著句写清愁。","dynasty":"宋代","title":"枕上作"}
{"author":"陆游","content":"浸种二月初，插秧四月中，小舟载秧把，往来疾於鸿。吴盐雪花白，村酒粥面浓，长歌相赠答，宛转含豳风。日暮飞桨归，小市鼓冬冬。起居问尊老，勤俭教儿童。何人采此谣，为我告相公，不必赐民租，但愿常年丰。","dynasty":"宋代","title":"夏四月渴雨恐害布种代乡邻作插秧歌"}
{"author":"陆游","content":"憔悴思吴客，凄凉拟岘台。一年秋欲到，两鬓老先催。袅袅菱歌断，翩翩水鸟来。倚阑哦五字，未稳莫轻回。","dynasty":"宋代","title":"登拟岘台"}
{"author":"陆游","content":"梧桐落井床，蟋蟀在书堂。徂岁聿云暮，揽衣慨以慷。一生常蹭蹬，万事略更尝。赖有铭心语，南华论坐忘。","dynasty":"宋代","title":"秋晚"}
{"author":"陆游","content":"身放江湖远，年推里巷尊。邻翁分酒子，羽客借桐孙。决决冰消涧，纤纤柳映门。小车非汉相，时亦到前村。","dynasty":"宋代","title":"偶书"}
{"author":"陆游","content":"往日芜菁不到吴，如今幽圃手亲鉏。凭谁为向曹瞒道，彻底无能合种蔬。","dynasty":"宋代","title":"芜菁"}
{"author":"陆游","content":"蜂儿园里香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"菰蒲风起暮萧萧，烟敛林疏见断桥。白蟹䱥鱼初上市，轻舟无数去乘潮。","dynasty":"宋代","title":"秋日杂咏八首其三"}
{"author":"陆游","content":"我昔旅游秋雨细，建平城东门欲闭。主人迎劳语蝉联，小妇舂炊缟衣袂。长年三老半醉醒，蜀估峡商工算计。须臾灯闇人欲眠，泊船卸驮犹相继。山深水嶮近蛮獠，往往居民杂椎髻。即今屈指四十年，怀抱凄凉真隔世。","dynasty":"宋代","title":"偶与客话峡中旧游"}
{"author":"陆游","content":"闭门谁与乐颓年，旋扫桐阴近酒边。病久一春稀见蝶，雨多六月始闻蝉。官仓求饱真聊尔，山墅怀归每惘然。从此读书仍复嬾，惟留白眼望青天。","dynasty":"宋代","title":"雨後露坐小酌"}
{"author":"陆游","content":"断垄围蔬圃，枯桑系钓查。经行桥独木，伫立路三叉。野卉栖孤蝶，平川起乱鸦榰筇无定处，兴尽即还家。","dynasty":"宋代","title":"舍北野望"}
{"author":"陆游","content":"儿时闻公名，谓在千载前。稍长诵公文，杂之韩杜编。夜辄梦见公，皎若月在天，起坐三叹息，欲见亡繇缘。忽闻高轩过，驩喜忘食眠，袖书拜辕下，此意私自怜。道若九达衢，小智妄凿穿。所愿瞻德容，顽固或少痊。公不谓狂疏，屈体与周旋。骑气动原隰，霜日明山川。匏系不得从，瞻望抱悁悁。画石或十日，刻楮有三年。贱贫未即死，闻道期华颠。他时得公心，敢不知所传。","dynasty":"宋代","title":"别曾学士"}
{"author":"陆游","content":"高人鬻骆放柳枝，豪士骏马换蛾眉。人间解事谁如我？小蹇山童自谓宜。","dynasty":"宋代","title":"即事"}
{"author":"陆游","content":"客里逢秋醉似泥，空堂独卧意凄迷。乱号庭树西风急，斜挂城楼北斗低。末路敢贪请鹤料，微官久厌驾鸡栖。平生玉局经行地，拟乞冰衔隐剡溪。","dynasty":"宋代","title":"双清堂醉卧"}
{"author":"陆游","content":"畏暑不巾袜，步月榰短筇，瘦身发鬅鬙，顾影如孤松。径幽萤阖开，池涨鱼噞喁。飞泉穿北垣，珠玉相撞舂。东湖更奇绝，百亩银初熔，但能抱琴往，绝恨欠鹤从。重露倾荷盘，微风堕芙蓉。欢言美清夜，缥渺吹疏钟。空中飞僊人，粲然冰雪容，笑我老尘世，不记瑶台逢。","dynasty":"宋代","title":"月下作"}
{"author":"陆游","content":"养生孰为本，元气不可亏。秋毫失固守，金丹亦奚为！所以古达人，一意坚自持。魔鬼虽百万，敢犯堂堂师！","dynasty":"宋代","title":"杂感"}
{"author":"陆游","content":"平生独何幸，命若与人谋。疲懦逃深责，空疏得早休。位卑轻得丧，迹远少恩雠。莫怪归耕乐，文园久倦游。","dynasty":"宋代","title":"杂兴六首其四"}
{"author":"陆游","content":"坚壁临江日，人疑制敌疏。安知百万虏，锐尽浃旬余。智出常情表，功如定计初。云何媢公者，不置箧中书？","dynasty":"宋代","title":"刘太尉挽歌辞"}
{"author":"陆游","content":"钞书字细眼犹明，捣药声清疾渐平。桐叶雨边寻断梦，菊花香里散余酲。人间荣辱知难到，纸上兴亡看亦轻。惟恨暮年交旧少，满怀情话向谁倾？","dynasty":"宋代","title":"戏咏闲适"}
{"author":"陆游","content":"半饥半饱随时过，无客无书尽日闲。童子贪眠呼不省，狸奴恋暖去仍还。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"少年已遂遁山林，何况霜毛两鬓侵。习气尚存诗入梦，病根未去药关心。猿知秋近啼先苦，鹤阅年多顶渐深。不忍顿疏风月在，粗能扶杖即登临。","dynasty":"宋代","title":"散怀"}
{"author":"陆游","content":"省中地禁清昼长，侍史深注熏笼香。荣名挽公公不住，东皋归去栽花忙。毵毵华发映朱绂，同舍半已排云翔。正如少陵入严幕，本自不用尚书郎。向令封侯佩金印，不然草诏直玉堂。万锺会作梦幻过，三径空叹松菊荒。乐天十年履道宅，赞皇一夕平泉庄。公看富贵定何物，一笑乃复坐此妨。东皋乐哉日成趣，簪花起舞当自强。知公能容贱子狂，请赋式微之二章。","dynasty":"宋代","title":"题阎郎中溧水东皋园亭"}
{"author":"陆游","content":"鹊下川原黑，船行浦漵空。桥灯摇水影，楼角散天风。野眺飞埃外，渔歌冷翠中。不须嘲病翼，要是脱樊笼。","dynasty":"宋代","title":"郭西"}
{"author":"陆游","content":"明窗松石供琴荐，小鼎山泉煮药苗。乞得奉祠还自愧，犹将名姓到中朝。","dynasty":"宋代","title":"奉祠"}
{"author":"陆游","content":"采莲吴姝巧笑倩，小舟点破烟波面。双头折得欲有赠，重重叶盖羞人见。女伴相邀拾翠羽，归棹如飞那可许。倾鬟障袖不应人，遥指石帆山下雨。","dynasty":"宋代","title":"采莲曲"}
{"author":"陆游","content":"少年虽婚宦，淡然本无欲。婆娑三亩园，自叹不啻足。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"困厄身垂老，登临意未平。暮烟迷草色，宿雨壮溪声。往古飞鸿汉，浮名脱发轻。平生五字律，自笑尚关情。","dynasty":"宋代","title":"登山"}
{"author":"陆游","content":"老子今年懒赋诗，风光料理鬓成丝。青羊宫里春来早，初见梅花第一枝。","dynasty":"宋代","title":"城南寻梅得绝句四首其一"}
{"author":"陆游","content":"明窗短壁拂蛛丝，常是江边送客时。留滞锦城生白发，不如巢燕有归期。","dynasty":"宋代","title":"城北青莲院方丈壁间有画燕子者过客多题诗予"}
{"author":"陆游","content":"二杯兀兀复腾腾，服气烧丹总不能。借问生涯在何许，孤舟风雨伴渔灯。","dynasty":"宋代","title":"赠道友"}
{"author":"陆游","content":"旧弼初收召，惟公力赞扬。都亭移供帐，全魏彻封疆。大度宁猜阻，群言自中伤。拳拳虚左意，犹可质穹苍。","dynasty":"宋代","title":"太师魏国史公挽歌词五首其四"}
{"author":"陆游","content":"白首元无一事成，朝来大笑绝冠缨。花飞早已知春减，漏尽宁容更夜行？萧散且为无算饮，猖狂未免不平鸣。玉关青海今安在，麦野桑村送此生。","dynasty":"宋代","title":"白首"}
{"author":"陆游","content":"不染元规一点尘，行歌偶到锦江滨。淋漓诗酒无虚日，判断莺花又过春。客路柳阴初堕絮，还家梅子欲生仁。更须作意勤相过，要信年光属散人。","dynasty":"宋代","title":"自蜀州暂还成都奉简诸公"}
{"author":"陆游","content":"挥袖谢人间，一窗如海宽。鹿麛为老伴，松屑当朝餐。自悟达生理，尽容非意干。却嫌孤寂甚，支灶学烧丹。","dynasty":"宋代","title":"初夏杂咏"}
{"author":"陆游","content":"泽国春多雨，龟堂病少悰。虽名旧朝士，其实老耕农。一点苇间火，数声烟外钟。诗材故不乏，处处起衰慵。","dynasty":"宋代","title":"龟堂雨後作"}
{"author":"陆游","content":"寄奴谈笑取秦燕，愚智皆知晋鼎迁。独为桃源人作传，固应不仕义熙年。","dynasty":"宋代","title":"书陶靖节桃源诗後"}
{"author":"陆游","content":"当年买酒醉新丰，豪士相期意气中。插羽军书立谈办，如山铁骑一麾空。玉关久付清宵梦，笠泽今成白发翁。堪笑灯前如意舞，尚将老健压诸公。","dynasty":"宋代","title":"醉中戏作"}
{"author":"陆游","content":"青衫初入九重城，结友尽豪英。蜡封夜半传檄，驰骑谕幽并。时易失，志难城，鬓丝生。平章风月，弹压江山，别是功名。","dynasty":"宋代","tags":"忆旧，抒愤","title":"诉衷情·青衫初入九重城"}
{"author":"陆游","content":"临觞本不饮，忧多自成醉。四方行万里，不见埋忧地。忆昔入京都，宝马摇香鬃。酣饮青楼夜，歌声在半空。去日不可挽，华发忽垂领。娟娟峨眉月，相对作凄冷。月落照空床，不寐听寒螿。早知忧随人，何用去故乡。","dynasty":"宋代","title":"寒夜遣怀"}
{"author":"陆游","content":"夸士骑牛著铁冠，往来城市拥途观。争如老子无奇怪，惟是蓑衣伴钓竿。","dynasty":"宋代","title":"杂咏"}
{"author":"陆游","content":"黄昏来扣野人扉，笑语欣欣意不迟。葑火正红煨芋美，不妨秉炬雪中归。","dynasty":"宋代","title":"对食戏作"}
{"author":"陆游","content":"寿年本偶尔，亦与富贵同；一日复一日，遂作八十翁。几杖称大耋，貂蝉号三公。信手忽成卢，孰为拙与工？","dynasty":"宋代","title":"杂兴"}
{"author":"陆游","content":"篱菊犹堪采落英，一尊玉瀣酿初成。今宵要向中庭饮，不展华茵展月明。","dynasty":"宋代","title":"新酿熟小饮"}
{"author":"陆游","content":"落日疏林数点鸦，青山阙处是吾家。归来何事添幽致，小灶灯前自煮茶。","dynasty":"宋代","title":"自法云归"}
{"author":"陆游","content":"疾步登城殊未衰，欣然一笑掷筇枝。正当闲似白鸥处，不减健如黄犊时。秋野烟云横惨淡，暮天楼阁倚参差。高吟醉舞忘归去，乞与丹青画怪奇。","dynasty":"宋代","title":"暇日行城上同行追不能及"}
{"author":"陆游","content":"百钱薪买绿蓑衣，不羡黄金带十围。枯柳坡头风雨急，凭谁画我荷鉏归？","dynasty":"宋代","title":"蔬圃绝句"}
{"author":"陆游","content":"姓名无复世人闻，静处何妨独策勋。久矣不堪东阁客，归哉无媿北山文。横林霜近有丹叶，平野雨余多断云。更喜鸬鹚来渐熟，一溪烟水与中分。","dynasty":"宋代","title":"野堂"}
{"author":"陆游","content":"庭下讼诉如堵墙，案上文书海茫茫，酒酸朒冷不得尝，椎床大叫欲发狂。故人书来索文章，岂知吏责终岁忙。寒龟但欲事缩藏，病骥敢望重腾骧？日曛稍退凫鹜行，小山丛竹堂东厢。呼儿深炷铜炉香，楚骚为我祓不祥。","dynasty":"宋代","title":"比得朋旧书多索近诗戏作长句"}
{"author":"陆游","content":"海上轻鸥何处寻，烟波万里信浮沉。今朝忽向船头见，消尽平生得丧心。","dynasty":"宋代","title":"鸥"}
{"author":"陆游","content":"终日坐茅亭，萧然倚素屏。儿圆点茶梦，客授养鱼经。马以鸣当斥，龟缘久不灵。诗成作吴咏，及此醉初醒。","dynasty":"宋代","title":"茅亭"}
{"author":"陆游","content":"白鹤峰前试吏时，尉曹诗酒乐新知。伤心忽入西窗梦，同在峬村折荔枝。","dynasty":"宋代","title":"予初仕为宁德县主簿而朱孝闻景参作尉情好甚"}
{"author":"陆游","content":"绛英翠蔓亦佳哉，零乱空庭码瑙杯。遍雨新花天有意，定知闲客欲闲来。","dynasty":"宋代","title":"游弥牟菩提院庭下有凌霄藤附古楠其高数丈花已零落满地"}
{"author":"陆游","content":"桃李成尘浑不数，海棠也作臙脂雨；清明未到春已空，枝上流莺替人语。逢春日日合醉归，莫笑典衣穷杜甫。生时不肯浇舌本，死後空持酹坟土。门前三百里湖光，天与先生作醉乡。银杯羽化不须叹，多钱使人生窟郎。","dynasty":"宋代","title":"贫甚卖常用酒杯作诗自戏"}
{"author":"陆游","content":"久衰岂是见人时，健忘偏于养性宜。噉饭著衣常苦嬾，为谁欲理一团丝？","dynasty":"宋代","title":"岁暮"}
{"author":"陆游","content":"玉船潋灩酌鹅黄，菊欲残时抵死香。似与幽人为醉地，清笳声里一天霜。","dynasty":"宋代","title":"新酿熟小饮"}
{"author":"陆游","content":"一榼无时可醉吟，一藤随处得幽寻。先须挽取银河水，净洗人间尘雾心。","dynasty":"宋代","title":"冬晴与子坦子聿游湖上"}
{"author":"陆游","content":"孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。","dynasty":"宋代","title":"杂感五首其一"}
{"author":"陆游","content":"牛乳抨酥瀹茗芽，蜂房分蜜渍棕花。旧知石芥真尤物，晚得蒌蒿又一家。疏索乡邻缘老病，团栾儿女且喧哗。古人不下藜羹糁，斟酌龟堂已太奢。","dynasty":"宋代","title":"戏咏山家食品"}
{"author":"陆游","content":"狼烟不举羽书稀，幕府相从日打围。最忆定军山下路，乱飘红叶满戎衣。","dynasty":"宋代","title":"怀旧"}
{"author":"陆游","content":"度岭穿林一径斜，旋篝新火试新茶。箬包粉饵祠寒食，雨湿青鞋上若耶。石罅微泉来滴沥，溪涯老木卧槎牙。不须苦觅东柯谷，是处云山可寄家。","dynasty":"宋代","title":"云门道中"}
{"author":"陆游","content":"乌桕迎霜已半丹，哦诗终日合凭栏。霜高木落应尤好，长挂西窗更怕寒。","dynasty":"宋代","title":"子龙求烟雨轩诗口占绝句二首其一"}
{"author":"陆游","content":"积雪欲照夜，老鸡方唱晨。诸公逝已久，幽梦忽相亲。话旧殷懃意，追欢见在身。悠然又惊觉，抚枕一悲辛。","dynasty":"宋代","title":"梦韩咎咎王季夷诸公"}
{"author":"陆游","content":"常笑相如赋上林，肯为子政铸黄金。心光自发谁能障？踵息无声不厌深。摇齿复牢堪决肉，枯颅再茁已胜簪。老松涧底虽终弃，霜雪元知不解侵。","dynasty":"宋代","title":"纵笔"}
{"author":"陆游","content":"吴地清明未减寒，梨花初动杏花残。平沙漫漫人争度，微雨萧萧客跨鞍。野寺吹螺作春会，山邮籴米具朝餐。已开九帙吾何觊，时说金丹强自宽。","dynasty":"宋代","title":"出游"}
{"author":"陆游","content":"梦饮成都好事家，新妆执乐雁行斜。赬肩郫县千筒酒，照眼彭州百驮花。醉帽倾欹歌未阕，罚觥潋灩笑方哗。霜钟唤觉晨窗白，自怪无端一念差。","dynasty":"宋代","title":"梦蜀"}
{"author":"陆游","content":"行年三十忆南游，稳驾沧溟万斛舟。常记早秋雷雨霁，柁师指点说流求。","dynasty":"宋代","title":"感昔"}
{"author":"陆游","content":"人间荣瘁固难穷，岁月推迁即老翁。马骏初非凡眼识，源深终与大川通。细思渭北希高价，终胜淮南诮发蒙。莫学三山顽钝叟，一生空耗太仓红。","dynasty":"宋代","title":"次韵邢德允见赠"}
{"author":"陆游","content":"水汎轻摇楫，山行稳跨驴。朝晡半晴雨，闾里杂樵渔。野鹜浮寒浦，饥鸦集老樗。店家看坏壁，忽见昔年书。","dynasty":"宋代","title":"村店"}
{"author":"陆游","content":"碓舍临山路，牛栏隔草烟。问今何岁月，恐是结绳前。","dynasty":"宋代","title":"过村舍"}
{"author":"陆游","content":"鸡栖及我未掩扉，犬虽远出暮自归，司晨警夜职交举，簸糠弃粒报亦微。查查双鹊更媿汝，庭树夜宿常相依，岂怜主人老寂寞，暖热蓬户不忍违。养鸱甚恩健即去，养鹰虽久饱亦飞。嗟哉物性厚薄异，使我隐几空歔欷！","dynasty":"宋代","title":"物有可叹者因戏作数语以识之"}
{"author":"陆游","content":"扫地垂帘坐草亭，东风吹颊醉初醒。睡蛇死後魔无力，疾竖降来药有灵。在手残梅香淡泊，傍檐幽鸟语丁宁。老人不是神通妙，世事元来要饱经。","dynasty":"宋代","title":"草亭独坐"}
{"author":"陆游","content":"瓜蔓缘篱竹，芦芽刺岸沙。横陂浮雁鹜，古道暗桑麻。适遇扶犁叟，同休织屦家。村童亦可念，唤客手吒叉。","dynasty":"宋代","title":"晚步湖塘少休民家"}
{"author":"陆游","content":"有客饷珍草，发奁惊绝奇，正尔取嚼齕，炮制不暇施。异香透昆仑，清水生玉池，至味不可名，何止甘如饴。儿稚喜语翁，雪颔生黑丝。老病失所在，便欲弃杖驰。晨鸡唤梦觉，齿颊余甘滋。寄声山中友，安用求金芝。","dynasty":"宋代","title":"梦有饷地黄者味甘如蜜戏作数语记之"}
{"author":"陆游","content":"扇边生怕庾公尘，索笑来游锦水滨。四野云齐初酿雪，一枝梅动已催春。绿尊有味能消日，白发无情不贷人。商略此生何所恨，太平时得自由身。","dynasty":"宋代","title":"对酒"}
{"author":"陆游","content":"衡门病卧动经旬，岁晚况堪风雨频。晴日一窗殊慰眼，清霜万瓦更宜人。开书顿失昏花坠，试茗初看白乳新。南埭东陂从此好，剩将红蕊插乌巾。","dynasty":"宋代","title":"喜晴"}
{"author":"陆游","content":"采花枝上宝旛新，看遍秦山楚水春。村舍不知时节换，傍檐百舌苦撩人。","dynasty":"宋代","title":"立春"}
{"author":"陆游","content":"蜂儿园裹香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"赫赫能令京兆死，沾沾正坐魏其愚。何如陆子山行乐，胪膊常悬酒一壼？","dynasty":"宋代","title":"秋兴"}
{"author":"陆游","content":"许国虽坚鬓已斑，山南经岁望南山。横戈上马嗟心在，穿堑环城笑虏孱。日暮风烟传陇上，秋高刁斗落云间。三秦父老应惆怅，不见王师出散关。","dynasty":"宋代","title":"观长安城图"}
{"author":"陆游","content":"笑唤枯筇蹋夕阳，探春聊作静中忙。高枝鹊语如相命，幽径梅开秪自香。苔蚀断碑惊世换，钟来废寺觉城荒。谪仙未必无遗恨，老欠题诗到夜郎。","dynasty":"宋代","title":"昭德堂晚步"}
{"author":"陆游","content":"肉食养老人，古虽有是说，修身以待终，何至陷饕餮。晨烹山蔬美，午漱石泉洁，岂役七尺躯，事此肤寸舌。","dynasty":"宋代","title":"杂感"}
{"author":"陆游","content":"生涯数畦菜，心事一溪云。樵担斜阳下，渔歌静夜闻。门无俗驾到，厨有远泉分。但了曲糵事，功名乌足云。","dynasty":"宋代","title":"生涯四首其一"}
{"author":"陆游","content":"谢事久悬车，为农嬾荷鉏。破裘寒旋补，残发短犹梳。槁木忘荣谢，闲云任卷舒。心知老当逸，先罢夜观书。","dynasty":"宋代","title":"闲记老境"}
{"author":"陆游","content":"蜀栈秦关岁月遒，今年乘兴却东游。全家稳下黄牛峡，半醉来寻白鹭洲。黯黯江云瓜步雨，萧萧木叶石城秋。孤臣老抱忧时意，欲请迁都涕已流。","dynasty":"宋代","title":"登赏心亭"}
{"author":"陆游","content":"闲过石犀祠，登堂一叹欷。江回陵谷变，碑断市朝非。荒圃连寒垄，斜阳映夕霏。兴亡俱昨梦，惆怅跨驴归。","dynasty":"宋代","title":"谒石犀庙"}
{"author":"陆游","content":"远檐新叶著啼莺，睡起东窗一榻横。愁衮衮来疑有约，春堂堂去恨无情。鹘飞局上新棋势，龙吼床头古剑声。莫叹柴荆无客到，绿尊还对暮山倾。","dynasty":"宋代","title":"遣兴"}
{"author":"陆游","content":"鲈肥菰脆调羹美，荞熟油新作饼香。自古达人轻富贵，例缘乡味忆还乡。","dynasty":"宋代","title":"初冬绝句"}
{"author":"陆游","content":"樵风溪上弄扁舟，濯锦江边忆旧游。豪竹哀丝真昨梦，爽砧繁杵又惊秋。坠枝橘熟初堪翦，浮瓮醅香恰受篘。莫道身闲总无事，孤灯夜夜写清愁。","dynasty":"宋代","title":"秋兴"}
{"author":"陆游","content":"久从昭代乞残骸，荷锸随行偶未埋。四壁尽空君勿怪，才留一物即关怀。","dynasty":"宋代","title":"室中屏去长物戏作"}
{"author":"陆游","content":"孤云两角不可行，望云九井不可渡。嶓冢之山高插天，汉水滔滔日东去。高皇试剑石为分，草没苔封犹故处。将坛坡陀过千载，中野疑有神物护。我时在幕府，来往无晨暮。夜宿沔阳驿，朝饭长木舖。雪中痛饮百榼空，蹴踏山林伐狐兔。耽耽北山虎，食人不知数。孤儿寡妇雠不报，日落风生行旅惧。我闻投袂起，大呼闻百步，奋戈直前虎人立，吼裂苍崖血如注。从骑三十皆秦人，面青气夺空相顾。国家未发度辽师，落魄人间傍行路。对花把酒学酝藉，空辱诸公诵诗句。即今衰病卧在床，振臂犹思傋征戍。南人孰谓不知兵？昔者亡秦楚三户！","dynasty":"宋代","title":"十月二十六日夜梦行南郑道中既觉恍然揽笔作"}
{"author":"陆游","content":"荒林枭独啸，野水鹅群鸣。我坐蓬窗下，答以读书声。悲哉白发翁，世事已饱更。一身不自恤，忧国涕纵横。永怀天宝末，李郭出治兵；河北虽未下，要是复两京。三千同德士，百万羽林营；岁周一甲子，不见胡尘清。贼酋实孱王，贼将非人英，如何失此时，坐待奸雄生？我死骨即朽，青史亦无名。此诗倘不作，丹心尚谁明？","dynasty":"宋代","title":"春夜读书感怀"}
{"author":"陆游","content":"蒲萄酒绿似江流，夜燕唐家帝子楼。约住筦弦呼羯鼓，要渠打散醉中愁。","dynasty":"宋代","title":"越王楼"}
{"author":"陆游","content":"身堕黄尘每慨然，携儿萧散亦前缘。聊凭方外巾盂净，一洗人间匕箸膻。静院春风传浴鼓，画廊晚雨湿茶烟。潜光寮里明窗下，借我消摇过十年。","dynasty":"宋代","title":"饭昭觉寺抵暮乃归"}
{"author":"陆游","content":"天为疏慵剩与闲，一庵青嶂白云间。衲僧过别归庐阜，羽客来寻说华山。冬笋生林龙（左角右戢），寒泉落涧佩珊珊。俗人自是无因到，虽设柴门不上关。","dynasty":"宋代","title":"闲中富贵"}
{"author":"陆游","content":"天公似欲假余龄，鍼石年来幸小停。微火暖炉娱独夜，断云吐月缟中庭。眼前乐事寒醅绿，身後虚名蠹简青。赖有古人同此志，傍观不用叹伶仃。","dynasty":"宋代","title":"夜坐"}
{"author":"陆游","content":"堂静僧闲普请疏，炉红毡暖放参余。莲花池上容投社，椰子身中悔著书。茶试赵坡如泼乳，芋来犀浦可专车。放翁一饱真无事，拟伴园头日把鉏。","dynasty":"宋代","title":"晚过保福"}
{"author":"陆游","content":"一篇旧草天台赋，六幅新传太华图。占尽人间清绝事，紫藤香起竹根炉。","dynasty":"宋代","title":"秋思"}
{"author":"陆游","content":"采藤持织履，剥楮治为冠。看剑心空壮，骑驴骨本寒。病多辞酒伴，老甚解祠官。赖有扁舟在，秋涛万里宽。","dynasty":"宋代","title":"龟堂自咏"}
{"author":"陆游","content":"常笑相如赋上林，肯为子政铸黄金。心光自发谁能障？踵息无声不厌深。摇齿复牢堪决肉，枯颅再茁已胜簪。老松涧底虽终弃，霜雪元知不解侵。","dynasty":"宋代","title":"纵笔"}
{"author":"陆游","content":"瞿昙起西域，老氏奋中州。谈理一家说，蠹民千载忧。横流当有自，独立岂相仇。垂世诗书在，儿童勿外求。","dynasty":"宋代","title":"秋夜纪怀"}
{"author":"陆游","content":"学道先养气，吾闻三住章。屏除金鼎药，糠秕玉函方。凛凛春冰履，兢兢拱璧藏。高谈忘力守，此病最膏肓。","dynasty":"宋代","title":"养气"}
{"author":"陆游","content":"我看浮名如脱发，誓暮收身老岩穴。座延穷鬼心不疑，炉锺横财渠自别。乐哉今为八十翁，神交园绮商山中。烹葵剥枣及时序，烂醉黍酒歌邠风。","dynasty":"宋代","title":"闲中信笔二首其一追和陈去非韵其一追和王履"}
{"author":"陆游","content":"畏暑不巾袜，步月榰短筇，瘦身发鬅鬙，顾影如孤松。径幽萤阖开，池涨鱼噞喁。飞泉穿北垣，珠玉相撞舂。东湖更奇绝，百亩银初熔，但能抱琴往，绝恨欠鹤从。重露倾荷盘，微风堕芙蓉。欢言美清夜，缥渺吹疏钟。空中飞僊人，粲然冰雪容，笑我老尘世，不记瑶台逢。","dynasty":"宋代","title":"月下作"}
{"author":"陆游","content":"早岁传闻月旦评，殿门邂逅眼偏明。当时一坐推谈止，今日丛林见话行。老卧烟村身偶在，夜开蠹纸泪如倾。岂知三十余年後，河洛胡尘讫未平？","dynasty":"宋代","title":"夜阅箧中书偶得李德远数帖因思昔相从时所言"}
{"author":"陆游","content":"武王在时教歌舞，那知泪洒西陵土。君已去兮妾独生，生何乐兮死何苦！亦知从死非君意，偷生自是惭天地。长夜昏昏死实难，孰知妾死心所安。","dynasty":"宋代","title":"铜雀妓"}
{"author":"陆游","content":"探梅方忆雪中归，转眼青青子满枝。筑圃漫为娱老计，劈牋又赋送春诗。乞身何日还初服？坐食终年媿圣时。睡起西窗澹无事，一枰闲看客争棋。","dynasty":"宋代","title":"次韵范参政书怀"}
{"author":"陆游","content":"世上元无第一筹，此身只合卧沧洲。橹摇渔浦苍茫月，帆带松江浩荡秋。有酒人家皆可醉，无僧山寺亦闲游。老来阅尽荣枯事，万变惟应一笑酬。","dynasty":"宋代","title":"孤坐无聊每思江湖之适"}
{"author":"陆游","content":"稚荷出水榴花开，长笛圜鼙送举杯。村邻相乐君勿笑，要是安健无凶灾。","dynasty":"宋代","title":"即席四首其一"}
{"author":"陆游","content":"陂水白茫茫，草烟湿霏霏。牧童一声笛，落日无馀晖。遥山已渐隐，村巷亚竹扉。老翁延我入，苦谢柿栗微。幸逢岁有秋，一醉君勿违。念此动中怀，命驾吾将归。","dynasty":"宋代","title":"初秋梦故山觉而有作四首其一"}
{"author":"陆游","content":"世事何由可控抟？故山归卧有余欢。涧泉见底药根瘦，石室生云丹灶寒。人远忽闻清啸起，山开频得异书看。一朝出赴安期约，万里烟霄驾紫鸾。","dynasty":"宋代","title":"梦中作"}
{"author":"陆游","content":"馀疾三分在，闲愁一点无。书能伴孙读，身欲却人扶。霁日鸦鸣乐，清霜草蔓枯。南山送僧炭，随事且开炉。","dynasty":"宋代","title":"开炉"}
{"author":"陆游","content":"宽袂新裁大布裘，低篷初买小渔舟。旧交只有青山在，壮志皆因白发休。漫道卧罴吞貉子，安能淅米向矛头？山园芋栗秋方熟，一饱今知本易谋。","dynasty":"宋代","title":"遣怀"}
{"author":"陆游","content":"不媿衰翁雪鬓新，出门也复整乌巾。梅花隔水香撩客，野鸟穿林语唤人。长日难消惟泥酒，灾年不死又违春。吾儿已到新安未？想掬清溪洗客尘。","dynasty":"宋代","title":"二月三日春色粲然步至湖上"}
{"author":"陆游","content":"斜阳孤影叹伶仃，横案乌藤坐草亭。闲久更知贫有味，病多那责药无灵。农书甚欲从师授，忍字常须作座铭。更喜友生能饷酒，欣然一醉倒长瓶。","dynasty":"宋代","title":"幽居遣怀三首其二"}
{"author":"陆游","content":"流光冉冉迫崦嵫，常抱秋风宋玉悲。才尽已无枫落句，身存又见雁来时。自怜闭户庞眉叟，初对还家大耳儿。一盏青灯照寒影，不妨细举别来诗。","dynasty":"宋代","title":"秋兴"}
{"author":"陆游","content":"江天淡碧云如扫。蘋花零落莼丝老。细细晚波平。月从波面生。渔家真个好。悔不归来早。经岁洛阳城。鬓丝添几茎。","dynasty":"宋代","title":"菩萨蛮其一"}
{"author":"陆游","content":"雨点万珠落，水声群马奔。才能脱危路，未遽定惊魂。一扫枕中梦，即归江上村。村醪莫嫌薄，随事有鸡豚。","dynasty":"宋代","title":"雨中别同朝诸公"}
{"author":"陆游","content":"新竹侵幽幔，疏莲散远汀。研朱朝点易，捣櫱夜潢经。岩壑知心赏，琴樽乐性灵。会当烦太史，一奏少微星。","dynasty":"宋代","title":"北斋"}
{"author":"陆游","content":"暑气满天地，薄暮加烦促。清风吹急雨，集我北窗竹。竹声萧萧固自奇，况得雨声相发挥。令人忽忆云门寺，半夜长松堕雪时。","dynasty":"宋代","title":"雨声"}
{"author":"陆游","content":"离离远树傍烟津，又见清秋一岁新。老眼厌看南北路，流年暗换往来人。铸金遗像谁能记？执玉来朝适已陈。况我风中断蓬耳，夕阳空复一伤神。","dynasty":"宋代","title":"门外独望"}
{"author":"陆游","content":"老作孤舟客，秋涛涨小江。林昏见飞磷，村近有惊尨。天阔三更月，篷低一尺窗。鱼餐虽草草，聊喜到吾邦。","dynasty":"宋代","title":"泝小江饭舟中"}
{"author":"陆游","content":"吾今归哉复归哉，草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但馀一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"胡床移就菊花畦，饮具酸寒手自携。野实似丹仍似漆，村醪如蜜复如齑。传芳那解烹羊脚，破戒犹惭擘蟹脐。一醉又驱黄犊出，冬晴正要饱耕犁。","dynasty":"宋代","title":"今年立冬後菊方盛开小饮"}
{"author":"陆游","content":"老至衰滋剧，秋高病尚侵。坐看儿学字，卧听客弹琴。囷满雀方斗，栖寒鸡欲瘖。世情元自嬾，不是事违心。","dynasty":"宋代","title":"闲趣"}
{"author":"陆游","content":"身闲僊不远，食足富何加。庭卧长生犊，园开手种花。狂歌声跌宕，醉草笔横斜。八十明年是，衰残岂复嗟。","dynasty":"宋代","title":"自喜"}
{"author":"陆游","content":"平生薄名宦，所愿得早休。奔走三十年，镜中霜鬓秋。归踏长安道，恍然皆旧游，处处见题名，始惊岁月遒。西湖隔城门，放浪输白鸥。当时见种柳，已足系巨舟。挂冠当自决，安用从人谋；勿以有限身，常供无尽愁。","dynasty":"宋代","title":"还都"}
{"author":"陆游","content":"万物各有时，蟋蟀以秋鸣。我老自少眠，那得憎此声。","dynasty":"宋代","title":"杂兴"}
{"author":"陆游","content":"囊空如客路，屋窄似僧寮。得饭多菰米，烹蔬半药苗。草生初失径，笋放欲干霄。不道弓旌误，虞人自畏招。","dynasty":"宋代","title":"贫居"}
{"author":"陆游","content":"溪上秋来风露清，萧然浴罢葛衣轻。看云舒卷了穷达，见月亏盈知死生。老去关心惟药裹，闲中消日付棋枰。故人书札频相问；何日芒鞋上赤城？","dynasty":"宋代","title":"溪上"}
{"author":"陆游","content":"放翁真个是村翁，钓渭耕莘事不同。蹴蹋烟云两芒屩，凭陵风雪一篷笼。屡经骇浪身终免，遍阅浮沤寿未穷。幸有春衣堪换酒，道边醉卧示神通。","dynasty":"宋代","title":"村翁"}
{"author":"陆游","content":"昔戍西陲时，凭高望中原，愿欲乘天风，往吊绮与园。有志莫能遂，怅望商山魂。遥想山中人，岁时奠芳荪，夕阳萧鼓散，高柳拥庙门。老来更事多，考古见本根，乃知当时事，祸福未易言。千载信悠悠，浩叹掩绿尊。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"秋堂露气清，萧爽入毛骨；葛裯耿无寐，坐待山月没。湿萤飞不起，熠熠依衰草。劲风西北号，落叶纷可扫。老生惜岁月，烈士志功名。登临送将去，非复儿女情。悬知青海边，杀气横千里。良时不可失，胡行速如鬼。","dynasty":"宋代","title":"感秋"}
{"author":"陆游","content":"素意幽栖物外，尘缘浪走天涯。归来犹幸身强健，随分作山家。已趁余寒泥酒，还乘小雨移花。柴门尽日无人到，一径傍溪斜。","dynasty":"宋代","title":"乌夜啼（八之五）"}
{"author":"陆游","content":"日日邅途处处诗，书生活计绝堪悲。江云垂地滩风急，一似前年上硖时。","dynasty":"宋代","title":"自三泉泛嘉陵至利州"}
{"author":"陆游","content":"正苦中天赫日流，房栊忽复变飕飀。云生江浦初成暝，叶下亭皋剩作秋。移穴族行怜垤蚁，争巢妇去叹林鸠。人间寒暑何穷已，碪杵行闻治褐裘。","dynasty":"宋代","title":"欲雨"}
{"author":"陆游","content":"女郎花开春事阑，王孙草长思妇叹。蜂酿蜜脾犹未熟，雨催梅颊已微丹。","dynasty":"宋代","title":"晚春东园作"}
{"author":"陆游","content":"黍酒浓浮瓮，瓜葅绿映盘。老便藜粥美，病喜粟浆酸。纱帽新裁稳，絁袍旧制宽。村居亦何好？聊用发诗端。","dynasty":"宋代","title":"村居"}
{"author":"陆游","content":"扇子峡中有隐士，清江一曲照柴荆。当时船急失一见，至今空忆暮猿声。","dynasty":"宋代","title":"怀旧三首其一"}
{"author":"陆游","content":"死去元知万事空，但悲不见九州同。王师北定中原日，家祭无忘告乃翁。","dynasty":"宋代","tags":"古诗三百首，爱国，忧国忧民，早教古诗100首","title":"示儿"}
{"author":"陆游","content":"吾州古梅旧得名，云蒸雨渍绿苔生。一枝只好僧窗看，莫售千金入凤城。","dynasty":"宋代","title":"梅花绝句"}
{"author":"陆游","content":"剑南作客岁再淹，正如病翼遭（米加离）黏。短衣射虎性所乐，不耐龌龊垂车幨。今晨偶出得一快，欣然意若脱楚钳。晓星已疏更磊磊，残月欲尽犹纤纤。鸡鸣已与夜漏断，鸦起似逐朝阳暹。扬鞭走马忘老惫，自笑狂疾何由砭。","dynasty":"宋代","title":"六月二十五日晓出郊"}
{"author":"陆游","content":"东方星磊磊，西舍鸡喔喔。万虑集五更，吾睡无由著。世事如饮酒，不献自无酢。开窗起危坐，送月西南落。","dynasty":"宋代","title":"待旦"}
{"author":"陆游","content":"滴沥珠玑翠壁间，遭时曾得奉龙颜。栏倾甃缺无人管，满院松风昼掩关。","dynasty":"宋代","title":"过武连县北柳池安国院煮泉试日铸顾渚茶院有"}
{"author":"陆游","content":"露浓压架葡萄熟，日嫩登场罢亚香。商略人生如意事，及身强健得还乡。","dynasty":"宋代","title":"秋思"}
{"author":"陆游","content":"先生醉后即高歌，千古英雄奈我何。花底一壶天所破，不曾饮尽不曾多。","dynasty":"宋代","title":"一壶歌五首其二"}
{"author":"陆游","content":"耄齿人谁及，高门世共荣。始终膺备福，稚老遇升平。纶綍褒嘉事，乡闾恻怆情。吾诗傥传世，亦足见平生。","dynasty":"宋代","title":"太恭人谕氏挽辞"}
{"author":"陆游","content":"未旦鸡三号，将旦鹅群鸣；湖陂地旷快，颇乐闻此声。回首宦游日，铃索搅五更，未言簿书劳，谗谤随日生。一饥百忧散，洒然怀抱清。雨後初得荠，晨庖有珍烹，岂不念加糁，侈汰恐易萌。且当读古书，至味敌大羹。","dynasty":"宋代","title":"晨兴"}
{"author":"陆游","content":"岸帻寻青士，凭轩待素娥。官身苦日短，荒圃得秋多。醉眼轻浮世，羁怀激浩歌。功名从蹭蹬，诗酒且婆娑。","dynasty":"宋代","title":"晚到东园"}
{"author":"陆游","content":"暮境难禁日月催，腊醅初见拆泥开。压车麦穗黄云卷，食叶蚕声白雨来。薄饭蕨薇端可饱，短衫紵葛亦新裁。宦涂自古多忧畏，白首为农信乐哉！","dynasty":"宋代","title":"村居初夏"}
{"author":"陆游","content":"吾生真是一枯蓬，行遍人间路未穷。暂听朝鸡双阙下，又骑羸马万山中。重裘不敌晨霜力，老木争号夜谷风。切勿重寻散关梦，朱颜改尽壮图空。","dynasty":"宋代","title":"宿僊霞岭下"}
{"author":"陆游","content":"父子团栾到死时，渔家可乐更何疑。高文大策人皆有，且听烟波十绝诗。","dynasty":"宋代","title":"烟波即事"}
{"author":"陆游","content":"霜重晨檐滴，薪乾夜焙温。老惟便布褐，病不出柴门。瓶里梅花堕，窗间鹊语喧。闲人信无事，午睡到黄昏。","dynasty":"宋代","title":"霜寒"}
{"author":"陆游","content":"四十来居湖上村，翩翩七见改初元。风梢解箨竹过母，露叶成阴桐有孙。渴鹿出林窥药井，驯鸥掠水傍棋轩。老人不用夸顽健，时看孙曾浴画盆。","dynasty":"宋代","title":"湖村"}
{"author":"陆游","content":"我饮江楼上，阑干四面空；手把白玉船，身游水精宫。方我吸酒时，江山入胸中，肺肝生崔嵬，吐出为长虹，欲吐辄复吞，颇畏惊儿童。乾坤大如许，无处著此翁。何当呼青鸾，更驾万里风。","dynasty":"宋代","title":"醉歌"}
{"author":"陆游","content":"遶屋巉巉碧玉峰，个中天遣养疏慵。捐书已叹空虚腹，得酒还浇垒块胸。曲几坐看窥户月，短蓬卧听隔城钟。柴桑自有归来意，枉道人间不见容。","dynasty":"宋代","title":"幽居"}
{"author":"陆游","content":"欲晓不能寐，亟起坐北堂。斋庄对断简，左右陈朱黄，湛湛一池墨，袅袅半篆香，老生不自逸，幸此夏日长。奇哉长头儿，好勇不可当。安得数年健，与儿讲虞唐？","dynasty":"宋代","title":"晨兴"}
{"author":"陆游","content":"身闲仙不远，食足富何加。庭卧长生犊，园开手种花。狂歌声跌宕，醉草笔横斜。八十明年是，衰残岂复嗟。","dynasty":"宋代","title":"自喜"}
{"author":"陆游","content":"还乡吴语熟，伏枕越吟悲。接客寒温简，过邻几杖随。独嗟亲旧少，不觉岁时移。陌上人争看，风欹白接篱。","dynasty":"宋代","title":"即事"}
{"author":"陆游","content":"破囷供饭足，陋屋著身宽。小蹇勤刍秣，时时一跨鞍。","dynasty":"宋代","title":"纵笔"}
{"author":"陆游","content":"春风射雉苑城旁，走马远来入醉乡。夜暖酒波摇烛焰，舞回妆粉铄花光。浮生一笑常难必，此乐它年未易忘。莫作五陵豪侠看，奚奴归路有诗囊。","dynasty":"宋代","title":"芳华楼夜饮"}
{"author":"陆游","content":"瘦马羸僮道路，清泉白石山林。常得有衣换酒，不愁无法烧金。","dynasty":"宋代","title":"六言杂兴"}
{"author":"陆游","content":"自洗铜壼试玉醅，小轩风月为徘徊。此心未与年俱老，犹解逢花眼暂开。","dynasty":"宋代","title":"杂感"}
{"author":"陆游","content":"路入河潼喜著鞭，华山忽到帽裙边。洗头盆上云生壁，腰带鞓前月满川，丹灶故基谁复识？白驴遗迹但相传。梦魂妄想君无笑，尚拟今生得地仙。","dynasty":"宋代","title":"梦华山"}
{"author":"陆游","content":"羸病知难赋远游，尚寻好景送悠悠。乱山孤店雁声晚，一马二童溪路秋。扫壁有僧求醉墨，倚楼无客话清愁。残年敢望常强健，到处临归为小留。","dynasty":"宋代","title":"游近山"}
{"author":"陆游","content":"已穷阿閤胜，更作咮轩游。不尽山河大，无根日月浮。吾身元是幻，何物彊名愁。久觅卓庵处，是间应可留。","dynasty":"宋代","title":"丁巳正月二日鸡初鸣梦至一山寺名凤山其尤胜处曰咮轩予为赋诗既觉不遗一字"}
{"author":"陆游","content":"卧听百舌语帘栊，已是新春不是冬。堪叹老来如许病，正令无病亦无悰。","dynasty":"宋代","title":"十二月九日枕上作"}
{"author":"陆游","content":"手中一卷养鱼经，又向樊江上草亭。朝雨染成新涨绿，春烟澹尽远山青。榜舟不厌频来往，岸帻常须半醉醒。赋罢新诗自高咏，满汀鸥鹭欲忘形。","dynasty":"宋代","title":"樊江"}
{"author":"陆游","content":"药瓢藜杖合施行，独往山林已歃盟。傍水断云含暮色，拂檐高竹借秋声。痴人自作浮生梦，腐骨那须後世名。莫笑吟哦无阙日，老来未尽独诗情。","dynasty":"宋代","title":"晚游东园"}
{"author":"陆游","content":"平生山林几緉屐，何意随人戴朝帻！口言报国直妄耳，断简围坐晨至夕。道山堂东直庐冷，手种疏篁半窗碧。但虞风波起平地，岂有亮发能补益。成书朝奏暮请老，入耳幸免烦言啧。东望故山百余里，父老欢忻来接迹，白羊绿酒争下担，长笛腰鼓纷如织，迢迢梅市过鲁墟，观者所至空巷陌。尔来呻吟又春尽，周视室中惟四壁。但令粝饭麤撑拄，犹胜朱门常踧踖。小儿助我理孤学，终岁伏几心如石。问看饮酒咏离骚，何似焚香对周易？","dynasty":"宋代","title":"书怀示子遹"}
{"author":"陆游","content":"清夜焚香读楚词，寒侵貂褐叹吾衰。轻冰满研风声急，忽记山阴夜雪时。","dynasty":"宋代","title":"夜寒"}
{"author":"陆游","content":"阴云屯硖口，急雨过城头。白舫投沙峡，青帘卷市楼。漂摇争阖户，壅溢共疏沟。抽得驱蝇手，题诗慰旅愁。","dynasty":"宋代","title":"急雨"}
{"author":"陆游","content":"犬吠舍前後，月明村东西。岸草蛩乱号，庭树鸟已栖。我仆城中还，担头有悬鸡。小儿劝我饮，村酒拆赤泥。我醉不自觉，颓然葛巾低。著书笑蒙庄，茗艼物自齐。","dynasty":"宋代","title":"初秋梦故山觉而有作"}
{"author":"陆游","content":"白首归来亦灌畦，任教邻里笑栖栖。道心宁感两雌雉？生计惟存五母鸡。不恨闲门可罗爵，本知穷巷自多泥。暮闻鼓角犹人境，更欲移家入剡溪。","dynasty":"宋代","title":"村居"}
{"author":"陆游","content":"搣搣败叶飞，黯黯寒云低。村墟与市里，触目一惨凄。今日病体轻，驾言适城西。丹柿满野店，青帘出江堤。猎骑载雉兔，樵檐悬鹑鸡。居人各自得，使我念故溪。故溪不敢说，况复朝金闺。伤哉啮雪翁，岁晚犹牧羝。下愚不自还，大惑终身迷。君恩何由报，力耕愧黔黎。","dynasty":"宋代","title":"访客至西郊"}
{"author":"陆游","content":"狂夫无计奈狂何，何登临逸兴多。千叠雪山连滴博，一支春水入摩诃。吟余骑省霜侵鬓，钓罢玄真雨满蓑。逐虏榆关期尚远，不妨随处得婆娑。","dynasty":"宋代","title":"登子城新楼遍至西园池亭"}
{"author":"陆游","content":"咚咚傩鼓饯流年。烛焰动金船。彩燕难寻前梦，酥花空点春妍。文园谢病，兰成久旅，回首凄然。明月梅山笛夜，和风禹庙莺天。","dynasty":"宋代","title":"朝中措其三代谭德称作"}
{"author":"陆游","content":"濯锦豪华梦不通，岿然孤叠乱山中。行歌满道知人乐，露积连村见岁丰。万瓦新霜扫残瘴，一林丹叶换青枫。鹅黄名酝何由得，且醉杯中琥珀红。","dynasty":"宋代","title":"城上"}
{"author":"陆游","content":"头风初愈喜身轻，书卷时开觉眼明。养熟犬鸡随坐起，性灵乌鹊报阴晴。韭菘飣餖春盘好，芝术簁和腊药成。自笑衰残杀风景，灯时不拟入重城。","dynasty":"宋代","title":"甲子立春前二日作"}
{"author":"陆游","content":"我与梅花有旧盟，即今白发未忘情。不愁索笑无多子，惟恨相思太瘦生。身世何曾怨空谷，风流正自合倾城。增冰积雪行人少，试倩羁鸿为寄声。","dynasty":"宋代","title":"梅花"}
{"author":"陆游","content":"牙齿漂浮欲半空，此生已付有无中。一杯藜粥枫林下，时与邻翁说岁丰。","dynasty":"宋代","title":"秋思"}
{"author":"陆游","content":"天寒朝泥酒，熟醉卧蓬窗。雨势平吞野，风声倒卷江。渔蓑傲狐腋，菜把美羊腔。常笑潮阳守，南征畏下泷。","dynasty":"宋代","title":"卯饮醉卧枕上有赋"}
{"author":"陆游","content":"泥淖停牛屋，风埃坐箦床。绛人难讳老，楚客自嫌狂。浪迹江湖大，回头日月长。村村有饼饵，正可不赍粮。","dynasty":"宋代","title":"题旅舍壁二首其一"}
{"author":"陆游","content":"灵府超然外物轻，静中谈笑却三彭。晴窗风竹参差影，霜树山禽格磔声。客出异苗咨药品，僧携奇篆乞书评。幽居亦未全无事，更用人间有姓名。","dynasty":"宋代","title":"病起山居日有幽事戏作二首其一"}
{"author":"陆游","content":"今年风雨多，平陆成沮洳。吾庐地尤下，积水环百步。客从城市来，熟视却复去。僮奴笑欲倒，繖屐知无路。计其各还家，对灶燎衣裤。嗟予久退藏，蓬藋生庭户。谁如数子贤，裹饭肯来顾？清言虽不接，亦足慰迟暮。","dynasty":"宋代","title":"久雨路断朋旧有相过者皆不能进"}
{"author":"陆游","content":"春来日日风雨横，老去时时衰病攻。门外回塘初涨绿，尊前槁面蹔生红。未除豪气每自笑，欲吐狂言无与同。安得并刀剪檐溜，凭高万里望晴空。","dynasty":"宋代","title":"久雨小饮"}
{"author":"陆游","content":"度笮临千仞，梯山蹑半空。湿云朝莫雨，阴壑古今风。亭观参差见，阑干诘曲通。柳空丛筱出，松偃翠萝蒙。负笼银钗女，锄畬鹤发翁。何由有馀俸，小筑此山中。","dynasty":"宋代","title":"过大蓬岭度绳桥至杜秀才山庄"}
{"author":"陆游","content":"物生天地间，同此一太虚，林林各自植，但坐形骸拘；日夜相残杀，曾不置斯须，皮毛备裘褐，膏血资甘腴。鸡鹜羊彘辈，尚食稗与刍；飞潜何预汝，祸乃及禽鱼。豺虎之害人，亦为饥所驱；汝顾不自省，何暇议彼欤？又于人类中，各私六尺躯，方其忿怒时，流血视若无。我欲反其源，默观受气初，梃刃之所加，惨若在我肤。朝饭一釜豆，暮饭一杯蔬，扪腹茆檐下，陶然欢有余。","dynasty":"宋代","title":"戒杀"}
{"author":"陆游","content":"人苦不知足，贪欲浩无穷，豹胎日餍饫，萍齑却时供，饮豚以人乳，万乘亦改容。方其未遇时，鹅炙动英雄。哀哉王相国，计堕饭後钟。所以贤达士，一视约与丰。我亦蹭蹬者，羁游半生中，木盘饱藜苋，美与玉食同。口腹嗟几何？曾是役我躬。放箸一笑粲，赋诗晓愚公。","dynasty":"宋代","title":"对食"}
{"author":"陆游","content":"太息贫家似破船，不容一夕得安眠。春忧水潦秋防旱，左右枝梧且过年。","dynasty":"宋代","title":"太息"}
{"author":"陆游","content":"俯仰两青空，舟行明镜中。蓬莱定不远，正要一颿风。","dynasty":"宋代","title":"泛瑞安江风涛贴然"}
{"author":"陆游","content":"三驿未为远，衰翁愁出门。贪程多卒卒，失睡每昏昏。天大围平野，江回隔近村。何时有馀俸，小筑占云根。","dynasty":"宋代","title":"安仁道中二首其二"}
{"author":"陆游","content":"儒生安义命，所遇委之天。用可重九鼎，穷宁直一钱？虽云发种种，未害腹便便。高卧茅檐下，羹藜法不传。","dynasty":"宋代","title":"儒生"}
{"author":"陆游","content":"残年孤寂不堪言，时唤平头驾短辕。老气犹能作罴卧，壮懹谁复记鸿轩？棹歌缥渺城西路，烟树参差埭北村。堪笑怪奇消未尽，夜来还梦属櫜鞬。","dynasty":"宋代","title":"晓出至湖桑埭"}
{"author":"陆游","content":"束书不观万事休，谁令识字惹闲愁？胸中作祟知何物，不是当年老督邮。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"秋风树瘦劲，春露叶扶疏。夙兴立堂上，短发未暇梳。高谢世俗撄，游于物之初。青黄灾断木，三四调群狙。长生岂有巧，要令方寸虚。今年幸差健，小雨聊荷锄。","dynasty":"宋代","title":"春晚南堂晨起二首其一"}
{"author":"陆游","content":"樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕、惊流转。花落月明庭院。悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。","dynasty":"宋代","title":"水龙吟（荣南作）"}
{"author":"陆游","content":"吏部仪曹体不同，拾遗供奉各家风。未言看到无同处，看得同时已有功。","dynasty":"宋代","title":"与儿辈论李杜韩柳文章偶成"}
{"author":"陆游","content":"绿岸波生染麴尘，碧天云细蹙鱼鳞。山居剩得舒长日，野饮自无拘忌人。酒瓮石边孤店晚，樵风溪畔早梅春。怀章正可惊奴辈，未胜行歌独负薪。","dynasty":"宋代","title":"野饮"}
{"author":"陆游","content":"乔岳成尘巨海枯，欲求共语一人无。黄金已作飞烟去，痴汉终身守药罏。","dynasty":"宋代","title":"共语"}
{"author":"陆游","content":"雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。","dynasty":"宋代","tags":"儿童，农民，生活","title":"观村童戏溪上"}
{"author":"陆游","content":"车马闲中绝，衣襦病後宽。改诗消昼永，赊酒敌春寒。柳细搓虽似，花新染未乾。归鸿与来燕，各自管悲欢。","dynasty":"宋代","title":"春日"}
{"author":"陆游","content":"残云断处漏斜阳，草满平堤柳著行。颭颭画船来北港，翻翻青繖度南塘。行人相贺新年健，逃户虽穷旧业荒。感物兴怀空绝叹，才衰无语付诗囊。","dynasty":"宋代","title":"小霁乘竹舆至柳姑庙而归"}
{"author":"陆游","content":"牧羊知治民，解牛得养生，一理傥造微，何事不可明。我老抱病久，颇窥古人情。唐尧授四时，帝道所以成。周家七百年，王业本农耕，造端无甚奇，至今称太平。人生正如此，默默要无营；心君但高拱，万物安能撄！","dynasty":"宋代","title":"病中作"}
{"author":"陆游","content":"泽国霜迟木未疏，秋来更觉爱吾庐。芭蕉绿润偏宜墨，戏就明窗学草书。","dynasty":"宋代","title":"雨後散步後园"}
{"author":"陆游","content":"常记当年赋子虚，公卿交口荐相如。岂知鹤发残年叟，犹读蝇头细字书。出处幸逃千载笑，功名从负此心初。荒园落叶纷如积，日暮归来自荷锄。","dynasty":"宋代","title":"书感"}
{"author":"陆游","content":"夜雨勿厌空阶声，天公欲作明朝晴。明朝甲子最畏雨，榜舟入市闻古语。今年雨阳俱及时，麦已入仓云四垂。雨来不驶亦不迟，大点如菽细如丝。徐徐云开见杲日，晚禾吹花早禾实。但令有米送官仓，豆饭藜羹甘似蜜。","dynasty":"宋代","title":"望霁"}
{"author":"陆游","content":"槲叶为衣草结庐，生涯正付两葫芦。名山历遍家何有？尘念空来梦欲无。野鹤巢云元自瘦，涧松埋雪定非枯。悠然但觅高楼醉，何处人间无酒徒？","dynasty":"宋代","title":"或遗以两大瓢因寓物外兴"}
{"author":"陆游","content":"风雨声豪入梦中，不知身世寄孤蓬。狐裘毡帽如龙马，天汉西南小益东。","dynasty":"宋代","title":"初冬杂题"}
{"author":"陆游","content":"不求奇骨可封侯，但喜枯肠不贮愁。数点残灯沽酒市，一声柔橹采菱舟。元知泽国偏宜夜，已就天公探借秋。归过三更风露重，纱巾剩觉发飕飀。","dynasty":"宋代","title":"夏夜泛溪至南庄复回湖桑归"}
{"author":"陆游","content":"零落槐花已满沟，江湖又见一番秋。冰轮有辙凌空上，银汉无声接地流。丹荔甘寒劳远致，玉醅酟洌喜新篘。移床坐对西南电，好雨心知不待求。","dynasty":"宋代","title":"夜坐小饮"}
{"author":"陆游","content":"已过樵坞到渔村，逢春人家即叩门。僧釜藜羹加糁美，市垆黍酒带醅浑。颓龄更媿才能薄，故里方知辈行尊。身迫九原儿亦老，一经犹欲教诸孙。","dynasty":"宋代","title":"闲游所至少留得长句"}
{"author":"陆游","content":"玄云吞落日，大风东北起。隔林鸣两鸠，当道行众螘。晴来未三日，雨候乃复尔。我场何时乾，嘉谷在泥涬。丰凶岁所有，游惰古所耻。努力教子孙，天公终可倚。","dynasty":"宋代","title":"舟过南庄呼村老与饮示以诗二"}
{"author":"陆游","content":"今年彻底贫，不复具一肉；日高对空案，肠鸣转车轴。春荠忽已花，老笋欲成竹；平生饭蔬食，至此亦不足。孰知读书却少进，忍饥对客谈尧舜。但令此道粗有传，深山饿死吾何恨！","dynasty":"宋代","title":"蔬食"}
{"author":"陆游","content":"丈夫自重如拱璧，安用人看一钱直。箪食豆羹不虚受，富贵那可从人得。读书万卷行愧心，幽有鬼神为君惜。龟堂乐处谁得知，红日满窗听雪滴。","dynasty":"宋代","title":"雪后龟堂独坐四首其一"}
{"author":"陆游","content":"病退身仍健，年侵趣更高。芳醪溢蛮榼，短褐束郿绦。本不营三窟，何由挫一毫。烟帆几时挂？长啸破秋涛。","dynasty":"宋代","title":"初夏杂咏"}
{"author":"陆游","content":"春郊无处不堪行，满路人家笑语声。卖剑买牛知盗息，乞浆得酒喜时平。西村日落川云暝，东岭虹收海气清。农事方兴戒游惰，为君来往主齐盟。","dynasty":"宋代","title":"郊行"}
{"author":"陆游","content":"皇舆久驻武林宫，汴雒当时未易同。广陌有风麈不起，长河无冻水常通。楼台飞舞祥烟外，鼓笛喧呼明月中。六十年间几来往，都人谁解记衰翁？","dynasty":"宋代","title":"武林"}
{"author":"陆游","content":"小犬一何警，日夜吠篱落。老鸡则不然，平旦方喔喔。勤惰各其性，於我何厚薄？糠粞一施之，且复慰寂寞。","dynasty":"宋代","title":"犬鸡"}
{"author":"陆游","content":"东归剡曲只三程，旅泊还如万里行。灯影动摇风不定，船声鼞鞳浪初生。曳裾非复白头事，瞑目那求青史名。归去若为消暮境，一蓑烟雨学春耕。","dynasty":"宋代","title":"宿渔浦"}
{"author":"陆游","content":"国家图籙合中兴。，叹息吾宁粥饭僧。卖剑买牛衰可笑，坏裳为裤老犹能。晓过射圃云藏垒，夜读兵书雨洒灯。安得龙媒八千骑，要令穷虏畏飞腾。","dynasty":"宋代","title":"叹息"}
{"author":"陆游","content":"体中小不佳，惟睡可以休。睡美自成梦，去为万里游。万里游尚可，乃复有得丧。漂摇一叶舟，抓舞千重浪。午鸡忽惊起，向梦安在哉？童子解原梦，篝火具茶杯。","dynasty":"宋代","title":"昼睡"}
{"author":"陆游","content":"澹月微霜夜漏徂，披裘不睡附寒炉。清笳嫋嫋已三弄，残火荧荧才一铢。报国无期心欲折，读书自力眼将枯。麴生作态年来甚，不受闲人折简呼。","dynasty":"宋代","title":"夜坐求酒已尽喟然有赋"}
{"author":"陆游","content":"菱舟烟雨久思归，贪恋明时未拂衣。乞与一城教睡足，犹能觅句寄黄扉。","dynasty":"宋代","title":"寄周洪道参政"}
{"author":"陆游","content":"绿净亭边物色奇，放翁睡起曳筇枝。新凉已似雁来後，微风却如梅熟时。绿竹成阴藏细栈，朱阑倒影入清池。登临独恨非吾土，不为城头画角悲。","dynasty":"宋代","title":"绿净亭晚兴"}
{"author":"陆游","content":"药饵扶衰疾，琴书返故园。陶公方止酒，乐令且清言。烟鸟宿沙际，露萤明草根。尘嚣不到处，此意与谁论？","dynasty":"宋代","title":"秋夜"}
{"author":"陆游","content":"关河谢远游，岁月迫归休。敢恨骥伏枥，但思狐首丘。雪明窗误晓，霜点鬓惊秋。羁旅饶愁思，谁怜季子裘？","dynasty":"宋代","title":"初春感怀"}
{"author":"陆游","content":"空蒙初喜洒檐楹，忽听空阶点滴声。高枕便知宜夕睡，丰年不叹负春耕。多情幽草沿墙绿，无赖群蛙绕舍鸣。屈指清秋两旬近，却愁徂岁又峥嵘。","dynasty":"宋代","title":"雨中作"}
{"author":"陆游","content":"幽香淡淡影疏疏，雪虐风饕亦自如。正是花中巢许辈，人间富贵不关渠。","dynasty":"宋代","title":"雪中寻梅"}
{"author":"陆游","content":"遥夜雨声急，愔愔窗户幽。开编尧舜在，得句鬼神愁。同俗愚儒罪，容身壮士羞。灯残不成睡，晓角动南楼。","dynasty":"宋代","title":"遥夜"}
{"author":"陆游","content":"蓬门终日闭，寂寂少人声。纳禄知身贵，传家觉责轻。朝餐烹芋糁，夜坐爇松明。划却弹棋局，此心如砥平。","dynasty":"宋代","title":"独处二首"}
{"author":"陆游","content":"流年冉冉去无情，日夜溪头布谷声。城郭虽存人换尽，令威应悔学长生。","dynasty":"宋代","title":"闻鸟声有感"}
{"author":"陆游","content":"酣酣霞晕力通神，澹澹鹅雏色可人。一笑破除垂老日，满怀摇荡隔年春。梅花的的吹初破，杨柳纤纤染未匀。醉倒桥边人不怪，西曹免护相君茵。","dynasty":"宋代","title":"饮石洞酒戏作"}
{"author":"陆游","content":"道傍襁负去何之，积雨仍愁麦不支。为国忧民空激烈，杀身报主已差池。属餍糠麧犹多愧，徙倚柴荆只自悲。十载西游无恶岁，羡他村野足蹲鸱。","dynasty":"宋代","title":"荐饥之馀复苦久雨感叹有作"}
{"author":"陆游","content":"天下本无事，庸人实扰之。吾身本无患，卫养在得宜。一毫不加谨，百疾所由滋。人生快意事，噬脐莫能追。汝顾不少忍，杀身常在斯。深居勿妄动，一动当百思。每食视本草，此意未可嗤。赋诗置座右，终身作元龟。","dynasty":"宋代","title":"铭座"}
{"author":"陆游","content":"小雨暗林塘，寒声遶画廊。事须求暂假，宜睡称烧香。","dynasty":"宋代","title":"小雨"}
{"author":"陆游","content":"葺得湖边屋数椽，茅斋低小竹窗妍。墟烟寂历归村路，山色苍寒酿雪天。性嬾杯盘常偶尔，地偏鸡犬亦修然早知栗里多幽事，虚走人间四十年。","dynasty":"宋代","title":"题斋壁"}
{"author":"陆游","content":"海上鱼盐聚，烟中鸡犬声。耕农叱牛去，醉叟策驴行。歛薄民差乐，烽消盗略平。悠然憩松下，我亦有幽情。","dynasty":"宋代","title":"杂赋"}
{"author":"陆游","content":"药炉茶灶淡生涯，听雨犹能惜物华。蘸岸顿添三尺水，沾泥不贷一城花。闲摩病眼开书卷，时傍危栏弄钓车。稚子孤行八千里，喜闻炊熟可还家。","dynasty":"宋代","title":"春雨"}
{"author":"陆游","content":"南陌东阡自在身，黄尘不污接篱巾。无方可梁星星鬓，有酒能留盎盎春。下豉已添蓴菜美，衔泥又见燕巢新。作公何益辛毗事？且是人间九十人。","dynasty":"宋代","title":"春晚"}
{"author":"陆游","content":"土生诵二典，怳若生唐虞，升降奉玉帛，可否闻吁俞。阙里得其传，功与造化俱。孰知千载後，乃尊重译书！","dynasty":"宋代","title":"杂感"}
{"author":"陆游","content":"二顷春芜废不耕，半生名宦竟何成？归来每羡农家乐，月下风传打稻声。","dynasty":"宋代","title":"夜闻邻家治稻"}
{"author":"陆游","content":"三十年前接俊游，即今身世寄沧洲。俚声不办谐韶頀，暮气宁能彻斗牛？绿酒可人消永日，黄鹂多事管闲愁。吹笙跨鹤何时去，剩欲平章太华秋。","dynasty":"宋代","title":"自咏"}
{"author":"陆游","content":"参云气压葛陂龙，跨海来扶笠泽翁。八十尚思行脚在，与君处处现神通。","dynasty":"宋代","title":"占城棕竹拄杖"}
{"author":"陆游","content":"万法元须一理通，长生极治本同功。广成千岁无它术，祗在唐虞二典中。","dynasty":"宋代","title":"道室杂咏"}
{"author":"陆游","content":"南山射虎漫豪雄，投老还乡一秃翁。世味扫除和蜡尽，生涯零落并锥空。秋惊蠹叶凋残绿，病著衰颜失旧红。笠泽松陵家世事，一竿惟是待西风。","dynasty":"宋代","title":"感秋"}
{"author":"陆游","content":"南烹北馔妄相高，常笑纷纷儿女曹。未必鲈鱼芼菰菜，便胜羊酪荐樱桃？","dynasty":"宋代","title":"食酪"}
{"author":"陆游","content":"一剑飘然万里身，白头也复走京尘。画楼酒旆滴残雨，绿树莺声催暮春。绝塞勒回勋业梦，流年换尽市朝人。此生安得常强健，小艇湘湖自采蓴。","dynasty":"宋代","title":"新晴马上"}
{"author":"陆游","content":"日日蛮童佩一壼，壼乾时亦复村酤。横林露塔远犹见，暮霭笼山淡欲无。绿浦例凭菰作界，画桡常遣鹭前驱。此身元是沧浪客，敢学高人乞镜湖。","dynasty":"宋代","title":"梅市暮归三山"}
{"author":"陆游","content":"车荡比邻例馈鱼，流涎对此四腮鲈。北窗雨过凉如水，消得先生一醉无？","dynasty":"宋代","title":"秋日郊居"}
{"author":"陆游","content":"宦游畴昔偏天涯，万里东归岁月赊。古道泥涂居士屩，荒畦烟雨故侯瓜。园公溪父逢皆友，野寺山邮到即家。病思渐轻重九近，又将乌帽插黄花。","dynasty":"宋代","title":"自咏"}
{"author":"陆游","content":"细路蟠青壁，层轩倚碧空。天香下尘世，僧梵起云中。藤络将颓石，松号不断风。尤怜扶杖处，直下数飞鸿。","dynasty":"宋代","title":"明觉院"}
{"author":"陆游","content":"莫笑花前醉堕巾，放翁又看一年春。寻巢燕熟频穿户，酿蜜蜂喧不避人。楚庙羔豚初散社，稽山笋蕨正尝新。要知不负年光处，南陌东阡自在身。","dynasty":"宋代","title":"晚春"}
{"author":"陆游","content":"钝庵来问钝何如，真个能参钝也无？掘井及泉那用巧，磨砖作镜未为愚。先师钵袋当传後，上座蒲团莫负渠。我亦年来念休歇，约君同作钝工夫。","dynasty":"宋代","title":"仰首座求钝庵诗"}
{"author":"陆游","content":"濛濛烟雨暗江干，新岁还胜故岁寒。酒压浊清鸣社瓮，菜分红绿簇春盘。良辰节物元如昨，病客情怀自鲜欢。却羡村邻机上女，隔篱相唤祭蚕官。","dynasty":"宋代","title":"新春"}
{"author":"陆游","content":"老农十口传为古，春遇甲申常畏雨，风来东北云行西，雨势已成那得御。山阴泆湖二百岁，坐使膏腴成瘠卤。陂塘遗迹今悉存，叹息当官谁可语！甲申畏雨古亦然，湖之未废常丰年。小人那知古来事，不怨豪家惟怨天！","dynasty":"宋代","title":"甲申雨"}
{"author":"陆游","content":"羸疾无休日，清秋适此时。节存旄尽落，带剩眼频移。吾兴复不浅，俗人那得知。会当游剡去，支许有深期。","dynasty":"宋代","title":"思剡"}
{"author":"陆游","content":"少年意气与春争，朱弹金鞭处处行。谁信即今空谷里，旋租黄犊学躬耕。","dynasty":"宋代","title":"杂感"}
{"author":"陆游","content":"老病厌嚣烦，晨兴步小园。草深移旧路，竹茂失颓垣。未暇从鱼乐，惟思与石言。人家寻每得，拄杖印苔痕。","dynasty":"宋代","title":"晨起行园中"}
{"author":"陆游","content":"远游思里巷，久困念耕桑。家酿倾醇碧，园蔬摘矮黄。利名因醉远，日月为闲长。今岁虽中熟，吾徒亦小康。","dynasty":"宋代","title":"自适"}
{"author":"陆游","content":"身入今年老，囊从早岁空。元无击鲜事，常作啜醨翁。菹有秋菰白，羹惟野苋红。何人万钱筋，一笑对西风。","dynasty":"宋代","title":"园蔬荐村酒戏作"}
{"author":"陆游","content":"日日邅途处处诗，书生活计绝堪悲。江云垂地滩风急，一似前年上硖时。","dynasty":"宋代","title":"自三泉泛嘉陵至利州"}
{"author":"陆游","content":"岁晚凄凉冰雪晨，颓垣破屋镜湖滨。浮生亦念古有死，壮气要使胡无人。黄卷展残三太息，绿尊酌罢一嚬伸。躬耕不预差科事，犹向清时作幸民。","dynasty":"宋代","title":"读书罢小酌偶赋"}
{"author":"陆游","content":"烟波万顷镜湖秋，清啸虽闻不可求。自是世间知者少，山林何代乏巢由？","dynasty":"宋代","title":"秋晚杂兴"}
{"author":"陆游","content":"残年困简牍，静坐忆渔樵。鄙意惭轻出，殊恩免早朝。微霜凋绿树，寒日满朱桥。怅望沧波友，弓旌岂易招！","dynasty":"宋代","title":"入局"}
{"author":"陆游","content":"遍游海岳却归秦，除却南山万事新。长剑高车何足道，金人十二也成尘。","dynasty":"宋代","title":"道室即事"}
{"author":"陆游","content":"手摘酴醾剪牡丹，山家草草亦杯盘。溪头一夜风吹雨，又作残春几日寒。","dynasty":"宋代","title":"对酒"}
{"author":"陆游","content":"世事如海沙，巧历不能数。身居忧患中，殆若堕阱虎；又如住败屋，岌岌日撑拄，中夜风雨至，摧压固其所。孰能知其然？徙义以为主。要于一念间，不敢欺仰俯。兢兢日三省，宁可自莽卤？君看昔先师，乃媿不若禹。","dynasty":"宋代","title":"作野饮诗後一日复作此篇反之"}
{"author":"陆游","content":"一坐五十日，痴顽良可哀。新凉为醉地，少讼作慵媒。市柳风烟惨，汀苹岁月催。远官从漫浪，垂老嬾低回。","dynasty":"宋代","title":"得成都诸友书劝少留嘉阳戏作"}
{"author":"陆游","content":"半年不读书，顾影疑非我。乃知百年中，如此过亦可。书能作汝祟，识字果非福。明年倘未死，乐哉驾黄犊！","dynasty":"宋代","title":"病中杂咏十首"}
{"author":"陆游","content":"渺渺风烟接小江，牛头山色满蓬窗。门前西走钱塘路，也有闲人似老庞。","dynasty":"宋代","title":"秋晚杂兴"}
{"author":"陆游","content":"我是天公度外人，看山看水自由身。藓崖直上飞双屐，云洞前头岸幅巾。万里欲呼牛渚月，一生不受庾公尘。非无好客堪招唤，独往飘然觉更真。","dynasty":"宋代","title":"独游城西诸僧舍"}
{"author":"陆游","content":"桐江艇子去乘月，笠泽老翁归放慵。一尺轮囷霜蟹美，十分潋灩社醅浓。宦游何啻路九折，归卧恨无山万重。醉里试吹苍玉笛，为君中夜舞鱼龙。","dynasty":"宋代","title":"桐庐县泛舟东归"}
{"author":"陆游","content":"羁懹病思正厌厌，诗卷渔竿信手拈。老境何尝忘一笑，春风也解到穷阎。残花满地无余萼，新笋掀泥已露尖。转老转穷君勿笑，态蹯鱼腹岂容兼？","dynasty":"宋代","title":"春日杂赋"}
{"author":"陆游","content":"幽径疏篱洗世尘，眼明见此数枝新。横斜恰受三更月，璀璨先回万物春。洛浦淩波矜绝态，缑山骑鹤想前身。放翁著句烦君记，画在生绡却未真。","dynasty":"宋代","title":"南园观梅"}
{"author":"陆游","content":"禹穴探断简，樵风泛清溪。倒影森松桂，避船散凫鷖。尘中有异境，十里青玻璃。高塔忽招人，湖边日未低。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"十年诗酒客刀洲，每为名花秉烛游。老作渔翁犹喜事，数枝红蓼醉清秋。","dynasty":"宋代","title":"蓼花"}
{"author":"陆游","content":"饼饵支遥夜，薪烝禦早寒。卧闻风浩荡，起视斗阑干。鸡怯飞霜重，鸦惊出月残。挑灯搔短发，顾影发吾叹。","dynasty":"宋代","title":"夜坐二首其一"}
{"author":"陆游","content":"茅舍萧条似宝坊，老人终日对炉香。学荒自笑身空在，禄尽谁知寿更长。陂水蘸堤常灩灩，麦苗覆块已苍苍。经行更有欣然处，四野鉏耰满夕阳。","dynasty":"宋代","title":"自咏"}
{"author":"陆游","content":"晚春光景亦佳哉！野老苍颜一笑开。莫问此生犹几屐，但知相遇且衔杯。偶携儿女祈蚕去，又逐乡邻赛麦回。不信年华如转毂，城头君听角声哀。","dynasty":"宋代","title":"连日往来湖山间颇乐即席有作"}
{"author":"陆游","content":"寂寂柴门闭嬾苔，门前有路走天台。近秋河汉西南落，欲雨风云东北来。旋摘甘瓜青带蔓，新篘玉醴冷传杯。亦知野外无供给，且复相逢笑口开。","dynasty":"宋代","title":"露坐小饮"}
{"author":"陆游","content":"诗思寻常有，偏於客路新。能追无尽景，始见不凡人。细读公奇作，都忘我病身。兰亭尽名士，逸少独清真。","dynasty":"宋代","title":"夜读巩仲至闽中诗有怀其人"}
{"author":"陆游","content":"吾尝评拄杖，妙处在轻坚。何日提携汝，同登入峡船？","dynasty":"宋代","title":"拄杖"}
{"author":"陆游","content":"渭城朝雨不须歌，烂醉江头舞短蓑。自是先生眼根钝，夭狐伎俩本无多。","dynasty":"宋代","title":"醉舞"}
{"author":"陆游","content":"空中磊落斗跨天道旁荒寒月满川。行歌惊起鸥鹭眠，三万里在拄杖边。敲门索酒太华前，飞渡黄河不须船。袖中短铁青蜿蜒，昔曾巴丘从老僊，削平岩崖抉云烟，此妙可得不可传。雷声殷殷电煜然，已觉辽碣无腥膻。雪花如席登祁连，归来却看东封年。","dynasty":"宋代","title":"月下野步"}
{"author":"陆游","content":"晨起登堂正幅巾，萧然聊欲养吾神。凡心未免更诗字，习气犹思议古人。买屩为登山寺去，彻灯缘爱月窗新。何时一切消除尽，终作无怀上古民？","dynasty":"宋代","title":"自责"}
{"author":"陆游","content":"一生幸免践危机，老境还山饱蕨薇。智士固知穷有命，达人元谓死为归。临窗蜀纸誊诗草，出户郿绦系褐衣。堪笑街头小儿女，问予君是伯休非？","dynasty":"宋代","title":"老境"}
{"author":"陆游","content":"地炉晨起拨寒灰，困睫蒙蒙尚嬾开。正倚蒲团觅残梦，一声啼鸟又惊回。","dynasty":"宋代","title":"旦起"}
{"author":"陆游","content":"我似伤禽带箭飞，更怜汝作雁行稀。异时恐抱终身恨，此日宁知徒步归。万里外应劳远梦，三年前已挂朝衣。断编蠹简相从老，绝念功名亦丈非。","dynasty":"宋代","title":"三月十六日至柯桥迎子布东还"}
{"author":"陆游","content":"暮暮过渡头，旦旦走堤上。舟人与关吏，见熟识颜状。痴顽久不去，常恐遭诮让。昨日倒樯干，今日联百丈。买薪备雨雪，储米满瓶盎。明当遂去此，障袂先侧望。即日孟冬月，波涛幸非壮。潦收出奇石，雾卷见叠嶂。地嶮多崎岖，峡束少平旷。从来乐山水，临老愈跌宕。皇天怜其狂，择地令自放。山花白似雪，江水绿於酿。竹枝本楚些，妙句寄凄怆。何当出清诗，千古续遗唱。","dynasty":"宋代","title":"将离江陵"}
{"author":"陆游","content":"柴门不掩俗人稀，成就山房一段奇。木叶最宜新雨後，鸟声更胜暮春时。家赀屡罄缘耽酒，宿习犹存为爱诗。别有一条差自慰，术苗芎茁正离离。","dynasty":"宋代","title":"山房"}
{"author":"陆游","content":"杏子青青梅子酸，山园转眼又春残。老怀岂复小年乐，病骨不禁清晓寒。学术背时甘义堕，功名无路久心阑。蚕收麦熟吾何恨，但遣银杯似海宽。","dynasty":"宋代","title":"春晚园中作"}
{"author":"陆游","content":"平生嗜酒不为味，聊欲醉中遗万事。酒醒客散独凄然，枕上屡挥忧国泪。君如高光那可负，东都儿童作胡语。常时念此气生瘿，况送公归觐明主。皇天震怒贼得长，三年胡星失光芒。旄头下扫在旦暮，嗟此大议知谁当？公归上前勉书策，先取关中次河北。尧舜尚不有百蛮，此贼何能穴中国。黄扉甘泉多故人，定知不作白头新。因公并寄千万意，早为神州清虏尘。","dynasty":"宋代","title":"送范舍人还朝"}
{"author":"陆游","content":"初夜多幽兴，危阑偶独凭。月升星尽没，风劲雪重凝。身似游边客，心如退院僧。奇寒不可耐，归对北窗灯。","dynasty":"宋代","title":"初夜"}
{"author":"陆游","content":"流年去不还，老状来无那。虽甚颜原贫，尚胜夷齐饿。再归又六年，疲马欣解驮，姑幸箠辔空，敢复希豆莝？好山嬾出游，败屋得偃卧。饥能储粟盎，病亦有药裹。酒蚁溢皤罂，茗雪落小磨。香火失惰偷，编简谨程课。岂惟洗幻妄，亦以起衰懦。向来名宦事，回首如弃唾。义理开诸孙，闵闵待其大。贤愚未易知，尚冀得一个。如其尽为农，亦未可吊贺。归耕岂不佳，努力求寡过。","dynasty":"宋代","title":"短歌示诸稚"}
{"author":"陆游","content":"四客联辔来，我醉久不知；倒衣出迎客，媿谢前致辞。客意极疏豁，大笑轩须眉。礼岂为我设，度外以相期。衮衮吐雄辩，泠泠诵新诗，共言携酒壼，扫地临前墀。意气相顾喜，忽如少年时。老鸡不解事，唤觉空嗟咨。涉世四十年，贤隽常追随。尔来风俗坏，动脚堕险巇。森然义府刀，谁为叔度陂？起作四客篇，捕影吾其痴。","dynasty":"宋代","title":"十月四日夜记梦"}
{"author":"陆游","content":"一起一伏黄茅冈，崔嵬破丘狐兔藏。炯炯寒日清无光，单单终日行羊肠。村落聚看如惊獐，亦有银钗伏短墙。黄旗翻翻鼓其镗，画角呜咽吹斜阳。长筒吸井熬雪霜，辘轳咿哑官道傍。渺然孤城天一方，传者或云古夜郎，其民简朴士甚良，千里郁为诗书乡。闭合扫地焚清香，老人处处是道场。","dynasty":"宋代","title":"入荣州境"}
{"author":"陆游","content":"一剑飘然万里身，白头也复走京尘。画楼酒旆滴残雨，绿树莺声催暮春。绝塞勒回勋业梦，流年换尽市朝人。此生安得常强健，小艇湘湖自采蓴。","dynasty":"宋代","title":"新晴马上"}
{"author":"陆游","content":"槐楸阴最茂，秋晚惟空枝。今日晴无风，散步适其宜。右扶青溪杖，左挟斜川诗。石琢四腰鼓，可以休我疲。清言出正始，不杂世论卑。野僧何处来，成此一段奇。","dynasty":"宋代","title":"南门散策二首其二"}
{"author":"陆游","content":"三百里湖新月时，放翁艇子出寻诗。城头蜃阁烟将合，波面虹桥柳未衰。渔唱苍茫连禹穴，寒潮萧瑟过娥祠。祖龙虚负求僊意，身到蓬莱却不知。","dynasty":"宋代","title":"舟中作"}
{"author":"陆游","content":"宦游畴昔偏天涯，万里东归岁月赊。古道泥涂居士屩，荒畦烟雨故侯瓜。园公溪父逢皆友，野寺山邮到即家。病思渐轻重九近，又将乌帽插黄花。","dynasty":"宋代","title":"自咏"}
{"author":"陆游","content":"俗韵凡情一点无，开元以上立规模。镜湖老监空挥泪，想见楚江清晓图。","dynasty":"宋代","title":"题詹仲信所藏米元晖云山小幅"}
{"author":"陆游","content":"秋山瘦益奇，秋水浅可涉。出城西风劲，拂帽吹脱叶。新霜拆栗罅，宿雨饱豆荚，枯柳无鸣蜩，寒花有穿蝶。郊行得幽旷，颇觉耳目惬。断云北山来，欣然与之接。挂冠易事尔，看镜叹勋业。永怀桑乾河，夜渡拥马鬣。","dynasty":"宋代","title":"秋郊有怀"}
{"author":"陆游","content":"小雨暗江城，倦客寄僧榻。孤灯如秋萤，清夜自开阖。遥怜萍青青，厌听鼁合合。窗明竟无寐，卯酒倒残榼。","dynasty":"宋代","title":"宿能仁寺"}
{"author":"陆游","content":"齿如败屐鬓成丝，七十之年敢自期。阅世久应书鬼录，强颜那复乞山资。绯衫荫子踰初望，下泽还乡负圣时。回首堕沟元有命，不须深计巧丸儿。","dynasty":"宋代","title":"览镜有感"}
{"author":"陆游","content":"飞红掠地送春忙，嫩绿成阴带露香。听彻晓天莺百啭，却随飞蝶度横塘。","dynasty":"宋代","title":"晨起闲步"}
{"author":"陆游","content":"桥外波如鸭头绿，杯中酒作鹅儿黄。山茶花下醉初醒，却过西村看夕阳。","dynasty":"宋代","title":"过杜浦桥"}
{"author":"陆游","content":"十年诗酒客刀州，每为名花秉烛游。老作渔翁犹喜事，数枝红蓼醉清秋。","dynasty":"宋代","title":"山园草木四绝句其四蓼花"}
{"author":"陆游","content":"梦笔桥东夜系船，残灯耿耿不成眠。千年未息灵胥怒，卷地潮声到枕边。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"余龄垂八十，虽惫犹强饭，正如老病马，风沙时一喷。玉关眇何许，道里何啻万。目中堠历历，欲进不能寸。矫首望秋空，徒羡霜鹘健。薶骨亦何悲，吾非麒麟楦！","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"残春终日在林亭，散发披衣醉复醒。科斗已成蛙合合，樱桃初结子青青。鱼游沧海宁濡沫，禽慕雕笼即翦翎。薄晚东风吹小雨，笑携长鑱伴畦丁。","dynasty":"宋代","title":"山园杂咏"}
{"author":"陆游","content":"诘朝澹无营，百事付童子。拂我架上书，注我砚中水。觅睡不复成，取衣乃徐起。卒岁如一朝，底处著愠喜？","dynasty":"宋代","title":"冬日斋中即事"}
{"author":"陆游","content":"风吹短衣双鬓白，老人徒步归乡国。数树丹枫野店西，一川红蓼溪桥北。芒鞋有卖百无忧，过尽青山到渡头。更求款段真多事，堪笑当年马少游！","dynasty":"宋代","title":"徒行短歌次前辈韵"}
{"author":"陆游","content":"残菊一枝香未残，夜窗拈起百回看。过时只恐难相笑，我是三朝旧史官。","dynasty":"宋代","title":"残菊"}
{"author":"陆游","content":"八阵原头纵猎归，割鲜藉草酒淋漓。谁知此夕西窗里，一盏青灯独咏诗。","dynasty":"宋代","title":"感昔"}
{"author":"陆游","content":"藜藿安贫陋，柴荆俯莽苍。露蓍朝筮易，扫地昼焚香。美睡天教嬾，长歌客恕狂。欢然送余日，醉死亦何伤！","dynasty":"宋代","title":"自述"}
{"author":"陆游","content":"俗学方哗世，遗经寖已微。斯文未云丧，吾道岂其非。拔本宁余力，迷途幸识归。新凉起衰疾，灯火耿郊扉。","dynasty":"宋代","title":"书感"}
{"author":"陆游","content":"市桥岸下泛湖舟，雕槛疏帘半上钩。春事几何君惜醉，明朝赤帜插谯楼。","dynasty":"宋代","title":"暮春"}
{"author":"陆游","content":"霜气萧条木叶黄，佳时病起意差强。云烟古寺闻僧梵，灯火长桥见戏场。一枕清风幽梦断，数匙旅饭野蔬香。道边莫笑衰残甚，独往山林兴未央。","dynasty":"宋代","title":"出游五首其四"}
{"author":"陆游","content":"大冠长剑已焉哉，短褐秃巾归去来！五世业儒书有种，一生任运仕无媒。麦经小雨家家下，菊著新霜处处开。自笑闲游心未歇，青鞋蹋踤白云堆。","dynasty":"宋代","title":"闲游"}
{"author":"陆游","content":"杜陵雁下岁将残，疋马西游雪拥关。憔悴敢忘双阙路，淹迟遍看两川山。春回柳眼梅须里，愁在鞭丝帽影间。安得黄金成大药，为人千载驻颓颜。","dynasty":"宋代","title":"雪晴行益昌道中颇有春意"}
{"author":"陆游","content":"萧然破帽伴枯藤，逢著青山不厌憎。家似江淮归业户，身如湖岭罢参僧。煨柴夜宿寒炉火，洗釜晨敲古涧冰。果向此中能得趣，宦途捷径不须曾。","dynasty":"宋代","title":"游山"}
{"author":"陆游","content":"昨日海棠开，今朝燕子来。偶行沙际去，却傍柳阴回。酒是治愁药，书为引睡媒。吾生不乏此，外物信悠哉！","dynasty":"宋代","title":"晚步舍北归"}
{"author":"陆游","content":"双鹊飞来噪午晴，一枝梅影向窗横。幽人宿醉闲欹枕，不待闻香已解酲。","dynasty":"宋代","title":"雪後寻梅偶得绝句十首"}
{"author":"陆游","content":"斋戒叩头笺天公，幸矣使我为枯蓬。枯蓬于世百无用，始得旷快乘秋风。此生安往失贫贱，白发萧萧对黄卷。今人虽邻有不觌，古人却向书中见。猿啼月落青山空，旧隐梦寂思东蒙。不愿峨冠赤墀下，且可短剑红尘中。终年无人问良苦，眼望青天惟自许。可怜对酒不敢豪，它日空浇坟上土。文章最忌百家衣，火龙黼黻世不知。谁能养气塞天地，吐出自足成虹蜺。渡江诸贤骨已朽，老夫亦将正邱首。杜郎苦瘦帽擪耳，程子久贫衣露肘。君复作意寻齐盟，岂知衰懦畏后生。大篇一读我起立，喜君得法从家庭。鲲鹏自有天池著，谁谓太狂须束缚。大机大用君已传，那遣老夫安注脚。","dynasty":"宋代","title":"次韵和杨伯子主簿见赠"}
{"author":"陆游","content":"商周去不还，盛哉汉唐宋。苏公本天人，谪堕为世用。太平极嘉佑，珠玉始包贡。公车三千牍，字字岌飞动，气力倒犀象，律吕谐鸾凤。天骥西极来，矫矫不受鞚。飞腾上台阁，废放落云梦。至宝不侵蚀，终亦老侍从。晚途迁海表，万里天宇空，岂惟骑鲸鱼，遂欲跨螮蝀。心空物莫挠，气老笔愈纵。秕糠郊祀歌，远友清庙颂。我生虽後公，妙句得吟讽。整衣拜遗像，千古尊正统。","dynasty":"宋代","title":"玉局观拜东坡先生海外画像"}
{"author":"陆游","content":"今岁清诗欠百篇，强寻笔砚意茫然。秋风有句君知否，合在严光钓濑边。","dynasty":"宋代","title":"建安遣兴"}
{"author":"陆游","content":"我行浦城道，小疾屏杯酌。癣疥何足言，亦复妨作乐。此身会当坏，百岁均电雹。胡为过自惜，惫卧困针烙。未尝脍噞喁，况敢烹郭索。今朝寓空驿，窗户寒寂寞。悠然忽自笑，顿解贪爱缚。红烛映绿樽，奇哉万金药。","dynasty":"宋代","title":"道中病疡久不饮酒至鱼梁小酌因赋长句"}
{"author":"陆游","content":"忆昨骑驴入蜀关，旗亭邂逅一开颜。气锺太华中条秀，文在先秦两汉间。宝剑凭谁占斗气？名驹竟失养天闲。身今老病投空谷，回首东风涕自潸。","dynasty":"宋代","title":"独孤生策字景略河中人工文善射喜击剑一世奇"}
{"author":"陆游","content":"不到梅山二十霜，望中常似隔他乡。一杯甖粟纱灯下，最忆初寒宿上方。","dynasty":"宋代","title":"湖山杂赋"}
{"author":"陆游","content":"满榼芳醪手自携，陂湖南北埭东西。茂林处处见松鼠，幽圃时时闻竹鸡。零落断云斜鄣日，霏微过雨未成泥。老民不预人间事，但喜农畴渐可犁。","dynasty":"宋代","title":"初春幽居"}
{"author":"陆游","content":"世无知剑人，太阿混凡铁。至宝弃泥沙，光景终不灭。一朝斩长鲸，海水赤三月。隐见天地间，变化岂易测。国家未灭胡，臣子同此责。浪迹潜山海，岁晚得剑客。酒酣脱匕首，白刃明霜雪。夜半报雠归，斑斑腥带血。细雠何足问，大耻同愤切。臣位虽卑贱，臣身可屠裂。誓当函胡首，再拜奏北阙。逃去变姓名，山中餐玉屑。","dynasty":"宋代","title":"剑客行"}
{"author":"陆游","content":"僧壁题名半阙讹，重来叹息屡摩挲。林蝉欲断暮复急，竹露如倾秋更多。半俸渐偿赊酒券，故衫已换钓鱼蓑。西窗一看枯棋罢，归去还忧烂斧柯。","dynasty":"宋代","title":"野寺"}
{"author":"陆游","content":"入春十日九日阴，积雪未解雨复霪；西家船漏湖水涨，东家驴病街泥深。去秋宿麦不入土，今年米贵如黄金。老妪哭子那可听，僵死不覆黔娄衾！州家遣骑馈春酒，欲饮复止吾何心？出门空叹岁华速，已见微绿生高林。","dynasty":"宋代","title":"首春连阴"}
{"author":"陆游","content":"酒病羁愁一洗空，长歌高枕雨声中。传闻溪港深三尺，明日扁舟处处通。","dynasty":"宋代","title":"枕上闻急雨"}
{"author":"陆游","content":"置身事外息吾黥，独卧空堂一榻横。檐影渐移知日转，树梢微动觉风生。每从山寺开经帙，间就园公辨药名。若论胸中淡无事，八珍何得望藜羹。","dynasty":"宋代","title":"东堂睡起"}
{"author":"陆游","content":"有书常嬾读，有酒常嬾醉，惟有默坐佳，又以睡为祟。不如舍之起，扶杖来东园，摘此幽涧果，哺我高枝猿。食果饮清泉，猿计亦何阙？但恐夜霜时，肠断巴山月！","dynasty":"宋代","title":"哺猿"}
{"author":"陆游","content":"一别南充十四年，时时清梦到金泉。山阴道上秋风早，却见神仙小自然。","dynasty":"宋代","title":"送紫霄女道士四明谢君"}
{"author":"陆游","content":"吾州唐子他州无，闭户偏读家藏书。志气颇闻已山立，神仙固自多楼居。终日坐忘对燕几，有时出游骑蹇驴。人生如此自可尔，勿羡新贵高门闾。","dynasty":"宋代","title":"题唐执中书楼"}
{"author":"陆游","content":"荷叶枯已尽，菊花残更香。带酲尝野橘，和梦听啼螿。鬓畔流年速，灯前旧话长。寒龟且未死，不必恨楮床。","dynasty":"宋代","title":"秋晚寓叹"}
{"author":"陆游","content":"玉食峨嵋栮，金齑丙穴鱼。常思晚秋醉，未与故人疏。白发当归隐，青山可结庐。梅花消息动，怅望雪消初。","dynasty":"宋代","title":"思蜀"}
{"author":"陆游","content":"残年仍卧疾，窗户夜愔愔。一日且复过，久生非所钦。暗尘侵药笥，微月伴衣砧。万里怀良友，前盟可复寻？","dynasty":"宋代","title":"久疾"}
{"author":"陆游","content":"清绝长生观，再游疑後身。人间空石劫，物外自壶春。道士青精饭，先生乌角巾。回头增怅望，倦马扑征尘。","dynasty":"宋代","title":"小憩长生观饭已遂行"}
{"author":"陆游","content":"忆从南郑入成都，气俗豪华海内无。故苑燕开车载酒，名姬舞罢斗量珠。浣花江路青螭舫，槎柳球场白雪驹。回首壮游真昨梦，一竿风月老南湖。","dynasty":"宋代","title":"感旧"}
{"author":"陆游","content":"金鸭余香尚暖，绿窗斜日偏明。兰膏香染云鬟腻，钗坠滑无声。冷落秋千伴侣，阑珊打马心情。绣屏惊断潇湘梦，花外一声莺。","dynasty":"宋代","tags":"春天，妇女，生活，孤独，寂寞","title":"乌夜啼·金鸭余香尚暖"}
{"author":"陆游","content":"檐角参差散暮霞，重门锁断市声哗。风经绿树鸦栖稳，月入空廊柱影斜。藤纸静临新获帖，铜瓶寒浸欲开花。谁知今夕幽窗梦，又搒扁舟上若耶？","dynasty":"宋代","title":"南省宿直"}
{"author":"陆游","content":"道逢山客束荆薪，口眼睢盱略似人。试问村名瞠不语，砉然长啸上嶙峋。","dynasty":"宋代","title":"纵游深山随所遇记之"}
{"author":"陆游","content":"江云垂野雪如簁，闰岁春来特地迟。倒尽酒壶终日醉，卧听儿诵半山诗。","dynasty":"宋代","title":"春雪"}
{"author":"陆游","content":"邯郸梦事岂关身？未熟黄粱迹已陈。输与乌衣老铃下，日中睡觉一颦伸。","dynasty":"宋代","title":"睡觉作"}
{"author":"陆游","content":"吴中霜雪晚，初冬正佳时。丹枫未辞林，黄菊犹残枝。鸣雁过长空，纤鳞泳清池。气和未重裘，临水照须眉。悠然据石坐，亦复出门嬉。野老荷鉏至，一笑成幽期。","dynasty":"宋代","title":"冬晴"}
{"author":"陆游","content":"秋冬久不雨，气浊喜云生。麦垄崇朝润，茆檐彻夜声。初来断幽径，渐密杂疏更。赖有墙阴荠，离离已可烹。","dynasty":"宋代","title":"雨"}
{"author":"陆游","content":"山林久衰病，生世几清明？未作松根卧，犹寻溪上行。食新炊麦饭，尝饁啜蓴羹。孺子虽知学，家贫且力耕。","dynasty":"宋代","title":"黄祊小店野饭示子坦子聿"}
{"author":"陆游","content":"逆胡万里跨燕秦，志士悲歌泪满巾。未履胡肠涉胡血，一樽先醉范阳春。","dynasty":"宋代","title":"偶得北虏金泉酒小酌"}
{"author":"陆游","content":"清沟东畔翦蓁菅，虽设柴门尽日关。远引寒泉成碧沼，稍通密竹露青山。幽花泣露开仍落，好鸟穿林去复还。更上横冈吾所爱，小儿试觅屋三间。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"方塘盎盎带泥浑，远草青青没烧痕。只道雨晴春昼永，归时不觉已黄昏。","dynasty":"宋代","title":"春日杂兴"}
{"author":"陆游","content":"野人知我出门稀，男辍鉏耰女下机。掘得茈菇炊正熟，一杯苦劝护寒归。","dynasty":"宋代","title":"东村"}
{"author":"陆游","content":"局促人间百不如，每看清镜叹头颅。醉来风月心虽在，老去轩裳梦已无。棋劫正忙停晚饷，诗联未稳画寒炉。乘除尚喜身强健，六十登山不用扶。","dynasty":"宋代","title":"看镜"}
{"author":"陆游","content":"羸病时时刻，欢悰日日疏。睡凭书绍介，愁赖酒驱除。小蹇追凉处，轻衫出浴初。无人堪晤语，且复狎樵渔。","dynasty":"宋代","title":"晚兴"}
{"author":"陆游","content":"士生始志学，固为圣人徒，人人可稷契，世世皆唐虞。仰事与俯育，治道无绝殊。孔孟之所传，世俗顾谓迂。申韩尚刻薄，老庄竞虚无。尔车非不良，盍行九轨途。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"家住山阴剡曲傍，一番风雨送新凉。亦知病得清秋健，无奈愁随独夜长。日落川原横惨淡，月明洲渚远苍茫。老民无复忧时意，齿豁头童只自伤。","dynasty":"宋代","title":"新凉"}
{"author":"陆游","content":"暑雨初收白帝城，小荷新竹夕阳明。十年尘土青衫色，万里江山画角声。零落亲朋劳远梦，凄凉乡社负归耕。议郎博士多新奏，谁致当时鲁二生？","dynasty":"宋代","title":"晚晴闻角有感"}
{"author":"陆游","content":"地辟天开斗柄回，今年红日遍池台。新阳苏醒春前柳，轻暖医治雪後梅。瓦屋螺青披雾出，锦江鸭绿抱山来。衰翁也逐儿童喜，旋拨文书近酒杯。","dynasty":"宋代","title":"快晴"}
{"author":"陆游","content":"夜阑扶策绕中庭，云罅三三两两星。安得南风卷云尽，烂然河白映天青。","dynasty":"宋代","title":"夜兴"}
{"author":"陆游","content":"造物佚我老，畀以江湖宽。俯仰六年间，得请两挂冠。鬓毛虽萧飒，脚力未蹒跚。记书过十张，噉饭空一箪。开岁忽两月，感此春事残。杏靥笑墙头，莺声入云端。扫地设菅席，相与劝加餐。村酒泻浊清，野果尝甘酸。邻里语蝉联，儿孙话团栾。虽无万钱莇，浩歌有余欢。","dynasty":"宋代","title":"园中小饮"}
{"author":"陆游","content":"为梁星渚自何年？毛羽摧伤不怨天。知我斋余常施食，翩然飞下北窗前。","dynasty":"宋代","title":"赠鹊"}
{"author":"陆游","content":"一春妍暖无多日，八十康强有几人？学不名家空自苦，路边醉倒却关身。","dynasty":"宋代","title":"杂兴"}
{"author":"陆游","content":"经年簿书无少暇，款段今朝欣一跨。瑞草桥边水乱流，青衣渡口山如画。老翁醉著看龙锺，小妇出窥闻娅奼。荒陂吹笛晚呼牛，古路倚梯晨釆柘。残花零落不禁折，香草丰茸如可藉。邮亭慈竹笋穿篱，野店蒲萄枝上架。功名垂世端有数，利欲昏心喜乘罅。羁穷自笑岂人谋，闲放每欲从天借。草根虫语秪自悲，风里蓬征安税驾？祖师补处浣花村，会傍清江结茆舍。","dynasty":"宋代","title":"瑞草桥道中作"}
{"author":"陆游","content":"闲经月下白蘋洲，半脱风前紫绮裘。曾值东风谒鸾驾，却因南渡看龙舟。年光已付瞢腾醉，天宇谁从汗漫游。莫怪又成横笛去，故人期我玉华楼。","dynasty":"宋代","title":"纵笔三首其一"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦令闺思"}
{"author":"陆游","content":"朱楼矫首隘八荒，绿酒一举累百觞，洗我堆阜峥嵘之胸次，写为淋漓放纵之词章。墨翻初若鬼神怒，字瘦忽作蛟螭僵；宝刀出匣挥雪刃，大舸破浪驰风樯。纸穷掷笔霹雳响，妇女惊走儿童藏。往时草檄喻西域，飒飒声动中书堂。一收朝迹忽十载，西掠三巴穷夜郎。山川荒绝风俗异，赖有酒美犹能狂，醉中自脱头上帻，绿发未许侵微霜。人生得丧良细事，孰谓老大多悲伤！","dynasty":"宋代","title":"醉後草书歌诗戏作"}
{"author":"陆游","content":"清沟东畔翦蓁菅，虽设柴门尽日关。远引寒泉成碧沼，稍通密竹露青山。幽花泣露开仍落，好鸟穿林去复还。更上横冈吾所爱，小儿试觅屋三间。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"社瓮醅香燕子归，阴风吹雨暗郊扉。疏沟园叟方携锸，采药蛮童已湿衣。山雉尾垂冲霭去，水鸡翅重蹋波飞。凭阑一笑君知否，肺渴秋来势渐微。","dynasty":"宋代","title":"雨中作"}
{"author":"陆游","content":"古寺闲房闭寂寥，几年耽酒负公朝。青山是处可埋骨，白发向人羞折腰。末路自悲终老蜀，少年常愿从征辽。醉来挟箭西郊去，极目寒芜雉兔骄。","dynasty":"宋代","title":"醉中出西门偶书"}
{"author":"陆游","content":"幽鸟飞鸣翠木阴，小鱼游泳绿波心。满前好句无人领，堪笑寒窗费苦吟。","dynasty":"宋代","title":"即事"}
{"author":"陆游","content":"稽山九十翁，病起无气力。拥杖牧鸡豚，乃是老人职。一杯芋糁羹，孙子唤翁食。既饱负朝阳，自愧尔何德。","dynasty":"宋代","title":"秋思四首其三"}
{"author":"陆游","content":"剑外归耕梦不通，公车上疏路何从？有心求缩地万里，无羽可朝天九重。狂诵新诗驱疟鬼，醉吹横笛舞神龙。明当采药玉霄去，他日君看冰雪容。","dynasty":"宋代","title":"寓叹"}
{"author":"陆游","content":"世人无奈愁，沃以杯中酒；未能平磊块，已复生堆阜。治水不治源，九载亦何有？不如读周易，一卷常在手。","dynasty":"宋代","title":"家居自戒"}
{"author":"陆游","content":"泽居仅足不求余，旷快真同纵壑鱼。平日酷憎蝇附骥，暮年肯作鹤乘车？齿摇但煮岷山芋，眼涩惟观胄监书。此际自应还往绝，本无心与俗人疏。","dynasty":"宋代","title":"泽居"}
{"author":"陆游","content":"湿云生两屦，细雨暗孤篷。悔不桐江上，从初作钓翁。","dynasty":"宋代","title":"题传神"}
{"author":"陆游","content":"听彻清笳听晓钟，据鞍漏鼓尚冬冬。西楼落月径三尺，北岭乱云生半峰。苍磴幽寻过古寺，绿畴小驻劳春农。烟村已远犹回首，恐有鵷雏与伏龙。","dynasty":"宋代","title":"晓出东城"}
{"author":"陆游","content":"阿堵元知不受呼，忍贫闭户亦良图。曲身得火才微直，槁面持杯秪暂朱。食案阑干堆苜蓿，褐衣颠倒著天吴。谁知未减麤豪在，落笔犹能赋两都。","dynasty":"宋代","title":"岁暮贫甚戏书"}
{"author":"陆游","content":"野堂地僻无车马，草径柴门昼亦扃。栗里虽贫储旧粟，玉川终老抱遗经。病身凛凛残秋叶，故友寥寥欲旦星。赖有吾儿堪暖眼，夜阑常共一灯青。","dynasty":"宋代","title":"野堂"}
{"author":"陆游","content":"平生万事付天公，白首山林不厌穷。一枕鸟声残梦里，半窗花影独吟中。柴荆日晚犹深闭，烟火年来只仅通。水品茶经常在手，前身疑是竟陵翁。","dynasty":"宋代","title":"戏书燕几"}
{"author":"陆游","content":"海如黛色深，浪作雪点溅；数峰黄金山，巉绝出水面。此非想与因，了了目中见。何时真往游？浮世付掣电。","dynasty":"宋代","title":"假寐见海山异甚作小诗记之"}
{"author":"陆游","content":"郑子有书癖，对书百事忘，头乱不暇栉，炙冷不暇尝；持此金石心，力求古文章，吟哦屈宋作，蚤夜声琅琅。方挥却日戈，耻窥及肩墙。不见今六年，所得非复常。扁舟夜过我，剧论神激扬。徐出二三篇，稊米於太仓，已足起衰懦，黑丝生鬓霜；使得尽见之，殆可鍼膏肓。愿子继自今，勿惜倾锦囊。因来数为寄，岁晚慰所望。","dynasty":"宋代","title":"喜郑唐老相过"}
{"author":"陆游","content":"少年已遂遁山林，何况霜毛两鬓侵。习气尚存诗入梦，病根未去药关心。猿知秋近啼先苦，鹤阅年多顶渐深。不忍顿疏风月在，粗能扶杖即登临。","dynasty":"宋代","title":"散怀"}
{"author":"陆游","content":"衰发成丝奈若何？更堪日月疾飞梭。梧桐败叶飘犹少，蟋蟀雕笼卖已多。岁乐喧呼沽酒市，夜凉凄断采菱歌。老夫亦动秋风兴，欲倩邻翁买钓蓑。","dynasty":"宋代","title":"新秋"}
{"author":"陆游","content":"此头那可著貂蝉，瘦似骑驴孟浩然。一事比渠差省力，闭门无句与人传。","dynasty":"宋代","title":"览镜"}
{"author":"陆游","content":"鳗井初生一缕云，鲍郎山下雨昏昏。橹声呕轧秋空晓，水际人家尚闭门。","dynasty":"宋代","title":"杂兴"}
{"author":"陆游","content":"溪光竹色两相宜，行到溪桥竹更奇。对此莫论无肉瘦，闭门可忍十年饥。","dynasty":"宋代","title":"云溪观竹戏书二绝句"}
{"author":"陆游","content":"铁骑森森帕首红，角声旗影夕阳中。虽惭江左繁雄郡，且看人间矍铄翁。清渭十年真昨梦，玉关万里又秋风。凭鞍撩动功名意，未恨猿惊蕙帐空。","dynasty":"宋代","title":"严州大阅"}
{"author":"陆游","content":"老去人间乐事稀，一年容易又春归。市桥压担蓴丝滑，村店堆盘豆荚肥。傍水风林莺语语，满原烟草蝶飞飞。郊行已觉侵微暑，小立桐阴换夹衣。","dynasty":"宋代","title":"初夏行平水道中"}
{"author":"陆游","content":"野店山桥策蹇驴，浩然聊喜遂吾初。童颜几岁已辞镜，胎发今朝还入梳。小瓮漫营秋社酒，断编闲理小年书。白云可笑犹多事，常向人间耐卷舒。","dynasty":"宋代","title":"旅舍偶题"}
{"author":"陆游","content":"昔遇开藩日，尝叨下榻荣。从容陪讌笑，倾倒及平生。借誉言犹在，怀知涕易横。终惭五字句，不尽百年情。","dynasty":"宋代","title":"王与道尚书挽词"}
{"author":"陆游","content":"忆从嶓冢涉南沮，笳鼓声酣醉胆麤。投笔书生古来有，从军乐事世间无。秋风逐虎花叱拨，夜雪射熊金仆姑。白首功名元未晚，笑人四十叹头颅。","dynasty":"宋代","title":"独酌有怀南郑"}
{"author":"陆游","content":"玄圃春风赐宴时，双成独奏玉参差。侍晨饮釂虚皇喜，一段龙绡索进诗。","dynasty":"宋代","title":"游僊"}
{"author":"陆游","content":"行路悲畴昔，驱车每戴星。数残双只堠，历尽短长亭。飞盖交迎饯，听歌半醉醒。至今湖海夜，犹梦陇山青。","dynasty":"宋代","title":"畴昔"}
{"author":"陆游","content":"多稼如云接百城，村村鼓乐赛西成。顿宽公赋私逋责，一洗儿啼妇叹声。社酒粥醲供晚酌，秋菰玉洁芼晨烹。放翁醉饱摩便腹，自炙亮瓯试雪坑。","dynasty":"宋代","title":"秋获後即事"}
{"author":"陆游","content":"屣履行莎径，移床卧草亭。风声杂溪濑，雨气挟龙腥。奕奕空中电，昏昏云罅星。徂年又如许，吾鬓得长青？","dynasty":"宋代","title":"夕雨"}
{"author":"陆游","content":"玩画无余易，闻歌已尽诗。古人不可作，此理孰能推？白发秋风里，青灯夜雨时。初心竟当负，搔首叹吾衰。","dynasty":"宋代","title":"搔首"}
{"author":"陆游","content":"清江抱孤村，杜子昔所馆。虚堂尘不扫，小径门可款。公诗岂纸上，遗句处处满。人皆欲拾取，志大才苦短。计公客此时，一饱得亦罕。厄穷端有自，宁独坐房琯。至今壁间像，朱绶意萧散。长安貂蝉多，死去谁复算。","dynasty":"宋代","title":"草堂拜少陵遗像"}
{"author":"陆游","content":"拂剑当年气吐虹，喑呜坐觉朔庭空。早知壮志成痴绝，悔不藏名万衲中。","dynasty":"宋代","title":"观华严阁僧斋"}
{"author":"陆游","content":"新酿学鹅黄，幽花作蜜香。客邀闲即去，病起醉何伤？野寺无晨粥，村伶有夜场。吾心静如水，随事答年光。","dynasty":"宋代","title":"出行湖山间杂赋"}
{"author":"陆游","content":"安命知天更不疑，幽居最爱早寒时。手中书堕初酣枕，窗下灯残正剧棋。鲜鲫每从溪女买，香菰时就钓船炊。山阴清绝君须记，雪里骑驴未办诗。","dynasty":"宋代","title":"幽居书事"}
{"author":"陆游","content":"屐路缘虚壁，棋轩枕小滩。玄言不媿籍，熟睡却输抟。咄咄书常嬾，便便腹本宽。山园时节好，杏子已微丹。","dynasty":"宋代","title":"初夏杂咏"}
{"author":"陆游","content":"平生喜登高，醉眼无强界。北顾极幽并，东望跨海岱。喟然抚手叹，从古几成败？英雄如过鸟，城郭但遗块。今朝上黑塔，千里旷无碍。忽惊风霆掣，坐觉天地晦。急雨挟龙腥，溽暑为摧坏。皇天念蟠郁，令我寄一快。那知书生狂，自倚心眼大。更思驻潼关，黄河看如带。","dynasty":"宋代","title":"雨中登安福寺塔"}
{"author":"陆游","content":"南郑春残信马行，通都气象尚峥嵘。迷空游絮凭陵去，曳线飞鸢跋扈鸣。落日断云唐阙废，淡烟芳草汉坛平。犹嫌未豁胸中气，目断南山天际横。","dynasty":"宋代","title":"南郑马上作"}
{"author":"陆游","content":"药出山来为小草，楸成树後困长藤。涧松郁郁何劳叹，却是人间奈废兴。","dynasty":"宋代","title":"涧松"}
{"author":"陆游","content":"稻草高茨屋，绳枢窄作门。渔樵皆结友，邻曲自通婚。留客秋茶苦，醺人社酒浑。余年尚何叹，一饭亦君恩。","dynasty":"宋代","title":"书壁"}
{"author":"陆游","content":"事来得失若山重，放下始知前日狂。一枝藜杖一壼酒，何处人间无醉乡？","dynasty":"宋代","title":"道室试笔"}
{"author":"陆游","content":"溪上之丘，吾可以休。溪中之舟，吾可以游。一裘虽弊可度风雪虐，一箪虽薄未有旦夕忧。媿于此心鼎食其敢饱，负其所学蝉冕增吾羞。古人谁谓不可见，黄卷犹能睹生面；百谷薿薿知稷功，九州茫茫开禹甸。巍巍成功亦何有，治乱但如翻覆手。逢时皆可致唐虞，比身管乐宁非苟。树桑酿酒蕃鸡豚，是中端有王业存。一朝遇合得施设，千载始知吾道尊。","dynasty":"宋代","title":"溪上杂言"}
{"author":"陆游","content":"大学渊源不易穷，古人立志自童蒙。醉犹温克方成德，梦亦斋庄始见功。痛哭孰能悲陷溺，力行犹足变雕虫。太空云翳终当散，吾道常如日正中。","dynasty":"宋代","title":"又明日复作长句自规"}
{"author":"陆游","content":"攀石扪萝到更幽，玲珑咫尺嬾穷搜。旁人不会当时意，为欠门生作伴游。","dynasty":"宋代","title":"右题天童山宿鹭亭"}
{"author":"陆游","content":"黄金篆书扁朱门，夹道巨竹屯苍云。崖岭划若天地分，千柱耽耽压其垠。缨冠肃谒丈人君，广殿空庭吹宝熏。摩挲画墙手为皲，异哉山夔与土羵。物怪齾齾冠丘坟，仙人佩玉杂帨＊。手整貂冠最不群，欲去不忍恨日曛。道翁采药昼夜勤，松根茯苓获兼斤。人芝植立强骨筋，狗杞群吠声狺狺。山炉小甄吹幽芬，朱颜不饮常自醺。我亦宿诵五千文，一念之差堕世纷。逝将从翁走如麋，隐书秘诀何由闻？","dynasty":"宋代","title":"丈人观"}
{"author":"陆游","content":"饥能坚志节，病可养精神。不动成罴卧，微劳学鸟伸。功名知幻境，忧患笑前身。药裹吾何厌，秋灯作梦新。","dynasty":"宋代","title":"自立秋前病过白露犹未平遣怀"}
{"author":"陆游","content":"束书旧隐棋岩下，惯碾春风傲北窗。唤起口生尘土梦，赖君圭璧一双双。","dynasty":"宋代","title":"夜坐戏作"}
{"author":"陆游","content":"暑气满天地，薄暮加烦促。清风吹急雨，集我北窗竹。竹声萧萧固自奇，况得雨声相发挥。令人忽忆云门寺，半夜长松堕雪时。","dynasty":"宋代","title":"雨声"}
{"author":"陆游","content":"昼永蝉声庭院。人倦懒摇团扇。小景写潇湘。自生凉。帘外蹴花双燕。帘下有人同见。宝篆拆官黄。炷熏香。","dynasty":"宋代","title":"昭君怨"}
{"author":"陆游","content":"楚江鳞鳞绿如酿，衔尾江边系朱舫；东征打鼓挂高帆，西上汤猪联百丈。伏波古庙占好风，武昌白帝在眼中。倚楼女儿笑迎客，清歌未尽千觞空。沙头巷陌三千家，烟雨冥冥开橘花。峡人住多楚人少，土铛争饷茱萸茶。","dynasty":"宋代","title":"荆州歌"}
{"author":"陆游","content":"梅蕊如红稻，中藏无尽香。何时来鼻境？更待几番霜。","dynasty":"宋代","title":"嘲梅未开"}
{"author":"陆游","content":"寂寂青枫岸，萧萧白版扉。端居常嬾动，偶出却忘归。时泰徵科简，师还驿置稀。江村日无事，烟火自相依。","dynasty":"宋代","title":"秋夕书事"}
{"author":"陆游","content":"枯蔓络荆离，幽花映荻扉。驯獐惊不起，归鹤倦犹飞。野色连收纲，边愁入捣衣。壮图空自笑，事事与心违。","dynasty":"宋代","title":"舍南野步"}
{"author":"陆游","content":"七十年来乐太平，白头父子事春耕。因思世事悲身事，更听风声杂雨声。四海故人强半死，一襟清泪对谁倾？新春要觅烧丹处，不住青城住赤城。","dynasty":"宋代","title":"风雨"}
{"author":"陆游","content":"晚日照茅茨，西风吹接篱。贫思止酒易，老悔养丹迟。斸地秋畦药，焚香夜揲蓍。呼儿具舟楫，吾欲上湘漓。","dynasty":"宋代","title":"幽居即事"}
{"author":"陆游","content":"社肉如林社酒浓，乡邻罗拜祝年丰。太平气象吾能说，尽在冬冬社鼓中。","dynasty":"宋代","title":"春社"}
{"author":"陆游","content":"老怯年华速，闲知昼漏长。已回酣枕梦，未过古匜香。洗面宫眉绿，开茶带胯方。山家风味在，虽病意差强。","dynasty":"宋代","title":"睡起"}
{"author":"陆游","content":"楼角西南月一钓，晚瓜落刃酒新篘。仙家又怆银河别，太史新班玉历秋。衰病岁时良冉冉，穷愁身世转悠悠。莫因乞巧嘲儿女，我亦飘然水上浮。","dynasty":"宋代","title":"七月四日夜赋"}
{"author":"陆游","content":"旋设篝炉下纸帘，乐哉容膝似陶潜。囊中佩药无时服，架上堆书信手拈。似玉秋菰殊未老，如云宿麦不须占。扫空祠禄吾何欠，陋巷箪瓢易属厌。","dynasty":"宋代","title":"新作火阁"}
{"author":"陆游","content":"垂老卧村墅，余寒欺病身。鸡犹未忘旦，雨欲不容春。忽忽花时过，茫茫草色匀。蓴丝已上市，一饭未伤贫。","dynasty":"宋代","title":"春晚苦雨"}
{"author":"陆游","content":"篢子编成细箬新，独穿空翠上嶙峋。丹砂岩际朝暾日，狗杞云间夜吠人。络石菖蒲蒙绿发，缠松薜荔长苍鳞。金貂谒帝我未暇，且作人间千岁身。","dynasty":"宋代","title":"采药"}
{"author":"陆游","content":"碧海无风镜面平，潮来忽作雪山倾。金桥化出三千丈，闲把松枝引鹤行。","dynasty":"宋代","title":"梦海山壁间诗不能尽记以其意追补"}
{"author":"陆游","content":"移疾还家暂曲肱，依然耐久北窗灯。心如泽国春归雁，身是云堂旦过僧。细雨佩壶寻废寺，夕阳下马吊荒陵。小留莫厌时追逐，胜社年来冷欲冰。","dynasty":"宋代","title":"病中简仲弥性唐克明苏训直"}
{"author":"陆游","content":"平明羸马出西门，淡日寒云久吐吞。醉面冲风惊易醒，重裘藏手取微温。纷纷狐兔投深莽，点点牛羊散远村。不为山川多感慨，岁穷游子自消魂。","dynasty":"宋代","title":"大寒出江陵西门"}
{"author":"陆游","content":"残历消磨无半纸，一年光景又成非。瓦沟雪水滴欲尽，江路梅花开尚稀。竹院篝灯留度宿，旗亭夸酒劝无归。此身自笑知何似，万里辽天一鹤飞。","dynasty":"宋代","title":"岁暮出游"}
{"author":"陆游","content":"勃落为衣隐薜萝，扫空尘抱养天和。过期未死更强健，与世不谐犹啸歌。野市萧条残叶满，酒家零落废垆多。石帆山下孤舟雨，借问君如此老何？","dynasty":"宋代","title":"自述"}
{"author":"陆游","content":"寒溜初通後，新荷未长时。谁持大圜镜，为我照须眉？","dynasty":"宋代","title":"盆池"}
{"author":"陆游","content":"乱山深处著柴荆，岸帻披衣露气清。宴坐有书聊作伴，出游无客独题名。阴阴密树花初尽，灩灩方池水已平。几许人间堪笑事，今朝百舌顿无声。","dynasty":"宋代","title":"首夏"}
{"author":"陆游","content":"夜出茆堂自撤扃，乌藤与我两伶俜。凉蟾吐晕围千丈，老木移阴可一庭。隔浦呼呜闻宿鸟，傍檐开阖数流萤。放翁尚友论千载，不取梁鸿即管宁。","dynasty":"宋代","title":"夜兴"}
{"author":"陆游","content":"经年仓粟厌陈陈，天遣香粳馈野人。黄耳蕈生斋钵富，白头韭出客盘新。此生不复营三釜，一饱何曾羡八珍。尚媿古来高士在，杯羹无糁甑生尘。","dynasty":"宋代","title":"野馈"}
{"author":"陆游","content":"野水明窗几，通渠遶屋流。鹭冲烟织素，鱼避月沉钩。","dynasty":"宋代","title":"闲居"}
{"author":"陆游","content":"门生嘲喜眠，官长骂耽酒；人生自适尔，嘲骂亦何有？蒸我乳下豚，翦我雨中韭，杯盘虽不丰，吾儿起为寿。车马满长安，谁肯顾衰朽！作诗付汝藏，千金珍弊帚。","dynasty":"宋代","title":"小饮"}
{"author":"陆游","content":"草茂水长蛙群鸣，涯深路坏人断行。故侯老退守瓜垄，翠蔓黄花偏眼明。","dynasty":"宋代","title":"暑雨二首其二"}
{"author":"陆游","content":"清世念遗民，常情重老人。馈浆烦郡府，分胙愧乡邻。穫稻黄云卷，舂粳玉粒新。膨脝自摩腹，一笑欲忘贫。","dynasty":"宋代","title":"家居三首其一"}
{"author":"陆游","content":"入东又见几春风，茆屋芦藩寂寞中。道业虽如诗不进，世缘已与梦俱空。高枝濯濯辛夷紫，密叶深深踯躅红。村巷断无轩盖到，一樽犹得伴邻翁。","dynasty":"宋代","title":"东园小饮四首其二"}
{"author":"陆游","content":"憔悴都门白发新，归来一振客衣尘。啼莺妒梦频催晓，飞絮钟情独殿春。湖上风光犹淡沱，尊前怀抱颇清真。诗成绝恨知心少，自写吴笺寄故人。","dynasty":"宋代","title":"暮春"}
{"author":"陆游","content":"功名莫苦怨天悭，一棹归来到死闲。傍水无家无好竹，卷帘是处是青山。满篮箭竹瑶簪白，压担棱梅鹤顶殷。野兴尽时尤可乐，小江烟雨趁潮还。","dynasty":"宋代","title":"故山四首其一镜湖"}
{"author":"陆游","content":"莫笑幽栖僻，谋生亦未疏。残囷具薄粥，半俸补残书。均节贫无患，安恬疾可除。虽云苦寒近，随手蓄薪樗。","dynasty":"宋代","title":"自诒"}
{"author":"陆游","content":"穷乡久客易消魂，短发秋来白几分。梦泛扁舟镜湖月，身骑瘦马剑关云。万钉宝带知何用，九转金丹幸有闻。欲与先生同此计，会营茅舍近江滨。","dynasty":"宋代","title":"次韵师伯浑见寄"}
{"author":"陆游","content":"烟波万顷镜湖秋，清啸虽闻不可求。自是世间知者少，山林何代乏巢由？","dynasty":"宋代","title":"秋晚杂兴"}
{"author":"陆游","content":"海上鱼盐聚，烟中鸡犬声。耕农叱牛去，醉叟策驴行。歛薄民差乐，烽消盗略平。悠然憩松下，我亦有幽情。","dynasty":"宋代","title":"杂赋"}
{"author":"陆游","content":"昨日一花坼，今朝一草生。深林鸠妇聒，高栋燕巢成。熟果檐间堕，残书枕畔横。庵居澹无事，作意领新晴。","dynasty":"宋代","title":"东篱杂题"}
{"author":"陆游","content":"雨後郊原已遍犁，阴阴帘幙燕分泥。闲眠不作华胥计，说与春乌自在啼。","dynasty":"宋代","title":"昼卧闻百舌"}
{"author":"陆游","content":"秋日留连野老家，朱盘鮓脔粲如花。已炊藟散真珠米，更点丁坑白雪茶。","dynasty":"宋代","title":"秋日郊居"}
{"author":"陆游","content":"性中汝本具光明，蔽障除时道自成。手刈茆苫数椽屋，身鉏菜煮一杯羹。天人迭胜谁能测，祸福无常不待评。惟有吾心终可恃，夜窗袖手听松声。","dynasty":"宋代","title":"夜窗"}
{"author":"陆游","content":"山径欹危细栈通，孤村小店夕阳红。竹郎有庙临江际，木客无家住箐中。","dynasty":"宋代","title":"纵游深山随所遇记之"}
{"author":"陆游","content":"卜筑南湖上，梅花几度春。身缘作诗瘦，家为买山贫。野步维渔艇，江楼岸醉巾。谁知会稽叟，不媿葛天民。","dynasty":"宋代","title":"杂书幽居事"}
{"author":"陆游","content":"老来驹隙骎骎度。算只合、狂歌醉舞。金杯到手君休诉。看著春光又暮。谁为倩、柳条系住。且莫遣、城笳催去。残红转眼无寻处。尽属蜂房燕户。","dynasty":"宋代","title":"杏花天"}
{"author":"陆游","content":"月行南斗边，人归西郊路。水风吹葛衣，草露湿芒履。渔歌起远汀，鬼火出破墓，凄清醒醉魂，荒怪入诗句。到家夜已半，伫立叩蓬户。樨子犹读书，一笑慰迟暮。","dynasty":"宋代","title":"夜出偏门还三山"}
{"author":"陆游","content":"喜见吾家玉雪儿，今朝竹马遶廊嬉。也知笠泽家风在，十岁能吟病起诗。","dynasty":"宋代","title":"喜小儿病愈"}
{"author":"陆游","content":"清波溜溜入新渠，邻曲来观乐有余。试手便同三日雨，满陂已活十千鱼。喜如雷动风行际，快若天开地辟初。万物但令俱有托，吾曹安取爱吾庐！","dynasty":"宋代","title":"鱼池将涸车水注之"}
{"author":"陆游","content":"昔日江湖上，飘然无定居。频倾京口酒，亦食武昌鱼。北首心空壮，东归愤不摅。岂知牙齿落，送老一茆庐。","dynasty":"宋代","title":"初夏杂咏"}
{"author":"陆游","content":"隆兴之初客江皁，连榱结驷皆贤豪。坐中吴咎我所畏，日夜酬倡兼诗骚。有时赠我玉具剑，间亦报之金错刀。旧游忽堕五更梦，举首但觉铁瓮高。樽前美人亦黄土，吾辈鬼录将安逃？死生一诀信已矣，所恨膏火常煎熬。平生不爱葱岭话，方术亦陋葛与陶；但当东归弃百事，烂醉海上观云涛。","dynasty":"宋代","title":"梦韩无咎如在京口时既觉枕上作短歌"}
{"author":"陆游","content":"文能换骨馀无法，学但穷源自不疑。齿豁头童方悟此，乃翁见事可怜迟。","dynasty":"宋代","title":"示儿"}
{"author":"陆游","content":"偶住人间遂许时，残骸自笑尚支持。直须消破黄齑尽，始是浮生结局时。","dynasty":"宋代","title":"老学庵北窗杂书"}
{"author":"陆游","content":"暮年乞残骸，穷巷事幽屏。晨兴食一箪，有味敌五鼎。终日无再炊，奈此夏昼永。枯肠不禁搅，戒婢罢煮茗。","dynasty":"宋代","title":"幽居即事"}
{"author":"陆游","content":"雨过未生麈，寒轻不著人。断云飞苑路，高柳暗天津。憔悴非平日，呻吟又一春。丝毫宁有补？空负耦耕身。","dynasty":"宋代","title":"车中作"}
{"author":"陆游","content":"萧然曲肱地，自号直心翁。拙宦三灾过，劳生一笑空。新蔬经雨绿，晚稻得霜红。饱食真无事，浩歌明月中。","dynasty":"宋代","title":"贫乐"}
{"author":"陆游","content":"走遍人间老更穷，强寻一笑与谁同？簿书衮衮呻吟里，歌舞纷纷困睡中。手版倒持悲末路，寒江独钓媿高风。知心赖有谭夫子，时遣书来问放翁。","dynasty":"宋代","title":"官居书事"}
{"author":"陆游","content":"酒兴森然不可回，重阳未到菊先开。一双鱍刺明吾眼，催唤厨人斫鱠来。","dynasty":"宋代","title":"偶得双鲫"}
{"author":"陆游","content":"疏泉洗石夸身健，试墨烧香破日长。若得三山安乐法，不须更觅玉函方。","dynasty":"宋代","title":"秋思"}
{"author":"陆游","content":"屏居无俗事，薄暮行溪园。断续风蝉噪，俯仰露叶翻。月出照西壁，参差见檐痕。新沐嬾不栉，清冷入发根。临流挥羽扇，对月倾芳尊。寄谢南昌尉，何必隐市门。","dynasty":"宋代","title":"晚步"}
{"author":"陆游","content":"苏子出俦辈，翩如天际鸿。才华刮眼膜，文字愈头风。岂止千人见，真当四海空。老夫虽耄矣，此论不妨公。","dynasty":"宋代","title":"赠苏召叟"}
{"author":"陆游","content":"带宽非复昔年腰，颊上余丹日日消。切勿更为儿戏事，解猿放鹤各消摇。","dynasty":"宋代","title":"自箴"}
{"author":"陆游","content":"草芝方出峨眉老，力比金丹似更多。秦不及期周过历，始知养寿在中和。","dynasty":"宋代","title":"夏日"}
{"author":"陆游","content":"溪烟一缕起前滩，急雨俄吞四面山。造化等闲成壮观，月明却送钓船还。","dynasty":"宋代","title":"湖上急雨"}
{"author":"陆游","content":"老火阻馀威，赖此一雨洗。一雨岂遽凉，凉亦自此始。陂湖菱芡熟，小市新酒美。行歌多醉人，欢意溢闾里。悬知娄丰年，丝谷贱如水。呼儿具笔牍，作诗识吾喜。","dynasty":"宋代","title":"秋雨"}
{"author":"陆游","content":"出杂羊牛牧，归随鸟雀栖。聊持数匙饭，就乞半盂齑。浩荡凌原野，崎岖历涧溪。闲游岂不好，客意自凄凄。","dynasty":"宋代","title":"闲游"}
{"author":"陆游","content":"马上遥看江上山，白云红树画图间。经年簿领无休日，却向忙中得少闲。","dynasty":"宋代","title":"迓益帅马上作"}
{"author":"陆游","content":"悠悠马上困思茶，休歇僧房到日斜。殿背无人绿钱满，小盆零落珊瑚花。","dynasty":"宋代","title":"华亭院僧房"}
{"author":"陆游","content":"学书五十年，其进不及寸。未能践绳墨，况敢说豪健。虽然亦有用，尚足博麤饭。开学教牛经，坐市写驴券。","dynasty":"宋代","title":"书室杂兴"}
{"author":"陆游","content":"路入东关物象奇，角巾老子曳筇枝。蚕如黑蚁桑生後，秧似青鍼水满时。穿市不嫌微雨湿，过溪翻喜坏桥危。当年野店题诗处，又典春衣具午炊。","dynasty":"宋代","title":"东关"}
{"author":"陆游","content":"磔磔寒禽无定栖，纤纤小雨欲成泥。松呜汤鼎茶初熟，雪积炉灰火渐低。一气推移均野马，百年蒙覆等醯鸡。青山黄叶兰亭路，忆唤邻翁共架犁。","dynasty":"宋代","title":"雨中睡起"}
{"author":"陆游","content":"残暑才属尔，新春还及兹。真当名百药，何止谒三医？半夜暾朝日，晨兴饮上池。金丹有门户，草木尔何知！","dynasty":"宋代","title":"题药囊"}
{"author":"陆游","content":"此老胸中万顷宽，小园幽径日追欢。宁教酒欠寻常债，耻就人求本分官。高柳阴浓烟欲暝，丛花红湿露初漙。要知泽国年光晚，已过清明尚浅寒。","dynasty":"宋代","title":"园中小饮"}
{"author":"陆游","content":"青铜三百买乌鸡，辟地墙东为择栖。更聘一雌全物性，莫辞风雨五更啼。","dynasty":"宋代","title":"赠鸡"}
{"author":"陆游","content":"天下家家画吕公，衣冠颜鬢了无同。劝君莫被丹青误，郡有长绳可击风。","dynasty":"宋代","title":"吕真人赞二首"}
{"author":"陆游","content":"少携一剑行天下，晚落空村学灌园。交旧凋零身老病，轮囷肝胆与谁论？","dynasty":"宋代","title":"灌园"}
{"author":"陆游","content":"弓面霜寒斗力增，坐思铁马蹴河冰。海东俊鹘何由得，空看绵州旧画鹰。","dynasty":"宋代","title":"题搨本姜楚公鹰"}
{"author":"陆游","content":"倒尽床头酒半罂，笑呼筇杖共闲行。梅花照水为谁瘦，雪片倚风如许轻。孟德遇冬思射猎，广文垂老谢才名。归来跨火西窗下，独数城楼长短更。","dynasty":"宋代","title":"闲步至鞠场值小雪"}
{"author":"陆游","content":"力行可使金如土，笃好能徕马若龙。斗米三钱本常事，风云千载自难逢。","dynasty":"宋代","title":"读唐书"}
{"author":"陆游","content":"早访丹砂上岣嵝，晚提河派溯昆崙。阴符后出君无忽，三百奇文要细论。","dynasty":"宋代","title":"道室杂题四首其一"}
{"author":"陆游","content":"佳园寂无人，满地梅花香。闲来曳拄杖，腊月日已长。朱桥架江面，栏影摇波光。奇哉小垂虹，梦破鲈鱼乡。汀鹭一点白，烟柳千丝黄。便欲唤钓舟，散发歌沧浪。可怜隔岸人，车马日夜忙。我归门复掩，寂历挂斜阳。","dynasty":"宋代","title":"游万里桥南刘氏小园"}
{"author":"陆游","content":"夷甫诸人骨作尘，至今黄屋尚东巡。度兵大岘非无策，收泣新亭要有人。薄酿不浇胸垒块，壮图空负胆轮囷。危楼插斗山衔月，徙倚长歌一怆神！","dynasty":"宋代","title":"夜登千峰榭"}
{"author":"陆游","content":"三日断行路，束薪无处求。床头周易在，且复送悠悠。","dynasty":"宋代","title":"大雨排闷"}
{"author":"陆游","content":"浪中鼞鞳雨声寒，孤梦初回烛半残。甲子一周胡未灭，关山还带泪痕看。","dynasty":"宋代","title":"舟中感怀三绝句呈太傅相公兼简岳大用郎中"}
{"author":"陆游","content":"山杏溪桃本看花，累累成实亦堪夸。盐收蜜渍饶风味，送与山僧下夜茶。","dynasty":"宋代","title":"杂咏园中果子"}
{"author":"陆游","content":"老去胸中百事真，同游无复白头新。鹊从熟後频分食，鹿渐驯来不避人。","dynasty":"宋代","title":"初冬杂咏"}
{"author":"陆游","content":"风横云低雨脚斜，一枝柔橹暮咿哑。昏昏醉卧知何处，推起船篷忽到家。","dynasty":"宋代","title":"初冬杂题"}
{"author":"陆游","content":"古人学问无遗力，少壮工夫老始成。纸上得来终觉浅，绝知此事要躬行。","dynasty":"宋代","tags":"励志，读书，哲理，早教古诗100首","title":"冬夜读书示子聿"}
{"author":"陆游","content":"夜窗搔首发鬅鬙，病不胜衣倚瘦藤。堪笑颜回忍饥面，常依韩愈看书灯。残生已与灰俱冷，旧友谁如几可凭？月落风生忽增气，掠檐劲翮有归鹰。","dynasty":"宋代","title":"夜赋"}
{"author":"陆游","content":"弊庐虽陋甚，鄙性颇所宜。欹倾十许间，草覆实半之。碓声隔柴门，绩火出枳篱。缚木为彘牢，附垣作鸡埘。黄犊放林莽，苍鹅戏陂池。佣耕食于我，客主同爨炊，瓦盎设大杓，葅苋羹园葵，一饱荷锄出，作劳非所辞。上以奉租赋，下以及我私。有钱既沽酒，阡陌恣游嬉。亦有扶持者，婢跣奴髻椎。欲画恨无人，後世考此诗。","dynasty":"宋代","title":"弊庐"}
{"author":"陆游","content":"露湿芙蕖冷，月明薝卜香。残醉吹欲无，飕飕发根凉。岂惟弃世事，形影亦相忘。空忆南山下，新秋射虎场。","dynasty":"宋代","title":"夏夜"}
{"author":"陆游","content":"书几积流尘，砚池渍浅墨，老夫自省事，童子岂不力。人生适可尔，过计亦何得。胡为弃梨枣，日夜长荆棘？洗汝侈汰心，去汝骄吝色，一菜饱有余，奚取万钱食。","dynasty":"宋代","title":"幽居即事"}
{"author":"陆游","content":"昏昏断梦带余酲，散发披衣坐待明。城角吹残河渐隐，海氛消尽日初生。老农自得当年乐，痴子方争後世名。莫怪闭门常嬾出，即今车盖为谁倾？","dynasty":"宋代","title":"晓思"}
{"author":"陆游","content":"寒食清明数日中，西园春事又忽忽。梅花自避新桃李，不为高楼一笛风。","dynasty":"宋代","title":"饮张功父园戏题扇上"}
{"author":"陆游","content":"小堂稳暖纸窗明，低幌围炉亦已成。日阅藏经忘岁月，时临阁帖杂真行。诗才退後愁酣战，酒量衰来喜细倾。从此过冬那复事，夜深时听雪来声。","dynasty":"宋代","title":"新治暖室"}
{"author":"陆游","content":"齐民困衣食，如疲马思秣。我欲达其情，疏远畏强聒。有司或苛取，兼并亦豪夺；正如横江纲，一举孰能脱！政本在养民，此论岂迂阔？我今虽退休，尝缀廷议末。明恩殊未报，敢自同衣褐？吾君不可负，愿治甚饥渴。","dynasty":"宋代","title":"书叹"}
{"author":"陆游","content":"雨后凉生病体轻，闲拖拄杖出门行。槐花落尽桐阴薄，时有残蝉一两声。","dynasty":"宋代","title":"雨后"}
{"author":"陆游","content":"百年鼎鼎世共悲，晨钟暮鼓无休时。碧桃红杏易零落，翠眉玉颊多别离。涉江采菱风败意，登楼侍月云为祟。功名常畏谤谗兴，富贵每同衰病至。人生可叹十八九，自古危机无妙手。正令插翮上青云，不如得钱即沽酒。","dynasty":"宋代","title":"短歌行"}
{"author":"陆游","content":"不愧衰翁雪鬓新，出门也复整乌巾。梅花隔水香撩客，野鸟穿林语唤人。长日难消惟泥酒，灾年不死又违春。吾儿已到新安未，想掬清溪洗客尘。","dynasty":"宋代","title":"二月三日春色粲然步至湖上"}
{"author":"陆游","content":"敛版一何久，悬车已後时。狂酲醒始悔，穷独老方知。世外乾坤大，林间日月迟。犹须采药去，不媿鹿门期。","dynasty":"宋代","title":"书房杂书"}
{"author":"陆游","content":"蓬户真堪设爵罗，岁时野老自相过。人情静处看方见，诗句穷来得最多。枕上长歌时激烈，樽前一笑且婆娑。白头万事都经遍，莫为悲伤损太和。","dynasty":"宋代","title":"蓬户"}
{"author":"陆游","content":"千夫登登供版筑，万手丁丁供斲木。歌楼舞榭高入云，复幕重帘昼烧烛。中使传宣骑飞鞚，达官侯见车击毂。岂惟炎热可炙手，五月瞿唐谁敢触。人生易尽朝露曦，世事无常坏陂复。士师分鹿真是梦，塞翁失马犹为福。君不见野老八十无完衣，岁晚北风吹破屋。","dynasty":"宋代","title":"长安道"}
{"author":"陆游","content":"我校丹台玉字，君书蕊殿云篇。锦官城里重相遇，心事两依然。携酒何妨处处，寻梅共约年年。细思上界多官府，且作地行仙。","dynasty":"宋代","title":"乌夜啼（八之三）"}
{"author":"陆游","content":"滑路滑如苔，涩路涩若梯。更堪都梁下，一雪三日泥！泥深尚云可，委身饿虎蹊。心寒道上迹，魄碎茆叶低，常恐不自免，一死均猪鸡。老马亦甚畏，愶愶不敢嘶。吾闻虎虽暴，未尝窥汝栖。孤行暮不止，取祸非排挤。彼谗实有心，平地生沟溪。哀哉马新息，薏苡成珠犀。","dynasty":"宋代","title":"畏虎"}
{"author":"陆游","content":"蛟鳄垂涎历畏涂，如今欢喜去携锄。一生患难休回首，疋似元符曾上书。","dynasty":"宋代","title":"杂兴"}
{"author":"陆游","content":"水声赴（左边三点水右边虢）（左边三点水右边虢）回塘，帘影疏疏遶四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"十日都门雨，风烟已暮秋。甑香新菽粟，篝暖故衣裘。意气临书健，形骸顾影愁。何时剡中路，秣蹇憩山邮。","dynasty":"宋代","title":"暮秋"}
{"author":"陆游","content":"迟明离武昌，薄暮次黄冈。勿言触热行，一雨三日凉。北窗荻萧萧，南窗江茫茫。玄云一池墨，碧线半篆香。尚无车马尘，况复争夺场。徐行勿挂帆，此乐殊未央。","dynasty":"宋代","title":"泊三江口"}
{"author":"陆游","content":"羊裘老子钓鱼处，开卷令人双眼明。未可忽忽便持去，夜窗吾欲听滩声。","dynasty":"宋代","title":"题莹师钓台图"}
{"author":"陆游","content":"野水枫林屋数椽，寒炉无火坐无毡。残灯耿耿愁孤影，小雪霏霏送旧年。椒酒辟瘟倾潋灩，蓝袍俘鬼舞跰跹。从今供养惟春荠，莫羡愚公日万钱。","dynasty":"宋代","title":"除夜"}
{"author":"陆游","content":"老境偏饶卧，秋天不肯晴。愁凭书解散，病仗药支撑。果熟鸟乌乐，村深鸡犬声。边头定何似，颇说募新兵。","dynasty":"宋代","title":"病卧"}
{"author":"陆游","content":"浮云万事不到眼，千岁人间心尚孩。屏风叠下看花落，扇子峡中闻雪来。","dynasty":"宋代","title":"道室试笔"}
{"author":"陆游","content":"土盎常余菜，山庖不绝烟。罢医翻少疾，无术自长年。小舴烟波宅，闲身陆地仙。东窗最佳处，日对坐忘编。","dynasty":"宋代","title":"书幸"}
{"author":"陆游","content":"烈暑元知不可逃，天将清夜付吾曹。小舟行处浦风急，健鹘归时山月高。愚智极知均腐骨，利名何啻一秋毫。等闲分得吴松水。安用并州快翦刀！","dynasty":"宋代","title":"暑夜泛舟"}
{"author":"陆游","content":"东风吹雨恼游人，满路新泥换细尘。花睡柳眠春自嬾，谁知我更嬾於春！","dynasty":"宋代","title":"欲出遇雨"}
{"author":"陆游","content":"万顷青山只一溪，此中聊欲效真栖。寻深巧被闲云到，破静时闻幽鸟啼。羞有卑功追管晏，惭无高节比夷齐。困眠饥食真吾事，宝篆香残日又西。","dynasty":"宋代","title":"翠微堂"}
{"author":"陆游","content":"五年作竹梢，十年作梅枝。九泉子廉子，此语今谁知？","dynasty":"宋代","title":"梅花"}
{"author":"陆游","content":"人事元知不可谐，名山踏破几青鞋。百钱挂杖无时醉，一锸随身到处埋。驿壁读诗摩病眼，僧窗看竹散幽怀。亦知诗料无穷尽，灯火萧疏过县街。","dynasty":"宋代","title":"纵游"}
{"author":"陆游","content":"我欲挽住北斗杓，常指苍龙无动摇，春风日夜吹草木，只有荣盛无时凋。我欲划断日行道，阳乌当空月杲杲，非惟四海常不夜，亦使人生失衰老。如山积麴高崔嵬，大江酿作蒲萄醅，颓然一醉三千杯，借问白发何从来！","dynasty":"宋代","title":"将进酒"}
{"author":"陆游","content":"风日初和昼漏长，萧然巾屦集茆堂。雨馀千叠暮山绿，花落一溪春水香。断简椟中尘委积，故人墓上草荒凉。尔来幸有宽怀处，病退床头减药囊。","dynasty":"宋代","title":"暮春龟堂即事四首其一"}
{"author":"陆游","content":"槐阴清润麦风凉，一枕闲眠昼漏长。山鹊喜晴当户语，海桐带露入帘香。酒缘久病常辞酌，茶为前衔偶得尝。云北云南动游兴，速呼小竖治轻装。","dynasty":"宋代","title":"初暑"}
{"author":"陆游","content":"天遣为农老故乡，山园三亩镜湖傍。嫩莎经雨如秧绿，小蝶穿花似茧黄。斗酒只鸡人笑乐，十风五雨岁丰穰。相逢但喜桑麻长，欲话穷通已两忘。","dynasty":"宋代","title":"村居初夏"}
{"author":"陆游","content":"凉州四面皆沙碛，风吹沙平马无迹。东门供张接中使，万里来宣布袄敕。敕中墨色如未乾，君王心念儿郎寒。当街谢恩拜舞罢，万岁声上黄云端。安西北庭皆郡县，四夷朝贡无征战。旧时胡虏陷关中，五丈原头作边面。","dynasty":"宋代","title":"凉州行"}
{"author":"陆游","content":"上世本为农，辍耕业诗书。我少学不成，固应返其初。冥冥不自揣，乡校参群居。中岁偶拔擢，清班久趑趄。典奏入南宫，妯书长石渠。及其乞身归，旧业已丘墟。衰疾或小间，力尚给荷锄。寄声谢故人，毋为笑迂疏。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"密污持苫屋，寒芦用织帘。彘肩柴熟罨，莼菜豉初添。黄甲如盘大，红丁似蜜甜。街头桑叶落，相唤指青帘。","dynasty":"宋代","title":"对酒二首其二"}
{"author":"陆游","content":"关河谢远游，岁月迫归休。敢恨骥伏枥，但思狐首丘。雪明窗误晓，霜点鬓惊秋。羁旅饶愁思，谁怜季子裘？","dynasty":"宋代","title":"初春感怀"}
{"author":"陆游","content":"地僻林深客到稀，高舂未起闭柴扉。新松郁郁三千本，密竹萧萧一尺围。溪叟旋分菰米滑，山童新采蕨芽肥。因君更作长闲想，麟阁云台竟是非？","dynasty":"宋代","title":"赠石帆老人"}
{"author":"陆游","content":"南浮七泽吊沉湘，西溯三巴掠夜郎。自信前缘与人薄，每求宽地寄吾狂。雪山水作中𤃩味，蒙顶茶如正焙香。傥有把茅端可老，不须辛苦念还乡。","dynasty":"宋代","title":"卜居二首其二"}
{"author":"陆游","content":"路近城南已怕行，沈家园里更伤情。香穿客袖梅花在，绿蘸寺桥春水生。","dynasty":"宋代","title":"十二月二日夜梦游沈氏园亭"}
{"author":"陆游","content":"胜游谢车马，从此始青鞋。俗士洗褊心，达人增旷怀。","dynasty":"宋代","title":"郭氏山林十六咏其一清旷亭"}
{"author":"陆游","content":"散发荒池上，秋声满绿蒲。磷飞乘月暗，枭语似人呼。学问无新得，功名负壮图。拾薪炊麦饭，随事且枝梧。","dynasty":"宋代","title":"夏夜"}
{"author":"陆游","content":"我年六十四，获谴输鬼薪，束书出东门，挥手谢国人，笑指身上衣，不复染京麈。时有一老翁，祝我当自珍，却後十五年，迎君浙江滨。我笑语是翁，岂说他生身？事果不可知，邂逅如隔辰。鹤发无余鬒，鹑衣仍苦贫。秋风旱河头，握手一笑新。买酒烹鸡豚，往事得具陈。试数同朝旧，零落增悲辛。与翁虽俱老，肝胆犹轮囷。千里亦命驾，何况托近邻。秋高佳风月，相过莫厌频。","dynasty":"宋代","title":"赠洞微山人"}
{"author":"陆游","content":"苔甃平分路，铜环半掩扉。残芜寒不死，败叶落还飞。责重何由塞，愁生但念归。非无茅一把，世事苦相违。","dynasty":"宋代","title":"题史院壁"}
{"author":"陆游","content":"晓寒无赖透重裘，三日江云暝不收。岁月推移吾辈老，交朋零落此生浮。东皋苦潦犹中熟，旧疾虽存亦小瘳。禹庙兰亭俱在眼，剩沽春酒破春愁。","dynasty":"宋代","title":"岁尽苦寒"}
{"author":"陆游","content":"造请非所长，一带每嬾束；揖客虽小殊，亦未胜仆仆。正须驾柴车，归艺东篱菊，故山甘水泉，群饮友麋鹿。百年不堪玩，万事要自烛。小人欺屋漏，吾辈当戒独。","dynasty":"宋代","title":"读何斯举黄州秋居杂咏次其韵"}
{"author":"陆游","content":"我本区中士，偶来湖上居。时寻一枕梦，闲展数行书。得醉常欢甚，无炊亦晏如。今朝好天气，一笑命柴车。","dynasty":"宋代","title":"即事"}
{"author":"陆游","content":"赤米熟炊元自软，黄虀频倒不多酸。纵令酒负寻常债，也胜人求本分官。","dynasty":"宋代","title":"杂兴"}
{"author":"陆游","content":"昔我变姓名，钓鱼散花洲，有船不用楫，江急听自流。即今客锦城，醉过百花楼，天风吹笋舆，快若凌空游。月露浩无际，指点隘九州。君看尘土中，颇有此乐不？题诗碧玉简，飞僊相答酬。酒醒堕何处？楼台海山秋。","dynasty":"宋代","title":"大醉归南禅弄影月下有作"}
{"author":"陆游","content":"夜对遗编叹复惊，古来成败浩纵横。功名多向穷中立，祸患常从巧处生。万里关河归梦想，千年王霸等棋枰。人间只有躬耕是，路过桑村最眼明。","dynasty":"宋代","title":"读史"}
{"author":"陆游","content":"病疟秋来久未平，草堂遥夜不胜清。疾风递响惊林叶，列宿收芒避月明。百计不能逃白发，一生堪笑役虚名。钓车且作桐江梦，莫念安西万里行。","dynasty":"宋代","title":"病中夜兴"}
{"author":"陆游","content":"钟鼓楼前宫样花，谁令流落到天涯。少年妄想今除尽，但爱清樽浸晚霞。","dynasty":"宋代","title":"山园草木四绝句其一紫薇"}
{"author":"陆游","content":"八月暑退凉风生，家家场中打稻声。穗多粒饱三倍熟，车轴压折人肩赬。常年县符闹如雨，道上即今无吏行。乡闾老稚迭歌舞，灶釜日餐猪羊烹。","dynasty":"宋代","title":"秋词"}
{"author":"陆游","content":"古寺不来久，入门空叹嗟。僧亡犹见塔，树老已无花。世事虽难料，吾生固有涯。殷懃一梳月，十里伴还家。","dynasty":"宋代","title":"游山"}
{"author":"陆游","content":"兰亭绝境擅吾州，病起身闲得纵游。曲水流觞千古胜，小山丛桂一年秋。酒酣起舞风前袖，兴尽回桡月下舟。江左诸贤嗟未远，感今怀昔使人愁。","dynasty":"宋代","title":"兰亭"}
{"author":"陆游","content":"𧥄𧥄穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音。","dynasty":"宋代","title":"湖上笋盛出戏作长句"}
{"author":"陆游","content":"禦戎虚上策，治疾阙全功。安得如神禹，常行无事中。","dynasty":"宋代","title":"小疾治药偶书二首其一"}
{"author":"陆游","content":"畴昔从君处，玄都太古坛。月高旛影直，霜重佩声寒。鹤驾三山近，壼天万里宽。相逢初未省，但认切云冠。","dynasty":"宋代","title":"赠隐者"}
{"author":"陆游","content":"晓月有馀光，秋树无浓影。野烟浩无际，陂路行愈永。堰声何澎湃，露气正凄冷。忽然客愁破，更觉诗律整。昔人千载意，忙里一笑领。山林岂难归，吾计自不猛。","dynasty":"宋代","title":"五鼓自簇"}
{"author":"陆游","content":"粥後钟鱼未动时，夜灯仍对碧琉璃。不须更说能生慧，枯木寒灰也自奇。","dynasty":"宋代","title":"西林傅庵主求定庵诗"}
{"author":"陆游","content":"我家释耒起，远自东封前，诗书守素业，蝉联二百年。长老日零落，念之心惕然。每恐後生辈，或为利欲迁。我少亦知学，蹭蹬及华颠；讼过岂不力，寿非金石坚。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"小雨催寒著客袍，草行露宿敢辞劳。岁饥民食糟糠窄，吏惰官仓鼠雀豪。只要闾阎宽箠楚，不须停障肃弓刀。九重屡下丁宁诏，此责吾曹未易逃。","dynasty":"宋代","title":"寄奉新高令"}
{"author":"陆游","content":"朝路英声早，宗盟宿望尊。讌谈推酝藉，大笔擅雄浑。许国心犹壮，安边策具存。凄凉故时客，痛哭望秋原。","dynasty":"宋代","title":"赵彦肤修撰挽辞"}
{"author":"陆游","content":"辽海曾从化鹤丁，百年尘土污巾瓶。万山深处遇行李，再拜起时如醉醒。绿树岩前开药笈，白驴背上指丹经。云霄平步寻常事，不用求方更解形。","dynasty":"宋代","title":"夜梦遇老人於松石间若旧尝从其游者再拜叙间"}
{"author":"陆游","content":"富贵世间元不乏，此君才大独难成。喑呜意气千人废，娴雅风流一座倾。韬略岂劳平大敌，文章亦足主齐盟。荒山野水涪州路，肠断西风薤露声。","dynasty":"宋代","title":"有怀独孤景略"}
{"author":"陆游","content":"鸟桕森疏照溪赤，寒鸦翩翻蔽天黑。鲜鲈出纲重兼斤，新蟹登盘大盈尺。年年此际清霜夜，饭罢读书声满舍。岂惟父子讲家学，亦有朋侪结经社。谁令屠沽聚里中，鼓声终夜聒老翁？鸣呼安得寐无聪，不但杜老左耳聋！","dynasty":"宋代","title":"夜闻埭东卖酒鼓声哗甚"}
{"author":"陆游","content":"老子即今双白鬓，镜湖自古几青山？半窗萝月独欹枕，满院松风常掩关。天地许宽谁碍汝，琴尊是处可开颜。将行亦莫买春草，幸有一筇相伴闲。","dynasty":"宋代","title":"闲趣"}
{"author":"陆游","content":"士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。","dynasty":"宋代","title":"壮士吟次唐人韵"}
{"author":"陆游","content":"栟榈子嫩供香饭，皁筴芽新簇冷淘。常使先生饱扪腹，其余万事一秋毫。","dynasty":"宋代","title":"对食戏作"}
{"author":"陆游","content":"渺渺风烟接小江，牛头山色满蓬窗。门前西走钱塘路，也有闲人似老庞。","dynasty":"宋代","title":"秋晚杂兴"}
{"author":"陆游","content":"英姿爽气宇邛州，虽古人中岂易求。六月长途将暍死，一天风雹起龙湫。","dynasty":"宋代","title":"宇文衮臣吏部予在蜀日与之游至厚契阔死生二十年矣庚申三月忽梦相从如平生怆然有赋"}
{"author":"陆游","content":"稚川师郑君，才及一卷书。书大仅如箸，度世盖有余。想其所论说，妙极轩昊初。内篇今虽存，亦复饱蠹鱼。我欲探其原，蹇步空趑趄。安得插两翅，从公游太虚？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"世事无端自纠纷，放翁隐几对炉熏。好官何恨输玄保，奇字犹须属子云。婆律一铢能敌国，水沉盈握有兼斤。闭门莫怪常终日，不是高人不遣闻。","dynasty":"宋代","title":"秋日焚香读书戏作"}
{"author":"陆游","content":"鲍鱼载沙丘，鹿马献阿房，泗上老亭长，仿佯起东方。干戈暗宇县，黥徒化侯王。富贵诚可慕，葅醢亦足当。青门独无恙，种瓜亦何伤。後有阮嗣宗，绝识未易量；楚汉真竖子，孰谓斯人狂？","dynasty":"宋代","title":"寓怀"}
{"author":"陆游","content":"珠鞲玉指擘箜篌，谁记山南秉烛游。结绮诗成江令醉，橐泉梦断沈郎愁。天涯落日孤鸿没，镜里流年两鬓秋。不用更求驱豆术，人生离合判悠悠。","dynasty":"宋代","title":"无题"}
{"author":"陆游","content":"家近蓬莱白玉京，草堂登望不胜清。初惊野色昏昏至，已见波纹细细生。残醉顿消迎乱点，微吟渐苦入寒声。只愁今夕虚檐滴，又封青灯梦不成。","dynasty":"宋代","title":"雨"}
{"author":"陆游","content":"苦雨催寒不肯晴，晚来余势更纵横。云如山坏长空黑，风似潮回万木倾。要借关河供远眼，不辞泥淖困初程。解衣一笑僧窗下，几两青鞋了此生。","dynasty":"宋代","title":"大雨中离三山宿天章寺"}
{"author":"陆游","content":"山北山南处处行，回头六十七清明。如今老去摧颓甚，独坐焚香听水声。","dynasty":"宋代","title":"云门独坐"}
{"author":"陆游","content":"赐沐家居谢掾曹，暂将萧散慰勤劳。琅琅应节儿书熟，亹亹生风客论高。玉屑名牋来濯锦，风漪奇石出临洮。托盟翰墨吾安敢，挥洒淋漓自足豪。","dynasty":"宋代","title":"休日与客燕语既去听小儿诵书因复作草数纸"}
{"author":"陆游","content":"父子追随一笑倾，东园东畔路初成。夹栽芳草如绳直，前出篱门似砥平。春近野梅香欲动，雨余沟水细无声。今朝有喜谁能识？不用人扶亦自行。","dynasty":"宋代","title":"开东园路北至山脚因治路傍隙地杂植花草"}
{"author":"陆游","content":"梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换麹尘罗。东邻斗草归来晚，忘却新传子夜歌。","dynasty":"宋代","title":"鹧鸪天（七之三）"}
{"author":"陆游","content":"炎歊行中天，曼肤汗翻水，纤絺薄如雾，不异铠被体。散发垂两肩，万事弃不理。寸阴若度岁，日暮何可俟。颇闻交广间，暑又烈於此，此如不可耐，彼岂皆暍死？聊当扶短策，北涧弄清泚。岂必拜赐冰，恩光动闾里。","dynasty":"宋代","title":"苦热"}
{"author":"陆游","content":"负负无可言，上上不须说。天壤大如许，我独身孑孑。苟合不可为，万事听瓦裂。年登麦饭足，得酒且勤啜。","dynasty":"宋代","title":"东斋杂书"}
{"author":"陆游","content":"宋玉悲秋千载后，诗人例有早秋诗。老夫自笑心如石，三日秋风漫不知。","dynasty":"宋代","title":"立秋后作"}
{"author":"陆游","content":"神女祠前猿夜鸣，相公溪上草初生。重游惟有西窗梦，一点灯青梦不成。","dynasty":"宋代","title":"感昔"}
{"author":"陆游","content":"细雨吞平野，余寒勒早春。未增豪饮兴，先著苦吟身。幽径萱芽短，方桥柳色新。闭门非为老，半世是闲人。","dynasty":"宋代","title":"春雨"}
{"author":"陆游","content":"昔戍西陲时，凭高望中原，愿欲乘天风，往吊绮与园。有志莫能遂，怅望商山魂。遥想山中人，岁时奠芳荪，夕阳萧鼓散，高柳拥庙门。老来更事多，考古见本根，乃知当时事，祸福未易言。千载信悠悠，浩叹掩绿尊。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"满地残红点绿苔，花泾弭棹小裴回。春风又作??别，老病无端衮衮来。亦悟百穷缘肮脏，终羞万事学低摧。吾文自欲忘忧耳，那博人间水一杯。","dynasty":"宋代","title":"今岁游花泾差晚戏作"}
{"author":"陆游","content":"病思萧条岂独今，十年前已鬓霜侵。旧交略尽形吊影，薄宦宜休口语心。老骥已甘当伏枥，穷猿况是急投林。别君径入乱云去，後日相思何处寻？","dynasty":"宋代","title":"老病无复宦情或者疑焉作此示之"}
{"author":"陆游","content":"赤米熟炊元自软，黄齑频倒不多酸。纵令酒负寻常债，也胜人求本分官。","dynasty":"宋代","title":"杂兴十首其四"}
{"author":"陆游","content":"仕至千钟良易，年过七十常稀。眼底荣华元是梦，身后声名不自知。营营端为谁。幸有旗亭沽酒，何妨茧纸题诗。幽谷云萝朝采药，静院轩窗夕对棋。不归真个痴。","dynasty":"宋代","title":"破阵子"}
{"author":"陆游","content":"华发萧萧居士身，江头风雨折乌巾。无人问字尤宜嬾，有吏徵租未是贫。薄宦傥来难倚仗，旧交渐少每酸辛。敲门且复寻僧话，要结他生物外因。","dynasty":"宋代","title":"自咏"}
{"author":"陆游","content":"数家聚云根，细路入丛薄。溅溅石渠水，来往一略彴。有无邻里通，笑语妇子乐。浊醪时相就，青蔬缺盐酪。日暮归闭门，绩火星煜爚。先期毕租税，老不入城郭。嗟予独何事，早插红尘脚？故山未成归，怅望有余怍。","dynasty":"宋代","title":"丰城高安之间憩民家景趣幽邃为之慨然怀归"}
{"author":"陆游","content":"九万天衢浩浩风，此身真是一枯蓬。盘蔬采掇多灵药，阁道攀隮出半空。累尽神僊端可致，心虚造化欲无功。金丹定解幽人意，散作山椒百炬红。","dynasty":"宋代","title":"宿上清宫"}
{"author":"陆游","content":"东园三日雨兼风，桃李飘零扫地空。惟有山茶偏耐久，绿丛又放数枝红。","dynasty":"宋代","title":"山茶一树自冬至清明后著花不已"}
{"author":"陆游","content":"漫道江南倚寺楼，岂如烟雨弄扁舟。并刀不翦清愁断，楚练难縻白日留。湖上采菰甘似蜜，街头买酒滑如油。金丹九转何时毕？且对梅花一醉休。","dynasty":"宋代","title":"戏题酒家壁"}
{"author":"陆游","content":"高城带远林，落日动寒砧。行客自朝暮，青山无古今。衰迟惭逸气，忧患足危心。溪迮滞归艇，何时春水深？","dynasty":"宋代","title":"五云门晚归"}
{"author":"陆游","content":"沉绵久未平，寂寞闭柴荆。危叶先霜坠，残萤冒雨明。记书由默诵，得食出躬耕。此事吾亲验，方当告後生。","dynasty":"宋代","title":"沉绵"}
{"author":"陆游","content":"谭侯才气敌文园，日日银鞍画戟门。奇句入神闻鬼泣，巨觥如海看鲸吞。一官胄监能令死，万里铭旌忍更论。湖上秋来频入梦，凭谁词翰与招魂？","dynasty":"宋代","title":"思蜀"}
{"author":"陆游","content":"梦中不记适何邦，风饱蒲颿入大江。久矣眼中无此快，蹴天雪浪溅船窗。","dynasty":"宋代","title":"七月二十一日午睡梦泛江风涛甚壮觉而有赋"}
{"author":"陆游","content":"穷山孤垒，腊尽春初破。寂寞掩空斋，好一个、无聊底我。啸台龙岫，随分有云山，临浅濑，荫长松，闲据胡床坐。三杯径醉，不觉纱巾堕。画角唤人归，落梅村、篮舆夜过。城门渐近，几点妓衣红，官驿外，酒垆前，也有闲灯火。","dynasty":"宋代","title":"蓦山溪（游三荣龙洞）"}
{"author":"陆游","content":"吴中霣霜晚，冬草有未衰，坐令老病叟，遂失凋年悲。翩翩乌纱帽，袅袅残菊枝，虽无车马客，时与邻翁期。新醅压尚浑，雉兔亦及时，自觉胜渊明，但醉不赋诗。","dynasty":"宋代","title":"村饮"}
{"author":"陆游","content":"忽忽见春尽，徂年那更还。香生帐里雾，书积枕边山。凌厉心犹壮，沈绵气已孱。千秋有管葛，看镜汗吾颜。","dynasty":"宋代","title":"昼卧"}
{"author":"陆游","content":"酒隐人间六十年，晚途敛版自伤怜。庄周聊寄漆园吏，梅福终为吴市仙。方外酒徒盟尚在，囊中剑术老当传。此心郁屈何由豁，聊遣龙蛇落蜀牋。","dynasty":"宋代","title":"胸次郁郁偶取枯笔作狂草遂成长句"}
{"author":"陆游","content":"涪翁幾日客，遗墨徧苍崖。作吏今三月，偷闲始一来。雲归就簷宿，江怒触山迴。更欲窮幽赏，城头叠鼓催。","dynasty":"宋代","title":"题卧龙山"}
{"author":"陆游","content":"软炊豆饭可支日，厚絮布襦聊过冬。闾巷家家歌圣泽，子孙世世业春农。","dynasty":"宋代","title":"泛舟过金家埂赠卖薪王翁"}
{"author":"陆游","content":"青鬓当时映绿衣，尧功曾预记巍巍。玄都春老人何在？华表天高鹤未归。流辈凋疏情话少，年光迟暮壮心违。倚楼不用悲身世，倦鷁无风亦退飞。","dynasty":"宋代","title":"感事"}
{"author":"陆游","content":"髧髦承学绍兴前，历看人间七十年。扑满终归弃道侧，鸱夷犹得载车边。钓船夜泛吴江月，醉眼秋看楚泽天。造物未容书鬼录，残春又藉落花眠。","dynasty":"宋代","title":"书叹"}
{"author":"陆游","content":"茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！","dynasty":"宋代","tags":"豪放，杜鹃，感叹，人生","title":"鹊桥仙·夜闻杜鹃"}
{"author":"陆游","content":"赋性无他嗜，传家但古书。尧咨洪水际，羲画结绳余。异学方攘斥，浮文亦扫除。挑灯北窗下，聊得遂吾初。","dynasty":"宋代","title":"书房杂咏"}
{"author":"陆游","content":"老去痴顽百不能，非醒非醉日腾腾。敲门惟有徵租吏，好事元无送米僧。旧俗不还谁复念，古书虽在渐难凭。平生意气今如此，惆怅西窗半夜灯！","dynasty":"宋代","title":"野兴"}
{"author":"陆游","content":"几年不到合江园，说著当时已断魂。只有梅花知此恨，相逢月底却无言。","dynasty":"宋代","title":"梅花绝句六首其一"}
{"author":"陆游","content":"梅花三十本，围以疏竹篱。入春甫十日，开遍南北枝。少年轻节物，老大复苦衰。坐见零落尽，一杯初未持。","dynasty":"宋代","title":"春日杂题六首其一"}
{"author":"陆游","content":"玉殿吹笙第一僊，花前奏罢色凄然。忆曾偷学春愁曲，谪在人间五百年。","dynasty":"宋代","title":"游僊"}
{"author":"陆游","content":"病骨初轻野兴浓，闲扶拄杖夕阳中。草枯陂泽涓涓水，木落园林淅淅风。杨子凄凉老天禄，马周憔悴客新丰。壮心未与朱颜改，一笑凭高送断鸿。","dynasty":"宋代","title":"山园晚兴"}
{"author":"陆游","content":"懒向青门学种瓜，只将渔钓送年华。双双新燕飞春岸，片片轻鸥落晚沙。歌缥缈，舻呕哑，酒如清露鲊如花。逢人问道归何处，笑指船儿此是家。","dynasty":"宋代","tags":"生活，闲适","title":"鹧鸪天·懒向青门学种瓜"}
{"author":"陆游","content":"道旁竹树露如倾，带睡悠悠十里行。晓色未分烟尚重，压城楼阁已峥嵘。","dynasty":"宋代","title":"五鼓入城"}
{"author":"陆游","content":"书生白首无处著，病卧空斋夜萧索。茶铛飕飕候汤熟，灯檠簌簌看烬落。山童唤起已复倒，顾影自笑如孤鹤。人言富贵堕骇机，一生穷愁正不恶。架上故裘破见肘，床头残酒倾到脚。问君何以鏖霜风，悠然卧听山城角。","dynasty":"宋代","title":"秋夜歌"}
{"author":"陆游","content":"冉冉忘年往，纷纷厌事来。庭除多草莽，几砚亦尘埃。园为畦蔬到，门因汲水开。偶闻林鸟语，太息又春回。","dynasty":"宋代","title":"幽居岁暮"}
{"author":"陆游","content":"我鬓忽已白，君颜非复朱。花前一杯酒，不乐复何如？暮看枝上花，已觉不如早，富贵当及时，吾辈奈何老！我歌君起舞，竟日为君留。安知花无情，不解替人愁。长安二三月，花满上林中。祝君早得意，归辔听璁珑。","dynasty":"宋代","title":"朱子云园中观花"}
{"author":"陆游","content":"沙际人家半掩扉，借炊小住不相违。水生溪面大鱼跃，风定草头双蝶飞。竹院游僧闻鼓集，烟畦老圃荷锄归。浩然物外真堪乐，回首浮生万事非。","dynasty":"宋代","title":"梅市"}
{"author":"陆游","content":"菊枝攲倒不成丛，井上梧桐叶半空。射虎南山无复梦，雨蓑烟艇伴渔翁。","dynasty":"宋代","title":"重九后风雨不止遂作小寒三首其二"}
{"author":"陆游","content":"东冈竹千竿，大者围过尺，微风生其间，萧萧戛寒碧。我闲适一到，散发坐磐石。万事不累心，清啸遂至夕。此君本傲世，独我有夙昔。老惰恐作疏，时来寓琴弈。","dynasty":"宋代","title":"东冈"}
{"author":"陆游","content":"白髯萧飒一愚公，独立蒙蒙细雨中。羊踏寒蔬新少梦，鱼生空釜久谙穷。残编幸有圣贤对，闲话岂无邻曲同？衒鬻才名非老事，小诗信笔不能工。","dynasty":"宋代","title":"独立"}
{"author":"陆游","content":"万壑风声远，千林雨脚长。满盈悬爨灶，屋漏徙衣囊。未说丰年喜，先便永夜凉。清秋病小愈，起柂上潇湘。","dynasty":"宋代","title":"大雨"}
{"author":"陆游","content":"入夏经月雨，园路久已荒。今朝偶一到，蒿艾如人长。岂惟蛙黾豪，颇觉蜂蝶狂。怅然怀故山，舍东百本桑。迨此积雨余，枝叶沃以光。父老适相遇，藉草挥一觞。一觞颓然醉，笑语相扶将。赋诗示儿子，此乐未易忘。","dynasty":"宋代","title":"雨晴至园中"}
{"author":"陆游","content":"单衣初著下湖天，飞盖相随出郭船。得雨人人喜秧信，祈蚕户户歛神钱。黄鸡煮臛无停筋，青韭淹葅欲堕涎。丞相传闻又三押，衡茅未改日高眠。","dynasty":"宋代","title":"上巳书事"}
{"author":"陆游","content":"屋角成金字，溪流作縠纹。斜通小桥路，半掩夕阳门。孤艇冲烟过，疏钟隔坞闻。杜门非独病，实自厌纷纷。","dynasty":"宋代","title":"舍北摇落景物殊佳偶作五首其四"}
{"author":"陆游","content":"湖上花光何处寻？朱朱白白自成林。衰翁何预伤春事，闲客犹怀爱物心。欲堕每愁风骤起，正开却要日微阴。兰亭禹庙平生事，一榼芳醪莫厌深。","dynasty":"宋代","title":"赏花"}
{"author":"陆游","content":"雨足人家插稻秧，蚕生邻女采桑黄。万花扫迹春将暮，百草吹香日正长。闲觅啼莺穿北崦，戏随飞蝶过东冈。飘然且喜身强健，不怪儿曹笑老狂。","dynasty":"宋代","title":"春晚"}
{"author":"陆游","content":"天遣残年脱馽鞿，功名不恨与心违。绿陂细雨移秧罢，朱舫斜阳擘纸归。花市丹青卖团扇，象床刀尺制单衣。白头曳杖人争看，共叹浮生七十稀。","dynasty":"宋代","title":"春夏之交风日清美欣然有赋"}
{"author":"陆游","content":"人生易衰老，万事海涛翻。但恨芳尊迮，宁悲雪鬓繁？诸儒轻古学，遗虏盗中原。有语谁能听？毋矜舌尚存。","dynasty":"宋代","title":"老叹"}
{"author":"陆游","content":"入东多名山，天台连四明。路穷寺门出，林阙溪桥横。岂无一月间，结束与子行。会拣最幽处，煨芋听雪声。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"我似骑驴孟浩然，帽边随意领山川。忽闻风雨掠窗外，便觉江湖在眼前。路过邮亭知几处，身如估客不论年。未妨剩拥寒衾卧，赢取孤吟入断编。","dynasty":"宋代","title":"夜闻雨声"}
{"author":"陆游","content":"五门路，四月乳鸦啼绿树。闲游但喜日初长，薄暑始知春已去。楼头风高舞双旗，画角声中日还暮。马啼特特无断时，老尽行人路如故。","dynasty":"宋代","title":"晚过五门"}
{"author":"陆游","content":"巢山避世纷，身隐万重云。半谷传樵响，中林过鹿群。虫锼叶成篆，风蹙水生纹。不蹋溪桥路，僊凡自此分。","dynasty":"宋代","title":"巢山"}
{"author":"陆游","content":"时来偶见收，过时自当退。岂惟裁纸尾，亦或用牍背。人情有贵贱，志士感兴废。库中九万张，视我犹前辈。","dynasty":"宋代","title":"书巢五咏其三故纸"}
{"author":"陆游","content":"莫笑山翁老欲僵，壮年曾及事高皇。雕戈北出戍穷塞，华表东归悲故乡。万事固难轻忖度，百年犹有未更尝。纷纷谤誉何劳问，但觉邯郸一梦长。","dynasty":"宋代","title":"感旧"}
{"author":"陆游","content":"八十颓龄安所归？萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。","dynasty":"宋代","title":"斋中杂兴"}
{"author":"陆游","content":"会稽山下樵风溪，翠屏倒影青玻璃，尤奇峭壁立千仞，行子欲上无阶梯。商山坐看紫芝老，武陵无奈桃花迷。人间得意妄自喜，一哄怜汝真醯鸡！","dynasty":"宋代","title":"新秋往来湖山间"}
{"author":"陆游","content":"古寿书来言得婿，东阳人到报生孙。一家三处俱强健，且拨闲愁近酒尊。","dynasty":"宋代","title":"初冬杂咏"}
{"author":"陆游","content":"寒泉断藕素丝长，纹簟开瓜碧玉香。午睡觉来桐影转，无人可共北窗凉。","dynasty":"宋代","title":"北窗"}
{"author":"陆游","content":"屏居无一事，闭户常经旬。勿云草舍陋，爱此油窗新。三日不作诗，幽禽语撩人。尺素杂行草，往檄江梅春。","dynasty":"宋代","title":"闭户"}
{"author":"陆游","content":"小益晨装雨作泥，南沮涉水马长嘶。山腰细栈移新路，驿壁流尘闇旧题。","dynasty":"宋代","title":"感昔"}
{"author":"陆游","content":"淡日披朝雾，轻云结暮阴。菰蒲溪路暗，松竹草堂深。妙墨双勾帖，奇声百衲琴。古人端未远，一笑会吾心。","dynasty":"宋代","title":"秋阴"}
{"author":"陆游","content":"病眼犹堪阅世人，难将雪鬓著乌巾。囊中钱尽罢沽酒，涧底雨寒愁束薪。老子那辞徙牛屋，痴人自喜拜车尘。穷通要是儿嬉事，嬾就山僧讲宿因。","dynasty":"宋代","title":"书意"}
{"author":"陆游","content":"情欲虽害人，要是自惑溺。吾观日用事，饮食真勍敌。乃知匕箸间，其祸甚衽席。堂堂六尺躯，勿为口腹役。","dynasty":"宋代","title":"书警"}
{"author":"陆游","content":"残漏冬冬急，明星磊磊高。一从安枕卧，无复揽衣劳。熨斗生晨火，熏笼覆縕袍。一杯山药酒，红日满亭皋。","dynasty":"宋代","title":"晓枕"}
{"author":"陆游","content":"老子残年未易量，出门随处得彷徉。窗棂日淡僧房暖，灶突烟青旅甑香。浊酒可求敲野店，旧题犹在拂颓墙。闲来又取丹经读，夜就松明解布囊。","dynasty":"宋代","title":"题旅舍壁"}
{"author":"陆游","content":"灶突无烟甑有尘，颓垣破屋越溪滨。老鳏狂怪谁嗔责，日日行歌独卖薪。","dynasty":"宋代","title":"贫甚戏作绝句八首其五"}
{"author":"陆游","content":"暮秋风雨卷茆茨，砧杵声中过雁悲。枫叶欲丹先惨澹，菊丛半倒不支持。旗亭人熟容赊酒，野寺僧闲得对棋。莫怪苦寻林下事，骇机满地只心知。","dynasty":"宋代","title":"暮秋书事"}
{"author":"陆游","content":"久病畏长夏，枕簟如炮焚。扶持赖药物，俛仰秋已分。清夜炷炉香，袅袅起孤云。灵府豁蒙滞，旧学资鉏耘。言念总角初，操觚极艰勤，诸老颇赏识，谓可与斯文。沉痼幸鍼石，轮囷劳斧斤。可怜四十年，薄陋负所闻。白首犹著书，逝将献吾君，太官荐玉食，野人徒美芹。","dynasty":"宋代","title":"秋夜读书有感"}
{"author":"陆游","content":"清绝更谁如，松风小阁虚。氎巾参几杖，鹤毳落琴书。新凿淘丹井，常携斸药锄。身闲随处乐，何况是吾庐。","dynasty":"宋代","title":"山家五首其五"}
{"author":"陆游","content":"皮葛其衣，巢穴其居。烹不糁之藜羹，驾秃尾之草驢。闻鸡而起，则和甯戚之牛歌。戴星而耕，则稽汜者之農书。谓之瘁则若腴，谓之泽则若癯。虽不能草泥金之检以纪治功，其亦可挟兔园之册以教乡闾者乎。","dynasty":"宋代","title":"放翁自赞"}
{"author":"陆游","content":"眼底谁为耐久朋，倚肩按膝一乌藤。虚名但可欺横目，薄俗何时复结绳？浮世百年悲冉冉，闲身万事付腾腾。年来更叹龙锺甚，欲探梅花病不能。","dynasty":"宋代","title":"寓叹"}
{"author":"陆游","content":"衰病犹烦药石功，残春终日在园中。地偏幽草为谁绿？雨霁新花如许红。足蹇扶持须稚子，杯深暖热赖邻翁。此身虽向闲中老，若比休休却未同。","dynasty":"宋代","title":"小园新晴"}
{"author":"陆游","content":"古人处丘园，如彼不嫁女，终身秉大节，敢恨老环堵。嗟予晚乃觉，乞骸归卒伍。去就讲已熟，穴居宜知雨。百尺持汲绠，道长畏天暑。先见虽有惭，爱身亦自许。","dynasty":"宋代","title":"读何斯举黄州秋居杂咏次其韵"}
{"author":"陆游","content":"他人富贵堆金璧，曼舞妖歌夸坐客。清心好古谁似公？汉庭诸人推博识。一朝得此周庙器，买不论赀空四壁，苔痕洗尽铜色见，坐卧摩挲欲忘食。蛮童捧出客为起，恍如清庙陪剑履。腹中奇字粲虫鱼，峄山之碑那得比。知公原是功名人，看罢握手同悲辛。镐京洛邑在何许？漠漠秋风吹虏尘。","dynasty":"宋代","title":"观张提刑周鼎"}
{"author":"陆游","content":"穿林了不厌崎岖，邂逅幽怀得少摅。昔媿出山成小草，今知临水羡游鱼。呦呦驯鹿随轻策，决决流泉入野渠。坐觉尘襟真一洗，正如头垢得爬梳。","dynasty":"宋代","title":"行东山下至南岩"}
{"author":"陆游","content":"采药今朝偶出游，溪边小立唤渔舟。未须著句悲摇落，嫩日和风不似秋。","dynasty":"宋代","title":"出游"}
{"author":"陆游","content":"三山山下闲居士，巾履萧然。小醉闲眠。风引飞花落钓船。","dynasty":"宋代","title":"采桑子"}
{"author":"陆游","content":"插棘编篱谨护持，养成寒碧映涟漪。清风掠地秋先到，赤日行天午不知。解箨时闻声簌簌，放梢初见叶离离。官闲我欲频来此，枕簟仍教到处随。","dynasty":"宋代","tags":"咏物，竹子","title":"东湖新竹"}
{"author":"陆游","content":"东望山阴何处是？往来一万三千里。写得家书空满纸。流清泪，书回已是明年事。寄语红桥桥下水，扁舟何日寻兄弟？行遍天涯真老矣。愁无寐，鬓丝几缕茶烟里。","dynasty":"宋代","tags":"思乡，怀人，抒怀，感慨","title":"渔家傲·寄仲高"}
{"author":"陆游","content":"秋晓上莲峰，高蹑倚天青壁。谁与放翁为伴？有天坛轻策。铿然忽变赤龙飞，雷雨四山黑。谈笑做成丰岁，笑禅龛楖栗。","dynasty":"宋代","tags":"爱国，想象","title":"好事近·秋晓上莲峰"}
{"author":"陆游","content":"小浦闻鱼跃，横林待鹤归。闲云不成雨，故傍碧山飞。","dynasty":"宋代","tags":"写景，抒怀，壮志未酬","title":"柳桥晚眺"}
{"author":"陆游","content":"胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。","dynasty":"宋代","tags":"书法，抒怀，豪迈，志向，战争","title":"题醉中所作草书卷后"}
{"author":"陆游","content":"　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。　　过澎浪矶、小孤山，二山东西相望。小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州。州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。","dynasty":"宋代","tags":"游记，写景，抒情","title":"过小孤山大孤山"}
{"author":"陆游","content":"中原草草失承平，戍火胡尘到两京。扈跸老臣身万里，天寒来此听江声！","dynasty":"宋代","tags":"怀古，凭吊，感慨","title":"龙兴寺吊少陵先生寓居"}
{"author":"陆游","content":"湓口放船归，薄暮散花洲宿。两岸白苹红蓼，映一蓑新绿。有沽酒处便为家，菱芡四时足。明日又乘风去，任江南江北。","dynasty":"宋代","tags":"写景，感伤，无奈","title":"好事近·湓口放船归"}
{"author":"陆游","content":"桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮钟。","dynasty":"宋代","title":"长相思（五之二）"}
{"author":"陆游","content":"桑竹穿村巷，衡茅隔土垣。海氛成物象，秋气肃川原。豆芋行将熟，鸡豚亦已繁。丰凶岁所有，农事更深论。","dynasty":"宋代","title":"与儿子至东村遇父老共语因作小诗"}
{"author":"陆游","content":"人间奇草木，天必付名流。菊待陶元亮，竹须王子猷。我为西蜀客，辱与海棠游。再见应无日，开图特地愁。","dynasty":"宋代","title":"海棠图"}
{"author":"陆游","content":"世事从来不可常，把茆犹幸得深藏。床头酒瓮寒难熟，瓶里梅花夜更香。薄命元知等蝉翼，畏途何处不羊肠？诗成读罢仍无用，聊满山家骨董囊。","dynasty":"宋代","title":"岁暮书怀"}
{"author":"陆游","content":"我梦举有司，鸡唱起裹饭；又梦趁早朝，漏舍坐待旦。既寤两无有，抚枕徒浩叹。今虽去为农，饭牛亦夜半；何曾得放慵，美睡到日旰？一笑俱置之，浮生固多难。","dynasty":"宋代","title":"书梦"}
{"author":"陆游","content":"束书不观万事休，谁令识字惹闲愁？胸中作祟知何物，不是当年老督邮。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"老氏有至言，所贵知我稀。鄙夫急自衒，岂复择所归！君看珠在渊，草木借光辉；所以古达人，怀玉被褐衣。吾庐大泽中，岁苦水半扉。朱门固自好，我亦未必非。","dynasty":"宋代","title":"感寓"}
{"author":"陆游","content":"圣朝中兴六十年，君家文武何联翩！先王剑履冠麟阁，後嗣簪橐陪甘泉。流传到君愈卓荦，投我千篇皆杰作。未分玉帐万貔貅，且擅诗人一丘壑。尔来士气日靡靡，文章光焰伏不起。君今已似骥千云，更看他年鲲击水。","dynasty":"宋代","title":"谢张时可通判赠诗编"}
{"author":"陆游","content":"客来莫笑席尘凝，静处工夫却少增。黑蚁常翻鲁壁简，瘦蛟时落越溪藤。尚能豪健如霜鹘，未遽衰残学冻蝇。更喜论文有儿子，夜窗相对短檠灯。","dynasty":"宋代","title":"书室"}
{"author":"陆游","content":"千夫登登供版筑，万手丁丁供斲木。歌楼舞榭高入云，复幕重帘昼烧烛。中使传宣骑飞鞚，达官侯见车击毂。岂惟炎热可炙手，五月瞿唐谁敢触。人生易尽朝露曦，世事无常坏陂复。士师分鹿真是梦，塞翁失马犹为福。君不见野老八十无完衣，岁晚北风吹破屋。","dynasty":"宋代","title":"长安道"}
{"author":"陆游","content":"暮境侵寻两鬓丝，湖边自葺小茆茨。从今步步俱回棹，不独山阴兴尽时。","dynasty":"宋代","title":"题城侍者剡溪图"}
{"author":"陆游","content":"省中地禁清昼长，侍史深注熏笼香。荣名挽公公不住，东皋归去栽花忙。毵毵华发映朱绂，同舍半已排云翔。正如少陵入严幕，本自不用尚书郎。向令封侯佩金印，不然草诏直玉堂。万锺会作梦幻过，三径空叹松菊荒。乐天十年履道宅，赞皇一夕平泉庄。公看富贵定何物，一笑乃复坐此妨。东皋乐哉日成趣，簪花起舞当自强。知公能容贱子狂，请赋式微之二章。","dynasty":"宋代","title":"题阎郎中溧水东皋园亭"}
{"author":"陆游","content":"凛凛冰霜晨，皎皎风月夜。南山有飞仙，来结寻梅社。","dynasty":"宋代","title":"梅花绝句十首其一"}
{"author":"陆游","content":"放翁五十犹豪纵，锦城一觉繁华梦。竹叶春醪碧玉壶，桃花骏马青丝鞚。斗鸡南市各分朋，射雉西郊常命中。壮士臂立绿绦鹰，佳人袍画金泥凤。椽烛那知夜漏残，银貂不管晨霜重。一梢红破海棠回，数蕊香新早梅动。酒徒诗社朝暮忙，日月匆匆迭宾送。浮世堪惊老已成，虚名自今笑何用。归来山舍万事空，卧听糟床酒鸣瓮。北窗风雨耿青灯，旧游欲说无人共。","dynasty":"宋代","title":"懹成都十韵"}
{"author":"陆游","content":"天人本一理，祸福常昭然。人众何足恃，妄谓能胜天。适燕当北辕，调瑟当解弦。五行未可忽，洪范禹所传。","dynasty":"宋代","title":"杂感十首以野旷沙岸净天高秋月明为韵其六"}
{"author":"陆游","content":"书生忠义与谁论？骨朽犹应此念存。砥柱河流僊掌日，死前恨不见中原。","dynasty":"宋代","title":"太息"}
{"author":"陆游","content":"八月残暑退，秋声满庭树。岂无四方志，衰病迫霜露。辽东黄头奴，稔恶天震怒。南北会当一，老我悲不遇。子孙勉西迁，俗厚吾所慕。约己收孤嫠，教子立门户。黍稌暗阡陌，鹑雉足匕箸。永为河渭民，勿惮关山路。","dynasty":"宋代","title":"仆顷在征四大幕登高望关辅乐之每冀王师拓定"}
{"author":"陆游","content":"羲和分职授人时，断自唐虞意可知。兽舞凤来馀事耳，西成东作要熙熙。","dynasty":"宋代","title":"杂兴六首其二"}
{"author":"陆游","content":"江月微云外，街泥小雨余。人如虚市散，灯似晓星疏。羁雁同身世，新霜上鬓须。明年更清绝，鱼火对茅庐。","dynasty":"宋代","title":"抚州上元"}
{"author":"陆游","content":"书剑飘然去国时，南兰陵郡日题诗。吴波涨绿迎桃叶，穰烛堆红按柘枝。故友去为山下土，衰翁何恨鬓边丝。凭高老泪无挥处，神武衣冠挂已迟。","dynasty":"宋代","title":"闻韩无咎下世"}
{"author":"陆游","content":"置酒何由办咄嗟，清言深媿淡生涯。聊将横浦红丝磑，自作蒙山紫笋茶。","dynasty":"宋代","title":"秋晚杂兴"}
{"author":"陆游","content":"头颅已可知，牙齿今复落，十步或再休，啜粥不及勺。身依一蒲团，壁挂雨芒屩；对客辄坐睡，有问莫能酢。念昔少壮时，心慕宦游乐。初登平津馆，晚入征西幙。雨暗骆谷烽，霜清散关柝。登高望中原，气已吞雍雒。宁知事大谬，憔悴理征橐，单车去梁益，健席下沔鄂。还朝见故人，大马黄金络。後来固多士，鵷鹭照台阁。婆娑郎吏间，祗自取嘲噱。历思从来事，无铁可打错。幸得还故园，快若解束缚。闾里通有无，情厚不为薄。泥行事春耕，日曝毕秋获。隔墙唤邻翁，浊酒聊共酌。","dynasty":"宋代","title":"书感"}
{"author":"陆游","content":"二三邻曲偶相寻，小醉悠然卧竹阴。醒後自看还自笑，溪云犹未是无心。","dynasty":"宋代","title":"龟堂杂兴"}
{"author":"陆游","content":"大冠长剑已焉哉，短褐秃巾归去来！五世业儒书有种，一生任运仕无媒。麦经小雨家家下，菊著新霜处处开。自笑闲游心未歇，青鞋蹋踤白云堆。","dynasty":"宋代","title":"闲游"}
{"author":"陆游","content":"山栖天与癖，酒复甚所爱，虽云惭黄绮，亦慕嵇阮辈。失脚落人间，二事略皆废。晚归卧云壑，谓此在券内，如何疾屡作，大与初意背？好山虽在眼，动步辄有碍；酒戒复坚持，如堤忧蚁溃。何以遣余年，闭户淡煮菜。","dynasty":"宋代","title":"杂感五首以不爱入州府为韵"}
{"author":"陆游","content":"我看浮名如脱发，誓墓收身老岩穴。座延穷鬼心不疑，炉锤横财渠自别。乐哉今为八十翁，神交园绮商山中。烹葵剥枣及时序，烂醉黍酒歌邠风。","dynasty":"宋代","title":"闲中信笔二首其一追和陈去非韵"}
{"author":"陆游","content":"老眼睡眠少，林居烟雨昏。百年归老死，万事付乾坤。熠熠萤穿幔，铮铮铁过门。欲明闻漉稻，浩叹闵黎元。","dynasty":"宋代","title":"不寐"}
{"author":"陆游","content":"往年出都门，誓墓志已决。况今蒲柳姿，俛仰及大耋。妻孥厌寒饿，邻里笑迂拙。悲歌行拾穗，幽愤卧啮雪。千岁埋松根，阴风荡空穴。肝心独不化，凝结变金铁，铸为上方剑，衅以佞臣血。匣藏武库中，出参髦头列。三尺粲星辰，万里静妖孽。君看此神奇，丑虏何足灭！","dynasty":"宋代","title":"书志"}
{"author":"陆游","content":"南市沽浊醪，浮螘甘不坏。东门买彘骨，醯酱点橙?。蒸鸡最知名，美不数鱼蟹。轮囷犀浦芋，磊落新都菜。欲赓老饕赋，畏破头陀戒。况予齿日疏，大脔敢屡嘬?杜老死牛炙，千古惩祸败。闭门饵朝霞，无病亦无债。","dynasty":"宋代","title":"饭罢戏作"}
{"author":"陆游","content":"晨兴袖手观空寂，饭罢宽腰习按摩。堪叹一生闲日月，为身时少为人多。","dynasty":"宋代","title":"自叹"}
{"author":"陆游","content":"冠一免不可以复冠，门一杜不可以复开。山林兀兀但俟死，台省衮衮吁可哀！巨材倒壑亦已矣，万牛欲挽真难哉！阿房铜人其重各千石，回首变化为风埃。吾曹浮脆不自悟，乃欲冠剑常催嵬。劝君饮勿用杯酌，但当手提北斗魁，挹乾东海见蓬莱，安用俛首为低摧！","dynasty":"宋代","title":"短歌行"}
{"author":"陆游","content":"玩画无余易，闻歌已尽诗。古人不可作，此理孰能推？白发秋风里，青灯夜雨时。初心竟当负，搔首叹吾衰。","dynasty":"宋代","title":"搔首"}
{"author":"陆游","content":"人生如意每难全，草草园池却自然。世事已抛高枕外，春风常在短筇前。堕空花片纷红雨，遍地苔痕长绿钱。酒户渐增诗兴在，天容此老剩狂颠。","dynasty":"宋代","title":"新辟小园"}
{"author":"陆游","content":"去去柴车十里中，竹林密处路才通。渐闻水磑知村近，遥望禾囷喜岁丰。渔艇往来春浪碧，人家高下夕阳红。百钱又向旗亭醉，自笑吾生亦未穷。","dynasty":"宋代","title":"近村"}
{"author":"陆游","content":"志士宁闻毕世穷，此间从古混蛇龙。尚能忍耻墦间祭，安用追惭饭後钟？","dynasty":"宋代","title":"赠丐士"}
{"author":"陆游","content":"早遇齐侯游柏寝，晚从汉帝祀甘泉。不须苦学飞腾术，更看泥金检玉年。","dynasty":"宋代","title":"杂兴"}
{"author":"陆游","content":"儘道衰翁嬾，乘闲亦出门。修琴来竹院，采藥宿山村。雪路鳴长耳，烟堤驾独辕。残年常自在，何以报君恩。","dynasty":"宋代","title":"出遊"}
{"author":"陆游","content":"秋风社散日平西，馀胙残壶手自提。赐食敢思烹细项，家庖仍禁擘团脐。","dynasty":"宋代","title":"仲秋书事十首其一"}
{"author":"陆游","content":"饱食无营过暮年，筇枝到处一萧然。清秋欲近露沾草，新月未高星满天。远火微茫沽酒市，丛蒲窸窣钓鱼船。哦诗每恨工夫少，又废西窗半夜眠。","dynasty":"宋代","title":"村东晚眺"}
{"author":"陆游","content":"鬓毛萧飒齿根浮，徂岁翩翩肯暂留？穷巷多泥谁问疾，空阶滴雨又经秋。自营可笑夸三窟，善守宁须筑百楼？但使胸中机事尽，一樽随处送悠悠。","dynasty":"宋代","title":"寒雨中偶赋"}
{"author":"陆游","content":"独立离人境，幽居察物情。蚁知军阵法，虫作纬车声。身老惟贪睡，儿痴亦惰耕。腾腾复兀兀，何以报时平？","dynasty":"宋代","title":"秋怀"}
{"author":"陆游","content":"忽忽复悠悠，频惊岁月遒。若无船贮酒，将奈斛量愁。列炬燕宫夜，呼鹰汉庙秋。凋年莫多感，梦境付沧洲。","dynasty":"宋代","title":"忽忽"}
{"author":"陆游","content":"徙倚阑干送落晖，年华冉冉恨依依。护雏燕子常更出，著雨杨花又嬾飞。已为读书悲眼力，还因揽带叹腰围。亲朋半作荒郊冢，欲话初心泪满衣。","dynasty":"宋代","title":"晚春感事"}
{"author":"陆游","content":"成都六月天大风，发屋动地声势雄。黑云崔嵬行风中，凛如鬼神塞虚空，霹雳迸火射地红。上帝有命起伏龙，龙尾不卷曳天东。壮哉雨点车轴同，山摧江溢路不通，连根拔出千尺松。未言为人作年丰，伟观一洗芥蔕胸。","dynasty":"宋代","title":"龙挂"}
{"author":"陆游","content":"贫至今年剧，真无地置锥。判愁停贳酒，忍病罢迎医。性嬾非关老，天穷岂坐诗？秋风还欲到，便可数期颐。","dynasty":"宋代","title":"贫病"}
{"author":"陆游","content":"自笑胸中抵海宽，韭齑麦饭日加餐。住山缘熟尘机息，养气功深槁面丹。恶路惯曾经灩澦，浮生何啻梦邯郸。镜湖五月秋萧爽，剩傍滩头把钓竿。","dynasty":"宋代","title":"自笑"}
{"author":"陆游","content":"馀生垂九十，一病理一衰。旬月不自保，敢作期岁期。粲粲女郎花，忽满庭前枝。繁华虽少减，高雅亦足奇。持杯酹花前，事亦未可知。明年傥未死，一笑当解颐。","dynasty":"宋代","title":"病中观辛夷花"}
{"author":"陆游","content":"宦游三十载，举步亦看人。爱酒官长骂，近花丞相嗔。湖山今入手，风月始关身。少吐胸中气，从教白发新。","dynasty":"宋代","title":"醉中作"}
{"author":"陆游","content":"归心日夜逆江流，官柳三千忆蜀州。小阁帘栊频梦蝶，平湖烟水已盟鸥。萤依湿草同为旅，雨滴空阶别是愁。堪笑邦人不解事，区区犹借陆君留。","dynasty":"宋代","title":"雨夜怀唐安"}
{"author":"陆游","content":"新舂赤米摘青蔬，一饱从来不愿余。门外久无温卷客，架中宁有热官书？浊醪未废时时啜，短发犹须日日梳。自笑少年风味在，满川烟雨正愁予！","dynasty":"宋代","title":"秋雨书感"}
{"author":"陆游","content":"海近风云恶，城高鼓角雄。山川横惨淡，楼阁半虚空。故国千年鹤，征途万里蓬。余生犹几日，尽合付杯中。","dynasty":"宋代","title":"会稽"}
{"author":"陆游","content":"淡烟孤榜系村桥，叠叠沙痕印落潮。最是一年秋好处，踏泥沽酒不辞遥。","dynasty":"宋代","title":"村饮"}
{"author":"陆游","content":"杜宇虽微禽，用意举世稀。念昔春盛时。天地皆芳非，杜宇默无声，不畏百鸟讥。东君将促驾，乃独号鸣悲，日夜不肯休，流血沾其衣。念言身尚存，乃使春独归！饮啄虽如昔，此身当畴依？月明抱树枝，敢忘此歔欷。虽无精卫劳，区区亦庶几。寄言天壤间，勿谓斯禽微。","dynasty":"宋代","title":"杜宇"}
{"author":"陆游","content":"昔日江湖上，飘然无定居。频倾京口酒，亦食武昌鱼。北首心空壮，东归愤不摅。岂知牙齿落，送老一茆庐。","dynasty":"宋代","title":"初夏杂咏五首其五"}
{"author":"陆游","content":"绿发临边固已奇，不应憔悴客京师。极知自有封侯骨，但要无忘耕垄时。意气覆毡书捷布，风流横槊赋新诗。平生每恨相从少，满眼关山又语离。","dynasty":"宋代","title":"赠成封州"}
{"author":"陆游","content":"摘玉毁珠璣，蒙莊有深旨。向郭不能傳，千载付吾子。","dynasty":"宋代","title":"郭氏山林十六詠玉泉"}
{"author":"陆游","content":"文章在眼每森然，力弱才疏挽不前。前辈不生吾辈老，恐留遗恨又千年。","dynasty":"宋代","title":"文章"}
{"author":"陆游","content":"五十年来命压头，即今残发不禁愁。乱鸦阵起霜天晚，落叶声乾古渡秋。小市啜醨聊兀傲，长亭秣蹇得迟留。一身自处穷如许，幸是无因为国谋。","dynasty":"宋代","title":"题村店壁"}
{"author":"陆游","content":"溪涨清风拂面，月圆繁星满天。数只船横浦口，声声笛起山前。","dynasty":"宋代","title":"夏日六日（其三）"}
{"author":"陆游","content":"我少虽嗜书，赋性实慵惰。初志略未酬，白发已无那。吾儿犹好勇，世事如弃唾。呻吟编简中，彻旦或未卧。尔来愈自励，日读易一过，勉终大学功，吾道要负荷。","dynasty":"宋代","title":"岁暮杂感"}
{"author":"陆游","content":"旧业桑麻在，颓龄耄耋过。虞卿著书晚，伏叟授经讹。井上磨樵斫，村东买钓蓑。倾身营一饱，自笑又蹉跎。","dynasty":"宋代","title":"生涯四首其三"}
{"author":"陆游","content":"故岁无多雪，新春乃尔寒。柴车归里社，茅舍老江干。客熟沽醨啜，孙痴索饭抟。更怜菘芥长，殊胜仰园官。","dynasty":"宋代","title":"春寒"}
{"author":"陆游","content":"扁舟东下峡，日月去若飞。当时笔砚旧，久已晨星稀。俊逸如伯浑，简诣如知几。天高鬼神恶，回首万事非。我欲溯黄牛，买屋居青衣。九原不可作，哀哉谁与归。","dynasty":"宋代","title":"斋中杂兴十首以丈夫贵壮健惨戚非朱颜为韵其八"}
{"author":"陆游","content":"隐趣与谁论，深居湖上村。避宁兰改路，惜笋不开园。庭草饶生意，溪沙记涨痕。愁来时浅酌，随事有鸡豚。","dynasty":"宋代","title":"初夏杂兴"}
{"author":"陆游","content":"列屋娥眉不足夸，可斋别自是生涯。闲将西蜀团窠锦，自背南唐落墨花。","dynasty":"宋代","title":"斋中杂题"}
{"author":"陆游","content":"边头无警少铃声，病得新霜亦已平。赤脚听蛩勤夜绩，苍头租犊待冬耕。发奁双兔骈头卧，溢榼芳醪彻底清。里巷纷纷夸节物，春盘傩鼓渐关情。","dynasty":"宋代","title":"仲冬书事"}
{"author":"陆游","content":"丈夫孰能穷，吐气成虹霓。酿酒东海乾，累麴南山齐。平生搴旗手，头白归扶犁。谁知蓬窗梦，中有铁马嘶？何当受诏出，函谷封丸泥，筑城天山北，开府萧关西，万里扫尘烟，三边无鼓鼙。此意恐不遂，月明号荒鸡。","dynasty":"宋代","title":"书悲"}
{"author":"陆游","content":"小雨病良已，新秋夜渐长。隔城闻鹤唳，出户逐萤光。荒径穿蒙密，遥空望莽苍。泉声落环佩，肝肺为清凉。","dynasty":"宋代","title":"夜行至白鹿泉上"}
{"author":"陆游","content":"煮豆烹蔬当果殽，固应杯酌尽陶匏。池塘潋潋荷浮叶，门巷阴阴笋放梢。三亩荒园存故业，一编蠹简得深交。弊庐经雨穿将遍，欲向村东自割茅。","dynasty":"宋代","title":"园中把酒示邻曲"}
{"author":"陆游","content":"二月莺花满阆中，城南搔首立衰翁。数茎白发愁无那，万顷苍池事已空。陂复岂惟民食足，渠成终助霸图雄。眼前碌碌谁知此，漫走丛祠乞岁丰。","dynasty":"宋代","title":"南池"}
{"author":"陆游","content":"天风摇荡万松声，卷海颓山得我惊。触灩澦堆秋起柂，鏖皋兰下夜还营。荷戈老气纵横在，看剑新诗欬唾成。兴尽却寻湖上路，醉看月堕斗杓倾。","dynasty":"宋代","title":"蓬莱阁闻大风"}
{"author":"陆游","content":"夸士骑牛著铁冠，往来城市拥途观。争如老子无奇怪，惟是蓑衣伴钓竿。","dynasty":"宋代","title":"杂咏"}
{"author":"陆游","content":"小市禁烟余，东郊展墓初。桐阴覆碧井，泉脉入清渠。贫悴停游舫，龙锺废荷鉏。西窗斜日在，且复勘残书。","dynasty":"宋代","title":"寒食"}
{"author":"陆游","content":"桐叶秋先霣，菊花寒更香。酒边聊兀兀，身外本茫茫。小憩元非睡，长吟偶似狂。忽然思把卷，一笑就窗光。","dynasty":"宋代","title":"西斋遣兴"}
{"author":"陆游","content":"厌逐纷纷儿女曹，挂帆江海寄吾豪。鲸吞鼍作浑闲事，要看秋涛天际高。","dynasty":"宋代","title":"海上作"}
{"author":"陆游","content":"翳翳桑麻巷，幽幽水竹居。纫缝一獠婢，樵汲两蛮奴。雨挟清砧急，篱悬野蔓枯。邻村有鬻子，吾敢叹空无！","dynasty":"宋代","title":"幽居"}
{"author":"陆游","content":"莫笑孤村生理微，茅茨烟火自相依。客来旋扫青苔榻，日在先关白版扉。妇女忧蚕租叶去，儿童耘麦荷鉏归。散人世袭江湖号，剩欲溪头借钓矶。","dynasty":"宋代","title":"山行赠野叟"}
{"author":"陆游","content":"苍璧与黄琮，初非俗所贵，粲然荐缫藉，可对越天地。我岂卖饼儿，自衒三家市；持盘叫道边，虽售无乃媿！文章等卜祝，王公以儒戏；书成藏名山，此是千载事。","dynasty":"宋代","title":"寓怀"}
{"author":"陆游","content":"嗟哉黄鸦一何陋！性喜隐翳藏荒囿。烟深翅重飞不起，鸣声谷谷知雨候。夜与妖鵩群，又似恶白昼。羽毛不足辱弹射，滋味不足登俎豆。捕之既无用，鬻之又不售。譬之人以支离而全，木以拥肿而寿。若予者智不能知农圃，学不能举孝秀，名不哗世，动得嘲诟，是亦天下不材之尤，尚何议乎汝後！","dynasty":"宋代","title":"黄鸦吟"}
{"author":"陆游","content":"饱食无营过暮年，筇枝到处一萧然。清秋欲近露沾草，新月未高星满天。远火微茫沽酒市，丛蒲窸窣钓鱼船。哦诗每恨工夫少，又废西窗半夜眠。","dynasty":"宋代","title":"村东晚眺"}
{"author":"陆游","content":"造物作梅花，毫发无遗恨。楚人称芳兰，细看终不近。","dynasty":"宋代","title":"梅花五首其一"}
{"author":"陆游","content":"纵辔不嫌远，逢山犹一登。夕阳陂渺渺，残雪塔层层。折竹横遮道，饥乌下啄冰。欲归还小驻，倚杖对崚嶒。","dynasty":"宋代","title":"雪霁归湖上过千秋观少留"}
{"author":"陆游","content":"万里飘然似断蓬，桐庐江上又秋风。判馀牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与他人一笑同。","dynasty":"宋代","title":"官居戏咏三首其一"}
{"author":"陆游","content":"五更揽辔山路长，老大诵书声琅琅。古人已死心则在，度越秦汉窥虞唐。三更投枕窗月白，老夫哦诗声啧啧。渊源雅颂吾岂敢，屈宋藩篱或能测。一代文章谁汝数，老不能闲真自苦。君王虽赏于蔿于，无奈宫中须羯鼓。","dynasty":"宋代","title":"枕上感怀"}
{"author":"陆游","content":"禄食无功我自知，汝曹何以报明时？为农为士亦奚异，事国事亲惟不欺。道在六经宁有尽，躬耕百亩可无饥。最亲切处今相付，熟读周公七月诗。","dynasty":"宋代","title":"示儿子"}
{"author":"陆游","content":"野叟身常杂佣保，茀圃荒庭自锄扫。小儿耕养堇堇足，大儿游宦垂垂老。朝餐未破百瓮齑，晚饷犹存两囷枣。舂粳但傋翁作糜，储帛才堪孙裂褓。贤愚元自一王尊，痴钝宁论万冯道。可怜对客犹自矜，谈道能令君绝倒。","dynasty":"宋代","title":"自嘲"}
{"author":"陆游","content":"身如椰子腹瓠壼，三亩荒园常荷锄。著万卷书虽不足，容数百人还有余。","dynasty":"宋代","title":"扪腹"}
{"author":"陆游","content":"秋江菰菜喜新尝，盐酪亲调七箸香。但有长腰吴下米，岂须细肋大官羊。青衫昔悔尘中老，白发今宜静处藏。一事尚须深自咎，街头儿女识韩康。","dynasty":"宋代","title":"书意"}
{"author":"陆游","content":"巍巍阙里与天崇，礼乐诗书万世宗。但说周公曾入梦，宁於老氏叹犹龙？","dynasty":"宋代","title":"读老子传"}
{"author":"陆游","content":"袅袅柔丝不自持，更禁日炙与风吹。仙家见惯浑闲事，乞与人间看一枝。","dynasty":"宋代","title":"周洪道学士许折赠馆中海棠以诗督之"}
{"author":"陆游","content":"月黑枭鸣树，灯残鼠穴墙。床空围纸被，室静爇枫香。不恨言伤直，惟忧欲败刚。回头顾名利，百世永相忘。","dynasty":"宋代","title":"贫居即事"}
{"author":"陆游","content":"五十馀年读道书，老来所得定何如。目光焰焰夜穿帐，胎发青青晨映梳。甚畏蝮蛇宁断手，已烹熊掌敢兼鱼。春芜二亩扶犁去，空忆高皇赐对初。","dynasty":"宋代","title":"道室书事"}
{"author":"陆游","content":"平生胸中无滞留，旷然独与造物游。天风驾我周宇县，夜半忽过江边楼。楼前茫茫天地阔，万顷月浸空江秋。云阶无尘鸾鹤舞，玉笛裂石鱼龙愁。肺肝澄澈纳灏气，毛发惨栗临寒流。世间回首真一梦，谁能更念酬恩雠！","dynasty":"宋代","title":"夜登江楼"}
{"author":"陆游","content":"早从偏门入，暮从南堰归。鲍郎山前路，空翠浮烟霏。秋令忽已深，病骨频添衣。向来慕功名，常恐斯心违。乃今知其难，崦嵫迫残晖。伯鸾与幼安，尚友或庶几。到家亦既夕，青灯耿窗扉，且复取书读，父子穷相依。","dynasty":"宋代","title":"早自偏门入城晚出南堰门以归"}
{"author":"陆游","content":"湖堤疏瘦水杨柳，村舍殷红山石榴。推户本来随意入，乞浆因得片时留。","dynasty":"宋代","title":"杂题"}
{"author":"陆游","content":"岁华病思两侵寻，静看槐楸转午阴。待睡不来聊小憩，毁诗未就且长吟。还山久洗天涯恨，谢事新谐物外心。忽有故人分禄米，呼儿先议赎雷琴。","dynasty":"宋代","title":"昼卧初起书事"}
{"author":"陆游","content":"书亦何用於世哉！圣人之言如造化，巍巍地辟而天开。渊源虞唐至周孔，黄河万里昆仑来。天不使诸儒为战国血，又不使六艺为亡秦灰，豁如盲瞽见皦日，快若聋聩闻春雷，插空泰华起突兀，垂天云汉森昭回。奈何後世独不省，顾舍夷路趋邛郲？不知开眼蹈覆辙，乃欲归罪车轮摧。福有基，祸有胎，一朝产祸吁可哀！","dynasty":"宋代","title":"读书杂言"}
{"author":"陆游","content":"身轻婚嫁毕，耳静市朝疏。褫带脱乌帻，一窗宽有余。","dynasty":"宋代","title":"南窗"}
{"author":"陆游","content":"万物备于我，本来无欠馀。寠儒可怜生，西抹复东涂。斯文如大厦，倾坏要力扶。犬子真鼠辈，辛苦卖子虚。","dynasty":"宋代","title":"和陈鲁山十诗以孟夏草木长绕屋树扶疏为韵其九"}
{"author":"陆游","content":"鱼鼓声中白巾，南山笋蕨一番新。长安不是无卿相，林下平津独可人。","dynasty":"宋代","title":"仗锡平老具舟车迎前天衣印老印悉遣还策杖访"}
{"author":"陆游","content":"遇兴穿丛竹，寻香折野梅。暮天寒欲雪，幽径绿生苔。栖雀争枝噪，归牛并堑来。高城角声动，不尽古今哀。","dynasty":"宋代","title":"晚步舍东"}
{"author":"陆游","content":"学古忘衰疾，斋心洗昨非。拳拳奉天理，坦坦息心机。改过先幽隐，收功在细微。耄期犹自警，俯仰惜余晖。","dynasty":"宋代","title":"学易"}
{"author":"陆游","content":"识字记姓名，击剑一人敌，孙吴相斫书，了解亦何益。不如黄金罍，澰潋春波碧，欣然对之笑，未饮愁已释。白头生黑丝，苍颜桃李色。金丹空九转，正恐无此力。朝饮绩五斗，暮饮髡一石。寄谢采芝翁，无为老青壁。","dynasty":"宋代","title":"对酒"}
{"author":"陆游","content":"瞿昙起西域，老氏奋中州。谈理一家说，蠹民千载忧。横流当有自，独立岂相仇。垂世诗书在，儿童勿外求。","dynasty":"宋代","title":"秋夜纪怀"}
{"author":"陆游","content":"往者江淮未彻兵，丹阳邂逅识耆英；叩门偶缀诸公後，倒屣曾蒙一笑迎。敢意痴顽成後死，相从髣佛若平生。小诗话别初何有，一段清愁伴橹声。","dynasty":"宋代","title":"送任夷仲大监"}
{"author":"陆游","content":"囷储赤米枝梧饭，箧有青毡准拟寒。政使堆金无处用，不须常贮一钱看。","dynasty":"宋代","title":"秋兴"}
{"author":"陆游","content":"小坞梅开十二三，曲塘冰绽水如蓝。儿童门采春盘料，蓼茁芹芽欲满篮。","dynasty":"宋代","title":"岁晚"}
{"author":"陆游","content":"水边剥啄打门谁？满袖清风一纸诗。惊起放翁蝴蝶梦，半窗寒日欲斜时。","dynasty":"宋代","title":"赠惟了侍者"}
{"author":"陆游","content":"秋风吹客樯，节物叹遐方。岁事忽云暮，吾行殊未央。霜清汉水绿，日落楚山苍。此去三巴路，无猿亦断肠。","dynasty":"宋代","title":"秋风"}
{"author":"陆游","content":"道士成金丹，青云可接翼；小夫岂知此，危坐学数息。如持一畚上，自谓河可塞。生不遇硕师，几何不自贼。","dynasty":"宋代","title":"读吕舍人诗追次其韵"}
{"author":"陆游","content":"棹边蘸岸挼蓝水，篷外横空破墨山。更著滩头一行鹭，此身真在画图间。","dynasty":"宋代","title":"入城舟中作"}
{"author":"陆游","content":"不解飞车越九州，青鞋处处为山留。百年未尽且作梦，三日闲行聊散愁。世上几经华表柱，尊前好在黑貂裘。龙泉幸是无人斸，莫露光芒上斗牛。","dynasty":"宋代","title":"东堂晨起有感"}
{"author":"陆游","content":"小屏烟树远参差，吏散身闲与睡宜。谁似炉香念幽独，伴人直到梦回时。","dynasty":"宋代","title":"焚香昼睡比觉香犹未散戏作"}
{"author":"陆游","content":"破屋颓垣鬼笑穷，暗中调护赖天公。频年得疾身犹健，百种无营饭不空。","dynasty":"宋代","title":"书幸"}
{"author":"陆游","content":"老境侵凌病满躯，火攻下策得枝梧。沽来村酒初判醉，叱去山童不遣扶。霜重木凋鸦可数，溪清鱼见鹳相呼。兴阑却掩斋扉卧，闲看青灯照药炉。","dynasty":"宋代","title":"久疾灼艾小愈晚出门外"}
{"author":"陆游","content":"少年喜结交，患难谓可倚；宁知事大谬，亲友化虎兕。出仕五十年，危不以谗死。始畏囊中锥，宁取道傍李。老来多新知，英彦终可喜。岂以二三君，遂疑天下士。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"火云嵯峨如叠嶂，百病攻衰非一状。低檐小屋桑竹村，忽辱君来问亡恙。蹶然揽衣起闯门，裹饭仍烦远相饷。岁饥野外无供给，羞涩余粮不盈盎。我守此穷三十年，尚恐死前无力量。君诚不以老弃予，苦语见规宜勿让。","dynasty":"宋代","title":"赠汪叔潜"}
{"author":"陆游","content":"清静全胜欲界天，逍遥不减地行仙。众中莫怪人嫌老，十五年前本命年。","dynasty":"宋代","title":"致仕後即事"}
{"author":"陆游","content":"荒陂十亩浴凫鸭，折苇枯蒲寒意深。何处得船满载酒？醉时系著古梅林。","dynasty":"宋代","title":"看梅绝句"}
{"author":"陆游","content":"灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉。待从今须与，好花为主。","dynasty":"宋代","title":"真珠帘"}
{"author":"陆游","content":"仕宦初何得，穷居半士农。清宵叔夜锻，平旦伯鸾舂。马磨犹支日，牛衣亦过冬。湖中有啸父，何计得相从？","dynasty":"宋代","title":"穷居"}
{"author":"陆游","content":"过市摩双眼，惊嗟阅盛衰。朱楼倚霄汉，曾见始成时。","dynasty":"宋代","title":"物外杂题八首其八"}
{"author":"陆游","content":"莫笑穷阎叟，人生亦已稀。众中容後死，险处得先归。初服还韦布，晨飧美蕨薇。床头周易在，拾此复畴依？","dynasty":"宋代","title":"莫笑"}
{"author":"陆游","content":"开岁忽八十，古来应更稀。我存人尽死，今是昨皆非。爱酒陶元亮，还乡丁令威。目前寻故物，惟有钓鱼矶。","dynasty":"宋代","title":"癸亥初冬作"}
{"author":"陆游","content":"积雨连上元，孤愁卧空馆。宿酲殊未解，欲起意复嬾。床敷蛮毡稳，被拥吴绫暖。残香碧缕细，软火红焰短。虽云少睡眠，聊喜屡展转。昏昏忽已暮，一笑呼茗碗。","dynasty":"宋代","title":"上元日昼卧"}
{"author":"陆游","content":"白首返吾乡，功名罢激昂。扫除魔眷属，砭熨病膏肓。老圃勤供菜，蛮童解炷香。黄昏那用问，且喜日舒长。","dynasty":"宋代","title":"村舍杂兴五首其三"}
{"author":"陆游","content":"大耋光阴岂自期，即今堪喜亦堪悲。关河隔绝初心负，忧患侵寻旧学衰。羸马涉溪孤店路，栖鸦满树晓霜时。凭鞍残梦悠然觉，又得浮生一首诗。","dynasty":"宋代","title":"马上口占"}
{"author":"陆游","content":"恩许还山已六年，誓凭耕稼饯华颠。养心虽若冰将释，忧国犹虞火未然。议论孰能忘忌讳？人材正要越拘挛。群公亦采刍荛否？贞观开元在目前。","dynasty":"宋代","title":"忧国"}
{"author":"陆游","content":"老去无他嗜，书中有独欣。月窗鸡喔喔，霜野犬狺狺。虽叹吾何适，犹尊昔所闻。从今倘未死，一日亦当勤。","dynasty":"宋代","title":"寒夜读书"}
{"author":"陆游","content":"砧杵声中去日遒，小轩风露一帘秋。人间走遍心如石，分付寒螀替说愁。","dynasty":"宋代","title":"小轩"}
{"author":"陆游","content":"拄杖当年盛得名，一枝尚觉百金轻。老人不复须春草，只要携渠处处行。","dynasty":"宋代","title":"从邢刍甫求桃竹拄杖"}
{"author":"陆游","content":"草径人稀到，柴扉手自开。林疏鸦小泊，溪浅鹭频来。檐角除瓜蔓，墙隅斸芋魁。东邻膰肉至，一笑举新醅。","dynasty":"宋代","title":"舍北摇落景物殊佳偶作"}
{"author":"陆游","content":"扫叶拥阶寒犬行，编茆护栅老鸡鸣。风霜渐逼岁时晚，形影相依灯火明。史策千年媿豪杰，关河万里怆功名。固应死抱无穷恨，老病何由更请缨！","dynasty":"宋代","title":"书巢冬夜待旦"}
{"author":"陆游","content":"四序虽悉佳，莫若新秋时；已脱烹煮厄，未兴摇落悲。鹭集水落渚，鹊争风堕枝。烟村乌臼丹，晚日望最奇。岂无一舴艋，往赴幽人期。婆娑下堂迎，坏衲颠倒披。丹果垂中庭，碧花蔓疏篱。秋高财一来，怪我今年衰。","dynasty":"宋代","title":"游山"}
{"author":"陆游","content":"发毛萧飒疾初平，云物轮囷气未清。水涨小亭无路到，雨多幽草上墙生。窗昏顿减雠书课，屋老时闻堕瓦声。止酒亡聊还自笑，少年豪饮似长鲸。","dynasty":"宋代","title":"病後暑雨书怀"}
{"author":"陆游","content":"村圃穿荒翳，秋容变惨凄。柳疏蝉噪急，雨重鹊飞低。小草临池学，新诗满竹题。若令车马到，何处有幽栖？","dynasty":"宋代","title":"村圃"}
{"author":"陆游","content":"君复仲先真隐沦，笔端亦自斡千钧。闲中一句终难道，何况市朝名利人！","dynasty":"宋代","title":"读林逋魏野二处士诗"}
{"author":"陆游","content":"篷蒻呜春雨，帆蒲挂暮烟。买鱼寻近市，觅火就邻船。愁卧醒还醉，滩行却复前。长年殊可念，力尽逆风牵！","dynasty":"宋代","title":"溪行"}
{"author":"陆游","content":"疾步登城殊未衰，欣然一笑掷筇枝。正当闲似白鸥处，不减健如黄犊时。秋野烟云横惨淡，暮天楼阁倚参差。高吟醉舞忘归去，乞与丹青画怪奇。","dynasty":"宋代","title":"暇日行城上同行追不能及"}
{"author":"陆游","content":"饮酒以散愁，服药以去病，区区赖外物，岂足语性命。清晨坐堂上，万事一袖手，愁病初无根，孰谓药与酒？掀髯笑嵇阮，举袂谢和缓，气住则神住，时至骨自换。","dynasty":"宋代","title":"书意"}
{"author":"陆游","content":"白发萧萧病满身，冻云野渡正愁人。扬鞭大散关头日，曾看中原万里春。","dynasty":"宋代","title":"北园杂咏"}
{"author":"陆游","content":"终日在东篱，清和适此时。莺声如妒梦，花气欲撩诗。爱客茶新蹍，留僧饭别炊。流年随手过，不觉近期颐。","dynasty":"宋代","title":"东篱杂题"}
{"author":"陆游","content":"入冬已两旬，泽国霜始霣。可怜青青草，一夕生意尽。嗟予蒲柳姿，去日若飞隼。草衰有复荣，我发宁再鬒？微官虽置散，束带终自悯。渐退用妇言，千载付一哂。","dynasty":"宋代","title":"霜草"}
{"author":"陆游","content":"足弱仅能行，齿摇常欲堕；扶持赖药物，苟幸一日过。事来强酬答，其实惟欲卧。平生许文休。岁晚依马磨。","dynasty":"宋代","title":"杂兴"}
{"author":"陆游","content":"佳园寂无人，满地梅花香。闲来曳拄杖，腊月日已长。朱桥架江面，栏影摇波光。奇哉小垂虹，梦破鲈鱼乡。汀鹭一点白，烟柳千丝黄。便欲唤钓舟，散发歌沧浪。可怜隔岸人，车马日夜忙。我归门复掩，寂历挂斜阳。","dynasty":"宋代","title":"游万里桥南刘氏小园"}
{"author":"陆游","content":"圣师虽远有遗经，万世犹传旧典刑。白首自怜心未死，夜窗风雪一灯青。","dynasty":"宋代","title":"冬夜读书示子聿"}
{"author":"陆游","content":"闲岸纱巾小倚栏，吴中三月尚春寒。蜂脾蜜满花初过，燕觜泥新雨未乾。老厌簿书思屏迹，病逢节物强追欢。一樽又动流年感，城上斜阳画角残。","dynasty":"宋代","title":"倚栏"}
{"author":"陆游","content":"天地为我庐，江山为我客。北斗以酌酒，恨我饮量窄。人生但闭户，乌用分菽麦。赠君玉四方，愦愦无皂白。","dynasty":"宋代","title":"暇日弄笔戏书"}
{"author":"陆游","content":"脱巾莫叹发成丝，六十年间万首诗。排日醉过梅落後，通宵吟到雪残时。偶容後死宁非幸？自乞归耕已恨迟。青史满前闲即读，几人为我作蓍龟？","dynasty":"宋代","title":"小饮梅花下作"}
{"author":"陆游","content":"风入园林彻夜鸣，晓看黄叶与阶平。篝炉火著衣初暖，爨釜薪乾粥已成。洁己工夫先盥頮，正心事业始冠缨。圣贤虽远诗书在，殊胜邻翁击磬声。","dynasty":"宋代","title":"冬朝"}
{"author":"陆游","content":"三十六策醉特奇，竹林诸公端可师。秋风萧萧吹鬓丝，蟹螯正可左手持。醉倒村路儿扶归，瞠儿不识问是谁。浩歌起舞夜何其，北斗磊落明河移。贵人惜醉渠自痴，黄金络马夸市儿。一朝祸来莫支持，新州如山不可移。","dynasty":"宋代","title":"醉歌"}
{"author":"陆游","content":"半黄半绿柳满城，欲开未开梅有情。放翁一病又百日，回视新春如隔生。","dynasty":"宋代","title":"病中杂咏十首"}
{"author":"陆游","content":"阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。星坛夜学步虚吟。露冷透瑶簪。对翠凤披云，青鸾逆月，宫阙萧森。琅函一封奏罢，自钧天帝所有知音。却过蓬壶啸傲，世间岁月骎骎。","dynasty":"宋代","title":"木兰花慢（夜登青城山玉华楼）"}
{"author":"陆游","content":"酒浪摇春不受寒，烛花垂烬忽堆盘。山川路邈人将老，丝管声遒夜向阑。四海交朋更聚散，百年光景杂悲欢。自怜病眼犹明在，更把名花半醉看。","dynasty":"宋代","title":"夜宴"}
{"author":"陆游","content":"并檐幽鸟语璁珑，一榻萧然四面风。客散茶甘留舌本，睡余书味在胸中。浮云变态吾何与，腐骨成尘论自公。剩欲与君谈此事，少须明月出溪东。","dynasty":"宋代","title":"晚兴"}
{"author":"陆游","content":"世事纷纷不足论，流年去似海涛翻。莫因齿发悲残景，且喜柴荆是故园。千里桑麻无旷土，数家鸡犬自成村。邻翁过我夸秧信，雨後春泥一尺浑。","dynasty":"宋代","title":"晚春"}
{"author":"陆游","content":"自信直如弦，残年偶得全。老犹嗤佞佛，贫亦讳言钱。旦暮勤鞭策，麈埃痛洗湔。仍须语儿子，此事要家传。","dynasty":"宋代","title":"自勉"}
{"author":"陆游","content":"自笑谋生事事疏，年来锥与地俱无。平章春韭秋菘味，拆补天吴紫凤图。食肉定知无骨相，珥貂空自逛头颅。惟余数卷残书在，破箧萧然笑獠奴。","dynasty":"宋代","title":"自笑"}
{"author":"陆游","content":"江楼百尺倚高寒，上尽危梯宇宙宽。秋近渐看河落角，天回更觉斗阑干。茫茫浦口烟帆远，坎坎城头漏鼓残。要得故人同蹑屐，一尊相属话悲欢。","dynasty":"宋代","title":"江楼夜望"}
{"author":"陆游","content":"畏途半世困风波，老返家山得已多。野饷虽无食指动，村醅也解醉颜酡。梦残正欲还君枕，棋罢那知烂客柯。松菊未荒风月在，应容老子且婆娑。","dynasty":"宋代","title":"园中把酒示邻曲"}
{"author":"陆游","content":"一榼芳醪手自斟，从来户小怯杯深。已於醉醒知狂圣，又向淳漓见古今。濡首固非吾辈事，达生犹得昔人心。酴醾欲过香差减，且据胡床坐绿阴。","dynasty":"宋代","title":"独酌"}
{"author":"陆游","content":"修身世世诗书业，营利明明市井人。安得後生俱自好，百年门户本来贫。","dynasty":"宋代","title":"村居书事"}
{"author":"陆游","content":"曳杖翩然入莽苍，人间有此白云乡。风传高树珍禽语，露湿幽丛药草香。农事正看春水白，客途渐爱午阴凉。余年且就无羁束，社鼓冬冬乐未央。","dynasty":"宋代","title":"散策至湖上民家"}
{"author":"陆游","content":"灩灩村醪君勿辞，橙椒香美白鹅肥。醉中忘却身今老，戏逐萤光蹋雨归。","dynasty":"宋代","title":"饮村店夜归"}
{"author":"陆游","content":"夜雨灯前感概深，为邦一士重千金。风云未展康时略，天地能知许国心。剑忽拄颐都将相，帽曾压耳隐山林。英雄自古常如此，君看隆中梁甫吟。","dynasty":"宋代","title":"咏史"}
{"author":"陆游","content":"远望纷珠缨，近观转雷霆。人言水出奇，意使行人惊。人惊我何得，定非水之情。水亦有何情，因物以赋形；处高势趋下，岂乐与石争。退之亦隘人，强言不平鸣。古来贤达士，初亦愿躬耕，意气或感激，邂逅成功名。","dynasty":"宋代","title":"蟠龙瀑布"}
{"author":"陆游","content":"蔗浆那解破余酲，一读南华眼自明。香缕映窗凝不散，墨丸入砚细无声。太山蚁垤初何有，佛国魔宫本亦平。此段光明谁障得？旷怀还与老书生。","dynasty":"宋代","title":"掩户"}
{"author":"陆游","content":"过得一日过一日，人间万事不须谋。邻家幸可赊芳酝，红蕊何曾笑白头。","dynasty":"宋代","title":"醉中信笔作四绝句既成惧观者不知野人本心也"}
{"author":"陆游","content":"舍前舍后养鱼塘，溪北溪南打稻场。喜事一双黄蛱蝶，随人来往弄秋光。","dynasty":"宋代","title":"暮秋六首其四"}
{"author":"陆游","content":"孤生虽永弃，要亦是黎元。渺渺烟中路，冥冥海上村。小滩看鹭立，平野送鸦翻。即欲掩关卧，南山犹未昏。","dynasty":"宋代","title":"秋日次前辈新年韵"}
{"author":"陆游","content":"翰林碑立崔嵬上，待制诗题杳霭间。人天八万四千塔，便合推为第一山。","dynasty":"宋代","title":"和曾待制游两山"}
{"author":"陆游","content":"总角人家塾，学经至豳诗，治道本耕桑，此理在不疑。今兹垂九十，谢事居海涯，戴星理农业，未叹筋力衰。四月筑麦场，五月瀦稻陂。秉火去螟蝗，磨刀翦棘茨。西成大作社，歌鼓乐圣时。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"玉关西望气横秋，肯信功名不自由？却是文章差得力，至今知有吕衡州。","dynasty":"宋代","title":"夜读吕化光文章抛尽爱功名之句戏作"}
{"author":"陆游","content":"龟息绵绵破五更，起扶藤杖并南荣。择栖孤鹊尚三匝，司旦老鸡俄一鸣。移坐徐看山月吐，脱巾聊受水风清。不知竟是真仙未？夜夜神游白玉京。","dynasty":"宋代","title":"夏夜"}
{"author":"陆游","content":"展转纱幮睡不成，一藤扶惫绕廊行。月升双鹊移枝宿，露下孤萤缀蔓明。汲井忽惊人已起，开门堪叹事还生。羽衣道帽从吾好，柏子烟中起磬声。","dynasty":"宋代","title":"夏夜"}
{"author":"陆游","content":"家贫短衣不掩骭，空庖凄凄灶不爨。老翁八十忍饥熟，兀坐空堂日常旰。今年闰余九月寒，那敢遽议南山炭。艰难幸复致一餐，餔啜灯前百忧散。遹子挟册于于来，时与乃翁相论难。但令歆向竟同归，门前藉湜何忧畔。","dynasty":"宋代","title":"灯下晚餐示子遹"}
{"author":"陆游","content":"北庵睡起坐东厢，无事方知日月长。天与诗人送诗本，一双黄蝶弄秋光。","dynasty":"宋代","title":"龟堂东窗戏弄笔墨偶得绝句"}
{"author":"陆游","content":"有酒或一醉，无酒终日闲。雨足通南涧，木落见西山。饭饱出柴门，本散腰脚顽；偶然遇野人，笑语欲忘还。","dynasty":"宋代","title":"信笔"}
{"author":"陆游","content":"端居无策散闲愁，聊作人间汗漫游。晚笛随风来倦枕，春潮带雨送孤舟。店家菰饭香初熟，市担蓴丝滑欲流。自笑劳生成底事，黄尘陌上雪蒙头。","dynasty":"宋代","title":"雨中泊舟萧山县驿"}
{"author":"陆游","content":"疏枝冷蕊谁能画，杨叟江西旧擅名。今日东窗闲拂拭，去人一尺眼先明。","dynasty":"宋代","title":"梅花绝句四首其四"}
{"author":"陆游","content":"江边苍龙背负天，蟠踞千载常蜿蜒；其前横辟为大川，高城鼓角声隐然。龙庙於山家於渊，世为吾州作丰年。老守虽愧笔如椽，洁斋试赋迎神篇。","dynasty":"宋代","title":"乌龙庙"}
{"author":"陆游","content":"平生望眼怯天涯，客里何堪度岁华？但恨征轮无四角，不愁归路有三叉。驿窗灯闇传秋柝，关树烟深宿暮鸦。叱犊老翁头似雪，羡渠生死不离家。","dynasty":"宋代","title":"梦游散关渭水之间"}
{"author":"陆游","content":"七十衰翁，不减少年豪气。似天山、凄凉病骥。铜驼荆棘，洒临风清泪。甚情怀、伴人儿戏。如今何幸，作个故溪归计。鹤飞来、晴岚暖翠。玉壶春酒，约群仙同醉。洞天寒、露桃开未。","dynasty":"宋代","title":"谢池春"}
{"author":"陆游","content":"病起新霜满鬓蓬，凭高一笑与谁同？酒如渌静春江水，人有鸿荒太古风。野寺钟来夕阳外，寒山空插乱云中。一官正尔妨人乐，只合沧浪狎钓翁。","dynasty":"宋代","title":"病起小饮"}
{"author":"陆游","content":"贺公在朝雅吴语，庄舄仕楚犹越吟。我幸归休在闾巷，灯前感慨不须深。","dynasty":"宋代","title":"杂题"}
{"author":"陆游","content":"舍北有渔矶，下临清溪流。柳阴出朱桥，莲浦横兰舟。莼丝二三亩，采掇供晨羞。鱼虾虽琐细，亦足赡吾州。人生常如此，安用万户侯。绿蓑幸可买，金印非所求。","dynasty":"宋代","title":"读苏叔党汝州北山杂诗次其韵十首其五"}
{"author":"陆游","content":"我梦举有司，鸡唱起裹饭；又梦趁早朝，漏舍坐待旦。既寤两无有，抚枕徒浩叹。今虽去为农，饭牛亦夜半；何曾得放慵，美睡到日旰？一笑俱置之，浮生固多难。","dynasty":"宋代","title":"书梦"}
{"author":"陆游","content":"林虑灵壁名宇宙，震泽舂陵稍居後。翟公黄鹤得数峰，对客掀髯诧奇秀。我行新滩见益奇，千岩万窦雷雨垂。古来岂无好事者，根株盘踞不可移。侍郎筑堂聚众石，坐卧对之旰忘食。千金博取直易尔，要是尤物归精识。君不见牛奇章与李卫公，一生冰炭不相容；门前冠盖各分党，惟有爱石心则同。崎岖宦路多危机，凛然石友人间稀。它时样棹华亭岸，更看全窠买鹤归。","dynasty":"宋代","title":"寄题李季章侍郎石林堂"}
{"author":"陆游","content":"龚子吴中第一流，老农何幸接英游！难逢正似玉杵臼，易散便成风马牛。清夜话端思滚滚，暮年心事恐悠悠。何由唤得阊门棹，一醉千岩万壑秋？","dynasty":"宋代","title":"寄龚立道"}
{"author":"陆游","content":"腊月风和意已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是闲人。今朝佛粥更相馈，更觉江村节物新。","dynasty":"宋代","title":"十二月八日步至西村"}
{"author":"陆游","content":"平生不识桥南路，闻道清流带烟树。今朝开卷一欣然，恍若身亲到其处。徐郎独立嶷如山，招不能来麾不去。旧居万瓦碧浮烟，结茅却就桥南住。雪尽春生水似蓝，想君清啸钓鱼庵。道上红尘高十丈，断无一点到桥南。","dynasty":"宋代","title":"题桥南堂图"}
{"author":"陆游","content":"空堂寂寂暑气清，祗有燕雀无人声。云头忽移帘影失，雨点乱集荷盘倾。沟坑水溢鱼鳖喜，庭户风送蛟龙腥。衣巾汗垢为一洗，呼奴举榻临前楹。取泉石井试日铸，吾诗邂逅亦已成。何由探借中秋月，与子同游白玉京。","dynasty":"宋代","title":"南堂"}
{"author":"陆游","content":"离离井上桐，郁郁墙下桑，零落岂不悲，无奈中夜霜。蟋蟀更可念，岁暮依客床。客亦自孤寂，衣篝歇残香。一灯挂西壁，耿耿青无光。援笔欲写愁，三喟不成章。","dynasty":"宋代","title":"岁暮"}
{"author":"陆游","content":"饭已茶未成，褰裳步山径。虽云筋力衰，挂杖犹济胜。天高楼塔丽，霜落沟港净。岂惟野实丹，已觉林笋迸，井桐亦强项，叶脱枝愈劲。啼鸟久不去，将无助幽兴？盘纡穿翠谷，欹仄下危磴。所嗟无客来，谁与持尘柄！","dynasty":"宋代","title":"饭後登东山"}
{"author":"陆游","content":"莫笑龟堂老，残年所得多。赋诗传海估，说法度天魔。天矫竹如意，鳞皴松养和。拈来示诸子，无事数相过。","dynasty":"宋代","title":"龟堂"}
{"author":"陆游","content":"霜气萧条木叶黄，佳时病起意差强。云烟古寺闻僧梵，灯火长桥见戏场。一枕清风幽梦断，数匙旅饭野蔬香。道边莫笑衰残甚，独往山林兴未央。","dynasty":"宋代","title":"出游"}
{"author":"陆游","content":"平生本清净，垂老更萧然。已罢客载酒，亦无僧说禅。空庭朝下鹊，密树晚鸣蝉。长日君无厌，新秋近眼边。","dynasty":"宋代","title":"夏日独居"}
{"author":"陆游","content":"造物佚我老，畀以江湖宽。俯仰六年间，得请两挂冠。鬓毛虽萧飒，脚力未蹒跚。记书过十张，噉饭空一箪。开岁忽两月，感此春事残。杏靥笑墙头，莺声入云端。扫地设菅席，相与劝加餐。村酒泻浊清，野果尝甘酸。邻里语蝉联，儿孙话团栾。虽无万钱莇，浩歌有余欢。","dynasty":"宋代","title":"园中小饮"}
{"author":"陆游","content":"卖剑捐书绝世缘，掩关高枕送流年。久从道士学踵息，谁管门生嘲腹便。化蝶飞时嗟昨梦，睡蛇去後喜安眠。欠伸看起东窗日，也似金銮过八砖。","dynasty":"宋代","title":"晚起"}
{"author":"陆游","content":"小艇下沧浪，吴歌特地长。斜分半舱月，满载一篷霜。香甑炊菰白，醇醪点蟹黄。宦游元为口，莫恨老江乡。","dynasty":"宋代","title":"舟中晓赋"}
{"author":"陆游","content":"一气不遽变，雨霁皆有符；死非一旦至，小疾为前驱。人能谨察之，岂有仓卒虞。哀哉不知此，虽悔良难图。","dynasty":"宋代","title":"杂感"}
{"author":"陆游","content":"君不见蜀师浑甫字伯浑，半生高卧蟆颐村，才不得施道则尊，死已骨朽名犹存。文章落笔数千言，上友离骚下招魂。望之眉宇何轩轩，高谈浩若洪河翻。范尹敬如绮与园，方饰羔雁登衡门；小人谤伤实不根，妄指拱璧求瑕痕。穷通在公岂足论，浮云终散朝阳暾。安得此老起九原，入赞国论苏黎元？","dynasty":"宋代","title":"感旧"}
{"author":"陆游","content":"诸公衮衮几金貂，自笑无材负圣朝。老气醉中犹跌宕，闲身梦里亦逍遥。旧书日伴吾儿读，薄饭时从野叟招。病後秋衣须早制，竹窗残夜雨萧萧。","dynasty":"宋代","title":"自笑"}
{"author":"陆游","content":"去国三年恨未平，东城况复送君行。难凭魂梦寻言笑，空向除书见姓名。残日半竿斜谷路，西风万里玉关情。兰台粉署朝回晚，肯记麤官数寄声？","dynasty":"宋代","title":"送刘戒之东归"}
{"author":"陆游","content":"小聚风烟外，衡门水竹间。疏沟分北涧，翦木见南山。人笑谋生拙，天教到死闲。犹存拄杖子，遇兴即跻攀。","dynasty":"宋代","title":"衡门"}
{"author":"陆游","content":"黄纸如鸦字，今朝下九天。身居镜湖曲，衔带武夷仙。日绝丝毫事，年请百万钱。恭惟优老政，千古照青编。","dynasty":"宋代","title":"拜敕口号"}
{"author":"陆游","content":"收尽浮云见素娥，青天脉脉映明河。时平里巷吹弹闹，岁熟人家嫁娶多。高会不知清夜永，散归想见醉颜酡。小窗灯火晶荧处，也有人廔七月歌。","dynasty":"宋代","title":"秋夜独坐闻里中鼓吹声"}
{"author":"陆游","content":"贪禄忘归秪自羞，一窗且复送悠悠。镜明不为人藏老，酒薄难供客散愁。正得虚名真画饼，元非大器愧函牛。年来事业知君否？高束诗书学问囚。","dynasty":"宋代","title":"自嘲"}
{"author":"陆游","content":"种桃亦解比封君，世故纷纷寂不闻。九转金丹应已熟。全家仙去隐红云。","dynasty":"宋代","title":"泛舟观桃花"}
{"author":"陆游","content":"但见古河东，荞麦铺如雪。","dynasty":"宋代","title":"句其十"}
{"author":"陆游","content":"斯道有显晦，所忧非贱贫。乾坤均一气，夷狄亦吾人。朋党消廷论，鉏耰洗战尘。清时更何事，处处是尧民。","dynasty":"宋代","title":"斯道"}
{"author":"陆游","content":"老子今朝喜有余，房栊新毕得安居。炉红毡暖不出户，木落窗明常读书。浮蚁撇尝人散後，蹲鸱煨熟雪飞初。颓然自适还终日，殊胜隆中卧草庐。","dynasty":"宋代","title":"新治火阁"}
{"author":"陆游","content":"结客追游亦乐哉，城南城北古池台。香生赭汗连钱马，光溢金船拨雪醅。难觅长绳縻日住，且凭羯鼓唤花开。一春政使浑无事，醉到清明得几回。","dynasty":"宋代","title":"芳华楼夜饮二首其二"}
{"author":"陆游","content":"断编残稿本徒劳，横得虚名亦已叨。不识狐书那是博？尚分鹤料敢言高。巢山且欲营丹灶，跨海何当看雪涛。与世不谐终自许，笑人苦劝学餔糟。","dynasty":"宋代","title":"闲中偶咏"}
{"author":"陆游","content":"南伐逾铜柱，西征出玉关。不如茅屋底，高枕看青山。","dynasty":"宋代","title":"不如茅屋底四首其二"}
{"author":"陆游","content":"檐飞数片雪，瓶插一枝梅。童子敲清磬，先生入定回。","dynasty":"宋代","title":"小雪"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼八首其二"}
{"author":"陆游","content":"白尽髭须两颊红，颓然自以放名翁。客从谢事归时散，诗到无人爱处工。高挂蒲帆上黄鹤，独吹铜笛过垂虹。闲人浪迹由来事，那计猿惊蕙帐空。","dynasty":"宋代","title":"明日复理梦中意作"}
{"author":"陆游","content":"披衣按摩罢，据榻欠伸余。香暖翻心字，茶凝出草书。客稀门每闭，意闷发重梳。赖有盆山树，幽情得少摅。","dynasty":"宋代","title":"述闲"}
{"author":"陆游","content":"汤沐身轻念出游，近春原野霁烟浮。楼阴雪在玉三寸，云罅月生银一勾。穷巷客稀常足睡，暮年诗退不禁愁。乡邻无事冬耕罢，独倚篱门数过牛。","dynasty":"宋代","title":"晚晴闲步邻曲间有赋"}
{"author":"陆游","content":"柳色初深燕子回，猩红千点海棠开。鮆鱼莼菜随宜具，也是花前一醉来。","dynasty":"宋代","title":"花下小酌"}
{"author":"陆游","content":"闭门谁与乐颓年，旋扫桐阴近酒边。病久一春稀见蝶，雨多六月始闻蝉。官仓求饱真聊尔，山墅怀归每惘然。从此读书仍复嬾，惟留白眼望青天。","dynasty":"宋代","title":"雨後露坐小酌"}
{"author":"陆游","content":"鳌负三山碧海秋，龙骧万斛放翁游。少舒我辈胸中气，一扫群儿分外愁。醉斩长鲸倚天剑，笑凌骇浪济川舟。悠然高咏平生事，龌龊宁能老故丘。","dynasty":"宋代","title":"泛三江海浦"}
{"author":"陆游","content":"种桃亦解比封君，世故纷纷寂不闻。九转金丹应已熟。全家仙去隐红云。","dynasty":"宋代","title":"泛舟观桃花"}
{"author":"陆游","content":"睡馀得清风，起坐傍书几。日长谁晤言，赖此管城子。欣然共游戏，一笑我忘尔。群鸿偶下集，但怪惊不起。古来翰墨事，著意更可鄙。跌宕三十年，一日造此理。不知笔在手，而况字落纸。三叫投纱巾，作歌识吾喜。","dynasty":"宋代","title":"睡起作帖数行"}
{"author":"陆游","content":"往时一醉论斗石，坐人饮水不能敌。横戈击剑未足豪，落笔纵横风雨疾。雪中会猎南山下，清晓嶙峋玉千尺；道边狐兔何曾问，驰过西村寻虎迹。貂裘半脱马如龙，举鞭指麾气吐虹，不须分弓守近塞，传檄可使腥膻空。小胡逋诛六十载，狺狺猘子势已穷。圣朝好生贷孥戮，还尔旧穴辽天东。","dynasty":"宋代","title":"醉歌"}
{"author":"陆游","content":"乌柏遮山路，红蕖满野塘。病苏身渐健，秋近夜微凉。杯酌随宜具，渔歌尽意长。儿曹娱老子，团坐说丰穰。","dynasty":"宋代","title":"小集"}
{"author":"陆游","content":"闭门屋漏不可居，出门雪泥深尺余。兴阑已回剡溪棹，路滑罢借东家驴。竹窗兀兀无与语，浇愁赖有酒一壶。眼花耳热睡至夜，吹火起读残编书。","dynasty":"宋代","title":"雪後龟堂独坐"}
{"author":"陆游","content":"岁熟乡邻乐，辰良祭赛多。荒园抛鬼饭，高机置神鹅。人散丛祠寂，巫归醉脸酡。饥鸦更堪笑，鸣噪下庭柯。","dynasty":"宋代","title":"赛神"}
{"author":"陆游","content":"凄凉古驿官道傍，朱门沈沈春日长。暄妍光景老海棠，颠风吹花满空廊。物生荣悴固其常，惜哉无与持一觞。游蜂戏蝶空自忙，岂知美人在西厢。我虽已老犹能狂，伫立为尔悲容光。盛时不遇诚可伤，零落逢知更断肠。","dynasty":"宋代","title":"驿舍海棠已过有感"}
{"author":"陆游","content":"民间斗米两三钱，万里耕桑罢戍边。常使屏风写无逸，应无烽火照甘泉。","dynasty":"宋代","title":"读史"}
{"author":"陆游","content":"松棚寻丈地，客至共开颜。堪笑杜陵老，坐思千万间。","dynasty":"宋代","title":"舍东四咏其二松棚"}
{"author":"陆游","content":"斜风吹雨晚空蒙，独立溪边两鬓蓬。便过此生何所恨，百年强半水云中。","dynasty":"宋代","title":"杂咏"}
{"author":"陆游","content":"我诗非大手，我酒亦小户，得游名胜间，独以用心苦。赵子乃宿士，山立谁敢侮。寓名祝融祠，蓑笠卧烟雨。高吟三千篇，一字无尘土。朱先少许可，书每说昌甫。虽云忍饥瘦，得丧亦相补。嗟君与斯远，文中真二虎。我老日益衰，想像气如缕。","dynasty":"宋代","title":"寄赵昌甫并简徐斯远"}
{"author":"陆游","content":"火云峥嵘水车鸣，行人畏热不敢宁。萧然一马两园丁，缺月照我影伶俜。荒鸡起早忽再唱，北斗低尽余三星。扁舟菱歌正嫋嫋，丛冢鬼火何荧荧。迎人渐见镜湖白，回首已失秦山青。道边野店得小憩，一杯浊酒倾残瓶。登盘绝爱畦韭美，轑釜未厌溪鳞腥。丈夫所要饱辛苦，文叔尚困芜蒌亭。","dynasty":"宋代","title":"自山中夜行还湖上"}
{"author":"陆游","content":"故园蛱蝶最多种，百草长时花乱开。穷巷春风元不到，一双谁遣过墙来。","dynasty":"宋代","title":"春日绝句八首其四"}
{"author":"陆游","content":"煮酒开时日正长，山家随分答年光。梅青巧配吴盐白，笋美偏宜蜀豉香。风暖紧催蚕上簇，雨余闲看稻移秧。老夫见事真成晚，浪走人间两鬓霜。","dynasty":"宋代","title":"村居初夏"}
{"author":"陆游","content":"谓云本无心，企望乃尔奇；谓云果有心，百变端为谁，岂怜此翁愁，一出怡悦之？横截千嶂平，高擎一峰危，银城突嵯峨，玉海浩渺弥；或为群龙矫，或作孤鹤飞，卷舒闲有态，去来倏无时。滃滃覆松顶，霭霭映水湄，带雨过僧窗，和月傍钓矶。岂惟困画工，吾诗固难追。惟当与之盟，毕世相娱嬉。忍饥固易耳，此友不可欺。","dynasty":"宋代","title":"盟云"}
{"author":"陆游","content":"风雨连旬日，屡空犹晏如。敢言苔及榻，仅免釜生鱼。荠糁朝供钵，松肪夜照书。百生如此过，作计未全疏。","dynasty":"宋代","title":"久雨"}
{"author":"陆游","content":"早得虚名翰墨林，谢归忽已岁时侵。春郊射雉朝盘马，秋院焚香夜弄琴。病酒闭门常兀兀，哦诗袖手久愔愔。浮沉不是忘经世，後有仁人识此心。","dynasty":"宋代","title":"书叹"}
{"author":"陆游","content":"溪北溪南飞白鸥，夕阳明处见渔舟。凭谁为剪机中素，画取天涯一片秋？","dynasty":"宋代","title":"园中绝句"}
{"author":"陆游","content":"五月昼晦天欲雨，街中人面不相睹。风声撼山翻怒涛，雨点飞空射强弩。一雨三日姑可休，龙其玩珠归故湫。千里连云庆多稼，牲肥酒香作秋社。","dynasty":"宋代","title":"夏五月方闵雨忽大风雨三日未止二首其二"}
{"author":"陆游","content":"柴门西畔枕陂塘，社雨新添一尺强。台省诸公方衮衮，故应分喜到耕桑。","dynasty":"宋代","title":"春社"}
{"author":"陆游","content":"绿橙丹柿斗时新，一笑聊誇老健身。大度乾坤容纵酒，多情风月伴垂纶。初生京洛逢时泰，幼度江淮避虏尘。八十年间穷不死，犹能涧底束荆薪。","dynasty":"宋代","title":"对酒示坐中"}
{"author":"陆游","content":"九月十月天雨霜，江南剑南途路长。平生故人阻携手，万里一书空断肠。人生强健已难恃，世事变迁那可常？两家子孙各长大，他年穷达毋相忘。","dynasty":"宋代","title":"吴体寄张季长"}
{"author":"陆游","content":"澹月微霜夜漏徂，披裘不睡附寒炉。清笳嫋嫋已三弄，残火荧荧才一铢。报国无期心欲折，读书自力眼将枯。麴生作态年来甚，不受闲人折简呼。","dynasty":"宋代","title":"夜坐求酒已尽喟然有赋"}
{"author":"陆游","content":"与梅同谱又同时，我为评香似更奇。痛饮便判千日醉，清狂顿减十年衰。色疑初割蜂脾蜜，影欲平欺鹤膝枝。插向宝壶犹未称，合将金屋贮幽姿。","dynasty":"宋代","title":"荀秀才送蜡梅十枝奇甚为赋此诗"}
{"author":"陆游","content":"练色亭皋月，江声木杪风。开书灯煜煜，传漏鼓冬冬。流落诸生老，呻吟四壁空。生涯君勿笑，淡话有儿同。","dynasty":"宋代","title":"夜赋"}
{"author":"陆游","content":"乌藤真好友，伴我出荆扉。落叶纷如积，鸣禽暖不归。露浓松鬣长，土润术苗肥。未尽幽寻兴，还家趁夕晖。","dynasty":"宋代","title":"九月十八日至山园是日颇有春意"}
{"author":"陆游","content":"西湖二月游人稠，鲜车快马巷无留。梨园乐工教坊优，丝竹悲激杂清讴。追逐下上暮始休，外虽狂酲乐则不。岂如吾曹淡相求，酒肴取具非预谋，青梅苦笋助献酬，意象简朴足镇浮。尚惭一官自拘囚，未免疋马从两驺。南山老翁亦出游，百钱自挂竹杖头。","dynasty":"宋代","title":"闰二月二十日游西湖"}
{"author":"陆游","content":"梅花又发鬼门关，坐觉春风万里宽。荔子阴中时纵酒，竹枝声里强追欢。丁年汉使殊方老，子夜吴歌昨梦残。白帝夜郎俱不恶，两公补处得凭栏。","dynasty":"宋代","title":"高斋小饮戏作"}
{"author":"陆游","content":"寒风凄紧雨空蒙，舍北新丹数树枫。欹枕旧游来眼底，掩书余味在胸中。松明对影谈玄客，筱火围炉采药翁。君看龟堂新境界，固应难与俗人同。","dynasty":"宋代","title":"风雨夜坐"}
{"author":"陆游","content":"入东又见几春风？茆屋芦藩寂寞中。道业虽如诗不进，世缘已与梦俱空。高枝濯濯辛夷紫，密叶深深踯躅红。村巷断无轩盖到，一樽犹得伴邻翁。","dynasty":"宋代","title":"东园小饮"}
{"author":"陆游","content":"还乡老未死，举目少耆宿。邑屋亦或非，所馀但乔木。曩时列鼎家，今不饱半菽。盛衰迭变迁，何者非陵谷。羸然九十翁，世故见已熟。偶能达一理，万事等破竹。布缝一称衣，藜煮半釜粥。馀年更何为，枕藉糟与曲。","dynasty":"宋代","title":"幽居记今昔事十首以诗书从宿好林园无俗情为韵其四"}
{"author":"陆游","content":"嗜睡疏茶碗，逢春爱麴车。聊将枕流耳，静听属私蛙。林下闲成癖，人间嬾莫加。孙登欲长啸，四座且无哗。","dynasty":"宋代","title":"幽居示客"}
{"author":"陆游","content":"敛版一何久，悬车已後时。狂酲醒始悔，穷独老方知。世外乾坤大，林间日月迟。犹须采药去，不媿鹿门期。","dynasty":"宋代","title":"书房杂书"}
{"author":"陆游","content":"秭归江头烟雨昏，客舟夜系梅花村。相逢万里各羁旅，不待猿啼已断魂。","dynasty":"宋代","title":"梅花六首其五"}
{"author":"陆游","content":"巷南巷北秋月明，东家西家读书声。官闲出局各无事，冷落往往思同盟。出门相寻索一笑，亦或邂逅因俱行。黄中掀髯语激烈，韶美坚坐书纵横，子充清言喜置酒，赤梨绿柿相扶檠。寒灯耿耿地炉暖，宫门风顺闻疏更。故交一作霜叶散，外物已付秋毫轻。两穷相遭世果有，我与邹子俱南征。豫章高安本一郡，挂帆起柂无三程。簿书衮衮不少借，怀抱郁郁何由倾。明年君归我亦去，早卜三亩开柴荆。软红旧路莫重蹋，二升脱粟同煨铛。","dynasty":"宋代","title":"往在都下时与邹德章兵部同居百官宅无日不相"}
{"author":"陆游","content":"不向神林乞雨晴，天公自解相西成。急符收尽无逋赋，新酒沽多足笑声。外户彻扃停夕柝，齐民相劝力春耕。传闻夜市连三鼓，却恨庞公不入城。","dynasty":"宋代","title":"有年"}
{"author":"陆游","content":"南郑春残信马行，通都气象尚峥嵘。迷空游絮凭陵去，曳线飞鸢跋扈鸣。落日断云唐阙废，淡烟芳草汉坛平。犹嫌未豁胸中气，目断南山天际横。","dynasty":"宋代","title":"南郑马上作"}
{"author":"陆游","content":"老眼睡眠少，空村霜露凄。铮铮闻叩铁，喔喔数鸣鸡。月入知窗破，衾单幸屋低。明晨炊米尽，吾起不容稽。","dynasty":"宋代","title":"冬夜不寐"}
{"author":"陆游","content":"东吴秋令迟，得雨亦良悦。中庭有流萤，烈风吹不灭。披衣起坐久，鼓角参差发。西成虽作劳，农事亦渐歇。老怯岁律残，俛仰忽九月。蟋蟀鸣壁间，媿汝知时节。","dynasty":"宋代","title":"暮秋中夜起坐次前韵"}
{"author":"陆游","content":"八十年光敢自期，镜中久已发成丝。谁令归蹋京麈路，又见新开史局时。旧吏仅存多不识，残编重对只成悲。免朝愈觉君恩厚，闲看中庭木影移。","dynasty":"宋代","title":"开局"}
{"author":"陆游","content":"三百六十日，扶衰得出都。略无新伎俩，仍是旧形模。世事蛮攻触，人情越事吴。勿言蓴菜老，檥棹醉湘湖。","dynasty":"宋代","title":"予以壬戌六月十四日入都门癸亥五月十四日去"}
{"author":"陆游","content":"胸怀几云梦，形骸一槁木。虽客长安城，未始忘退缩。古来豪杰士，强半死空谷。耐事勿动心，贫贱岂汝独？","dynasty":"宋代","title":"暇日弄笔戏书"}
{"author":"陆游","content":"倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起，莲步稳、银烛分行。暗端相。燕羞莺妒，蝶绕蜂忙。难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑问，微近处、丞相嗔狂。断人肠。假饶相送，上马何妨。","dynasty":"宋代","title":"玉胡蝶（王忠州家席上作）"}
{"author":"陆游","content":"吾州古梅旧得名，云蒸雨渍绿苔生。一枝只好僧窗看，莫售千金入凤城。","dynasty":"宋代","title":"梅花绝句"}
{"author":"陆游","content":"方兰移取遍中林，馀地何妨种玉簪。更乞两丛香百合，老翁七十尚童心。","dynasty":"宋代","title":"窗前作小土山蓺兰及玉簪最后得香百合并种之戏作"}
{"author":"陆游","content":"园林绿叶一番新，桃李吹成陌上尘。玩易焚香消永日，听琴煮茗送残春。隐居正欲求吾志，大患元因有此身。堪笑痴人营富贵，百年赢得冢前麟。","dynasty":"宋代","title":"闲居书事"}
{"author":"陆游","content":"学贵身行道，儒当世守经。心心慕绳检，字字讲声形。吾已鬓眉白，汝方衿佩青。良时不可失，苦语直须听。","dynasty":"宋代","title":"示元敏"}
{"author":"陆游","content":"我游钧天，帝之所都。是老先生，玉色敷腴。顾我而叹，闵世垢浊。笑谓侍仙，畀以灵药。稽首径归，万里天风。碧山巉然，月堕江空。","dynasty":"宋代","title":"东坡像赞"}
{"author":"陆游","content":"疏疏窗似秋蛩室，叠叠书如春鹊巢。大耋何妨尚弦诵，小诗时亦杂谈嘲。","dynasty":"宋代","title":"夏日杂题"}
{"author":"陆游","content":"曲几蒲团夜过分，颓然半脱鹿皮巾。惊鸿避弋鸣烟渚，断角凌风上雪云。仕宦愈知林下贵，穷愁方策酒中勋。扁舟东去何时办，昔向金丹幸有闻。","dynasty":"宋代","title":"夜坐"}
{"author":"陆游","content":"久矣冥行堕嶮巇，乐哉偶得谢招麾。放怀身世相忘地，夙驾山林独往时。纵老岂容妨痛饮，更慵亦未废新诗。超然自喜生涯别，始叹龟堂见事迟。","dynasty":"宋代","title":"生涯"}
{"author":"陆游","content":"长安拜免几公卿。渔父横眠醉未醒。烟艇小，钓车腥。遥指梅山一点青。","dynasty":"宋代","title":"朝中措"}
{"author":"陆游","content":"狂胆轮囷欲满躯，面麾谁悯滞江湖？青衫曾奏三千牍，白首犹思丈二殳。龙虎翔空瞻王气，犬羊度漠避天诛。何时冒雪趋行殿，香案前头进阵图？","dynasty":"宋代","title":"雪夜有感"}
{"author":"陆游","content":"百年鼎鼎成何事？寒暑相催即白头。纵得金丹真不死，摩挲铜狄更添愁。","dynasty":"宋代","title":"杂感"}
{"author":"陆游","content":"残年仍卧疾，窗户夜愔愔。一日且复过，久生非所钦。暗尘侵药笥，微月伴衣砧。万里怀良友，前盟可复寻？","dynasty":"宋代","title":"久疾"}
{"author":"陆游","content":"六经如日月，万世固长悬。学不趋卑近，人谁非圣贤？马能龙作友，蚋乃瓮为天。我老空追悔，儿无弃壮年。","dynasty":"宋代","title":"六经示儿子"}
{"author":"陆游","content":"晚来烟雨暗江干，烽火遥传画角残。看镜功名空自许，上楼怀抱若为宽。青枫摇落新秋令，白发凄凉旧史官。饱见少年轻宿士，可怜随处强追欢。","dynasty":"宋代","title":"晚登望云"}
{"author":"陆游","content":"今日了无客，翛然麈柄闲。砚涵鸲鹆眼，香斮鹧鸪斑。木落风初劲，云低雨尚悭。西湖未暇到，卧看曲屏山。","dynasty":"宋代","title":"无客"}
{"author":"陆游","content":"道义流闻意已倾，岂知晚岁托齐盟。六经日月未尝蚀，千载源流终自明。汝水家家书有种，吾宗世世士知名。读君长句还增气，俗耳那闻韶頀声？","dynasty":"宋代","title":"次金溪宗人伯政见寄韵"}
{"author":"陆游","content":"茆屋穿漏雨送春，村路断绝虎咥人。采桑锄麦皆结伴，儿童出门翁媪嗔。","dynasty":"宋代","title":"闻山步有虎"}
{"author":"陆游","content":"大将上兵符，军容备扫除。恭惟陛下圣，方采直臣书。忽报分司去，还寻入幕初。宗藩虽旧识，莫遣得亲疏。","dynasty":"宋代","title":"送王龟龄著作赴会稽大宗丞二首其二"}
{"author":"陆游","content":"今日天微寒，处处菊花开。永怀杜拾遗，抱病起登台。古路逢僧过，湿云闻雁来。我亦秋风客，诗成有余哀。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"人生如春蚕，作茧自缠裹，一朝眉羽成，钻破亦在我。少年不自珍，妄念然烈火，眼乱舞腰轻，心醉笑齿瑳。余龄幸早悟，世味无一可；但忆唤山僧，煎茶陈饼果。","dynasty":"宋代","title":"书叹"}
{"author":"陆游","content":"莘渭二老人，耕钓俱白首。功烈在人间，如天有北斗。方其未遇时，自处固不苟。夫岂邀虚名，欲眩千载后。降及秦汉王，望古犹培塿。犹能守所闻，外物不得诱。君看鲁二生，亦岂圣人偶。凛然诸儒间，人可我独不。","dynasty":"宋代","title":"杂感五首以不爱入州府为韵其一"}
{"author":"陆游","content":"江湖霜雪薄，终岁富嘉蔬。菘韭常相续，莴蔓亦有馀。家贫缺粱肉，身病忌蛙鱼。幸有荒畦在，何妨日荷锄。","dynasty":"宋代","title":"锄菜"}
{"author":"陆游","content":"酒无独饮理，常恨欠佳客。忽得我辈人，岂计晨与夕。少年事虚名，岁月驹过隙；自从老大来，一日亦可惜。糟丘未易办，小计且千石。颓然置万事，天地为幕帟。人生如刀砺，磨尽要有日；不须荷锸随，况问几两屐。","dynasty":"宋代","title":"酒无独饮理"}
{"author":"陆游","content":"白发短欲尽，人嗤心尚孩。埋盆池潋灩，累瓦塔崔嵬。软饭三舂米，醇醪九酝醅。忽然拈笔起，记著早梅开。","dynasty":"宋代","title":"老境"}
{"author":"陆游","content":"无穷烟海接空蒙，秦望稽山醉眼中。虹断已收千嶂雨，鹤归正驾九天风。渔舟容与横沙际，水鸟号鸣傍苇丛。兴尽还家忽三鼓，半轮残月斗杓东。","dynasty":"宋代","title":"泛舟泽中夜归"}
{"author":"陆游","content":"我似人间不系舟，好风好月亦闲游。归来华表千年鹤，灭没烟波万里鸥。岁晚客貂那复叹，时艰嫠纬未忘忧。野人只欲安耕钓，江左夷吾可见不？","dynasty":"宋代","title":"泛舟湖山间有感"}
{"author":"陆游","content":"高标已压万花群，尚恐娇春习气存。月兔捣霜供换骨，湘娥鼓瑟为招魂。孤城小驿初飞雪，断角残钟半掩门。尽意端相终有恨，夜寒皴玉倩谁温？","dynasty":"宋代","title":"十二月初一日得梅一枝绝奇戏作长句今年於是"}
{"author":"陆游","content":"赤帜插城扉，东君整驾归。泥新巢燕闹，花尽蜜蜂稀。槐柳阴初密，帘栊暑尚微。日斜汤沐罢，熟练试单衣。","dynasty":"宋代","title":"立夏"}
{"author":"陆游","content":"成都城南万里桥，芦根苹末风萧萧。映花碾草钿车小，驻坡蓦涧青骢骄。入门翠径绝窈窕，临水飞观何迢嶢。判无功名著不朽，惟仗诗酒宽无聊。迎霜早已足雉兔，微冷便欲思狐貂。喜看缕脍映盘箸，恨欠斫蟹加橙椒。坐中谭侯天下士，龙马毛骨矜超遥。乌犀白紵谪僊样，但可邂逅不可招。今年一战馘余子，风送六翮凌青霄。美人再拜乞利市，醉墨飞落生蛟绡。我衰於世百无用，十年不趁含元朝。华缨肯傍萧飒鬓，宝带那束龙锺腰。祝君好去事明主，日望分喜来渔樵。游谈引类亦细事，寄酒且解相如消。","dynasty":"宋代","title":"临别成都帐饮万里桥赠谭德称"}
{"author":"陆游","content":"春半寒初退，更阑睡不成。褰裳偶独起，曳履得徐行。月上鸟未宿，水深蛙乱鸣。踟蹰忽已久，残漏下高城。","dynasty":"宋代","title":"夜中独步"}
{"author":"陆游","content":"八月吴中风露秋，子鹅可炙酒新篘。老人病愈乡闾喜，处处邀迎共献酬。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"万籁号风如战鼓，雪意垂垂先作雨。庭中栖鸟惊屡起，窗下残灯翳还吐。老翁耸膊高过顶，童子触屏低不语。时闻邻舍起饭牛，亦有归樵说逢虎。去年雪薄蝗害稼，今年望雪如望赦。行当三白兆丰年，牲酒如山作秋社。","dynasty":"宋代","title":"夜雨寒甚"}
{"author":"陆游","content":"游子行愈远，沙头逢暮秋。孙刘鼎足地，荆益犬牙州。鼓角风云惨，江湖日夜浮。此生应衮衮，高枕看东流。","dynasty":"宋代","title":"沙头"}
{"author":"陆游","content":"心与岩泉静，形如野鹤臞。朝餐美藜藿，夜学讲唐虞。婢老无钗泽，僮寒阙裤襦。所欣惟一事，无吏督残租。","dynasty":"宋代","title":"即事"}
{"author":"陆游","content":"菰蒲风起暮萧萧，烟敛林疏见断桥。白蟹䱥鱼初上市，轻舟无数去乘潮。","dynasty":"宋代","title":"秋日杂咏八首其三"}
{"author":"陆游","content":"空蒙五月雨，景气一番新。换尽园林叶，洗空衢路尘。山邮恼行客，野渡滞归人。独有龟堂叟，凉风吹角巾。","dynasty":"宋代","title":"五月雨"}
{"author":"陆游","content":"渔村樵市过残春，八十三年老病身。残虏游魂苗渴雨，杜门忧国复忧民。","dynasty":"宋代","title":"春晚即事"}
{"author":"陆游","content":"玄圃春风赐宴时，双成独奏玉参差。侍晨饮釂虚皇喜，一段龙绡索进诗。","dynasty":"宋代","title":"游僊"}
{"author":"陆游","content":"毕世为农不复疑，还东六见岁阴移。闭门旋了和诗债，卖药不偿沽酒资。意倦投床效龟息，齿疏嚼饭类牛齝。兀然过日君无怪，一念功名恐过悲。","dynasty":"宋代","title":"闲思"}
{"author":"陆游","content":"穷销壮岁功名志，病过新秋赏咏时。自古世间如意少，天公宁肯为君私？","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"晨起开门雪满簪，东岗一径得幽寻。断云残雨岁华晚，丹实碧花秋意深。林下已悲身老病，人间犹与俗浮沉。床头小瓮今朝熟，又唤邻翁共浅斟。","dynasty":"宋代","title":"秋雨书感"}
{"author":"陆游","content":"卧听金山古寺锺，三巴昨梦已成空。船头坎坎回帆鼓，旗尾舒舒下水风。城角危楼晴霭碧，林间双塔夕阳红。铜瓶愁汲中（左氵右霝）水，不见茶山九十翁！","dynasty":"宋代","title":"将至京口"}
{"author":"陆游","content":"残暑偏能著此翁，吹襟剩喜得西风。露滋小径兰苕冷，月射高梁燕户空。衰病呻吟真一洗，醉歌跌宕与谁同？从今日日增幽兴，水际先丹数叶枫。","dynasty":"宋代","title":"秋思"}
{"author":"陆游","content":"勾践旧国古会稽，南山拥郭分东西，城门大路引绳直，西走百里皆平堤。客行欲晓到梅市。喔喔尚听城中鸡。法云古寺临大泽，风皱百顷青玻璃。迎来送往此其地，素壁时见前人题。乖离会合浩莫计，历观名氏空含凄。山僧惯见为客叹，荣悴从来如夜旦。明年吾栖插天半，世事君须倚阑看。","dynasty":"宋代","title":"法云寺"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"人间岁月莽悠悠，老大悲伤只涕流。民餍糟糠宁细事？俗忘节义更深忧。潦归宿麦犹难忘雪少同云未易求。自叹此生真已矣，且偷暇日弄孤舟。","dynasty":"宋代","title":"排闷"}
{"author":"陆游","content":"今年四月天初暑，买蓑曾向西村去。桑麻满野陂水深，遥望人家不知路。再来桑落陂无水，闭门但见炊烟起。疑是羲黄上古民，又恐种桃来避秦。","dynasty":"宋代","title":"西村"}
{"author":"陆游","content":"一指头禅用不穷，一刀匕药去凌空。汗牛充栋成何事，堪笑迂儒错用功。","dynasty":"宋代","title":"冬夜读书有感"}
{"author":"陆游","content":"山色扫石黛，江流涨麴尘。春晴不终日，老病动经旬。竹密有啼鸟，村深多醉人。东阡与南陌，处处寄闲身。","dynasty":"宋代","title":"郊行"}
{"author":"陆游","content":"雪云吹尽木阴移，正是先生曳杖时。老挬行将新长犊，空桑卧出寄生枝。医翁暮过囊探药，筮叟晨占手布蓍。谁谓人间足忧患，未妨古俗自熙熙。","dynasty":"宋代","title":"晚晴出行近村闲咏景物"}
{"author":"陆游","content":"夜分饮散酒家垆，归路迢迢月满湖。小竖窃言翁未醉，入门犹记露菖蒲。","dynasty":"宋代","title":"醉归"}
{"author":"陆游","content":"我不如列子，神游御天风；尚应似安石，悠然云海中。卧看十幅蒲，弯弯若张弓。潮来涌银山，忽复磨青铜。饥鹘掠船舷，大鱼舞虚空。流落何足道，豪气荡肺胸。歌罢海动色，诗成天改容。行矣跨鹏背，弭节蓬莱宫。","dynasty":"宋代","title":"航海"}
{"author":"陆游","content":"石室先生笔有神，我来拂拭一酸辛。败墙惨澹欲无色，老气森严犹逼人。惯阅冰霜元耐久，耻随儿女更争春。纷纷可笑空摹拟，尔辈毫端万斛尘。","dynasty":"宋代","title":"嘉佑院观壁间文湖州墨竹"}
{"author":"陆游","content":"瀛海日月渊，蓬壶仙圣宅。驾鹤一时游，海面日夜窄。人生蜉蝣耳，一鬨瓦瓮中。天地广如许，谁能发其蒙。丹书千卷藏一尘，子能求之勿从人。晴窗趺坐春满腹，昆崙待得丹芝熟。","dynasty":"宋代","title":"步虚四首其二"}
{"author":"陆游","content":"衣绅飘举发飕飕，一鹤聊为太华游。每过名山思小憩，天风浩浩不容留。","dynasty":"宋代","title":"记梦"}
{"author":"陆游","content":"秋冬久不雨，气浊喜云生。麦垄崇朝润，茆檐彻夜声。初来断幽径，渐密杂疏更。赖有墙阴荠，离离已可烹。","dynasty":"宋代","title":"雨"}
{"author":"陆游","content":"问门前客元无迹，谀墓中人本不工。犹有邻僧能送米，未妨窃比玉川公。","dynasty":"宋代","title":"致仕後即事"}
{"author":"陆游","content":"枳篱莎径入荆扉，中有村翁百结衣。谁识新年欢喜事，一鸡一犬伴东归。","dynasty":"宋代","title":"杂书"}
{"author":"陆游","content":"老来百事不关身，北陌东阡一幅巾。忽梦行军太行路，不惟无想亦无因。","dynasty":"宋代","title":"记梦二首其二"}
{"author":"陆游","content":"穷途久矣叹吾衰，双鬓新添几缕丝。身是在家狂道士，心如退院病禅师。极知勾漏求丹药，不及衡阳卖漉篱。习气若为除未尽，小轩风月又成诗。","dynasty":"宋代","title":"自嘲"}
{"author":"陆游","content":"扫地烧香兴未阑，一年佳处是初寒。银毫地绿茶膏嫩，玉斗丝红墨渖宽。俗事不教来眼境，闲愁那许上眉端。数檽留得西窗日，更取丹经展卷看。","dynasty":"宋代","title":"初寒在告有感"}
{"author":"陆游","content":"城上朱旗夏令初，溪头绿水蘸菰蒲。花贪结子无遗萼，燕接飞虫正哺雏。箫鼓赛蚕人尽醉，陂塘移稻客相呼。长女青盖金羁马，也有农家此乐无？","dynasty":"宋代","title":"初夏闲居"}
{"author":"陆游","content":"寂寂青枫岸，萧萧白版扉。端居常嬾动，偶出却忘归。时泰徵科简，师还驿置稀。江村日无事，烟火自相依。","dynasty":"宋代","title":"秋夕书事"}
{"author":"陆游","content":"老觉人间万事非，幽栖幸已脱尘鞿。残年得饱不啻足，旧友半空谁与归？开眼不妨成一梦，翦翎何至羡群飞。龙图老子今安在？把卷灯前泪满衣。","dynasty":"宋代","title":"开书箧见韩无咎书有感"}
{"author":"陆游","content":"老嬾开编早欠伸，强搔短发照青荧。齑盐二十年前梦，尚想长廊撼夜铃。","dynasty":"宋代","title":"午枕"}
{"author":"陆游","content":"乌帽翩翩九陌麈，枝藜谁记岸纶巾？遗簪见取终安用，弊帚虽微亦自珍。廊庙似闻怜老病，云山渐欲属闲身。墙隅苜蓿秋风晚，独倚门扉感慨频。","dynasty":"宋代","title":"秋思"}
{"author":"陆游","content":"楚泽巴江两鬓残，夕阳又是倚阑干。敢言日与长安远，惟恨天如蜀道难。客枕五更归梦短，新诗千首後人看。青帘白舫何时发，醉听琵琶兴已阑。","dynasty":"宋代","title":"书怀"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"闲拂青铜一惘然，此生应老海云边。凉颸入袂诗初就，幽鸟呼人梦不全。天上鹊归星渚冷，月中桂长露华鲜。射胡羽箭凋零尽，坐负心期四十年！","dynasty":"宋代","title":"七月二十四日作"}
{"author":"陆游","content":"万里山河拱至尊，羽林铁骑若云屯。群公先正不复作，故国世臣谁尚存！河洛可令终左衽，刍荛何自达修门？王师一日临榆塞，小丑黄头岂足吞！","dynasty":"宋代","title":"即事"}
{"author":"陆游","content":"篱角绯桃落渐稀，晚风吹去点苔矶。挥金岂必如疏傅，二亩春秧也是归。","dynasty":"宋代","title":"书意"}
{"author":"陆游","content":"车马填门拨不开，吾宗得隽凯歌回。折将蟾苑一枝桂，泛入萱堂百岁杯。雅望素钦山竦岳，芳名中占斗中魁。先登赖子光邦族，继踵行看衮衮来。","dynasty":"宋代","title":"荣归"}
{"author":"陆游","content":"挽住征衣为濯尘，阆州斋酿绝芳醇。莺花旧识非生客，山水曾游是故人。遨乐无时冠巴蜀，语音渐正带咸秦。平生剩有寻梅债，作意城南看小春。","dynasty":"宋代","title":"阆中作"}
{"author":"陆游","content":"故都宫阙污膻腥，原野久稽陈大刑。未须校尉戍西域，先要将军空朔庭。意言挥戈可退日，身乃读书方聚萤。病起窗前发如雪，夜闻风声孤涕零。","dynasty":"宋代","title":"夜闻大风感怀赋吴体"}
{"author":"陆游","content":"梅雨忽已过，松风来飒然。吟多锦囊富，影瘦角巾偏。客祝加餐饭，儿忧少睡眠。衰骸累人久，抚事感余年。","dynasty":"宋代","title":"梅雨初霁"}
{"author":"陆游","content":"一榻卧空舍，四山风雨声。病多书倚阁，寒极酒施行。孤愤歌弥放，端忧涕易横。群胡满河洛，志士若为情！","dynasty":"宋代","title":"卯饮醉卧枕上有赋"}
{"author":"陆游","content":"一春妍暖无多日，八十康强有几人？学不名家空自苦，路边醉倒却关身。","dynasty":"宋代","title":"杂兴"}
{"author":"陆游","content":"养生妙理本平平，未可常谈笑老生。业力顿消知学进，人情愈薄喜身轻。鹤雏日长丹砂顶，岩溜时闻玉佩声。最是扁舟暮归处，一川风月远相迎。","dynasty":"宋代","title":"舟中口占"}
{"author":"陆游","content":"参云气压葛陂龙，跨海来扶笠泽翁。八十尚思行脚在，与君处处现神通。","dynasty":"宋代","title":"占城棕竹拄杖"}
{"author":"陆游","content":"数间茅屋寄蓬蒿，天遣来归息我劳。月可一庭陈素练，风酣万木起惊涛。病侵齿发才虽尽，酒挟江山气尚豪。安得人间掣鲸手，共提笔阵法庄骚？","dynasty":"宋代","title":"雨霰作雪不成大风散云月色皎然"}
{"author":"陆游","content":"羁怀不复耐悲欢，清镜朝朝雪鬓繁。谢傅畏逢亲友别，庞公思遗子孙安。残骸累岁归民伍，半俸今春上县官。闭户惟须学坚坐，不知更败几蒲团？","dynasty":"宋代","title":"羁怀"}
{"author":"陆游","content":"游山恨不远，读书恨不博。天下多名山，何处无芒屩。束书饱蠹鱼，於汝宁不怍？日月如过烧，老病将何若？眼犹给开卷，足尚供寻壑，少劳君勿辞，是中有真乐。","dynasty":"宋代","title":"二乐"}
{"author":"陆游","content":"德孙学语已惊人，闷里时时一笑新。老子已应如枥骥，此郎端恐是天麟。会看神授如椽笔，莫改家傅折角巾。汝叔不痴当爱汝，夜窗灯火勉相亲。","dynasty":"宋代","title":"示元用"}
{"author":"陆游","content":"胸怀几云梦，形骸一槁木。虽客长安城，未始忘退缩。古来豪杰士，强半死空谷。耐事勿动心，贫贱岂汝独？","dynasty":"宋代","title":"暇日弄笔戏书"}
{"author":"陆游","content":"稽首周公万世师，小儒命薄不同时。秋虫却是生无憾，名在豳人七月诗。","dynasty":"宋代","title":"闻蛩"}
{"author":"陆游","content":"远浦平郊弄夕霏，曲篱幽径锁秋晖。驯獐巧占苍苔卧，惊鹊斜穿密筱飞。浴罢小轩成美睡，雨余老火歛余威。未言风月供诗思，汗帻麈衣且解围。","dynasty":"宋代","title":"新秋"}
{"author":"陆游","content":"陋巷何须叹一瓢，朱门能守亦寥寥。衲衣先世曾调鼎，野褐家声本珥貂。若悟死生均露电，未应富贵胜渔樵。千年回首俱陈迹，不向杯中何处消？","dynasty":"宋代","title":"感事"}
{"author":"陆游","content":"扇子峡中有隐士，清江一曲照柴荆。当时船急失一见，至今空忆暮猿声。","dynasty":"宋代","title":"怀旧三首其一"}
{"author":"陆游","content":"山园寂寂闭春风，个里天教著放翁。万事已抛孤枕外，一尊常醉乱花中。闲随戏蝶忘形久，细听啼莺得意同。月桂可怜常在眼，小丛时放一枝红。","dynasty":"宋代","title":"山园"}
{"author":"陆游","content":"船尾寒风不满旗，江边丛祠常掩扉。行人畏虎少晨起，舟子捕鱼多夜归。茆叶翻翻带宿雨，苇花漠漠弄斜晖。伤心到处闻堪杵，九月今年未授衣。","dynasty":"宋代","title":"初寒"}
{"author":"陆游","content":"男子胸中正要奇，立京能立太平基。君王玉钺无穷恨，千载茫茫谁复知？","dynasty":"宋代","title":"读史"}
{"author":"陆游","content":"本自怕沾京洛尘，固应不吐相君茵。偶逃鼍作鲸吞地，幸保诗狂酒病身。傲世曾歌楚人凤，著书久绝鲁郊麟。山村且试筇枝兴，风月秋来正一新。","dynasty":"宋代","title":"识喜"}
{"author":"陆游","content":"策策桐飘已半空，啼螀渐觉近房栊。一生不作牛衣泣，万事从渠马耳风。名姓已甘黄纸外，光阴全付绿尊中。门前剥啄谁相觅，贺我今年号放翁。","dynasty":"宋代","title":"和范待制秋兴三首其一"}
{"author":"陆游","content":"新竹侵幽幔，疏莲散远汀。研朱朝点易，捣櫱夜潢经。岩壑知心赏，琴樽乐性灵。会当烦太史，一奏少微星。","dynasty":"宋代","title":"北斋"}
{"author":"陆游","content":"菊丛抽绿满枯荄，绕舍梅花已遍开。须信今春春事早，江乡开岁有奔雷。","dynasty":"宋代","title":"癸丑正月二日"}
{"author":"陆游","content":"寒溜初通後，新荷未长时。谁持大圜镜，为我照须眉？","dynasty":"宋代","title":"盆池"}
{"author":"陆游","content":"千里江山控上流，省郎怀绶去为州。才华故在诸公右，谈笑遥分圣主忧。月堕丽谯喧鼓角，雨余绿野遍锄耰。万家歌舞春风裹，秋浦如今不似秋。","dynasty":"宋代","title":"送韩立道守池州"}
{"author":"陆游","content":"黄葛蚊厨睡欲成，高槐阴转暑风清。倚床奴子垂头坐，摇手孙儿小步行。","dynasty":"宋代","title":"夏日"}
{"author":"陆游","content":"新叶张翠幄，落花作红茵。山蔬旨且柔，家酿清而淳。以我垂老境，送此将归春。我固惜流年，春亦记陈人。江山处处佳，风月日日新。蹇驴度松冈，短楫横烟津。兰亭人已远，遗韵犹清真。却下木栅市，天风吹角巾。","dynasty":"宋代","title":"送春"}
{"author":"陆游","content":"女墙齾齾带斜晖，短棹还从剡曲归。林叶经霜浑欲尽，人家近水自相依。逢迎俗客言多忤，颠沛穷途计易非。雪里闭门殊不恶，故貂虽弊胜无衣。","dynasty":"宋代","title":"泛舟"}
{"author":"陆游","content":"一鸦振羽鸣，窗色忽已缟。众鸟次第来，各矜语言好。病夫正拥被，宛若儿在褓。跣婢职衣襦，丫童谨除扫。红日已入帘，吾岂尚恨早？悠然一杯粥，顽钝聊自保。","dynasty":"宋代","title":"病中自遣"}
{"author":"陆游","content":"九十衰翁心尚孩，幅巾随处一悠哉！偶扶拄杖登山去，却唤孤舟过渡来。酒市拥途观嵬峨，僧庐借榻寄咍台。吾生清绝烦君看，不枉人间梦一回。","dynasty":"宋代","title":"游山"}
{"author":"陆游","content":"老鸡拥肿不良行，将旦犹能效一鸣。碓下糠粞幸不乏，何妨相倚过余生。","dynasty":"宋代","title":"老鸡"}
{"author":"陆游","content":"体不佳时看周易，酒痛饮后读离骚。骑驴太华三峰雪，鼓棹钱塘八月涛。","dynasty":"宋代","title":"杂赋十二首其五"}
{"author":"陆游","content":"巴楚夷陵酒最醇，使君风味更清真。少年恨不从豪饮，薄宦那知托近邻。本拟笙歌娱病客，却催雨雪恼行人。朝来冻手题诗寄，莫笑欹斜字不匀。","dynasty":"宋代","title":"过夷陵适值祈雪与叶使君清饮谈括苍旧游既行"}
{"author":"陆游","content":"穷冬短景苦匆忙，老学庵中日自长。名誉不如心自肯，文辞终与道相妨。吾心本自同天地，俗学何知溺秕糠？已与儿曹相约定，勿为无益费年光。","dynasty":"宋代","title":"老学庵"}
{"author":"陆游","content":"架垂马乳收论斛，港种鸡头采满船。鼋鼎若为占食指，麴车未用堕馋涎。","dynasty":"宋代","title":"杂咏园中果子"}
{"author":"陆游","content":"我欲游蓬壶，安得身插羽；我欲隐嵩华，叹息非吾土。会稽多名山，开迹自往古；岂惟颂刻秦，乃有庙祀禹。山形舞鸾凤，泉脉流湩乳。家家富水竹，处处生兰杜。方舟泛曹娥，健席拂天姥，朱楼入烟霄，白塔临云雨，修梁看龙化，遗箭遣鹤取。茶荈可作经，杨梅亦著谱，湖蓴山蕨辈，一一难遽数。终年游不厌，冰玉生肺腑。诵诗有樵童，乞字到俚妪。况复青青衿，盛不减邹鲁。古诗三千篇，安知阙吴楚；土风聊补亡，吾言岂夸诩。","dynasty":"宋代","title":"会稽行"}
{"author":"陆游","content":"小儿读书耕且养，老夫入朝仕易农。明春史成许归去，父子相逐歌年丰。","dynasty":"宋代","title":"纵笔"}
{"author":"陆游","content":"啼呼梨枣忆儿时，驹隙频经日月驰。早岁已兴风木叹，余生永废蓼莪诗。燎黄恩重空垂泣，戴白身存敢自期。足蹇仅能成拜起，篮舆归路不胜悲。","dynasty":"宋代","title":"焚黄"}
{"author":"陆游","content":"羽扇纶巾一味凉，旷怀非醉亦非狂。横林点点暮鸦集，平垄离离新稻香。山月出时闲弄影，水风清处旋移床。学仙到此无余说，更觉金丹堕秕糠。","dynasty":"宋代","title":"门外追凉"}
{"author":"陆游","content":"病忽迨旬日，衰如增十年。难求秦缓药，空负宋清钱。微火秋先跨，闲房昼亦眠。偶赊书鬼录，遇酒又陶然。","dynasty":"宋代","title":"卧病累日羸甚偶复小健戏作"}
{"author":"陆游","content":"梅坞青黄子，草陂红紫花。双鹅朝戏浦，群鸭暮还家。赤脚挑残笋，苍头摘晚茶。出门逢野老，满意说桑麻。","dynasty":"宋代","title":"幽居初夏"}
{"author":"陆游","content":"吴中七月热未已，渴乌呀呀井无水。炎官护前不少歛，树头敢望秋风起。天公老手亦岂难，雨来黑云如坏山；瓦沟淙淙万银竹，变化只在须臾间。老夫挑灯北窗下，山童夜归泥过踝。草根促织有底忙？缣衣未赎还慨慷。","dynasty":"宋代","title":"七月十七日大雨极凉"}
{"author":"陆游","content":"我行浦城道，小疾屏杯酌。癣疥何足言，亦复妨作乐。此身会当坏，百岁均电雹。胡为过自惜，惫卧困针烙。未尝脍噞喁，况敢烹郭索。今朝寓空驿，窗户寒寂寞。悠然忽自笑，顿解贪爱缚。红烛映绿樽，奇哉万金药。","dynasty":"宋代","title":"道中病疡久不饮酒至鱼梁小酌因赋长句"}
{"author":"陆游","content":"为梁星渚自何年？毛羽摧伤不怨天。知我斋余常施食，翩然飞下北窗前。","dynasty":"宋代","title":"赠鹊"}
{"author":"陆游","content":"又向柴荆过上元，豪华前事不须论。偶逢花发闲持酒，不得人扶嬾出门。薄技号山曾献玉，荣途染指亦尝鼋。年来洗尽东陵梦，瓜垄萧萧老故园。","dynasty":"宋代","title":"正月十六日园中偶赋"}
{"author":"陆游","content":"群胡束手仗天亡，弃甲纵横满战场。雪上急追奔马迹，官军夜半入辽阳。","dynasty":"宋代","title":"雪中忽起从戎之兴戏作"}
{"author":"陆游","content":"溪涨清风拂面，月落繁星满天。数只船横浦口，一声笛起山前。","dynasty":"宋代","title":"夏日六言四首其三"}
{"author":"陆游","content":"微霰不成雪，大风俄散云。孤灯翳还吐，断雁远犹闻。冉冉新春动，遥遥清夜分。儿孙未须睡，吾与汝论文。","dynasty":"宋代","title":"夜坐示子遹兼示元敏"}
{"author":"陆游","content":"昔泝黄牛峡，曾经白鹭洲。从容参步武，谈笑极风流。晚预蓬莱客，时从禊祓游。挥毫看半醉，追想只添愁。","dynasty":"宋代","title":"王成之给事挽歌辞"}
{"author":"陆游","content":"粥美忘流啜，灯孤伴独吟。衾寒知夜艾，身痛卜天阴。薪炭常忧绝，杯觞不厌深。故人今已矣，三叹有遗音。","dynasty":"宋代","title":"岁暮老怀"}
{"author":"陆游","content":"组绣纷纷衒女工，诗家於此欲途穷。语君白日飞升法，正在焚香听雨中。","dynasty":"宋代","title":"即事"}
{"author":"陆游","content":"爱酒行行访市酤，醉中亦有稚孙扶。林梢残叶吹都尽，烟际孤舟远欲无。野饷每思羹苜蓿，旅炊犹得饭雕胡。青山在眼何时到？堪叹年来病满躯。","dynasty":"宋代","title":"小市暮归"}
{"author":"陆游","content":"岷山导江书禹贡，江流蹴山山为动。呜呼秦守信豪杰，千年遗迹人犹诵。决江一支溉数州，至今禾黍连云种。孙翁下笔开生面，岌嶪高冠摩屋栋。徙木遗风虽峭刻，取材尚足当世用。寥寥後世岂乏人，尺寸未施谗已众。要官无责空赋禄，轩盖传呼真一哄。奇勋伟绩旷世无，仁人志士临风恸。我游故祠九顿首，夜遇神君了非梦。披云激电从天来，赤手骑鲸不施鞚。","dynasty":"宋代","title":"离堆伏龙祠观孙太古画英惠王像"}
{"author":"陆游","content":"红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！","dynasty":"宋代","tags":"宋词三百首，宋词精选，追忆，感叹，爱情，感伤","title":"钗头凤·红酥手"}
{"author":"陆游","content":"扶杖过吾邻，相夸自在身。年丰称贷少，酒贱往来频。群散鸡归栅，声喧雀噪囷。丁宁语儿子；切勿厌沉沦。","dynasty":"宋代","title":"过邻家"}
{"author":"陆游","content":"华山敷水本闲人，一念无端堕世尘。八十余年多少事，药炉丹灶尚如新。","dynasty":"宋代","title":"梦中作"}
{"author":"陆游","content":"数间破屋住荒郊，暑雨时须自补茅。多病篇章无杰思，长闲樵牧有新交。荒唐但向先师媿，肮脏宁辞薄俗嘲？偶有会心成独笑，一林春笋放烟梢。","dynasty":"宋代","title":"书南堂壁"}
{"author":"陆游","content":"昔我东归时，父老迎船头。开篷相劳苦，怪我领雪稠。故山何负君，且作数月留。岂知席未暖，疋马来南州。蛮花四时红，瘴雾日夜浮。归哉不可迟，勿与妇子谋。","dynasty":"宋代","title":"初秋梦故山觉而有作"}
{"author":"陆游","content":"衣食须耕稼，无端浪出游。客途南北雁，世事雨晴鸠。蓬转何时已？灰寒善自谋。江湖千万里，何处久渔舟？","dynasty":"宋代","title":"书悔"}
{"author":"陆游","content":"江湖萧散葛天民，敕放还山一幅巾。老去饥羸惟恃粥，病来举动每须人。道穷举世知心少，学进吾儿著语亲。更有一端差自慰，短檠不作白头新。","dynasty":"宋代","title":"野兴"}
{"author":"陆游","content":"半黄半绿柳满城，欲开未开梅有情。放翁一病又百日，回视新春如隔生。","dynasty":"宋代","title":"病中杂咏十首"}
{"author":"陆游","content":"吾家笑疾自士龙，我才虽卑笑则同。纷纷世事何足计，尽付抚掌掀髯中。清樽可醉风月好，虚空万象皆绝倒。问居此笑是喜不？道得老夫输一筹。","dynasty":"宋代","title":"九月六夜梦中作笑诗觉而忘之明日戏追补一首"}
{"author":"陆游","content":"一封驰奏效嵩呼，清跸何时返故都？只道建炎巡狩礼，谁知故事自祥符！","dynasty":"宋代","title":"拜旦表"}
{"author":"陆游","content":"社瓮醅香燕子归，阴风吹雨暗郊扉。疏沟园叟方携锸，采药蛮童已湿衣。山雉尾垂冲霭去，水鸡翅重蹋波飞。凭阑一笑君知否，肺渴秋来势渐微。","dynasty":"宋代","title":"雨中作"}
{"author":"陆游","content":"暂置观书不耐闲，飘然梅坞竹篱间。霜风尽脱千林叶，云气平沉一面山。笑唤筇枝扶蹇步，聊凭村酒借朱颜。庙壖墙下归来晚，宿鸟纷纷已渐还。","dynasty":"宋代","title":"行饭暮归"}
{"author":"陆游","content":"百紫千红占岁华，又随风雨卷泥沙。即今空有梦为蝶，当日会将命乞花。倦枕残灯人寂寞，幽窗小草字欹斜。悲欢变灭何穷已，学我山僧自一家。","dynasty":"宋代","title":"雨夜"}
{"author":"陆游","content":"卧听城门出土牛，罗幡应笑雪蒙头。但须晨起一卮酒，聊洗人间千种愁。处处楼台多侠客，家家船舫待春游。梅花未遍枝南北，定为馀寒得小留。","dynasty":"宋代","title":"戊辰立春日二首其二"}
{"author":"陆游","content":"山高正对烧畬火，溪近时闻戽水声。破屋已斜犹可住，老牛虽瘠尚能耕。","dynasty":"宋代","title":"村舍七首其四"}
{"author":"陆游","content":"道逢山客束荆薪，口眼睢盱略似人。试问村名瞠不语，砉然长啸上嶙峋。","dynasty":"宋代","title":"纵游深山随所遇记之"}
{"author":"陆游","content":"老尚贪书课，黎明即下床。不惊天乍冷，更觉意差强。蟾滴初添水，螭炉旋炷香。浮生又一日，开卷就窗光。","dynasty":"宋代","title":"晨起"}
{"author":"陆游","content":"柴门西畔枕陂塘，社雨新添一尺强。台省诸公方衮衮，故应分喜到耕桑。","dynasty":"宋代","title":"春社"}
{"author":"陆游","content":"衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。","dynasty":"宋代","title":"幽事"}
{"author":"陆游","content":"老矣常嗟去日遒，病来更觉此生浮。庭花舞影月当午，檐树有声风报秋。足倦独行惊踸踔，发稀久坐怯飕飀。鸡号日出闲无事，又向清溪弄钓舟。","dynasty":"宋代","title":"夜坐庭中达旦"}
{"author":"陆游","content":"日日营幽事，时时有好怀。雨园残竹粉，风砌落松钗。伴蝶行花径，听蛙傍水涯。穷通了无谓，不必更安排。","dynasty":"宋代","title":"幽事"}
{"author":"陆游","content":"军兴尚戎衣，冠带谢褒博。秃巾与小袖，顾影每怀怍。及今反士服，始觉荣天爵。出入阡陌间，终身有余乐。","dynasty":"宋代","title":"村舍杂书"}
{"author":"陆游","content":"山阴道上柳如丝，策蹇悠悠信所之。曲水已过修禊集，余寒不减试灯时。贫犹自力常谋醉，病不能闲日赋诗。谁道茅檐苦幽独，一勾新月是相知。","dynasty":"宋代","title":"春晚自近村归"}
{"author":"陆游","content":"赤帜插城扉，东君整驾归。泥新巢燕闹，花尽蜜蜂稀。槐柳阴初密，帘栊暑尚微。日斜汤沐罢，熟练试单衣。","dynasty":"宋代","title":"立夏"}
{"author":"陆游","content":"倦凭小竖立柴门，残角疏钟欲断魂。伤雁养翎依荻浦，渡牛浮鼻望烟村。壮心已觉随年往，孤学何由与俗论？数点雨声催返舍，小窗灯火对壼餐。","dynasty":"宋代","title":"晚立"}
{"author":"陆游","content":"川云散尽十分晴，缭出溪头信意行。片片飞花随步远，离离芳草上墙生。村深日暖单衣爽，路转沙平两履轻。膰肉芬香坊酒酽，因来聊得饷春耕。","dynasty":"宋代","title":"西村劳农"}
{"author":"陆游","content":"飞花如趁燕子。直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指。宝钗坠。才醒又困，厌厌中酒滋味。墙头柳暗，过尽一年春事。罨画高楼怕独倚。千里。孤舟何处烟水。","dynasty":"宋代","title":"隔浦莲近拍其一"}
{"author":"陆游","content":"秋气凄凉雾雨昏，老书生病卧孤村。五更不用元戎报，片铁铮铮自过门。","dynasty":"宋代","title":"夜坐忽闻村路报晓铁牌"}
{"author":"陆游","content":"人生寓一气，血脉日夜流，秋毫或壅隔，百体若相仇。嗟予少多艰，衣食拙自谋。方寸丛百虑，如箭集射侯。奔走连数岁，呻吟剧兹秋。生死亦何有，成坏同一沤。胡为不自爱，森然起戈矛？一笑众妄灭，霜天鹰睨韝。呼儿屏药囊，吾疾今其瘳。","dynasty":"宋代","title":"卧病"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"火齐堆盘起，珊瑚列库藏。不如茅屋底，父子事耕桑。","dynasty":"宋代","title":"不如茅屋底"}
{"author":"陆游","content":"古寺萧萧不见僧，飞鼪满屋老枭鸣。空房终夜无灯火，断木支门睡到明。","dynasty":"宋代","title":"纵游深山随所遇记之"}
{"author":"陆游","content":"门巷萧条秋色深，黄花始欲慰孤斟。久贫自笑不妨乐，过足固知非所钦。琴调已忘还渐省，诗联未稳更长吟。吾儿西上无多日，安得相从老故林？","dynasty":"宋代","title":"秋思"}
{"author":"陆游","content":"一封驰奏效嵩呼，清跸何时返故都？只道建炎巡狩礼，谁知故事自祥符！","dynasty":"宋代","title":"拜旦表"}
{"author":"陆游","content":"黑犊养来纯白，睡蛇死後安眠。但有漉篱可卖，不妨到处随缘。","dynasty":"宋代","title":"感事六言"}
{"author":"陆游","content":"齿落发斑儿亦老，志衰力惰我宁悲？埋盆便可为池看，折竹何妨作马骑。点诵内篇庄叟语，长歌半格白公诗。此身未死须安顿，除却山村百不宜。","dynasty":"宋代","title":"古寿人至闻五郎颇有老态作长句自遣"}
{"author":"陆游","content":"薄晚初沾洒，清晨更惨凄。鱼寒抛饵去，鸦湿就檐栖。幽涧溅溅溜，长堤浅浅泥。一杯持自贺，吾事在锄犁。","dynasty":"宋代","title":"雨"}
{"author":"陆游","content":"月入楸梧径，风生芦荻林。脱巾凉入发，临水爽披襟。寒暑推移久，江湖感慨深。功名虽已矣，犹得寓孤吟。","dynasty":"宋代","title":"新凉"}
{"author":"陆游","content":"并檐开小室，仅可容一几。东为读书窗，初日满窗纸。衰眸顿清澈，不畏字如螘。琅然弦诵声，和答有稚子。余年犹几何，此事殊可喜。山童报炊熟，束卷可以起。","dynasty":"宋代","title":"新开小室"}
{"author":"陆游","content":"朗朗百间屋，汪汪千顷陂。直能彰主圣，清不愿人知。许国多艰日，逢辰独断时。人犹望霖雨，殄瘁不胜悲。","dynasty":"宋代","title":"王与道尚书挽词"}
{"author":"陆游","content":"个中一物著不得，建立森然却有余。尽底语君君岂信，试来跳入看何如？","dynasty":"宋代","title":"刘道士赠小葫芦"}
{"author":"陆游","content":"赋性无他嗜，传家但古书。尧咨洪水际，羲画结绳余。异学方攘斥，浮文亦扫除。挑灯北窗下，聊得遂吾初。","dynasty":"宋代","title":"书房杂咏"}
{"author":"陆游","content":"瓦盎盛蚕蛹，沙（左鬲右斗）煮麦人。三家小聚落，两姓世婚姻。父老衣冠古，闾阎风俗淳。不应陶靖节，独号葛天民。","dynasty":"宋代","title":"埭西小聚"}
{"author":"陆游","content":"乞得残骸久，天涯一秃翁。瓢分春瓮绿，甑绝太仓红。短褐便冬暖，长砍乐岁丰。老腰那可折，步步赖枯筇。","dynasty":"宋代","title":"闲中书适"}
{"author":"陆游","content":"奔走当年一念差，归休别觉是生涯。茆檐唤客家常饭，竹院随僧自在茶。禅欠遍参宁得髓，诗缘独学不名家。如今百事无能解，只拟清秋上钓槎。","dynasty":"宋代","title":"南堂杂兴八首其五"}
{"author":"陆游","content":"竹里房栊一径深。静愔愔。乱红飞尽绿成阴。有鸣禽。临罢兰亭无一事，自修琴。铜炉袅袅海南沉。洗尘襟。","dynasty":"宋代","title":"太平时"}
{"author":"陆游","content":"两住名山一老禅，目光如电照人天。行藏不用占蓍草，卦气全来二十年。","dynasty":"宋代","title":"奉圣淳山主年八十有四放翁为作真赞"}
{"author":"陆游","content":"病境虽犹在，秋天已自清。闲思寻酒伴，嬾畏主诗盟。烟艇桐江去，篮舆剡县行。会心随处住，便足了余生。","dynasty":"宋代","title":"病中思出游"}
{"author":"陆游","content":"坐穴藜床愧未能，酌泉聊喜曳枯藤。诗从病後功殊少，酒到愁边量自增。事业何由垂竹帛，笑谈空觉负交朋。兴阑却逐栖鸦返，寂寞西窗已上灯。","dynasty":"宋代","title":"晚自白鹿泉上归"}
{"author":"陆游","content":"米分斋钵供，薪拾堕巢枝。偶尔成幽事，欣然慰午饥。炊时珠泻甑，尝处雪翻匙。欲作明朝计，还须卖漉篱。","dynasty":"宋代","title":"炊饭"}
{"author":"陆游","content":"文叔君房两故人，可怜俱作白头新。桐江归伴邻翁醉，一笑相看意却真。","dynasty":"宋代","title":"渔翁"}
{"author":"陆游","content":"肺渴常止酒，目昏复捐书。蒲团坐袖手，一窗宽有余。心知世缘薄，分与钟鼎疏。湛然千仞渊，养此径寸珠。光明照忧患，何适不自娱。白云可与友，晴空闲卷舒。","dynasty":"宋代","title":"病目废书终日危坐"}
{"author":"陆游","content":"蝴蝶庄周安在哉！达人聊借作嘲诙。不知自此随缘住，更把晨窗粥几杯？","dynasty":"宋代","title":"病後晨兴食粥戏书"}
{"author":"陆游","content":"昨夕风掀屋，今朝雨坏墙。虽知炊米尽，不废野歌长。","dynasty":"宋代","title":"幽事绝句六首其三"}
{"author":"陆游","content":"莫笑生涯似断蓬，向来诸侠避豪雄。报仇使气风尘里，吹竹弹丝锦绣中。乐事眼看成昨梦，倦游心伏作衰翁。论交尚喜筇枝在，白鹿泉边溯晚风。","dynasty":"宋代","title":"言怀"}
{"author":"陆游","content":"位历公卿贵，身兼将相荣；珥貂仪一品，锡带价连城。入告推忠厚，躬行本志诚。斯民何以报，万里遍春耕。","dynasty":"宋代","title":"太师魏国史公挽歌词"}
{"author":"陆游","content":"檐滴新春雨，窗昏半夜灯。病无诗一字，穷赖酒三升。世路涩如棘，祠官冷欲冰。残年只此是，年少解飞腾。","dynasty":"宋代","title":"夜赋"}
{"author":"陆游","content":"路缭长堤北，家居小市西。陂塘晨饮犊，门巷午鸣鸡。妇喜蚕三幼，儿夸雨一犁。衰翁亦放浪，未怕屐沾泥。","dynasty":"宋代","title":"幽居初夏"}
{"author":"陆游","content":"老来日月驶，秋令俄更端。蝉号晚愈壮，萤火流空园。西风吹衣裳，萧然谢炎官。饱食一事无，散发坐前轩。河汉西南流，北斗何阑干。坐久光彩变，缺月涌金盆。欲睡复踌躇，草棘露已漙。徂岁何足道，死生付乾坤。","dynasty":"宋代","title":"南堂夜坐"}
{"author":"陆游","content":"曩岁榜扁舟，万里归自蜀。五月下瞿唐，六月过浮玉。於时始识公，一笑忘暑毒。羽扇临清流，华觞跋红烛。一别十五年，去日如电速。孤生晚还朝，歛退惭陆陆。要津非所冀，见公心自足。斥归又七载，衰病将就木。造物哀其穷，公来位岳牧。每见语谆谆，与世异寒燠。圣朝方急贤，登用及钓筑，如公实旧德，顾岂待梦卜。初闻一札下，已报四辈趣。悬知新天子，虚怀须启沃，愿公论其大，始为天下福。即宣垂拱麻，宁复摛文宿？","dynasty":"宋代","title":"送叶尚书"}
{"author":"陆游","content":"侠气峥嵘盖九州，一生常耻为身谋。酒宁剩欠寻常债，剑不虚施细碎雠。歧路凋零白羽箭，风霜破弊黑貂裘。阳狂自是英豪事，村市归来醉跨牛。","dynasty":"宋代","title":"西村醉归"}
{"author":"陆游","content":"烟雨凄迷晚不收，疏帘曲几寄悠悠。一双蛱蝶来可许？点尽青青百草头。","dynasty":"宋代","title":"即事"}
{"author":"陆游","content":"野艇千钱买，明当泛渺茫。但能容一榼，家具不须将。","dynasty":"宋代","title":"新秋以窗里人将老门前树欲秋为韵作小诗十首其四"}
{"author":"陆游","content":"小筑随高下，园池皆自然。锄山得灵药，斸坎遇寒泉。幽槛花房歛，深林果蔕骈。邻翁亦好事，相伴送流年。","dynasty":"宋代","title":"小筑"}
{"author":"陆游","content":"老伶头已白，相识不论年。时出随童稚，犹能习管弦。烟林梅市路，风幔放翁船。余酒堪同醉，君无惜醉眠。","dynasty":"宋代","title":"老伶"}
{"author":"陆游","content":"瑞龙千丈何蜿蜒，苍鳞翠鬣翔江边。路逢镜湖乃下驻，玩珠不去知何年。七州元帅拥画戟，全家终日楼居仙。霜笳一曲入银汉，碧瓦万叠浮岚烟。其间望海最杰观，疏豁坐占蓬莱先。风云变化几席上，蛟鼍出没阑干前。手扪心房倚北斗，眼中万象俱森然。尚书唤客共领略，远坊十里闻管弦。从容赋诗出妙思，超绝欲拍微之肩。坐中有客垂九十，追逐无路空自怜。夜阑客散公归院，笙歌隐隐在半天。向来老客今何处？菱唱三更起钓船。","dynasty":"宋代","title":"题望海亭亭在卧龙绝顶"}
{"author":"陆游","content":"曲曲羊肠径，疏疏麂眼篱。渴蜂窥砚水，狂蝶入书帷。一枕轻安梦，数联萧散诗。余生已过足，不必到期颐。","dynasty":"宋代","title":"初夏幽居杂赋"}
{"author":"陆游","content":"正过重阳一月时，龟堂驩喜抱孙枝。弃繻已足惊关吏，堆笏宁惟取世资？落笔千言犹细事，读书万卷要深期。汝翁豪杰非今士，不用担簦更觅师。","dynasty":"宋代","title":"三三孙十月九日生日翁翁为赋诗为寿"}
{"author":"陆游","content":"衰病集余日，推移成老翁。衡门隐者趣，大布古人风。几枝呻吟里，山川莽苍中。从来世缘薄，不是坐诗穷。","dynasty":"宋代","title":"衰病"}
{"author":"陆游","content":"唐人画马如相马，□□不在驪与共。天機入神即挥灑，气脱毫素先腾骧。昔年曾画穆王游八极，八龙之骏雲五色。後来又寫越影超光脱丹碧，後来又寫汉武窮渥洼。复见神驹来汉家，势走滅没開风沙。壮哉此马健且雄，玉花徧身雲满鬉。首如渴烏眼如电，皎如疋练横晴空。使之陷阵当破敌，万马不敢先秋风。如何解鞍脱其馽，纵尔俶儻如游龙。君不见四海罷征战，九夷尽梯航。方将却尔宛水之西，归尔华山之陽。幸逢韩供奉寫尔神，杜拾遗歌尔良。赠尔支道林，愛尔神骏懸高堂。","dynasty":"宋代","title":"韩幹马圖"}
{"author":"陆游","content":"覆筱初成屋，编荆旋作门。孤云生钓濑，微雨过棋轩。柳种来傍县，花栽乞近村。石欹聊可坐，地褊不成园。酒榼刳枫瘿，香炉断竹根。海鸥呼可下，陇鸟教能言。抟饭迎双鹤，联绦系小猿。山家虽寂寞，随事有盘餐。","dynasty":"宋代","title":"闲中戏赋村落景物"}
{"author":"陆游","content":"长须仅有玉川奴，秃尾犹无漫汉驴。万事已随春枕断，故人何啻晓星疏。出乘微雨鉏畲粟，归傍荒畦撷野蔬。一字不看方睡美，任人搜去帐中书。","dynasty":"宋代","title":"幽居无一事戏作"}
{"author":"陆游","content":"拥炉听雨生睡思，涩眼瞢瞢惟欲闭。丈夫少壮要自力，饱食养慵真可媿。我今不睡欲何为，常恐儿曹落吾事。蛮毡纸帐方施行，五鼎八珍无此味。","dynasty":"宋代","title":"雨中熟睡至夕"}
{"author":"陆游","content":"五十人间老大身，更堪从此数新春。冬冬漏鼓催窗色，急急文书动驿尘。病後光阴常自惜，客中节物为谁新？壮心只向邮亭尽，自揣头颅莫问人。","dynasty":"宋代","title":"乙未元日"}
{"author":"陆游","content":"放逐还山八见春，枯颅槁项雪霜新。大床不解除豪气，凡眼安能识贵人？食有淖糜犹足饱，衣存短褐未全贫。北窗坐卧君无笑，拈起乌藤捷有神。","dynasty":"宋代","title":"龟堂独坐遣闷"}
{"author":"陆游","content":"曩者过洛阳，宫阙侵云起；今者过洛阳，萧然但荒垒。铜驼卧深棘，使我恻怆多；可怜陌上人，亦复笑且歌。世事茫茫几成坏，万人看花身独在。北邙秋风吹野蒿，古冢渐平新冢高。","dynasty":"宋代","title":"步虚"}
{"author":"陆游","content":"输逋告籴走比邻，恤患分灾累故人。安得此身无一事，林中数笋过残春！","dynasty":"宋代","title":"山园遣兴"}
{"author":"陆游","content":"镜湖西畔有渔扉，窃比玄英似庶几。风月定交殊耐久，烟波得意可忘归。曾行万里求微禄，亦伴诸公践骇机。试问即今成底事？晨餐依旧北山藢。","dynasty":"宋代","title":"闲中自嘲"}
{"author":"陆游","content":"少小遇丧乱，妄意忧元元。忍饥卧空山，著书十万言。贼亮负函贷，江北烟尘昏。奏记本兵府，大事得具论。请治故臣罪，深绝衰乱根。言疏卒见弃，袂有血泪痕。尔来十五年，残虏尚游魂。遗民沦左衽，何由雪烦冤。我发日益白，病骸宁久存。常恐先狗马，不见清中原。","dynasty":"宋代","title":"感兴二首其一"}
{"author":"陆游","content":"河白如银天淡青，角声中有玉关情。早知送老桑麻野，悔失安西万里行。","dynasty":"宋代","title":"闻角"}
{"author":"陆游","content":"夜行山步鼓鼕鼕，小市优场炬火红。唤起少年巴蜀梦，宕渠山寺看蚕丛。","dynasty":"宋代","title":"夜投山家四首其二"}
{"author":"陆游","content":"印累累，绶若若，换君朱颜君不觉。冠如箕，剑拄颐，苍头庐儿笑君痴。不如短褐归乡舍，上毕租庸下婚嫁。横陂引水莳禾黍，高陆犁荒种桑柘。比邻毕出观夜场，老稚相呼作春社。鸡争舂米茅檐底，犬吠行人槿篱罅。数椽幸可传子孙，此地它年名陆村。藜羹一饱能世守，殊胜养牛并上尊。","dynasty":"宋代","title":"三山卜居今三十有三年矣屋陋甚而地有余数世"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"骄风起海澨，浩荡东北来；铁骑掠阵过，秋涛触山回。老夫北窗下，坐守寒炉火。处世困忧患，万事学低摧。便欲灭灯睡，门闭不敢开。并海固多风，汝孱良可哀。念昔少年日，从戎何壮哉！独骑洮河马，涉渭夜衔枚。","dynasty":"宋代","title":"岁暮风雨"}
{"author":"陆游","content":"晓出笮桥门，天低日未暾。绿陂寒淡淡，白雾远昏昏。古路乱车辙，行人惊雁群。征涂不须厌，蓬转本无根。","dynasty":"宋代","title":"双溪道中"}
{"author":"陆游","content":"粲粲新霜缟瓦沟，离离寒菜入盘羞。赘童拥篲扫枯叶，瞶婢挑灯缝破裘。","dynasty":"宋代","title":"贫舍写兴"}
{"author":"陆游","content":"短蓑榜轻舟，时过野僧舍。长衫挂数珠，亦入法华社。平生无拣择，生死均早夜，余年犹几何，久已付造化。常嫌乐天佞，却肯退之骂，君看佛骨表，自是无生话。","dynasty":"宋代","title":"秋怀十首末章稍自振起亦古义也"}
{"author":"陆游","content":"蒸郁不可过，开门星满天。身还倚藤杖，手自酌岩泉。鸡唱犹相续，鸦飞忽已翩。事随朝日出，佳思复茫然。","dynasty":"宋代","title":"秋夜五鼓初起坐堂上至旦"}
{"author":"陆游","content":"昼漏迢迢暑气清，不妨小倦带馀酲。梦从陇客声中断，愁向湘屏曲处生。风度帘旌红浪飐，窗明香岫碧云横。闲情赋罢凭谁寄，怅望壶天白玉京。","dynasty":"宋代","title":"南窗睡起二首其二"}
{"author":"陆游","content":"拜赐头衔号放翁，家传不墬散人风。问年已过从心後，遇境但行无事中。马老岂堪空冀北，鹤飞犹得返辽东。道傍跌宕烦君看，阅尽时人脸尚红。","dynasty":"宋代","title":"放翁"}
{"author":"陆游","content":"水长人家浸稻秧，蚕生女手摘桑黄。差科未起身无事，邻曲相过日正长。","dynasty":"宋代","title":"农桑"}
{"author":"陆游","content":"地僻元无俗客来，蓬门只欲为君开。山横翠黛供诗本，麦卷黄云足酒材。","dynasty":"宋代","title":"曾仲躬见过适遇予出留小诗而去次韵二绝"}
{"author":"陆游","content":"重台谖草初离土，百叶缃梅已满枝。莫道山家杀风景，也能醉倒向东篱。","dynasty":"宋代","title":"小园春思"}
{"author":"陆游","content":"鸟化双凫杖化龙，云山回首不知重。药园夜啸丹台月，酒市秋听紫阁钟。岂但烟霄随步武，故应冰雪换形容。小童开户惊奇事，野鹤来巢砌下松。","dynasty":"宋代","title":"道室杂咏"}
{"author":"陆游","content":"尽道渔村陋，秋来物色奇。寒生沽酒兴，雨及种花时。狂舞欲谁属？清吟空自知。茫茫宇宙内，吾道竟何之！","dynasty":"宋代","title":"晚秋风雨"}
{"author":"陆游","content":"不向神林乞雨晴，天公自解相西成。急符收尽无逋赋，新酒沽多足笑声。外户彻扃停夕柝，齐民相劝力春耕。传闻夜市连三鼓，却恨庞公不入城。","dynasty":"宋代","title":"有年"}
{"author":"陆游","content":"吴蜀相望万里程，征鞍忽报近湓城。角巾已入三更梦，老眼先增十倍明。告至遍为亲旧问，劳还深媿里闾情。追思二纪暌离事，喜极翻成涕泗横。","dynasty":"宋代","title":"庚申十二月二十一日西和州健步持子布书报已"}
{"author":"陆游","content":"漠漠馀寒透客衣，江村倍觉失春期。颉颃燕比常年晚，开落花争数日迟。","dynasty":"宋代","title":"馀寒"}
{"author":"陆游","content":"儿童随笑放翁狂，又向湖边上野航。鱼市人家满斜日，菊花天气近新霜。重重红树秋山晚，猎猎青帘社酒香。邻曲莫辞同一醉，十年客里过重阳。","dynasty":"宋代","title":"九月三日泛舟湖中作"}
{"author":"陆游","content":"民间斗米两三钱，万里耕桑罢戍边。常使屏风写无逸，应无烽火照甘泉。","dynasty":"宋代","title":"读史"}
{"author":"陆游","content":"本志常思退，前缘剩得闲。听猿来剡县，采药上稽山。超绝风尘表，茔然冰雪颜。向来香火地，五缀羽衣班。","dynasty":"宋代","title":"闲咏"}
{"author":"陆游","content":"百疾皆有源，虽愚犹自知。惟其忽不念，所以悔莫追。微隙为无伤，一坏谁能支？宴安比鸩毒，先民不吾欺。","dynasty":"宋代","title":"寓规"}
{"author":"陆游","content":"一段新愁带宿酲，半欹乌帽策驴行。村墟香动梅初破，裘褐寒轻雪未成。渡口人争红日晚，沙边雁带碧烟横。悠然又觅长堤路，肠断城楼画角声。","dynasty":"宋代","title":"晚出偏门"}
{"author":"陆游","content":"梦断香消四十年，沈园柳老不吹绵。此身行作稽山土，犹吊遗踪一泫然。","dynasty":"宋代","title":"沈园二首其二"}
{"author":"陆游","content":"得饱不啻足，闭门还读书。翁犹羹不糁，儿固食无鱼。衮绣曷加我，箪瓢常晏如。人生随所遇，勿替此心初。","dynasty":"宋代","title":"复窃祠禄示儿子"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦今（闺思）"}
{"author":"陆游","content":"兀兀从谁语，𥉂𥉂寄一床。不嗟头似葆，但苦汗如浆。攲枕风生竹，钩帘日转廊。非由静胜热，本体自清凉。","dynasty":"宋代","title":"夏日杂咏四首其二"}
{"author":"陆游","content":"余生天地一飞蓬，学道年来似有功。习气扫除空劫外，精神澡雪隐书中。种瓜溪父时时见，卖药壶公处处同。莫谓与人缘苦薄，相随拍手有儿童。","dynasty":"宋代","title":"书道室壁"}
{"author":"陆游","content":"渭水岐山不出兵，欲携琴剑锦官城。醉来身外穷通小，老去人间毁誉轻。扪虱雄豪空自许，屠龙工巧竟何成。雅闻崏下多区芋，聊试寒炉玉糁羹。","dynasty":"宋代","title":"即事"}
{"author":"陆游","content":"丹成人已仙，遗灶亦已平；尚余松根井，锵然环玦声。我来试一啜，槁面还童婴。祝君勿关钥，人人遣长生。","dynasty":"宋代","title":"丹井"}
{"author":"陆游","content":"隐书有三景，字字当力行。寸地与尺宅，可以久汝生。溯流归昆虚，坚守临长城。一旦告成功，河塞黄金成。笙鹤适缑山，貂蝉朝玉京。即今修行地，千古名还婴。","dynasty":"宋代","title":"读王摩诘诗爱其散发晚未簪道书行尚把之句因用为韵赋古风十首亦皆物外事也其八"}
{"author":"陆游","content":"四十馀年学养生，谁知所得亦平平。体孱不犯寒时出，路湿常寻乾处行。","dynasty":"宋代","title":"春日杂兴十二首其八"}
{"author":"陆游","content":"早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！","dynasty":"宋代","tags":"古诗三百首，爱国，忆旧","title":"书愤五首·其一"}
{"author":"陆游","content":"梦断香销四十年，沈园柳老不吹绵。此身行作稽山土，犹吊遗踪一泫然！","dynasty":"宋代","title":"沈园"}
{"author":"陆游","content":"兰渚前头湖水清，了无俗事败幽情。雨淋茅屋随时补，日射油窗特地明。庭树晚莺窥户语，邻园秋笋过篱生。芥菘渐美盐醯足，谁共贫家一釜羹？","dynasty":"宋代","title":"幽兴"}
{"author":"陆游","content":"往者游青城，犹及二三老，稽首出世师，数语穷至道。妻子真弊屣，弃去恨不早。俯仰才几时，残骸日衰槁。吾儿有奇骨，亦复至幽讨。金丹傥可成，白发何足扫！","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"僻郡荒山下，高斋寒雨中。微波生酒绿，短焰拥炉红。学废悲身老，民穷祝岁丰。厨人羞雉兔，更忆唤邻翁。","dynasty":"宋代","title":"雨中独酌"}
{"author":"陆游","content":"粲粲黄花手自持，登高聊答此佳时。纤云不作看山祟，斗酒聊宽去国思。落日楼台频徙倚，西风鼓笛倍凄悲。彭城戏马平生意，强为巴歌一解颐。","dynasty":"宋代","title":"重九会饮万景楼"}
{"author":"陆游","content":"五十衰翁发半华，犹能把酒醉天涯。丝毫美政何曾有，惟把丰年赠汉嘉。","dynasty":"宋代","title":"癸巳夏旁郡多苦旱惟汉嘉数得雨然未足也立秋"}
{"author":"陆游","content":"老来万事懒，不独废应酬。门前即湖山，亦复罕出游。吾庐有真乐，一榻眠高秋。回看世上事，得丧良悠悠。","dynasty":"宋代","title":"晚秋农家八首其一"}
{"author":"陆游","content":"少读封禅书，始知武夷君；晚乃游斯山，秀杰非昔闻。三十六奇峰，秋晴无纤云。空岩鸡晨号，峭壁丹夜暾。巢居寄千仞，鸿荒想羲轩，风雨蜕玉骨，难以俗意论。丹梯不容蹑，修蔓亦畏扪，泝滩进小艇，媿惊白鹭群。学道虽恨晚，养气敢不勤！宦游非本志，寄谢鹤与猿。","dynasty":"宋代","title":"游武夷山"}
{"author":"陆游","content":"孤店门前千万峰，酒浓不抵别愁浓。明朝晴雨吾能卜，但听兰亭古寺钟。","dynasty":"宋代","title":"孤店"}
{"author":"陆游","content":"瓦盎盛蚕蛹，沙（左鬲右斗）煮麦人。三家小聚落，两姓世婚姻。父老衣冠古，闾阎风俗淳。不应陶靖节，独号葛天民。","dynasty":"宋代","title":"埭西小聚"}
{"author":"陆游","content":"雪飞数片又成晴，透瓦清霜伴月明。一曲忽闻高士笛，临窗和以读书声。","dynasty":"宋代","title":"闻笛"}
{"author":"陆游","content":"东土震旦，西方极乐。一緉草鞋，到处行脚。","dynasty":"宋代","title":"广慧法师赞"}
{"author":"陆游","content":"玉函肘後了无功，每寓奇方啸傲中。衫袖翫橙清鼻观，枕囊贮菊愈头风。新诗吟罢愁如洗，好景逢来病欲空。却羡龙锺布裘客，埭西卖药到村东。","dynasty":"宋代","title":"示村医"}
{"author":"陆游","content":"月黑枭鸣树，灯残鼠穴墙。床空围纸被，室静爇枫香。不恨言伤直，惟忧欲败刚。回头顾名利，百世永相忘。","dynasty":"宋代","title":"贫居即事"}
{"author":"陆游","content":"秋风社散日平西，余胙残壶手自提。赐食敢思烹细项，家庖仍禁擘团脐。","dynasty":"宋代","title":"仲秋书事"}
{"author":"陆游","content":"窗纸萧萧印月痕，数声新雁过江村。孤愁不与梦俱断，羸老岂知身尚存？世事万端归蠹简，秋风百感集清樽。荷锄家圃知何憾？犹胜生求入玉门。","dynasty":"宋代","title":"枕上"}
{"author":"陆游","content":"随意出柴荆，清寒作晚晴。风吹雁北乡，云带月东行。童稚争追逐，渔樵习送迎。白头宁复仕，惟此饯余生。","dynasty":"宋代","title":"野步至近村"}
{"author":"陆游","content":"万州溪西花柳多，四邻相应竹枝歌。问君今夕不痛饮，奈此满川明月何！","dynasty":"宋代","title":"三峡歌"}
{"author":"陆游","content":"秋晚南山行，小蹇就店秣。我亦念少休，无奈市儿聒。嗟尔亦坐饥，锱铢苦争夺。其心计亦厌，陷溺无自脱。我欲救其本，汝勿谓迂阔。要倾江海大，一洗锥刀末。人生顾须几？卒岁惟一褐。有地即可耕，何山不堪活？","dynasty":"宋代","title":"逆旅"}
{"author":"陆游","content":"山居苦无事，携稚出门行。酒贱逢人醉，农闲到处耕。巷牛听晚笛，池鹜唼枯萍。东望生秋兴，楼台压缭城。","dynasty":"宋代","title":"步至湖上寓小舟还舍"}
{"author":"陆游","content":"发长无心剃，衣破无心补。大洪山上有贼，大洪山下有虎。非但白刃杀尽儿孙，更能一口吞却佛祖。","dynasty":"宋代","title":"大洪禅师赞"}
{"author":"陆游","content":"胡麻刈罢下荞初，引水家家灌晚蔬。但有茅檐随处好，渊明可独爱吾庐？","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"秭归城畔蹋斜阳，古寺无僧昼闭房。残佩断钗陵谷变，苫茆架竹井闾荒。虎行欲与人争路，猿啸能令客断肠。寂寞倚楼搔短发，剩题新恨付巴娘。","dynasty":"宋代","title":"憩归州光孝寺寺後有冢近岁或发之得宝玉剑佩"}
{"author":"陆游","content":"雨长苍苔满钓矶，坐令秋暑歛余威。天高月破残云出，野旷风惊蠹叶飞。终岁鉏犁犹不饱，万家碪杵独无衣。早知竟坐儒冠误，射虎南山未必非。","dynasty":"宋代","title":"秋思"}
{"author":"陆游","content":"老翁卖卜古城隅，兼写宜蚕保麦符。日日得钱惟买酒，不愁醉倒有儿扶。","dynasty":"宋代","title":"初夏"}
{"author":"陆游","content":"晓雨丝丝熟食时，泥深辙断客行迟。乱云重叠藏山寺，野水纵横入稻陂。马鬣松阴封旧陇，龟趺道左立新碑。扶衰此出知能几？清泪临风不自持。","dynasty":"宋代","title":"寒食日九里平水道中"}
{"author":"陆游","content":"门巷桑麻暗，庖厨笋豉香。僮奴课鉏菜，婢子学烧糠。贫任青春过，闲知白日长。非关爱疏嬾，无事可成忙。","dynasty":"宋代","title":"村舍"}
{"author":"陆游","content":"小园五亩翦蓬蒿，便觉人迹间可逃。尽疏珍禽添尔雅，更书香草续离骚。药苗可斸携长鑱，黍酒新成压小槽。老入鵷行方彻悟，一官何处不徒劳！","dynasty":"宋代","title":"初归杂咏"}
{"author":"陆游","content":"帘外燕翩翩，归时在社前。不辞飞渡海，来看赛丰年。","dynasty":"宋代","title":"北窗偶题"}
{"author":"陆游","content":"暗空雾雨无时已，卷地风雷却是晴。九十老翁更事久，寄言儿女不须惊。","dynasty":"宋代","title":"夜闻雷雨大作"}
{"author":"陆游","content":"徐子作别十年余，无人可寄一纸书；闲门美睡畏剥啄，自怪一念常关渠。西风萧萧吹槁叶，秋光正满蜗牛庐，读书易倦出无友，抚几惝恍空愁予。蜀庄之孙住南郭，亦复迹远非情疏。何时同载过老子，共饭赤米羹青蔬？","dynasty":"宋代","title":"寄徐秀才斯远并呈庄贤良器之"}
{"author":"陆游","content":"莫怪先生阅事多，人间何处不经过。天山八月霜枯草，阳谷三更日浴波。酒熟春风归掌握，丹成神物共谁何。散人本带江湖号，四百年来一钓蓑。","dynasty":"宋代","title":"道室杂咏"}
{"author":"陆游","content":"正遣清诗觅菊栽，穿云涉水又寻梅。万牛不挽新愁去，一鸟还惊午梦回。老媿逢人说幽愤，穷能随事学低摧。江边漂母何为者？无食王孙未易哀。","dynasty":"宋代","title":"梅村野人家小憩"}
{"author":"陆游","content":"春残枕藉落花眠，正是周家定鼎年。睡起不知秦汉事，一尊闲醉华阳川。","dynasty":"宋代","title":"梦海山壁间诗不能尽记以其意追补"}
{"author":"陆游","content":"壮岁贪求未见书，归常充栋出连车。晚窥阙里亲传妙，数简方知已有余。","dynasty":"宋代","title":"读论语"}
{"author":"陆游","content":"悠悠马上困思茶，休歇僧房到日斜。殿背无人绿钱满，小盆零落珊瑚花。","dynasty":"宋代","title":"华亭院僧房"}
{"author":"陆游","content":"玉函肘後了无功，每寓奇方啸傲中。衫袖翫橙清鼻观，枕囊贮菊愈头风。新诗吟罢愁如洗，好景逢来病欲空。却羡龙锺布裘客，埭西卖药到村东。","dynasty":"宋代","title":"示村医"}
{"author":"陆游","content":"东吴七月暑未艾，川云忽兴天昼晦。蔽空雨点弩发机，平地成渠屋穿背。早禾玉粒自天泻，村北村南喧地碓。大牲如阜酒如江，相唤龙祠作秋赛。","dynasty":"宋代","title":"秋词"}
{"author":"陆游","content":"渔扉夕不掩，徙倚欲三更。月正树无影，露浓荷有声。峥嵘岁将晚，悄怆恨难平。坐念中原没，男儿恐浪生。","dynasty":"宋代","title":"徙倚"}
{"author":"陆游","content":"城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。","dynasty":"宋代","tags":"悼亡，回忆，组诗","title":"沈园二首"}
{"author":"陆游","content":"误长僊蓬不满年，恩容归老白云边。草枯病马停朝秣，水冷鳏鱼废夜眠。混俗岂须名赫赫，耐嘲唯可腹便便。柯桥梅市花俱好，且典春衣醉放颠。","dynasty":"宋代","title":"舟中作"}
{"author":"陆游","content":"觅饱如筹大事，拥书似堕重围。误喜敲门客至，出看啄木惊飞。","dynasty":"宋代","title":"六言"}
{"author":"陆游","content":"暑耘日炙背，寒耕泥没脚；众人占膏腴，我独治硗确。力尽功未见，厥土但如昨，岂惟窘糠粞，直恐转沟壑。今年雨阳时，天如相耕获。屋倾未暇扶，且复补篱落。","dynasty":"宋代","title":"读苏叔党汝州北山杂诗次其韵"}
{"author":"陆游","content":"侠气峥嵘盖九州，一生常耻为身谋。酒宁剩欠寻常债，剑不虚施细碎雠。歧路凋零白羽箭，风霜破弊黑貂裘。阳狂自是英豪事，村市归来醉跨牛。","dynasty":"宋代","title":"西村醉归"}
{"author":"陆游","content":"萧疏残发数茎丝，胜负浑如未算棋。万里旌旗无昨梦，一蓑烟雨有新诗。潜消暗换人谁在？小醉闲眠我自奇。二十四年能几许，汾阳回首亦成痴。","dynasty":"宋代","title":"寓叹"}
{"author":"陆游","content":"白发萧萧老空谷，人叹厄穷心自足。东郊晓射堕锦雉，北崦春耕叱黄犊。区区世事何足论，未死断知常闭门。关河好在万里路，理乱不至三家村。夜分灯暗月入户，赋诗肯道儒冠误。饥鹰劲翮高有声，横截陂湖正南去。","dynasty":"宋代","title":"读书至夜半灯尽欲睡慨然有感"}
{"author":"陆游","content":"医从和扁来，未著却老方。吾晚乃得之，莫如麴櫱良。一杯脸生春，况复累十觞。坐令桃花红，换尽霜叶黄。看镜喜欲舞，追还少年狂。但恨宝钗楼，胡沙隔咸阳，芳华虽无恙，万里遥相望。感叹径投枕，悲欢两茫茫！","dynasty":"宋代","title":"对酒"}
{"author":"陆游","content":"全家寄舴艋，结茅非始谋，江市得烟蓑，不博千金裘。道散俗日薄，老聃出衰周。治身去健羡，如稼必去蟊。吾身一隙尘，斯世一客邮。君能通其说，生死真浮休。","dynasty":"宋代","title":"读何斯举黄州秋居杂咏次其韵"}
{"author":"陆游","content":"莫笑结庐鱼稻乡，风流殊未减华堂。茶分正焙新开箬，水挹中（左氵右霝）自候汤。小几研朱晨点易，重帘扫地昼焚香。个中富贵君知否？不必金貂侍紫皇。","dynasty":"宋代","title":"闲咏"}
{"author":"陆游","content":"五季之乱，方酣于兵。叱嗟风云，卓乎人英。功虽不成，气则莫夺。煌煌金丹，秕糠陶葛。","dynasty":"宋代","title":"钟离真人赞"}
{"author":"陆游","content":"杀物求君舌本肥，是非岂复待深思。即今不足何时足，小甑香粳日两炊。","dynasty":"宋代","title":"病思六首其二"}
{"author":"陆游","content":"云液初篘小瓮香，风漪乍展北窗凉。巢乾燕乳虫供哺，花过蜂闲蜜满房。闭户不知春已去，钞书但觉日方长。所嗟诗思年来减，虚负奚奴古锦囊。","dynasty":"宋代","title":"初夏闲居"}
{"author":"陆游","content":"底处人间无骇机，超遥且喜谢招麾。千年涧底孤松秀，万里天边独雁归。服气昔常憎火食，游山近已制荷衣。青城况有幽人约，会守丹炉隐翠微。","dynasty":"宋代","title":"初春书怀七首其五"}
{"author":"陆游","content":"儿时爱书百事废，饭冷胾乾呼不来。一生被误终未醒，老作蠹鱼吁可哀！","dynasty":"宋代","title":"初冬杂咏"}
{"author":"陆游","content":"梦断灯残闻雁声，揽衣起坐待天明。街头浊酒不堪醉，窗外疏梅空复情。人欲见挤真砭石，身宁轻用作投琼。南湖可引春畴美，只合躬耕毕此生。","dynasty":"宋代","title":"梦断"}
{"author":"陆游","content":"三日触毒暑，衣垢背汗浃。今旦殊萧然，凉雨吹醉颊。瘦松无横枝，蠹竹少全叶。渚莲乃可念，泫泣如放妾。岂惟人意适，我马亦振鬣。远村有归人，清溪争晚涉。","dynasty":"宋代","title":"马上微雨"}
{"author":"陆游","content":"柳淡春初破，梅寒瘦不禁。羁愁醉後减，睡思雨中深。闲试新收砚，重寻久废琴。何时见朋旧，细话别来心？","dynasty":"宋代","title":"新春"}
{"author":"陆游","content":"路入梁州似掌平，秋千蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广"}
{"author":"陆游","content":"不向神林乞雨晴，天公自解相西成。急符收尽无逋赋，新酒沽多足笑声。外户彻扃停夕柝，齐民相劝力春耕。传闻夜市连三鼓，却恨庞公不入城。","dynasty":"宋代","title":"有年"}
{"author":"陆游","content":"鸴鸠抢榆枋，枯鱼过河泣。鹏鲲九万里，此岂汝所及。丈夫志古人，绝世而独立。远游马蹄穿，高卧剑锋涩。其初所抱负，固自高嶪岌。安能与儿曹，俯首就维絷。君看折腰趋，孰若举手揖。芝老尚可餐，修门戒轻入。","dynasty":"宋代","title":"杂感五首以不爱入州府为韵其三"}
{"author":"陆游","content":"老枳垂藤昼常黑，雏鹰声作婴儿啼。伐薪归来遇急雨，石路下山如踏梯。","dynasty":"宋代","title":"山村书所见"}
{"author":"陆游","content":"午枕闭门无客搅，夜灯开卷有儿同。若为牋与天公道，尽乞余生向此中。","dynasty":"宋代","title":"春晚村居杂赋绝句"}
{"author":"陆游","content":"壮岁元多病，长年敢自期？贱贫交易绝，忧患梦常悲。续食叨微禄，宽心赖小儿。平生镜湖上，天乞小茆茨。","dynasty":"宋代","title":"遣兴"}
{"author":"陆游","content":"未央宫中花月夕，歌舞称觞天咫尺。从来所恃独君王，一日谗兴谁为直？咫尺之天今万里，空在长安一城里。春风时送箫韶声，独掩罗巾泪如洗。泪如洗兮天不知，此生再见应无期，不如南粤匈奴使，航海梯山有到时！","dynasty":"宋代","title":"长门怨"}
{"author":"陆游","content":"秋夜坐东窗，残雨时一滴。四壁无人声，心境两虚寂。吾方游物初，超然谢形役。一毫傥未尽，何往非勍敌。","dynasty":"宋代","title":"秋日遣怀"}
{"author":"陆游","content":"数掩围柴荆，王维画不成。尤怜月中影，特地起诗情。","dynasty":"宋代","title":"疏篱"}
{"author":"陆游","content":"一身逋负愁赊酒，满眼关山悔上楼。子细推来惟合睡，五更风雨已如秋。","dynasty":"宋代","title":"杂兴六首"}
{"author":"陆游","content":"生世元浮脆，人言七十稀。耄期今已及，气力固应微。食冷常忧过，追凉每念归。入秋才几日，卷簟换缣衣。","dynasty":"宋代","title":"初秋"}
{"author":"陆游","content":"危阁闻铃驮，湍流见磑船。汲江人负盎，骑马客蒙毡。梨美来秦地，橙香接楚天。痴顽殊耐事，随处一欣然。","dynasty":"宋代","title":"栈路书事"}
{"author":"陆游","content":"驿骑星驰亦快哉！筠笼露湿手亲开。不应相与无平素，曾忝戎州刺史来。","dynasty":"宋代","title":"荔子绝句"}
{"author":"陆游","content":"寒暑侵陵日夜衰，坐令齿发不支持。爱憎徇物去忘反，神气养形谁复知？布帔九条晨入静，柏床五尺夜精思。旧交勿恨江湖别，云海神山会有期。","dynasty":"宋代","title":"寒暑"}
{"author":"陆游","content":"夸士骑牛著铁冠，往来城市拥途观。争如老子无奇怪，惟是蓑衣伴钓竿。","dynasty":"宋代","title":"杂咏"}
{"author":"陆游","content":"陶谢文章造化侔，篇成能使鬼神愁。君看夏木扶疏句，还许诗家更道不？","dynasty":"宋代","title":"读陶诗"}
{"author":"陆游","content":"路入梁州似掌平，鞦韆蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广其三"}
{"author":"陆游","content":"泽国故多蚊，乘夜吁可怪。举扇不能却，燔艾取一快。不如小忍之，驱逐吾已隘。宁闻大度士，变色为蜂虿？","dynasty":"宋代","title":"熏蚊效宛陵先生体"}
{"author":"陆游","content":"赤日黄尘江上村，徵租惟有吏过门。微风敢喜北窗卧，大旱恐非东海冤。千载傅岩疑可致，一篇洪范向谁论？青蔬半亩垂生死，且唤邻翁共灌园。","dynasty":"宋代","title":"闵雨"}
{"author":"陆游","content":"晓莺催系柳边舟，老陌东风拂面柔。客里又惊春事晚，梦中重续栝苍游。欢情饮量年年减，古寺名园处处留。却羡少年轻岁月，角声如此不知愁。","dynasty":"宋代","title":"南园"}
{"author":"陆游","content":"疏帘曲槛苹风凉，细腰美人藕丝裳，绿藤水文穿矮床，玉指纤纤弹履霜。高林莺啭日正长，幽涧泉鸣夜未央。哀思不怨和而庄，有齐淑女礼自防。世人但惑青楼倡，琵琶箜篌杂胡羌。试听一曲醒汝狂，文姬指法传中郎。","dynasty":"宋代","title":"听琴"}
{"author":"陆游","content":"古寺闲房闭寂寥，几年耽酒负公朝。青山是处可埋骨，白发向人羞折腰。末路自悲终老蜀，少年常愿从征辽。醉来挟箭西郊去，极目寒芜雉兔骄。","dynasty":"宋代","title":"醉中出西门偶书"}
{"author":"陆游","content":"我生不识柏梁建章之宫殿，安得峨冠侍游宴；又不及身在荥阳京索间，擐甲横戈夜酣战。胸中迫隘思远游，泝江来倚＊山楼。千年雪岭阑边出，万里云涛坐上浮。禹迹茫茫始江汉，疏凿功当九州半。丈夫生世要如此，齎志空死能无叹！白发萧条吹北风，手持卮酒酹江中。姓名未死终磊磊，要与此江东注海。","dynasty":"宋代","title":"登灌口庙东大楼观缗江雪山"}
{"author":"陆游","content":"海内知心人渐少，眼前败意事常多。问君底事浑忘却，月下菱舟一曲歌。","dynasty":"宋代","title":"菱歌"}
{"author":"陆游","content":"羌胡忘覆育，师旅备非常。南服更旄节，中军铸印章。驰书谕燕赵，开府冠侯王。赫赫今何在，门庭冷似霜。","dynasty":"宋代","title":"刘太尉挽歌辞"}
{"author":"陆游","content":"行人陌上思悠悠，十里斜阳古渡头。一片落花无觅处，只教芳草管闲愁。","dynasty":"宋代","title":"春日杂兴"}
{"author":"陆游","content":"才不才间未必全，胸中元自要超然。黄金不博身强健，且醉江湖万里天。","dynasty":"宋代","title":"秋思"}
{"author":"陆游","content":"斸芋挑蔬自鬻羹，雪檐收滴暮寒生。不嫌终日无来客，时听荒园斫木声。","dynasty":"宋代","title":"晚兴"}
{"author":"陆游","content":"汉末盗贼如牛毛，千戈万槊更相鏖。两都宫殿摩云高，坐见霜露生蓬蒿。渠魁赫赫起临洮，僵尸自照脐中膏。危难继作如崩涛，王朝荒秽谁复薅？踰城散走坠空壕，扶老将幼山中号。昔者群枉根株牢，众愤不能损秋毫；谁知此乱亦不遭，名虽放斥实遁逃。平民踣死声嗷嗷，今兹受祸乃我曹！","dynasty":"宋代","title":"董逃行"}
{"author":"陆游","content":"文古唐元结，经明汉仲舒。三朝八座贵，千载九丘书。早接游从末，常闻议论余。死生今永诀，追恨寄声疏。","dynasty":"宋代","title":"程泰之尚书挽词"}
{"author":"陆游","content":"村巷时时雨，江城夜夜砧。沉忧羁客梦，孤愤远臣心。身病常须药，囊空未赎琴。明朝镜中发，饱受雪霜侵。","dynasty":"宋代","title":"雨夜排闷"}
{"author":"陆游","content":"半世狂疏践骇机，暮年持此欲安局？会凭香火消前业，已筑茆茨讼昨非。薄俗惯看翻覆手，忧心空复倒颠衣。烟蓑雪笠家风在，送老湖边一钓矶。","dynasty":"宋代","title":"书感"}
{"author":"陆游","content":"苏子出俦辈，翩如天际鸿。才华刮眼膜，文字愈头风。岂止千人见，真当四海空。老夫虽耄矣，此论不妨公。","dynasty":"宋代","title":"赠苏召叟"}
{"author":"陆游","content":"短袍楚制未为非，况得药瓢相发挥。行过山村倾社看，绝胜小剑压戎衣。","dynasty":"宋代","title":"刘道士赠小葫芦"}
{"author":"陆游","content":"蒲席乘风健，江潮带雨浑。树余梢缆迹，崖有刺篙痕。酒酹湘君庙，歌招屈子魂。客途嗟草草，无处采芳荪。","dynasty":"宋代","title":"梦中江行过乡豪家赋诗二首既觉犹历历能记也"}
{"author":"陆游","content":"诗如水淡功差进，身似云孤累转轻。落叶拥篱门巷晚，一枝藤杖且闲行。","dynasty":"宋代","title":"秋怀"}
{"author":"陆游","content":"门无容车高，庭止旋马广。富贵固易耳，正恐卿惭长。时情竞脂韦，家法独肮脏。静处看纷纷，枯槔劳俯仰。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"目断西陵细霭中，津亭想汝系孤篷。颇忧昨暮云吞日，犹幸今朝雨压风。就食亦知难恋恋，挂帆终恨太匆匆。寒沙不是无来雁，频寄书归问老翁。","dynasty":"宋代","title":"寄子坦"}
{"author":"陆游","content":"病起罢观书，袖手清夜永。四邻悄无语，灯火正凄冷。山童亦睡熟，汲水自煎茗，锵然辘轳声，百尺鸣古井，肺腑凛清寒，毛骨亦苏省。归来月满廊，惜踏疏梅影。","dynasty":"宋代","title":"夜汲井水煮茶"}
{"author":"陆游","content":"五十余年读道书，老来所得定何如？目光焰焰夜穿帐，胎发青青晨映梳。甚畏蝮蛇宁断手，已烹熊掌敢兼鱼。春芜二亩扶犁去，空忆高皇赐对初。","dynasty":"宋代","title":"道室书事"}
{"author":"陆游","content":"少时谈舌坐生风，管葛奇才自许同。闭户著书千古计，变名学剑十年功。酒起顿觉狂堪笑，睡醒才知梦本空。它日故人能忆我，葛僊矶畔觅渔翁。","dynasty":"宋代","title":"宿鱼梁驿五鼓起行有感"}
{"author":"陆游","content":"薄晚悠然下草堂，纶巾鹤氅弄秋光。风经树杪声初紧，月入门扉影正方。一世不知谁後死，四时可爱是新凉。从今觅醉其当勉，酒似鹅儿破壳黄。","dynasty":"宋代","title":"八月九日晚赋"}
{"author":"陆游","content":"浮生真是寄邮亭，短鬓匆匆失故青。睡少始知愁有力，病增方叹药无灵。谋生嬾似逢秋燕，访旧疏於欲旦星。自笑若为销此恨，浊醪聊复倒余瓶。","dynasty":"宋代","title":"浮生"}
{"author":"陆游","content":"八月风吹粳稻香，九月荞熟天始霜。男耕女饁常满野，宿麦覆块皆苍苍。丰年比屋喜迎客，花底何曾酒杯迮。家人但觅浩歌声，不在东阡在南陌。","dynasty":"宋代","title":"初冬步至东村"}
{"author":"陆游","content":"我昔闻关中，水深土平旷。泾渭贯其间，沃壤谁与抗。桑麻郁千里，黍林高一丈。潼华临黄河，古出名将相。沦陷七十年，北首增惨怆。犹期垂老眼，一睹天下壮。","dynasty":"宋代","title":"秋怀十首末章稍自振起亦古义也其十"}
{"author":"陆游","content":"寡求忘市远，易足任囊空。院吏催呈史，家僮笑忍穷。鬓毛惊尽白，仓粟饫陈红。赖有三峨梦，时时到枕中。","dynasty":"宋代","title":"掩门"}
{"author":"陆游","content":"斯道有显晦，所忧非贱贫。乾坤均一气，夷狄亦吾人。朋党消廷论，鉏耰洗战尘。清时更何事，处处是尧民。","dynasty":"宋代","title":"斯道"}
{"author":"陆游","content":"安命知天更不疑，幽居最爱早寒时。手中书堕初酣枕，窗下灯残正剧棋。鲜鲫每从溪女买，香菰时就钓船炊。山阴清绝君须记，雪里骑驴未办诗。","dynasty":"宋代","title":"幽居书事"}
{"author":"陆游","content":"衮衮流年往，匆匆短景过。帘深上灯早，地窄贮香多。书尽还重读，诗成更自哦。向令无此处，将奈旅愁何！","dynasty":"宋代","title":"燕堂东偏一室颇深暖尽日率困於吏牍比夜乃得"}
{"author":"陆游","content":"久向人间隐姓名，看花几到武昌城。一壶春色常供醉，万里烟波嬾问程。斜日挂帆堤外影，便风系鼓驿前声。丈夫入手皆勋业，廊庙江湖未易评。","dynasty":"宋代","title":"梦中住"}
{"author":"陆游","content":"西游万里倚朱颜，肯放尊前一笑悭。蜀苑妓围欺夜雪，梁州猎火满秋山。晚途忽堕尘埃里，乐事浑疑梦寐间。浮世变迁君勿叹，剧谈犹是诧乡关。","dynasty":"宋代","title":"追感梁益旧游有作"}
{"author":"陆游","content":"山杏溪桃次第开，狂风正用此时来。未妨老子凭栏兴，满地残红点绿苔。","dynasty":"宋代","title":"落花"}
{"author":"陆游","content":"关辅堂堂堕虏尘，渭城杜曲又逢春。安知今日新丰市，不有悠然独酌人？太液黄鹄歌汉始元元年春二月，黄鹄下建章宫太池中。公卿上寿，赐诸王列侯宗室金钱。予夜读汉书，追作歌一首。建章宫里春风寒，太液水生池面宽。中人驰奏黄鹄下，龙旗豹尾临池看。芹香藻暖鹄得意，左右从官呼万岁；须臾传诏宴公卿，驩声如雷动天地。时平宫省游乐多，黄鹄刷羽涵恩波。小臣珥笔龙墀下，愿继前朝天马歌。","dynasty":"宋代","title":"太息"}
{"author":"陆游","content":"年耄身犹健，秋高疾已平。邻翁思问讯，蔬圃要巡行。竹杖轻无迹，芒鞋捷有声。相逢无别语，努力事冬耕。","dynasty":"宋代","title":"雨後至近村"}
{"author":"陆游","content":"东邻稻上场，劳之以一壶；西邻女受聘，贺之以一襦。诚知物寡薄，且用交里闾。努力毕农功，租赋勿後输。","dynasty":"宋代","title":"晚秋农家"}
{"author":"陆游","content":"唐尧授人时，妙用均造化。我读七月诗，周室亦其亚。彼用治四海，我敛之一身。至理之所在，太山等微尘。链气以成真，岂复有它术。譬如尊六经，百氏当尽黜。","dynasty":"宋代","title":"书意"}
{"author":"陆游","content":"吾生真是一枯蓬，行遍人间路未穷。暂听朝鸡双阙下，又骑羸马万山中。重裘不敌晨霜力，老木争号夜谷风。切勿重寻散关梦，朱颜改尽壮图空。","dynasty":"宋代","title":"宿僊霞岭下"}
{"author":"陆游","content":"小市禁烟馀，东郊展墓初。桐阴覆碧井，泉脉入清渠。贫悴停游舫，龙钟废荷锄。西窗斜日在，且复勘残书。","dynasty":"宋代","title":"寒食"}
{"author":"陆游","content":"麴尘柳色正遮门，石黛江流曲抱村。小院春光方盎盎，远山雨气又昏昏。傍檐林鸟惊幽梦，极目烟芜卷烧痕，只道余寒尚如许，不知生意满乾坤。","dynasty":"宋代","title":"春阴"}
{"author":"陆游","content":"渔阳儿女美如花，春风楼上学琵琶。如今便死知无恨，不属番家属汉家。","dynasty":"宋代","title":"军中杂歌八首其七"}
{"author":"陆游","content":"南陌东阡自在身，黄尘不污接篱巾。无方可梁星星鬓，有酒能留盎盎春。下豉已添蓴菜美，衔泥又见燕巢新。作公何益辛毗事？且是人间九十人。","dynasty":"宋代","title":"春晚"}
{"author":"陆游","content":"一夜茅檐雨，晨兴乃尔凉。禽鱼皆遂性，草木自吹香。微润生琴藨，纤尘避笔床。悠然北窗兴，真欲傲羲皇。","dynasty":"宋代","title":"雨後"}
{"author":"陆游","content":"长江浩浩蛟龙渊，浪花正白蹴半天。轲峨大艑望如豆，骇视未定已至前。帆席云垂大堤外，缆索雷响高城边。牛车辚辚载宝货，磊落照市人争传。倡楼呼卢掷百万，旗亭买酒价十千。公卿姓氏不曾问，安知孰秉中书权。儒生辛苦望一饱，趑趄光范祈哀怜。齿摇发脱竟莫顾，诗书满腹身萧然。自看赋命如纸薄，始知估客人间乐。","dynasty":"宋代","title":"估客乐"}
{"author":"陆游","content":"肉食养老人，古虽有是说，修身以待终，何至陷饕餮。晨烹山蔬美，午漱石泉洁，岂役七尺躯，事此肤寸舌。","dynasty":"宋代","title":"杂感"}
{"author":"陆游","content":"菘芥可菹芹可羹，晚风咿𠵣桔槔声。白头孤宦成何味，悔不畦蔬过此生。","dynasty":"宋代","title":"观蔬圃"}
{"author":"陆游","content":"忆在长安烂漫游，大明宫阙与云浮。今朝偶上慈恩塔，北望茫茫禾黍秋。","dynasty":"宋代","title":"赠道友"}
{"author":"陆游","content":"割愁何处有并刀，倾座谁能夺锦袍？堪笑陆翁邻鬼录，尚惟邢友擅人豪。杜门虽少客载酒，落笔已能奴命骚。安得相从北窗下，丐君剩馥与残膏。","dynasty":"宋代","title":"赠邢刍甫"}
{"author":"陆游","content":"重阳未见一枝菊，它日菊开生我愁。高兴亭中香满把，令人北望忆梁州。","dynasty":"宋代","title":"重九无菊有感"}
{"author":"陆游","content":"暮境侵寻两鬓丝，湖边自葺小茆茨。从今步步俱回棹，不独山阴兴尽时。","dynasty":"宋代","title":"题城侍者剡溪图"}
{"author":"陆游","content":"茅舍参差烟霭中，超然高兴与谁同？形骸已与流年老，诗句犹争造物功。子母瓜新间尊俎，公孙竹长映帘栊。日长愈觉闲无事，隐具成书又一通。","dynasty":"宋代","title":"幽居夏日"}
{"author":"陆游","content":"老伶头已白，相识不论年。时出随童稚，犹能习管弦。烟林梅市路，风幔放翁船。余酒堪同醉，君无惜醉眠。","dynasty":"宋代","title":"老伶"}
{"author":"陆游","content":"南山射虎漫豪雄，投老还乡一秃翁。世味扫除和蜡尽，生涯零落并锥空。秋惊蠹叶凋残绿，病著衰颜失旧红。笠泽松陵家世事，一竿惟是待西风。","dynasty":"宋代","title":"感秋"}
{"author":"陆游","content":"兀兀治聋酒未醒，霏霏泼火雨初晴。愁看入户桃花片，闲听争巢燕子声。百疾侵陵成老大，一春转盼又清明。兰亭禹庙浑如昨，回首儿时似隔生。","dynasty":"宋代","title":"春思"}
{"author":"陆游","content":"曩岁读隐书，妄意慕陶葛，芝房及乳石，日夜躬采掇。飞举固未能，死籍或可脱。那知事大谬，发齿将秃豁。神僊岂弃汝，正坐自迂阔。余年尚努力，勿待烛见跋。","dynasty":"宋代","title":"自勉"}
{"author":"陆游","content":"旱苗垂槁叹何堪，大雨谁知变立谈。翠麓青林吞欲尽，恶风白浪战方酣。江翻龟窟连云泽，雷挟龙腥起雪潭。从此年丰真少事。炷香终日坐蒲龛。","dynasty":"宋代","title":"仲夏小旱方致祷忽大雨连日江水为涨喜而有作"}
{"author":"陆游","content":"学问参千古，工夫始一经。宁论绶若若，且喜佩青青。汝业方当进，吾言要细听。仍须知稼穑，勉为国添丁。","dynasty":"宋代","title":"示元敏"}
{"author":"陆游","content":"抚枕时时犹叹欷，厄穷已极畏凶饥。雨声淅沥孤斋冷，客梦萧条万里归。山邑风雷移蜃穴，海城水潦半民扉。如云秋稼方相贺，一饱还忧与愿违。","dynasty":"宋代","title":"枕上作时闻临海四明皆大水"}
{"author":"陆游","content":"豢犬使警夜，畜鸡用司旦；彻警盗所窥，失旦固吾患。岂无糠粞费，施报不可缓。家居亦为政，发我中夜叹。","dynasty":"宋代","title":"晚秋农家"}
{"author":"陆游","content":"儿时闻公名，谓在千载前。稍长诵公文，杂之韩杜编。夜辄梦见公，皎若月在天，起坐三叹息，欲见亡繇缘。忽闻高轩过，驩喜忘食眠，袖书拜辕下，此意私自怜。道若九达衢，小智妄凿穿。所愿瞻德容，顽固或少痊。公不谓狂疏，屈体与周旋。骑气动原隰，霜日明山川。匏系不得从，瞻望抱悁悁。画石或十日，刻楮有三年。贱贫未即死，闻道期华颠。他时得公心，敢不知所传。","dynasty":"宋代","title":"别曾学士"}
{"author":"陆游","content":"百病集残骸，闲游且散懹。旅装如远役，蔬食似长斋。买药停山步，求医过县街。春寒殊未已，闭户夜燃秸。","dynasty":"宋代","title":"旅思"}
{"author":"陆游","content":"野风声如潮，溪水色可染。浮云时翳日，亦作雨数点。行歌虽放浪，未至越绳检。萧然茅三间，送老此山崦。","dynasty":"宋代","title":"秋日遣怀"}
{"author":"陆游","content":"童子丹元家，湛然居灵府。世人不少悟，役役徒自苦。江湖岂不广，鱼乃投数罟。是身如璞玉，要经大火聚。万卷读丹经，孰能精去取？","dynasty":"宋代","title":"予出蜀日尝遣僧则华乞签于射洪陆使君祠使君"}
{"author":"陆游","content":"海山山下百馀家，垣屋参差一带斜。我欲往寻疑路断，试沿流水觅桃花。","dynasty":"宋代","title":"冬晴与子坦子聿游湖上六首其四"}
{"author":"陆游","content":"雪消还似雨，冰释旋成泥。视菜荒陂北，寻梅小坞西。墙阴新犊卧，庭际午鸡啼。幽兴殊无极，归来日已低。","dynasty":"宋代","title":"雪晴步至舍傍"}
{"author":"陆游","content":"昨日欲出病见留，今日可出风复作。室虚窗白炉火暖，闭户幸有图书乐。一杯淡粥饱则已，下箸岂复思藜藿。山禽念我太寂寥，故作叩门声剥啄。","dynasty":"宋代","title":"大风不能出户"}
{"author":"陆游","content":"斜阳收尽暮烟青，嫋嫋渔歌起远汀。商略野人何所恨，数声哀绝不堪听。","dynasty":"宋代","title":"渔歌"}
{"author":"陆游","content":"吴中十月雪霜悭，风景暄妍叶未殷。杲日还看浴东海，薄云不解冒南山。蛙鸣合合荒池曲，蝇出营营食案间。安得玄冥正时令，红炉绿酒一开颜？","dynasty":"宋代","title":"初冬暄甚"}
{"author":"陆游","content":"闭置空斋清夜徂，时闻水鸟暗相呼。胡尘漫漫连淮颍，泪尽灯前看地图。","dynasty":"宋代","title":"夜观子虡所得淮上地图"}
{"author":"陆游","content":"风声如翻涛，雨点如撒菽。皇天念此老，一为洗烦促。呼童取短檠，聊展旧书读。凄然对孤影，感叹衰鬓秃。兀如老病马，关河久在目；伏枥虽已疲，连云思苜蓿。","dynasty":"宋代","title":"雨中作"}
{"author":"陆游","content":"栟榈冠子轻宜发，綀布单衣爽辟尘。纵不能诗亦堪画，年余八十水云身。","dynasty":"宋代","title":"新制小冠"}
{"author":"陆游","content":"上蔡牵黄犬，丹徒作布衣。苦言谁解听？临祸始知非。","dynasty":"宋代","title":"书文稿後"}
{"author":"陆游","content":"昔闻少陵翁，皓首惜堕齿。退之更可怜，至谓豁可耻。放翁独不然，顽顿世无比，齿摇忽脱去，取视乃大喜。譬如大木拔，岂有再安理。咀嚼浩无妨，更觉彘肩美。","dynasty":"宋代","title":"齿落"}
{"author":"陆游","content":"进德工夫在日新，正如更历自知津。迷时误认毒为药，定後始知天胜人。四壁不妨身落魄，万夫谁敌胆轮囷？遗经在匮君毋厌，灯火青荧渐可亲。","dynasty":"宋代","title":"进德"}
{"author":"陆游","content":"浓云如泼墨，急雨如飞镞，激电光入牖，奔雷势掀屋。漏湿恐败书，起视自秉烛；移床顾未暇，盆盎苦不足，不如卷茵席，少忍待其复。飞萤方得意，熠熠相追逐；姑恶独何怨，菰丛声若哭。吾歌亦已悲，老死终碌碌。","dynasty":"宋代","title":"夜雨"}
{"author":"陆游","content":"侠气当年盖五陵，今成粥饭在家僧。身存但倚贫非病，齿落方惭豁可憎。踏月闲穿双草屩，听琴横按一枯藤。年来万事都经遍，强笑看人独未曾。","dynasty":"宋代","title":"题庵壁"}
{"author":"陆游","content":"七月湖中风露新，临流闲照白纶巾。荷花折尽浑闲事，老却蓴丝最恼人。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"檐滴新春雨，窗昏半夜灯。病无诗一字，穷赖酒三升。世路涩如棘，祠官冷欲冰。残年只此是，年少解飞腾。","dynasty":"宋代","title":"夜赋"}
{"author":"陆游","content":"早擅渊源学，常怀恳款忠。云龙际千载，典册冠三公。论谏宁中止，谋谟不苟同。此心谁复识？志士泣秋风。","dynasty":"宋代","title":"太师魏国史公挽歌词"}
{"author":"陆游","content":"拔笋拔笋，入箐不辞风雨窘。养成会见高拂云，取供口腹初不忍。独持两把慰倚门，慈颜一笑如春温。","dynasty":"宋代","title":"禽言"}
{"author":"陆游","content":"寄迹人间梦已长，新年脱帽始微霜。坐中使气如秦侠，陌上行歌类楚狂。扫榻欲招贫与语，杜门聊以醉为乡。稽山剡曲虽堪乐，终忆祁连古战场。","dynasty":"宋代","title":"新年"}
{"author":"陆游","content":"书房偷得蜗庐样，仅仅能容老病身。纸被蒙头方坐稳，却愁转眼又新春。","dynasty":"宋代","title":"岁暮"}
{"author":"陆游","content":"钞书字细眼犹明，捣药声清疾渐平。桐叶雨边寻断梦，菊花香里散余酲。人间荣辱知难到，纸上兴亡看亦轻。惟恨暮年交旧少，满怀情话向谁倾？","dynasty":"宋代","title":"戏咏闲适"}
{"author":"陆游","content":"雪晴村路尚残泥，茅屋清寒正要低。野渡船虚飞鸟集，烟村路近蹇驴嘶。坚顽那复愁空橐，老健犹能伴架犁。蹴榻不僵君会否？更须百瓮享黄齑。","dynasty":"宋代","title":"自近村归"}
{"author":"陆游","content":"天遣为农老故乡，山园三亩镜湖傍。嫩莎经雨如秧绿，小蝶穿花似茧黄。斗酒只鸡人笑乐，十风五雨岁丰穰。相逢但喜桑麻长，欲话穷通已两忘。","dynasty":"宋代","title":"村居初夏"}
{"author":"陆游","content":"欲舆梅为友，常忧不称渠。从今断火食，饮水读僊书。","dynasty":"宋代","title":"梅花"}
{"author":"陆游","content":"睡觉初闻鸡一鸣，披衣危坐待窗明。残躯已向闲中老，痴梦犹寻熟处行。南北迢迢悲往事，古今莽莽叹浮生。伯伦一锸君休笑，冢象祁连亦已平。","dynasty":"宋代","title":"五鼓起坐待旦"}
{"author":"陆游","content":"雨来一洗肺肝热，风过远吹禾黍香。谁识山翁欢喜处，短檠灯火夜初长。","dynasty":"宋代","title":"初秋小雨"}
{"author":"陆游","content":"东行西行日暮归，川云漠漠雨霏霏。蝗余场上禾收薄，酒贵街头客醉稀。买犊躬耕空自力，灼龟占岁又成非。稚孙索饭殊关抱，怜汝何时得瓠肥。","dynasty":"宋代","title":"山游暮归"}
{"author":"陆游","content":"万州溪西花柳多，四邻相应竹枝歌。问君今夕不痛饮，奈此满川明月何！","dynasty":"宋代","title":"三峡歌"}
{"author":"陆游","content":"曲肱饮水彼何人，汝独何为厌贱贫？大节勿污千载史，少时便尽百年身。图书幸可传遗业，鸡黍何妨约近邻。今日伸秋还小雨，剩鉏麦垄待新春。","dynasty":"宋代","title":"自规"}
{"author":"陆游","content":"凛凛冰霜晨，皎皎风月夜。南山有飞仙，来结寻梅社。","dynasty":"宋代","title":"梅花绝句十首其一"}
{"author":"陆游","content":"世事纷纷触眼新，何由常作梦中身。远游万里才移刻，豪饮千场不忤人。鼓吹满城壼日晚，莺花如海洞天春。是间可老君知否？莫信人言想与因。","dynasty":"宋代","title":"记梦"}
{"author":"陆游","content":"翁饥不能具小餐，儿冻何由成复褌？藏书充栋读至老，固愿少出苏黎元。念当万事度可否，肯使一恨弥乾坤。古来贤达多晚谬，千载遗笑绮与园。老翁肝心等铁石，他年骨朽此固存。村沽虽薄亦取醉，起看江月倾金盆。","dynasty":"宋代","title":"连日大寒夜坐复苦饥戏作短歌"}
{"author":"陆游","content":"萧然破帽伴枯藤，逢著青山不厌憎。家似江淮归业户，身如湖岭罢参僧。煨柴夜宿寒炉火，洗釜晨敲古涧冰。果向此中能得趣，宦途捷径不须曾。","dynasty":"宋代","title":"游山"}
{"author":"陆游","content":"啜茗清风两腋生，西斋雅具惬幽情。熏衣过後篝炉冷，展卷终时嬾架横。巢燕何曾择贫富，鸣鸠元不为阴晴。但能与物俱无著，小草新诗取次成。","dynasty":"宋代","title":"初夏闲居"}
{"author":"陆游","content":"风雨连三日，衰翁不下堂。弄书聊自适，与世已相忘。坼栗经霜饱，搓橙带露香。地炉供小饮，亦足慰凄凉。","dynasty":"宋代","title":"风雨"}
{"author":"陆游","content":"汤饼满盂肥羜香，更留余地著黄粱。解衣摩腹西窗下，莫怪人嘲作饭囊。","dynasty":"宋代","title":"早饭後戏作"}
{"author":"陆游","content":"白发无端日日新，自怜犹作百忧身。孤灯听雨常终夜，一榼寻花又送春。旋压麦糕邀父老，时分菜把饷比邻。不须频起陈人叹，已是清朝六世民。","dynasty":"宋代","title":"排闷"}
{"author":"陆游","content":"归心日夜逆江流，官柳三千忆蜀州。小阁帘栊频梦蝶，平湖烟水已盟鸥。萤依湿草同为旅，雨滴空阶别是愁。堪笑邦人不解事，区区犹借陆君留。","dynasty":"宋代","title":"雨夜怀唐安"}
{"author":"陆游","content":"宝马东风拥犊车，碧鸡坊里擅豪华。南来强作寻春梦，何处如今更有花。","dynasty":"宋代","title":"雪晴至後园"}
{"author":"陆游","content":"会合惜日短，别离愁夜长。人老爱吾庐，客归悲故乡。","dynasty":"宋代","title":"后杂兴四首其三"}
{"author":"陆游","content":"雨馀清冷近霜天，拄杖闲拖不挂钱。黄叶舞风初簌簌，碧渠通溜正溅溅。无情日驭工催老，耐事天公听放颠。薄暮行歌并湖去，有人偷样画癯仙。","dynasty":"宋代","title":"秋晴出游"}
{"author":"陆游","content":"秋风吹雨到江濆，小阁疏帘晚色分。津吏报增三尺水，山僧归入万重云。飘零露井无桐叶，断续烟汀有雁群。了却文书早寻睡，檐声偏爱枕间闻。","dynasty":"宋代","title":"秋雨北榭作"}
{"author":"陆游","content":"自我归故山，不知岁月徂。念虽迫霜露，忧国犹区区。老不能上疏，泰阶陈六符。安得子元子，同歌于蒍于！","dynasty":"宋代","title":"秋日遣怀"}
{"author":"陆游","content":"仕宦遍四方，每出归愈贫，寒暑更质衣，笑倒邻里人。今年作史官，坐糜太仓陈；无如思归何，日夜望绝麟。区区牛马走，龊龊虮虱臣，恩深老不报，肝胆空轮囷。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"今古成何事？兴亡迹已陈。干时无上策，避世且全真。就日思明主，看云忆老亲。到头垂白早，径醉曲生春。","dynasty":"宋代","title":"感事"}
{"author":"陆游","content":"睡美精神足，心空忿欲轻。读书无定课，饮酒不成酲。日日东轩坐，时时北渚行。最奇乌桕下，侧帽听秋莺。","dynasty":"宋代","title":"闲思"}
{"author":"陆游","content":"朱颜不老画中人，绿酒追欢梦里身。堪笑三山衰病叟，闭门寂寂过新春。","dynasty":"宋代","title":"癸丑正月二日"}
{"author":"陆游","content":"夜静孤村闻笛声，溪头月落欲三更。不须吹彻阳关曲，中有征人万里情。","dynasty":"宋代","title":"戌兵有新婚之明日遂行者予闻而悲之为作绝句"}
{"author":"陆游","content":"九十衰翁身尚健，流年过眼如奔电。忆昔初来对行在，衫鬓青青接英彦。中间亦尝走梁益，万里凭高望乡县。散关驿近柳迎马，骆谷雪深风裂面。东归却寻书生事，误长诸儒集贤院。乞身七年罪未除，君恩尚许宽严谴。痴顽亦复病不死，春到故园家酿美。雨余草长四野青，日落烟生半山紫。","dynasty":"宋代","title":"春日登小台四望"}
{"author":"陆游","content":"饮酒可不病，自酌随浅深；处世可无患，惟勿欺此心。此心实通天，一念天所临。子能守吾言，可度豺虎林。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"晓雨丝丝熟食时，泥深辙断客行迟。乱云重叠藏山寺，野水纵横入稻陂。马鬣松阴封旧陇，龟趺道左立新碑。扶衰此出知能几？清泪临风不自持。","dynasty":"宋代","title":"寒食日九里平水道中"}
{"author":"陆游","content":"雨馀木叶绿成阴，一日身闲直万金。习气自嫌除未尽，鸟啼花落尚关心。","dynasty":"宋代","title":"晚春东园作二首其一"}
{"author":"陆游","content":"高韵知难折简呼，溪头扫地置芳壶。梅如解语应惆怅，昔日名流一个无。","dynasty":"宋代","title":"梅花绝句"}
{"author":"陆游","content":"一风已快晴，微云复成雨。盛丽女郎花，坐看委泥土。蜂房蜜已熟，科斗生两股。堂堂一年春，结束听杜宇。老夫久卧疾，乃复健如许；便当裹米粣，烂醉作端午。","dynasty":"宋代","title":"春晚叹"}
{"author":"陆游","content":"破帽羸骖厌垢氛，挂冠归伴故溪云。年光疾病占强半，日景睡眠居七分。庐冢萧条频霣涕，交朋零落久离群。残年岂复行孤学，自闵犹尊昔所闻。","dynasty":"宋代","title":"自闵"}
{"author":"陆游","content":"人苦不知足，贪欲浩无穷，豹胎日餍饫，萍齑却时供，饮豚以人乳，万乘亦改容。方其未遇时，鹅炙动英雄。哀哉王相国，计堕饭後钟。所以贤达士，一视约与丰。我亦蹭蹬者，羁游半生中，木盘饱藜苋，美与玉食同。口腹嗟几何？曾是役我躬。放箸一笑粲，赋诗晓愚公。","dynasty":"宋代","title":"对食"}
{"author":"陆游","content":"绝物离人恨未能，聊为旦过打包僧。蹇驴渺渺秋山雨，孤榻昏昏夜店灯。酒量已随诗共退，客愁仍与病相乘。颓然衰飒嗟谁识，侠气当年盖五陵。","dynasty":"宋代","title":"俶装"}
{"author":"陆游","content":"小雨过岩扃，残云傍野亭。花光相映发，莺语苦叮咛。举酒和神气，弹琴悦性灵。索居朋友绝，得句遗谁听？","dynasty":"宋代","title":"小雨"}
{"author":"陆游","content":"小浦闻鱼跃，横林待鹤归。闲云不成雨，故傍碧山飞。","dynasty":"宋代","tags":"写景，抒怀，壮志未酬","title":"柳桥晚眺"}
{"author":"陆游","content":"山僧邂逅即情亲，野叟留连语更真。淡淡论交端有味，一弹指顷百年身。","dynasty":"宋代","title":"出游至僧舍及逆旅戏赠绝句"}
{"author":"陆游","content":"玉宇沉沉夜向阑，跨空飞阁倚高寒。一壼清露来云表，聊为幽人洗肺肝。","dynasty":"宋代","title":"夜坐独酌"}
{"author":"陆游","content":"今岁霜迟殊未寒，篱东乌桕叶才丹。病轻渐喜免求药，老甚难夸能据鞍。邻舍僧贫分米少，酒坊人熟督钱宽。晚来笑向儿孙说，且得无生一话团。","dynasty":"宋代","title":"即事示儿辈"}
{"author":"陆游","content":"梅出疏篱柳拂池，流年已迫早春时。壮心卓荦犹欺酒，老业呻吟未废诗。眼暗观书如棘沥，齿疏嘬饭似牛呞。风炉欲试苍鹰爪，自向林间拾堕枝。","dynasty":"宋代","title":"岁晚幽兴"}
{"author":"陆游","content":"鸭脚叶黄乌臼丹，草烟小店风雨寒。荒年人家鸡黍迮，芋羹豆饭供时节。村童上牛踏牛鼻，吹笛声长入云际。今年虽饥却少安，县吏不来官放税。","dynasty":"宋代","title":"十月旦日至近村"}
{"author":"陆游","content":"少年虽狂犹有限，遇酒时能傲忧患；即今狂处不待酒，混混长歌老岩涧。拂衣即与世俗辞，掉头不受朋友谏。挂帆直欲截烟海，策马犹堪度云栈。枵然痴腹肯贮愁？天遣作盎盛藜苋。发垂不栉性所便，衣垢忘濯心已惯。眼前故人死欲无，此生行矣风雨散。羞为尘土伏辕驹，宁作江湖断行雁。","dynasty":"宋代","title":"狂歌"}
{"author":"陆游","content":"何用金丹九转成，手持芝草已身轻。祥云平地拥笙鹤，便自西山朝玉京。","dynasty":"宋代","title":"玉隆得丹芝"}
{"author":"陆游","content":"吾诗郁不发，孤寂奈愁何！偶尔得一语，快如疏九河。黄流舞活荡，白雨助滂沱。门外无来客，花前自浩歌。","dynasty":"宋代","title":"数日不作诗"}
{"author":"陆游","content":"画船冲雨入戎州，缥缈山横杜若洲。须信时平边堠静，传烽夜夜到西楼。","dynasty":"宋代","title":"叙州"}
{"author":"陆游","content":"前年度岭踏斜阳，曾卜松阴置草堂。只倚气吞云梦泽，竟无钱买雪堆庄。烟脂菱角空频摘，火齐杨梅已再尝。事不如心居十九，往来常羡捕鱼郎。","dynasty":"宋代","title":"三年前尝与儿辈步过东泾小岭得胜处可营别墅"}
{"author":"陆游","content":"从来耽酒须微禄，绝禄三年酒盏疏。百尺辘轳新浚井，一杯聊慰渴相如。","dynasty":"宋代","title":"汲东山下井"}
{"author":"陆游","content":"台省诸公岁岁新，平生敬慕独斯人。山林不恨音尘远，梦寐时容笑语亲。学道皮肤虽脱落，忧时肝胆尚轮囷。至和嘉佑须公了，乞向升平作幸民。","dynasty":"宋代","title":"寄龚实之正言"}
{"author":"陆游","content":"药与疾相当，何恙不能已。良医善用药，疾去药亦止。晨晡节饮食，劳佚时卧起。藉臼米长生，耄期直易尔。","dynasty":"宋代","title":"东斋杂书"}
{"author":"陆游","content":"新津渡头船欲开，山亭准拟把离杯。不如意事十八九，正用此时风雨来。","dynasty":"宋代","title":"新津小宴之明日欲游修觉寺以雨不果呈范舍人"}
{"author":"陆游","content":"杖屦寻春苦未迟。洛城樱笋正当时。三千界外归初到，五百年前事总知。吹玉笛，渡清伊。相逢休问姓名谁。小车处士深衣叟，曾是天津共赋诗。","dynasty":"宋代","title":"鹧鸪天"}
{"author":"陆游","content":"归耕所愿杂民编，乍脱朝衫喜欲颠。但得吾儿能力穑，不请半俸更超然。","dynasty":"宋代","title":"致仕後即事"}
{"author":"陆游","content":"尺椽不改结茅初，薄粥犹艰卒岁储。猧子解迎门外客，狸奴知护案间书。深林闲数新添笋，小沼时观旧放鱼。自笑从来徒步惯，归休枉道是悬车。","dynasty":"宋代","title":"书叹"}
{"author":"陆游","content":"栟榈冠，青芒屩，上天下夫不骑鹤。唤作神仙渠不肯，道是凡人我又划，会稽城中且賣藥。","dynasty":"宋代","title":"钱道人赞"}
{"author":"陆游","content":"（左口右父）咀初成药，咿哑半掩扉。病知身健乐，闲觉宦游非。小涧看猿饮，枯筇拥鹤归。今朝更堪喜，书札得淮淝。","dynasty":"宋代","title":"卧病杂题"}
{"author":"陆游","content":"大莫大于死生，亲莫亲于骨肉。河不可凭兮非有难知，言之不从兮继以痛哭。望云九井兮白浪嵯峨，刳肝沥血兮不从奈何。秋风飒飒兮纸钱投波，从公于死兮下饱蛟鼍。","dynasty":"宋代","title":"公无渡河"}
{"author":"陆游","content":"僻郡荒山下，高斋寒雨中。微波生酒绿，短焰拥炉红。学废悲身老，民穷祝岁丰。厨人羞雉兔，更忆唤邻翁。","dynasty":"宋代","title":"雨中独酌"}
{"author":"陆游","content":"阵阵新寒入布裘，偶乘小醉得闲游。丹枫落日野桥晚，断雁湿云江路秋。马得一鸣何恨斥，金经百链岂容柔？不知千载尘埃里，更有吾曹强项不？","dynasty":"宋代","title":"醉题埭西酒家"}
{"author":"陆游","content":"雨声聒耳不停点，云气冒山殊未开。敢恨终年惟短褐，但惊十月有奔雷。牵萝且复补茆屋，饭豆何妨羹芋魁。莫笑赋诗无杰句，年来万事学低摧。","dynasty":"宋代","title":"十月八日九日连夕雷雨"}
{"author":"陆游","content":"忆在青城炼大丹，丹成垂欲上仙班。飘零未忍尘中老，犹待时平隐华山。","dynasty":"宋代","title":"道院偶述"}
{"author":"陆游","content":"元日人日来联翩，转头又见试灯天。且欣一雪压灾瘴，不怕连阴咽管弦。陌上渐多酤酒舍，岸边初理下湖船。紫姑拟卜元无事，只问今春几醉眠。","dynasty":"宋代","title":"初春"}
{"author":"陆游","content":"淡薄齐荣辱，恢疏略怨恩。炉常养丹母，手自斲桐孙。炎火下照海，黄河高泝源。道翁来不速，一笑倒吾樽。","dynasty":"宋代","title":"杂书幽居事"}
{"author":"陆游","content":"关北关南霜露寒，瀼东瀼西山谷盘。簟纹细细吹残水，鼋背时时出小滩。衰发病来无复绿，寸心老去尚如丹。逆胡未灭时多事，却为无才得少安。","dynasty":"宋代","title":"初冬野兴"}
{"author":"陆游","content":"岸帻临窗意未便，又拖筇杖出庭前。清秋欲近露沾草，皎月未升星满天。过埭船争明旦市，蹋车人废彻宵眠。齐民一饱勤如许，坐食官仓每惕然！","dynasty":"宋代","title":"露坐"}
{"author":"陆游","content":"再见封侯未为快，一掷成卢安用再？世间得意固多矣，堪笑穷人事常败。我生出仕四十年，寸进恰如船上埭。即今卧病茅檐里，回首穷通竟何在！荆山之下玉抵鹊，两京春齐论斤卖。苏秦煌煌佩六印，尼父栖栖厄陈蔡。玄保美官辄见思，东野出门常有碍。躬耕至老岂不佳，子孙当以吾为戒。","dynasty":"宋代","title":"三山卜居今三十有三年矣屋陋甚而地有余数世"}
{"author":"陆游","content":"夜行长木村，重雾杂零雨。湿萤黏野蔓，寒犬吠云坞。道坏交细泉，亭废立遗堵。时时过农家，灯火照鸣杼。嗟予独何事，无岁得安处；即今穷谷中，性命寄豺虎。三更投小市，买酒慰羁旅。高咏东山诗，怅望怀往古。","dynasty":"宋代","title":"长木夜行抵金堆市"}
{"author":"陆游","content":"栗里归栽菊，青门隐卖瓜。羸躯病天色，衰鬓怯年华。野旷乌声乐，溪清雁影斜。门退，也拟筑堤沙。","dynasty":"宋代","title":"秋晚散步门外"}
{"author":"陆游","content":"远游行复岁华新，懒学刘郎问大钧。一点不蒙稽古力，十分合作卧云身。苦寒与酒渐增价，小雨为梅先辟尘。拟佩一壶江路去，花边醉堕白纶巾。","dynasty":"宋代","title":"远游"}
{"author":"陆游","content":"关路谁非观国宾，此君肝胆独轮囷。故家遗俗欲坠地，博士议郎方要人。久矣扁舟弄江月，往哉駸马踏京尘。敕中墨色如鸦湿，日待东归一笑新。","dynasty":"宋代","title":"送苏赵叟赴省试"}
{"author":"陆游","content":"芡浦菱陂夜半时，小舟更著疾风吹。青荧一炬枫林外，鬼火渔灯两不知。","dynasty":"宋代","title":"夜归"}
{"author":"陆游","content":"羸病愁灯影，羁怀怯雨声。新秋忽已半，垂老若为情。金印儿嬉事，青编身后名。何如破窗下，袖手送馀生。","dynasty":"宋代","title":"雨夜排闷二首其一"}
{"author":"陆游","content":"灵府宁容一物侵，此身只合老山林。何由挽得银河水，净洗群生忿欲心。","dynasty":"宋代","title":"杂兴十首其三"}
{"author":"陆游","content":"折花持博酒，种菜卖供家。请药人何壅，争棋客正哗。渔翁足踸踔，牧竖手丫叉。短景匆匆晚，横林又宿鸦。","dynasty":"宋代","title":"村兴"}
{"author":"陆游","content":"送骑拥东城，烟帆如鸟轻。道行端有命，身隐更须名？旰食烦明主，胡沙暗旧京。临分一襟泪，不独为交情。","dynasty":"宋代","title":"送李德远寺丞奉祠归临川"}
{"author":"陆游","content":"昔人何人爱岩壑，为山未成储荦确，散落支床压酒槽，大或专车小拳握。幽人邂逅为绝叹，修绠趣取寒泉濯，峭峰幽窦相吐吞，翠岭丹崖渺联络。石不能言意可解，问我胡为怜寂寞？人间兴废自有数，昔弃何伤今岂乐。斯言妙矣予则陋，敢对石友辞罚爵。为君宽作十日留，在眼便同真著脚。","dynasty":"宋代","title":"嘉阳官舍奇石甚富散弃无领略者予始取作假山"}
{"author":"陆游","content":"山中一枰棋，塵世底事无。若复计勝负，与彼亦何殊。","dynasty":"宋代","title":"郭氏山林十六詠小爛柯"}
{"author":"陆游","content":"古人学问无遗力，少壮工夫老始成。纸上得来终觉浅，绝知此事要躬行。","dynasty":"宋代","tags":"励志，读书，哲理，早教古诗100首","title":"冬夜读书示子聿"}
{"author":"陆游","content":"野行遇群儿，呼笑运甓忙，共为小浮图，嶙峋当道旁，蚬壳以注灯，碗足以焚香，须臾一哄散，无益亦何伤。古来富贵人，峨冠登庙堂，諆谟一悖谬，县宇失太康，坐令安业民，血喋而尸僵，传呼一朝宠，遗患日月长。均为儿戏尔，祸机孰深藏？我作群儿诗，持用砭世肓。","dynasty":"宋代","title":"群儿"}
{"author":"陆游","content":"十五年前宿战平，长亭风雨夜连明，无端老作天涯客，还听当时夜雨声。","dynasty":"宋代","title":"乾道初予自临川归锺陵李德远范周士送别於西"}
{"author":"陆游","content":"天风摇荡万松声，卷海颓山得我惊。触灩澦堆秋起柂，鏖皋兰下夜还营。荷戈老气纵横在，看剑新诗欬唾成。兴尽却寻湖上路，醉看月堕斗杓倾。","dynasty":"宋代","title":"蓬莱阁闻大风"}
{"author":"陆游","content":"仕困风波归可乐，生如疣赘死何悲。极知此手终无巧，那得随人尽作痴。","dynasty":"宋代","title":"杂咏十首其一"}
{"author":"陆游","content":"好事湖边卖酒家，杖头钱尽惯曾赊。垆边烂醉眠经日，开过红薇一架花。","dynasty":"宋代","title":"闲游二首其二"}
{"author":"陆游","content":"春意侵寒律，川云结夕阴。闲人了无事，邻叟偶相寻。废沼萍黏块，孤村雀满林。世间真梦耳，何物可关心？","dynasty":"宋代","title":"与野人散策门外"}
{"author":"陆游","content":"骑驴夜到苍溪驿，正是猿啼月落时。三十五年如电掣，败墙谁护旧题诗？","dynasty":"宋代","title":"自春来数梦至阆中苍溪驿五月十四日又梦作两"}
{"author":"陆游","content":"墟落歛暮烟，林梢偃新月。河桥灯渐闹，柳岸船犹发。薄酒吹欲无，伫立搔短发。谁知七十翁，岁晚念裘褐？","dynasty":"宋代","title":"东城"}
{"author":"陆游","content":"骄气年来痛自锄，似能略契度关书。神光出眦夜穿帐，胎发满头晨映梳。吾道元知非土苴，此身那可付丘墟？岷山幸有丹炉在，青壁何时共结庐？","dynasty":"宋代","title":"新岁颇健寄青城故人"}
{"author":"陆游","content":"九月都门凛欲霜，羸躯恩免立鵷行。细书付吏誊初稿，和药呼儿对古方。陋巷闭门常谢客，高斋扫地独焚香。此生自计终何取？似有山林一日长。","dynasty":"宋代","title":"九月初作"}
{"author":"陆游","content":"高会挥金媿二疏，食贫只似布衣初。终年老健绿储药，随分穷忙为著书。吊古何时过梁宋？题诗且欲遍衡庐。不须更拟乘风去，水有烟帆陆笋舆。","dynasty":"宋代","title":"闲游"}
{"author":"陆游","content":"华胥归路万山青，拈得乌藤绕舍行。两眦尚余残睡美，一襟初受晓凉生。阴阴院落新桐影，寂寂房栊乳燕声。已罢小餐停卯酒，龟肠蝉腹不胜清。","dynasty":"宋代","title":"夏日晨起"}
{"author":"陆游","content":"药粗野老偏称效，诗浅山僧妄谓工。怀饼裹茶来问讯，不妨一笑寂寥中。","dynasty":"宋代","title":"甲子秋八月偶思出游往往累日不能归或远至傍县凡得绝句十有二首杂录入稿中亦不复诠次也其六"}
{"author":"陆游","content":"筮易常逢坎，推星但值箕。老虽齐渭叟，穷不减湘累。巷月鸣衣杵，庖烟爨豆萁。秋深病良已，且复强伸眉。","dynasty":"宋代","title":"贫居即事"}
{"author":"陆游","content":"能自得我心，无入不自得。灵府长优闲，蕉鹿乌能惑。浊醪吞数升，浩气漫漫塞。醉来隐几酣，屡到华胥国。人生贵适情，何当调语默。","dynasty":"宋代","title":"古诗"}
{"author":"陆游","content":"致虚守静气常全，家付儿孙命委天。梦事只堪高卧看，危途谁校疾行先？独辕短棹聊乘兴，野草幽花自斗妍。数宇漫留僧壁去，与身闲作後身缘。","dynasty":"宋代","title":"戏题僧庵"}
{"author":"陆游","content":"今年春苦寒，风雪塞户牖。况我穷阎士，裤敝衣见肘。正须小忍之，此事岂得久。努力办一壶，西村看花柳。","dynasty":"宋代","title":"雪夜"}
{"author":"陆游","content":"碧海如镜天无云，众真东谒青童君。九奏铿锵洞庭乐，八角森芒龙汉文。共传上帝新有诏，蚩尤下统旄头军。径持河洛还圣主，更度辽碣清妖氛。幽州螘垤一炬尽，安用咸阳三月焚。艺祖骑龙在帝左，世上但策云台勋。","dynasty":"宋代","title":"碧海行"}
{"author":"陆游","content":"闰馀时节早，天气已凄冷。悠哉曳杖行，乐此清夜永。霜风锼病骨，林月写孤影。新诗得复忘，薄酒吹易醒。浮生役声利，百岁常鼎鼎。清游倘可继，终老谢人境。","dynasty":"宋代","title":"醉中步月湖上"}
{"author":"陆游","content":"倦腕擎书忽堕前，心清无梦腹便便。丹成未要排云去，且住人间作睡仙。","dynasty":"宋代","title":"昼寝"}
{"author":"陆游","content":"风露青冥水面凉，旋移野艇受清香。犹嫌翠盖红妆句，何况人言似六郎！","dynasty":"宋代","title":"荷花"}
{"author":"陆游","content":"痴顽老子老无能，游惰农夫酒肉僧。闭著庵门终日睡，任人来唤不曾应。","dynasty":"宋代","title":"龟堂杂题"}
{"author":"陆游","content":"丽谯听尽短长更，幽梦无端故不成。寒雨似从心上滴，孤灯偏向枕边明。读书有味身忘老，报国无期涕每倾。敢为衰残便虚死，誓先邻曲事春耕。","dynasty":"宋代","title":"不寐"}
{"author":"陆游","content":"清霜彻花骨，霜重骨欲折。我知造物意，遣子世味绝。","dynasty":"宋代","title":"梅花绝句"}
{"author":"陆游","content":"林栖四壁空，百事从简易。缺篱寒未补，幽户夜不闭。东偏欲广屋，厚费敢轻议。设关力可具，稚子请遂事。呀然两竹扉，宁复志容驷。西山正当前，浩荡纳空翠。下临渔樵路，横锁风月地。惟愁俗客来，剥啄惊午睡。","dynasty":"宋代","title":"新葺门屋"}
{"author":"陆游","content":"残腊无多寒渐薄，新春已近日微长。棋枰散後轩窗静，梅坞归来襟袖香。海雾笼山青淡淡，河堤瀦水白茫茫。鹭飞前导生游兴，笑岸纶巾上野航。","dynasty":"宋代","title":"残腊"}
{"author":"陆游","content":"塈壁编茅养病翁，五更拥褐听霜风。老鸡栖冷啼偏早，宿火灰深拨更红。知我向来惟断简，会心终竟在孤篷。东归已卖腰间剑，鲁叟从今不讳穷。","dynasty":"宋代","title":"即事"}
{"author":"陆游","content":"门低不通车，室隘劣容膝。掩胫无全衣，作字用挫笔。亲朋孰可望，门内自相恤。一笑语吾儿，汝驭未须叱。","dynasty":"宋代","title":"东斋杂书"}
{"author":"陆游","content":"瑞龙千丈何蜿蜒，苍鳞翠鬣翔江边。路逢镜湖乃下驻，玩珠不去知何年。七州元帅拥画戟，全家终日楼居仙。霜笳一曲入银汉，碧瓦万叠浮岚烟。其间望海最杰观，疏豁坐占蓬莱先。风云变化几席上，蛟鼍出没阑干前。手扪心房倚北斗，眼中万象俱森然。尚书唤客共领略，远坊十里闻管弦。从容赋诗出妙思，超绝欲拍微之肩。坐中有客垂九十，追逐无路空自怜。夜阑客散公归院，笙歌隐隐在半天。向来老客今何处？菱唱三更起钓船。","dynasty":"宋代","title":"题望海亭亭在卧龙绝顶"}
{"author":"陆游","content":"日日思归饱蕨薇，春来荠美忽忘归。传夸真欲嫌茶苦，自笑何时得瓠肥？","dynasty":"宋代","title":"食荠"}
{"author":"陆游","content":"秋豪外物不关心，竹坞梅村惜未深。蓬户夜凉灯煜爚，盆山雨润木萧森。洁斋入静三熏沐，宴坐降魔七纵擒。但恨图书阙调护，不胜鼠啮与虫侵。","dynasty":"宋代","title":"东窗独坐书怀"}
{"author":"陆游","content":"名山处处得幽寻，破砚时时出苦吟。上药和平无近效，古诗简淡有遗音。苏门隐去闻孤啸，栗里归来弄素琴。尚恐俗尘除未尽，每思雪夜宿东林。","dynasty":"宋代","title":"暑中自遣"}
{"author":"陆游","content":"一雨洗旱尘，吾庐气疏豁。土润竹萌出，水长渔舟活。桑麻郁千里，夹道光如泼。凭高望归云，更觉原野阔。沉忧宽旅食，分喜到僧钵。但仰皇天慈，不必尤旱魃。","dynasty":"宋代","title":"喜雨"}
{"author":"陆游","content":"读书雨夜一灯昏，叹息何由起九原？邪正古来观大节，是非死後有公言。未能剧论希扪虱，且复长歌学叩辕。它日安知无志士，经过指点放翁门。","dynasty":"宋代","title":"雨夜观史"}
{"author":"陆游","content":"耳目聪明手足轻，应酬幽事未忘情。百年日向渔樵过，千里云从几席生。樽酒每招邻父共，图书时与小儿评。但余烟水无俦侣，堪笑沙鸥欲抗衡。","dynasty":"宋代","title":"湖上作"}
{"author":"陆游","content":"暮年常苦睡为祟，好事新分安乐茶。更得小瓢吾事足，山家风味似僧家。","dynasty":"宋代","title":"杂兴"}
{"author":"陆游","content":"天风吹雪片，大者如飞鸥；岂惟平沟坑，直恐薶马牛。百钱买薪蒸，千钱赎褐裘，虽无狐貉温，要免沟壑忧。小儿为我言，幸可具杯瓯；园蔬亦复佳，过足翁岂求。","dynasty":"宋代","title":"岁暮杂感"}
{"author":"陆游","content":"病叟少安枕，惊禽无稳栖。慵占贾谊鵩，空感祖生鸡。野势风号北，窗痕月过西。元非破贼手，只合架牛犁。","dynasty":"宋代","title":"枕上"}
{"author":"陆游","content":"闭合孤城剩放慵，桐江清绝胜吴松。云收忽见北山雪，月落正闻西寺钟。世味老来无奈薄，土思病後不胜浓。蓴羹岂止方羊酪，轻许平生笑士龙。","dynasty":"宋代","title":"闭合"}
{"author":"陆游","content":"学射山前宿雨收，篮舆咿轧自生愁。得闲何惜倾家酿，渐老真须秉烛游。道废尚书犹乞米，时来校尉亦封侯。自怜白首能豪在，车辙何因遍九州？","dynasty":"宋代","title":"学射道中感事"}
{"author":"陆游","content":"古言忍字似而非，独有痴顽二字奇。此是龟堂安乐法，大书铭座更何疑。","dynasty":"宋代","title":"杂感"}
{"author":"陆游","content":"小诗苦思凭谁赏，绿酒盈尊每独倾。老境情悰例如此，不须惆怅感余生。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"读书但觉惭轮扁，补吏非能去箭张。白发归为林下叟，固应饥不餍糟糠。","dynasty":"宋代","title":"贫甚戏作绝句八首其七"}
{"author":"陆游","content":"老去时时病，春来日日阴。文书有期会，山水负登临。倦客风埃眼，孤臣狗马心。余寒欺短褐，莫惜酒杯深。","dynasty":"宋代","title":"老去"}
{"author":"陆游","content":"人日春犹浅，鸡晨夜向阑。残缸灯晕小，单枕雨声寒。难补皇天漏，空思后土乾。山家尊酒薄，怀抱若为宽。","dynasty":"宋代","title":"夜雨"}
{"author":"陆游","content":"人生何处不儿嬉，一世元知孰是非。汲井埋盆凿苔破，敲针作钓得鱼归。萧萧菰叶风声细，嫋嫋苹花雨点稀。并舍老翁能喜事，为添拳石象苔矶。","dynasty":"宋代","title":"盆池"}
{"author":"陆游","content":"八十九十老可惊，白发森然憎镜明。身当游岱尚少驻，书欲藏山殊未成。大儿为国戍绝塞，季子伴翁亲短檠。古人已矣不可作，夜阑抚几叹平生。","dynasty":"宋代","title":"寄五郎兼示十五郎"}
{"author":"陆游","content":"二十年前客锦城，酒徙诗社尽豪英。才名吏部倾朝野，意气成州共死生。废苑探梅常共醉，遗祠访柏亦俱行。即今病卧寒灯里，欲话当时涕已倾。","dynasty":"宋代","title":"思蜀"}
{"author":"陆游","content":"雪里开花到春晚，世间耐久孰如君。凭阑叹息无人会，三十年前宴海云。","dynasty":"宋代","title":"山茶"}
{"author":"陆游","content":"瓜垄从来几邵平？镜湖复有一玄英。今秋雨少烟波窄，堪笑沙鸥也败盟。","dynasty":"宋代","title":"湖水愈缩戏作"}
{"author":"陆游","content":"箭箙弓韬小猎回，壮心自笑未低摧。前身家近盘阊路，曾看吴王射雉来。","dynasty":"宋代","title":"兰亭道上四首其四"}
{"author":"陆游","content":"梅市长堤怆别情，鲁垆归路当闲行。日沉菱浦看鱼跃，烟合菰丛闻獭鸣。蘸水门扉初半掩，拥桥炬火已先迎。停桡不奈清愁得，独倚阑干待月明。","dynasty":"宋代","title":"送子遹至梅市而归"}
{"author":"陆游","content":"鹤羡清癯鸥羡闲，衡门正在水云间。无求尚恨时赊酒，有癖应缘酷爱山。细绕坡头行荦确，别分泉脉听淙潺。三更不睡看江月，恐有高人夜叩关。","dynasty":"宋代","title":"闲中自咏"}
{"author":"陆游","content":"一夜霜风扫积阴，檐间唤起有鸣禽。满窗零乱梧楸影，邻巷萧条鸡犬音。文史渐宜精讨阅，湖山仍得饱登临。园丁也解娱翁意，艺果移花已满林。","dynasty":"宋代","title":"喜晴"}
{"author":"陆游","content":"早过升仙不暇炊，桥边买饼疗朝饥。纷纷满座谁能识，大似新丰独酌时。","dynasty":"宋代","title":"十一月三日过升仙桥作"}
{"author":"陆游","content":"饱食无功媿汗青，灯前顾影叹伶俜。马衰犹养疑知路，龟久当捐为不灵。腰下徒夸绶若若，镜中何止发星星。石帆回首初非远，要及清秋斸茯苓。","dynasty":"宋代","title":"饱食"}
{"author":"陆游","content":"鱼鳅群出天将雨，蛙黾争鸣草满庭。莫道归休便无事，时时襏襫伴园丁。","dynasty":"宋代","title":"即事"}
{"author":"陆游","content":"镜湖西畔有渔扉，窃比玄英似庶几。风月定交殊耐久，烟波得意可忘归。曾行万里求微禄，亦伴诸公践骇机。试问即今成底事？晨餐依旧北山藢。","dynasty":"宋代","title":"闲中自嘲"}
{"author":"陆游","content":"太白十诗九言酒，醉翁无诗不说山。若耶老农识几字，也与二事日相关。","dynasty":"宋代","title":"饮酒望西山戏咏"}
{"author":"陆游","content":"路近城南已怕行，沈家园里更伤情。香穿客袖梅花在，绿蘸寺桥春水生。","dynasty":"宋代","title":"十二月二日夜梦游沈氏园亭二首其一"}
{"author":"陆游","content":"登城望西崦，数家斜照中。柴荆昼亦闭，乃有太古风。惨淡起炊烟，寂历下钓筒。土瘦麦苗短，霜重桑枝空。恐是种桃人，或有采芝翁。何当宿楼上，月明照夜舂。","dynasty":"宋代","title":"登城望西崦"}
{"author":"陆游","content":"东望山阴何处是。往来一万三千里。写得家书空满纸。流清泪。书回已是明年事。寄语红桥桥下水。扁舟何日寻兄弟。行遍天涯真老矣。愁无寐。鬓丝几缕茶烟里。","dynasty":"宋代","title":"渔家傲寄仲高"}
{"author":"陆游","content":"小破文书梦，闲成杖履游。涧幽泉激激，院静竹修修。病骨凉如洗，归心浩莫收。船轻不载石，一叶乱沙鸥。","dynasty":"宋代","title":"游南塔院"}
{"author":"陆游","content":"杖藜寻胜惬幽情，芒屦如飞病体轻。迎客野梅才半吐，避人山雉尚徐行。东溪水落滩声壮，南岭云酣雪意成。薄暮归来僧已定，佛龛独对一灯明。","dynasty":"宋代","title":"余庆出游夜归"}
{"author":"陆游","content":"大枕空床梦不成，草堂悄悄四无声。月明渐见天窗白，风起忽闻檐佩鸣。客子未忘悲故里，老人无念到浮名。江村岁岁先凉冷，且复寻盟向短檠。","dynasty":"宋代","title":"秋夜"}
{"author":"陆游","content":"小倦带馀酲，澹澹数棂斜日。驱退睡魔十万，有双龙苍璧。少年莫笑老人衰，风味似平昔。扶杖冻云深处，探溪梅消息。","dynasty":"宋代","title":"好事近其九"}
{"author":"陆游","content":"君家真德门，才杰生衮衮。托契则甚深，所恨相识晚。携文数过我，每读必三反；譬如天厩驹，真是渥洼产。闭门万卷读，更要极源本。才难圣所叹，期子敢不远？","dynasty":"宋代","title":"赠苏赵叟兄弟"}
{"author":"陆游","content":"风月宽闲地，溪山隐遯身。云边安井臼，竹里过比邻。洗术分岩瀑，烹芝束涧薪。柴门敲不应，疑是避秦人。","dynasty":"宋代","title":"山家"}
{"author":"陆游","content":"南村牧牛儿，赤脚踏牛立，衣穿江风冷，笠败山雨急。长陂望若远，隘巷忽相及。儿归牛入栏，烟火茆檐湿。","dynasty":"宋代","title":"牧牛儿"}
{"author":"陆游","content":"老不能闲莫笑予，五千言岂世间书。青松折取当麈尾，为子试谈天地初。","dynasty":"宋代","title":"松下纵笔"}
{"author":"陆游","content":"惩羹吹齑岂其非，亡羊补牢理所宜。白头始访金丹术，莫笑龟堂见事迟。","dynasty":"宋代","title":"秋兴十二首其八"}
{"author":"陆游","content":"瘦马羸僮道路，清泉白石山林。常得有衣换酒，不愁无法烧金。","dynasty":"宋代","title":"六言杂兴"}
{"author":"陆游","content":"衰翁卯饮易上面，泽国春寒偏著人。下榻一杯还就枕，不嫌鼾睡聒比邻。","dynasty":"宋代","title":"晨起复睡"}
{"author":"陆游","content":"猿臂将军老未衰，气吞十万羽林儿。南山射虎自堪乐，何用封侯高帝时！","dynasty":"宋代","title":"野兴"}
{"author":"陆游","content":"候虫何唧唧，岁晚声出壁，不惟嬾妇惊，感此白头客。壮年事征戍，万里不得息，扬颿凌秋涛，策马赴山驿。日照蛟鼍涎，雪印豺虎迹，谁知七尺躯，幸脱九死厄。前年补畿郡，入对瞻玉色，报恩无死所，再拜衰泪滴。即今故山归，愈叹老境逼。不眠中夜起，仰视星历历。中原何时定？铜驼卧荆棘。灭胡恨无人，有复不易识。","dynasty":"宋代","title":"秋夜有感"}
{"author":"陆游","content":"蓐收功成将整驾，万顷黄云收晚稼。公私逋负一洗空，怀抱喜看儿娅?。从来婚聘不出乡，长自东家适西舍。年丰人乐我作诗，朝耕夜织谁能画？","dynasty":"宋代","title":"秋词"}
{"author":"陆游","content":"白布裙襦退士装，短篱幽径独相羊。莎根蟋蟀催秋候，稗穗蜻蜓立晚凉。屈子所悲人尽醉，郦生常谓我非狂。知心赖有青天在，又炷中庭一夕香。","dynasty":"宋代","title":"晚兴"}
{"author":"陆游","content":"竹声风雨交，松声波涛翻。我坐白鹤馆，灯青无晤言。廓然心境寂，一洗吏卒喧。袖手哦新诗，清寒媿雄浑。屈宋死千载，谁能起九原？中间李与杜，独招湘水魂。自此竞摹写，几人望其藩？兰苕看翡翠，烟雨啼青猿。岂知云海中，九万击鹏鲲。更阑灯欲死，此意与谁论！","dynasty":"宋代","title":"白鹤馆夜坐"}
{"author":"陆游","content":"茆屋惟须补漏穿，家人衣食亦随缘。岂容一事相关白，已过传家十二年。","dynasty":"宋代","title":"示子孙"}
{"author":"陆游","content":"赋性本刚褊，直欲栖深山。晚乃稍悔悟，自恨不少宽。胡越本一家，祸福环无端。少忍万事毕，孰为热与寒。我友为我言，冠盖满长安。人人不如君，八十犹朱颜。","dynasty":"宋代","title":"读何斯举黄州秋居杂咏次其韵十首其七"}
{"author":"陆游","content":"雨夜孤舟宿镜湖，秋声萧瑟满菰蒲。书生有泪无挥处，寻见祥符九域图。","dynasty":"宋代","title":"书叹"}
{"author":"陆游","content":"旱暵常思雨，沉阴却喜晴。放船莲荡远，岸帻竹风清。淮浦戎初遁，兴州盗甫平。为邦要持重，死复议消兵。","dynasty":"宋代","title":"雨晴"}
{"author":"陆游","content":"客途幽梦苦凄凄，满眼山川意却迷。条华朝驱云外骑，河潼夜听月中鸡。","dynasty":"宋代","title":"梦游"}
{"author":"陆游","content":"世上元无第一筹，此身只合卧沧洲。橹摇渔浦苍茫月，帆带松江浩荡秋。有酒人家皆可醉，无僧山寺亦闲游。老来阅尽荣枯事，万变惟应一笑酬。","dynasty":"宋代","title":"孤坐无聊每思江湖之适"}
{"author":"陆游","content":"湖上千峰翠作围，正应佳处著渔扉。迂疏自计难谋食，老病谁令未拂衣？万里沧波鸥乍没，千年华表鹤重归。一盂粟饭吾何恨，自古高人有采薇。","dynasty":"宋代","title":"渔扉"}
{"author":"陆游","content":"孤村寂寂潮生浦，小院昏昏雨送梅。蔬食一箪宜面槁，畏涂九折自心灰。古人骨朽有书在，今雨泥多无客来。散发阳狂非寄傲，世间万事本悠哉！","dynasty":"宋代","title":"题庵壁"}
{"author":"陆游","content":"小坞花垂尽，平堤草次迷。日长莺语久，风定絮飞低。子响闻棋院，舟横傍钓溪。归送不知处，依约埭东西。","dynasty":"宋代","title":"西村晚归"}
{"author":"陆游","content":"尘土暗貂裘，森然白发稠。年光真衮衮，吾事竟悠悠。马宿平沙夜，烽传绝塞秋。故人零落尽，追写只添愁。","dynasty":"宋代","title":"感旧"}
{"author":"陆游","content":"小雨暗林塘，寒声遶画廊。事须求暂假，宜睡称烧香。","dynasty":"宋代","title":"小雨"}
{"author":"陆游","content":"枯草霜花白，寒窗月影新。惊鸦时绕树，吠犬远随人。出仕谗销骨，归耕病满身。世间输坏衲，切莫劝冠巾。","dynasty":"宋代","title":"霜月"}
{"author":"陆游","content":"夜半不成寐，起寻微月行。风生惊叶堕，露重觉荷倾。兀兀酒中趣，悠悠身後名。兴阑还掩户，坐待日东生。","dynasty":"宋代","title":"夜中步月"}
{"author":"陆游","content":"高名每惯習鑿齿，巨眼忽逢支道林。共夜不知红烛短，对床空叹白雲深。满前鐘鼓何曾忍，匝地毫光不用寻。欲識天冠真面目，鳥啼猿啸總知音。","dynasty":"宋代","title":"访僧支提寺"}
{"author":"陆游","content":"疏沟架略彴，拾瓦叠浮屠。既画菘韭畦，遂营瓜芋区。豉香吴盐白，饱计已有馀。扪腹笑自贺，无羊败吾蔬。","dynasty":"宋代","title":"晚秋农家八首其六"}
{"author":"陆游","content":"残雪初消荠满园，糁羹珍美胜羔豚。吾曹舌本能知此，古学工夫始可言。","dynasty":"宋代","title":"冬夜读书示子聿"}
{"author":"陆游","content":"外泽里常粗，元知似瓠壶。仕因无援困，学为背时孤。轩盖愁城市，风烟落道途。它年游万里，不必念归吴。","dynasty":"宋代","title":"自嘲"}
{"author":"陆游","content":"一粒之粟，有国有民。二升之釜，浩渺嶙峋。我遊巴陵，始識公面。青蛇鑑，求之不见。","dynasty":"宋代","title":"吕真人赞二首"}
{"author":"陆游","content":"玉门关外何妨死，饭颗山头不怕穷。春瓮已成花欲动，了无一事著胸中。","dynasty":"宋代","title":"野兴"}
{"author":"陆游","content":"卜居镜湖上，一庵环翠屏。竹林藏谺谽，岭路蟠青冥。骞腾立奇石，崭绝瞻危亭。车马虽扫迹，猿鸟与忘形。我行半九州，蹋尽芒鞋青；岂知雪满鬓，于兹敝云扃。丹砂收箭镞，茯苓斸人形。辽天渺归鹤，一瞬三千龄。","dynasty":"宋代","title":"感怀"}
{"author":"陆游","content":"不痴不聋不作翁，平生与世马牛风。无材无德痴顽老，尔来对客惟称好。相风使帆第一筹，随风倒柂更何忧。亦不求作佛，亦不愿封侯，亦不须脱裘去换酒，亦不须卖剑来买牛。甲第从渠餍粱肉，貂蝉本自出兜鍪。燮理阴阳岂不好，才得闲管晴雨如鹁鸠。辛苦筑垒拂云祠，不如吟啸风月登高楼。尔作楚舞吾齐讴，身安意适死即休。","dynasty":"宋代","title":"醉歌"}
{"author":"陆游","content":"于虖孔孟何其卓，如天日月地海岳。正令举世皆杨墨，邪正岂复劳商榷。虽然此道久横流，执热其谁不思濯。鲁邹遗书世皆读，要以尊信为善学。吾友希真盖其人，不肯俯首为龌龊。羹藜饭豆欲老矣，功虽未竟志则悫。我居山阴子在闽，阙然不见千里邈。泽中久雨道路绝，叩户忽闻声剥啄。尊信二字子所知，妙质岂复须斤斲。伏生九十语已讹，失旦自惭犹喔喔。","dynasty":"宋代","title":"题尊信斋"}
{"author":"陆游","content":"雨暗初疑暮，云开已变秋。有风生枕簟，无汗渍衣?。漉酒尝浮螘，题诗走黑蚪。呼儿治书笈，吾欲剡中游。","dynasty":"宋代","title":"立秋前九日大雨凉甚"}
{"author":"陆游","content":"东浦菰蒲合，南庄桑柘繁。潮生无断港，寺废有颓垣。籴米寻山步，移舟泊水村。野人多旧识，相对两无言。","dynasty":"宋代","title":"舟中作"}
{"author":"陆游","content":"好在屠苏酒，扶衰把一卮。家贫为寿略，历闰换年迟。荐庙须扶拜，题门强缀诗。惟思买春困，熟睡过花时。","dynasty":"宋代","title":"乙丑元日"}
{"author":"陆游","content":"曲曲阑干缥缈间，哦诗本欲破除闲。无端又起天涯感，淡墨生绡数点山。","dynasty":"宋代","title":"倚楼"}
{"author":"陆游","content":"颁历如昨日，俯仰芳岁残。蜩蚻方鸣秋，碪杵已戒寒。书生赋予薄，何适不艰难。粱肉固所美，食淡心始安。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"我马顾影嘶，忽涉白马津。虽非黄河上，抚事犹悲辛。太行之下吹虏尘，燕南赵北空无人。袁曹百战相持处，犬羊堂堂自来去。","dynasty":"宋代","title":"涉白马渡慨然有怀"}
{"author":"陆游","content":"泉声百步闻，泉脉高下通，潺湲乱云外，屈曲明月中。八月稻登场，引之作机舂，羡流灌蔬畦，全家饱芥菘。洗沐及澣濯，蚤暮靡不供。斗水百忧宽，悲哉杜陵翁！","dynasty":"宋代","title":"谁家无泉源"}
{"author":"陆游","content":"饼饵支遥夜，薪烝禦早寒。卧闻风浩荡，起视斗阑干。鸡怯飞霜重，鸦惊出月残。挑灯搔短发，顾影发吾叹。","dynasty":"宋代","title":"夜坐二首其一"}
{"author":"陆游","content":"衰发成丝奈若何？更堪日月疾飞梭。梧桐败叶飘犹少，蟋蟀雕笼卖已多。岁乐喧呼沽酒市，夜凉凄断采菱歌。老夫亦动秋风兴，欲倩邻翁买钓蓑。","dynasty":"宋代","title":"新秋"}
{"author":"陆游","content":"桑柘成阴百草香，缫车声里午风凉。客来莫说人间事，且共山林夏日长。","dynasty":"宋代","title":"示客"}
{"author":"陆游","content":"丹凤楼头语未终，崎岖蜀道复相逢。太清宫阙俱煨烬，岂亦南来避贼锋？","dynasty":"宋代","title":"老君洞"}
{"author":"陆游","content":"一病辄经旬，几病能不死。诚知迫颓年，暂健亦自喜。半窗风竹影，晴景极清美。读书虽益嬾，尚可日百纸。引镜整角巾，病思真一洗。悠然度朝晡，万事如覆水。","dynasty":"宋代","title":"病起"}
{"author":"陆游","content":"道边白水如牛湩，知是山泉一脉来。会挈风炉并石鼎，桃枝竹里试茶杯。","dynasty":"宋代","title":"冬晴与子坦子聿游湖上"}
{"author":"陆游","content":"久雨初睛喜欲迷，青鞋踏遍舍东西。忽然来到柳桥下，露湿蓼花红一溪。","dynasty":"宋代","title":"秋日杂咏"}
{"author":"陆游","content":"穷途多感慨，老境少知闻。酒里闲消日，书中自策勋。全躯希碌碌，扫轨厌纷纷。每愧吾乡老，头童念致君。","dynasty":"宋代","title":"穷途"}
{"author":"陆游","content":"老叹交朋尽，闲知日月长。著书终覆瓿，得句漫投囊。霜树昏鸦黑，风帘小蠂黄。村醪如水薄，也复答年光。","dynasty":"宋代","title":"秋晚寓叹"}
{"author":"陆游","content":"扇子硖中有隐士，清江一曲照柴荆。当时船急失一见，至今空忆暮猿声。","dynasty":"宋代","title":"怀旧"}
{"author":"陆游","content":"近过父老远寻僧，病起经行力渐增。织室蹋机鸣轧轧，稻陂瀦水筑登登。浅深村落时分径，高下川原自作层。薄暮到家还熟睡，隔林钟鼓报晨兴。","dynasty":"宋代","title":"出游"}
{"author":"陆游","content":"惟王居法宫，玉帛来四裔。一朝启戎心，边城或昼闭。养生能体此，皆可阅千岁。利欲喜乘人，日夜劝自励。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"初夏未觉暑，微阴殊胜晴。藤冠称新沐，蓴菜解余酲。偶据盘陀坐，还扶楖栗行。平生志勋业，今日一毫轻。","dynasty":"宋代","title":"山园杂赋"}
{"author":"陆游","content":"欲舆梅为友，常忧不称渠。从今断火食，饮水读僊书。","dynasty":"宋代","title":"梅花"}
{"author":"陆游","content":"镜里形模日夜衰，三峰师友久暌离。芝房又失耘锄候，丹剂常思沐浴时。雷雨未成龙起晚，海天无际鹤归迟。午窗一钵青精饭，拣得香薪手自炊。","dynasty":"宋代","title":"有所懹"}
{"author":"陆游","content":"天遣幽人尽放狂，醉眠无复客为妨。墨蛟飞下剡藤滑，苍璧碾成官焙香。老境虽深身更健，清秋欲半日犹长。闭门莫道都无事，又了移花一段忙。","dynasty":"宋代","title":"秋兴"}
{"author":"陆游","content":"稻草高茨屋，绳枢窄作门。渔樵皆结友，邻曲自通婚。留客秋茶苦，醺人社酒浑。余年尚何叹，一饭亦君恩。","dynasty":"宋代","title":"书壁"}
{"author":"陆游","content":"昨日一花坼，今朝一草生。深林鸠妇聒，高栋燕巢成。熟果檐间堕，残书枕畔横。庵居澹无事，作意领新晴。","dynasty":"宋代","title":"东篱杂题"}
{"author":"陆游","content":"浅醉微吟独倚阑，轻云淡月不多寒。悠然顾影成清啸，新制栟榈二寸冠。","dynasty":"宋代","title":"新制小冠"}
{"author":"陆游","content":"霜风近海夜飕飕，敢效庸人念褐裘。关吏虽通西域贡，王师犹护北平秋。黄旗驰奏有三捷，金印酬功多列侯。愿补颜行身已老，区区畎亩亦私忧。","dynasty":"宋代","title":"霜风"}
{"author":"陆游","content":"买马当可乘，筑舍当可居；快马多覆败，杰屋鬼所狙。徒行与露坐，安稳无後虞。所以古达人，秋风忆蓴鲈。","dynasty":"宋代","title":"杂感"}
{"author":"陆游","content":"忆昔西征鬓未霜，拾遗陈迹吊微茫。蜀江春水千帆落，禹庙空山百草香。马影斜阳经剑阁，橹声清晓下瞿唐。酒徒云散无消息，水榭凭栏泪数行。","dynasty":"宋代","title":"安流亭俟客不至独坐成咏"}
{"author":"陆游","content":"昔逢重九日，初识独孤君。并辔洮河马，联诗剑阁云。已悲吴蜀远，更叹死生分。安得持卮酒，浇君丈五坟。","dynasty":"宋代","title":"重九怀独孤景略"}
{"author":"陆游","content":"苦热厌城市，初夜临江湍。风从西山来，颇带积雪寒。堰声静尤壮，喷薄如急滩。顿远车马喧，更觉衣裳单。断岸吐缺月，恨不三更看。且随萤火归，城扉欲横关。","dynasty":"宋代","title":"避暑江上"}
{"author":"陆游","content":"曩得治中俸，湖山偶卜居。身尝著禾谱，儿解读农书。遇事绝欣厌，接人均戚疏。乾坤虽浩浩，等付一蘧庐。","dynasty":"宋代","title":"秋怀十首其六"}
{"author":"陆游","content":"暮年身似一虚舟，付与沧波自在流。垂地雪云吹不散，且倾桑落脍槎头。","dynasty":"宋代","title":"北园杂咏"}
{"author":"陆游","content":"鸡栖及我未掩扉，犬虽远出暮自归，司晨警夜职交举，簸糠弃粒报亦微。查查双鹊更媿汝，庭树夜宿常相依，岂怜主人老寂寞，暖热蓬户不忍违。养鸱甚恩健即去，养鹰虽久饱亦飞。嗟哉物性厚薄异，使我隐几空歔欷！","dynasty":"宋代","title":"物有可叹者因戏作数语以识之"}
{"author":"陆游","content":"探春岁岁在天涯，醉里题诗字半斜。今日溪头还小饮，冷官不禁看梅花。","dynasty":"宋代","title":"梅花绝句"}
{"author":"陆游","content":"人生不自怜，坐受外物械。荣华难把玩，俄顷皆变坏。山栖亦何有，耳目差旷快。秋郊多烈风，夜壑起松籁。初闻尚萧瑟，髣佛听严濑；忽如倒巨浸，便欲翻大块；又疑楚汉战，澒洞更胜败；不然六月雨，雷电奔百怪。三更势稍歛，铁马归入塞。孰能从吾游，洗汝胸次隘？","dynasty":"宋代","title":"秋夕大风松声甚壮戏作短歌"}
{"author":"陆游","content":"家业贫原宪，年龄老伏生。但悲鸾独舞，那羡雁能鸣。酿酒秋常醉，驱牛夜亦耕。此身当自贵，勿用作投琼。","dynasty":"宋代","title":"杂赋"}
{"author":"陆游","content":"朝士腰下黄，山僧鼻端白；放翁俱笑汝，饱饭作闲客。","dynasty":"宋代","title":"纵笔"}
{"author":"陆游","content":"宦途昔似伏辕驹，退处今如纵壑鱼。手自扫除松菊径，身常枕藉老庄书。郊居本自依农圃，社饮何妨逐里闾。白发萧然还自笑，风流犹见过江初。","dynasty":"宋代","title":"自笑"}
{"author":"陆游","content":"雨泣蘋花老，风摇稗穗长。昏林喧宿鸟，秋院咽啼螀。旧学成迂阔，初心堕渺茫。颓龄尚馀几，谁与问苍苍。","dynasty":"宋代","title":"秋景"}
{"author":"陆游","content":"烟水苍茫西复东，扁舟又系柳阴中。三更酒醒残灯在，卧听萧萧雨打篷。","dynasty":"宋代","title":"东关二首其二"}
{"author":"陆游","content":"小益晨装雨作泥，南沮涉水马长嘶。山腰细栈移新路，驿壁流尘闇旧题。","dynasty":"宋代","title":"感昔"}
{"author":"陆游","content":"雪谷孤松自郁然，纷纷朝菌但堪怜。坐更拂石芥城劫，时说开皇龙汉年。淡煮藜羹天送供，闲拖藤杖地行仙。共看王室中兴後，更约长安一醉眠。","dynasty":"宋代","title":"有怀青城雾中道友"}
{"author":"陆游","content":"东来恨不见汤休，千首清诗傥许求。要与茶山灯下读，莫令侍者作蝇头。","dynasty":"宋代","title":"欲游五峰不果往小诗寄莹老"}
{"author":"陆游","content":"劲酒少和气，哀歌无欢情。故乡不敢思，登高望锦城。锦城那得去，髣佛蟆颐路。遥知尊前人，指我题诗处。我虽流落夜郎天，遇酒能狂似少年。想见东郊携手日，海棠如雪柳飞绵。","dynasty":"宋代","title":"醉中怀眉山旧游"}
{"author":"陆游","content":"竹屋茆檐烟火微，长歌相应负禾归。穷居幸可支朝夕，世事何曾有是非。新茁畦蔬经宿雨，半开篱槿弄斜晖。老翁略与吾年等，眷眷遮留莫苦违。","dynasty":"宋代","title":"西邻亦新葺所居复与儿曹过之"}
{"author":"陆游","content":"似睡不睡客攲枕，欲落未落月挂檐。诗到此时当得句，羁愁病思恰相兼。","dynasty":"宋代","title":"夜吟二首其一"}
{"author":"陆游","content":"漆园傲吏养生主，栗里高人归去来。俱作放翁新受用，不妨平地脱尘埃。松崖壁立临樵坞，竹径蛇蟠上啸台。送尽夕阳山更好，与君踏月浩歌回。","dynasty":"宋代","title":"登东山"}
{"author":"陆游","content":"经岁无兼味，穷冬止破裘。翁将贫博健，儿以学忘忧。士固安天命，吾宁为食谋？八荒如可望，时亦上高楼。","dynasty":"宋代","title":"感贫"}
{"author":"陆游","content":"米竭炊烟静，村深客屦稀。庭除荒宿莽，篱落带斜晖。风恶披书卷，鸥驯傍钓矶。邻家殊耐久，相伴荷锄归。","dynasty":"宋代","title":"贫居即事"}
{"author":"陆游","content":"小院回廊夕照明，放翁宴坐一筇横。铜匜暖彻香初过，铁杵声清药欲成。世事熟看无一可，古人不作与谁评！新凉社酒家家熟，便用阳狂了此生。","dynasty":"宋代","title":"小院"}
{"author":"陆游","content":"睡馀得清风，起坐傍书几。日长谁晤言，赖此管城子。欣然共游戏，一笑我忘尔。群鸿偶下集，但怪惊不起。古来翰墨事，著意更可鄙。跌宕三十年，一日造此理。不知笔在手，而况字落纸。三叫投纱巾，作歌识吾喜。","dynasty":"宋代","title":"睡起作帖数行"}
{"author":"陆游","content":"惯向江湖铩羽翰，云霄那敢接鵷鸾。百年未必如炊久，万事真须作梦看。白首据鞍惭侠气，清灯顾影叹儒酸。手遮西日成何味，还我平生旧钓竿。","dynasty":"宋代","title":"得京书或怪久不通问"}
{"author":"陆游","content":"露下萤飞仲秋月，山围水绕建安城。病多不辨酒中圣，身远且令心太平。数卷蠹书行老矣，一盂蔬饭太憎生。白云只在檐间宿，听我清宵咏句声。","dynasty":"宋代","title":"北窗哦诗因赋"}
{"author":"陆游","content":"牲碑伪正朔，祠祝虏衣冠。神亦岂堪此，出门山雨寒。","dynasty":"宋代","title":"癸丑七月二十七夜梦游华岳庙"}
{"author":"陆游","content":"仲夏入都门，堂瓦忽已霜。史馆方抡才，我亦厕其傍。三日败一笔，手胝视芒芒，吏来督日程，炙冷不及尝。今辰偶少静，扫地欲焚香，市声塞我门，驺呼过我墙。鄙性不耐喧，戃怳意欲狂。天生两穷耳，只堪听啼螿。","dynasty":"宋代","title":"今日史课偶少暇戏作五字"}
{"author":"陆游","content":"虎豹生憎上九关，诸公衮衮遂难攀。面颜已老尘埃里，精力虚捐薄领间。束带敢言趋玉陛，横戈犹忆戍天山。新春自笑摧颓甚，鼓吹东风拜胙还。","dynasty":"宋代","title":"十二月二十七日祭风师归道中作"}
{"author":"陆游","content":"小雨明复暗，馀寒去又来。新苔缘砌上，残杏过篱开。垂老身馀几，逢春心尚孩。江天近寒食，林外过轻雷。","dynasty":"宋代","title":"小雨"}
{"author":"陆游","content":"一杯淡粥不烹蔬，自占云根结草庐。非佛非心犹坐断，定知不看夹山书。","dynasty":"宋代","title":"送绰侄住庵吴兴山中"}
{"author":"陆游","content":"十日风雨今日晴，衰病忽减思闲行。接篱一幅烟雾薄，舴艋八尺凫鷖轻。亭亭孤塔远天碧，曲曲深巷斜阳明。数家茅屋门昼掩，不闻人声闻碓声。身似庞公不入城，东阡南陌饯余生。新年倘有丰年喜，买酒渔村看太平。","dynasty":"宋代","title":"乍晴风日已和泛舟至扶桑埭徘徊西村久之"}
{"author":"陆游","content":"乱山缺处城楼呀，双旗萧萧晚吹笳。烟深绿桂临绝壑，霜落残濑鸣寒沙。废台已无隐士啸，遗宅上有高人家。铃斋下榻约僧话，松阴枕石放吏衙。杯羹最珍慈竹笋，缾水自养山姜花。地炉堆兽炽石炭，瓦鼎号蚓煎秋茶。少年远游无百里，一饥能使行天涯。岂惟惯见蓬婆雪，直恐遂泛星河槎。故巢肯作儿女恋，异境会向乡闾夸。一杯径醉帻自堕，灯下发影看鬖花。","dynasty":"宋代","title":"初到荣州"}
{"author":"陆游","content":"万里风波行路难，君恩尚许缀祠官。中庭郁郁药苗长，绝壁飕飕松吹寒。泥巷有人寻杜甫，雪庐无吏问袁安。清晨对镜增幽致，龟屋新裁二寸冠。","dynasty":"宋代","title":"岁晚幽兴"}
{"author":"陆游","content":"江路桃花浪已生，新滩稳过失峥嵘。九年行半九州地，三峡归无三日程。系缆便增筇杖兴，倚窗时听棹歌声。衰迟未觉诗情减，又襞吴牋赋楚城。","dynasty":"宋代","title":"新滩舟中作"}
{"author":"陆游","content":"野堂萧飒雪侵冠，历尽人间行路难。病马不收烟草暝，孤桐半落井床寒。长瓶浊酒犹堪醉，败箧残编更细看。此兴不随年共老，未容城角动忧端。","dynasty":"宋代","title":"野堂"}
{"author":"陆游","content":"　　陆子既老且病，犹不置读书，名其室曰书巢。客有问曰：“鹊巢于木，巢之远人者；燕巢于梁，巢之袭人者。凤之巢，人瑞之；枭之巢，人覆之。雀不能巢，或夺燕巢，巢之暴者也；鸠不能巢，伺鹃育雏而去，则居其巢，巢之拙者也。上古有有巢氏，是为未有宫室之巢。尧民之病水者，上而为巢，是为避害之巢。前世大山穷谷中，有学道之士，栖木若巢，是为隐居之巢。近时饮家者流，或登木杪，酣醉叫呼，则又为狂士之巢。今子幸有屋以居，牖户墙垣，犹之比屋也，而谓之巢，何耶?”　　陆子曰：“子之辞辩矣，顾未入吾室。吾室之内，或栖于椟，或陈于前，或枕藉于床，俯仰四顾，无非书者。吾饮食起居，疾痛呻吟，悲忧愤叹，未尝不与书俱。宾客不至，妻子不觌，而风雨雷雹之变，有不知也。间有意欲起，而乱书围之，如积槁枝，或至不得行，辄自笑曰：‘此非吾所谓巢者邪。’”乃引客就观之。客始不能入，既入又不能出，乃亦大笑曰：“信乎其似巢也。”客去，陆子叹曰：“天下之事，闻者不如见者知之为详，见者不如居者知之为尽。吾侪未造夫道之堂奥，自藩篱之外而妄议之，可乎?”因书以自警。淳熙九年九月三日，甫里陆某务观记。","dynasty":"宋代","tags":"记事，抒怀，感慨","title":"书巢记"}
{"author":"陆游","content":"天暑正三伏，雨来俄九秋。寒声入檐户，爽气袭巾褠。山色凝深黛，溪流战怒虬。身轻更何苦，处处可闲游。","dynasty":"宋代","title":"立秋前九日大雨凉甚二首其一"}
{"author":"陆游","content":"一雨三日水抹堤，南村北村云凄凄。天公约束龙反穴，不忍嘉谷沈涂泥。日光清薄潦未缩，起视又叹行云西。初才淅沥洒窗户，俄已湍泻鸣沟溪。丰凶相乘若翻手，振救小缓辄噬脐。穷阎腐儒不预此，且收芋栗宽儿啼。","dynasty":"宋代","title":"後一日复雨"}
{"author":"陆游","content":"老子秋来乐事稠，吴粳新捣酒新篘。矮黄不待园官送，小白每烦溪女留。顿饱可怜频梦与，半酣自喜有儿酬。不如意事何穷已？且放团栾一笑休。","dynasty":"宋代","title":"与儿辈小集"}
{"author":"陆游","content":"幌外灯青见鼠行，林梢月黑有枭鸣。只言中夏夜偏短，万里梦回天未明。","dynasty":"宋代","title":"夜意"}
{"author":"陆游","content":"百紫千红占岁华，又随风雨卷泥沙。即今空有梦为蝶，当日会将命乞花。倦枕残灯人寂寞，幽窗小草字欹斜。悲欢变灭何穷已，学我山僧自一家。","dynasty":"宋代","title":"雨夜"}
{"author":"陆游","content":"清霜彻花骨，霜重骨欲折。我知造物意，遣子世味绝。","dynasty":"宋代","title":"梅花绝句"}
{"author":"陆游","content":"老人初起厌嚣喧，尘几从教鼠迹存。赤脚平头俱遣去，倚墙危坐咽朝暾。","dynasty":"宋代","title":"幽居书事"}
{"author":"陆游","content":"朝先鸣鸡兴，夕殿栖鸦还。符檄积几案，寝饭於其间。榜笞督租赋，涉笔騂我颜。忽忽过白日，胡能慰惸鳏？叶脱横林疏，发鬌溪南山。岂无一杯酒，吾事何时闲？","dynasty":"宋代","title":"秋兴"}
{"author":"陆游","content":"客舟挂烟帆，千里过楚都，七泽渺无际，大不数具区。浪翻出长蛟，云拆浮天吴，峨峨来如山，碎船不须臾。江行幸已尽，三峡尤畏途，槎牙人（左雨右差）瓮，小失即见屠。叩头祷鬼神，已脱犹号呼。愿君勤自励，忧患何时无？","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"离离远树傍烟津，又见清秋一岁新。老眼厌看南北路，流年暗换往来人。铸金遗像谁能记？执玉来朝适已陈。况我风中断蓬耳，夕阳空复一伤神。","dynasty":"宋代","title":"门外独望"}
{"author":"陆游","content":"小东门外曳筇枝，白葛乌纱自一奇。闲客消遥无吏责，茂阴清润胜花时。茶经每向僧窗读，菰米仍於野艇炊。便觉眼边归路近，镜湖禹庙见参差。","dynasty":"宋代","title":"野意"}
{"author":"陆游","content":"装罢桃符又剪灯，新年光景捷飞腾。老翁扫尽儿童事，却学禅床入定僧。","dynasty":"宋代","title":"初春"}
{"author":"陆游","content":"据鞍千里何曾病，闭户安眠百病生。每忆嘉陵江上路，插花藉草醉清明。","dynasty":"宋代","title":"春晚感事"}
{"author":"陆游","content":"昨暮送客归，短棹过鲁墟。故庐有遗趾，青山遶墙隅。桑竹虽郁然，旧植已无余；瓦砾不可求，而况屋壁书。系舟问邻人，搔首久踌躇。行当挂朝衣，躬耕返吾初。","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"老病家居幸岁穰，味兼南北饫枯肠。满脾蜜熟餭餭美，下栈羊肥餺飥香。鱍剌河鲂初出水，迷离穴兔正迎霜。山僧一钵无余念，应笑先生为口忙。","dynasty":"宋代","title":"闲居对食书媿"}
{"author":"陆游","content":"稚川师郑君，才及一卷书。书大仅如箸，度世盖有余。想其所论说，妙极轩昊初。内篇今虽存，亦复饱蠹鱼。我欲探其原，蹇步空趑趄。安得插两翅，从公游太虚？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"颓然静对北窗灯，识字农夫有发僧。但遣奚奴持古锦，何须侍史护青绫。尘埃奔走无由息，疾病侵陵不自胜。犹喜眼中多壮观，时看云海化鲲鹏。","dynasty":"宋代","title":"南省宿直二首其二"}
{"author":"陆游","content":"山鸟啼孤戍，烟芜入废亭。堤成陂水白，雨细稻秧青。草市少行旅，丛祠多乞灵。最怜投宿处，微火暮晶荧。","dynasty":"宋代","title":"山行"}
{"author":"陆游","content":"风雨窗常黑，衰翁罢读书。纵横惭七略，废惰失三余。宴坐工夫熟，多闻习气除。韩公未解此，误诮腹空虚。","dynasty":"宋代","title":"窗黑"}
{"author":"陆游","content":"朱门高柳画桥南，掠面风埃喜解骖。霁日偶逢春盎盎，野人不惯屋潭潭。堂中剩喜簪裾集，楼上时闻鼓角酣。明发扁舟觅归路，趁时吾欲事农蚕。","dynasty":"宋代","title":"寓蓬莱馆"}
{"author":"陆游","content":"夔州鼓角晚凄悲，恰是幽窗睡起时。但忆社醅挼菊蕊，敢希朝士赐萸枝。山川信美吾庐远，天地无情客鬓衰。佳日掩门君莫笑，病来纱帽不禁吹。","dynasty":"宋代","title":"夔州重阳"}
{"author":"陆游","content":"急雨洗残瘴，江边闲倚楼。日依平野没，水带断槎流。捣纸荒村晚，呼牛古巷秋。腐儒忧国意，此际入搔头。","dynasty":"宋代","title":"江楼"}
{"author":"陆游","content":"妾命薄，早入天家侍帷幄。君王勤俭省宴游，宝柱朱弦尘漠漠。日长别殿承恩稀，旱昃犹闻亲万机。宫中虽无珠玉赐，塞上不见烟尘飞。不须悲伤妾命薄，命薄却令天下乐。","dynasty":"宋代","title":"妾命薄"}
{"author":"陆游","content":"暮年心事与谁同，到处飘然一病翁。断梦凄凉灯影里，残诗零落雨声中。莫惊颜鬓浑非昨，略数朋侪已半空。祠禄上还犹负愧，何功班缀冠仙蓬。","dynasty":"宋代","title":"寒雨中偶赋二首其二"}
{"author":"陆游","content":"把酒孤亭半日留，西岩独擅鹤山秋。也知绝境终难赋，且喜闲身得纵游。鹘起危巢时磔磔，鹿鸣深涧暮呦呦。人生适意方为乐，甲第朱门秖自囚。","dynasty":"宋代","title":"西岩翠屏阁"}
{"author":"陆游","content":"流落天涯鬓欲丝，年来用短始能奇。无材藉作长闲地，有懑留为剧饮资。万里不通京洛梦，一春最负牡丹时。襞牋报与诸公道，罨画亭边第一诗。","dynasty":"宋代","title":"初到蜀州寄成都诸友"}
{"author":"陆游","content":"身愈龙钟发愈稀，流年冉冉迫残晖。读书十纸勤虽在，上树千回事已非。仗马曾鸣宜取斥，牧羝虽乳亦忘归。馀生自笑知何似，万里辽天老令威。","dynasty":"宋代","title":"庵中独居感怀三首其一"}
{"author":"陆游","content":"竹间仅有屋三楹，虽号吾庐实客亭。已断雨声重点滴，欲残灯影更晶荧。酒惟排闷难中圣，茶却名家可作经。头眩减来还病蹇，何时彻底得康宁？","dynasty":"宋代","title":"题庵壁"}
{"author":"陆游","content":"五百年前贺季真，再来依旧作闲人。一生看尽佳风月，不负湖山不负身。","dynasty":"宋代","title":"秋日杂咏"}
{"author":"陆游","content":"前岁峨冠领石渠，即今山市醉骑驴。目衰书卷研求嬾，心弱诗章锻链疏。风雨吾庐嗟独破，齑盐每食叹无余。灯前却有欣然处，稚子谈经屡起予。","dynasty":"宋代","title":"遣兴"}
{"author":"陆游","content":"地炉久厌拨寒灰，一笑真成病眼开。不恨城笳催日落，且欣巷柳报春回。蹇驴破帽人人看，南陌东阡处处来。闻道禹祠游渐盛，也谋随例一持杯。","dynasty":"宋代","title":"早春出游"}
{"author":"陆游","content":"赐食金盘出宝闺，玄熊掌映紫驼蹄。侯家但诧承恩泽，岂识山厨苦虀？","dynasty":"宋代","title":"初夏"}
{"author":"陆游","content":"穷途多感慨，老境少知闻。酒里闲消日，书中自策勋。全躯希碌碌，扫轨厌纷纷。每愧吾乡老，头童念致君。","dynasty":"宋代","title":"穷途"}
{"author":"陆游","content":"山园寂寂闭春风，个里天教著放翁。万事已抛孤枕外，一尊常醉乱花中。闲随戏蝶忘形久，细听啼莺得意同。月桂可怜常在眼，小丛时放一枝红。","dynasty":"宋代","title":"山园"}
{"author":"陆游","content":"拂面毵毵巷柳黄，穿帘细细野梅香。春回江表常年早，日向山中特地长。千古事终输钓艇，一毫忧不到禅房。绿尊掩罢惟须睡，高枕看人举世忙。","dynasty":"宋代","title":"立春後三日作"}
{"author":"陆游","content":"短发萧萧不满簪，更堪衰疾日侵寻。数匙淡饭支残息，一篆清香印本心。小径古苔遗鹤毳，空堂坏甃有虫吟。悠然更起扁舟兴，秋水门前五尺深。","dynasty":"宋代","title":"病思"}
{"author":"陆游","content":"玉粒尝新稻，金风作好秋。鴈回沙漠信，蝉噪夕阳愁。立久云生岫，归迟月满楼。吟余露华冷，砧杵起江头。","dynasty":"宋代","title":"新秋晚归"}
{"author":"陆游","content":"一作剑关客，闲游将十年。不嫌狂骇俗，自许醉知天。瑞草溪桥路，青衣野庙壖。霜天猎归处，万里入横鞭。","dynasty":"宋代","title":"思蜀"}
{"author":"陆游","content":"戒杀家庖罢馈鱼，病脾亦复禁寒蔬。莫惭邻里嘲枯淡，出甑香粳玉不如。","dynasty":"宋代","title":"岁晚"}
{"author":"陆游","content":"霜余蔬甲淡中甜，春近灵苗嫩不蔹。采掇归来便堪煮，半铢盐酪不须添。","dynasty":"宋代","title":"对食戏作"}
{"author":"陆游","content":"爱山入骨髓，嗜酒在膏肓。跌宕风烟外，歌呼麴蘖傍。虚窗天柱晓，小瓮橐泉香。垂老叨微禄，无忙。","dynasty":"宋代","title":"晨起看山饮酒"}
{"author":"陆游","content":"柳色西门路，看公上马时。亦知非久别，不奈自成悲。白发刘宾客，青衫杜拾遗。分留端有待，剩赋竹枝词。","dynasty":"宋代","title":"送查元章赴夔漕"}
{"author":"陆游","content":"暑气方然一鼎汤，聊呼艇子夜追凉。微风忽起发根冷，阙月初升林影长。渐近场中闻笑语，却从堤外看帆樯。超然自适君知否？身世从来付两忘。","dynasty":"宋代","title":"暑夜泛舟"}
{"author":"陆游","content":"唐虞千载仰巍巍，太息儒生每背驰。经未尽亡君更考，古无不死我何悲。钓耕本是求贤地，宵旰今逢愿治时。寄谢公卿各努力，为吾君筑太平基。","dynasty":"宋代","title":"即事"}
{"author":"陆游","content":"雨余未肯放朝暾，穿仗恭承圣主恩。清跸传声徐御殿，紫衣引拜许龙门。徘徊漫结尧阶恋，零落难招楚泽魂。归去犹堪夸里巷，桐江新赐两朱轓。","dynasty":"宋代","title":"延和殿退朝口号"}
{"author":"陆游","content":"我行初无折简招，出门十里未觉遥。憩装萧萧北崦寺，策蹇渺渺西村桥。眉头那可遣愁到，舌本正要著酒浇。寒风朝作入裘褐，荒祠暮过奠桂椒。平郊烟敛见聚落，细路日落逢渔樵。安得丹青王右辖，为写此段传生绡？","dynasty":"宋代","title":"记出游所见"}
{"author":"陆游","content":"印累累，绶若若，换君朱颜君不觉。冠如箕，剑拄颐，苍头庐儿笑君痴。不如短褐归乡舍，上毕租庸下婚嫁。横陂引水莳禾黍，高陆犁荒种桑柘。比邻毕出观夜场，老稚相呼作春社。鸡争舂米茅檐底，犬吠行人槿篱罅。数椽幸可传子孙，此地它年名陆村。藜羹一饱能世守，殊胜养牛并上尊。","dynasty":"宋代","title":"三山卜居今三十有三年矣屋陋甚而地有余数世"}
{"author":"陆游","content":"火云夕方收，草露秋已白。堂空灯欲翳，壁坏虫自啧。四顾寂无人，独立岸吾帻。穷通何足论，等是百年客。何能为一饱，半世出下策。布帆幸无恙，谁谓江海迮？","dynasty":"宋代","title":"夜意"}
{"author":"陆游","content":"迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。","dynasty":"宋代","tags":"古诗三百首，爱国，忧国忧民，同情","title":"秋夜将晓出篱门迎凉有感二首"}
{"author":"陆游","content":"东风吹雨送残春，冉冉年光次第新。君看枝头如许绿，争教桃李不成尘！","dynasty":"宋代","title":"晓雨"}
{"author":"陆游","content":"新春尚七日，小雨暗江城。茆檐夜点滴，已作春雨声。轻黄上柳枝，嬾绿抽菊萌；造物本何心，谁主此发生？颇疑重云外，斗杓已东倾。老至不可却，一尊忘浊清。","dynasty":"宋代","title":"十二月二十六夜听雨"}
{"author":"陆游","content":"学射山前宿雨收，篮舆咿轧自生愁。得闲何惜倾家酿，渐老真须秉烛游。道废尚书犹乞米，时来校尉亦封侯。自怜白首能豪在，车辙何因遍九州？","dynasty":"宋代","title":"学射道中感事"}
{"author":"陆游","content":"冠盖长安几番新，放翁只似向来贫。满窗红日价无敌，半榼新醅香动人。宴坐心光无蔽障，横眠踵息自清匀。世间不用询名字，身是无怀上古民。","dynasty":"宋代","title":"闭户二首其二"}
{"author":"陆游","content":"残菊一枝香未残，夜窗拈起百回看。过时只恐难相笑，我是三朝旧史官。","dynasty":"宋代","title":"残菊"}
{"author":"陆游","content":"一雨萧然洗睡昏，清晨屣履自开门。岂惟爽气生山袂，坐觉凉颸入发根。浦口鱼多来野鹤，林梢果熟下山猿。吾庐清绝君知否？钓雪寒江不足言。","dynasty":"宋代","title":"五月下旬大热晦日夜得雨明旦凉甚"}
{"author":"陆游","content":"雾雨天昏曀，陂湖地阻深。蔽空鸦作阵，暗路棘成林。有客风埃里，频年老病侵。梦魂来二竖，相法欠三壬。旧愤开孤剑，新愁感断砧。唐衢惟痛哭，庄舄正悲吟。瘦跨秋门马，寒生夜店衾。但思全旧璧，敢冀访遗簪？楼上苍茫眼，灯前破碎心。长谣倾浊酒，慷慨压层阴。","dynasty":"宋代","title":"冬日感兴十韵"}
{"author":"陆游","content":"西楼遗迹尚豪雄，锦绣笙箫在半空。万里因循成久客，一年容易又秋风。烛光低映珠螮廲，酒晕徐添玉颊红。归路迎凉更堪爱，廲诃池上月方中。","dynasty":"宋代","title":"宴西楼"}
{"author":"陆游","content":"江平风不生，镜面渺千里。轲峨万斛舟，远望一点耳。大孤江中央，四面峭插水。小孤特奇丽，丹翠凌云起。重楼邃殿神之家，帐中美人粲如花。游人徙倚栏干处，俊鹘横江东北去。","dynasty":"宋代","title":"观小孤山图"}
{"author":"陆游","content":"放臣不复望修门，身寄江头黄叶村。酒渴喜闻疏雨滴，梦回愁对一灯昏。河潼形胜宁终弃？周汉规模要细论。自恨不如云际雁，南来犹得过中原。","dynasty":"宋代","title":"枕上偶成"}
{"author":"陆游","content":"天公择地养衰残，著向桑村麦野间。晓色入帘初滉漾，幽禽窥户已间关。酒徒散去稀中圣，诗思衰来媿小山。一炷沉烟北窗底，曲肱卧看不胜闲。","dynasty":"宋代","title":"晨起"}
{"author":"陆游","content":"符离既班师，北讨意颇阑。志士虽有怀，开说常苦艰。诸将初北首，易水秋风寒。黄旗驰捷奏，雪夜夺榆关。","dynasty":"宋代","title":"出塞四首借用秦少游韵"}
{"author":"陆游","content":"身如蚕老已三眠，一茧何妨自裹缠。豆饭藜羹支永日，槿篱竹屋送余年。","dynasty":"宋代","title":"龟堂东窗戏弄笔墨偶得绝句"}
{"author":"陆游","content":"瓜垄从来几邵平？镜湖复有一玄英。今秋雨少烟波窄，堪笑沙鸥也败盟。","dynasty":"宋代","title":"湖水愈缩戏作"}
{"author":"陆游","content":"书生本愿致时康，自怪秋来疾在床。胸次岂无医国策，囊中幸有活人方。但知元气为根本，正使长生亦秕糠。竖子何劳一除扫，区区犹欲恃膏肓。","dynasty":"宋代","title":"小疾偶书"}
{"author":"陆游","content":"贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。","dynasty":"宋代","title":"杂书幽居事五首其四"}
{"author":"陆游","content":"一齿危将堕，双瞳久已昏。谋生赖蔬圃，养拙闭柴门。多病从来惯，虚名不足论。自怜馀一念，犹欲济元元。","dynasty":"宋代","title":"老叹"}
{"author":"陆游","content":"我本杞菊家，桑苎亦吾宗。种艺日成列，喜过万户封。今年夏雨足，不复忧螟虫。归耕殆有相，所愿天辄从。","dynasty":"宋代","title":"村舍杂书"}
{"author":"陆游","content":"萧条常闭爵罗门，点检朋侪几个存？吾道将为天下裂，此心难与俗人言。逢时尚可还三代，掩卷何由作九原。寄语龟城旧交道，新凉殊忆共清尊。","dynasty":"宋代","title":"离成都後却寄公寿子友德称"}
{"author":"陆游","content":"裴相功名冠四朝，许浑身世落渔樵。若论风月江山主，丁卯桥应胜午桥。","dynasty":"宋代","title":"读许浑诗"}
{"author":"陆游","content":"潮生东西津，雨暗上下塔。萧萧乱菰蒲，拍拍起凫鸭。吾船虽褊小，尚可著一榻。溪风吹醉颊，高枕堕纱陷。南山浮湿翠，偃蹇呼不答。安得青莲公，杰句为弹压。","dynasty":"宋代","title":"自东津泛舟至桐溪"}
{"author":"陆游","content":"洛阳春色擅中州，檀晕鞓红总胜流。憔悴剑南人不管，问渠情味似侬不？","dynasty":"宋代","title":"和谭德称送牡丹"}
{"author":"陆游","content":"春光何止二分空，寒食都无数日中。密叶成阴花寂寂，旧巢添土燕匆匆。纸鸢收线愁风恶，秧马掀泥喜雨蒙。堪叹今年衰更甚，苍颜纵醉不成红。","dynasty":"宋代","title":"山园杂咏"}
{"author":"陆游","content":"喜事诸公尚见存，尺书时到爵罗门。已邀风月成三友，聊对湖山倒百尊。醉墨淋漓动高壁，狂歌悲壮落前村。悠然睡起西窗黑，一点青灯又断魂。","dynasty":"宋代","title":"辛丑十月诸公馈酒偶及百榼戏题长句"}
{"author":"陆游","content":"黄金篆书扁朱门，夹道巨竹屯苍云。崖岭划若天地分，千柱耽耽压其垠。缨冠肃谒丈人君，广殿空庭吹宝熏。摩挲画墙手为皲，异哉山夔与土羵。物怪齾齾冠丘坟，仙人佩玉杂帨＊。手整貂冠最不群，欲去不忍恨日曛。道翁采药昼夜勤，松根茯苓获兼斤。人芝植立强骨筋，狗杞群吠声狺狺。山炉小甄吹幽芬，朱颜不饮常自醺。我亦宿诵五千文，一念之差堕世纷。逝将从翁走如麋，隐书秘诀何由闻？","dynasty":"宋代","title":"丈人观"}
{"author":"陆游","content":"城郭迎龙鼓吹喧，甘膏三夕慰黎元。草荒常日经行路，水到前村旧涨痕。黄犊尽耕稀旷土，绿苗无际接旁村。家家足食山无盗，安枕何劳夜闭门？","dynasty":"宋代","title":"五月得雨稻苗尽立"}
{"author":"陆游","content":"霜有连甍白，林无一叶青。纸衾围栗烈，风响送东丁。酒尽尊余滴，灰深火拨星。蓬窗了无事，默坐养黄庭。","dynasty":"宋代","title":"霜晓"}
{"author":"陆游","content":"画檐急雨倾高秋，夜投丈室灯幽幽。耆年拥毳雪满头，拂拭床敷邀我留。雏猊戏掷香出喉，蓬蓬结成苍玉球。蛮童揭帘侍者忧，触散香烟当罚油。","dynasty":"宋代","title":"九月十八日夜梦避雨叩一僧院有老宿年八十许"}
{"author":"陆游","content":"身愈龙钟发愈稀，流年冉冉迫残晖。读书十纸勤虽在，上树千回事已非。仗马曾鸣宜取斥，牧羝虽乳亦忘归。馀生自笑知何似，万里辽天老令威。","dynasty":"宋代","title":"庵中独居感怀三首其一"}
{"author":"陆游","content":"松枝代如意，綀布制单衣。出每沾晨露，归当送夕晖。野花当路发，沙鸟背人飞。到舍灯初上，茅檐闻踏机。","dynasty":"宋代","title":"出近村晚归"}
{"author":"陆游","content":"往岁著朝衫，晨起事如汇。告归卧孤村，枯淡有余味。闭门绝外慕，自谓真富贵。萧然毕吾生，地下亦增气。里翁恋儿女，小疾辄忧畏。惟穷可赊死，我在君亦未。","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"岁晚霜风正怒号，荒村败屋拥藜蒿。穷犹可勉圣贤事，老岂遽忘铅椠劳。从宦虽如棋已决，治经窃比茧初缫。闭门养气渊源在，未敢摧伤学楚骚。","dynasty":"宋代","title":"岁晚"}
{"author":"陆游","content":"小筑精庐剡曲傍，枵然蝉腹与龟肠。酒钱觅处无司业，斋日多来似太常。云碓旋舂菰米滑，风炉亲候药苗香。明年更入南山去，要试囊中服玉方。","dynasty":"宋代","title":"累日无酒亦不肉食戏作此诗"}
{"author":"陆游","content":"出郭四十里，孟冬天尚和。风生帆力健，木落月明多。小市人声散，长桥炬火过。吾生几来往，抚枕独悲歌。","dynasty":"宋代","title":"小江"}
{"author":"陆游","content":"开岁多休暇，官身亦暂闲。楼台先昼永，花柳向春悭。啼鸟随游辔，和风惬醉颜。更怜归路好，破墨数峰山。","dynasty":"宋代","title":"正月五日出郊至金石台"}
{"author":"陆游","content":"一灯如萤雨潺潺，老夫读书蓬户间；但与古人对生面，那恨镜里凋朱颜。功名本来我辈事，人自蹭蹬天何悭？君看病骥瘦露骨，不思仗下思天山。","dynasty":"宋代","title":"雨夜读书"}
{"author":"陆游","content":"华表又千年，谁记驾云孤鹤。回首旧曾游处，但山川城郭。纷纷车马满人间，尘土污芒屩。且访葛仙丹井，看岩花开落。","dynasty":"宋代","title":"好事近·华表又千年"}
{"author":"陆游","content":"畏涂历尽百年中，老卧穷阎一秃翁，衣杵凄凉常带月，井桐零落不禁风。空文久悔雕虫技，大学方施习射功。万一死前能少进，九原犹可见先公。","dynasty":"宋代","title":"秋感"}
{"author":"陆游","content":"风雨鸡喔喔，雪霜柏森森。独居虽无友，二物感我深。","dynasty":"宋代","title":"杂兴"}
{"author":"陆游","content":"鹅儿草绿侵行路，帔子花明照屋除。处处乞浆俱得酒，杖头何恨一钱无？","dynasty":"宋代","title":"春晚村居杂赋绝句"}
{"author":"陆游","content":"昔我变姓名，钓鱼散花洲，有船不用楫，江急听自流。即今客锦城，醉过百花楼，天风吹笋舆，快若凌空游。月露浩无际，指点隘九州。君看尘土中，颇有此乐不？题诗碧玉简，飞僊相答酬。酒醒堕何处？楼台海山秋。","dynasty":"宋代","title":"大醉归南禅弄影月下有作"}
{"author":"陆游","content":"俗学方哗世，遗经寖已微。斯文未云丧，吾道岂其非。拔本宁余力，迷途幸识归。新凉起衰疾，灯火耿郊扉。","dynasty":"宋代","title":"书感"}
{"author":"陆游","content":"裴相功名冠四朝，许浑身世落渔樵。若论风月江山主，丁卯桥应胜午桥。","dynasty":"宋代","title":"读许浑诗"}
{"author":"陆游","content":"雪晴萧散曳筇枝，小坞寻梅正及时。临水登山一年恨，十分说似要渠知。","dynasty":"宋代","title":"雪後寻梅偶得绝句十首"}
{"author":"陆游","content":"平生本清净，垂老更萧然。已罢客载酒，亦无僧说禅。空庭朝下鹊，密树晚鸣蝉。长日君无厌，新秋近眼边。","dynasty":"宋代","title":"夏日独居"}
{"author":"陆游","content":"束带接一客，伸纸报一书。未为甚疲劳，已觉不枝梧。惟有袖手坐，俨然如斋居。尚惧精神衰，药石以自扶。","dynasty":"宋代","title":"书警"}
{"author":"陆游","content":"鼓乐弦歌万二千，天魔剩欲破幽禅。道人袖手心如水，一点纱灯夜悄然。","dynasty":"宋代","title":"宴坐"}
{"author":"陆游","content":"老至衰滋剧，秋高病尚侵。坐看儿学字，卧听客弹琴。囷满雀方斗，栖寒鸡欲瘖。世情元自嬾，不是事违心。","dynasty":"宋代","title":"闲趣"}
{"author":"陆游","content":"平生百无能，一嬾每自喜。胡为八年间，逐食走万里。身如盘汞转，人似炉丹死。事君未免媿，富贵不如已。雨余古驿凉，昼寐无错履。澹然得高卧，睡思极清美。心平了无梦，惊魇何自起。尚嫌漆园蝶，肯作南柯螘！斜阳生木影，龙蛇满窗纸。煎茶傥已熟，一笑问童子。","dynasty":"宋代","title":"眉州驿舍睡起"}
{"author":"陆游","content":"暮暮过渡头，旦旦走堤上。舟人与关吏，见熟识颜状。痴顽久不去，常恐遭诮让。昨日倒樯干，今日联百丈。买薪备雨雪，储米满瓶盎。明当遂去此，障袂先侧望。即日孟冬月，波涛幸非壮。潦收出奇石，雾卷见叠嶂。地嶮多崎岖，峡束少平旷。从来乐山水，临老愈跌宕。皇天怜其狂，择地令自放。山花白似雪，江水绿於酿。竹枝本楚些，妙句寄凄怆。何当出清诗，千古续遗唱。","dynasty":"宋代","title":"将离江陵"}
{"author":"陆游","content":"城角传三弄，桑村喜独归。雨多萤满野，径狭露沾衣。食俭盐醯薄，年衰气力微。青灯对儿女，抚事一歔欷。","dynasty":"宋代","title":"夜归"}
{"author":"陆游","content":"云液初篘小瓮香，风漪乍展北窗凉。巢乾燕乳虫供哺，花过蜂闲蜜满房。闭户不知春已去，钞书但觉日方长。所嗟诗思年来减，虚负奚奴古锦囊。","dynasty":"宋代","title":"初夏闲居"}
{"author":"陆游","content":"睡美精神足，心空忿欲轻。读书无定课，饮酒不成酲。日日东轩坐，时时北渚行。最奇乌桕下，侧帽听秋莺。","dynasty":"宋代","title":"闲思"}
{"author":"陆游","content":"危阁闻铃驮，湍流见磑船。汲江人负盎，骑马客蒙毡。梨美来秦地，橙香接楚天。痴顽殊耐事，随处一欣然。","dynasty":"宋代","title":"栈路书事"}
{"author":"陆游","content":"野水明窗几，通渠绕屋流。鹭冲烟织素，鱼避月沉钩。草闹蚊虻市，林昏蝙蝠秋。开怀觉清旷，万象入冥搜。","dynasty":"宋代","title":"闲居七首其五"}
{"author":"陆游","content":"微风翻翻芋叶白，落日漠漠稻花香。出门纵辔何所诣，万里桥南追晚凉。","dynasty":"宋代","title":"杂咏"}
{"author":"陆游","content":"欲舆梅为友，常忧不称渠。从今断火食，饮水读僊书。","dynasty":"宋代","title":"梅花"}
{"author":"陆游","content":"客途孤愤只君知，不作儿曹怨别离。报国虽思包马革，爱身未忍价羊皮。呼鹰小猎新霜後，弹剑长歌夜雨时。感慨却愁伤壮志，倒瓶浊酒洗余悲。","dynasty":"宋代","title":"猎罢夜饮示独孤生"}
{"author":"陆游","content":"瘦尽腰围不为诗，良辰流落自成衰。也知客里偏多感，谁料天涯有许悲。汉塞角残人不寐，渭城歌罢客将离。故应未抵闻猿恨，况是巫山庙里时。","dynasty":"宋代","title":"闻猿"}
{"author":"陆游","content":"家家绩火夜深明，处处新畲雨後耕。常媿老身无一事，地垆坚坐听风声。","dynasty":"宋代","title":"夜坐"}
{"author":"陆游","content":"茅舍晨鸡复暝鸦，暮年别自是生涯，贪眠久已遗人事，对酒犹能惜物华。出有儿孙持几杖，归从邻曲话桑麻。日长亦莫憎春困，小灶何妨自煮茶。","dynasty":"宋代","title":"茅舍"}
{"author":"陆游","content":"儒生安义命，所遇委之天。用可重九鼎，穷宁直一钱？虽云发种种，未害腹便便。高卧茅檐下，羹藜法不传。","dynasty":"宋代","title":"儒生"}
{"author":"陆游","content":"晨起梳头嬾，披衣立草堂。雾昏全隐树，气暖不成霜。滩急回鱼队，天低衬雁行。新春犹一月，已觉日微长。","dynasty":"宋代","title":"晨起"}
{"author":"陆游","content":"贫中得味如餐蔗，语下明人似到乡。对客欲谈浑忘却，笑呼童子替烧香。","dynasty":"宋代","title":"杂题"}
{"author":"陆游","content":"左史倚相读皇坟，学者尚得窥全浑。孰为武成二三策，宁取道德五千言。巢居结绳事益远，浇淳散朴忍复论？安得深山老不死，坐待古俗还羲轩！","dynasty":"宋代","title":"读老子有感"}
{"author":"陆游","content":"浪中鼞鞳雨声寒，孤梦初回烛半残。甲子一周胡未灭，关山还带泪痕看。","dynasty":"宋代","title":"舟中感怀三绝句呈太傅相公兼简岳大用郎中"}
{"author":"陆游","content":"猿叫舖前雪欲作，鬼门关头路正恶。泥深三尺马蹄弱，霜厚一寸客衣薄。朝行过栈暮渡笮，夜投破驿火煜爚。人生但要无媿怍，万里窜身元不错。","dynasty":"宋代","title":"书驿壁"}
{"author":"陆游","content":"古寺闲房闭寂寥，几年耽酒负公朝。青山是处可埋骨，白发向人羞折腰。末路自悲终老蜀，少年常愿从征辽。醉来挟箭西郊去，极目寒芜雉兔骄。","dynasty":"宋代","title":"醉中出西门偶书"}
{"author":"陆游","content":"天下有广居，非阿房建章，宾饯日及月，阖辟阴与阳。山川坦然平，何者为藩墙，孔公暨瞿聃，同坐此道场。哀哉世日隘，肝胆分界疆，蹙缩战蜗角，崎岖走羊肠。周先早得道，所证非复常。小室古城隅，宛如野僧房，能容人天众，杂沓来烧香，三万二千人，各据狮子床。实际正如此，切忌错商量。须弥芥子话，今夕当举扬。","dynasty":"宋代","title":"周元吉蟠室诗"}
{"author":"陆游","content":"东冈竹千竿，大者围过尺，微风生其间，萧萧戛寒碧。我闲适一到，散发坐磐石。万事不累心，清啸遂至夕。此君本傲世，独我有夙昔。老惰恐作疏，时来寓琴弈。","dynasty":"宋代","title":"东冈"}
{"author":"陆游","content":"孤舟清晓下溪滩，为访梅花不怕寒。忽有一枝横竹外，醉中推起短篷看。","dynasty":"宋代","title":"题剡溪莹上人梅花小轴"}
{"author":"陆游","content":"寿居福之首，贫为士之常。造物赋我贫，乃以寿见偿。处常而受福，每恐不得当。掬涧以沃渴，屑柏以为粮；虽云未免饥，何至死道傍。犹胜辽东丁，化鹤还故乡。","dynasty":"宋代","title":"贫歌"}
{"author":"陆游","content":"旋炊香稻煮新菰，饭饱逍遥乐有馀。茶味森森留齿颊，香烟𩡏𩡏著图书。毛皮尚在宁知我，鳞甲深藏莫问渠。赖有邻翁差耐久，雨畦频唤共携锄。","dynasty":"宋代","title":"饭罢忽邻父来过戏作"}
{"author":"陆游","content":"海山山下百馀家，垣屋参差一带斜。我欲往寻疑路断，试沿流水觅桃花。","dynasty":"宋代","title":"冬晴与子坦子聿游湖上六首其四"}
{"author":"陆游","content":"衰发不胜簪，驰驱岂复堪。客魂迷剑外，归思满天南。江路滩声壮，云停雪意酣。空怀小丛碧，细酌破吴柑。","dynasty":"宋代","title":"郫县道中思故里"}
{"author":"陆游","content":"藩篱处处蔓牵牛，薏苡丛深稗穗抽。只道物生常茂遂，一宵风雨又成秋。","dynasty":"宋代","title":"夜雨"}
{"author":"陆游","content":"中岁远游踰剑阁，青衫误入征西幙。南沮水边秋射虎，大散关头夜闻角。画策虽工不见用，悲吒那复从军乐。鸣呼！人生难料老更穷，麦野桑村白发翁。","dynasty":"宋代","title":"三山杜门作歌"}
{"author":"陆游","content":"忆昔初辞鵷鹭行，慨然誓墓老耕桑。蓼汀夜宿梦魂爽，梅坞暮归襟袖香。穷巷每多闲日月，小儿时诵古文章。吾侪穷死从来事，敢变胸中百链刚。","dynasty":"宋代","title":"岁暮书怀"}
{"author":"陆游","content":"羲和分职授人时，断自唐虞意可知。兽舞凤来馀事耳，西成东作要熙熙。","dynasty":"宋代","title":"杂兴六首其二"}
{"author":"陆游","content":"落叶窗前已作堆，地炉微火拨残灰。梦中无祟败蔬圃，饭後有歌夸芋魁。袅袅清笳催日晚，萧萧新雁带寒来。更宽十日可闲出，会挈一壶寻早梅。","dynasty":"宋代","title":"初冬"}
{"author":"陆游","content":"病境虽犹在，秋天已自清。闲思寻酒伴，嬾畏主诗盟。烟艇桐江去，篮舆剡县行。会心随处住，便足了余生。","dynasty":"宋代","title":"病中思出游"}
{"author":"陆游","content":"腰痛今朝愈，褰裳野兴长。黄鸦号乱筱，碧蝶绕枯桑。陂坏良畴废，村空旧路荒。十年逢九潦，谁与问苍苍！","dynasty":"宋代","title":"明日复得五字"}
{"author":"陆游","content":"家弊须微禄，年衰尚远游。未逃朋友责，更遣吏民羞。釆药思长往，传书却小留。微风入桐叶，分我一帘秋。","dynasty":"宋代","title":"自讼"}
{"author":"陆游","content":"茧纸藏昭陵，千载不复见。此本得其骨，殊胜兰亭面。","dynasty":"宋代","title":"跋冯氏兰亭"}
{"author":"陆游","content":"身世今如一老僧，病余残发雪鬅鬙。湖桑埭下渔舟雨，道树山前野店灯。涧水潺湲供洗钵，松风萧飒入行縢。世人欲觅何由得，觌面相逢唤不应。","dynasty":"宋代","title":"前诗感慨颇深犹吾前日之言也明日读而悔之乃"}
{"author":"陆游","content":"日薄霜清十月天，马蹄声里送流年。店当古路三叉处，山似孤云两角边。淹泊自悲穷不醒，衰残更著病相缠。榆关瀚海知何在，目送飞鸿入暮烟。","dynasty":"宋代","title":"西路口山店"}
{"author":"陆游","content":"仲夏苦郁蒸，既夕热未解。浴罢坐柴门，汲井痛扫洒。覆野天穹穹，垂地星磊磊；明河落无声，北斗低饮海。三更缺月升，草木尽光彩。渔舟在何许？断续闻欸乃。百忧集老境，坐叹双鬓改。谁能拥雕戈，遗虏何足醢！","dynasty":"宋代","title":"夜坐"}
{"author":"陆游","content":"上书又乞奉祠归，梦到湖边自叩扉。此去敢辞依马磨，向来真惯拥牛衣。致身途远年龄暮，报国心存气力微。誓墓那因一怀祖，人间处处是危机。","dynasty":"宋代","title":"上书乞祠"}
{"author":"陆游","content":"河湟使典珥左貂，曲江相君谢不朝。宫中玉环狐作妖，黠虏旁窥心已骄。天维欲绝地轴摇，有识凛凛忧宗祧。贺公托言师松乔，黄冠径归侣渔樵，老马立仗不自聊，去如鸾凤冲烟霄。倾都祖饯拥渭桥，贤哉大夫脱尘嚣，扬州渡江木兰桡，入东夜听钱塘潮。我来故祠竹萧萧，黄冠野服传生绡。词卑媿匪英琼瑶，空采苹藻奠桂椒。虚堂断香闭寂寥，遗魂零落何由招？","dynasty":"宋代","title":"题千秋观怀贺亭"}
{"author":"陆游","content":"浅醉微吟独倚阑，轻云淡月不多寒。悠然顾影成清啸，新制栟榈二寸冠。","dynasty":"宋代","title":"新制小冠"}
{"author":"陆游","content":"灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉。待从今须与，好花为主。","dynasty":"宋代","title":"真珠帘·灯前月下嬉游处"}
{"author":"陆游","content":"群山环一湖，湖水绿溶漾，微风掠窗过，亦解生细浪，余流浸翠麓，倒影写青嶂，自然出天工，岂复烦巧匠。病夫屏杯酌，不遣运酒舫；时时挹清泚，笔墨助豪宕。帖成龙蛇走，诗出雷雨壮。从今几砚旁，一扫蟾蜍样。","dynasty":"宋代","title":"砚湖并引"}
{"author":"陆游","content":"兀兀终年醉，空空四壁穷。那知双雪鬓，又度几秋风。高枕三峰老，深衣独乐翁。骑驴向何许，搢箠有蛮童。","dynasty":"宋代","title":"初秋四首其四"}
{"author":"陆游","content":"不解飞车越九州，青鞋处处为山留。百年未尽且作梦，三日闲行聊散愁。世上几经华表柱，尊前好在黑貂裘。龙泉幸是无人斸，莫露光芒上斗牛。","dynasty":"宋代","title":"东堂晨起有感"}
{"author":"陆游","content":"似病非病臂已瘳，当堕末堕齿难留。一杯藜粥吾所美，幸可自办不待求。既无啮骨犯曲礼，亦免祝鲠烦成周。形骸外物付悠悠，那将老境供闲愁！","dynasty":"宋代","title":"病齿"}
{"author":"陆游","content":"清风拂画帘，初日照素壁。花枝蝶小憩，草叶露时滴。房栊阒无人，沟水声激激。摩挲语枯筇，伴我住幽寂。","dynasty":"宋代","title":"晨入省中偶书"}
{"author":"陆游","content":"唐尧授人时，妙用均造化。我读七月诗，周室亦其亚。彼用治四海，我敛之一身。至理之所在，太山等微尘。鍊气以成真，岂复有它术。譬如尊六经，百氏当尽黜。","dynasty":"宋代","title":"书意三首其三"}
{"author":"陆游","content":"舂得香膻摘绿葵，县符急急不容炊。君王日御金华殿，谁诵周家七月诗？","dynasty":"宋代","title":"邻曲有未饭被追入郭者悯然有作"}
{"author":"陆游","content":"李侯不恨世卖友，陆子那须钱买山。出牧君当千里去，归耕我判一生闲。中原乱後儒风替，党禁兴来士气孱。复古主盟须老手，勉追庆历数公间。","dynasty":"宋代","title":"寄别李德远"}
{"author":"陆游","content":"贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。","dynasty":"宋代","title":"杂书幽居事"}
{"author":"陆游","content":"千里江山控上流，省郎怀绶去为州。才华故在诸公右，谈笑遥分圣主忧。月堕丽谯喧鼓角，雨余绿野遍锄耰。万家歌舞春风裹，秋浦如今不似秋。","dynasty":"宋代","title":"送韩立道守池州"}
{"author":"陆游","content":"夜榜孤舟掠岸行，村墟频过不知名。绕枝倦鹊寒无影，脱网奔鱼远有声。两纸忽惊残历尽，一杯聊慰旅怀情。还家自笑身犹健，又付生涯与短檠。","dynasty":"宋代","title":"冬夜舟中作"}
{"author":"陆游","content":"宦游再有江西役，南望庐陵每慨然。未见高楼出云雨，但惊妙语杂风烟。诸公何止元和盛，独我初非正始贤。笔力深知太辽绝，此诗它日勿同编。","dynasty":"宋代","title":"寄题太和陈诚之秀才远明楼"}
{"author":"陆游","content":"天公为我齿颊计，遣饫黄甘与丹荔；又怜狂眼老更狂，令看广陵芍药蜀海棠。周行万里逐所乐，天公於我元不薄。贵人不出长安城，宝带华缨真汝缚。乐哉今从石湖公，大度不计聋丞聋。夜宴新亭海棠底，红云倒吸玻璃锺。琵琶弦繁腰鼓急，盘凤舞衫香雾湿。春醪凸盏烛光摇，素月中天花影立。游人如云环玉帐，诗未落纸先传唱。此邦句律方一新，凤阁舍人今有样。","dynasty":"宋代","title":"锦亭"}
{"author":"陆游","content":"平郊漫漫觉天低，况复寒云结惨凄。老子方惊飞蛱蝶，群儿已说聚狻猊。中宵鸢堕频摧木，彻旦鸡瘖重压栖。只待新晴梅坞去，青鞋未怯踏春泥。","dynasty":"宋代","title":"雪"}
{"author":"陆游","content":"一树红梅已半残，破裘也复敌春寒。忍穷过日却差易，负媿终身良独难。活火静看茶鼎熟，清泉自注研池宽。人生乐处君知否？万事当从心所安。","dynasty":"宋代","title":"初春感事"}
{"author":"陆游","content":"沿溪得茅店，酒旗出柴荆。杖头钱已空，一醉何由成？主人语郑重，手把瓮面清，劝我姑小留，溪鱼亦可烹。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"安用移封向酒泉，醉乡只拟乞南园。更添小阁临滩石，一洗人间歌吹喧。","dynasty":"宋代","title":"南园四首"}
{"author":"陆游","content":"古郡巴蛮国，空山夏禹祠。鸦归暗庭柏，巫拜荐江蓠。草蔓青缘壁，苔痕紫满碑。欲归频怅望，回棹夕阳时。","dynasty":"宋代","title":"忠州禹庙"}
{"author":"陆游","content":"社酒真如粥面浓，朱颜顷刻换衰容。霜轻已觉树摇落，云起始知山叠重。梅市鱼归冲雨棹，宝林人定隔城钟。此翁大似游僧样，炉暖窗深又过冬。","dynasty":"宋代","title":"小饮罢行至湖塘而归"}
{"author":"陆游","content":"雪前雪後梅初动，街北街南酒易赊。身健不妨随处醉，有家未必胜无家。","dynasty":"宋代","title":"村饮"}
{"author":"陆游","content":"戢戢穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音？","dynasty":"宋代","title":"湖上笋盛出戏作长句"}
{"author":"陆游","content":"归卧元知作饿夫，宦游依旧是臞儒。免教妻子争粳秫，秋稼连云一棱无。","dynasty":"宋代","title":"戏作"}
{"author":"陆游","content":"已过西成赛庙期，家家下麦不容迟。夕阳遍野人归後，秋水生滩鹭集时。灵药不治怀抱恶，好诗空益鬓毛衰。从来未识苏司业，愁绝西风满酒旗。","dynasty":"宋代","title":"秋晚湖上"}
{"author":"陆游","content":"吏部朝回早，幽人病始苏。过门迂问讯，欹枕听传呼。缘瘦重裁帽，因衰学染须。投诗发公笑，试想此形模。","dynasty":"宋代","title":"谢李平叔郎中问疾"}
{"author":"陆游","content":"北渚露浓蘋叶老，南塘雨过藕花稀。新秋渐近蝉更急，残日已沉鸦未归。铜镜面颜无药驻，玉关勋业与心违。一蓑一笠生涯在，且醉苍苔旧钓矶。","dynasty":"宋代","title":"北渚"}
{"author":"陆游","content":"横草无功负主恩，一生强半卧衡门。蠹书身世元无憾，伏枥光阴不更论。春雨负薪兰渚市，秋风采药石帆村。更思旋籴场中麦，暖热尘埃老瓦盆。","dynasty":"宋代","title":"幽居"}
{"author":"陆游","content":"湘湖烟雨长莼丝。菰米新炊滑上匙。云散后，月斜时。潮落舟横醉不知。","dynasty":"宋代","title":"朝中措"}
{"author":"陆游","content":"霁色澄鲜已断梅，江郊隐隐尚轻雷。层峦正对孤城落，健席遥看大艑来。幼妇髻鬟簪早稻，近村坊店卖新醅。吾行在处皆诗本，锦段虽残试剪裁。","dynasty":"宋代","title":"梅雨初晴迓客东郊"}
{"author":"陆游","content":"翦韭腌荠粟作浆，新炊麦饭满村香。先生醉後骑黄犊，北陌东阡看戏场。","dynasty":"宋代","title":"初夏"}
{"author":"陆游","content":"江路云低糁玉尘，暗香初探一枝新。平生不喜凡桃李，看了梅花睡过春。","dynasty":"宋代","title":"探梅"}
{"author":"陆游","content":"呼童按摩罢，倚壁久伸余。棋局可忘老，鸟声能起予。扫檐怜罥蝶，投饵出潜鱼。向晚明窗下，还来读旧书。","dynasty":"宋代","title":"闲中作"}
{"author":"陆游","content":"阴阴山木合，幽处著柴荆。喧中有静意，水车终日鸣。","dynasty":"宋代","title":"题柴言山水"}
{"author":"陆游","content":"公府还家鬓未秋，镜湖南畔决归休。读书精舍岂轻出，采药名山成远游。白堕兴来犹小醉，青精材足更何求。俗间毁誉惟堪笑，常隘韩公咎斗牛。","dynasty":"宋代","title":"岁晚怀镜湖旧隐慨然有作"}
{"author":"陆游","content":"生理嗟弥薄，吾居久未完。蝶飞窗纸碎，龟坼壁泥乾。小雨牛栏洷，微霜碓舍寒。晚禾虫独少，邻里共相宽。","dynasty":"宋代","title":"村舍"}
{"author":"陆游","content":"落日溪边杖白头，破裘不补冷飕飕。戆愚酷信纸上语，老病犹先天下忧。末俗陵迟稀独立，斯文崩坏欲横流。绍兴人物嗟谁在？空记当年接俊游。","dynasty":"宋代","title":"溪上作"}
{"author":"陆游","content":"老翁垂七十，其实似童儿。山果啼呼觅，乡傩喜笑随。群嬉累瓦塔，独立照盆池。更挟残书读，浑如上学时。","dynasty":"宋代","title":"书适"}
{"author":"陆游","content":"雨来猛打窗，灯暗犹照壁。老人耿不寐，抚事悲夙昔。风生桔柏渡，马病金牛驿。袅枝猿下饮，登树熊自掷。危巢窥鹘栖，深雪见虎迹。至今清夜梦，犹想嶓山碧。废弃谢功名，老疾辍行役。赋诗虽不工，聊用慰今夕。","dynasty":"宋代","title":"雨夜感旧"}
{"author":"陆游","content":"委顺天知我，经营鬼笑人。定知穷至死，敢恨病经旬。爱酒陶元亮，还乡贺季真。扁舟吾事毕，遗世亦遗身。","dynasty":"宋代","title":"书意"}
{"author":"陆游","content":"栖鸡未旦鸣，粒食固宜报。林鸟何预人，哓哓欲谁告？","dynasty":"宋代","title":"杂兴"}
{"author":"陆游","content":"疾病当治本，神医古难遭。哀哉有限身，日与利欲鏖。大嚼徒为贪，刻饮岂足豪。淡薄以养寿，亦非慕名高。","dynasty":"宋代","title":"家居自戒"}
{"author":"陆游","content":"天津桥上醉骑驴，一锦囊诗一束书。作客况当多病後，还家已过暮春初。泥深村巷人谁顾，草满园畦手自鉏。不为衰迟思屏迹，此心元向利名疏。","dynasty":"宋代","title":"还家"}
{"author":"陆游","content":"今夕复何夕，素月流清辉，徘徊入我堂，化作白玉墀。栖鸟满高树，空庭结烟霏。可怜如许景，早眠人不知。我幸与周旋，一醉那得辞。整我接篱巾，斟我翡翠卮。清愁不可耐，三嗅梅花枝。","dynasty":"宋代","title":"中夜对月小酌客愁"}
{"author":"陆游","content":"鱼鼓声中白氎巾，南山笋蕨一番新。长安不是无卿相，林下平津独可人。","dynasty":"宋代","title":"仗锡平老具舟车迎前天衣印老印悉遣还策杖访之作二绝句奉送兼简平其二"}
{"author":"陆游","content":"扶病寻溪友，忘忧泛钓槎。渚寒无宿鹭，月白有啼鸦。败壁青灯暗，幽窗稚子哗。无生未暇说，且复议桑麻。","dynasty":"宋代","title":"小舟晚归"}
{"author":"陆游","content":"重阳未见一枝菊，它日菊开生我愁。高兴亭中香满把，令人北望忆梁州。","dynasty":"宋代","title":"重九无菊有感"}
{"author":"陆游","content":"忧身如忧国，畏病如畏乱；此身虽幸健，敢作无事看？祸福在呼吸，恐惧兼寝饭。人所忽不省，我思尝熟烂。夜卧不安席，晨起宁待旦？虽云亲药石，得失每参半。人情喜一快，往往触剽悍。收功宁使迟，覆败不可玩。","dynasty":"宋代","title":"病戒"}
{"author":"陆游","content":"岁秋固多雨，每恨不及时。黄麈蔽赤日，苗槁已不迟。踏车声如雷，力尽真何为！天岂不念民，云族风散之。穷民守稼泣，便恐化棘茨；妻子不望活，所惧尊老饥。我愿上天仁，顾哀民语悲；鞭龙起风霆，尚继丰年诗。","dynasty":"宋代","title":"闵雨"}
{"author":"陆游","content":"秋夜坐东窗，残雨时一滴。四壁无人声，心境两虚寂。吾方游物初，超然谢形役。一毫傥未尽，何往非勍敌。","dynasty":"宋代","title":"秋日遣怀"}
{"author":"陆游","content":"白盐赤甲天下雄，拔地突兀摩苍穹，凛然猛士抚长剑，空有豪健无雍容，不令气象少渟滀，常恨天地无全功。今朝忽悟始叹息，妙处元在烟雨中，大阴杀气横惨澹，元化变态含空蒙，正如奇材遇事见，平日乃与常人同。安得朱楼高百尺，看此疾雨吹横风。","dynasty":"宋代","title":"风雨中望峡口诸山奇甚戏作短歌"}
{"author":"陆游","content":"衣上空嗟京洛尘，故交半作白头新。众中初得见吾子，东观已疑无若人。仗马极知非久斥，沙鸥要是孰能驯？两章英妙同时到，赵壹囊中却未贫。","dynasty":"宋代","title":"次韵郑盱眙见寄并简其甥刘君"}
{"author":"陆游","content":"天公大度一何奇，养此无能老白痴。宿疾闲愁俱扫尽，美餐甘寝更无时。蛙鸣庭草何曾问，水半门扉亦不知。道似婴儿犹有恨，小轩风月独哦诗。","dynasty":"宋代","title":"自嘲"}
{"author":"陆游","content":"懒随年少爱花狂，且伴群儿斗草忙。行遍山南山北路，归时新月浸横塘。","dynasty":"宋代","title":"蔬圃绝句七首其七"}
{"author":"陆游","content":"佩玉珊珊谒众真，竟烦一雪慰疲民。未看舞鹤随飞盖，先喜飘花集拜茵。耕垄土膏千耦出，市楼酒贱万家春。使君老去悲才尽，诗句难追节物新。","dynasty":"宋代","title":"立春前四日谢雪方拜天庆庭中雪复作"}
{"author":"陆游","content":"乌巾白紵蹋京尘，瑶树琼林照路人。西省归来名盖代，两行墨危尚如新。","dynasty":"宋代","title":"丫头岩见周洪道以进士入都日题字"}
{"author":"陆游","content":"幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。","dynasty":"宋代","tags":"秋天，登楼，抒怀，爱国，壮志","title":"秋晚登城北楼"}
{"author":"陆游","content":"远接商周祚最长，北盟齐晋势争强。章华歌舞终萧瑟，云梦风烟旧莽苍。草合故宫惟雁起，盗穿荒冢有狐藏。离骚未尽灵均恨，志士千秋泪满裳。荆州十月早梅春，徂岁真同下阪轮。天地何心穷壮士，江湖从古著羁臣。淋漓痛饮长亭暮，慷慨悲歌白发新。欲吊章华无处问，废城霜露湿荆榛。","dynasty":"宋代","tags":"怀古，感慨，国家","title":"哀郢二首"}
{"author":"陆游","content":"初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。","dynasty":"宋代","tags":"送别，写景，忧国","title":"送七兄赴扬州帅幕"}
{"author":"陆游","content":"早岁入皇州。尊酒相逢尽胜流。三十年来真一梦，堪愁。客路萧萧两鬓秋。蓬峤偶重游。不待人嘲我自羞。看镜倚楼俱已矣，扁舟。月笛烟蓑万事休。","dynasty":"宋代","title":"南乡子"}
{"author":"陆游","content":"宝钗楼上妆梳晚，懒上秋千。闲拨沈烟。金缕衣宽睡髻偏。鳞鸿不寄辽东信，又是经年。弹泪花前。愁入春见十四弦。","dynasty":"宋代","tags":"婉约，写人，相思","title":"采桑子·宝钗楼上妆梳晚"}
{"author":"陆游","content":"棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。","dynasty":"宋代","tags":"农村，记事，忧国忧民","title":"二月二十四日作"}
{"author":"陆游","content":"成都城南有蜀王旧苑，尤多梅，皆二百余年古木。斜阳废苑朱门闭，吊兴亡、遗恨泪痕里。淡淡宫梅，也依然、点酥剪水。凝愁处，似忆宣华旧事。行人别有凄凉意，折幽香、谁与寄千里。伫立江皋，杳难逢、陇头归骑。音尘远，楚天危楼独倚。","dynasty":"宋代","tags":"婉约，梅花，怀古","title":"月上海棠·斜阳废苑朱门闭"}
{"author":"陆游","content":"鸠雨催成新绿，燕泥收尽残红。春光还与美人同。论心空眷眷，分袂却匆匆。只道真情易写，那知怨句难工。水流云散各西东。半廊花院月，一帽柳桥风。","dynasty":"宋代","title":"临江仙（离果州作）"}
{"author":"陆游","content":"看破空花尘世，放轻昨梦浮名。蜡屐登山真率饮，筇杖穿林自在行。身闲心太平。料峭余寒犹力，廉纤细雨初晴。苔纸闲题溪上句，菱唱遥闻烟外声。与君同醉醒。","dynasty":"宋代","title":"破阵子"}
{"author":"陆游","content":"识破浮生虚妄。从人讥谤。此身恰似弄潮儿，曾过了、千重浪。且喜归来无恙。一壶春酿。雨蓑烟笠傍渔矶，应不是、封侯相。","dynasty":"宋代","title":"一落索"}
{"author":"陆游","content":"耿耿残灯夜未央，负墙闲对篆盘香。风号东北河冰合，月落西南竹影长。孤鹊欲栖频绕树，寒龟无息稳搘床。颓然坐睡那知晓，推户朝曦已满廊。","dynasty":"宋代","title":"夜坐"}
{"author":"陆游","content":"击壤林间送此生，欣欣东作到西成。泥深宿麦苗初长，叶落柔桑眼已生。枹鼓无声盗衰息，文书简出吏清平。西游携得蹲鸱种，且共山家玉糁羹。","dynasty":"宋代","title":"病中杂咏十首"}
{"author":"陆游","content":"千步球场爽气新，西山遥见碧嶙峋。令传雪岭蓬婆外，声震秦川渭水滨。旗脚倚风时弄影，马蹄经雨不沾尘。属櫜缚裤毋多恨，久矣儒冠误此身。","dynasty":"宋代","title":"成都大阅"}
{"author":"陆游","content":"君子尚大节，又甚恶不情，鲁连故可人，用意终近名。千载高夷齐，采薇忘其生，周公述易象，所以贵幽贞。去圣虽已远，江左见渊明；我读饮酒诗，朱弦有遗声。杂兴又此身漂荡等流槎，陋巷无心长草莱，柴门偶自不曾开。余龄渐迫诸孙长，徂岁将穷积雪来。旦欲燎衣无宿烬，暮思赬颊但空罍。孰知自有忘忧处，遶坐新书正作堆。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"送了春归又送秋，人间随处寄悠悠。百年此际成遗老，万里当时赋远游。笔力日衰惭阵马，江天岁晚狎冥鸥。清狂自笑无时歇，又犯新寒上市楼。","dynasty":"宋代","title":"戏题酒家壁"}
{"author":"陆游","content":"结队同秋获，连穑听夜舂。薄持聊共饱，热啜却烦供。炊玉吴粳美，浮蛆社酒浓。时平多乐事，莫厌数从容。","dynasty":"宋代","title":"邻饷"}
{"author":"陆游","content":"龙骨车鸣水入塘，雨来犹可望丰穰。老农爱犊行泥缓，幼妇忧蚕采叶忙。","dynasty":"宋代","title":"春晚即事"}
{"author":"陆游","content":"束书旧隐棋岩下，惯碾春风傲北窗。唤起口生尘土梦，赖君圭璧一双双。","dynasty":"宋代","title":"夜坐戏作"}
{"author":"陆游","content":"衰境遇白鸡，自分堕幽墟；造物偶见宽，俯仰复岁除。駸駸迫耄期，凛凛无根株，孰知尚坚顽，壮者有不如。铜瓶垂碧井，手自浸屠苏；松煤染兔颖，秉烛题桃符；登梯挂锺馗，祭灶分其余，僮奴叹我健，却立不敢扶。新春无五日，节物倾里闾。罗旛插纱帽，一醉当百壶。","dynasty":"宋代","title":"辛酉除夕"}
{"author":"陆游","content":"二杯兀兀复腾腾，服气烧丹总不能。借问生涯在何许，孤舟风雨伴渔灯。","dynasty":"宋代","title":"赠道友"}
{"author":"陆游","content":"椰子微躯有百穷，平生风际转枯蓬。岂知蝉腹龟肠后，更寄蜂房蚁穴中。学俭久判羹不糁，惮烦惟欲寐无聪。积书充栋元无用，聊复吟哦答候虫。","dynasty":"宋代","title":"居室甚隘而藏书颇富率终日不出户二首其二"}
{"author":"陆游","content":"山光染黛朝如湿，川气熔银暮不收。诗料满前谁领略，时时来倚水边楼。","dynasty":"宋代","title":"杂题"}
{"author":"陆游","content":"搅睡禽声晓傍檐，泥人花气午穿帘。懽情老去年年薄，困思春来日日添。","dynasty":"宋代","title":"春日杂兴"}
{"author":"陆游","content":"事来得失若山重，放下始知前日狂。一枝藜杖一壼酒，何处人间无醉乡？","dynasty":"宋代","title":"道室试笔"}
{"author":"陆游","content":"两两星躔九九车，天津笑我醉骑驴。床头正可著周易，架上何妨抽汉书。幸有古人同臭味，不嫌儿子似迂疏。颓然白发虽堪鄙，耐事禁愁却有余。","dynasty":"宋代","title":"读书"}
{"author":"陆游","content":"雨霁禽鱼乐，风生草木香。老惊时易失，闲觉日偏长。合合蛙何怒？翩翩蝶许忙！闭门真得计，切勿变轩昂。","dynasty":"宋代","title":"雨霁"}
{"author":"陆游","content":"莫言人世足悲伤，只为诗情合断肠。窗槛雨晴湖灩灩，郊墟烟重月茫茫。梅花调苦愁三弄，竹叶香清泥一觞。闭户终年嗟局促，不如新雁到衡湘。","dynasty":"宋代","title":"远兴"}
{"author":"陆游","content":"壮岁江湖去，还朝六十余。辈流俱已尽，勋业固知疏。遽走宁黔突，长闲祗荷锄。如今更何憾，终作爱吾庐。","dynasty":"宋代","title":"致仕後述怀"}
{"author":"陆游","content":"门无容车高，庭止旋马广。富贵固易耳，正恐卿惭长。时情竞脂韦，家法独肮脏。静处看纷纷，枯槔劳俯仰。","dynasty":"宋代","title":"和陈鲁山十诗以孟夏草木长遶屋树扶疏为韵"}
{"author":"陆游","content":"谋生安用苦区区？豆饭藜羹未遽无。若使天年犹合活，不妨自有谷於菟。","dynasty":"宋代","title":"庵中杂书"}
{"author":"陆游","content":"我游东村冲暮烟，断桥流水鸣溅溅。欲寻梅花作一笑，数枝忽到拄杖边。高标元合著山泽，绝艳岂复施丹铅。定知曾授餐玉法，不尔恐是淩波仙。锦江赋诗忽万里，蓬山把酒今三年。相逢风味宛如昨，人生何者非前缘？颇思取醉极清赏，杖头幸有百许钱。但判插破乌纱帽，莫记吹落黄金船。","dynasty":"宋代","title":"探梅"}
{"author":"陆游","content":"今年闰馀时令早，十月霜风吹客倒。老夫畏寒不出门，数步邻家迹如扫。此时陈子独何勇，饥僮瘦马长安道。绝知涵养与人别，吐气如虹失衰老。孟轲浩然正应尔，岂比区区养梨枣。万钟于子本何加，一官未免从人讨。世谁不达子独穷，熟念令人恶怀抱。石渠天禄正须才，往乞扬雄太玄草。","dynasty":"宋代","title":"寄陈伯予主簿"}
{"author":"陆游","content":"生草茨庐荆作扉，数家烟火自相依。大儿饲犊舍边去，小儿捕鱼溪口归。","dynasty":"宋代","title":"夜投山家"}
{"author":"陆游","content":"放船三家村，进棹十字港。云山互吞吐，水草遥莽苍。沙鸥下拍拍，野鹜浮两两。萧骚菰蒲中，小艇时来往。匡山如香炉，蓝水似车辋，梦魂不可到，于此寄遐想。瘦僧迎寺门，为我扫方丈，指似北窗凉，此味媿专享。我笑谢主人，聊可倚拄杖，吾庐已清绝，敢取鱼熊掌。","dynasty":"宋代","title":"游法云"}
{"author":"陆游","content":"年年烂醉万梅中，吸酒如鲸到手空。花欲过时常惜别，今年此别更匆匆。","dynasty":"宋代","title":"春初骤暄一夕梅尽开明日大风花落成积戏作"}
{"author":"陆游","content":"逆胡万里跨燕秦，志士悲歌泪满巾。未履胡肠涉胡血，一樽先醉范阳春。","dynasty":"宋代","title":"偶得北虏金泉酒小酌"}
{"author":"陆游","content":"溪烟漠漠弈棋轩，笕水潺潺种药园。医为疾平新扫迹，客知睡美罕敲门。谈余白拂悬床角，饮散空樽卧壁根。赐帛更蒙优老诏，此生何以报君恩？","dynasty":"宋代","title":"退居"}
{"author":"陆游","content":"西风吹叶满湖边，初换秋衣独慨然。白首有诗悲蜀道，清宵无梦到钧天。迂疏早不营三窟，流落今宁直一钱！把酒未妨余兴在，试凭丝管饯流年。","dynasty":"宋代","title":"秋思"}
{"author":"陆游","content":"终日颓然蠹简中，门前烟水浩无穷。百年等是一枯冢，四海应无雨放翁。栗玉长枝挑苦笋，胭脂小把翦防风。地偏日永闲无事，拟著珍蔬谱一通。","dynasty":"宋代","title":"初夏杂兴"}
{"author":"陆游","content":"乱插酴醾压帽偏，鹅黄酒色映觥船。醺然一枕虚堂睡，顿觉情怀似少年。","dynasty":"宋代","title":"对酒戏作二首其二"}
{"author":"陆游","content":"雪尽冰消敛积威，参差碧瓦带斜晖。土膏渐释人东作，天气初和雁北归。小阁金船尝腊酒，华堂银烛制春衣。关心虽有寻梅梦，冷蕊幽香事已非。","dynasty":"宋代","title":"初春晚晴"}
{"author":"陆游","content":"一身顶踵无非病，两饭齑盐亦阙供。正可清言学夷甫，不须豪气似元龙。","dynasty":"宋代","title":"杂书"}
{"author":"陆游","content":"江路疏篱已过清，月中霜冷若为情。不如折向金壶贮，画烛银灯看到明。","dynasty":"宋代","title":"看梅归马上戏作"}
{"author":"陆游","content":"俗缘已断宁容续，幽事虽多不厌增。折简迎医看病鹿，舂粳炊饭供游僧。","dynasty":"宋代","title":"初冬杂咏"}
{"author":"陆游","content":"窗户迎新燕，阶除集乳鸦。欲知春已暮，地上亦无花。","dynasty":"宋代","title":"春晚二首其一"}
{"author":"陆游","content":"群胡束手仗天亡，弃甲纵横满战场。雪上急追奔马迹，官军夜半入辽阳。","dynasty":"宋代","title":"雪中忽起从戎之兴戏作"}
{"author":"陆游","content":"青梅荐煮酒，绿树变鸣禽。处世已如客，伤春无复心。焚香惟默坐，曳杖亦幽寻。一日悠然过，深惭惜寸阴。","dynasty":"宋代","title":"春晚杂兴"}
{"author":"陆游","content":"拟拨残书出郭行，浮云忽已败春晴。穷阎今雨无车马，卧听深泥溅履声。","dynasty":"宋代","title":"上元后连数日小雨作寒戏作四首其四"}
{"author":"陆游","content":"薄酒亦陶然，偃蹇涧石侧。巾堕拄杖横，意象颇自得。青山受落日，忽作玻璃色。踌躇不忍去，下磴天已黑。","dynasty":"宋代","title":"山中晚兴"}
{"author":"陆游","content":"面骨峥嵘鬓雪新，承平版籍有遗民。心虽愿继无传学，力不能支已废身。开卷眼昏如隔雾，拥炉肺渴欲生尘。老庞亦有儿孙念，付与天公不问人。","dynasty":"宋代","title":"病中排闷"}
{"author":"陆游","content":"扇堕巾攲午梦回，鸣鸠又唤雨丝来。数行褚帖临窗学，一卷陶诗傍枕开。糠火就林煨苦笋，密罂沉井渍青梅。艾人行复巍然出，老大难堪节物催。","dynasty":"宋代","title":"初夏野兴三首其三"}
{"author":"陆游","content":"废陇荒陂浥浥耕，生无勋业死无名。衰颓日甚君休问，三十年前白发生。","dynasty":"宋代","title":"感旧"}
{"author":"陆游","content":"病起罢观书，袖手清夜永。四邻悄无语，灯火正凄冷。山童亦睡熟，汲水自煎茗，锵然辘轳声，百尺鸣古井，肺腑凛清寒，毛骨亦苏省。归来月满廊，惜踏疏梅影。","dynasty":"宋代","title":"夜汲井水煮茶"}
{"author":"陆游","content":"元戎十乘，出次高唐馆。归去旧鹓行，更何人、齐飞霄汉。瞿唐水落，惟是泪波深，催叠鼓，起牙樯，难锁长江断。春深鳌禁，红日宫砖暖。何处望音尘，黯消魂、层城飞观。人情见惯，不敢恨相忘，梅驿外，蓼滩边，只待除书看。","dynasty":"宋代","title":"蓦山溪（送伯礼）"}
{"author":"陆游","content":"家食身无役，耆年力未衰。寓欢那待酒，随意或成诗。穷达元非我，冤亲竟是谁？惟嗟见事晚，枉却鬓边丝。","dynasty":"宋代","title":"书适"}
{"author":"陆游","content":"六籍唯残圣道醇，中更秦火不成尘。华陀老黠徒惊俗，吾岂无书可活人！","dynasty":"宋代","title":"读华陀传"}
{"author":"陆游","content":"真人翳凤驾蛟龙，一念何曾与世同。不为行云求弭谤，那因治水欲论功。翱翔想见虚无里，毁誉谁知溷浊中。读尽旧碑成绝倒，书生惟惯谄王公。","dynasty":"宋代","title":"谒巫山庙两庑碑版甚众皆言神佐禹开峡之功而"}
{"author":"陆游","content":"燕子生雏梅子黄，断云残雨过林塘。孤舟正作笭箵梦，九陌难随褦襶忙。团扇兴来闲弄笔，寒泉漱罢独焚香。太平处处熏风好，不独宫中爱日长。","dynasty":"宋代","title":"夏日"}
{"author":"陆游","content":"丹凤楼头语未终，崎岖蜀道复相逢。太清宫阙俱煨烬，岂亦南来避贼锋？","dynasty":"宋代","title":"老君洞"}
{"author":"陆游","content":"翟公冷落客散去，萧尹谴死人所怜。输与桐君山下叟，一生散发醉江天。","dynasty":"宋代","title":"书感"}
{"author":"陆游","content":"一出修门又十年，辈流多已珥金蝉。衰如蠹叶秋先觉，愁似鳏鱼夜不眠。辇路疏槐迎驾处，苑城残日泛湖天。君恩未报身今老，徙倚危楼一泫然。","dynasty":"宋代","title":"晚登望云"}
{"author":"陆游","content":"月中疏影雪中香，只为无言更断肠。曾与诗翁定花品，一丘一壑过姚黄。","dynasty":"宋代","title":"梅花绝句"}
{"author":"陆游","content":"日日来寻坡上梅，枯槎忽见一枝开。广寒宫里长生药，医得冰魂雪魄回。","dynasty":"宋代","title":"北坡梅开久一株独不著花立春日放一枝戏作"}
{"author":"陆游","content":"春旱久闵雨，夏潦复望晴。米尽薪亦绝，涨水与阶平。山信得新粟，欣然听舂声。书生易满足，笔砚还施行。南风柱础乾，西照窗户明。雨其遂已乎？努力趣秋成。","dynasty":"宋代","title":"晚雨"}
{"author":"陆游","content":"身见高皇再造初，名场流辈略无余。旧书科斗才存空，薄业蜗牛仅有庐。迂士岂堪新贵使，少年自与老人疏。荒园寂寂堆霜叶，抱瓮何妨日灌蔬。","dynasty":"宋代","title":"老怀"}
{"author":"陆游","content":"微风吹碧海，细细生龙鳞，半醉骑一鹤，去谒青华君。归来天风急，吹我过缑山，锵然哦诗声，清晓落人间。人间仰视空浩浩，远孙白发尘中老。初见姬翁礼乐新，千九百年如电扫。","dynasty":"宋代","title":"步虚"}
{"author":"陆游","content":"十里西风吹帽裙，江城衣杵远犹闻。路如剑阁逢秋雨，山似炉峰锁暮云。原上老翁眠犊背，篱根小妇牧羊群。百钱且就村场醉，舌本醇醨莫苦分。","dynasty":"宋代","title":"以事至城南书触目"}
{"author":"陆游","content":"瞿昙起西域，老氏奋中州。谈理一家说，蠹民千载忧。横流当有自，独立岂相仇。垂世诗书在，儿童勿外求。","dynasty":"宋代","title":"秋夜纪怀"}
{"author":"陆游","content":"夜涉南沮水，朝过小益城。梯山天一握，度栈土微平。雨近秦云暗，霜高陇月明。至今孤梦里，喝马有遗声。","dynasty":"宋代","title":"感旧"}
{"author":"陆游","content":"晨粥半茶碗，秋衣一布裘。酒惟诗里见，山向梦中游。卜繇儿能测，药方僧为求。重阳无半月，尚泥菊花不。","dynasty":"宋代","title":"病小减复作三首其三"}
{"author":"陆游","content":"禹祠行乐盛年年，绣毂争先罨画船。十里烟波明月夜，万人歌吹早莺天。花如上苑常成市，酒似新丰不直钱。老子未须悲白发，黄公垆下且闲眠。","dynasty":"宋代","title":"故山"}
{"author":"陆游","content":"初见天窗一点明，旋看晓色到檐楹。衾裯温暖留残梦，鸟雀呼鸣报快晴。虽喜心随年愈老，却愁事与日俱生。平川漫漫烟芜绿，筋力犹堪给耦耕。","dynasty":"宋代","title":"春晓"}
{"author":"陆游","content":"士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。","dynasty":"宋代","title":"壮士吟次唐人韵"}
{"author":"陆游","content":"老夫闭门衰疾婴，小儿适有南山行，一奴入市暮未返，愔愔不闻鸟雀鸣。地炉火死冻脚硬，欲作薄粥愁空枪。平生遣日赖诗句，久矣无复吟哦声。但余一点真正念，照了万象犹精明。欲论此事向何许，众中倘遇千人英？","dynasty":"宋代","title":"独处"}
{"author":"陆游","content":"鸟道经行稳，巢居卧起宽。鹿衣裁短褐，龟屋制危冠。旧慕嵇中散，今师靖长官。蛟龙云雨上，未必胜泥蟠。","dynasty":"宋代","title":"书屋壁"}
{"author":"陆游","content":"参云气压葛陂龙，跨海来扶笠泽翁。八十尚思行脚在，与君处处现神通。","dynasty":"宋代","title":"占城棕竹拄杖"}
{"author":"陆游","content":"我性本迂疏，养生又无术，忧患自外至，疾病由中出。屏居绝造请，冀补东隅失。今观世间事，如僧视沐栉。闲身岭上云，睡味蜂房蜜，惟思茅檐下，一席卧朝日。","dynasty":"宋代","title":"书嬾"}
{"author":"陆游","content":"乌帽围宽带眼移，闭门惯忍日长饥。文章虽媿声名误，志节宁随血气衰？天地无私非困我，圣贤可学有余师。短檠正叹经时别，凉入郊墟喜可知。","dynasty":"宋代","title":"新凉书怀"}
{"author":"陆游","content":"枭呼作人声，月出如野烧。推枕中夜起，残灯尚余照。难从公荣饮，独效孙登啸。八十推不僵，平昔岂所料。空廊病马卧，枯草老牛噍。明朝语俗人，与汝不同调。","dynasty":"宋代","title":"夜兴"}
{"author":"陆游","content":"人生天壤间，出处本异趣。释耒入市朝，徒失邯郸步。昔人亦有言，刻足以适屦。柰何不自反，忽已迫霜露？我躬尚不阅，况为子孙虑。岁晚故山寒，地炉可煨芋。","dynasty":"宋代","title":"读何斯举黄州秋居杂咏次其韵"}
{"author":"陆游","content":"客途幽梦苦凄凄，满眼山川意却迷。条华朝驱云外骑，河潼夜听月中鸡。","dynasty":"宋代","title":"梦游"}
{"author":"陆游","content":"经冬少雨雪，所至苦水涸。园蔬叶多蠹，山步船半阁。入春一再雨，喜气满墟落。又闻湖边路，已破小桃萼。一尊傥可携，父子自酬酢。","dynasty":"宋代","title":"初春纪事"}
{"author":"陆游","content":"忆昔从戎出渭滨，壼浆马道泣遗民。夜栖高冢占星象，昼上巢车望虏尘。共道功名方迫逐，岂知老病只逡巡。灯前抚卷空流涕，何限人间失意人！","dynasty":"宋代","title":"忆昔"}
{"author":"陆游","content":"北渚露浓蘋叶老，南塘雨过藕花稀。新秋渐近蝉更急，残日已沉鸦未归。铜镜面颜无药驻，玉关勋业与心违。一蓑一笠生涯在，且醉苍苔旧钓矶。","dynasty":"宋代","title":"北渚"}
{"author":"陆游","content":"半年建安城，士友阙还往。出门每太息，还舍犹惝怳。有酒谁与倾，得句空自赏。疏直触人情，低回泚吾颡。岂无佳山水，正尔寄梦想。何当载亲朋，烟浦摇两桨。","dynasty":"宋代","title":"感怀"}
{"author":"陆游","content":"四十余年学养生，谁知所得亦平平。体孱不犯寒时出，路湿常寻乾处行。","dynasty":"宋代","title":"春日杂兴"}
{"author":"陆游","content":"大患元因有此身，正须枵腹对空囷。扶持接客宁嗟老？质贷迎医未厌贫。碓下罕遗鸡啄粒，席间不扫鼠行尘。时时笑顾儿曹说：纵有烟霄莫问津。","dynasty":"宋代","title":"幽居遣懹"}
{"author":"陆游","content":"药物扶持病少苏，残年不恨老菰芦。潦收溪椴鱼争售，岁乐村场酒易沽。无日桤林无坠叶，有时燕户有新雏。秋风剩起扁舟兴，安得州家复镜湖。","dynasty":"宋代","title":"新凉书怀"}
{"author":"陆游","content":"高僧宴坐雪蒙头，闲牧从来水牯牛。深院阴阴四檐雨，高堂寂寂一帘秋。光明本自无余欠，梦幻何曾有去留？我亦翛然五湖客，不妨相与试茶瓯。","dynasty":"宋代","title":"闲游所至少留得长句"}
{"author":"陆游","content":"好景逢初夏，闲身得昼眠。书横竹架上，冠堕素屏前。葱蒨小山桂，潺湲幽窦泉。危巢出乳燕，高树集新蝉，强健关天命，逍遥近地仙。晚窗思茗饮，自取雪芽煎。","dynasty":"宋代","title":"初夏昼眠"}
{"author":"陆游","content":"硕果坠池响，鱼队散无迹。空弦可落雁，此事盖自昔。","dynasty":"宋代","title":"杂兴"}
{"author":"陆游","content":"蚁门知将雨，虫鸣觉近秋。衰翁非爱酒，无计奈孤愁。","dynasty":"宋代","title":"季夏杂兴"}
{"author":"陆游","content":"遗事复遗荣，空斋一榻横。宿酲投未正，新句锻初成。山崦传梅信，天窗送雪声。戏题匀碧纸，遣鹤报青城。","dynasty":"宋代","title":"书近况寄蜀中道旧"}
{"author":"陆游","content":"炎歊数日剧，荡涤及秋初。病叶风吹尽，鸣蝉雨打疏。趁凉谋社酒，乘润理园蔬。分喜宁无处，蒲中鱍鱍鱼。","dynasty":"宋代","title":"秋後一日风雨"}
{"author":"陆游","content":"舟中一雨扫飞蝇，半脱纶巾卧翠藤。清梦初回窗日晚，数声柔橹下巴陵。","dynasty":"宋代","title":"小雨极凉舟中熟睡至夕"}
{"author":"陆游","content":"路入梁州似掌平，秋千蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广"}
{"author":"陆游","content":"朱颜不老画中人，绿酒追欢梦里身。堪笑三山衰病叟，闭门寂寂过新春。","dynasty":"宋代","title":"癸丑正月二日"}
{"author":"陆游","content":"冠盖长安几番新，放翁只似向来贫。满窗红日价无敌，半榼新醅香动人。宴坐心光无蔽障，横眠踵息自清匀。世间不用询名字，身是无怀上古民。","dynasty":"宋代","title":"闭户二首其二"}
{"author":"陆游","content":"岸帻萧然病体轻，雨余郊馆已生凉。微风掠面酒无力，明月满窗眠不成。叶底涓涓秋露滴，草根咽咽暗蛩鸣。屏居未免伤孤寂，赖有邻翁约耦耕。","dynasty":"宋代","title":"秋夜"}
{"author":"陆游","content":"将挂衣冠彊小留，期年毕竟是归休。青毡独拥欺霜夜，浊酒频倾洗客愁。鹤影冷翻丹井月，雁声遥带玉关秋。一生自笑闲中过，不为功名也白头。","dynasty":"宋代","title":"冬夜戏书三首其二"}
{"author":"陆游","content":"黄䳺举网收，锦雉带箭堕。藉藻赪鲤鲜，发奁苍兔卧。吾侪亦何心，甘味乐死祸。贪夫五鼎烹，志士首阳饿。请言观其终，孰为当吊贺。八月黍可炊，五月麦可磨。一饱端有馀，努力事舂簸。","dynasty":"宋代","title":"当食叹"}
{"author":"陆游","content":"冀北当年浩莫分，斯人一顾每空群。国家科第与风汉，天下英雄惟使君。後进何人知大老？横流无地寄斯文。自怜衰钝辜真赏，犹窃虚名海内闻。","dynasty":"宋代","title":"陈阜卿先生为两浙转运司考试官时秦丞相孙以"}
{"author":"陆游","content":"江路疏篱已过清，月中霜冷若为情。不如折向金壶贮，画烛银灯看到明。","dynasty":"宋代","title":"看梅归马上戏作"}
{"author":"陆游","content":"蓦沟上阪到山家，牧竖应门两髻丫。葑火正红煨竽熟，岂知新贵筑堤沙？","dynasty":"宋代","title":"夜投山家"}
{"author":"陆游","content":"二顷元知未易求，不如马磨学文休。正令未死有几日，那得残年丛百忧。霜野挟弓朝射雁，烟陂吹笛暮呼牛。兴来醉倒寻常事，莫信儿童笑白头。","dynasty":"宋代","title":"明日自和"}
{"author":"陆游","content":"闲人无处破除闲，待得渔舟一一还。峰顶夕阳烟际水，分明六幅巨然山。","dynasty":"宋代","title":"湖上晚望"}
{"author":"陆游","content":"病减停汤熨，身衰赖按摩。书亏平日课，睡比故年多。龟卜占休泰，医方校阙讹。有时还一笑，隔浦起渔歌。","dynasty":"宋代","title":"病减"}
{"author":"陆游","content":"山川杂吴楚，气候接秋冬。水落鱼可拾，霜清裘欲重。乡遥归梦短，酒薄客愁浓。白帝何时到，高吟酹卧龙。","dynasty":"宋代","title":"江陵道中作"}
{"author":"陆游","content":"夜遶中庭百匝行，秋风传漏忽三更。星辰北拱疏还密，河汉西流纵复横。惊鹊遶枝栖不稳，冷萤穿竹远犹明。书生老抱平戎志，有泪如江未敢倾。","dynasty":"宋代","title":"夜步庭下有感"}
{"author":"陆游","content":"席地幕天君勿嘲，随宜野蔌与山殽。幽花避日藏深叶，归燕寻人理旧巢。曲水咏觞空念昔，斜川邻曲自论交。清贫尚媿茶山在，送老湖边有把茆。","dynasty":"宋代","title":"新辟小园"}
{"author":"陆游","content":"阴阴山木合，幽处著柴荆。喧中有静意，水车终日鸣。","dynasty":"宋代","title":"题柴言山水"}
{"author":"陆游","content":"岁月惟迁万事非，放翁可笑白头痴。此生竟出古人下，有志尚如年少时。僻学固应知者少，长歌莫问和予谁。自嘲自解君毋怪，老大从人百不宜。","dynasty":"宋代","title":"自嘲"}
{"author":"陆游","content":"江上秋风芦荻声，鱼虾日日厌煎烹。病来作意停鲜食，留得青钱买放生。","dynasty":"宋代","title":"病思"}
{"author":"陆游","content":"鬓毛焦秃齿牙疏，老病灯前未废书。卷里光阴能属我，人间声利久忘渠。穷山藏拙犹嫌浅，粝饭支羸不愿余。雨露安能泽枯朽，故人枉是费吹嘘。","dynasty":"宋代","title":"秋夜读书有感"}
{"author":"陆游","content":"月中疏影雪中香，只为无言更断肠。曾与诗翁定花品，一丘一壑过姚黄。","dynasty":"宋代","title":"梅花绝句"}
{"author":"陆游","content":"小砚孤吟恐作愁，长堤曳杖且闲游。破云山踊千螺翠，经雨波涵一镜秋。粔籹青红村步市，阑干高下寺家楼。去年此日君知否，十丈京尘没马头。","dynasty":"宋代","title":"初夏郊行"}
{"author":"陆游","content":"春不遗穷僻，天如念寂寥。鸟鸣知节换，池溜觉冰消。冷饼供新荠，轻裘换故貂。丰年无疾苦，邻曲递相招。","dynasty":"宋代","title":"立春后作"}
{"author":"陆游","content":"我行江郊暮犹进，大雪塞空迷远近；壮哉组练从天来，人间有此堂堂阵！少年颇爱军中乐，跌宕不耐微官缚；凭鞍寓目一帐然，思为君王扫河洛。夜听簌簌窗纸鸣，恰似铁马相磨声；起倾斗酒歌出塞，弹压胸中十万兵。","dynasty":"宋代","title":"弋阳道中遇大雪"}
{"author":"陆游","content":"弃官谓逍遥，劳苦殊未既。荒畴须垦辟，破屋久涂塈。疾深药难求，食尽谷暴贵。安能作经营，但觉睡有味。秋高霜露逼，更苦薪炭费。虽云未遽死，饥冻亦可畏。颇思从李广，小猎聊吐气；复恐灞亭归，邂逅逢醉尉。","dynasty":"宋代","title":"排闷"}
{"author":"陆游","content":"我爱湖山清绝地，抱琴携鹤住茆堂。药苗自采盘蔬美，菰米新舂钵饭香。南浦风烟无限好，北轩雷雨不胜凉。旧交散落无消息，借问黄尘有底忙？","dynasty":"宋代","title":"即事"}
{"author":"陆游","content":"拂衣金马门，税驾石帆村。唤起华山梦，招回湘水魂。心亲频握手，目击欲忘言。最喜藤阴下，翛然共一樽。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"窗扉寂寂秋将晚，灯火昏昏夜向阑。不是暮年能耐病，道人心地本来宽。","dynasty":"宋代","title":"病思"}
{"author":"陆游","content":"百顷菰蒲古泽中，老夫病起恰秋风。流年不贷人皆老，造物无私我自穷。市隐昔曾从啸父，山栖今欲效园公。芳樽虽匪金丹术，槁面尊前也蹔红。","dynasty":"宋代","title":"幽居"}
{"author":"陆游","content":"醉中起舞递相属，坐上戴花常作先。要知吾辈不凡处，一吸已乾双玉船。","dynasty":"宋代","title":"即席"}
{"author":"陆游","content":"鸥鹭论交有旧盟，越山胜处著柴荆。只思小阁焚香卧，偶作长堤蹋月行。湖阔烟钟来缥缈，林疏渔火见分明。店家已卖新篘酒，一醉今宵似可成。","dynasty":"宋代","title":"步月"}
{"author":"陆游","content":"人生有至乐，莫若江湖中。千钱买短（左舟右付），青箬织孤篷。潮生鼓棹去，烟波浩无穷。长歌送夕阳，回首万事空。伴钓君已奇，我乃真钓翁。君出羊裘家，散人亦吾宗。一见即定交，正以气味同。何时溪庄路，共醉芦花风？","dynasty":"宋代","title":"寄题严居厚伴钓轩"}
{"author":"陆游","content":"群胡束手仗天亡，弃甲纵横满战场。雪上急追奔马迹，官军夜半入辽阳。","dynasty":"宋代","title":"雪中忽起从戎之兴戏作"}
{"author":"陆游","content":"涨水入我庐，萍叶黏半扉。日出水返壑，念汝何由归？","dynasty":"宋代","title":"杂兴"}
{"author":"陆游","content":"忽忽悲穷处，悠悠感岁华。暮云如泼墨，春雪不成花。眼涩灯生晕，诗成字半斜。残尊已倾尽，试起问东家。","dynasty":"宋代","title":"雪中"}
{"author":"陆游","content":"东山如高人，吾辈岂易见；君独不出门，终日与相面。阴晴烟雨月，朝暮知几变。闻君交不渎，冠佩未尝燕。弛张要有时，一笑山未谴。高秋得佳日，折简唤诸彦。风流非俗饮，歌舞参笔砚。但恨五日尹，阻造三语掾。清樽遣分似，霜果亦可荐。烂醉君勿辞，光景真掣电。","dynasty":"宋代","title":"闻勾龙司户会客山亭送酒殽及橄榄并简诸同僚"}
{"author":"陆游","content":"张公世外人，与蜀偶有缘，天将靖蜀乱，生公在人间。厥初大盗兴，乐祸迭相挻，天子辍玉食，贵臣拥戎旃。生杀出喜怒，死者常差肩。公曰此何哉，从之吾欺天。河流触地轴，砥柱屹不迁。胁从尽纵舍，飞章交帝前。上意竟开悟，至仁胜凶残。贵臣不极赏，追还黜其权。安危关社稷，岂惟蜀民全。後来有阿童，握兵事开边，晚策睦州功，上公珥金蝉，势张不可御，北乡挑幽燕。神京遂丘墟，迄今天步艰。时无忠定公，孰能折其奸？我来拜遗祠，乔木含苍烟。死者不可作，愀然衰涕潸。愤切感虏祸，慷慨思公贤。春秋送迎神，谁为歌此篇！","dynasty":"宋代","title":"拜张忠定公祠二十韵"}
{"author":"陆游","content":"床席呻吟里，衡茅隐约中。空兴年往叹，未著日新功。世远言犹在，身危道岂穷。但能无愧怍，天地本来公。","dynasty":"宋代","title":"病中作"}
{"author":"陆游","content":"少鄙章句学，所慕在经世，诸公荐文章，颇恨非素志。一朝落江湖，烂熳得自恣，讨论极王霸，事业窥莘渭，孔明景略间，却立颇眦睨。从人无一欣，对食有三喟。谭侯信豪隽，可共不朽事。天涯再相见，握手更擦泪。欲寻西郊路，斗酒倾意气，浩歌君和我，勿作寻常醉。","dynasty":"宋代","title":"喜谭德称归"}
{"author":"陆游","content":"轻雷轣辘断梅初，残箨纵横过笋余。饱有期程新买犊，睡无厌足久捐书。白苹满渚闲挥榜，绿树连村独跨驴。夏日尽长归亦暮，水边灯火已疏疏。","dynasty":"宋代","title":"归兴"}
{"author":"陆游","content":"名王金冠玉蹀躞，面缚纛下声呱呱。稿街未遽要汝首，卖与酒家钳作奴。","dynasty":"宋代","title":"军中杂歌"}
{"author":"陆游","content":"晡时捩柂离西兴，钱清夜渡见月升。浮桥沽酒市嘈囋，江口过埭牛凌兢。寒齑煮饼坐茆店，小鲜供馔寻鱼罾。偶逢估客问姓字，欢笑便足为交朋。须臾一饱各散去，帆席健快如超腾。云门戍楼鼓坎坎，山尾佛塔灯层层。夜分到家趋篝火，樨子惊起头鬅鬙。道途辛苦未暇说，一尊且复驱严凝。","dynasty":"宋代","title":"夜归"}
{"author":"陆游","content":"瘦影支离雪鬓繁，频年老病卧孤村。雍容那有客联骑，剥啄尚无僧叩门。浊酒香浮新社瓮，晚瓜味敌故侯园。茅檐蓬户风烟晚，小酌欣然对子孙。","dynasty":"宋代","title":"久无客至戏作"}
{"author":"陆游","content":"癸亥辞修门，拜赐散人号。一出非本心，欢喜归祭灶。故乡多名山，幸得遂所好。舟舆虽难具，信步亦可到。清溪无尘滓，奇峰有云冒。雨垫林宗巾，风落孟嘉帽。岂惟狂故在，望远亦未眊。一醉倘可谋，敢爱将军告？","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"忽忽悲穷处，悠悠感岁华。暮云如泼墨，春雪不成花。眼涩灯生晕，诗成字半斜。残尊已倾尽，试起问东家。","dynasty":"宋代","title":"雪中"}
{"author":"陆游","content":"故里还初服，明恩念老农。方蒙镜湖赐，又忝渭川封。炊粟犹支日，藏蔬可御冬。霜天病益减，高枕听邻钟。","dynasty":"宋代","title":"书壁二首其二"}
{"author":"陆游","content":"银汉迢迢夜气澄，都忘朝暮困蚊蝇。月从东涌行空阔，风自南来洗郁蒸。渴解似尝仙掌露，魂清如近玉壼冰。谁知此际超然处，不减庐山入定僧？","dynasty":"宋代","title":"夜坐中庭凉甚"}
{"author":"陆游","content":"嗈嗈初听雁南征，喔喔俄闻鸡一鸣。梦境往来双只堠，宦途兴废短长檠。何由生计裁能足？不愿人间过取名。饭软茶甘吾事了，但愁无酒酌公荣。","dynasty":"宋代","title":"枕上"}
{"author":"陆游","content":"少年已遂遯山林，何况霜毛两鬓侵。习气尚存诗入梦，病根未去药关心。猿知秋近啼先苦，鹤阅年多顶渐深。不忍顿疏风月在，麤能扶杖即登临。","dynasty":"宋代","title":"散怀"}
{"author":"陆游","content":"沧波极目江乡恨，衰草连天塞路愁。三十年间行万里，不论南北怯登楼。","dynasty":"宋代","title":"秋晚思梁益旧游"}
{"author":"陆游","content":"山如嵩少三十六，水似邛郲九折途。我老正须闲处著，白云一半肯分无？","dynasty":"宋代","title":"寄题朱元晦武夷精舍"}
{"author":"陆游","content":"春风堤上草萋萋，草软沙平护马蹄。似盖微云才障日，如丝细雨不成泥。千秋观里逢新燕，九里山前听午鸡。追忆旧游愁满眼，彩船曾系画桥西。","dynasty":"宋代","title":"春游"}
{"author":"陆游","content":"北伐西征尽圣谟，天声万里慰来苏。横戈已见吞封豕，徒手何难取短狐。学士谁陈平蔡雅？将军方上取燕图。老生自悯归耕久，无地能捐六尺躯！","dynasty":"宋代","title":"闻蜀盗已平献馘庙社喜而有述"}
{"author":"陆游","content":"长空黮闇如欲夜，白龙腾拏见云罅，鳞间出火光照江，尾卷风霆雨如射。老人百岁见未曾，儿童闭门伏床下，发毛惨凛谁复支，性命么微不禁吓。登场已叹禾生耳，出户仍愁泥没胯。皇天生民岂不爱，龙亦何心败吾稼！父老相看出无策，揽涕顿颡号枌社。移床避漏我亦忙，秉烛题诗寄悲吒。","dynasty":"宋代","title":"绍熙辛亥九月四日雨後白龙挂西北方复雨三日"}
{"author":"陆游","content":"杨梅空有树团团，却是枇杷解满盘。难学权门堆火齐，且从公子拾金丸。枝头不怕风摇落，地上惟忧鸟啄残。清晓呼僮乘露摘，任教半熟杂甘酸。","dynasty":"宋代","title":"山园屡种杨梅皆不成枇杷一株独结实可爱戏作"}
{"author":"陆游","content":"打窗落叶报秋期，病叟颓然两鬓丝。纵酒已无年少梦，读书仍负夜凉时。问囚损气嗟谁念？学道刳心恐已迟。买鹤清溪归计足，寄声先遣故人知。","dynasty":"宋代","title":"新秋"}
{"author":"陆游","content":"楚柂吴樯又远游，浣花行乐梦西州。千寻铁锁远堪恨，空锁长江不锁愁！","dynasty":"宋代","title":"叙州"}
{"author":"陆游","content":"忆向彭州取牡丹，蜡封驰骑露初乾。如今历尽人间事，纵有姚黄亦嬾看。","dynasty":"宋代","title":"园中偶题"}
{"author":"陆游","content":"冬温初喜一寒新，纸阁塼炉养病身。残雨已收犹点滴，断云欲散更轮囷。衣裳可典宁留笥？口腹虽馋肯累人？一事明朝差似乐，探梅闲岸接篱巾。","dynasty":"宋代","title":"小雨颇寒"}
{"author":"陆游","content":"分量各有穷，升龠不受斗。满盈靡怀惧，覆败乃自取。衣笥无复褌，食案有三韭。贫狭虽可嗤，比汝差耐久。","dynasty":"宋代","title":"寓规"}
{"author":"陆游","content":"终日在东厢，闲消百刻香。一枰分黑白，双砚列朱黄。荷气侵帘馥，桐阴覆井凉。前知今夕梦，孤榜上潇湘。","dynasty":"宋代","title":"东轩"}
{"author":"陆游","content":"乌帽翩僊白苎凉，东窗随事具杯觞。流年不贷世人老，造物能容吾辈狂。藤叶成阴山鸟下，桧花满地蜜蜂忙。何人画得农家乐？咿轧缫车隔短墙。","dynasty":"宋代","title":"东窗小酌"}
{"author":"陆游","content":"灯暗一室幽，鸟鸣四山静。道人坐倚壁，度此清夜永。少时志功名，痴绝如捕影。造物遗以穷，磨砻发深省。坐令盆盎浅，渺渺波万顷。虽未造道真，南辕终至郢。","dynasty":"宋代","title":"夜坐"}
{"author":"陆游","content":"用笔如用人，利钝乌可常。必欲责其全，无乃废所长？宣城与晋陵，声价略相当。不知今何年，森然集龟堂。和墨若瑿黑，捣纸如银光。心手适调一，运此紫毫鋩。前却俱称意，六骥驰康庄。聊复取一快，讵必师锺张。","dynasty":"宋代","title":"试笔"}
{"author":"陆游","content":"足蹇须人惯，颜衰著黡多。饭迟惟静卧，酒至亦高歌。蝗死繁蔬甲，霜清长药窠。经旬邻父病，且喜复来过。","dynasty":"宋代","title":"自诒二首其一"}
{"author":"陆游","content":"上世本为农，辍耕业诗书。我少学不成，固应返其初。冥冥不自揣，乡校参群居。中岁偶拔擢，清班久趑趄。典奏入南宫，细书长石渠。及其乞身归，旧业已丘墟。衰疾或小间，力尚给荷锄。寄声谢故人，毋为笑迂疏。","dynasty":"宋代","title":"幽居记今昔事十首以诗书从宿好林园无俗情为韵其二"}
{"author":"陆游","content":"莫笑蓬门雀可罗，老农正要养天和。穿林袅袅孙登啸，叩角呜呜甯戚歌。睡美到明三展转，饭甘捧腹一摩挲。床头更听糟床注，造物私吾亦已多。","dynasty":"宋代","title":"蓬门"}
{"author":"陆游","content":"平生胸中无滞留，旷然独与造物游。天风驾我周宇县，夜半忽过江边楼。楼前茫茫天地阔，万顷月浸空江秋。云阶无尘鸾鹤舞，玉笛裂石鱼龙愁。肺肝澄澈纳灏气，毛发惨栗临寒流。世间回首真一梦，谁能更念酬恩雠！","dynasty":"宋代","title":"夜登江楼"}
{"author":"陆游","content":"圣时恩厚赐余生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。","dynasty":"宋代","title":"致仕後岁事有望欣然赋诗"}
{"author":"陆游","content":"忆昨骑驴入蜀关，旗亭邂逅一开颜。气锺太华中条秀，文在先秦两汉间。宝剑凭谁占斗气？名驹竟失养天闲。身今老病投空谷，回首东风涕自潸。","dynasty":"宋代","title":"独孤生策字景略河中人工文善射喜击剑一世奇"}
{"author":"陆游","content":"双柏屹相向，刚严如巨人。龙吟风雨夕，山立雪霜晨。阅世易成古，刳心不复春。扶颠要力量，岁晚莫全身。","dynasty":"宋代","title":"双柏"}
{"author":"陆游","content":"吏来屡败哦诗兴，雨作常妨载酒行。忽见家家插杨柳，始知今日是清明。","dynasty":"宋代","title":"春日绝句"}
{"author":"陆游","content":"我出亦何急，辍行还怅然。轻装幸已具，老健更谁先。野饭聊支日，山蔬不直钱。此生终乐死，何以报皇天？","dynasty":"宋代","title":"闲游"}
{"author":"陆游","content":"晚境常忧豁可憎，苦留终不受丁宁。主贫何恨客辞去，木老元知叶自零。未害朵颐临肉俎，但妨叩齿读仙经。从今有酒须勤买，莫学骚人要独醒。","dynasty":"宋代","title":"一齿动摇似不可复留有感"}
{"author":"陆游","content":"短发飕飕病骨轻，临池闲看露荷倾。月明何与浮云事，正向圆时故故生。","dynasty":"宋代","title":"秋夜池上作"}
{"author":"陆游","content":"羸卧将如老景何，小园风月且婆娑。茶因春困论交密，酒为家贫作态多。马上元无听鸡句，原头那有饭牛歌？自怜远屏犹多事，卖药归来买钓蓑。","dynasty":"宋代","title":"羸卧"}
{"author":"陆游","content":"天险龙门道，霜清客子游。一筇缘绝壁，万仞俯洪流。著脚初疑梦，回头始欲愁。危身无补国，忠孝两堪羞。","dynasty":"宋代","title":"再过龙洞阁"}
{"author":"陆游","content":"画檐鸣雨早秋天，不喜新凉喜有年。眼里香粳三万顷，寄声父老共欣然。","dynasty":"宋代","title":"癸巳夏旁郡多苦旱惟汉嘉数得雨然未足也立秋"}
{"author":"陆游","content":"十里丹枫岸，三家小麦村。山多妨极目，秋晚易消魂。火举船过埭，人行犬吠门。穷愁已如许，那更雨昏昏！","dynasty":"宋代","title":"秋晚寓叹"}
{"author":"陆游","content":"改尽朱颜白尽头，杜门亦复弊貂裘。断鸿影外玉关月，病骥嘶中青海秋。孤坐向空书咄咄，闲吟随处送悠悠。如虹壮气终难豁，安得云涛万里舟。","dynasty":"宋代","title":"暮秋遣兴二首其一"}
{"author":"陆游","content":"山河自古有乖分，京洛腥膻实未闻。剧盗曾从宗父命，遗民犹望岳家军。上天悔祸终平虏，公道何人肯散群？白首自知疏报国，尚凭精意祝炉熏。","dynasty":"宋代","title":"书愤"}
{"author":"陆游","content":"方兰移取遍中林，馀地何妨种玉簪。更乞两丛香百合，老翁七十尚童心。","dynasty":"宋代","title":"窗前作小土山蓺兰及玉簪最后得香百合并种之戏作"}
{"author":"陆游","content":"西成东作常无事，妇馌夫耕万里同。但愿清平好官府，眼中历历见豳风。","dynasty":"宋代","title":"村居即事三首其一"}
{"author":"陆游","content":"渊明甫六十，遽觉前途迮，作诗颇感慨，自谓当去客。吾年久过此，霜雪纷满帻，岂惟仆整驾，已迫牛负轭。奈何不少警，玩此白驹隙。倾身事诗酒，废日弄泉石；梅花何预汝，一笑从渠索。顾以有限身，儿戏作无益。一床宽有余，虚室自生白，要当弃百事，言从老聃役。","dynasty":"宋代","title":"读渊明诗"}
{"author":"陆游","content":"客来拈麈尾，客去拂床眠。孤梦归湖上，残书堕枕边。幽禽窥户语，落日傍窗妍。暂尔名朝士，终然是地僊。","dynasty":"宋代","title":"客去"}
{"author":"陆游","content":"篱菊犹堪采落英，一尊玉瀣酿初成。今宵要向中庭饮，不展华茵展月明。","dynasty":"宋代","title":"新酿熟小饮"}
{"author":"陆游","content":"千钱买一舟，百钱买两桨。朝看潮水落，暮看潮水长。持鱼换盐酪，县郭时下上。亦或得浊醪，不复计瓶盎，浩歌忘远近，醉梦堕莽苍。玄真不可逢，悠然寄遐想。","dynasty":"宋代","title":"渔父"}
{"author":"陆游","content":"老子西游万里回，江行长夏亦佳哉！昼眠初起报茶熟，宿酒半醒闻雨来。汉口船开催叠鼓，淮南帆落亚高桅。四方本是丈夫事，白首自怜心未灰。","dynasty":"宋代","title":"舟中偶书"}
{"author":"陆游","content":"大学渊源不易穷，古人立志自童蒙。醉犹温克方成德，梦亦斋庄始见功。痛哭孰能悲陷溺，力行犹足变雕虫。太空云翳终当散，吾道常如日正中。","dynasty":"宋代","title":"又明日复作长句自规"}
{"author":"陆游","content":"水碓舂粳滑胜珠，地炉燔芋软如酥。老来自爱盘餐美，安得高人共破除。","dynasty":"宋代","title":"病思六首其一"}
{"author":"陆游","content":"流落知闻绝，归休宠辱空。酒狂宁限老，诗思正须穷。活火生新焰，残灯委碎红。平生会心处，正在兀然中。","dynasty":"宋代","title":"夜坐"}
{"author":"陆游","content":"天华寺西艇子横，白苹风细浪纹平。移家只欲东关住，夜夜湖中看月生。","dynasty":"宋代","title":"东关"}
{"author":"陆游","content":"细水穿沙溜，残云扶雨归。不成游酒市，且作倚渔扉。老大徂年速，羁穷壮志违。破裘虽百结，犹胜泣牛衣。","dynasty":"宋代","title":"雨後出门散步"}
{"author":"陆游","content":"水声㶁㶁赴回塘，帘影疏疏绕四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"早岁已归南陌，暮年常在东篱。短衣幸能掩胫，长剑何须拄颐？","dynasty":"宋代","title":"感事六言"}
{"author":"陆游","content":"美人传酒清夜阑，欲歌未歌愁远山。蒲萄一斗元无价，换得凉州也是闲。","dynasty":"宋代","title":"感旧绝句"}
{"author":"陆游","content":"枕上三更雨，天涯万里游。虫声憎好梦，灯影伴孤愁。报国记安出？灭胡心未休。明年起飞将，更试北平秋。","dynasty":"宋代","title":"枕上"}
{"author":"陆游","content":"夜窗孤影怯青灯，瘦著秋衣欲不胜。光景正如寒圃蝶，情怀却羡病寮僧。篝炉冷落烧残叶，禅榻欹斜倚古藤。莫怪颓然遗世事，鬓丝日日镜中增。","dynasty":"宋代","title":"病思"}
{"author":"陆游","content":"看尽巴山看蜀山。子规江上过春残。惯眠古驿常安枕，熟听阳关不惨颜。慵服气，懒烧丹。不妨青鬓戏人间。秘传一字神仙诀，说与君知只是顽。","dynasty":"宋代","title":"鹧鸪天（葭萌驿作·七之二）"}
{"author":"陆游","content":"伏枕衰方剧，搘筇气忽增。细泉鸣暗窦，疏树映孤灯。断雁寒依渚，强鱼健脱罾。行缠已无用，却作在家僧。","dynasty":"宋代","title":"秋日步至湖桑埭西"}
{"author":"陆游","content":"老病龙锺不自持，饱知藤杖可扶衰。明朝欲入天台去，试就高人乞一枝。","dynasty":"宋代","title":"简僧求奏望山拄杖"}
{"author":"陆游","content":"西郊小筑临烟汀，南山秀色入窗棂。朝钟暮鼓在何许，乃是会稽山阴之兰亭。堂中老人白须鬓，手扶藤杖垂九龄，客来不语坐至夕，往者绝物今忘形。墙隅老鸡新树栅，长号催上东方星。老人亦起穿两屦，岩泉漱齿读黄庭。","dynasty":"宋代","title":"小筑"}
{"author":"陆游","content":"穷厄非由命，从来作计疏。妄营资鬼笑，多爱夺狐书。何事能陶写，惟当尽破除。霜晴宜著屐，不敢笑无驴。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"人苦不知足，贪欲浩无穷，豹胎日餍饫，萍齑却时供，饮豚以人乳，万乘亦改容。方其未遇时，鹅炙动英雄。哀哉王相国，计堕饭後钟。所以贤达士，一视约与丰。我亦蹭蹬者，羁游半生中，木盘饱藜苋，美与玉食同。口腹嗟几何？曾是役我躬。放箸一笑粲，赋诗晓愚公。","dynasty":"宋代","title":"对食"}
{"author":"陆游","content":"万里毡车入凤城，岂知遽已迫斜曛。似闻後院思遗爱，掩泪人人说小君。","dynasty":"宋代","title":"次韵李季章参政哭其夫人"}
{"author":"陆游","content":"放翁平生一钓船，秋水未落江渺然。露洗玉宇清无烟，月轮徐行万里天。人间声利何足捐，浩歌看月冷不眠。孤鹤掠水来翩翩，似欲驾我从此仙。我寓红尘今几年？俛首缰锁常自怜。乐哉挥手过月边，西风未凋玉井莲。","dynasty":"宋代","title":"江月歌"}
{"author":"陆游","content":"村村桑暗少桑姑，户户麦丰无麦奴。又是一年春事了，缫丝捣麦笑相呼。","dynasty":"宋代","title":"蚕麦"}
{"author":"陆游","content":"平生与俗马牛风，落魄人间亦未穷。绿绮奏终香缕碧，乌丝书罢烛花红。梦中吴蜀山川近，醉後周秦战伐空。投老飘然君勿笑，也胜鱼鸟在池笼。","dynasty":"宋代","title":"遣兴"}
{"author":"陆游","content":"宇内寓形财几时，西山俄已迫斜晖。百年过隙古所叹，众口铄金胡不归。已是平生行逆境，更堪末路践危机。夜香一炷无他祝，稽首虚空忏昨非。","dynasty":"宋代","title":"次韵范参政书怀"}
{"author":"陆游","content":"孔明百亩桑，景略十具牛，岂无子孙念，饱暖自可休。种桑吾庐西，微径出南陌，三月叶暗园，四月葚可摘。戴胜枝上鸣，仓庚叶间飞，飞鸣各自得，人生胡不归？归家力农桑，慎莫怨贫贱，婚嫁就比邻，死生长相见。","dynasty":"宋代","title":"种桑"}
{"author":"陆游","content":"碓舍临山路，牛栏隔草烟。问今何岁月，恐是结绳前。","dynasty":"宋代","title":"过村舍"}
{"author":"陆游","content":"二月侍燕觞，红杏寒未拆；四月送入都，杏子已可摘。流年不贷人，俯仰遂成昔。事贤要及时，感此我心恻。欲书加餐字，寄之西飞翮。念公为民起，我得怨乖隔？摇摇跂前旌，去去望车轭。亭鄣郁将暮，落日澹陂泽。敢忘国士风，涕泣效臧获。敬输千一虑，或取二三策。公归对延英，清问方侧席；民瘼公所知，愿言写肝膈。向来酷吏横，至今有遗螫；织罗士破胆，白著民碎魄。诏书已屡下，宿蠹或未革；期公作医和，汤剂穷络脉。士生恨不用，得位忍辞责。并乞谢诸贤：努力光竹帛。","dynasty":"宋代","title":"送曾学士赴行在"}
{"author":"陆游","content":"开岁大雪如飞鸥，转盼已见平檐沟。村深出门风裂面，况复取醉湖边楼。从来春雪不耐久，卧听点滴无时休。去年久旱绵千里，犁不入土蝗虫稠。今年冬春足膏泽，天意似欲滋农畴。岂惟养猪大作社，更卖宝剑添耕牛。","dynasty":"宋代","title":"开岁连日大雪"}
{"author":"陆游","content":"莫嫌风雨作新寒，一树青枫已半丹。身在范宽图画里，小楼西角剩凭阑。","dynasty":"宋代","title":"初冬杂题"}
{"author":"陆游","content":"南郑归来二十霜，背人岁月去堂堂。破裘不补知寒早，倦枕无憀厌夜长。年少若为评宿士？狂生曾是说高皇。慨然此夕江湖梦，犹绕天山古战场。","dynasty":"宋代","title":"秋思"}
{"author":"陆游","content":"故里淳风比结绳，归耕况遇岁丰登。已侵钟漏行安往？略有园庐退可凭。万事宁容媿天地，一心常若蹈渊冰。区区僻见君无怪，人固终身有不能。","dynasty":"宋代","title":"故里"}
{"author":"陆游","content":"云断苍梧竟不归，江边古庙锁朱扉。山川不为兴亡改，风月应怜感慨非。孤枕有时莺唤梦，斜风无赖客添衣。千年回首消磨尽，输与渔舟送落晖。","dynasty":"宋代","title":"舜庙怀古"}
{"author":"陆游","content":"秋雨何曾住一滴，老夫危坐欲三更。开元贞观事谁问？温洛荣河麈未清。丰年犹有饿死虑，破屋自爱读书声。刺经作制岂不美，无奈人间痛哭生！","dynasty":"宋代","title":"雨夜叹"}
{"author":"陆游","content":"引剑酣歌亦壮哉，要君共覆手中杯。秋鸿阵密横江去，暮角声酣战雨来。莫恨皇天无老眼，请看白骨有青苔。中年倍觉流光速，行矣西郊又见梅。","dynasty":"宋代","title":"夜饮"}
{"author":"陆游","content":"关路谁非观国宾，此君肝胆独轮囷。故家遗俗欲坠地，博士议郎方要人。久矣扁舟弄江月，往哉駸马踏京尘。敕中墨色如鸦湿，日待东归一笑新。","dynasty":"宋代","title":"送苏赵叟赴省试"}
{"author":"陆游","content":"出裹一箪饭，归收百把禾。勤劳解堪忍，余暇更吟哦。岁恶增吾困，家贫赖汝多。村醪莫辞醉，羹芋学岷峨。","dynasty":"宋代","title":"统分稻晚归"}
{"author":"陆游","content":"旧观三峡图，常谓非人情。意疑天壤间，岂有此峥嵘。画师定戏耳，聊欲穷丹青。西游过沔鄂，莽莽千里平，昨日到峡州，所见始可惊，乃知画非妄，却恨笔未精。及兹下牢戍，峰嶂毕自呈。下入裂坤轴，高骞插青冥。角胜多列峙，擅美有孤撑。或如釜上甑，或如坐後屏。或如倨而立，或如喜而迎，或深如螺房，或疏如窗棂，峨巍冠冕古，婀娜髻鬟倾。其间绝出者，虎搏蛟虑狞，崩崖凛欲堕，修梁架空横，悬瀑泻无底，终古何时盈？幽泉莫知处，但闻珩佩鸣。怪怪与奇奇，万状不可名。久闻三游洞，疾走忘病婴，窦穴初漆黑，伛偻扪壁行，方虞触蜇蛇，俯见一点明，扶接困僮奴，恍然出瓶罂，穹穹厦屋宽，滴乳成微泓。题名欧与黄，云蒸苍藓平。穿林走惊麋，拂面逢飞鼪。息倦盘石上，拾樵置茶铛，长啸答谷响，清吟和松声。辞卑不堪刻，犹足寄友生。","dynasty":"宋代","title":"系舟下牢溪游三游洞二十八韵"}
{"author":"陆游","content":"小东门外曳筇枝，白葛乌纱自一奇。闲客消遥无吏责，茂阴清润胜花时。茶经每向僧窗读，菰米仍於野艇炊。便觉眼边归路近，镜湖禹庙见参差。","dynasty":"宋代","title":"野意"}
{"author":"陆游","content":"江上梅花吐，山头霜月明。摩挲古藤杖，三友可同盟。","dynasty":"宋代","title":"梅花"}
{"author":"陆游","content":"二顷春芜废不耕，半生名宦竟何成？归来每羡农家乐，月下风传打稻声。","dynasty":"宋代","title":"夜闻邻家治稻"}
{"author":"陆游","content":"昨夜凝霜皎如月，碧瓦鳞鳞冻将裂；今夜明月却如霜，竹影横窗更清绝。造物有意娱诗人，供与诗材次第新。饥鸿病鹤自无寐，山穷水绝谁为邻？西村梅花消息动，唧唧寒醅渐鸣瓮。尽将醉帽插幽香，此生莫作长安梦。","dynasty":"宋代","title":"冬夜吟"}
{"author":"陆游","content":"举世何人念此翁？敢期相问寂寥中。回思旧社惊年往，细读来书恨纸穷。我用荷锄为事业，君将高枕示神通。叮宁一语宜深听，信笔题诗勿太工。","dynasty":"宋代","title":"和张功父见寄"}
{"author":"陆游","content":"往者绍兴末，江淮闻战鼙。上流烦旧德，下客辱深知。陈迹成今古，追怀每涕洟。郎君虽不识，抚事亦增悲。","dynasty":"宋代","title":"汪茂南提举挽词"}
{"author":"陆游","content":"绝境慰人心，谁家住玉岑？乱云生翠窦，密雪洒青林。高阁临空豁，孤亭隐邃深。定知非俗士，橹急不容寻。","dynasty":"宋代","title":"扇子峡山腹有草阁小亭极幽邃意其非俗人居也"}
{"author":"陆游","content":"列屋蛾眉不足誇，可斋别自是生涯。闲将西蜀团窠锦，自背南唐落墨花。","dynasty":"宋代","title":"斋中杂题四首其一"}
{"author":"陆游","content":"岁暮常年雪正豪，今年暄暖减绨袍。春回山圃梅争发，睡足茆檐日已高。仓庾家家储旧谷，笙歌店店卖新醪。太平气象方如许，寄语残胡早遁逃。","dynasty":"宋代","title":"冬晴"}
{"author":"陆游","content":"残年仍卧疾，窗户夜愔愔。一日且复过，久生非所钦。暗尘侵药笥，微月伴衣砧。万里怀良友，前盟可复寻？","dynasty":"宋代","title":"久疾"}
{"author":"陆游","content":"独倚博山峰小。翠雾满身飞绕。只恐学行云，去作阳台春晓。春晓。春晓。满院绿杨芳草。","dynasty":"宋代","title":"如梦今（闺思）"}
{"author":"陆游","content":"旗亭浊酒典衣沽，蟹舍老翁折简呼。夜中醉归骑草驴，嵬昂不须宗武扶。丹徒布衣有筹略，渔阳突骑莫枝梧。床头金尽何足道，肝胆轮囷横九区。","dynasty":"宋代","title":"夜从父老饮酒村店作"}
{"author":"陆游","content":"空碧升团月，江郊弄夕霏。生涯今始是，年事古犹稀。冰解鱼初跃，风和雁欲归。兴来忘远近，草露已沾衣。","dynasty":"宋代","title":"山脚散步由舍北归"}
{"author":"陆游","content":"蝉声未断已蛩鸣，徂岁峥嵘得我惊。八十光阴犹几许，勉思忠敬尽余生。","dynasty":"宋代","title":"闻蛩"}
{"author":"陆游","content":"有叟镜湖边，茆茨八九椽。凭阑秋万里，闭户醉经年。身外浮名小，胸中浩气全。此生吾自判，造物恐无权。","dynasty":"宋代","title":"有叟"}
{"author":"陆游","content":"晓境频辞禄，穷居旋学耕。量衰添酒敌，才尽减诗名。风月成交友，溪山管送迎。登车雨先止，天岂相吾行？","dynasty":"宋代","title":"游山戏作"}
{"author":"陆游","content":"病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。","dynasty":"宋代","tags":"古诗三百首，爱国，励志，忧国忧民，壮志难酬","title":"病起书怀"}
{"author":"陆游","content":"北首褒斜又几程，骄云未放十分晴。马经断栈危无路，风掠枯茆飒有声。季子貂裘端已弊，吴中菰菜正堪烹。朱颜渐改功名晚，击筑悲歌一再行。","dynasty":"宋代","title":"自阆复还汉中次益昌"}
{"author":"陆游","content":"孔门春服成，弟子从沂浴。老氏坐中庭，庄生记新沐。古圣自洁清，如日浴旸谷。岂比流俗人，虮虱生桎梏。老人喜时节，良夕当爆竹。未濯三生垢，汤沐意亦足。岂惟寓萧散，亦以洗荣辱。悠然独酌罢，投枕睡已熟。","dynasty":"宋代","title":"信手翻古人诗随所得次韵二首其二除夜沐浴"}
{"author":"陆游","content":"驿骑星驰亦快哉！筠笼露湿手亲开。不应相与无平素，曾忝戎州刺史来。","dynasty":"宋代","title":"荔子绝句"}
{"author":"陆游","content":"士生始从学，取友实先务。吾闻诸古人，倾盖有如故。汉宫长生药，至取云表露。治身当何如，而受一尘污？","dynasty":"宋代","title":"读吕舍人诗追次其韵"}
{"author":"陆游","content":"丈夫素所学，致主齐羲轩。恨无同志人，徒欲起九原。痛哭惊世俗，著书成空言。岁月去衮衮，吾其死空村！","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"短发巢山客，人知姓字谁？穿林双不借，取水一军持。渴鹿群窥涧，惊猿独袅枝。何曾畜笔砚，景物自成诗。","dynasty":"宋代","title":"巢山"}
{"author":"陆游","content":"平生涉世似虚舟，不著胸中一点愁。已用浮云看富贵，肯缘华屋叹山丘？戴溪寒酿千峰雪，严濑声酣七里秋。好景人间随处有，未埋白骨且闲游。","dynasty":"宋代","title":"平生"}
{"author":"陆游","content":"垂老乞骸骨，飘然辞圣朝。竹头那足用，桐尾不禁焦。短褐缝綀布，晨餐采药苗。风霜征雁路，灯火衲僧寮。陇客询安否，狸奴伴寂寥。北窗鸣落叶，愁绝夜迢迢。","dynasty":"宋代","title":"北窗"}
{"author":"陆游","content":"莫笑穷阎叟，人生亦已稀。众中容後死，险处得先归。初服还韦布，晨飧美蕨薇。床头周易在，拾此复畴依？","dynasty":"宋代","title":"莫笑"}
{"author":"陆游","content":"山蔬药苗满箸香，超然下视太官羊。更凭语与刘文叔，豆鬻从来味最长。","dynasty":"宋代","title":"舟中作二首其二"}
{"author":"陆游","content":"应接年光老渐慵，能犹一饮百分空。半沾蝶粉帘栊雨，远送莺声巷陌风。千缕麴尘杨柳绿，万枝猩血海棠红。从来造物陶甄手，却在闲人诗句中。","dynasty":"宋代","title":"雨霁春色粲然喜而有赋"}
{"author":"陆游","content":"江上霜寒透客衣，闭窗羸卧不支持。羁孤形影真相吊，衰飒头颅已可知。潦缩稳经行雨峡，竹疏剩见挂猿枝。清樽可置须勤醉，莫望功名老大时。","dynasty":"宋代","title":"江上"}
{"author":"陆游","content":"夷甫诸人骨作尘，至今黄屋尚东巡。度兵大岘非无策，收泣新亭要有人。薄酿不浇胸垒块，壮图空负胆轮囷。危楼插斗山衔月，徙倚长歌一怆神！","dynasty":"宋代","title":"夜登千峰榭"}
{"author":"陆游","content":"好景入新夏，幽人卧弊庐。廊腰得风远，树罅见星疏。门掩鸦栖後，钟鸣月上初。青灯尚堪近，起了读残书。","dynasty":"宋代","title":"初夏夜赋"}
{"author":"陆游","content":"正厌鸠呼雨，俄闻鹊噪晴。路开知潦退，书展喜窗明。日透疏帘影，风传暮角声。儿童竞相报，门有卖朱樱。","dynasty":"宋代","title":"喜晴"}
{"author":"陆游","content":"圣主乘乾临斧扆，小臣承诏上丹墀。宁知齿豁头童後，更遇天崩地陷时！泣至眼枯无血续，梦随魂断独心知。白头才尽空濡笔，宁继生民生武诗。","dynasty":"宋代","title":"望永阜陵"}
{"author":"陆游","content":"黑云垂到地，飞霰如细砾。找从湖上归，散发醉吹笛。少年志功名，目视无坚敌。惨淡古战场，往往身所历。宁知事大缪，白首犹寂寂。凄凉武侯表，零落陈琳檄。报主知何时，誓死空愤激。天高白日远，有泪无处滴。","dynasty":"宋代","title":"作雪未成自湖中归寒甚饮酒作短歌"}
{"author":"陆游","content":"身愈龙锺发愈稀，流年冉冉迫残晖。读书十纸勤虽在，上树千回事已非。仗马曾鸣宜取斥，牧羝虽乳亦忘归。余生自笑知何似？万里辽天老令威。","dynasty":"宋代","title":"庵中独居感怀"}
{"author":"陆游","content":"我爱古竹枝，每歌必三反。孤舟上荆巫，天末未觉远。最奇扇子峡，恨不遂高遁。荆棘蜀故宫，烟水楚废苑。至今清夜梦，百丈困牵挽。人生如寄尔，勿叹流年晚。","dynasty":"宋代","title":"读王摩诘诗爱其散发晚未簪道书行尚把之句因用为韵赋古风十首亦皆物外事也其三"}
{"author":"陆游","content":"半世无归似转蓬，今年作梦到巴东。身游万死一生地，路入千峰百嶂中。邻舫有时来乞火，丛祠无处不祈风。晚潮又泊淮南岸，落日啼鸦戍堞空。","dynasty":"宋代","tags":"晚上，乘船，写景，抒情","title":"晚泊"}
{"author":"陆游","content":"禹祠行乐盛年年，绣毂争先罨画船。十里烟波明月夜，万人歌吹早莺天。花如上苑常成市，酒似新丰不直钱。老子未须悲白发，黄公垆下且闲眠。","dynasty":"宋代","title":"故山"}
{"author":"陆游","content":"秋雨不肯晴，秋夜不肯明；寸心集百忧，厌此点滴声。岁月不贷人，老病忽至此。丈夫本忧世，儿女乃畏死。","dynasty":"宋代","title":"夜雨枕上"}
{"author":"陆游","content":"客中随处闲消闷，来寻啸台龙岫。路敛春泥，山开翠雾，行乐年年依旧。天工妙手。放轻绿萱牙，淡黄杨柳。笑问东君，为人能染鬓丝否。西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖。漫禁得梅花，伴人疏瘦。几日东归，画船平放溜。","dynasty":"宋代","title":"齐天乐（三荣人日游龙洞作）"}
{"author":"陆游","content":"狼藉残花满地红，拥衾孤梦雨声中。人生十事九堪叹，春色三分二已空。但有老盆倾浊酒，不辞衰鬓对青铜。长贫博得身强健，久矣无心咎化工。","dynasty":"宋代","title":"春雨"}
{"author":"陆游","content":"两山如蛾眉，一水若车辋。吾昔庐其间，百里临莽苍。少年手艺木，条干日夜长。咿哑驾独辕，迢递摇两桨。平生会心地，今乃寄梦想。何时唤邻翁，烟水行布网。","dynasty":"宋代","title":"杂兴十首以贫坚志士节病长高人情为韵其七"}
{"author":"陆游","content":"采药鹿门山，钓鱼富春渚。君看此气象，何止辈伊吕。直令终不偶，後人会知汝。亦不妨著书，世恲秘囊褚。","dynasty":"宋代","title":"幽居即事"}
{"author":"陆游","content":"乡村年久竞农务，秋敛春耕恐失时。我老元无夙兴事，懒鸡啼晓恰相宜。","dynasty":"宋代","title":"鸡犬二首其一"}
{"author":"陆游","content":"一病二十日，直愁难自还。残书不成读，长昼只供闲。风舞迎霜叶，云昏欲雨山。临窗忽自笑，诗思又相关。","dynasty":"宋代","title":"病中作"}
{"author":"陆游","content":"稽山何巍巍，浙江水汤汤，千里亘大野，勾践之所荒。春雨桑柘绿，秋风粳稻香。村村作蟹椴，处处起鱼梁。陂放万头鸭，园覆千畦姜。舂碓声如雷，私债逾官仓。禹庙争奉牲，兰亭共流觞。空巷看竞渡，倒社观戏场。项里杨梅熟，采摘日夜忙，翠篮满山路，不数荔枝筐，星驰入侯家，那惜黄金偿。湘湖蓴菜出，卖者环三乡。何以共烹煮，鲈鱼三尺长。芳鲜初上市，羊酪何足当。镜湖滀众水，自汉无旱蝗。重楼与曲槛，潋灩浮湖光。舟行以当车，小繖遮新妆。浅坊小陌间，深夜理丝簧。我老述此诗，妄继古乐章；恨无季札听，大国风泱泱。","dynasty":"宋代","title":"稽山行"}
{"author":"陆游","content":"身老便居僻，山寒喜屋低。时犹赖僧米，那惜贷邻醯。汤饼挑春荠，盘餐设冻齑。怪来食指动，异味得豚蹄。","dynasty":"宋代","title":"贫居时一肉食尔戏作"}
{"author":"陆游","content":"我壮喜学剑，十年客峨岷。毫发恐未尽，屠钓求隐沦。今年独何幸，见此度世人？夜深来较术，雷雨战江津。剑客行世无知剑人，太阿混凡铁。至宝弃泥沙，光景终不灭。一朝斩长鲸，海水赤三月。隐见天地间，变化岂易测。国家未灭胡，臣子同此责。浪迹潜山海，岁晚得剑客。酒酣脱匕首，白刃明霜雪。夜半报雠归，斑斑腥带血。细雠何足问，大耻同愤切。臣位虽卑贱，臣身可屠裂。誓当函胡首，再拜奏北阙。逃去变姓名，山中餐玉屑。剑客行我友剑侠非常人，袖中青蛇生细鳞。腾空顷刻已千里，手决风云惊鬼神。荆轲专诸何足数，正昼入燕诛逆虏。一身独报万国雠，归告昌陵泪如雨。","dynasty":"宋代","title":"剑池"}
{"author":"陆游","content":"渺莽江湖万里秋，玉峰老子弄孤舟；犹胜宿直金銮夜，凛凛常怀泼酢忧。","dynasty":"宋代","title":"读韩致光诗集"}
{"author":"陆游","content":"佐命貂蝉再世孙，手锄瓜垄傍青门。超腾已得丹换骨，恋著肯求香返魂。正复悲秋如骑省，可令病渴似文园。庭前柏树西来意，握手何时得共论。","dynasty":"宋代","title":"和张功父见寄二首其二"}
{"author":"陆游","content":"狼藉残花满地红，拥衾孤梦雨声中。人生十事九堪叹，春色三分二已空。但有老盆倾浊酒，不辞衰鬓对青铜。长贫博得身强健，久矣无心咎化工。","dynasty":"宋代","title":"春雨"}
{"author":"陆游","content":"齿根浮动叹吾衰，山栗炮燔疗夜饥。唤起少年京辇梦，和宁门外早朝来。","dynasty":"宋代","title":"夜食炒栗有感"}
{"author":"陆游","content":"两忘尧桀自心平，此念胡为扫复生？幸是安眠无一事，苦怜莺语恶枭声。","dynasty":"宋代","title":"闻枭"}
{"author":"陆游","content":"无处逢秋不黯然，驿前斜日渡头烟。吟肩雅与寒驴称，归梦频争社燕先。百岁犹穿几两屐，千诗不及一囊钱。故应身世如团扇，已向人间耐弃捐。","dynasty":"宋代","title":"秋兴"}
{"author":"陆游","content":"湖上霜高水落时，一藤信步出寻诗。妄夸强健真堪笑，唤作清闲亦自欺。西埭又随牛迹去，东村常望鹳巢知。渔翁留客频辞谢，鸡瘦难烹酒味漓。","dynasty":"宋代","title":"散步湖上至野人家"}
{"author":"陆游","content":"一榼芳醪手自斟，从来户小怯杯深。已於醉醒知狂圣，又向淳漓见古今。濡首固非吾辈事，达生犹得昔人心。酴醾欲过香差减，且据胡床坐绿阴。","dynasty":"宋代","title":"独酌"}
{"author":"陆游","content":"睡魔困衰翁，白日坐兀兀；忽然振衣起，目了尚如鹘。凭高望中原，佳气未消歇，逆贼稽大刑，痛愤深至骨。新霜下昌陵，草有胡马齕，羽林百万士，何日闻北伐？贱臣官有守，不敢叫行阙。梦中涉黄河，太行高硉矹。天河未洗兵，封豕食上国，坐令河洛间，百郡暗荆棘。夷吾非王佐，尚足救左衽。中原消息断，吾辈何安寝？世俗苦龌龊，谁与共此功；安知无奇士，悲歌燕市中！","dynasty":"宋代","title":"燕堂独坐意象殊愦愦起登子城作此诗"}
{"author":"陆游","content":"酒无独饮理，常恨欠佳客。忽得我辈人，岂计晨与夕。少年事虚名，岁月驹过隙；自从老大来，一日亦可惜。糟丘未易办，小计且千石。颓然置万事，天地为幕帟。人生如刀砺，磨尽要有日；不须荷锸随，况问几两屐。","dynasty":"宋代","title":"酒无独饮理"}
{"author":"陆游","content":"露草乾时儿牧羊，朝日出时女采桑。一床絮被千万足，不解城中有许忙。","dynasty":"宋代","title":"村舍"}
{"author":"陆游","content":"暮年虽病不甚剧，啜药噉粥犹自力。今年七月风眩作，儿子在前不能识。杯中药冷呼不醒，全家相顾无人色。昏昏但思向壁卧，虫臂鼠肝宁暇恤。医巫技殚欲歛手，天高鬼恶吁莫测！偶然得活出望外，扶杖下床犹屡踣。读书心在目力短，袖手坚坐到窗黑。无功禄食四十年，叹息此责何由塞？","dynasty":"宋代","title":"书病"}
{"author":"陆游","content":"今日天气佳，驾言适山村。种枳作短篱，叠石成高垣。牲酒赛秋社，箫鼓迎新婚。所愿在仕者，努力苏元元。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"暑雨初晴日，江皋欲暮天。鸦栖沙际树，人唤渡头船。病骨羸将折，昏眸困欲眠。市桥灯火闹，且复喜丰年。","dynasty":"宋代","title":"晚归"}
{"author":"陆游","content":"草木秋始繁，黄碧照篱落，虽云各有时，意绪终索莫。老人固多感，对此聊命酌。风霜肃万物，过雁在寥廓。吾当识其大，微物不足托。何以豁旷怀，短章可时作。","dynasty":"宋代","title":"秋日独酌"}
{"author":"陆游","content":"世上元无第一篿，此身只合卧沧洲。橹摇渔浦苍茫月，帆带松江浩荡秋。有酒人家皆可醉，无僧山寺亦闲游。老来阅尽荣枯事，万变惟应一笑酬。","dynasty":"宋代","title":"孤坐无聊每思江湖之适"}
{"author":"陆游","content":"神游忽到云台宫，太华彩翠明秋空。曲廊下阚白莲沼，小阁正对青萝峰。林间突兀见古碣，云外缥缈闻疏锺。褐衣纱帽瘦如削，遗像恐是希夷翁。穷搜未遍忽惊觉，半窗朝日初曈曨。却思巉然五千仞，可使常堕胡尘中？小臣昧死露肝鬲，愿扈銮驾临崤潼。何当真过此山下，百尺嫋嫋龙旗风。","dynasty":"宋代","title":"梦游山水奇丽处有古宫观云云台观也"}
{"author":"陆游","content":"春风小陌锦城西，翠箔珠帘客意迷。下尽牙筹闲纵博，刻残画烛戏分题。紫氍毹暖帐中醉，红叱拨骄花外嘶。孤梦凄凉身万里，令人憎杀五更鸡。","dynasty":"宋代","title":"梦至成都怅然有作"}
{"author":"陆游","content":"厌住愁城徙醉乡，春风也肯到山房。鸭头绿涨池平岸，猩血红深杏出墙。淡薄相遭心已嬾，修行无力梦犹狂。更嗟著句多尘思，惭愧溪藤似截肪。","dynasty":"宋代","title":"小园花盛开"}
{"author":"陆游","content":"累累驿门堠，杳杳寺楼钟。叶落树阴薄，云生山崦重。交亲穷未弃，父子老相从。惟待新粳熟，高眠听夜舂。","dynasty":"宋代","title":"驿壁偶题"}
{"author":"陆游","content":"羁怀不复耐悲欢，清镜朝朝雪鬓繁。谢傅畏逢亲友别，庞公思遗子孙安。残骸累岁归民伍，半俸今春上县官。闭户惟须学坚坐，不知更败几蒲团？","dynasty":"宋代","title":"羁怀"}
{"author":"陆游","content":"年来阻阔动经时，忽见新篇乃尔奇。安得齐纨翦团扇，为君小草卜居诗？","dynasty":"宋代","title":"詹仲信出示卜居诗佳甚作二绝句谢之"}
{"author":"陆游","content":"畏事如畏虎，避人如避寇。结庐三家村，百事喜寒陋。身闲自为贵，饭足岂非富。素心憎狐妖，老愈恶铜臭，视之若寒气，可使客肤腠。即今知免矣，终岁塞门窦。始知松倒壑，殊胜云出岫。聊持不动心，更养未尽寿。夜读南华篇，欣然发吾覆。","dynasty":"宋代","title":"夜坐戏作短歌"}
{"author":"陆游","content":"全师出雁塞，百战运龙韬。金络洮州马，珠装夏国刀。度沙风破肉，攻垒雪平壕。明日受降处，甲齐熊耳高。","dynasty":"宋代","title":"小出塞曲"}
{"author":"陆游","content":"吾州山水西州冠，正欠雄楼并杰观。奇峰秀岭待弹压，明月清风须判断。三峨旧不到郡斋，创为诗人供几案。烟云舒卷水墨图，草木清红锦绣段。一时冠盖共登临，百年父老俱惊惋。萦回舞袖试弓弯，宛转歌声学珠贯。佳人蜂蝶争遶鬓，上客龙蛇看挥翰。寓公虽作一月留，梅发东湖归思乱。儿戏聊成此段奇，陈迹应留後人叹。明朝艇子诉平羌，却伴谪仙游汗漫。","dynasty":"宋代","title":"嘉州守宅旧无後圃因农事之隙为种花筑亭观甫"}
{"author":"陆游","content":"老叹交朋尽，闲知日月长。著书终覆瓿，得句漫投囊。霜树昏鸦黑，风帘小蠂黄。村醪如水薄，也复答年光。","dynasty":"宋代","title":"秋晚寓叹"}
{"author":"陆游","content":"驿树秋风急，关城暮角悲。平生忠愤意，来拜华山祠。","dynasty":"宋代","title":"癸丑七月二十七夜梦游华岳庙"}
{"author":"陆游","content":"残年孤寂不禁秋，醉自凄凉醒更愁。富贵空成守钱虏，吾今何止百宜休。","dynasty":"宋代","title":"悲秋"}
{"author":"陆游","content":"青帝万里月轮孤，扫尽浮云一点无。正是吾庐秋好夜，上桥浑不要人扶。","dynasty":"宋代","title":"柳桥秋夜"}
{"author":"陆游","content":"津亭徙倚客衣单，秋尽江南亦已寒。雁翅不禁疏雨湿，枫林初染早霞丹。少年已叹儒冠误，暮境更知行路难。倦马归来踏残日，长吟聊得写忧端。","dynasty":"宋代","title":"视陂至崇仁村落"}
{"author":"陆游","content":"改尽朱颜白尽头，杜门亦复弊貂裘。断鸿影外玉关月，病骥嘶中青海秋。孤坐向空书咄咄，闲吟随处送悠悠。如虹壮气终难豁，安得云涛万里舟。","dynasty":"宋代","title":"暮秋遣兴二首其一"}
{"author":"陆游","content":"放逐还山八见春，枯颅槁项雪霜新。大床不解除豪气，凡眼安能识贵人？食有淖糜犹足饱，衣存短褐未全贫。北窗坐卧君无笑，拈起乌藤捷有神。","dynasty":"宋代","title":"龟堂独坐遣闷"}
{"author":"陆游","content":"落叶残芜又一冬，老人光景易匆匆。不论病惰耕桑业，但恨贫分学问功。马昔腾骧离冀北，鹤今憔悴返辽东。六经未与秦灰冷，尚付余年断简中。","dynasty":"宋代","title":"冬夜读书有感"}
{"author":"陆游","content":"倾家酿酒三千石，闲愁万斛酒不敌。今朝醉眼烂岩电，提笔四顾天地窄。忽然挥扫不自知，风云入怀天借力。神龙战野昏雾腥，奇鬼摧山太阴黑。此时驱尽胸中愁，槌床大叫狂堕帻。吴牋蜀素不快人，付与高堂三丈壁。","dynasty":"宋代","title":"草书歌"}
{"author":"陆游","content":"久抛朝帻嬾重弹，华发萧然二寸冠。不恨凄凉侵晚境，犹能语笑向春盘。银杯酒色家家绿，篛笠烟波处处宽。一片梅花无复在，却嫌新暖换余寒。","dynasty":"宋代","title":"春日"}
{"author":"陆游","content":"曲径衡门短短篱，槐楸阴里倚筇枝。老来百事不入眼，惟爱青山如旧时。","dynasty":"宋代","title":"衡门"}
{"author":"陆游","content":"野堂萧飒雪侵冠，历尽人间行路难。病马不收烟草暝，孤桐半落井床寒。长瓶浊酒犹堪醉，败箧残编更细看。此兴不随年共老，未容城角动忧端。","dynasty":"宋代","title":"野堂"}
{"author":"陆游","content":"身堕黄尘每慨然，携儿萧散亦前缘。聊凭方外巾盂净，一洗人间匕箸膻。静院春风传浴鼓，画廊晚雨湿茶烟。潜光寮里明窗下，借我消摇过十年。","dynasty":"宋代","title":"饭昭觉寺抵暮乃归"}
{"author":"陆游","content":"长腰玉粒出新舂，秋获真成亩一钟。衣食麤供官赋足，何妨世世作耕农。","dynasty":"宋代","title":"龟堂杂题"}
{"author":"陆游","content":"五杂组，山雉羽。往复还，江头路。不得已，贵臣去。","dynasty":"宋代","title":"五杂组二首其一"}
{"author":"陆游","content":"尽道新凉好，无如昼漏长。奇文窥楚屈，妙理玩蒙庄。静卧贫犹乐，高歌醒亦狂。翩翩双蝶子，也似惜年光。","dynasty":"宋代","title":"新凉"}
{"author":"陆游","content":"风露青冥水面凉，旋移野艇受清香。犹嫌翠盖红妆句，何况人言似六郎！","dynasty":"宋代","title":"荷花"}
{"author":"陆游","content":"楼兰勋业竟悠悠，聊作人间汗漫游。半谷云霞丹灶熟，一天雷雨剑池秋。徜徉药市经旬醉，问讯巢仙数夕留。却过故庐应一叹，岸边犹系采菱舟。","dynasty":"宋代","title":"野兴二首其二"}
{"author":"陆游","content":"野堂疏豁近江皋，喜见南山秋气高。野外渐寒群木脱，草根薄暮百虫号。筑陂浚畎更相勉，伐荻劙桑敢爱劳。亦念耄荒当自佚，欲将世业付儿曹。","dynasty":"宋代","title":"村居遣兴"}
{"author":"陆游","content":"寒炉火半销，坏壁灯欲死。人行篱犬吠，月出林鹊起。吾儿信偶非长路，老子可怜煎百虑。人人父子与我同，立朝勿遣交河戍。","dynasty":"宋代","title":"十一月二十二日夜待子聿未归"}
{"author":"陆游","content":"冒雨牵何急，争风力不余。逢人问虚市，计日买薪蔬。烟寺高旛出，山畲一老锄。枕书醒醉里，短发不曾梳。","dynasty":"宋代","title":"溪行"}
{"author":"陆游","content":"枫叶全丹槲叶黄，江城残角伴斜阳。琴书自足闲中乐，天地能容醉后狂。老死山林初不憾，梦游河渭独难忘。谷城黄石今安在，取履犹思效子房。","dynasty":"宋代","title":"霜天杂兴三首其一"}
{"author":"陆游","content":"早睡苦夜长，晚睡意复倦；歛膝傍残灯，拭眦展书卷。时时搔短发，稍稍磨冻砚。更阑月入户，皎若舒白练。便思泛樵风，次第入剡县。名山如高人，岂可久不见？","dynasty":"宋代","title":"夜坐忆剡溪"}
{"author":"陆游","content":"秋气侵帷梦不成，一灯西壁翳还明。风高露井无桐叶，雨急烟村有雁声。击筑谁同燕市饮？赁舂方作会稽行。从来自许知何等，堪叹江湖白发生。","dynasty":"宋代","title":"秋夜"}
{"author":"陆游","content":"去国己酉冬，忽见十颁历。衰残口两齿，困厄家四壁。时看溪云生，饱听檐雨滴。悠然度寒暑，何处著欣戚？幽人岂知我，月夕闻吹笛。何当五百岁，相与摩铜狄？","dynasty":"宋代","title":"斋中杂兴十首以丈夫贵壮健惨戚非朱颜为韵"}
{"author":"陆游","content":"钟鸣岂复夜行时，文字相娱赖此儿。欲去复留知汝孝，未言先泣叹吾衰。两篇易象能忘老，百亩山畲可免饥。但报家僮多酿酒，一栏红药是归期。","dynasty":"宋代","title":"子聿欲暂归山阴见乃翁作恶遂不行赠以此诗"}
{"author":"陆游","content":"岁秋固多雨，每恨不及时。黄麈蔽赤日，苗槁已不迟。踏车声如雷，力尽真何为！天岂不念民，云族风散之。穷民守稼泣，便恐化棘茨；妻子不望活，所惧尊老饥。我愿上天仁，顾哀民语悲；鞭龙起风霆，尚继丰年诗。","dynasty":"宋代","title":"闵雨"}
{"author":"陆游","content":"冷雨萧萧涩不晴，丛篁遮尽小窗明。故衾独展成酣寝，新酿初尝得细倾。壁简积阴添蠹字，床琴生润咽弦声。此时怀抱真难遣，一首清诗信笔成。","dynasty":"宋代","title":"秋雨"}
{"author":"陆游","content":"新酒黄如脱壳鹅，小园持盏暂婆娑。文章不进技止此，仕宦忘归人谓何。宿业簿书昏病眼，梦游烟雨湿渔蓑。醉中笑向儿童说，白发今年添几多？","dynasty":"宋代","title":"新酿熟小酌索笑亭"}
{"author":"陆游","content":"翠蔓扶疏采撷忙，麴生系出古淮阳。蹋成明月团团白，酿作新鹅淡淡黄。醅瓮秋凄惊凛冽，糟床夜注爱淋浪，西斋幽事新成谱，首为高人著此方。","dynasty":"宋代","title":"比作陈下瓜麴酿成奇绝属病疡不敢取醉小啜而"}
{"author":"陆游","content":"中岁远游踰剑阁，青衫误入征西幙。南沮水边秋射虎，大散关头夜闻角。画策虽工不见用，悲吒那复从军乐。鸣呼！人生难料老更穷，麦野桑村白发翁。","dynasty":"宋代","title":"三山杜门作歌"}
{"author":"陆游","content":"药笈渔竿每自随，枯筇短帽恰相宜。投林但有穷猿喜，伏枥元无老骥悲。岩溜甘寒通碧沼，野梅清绝隔疏篱。放翁老甚情怀嬾，那办题诗寄所思！","dynasty":"宋代","title":"乍晴至园中"}
{"author":"陆游","content":"稚川师郑君，才及一卷书。书大仅如箸，度世盖有余。想其所论说，妙极轩昊初。内篇今虽存，亦复饱蠹鱼。我欲探其原，蹇步空趑趄。安得插两翅，从公游太虚？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"冬旱土不膏，爱此春夜雨。四郊农事兴，老稚迭歌舞。相呼长沮耕，分喜樊迟圃。丰年已在目，亭障静桴鼓。我归未有期，一官寄仓庾。幸复宽简书，不敢恨羁旅。","dynasty":"宋代","title":"春雨"}
{"author":"陆游","content":"忽忽悲穷处，悠悠感岁华。暮云如泼墨，春雪不成花。眼涩灯生晕，诗成字半斜。残尊已倾尽，试起问东家。","dynasty":"宋代","title":"雪中二首其一"}
{"author":"陆游","content":"平生结交无十人，与君契合怀抱真，春游有时马忘秣，夜话不觉鸡报晨。极知贫贱别离苦，明日有怀就谁语！人无根柢似浮萍，未死相逢在何许？道边日斜泣相持，旗亭取醉不须辞。君贵堂厨万钱食，我劝一杯应不得。","dynasty":"宋代","title":"行路难"}
{"author":"陆游","content":"地旷江天接，沙隤市井移。避风留半日，买米待多时。蝶冷停菰叶，鸥驯傍橹枝。昔人勋业地，搔首叹吾衰。","dynasty":"宋代","title":"公安"}
{"author":"陆游","content":"北风挟骄云，突起塞宇宙，赫日初未西，盼转失白昼。翻空黑帜合，列阵奇鬼斗，雨镞飞纵横，雷车助奔骤。平阶水入户，沟渎不能受。对面语不闻，持繖避屋漏。儿童抱图书，衣屦那暇救。纵暴理岂长，忽已收檐溜。比邻更相劳，捃拾如过寇。老子独痴顽，长歌对醇酎。","dynasty":"宋代","title":"大雨"}
{"author":"陆游","content":"去去历山村，行行并庙垣。湍流鲙鱼小，仄径鲊花繁。白鹭飞如导，青萝险可扪。归途不寂寞，迎笑有诸孙。","dynasty":"宋代","title":"野兴四首其四"}
{"author":"陆游","content":"八月暑退凉风生，家家场中打稻声。穗多粒饱三倍熟，车轴压折人肩赬。常年县符闹如雨，道上即今无吏行。乡闾老稚迭歌舞，灶釜日餐猪羊烹。","dynasty":"宋代","title":"秋词"}
{"author":"陆游","content":"五十年来住镜湖，白头仍是一臞儒。朝眠每恨妨书课，秋获先令入酒逋。江路伶俜形吊影，草庵寂默我忘吾。雨窗忽有高谈兴，筮叟医翁亦可呼。","dynasty":"宋代","title":"秋兴"}
{"author":"陆游","content":"朝士腰下黄，山僧鼻端白；放翁俱笑汝，饱饭作闲客。","dynasty":"宋代","title":"纵笔"}
{"author":"陆游","content":"欧阳公谱西都花，蔡公亦记北苑茶，农功最大置不录，如弃六艺崇百家。曾侯奋笔谱多稼，儋州读罢深咨嗟。一篇秧马传海内，农器名数方萌芽。令君继之笔何健，古今一一辨等差。我今八十归抱耒，两编入手喜莫涯。神农之学未可废，坐使末俗惭浮华。","dynasty":"宋代","title":"耒阳令曾君寄禾谱农器谱二书求诗"}
{"author":"陆游","content":"一春略无十日晴，雨脚才断云已生。奇葩摧败等青苋，嘉榖漂荡随浮萍。书生病卧苔及榻，湿薪燎衣熏欲盲。腰顽足痹空叹息，咫尺不得行中庭。读书窗黑不见字，弹琴弦缓那成声。老盆泽酒且复醉，两部鼓吹方施行。","dynasty":"宋代","title":"久雨排闷"}
{"author":"陆游","content":"中岁抱沉绵，讵敢望七十；造物偶脱遗，俯仰耄已及。宁知辱弓旌，扶惫去乡邑。受恩不知报，怀抱空怏悒。天门邈难窥，地芥亦嬾拾。随身一诗囊，副以两药笈。何当复得谢，浩荡脱维絷。擘浪画楫飞，穿云青鞋湿。余年尚有几，登览当汲汲。狂吟题寺廊，大笔蘸墨汁。","dynasty":"宋代","title":"新年七十有九"}
{"author":"陆游","content":"山川杂吴楚，气候接秋冬。水落鱼可拾，霜清裘欲重。乡遥归梦短，酒薄客愁浓。白帝何时到，高吟酹卧龙。","dynasty":"宋代","title":"江陵道中作"}
{"author":"陆游","content":"异事严州省见稀，幅巾阑角立多时。青林白鸟自成画，急雨好风当有诗。酷信医方逢酒怯，强驱吏牍坐衙迟。悠然笑向山僧说，又得浮生一局棋。","dynasty":"宋代","title":"夏日北榭赋诗弈棋欣然有作"}
{"author":"陆游","content":"寂寂东窗午梦残，更堪春雨作春寒。蛮童未报煎茶熟，一卷南华枕上看。","dynasty":"宋代","title":"东窗"}
{"author":"陆游","content":"久向人间触骇机，敛收孤迹早宜归。亡羊未恨补牢晚，搏虎深知攘臂非。明月长庚天欲晓，新桐清露暑犹微。扁舟蓑笠平生事，莫羡黄金带十围。","dynasty":"宋代","title":"晓出南山"}
{"author":"陆游","content":"北窗欲化庄生蝶，睡思蒙蒙栖倦睫。川云忽带急雨来，万点纵横打荷叶。坐收爽气入诗律，更借凉颸吹醉颊。壤檐腐瓦凛欲堕，积潦中庭深可涉。儿愁漏湿废夜课，妇畏泥涂停早饁。老翁自笑独尔顽，更喜烟波摇短楫。","dynasty":"宋代","title":"大雨"}
{"author":"陆游","content":"溪涨清风拂面，月落繁星满天。数只船横浦口，一声笛起山前。","dynasty":"宋代","title":"夏日六言"}
{"author":"陆游","content":"平郊漫漫觉天低，况复寒云结惨凄。老子方惊飞蛱蝶，群儿已说聚狻猊。中宵鸢堕频摧木，彻旦鸡瘖重压栖。只待新晴梅坞去，青鞋未怯踏春泥。","dynasty":"宋代","title":"雪"}
{"author":"陆游","content":"儘道衰翁嬾，乘闲亦出门。修琴来竹院，采藥宿山村。雪路鳴长耳，烟堤驾独辕。残年常自在，何以报君恩。","dynasty":"宋代","title":"出遊"}
{"author":"陆游","content":"天下不难一，孰能凝使坚？自古功已成，或散如飞烟。惟唐用房魏，规模三百年。至今河潼路，过者犹泫然。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"赋性本刚褊，直欲栖深山。晚乃稍悔悟，自恨不少宽。胡越本一家，祸福环无端。少忍万事毕，孰为热与寒。我友为我言，冠盖满长安。人人不如君，八十犹朱颜。","dynasty":"宋代","title":"读何斯举黄州秋居杂咏次其韵十首其七"}
{"author":"陆游","content":"夜半不成寐，起寻微月行。风生惊叶堕，露重觉荷倾。兀兀酒中趣，悠悠身後名。兴阑还掩户，坐待日东生。","dynasty":"宋代","title":"夜中步月"}
{"author":"陆游","content":"横林渺渺夜生烟，野水茫茫远拍天。菱唱一声惊梦断，始知身在钓鱼船。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"山川遗迹晋唐馀，水竹相望许洛居。一齿屡摇犹决肉，双眸虽涩尚耽书。郊原夜夜驱耕犊，村店时时秣蹇驴。客问若为娱老境，吾儿未与短檠疏。","dynasty":"宋代","title":"新凉书怀四首其四"}
{"author":"陆游","content":"八十老翁头似雪，柯桥送汝泪频挥。残年岂料犹强健，却向柯桥接汝归。","dynasty":"宋代","title":"子坦今秋盐官市征当满作绝句寄之"}
{"author":"陆游","content":"溪深不须忧，吴牛自能浮。童儿踏牛背，安稳如乘舟。寒雨山陂远，参差烟树晚。闻笛翁出迎，儿归牛入圈。","dynasty":"宋代","title":"牧牛儿"}
{"author":"陆游","content":"仕宦五十年，终不慕热官。年龄过八十，久已办一棺。结庐十余间，著身如海宽。此外皆长物，简去心始安。称意多怒嗔，易可出艰难。我无狐白裘，短褐亦御寒。","dynasty":"宋代","title":"感遇"}
{"author":"陆游","content":"倒掩衡门手自关，老身著布乱书间。有诗尚作清宵祟，无事能妨白日闲。薄暮上楼聊试步，经旬止酒自酡颜。儿曹莫笑衰翁嬾，拟遍淮南大小山。","dynasty":"宋代","title":"斋中杂兴"}
{"author":"陆游","content":"东皇促驾又天涯，一片难寻堕地花。瘦策穿林数新笋，素屏围枕听鸣蛙。蚕房已里清明种，茶户初收谷雨芽。欲把一杯壶已罄，谩搜诗句答年华。","dynasty":"宋代","title":"暮春龟堂即事四首其四"}
{"author":"陆游","content":"犬吠惊飘叶，禽喧换宿枝。堕空霜肃肃，垂地斗离离。野叟读书罢，高城吹角悲。功名浑错料，老病却如期。","dynasty":"宋代","title":"冬夕"}
{"author":"陆游","content":"楼角西南月一钓，晚瓜落刃酒新篘。仙家又怆银河别，太史新班玉历秋。衰病岁时良冉冉，穷愁身世转悠悠。莫因乞巧嘲儿女，我亦飘然水上浮。","dynasty":"宋代","title":"七月四日夜赋"}
{"author":"陆游","content":"竹折松僵鸟雀愁，闭门我亦拥貂裘。已忘作赋游梁苑，但忆衔枚入蔡州。属国餐毡真强项，翰林煮茗自风流。明朝日暖君须记，更看青鸳玉半沟。","dynasty":"宋代","title":"雪中作"}
{"author":"陆游","content":"菘芥煮羹甘胜蜜，稻粱炊饭滑如珠。上方香积宁过此？惭愧天公养病夫。","dynasty":"宋代","title":"病中遣怀"}
{"author":"陆游","content":"冻研笑臞儒，雕弓隐猎徒。不成平赵魏，正可老江湖。憔悴头虽秃，轮囷胆尚麤。咸阳呼五白，何遽不能卢！","dynasty":"宋代","title":"纵笔"}
{"author":"陆游","content":"屏掩轻寒酒半消，断香残梦两无憀。开年春意遽如许，破晓一声婆饼焦。","dynasty":"宋代","title":"枕上闻禽声"}
{"author":"陆游","content":"雨过未生尘，寒轻不著人。断云飞苑路，高柳暗天津。憔悴非平日，呻吟又一春。丝毫宁有补，空负耦耕身。","dynasty":"宋代","title":"车中作"}
{"author":"陆游","content":"夜枕梦回春雨声，晓窗日出春鸟鸣。典衣沽酒莫辞醉，自有梅花为解酲。","dynasty":"宋代","title":"春前六日作"}
{"author":"陆游","content":"湖边一夜霜，庭树无秋声。嬾不近笔砚，何以纾幽情？但有一睡耳，展转无由成。起拥地炉暖，坐待天窗明。","dynasty":"宋代","title":"秋思"}
{"author":"陆游","content":"骨相元知薄，功名敢自期？病侵强健日，闲过圣明时。形胜轮台地，飞腾瀚海师。江湖虽万里，犹拟缀声诗。","dynasty":"宋代","title":"骨相"}
{"author":"陆游","content":"华胥归路万山青，拈得乌藤绕舍行。两眦尚余残睡美，一襟初受晓凉生。阴阴院落新桐影，寂寂房栊乳燕声。已罢小餐停卯酒，龟肠蝉腹不胜清。","dynasty":"宋代","title":"夏日晨起"}
{"author":"陆游","content":"尽道衰翁懒，乘闲亦出门。修琴来竹院，采药宿山村。雪路鸣长耳，烟堤驾独辕。残年常自在，何以报君恩。","dynasty":"宋代","title":"出游"}
{"author":"陆游","content":"喔喔鸡号野，昏昏月挂楼。梦随残漏断，愁伴宿醒留。壮志看清镜，春寒著弊裘。拂窗新柳色，最忆锦江头。","dynasty":"宋代","title":"春晓"}
{"author":"陆游","content":"神农之学未为非，日夜勤劳备岁饖。雨畏禾头蒸耳出，润忧麦粒化蛾飞。","dynasty":"宋代","title":"农舍"}
{"author":"陆游","content":"古今共有死，长短无百年；方其欲瞑时，如困得熟眠。世以生时心，妄度死者情，疑其不忍去，一笑可绝缨。区区计生死，不如持一觞；一觞浇不平，万事俱可忘。待酒忘万事，犹是役於酒；醉醒不到处，夭魔自奔走。","dynasty":"宋代","title":"对酒"}
{"author":"陆游","content":"五百年前贺季真，再来依旧作闲人。一生看尽佳风月，不负湖山不负身。","dynasty":"宋代","title":"秋日杂咏"}
{"author":"陆游","content":"秭归城畔蹋斜阳，古寺无僧昼闭房。残佩断钗陵谷变，苫茆架竹井闾荒。虎行欲与人争路，猿啸能令客断肠。寂寞倚楼搔短发，剩题新恨付巴娘。","dynasty":"宋代","title":"憩归州光孝寺寺後有冢近岁或发之得宝玉剑佩"}
{"author":"陆游","content":"兀傲胡床酒半醒，钓筒收尽数舟横。风生细葛无三伏，月上疏林正四更。北斗离离低欲尽，明河脉脉去无声。斥僊岂复尘中恋，便拟骑鲸返玉京。","dynasty":"宋代","title":"七月一日夜坐舍北水涯戏作"}
{"author":"陆游","content":"窗户迎新燕，阶除巢乳鸦。欲知春已暮，地上亦无花。","dynasty":"宋代","title":"春晚"}
{"author":"陆游","content":"竹篱数掩傍鱼矶，万点梅花掠地飞。正喜巡檐来索笑，已悲临水送将归。影横月处愁空绝，子满枝时事更非。自古情锺在吾辈，尊前莫怪泪沾衣。","dynasty":"宋代","title":"别梅"}
{"author":"陆游","content":"小市提壼酤浊酒，东陂脱裤插青秧。归来静卧茅檐底，如觉闲中白日长。","dynasty":"宋代","title":"闻鸟声有感"}
{"author":"陆游","content":"霜重晨檐滴，薪乾夜焙温。老惟便布褐，病不出柴门。瓶里梅花堕，窗间鹊语喧。闲人信无事，午睡到黄昏。","dynasty":"宋代","title":"霜寒"}
{"author":"陆游","content":"丈夫本愿脱世鞿，丹成昼日凌空飞，缨冠佩玉朝紫微，白银宫阙瞻巍巍。不然万里将天威，提兵直解边城围，苜蓿满川胡马肥，掩取不遣一骑归。苦心文章亦未非，与此二事同一机。寥寥千载见亦稀，庄屈已死吾畴依？哀哉穷子百家衣，岂识万斛倾珠玑。欲洗薄蚀还光辉，熟睨无力空歔欷。","dynasty":"宋代","title":"书感"}
{"author":"陆游","content":"吾州古梅旧得名，云蒸雨渍绿苔生。一枝只好僧窗看，莫售千金入凤城。","dynasty":"宋代","title":"梅花绝句"}
{"author":"陆游","content":"老去终年卧草庐，事皆省尽略无余。麈留鼠迹犹嗔拂，风作瓢声固不除。兴发旧醅何害醉，诗成拙笔亦堪书。投床睡美悠然觉，作计今知本不疏。","dynasty":"宋代","title":"省事"}
{"author":"陆游","content":"幽居端似玉川生，茅屋支撑不更营。青旆荒寒增酒兴，锦囊零落负诗情。残无色榇斜阳远，落叶飞如野鸟轻。徂岁峥嵘忽如许？雁来又过会稽城。","dynasty":"宋代","title":"衡门晚眺"}
{"author":"陆游","content":"形骸岁岁就枯朽，意气时时犹激昂。水远浮鸥方浩荡，霜高残菊更芬芳。人皆有舌是非在，劫未成灰时世长。三百里湖行自复，子孙努力事耕桑。","dynasty":"宋代","title":"秋怀"}
{"author":"陆游","content":"城南城北如铺雪，原野家家种荞麦。霜晴收敛少在家，饼饵今冬不忧窄。胡麻压油油更香，油新饼美争先尝；猎归炽火燎雉兔，相呼置酒喜欲狂。陌上行歌忘恶岁，小妇红妆穗簪髻。诏书宽大与天通，逐熟淮南几误计。","dynasty":"宋代","title":"荞麦初熟刈者满野喜而有作"}
{"author":"陆游","content":"陇蜀归来两鬓丝，茶山已作隔生期。西风落叶秋萧瑟，泪洒行间读旧诗。","dynasty":"宋代","title":"书李商叟秀才所藏曾文清诗卷後"}
{"author":"陆游","content":"九衢车马困炎曦，正是山中散发时。秋近梧桐已摇落，阴生蟋蟀最先知。稻陂水白宁忧旱？灶突烟青幸续炊。谁谓吾庐太岑寂，茶瓜亦有野人期。","dynasty":"宋代","title":"今岁六月望後一日立秋故比常年凉意差早"}
{"author":"陆游","content":"萝月挂团璧，松风号急滩。孤灯经院晓，残雪醮坛寒。剩欲闲扶杖，何妨醉堕冠。诗成兴不尽，万里跨青鸾。","dynasty":"宋代","title":"晨过天庆"}
{"author":"陆游","content":"年耄身犹健，秋高疾已平。邻翁思问讯，蔬圃要巡行。竹杖轻无迹，芒鞋捷有声。相逢无别语，努力事冬耕。","dynasty":"宋代","title":"雨後至近村"}
{"author":"陆游","content":"病卧虚齐一味慵，今年春事又成空。箨龙奋迅风雷际，木笔凋零雾雨中。平野草深黄犊健，断溪水长画船通。小儿偶得官楼酒，鲎醢尊乾一醉同。","dynasty":"宋代","title":"春晚小饮"}
{"author":"陆游","content":"少时已叹少欢娱，衰病经旬一笑无。今日出门逢父老，欣然随众强卢胡。","dynasty":"宋代","title":"出门与邻人笑谈久之戏作四首其一"}
{"author":"陆游","content":"三年客江硖，万死脱鱼鼋。平地从今始，穷涂敢复论。园畦棋局整，坡垄海涛翻。瘦犊应多恨，泥涂伏短辕。","dynasty":"宋代","title":"行绵州道中"}
{"author":"陆游","content":"老病畏多酌，退闲愁夜行。市灯疏欲尽，楼月澹初生。露冷莎蛩咽，天高塞雁征。归来差自喜，拥被听疏更。","dynasty":"宋代","title":"饮罢夜归"}
{"author":"陆游","content":"羡生常笑古人痴，俯仰那知迫耄期。镜里鬓无添白处，尊前颜有暂丹时。客瞋终岁常称疾，儿讶经旬懒赋诗。枉却愁过强健日，身闲何往不熙熙。","dynasty":"宋代","title":"老甚自咏二首其二"}
{"author":"陆游","content":"倚杖柴门外，踟蹰到日斜。儿童拾笋箨，妇女卖茶芽。掠岸过渔艇，隔篱闻纬车。年来诗料别，满眼是桑麻。","dynasty":"宋代","title":"倚杖"}
{"author":"陆游","content":"初归誓墓老乡邦，手结茆茨近小江。北渚露沾行药屐，东厢日射勘书窗。孤忠自信丹心折，万事空成雪鬓霜。长媿宗人白崖老，赠行期我鹿门庞。","dynasty":"宋代","title":"庵中晨起书触目"}
{"author":"陆游","content":"曾看四岳荐虞鳏，阅岁三千一瞬间。归卧青山孤绝处，白驴常伴白云闲。","dynasty":"宋代","title":"题四仙像"}
{"author":"陆游","content":"文章本天成，妙手偶得之。粹然无疵瑕，岂复须人为？君看古彝器，巧拙两无施。汉最近先秦，固已殊淳漓。胡部何为者，豪竹杂哀丝。后夔不复作，千载谁与期？","dynasty":"宋代","tags":"哲理","title":"文章"}
{"author":"陆游","content":"水碓舂粳滑胜珠，地炉燔芋软如酥。老来自爱盘餐美，安得高人共破除。","dynasty":"宋代","title":"病思六首其一"}
{"author":"陆游","content":"我愿匹马飞腾遍九州，如今苦无騕褭与骅骝。葛陂之龙又难致，兀兀安得忘吾愁。幸余一事差可喜，云山万里芒鞋底。曳杖行穿幡冢云，试茶手挹香溪水。江西山水增怪奇，疏山之名旧所知。惜哉不见侏儒师，尚想薪水俱空时。寺门欲近山若拆，老树苍崖含古色；挂包便住吾岂能，一来要是疏山客。","dynasty":"宋代","title":"游疏山"}
{"author":"陆游","content":"古寺名园处处行，翩然南陌复东城。手柔弓燥猎徒喜，耳热酒酣诗兴生。月似有情迎马见，莺如相识向人鸣。摩挲病眼还三叹，犹拟中原看太平。","dynasty":"宋代","title":"城东马上作"}
{"author":"陆游","content":"双柏屹相向，刚严如巨人。龙呤风雨夕，山立雪霜晨。阅世易成古。刳心不复春。扶颠要力量，岁晚莫全身。","dynasty":"宋代","title":"双柏"}
{"author":"陆游","content":"恰喜西窗晚照明，虚檐又报雨来声。端忧不用占龟兆，坏尽花时自解晴。","dynasty":"宋代","title":"春雨绝句"}
{"author":"陆游","content":"嗟我客上都，忽已见暮春。骑马出闇门，眯眼吹红尘。西湖商贾区，山僧多市人；谁令污泉石，只合加冠巾。黄冠更可憎，状与屠沽邻，齁齁酒肉气，吾辈何由亲！少须一哄散，境寂鸥自驯。举手邀素月，移舟采青苹。钟从南山来，殷殷浮烟津。鹤发隐者欤？长歌收钓缗。畏冷不竟夕，恨此老病身。明发复扰扰，吾诗其绝麟。","dynasty":"宋代","title":"夜泛西湖示桑甥世昌"}
{"author":"陆游","content":"一镜三百里，环以碧玉峰，天公赐我厚，极目为提封。烟收见石帆，雨霁望卧龙，嵯峨宝林塔，迢递天章钟。兴来思一出，霜晴及初冬。父老舍杖迎，衣冠颇严恭，语我相识久，幸未弃老农，间者传伏枕，喜闻足音跫。贫舍有盘餐，勿责异味重，荞饼新油香，黍酒瓮面浓，已遣买扑握，亦可致噞喁，愿公领此意，秣蹇聊从容。我起为太息，厚意敢不从，吾生行逆境，平地九折邛，况今又老退，如子岂易逢，但愿从今健，衰疾缓见攻，遇兴即扣门，草具烦炊舂，但恐乘月来，妨子睡味浓。","dynasty":"宋代","title":"赠湖上父老十八韵"}
{"author":"陆游","content":"吾常慕昔人，石介与王令；挑灯读其文，奋起失衰病。吾徒宗六经，崇雅必放郑。人众何足云，少忍待天定。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"蜂儿园里香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"饼饵支遥夜，薪烝禦早寒。卧闻风浩荡，起视斗阑干。鸡怯飞霜重，鸦惊出月残。挑灯搔短发，顾影发吾叹。","dynasty":"宋代","title":"夜坐二首其一"}
{"author":"陆游","content":"种树清阴满，钞书蠹字穿。老身犹在世，屈指不知年。弃纸储诗稿，长筒聚药钱。一生如一日，正可付之天。","dynasty":"宋代","title":"秋懹"}
{"author":"陆游","content":"夜深青灯耿窗扉，老翁稚子穷相依。齑盐不给脱粟饭，布褐仅有悬鹑方，偶然得肉思共饱，吾儿苦让不忍违。儿饥读书到鸡唱，意虽甚壮气力微；可怜落笔渐健快，其奈瘦面无光辉！布衣儒生例骨立，纨裤市儿皆瓠肥。勿言学古徒自困，吾曹舍此将安归？作诗自宽亦慰汝，吟罢抚几频歔欷。","dynasty":"宋代","title":"书叹"}
{"author":"陆游","content":"戢戢穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音？","dynasty":"宋代","title":"湖上笋盛出戏作长句"}
{"author":"陆游","content":"好诗如灵丹，不杂膻荤肠；子诚欲得之，洁斋祓不祥。食饮屑白玉，沐浴春兰芳。蛟龙起久蛰，鸿鹄参高翔。纵横开武库，浩荡发太仓。大巧谢雕琢，至刚反摧藏。一技均道妙，佻心讵能当。结缨与易箦，至死犹自强。东山七月篇，万古真文章。天下有精识，吾言岂荒唐？","dynasty":"宋代","title":"夜坐示桑甥十韵"}
{"author":"陆游","content":"维舟入谷口，信步造异境。隔篱鸡犬声，满地梧楸影。瓦甑炊香稻，石泉汲新井。人间苦偪仄，爱此须臾景。","dynasty":"宋代","title":"舟中咏落景余清晖轻桡弄溪渚之句盖孟浩然耶"}
{"author":"陆游","content":"圣时恩厚赐余生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。","dynasty":"宋代","title":"致仕後岁事有望欣然赋诗"}
{"author":"陆游","content":"北陌东阡有故墟，辛勤见汝昔营居。豪吞暗蚀皆逃去，窥户无人草满庐。","dynasty":"宋代","title":"太息"}
{"author":"陆游","content":"鬓毛日夜雪霜稠，冉冉年光逝肯留？酒力但资愁作祟，雨声偏与睡为仇。铭旌官职眼前事，史册姓名身後忧。毕竟此生何处是，江湖万里有孤舟。","dynasty":"宋代","title":"雨夕枕上作"}
{"author":"陆游","content":"江边龙庙何年作，白浪花中插朱阁。朝暾渐上宿雾收，春气已动晨霜薄。我来倚栏一怅然，芦花满空如柳绵。安得身为双白鹭，飞上滩头却飞去。","dynasty":"宋代","title":"过笮桥道中龙祠小留"}
{"author":"陆游","content":"栟榈子嫩供香饭，皂荚芽新簇冷淘。常使先生饱扪腹，其馀万事一秋毫。","dynasty":"宋代","title":"对食戏作六首其四"}
{"author":"陆游","content":"空蒙初喜洒檐楹，忽听空阶点滴声。高枕便知宜夕睡，丰年不叹负春耕。多情幽草沿墙绿，无赖群蛙绕舍鸣。屈指清秋两旬近，却愁徂岁又峥嵘。","dynasty":"宋代","title":"雨中作"}
{"author":"陆游","content":"野行遇群儿，呼笑运甓忙，共为小浮图，嶙峋当道旁，蚬壳以注灯，碗足以焚香，须臾一哄散，无益亦何伤。古来富贵人，峨冠登庙堂，諆谟一悖谬，县宇失太康，坐令安业民，血喋而尸僵，传呼一朝宠，遗患日月长。均为儿戏尔，祸机孰深藏？我作群儿诗，持用砭世肓。","dynasty":"宋代","title":"群儿"}
{"author":"陆游","content":"冷落无人佐客庖，庾郎三九困讥嘲。此行忽似蟆津路，自候风烛煮小巢。","dynasty":"宋代","title":"巢菜并序"}
{"author":"陆游","content":"瞿昙起西域，老氏奋中州。谈理一家说，蠹民千载忧。横流当有自，独立岂相仇。垂世诗书在，儿童勿外求。","dynasty":"宋代","title":"秋夜纪怀三首其二"}
{"author":"陆游","content":"束书不观万事休，谁令识字惹闲愁？胸中作祟知何物，不是当年老督邮。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"平野沉寒日，远村生暮烟。离离立红树，点点散乌犍。暂出不逾岁，告归仍一廛。江湖初见雁，著眼送云边。","dynasty":"宋代","title":"舍北晚眺"}
{"author":"陆游","content":"缥缈纱幮覆象床，蛮童擎粥进黄粱。砚池湛湛一泓墨，衣焙霏霏半篆香。团扇题诗无滞思，清泉洒地有余凉。更须风伯开云阵，准拟今宵月满廊。","dynasty":"宋代","title":"龟堂避暑"}
{"author":"陆游","content":"夙兴人尚默，众鸟相语言。小语岂不可，何至尔啾喧。吾独拥燎炉，宿火有馀温。澹然以自适，喧寂何足论。","dynasty":"宋代","title":"冬日斋中即事六首其三"}
{"author":"陆游","content":"两眦眵昏八十余，尔来触事觉空疏。何由四目如苍颉，读昼当年倚相书？","dynasty":"宋代","title":"目昏有感"}
{"author":"陆游","content":"五亩畦蔬地，秋来日荷锄。何曾笑尔辈，但觉爱吾庐。胆怯沽官酿，瞳昏读监书。区区尚多事，未解杂樵渔。","dynasty":"宋代","title":"荷锄"}
{"author":"陆游","content":"秃尾驴嘶小市门，侧篷帆过古城村。此生感慨知何限，斗酒新丰不足论。","dynasty":"宋代","title":"即事二首其一"}
{"author":"陆游","content":"山村梅开处处香，醉插乌巾舞道傍。饮酒得仙陶令达，爱花欲死杜陵狂。","dynasty":"宋代","title":"梅花"}
{"author":"陆游","content":"勃落为衣隐薜萝，扫空尘抱养天和。过期未死更强健，与世不谐犹啸歌。野市萧条残叶满，酒家零落废垆多。石帆山下孤舟雨，借问君如此老何？","dynasty":"宋代","title":"自述"}
{"author":"陆游","content":"烂熟思来怕热官，退飞心地喜轻安。舍鱼正可取熊掌，食肉何须知马肝。放眼柳梢初暗动，褪花梅子已微酸。典衣剩作江头醉，莫谓天涯苦鲜欢。","dynasty":"宋代","title":"初春遣兴三首始於志退休而终於惓惓许国之忠"}
{"author":"陆游","content":"井地以养民，整整若棋画。初无甚贫富，家有五亩宅。哀哉古益远，祸始开阡陌。富豪役千奴，贫老无寸帛。因穷礼义废，盗贼起蹙迫。谁能讲古制，寿我太平脉？","dynasty":"宋代","title":"岁暮感怀以余年谅无几休日怆已迫为韵"}
{"author":"陆游","content":"草亭临峭绝，霜嶂起嶙峋。危磴傥可上，老夫思卜邻。","dynasty":"宋代","title":"题柴言山水四首其四冬"}
{"author":"陆游","content":"地褊焚香室，窗昏酿雪天。烂炊二龠饭，侧枕一肱眠。身似婴儿日，家如太古年。狸奴不执鼠，同我爱青毡。","dynasty":"宋代","title":"小室"}
{"author":"陆游","content":"利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。","dynasty":"宋代","tags":"秋天，向往","title":"秋思"}
{"author":"陆游","content":"衰疾沉绵短鬓疏，凄凉圯上一编书，中原久陷身垂老，付与囊中饱蠹鱼。","dynasty":"宋代","title":"夏日杂题"}
{"author":"陆游","content":"兰台遗漆书，汲冢收竹简。辛勤万卷读，不负百年眼。围座浩纵横，插架高𡾰嵼。一笑顾吾儿，银艾何足绾。","dynasty":"宋代","title":"杂兴四首其二"}
{"author":"陆游","content":"霏微入户黄梅雨，磊落堆盘碧筒黍。病来一滴不饮酒，但嗅菖蒲作端午。人生忽忽东逝波，白头奈此节物何。去年已作归州客，今年建州更愁绝。归州猿吟鸟啼里，屈沱醉归诗满纸。即今忆此那可得，西望归州三叹息。","dynasty":"宋代","title":"建宁重五"}
{"author":"陆游","content":"山中有异梦，重铠奋雕戈。敷水西通渭，潼关北控河。凄凉鸣赵瑟，慷慨和燕歌。此事终当在，无如老死何！","dynasty":"宋代","title":"异梦"}
{"author":"陆游","content":"箕踞藜床岸幅巾，何妨病酒住湖滨。驾风浪作连三日，扫地花空又一春。乐事清宵当秉烛，畏途平地有摧轮。颓然耐辱君无怪，元是人间澹荡人。","dynasty":"宋代","title":"春晚风雨中作"}
{"author":"陆游","content":"女郎花树新移种，官长梅园亦探租。作尽人间儿戏事，谁知空橐一钱无？","dynasty":"宋代","title":"杂咏"}
{"author":"陆游","content":"北风吹雨暗江郊，十月僧庐旋补茆。病马敢希三品料，惊禽聊借一枝巢。少时诸老争求识，晚岁殊方罕定交。闭户不妨新得趣，丹经盈箧手亲抄。","dynasty":"宋代","title":"夜雨有感"}
{"author":"陆游","content":"狼烟不举羽书稀，幕府相从日打围。最忆定军山下路，乱飘红叶满戎衣。","dynasty":"宋代","title":"怀旧"}
{"author":"陆游","content":"急雨清风发土香，灵台如受宝犀凉，华胥一枕蘧然觉，却听蝉声送夕阳。","dynasty":"宋代","title":"急雨"}
{"author":"陆游","content":"妄想说梅犹止渴，真闻舂米固忘饥。未论炊熟香生甑，已觉抄来雪满匙。","dynasty":"宋代","title":"病中卧闻舂声"}
{"author":"陆游","content":"巾帽欹倾短发稀，青灯照影夜相依。穷边草木春迟到，故国湖山梦自归。茶鼎松风吹谡谡，香奁云缕散馡馡。羸骖敢复和銮望，只愿连山苜蓿肥。","dynasty":"宋代","title":"独坐"}
{"author":"陆游","content":"丘冢相望故旧空，放翁犹复寄沤中。少眠危坐待窗白，得酒细倾生颊红。虽媿蛟龙起云雨，尚胜鱼鸟困池笼。秋来莫道无游兴，野渡村桥处处通。","dynasty":"宋代","title":"秋晚书感"}
{"author":"陆游","content":"灯前月下嬉游处。向笙歌、锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去。想闲窗深院，调弦促柱。乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉。待从今须与，好花为主。","dynasty":"宋代","title":"真珠帘"}
{"author":"陆游","content":"夜雨灯前感慨深，为邦一士重千金。风云未展康时略，天地能知许国心。剑忽拄颐都将相，帽曾压耳隐山林。英雄自古常如此，君看隆中梁甫吟！","dynasty":"宋代","title":"咏史"}
{"author":"陆游","content":"推枕悠然起，吾诗忽欲成。虽云无义语，犹异不平鸣。有得忌轻出，微瑕须细评。平生五字句，垂老媿长城。","dynasty":"宋代","title":"晨起偶得五字戏题稿後"}
{"author":"陆游","content":"春昼雪如簁，清羸病起时。迹深惊虎过，烟绝闵僧饥。地冻萱芽短，林寒鸟哢迟。西窗斜日晚，呵手歛残棋。","dynasty":"宋代","title":"雪中"}
{"author":"陆游","content":"浪中鞺鞳雨声寒，孤梦初回烛半残。甲子一周胡未灭，关山还带泪痕看。","dynasty":"宋代","title":"舟中感怀三绝句呈太傅相公兼简岳大用郎中其一"}
{"author":"陆游","content":"今年真负此花时，醉帽何曾插一枝。渐老情怀多作恶，不堪还作送梅诗。","dynasty":"宋代","title":"梅花绝句十首其十"}
{"author":"陆游","content":"皮葛其衣，巢穴其居。烹不糁之藜羹，驾秃尾之草驢。闻鸡而起，则和甯戚之牛歌。戴星而耕，则稽汜者之農书。谓之瘁则若腴，谓之泽则若癯。虽不能草泥金之检以纪治功，其亦可挟兔园之册以教乡闾者乎。","dynasty":"宋代","title":"放翁自赞"}
{"author":"陆游","content":"鲈肥菰脆调羹美，荞熟油新作饼香。自古达人轻富贵，例缘乡味忆还乡。","dynasty":"宋代","title":"初冬绝句"}
{"author":"陆游","content":"深山木食犹堪饱，上古巢居亦自安。麦饭早庐吾已过，故应高卧有余欢。","dynasty":"宋代","title":"贫舍写兴"}
{"author":"陆游","content":"老民无一事，终日卧柴扉。凿沼观鱼乐，勾帘待燕归。架高藤叶密，土润药苗肥。休退真吾分，无心学息机。","dynasty":"宋代","title":"老民"}
{"author":"陆游","content":"舂粳入甑香炊玉，压酒鸣槽滴碎珠。甲第朱门漫豪侈，山家风味定应无。","dynasty":"宋代","title":"秋晚四首其一"}
{"author":"陆游","content":"剩欲衔杯乐太平，新愁还续旧愁生。出门始觉春来早，处处帘栊笑语声。","dynasty":"宋代","title":"还舍"}
{"author":"陆游","content":"云散青天挂玉钩，石城艇子近新秋。风鬟雾鬓归来晚，忘却荷花记得愁。","dynasty":"宋代","title":"采莲"}
{"author":"陆游","content":"迹是沧浪客，家居罢亚村。秋菰芼羹滑，社酒带醅浑。勋业知难遂，文章不更论。惟余此身在，分付与乾坤。","dynasty":"宋代","title":"题斋壁"}
{"author":"陆游","content":"杜门睡榻长苍苔，满眼新晴亦乐哉。小市忽逢蒪菜出，曲栏初见牡丹开。不嫌雨后泥三尺，且趁春残醉几回。自揣明年犹健在，东箱更觅茜金栽。","dynasty":"宋代","title":"新晴赏牡丹"}
{"author":"陆游","content":"菰蒲风起暮萧萧，烟歛林疏见断桥。白蟹（上制下鱼）鱼初上市，轻舟无数去乘潮。","dynasty":"宋代","title":"秋日杂咏"}
{"author":"陆游","content":"道室生虚白，仙经写硬黄。晨杯擎石髓，夜几照松肪。眼力新生犊，心源百链钢。何当登日观，万里看扶桑？","dynasty":"宋代","title":"道室秋夜"}
{"author":"陆游","content":"酒里真须勉策勋，百年何啻是中分。花梢已点猩猩血，水面初生瑟瑟纹。一世极知均腐骨，万锺元自付浮云。浩歌不恨无人和，但惜惊飞白鹭群。","dynasty":"宋代","title":"携一尊寻春湖上"}
{"author":"陆游","content":"春如人易老，愁与漏俱长。酒著多思睡，花熏直欲狂。新晴乾蝶翅，微暖滑莺吭。谁见龟堂叟，搘藤送夕阳。","dynasty":"宋代","title":"春晴"}
{"author":"陆游","content":"天暑正三伏，雨来俄九秋。寒声入檐户，爽气袭巾褠。山色凝深黛，溪流战怒蚪。身轻更何苦，处处可闲游。","dynasty":"宋代","title":"立秋前九日大雨凉甚"}
{"author":"陆游","content":"萧萧菰蒲如荻林，五月已觉秋意深。烟波灭没有渔艇，浦漵飞鸣多水禽。稽山出云极奇变，陆子岸帻方微吟。一声菱唱起何许，洗尽万里功名心。","dynasty":"宋代","title":"泛舟过吉泽"}
{"author":"陆游","content":"柳弄春柔拂小潭，山横霁色卷浮岚。飞扬旛脚掷东北，零落梅花余二三。村店疏灯新卖酒，神祠叠鼓正祈蚕。幽人睡起东园去，芹茁萱芽又满篮。","dynasty":"宋代","title":"早春新晴"}
{"author":"陆游","content":"天下本无事，庸人实扰之。吾身本无患，卫养在得宜。一毫不加谨，百疾所由滋。人生快意事，噬脐莫能追。汝顾不少忍，杀身常在斯。深居勿妄动，一动当百思。每食视本草，此意未可嗤。赋诗置座右，终身作元龟。","dynasty":"宋代","title":"铭座"}
{"author":"陆游","content":"小住初为旬月期，二年留滞未应非。寻碑野寺云生屦，送客溪桥雪满衣。亲涤砚池余墨渍，卧看炉面散烟霏。他年游宦应无此，早买渔蓑未老归。","dynasty":"宋代","title":"留题云门草堂"}
{"author":"陆游","content":"过尽一春雨，园林气少和。偶然扶楖栗，复尔坐盘陀。小草数行字，残花一曲歌。公卿非傲汝，无奈爱闲何！","dynasty":"宋代","title":"初夏幽居杂赋"}
{"author":"陆游","content":"齿落发斑儿亦老，志衰力惰我宁悲？埋盆便可为池看，折竹何妨作马骑。点诵内篇庄叟语，长歌半格白公诗。此身未死须安顿，除却山村百不宜。","dynasty":"宋代","title":"古寿人至闻五郎颇有老态作长句自遣"}
{"author":"陆游","content":"本自怕沾京洛尘，固应不吐相君茵。偶逃鼍作鲸吞地，幸保诗狂酒病身。傲世曾歌楚人凤，著书久绝鲁郊麟。山村且试筇枝兴，风月秋来正一新。","dynasty":"宋代","title":"识喜"}
{"author":"陆游","content":"倦枕先鸡觉，寒汀伴雁孤。寂寥谁省录，衰疾且枝梧。鹤骨秋添瘦，龟肠夜自呼。盖棺吾事定，未敢泣穷途。","dynasty":"宋代","title":"衰病有感"}
{"author":"陆游","content":"人生不自怜，坐受外物械。荣华难把玩，俄顷皆变坏。山栖亦何有，耳目差旷快。秋郊多烈风，夜壑起松籁。初闻尚萧瑟，髣佛听严濑；忽如倒巨浸，便欲翻大块；又疑楚汉战，澒洞更胜败；不然六月雨，雷电奔百怪。三更势稍歛，铁马归入塞。孰能从吾游，洗汝胸次隘？","dynasty":"宋代","title":"秋夕大风松声甚壮戏作短歌"}
{"author":"陆游","content":"我有美酒起自斟，劝君一卮为君吟，素衣未遂京尘化，绿鬓已受吴霜侵。三巴涂路何嶔崟，五溪雾潦多毒淫。虎豹夜啸裂崖谷，魑魅昼出矜山林。身如槁叶堕幽阱，窅窅何啻千尺深。无因剖胸出此心，一寸孤忠天实临！","dynasty":"宋代","title":"我有美酒歌"}
{"author":"陆游","content":"与汝为父子，忽逾五十年。平生知几别，此别益酸然。念汝发亦白，执手河桥边。西行过临平，想汝小系船。悠悠阳羡路，渺渺云阳川。京江昔所游，想像在目前。今兹两使君，幸有宿昔缘。汝虽登门晚，世好亦牵联。顾于赏罚间，其肯为汝偏。夙夜佐而长，努力忘食眠。醇如新丰酒，清若鹤林泉。棠宜使可爱，蒲正不须鞭。","dynasty":"宋代","title":"送子虡赴金坛丞"}
{"author":"陆游","content":"展尽高槐日渐长，了无蜂蝶为花忙。青梅旋摘宜盐白，煮酒初尝带腊香。林下光阴无一事，水边窗户有余凉。应门不用辞衰疾，车马何由到野堂？","dynasty":"宋代","title":"初夏幽居偶题"}
{"author":"陆游","content":"河汉微茫月渐低，风声正在草堂西。莎根唧唧虫相吊，木末翻翻鹊未栖。屯甲近闻如积水，守关不假用丸泥。孤臣报国嗟无地，只有东皋更饱犁。","dynasty":"宋代","title":"夏夜纳凉"}
{"author":"陆游","content":"随意上渔舟，幽寻不预谋。清溪欣始泛，野寺忆前游。丰岁鸡豚贱，霜天柿栗稠。余生知有几，且置万端忧。","dynasty":"宋代","title":"随意"}
{"author":"陆游","content":"蓦沟上阪到山家，牧竖应门两髻丫。葑火正红煨竽熟，岂知新贵筑堤沙？","dynasty":"宋代","title":"夜投山家"}
{"author":"陆游","content":"钓竿风月寄沧洲，醉发荻叶秋。仕进世谁知我嬾，功名命不与人谋。衰迟更觉岁时速，疏贱空先天下忧。病骨未销谗未已，聊须周易著床头。","dynasty":"宋代","title":"闲中戏书"}
{"author":"陆游","content":"修行力量浅，触事常寡悰。端居本年事，奈此百忧攻。今晨默自语：世岂不汝容？漱濯临清流，啸歌荫长松。缓步有夷途，远眺多奇峰。野叟时相寻，村酒亦自醲。于道忽少进，一扫芥蔕胸。轑釜本常情，宁说饭後钟？","dynasty":"宋代","title":"自诘"}
{"author":"陆游","content":"席地幕天君勿嘲，随宜野蔌与山殽。幽花避日藏深叶，归燕寻人理旧巢。曲水咏觞空念昔，斜川邻曲自论交。清贫尚媿茶山在，送老湖边有把茆。","dynasty":"宋代","title":"新辟小园"}
{"author":"陆游","content":"玻瓈江水千尺深，不如江上离人心。君行未过青衣县，妾心先到峨嵋阴。金樽共釂不知晓，月落烟渚天横参。车轮无角那得住，马蹄不方何处寻。空凭尺素寄幽恨，纵有绿绮谁知音。愁来只欲掩屏睡，无奈梦断闻疏砧。","dynasty":"宋代","title":"玻瓈江"}
{"author":"陆游","content":"去年禹庙归梅梁，今年黑虹见东方。巫言当丰十二岁，父老相告喜欲狂。插秧正得十日雨，高下到处水满塘。六月欲尽日杲杲，造物已命摧骄阳。夕云如豚渡河汉，占书共谓雨至祥。南山雷车载膏泽，枕上忽送声淋浪。猛思浊酒大作社，更想红稻初迎霜。六十日白最先熟，食新且领晨炊香。","dynasty":"宋代","title":"喜雨"}
{"author":"陆游","content":"秋雨初霁开长空，夜天无云吐白虹，擘波浴海出日月，破山卷地驱雷风。昆仑黄流泻浩浩，太华巨掌摩穹穹。平生所怀正如此，拜赐虚皇称放翁。放翁七十饮千锺，耳目未废头未童。向来楚汉何足道，真觉万古无英雄。行穷禹迹亦安往，聊借旷快洗我胸。涛澜屡犯蛟灵怒，涧谷或与精灵逢。黄金铸就决河塞，俘献颉利长安宫。不如醉笔扫青嶂，入石一寸豪健惊天公。","dynasty":"宋代","title":"醉书秦望山石壁"}
{"author":"陆游","content":"桑苎柴桑一世豪，区区玩物亦徒劳。品茶未及毁茶妙，饮酒何如止酒高？","dynasty":"宋代","title":"戏述渊鸿渐遗事"}
{"author":"陆游","content":"还乡老于死，举目少耆宿。邑屋亦或非，所余但乔木。曩时列鼎家，今不饱半菽。盛衰迭变迁，何者非陵谷。羸然九十翁，世故见已熟。偶能达一理，万事等破竹。布缝一称衣，藜煮半釜粥。余年更何为，枕藉糟与麴。","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"白首归修汗简书，每因囊粟戏侏儒。不知月给千壶酒，得似莲华博士无？","dynasty":"宋代","title":"九月十四日夜鸡初鸣梦一故人相语曰我为莲华"}
{"author":"陆游","content":"春昼雪如簁，清羸病起时。迹深惊虎过，烟绝闵僧饥。地冻萱芽短，林寒鸟哢迟。西窗斜日晚，呵手歛残棋。","dynasty":"宋代","title":"雪中"}
{"author":"陆游","content":"披鹿裘，枕白石，醉卧松阴当月夕。寒藤夭矫学草书，天风萧森入诗律。忽然梦上百尺颠，绿毛邂逅巢云仙。相携大笑咸阳市，俯仰尘世三千年。","dynasty":"宋代","title":"醉卧松下短歌"}
{"author":"陆游","content":"音信连年恨不闻，书来细读却消魂。人稀野店山魈语，路僻蛮村荔子繁。毒草自摇春寂寂，瘴云不动昼昏昏。此生相见应无日，且置清愁近一樽。","dynasty":"宋代","title":"得所亲广州书"}
{"author":"陆游","content":"微官不复叹头颅，高栋虚窗乐有余。中夜塔铃空际语，望秋庭树月中疏。甗炊青饭留岩客，露点朱毫勘玉书。犹恨未成归剡曲，小舟闲釆白芙渠。","dynasty":"宋代","title":"道院遣兴"}
{"author":"陆游","content":"佩刀一刺山为开，壮士大呼城为摧。三军甲马不知数，但见动地银山来。长戈逐虎祁连北，马前曳来血丹臆；却回射雁鸭绿江，箭飞雁起连云黑。清泉茂草下程时，野帐牛酒争淋漓；不学京都贵公子，唾壶麈尾事儿嬉。","dynasty":"宋代","title":"出塞曲"}
{"author":"陆游","content":"宝剑夜长鸣，金痍老未平。指弓夸野战，抵掌说番情。已矣黑山戍，怅然青史名。和亲不用武，教子作儒生。","dynasty":"宋代","title":"老将效唐人体"}
{"author":"陆游","content":"羸病时时刻，欢悰日日疏。睡凭书绍介，愁赖酒驱除。小蹇追凉处，轻衫出浴初。无人堪晤语，且复狎樵渔。","dynasty":"宋代","title":"晚兴"}
{"author":"陆游","content":"齿发凋零奈尔何！年光暗里易消磨。街槐正喜清阴密，巷柳还惊蠹叶多。","dynasty":"宋代","title":"夏日"}
{"author":"陆游","content":"梅市波光远，柯桥柳色新。百年情分熟，数酌笑言亲。沙上人争渡，街头妇卖薪。冬冬隔林鼓，岁暮赛江神。","dynasty":"宋代","title":"野人舍小饮"}
{"author":"陆游","content":"纵辔不嫌远，逢山犹一登。夕阳陂渺渺，残雪塔层层。折竹横遮道，饥乌下啄冰。欲归还小驻，倚杖对崚嶒。","dynasty":"宋代","title":"雪霁归湖上过千秋观少留"}
{"author":"陆游","content":"归老家山一幅巾，俗间那可与知闻。举杯每属江头月，赠客时缄谷口云。行采菖蒲缘藓磴，卧浮舴艋入鸥群。力营隐趣君无怪，作得闲人要十分。","dynasty":"宋代","title":"隐趣"}
{"author":"陆游","content":"梅花重压帽檐偏，曳杖行歌意欲仙。後五百年君记取，断无人似放翁颠。","dynasty":"宋代","title":"园中绝句"}
{"author":"陆游","content":"将军入奏平燕策，持笏榻前亲指画；天山热海在目中，下殿即日名烜赫。驰出都门雪初霁，直过黄河冰未坼。绣旗方掠桑乾渡，羽檄已入金台陌。勇士如鹰健欲飞，孱王似兔何劳搦。戎服押俘献庙社，正衙第赏颁诏册。端门赐酺天下庆，御觞尚恨沧溟迮。从来文吏喜相轻，聊遣濡毫书竹帛。","dynasty":"宋代","title":"将军行"}
{"author":"陆游","content":"夜搒孤舟掠岸行，村墟频过不知名。绕枝倦鹊寒无影，脱网奔鱼远有声。两纸忽惊残历尽，一杯聊慰旅怀情。还家自笑身犹健，又付生涯与短檠。","dynasty":"宋代","title":"冬夜舟中作"}
{"author":"陆游","content":"割愁何处有并刀，倾座谁能夺锦袍？堪笑陆翁邻鬼录，尚惟邢友擅人豪。杜门虽少客载酒，落笔已能奴命骚。安得相从北窗下，丐君剩馥与残膏。","dynasty":"宋代","title":"赠邢刍甫"}
{"author":"陆游","content":"大儿新作鹤林游，仲子经年戍吉州。日日望书常至暮，时时入梦却添愁。得官本自轻齐虏，对景宁当似楚囚？识取乃翁行履处，一生任运笑人谋。","dynasty":"宋代","title":"寄二子"}
{"author":"陆游","content":"小院蚕眠春欲老。新巢燕乳花如扫。幽梦锦城西。海棠如旧时。当年真草草。一棹还吴草。题罢惜春诗。镜中添鬓丝。","dynasty":"宋代","title":"菩萨蛮"}
{"author":"陆游","content":"老死已无日，功名犹自期。清笳太行路，何日出王师？","dynasty":"宋代","title":"书怀绝句"}
{"author":"陆游","content":"万古无穷梦，余年欲散云。身虽迫衰谢，学未废鉏耘。开卷多新得，逢人有旧闻。伏生虽九十，犹冀与斯文。","dynasty":"宋代","title":"秋来益觉顽健时一出游意中甚适杂赋五字"}
{"author":"陆游","content":"邻曲祈蚕候，陂塘浸种时。春寒薪炭觉，雨霁鼓钟知。驴瘦冲泥怯，鱼惊食钓迟。衰翁一味嬾，耕养媿吾儿。","dynasty":"宋代","title":"中春偶书"}
{"author":"陆游","content":"冰壶冷浸玉芙蕖，三伏炎蒸一点无。净洗砚池瀦墨渖。乘凉要答故人书。","dynasty":"宋代","title":"杂兴"}
{"author":"陆游","content":"自许山翁懒是真，纷纷外物岂关身。花如解笑还多事，石不能言最可人。净扫明窗凭素几，闲穿密竹岸乌巾。残年自有青天管，便是无锥也未贫。","dynasty":"宋代","title":"闲居自述"}
{"author":"陆游","content":"百战西归变姓名，悲歌击筑醉湖城。貂裘换得金鸦觜，种药南山待太平。","dynasty":"宋代","title":"老将"}
{"author":"陆游","content":"香碗灰深微炷火，茶铛声细缓煎汤。百年浮世几人乐，一雨虚斋三日凉。帘外微风斜燕影，池边残照歛萱房。纱幮石枕萧然卧，付与今宵幽梦长。","dynasty":"宋代","title":"西斋雨後"}
{"author":"陆游","content":"鬓毛萧飒寸心灰，生怕新年节物催。幸是身闲朝睡美，忽闻鼓吹打春回。绿窗百舌唤春眠，问柳寻花意已便。京洛化衣无梦去，邯郸观伎有诗传。铜壶阁下闲欹帽，石镜坊前戏坠鞭。酒隐人间君勿诮，定胜山泽作臞僊。","dynasty":"宋代","title":"立春初春出游戏作"}
{"author":"陆游","content":"误因禄米弃莼鲈，一落尘埃底事无。布袜青鞋虽兴尽，此峰聊当卧游图。","dynasty":"宋代","title":"道石三首其三"}
{"author":"陆游","content":"坚冰塞川厚莫测，断雁叫群声可哀。草围小瓮酒未熟，霜压瘦枝梅不开。稚子忍寒守蠹简，老夫忘睡画炉灰。低头就世吾所讳，千载伯鸾安在哉！","dynasty":"宋代","title":"寒夜"}
{"author":"陆游","content":"偶向东园把一杯，不辞团坐扫苍苔。野花经雨自开落，山鸟穿林时去来。皂白正非天欲辨，青黄要与木为灾。今年秋後犹能健，剩乞梅栽与李栽。","dynasty":"宋代","title":"小酌"}
{"author":"陆游","content":"翠羽金钱梦已阑，空余残蕊抱枝乾。纷纷轻薄随流水，黄与姚花一样看。","dynasty":"宋代","title":"枯菊"}
{"author":"陆游","content":"相对蒲团睡味长，主人与客两相忘。须臾客去主人觉，一半西窗无夕阳。","dynasty":"宋代","title":"客去"}
{"author":"陆游","content":"高楼坠绿珠，恶客碎珊瑚。未抵春寒夜，贫翁丧故襦。","dynasty":"宋代","title":"春寒二首其二"}
{"author":"陆游","content":"满箔吴蚕茧渐稠，四郊膏雨麦方秋。道人昔是茶山客，病叟新为药市游。耆旧凋零谁晤语，篇章璀璨尚风流。兰亭剡曲春光好，倘肯杷从弄钓舟。","dynasty":"宋代","title":"简黎道士"}
{"author":"陆游","content":"吾诗满箧笥，最多夜雨篇。四时雨皆佳，莫若初寒天。纸帐白于毡，纸被软于绵。枕傍小铜匜，海沉起微烟。是时闻夜雨，如丝竹管弦。恨我未免俗，吟讽劝雕镌。南朝空阶语，妙建安前，意谓夺造化，百世莫比肩；安知梧桐句，乃复与并传。夜雨何时无，奇语付後贤。","dynasty":"宋代","title":"夜雨"}
{"author":"陆游","content":"江路初晴日，烟芜古废城。青鍼秧稻出，黑螘稚蚕生。山际牛羊路，林间鸡犬声。午炊聊小憩，野老解逢迎。","dynasty":"宋代","title":"午炊"}
{"author":"陆游","content":"白氎敷床稳，乌藤倚壁斜。灰深惟画字，灯暗不成花。似客犹居里，如僧未出家。孤村夜无月，何事有啼鸦。","dynasty":"宋代","title":"独处二首其二"}
{"author":"陆游","content":"醉插江梅老更宜，犹能小树拣繁枝。假令住世十小劫，应爱此花无厌时。","dynasty":"宋代","title":"村饮"}
{"author":"陆游","content":"谢病掩柴荆，年来嬾趣成。舌根茶味永，鼻观酒香清。已矣驰驱息，悠然磊磈平。高眠得三昧，梦断已窗明。","dynasty":"宋代","title":"嬾趣"}
{"author":"陆游","content":"村北村南数十家，陂池重复谷谽?。荻丛缺处见渔火，蓬户闭时闻纺车。浅濑水清双立鹭，横林叶尽万栖鸦。是中佳兴无穷极，嬾著青鞋上若耶。","dynasty":"宋代","title":"初寒示邻曲"}
{"author":"陆游","content":"近诏还中秘，新文记饰庵。主盟君勿让，贾勇我何堪。木落山容瘦，云齐雪意酣。何由共杯酒，把蟹擘黄甘？","dynasty":"宋代","title":"寄题季长饰庵"}
{"author":"陆游","content":"胸中何所有，世界如河沙；区区吞云梦，何至为客夸。初见卖苑冰，青门已无瓜。天河正不远，秋风乘客槎。","dynasty":"宋代","title":"秋日遣怀"}
{"author":"陆游","content":"饱食何曾补县官，潺湲阁上倚阑干。水纹靴皱风初紧，花色＊红露未乾。薄酒愁边供醉醒，故人梦里话悲欢。孤城正在山穷处，过社今朝尚尔寒。","dynasty":"宋代","title":"潺湲阁小立"}
{"author":"陆游","content":"少慕浮名百种痴，老知世事尽儿嬉。从今春困不须卖，睡到日高三丈时。","dynasty":"宋代","title":"岁暮"}
{"author":"陆游","content":"栟榈小弁野人装，八十三年旧话长。真笑形骸无藉在，本知生世不牢强。茅檐啼鸟初相命，烟渚归鸿渐著行。想得城中盛冠盖，家家来往荐椒觞。","dynasty":"宋代","title":"岁未尽前数日偶题长句"}
{"author":"陆游","content":"我老耄已及，终日惟冥行。邻里少间阔，便若昧平生。家人每过前，亦或忘其名。昏昏等作梦，兀兀如病酲。不知张睢阳，何以记一城？愚知各自适，得失未易评。","dynasty":"宋代","title":"书耄"}
{"author":"陆游","content":"浮生无根株，志士惜浪死。鸡鸣何预人，推枕中夕起。游也本无奇，腰折百僚底。流离鬓成丝，悲吒泪如洗。残年走巴峡，辛苦为斗米，远冲三伏热，前指九月水。回首长安城，未忍便万里。袖诗叩东府，再拜求望履。平生实易足，名幸污黄纸，但忧死无闻，功不挂清史。颇闻匈奴乱，天意殄蛇豕。何时嫖姚师，大刷渭桥耻？士各奋所长，儒生未宜鄙。覆毡草军书，不畏寒堕指。","dynasty":"宋代","title":"投梁参政"}
{"author":"陆游","content":"智若禹行水，道如丁解牛。蘧蘧几春梦，泛泛一虚舟。事定忧何益，狂来醉始休。青帘夸酒美，且复共登楼。","dynasty":"宋代","title":"题酒家壁"}
{"author":"陆游","content":"我性苦爱书，未始去几案。生虽後三代，意尚卑两汉。世衰道术裂，年往朋友散。泽居贫至骨，霜冷衣露骭。犹能乐其乐，肯发穷苦叹？尔来更可笑，身籴儿炊爨。一饱辄欣然，弦诵等雝泮。望古虽天渊，视俗亦冰炭。阿遹可怜生，相守忘夜旦。孤学当世传，岁月不可翫。","dynasty":"宋代","title":"读书示子遹"}
{"author":"陆游","content":"不羡骑鹤上青天，不羡峨冠明主前，但愿少赊死，得见平胡年。一朝胡运衰，送死桑乾川，胡星澹无光，龙庭为飞烟。西琛过葱岭，东戍踰朝鲜，巍巍天王都，九鼎奠涧瀍，万国朝未央，玉帛来联翩。黄头汝小丑，污我王会篇。尽诛非无名，不足烦戈鋋，还汝以旧职，牧羊辽海边。","dynasty":"宋代","title":"长歌行"}
{"author":"陆游","content":"病不禁寒怯早霜，东斋随事具杯觞。清时宽大何妨醉，白首龙锺未减狂。枝叶扶檠山果熟，盐醯调适野蔬香。兴阑径觅华胥路，枕藉图书满一床。","dynasty":"宋代","title":"小室晚酌"}
{"author":"陆游","content":"世事本何常，贺吊更在门。弃为沟中断，亦何羡牺樽？祸福要其终，愚智始可言。君看骊山墓，何若杨王孙？","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。","dynasty":"宋代","title":"杂书幽居事五首其四"}
{"author":"陆游","content":"小雨过郊墟，晨兴一事无。残榴重结蕊，新燕续生雏。书细犹能读，行迟渐要扶。蔬畦恐芜没，且复课僮奴。","dynasty":"宋代","title":"晨兴"}
{"author":"陆游","content":"青藜杖出氛埃外，白版扉开水竹边。造物与闲仍与健，乡人知老不知年。斋居每袖持螯手，妄想宁流见麴涎？昨夜小庭风露冷，菊花消息已先传。","dynasty":"宋代","title":"村居"}
{"author":"陆游","content":"解酲不用酒，听雨神自清；治疾不用药，听雨体自轻。我居万竹间，萧瑟送此声。焚香倚蒲团，袖手坐三更。人古不自觉，忿欲投隙生。起歃檐间雨，更与此君盟。","dynasty":"宋代","title":"夜听竹间雨声"}
{"author":"陆游","content":"久矣门无客，高斋独掩扉。敢言消壮志，要是息危机。清露夜自滴，孤云寒不归。晨炊勿关念，更典箧中衣。","dynasty":"宋代","title":"寓叹"}
{"author":"陆游","content":"晓莺催系柳边舟，老陌东风拂面柔。客里又惊春事晚，梦中重续栝苍游。欢情饮量年年减，古寺名园处处留。却羡少年轻岁月，角声如此不知愁。","dynasty":"宋代","title":"南园"}
{"author":"陆游","content":"诗酒清狂二十年，又摩病眼看西川。心如老骥常千里，身似春蚕已再眠。暮雪乌奴停醉帽，秋风白帝放归船。飘零先是关天命，错被人呼作地仙。","dynasty":"宋代","title":"赴成都泛舟自三泉至益昌谋以明年下三峡"}
{"author":"陆游","content":"云闇苦竹市，雨来乌石冈。驾犁双犊健，（苘口换加）茧一村香。天地君恩重，风埃吏责忙。敢辞坡路滑，且领笋舆凉。","dynasty":"宋代","title":"金溪道中"}
{"author":"陆游","content":"秋山瘦嶙峋，秋水渺无津。如何草亭上，却欠倚阑人。","dynasty":"宋代","title":"题庠闍黎二画"}
{"author":"陆游","content":"例谢门前客，深藏箧里书。衣穿但重补，饭足不求余。山溜鸣庭际，藤阴接屋除。何劳厌三伏，俯仰即秋初。","dynasty":"宋代","title":"夏日"}
{"author":"陆游","content":"衰疾沉绵短鬓疏，凄凉圯上一编书，中原久陷身垂老，付与囊中饱蠹鱼。","dynasty":"宋代","title":"夏日杂题"}
{"author":"陆游","content":"山翁老学圃，自笑一何愚。硗瘠财三亩，勤劬赖两奴。正方畦画局，微润土融酥。翦辟荆榛尽，鉏犁磊块无。过沟横略彴，聚甓起浮屠。隙地成瓜援，余功及芋区。如丝细生菜，似鸭烂蒸壶。此事今真办，东归不为鲈。","dynasty":"宋代","title":"蔬圃"}
{"author":"陆游","content":"雨霁林犹滴，泥新路易乾。萧条山步晚，憔悴客衣单。小女收鱼笱，童儿放鸭栏。初寒岂不好，衰病自无欢。","dynasty":"宋代","title":"初寒"}
{"author":"陆游","content":"次公醒狂何必酒，直谅多闻俱可友。万签插架号东庄，多稼连云亦何有！今年偶入长安城，不识贵人呼作卿；南台中丞扫榻见，北门学士倒屣迎。郎官酸寒谁肯顾，君来下马谈至暮。东庄虽富未可矜，更要纵横开武库。","dynasty":"宋代","title":"寄题徐载叔秀才东庄"}
{"author":"陆游","content":"林虑灵壁俱尤物，散落人间不复还。投老东归风味在，舂陵小岫伴身闲。","dynasty":"宋代","title":"吾家旧藏奇石甚富今无复存者独道石一尚置几"}
{"author":"陆游","content":"竹声风雨交，松声波涛翻。我坐白鹤馆，灯青无晤言。廓然心境寂，一洗吏卒喧。袖手哦新诗，清寒媿雄浑。屈宋死千载，谁能起九原？中间李与杜，独招湘水魂。自此竞摹写，几人望其藩？兰苕看翡翠，烟雨啼青猿。岂知云海中，九万击鹏鲲。更阑灯欲死，此意与谁论！","dynasty":"宋代","title":"白鹤馆夜坐"}
{"author":"陆游","content":"我虽生乱离，犹及见前辈。衣冠方南奔，文献往往在。幸供扫洒役，迹忝诸生内。话言犹在耳，造次敢不佩？残年趋死近，孤学与时背；妄出更何求，终老事耕耒。史君稽古学，力大障横溃；广文亦伟士，名字震当代。同舟肯过我，凛与前修配。忧时抱忠鲠，论事极慷慨。嗟予虽益衰，耳目幸未废。何当卜邻墙，早暮聆謦欬。","dynasty":"宋代","title":"谢徐居厚汪叔潜携酒见访"}
{"author":"陆游","content":"并檐幽鸟语璁珑，一榻萧然四面风。客散茶甘留舌本，睡余书味在胸中。浮云变态吾何与，腐骨成尘论自公。剩欲与君谈此事，少须明月出溪东。","dynasty":"宋代","title":"晚兴"}
{"author":"陆游","content":"蘸水朱扉不上关，采莲小舫夜深还。一樽何处无风月，自是人生苦欠闲。","dynasty":"宋代","title":"采莲"}
{"author":"陆游","content":"老去无余念，时时梦弊庐。细倾新酿酒，尽读旧藏书。云崦鉏畲粟，烟畦挽野蔬。从渠造物巧，赋芧戏群狙。","dynasty":"宋代","title":"梦归"}
{"author":"陆游","content":"飞来山鸟语惺愡，却是幽人半睡中。新竹成阴无弹射，不妨同享北窗风。","dynasty":"宋代","title":"窗下戏咏三首其一"}
{"author":"陆游","content":"天上紫微省，莺花绕直庐。逢时身鼎贵，忧国鬓先疏。憔悴元当弃，牵联也得书。犹能下榻否？拟卜瀼西居。","dynasty":"宋代","title":"寄张真父舍人"}
{"author":"陆游","content":"早岁知闻久已空，岿然犹有灞城翁。东楼谁记倾春碧，北岭空思擘晚红。冉冉流年霜鬓外，累累荒冢绿芜中。琳房何日金丹熟？老鹤犹堪万里风。","dynasty":"宋代","title":"道院杂兴"}
{"author":"陆游","content":"我昔游岷峨，扪萝千仞峰。丈人倚赤藤，恐是安期翁。赠我一丸药，五云出瓢中，服之未转刻，莹然冰雪容。素手掬山霭，绿发吹天风。丈人顾我喜，共骑一苍龙。蓬莱亦何求，爱此万里空。却来过齐州，螘垤看青嵩。","dynasty":"宋代","title":"安期篇"}
{"author":"陆游","content":"斜阳收尽暮烟青，嫋嫋渔歌起远汀。商略野人何所恨，数声哀绝不堪听。","dynasty":"宋代","title":"渔歌"}
{"author":"陆游","content":"颓然兀兀复腾腾，万事惟除死未曾。无奈喜欢闲弄水，不胜顽健远寻僧。唤船野岸横斜渡，问路云山曲折登。却笑吾儿多事在，夜分未灭读书灯。","dynasty":"宋代","title":"秋晚书懹"}
{"author":"陆游","content":"神爽无酣寝，身闲有剧棋。说诗横楖栗，赊酒挈鸱夷。寺古残香冷，溪深独木危。往来元信步，不是赴幽期。","dynasty":"宋代","title":"偶出至近村"}
{"author":"陆游","content":"簌簌落高槐，阴阴长绿苔。只言门昼掩，不道客谁来。足痹思寻壑，愁生久拨醅。吾儿能问事，梨栗且炮煨。","dynasty":"宋代","title":"掩门"}
{"author":"陆游","content":"菘芥煮羹甘胜蜜，稻粱炊饭滑如珠。上方香积宁过此？惭愧天公养病夫。","dynasty":"宋代","title":"病中遣怀"}
{"author":"陆游","content":"扁舟东下峡，日月去若飞。当时笔砚旧，久已晨星稀。俊逸如伯浑，简诣如知几。天高鬼神恶，回首万事非。我欲溯黄牛，买屋居青衣。九原不可作，哀哉谁与归。","dynasty":"宋代","title":"斋中杂兴十首以丈夫贵壮健惨戚非朱颜为韵其八"}
{"author":"陆游","content":"乍行春野眼增明，渐减春衣体倍轻。人卖山茶先谷雨，鸦随墦祭过清明。柳塘水满双凫戏，稻陇泥深一犊行。晚到三桥泛舟去，掩关不复畏重城。","dynasty":"宋代","title":"春晴自云门归三山"}
{"author":"陆游","content":"国家一从失西陲，年年买马西南夷。瘴乡所产非权奇，边头岁入几番皮。崔嵬瘦骨带火印，离立欲不禁风吹。圉人太仆空列位，龙媒汗血来何时？李公太平官京师，立仗惯见渥洼姿。断缣岁久墨色暗，逸气尚若不可羁。赏奇好古自一癖，感事忧国空余悲。呜呼，安得毛骨若此三千疋，衔枚夜度桑乾碛！","dynasty":"宋代","title":"龙眠画马"}
{"author":"陆游","content":"今皇神武是周宣，谁赋南征北伐篇？四海一家天历数，两河百郡宋山川。诸公尚守和亲策，志士虚捐少壮年！京洛雪消春又动，永昌陵上草芊芊。","dynasty":"宋代","title":"感愤"}
{"author":"陆游","content":"走遍人间老更穷，强寻一笑与谁同？簿书衮衮呻吟里，歌舞纷纷困睡中。手版倒持悲末路，寒江独钓媿高风。知心赖有谭夫子，时遣书来问放翁。","dynasty":"宋代","title":"官居书事"}
{"author":"陆游","content":"午枕闭门无客搅，夜灯开卷有儿同。若为牋与天公道，尽乞余生向此中。","dynasty":"宋代","title":"春晚村居杂赋绝句"}
{"author":"陆游","content":"仙姝天上自无双。玉面翠蛾长。黄庭读罢心如水，闭朱户、愁近丝簧。窗明几净，闲临唐帖，深炷宝奁香。人间无药驻流光。风雨又催凉。相逢共话清都旧，叹尘劫、生死茫茫。何如伴我，绿蓑青箬，秋晚钓潇湘。","dynasty":"宋代","title":"一丛花"}
{"author":"陆游","content":"巴楚夷陵酒最醇，使君风味更清真。少年恨不从豪饮，薄宦那知托近邻。本拟笙歌娱病客，却催雨雪恼行人。朝来冻手题诗寄，莫笑欹斜字不匀。","dynasty":"宋代","title":"过夷陵适值祈雪与叶使君清饮谈括苍旧游既行"}
{"author":"陆游","content":"孟子辟杨墨，吾道方粲然；韩愈排佛老，不失圣所传。伐木当伐根，攻敌当攻坚。坐视日月食，孰探天地全？一木信难恃，要忧大厦颠。安得孟韩辈，出为吾党先？","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"东都画手排浮萍，天子独赏一赵生。幅缣尺纸皆厚赐，众史妒媢都人惊。尔来一笔不复见，好事往往空闻名。奇哉此独出劫火，论价直恐千金轻。老廉博士最别识，一见自谓双眼明。老夫寓居旱河上，矮轴正向幽窗横。饭余扪腹看不厌，林外重阁高峥嵘。凭谁唤住两禅客，水边共听烟钟声？","dynasty":"宋代","title":"题赵生画"}
{"author":"陆游","content":"河亭挈手共徘徊，万事宁非有数哉！黄阁相君三黜去，青云学士一麾来。中原故老知谁在，南岳新丘共此哀。火冷夜窗听急雪，相思时取近书开。","dynasty":"宋代","title":"去年余佐京口遇王嘉叟从张魏公督师过焉魏公"}
{"author":"陆游","content":"少时凭酒剩狂颠，摘宿缘云欲上天。才尽气衰空自笑，一杯才放已颓然。","dynasty":"宋代","title":"卯酒径醉走笔"}
{"author":"陆游","content":"莫笑花前醉堕巾，放翁又看一年春。寻巢燕熟频穿户，酿蜜蜂喧不避人。楚庙羔豚初散社，稽山笋蕨正尝新。要知不负年光处，南陌东阡自在身。","dynasty":"宋代","title":"晚春"}
{"author":"陆游","content":"梦笔桥东夜系船，残灯耿耿不成眠。千年未息灵胥怒，卷地潮声到枕边。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"垣屋参差绿树边，囚山光景饯华颠。平川极目思秦地，大泽浮空忆楚天。刺虎射麋俱已矣，举杯开剑忽凄然。此生终遣英雄笑，棘没铜驼六十年。","dynasty":"宋代","title":"囚山"}
{"author":"陆游","content":"耆旧日凋谢，将如此老何。懑拈如意舞，狂扣唾壶歌。郡县轻民力，封疆恃虏和。功民莫看镜，吾意已蹉跎。","dynasty":"宋代","title":"遣兴"}
{"author":"陆游","content":"放翁老矣欲何之？采药名山更不疑。但入剡中行百里，姓名颜状有谁知？","dynasty":"宋代","title":"秋兴"}
{"author":"陆游","content":"俗事驱人挽不回，经年无地濯氛埃。酒酣稍觉客愁破，睡觉忽闻山雨来。窗外树寒无鸟宿，壼中水暖有梅开。五更欲起先惆怅，烛下文书已作堆。","dynasty":"宋代","title":"被酒径卧比觉已五鼓矣"}
{"author":"陆游","content":"骑鹤仙人不可呼，一樽犹得与君俱。未应湖海无豪士，长恨乾坤有腐儒。壮岁光阴随手过，晚途衰病要人扶。凄凉江夏秋风里，况见新丰旧酒徒。","dynasty":"宋代","title":"江夏与章冠之遇别後寄赠"}
{"author":"陆游","content":"颓然静对北窗灯，识字农夫有发僧。但遣奚奴持古锦，何须侍史护青绫。尘埃奔走无由息，疾病侵陵不自胜。犹喜眼中多壮观，时看云海化鲲鹏。","dynasty":"宋代","title":"南省宿直二首其二"}
{"author":"陆游","content":"门冷荒车辙，囊空别醉乡。嬾行眠亦好，倦话默何伤。野叟占幽梦，山僧送秘方。病怀虽忽忽，随事答年光。","dynasty":"宋代","title":"自立秋前病过白露犹未平遣怀"}
{"author":"陆游","content":"笔近反离骚，书非支诺皋。岂惟堪史补，端足擅文豪。驰骋空凡马，从容立断鳌。陋儒那得议，汝辈亦徒劳。","dynasty":"宋代","title":"题夷坚志後"}
{"author":"陆游","content":"远客厌征路，流年逢素秋。不知今夜月，还照几人愁。","dynasty":"宋代","title":"对月二首其一"}
{"author":"陆游","content":"流年去不还，老状来无那。虽甚颜原贫，尚胜夷齐饿。再归又六年，疲马欣解驮，姑幸箠辔空，敢复希豆莝？好山嬾出游，败屋得偃卧。饥能储粟盎，病亦有药裹。酒蚁溢皤罂，茗雪落小磨。香火失惰偷，编简谨程课。岂惟洗幻妄，亦以起衰懦。向来名宦事，回首如弃唾。义理开诸孙，闵闵待其大。贤愚未易知，尚冀得一个。如其尽为农，亦未可吊贺。归耕岂不佳，努力求寡过。","dynasty":"宋代","title":"短歌示诸稚"}
{"author":"陆游","content":"遁迹荒村惯忍贫，秋毫不使丧其真。家居亦以古为鉴，事过始知天胜人。临食致思方下箸，读书有得每书绅。放翁耄矣当知幸，布褐藜羹毕此身。","dynasty":"宋代","title":"遁迹"}
{"author":"陆游","content":"朱朱白白不禁吹，老未忘情作许悲！瑞锦已残犹有梦，明霞初散可无诗？人应偷样传图本，天亦收香付蜜脾。荣悴相寻君看取，晓来青子已团枝。","dynasty":"宋代","title":"落花"}
{"author":"陆游","content":"秃尾驴嘶小市门，侧蓬帆过古城村。此生感慨知何限？斗酒新丰不足论。","dynasty":"宋代","title":"即事"}
{"author":"陆游","content":"莫笑幽栖僻，谋生亦未疏。残囷具薄粥，半俸补残书。均节贫无患，安恬疾可除。虽云苦寒近，随手蓄薪樗。","dynasty":"宋代","title":"自诒"}
{"author":"陆游","content":"历尽危机歇尽狂，残年惟有付耕桑。麦秋天气朝朝变，蚕月人家处处忙。","dynasty":"宋代","title":"小园"}
{"author":"陆游","content":"旧交多已谢明时，孟达奇才最所思。晚岁立朝虽小试，平生苦学竟谁知！尊前一笑终无日，地下相从却有期。恸绝寝门霜日暮，短篇聊为写余悲。","dynasty":"宋代","title":"哭李孟达"}
{"author":"陆游","content":"六籍虽残圣道醇，中更秦火不成尘。华佗老黠徒惊俗，吾岂无书可活人。","dynasty":"宋代","title":"读华佗传"}
{"author":"陆游","content":"剪刀叶畔戏鱼回，帔子花头舞蝶来。领略年光属闲客，一樽自劝不须推。","dynasty":"宋代","title":"闲咏园中草木六首其一"}
{"author":"陆游","content":"金荷浅酌闲传酒，银叶无烟静炷香。舒雁且为赊死计，鸣鸠便欲策勋忙。散人亦未全无事，枕藉琴书满一床","dynasty":"宋代","title":"暑雨萧萧滴夜长晓窗探借九秋凉"}
{"author":"陆游","content":"弄楫渔舟水溅衣，兴阑却傍柳边归。风平别浦沈新月，日落前村锁夕霏。乍起鹭行横野去，欲栖鸦阵暗天飞。诗情自合江湖老，敢恨功名与愿违。","dynasty":"宋代","title":"湖中暮归"}
{"author":"陆游","content":"一径苔侵四壁空，北窗支枕听秋钟。故人去后登楼怯，白发多来览镜慵。狂忆射麋穷楚泽，闲思钓雪泛吴松。相如病渴年来剧，酿酒倾家畏不供。","dynasty":"宋代","title":"秋思"}
{"author":"陆游","content":"鬓毛无奈岁华催，一笑登临亦乐哉！平地忽成三尺雪，遶湖何啻万株梅。雪山叠叠朝凭阁，帘幙沉沉夜举杯。节物鼎来方自此，酥花彩胜待春回。","dynasty":"宋代","title":"雪中作"}
{"author":"陆游","content":"晚来烟雨暗江干，烽火遥传画角残。看镜功名空自许，上楼怀抱若为宽。青枫摇落新秋令，白发凄凉旧史官。饱见少年轻宿士，可怜随处强追欢。","dynasty":"宋代","title":"晚登望云"}
{"author":"陆游","content":"半世狂疏践骇机，暮年持此欲安局？会凭香火消前业，已筑茆茨讼昨非。薄俗惯看翻覆手，忧心空复倒颠衣。烟蓑雪笠家风在，送老湖边一钓矶。","dynasty":"宋代","title":"书感"}
{"author":"陆游","content":"少时妄意学金丹，八十溪头把钓竿。露湿茭丛姑恶哭，烟深沙渚鹭鸶寒。登临每叹乾坤大，强健犹应岁月宽。作意清吟未须厌，如山残稿後人看。","dynasty":"宋代","title":"溪上夜钓"}
{"author":"陆游","content":"宦游早日阙相闻，一面那知乃尔勤。秋钓清滩方入梦，晓穿细仗又逢君。骤看落笔惊风雨，便拟同舟卧水云。作意归休还会否？暮年无力起斯文。","dynasty":"宋代","title":"次韵郑唐老"}
{"author":"陆游","content":"无渡河，浪花无蒂高峥嵘。莫登楼，茫茫芳草难为情。华轩宝马只好路旁看，冶金伐石空留后世名。古来惟有竹林诸人称达生，一醉之外万事鸿毛轻。可怜痴人竞声利，坐使方寸森五兵。散花洲上青山横，野鱼可脍菰可烹。脱冠散发风露冷，卧看江月金盆倾。","dynasty":"宋代","title":"醉中怀江湖旧游偶作短歌"}
{"author":"陆游","content":"貂裘尘土忆东周，瓜陇风霜隐故侯。嬾似老鸡频失旦，衰如蠹叶早知秋。壶觞非复平生友，岁月空添客子愁。病起笔端犹健在，未妨挥洒赋登楼。","dynasty":"宋代","title":"早秋"}
{"author":"陆游","content":"异砚出汉嘉，温润苍玉质。因形作兽背，得墨如点漆。才高德亦全，终月不更笔。蛮溪大沱辈，乌敢相甲乙。从我归吴中，略计将万日。摩拂不去手，有若琴在膝。名晦知者稀，体重盗计窒。惟当草太玄，不污管商术。","dynasty":"宋代","title":"洪雅葛仙砚"}
{"author":"陆游","content":"小疾知闲乐，微凉与睡宜。瞢腾如欲觉，展转复多时。四壁人声寂，疏帘日影移。诗囊与药裹，一步不相离。","dynasty":"宋代","title":"枕上"}
{"author":"陆游","content":"云断苍梧竟不归，江边古庙锁朱扉。山川不为兴亡改，风月应怜感慨非。孤枕有时莺唤梦，斜风无赖客添衣。千年回首消磨尽，输与渔舟送落晖。","dynasty":"宋代","title":"舜庙怀古"}
{"author":"陆游","content":"器之魂逝已难招，尚有和之慰寂寥。今夜月明空叹息，想君孤棹泊溪桥。","dynasty":"宋代","title":"别严和之"}
{"author":"陆游","content":"薄云韬日未成雨，野水啮沙争赴溪。书册嬾看聊作伴，酒壶不饮亦常携。","dynasty":"宋代","title":"秋日出游戏作"}
{"author":"陆游","content":"齿发凋残志有余，一编聊复遂吾初。老来每恨无同学，梦里犹曾得异书。家世偏憎慕青紫，儿童切莫话龙猪。正令世世皆农圃，廉让何妨化里闾。","dynasty":"宋代","title":"秋夜读书有感"}
{"author":"陆游","content":"桑苧柴桑一世豪，区区玩物亦徒劳。品茶未及毁茶妙，饮酒何如止酒高。","dynasty":"宋代","title":"戏述渊明鸿渐遗事"}
{"author":"陆游","content":"万事不关身，翛然一幅巾。虽非爱酒伴，犹是别花人。领略琴书意，扫空车马尘。东阡与南陌，随处梦残春。","dynasty":"宋代","title":"春兴"}
{"author":"陆游","content":"门巷清如水，情怀淡似秋。诗吟唐近体，谈慕晋高流。托命须长鑱，浮家只小舟。江南烟雨岸，何处不堪留？","dynasty":"宋代","title":"秋晚"}
{"author":"陆游","content":"寓世年虽往，安心疾已平。每思丹灶冷，宜觉世缘轻。布被鸡催晓，蓬窗鹊噪晴。呼儿净洗砚，书帖寄青城。","dynasty":"宋代","title":"秋来益觉顽健时一出游意中甚适杂赋五字十首其八"}
{"author":"陆游","content":"冬温频作雨，晨冷顿催晴。嫩日满江驿，淡烟笼郡城。忧民怀凛凛，谋己耻营营。投檄真须决，邻翁约耦耕。","dynasty":"宋代","title":"送客至望云门外"}
{"author":"陆游","content":"倚锦瑟，击玉壶，吴中狂士游成都。成都海棠十万株，繁华盛丽天下无。青丝金络白雪驹，日斜驰遣迎名姝。燕脂褪尽见玉肤，绿鬟半脱娇不梳。吴绫便面对客书，斜行小草密复疏；墨君秀润瘦不枯，风枝雨叶笔笔殊。月浸罗＊清夜徂，满身花影醉索扶。东来此欢堕空虚，坐悲新霜点鬓须。易求合浦千斛珠，难觅锦江双鲤鱼。","dynasty":"宋代","title":"成都行"}
{"author":"陆游","content":"五月新面成，六月甘瓜熟。作麴及良时，火见金始伏。悬知桑落後，醅面醲如粥。再拜谢天公，无功叨美禄。","dynasty":"宋代","title":"村舍杂书"}
{"author":"陆游","content":"北望但空阔，南望横群山。青天无翳行素月，寥寥永夜非人间。九酝浆成老仙醉，六铢衣薄天宫寒。翠眉真人不火食，小立环佩风珊珊。横空邀我海山去，缥缈万里骖青鸾。相携一笑在云表，徐看玉宇飞金盘。","dynasty":"宋代","title":"十五夜月色皦然有顷云生遂不复见"}
{"author":"陆游","content":"衣绅飘举发飕飕，一鹤聊为太华游。每过名山思小憩，天风浩浩不容留。","dynasty":"宋代","title":"记梦"}
{"author":"陆游","content":"一亩山园半亩池，流年忽逮挂冠期。卖花醉叟劙红桂，种药高僧寄玉芝。午枕为儿哦旧句，晚窗留客算残棋。登庸策免多新报，老子痴顽总不知。","dynasty":"宋代","title":"闲中书事"}
{"author":"陆游","content":"霜雪纷纷满鬓毛，凋年怀抱独萧骚。房栊夜悄孤灯暗，原野风悲万木号。病卧极知趋死近，老勤犹欲与书鏖。小儿可付巾箱业，未用逢人叹不遭。","dynasty":"宋代","title":"冬夜读书"}
{"author":"陆游","content":"雨声点滴朝复暮，中有诗人绝尘句。云门咸池渺千古，断谱遗音此其绪。雨声点滴夜不休，中有羁臣去国愁；九疑联翩湘水秋，忠诚内激涕自流。我今衰病百无念，卧对青灯吐残焰，支床纳息效寒龟，傍枕长吟笑孤剑。雨声不断睡愈美，窗白鸦啼揽衣起；呼儿烧兔倾浊醪，又倚胡床雨声里。","dynasty":"宋代","title":"雨声"}
{"author":"陆游","content":"山阴又见暮春初，禁火园林社雨馀。世事不妨随日改，年光未遽与人疏。豉香下箸尝莼菜，盐白开奁得䱥鱼。草草一杯终可喜，数间茅屋亦吾庐。","dynasty":"宋代","title":"暮春"}
{"author":"陆游","content":"江头渔家结茆庐，青山当门画不如。江烟淡淡雨疏疏，老翁破浪行捕鱼。恨渠生来不读书，江山如此一句无。我亦衰迟惭笔力，共对江山三叹息。","dynasty":"宋代","title":"渔翁"}
{"author":"陆游","content":"秋晚年中熟，湖乡未寂寥。步头横画舫，柳外出朱桥。潮壮知多蟹，霜迟不损荞。家家新酿美，邻里递相邀。","dynasty":"宋代","title":"秋晚村舍杂咏"}
{"author":"陆游","content":"苦雨几终月，新晴喜夕阳。扶行呼稚子，随意下茅堂。草茂知獐健，巢新觉燕忙。兴阑归亦好，袖手独焚香。","dynasty":"宋代","title":"新晴"}
{"author":"陆游","content":"风雪横街不能出，闭户垂帷养衰疾。黄昏卧听打窗声，聊挽清寒入诗律。公孙布被久有味，子敬青毡暖无匹。石鼎闲烹似爪茶，霜皱旋破如拳栗。蹲鸱足火微点盐，甖粟熬汤旋添蜜。龙蛇(左角右戢)寒笋束，子母累累丹柿实。玉狸试说涎已堕，石芥才尝酒如失。天公付汝亦已厚，饱食长谣抱双膝。丈夫岂为口腹计，壮志常恐无时毕。伐胡疏奏端许前，腰领敢辞膏斧鑕！","dynasty":"宋代","title":"病告中遇风雪作长歌排闷"}
{"author":"陆游","content":"阴云解駮朝暾红，黄河直与昆仑通。不驾鸾凤骖虯龙，径蹑香烟上空中。吾行忽过日月宫，下视积气青蒙蒙，寒暑不分昼夜同。嵯峨九关常烈风，凛然萧森变冲融，不悸不眩身如空。尘沙浩劫环无穷，讵须更觅安期翁！","dynasty":"宋代","title":"昆仑行"}
{"author":"陆游","content":"远游索手不?粮，薪米临时取道傍。今日晴明行亦好，经旬风雨住何妨。","dynasty":"宋代","title":"自咏绝句"}
{"author":"陆游","content":"村村桑暗少桑姑，户户麦丰无麦奴。又是一年春事了，缫丝捣麦笑相呼。","dynasty":"宋代","title":"蚕麦"}
{"author":"陆游","content":"满地残红点绿苔，花泾弭棹小裴回。春风又作??别，老病无端衮衮来。亦悟百穷缘肮脏，终羞万事学低摧。吾文自欲忘忧耳，那博人间水一杯。","dynasty":"宋代","title":"今岁游花泾差晚戏作"}
{"author":"陆游","content":"广文风度绝清真，一代论交不数人。车马到门常谢病，北山虽远却相亲。","dynasty":"宋代","title":"寄题王俊卿看山堂"}
{"author":"陆游","content":"秋风树瘦劲，春露叶扶疏。夙兴立堂上，短发未暇梳。高谢世俗撄，游於物之初。青黄灾断木，三四调群狙。长生岂有巧，要令方寸虚。今年幸差健，小雨聊荷锄。","dynasty":"宋代","title":"春晚南堂晨起"}
{"author":"陆游","content":"国家图箓合中兴，叹息吾宁粥饭僧。卖剑买牛衰可笑，坏裳为裤老犹能。晓过射圃云藏垒，夜读兵书雨洒灯。安得龙媒八千骑，要令穷虏畏飞腾。","dynasty":"宋代","title":"叹息"}
{"author":"陆游","content":"灯山昨梦叹匆匆，便恐新春过眼空。千缕未摇官柳绿，一梢初放海棠红。金羁络马闲游处，彩笔题诗半醉中。流落天涯何足道，年年常策探花功。","dynasty":"宋代","title":"初春探花有作"}
{"author":"陆游","content":"路拥新霜叶，溪馀旧涨沙。栖乌初满树，归鸭各知家。世事元堪笑，吾生固有涯。南村闻酒熟，试遣小僮赊。","dynasty":"宋代","title":"舍北摇落景物殊佳偶作五首其二"}
{"author":"陆游","content":"扰扰人间岁月移，山房几度换茅茨。身游与世相忘地，诗到令人不爱时。老鹤初来未丹顶，稚松亲种已虯枝。东涂西抹非无意，皱面朱铅太不宜。","dynasty":"宋代","title":"山房"}
{"author":"陆游","content":"千古临邛路，飘然偶独游。病身那迫老，远客更禁秋。水退桥未葺，渡闲船自流。飞腾付年少，回首思悠悠。","dynasty":"宋代","title":"安仁道中"}
{"author":"陆游","content":"鳌负三山碧海秋，龙骧万斛放翁游。少舒我辈胸中气，一扫群儿分外愁。醉斩长鲸倚天剑，笑凌骇浪济川舟。悠然高咏平生事，龌龊宁能老故丘。","dynasty":"宋代","title":"泛三江海浦"}
{"author":"陆游","content":"暑气虚堂一点无，爽如秋露贮冰壶。沧州未遽浮舴艋，碧井聊听放辘轳。肃肃清风生薤簟。酣酣美梦付纱幮。恼人不奈奴兵辈，环抱文书待日晡。","dynasty":"宋代","title":"虚堂"}
{"author":"陆游","content":"理发侵霜白，酡颜借酒红。故人千里别，何日一樽同！魂梦徒劳蝶，音书不见鸿。抱琴虽有意，无语倚西风。","dynasty":"宋代","title":"怀王美"}
{"author":"陆游","content":"禦疾如治河，但当导之东。下流既有归，自然行地中。养生如艺木，培植要得宜。常使无夭伤，自有干云时。我少本多疾，屡亦频危殆。皇天实相之，警告意有在。中年弃嗜欲，晚岁节饮食。中坚却外慕，魔盛有定力。死生虽天命，人事常相参。茫茫九衢中，百祸起一贪。郊虚暑雨馀，巾堕脚不袜。高卧北窗凉，超然寄疏豁。","dynasty":"宋代","title":"暑中北窗昼卧有作"}
{"author":"陆游","content":"身似蜗牛麤有庐，却缘无用得安居。地炉封火欺寒雨，纸阁油窗见细书。荞熟山僧分餺飥，船来溪友饷薪樗。闭门莫笑衰颓甚，读易论诗亦未疏。","dynasty":"宋代","title":"题庵壁"}
{"author":"陆游","content":"四十馀年学养生，谁知所得亦平平。体孱不犯寒时出，路湿常寻乾处行。","dynasty":"宋代","title":"春日杂兴十二首其八"}
{"author":"陆游","content":"種梧待鳳雏，此计乃可笑。不如看月墮，与子舒清啸。","dynasty":"宋代","title":"郭氏山林十六詠倾月"}
{"author":"陆游","content":"北风捲野天昼晦，雨如弩镞穿屋背。老夫下床行蹑屐，稚子抱书坐持盖。岂无长楸与巨竹，干折枝摧共颠沛。孰能不动安如山，屹立庭前独苍桧。","dynasty":"宋代","title":"苍桧"}
{"author":"陆游","content":"江渎池头烂醉归，青旗日晚插城扉。正驰玉勒冲红雨，又挟金丸伺翠衣。老境渐侵欢意尽，旧游欲说故人稀。凭高三叹君知否，倦鷁无风亦退飞。","dynasty":"宋代","title":"检旧诗偶见在蜀日江渎池醉归之篇怅然有感"}
{"author":"陆游","content":"轻坚芦竹杖，入用自龟堂。挺节冰霜後，论交岁月长。心空无宠辱，时异有行藏。老病登临少，何妨日倚床。","dynasty":"宋代","title":"余得芦竹拄杖于舍傍民家似芦非芦坚劲轻滑色"}
{"author":"陆游","content":"世间可笑走踆踆，误认虚空作汝身。已觅余名润枯骨，更谋厚积遗何人？风旛毕竟非心境，瓦砾何妨是道真。新藕出泥瓜上市，为君一醉堕纱巾。","dynasty":"宋代","title":"示客"}
{"author":"陆游","content":"门巷萧条秋色深，黄花始欲慰孤斟。久贫自笑不妨乐，过足固知非所钦。琴调已忘还渐省，诗联未稳更长吟。吾儿西上无多日，安得相从老故林？","dynasty":"宋代","title":"秋思"}
{"author":"陆游","content":"十年不踏东山路，今日重为放浪行。老矣判无黄鹄举，归哉惟有白鸥盟。新秧刺水农家乐，修竹环溪客眼明。已驾巾车仍小驻，绿萝亭下听莺声。","dynasty":"宋代","title":"峡州东山"}
{"author":"陆游","content":"　　八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。　　过澎浪矶、小孤山，二山东西相望。小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。　　二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州。州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。","dynasty":"宋代","tags":"游记，写景，抒情","title":"过小孤山大孤山"}
{"author":"陆游","content":"双松五丈高，万竹一尺围。上有林蝉鸣，下有涧鸟飞。正午不见日，我来每忘归。清诗忽陈前，永与世俗违。直北有异境，烟汀连钓矶。何当霜雪时，散发槲叶衣。","dynasty":"宋代","title":"避暑松竹间"}
{"author":"陆游","content":"筛雨云低未放晴，闭门作病忆闲行。摄衣丈室参耆宿，曳杖长廊唤弟兄。饱饭即知吾事了，免官初觉此身轻。归来更欲誇妻子，学煮云堂芋糁羹。","dynasty":"宋代","title":"饭保福"}
{"author":"陆游","content":"一篙湖水鸭头绿，千树桃花人面红。茆舍青帘起余意，聊将醉舞答春风。","dynasty":"宋代","title":"春晚村居杂赋绝句"}
{"author":"陆游","content":"孟子辟杨墨，吾道方粲然；韩愈排佛老，不失圣所传。伐木当伐根，攻敌当攻坚。坐视日月食，孰探天地全？一木信难恃，要忧大厦颠。安得孟韩辈，出为吾党先？","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"渔村樵市过残春，八十三年老病身。残虏游魂苗渴雨，杜门忧国复忧民。","dynasty":"宋代","title":"春晚即事"}
{"author":"陆游","content":"夜分饮散酒家垆，归路迢迢月满湖。小竖窃言翁未醉，入门犹记露菖蒲。","dynasty":"宋代","title":"醉归"}
{"author":"陆游","content":"尔丛香百合，一架粉长春。堪笑龟堂老，欢然不记贫。","dynasty":"宋代","title":"北窗偶题"}
{"author":"陆游","content":"柴门西畔枕陂塘，社雨新添一尺强。台省诸公方衮衮，故应分喜到耕桑。","dynasty":"宋代","title":"春社"}
{"author":"陆游","content":"蚍蜉占雨解移穴，蟋蟀畏寒先近床。我亦联屏为燠室，一冬省火又宜香。","dynasty":"宋代","title":"东偏纸阁初成"}
{"author":"陆游","content":"颓然兀兀复腾腾，万事惟除死未曾。无奈喜欢闲弄水，不胜顽健远寻僧。唤船野岸横斜渡，问路云山曲折登。却笑吾儿多事在，夜分未灭读书灯。","dynasty":"宋代","title":"秋晚书懹"}
{"author":"陆游","content":"疏影横斜事已非，小园日暮锁芳菲。素绡应怯东风思，故著重重浅色衣。","dynasty":"宋代","title":"缃梅"}
{"author":"陆游","content":"食案何萧然，春荠花若雪；从今日老硬，何以供采撷？山翁垂八十，忍贫心似铁，那须万钱箸，养此三寸舌？软炊香粳饭，幸免烦祝噎。一瓢亦已泰，陋巷时小啜。","dynasty":"宋代","title":"春荠"}
{"author":"陆游","content":"看尽江湖千万峰，不嫌云梦芥吾胸。戏招西塞山前月，来听东林寺里锺。远客岂知今再到，老僧能记昔相逢。虚窗熟睡谁惊觉，野碓无人夜自舂。","dynasty":"宋代","title":"六月十四日宿东林寺"}
{"author":"陆游","content":"冷饼细生菜，老翁殊未衰。仍寻旧旛胜，一笑伴诸儿。","dynasty":"宋代","title":"春日"}
{"author":"陆游","content":"暮暮过渡头，旦旦走堤上。舟人与关吏，见熟识颜状。痴顽久不去，常恐遭诮让。昨日倒樯干，今日联百丈。买薪备雨雪，储米满瓶盎。明当遂去此，障袂先侧望。即日孟冬月，波涛幸非壮。潦收出奇石，雾卷见叠嶂。地嶮多崎岖，峡束少平旷。从来乐山水，临老愈跌宕。皇天怜其狂，择地令自放。山花白似雪，江水绿於酿。竹枝本楚些，妙句寄凄怆。何当出清诗，千古续遗唱。","dynasty":"宋代","title":"将离江陵"}
{"author":"陆游","content":"长生固非道，得道自长生。书不传关尹。言谁契广成？罗浮观日出，句曲听松声。闻说长安好，何妨醉太平。","dynasty":"宋代","title":"山家"}
{"author":"陆游","content":"础润云生五月中，山城细雨晚空蒙。读书虽恨此身老，把酒尚思吾辈同。积润画图昏素壁，渍香衣帻覆熏笼。新晴不用占钟鼓，卧听林梢淅淅风。","dynasty":"宋代","title":"雨中作"}
{"author":"陆游","content":"看尽人间利与名，归来始觉此身轻。祸机不败漂舟兴，乐事浑输地碓声。破箧虽无衣可典，寒畦已有芋堪烹。余年且健贫何害，剩与邻翁醉太平。","dynasty":"宋代","title":"题斋壁"}
{"author":"陆游","content":"浅寒篱落清霜後，疏影池塘淡月中。北客同春俱税驾，南枝与我两飘蓬。从来遇酒千锺少，此外评花四海空。惟恨广平风味减，坐看徐庾擅江东。","dynasty":"宋代","title":"分韵作梅花诗得东字"}
{"author":"陆游","content":"倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起，莲步稳、银烛分行。暗端相。燕羞莺妒，蝶绕蜂忙。难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑问，微近处、丞相嗔狂。断人肠。假饶相送，上马何妨。","dynasty":"宋代","title":"玉胡蝶（王忠州家席上作）"}
{"author":"陆游","content":"唐尧授人时，妙用均造化。我读七月诗，周室亦其亚。彼用治四海，我敛之一身。至理之所在，太山等微尘。链气以成真，岂复有它术。譬如尊六经，百氏当尽黜。","dynasty":"宋代","title":"书意"}
{"author":"陆游","content":"白雲如高人，择友尚傲世。朱门客三千，一点不可致。","dynasty":"宋代","title":"郭氏山林十六詠閟雲关"}
{"author":"陆游","content":"三伏无多暑渐微，登临清晓试缣衣。风高病木初凋叶，潦退流萍尚半扉。白首重来空感昔，清尊相属欲忘归。犹怜不负湖山处，好在平生旧钓矶。","dynasty":"宋代","title":"湖上"}
{"author":"陆游","content":"世味渐阑如嚼蜡，惟诗直恐死方休。四时风月元无尽，万里江山更拟游。","dynasty":"宋代","title":"杂书"}
{"author":"陆游","content":"夸士骑牛著铁冠，往来城市拥途观。争如老子无奇怪，惟是蓑衣伴钓竿。","dynasty":"宋代","title":"杂咏"}
{"author":"陆游","content":"今日逢休沐，凭高且暂闲。风声初卷野，雨气已吞山。疾病临觞嬾，尘埃得句悭。西征忽在眼，河势抱函关。","dynasty":"宋代","title":"休日登千峰榭遇大风雨气象甚伟"}
{"author":"陆游","content":"小室舍东偏，满窗朝日妍。研池生细浪，香岫起微烟。欲极图书乐，少须冰雪天。犹胜禅榻上，仅仅占三椽。","dynasty":"宋代","title":"堂东小室深丈袤半之戏作"}
{"author":"陆游","content":"农家冬少事，无地肆吾勤。急雨生新健，陈编寄一欣。高风感莘渭，善治仰华勋。老死今朝夕，何由诵所闻？","dynasty":"宋代","title":"雨夜读书"}
{"author":"陆游","content":"檐雨收残滴，溪云弄晚晴。出门还浩叹，几屐了吾生！","dynasty":"宋代","title":"雨止行至门外戏作"}
{"author":"陆游","content":"急雨如河泻瓦沟，空堂卧对一灯幽。老鸡多事强知晓，落叶无情先报秋。身未盖棺谁可料？尊常有酒莫闲愁。功名老大从来事，且复长歌起饭牛。","dynasty":"宋代","title":"雨夜"}
{"author":"陆游","content":"书生忠义与谁论，骨朽犹应此念存。砥柱河流仙掌日，死前恨不见中原。","dynasty":"宋代","title":"太息四首其二"}
{"author":"陆游","content":"老向人间迹转孤，参差烟火出菰蒲。数畦绿菜寒犹茁，一勺清泉手自?。榖贱窥篱无狗盗，夜长暖足有狸奴。岁阑更喜人强健，小草书成郁垒符。","dynasty":"宋代","title":"岁未尽前数日偶题长句"}
{"author":"陆游","content":"百年逝不留，万事本难料。夜行钟漏迫，但取贤达笑。颇疑功名事，造物付年少。归休莫问人，晓镜勤自照。","dynasty":"宋代","title":"老叹"}
{"author":"陆游","content":"戏续春寒赋，闲赓午醉诗。煎茶小石鼎，酌酒古铜卮。曝日龟浮沼，营巢鹊堕枝。村深无客过，幽兴与谁期？","dynasty":"宋代","title":"初春杂兴"}
{"author":"陆游","content":"晨光残淡月，急点杀寒更。历历记孤梦，悠悠带宿醒。揽衣推枕起，乱发遶床行。叹息人间事，还随初日生。","dynasty":"宋代","title":"待旦"}
{"author":"陆游","content":"菊花如端人，独立凌冰霜；名纪先秦书，功标列仙方。纷纷零落中，见此数枝黄。高情守幽贞，大节凛介刚。乃知渊明意，不为泛酒觞。折嗅三叹息，岁晚弥芬芳。","dynasty":"宋代","title":"陶渊明云三径就荒松菊犹存盖以菊配松也余读"}
{"author":"陆游","content":"老人阅世真悠哉！八十已过九十来。茆檐参差映烟树，萧条鸡犬三家聚。一樽邻翁迭宾主，醉语岂忧多谬误。我作吴歌君起舞，夜雨莫辞泥没屦。","dynasty":"宋代","title":"雨夜与邻翁饮用前辈韵"}
{"author":"陆游","content":"槁竹乾薪隔岁求，正虞雪夜客相投。如倾潋潋蒲萄酒，似拥重重貂鼠裘。一睡策勋殊可喜，千金论价恐难酬。他时铁马榆关外，忆此犹当笑不休。","dynasty":"宋代","title":"夜寒与客烧乾柴取暖戏作"}
{"author":"陆游","content":"自我居湖曲，渔樵日往来。只知年屡改，不觉老相催。小浦潮痕长，长堤草色回。逢春心自在，莫道已成灰。","dynasty":"宋代","title":"病中杂咏十首"}
{"author":"陆游","content":"匈奴莫复倚长戈，来款军门早乞和。铁骑如山尚可避，飞将军来汝奈何！","dynasty":"宋代","title":"军中杂歌"}
{"author":"陆游","content":"钓船东去掠新塘，船迮篷低露篛香。十里澄波明白石，五更残月伴清霜。飘飘枫叶无时下，嫋嫋菱歌尽意长。谁信梁州当日事，铁衣寒枕绿沉枪。","dynasty":"宋代","title":"冬夜泛舟有懹山南戎幕"}
{"author":"陆游","content":"穷愁病思两茫茫，衰发元知合变霜。酒要解酲犹有策，食求祝噎更无方。凋零坐上亲朋少，寂寞人间岁月长。默计有时还自幸，幼安垂老始归乡。","dynasty":"宋代","title":"贫病"}
{"author":"陆游","content":"架垂马乳收论斛，港种鸡头采满船。鼋鼎若为占食指，麴车未用堕馋涎。","dynasty":"宋代","title":"杂咏园中果子"}
{"author":"陆游","content":"冷翠千竿玉，浮岚万幅屏。凭栏避微雨，挈笠遇归僧。残月明楼角，屯云拥塔层。溪山属闲客，随意倚枯藤。","dynasty":"宋代","title":"白塔院"}
{"author":"陆游","content":"此身漂荡等流槎，又向江村送岁华。急雨遇寒凝作雪，明灯无灺结成花。座悬镜古森毛发，瓯聚茶香爽齿牙。况是贫家多乐事，阿开渐学手吒叉。","dynasty":"宋代","title":"杂兴二首其二"}
{"author":"陆游","content":"饮酒以散愁，服药以去病，区区赖外物，岂足语性命。清晨坐堂上，万事一袖手，愁病初无根，孰谓药与酒？掀髯笑嵇阮，举袂谢和缓，气住则神住，时至骨自换。","dynasty":"宋代","title":"书意"}
{"author":"陆游","content":"三百里湖秋渺然，是间可以著钓船。浩歌暮过石帆下，烂醉夜泊樵风边。茫茫沙月忽侧堕，袅袅山气时孤骞。冥鸿远举谢斯世，白鸥自放全其天。幽栖幸脱市朝械，捷径那著功名鞭。人生各自适意耳，稷禹巢许知谁贤？","dynasty":"宋代","title":"泛湖上云门"}
{"author":"陆游","content":"西游邂逅得诸君，落笔千言酒百分。聚散亦知元有数，死生岂料不相闻！平羌空忆吟江月，小益何由度栈云？一事与君聊自慰，儿曹或可付斯文。","dynasty":"宋代","title":"出蜀十九年故交零落"}
{"author":"陆游","content":"公府还家鬓未秋，镜湖南畔决归休。读书精舍岂轻出，采药名山成远游。白堕兴来犹小醉，青精材足更何求。俗间毁誉惟堪笑，常隘韩公咎斗牛。","dynasty":"宋代","title":"岁晚怀镜湖旧隐慨然有作"}
{"author":"陆游","content":"剪叶霜风劲，关门谢远游。深村梅映雪，前浦水明楼。","dynasty":"宋代","title":"闲居"}
{"author":"陆游","content":"秋晚年中熟，湖乡未寂寥。步头横画舫，柳外出朱桥。潮壮知多蟹，霜迟不损荞。家家新酿美，邻里递相邀。","dynasty":"宋代","title":"秋晚村舍杂咏二首其二"}
{"author":"陆游","content":"地辟天开斗柄回，今朝红日遍池台。新阳苏醒春前柳，轻暖医治雪后梅。瓦屋螺青披雾出，锦江鸭绿抱山来。衰翁也逐儿童喜，旋拨文书近酒杯。","dynasty":"宋代","title":"快晴"}
{"author":"陆游","content":"小雨初凉夜，残灯欲暗时。病多愁近酒，心弱怯题诗。旧友殊方少，归耕晚岁宜。回头语孤影，此意有君知。","dynasty":"宋代","title":"雨夜"}
{"author":"陆游","content":"绕屋清阴合，缘堤绿草纤。起蚕初放食，新麦已磨镰。苦笋先调酱，青梅小蘸盐。佳时幸无事，酒尽更须添。","dynasty":"宋代","title":"山家暮春二首其一"}
{"author":"陆游","content":"大儿都门久栖栖，小儿调官今复西。邻家父子我所羡，泥水没膝扶耕犁。","dynasty":"宋代","title":"杂题"}
{"author":"陆游","content":"冬夜走马城东回，追风逐电何雄哉！五门鼓动灯火闹，意气忽觉如章台。归来脱靴靴满霜，月明如水浸野堂。梅花满手不可负，催炽兽炭传清觞。书生所怀未易料，会与君王扫燕赵。只愁渐老不禁寒，卧载辎车君勿笑。","dynasty":"宋代","title":"城东醉归深夜复呼酒作此诗"}
{"author":"陆游","content":"少年曾缀紫宸班，晚落危途九折艰。罪大初闻收郡印，恩宽俄许领家山。羁鸿但自思烟渚，病骥宁容著帝闲。回首觚棱渺何处，从今常寄梦魂间。","dynasty":"宋代","title":"蒙恩奉祠桐柏"}
{"author":"陆游","content":"耽耽卧石熊当道，矫矫长松龙上天。不怕雪云寒到骨，唤僧扶杖立桥边。","dynasty":"宋代","title":"晚同僧至溪上"}
{"author":"陆游","content":"楸槐雨霋霋，凫雁水拍拍。晓行城南路，落叶满阡陌。新霜上衰鬓，吾死亦已迫，那将有限身，常作未归客！长吟侧纱帽，万里一秋色。世俗不足论，天岂无皁白？","dynasty":"宋代","title":"秋兴"}
{"author":"陆游","content":"养生孰为本，元气不可亏。秋毫失固守，金丹亦奚为！所以古达人，一意坚自持。魔鬼虽百万，敢犯堂堂师！","dynasty":"宋代","title":"杂感"}
{"author":"陆游","content":"寒水茫茫浸月明，疏钟杳杳带霜清。一樽浊酒有妙理，十里荒鸡非恶声。物外虽增新跌宕，胸中未洗旧峥嵘。颓然坐睡蒲团稳，残火昏灯伴五更。","dynasty":"宋代","title":"冬夜独酌"}
{"author":"陆游","content":"秋花如义士，荣悴相与同；岂比轻薄花，四散随春风。黄菊抱残枝，寂寞卧寒雨；拒霜更可怜，和蔕浮烟浦。古来结交意，正要共死生。读我秋花诗，可代丹鸡盟。","dynasty":"宋代","title":"秋花叹"}
{"author":"陆游","content":"罨画池边小钓矶，垂竿几度到斜晖，青苹叶动知鱼过，朱阁帘开看燕归。岁晚官身空自闵，途穷世事巧相违。边州客少巴歌陋，谁与愁城略解围？","dynasty":"宋代","title":"秋日怀东湖"}
{"author":"陆游","content":"暮年身似一虚舟，付与沧波自在流。垂地雪云吹不散，且倾桑落脍槎头。","dynasty":"宋代","title":"北园杂咏"}
{"author":"陆游","content":"千里风烟行路难，旅舟应过子陵滩。人间富贵知何物，莫负君家旧钓竿。","dynasty":"宋代","title":"别严和之"}
{"author":"陆游","content":"北槛近中堂，缘阶物自芳。晨清花拱露，地僻藓侵廊。坐久时闲卷，吟余或炷香。终朝无客至，一枕到羲皇。","dynasty":"宋代","title":"北槛"}
{"author":"陆游","content":"野水枫林下，残年亦自存。刈茅支漏屋，插棘补颓垣。把钓襟灵爽，争棋笑语喧。晚窗幽兴极，共酌黍醅浑。","dynasty":"宋代","title":"小葺居舍"}
{"author":"陆游","content":"乡村年久竞农务，秋歛春耕恐失时。我老元无夙兴事，嬾鸡啼晓恰相宜。","dynasty":"宋代","title":"鸡犬"}
{"author":"陆游","content":"开时闲淡歛时愁，兰菊应容预胜流。剩欲持杯相领略，一庭风露不禁秋。","dynasty":"宋代","title":"黄蜀葵"}
{"author":"陆游","content":"瘦骨倚蒲团，灯前影自看。心清便独夜，酒尽怯新寒。病虎减精采，饥鸿摧羽翰。晚途堪笑闵，犹拟乞祠官。","dynasty":"宋代","title":"夜坐"}
{"author":"陆游","content":"疏篱围中庭，野水赴方塘。春雨路易乾，徐步蹋夕阳。艳艳红杏梢，忽已占年光。我老来日短，乃复不自量，接花待其成，邻里共笑狂。万事孰能料，社栎老不僵。磊磊盘中果，安知不获尝？作诗遣闲愁，一笑无留觞。","dynasty":"宋代","title":"园中作"}
{"author":"陆游","content":"东都画手排浮萍，天子独赏一赵生。幅缣尺纸皆厚赐，众史妒媢都人惊。尔来一笔不复见，好事往往空闻名。奇哉此独出劫火，论价直恐千金轻。老廉博士最别识，一见自谓双眼明。老夫寓居旱河上，矮轴正向幽窗横。饭余扪腹看不厌，林外重阁高峥嵘。凭谁唤住两禅客，水边共听烟钟声？","dynasty":"宋代","title":"题赵生画"}
{"author":"陆游","content":"菊枝倾倒不成丛，桐叶凋零已半空。自是老来多感慨，不应萧瑟为秋风。","dynasty":"宋代","title":"九月晦日作"}
{"author":"陆游","content":"梦事饱曾经，灵台了不惊。冤亲同一妄，魔佛两皆平。应物如风过，投床即鼾声。晨兴拂几砚，犹恨太劳生。","dynasty":"宋代","title":"纵笔"}
{"author":"陆游","content":"仲秋四日雁横天，闭户垂帷意已便。方叹今年时候早，夜深风雨更凄然。","dynasty":"宋代","title":"嘉泰辛酉八月四日雨後殊凄冷新雁已至夜复风"}
{"author":"陆游","content":"年过八十更应稀，又向清秋听捣衣。一片雨来书幔黑，数声钟断钓船归。酒垆好事能焚券，齑瓮无情未解围。剩欲出门寻一笑，故人零落叹畴依。","dynasty":"宋代","title":"南堂杂兴"}
{"author":"陆游","content":"白鹭双飞导我前，自疑身是水中仙。放舟汉客樵风里，掷钓秦皇酒瓮边。山寺云间传讲鼓，渔家浦口起炊烟。个中得意君知否？买尽烟波不用钱。","dynasty":"宋代","title":"泛湖"}
{"author":"陆游","content":"我以善勉汝，汝谓出訾毁；置之不复言，意又不能已。为善如筑台。成功由积累，中休犹不可，况本无基址。未言破万卷，日且读十纸，学虽在力行，要是从此始。","dynasty":"宋代","title":"感遇"}
{"author":"陆游","content":"叠石作小山，埋瓮作小潭。旁为负薪径，中开钓鱼庵。谷声应钟鼓，波影倒松楠。借问此何许，恐是庐山南。","dynasty":"宋代","title":"假山拟宛陵先生体"}
{"author":"陆游","content":"断编残稿本徒劳，横得虚名亦已叨。不识狐书那是博？尚分鹤料敢言高。巢山且欲营丹灶，跨海何当看雪涛。与世不谐终自许，笑人苦劝学餔糟。","dynasty":"宋代","title":"闲中偶咏"}
{"author":"陆游","content":"北窗无俗物，三伏有余凉。玉麈消长日，风漪可一床。盏分新作茗，炉拨欲残香。却岸纱巾去，翛然野水傍。","dynasty":"宋代","title":"北窗"}
{"author":"陆游","content":"三巴亦有何好？万里翩然独寻。本意为君说破，消磨梦境光阴。","dynasty":"宋代","title":"六言"}
{"author":"陆游","content":"扬鞭暮出锦官城，小院无僧有月明。不信道人心似铁，隔城犹送捣衣声。","dynasty":"宋代","title":"观音院读壁间苏在廷少卿两小诗次韵"}
{"author":"陆游","content":"还东寒暑几推移，渐近黄梅细雨时。窗下兴阑初掩卷，花前技痒又成诗。囊钱不贮还成癖，官事都捐未免痴。赖是病躯差胜旧，一杯藜粥且扶衰。","dynasty":"宋代","title":"还东"}
{"author":"陆游","content":"故里还初服，明恩念老农。方蒙镜湖赐，又忝渭川封。炊粟犹支日，藏蔬可御冬。霜天病益减，高枕听邻钟。","dynasty":"宋代","title":"书壁二首其二"}
{"author":"陆游","content":"老病愁趋画戟门，天教高卧浣花村。山林独往杂屠钓，世界皆空谁怨恩。千卷蠹书忘岁月，一尊浊酒信乾坤。兴来倚杖清江上，断角疏钟正敛昏。","dynasty":"宋代","title":"晚兴"}
{"author":"陆游","content":"暑气虚堂一点无，爽如秋露贮冰壶。沧州未遽浮舴艋，碧井聊听放辘轳。肃肃清风生薤簟。酣酣美梦付纱幮。恼人不奈奴兵辈，环抱文书待日晡。","dynasty":"宋代","title":"虚堂"}
{"author":"陆游","content":"横阁院东偏，翛然拂榻眠。香浓烟穗直，茶嫩乳花圆。岩倚团团桂，筒分细细泉。凭谁为题版，牓作小壶天。","dynasty":"宋代","title":"慈云院东阁小憩"}
{"author":"陆游","content":"平生万事付之天，百折犹能气浩然。试问软尘金络马，何如柔橹月侵船？英雄到底是痴绝，富贵但能妨醉眠。三百里湖随意住，人间真有地行仙。","dynasty":"宋代","title":"舟中戏书"}
{"author":"陆游","content":"南轩竹色映溪光，不减吾州五月凉。犹恨秋来鸥鹭少，须君更为筑横塘。","dynasty":"宋代","title":"法宝琏师求竹轩诗"}
{"author":"陆游","content":"镜湖渺渺烟波白，不与人间通地脉。骑龙古仙绝火食，惯住空山啮冰雪。东皇高之置度外，正似人中巢许辈。万木僵死我独存，本来长生非返魂。","dynasty":"宋代","title":"湖山寻梅"}
{"author":"陆游","content":"一身真剩长，两月抱沉绵。吟作楚人语，耸成山字肩。灾从季主卜，药欠宋清钱。弥老弥堪笑，藜羹且信缘。","dynasty":"宋代","title":"病小减复作三首其一"}
{"author":"陆游","content":"夜漏欲尽鸡初唱，梦到神仙信非妄。泉流直舂碧涧底，松根横走苍崖上。徐行林际遇飞桥，峭壁惊涛临万丈，非惟履嶮足踸踔，已觉处幽神悄怆。空岩滴乳久化石，宝盖珠璎纷物象。鬼神惨澹疑欲搏，龙蜃蜿蜓谁敢傍？长眉老仙乘白云，握手授我绿玉杖。三生汝有世外缘，一念已断尘中障。虽云曩事不复忆，怜汝瞳子神犹王。何须更待熟金丹，从我归哉住昆阆。","dynasty":"宋代","title":"五月二十三夜记梦"}
{"author":"陆游","content":"行路悲畴昔，驱车每戴星。数残双只堠，历尽短长亭。飞盖交迎饯，听歌半醉醒。至今湖海夜，犹梦陇山青。","dynasty":"宋代","title":"畴昔"}
{"author":"陆游","content":"西风萧瑟晚吹衣，又见亭皋木叶飞。已是中年频作恶，更堪秋日送将归。黄尘颜鬓无人识，青史功名与愿违。强把一杯还径醉，羁怀何必不依依。","dynasty":"宋代","title":"书怀"}
{"author":"陆游","content":"野处仍多病，经年无与游。僧庸几市井，医傲过公侯。不睡愁逢夜，无衣怯到秋。一端聊自慰，问事有长头。","dynasty":"宋代","title":"秋晚寓叹"}
{"author":"陆游","content":"莫笑山翁雪鬓繁，归休幸出上恩宽。鲎樽恰受三升酝，龟屋新裁二寸冠。僧阁鬻茶同淡话，渔舟投钓卜清欢。还家欲作诸孙赠，村路累累柿未丹。","dynasty":"宋代","title":"近村暮归"}
{"author":"陆游","content":"寒无毡坐甑生尘，此老年来乃尔贫。两颊如丹君会否，胸中原自有阳春！","dynasty":"宋代","title":"陈伯予见过喜予强健戏作"}
{"author":"陆游","content":"大布缝袍稳，乾薪起火红。薄才施畎亩，朴学教儿童。羊要高为栈，鸡当细织笼。农家自堪乐，不是傲王公。","dynasty":"宋代","title":"农家"}
{"author":"陆游","content":"林虑灵壁俱尤物，散落人间不复还。投老东归风味在，舂陵小岫伴身闲。","dynasty":"宋代","title":"吾家旧藏奇石甚富今无复存者独道石一尚置几"}
{"author":"陆游","content":"面裂愁出门，指直但藏袖，谁云三峡热，有此凛冽候。殷勤愧雪片，飞舞为我寿。方惊四山积，已见万瓦覆，岂惟寒到骨，遂觉疾在腠。地炉炽薪炭，噤坐连昏昼。梅花真强项，不肯落春後。俗人爱桃李，苦道太疏瘦。清芬终见赏，此事非速售。已矣吾何言，高枕听檐溜。","dynasty":"宋代","title":"雪中卧病在告戏作"}
{"author":"陆游","content":"放翁小筑湖西偏，虚窗曲槛无炎天。人间乃有真富贵，遶舍十万碧玉椽。连林娟娟泫清露，高枝袅袅摇苍烟。常忧俗客触新粉，屡戒园丁伤逸鞭。凉生尊斝消午醉，声撼窗扉惊昼眠。春残斸土得美茁，气压卿相食万钱。尔来作吏若堕阱，每一梦到心凄然。还家再见却惝怳，尘土何地从臞仙？囊中幸藏餐玉法，欲屏万事相周旋。更当待月出东岭，坐石泠泠挥响泉。","dynasty":"宋代","title":"赠竹十韵"}
{"author":"陆游","content":"年年睡债苦相关，好梦长随苦角残。作意归来偿宿负，透窗遮莫已三竿。","dynasty":"宋代","title":"秋日山居晏起"}
{"author":"陆游","content":"客怀耿耿向谁语，世事茫茫空自知。坚坐嬾穷牛渚怪，倦游何恨雁门踦。眼前客共一杯酒，身後人传千首诗。报与故交当贺我，计归犹及菊花时。","dynasty":"宋代","title":"客怀"}
{"author":"陆游","content":"送骑拥东城，烟帆如鸟轻。道行端有命，身隐更须名？旰食烦明主，胡沙暗旧京。临分一襟泪，不独为交情。","dynasty":"宋代","title":"送李德远寺丞奉祠归临川"}
{"author":"陆游","content":"有客可剧谈，有酒可尽醉；老夫老更穷，终日惟坐睡。既无客款门，酒亦未易致。颓然北窗下，兀兀有余味。","dynasty":"宋代","title":"东斋杂书"}
{"author":"陆游","content":"乞身林下养衰残，闭户宁容外物干？正使有为终淡泊，未能无疾已轻安。寸阴息念如年永，丈室端居抵海宽。老子尔来深达此，却嫌儿女话团栾。","dynasty":"宋代","title":"闭户"}
{"author":"陆游","content":"已迫桑榆景，况逢梅柳时。功名终自误，老病独如期。醉眼嫌天迮，孤吟觉鬼悲。唐安在何许？无字寄相思。","dynasty":"宋代","title":"岁暮怀张季长"}
{"author":"陆游","content":"拟种芜菁已是迟，晚菘早韭恰当时。老夫要作斋盂备，乞得青秧趁雨移。","dynasty":"宋代","title":"蔬圃绝句"}
{"author":"陆游","content":"养疾便居僻，寻幽喜雨晴。偶因将鹿出，遂作放鱼行。木落塔初见，潦收滩自生。霜清念游衍，渐拟问山程。","dynasty":"宋代","title":"舍傍晚步"}
{"author":"陆游","content":"九陌风和不起尘，平湖冰解欲生鳞。往来朝暮纷如蚁，得见新春有几人？","dynasty":"宋代","title":"新春感事八首终篇因以自解"}
{"author":"陆游","content":"短景匆匆过，新寒亹亹来。客游聊戏耳，世事亦悠哉！绿动连村麦，香吹到处梅。锦城花柳窟，归去看春回。","dynasty":"宋代","title":"冬日"}
{"author":"陆游","content":"蓬矢桑弧射四方，岂知垂老卧江乡。读书虽复具只眼，贮酒其如无别肠！疋马扬鞭游鄠杜，扁舟捩柂上潇湘。自悲此志俱难豁，且复狂歌破夜长。","dynasty":"宋代","title":"书志"}
{"author":"陆游","content":"归志初谐老遽催，良辰常与病俱来。酒虽已熟恨无菊，雪苦不成空见梅。朋旧乖离心每折，山川悠邈首频回。人生败意无穷达，莫厌相逢笑口开。","dynasty":"宋代","title":"古谓不如意事十常八九虽出于好功名者之言闲"}
{"author":"陆游","content":"幽梦回千里，高城转五更。窗虚送月落，竹动喜风生。自笑行安往，犹思坐待明。郊居少僮仆，手自辟柴荆。","dynasty":"宋代","title":"夙兴"}
{"author":"陆游","content":"攀石扪萝到更幽，玲珑咫尺嬾穷搜。旁人不会当时意，为欠门生作伴游。","dynasty":"宋代","title":"右题天童山宿鹭亭"}
{"author":"陆游","content":"剡县有佳处，吾行无定期。横塘供晚钓，孤店具晨炊。约客同看竹，留僧与对棋。人生得自在，更老未为迟。","dynasty":"宋代","title":"闲游"}
{"author":"陆游","content":"石犀庙壖江已回，陵谷一变吁可哀。即今禾黍连云处，当日帆樯隐映来。","dynasty":"宋代","title":"杂咏"}
{"author":"陆游","content":"山峭插云海，楼高入烟霄，不知何宫殿，东望郁迢嶢。是时青童君，初散通明朝，风涛中破裂，涌出黄金桥，授我玉芝房，服之尘念消。凡骨一朝换，八极坐可超。","dynasty":"宋代","title":"蓬莱行"}
{"author":"陆游","content":"咸阳宫阙天下壮，五更卫士传鸡唱，重门洞开銮驾出，回中更在云霄上。云霄一路蟠青冥，车声隐辚驰雷霆。宓妃穿仗王母下，何必轩皇居大庭。君王游幸无终极，万年尽是欢娱日。文成已死方不雠，茂陵松柏秋萧瑟。","dynasty":"宋代","title":"上之回"}
{"author":"陆游","content":"拥被听春雨，残灯一点春。吾儿归渐近，何处宿长亭？","dynasty":"宋代","title":"春雨"}
{"author":"陆游","content":"便便痴腹本来宽，不是天涯强作欢。燕子归来新社雨，海棠开後却春寒。醉夸落纸诗千首，歌费缠头锦百端。深院不闻传夜漏，忽惊蜡泪已堆盘。","dynasty":"宋代","title":"夜宴赏海棠醉书"}
{"author":"陆游","content":"贮药葫芦二寸黄，煎茶橄榄一瓯香。午窗坐稳摩痴腹，始觉龟堂白日长。","dynasty":"宋代","title":"午坐戏咏"}
{"author":"陆游","content":"章甫从诸老，今为两世人。惟书尚开眼，非酒孰关身？远水涵清镜，晴云蹙细鳞。篱边花未尽，作意醉残春。","dynasty":"宋代","title":"残春"}
{"author":"陆游","content":"我生本亦与人同，缘薄才疏剩得穷。细水自鸣沙渚外，乱山时出雪云中。僧归独趁残钟去，人散遥怜晚渡空。造物陈诗信奇绝，匆匆摹写不能工。","dynasty":"宋代","title":"日暮自湖上归"}
{"author":"陆游","content":"腊月风和意已春，时因散策过吾邻。草烟漠漠柴门里，牛迹重重野水滨。多病所须唯药物，差科未动是闲人。今朝佛粥更相馈，更觉江村节物新。","dynasty":"宋代","title":"十二月八日步至西村"}
{"author":"陆游","content":"江上霜风吹角巾，东归不独为吴蓴。扫除长剑华缨梦，收拾孤颿短棹身。勾漏丹砂开灶晚，商颜芝草满山春。东封敢拟迎銮仗，且作行歌陌上人。","dynasty":"宋代","title":"道院杂兴"}
{"author":"陆游","content":"何处轻黄双小蝶，翩翩与我共徘徊。绿阴芳草佳风月，不是花时也解来。","dynasty":"宋代","title":"窗下戏咏"}
{"author":"陆游","content":"王孙草生与阶齐，女郎花发乳莺啼。街头卖酒处处贱，信脚觅醉无东西。","dynasty":"宋代","title":"春晚出游"}
{"author":"陆游","content":"万卷纵横眼欲盲，偶随尺一起柴荆。渊鱼脱水知难悔，野鹤乘车只自惊。苑路落梅轻有态，御沟流水细无声。红麈朝暮何时了？促驾归来洗破觥。","dynasty":"宋代","title":"出谒晚归"}
{"author":"陆游","content":"世事真成风马牛，细思愈觉此生浮。旧交散後知心少，行路难来出户愁。气节陵夷谁独立，文章衰坏正横流。鲁中狂士今安有？泪尽朱云草满丘。","dynasty":"宋代","title":"有所感"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"晚涂初入长生运，新岁仍当大有年。剩与乡邻同觅醉，市楼酒贱不论钱。","dynasty":"宋代","title":"庚申元日口号"}
{"author":"陆游","content":"幽事春来早，晨兴即启阍。扫梁迎燕子，插楥护龙孙。数日招宾友，先期办酒尊。淋漓衣袖湿，不管渍春痕。","dynasty":"宋代","title":"幽事"}
{"author":"陆游","content":"半醉凌风过月旁，水精宫殿桂花香。素娥定赴瑶池宴，侍女皆骑白凤凰。","dynasty":"宋代","title":"无题"}
{"author":"陆游","content":"泠泠野水赴横塘，坐久松风入发凉。月淡星疏天欲晓，未妨清啸倚胡床。","dynasty":"宋代","title":"露坐"}
{"author":"陆游","content":"老眼睡眠少，林居烟雨昏。百年归老死，万事付乾坤。熠熠萤穿幔，铮铮铁过门。欲明闻漉稻，浩叹闵黎元。","dynasty":"宋代","title":"不寐"}
{"author":"陆游","content":"江东争夺缠妖祲，哀哉斯民乱方甚。锦幪老人盖古佛，现身为作大慈荫。萧翁八十尚儿痴，旛盖锺螺闹中禁。当时此老默笑渠，大法栋梁身独任。杖头示人三转语，开口丧身如饮鸩。纷纷放弑但可怜，何曾为汝陈符谶。","dynasty":"宋代","title":"志公院在剑门东五里院东石壁间有若僧负杖者"}
{"author":"陆游","content":"润入盆山绿叶稠，倦摊书帙小窗幽。浮云不卷时时雨，薄酒无功日日愁。积潦涨来妨蹑屐，好山遮尽罢登楼。青秧摇荡湖堤决，一饱前知未易谋。","dynasty":"宋代","title":"雨中排闷"}
{"author":"陆游","content":"空蒙五月雨，景气一番新。换尽园林叶，洗空衢路尘。山邮恼行客，野渡滞归人。独有龟堂叟，凉风吹角巾。","dynasty":"宋代","title":"五月雨"}
{"author":"陆游","content":"无事自能心太平，有为终蔽性光明。皮肤脱尽见真理，粱肉扫空甘菜羹。处处浮家成野宿，时时策蹇作山行。平生常笑羊裘老，史册犹存後世名。","dynasty":"宋代","title":"书怀"}
{"author":"陆游","content":"若耶北与镜湖通，缥缈飞桥跨半空。陵谷双迁谁复识？我来徙倚暮烟中。","dynasty":"宋代","title":"五云桥"}
{"author":"陆游","content":"鸡鸣平旦未为迟，恰是山房睡觉时。著屐起寻溪上路，野梅犹有未残枝。","dynasty":"宋代","title":"畜一鸡报晓声清圆而鸣每晚戏书绝句"}
{"author":"陆游","content":"采药归来，独寻茅店沽新酿。暮烟千嶂。处处闻渔唱。醉弄扁舟，不怕黏天浪。江湖上，遮回疏放。作个闲人样。","dynasty":"宋代","tags":"故乡，闲居","title":"点绛唇·采药归来"}
{"author":"陆游","content":"白发短欲尽，人嗤心尚孩。埋盆池潋灩，累瓦塔崔嵬。软饭三舂米，醇醪九酝醅。忽然拈笔起，记著早梅开。","dynasty":"宋代","title":"老境"}
{"author":"陆游","content":"一念宁容事物侵，天魔元自是知音。拾遗大欠修行力，小吏相轻尚动心。","dynasty":"宋代","title":"读杜诗偶成"}
{"author":"陆游","content":"人生觅饭元多术，最下方为禄代耕。脱却朝衫犹老健，快如苦雨得春晴。鸟声频唤五更梦，花气顿醒三日酲。最喜晨兴闻剥啄，吾儿书札到柴荆。","dynasty":"宋代","title":"春日杂赋"}
{"author":"陆游","content":"新酥鹅儿黄，珍橘金弹香，天公怜寂寞，劳我以一觞。胸中万卷书，老不施毫芒，持酒一浇之，与汝俱深藏。生当老穷巷，死埋南山冈。古来共如此，已矣庸何伤！","dynasty":"宋代","title":"对酒"}
{"author":"陆游","content":"剥啄敲村舍，丫叉揖主人。新墙拆龟兆，疏瓦断鱼鳞。红粒炊畲粟，青烟郁涧薪。得床思熟睡，寒犬苦狺狺。","dynasty":"宋代","title":"村舍"}
{"author":"陆游","content":"开时闲淡歛时愁，兰菊应容预胜流。剩欲持杯相领略，一庭风露不禁秋。","dynasty":"宋代","title":"黄蜀葵"}
{"author":"陆游","content":"身是秋风一断蓬，何曾住处限西东。棋枰窗下时闻雹，丹灶岩间夜吐虹。采药不辞千里去，钓鱼曾破十年功。白头始悟颐生纱，尽在黄庭两卷中。","dynasty":"宋代","title":"道室杂咏"}
{"author":"陆游","content":"羁愁酒病两无聊，小篆吹香已半消。唤起十年闽岭梦，赬桐花畔见红蕉。","dynasty":"宋代","title":"思政堂东轩偶题"}
{"author":"陆游","content":"洒地移床曲槛前，葛衣萧爽接篱偏。庭空秋近露沾草，月落夜阑星满天。静待微风停素扇，旋消残酒漱寒泉。翛然自与氛埃远，安用骑鲸学水仙。","dynasty":"宋代","title":"夜意"}
{"author":"陆游","content":"公卿有党排宗泽，帷幄无人用岳飞。遗老不应知此恨，亦逢汉节解沾衣。","dynasty":"宋代","title":"夜读范至能揽辔录言中原父老见使者多挥涕感"}
{"author":"陆游","content":"老子心如行脚僧，秋风久已办行縢。纸衾夜夜江湖梦，小复迟留待判惩。","dynasty":"宋代","title":"连日暴下薾然不支戏作"}
{"author":"陆游","content":"桐叶吹残蕉叶黄，驿窗微雨送凄凉。长安许史无平素，莫恨栖栖立路旁。","dynasty":"宋代","title":"寓蓬莱馆"}
{"author":"陆游","content":"病除犹老健，雨止得冬晴。觅句嗟心在，钞书试眼明。朝寒添布褐，晚步出柴荆。外慕终无益，儿曹且力耕。","dynasty":"宋代","title":"衰病"}
{"author":"陆游","content":"帘幕阴阴昼漏迟，鹅黄雪白络新丝。只应笑杀东邻女，不见秋千到拆时。","dynasty":"宋代","title":"戏赠"}
{"author":"陆游","content":"神仙岂易事，富贵不容求。百岁偿未尽，一樽差可谋。钟鸣上方晚，桂发小山秋。处处多幽趣，攒眉勿浪愁。","dynasty":"宋代","title":"对酒"}
{"author":"陆游","content":"累叶为儒业不隳，定知贤杰有生时。学须造次常於是，道岂须臾或可离？我老已无明日计，心存犹惜寸阴移。巍巍夫子虽天纵，礼乐官名尽有师。","dynasty":"宋代","title":"示子孙"}
{"author":"陆游","content":"昔烧大药青牛谷，磊落玉床收箭镞。扶桑朝暾谨火候，仙掌秋露勤沐浴。带间小瓢鬼神卫，异气如虹夜穿屋。点成黄金弃山海，挥手人间一裘足。明年服丹径仙去，洞庭月冷吹横玉。相逢只恐惊倒君，毛发毵毵垂地绿。","dynasty":"宋代","title":"烧丹示道流"}
{"author":"陆游","content":"面面秋山拥翠屏，天留三亩著云扃。迎霜南阜枫林赤，饱雨西村菜甲青。散策人惊衰後健，浩歌自觉醉中醒。凌烟冠剑应无尔，布帽裙襦老管宁。","dynasty":"宋代","title":"幽居"}
{"author":"陆游","content":"少谈王霸谋身拙，晚好诗骚学道疏。赖有一筹差自慰，闭门不作子公书。","dynasty":"宋代","title":"杂题"}
{"author":"陆游","content":"日日蛮童佩一壼，壼乾时亦复村酤。横林露塔远犹见，暮霭笼山淡欲无。绿浦例凭菰作界，画桡常遣鹭前驱。此身元是沧浪客，敢学高人乞镜湖。","dynasty":"宋代","title":"梅市暮归三山"}
{"author":"陆游","content":"行年当大耋，卧病涉高秋。丸药作奇验，俶装仍小留。轻沤元泛泛，破屋已飕飕。尚有江湖兴，沙头问钓舟。","dynasty":"宋代","title":"卧病累日羸甚偶复小健戏作三首其三"}
{"author":"陆游","content":"祠庭八载窃荣名，一饱心知合自营。牍後落衔便手倦，月头镌俸喜身轻。弊衣不补惟频结，浊酒难谋且细倾。赖有东皋堪肆力，比邻相唤事冬耕。","dynasty":"宋代","title":"祠禄满不敢复请作口号"}
{"author":"陆游","content":"小人方盛时，瓦砾视黄金；及其大势去，或不遗一簪。郿坞今尚存，遗戒岂不深。所以栗里翁，惟蓄一素琴。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"雷动江边鼓吹雄，百滩过尽失途穷。山平水远苍茫外，地辟天开指顾中。俊鹘横飞遥掠岸，大鱼腾出欲凌空。今朝喜处君知否，三丈黄旗舞便风。","dynasty":"宋代","title":"初发夷陵"}
{"author":"陆游","content":"龚子吴中第一流，老农何幸接英游！难逢正似玉杵臼，易散便成风马牛。清夜话端思滚滚，暮年心事恐悠悠。何由唤得阊门棹，一醉千岩万壑秋？","dynasty":"宋代","title":"寄龚立道"}
{"author":"陆游","content":"清汴长淮莽苍中，扬州画戟拥元戎。南连近甸观秋稼，北抚中原扫夕烽。茶发蜀冈雷殷殷，水通隋苑月溶溶。悬知帐下多豪杰，一醉何因及老农？","dynasty":"宋代","title":"寄题扬州九曲池"}
{"author":"陆游","content":"病退身仍健，春回日渐长。神诃金鼎药，龙出玉函方。美睡三竿日，安禅半篆香。残年已如许，幸复起膏肓。","dynasty":"宋代","title":"病退"}
{"author":"陆游","content":"拟拨残书出郭行，浮云忽已败春晴。穷阎今雨无车马，卧听深泥溅履声。","dynasty":"宋代","title":"上元後连数日小雨作寒戏作"}
{"author":"陆游","content":"旋移吟榻并池横，欲出柴门复嬾行。树罅忽明知月上，竹梢微动觉风生。贫无醉日惟坚忍，疾遇凉秋亦渐平。二尺灯檠元好在，便思相伴听蛩声。","dynasty":"宋代","title":"池上"}
{"author":"陆游","content":"好在屠苏酒，扶衰把一卮。家贫为寿略，历闰换年迟。荐庙须扶拜，题门强缀诗。惟思买春困，熟睡过花时。","dynasty":"宋代","title":"乙丑元日"}
{"author":"陆游","content":"碌碌初何取，悠悠信所之。安贫无鬼笑，守道有天知。暑服黄缣制，晨飧赤米炊。今朝潦水退，村路得遨嬉。","dynasty":"宋代","title":"碌碌"}
{"author":"陆游","content":"蜀栈秦关岁月遒，今年乘兴却东游。全家稳下黄牛峡，半醉来寻白鹭洲。黯黯江云瓜步雨，萧萧木叶石城秋。孤臣老抱忧时意，欲请迁都涕已流。","dynasty":"宋代","title":"登赏心亭"}
{"author":"陆游","content":"霎脚如龙爪，空中挟雨来。何关风伯事，欲到却吹回。","dynasty":"宋代","title":"风云交作戏题"}
{"author":"陆游","content":"衰甚身如作茧蚕，经旬不省出茅庵。老僧遣信分茶串，隐士敲门致酒甔。看鹤松阴赏高洁，疏泉石罅得清甘。地偏心远无车马，赖有吾儿与剧谈。","dynasty":"宋代","title":"数日不出门偶赋"}
{"author":"陆游","content":"凄凉怀古地，惨澹暮秋天。红树秦驰道，青山禹庙壖。湖风飘断角，墟日起孤烟。老恨功名晚，无人共著鞭！","dynasty":"宋代","title":"步至湖上寓小舟还舍"}
{"author":"陆游","content":"借得僧房似钓船，兼旬散发醉江天。酒能作病真如此，穷乃工诗却未然。闲似白鸥虽自许，健如黄犊已无缘。秋高更欲移家去，先葺云门屋数椽。","dynasty":"宋代","title":"曾原伯屡劝居城中而仆方欲自梅山入云门今日"}
{"author":"陆游","content":"海内横流日，吾犹及建炎。众医虽共视，久疾固难砭。黠虏方观衅，行宫未解严。时平逾五纪，话此涕常沾！","dynasty":"宋代","title":"往事"}
{"author":"陆游","content":"已罢弹冠欲挂冠，一庵天遣养衰残。雨荒园菊枝枝瘦，霜染江枫叶叶丹。羹釜带鳞烹白小，蓬门和蔓系黄团。夕阳更动闲游兴，十月吴中未苦寒。","dynasty":"宋代","title":"初冬"}
{"author":"陆游","content":"昧爽睡餍足，起扶藜杖行。关山开晓色，草木度秋声。市晚船初发，奴勤地已耕。道边多野菜，小摘助晨烹。","dynasty":"宋代","title":"晨出"}
{"author":"陆游","content":"古人学问无遗力，少壮工夫老始成。纸上得来终觉浅，绝知此事要躬行。","dynasty":"宋代","tags":"励志，读书，哲理，早教古诗100首","title":"冬夜读书示子聿"}
{"author":"陆游","content":"薶瓮东阶下，滟滟一石水。买鱼畜其间，鱍鱍三十尾。力微思及物，为惠止于此。无风水不摇，得志鱼自喜。涵泳藻与蒲，永不畏刀几。饭罢时来观，相娱从此始。","dynasty":"宋代","title":"瓮池"}
{"author":"陆游","content":"学已三冬富，书犹万卷藏。名场虽蹭蹬，朝论极揄扬。小试襦裤咏，遂辞鵷鹭行。秋风九原路，挽铎倍凄凉。","dynasty":"宋代","title":"汪茂南提举挽词"}
{"author":"陆游","content":"穷居怀抱久无懽，犹赖吾儿得少宽。谨视鸡豚供老疾，力营薪炭备春寒。旧书缀缉编无绝，小瓮调停味不酸。坐使乃翁无一事，高眠常到日三竿。","dynasty":"宋代","title":"示儿辈"}
{"author":"陆游","content":"呼儿取酒敌春寒，病起驼裘剩觉宽。万事不妨高枕卧，始知老子耐悲欢。","dynasty":"宋代","title":"上元後连数日小雨作寒戏作"}
{"author":"陆游","content":"幅巾萧散饯馀龄，江左诸贤可乞灵。护枕小屏图紫阁，映窗矮卷写黄庭。旷怀与世元难合，幽句何人可遣听。一酌兰溪遗万事，时看墙底卧长瓶。","dynasty":"宋代","title":"龟堂独酌二首其一"}
{"author":"陆游","content":"身世元知似断蓬，流年分付酒杯中。饥寒未解士先老，风雨欲收花已空。泥补旧巢梁燕喜，水生支港钓船通。睡魔正费驱除力，隔竹敲茶赖小童。","dynasty":"宋代","title":"醉眠初起书事"}
{"author":"陆游","content":"前岁峨冠领石渠，即今山市醉骑驴。目衰书卷研求嬾，心弱诗章锻链疏。风雨吾庐嗟独破，齑盐每食叹无余。灯前却有欣然处，稚子谈经屡起予。","dynasty":"宋代","title":"遣兴"}
{"author":"陆游","content":"南山如黛照朱扉，地接官居到亦稀。寒蝶徘徊掠衰草，孤花闲淡弄斜晖。荒城歌舞难误客，休日文书且解围。犹胜去年穷巷底，卧闻砧杵念秋衣。","dynasty":"宋代","title":"休日行郡圃"}
{"author":"陆游","content":"乱篸桐帽花如雪，斜挂驴鞍酒满壶。安得丹青如顾陆，凭渠画我夜归图？","dynasty":"宋代","title":"梅花绝句"}
{"author":"陆游","content":"衰发不胜白，寸心殊未降。避风留水市，岸帻倚船窗。日上金熔海，潮来雪卷江。登临数奇观，未易敌吾邦。","dynasty":"宋代","title":"西兴泊舟"}
{"author":"陆游","content":"蜂儿园裹香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"开禧忽见第三春，身寄枫林野水滨。吾道幸逢天道在，物华又与岁华新。效原处处堪行乐，道路人人可问津。剩办青鞋并布袜，若耶已报绿生鳞。","dynasty":"宋代","title":"春近"}
{"author":"陆游","content":"颭颭荷离水，翩翩燕出巢。苔添雨後晕，笋放露中梢。世路千重浪，生涯一把茅。款门僧亦绝，无句链推敲。","dynasty":"宋代","title":"四月二十三日作"}
{"author":"陆游","content":"秋风万木霣，春雨百草生，造物初何心，时至自枯荣。惟有山头石，岁月浩莫测，不知四时运，常带太古色。老翁一生居此山，脚力欲尽犹跻攀；时时抚石三叹息，安得此身如尔顽？","dynasty":"宋代","title":"山头石"}
{"author":"陆游","content":"墙角蚊雷喧甲夜，湿星昏昏出云罅。临堂仰占久叹吒，悬知龙君未税驾。行人困苦泥没胯，居人悲啼江入舍。便晴犹可望秋稼，努力共祷城南社。","dynasty":"宋代","title":"大雨踰旬既止复作江遂大涨一"}
{"author":"陆游","content":"川云漠漠雨冥冥，浊酒闲倾不满瓶。蚕簇尚寒忧茧薄，稻陂初满喜秧青。王师护塞方屯甲，亲诏忧民已放丁。病起自怜犹健在，不须求应少微星。","dynasty":"宋代","title":"初夏闲居"}
{"author":"陆游","content":"佛如优昙时一出，老姥何为憎见佛？山从古在天地间，愚公可笑欲移山。火其书，庐其居，佛亦何曾可扫除？子有孙，孙有子，山竟嵯峨汝何喜？床头有酒敌霜风，诗成老气尚如虹；八万四千颠倒想，与君同付醉眠中。","dynasty":"宋代","title":"醉歌"}
{"author":"陆游","content":"大儿挈药囊，小儿负书笈。共作兰亭游，讵必群贤集。言此二十年，白首终未践。汝复守荆扉，经年不相见。楚越天一涯，书疏何由频？诸弟亦可怜，说兄辄酸辛。江城秋尚远，桐叶落可扫。怅然怀故溪，菱丝雨中老。","dynasty":"宋代","title":"寄统"}
{"author":"陆游","content":"陵阙凄凉俯旧邦，恨流衮衮似长江。穿残已叹金凫尽，缺落空余石马双。攫饭饥乌占寺鼓，避人飞鼠上经幢。阿和乳臭崇韬耄，堪笑昏童束手降。","dynasty":"宋代","title":"後陵永庆院在大西门外不及一里盖王建墓也有"}
{"author":"陆游","content":"胸中十万宿貔貅，皂纛黄旗志未酬。莫笑蓬窗白头客，时来谈笑取幽州。","dynasty":"宋代","title":"冬夜读书有感二首其二"}
{"author":"陆游","content":"岳阳三伏正炎蒸，爽气凄风见未曾。白浪蹴天楼欲动，当时恨不到黄陵。","dynasty":"宋代","title":"感昔"}
{"author":"陆游","content":"忆昨王师戍陇回，遗民日夜望行台。不论夹道壶浆满，洛笋河鲂次第来。","dynasty":"宋代","title":"追忆征西幕中旧事"}
{"author":"陆游","content":"晨起登堂正幅巾，萧然聊欲养吾神。凡心未免更诗字，习气犹思议古人。买屩为登山寺去，彻灯缘爱月窗新。何时一切消除尽，终作无怀上古民？","dynasty":"宋代","title":"自责"}
{"author":"陆游","content":"土盎常余菜，山庖不绝烟。罢医翻少疾，无术自长年。小舴烟波宅，闲身陆地仙。东窗最佳处，日对坐忘编。","dynasty":"宋代","title":"书幸"}
{"author":"陆游","content":"白襦女儿系青裙，东家西家世通婚。采桑饷饭无百步，至老何曾识别村！","dynasty":"宋代","title":"村女"}
{"author":"陆游","content":"绿树阴阴小岭西，一翁二子自扶携。雨前芳嫩初浮碗，腊脚清醇旋拆泥。本欲省缘行买饼，未能去杀尚烹鸡。弄桡莫便寻归路，湖静无风日未低。","dynasty":"宋代","title":"梅僊坞小饮"}
{"author":"陆游","content":"天涯流落过重阳，枫叶摇丹已著霜。衰病强陪莲幕客，凄凉又送石渠郎。杜陵雁下悲徂岁，笠泽鱼肥梦故乡。便恐从今长隔阔，旧交新贵例相忘。","dynasty":"宋代","title":"送范西叔赴召"}
{"author":"陆游","content":"行年九十未龙锺，惭愧天公久见容。醉解病人诗解廋，不如世世作春农。","dynasty":"宋代","title":"病後小健戏题"}
{"author":"陆游","content":"孔门春服成，弟子从沂浴。老氏坐中庭，庄生记新沐。古圣自洁清，如日浴旸谷。岂比流俗人，虮虱生桎梏。老人喜时节，良夕当爆竹。未濯三生垢，汤沐意亦足。岂惟寓萧散，亦以洗荣辱。悠然独酌罢，投枕睡已熟。","dynasty":"宋代","title":"信手翻古人诗随所得次韵二首其二除夜沐浴"}
{"author":"陆游","content":"剑南无剧暑，长夏更宜人。啼鸟常终日，幽花不减春。荷香浮绿酒，藤露落乌巾。莫作天涯想，翛然梦里身。","dynasty":"宋代","title":"晨至湖上"}
{"author":"陆游","content":"江湖春暮多风雨，点滴空阶实厌听。剩喜今朝有奇事，一窗晴日写黄庭。","dynasty":"宋代","title":"喜晴"}
{"author":"陆游","content":"黄落梧桐覆井床，莎根日夜泣寒螿。老生窥镜鬓成雪，俊鹘掣韝天欲霜。破虏谁持白羽扇？从军曾拥绿沈枪。壮心自笑何时豁，梦遶祁连古战场。","dynasty":"宋代","title":"秋思"}
{"author":"陆游","content":"大梁二月杏花开，绵衣公子乘传来。桐阴满第归不得，金辔玲珑上源驿。上源驿中搥画鼓，汉使作客胡作主。舞女不记宣和妆，庐儿尽能女真语。书来寄我宴时词，归鬓知添几缕丝？有志未须深感慨，筑城会据拂云祠。","dynasty":"宋代","title":"得韩无咎书寄使虏时宴东都驿中所作小阕"}
{"author":"陆游","content":"曼容不过六百石，渊明仅留八十日，寥寥千载有两公，海内至今推绝识。放翁贪禄老始归，自今不作一钱直。见人勇退辄欣慕，亟欲起拜忘衰疾。吾庐近在官道傍，门外未扫车马迹。溪庄有地肯见分，会结茅斋傍青壁。","dynasty":"宋代","title":"送严居厚弃官归建阳溪庄"}
{"author":"陆游","content":"一片云生便作阴，东轩草树共萧森。秋风岂必关人事，自是衰翁感慨深。","dynasty":"宋代","title":"秋思绝句"}
{"author":"陆游","content":"干禄本代耕，穷达敢自必？早遇高皇帝，九品对宣室。妄怀犬马心，嫠纬不暇恤。上恩等天地，腰领免斧鑕。旋属绍兴末，阳谷瞻出日，贱臣复何幸，便殿首造膝。煌煌帝尧典，推择首秉笔。愚患虽恳款，野性实坦率。飘然去周行，湖海抱沉疾。远游客穷塞，亭障秋萧瑟。圣君终记省，万里忽乘馹。同朝久凋谢，存者不十一。造廷故抱暗，下殿衰涕溢。蹉跎又十载，忧患岂易述。流年不贷人，白发日夜密，冠虽未即挂，驭已不容叱。尚觊公朝恩，养老沾散秩；闭门教子孙，志愿真永毕。","dynasty":"宋代","title":"上书乞祠辄述鄙怀"}
{"author":"陆游","content":"饭满七缀钵，香凝百衲窗。雨声酣晓枕，灯烬落秋釭。疾竖元知遯，天魔亦已降。超然对儿子，未媿鹿门庞。","dynasty":"宋代","title":"闲趣"}
{"author":"陆游","content":"人言悲秋难为情，我喜枕上闻秋声。快鹰下韝爪觜健，壮士抚剑精神生。我亦奋迅起衰病，唾手便有擒胡兴，弦开雁落诗亦成，笔力未饶弓力劲。五原草枯苜蓿空，青海萧萧风卷蓬，草罢捷书重上马，却从銮驾下辽东。","dynasty":"宋代","title":"秋声"}
{"author":"陆游","content":"随计当时入帝城，笙歌灯火夜连明。宁知六十余年後，老眼重来看太平。","dynasty":"宋代","title":"绍兴癸亥余以进士来临安年十九明年上元从舅"}
{"author":"陆游","content":"沉绵久未平，寂寞闭柴荆。危叶先霜坠，残萤冒雨明。记书由默诵，得食出躬耕。此事吾亲验，方当告後生。","dynasty":"宋代","title":"沉绵"}
{"author":"陆游","content":"簟纹似秋水，含风蹙微漪。帐幅如春烟，缥缈不受吹。团扇堕枕边，皎皎素月晖。非睡复非觉，心定息自迟。茶熟我亦起，寒泉掬珠玑。浮瓜空把玩，甚矣今年衰！","dynasty":"宋代","title":"夏日睡起"}
{"author":"陆游","content":"青山四抱路盘纡，天与先生卜草庐。云冷数声闻断雁，溪清百尺见游鱼。新醪薄薄闲寻醉，残发萧萧闷忆梳。莫谓躬耕便无事，百年京洛尚丘墟。","dynasty":"宋代","title":"题幽居壁"}
{"author":"陆游","content":"篱边细路竹间庵，一段风流擅剑南。吾国以香为佛事，客来试向鼻端参。","dynasty":"宋代","title":"城南寻梅得绝句四首其四"}
{"author":"陆游","content":"二十余年别石门，灯前感旧欲消魂。人生万事皆如梦，自笑区区记剑痕。","dynasty":"宋代","title":"绍兴庚辰余游谢康乐石门与老洪道士痛饮赋诗"}
{"author":"陆游","content":"残年孤寂不堪言，时唤平头驾短辕。老气犹能作罴卧，壮懹谁复记鸿轩？棹歌缥渺城西路，烟树参差埭北村。堪笑怪奇消未尽，夜来还梦属櫜鞬。","dynasty":"宋代","title":"晓出至湖桑埭"}
{"author":"陆游","content":"高秋风雨天，幽居诗酒地。君看此气象，其可折简致？","dynasty":"宋代","title":"题柴言山水"}
{"author":"陆游","content":"松阴系马启朱扉，粔籹青红正此时。守墓万家犹有日，及亲三釜永无期。诗成谩写天涯感，泪尽何由地下知。富贵贱贫俱有恨，此生长废蓼莪诗。","dynasty":"宋代","title":"乡中每以寒食立夏之间省坟客夔适逢此时凄然"}
{"author":"陆游","content":"倦榻呻吟每自哀，占蓍来告出余灾。自能洗研拂书几，时亦折花寻酒杯。久类寒蛟潜岫穴，忽如老马喷风埃。霜晴烂熳东窗日，一笑山坡访早梅。","dynasty":"宋代","title":"病愈"}
{"author":"陆游","content":"天工不用翦刀催，山杏溪桃次第开。要信今年春事早，社前十日燕新来。","dynasty":"宋代","title":"新燕"}
{"author":"陆游","content":"林塘天与占深幽，一把茆轻万户侯。漠漠断云开复合，纤纤微雨落还收。奇峰角立千螺晓，远水平铺疋练秋。诗料满前吾老矣，笔端无力固宜休。","dynasty":"宋代","title":"晨起坐南堂书触目"}
{"author":"陆游","content":"浇书满挹浮蛆瓮，摊饭横眠梦蝶床。莫笑山翁见机晚，也胜朝市一生忙。","dynasty":"宋代","title":"春晚村居杂赋绝句"}
{"author":"陆游","content":"我游东村冲暮烟，断桥流水鸣溅溅。欲寻梅花作一笑，数枝忽到拄杖边。高标元合著山泽，绝艳岂复施丹铅。定知曾授餐玉法，不尔恐是淩波仙。锦江赋诗忽万里，蓬山把酒今三年。相逢风味宛如昨，人生何者非前缘？颇思取醉极清赏，杖头幸有百许钱。但判插破乌纱帽，莫记吹落黄金船。","dynasty":"宋代","title":"探梅"}
{"author":"陆游","content":"飞棹中流救屈平，俚歌宁复楚遗声？危冠更在门楣上，但觉萧敷与艾荣。","dynasty":"宋代","title":"乙丑重五"}
{"author":"陆游","content":"江天缺月西南落，村路寒鸡一再鸣。自笑此身羁旅惯，野桥孤店每关情。","dynasty":"宋代","title":"出游归卧得杂诗"}
{"author":"陆游","content":"秋来湖阔渺无津，旋结渔舟作四邻。满眼是诗渠不领，可怜虚作水云身。","dynasty":"宋代","title":"夏秋之交小舟早夜往来湖中绝句"}
{"author":"陆游","content":"夜听萧萧未涨溪，朝行滮滮已成泥。可怜鸠取招麾速，谁似云知出处齐？野菊枝长半狼藉，江枫叶落正凄迷。行人也识龟堂老，小榼村醪手自携。","dynasty":"宋代","title":"雨复作自近村归"}
{"author":"陆游","content":"置身事外息吾黥，独卧空堂一榻横。檐影渐移知日转，树梢微动觉风生。每从山寺开经帙，间就园公辨药名。若论胸中淡无事，八珍何得望藜羹。","dynasty":"宋代","title":"东堂睡起"}
{"author":"陆游","content":"堪笑龟堂老更顽，天教白发看青山。家居禹庙兰亭路，诗在林逋魏野间。略计未尝三日醒，细推犹得半生闲。今年况展南湖面，朝借樵风暮可还。","dynasty":"宋代","title":"书喜"}
{"author":"陆游","content":"病减停汤熨，身衰赖按摩。书亏平日课，睡比故年多。龟卜占休泰，医方校阙讹。有时还一笑，隔浦起渔歌。","dynasty":"宋代","title":"病减"}
{"author":"陆游","content":"淡烟孤榜系村桥，叠叠沙痕印落潮。最是一年秋好处，踏泥沽酒不辞遥。","dynasty":"宋代","title":"村饮"}
{"author":"陆游","content":"六十之年又四年，也骑瘦马趁朝天。首阳柱下孰工拙，从事督邮俱圣贤。笔墨有时闲作戏，功名到底是无缘。都城处处园林好，不许山翁醉放颠。","dynasty":"宋代","title":"初到行在"}
{"author":"陆游","content":"山色扫石黛，江流涨麴尘。春晴不终日，老病动经旬。竹密有啼鸟，村深多醉人。东阡与南陌，处处寄闲身。","dynasty":"宋代","title":"郊行"}
{"author":"陆游","content":"清夜焚香读楚词，寒侵貂褐叹吾衰。轻冰满研风声急，忽记山阴夜雪时。","dynasty":"宋代","title":"夜寒"}
{"author":"陆游","content":"垄干劳久戍，大将未班师。抗议回天意，忘身为圣时。人心嶮莫测，时事远难知。汗简方传信，孤生欲语谁！","dynasty":"宋代","title":"太师魏国史公挽歌词"}
{"author":"陆游","content":"岁熟家弥困，天寒酒阙倾。仅能炊稻饭，敢望糁藜羹。一榻解腰卧，四廊摩腹行。诗人要疏瘦，此日媿膨脝。","dynasty":"宋代","title":"饭後自嘲"}
{"author":"陆游","content":"剡曲西边筑草堂，小园聊复寄相羊。鱼行水际汀苹动，麝过林中野草香。觅句有时携笔砚，遣怀随事具杯觞。少年朋旧凋零尽，不独思人亦自伤。","dynasty":"宋代","title":"小圃"}
{"author":"陆游","content":"鸾胶捣松烟，成此金石姿，虽以刚故折，挺特终不移。微功在简册，敢惜身蹈危。虽非破砚文，永世亦有辞。","dynasty":"宋代","title":"折墨"}
{"author":"陆游","content":"朝来移疾卧虚堂，暂屏文书日更长。鸥鹭近人情渐熟，帘栊欲雨意先凉。沙巾自照清池影，蕊笈闲销古篆香。莫恨微霜侵绿鬓，为渠歇尽少年狂。","dynasty":"宋代","title":"移疾"}
{"author":"陆游","content":"青羊宫前锦江路，曾为梅花醉十年。岂知今日寻香处，却是山阴雪夜船。","dynasty":"宋代","title":"梅花"}
{"author":"陆游","content":"北面行台号令新，绣旗豹尾渡河津。檄书才下降书至，不用儿郎打女真。","dynasty":"宋代","title":"军中杂歌"}
{"author":"陆游","content":"凄凄复凄凄，山路穷攀跻。仆病卧草间，马困声酸嘶。脱兔截道奔，穷狖上树啼。崩湍一何哀，下落万仞溪。昏黑投孤戍，洗我衣上泥。下愚不可迁，大惑终身迷。仕宦十五年，曾不饱糠粞。客路少睡眠，月白闻号鸡。欲行且复止，虎来茆叶低。","dynasty":"宋代","title":"太息"}
{"author":"陆游","content":"铁马渡河风破肉，云梯攻垒雪平壕。兽奔鸟散何劳逐，直斩单于衅宝刀。","dynasty":"宋代","title":"雪中忽起从戎之兴戏作"}
{"author":"陆游","content":"偶住人间遂许时，残骸自笑尚支持。直须消破黄齑尽，始是浮生结局时。","dynasty":"宋代","title":"老学庵北窗杂书"}
{"author":"陆游","content":"终日频添季子裘，经旬不上仲宣楼。摩挲酒榼虽堪喜，疏索梅花未免愁。正苦冰生退吟笔，却思雪作润耕畴。乘除扰扰殊多事，独拥青毡觅睡休。","dynasty":"宋代","title":"苦寒"}
{"author":"陆游","content":"忆在梁州夜雪深，落梅声里玉关心。山城老去功名忤，卧对寒灯泪满襟。","dynasty":"宋代","title":"冬夜闻角声"}
{"author":"陆游","content":"无怀葛天古遗民，种畬归来束涧薪。亭长闻名不识面，岂知明府是何人。","dynasty":"宋代","title":"村舍七首其一"}
{"author":"陆游","content":"水声赴{左边三点水右边虢}{左边三点水右边虢}回塘，帘影疏疏遶四廊。静院数杯倾白堕，幽窗一枕梦清湘。润侵书笥深防蠹，暖彻衣篝剩得香。解组径归应更乐，偷闲犹足傲羲皇。","dynasty":"宋代","title":"晚晴"}
{"author":"陆游","content":"剩欲衔杯乐太平，新愁还续旧愁生。出门始觉春来早，处处帘栊笑语声。","dynasty":"宋代","title":"还舍"}
{"author":"陆游","content":"独立溪桥看落晖，残芜漠漠蝶飞飞。从来泽国秋常晚，叹息衰翁已衲衣。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"火齐堆盘起，珊瑚列库藏。不如茅屋底，父子事耕桑。","dynasty":"宋代","title":"不如茅屋底"}
{"author":"陆游","content":"少年误计慕浮名，更事方知外物轻。身誓生生辞禄食，家当世世守农耕。授时尧典先精读，陈业豳诗更力行。最好水村风雪夜，地炉烟暖岁猪鸣。","dynasty":"宋代","title":"视东皋归小酌"}
{"author":"陆游","content":"一身真剩长，两月抱沉绵。吟作楚人语，耸成山字肩。灾从季主卜，药欠宋清钱。弥老弥堪笑，藜羹且信缘。","dynasty":"宋代","title":"病小减复作三首其一"}
{"author":"陆游","content":"爱物停垂钓，劬身自荷锄。时从邻父饮，日授稚孙书。尚弃登山屐，宁须下泽车？平生双不借，投老伴归欤。","dynasty":"宋代","title":"杂兴"}
{"author":"陆游","content":"王室东迁岁月赊，两京漠漠暗胡沙。绣床倦倚人何在？风雨漫山夜合花！","dynasty":"宋代","title":"白乐天诗云倦倚绣床愁不动缓垂绿带髻鬟低辽"}
{"author":"陆游","content":"窗昏不见字，今日罢观书。迹寄浮生内，心游旷劫初。太山均蚁垤，圣域亦蘧庐。兀坐还成倦，荒畦去荷锄。","dynasty":"宋代","title":"春阴"}
{"author":"陆游","content":"文叔君房两故人，可怜俱作白头新。桐江归伴邻翁醉，一笑相看意却真。","dynasty":"宋代","title":"渔翁"}
{"author":"陆游","content":"笋生遮狭径，溪涨入疏篱。渐及分秧候，还当煮茧时。雨昏鸡共嬾，米尽鼠同饥。村巷无来客，清羸只自知。","dynasty":"宋代","title":"初夏"}
{"author":"陆游","content":"残年垂九十，云鬓不胜繁。卖屦籴炊米，典衣租废园。山深云满屋，夜静月当门。邻曲时相过，扶行赖稚孙。","dynasty":"宋代","title":"秋日次前辈新年韵"}
{"author":"陆游","content":"小垒荒寒外，高斋寂寞中。贫妨挂冠快，病减读书功。桥断春江白，云穿夕照红。悠然扶杖处，岁月叹匆匆。","dynasty":"宋代","title":"小垒"}
{"author":"陆游","content":"放翁睡多少行立，人扶往赴邻里集。痛饮山花插鬓红，醉归棘露沾衣湿。纱巾一幅何翩翩，庭中弄影不肯眠。莫欺此老今衰甚，曾见高皇狩越年。","dynasty":"宋代","title":"饮酒近村"}
{"author":"陆游","content":"雨声可爱秋方见，睡味无穷老始知。半醉拥衾支倦枕，谁能三复放翁诗？","dynasty":"宋代","title":"雨中作"}
{"author":"陆游","content":"军兴尚戎衣，冠带谢褒博。秃巾与小袖，顾影每怀怍。及今反士服，始觉荣天爵。出入阡陌间，终身有余乐。","dynasty":"宋代","title":"村舍杂书"}
{"author":"陆游","content":"若耶溪边鹤发叟，流落一生端坐口。如今不怕桃李嗔，更因竹君得梅友。岭头羁旅万里愁，江上凄凉一杯酒。枝横澹月影在地，蕊插乌巾香馥手。交情岁晚金石坚，孤操凛然真耐久。荒山野水终自得，银烛金壶亦何有？梦魂不接庄周蝶，心事肯付张绪柳？晚来画角动高城，起舞聊为放翁寿。","dynasty":"宋代","title":"小园竹间得梅一枝"}
{"author":"陆游","content":"七十辞北阙，五亩寄西郊。泳水鱼依藻，摩云鹤结巢。丐僧时问疾，卜叟或论交。社栎天全汝，宁当叹系匏？","dynasty":"宋代","title":"西郊"}
{"author":"陆游","content":"心静病良已，翛然巾履轻。灰深地炉暖，日出纸窗明。宿雨全消瘴，新霜剩得晴。井梧殊可念，无叶送秋声。","dynasty":"宋代","title":"秋晚病起"}
{"author":"陆游","content":"驱使难凭赤丁子，传呼底用苍头儿。世间如梦身如寄，春去花空欲泥谁？","dynasty":"宋代","title":"醉吟"}
{"author":"陆游","content":"斯世元知少赏音，道存何恨死山林。半生去国风埃面，一片忧时铁石心。闲看断云成小立，偶穿修竹得幽寻。故人已到梁州未？尺纸东来抵万金。","dynasty":"宋代","title":"後园独步有怀张季长正字"}
{"author":"陆游","content":"今日拆汝书，一读眼为明。知汝即日归，明当遣舟迎。想汝片帆东，翩若飞鸿征。薄暮过梅市，咿讴双橹声。到家亦尚早，城楼初发更。草草一尊酒，为汝手自倾。夜分不能寐，顿忘衰病婴。岂惟病良已，白头黑丝生。暂别亦不恶，益重父子情。自今日相守，北窗同短檠。六经焰久伏，百氏方纵横。世俗摈孤学，未易口舌争。此责在学者，草莱勿自轻。汝壮父未死，相勉在力行。","dynasty":"宋代","title":"遣舟迎子遹因寄古风十四韵"}
{"author":"陆游","content":"归志宁无五亩园，读书本意在元元。灯前目力虽非昔，犹课蝇头二万言。","dynasty":"宋代","tags":"读书，忧国忧民","title":"读书"}
{"author":"陆游","content":"环遶无十步，捷行财半之。安西九千里，自有著鞭时。","dynasty":"宋代","title":"小径"}
{"author":"陆游","content":"趁雨东园去荷鉏，归庵却展读残书。幸能胸著云梦泽，何恨家无担石储。水泛时须借篷艇，山行亦或命巾车。嬾心惟怕游城市，非向交亲故人疏。","dynasty":"宋代","title":"初夏杂兴"}
{"author":"陆游","content":"冬旱土不膏，爱此春夜雨。四郊农事兴，老稚迭歌舞。相呼长沮耕，分喜樊迟圃。丰年已在目，亭障静桴鼓。我归未有期，一官寄仓庾。幸复宽简书，不敢恨羁旅。","dynasty":"宋代","title":"春雨"}
{"author":"陆游","content":"闲伴邻翁去荷鉏，林疏历历见村墟。怪生白鹭飞无数，水落滩生易取鱼。","dynasty":"宋代","title":"北园杂咏"}
{"author":"陆游","content":"老尚贪书课，黎明即下床。不惊天乍冷，更觉意差强。蟾滴初添水，螭炉旋炷香。浮生又一日，开卷就窗光。","dynasty":"宋代","title":"晨起"}
{"author":"陆游","content":"西蜀琵琶逻逤槽，梨园旧谱郁轮袍。绣筵银烛燕宫夜，一饮千锺未足豪。","dynasty":"宋代","title":"琵琶"}
{"author":"陆游","content":"积两初收晓寒重，野人忽作清都梦。宫墙柳色绿如染，仰视修门岌飞动。元章久已葬岷山，安得翩翩并驰鞚？春光如昔交旧少，肺肝欲写谁堪共？颇闻天阍有疑事，通明殿下方佥议。约君切勿负初心，天上人间均一是。","dynasty":"宋代","title":"清都行"}
{"author":"陆游","content":"迹是沧浪客，家居罢亚村。秋菰芼羹滑，社酒带醅浑。勋业知难遂，文章不更论。惟余此身在，分付与乾坤。","dynasty":"宋代","title":"题斋壁"}
{"author":"陆游","content":"硕果坠池响，鱼队散无迹。空弦可落雁，此事盖自昔。","dynasty":"宋代","title":"杂兴"}
{"author":"陆游","content":"晴山滴翠水挼蓝。聚散渔舟两复三。横埭北，断桥南。侧起船篷便作帆。","dynasty":"宋代","title":"朝中措"}
{"author":"陆游","content":"初日破苍烟，零乱松竹影。老夫起烧香，童子行汲井。平生水云身，不堕车马境。愿言学庞公，全家事幽屏。","dynasty":"宋代","title":"晨起"}
{"author":"陆游","content":"山豁逢孤寺，林穷渡小沟。松声乱僧梵，雨点杂鱼游。皁纛三军帅，金章万户侯。人生各有愿，未肯换肩舟。","dynasty":"宋代","title":"野兴"}
{"author":"陆游","content":"身见绍兴初改元，百罹敢料至今存。生涯破碎余龙具，学问荒唐守兔园。独立未除还笏气，余生犹待阖棺论。北窗灯暗霜风恶，且置孤愁近酒樽。","dynasty":"宋代","title":"自嘲"}
{"author":"陆游","content":"发残不胜冠，齿堕欲废嚼；譬如亭皋木，秋至叶自落。岂惟形骸变，意气已非昨。床隅倚拄杖，壁上挂双屩，经旬不出户，薄饭羹藜藿。居然远霜露，因得养腰脚。年衰固应死，延促未可度。人之生实难，寿终固为乐。开卷思千载，阅世等六博。志士有蹈海，儒生亦投阁。何如酿浊醪，遇兴时独酌？半酣望青天，万事付一噱。","dynasty":"宋代","title":"衰甚书感"}
{"author":"陆游","content":"屏掩轻寒酒半消，断香残梦两无憀。开年春意遽如许，破晓一声婆饼焦。","dynasty":"宋代","title":"枕上闻禽声"}
{"author":"陆游","content":"中朝文有汉唐风，南渡诗人尚数公。正使词源有深浅，病懹羁思亦相同。","dynasty":"宋代","title":"观渡江诸人诗"}
{"author":"陆游","content":"葵苋登盘酒可赊，岂知扶病又离家。朝行打岸涛头恶，夜宿垂天斗柄斜。不恨山林淹岁月，但悲道路困风沙。邻翁好为看耕陇，行矣东归一笑哗。","dynasty":"宋代","title":"入都"}
{"author":"陆游","content":"年少宁知道废兴，搏风变化羡鲲鹏。贪求但欲攀分寸，痛定方惭乞斗升。灵府已能澄似水，俗绿更觉薄于僧。挂冠且喜身萧散，二顷宁须退可凭。","dynasty":"宋代","title":"自讼"}
{"author":"陆游","content":"夺璧元知价不雠，屠龙谁信本无求。哦诗声里岁时速，忧国泪边天地秋。已欠谢安俱泛海，况无王粲与登楼。此身著处凭君记，万里烟波没白鸥。","dynasty":"宋代","title":"书感"}
{"author":"陆游","content":"睡起伥伥扇懒摇，枕痕著面未全消。山丹石竹俱零落，孤蝶飞来伴寂寥。","dynasty":"宋代","title":"睡起二首其一"}
{"author":"陆游","content":"坡陇如涛东北倾，胡床看射及春晴。风和渐减雕弓力，野迥遥闻羽箭声。天上欃枪端可落，草间狐兔不须惊。丈夫未死谁能料，一笴他年下百城。","dynasty":"宋代","title":"万里桥江上习射"}
{"author":"陆游","content":"世味渐阑如嚼蜡，惟诗直恐死方休。四时风月元无尽，万里江山更拟游。","dynasty":"宋代","title":"杂书"}
{"author":"陆游","content":"有越踰千载，何人不宦游？向来惟一范，真足壮吾州。高躅今谁继，先生独再留。豋堂吊兴废，想像气横秋。","dynasty":"宋代","title":"送王龟龄著作赴会稽大宗丞"}
{"author":"陆游","content":"壮岁羁游厌故栖，暮年却爱草堂低。交情最向贫中见，世事常於醉後齐。松吹飕飕凉短发，芒鞋策策响新泥。吾诗戏用寒山例，小市人家到处题。","dynasty":"宋代","title":"醉中题民家壁"}
{"author":"陆游","content":"壮岁经春在醉乡，老来数酌不禁当。正须独倚蒲团坐，领略明窗半篆香。","dynasty":"宋代","title":"出游归卧得杂诗"}
{"author":"陆游","content":"桃花轻薄柳花狂，蛱蝶翩翩燕子忙。惟有龟堂无一事，闭门白日不胜长。","dynasty":"宋代","title":"春日"}
{"author":"陆游","content":"日出鸣布谷，月落鸣子规，一气之所感，彼亦不自知。架犁最晚至，适当农事时；丁壮戴星出，力作孰敢迟。鸣者既有警，闻者得以思；乃知失时辈，强聒终何为？百舌亦能言，今默乃其宜。我作时鸟篇，用继豳人诗。","dynasty":"宋代","title":"时鸟"}
{"author":"陆游","content":"苦寒不解岁峥嵘，病守兀坐忧疲氓。天风谁遣撼斗柄，便觉春色来江城。北山赛庙见残雪，东津送客闻新莺。衣裘渐减体殊健，帘幕乍卷眼为明。今朝天气更佳绝，淡日微漏云徐行。我移胡床坐庭下，幅巾半脱筇枝横。散关旌旗扫昨梦，少城丝竹真前生。数株桃杏亦漫种，未去与汝聊逢迎。","dynasty":"宋代","title":"丁未正月春色已粲然露坐高风堂北观种花"}
{"author":"陆游","content":"布谷布谷解劝耕，蟋蟋蟀蟀能促织。州符县帖无已时，劝耕促织知何益。安得生世当成周，一家百亩长无愁。绿桑郁郁暗微径，黄犊叱叱行平畴。荆扉绩火明煜煜，黍垄馌饭香浮浮。耕亦不须劝，织亦不须促。机上有馀布，盎中有馀粟。老翁白首如小儿，鼓腹击壤相从嬉。","dynasty":"宋代","title":"夜闻蟋蟀"}
{"author":"陆游","content":"檐角参差散暮霞，重门锁断市声哗。风经绿树鸦栖稳，月入空廊柱影斜。藤纸静临新获帖，铜瓶寒浸欲开花。谁知今夕幽窗梦，又榜扁舟上若耶。","dynasty":"宋代","title":"南省宿直二首其一"}
{"author":"陆游","content":"山深草木久已荒，昼昏风雨殊未止。看书不觉向壁卧，煎茶欲罢推枕起。清心正付竹罏香，漱齿每挹岩泉水。与世不谐元有命，闭门自适差可喜。少年痴绝晚乃悟，束缚珠襦均一死。悠然袖手倚蒲团，洗尽玉关心万里。","dynasty":"宋代","title":"秋雨"}
{"author":"陆游","content":"不学空门不学仙，清樽随处且陶然。人情正可付一笑，生世元知无百年。白首难陪东合客，清风自足北窗眠。归耕只要无人问，安用文章海内传。","dynasty":"宋代","title":"醉题"}
{"author":"陆游","content":"男子胸中正要奇，立谈能立太平基。君王玉钺无穷恨，千载茫茫谁复知。","dynasty":"宋代","title":"读史四首其三"}
{"author":"陆游","content":"利名争夺两皆非，生世宁殊露易曦。老冉冉来谁独免，冢累累处会同归。听歌莫惜终三叠，纵猎何妨更一围。醉卧日高呼不醒，笑人霜晓束朝衣。","dynasty":"宋代","title":"岁晚感怀"}
{"author":"陆游","content":"独立离人境，幽居察物情。蚁知军阵法，虫作纬车声。身老惟贪睡，儿痴亦惰耕。腾腾复兀兀，何以报时平。","dynasty":"宋代","title":"秋怀四首其三"}
{"author":"陆游","content":"少小遇丧乱，妄意忧元元。忍饥卧空山，著书十万言。贼亮负函贷，江北烟尘昏。奏记本兵府，大事得具论。请治故臣罪，深绝衰乱根。言疏卒见弃，袂有血泪痕。尔来十五年，残虏尚游魂。遗民沦左衽，何由雪烦冤。我发日益白，病骸宁久存。常恐先狗马，不见清中原。","dynasty":"宋代","title":"感兴二首其一"}
{"author":"陆游","content":"北齑孤坐破三更，庭户无人有月明。数种裤襦秋未赎，羡他邻巷捣衣声。","dynasty":"宋代","title":"贫甚戏作绝句"}
{"author":"陆游","content":"秋雨何曾住一滴，老夫危坐欲三更。开元贞观事谁问？温洛荣河麈未清。丰年犹有饿死虑，破屋自爱读书声。刺经作制岂不美，无奈人间痛哭生！","dynasty":"宋代","title":"雨夜叹"}
{"author":"陆游","content":"吾家太傅後，衿佩盛青青。我忝殿诸老，汝能通一经。学先严诂训，书要讲声形。夙夜常相勉，诸孙待典刑。","dynasty":"宋代","title":"示子遹"}
{"author":"陆游","content":"久客诚当去，无心偶小留。扫空闲梦想，阅尽旧朋俦。学术非时好，文章幸自由。不嫌秋夜永，问事有长头。","dynasty":"宋代","title":"夜坐示子聿"}
{"author":"陆游","content":"萧萧菰蒲如荻林，五月已觉秋意深。烟波灭没有渔艇，浦漵飞鸣多水禽。稽山出云极奇变，陆子岸帻方微吟。一声菱唱起何许，洗尽万里功名心。","dynasty":"宋代","title":"泛舟过吉泽"}
{"author":"陆游","content":"野行遇群儿，呼笑运甓忙，共为小浮图，嶙峋当道旁，蚬壳以注灯，碗足以焚香，须臾一哄散，无益亦何伤。古来富贵人，峨冠登庙堂，諆谟一悖谬，县宇失太康，坐令安业民，血喋而尸僵，传呼一朝宠，遗患日月长。均为儿戏尔，祸机孰深藏？我作群儿诗，持用砭世肓。","dynasty":"宋代","title":"群儿"}
{"author":"陆游","content":"早畏危机避巧丸，长安未到意先阑。心如老马虽知路，身似鸣蛙不属官。闲驾柴车无远近，旋沽村酒半甜酸。群儿何足劳情恕，胸次从初抵海宽。","dynasty":"宋代","title":"自述"}
{"author":"陆游","content":"老去卧湖海，白发朝朝新。赖有小道士，时来中圣人。形模虽简古，风味绝清真。何当秋雨夕，倾倒见情亲？","dynasty":"宋代","title":"戏赠酒榼"}
{"author":"陆游","content":"宦途所至尚偷闲，何况湖边昼掩关。未爱好风吹醉袖，且贪微雨养盆山。","dynasty":"宋代","title":"杂咏"}
{"author":"陆游","content":"桑落可酿酒，草枯可呼鹰；平生当此时，意气十倍增。即今境界别，千钱买短篷，镜湖三百里，往来寒日中。小甑炊雕胡，玉食无此美。卧闻水鸟声，世念去如洗。知此恨太晚；享此恐不足。南山忽已昏，更就渔村宿。","dynasty":"宋代","title":"十月三日泛舟湖中作"}
{"author":"陆游","content":"士生始堕地，弧矢志四方。岂若彼妇女，龊龊藏闺房。我行环万里，险阻真备尝。昔者戍南郑，秦山郁苍苍。铁衣卧枕戈，睡觉身满霜，官虽备幕府，气实先颜行。拥马涉沮水，飞鹰上中梁，劲酒举数斗，壮士不能当。马鞍挂狐兔，燔炙百步香，拔剑切大肉，哆然如饿狼。时时登高望，指顾无咸阳。一朝去军中，十载客道傍，看花身落魄，对酒色凄凉，去年忝号召，五月触瞿唐，青衫暗欲尽，入对衰涕滂。今年复诏下，鸿雁初南翔，俯仰未阅岁，上恩实非常。夜宿鹅湖寺，槁叶投客床。寒灯照不寐，抚枕慨以慷。李靖闻征辽，病惫更激昂；裴度请讨蔡，奏事犹衷创。我亦思报国，梦绕古战场。","dynasty":"宋代","title":"鹅湖夜坐书怀"}
{"author":"陆游","content":"高庙衣冠月出游，中原父老泪交流。诸公谁效回天力？散吏空怀恤纬忧。雨细渔庵晨举网，月明耕陇夜驱牛。神州克复知何日？北望飞蓬万里秋。","dynasty":"宋代","title":"书叹"}
{"author":"陆游","content":"山光轩上几闲游，潭毒关前又小留。麦陇雪苗寒剡剡，柘林风叶暮飕飕。马行剑阁从今始，门泊吴船亦已谋。醉眼每嫌天地迮，尽将万里著吾愁。","dynasty":"宋代","title":"予行蜀汉间道出潭毒关下每憩罗汉院山光轩今"}
{"author":"陆游","content":"苍颜莫怪少曾开，触目人情但可哀。死去肯为浮世恋？此身元自不应来。","dynasty":"宋代","title":"秋思"}
{"author":"陆游","content":"云暝风号得我惊，砚池转盼已冰生。窗间顿失疏梅影，枕上空闻断雁声。公子皂貂方痛饮，农家黄犊正深耕。老人别有超然处，一首清诗信笔成。","dynasty":"宋代","title":"作雪寒甚有赋"}
{"author":"陆游","content":"市墟沽斗酒，独酌复高歌。一笑语观者，比君更事多。","dynasty":"宋代","title":"物外杂题八首其一"}
{"author":"陆游","content":"兼旬不雨亦常阴，一日新晴抵万金。浦面波纹春縠细，桥头柳色曲尘深。关山满眼愁千斛，岁月催人雪一簪。犹有强宽怀抱处，午窗睡起听鸣禽。","dynasty":"宋代","title":"新晴"}
{"author":"陆游","content":"小室舍东偏，满窗朝日妍。研池生细浪，香岫起微烟。欲极图书乐，少须冰雪天。犹胜禅榻上，仅仅占三椽。","dynasty":"宋代","title":"堂东小室深丈袤半之戏作"}
{"author":"陆游","content":"俚医刀匕药，老巫半榼酒。拜况不敢忘，淡薄最耐久。","dynasty":"宋代","title":"后杂兴四首其四"}
{"author":"陆游","content":"店店容赊酒，家家可乞浆。白陂时雨足，绿树午阴凉。病为休官减，门缘谢客荒。今朝遇邻叟，满意说丰穰。","dynasty":"宋代","title":"致仕後述怀"}
{"author":"陆游","content":"一鸣辄斥不鸣烹，祸福元知未易评。湖海凄凉身跌宕，杯觞豪举笔纵横。敢希二顷成高卧，但愿诸公致太平。波暖龙舟泝清汴，道边扶杖眼犹明。","dynasty":"宋代","title":"书意"}
{"author":"陆游","content":"夜雨凄凉客思迷，闻碪却是梦回时。人人解说悲秋事，不似诗人彻底知。","dynasty":"宋代","title":"秋夜"}
{"author":"陆游","content":"马上遥看江上山，白云红树画图间。经年簿领无休日，却向忙中得少闲。","dynasty":"宋代","title":"迓益帅马上作"}
{"author":"陆游","content":"斜阳废苑朱门闭。吊兴亡、遗恨泪痕里。淡淡宫梅，也依然、点酥剪水。凝愁处、似忆宣华旧事。行人别有凄凉意。折幽香、谁与寄千里。伫立江皋，杳难逢、陇头归骑。音尘远，楚天危楼独倚。","dynasty":"宋代","title":"月上海棠其一成都城南有蜀王旧苑，尤多梅，皆二百馀年古木"}
{"author":"陆游","content":"陆走崔嵬水下泷，客中更复客它邦。晚离方井云藏市，夜渡新津火照江。人语纷纷投野寺，床敷草草寄僧窗。五更风雨妨归梦，卧看残灯吐半缸。","dynasty":"宋代","title":"中夜投宿修觉寺"}
{"author":"陆游","content":"绝迹市朝外，结庐云水间。心平诗淡泊，身退梦安闲。有酒旋寻伴，无门那说关？桐江故不远，日暮趁潮还。","dynasty":"宋代","title":"闲趣"}
{"author":"陆游","content":"红桥梅市晓山横，白塔樊江春水生。花气袭人知骤暖，鹊声穿树喜新晴。坊场酒贱贫犹醉，原野泥深老亦耕。最喜先期官赋足，经年无吏叩柴荆。","dynasty":"宋代","tags":"农村，叙事，隐居，生活","title":"村居书喜"}
{"author":"陆游","content":"宿叶自脱新叶生，东园忽已清阴成。老夫东行复西行，乌藤瘦劲青鞋轻。竹鸡群号似知雨，鹁鸪相唤还疑晴。萋萋幽草上墙绿，匆匆细水循阶鸣。萧然濯手坐盘石，心地平安体纾适。青山缺处红日沉，杳杳长空送归翮。","dynasty":"宋代","title":"东园晚兴"}
{"author":"陆游","content":"孤艇渺烟波，衡门暗薜萝。衣冠醉学究，毛骨病维摩。抚几时长喟，临觞亦浩歌。无劳问蜗角，蛮触正横戈。","dynasty":"宋代","title":"自咏"}
{"author":"陆游","content":"茆舍菱陂北，柴门药圃西。奇云去人近，澹月傍檐低。野迥羊牛下，林昏鸟雀栖。郊墟少还往，父子自扶携。","dynasty":"宋代","title":"舍西夕望"}
{"author":"陆游","content":"月痕澹欲无，斗柄低半没。荒陂雁飞鸣，草屋牛卧齕。我行湖边路，霜冷刮病骨；断堤沙水湿，屦滑常恐蹶。残年垂七十，野处犹短褐。穷死士所有，权门不可谒。","dynasty":"宋代","title":"夜行湖上"}
{"author":"陆游","content":"俚医刀匕药，老巫半榼酒。拜况不敢忘，淡薄最耐久。","dynasty":"宋代","title":"后杂兴四首其四"}
{"author":"陆游","content":"疾步登城殊未衰，欣然一笑掷筇枝。正当闲似白鸥处，不减健如黄犊时。秋野烟云横惨淡，暮天楼阁倚参差。高吟醉舞忘归去，乞与丹青画怪奇。","dynasty":"宋代","title":"暇日行城上同行追不能及"}
{"author":"陆游","content":"衣润熏笼暖，灯残漏箭长。鸣鸡带窗月，立马怯庭霜。病骨阴晴觉，官身早夜忙。火城那复梦，愁绝软尘香。","dynasty":"宋代","title":"晨起"}
{"author":"陆游","content":"鬓毛焦秃齿牙疏，老病灯前未废书。卷里光阴能属我，人间声利久忘渠。穷山藏拙犹嫌浅，粝饭支羸不愿余。雨露安能泽枯朽，故人枉是费吹嘘。","dynasty":"宋代","title":"秋夜读书有感"}
{"author":"陆游","content":"局促人间百不如，每看清镜叹头颅。醉来风月心虽在，老去轩裳梦已无。棋劫正忙停晚饷，诗联未稳画寒炉。乘除尚喜身强健，六十登山不用扶。","dynasty":"宋代","title":"看镜"}
{"author":"陆游","content":"赤帜插城扉，东君整驾归。泥新巢燕闹，花尽蜜蜂稀。槐柳阴初密，帘栊暑尚微。日斜汤沐罢，熟练试单衣。","dynasty":"宋代","title":"立夏"}
{"author":"陆游","content":"君看一絇丝，能得几日络。君思几州铁，打此一大错。目前岂不快，后悔将奈何。我非通神明，比汝更事多。","dynasty":"宋代","title":"拟古四首其二"}
{"author":"陆游","content":"十月江南未拥炉，痴蝇扰扰莫嫌渠。细看岂是坚牢物，付与清霜为扫除。","dynasty":"宋代","title":"十月苦蝇"}
{"author":"陆游","content":"北风城头鼓紞紞，徂岁峥嵘正多感。老夫假寐角巾低，樨子高吟两髦髧。衰迟笑我藏袖手，狂率怜渠满躯胆。旋炊粉饐裹青箬，新煠饧枝缀红糁。未言问事渐澜翻，且赏挥毫能果敢。嗟予畴昔如汝年，万卷纵横恣窥览。即今见汝尚懽欣，此癖真同嗜昌歜。夜阑我困儿亦归，独与狸奴分坐毯。","dynasty":"宋代","title":"夜坐观小儿作拟毛诗欣然有赋"}
{"author":"陆游","content":"莫笑山家拙治生，正缘亦足得身轻。满炉葑火浑家暖，一碗松肪彻夜明。","dynasty":"宋代","title":"村舍"}
{"author":"陆游","content":"仲秋谷方登，螟生忽告饥。艰难冀一饱，俯仰事已非。贷粮助耕耘，客主更相依。一旦忽如此，欲语涕屡挥。共歛螟之余，存者牛毛稀。吾儿废书出，辛苦幸庶几。夜半闻具舟，怜汝露湿衣；既夕不能食，念汝戴星归。手持一杯酒，老意不可违。秫瘦酒味薄，食少鸡不肥。颇闻吴中熟，多稼彻王畿；亦欲就饱处，无羽能奋飞？官富哀我民，榜笞方甚威；渠亦岂得已，抚事增歔欷！","dynasty":"宋代","title":"九月七日子坦子聿俱出歛租谷鸡初鸣而行甲夜"}
{"author":"陆游","content":"箬帽丝丝雨，芒鞋策策泥。柳斜风带北，花敛日平西。社酒誇新压，春芜喜遍犁。深村无客过，父子自扶携。","dynasty":"宋代","title":"春行"}
{"author":"陆游","content":"僧院轩窗酒市楼，过门自入不须留。恰来竹下寻棋局，又向沙边上钓舟。诗放不能谐律吕，书狂犹足走蛟蚪。秦碑禹窆风烟外，一吊兴亡万古愁。","dynasty":"宋代","title":"出游"}
{"author":"陆游","content":"湖海还朝白发生，懒随年少事声名。极知忧国人谁及，细看无心语自平。归访乡人忘位重，乍辞言责觉身轻。篮舆避暑云门寺，应过幽居听水声。","dynasty":"宋代","title":"送梁谏议"}
{"author":"陆游","content":"秋风又满会稽城，有客飘然万事轻。久向林间得佳趣，不知身外有浮名。蒲萄雨足初全紫，乌臼霜前已半赬。欲把一杯终觉嬾，老来怀抱为谁倾？","dynasty":"宋代","title":"秋兴"}
{"author":"陆游","content":"垣屋参差桑竹繁，意行漫漫不知村。眼明可数远山叠，足健直穷流水源。鹭引钓船经荻浦，牛随牧苖入柴门。试寻高处休行李，清绝应须入梦魂。","dynasty":"宋代","title":"闲游所至少留得长句"}
{"author":"陆游","content":"林间缥缈出层楼，栏角苍茫万顷秋。曾是胸中著云梦，不妨此地少迟留。","dynasty":"宋代","title":"休日登花将军庙小楼"}
{"author":"陆游","content":"天光水色合为一，舟出西城犹落日。一规忽见寒璧升，万顷坐叹溶银溢。哀哀姑恶诉何苦，熠熠萤火光自失。苇低时见小艇过，水响遥知大鱼出。铜壼玉酒我径醉，短发垂肩蓬不栉。缓篙溯月勿遽行，坐待湘妃鼓瑶瑟。","dynasty":"宋代","title":"月中过蜻蜓浦"}
{"author":"陆游","content":"炎熇犹末伏，清绝忽新秋。露气房栊冷，砧声岁月遒。悲蛩草根语，孤磷竹间流。闻道河南北，飞蝗暗百州。","dynasty":"宋代","title":"初秋夜赋"}
{"author":"陆游","content":"胜地惜轻别，短筇成后游。门呀一境异，木落四山秋。野鸽翔深窦，蟠蛟擅古湫。栈危萦峭壁，桥迥跨奔流。白雨穿林至，腥风卷地浮。真成起衰病，不但洗孤愁。登陟知难再，吟哦为小留。回头即万里，雪满戴溪舟。","dynasty":"宋代","title":"壬辰十月十三日自阆中还兴元游三泉龙门十一月二日自兴元适成都复携儿曹往游赋诗"}
{"author":"陆游","content":"次公醒狂何必酒，直谅多闻俱可友。万签插架号东庄，多稼连云亦何有！今年偶入长安城，不识贵人呼作卿；南台中丞扫榻见，北门学士倒屣迎。郎官酸寒谁肯顾，君来下马谈至暮。东庄虽富未可矜，更要纵横开武库。","dynasty":"宋代","title":"寄题徐载叔秀才东庄"}
{"author":"陆游","content":"敛版一何久，悬车已後时。狂酲醒始悔，穷独老方知。世外乾坤大，林间日月迟。犹须采药去，不媿鹿门期。","dynasty":"宋代","title":"书房杂书"}
{"author":"陆游","content":"诸公方衮衮，无地著斯人。万里夔州守，中朝禁省臣。孤帆秋上峡，五马晓班春。想见怀明主，登临白发新。","dynasty":"宋代","title":"寄张真父舍人二首其一"}
{"author":"陆游","content":"昨日欲出病见留，今日可出风复作。室虚窗白炉火暖，闭户幸有图书乐。一杯淡粥饱则已，下箸岂复思藜藿。山禽念我太寂寥，故作叩门声剥啄。","dynasty":"宋代","title":"大风不能出户"}
{"author":"陆游","content":"渭水岐山不出兵，欲携琴剑锦官城。醉来身外穷通小，老去人间毁誉轻。扪虱雄豪空自许，屠龙工巧竟何成。雅闻崏下多区芋，聊试寒炉玉糁羹。","dynasty":"宋代","title":"即事"}
{"author":"陆游","content":"端闲何以永今朝，拈得筇枝度野桥。三亩空园喧啄木，十寻高树络凌霄。长饥未必缘诗瘦，多闷惟须赖酒浇。兴尽归来又陈迹，一林风叶暮萧萧。","dynasty":"宋代","title":"信步近村"}
{"author":"陆游","content":"兰荃古所贵，梅乃晚见称。盛衰各有时，类非人力能。","dynasty":"宋代","title":"梅花绝句"}
{"author":"陆游","content":"穷日文书有底忙，幅巾萧散集山堂。一樽病起初浮白，连焙春迟未过黄。坐上清风随麈柄，归途微雨发松香。临溪更觅投竿地，我欲时来小作狂。","dynasty":"宋代","title":"游凤皇山"}
{"author":"陆游","content":"秉炬夜离驿，戴星出西关。舟人飞画楫，门锁响铜环。渔火明遥浦，溪风解醉颜。邻家亦惊起，迎我笑坚顽。","dynasty":"宋代","title":"夜二鼓留西城门归三山"}
{"author":"陆游","content":"野店溪桥供晚饷，吟边醉里弄春风。马行缺月黄昏後，钟下乱山空翠中。名宦不辞成寂寂，岁时惟恨去匆匆。颇闻禹穴遗书在，安得高人与细穷？","dynasty":"宋代","title":"夜行玉笥樵风之间宿龙瑞"}
{"author":"陆游","content":"残年迫衰谢，婴疾归乡枌。诸贤渡江初，总角幸有闻。才非楚倚相，亦能读典坟。夫岂或使之，後死与斯文。世儒凿户牖，道术将瓜分；孤陋守一说，百氏殆可焚。後来岂无人，鼻垩谁挥斤？巍巍贞观治，房魏出河汾。","dynasty":"宋代","title":"感怀"}
{"author":"陆游","content":"圣门妙处不容思，千古茫茫欲语谁？曦发庭中新沐後，舞雩沂上咏归时。研求岂足窥微指，博约何由遇硕师？小疾扫空身尚健，蓬窗更作数年期。","dynasty":"宋代","title":"圣门"}
{"author":"陆游","content":"篮舆送客过江村，小寺无人半掩门。古佛负墙尘漠漠，孤灯照殿雨昏昏。喜投襌榻聊寻梦，嬾为啼猿更断魂。要识人间盛衰理，岸沙君看去年痕。","dynasty":"宋代","title":"山寺"}
{"author":"陆游","content":"春与人俱老，花随梦已空。游蜂黏落蕊，轻燕接飞虫。桑悴知蚕起，牲肥赛麦丰。为农当自力，相戒勿匆匆。","dynasty":"宋代","title":"初夏书感"}
{"author":"陆游","content":"江天雨霁秋光老，野气川云净如扫。投空飞鸟杂落叶，极目斜阳衬衰草。平沙争渡人鹄立，长亭下马障泥湿。累累红果络青篾，未霜先摘犹酸涩。客中虽云贪路程，买薪籴米常留行。茆檐独坐待僮仆，不闻人声闻碓声。","dynasty":"宋代","title":"客中作"}
{"author":"陆游","content":"市朝声利战方酣，眼看纷纷每不堪。但有客夸车九九，了无人问众三三。会当身返东西蜀，要与公分上下庵。春枕悠然梦何许，两枝筇杖唤鱼潭。","dynasty":"宋代","title":"寄径山印禅师"}
{"author":"陆游","content":"夜永霜浓睡不成，团乐儿女话无生。金莲妄想消除尽，一碗松肪彻晓明。","dynasty":"宋代","title":"夜坐"}
{"author":"陆游","content":"芳草洲前道路，夕阳楼上阑干。碧云何处问归鞍。从军客，耽乐不思还。洞里神仙种玉，江边骚客滋兰。鸳鸯沙暖鹡鸰寒。菱花晚，不奈鬓毛斑。","dynasty":"宋代","title":"江月晃重山"}
{"author":"陆游","content":"壮岁贪求未见书，归常充栋出连车。晚窥阙里亲传妙，数简方知已有余。","dynasty":"宋代","title":"读论语"}
{"author":"陆游","content":"风露青冥水面凉，旋移野艇受清香。犹嫌翠盖红妆句，何况人言似六郎！","dynasty":"宋代","title":"荷花"}
{"author":"陆游","content":"玉京清都奉紫皇，赤明开皇劫茫茫。有路坦如驰康庄，惜哉背之趋死乡。绛陵朱儿朝吐光，森然箭镞攒玉床。洁斋山栖祓不祥，朝餐夕食芝术香。缥囊蕊笈出秘方，日精月华鍊阴阳。炉开沐浴时日良，清夜玉杵闻琳房。服之刀圭换肝肠，三十六帝参翱翔。下视一笑争夺场，累累枯冢压北邙。","dynasty":"宋代","title":"玉京行"}
{"author":"陆游","content":"冬夜厌久坐，颇幸一醉眠，满酌文举尊，径卧子敬毡。鼻雷未及作，眼电遽了然。孤灯如秋萤，唤我开陈编。初欲限一卷，随手纷联翩；欢然不知疲，忽已晨乌迁。嗟我行六十，衰病迫残年。仕进今永塞，文章後谁传？饱食而安寝，此计定自贤。勿学草玄翁，死为人所怜。","dynasty":"宋代","title":"冬夜醉解残灯荧然起读书至明赋诗十韵"}
{"author":"陆游","content":"古人已死书独存。吾曹赖书见古人。後之视今犹视古，吾书未泯要有取。贾生痛哭汉文时，至今读之有余悲。魏徵嘻笑封德彝，生亦岂责绛灌知。穷秋风雨卧孤馆，万世悠悠百年短。垂死成功亦未晚，安知无人叹微管！","dynasty":"宋代","title":"读书"}
{"author":"陆游","content":"读书不能遂吾志，属文不能尽吾才。远游方乐归太早，大药未就老已催。结庐城南十里近，柴门正对湖山开。有时野行桑下宿，亦或恸哭中途回。檀公画计三十六，不如一篇归去来；紫驼之峰玄态掌，不如饭豆羹芋魁；腰间累累六相印，不如高卧鼻息轰春雷。安得宝瑟五十弦，为我写尽无穷哀！","dynasty":"宋代","title":"悲歌行"}
{"author":"陆游","content":"欹帽扬鞭晚出城，驿亭灯火向人明。多情叶上萧萧雨，更把新凉送客行。","dynasty":"宋代","title":"别建安"}
{"author":"陆游","content":"少时见酒喜欲舞，老大畏酒如畏虎。一日饮酒三日病，客路那堪夜闻雨。雨声萧萧宿空堂，不寐始知更漏长。卖药思从伯休隐，爱花却笑拾遗狂。","dynasty":"宋代","title":"病酒宿土坊驿"}
{"author":"陆游","content":"烟中一棹小江秋，忆上牛头倚寺楼。今日篱边残照里，却从西北望牛头。","dynasty":"宋代","title":"湖山杂赋"}
{"author":"陆游","content":"世通婚姻对门扉，祸福饥饱常相依。忿争得直义愈非，不如一醉懹牒归。","dynasty":"宋代","title":"论邻人"}
{"author":"陆游","content":"久出天魔境，胡为疟鬼来？亦知无妄疾，毕竟不为灾。引睡须书卷，支羸赖粥杯。微风起秋色，樽酒亦时开。","dynasty":"宋代","title":"病疟两作而愈"}
{"author":"陆游","content":"草木初黄落，风云屡阖开。儿童锄麦罢，邻里赛神回。鹰击喜霜近，鹳鸣知雨来。盛衰君勿叹，已有复燃灰。","dynasty":"宋代","title":"霜降前四日颇寒"}
{"author":"陆游","content":"谁为闲愁拨不开，小园也复有池台。清泉白石皆吾友，绿李黄梅尽手栽。冲雨茭鸡时上下，近人栗鼠不惊猜。自怜两屦犹轻捷，不待儿扶日日来。","dynasty":"宋代","title":"小园"}
{"author":"陆游","content":"当时辛苦学长生，准拟中原看太平。今日醉游心已足，一瓢归去隐青城。","dynasty":"宋代","title":"赠道友"}
{"author":"陆游","content":"斯道有显晦，所忧非贱贫。乾坤均一气，夷狄亦吾人。朋党消廷论，鉏耰洗战尘。清时更何事，处处是尧民。","dynasty":"宋代","title":"斯道"}
{"author":"陆游","content":"我本山林人，心期在尘表。出门消底物，两屩万事了。群儿何足愠，为尔常悄悄。今朝山中路，更喜相识少。三叉市人醉争席，丰桥逆旅留馈食。小妇梳髻高一尺，梭声札札当户织。","dynasty":"宋代","title":"丰桥旅舍作"}
{"author":"陆游","content":"村南村北鹁鸪鸣，小雨霏霏又作晴。拂枕欹眠不成梦，却拖藤杖出门行。","dynasty":"宋代","title":"秋思"}
{"author":"陆游","content":"杀物求君舌本肥，是非岂复待深思。即今不足何时足，小甑香粳日两炊。","dynasty":"宋代","title":"病思六首其二"}
{"author":"陆游","content":"耄齿东归息故庐，聊持顽健托乡闾。未忘麈尾清谈兴，常读蝇头细字书。贫甚尚能耕有犊，步轻那叹出无驴。南堂又见秋风起，卧看溪云自捲舒。","dynasty":"宋代","title":"南堂杂兴八首其四"}
{"author":"陆游","content":"兄年十七弟始生，弟今白发森千茎；所期相就毕此生，一尊浊酒得共倾。往年虽穷犹半菽，两年糠核苦不足。书生志欲及天下，贫贱不得收骨肉。过悲复恐兄意伤，忍涕不觉涕已滂。早朝霜露戒衣薄，愿书此语欢或忘。闭门病衰百无用，日望兄归有余俸。早从丞相乞湖州，莫待异时思少游。","dynasty":"宋代","title":"送三兄赴奏邸"}
{"author":"陆游","content":"篮舆晚绕湖，乐此新秋凉。粉落竹方老，红凋荷更香。天宇无纤云，仰视鸿鹄翔。小楼久不登，抚槛悲慨慷。浮生寄一梦，共尽无彭殇。况我数月客，转眼促去装，顾作儿女态，裴徊惜流光。檐角迎夜月，林间送斜阳。四年已五迁，终岁常遑遑。安得一茆屋，归老樵枫旁。","dynasty":"宋代","title":"日暮至湖上"}
{"author":"陆游","content":"无方能驻脸上红。笑浮生、扰扰梦中。平地是、冲霄路，又何劳、千日用功。飘然再过莲峰下，乱云深、吹下暮钟。访旧隐、依然在，但鹤巢、时有堕松。","dynasty":"宋代","title":"恋绣衾其二"}
{"author":"陆游","content":"自笑平生醉後狂，千锺使气少年场。那知病叶先摧落，却羡寒龟巧缩藏。药物及时希老健，山家随日了穷忙。凶年坐待新春麦，莫厌清吟雪夜长。","dynasty":"宋代","title":"自笑"}
{"author":"陆游","content":"买得新船疾似飞，蚕饥遥望采桑归。越罗蜀锦吾何用，且备豳人卒岁衣。","dynasty":"宋代","title":"初夏"}
{"author":"陆游","content":"湖上霜高水落时，一藤信步出寻诗。妄夸强健真堪笑，唤作清闲亦自欺。西埭又随牛迹去，东村常望鹳巢知。渔翁留客频辞谢，鸡瘦难烹酒味漓。","dynasty":"宋代","title":"散步湖上至野人家"}
{"author":"陆游","content":"雨馀残日入疏篱，变化相乘乃尔奇。千嶂暮云收尽后，一年秋暑洗空时。如山酒券不相贷，隔巷衣砧如许悲。剩欲出门纾滞思，交亲零落与谁期。","dynasty":"宋代","title":"晚晴"}
{"author":"陆游","content":"密筱持苫屋，寒芦用织帘。彘肩柴熟罨，蓴菜豉初添。黄甲如盘大，红丁似密甜。街头桑叶落，相唤指青帘。","dynasty":"宋代","title":"对酒"}
{"author":"陆游","content":"离离井上桐，郁郁墙下桑，零落岂不悲，无奈中夜霜。蟋蟀更可念，岁暮依客床。客亦自孤寂，衣篝歇残香。一灯挂西壁，耿耿青无光。援笔欲写愁，三喟不成章。","dynasty":"宋代","title":"岁暮"}
{"author":"陆游","content":"三农虽隙亦匆忙，穑事何曾一夕忘。欲晒胡麻愁屡雨，未收荞麦怯新霜。","dynasty":"宋代","title":"农舍四首其一"}
{"author":"陆游","content":"老子今朝不用扶，雨凉百病一时苏。扇题杜牧故园赋，屏对王维初雪图。把钓溪头蹋湍濑，煎茶林下置风炉。个中莫谓无同赏，逋客能从折简呼。","dynasty":"宋代","title":"初夏杂兴"}
{"author":"陆游","content":"道傍有古井，久废无与汲。邻里共浚之，寒泉稍来集。驾言欲漱濯，冀远尘土袭。踌躇复弃去，绠短安能及？","dynasty":"宋代","title":"古井"}
{"author":"陆游","content":"星斗阑干天宇清，起披短褐绕廊行。叶声飒飒飞霜重，篱影疏疏落月明。沙冷断鸿投别浦，风高残漏下孤城。衰迟自笑情犹在，一首新诗取次成。","dynasty":"宋代","title":"夜四鼓睡觉起行檐间观新作南篱"}
{"author":"陆游","content":"我昔挥短楫，终年钓吴松；遗尝携长鑱，采药玉霄峰。为计晚大缪，朝路偶见容；晨趋大明班，夜听长乐钟。白发迫归休，居然鲜欢悰。上恩许乞骸，一日收孤踪。蓬茅略补葺，甑碓勤炊舂。故交零落尽，岁晚当谁从？","dynasty":"宋代","title":"幽居记今昔事十首以诗书从宿好林园无俗情为"}
{"author":"陆游","content":"风月宽闲地，溪山隐遯身。云边安井臼，竹里过比邻。洗术分岩瀑，烹芝束涧薪。柴门敲不应，疑是避秦人。","dynasty":"宋代","title":"山家"}
{"author":"陆游","content":"久雨初晴喜欲迷，青鞋踏偏舍东西。忽然来到柳桥下，露湿蓼花红一溪。","dynasty":"宋代","title":"秋日杂咏"}
{"author":"陆游","content":"无钱溪女亦留鱼，有雨东家每借驴。藜粥数匙晨压药，松肪一碗夜观书。黄紬被暖闲无厌，白布衫长乐有余。南陌东阡春事动，放翁作计未全疏。","dynasty":"宋代","title":"庵中独居感怀"}
{"author":"陆游","content":"细细桃枝竹，疏疏麂眼篱。雪霜烧葑夜，月露采菱时。腰斧登山早，移罾出浦迟。关心尽幽事，恨汝不能诗。","dynasty":"宋代","title":"泛湖至东泾"}
{"author":"陆游","content":"春来归路阅三州，是处跏趺懒出游。一到南园便忘返，亭边绿浸琵琶洲。","dynasty":"宋代","title":"南园四首"}
{"author":"陆游","content":"十万貔貅出羽林，横空杀气结层阴。桑乾沙土初飞雪，未到幽州一丈深。","dynasty":"宋代","title":"雪中忽起从戎之兴戏作"}
{"author":"陆游","content":"斗杓运四序，寒暑忽已换。人生知几何，去日难把玩。凭高望烟海，青山忽中断。秋风肺病苏，为子巾一岸。","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"前年蒙趣召，渡江当六月，顾惭衰病躯，触热朝行阙。君恩虽屡下，恐惧乞骸骨，飘然返柴荆，所愧已黔突。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"英姿爽气宇邛州，虽古人中岂易求。六月长途将暍死，一天风雹起龙湫。","dynasty":"宋代","title":"宇文衮臣吏部予在蜀日与之游至厚契阔死生二"}
{"author":"陆游","content":"彻骨贫来累始轻，孤村月上正三更。汝缘油尽眠差早，我亦尊空醉不成。南陌金羁良自苦，北邙麟冢半无名。书生事丛期千载，得丧从来未易评。","dynasty":"宋代","title":"九月二十三夜小儿方读书而油尽口占此诗示之"}
{"author":"陆游","content":"风雨忽如秋已深，短篷今夜系枫林。溪翁那问市朝事，蔬食不生杯炙心。横截烟波飞健鹘，远投沙渚落羁禽。斯游谁道伤幽独，犹有残钟伴苦吟。","dynasty":"宋代","title":"蜻蜓浦夜泊"}
{"author":"陆游","content":"云栖涧饮未为高，起舞行歌亦足豪。试问食时观本草，何如酒後读离骚？游山不待飞双舄，翦水无因得快刀。熟睡市垆名勿笑，年来随事学餔糟。","dynasty":"宋代","title":"醉题"}
{"author":"陆游","content":"占星起饭犊，待月出输租。遇嶮频呼侣，扶辕数戒奴。畏饥怀饼饵，愁雪备薪樗。意象今谁识？当年赋两都。","dynasty":"宋代","title":"租税"}
{"author":"陆游","content":"衰鬓萧条笑旧青，一枝栖稳寄余龄。徐行不媿衣露肘，安卧何妨席见经。视客恰如堂上燕，捐书那愿案头萤。时时开说前贤事，聊遣乡闾识典刑。","dynasty":"宋代","title":"幽居"}
{"author":"陆游","content":"蛟鳄垂涎历畏涂，如今欢喜去携锄。一生患难休回首，疋似元符曾上书。","dynasty":"宋代","title":"杂兴"}
{"author":"陆游","content":"清愁自是诗中料，向使无愁可得诗？不属僧窗孤宿夜，即还山驿旅游时。","dynasty":"宋代","title":"读唐人愁诗戏作"}
{"author":"陆游","content":"架垂马乳收论斛，港种鸡头采满船。鼋鼎若为占食指，麴车未用堕馋涎。","dynasty":"宋代","title":"杂咏园中果子"}
{"author":"陆游","content":"道人四壁空无有，一炷清香闲袖手。床边独有拄杖子，疾病相扶真我友。禅房按膝秋听雨，野店敲门暮赊酒。畏途九折历欲尽，世上谁如君耐久？老矣更踏千山云，何可一日无此君？归来灯前夜欲半，露柱说法君应闻。","dynasty":"宋代","title":"拄杖歌"}
{"author":"陆游","content":"江左占形胜，最数占徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","title":"水调歌头多景楼"}
{"author":"陆游","content":"袅袅城笳咽，荧荧渔火青。霜凋两岸柳，水浸一天星。静看船归浦，遥闻雁落汀。倚阑幽兴极，不敢恨飘零。","dynasty":"宋代","title":"城西晚眺"}
{"author":"陆游","content":"夜作看花梦，朝赋饮酒诗，吾梦固忘矣，诗亦聊自欺。荒园无隹花，牵牛漫疏篱。给酒月四斗，一觞难屡持。悲欢有定数，未至谁得知？愿从大钧问：一笑在何时？","dynasty":"宋代","title":"自嘲"}
{"author":"陆游","content":"雨点滴我心，雨气伤我魂。但忧草庐破，敢思布被温。市垆酒如山，不湿老瓦盆。天其遂吾心，穷死三家村。","dynasty":"宋代","title":"雨夜枕上作"}
{"author":"陆游","content":"烟草茫茫楚泽秋，牧童吹笛唤归牛。九衢不是风尘少，一点能来此地不？","dynasty":"宋代","title":"秋思绝句"}
{"author":"陆游","content":"小雨初增气惨凄，新晴差解病沉迷。虚廊静院听松籁，细草甘泉养鹿麛。寒霭细分山远近，野歌相应路高低。孰知倦客萧然意，水品茶经手自携。","dynasty":"宋代","title":"雨晴"}
{"author":"陆游","content":"锦膺绣羽名山鸡，清泉可饮林可栖；稻粱满野弃不啄，虽有奇祸无阶梯。东村西村烟雨晚，萧艾离离林薄浅；翩然一下骇机发，汝虽知悔安能免！汉家天子南山下，万骑合围穷日夜。犬牙鹰爪死不辞，触机折颈吁可悲！","dynasty":"宋代","title":"艾如张"}
{"author":"陆游","content":"荣河温洛帝王州，七十年来禾黍秋。大事竟为朋党误，遗民空叹岁时遒。乾坤恨入新丰酒，霜露寒侵季子裘。食粟本同天下责，孤臣敢独废深忧！","dynasty":"宋代","title":"北望感怀"}
{"author":"陆游","content":"天青无云星错落，大风忽自西南作。寿藤老木不自全，门外岂容存略彴。翁媪惊呼儿女泣，屋瓦飞空吁可愕。巢倾共闵乌鹊死，空黑还疑鬼神恶。南邻仅有瓜牛庐，转盼卷去无遗余。腐儒自笑独耐事，一灯荧荧犹读书。","dynasty":"宋代","title":"二月二十四日夜大风异常"}
{"author":"陆游","content":"忆昨翩然别众仙，秋风吹鬓感凋年。虚斋无复客满座，败橐空余诗百篇。高谊未忘林下约，清吟重结社中缘。不教落在尘埃地，万顷烟波一钓船。","dynasty":"宋代","title":"次韵朝陵叶院察见寄"}
{"author":"陆游","content":"不寐起中夕，披衣增慨慷。千金空市骨，三沐竟刳肠。世事粗能识，吾生安用长！布裘茆屋底，死去亦芬芳。","dynasty":"宋代","title":"冬夕"}
{"author":"陆游","content":"初寒思小饮，名酒忽堕前。素甖手自倾，色若秋涧泉。浩歌复起舞，与影俱翩僊。一笑遗宇宙，未觉异少年。诗人不闻道，苦叹岁月迁。岂知汝南市，自有壶中天。河洛久未复，铜驼棘森然。秋风归去来，虚老玉井莲。","dynasty":"宋代","title":"偶得石室酒独饮醉卧觉而有作"}
{"author":"陆游","content":"局促人间每鲜欢，秋来病骨愈酸寒。夹衣尚典雁声过，断简未收鸡唱残。退士鬓毛纷似雪，老臣心事炳如丹。灯前握臂无交旧，聊唤清尊少自宽。","dynasty":"宋代","title":"秋夜"}
{"author":"陆游","content":"万里飘然似断蓬，桐庐江上又秋风。判余牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与邦人一笑同。","dynasty":"宋代","title":"官居戏咏"}
{"author":"陆游","content":"出仕才堪斗大州，初归便拟筑糟丘。虚名大似月蟾兔，荣路久如风马牛。啷啷悲蛩常吊夜，萧萧蠹叶更禁秋。静观世事频兴叹，千载前时有许由。","dynasty":"宋代","title":"遣兴"}
{"author":"陆游","content":"悟浮生。厌浮名。回视千钟一发轻。从今心太平。爱松声。爱泉声。写向孤桐谁解听。空江秋月明。","dynasty":"宋代","title":"长相思（五之五）"}
{"author":"陆游","content":"怕歌愁舞懒逢迎。妆晚托春酲。总是向人深处，当时枉道无情。关心近日，啼红密诉，剪绿深盟。杏馆花阴恨浅，画堂银烛嫌明。","dynasty":"宋代","tags":"婉约，梅花","title":"朝中措·代谭德称作"}
{"author":"陆游","content":"电转雷惊，自叹浮生，四十二年。试思量往事，虚无似梦，悲欢万状，合散如烟。苦海无边，爱河无底，流浪看成百漏船。何人解，问无常火里，铁打身坚。须臾便是华颠。好收拾形体归自然。又何须着意，求田问舍，生须宦达，死要名传。寿夭穷通，是非荣辱，此事由来都在天。从今去，任东西南北，作个飞仙。","dynasty":"宋代","title":"大圣乐"}
{"author":"陆游","content":"隆兴之初客江皁，连榱结驷皆贤豪。坐中吴咎我所畏，日夜酬倡兼诗骚。有时赠我玉具剑，间亦报之金错刀。旧游忽堕五更梦，举首但觉铁瓮高。樽前美人亦黄土，吾辈鬼录将安逃？死生一诀信已矣，所恨膏火常煎熬。平生不爱葱岭话，方术亦陋葛与陶；但当东归弃百事，烂醉海上观云涛。","dynasty":"宋代","title":"梦韩无咎如在京口时既觉枕上作短歌"}
{"author":"陆游","content":"西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐，白羽腰间气何壮。我老渔樵君将相。小槽红酒，晚香丹荔，记取蛮江上。","dynasty":"宋代","tags":"秋天，归隐，抒怀","title":"青玉案·与朱景参会北岭"}
{"author":"陆游","content":"曾散天花蕊珠宫。一念堕尘中。铅华洗尽，珠玑不御，道骨仙风。东游我醉骑鲸去，君驾素鸾从。垂虹看月，天台采药，更与谁同。","dynasty":"宋代","title":"秋波媚"}
{"author":"陆游","content":"杖屦寻春苦未迟。洛城樱笋正当时。三千界外归初到，五百年前事总知。吹玉笛，渡清伊。相逢休问姓名谁。小车处士深衣叟，曾是天津共赋诗。","dynasty":"宋代","title":"鹧鸪天"}
{"author":"陆游","content":"半世无归似转蓬，今年作梦到巴东。身游万死一生地，路入千峰百嶂中。邻舫有时来乞火，丛祠无处不祈风。晚潮又泊淮南岸，落日啼鸦戍堞空。","dynasty":"宋代","tags":"晚上，乘船，写景，抒情","title":"晚泊"}
{"author":"陆游","content":"上马击狂胡，下马草军书。二十抱此志，五十犹癯儒。大散陈仓间，山川郁盘纡。劲气钟义士，可与共壮图。坡陁咸阳城，秦汉之故都。王气浮夕霭，宫室生春芜。安得从王师，汛扫迎皇舆？黄河与函谷，四海通舟车。士马发燕赵，布帛来青徐。先当营七庙，次第画九衢。偏师缚可汗，倾都观受俘。上寿大安宫，复如正观初。丈夫毕此愿，死与蝼蚁殊。志大浩无期，醉胆空满躯。","dynasty":"宋代","tags":"战争，抒情，爱国","title":"观大散关图有感"}
{"author":"陆游","content":"　　陆子既老且病，犹不置读书，名其室曰书巢。客有问曰：“鹊巢于木，巢之远人者；燕巢于梁，巢之袭人者。凤之巢，人瑞之；枭之巢，人覆之。雀不能巢，或夺燕巢，巢之暴者也；鸠不能巢，伺鹃育雏而去，则居其巢，巢之拙者也。上古有有巢氏，是为未有宫室之巢。尧民之病水者，上而为巢，是为避害之巢。前世大山穷谷中，有学道之士，栖木若巢，是为隐居之巢。近时饮家者流，或登木杪，酣醉叫呼，则又为狂士之巢。今子幸有屋以居，牖户墙垣，犹之比屋也，而谓之巢，何耶?”　　陆子曰：“子之辞辩矣，顾未入吾室。吾室之内，或栖于椟，或陈于前，或枕藉于床，俯仰四顾，无非书者。吾饮食起居，疾痛呻吟，悲忧愤叹，未尝不与书俱。宾客不至，妻子不觌，而风雨雷雹之变，有不知也。间有意欲起，而乱书围之，如积槁枝，或至不得行，辄自笑曰：‘此非吾所谓巢者邪。’”乃引客就观之。客始不能入，既入又不能出，乃亦大笑曰：“信乎其似巢也。”客去，陆子叹曰：“天下之事，闻者不如见者知之为详，见者不如居者知之为尽。吾侪未造夫道之堂奥，自藩篱之外而妄议之，可乎?”因书以自警。淳熙九年九月三日，甫里陆某务观记。","dynasty":"宋代","tags":"记事，抒怀，感慨","title":"书巢记"}
{"author":"陆游","content":"乳窦寒犹滴，岩扉夜不扃。奇书窥鸟迹，灵药得人形。浩浩天风积，冥冥海气清。傥逢王内史，更为乞黄庭。","dynasty":"宋代","title":"寄隐士"}
{"author":"陆游","content":"红树园庐晚，碧花篱落秋。荒陂船护鸭，断岸笛呼牛。酒贱村村醉，山寒寺寺幽。聊须岸乌帻，小立埭西头。","dynasty":"宋代","title":"小立"}
{"author":"陆游","content":"时令过清明，朝朝布谷鸣。但令春促驾，那为国催耕。红紫花枝尽，青黄麦穗成。从今可无语，倾耳舜弦声。","dynasty":"宋代","title":"嘲布谷"}
{"author":"陆游","content":"子有金丹鍊即成，人人各自具长生。施行要使俗仁寿，收敛犹能心太平。剧饮似鲸身不倦，细书如蚁眼常明。更馀一事君难学，富贵真同涕唾轻。","dynasty":"宋代","title":"金丹"}
{"author":"陆游","content":"炎熇犹末伏，清绝忽新秋。露气房栊冷，砧声岁月遒。悲蛩草根语，孤磷竹间流。闻道河南北，飞蝗暗百州。","dynasty":"宋代","title":"初秋夜赋二首其二"}
{"author":"陆游","content":"齐民本自乐衡门，水旱那知不自存。圣主忧勤常旰食，烦公一一报曾孙。","dynasty":"宋代","title":"寄题朱元晦武夷精舍"}
{"author":"陆游","content":"足弱仅能行，齿摇常欲堕；扶持赖药物，苟幸一日过。事来强酬答，其实惟欲卧。平生许文休。岁晚依马磨。","dynasty":"宋代","title":"杂兴"}
{"author":"陆游","content":"东骛并偏门，篮舆兀睡昏。纺灯穿壁罅，吠犬闯篱根。久客悲行役，清愁怯梦魂。余生犹几出，回首付乾坤。","dynasty":"宋代","title":"将入闽夜行之云门"}
{"author":"陆游","content":"斜风吹雨晚空濛，独立溪边两鬓蓬。便过此生何所恨，百年强半水云中。","dynasty":"宋代","title":"杂咏十首其九"}
{"author":"陆游","content":"园古逢秋好，身闲与懒宜。空堂赏疏豁，重阁望参差。竹粉有新意，松风含古姿。低回惭禄米，官事少于诗。","dynasty":"宋代","title":"晨至湖上二首其二"}
{"author":"陆游","content":"兀兀终年醉，空空四壁穷。那知双雪鬓，又度几秋风。高枕三峰老，深衣独乐翁。骑驴向何许，搢箠有蛮童。","dynasty":"宋代","title":"初秋四首其四"}
{"author":"陆游","content":"微疾饯馀灾，时须药裹开。禽惊杵声去，蜂认蜜香来。闭户知长日，全生幸散材。晚凉幽兴动，彊到竹边回。","dynasty":"宋代","title":"病中戏书三首其二"}
{"author":"陆游","content":"农事初兴未苦忙，且支漏屋补颓墙。山歌高下皆成调，野水纵横自入塘。","dynasty":"宋代","title":"农桑"}
{"author":"陆游","content":"新春尚七日，小雨暗江城。茆檐夜点滴，已作春雨声。轻黄上柳枝，嬾绿抽菊萌；造物本何心，谁主此发生？颇疑重云外，斗杓已东倾。老至不可却，一尊忘浊清。","dynasty":"宋代","title":"十二月二十六夜听雨"}
{"author":"陆游","content":"冲雨冲风不怕寒，晚来日出短蓑乾。遶畦拾块真为乐，莫作陶公运甓看。","dynasty":"宋代","title":"蔬圃绝句"}
{"author":"陆游","content":"偶住人间遂许时，残骸自笑尚支持。直须消破黄齑尽，始是浮生结局时。","dynasty":"宋代","title":"老学庵北窗杂书"}
{"author":"陆游","content":"瓦疏雪堕檐，窗破风吹烛。短裘不及骭，手脚尽皲瘃。犹胜南邻叟，一褐竟未赎。薄酒城中来，清夜聊相属。","dynasty":"宋代","title":"雪夜"}
{"author":"陆游","content":"曩得治中俸，湖山偶卜居。身尝著禾谱，儿解读农书。遇事绝欣厌，接人均戚疏。乾坤虽浩浩，等付一蘧庐。","dynasty":"宋代","title":"秋懹"}
{"author":"陆游","content":"大道本生知，崇高志不移。凝神超事物，观妙极希夷。访药三山远，遗弓万国悲。神孙昔锺爱，天作太平基。","dynasty":"宋代","title":"考宗皇帝挽词"}
{"author":"陆游","content":"乞得松楠手自栽，结茅聊喜避风埃。百年孰与梦长短，万事只如云去来。雪後梅花初半吐，身闲樽酒盍频开。锦官城外青羊路，常记当年小猎回。","dynasty":"宋代","title":"春近山中即事"}
{"author":"陆游","content":"一夜风号作快晴。披裘扶杖出门行。青山绕舍雪封尽，丹叶满街霜染成。废寺僧寒多晏起，近村农惰阙冬耕。穷人旋画膨脝计，自买蹲鸱煮糁羹。","dynasty":"宋代","title":"新晴出门闲步"}
{"author":"陆游","content":"百年古谓风前烛，我逾七十饭不足。亦知生世无工拙，久向人间耐荣辱。今年上元灯满城，十里东风度丝竹。蓬窗湿薪不御寒，独取残书伴儿读。忽然得意见古人，半碗冻齑甘胜肉。书生盖棺事未定，论著傥存终见录。富贵无名岂胜数，意气空能骄世俗。君不见拄天拄地邢君牙，不如诗人穷瞎张太祝！","dynasty":"宋代","title":"上元夜作"}
{"author":"陆游","content":"种菜三四畦，畜豚七八个，永言给宾祭，且复课慵惰。霜清黄犊健，土润小雨过，冬耕不可失，努力勿安卧。","dynasty":"宋代","title":"幽居"}
{"author":"陆游","content":"星稀避月门，河白映天青。入夜蝉逾急，先秋叶自零。花枝栖露蝶，帘罅度风萤。欲唤邻翁坐，渔舟醉不醒。","dynasty":"宋代","title":"露坐"}
{"author":"陆游","content":"险诈沾沾不愧天，交情回首薄如烟。东游万里虽堪乐，滟滪瞿唐要放船。","dynasty":"宋代","title":"三峡歌九首其五"}
{"author":"陆游","content":"蜻蜓浦上一渔扉，回首人间万事非。卖药山城携鹤去，看碑野寺策驴归。偶因束带悲腰减，常为梳头感发稀。午睡定知无客搅，曲肱闲看雨霏霏。","dynasty":"宋代","title":"渔扉"}
{"author":"陆游","content":"抱耒返东皋，初非惮作劳。饥寒凛未免，老病适相遭。开卷无如嬾，飞觥岂复豪。不辞穷到死，犹足窃名高。","dynasty":"宋代","title":"排闷"}
{"author":"陆游","content":"湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。","dynasty":"宋代","tags":"夏天，写景，山水，伤怀","title":"幽居初夏"}
{"author":"陆游","content":"小市禁烟馀，东郊展墓初。桐阴覆碧井，泉脉入清渠。贫悴停游舫，龙钟废荷锄。西窗斜日在，且复勘残书。","dynasty":"宋代","title":"寒食"}
{"author":"陆游","content":"老病家居幸岁穰，味兼南北饫枯肠。满脾蜜熟餭餭美，下栈羊肥餺飥香。鱍剌河鲂初出水，迷离穴兔正迎霜。山僧一钵无余念，应笑先生为口忙。","dynasty":"宋代","title":"闲居对食书媿"}
{"author":"陆游","content":"莫笑衡茆陋，幽情得细论。客疏惭歠醢，僧熟认敲门。杳杳烟中刹，昏昏雨外村。登高负今岁，老病易消魂。","dynasty":"宋代","title":"九月初作"}
{"author":"陆游","content":"世乱王孙泣路隅，时平野老醉相扶。种桤正可三年大，爱竹何曾一日无。细路迢迢上云雨，轻舟渺渺入菰蒲。暮归剩欲谈幽胜，安得丹青为作图。","dynasty":"宋代","title":"春近山中即事"}
{"author":"陆游","content":"魏野林逋久已仙，放翁寄傲镜湖边。松根偃蹇支琴石，岩窦潺湲洗药泉。半禄扫空虽在我，残年健甚岂非天。遥遥桑苧家风在，重补茶经又一编。","dynasty":"宋代","title":"开东园路北至山脚因治路傍隙地杂植花草六首其二"}
{"author":"陆游","content":"短发垂肩不裹巾，世人谁识此翁真？阻风江浦诗成束，卖药山城醉过春。","dynasty":"宋代","title":"烟波即事"}
{"author":"陆游","content":"闻道皇华使，来从万里回。五溪春荠老，三峡暮猿哀。昔日文昌省，频年灩澦堆。问君何地险，斟酌寄声来。","dynasty":"宋代","title":"寄杨济伯"}
{"author":"陆游","content":"壮岁功名妄自期，晚途流落鬓成丝。临风画角晓三弄，酿雪野云寒四垂。金锁甲思酣战地，皂貂裘记远游时。此心炯炯空添泪，青史它年未必知。","dynasty":"宋代","title":"书感"}
{"author":"陆游","content":"万钱近县买黄犊，袯襫行当东作时。堪笑江东王谢辈，唾壶麈尾事儿嬉。","dynasty":"宋代","title":"农舍四首其三"}
{"author":"陆游","content":"月白万瓦霜，露重四山雨。开门忽惊叹，秋色已如许！去蜀如昨日，坐阅四寒暑。无才屏朝迹，有罪宜野处。平生万里心，收歛卧环堵。朱颜逝不留，白发生几缕？人言尺蠖屈，要有黄鹄举。功名非老事，岁晚忍羁旅。","dynasty":"宋代","title":"中夜起出门月露浩然归坐灯下有赋"}
{"author":"陆游","content":"小益晨装雨作泥，南沮涉水马长嘶。山腰细栈移新路，驿壁流尘闇旧题。","dynasty":"宋代","title":"感昔"}
{"author":"陆游","content":"身似枯禅谢世尘，岂容收敛强冠巾。庾郎三韭不妨饱，晏子一裘何恨贫。栖冷每怜鸡唱早，云开初见月痕新。闲中有味君知否，熊掌驼峰未是珍。","dynasty":"宋代","title":"闲味"}
{"author":"陆游","content":"江月亭前桦烛香，龙门阁上驮声长。乱山古驿经三折，小市孤城宿两当。晚岁犹思事鞍马，当时那信老耕桑。绿沉金锁俱尘委，雪洒寒灯泪数行。","dynasty":"宋代","tags":"追忆，旅途，抒情，社会，愤懑","title":"雪夜感旧"}
{"author":"陆游","content":"归梦寄吴樯，水驿江程去路长。想见芳洲初系缆，斜阳，烟树参差认武昌。愁鬓点新霜，曾是朝衣染御香。重到故乡交旧少，凄凉，却恐他乡胜故乡。","dynasty":"宋代","tags":"婉约，写景，抒情，思乡","title":"南乡子·归梦寄吴樯"}
{"author":"陆游","content":"秋高天薄寒，夹衣已出笥；团团素纨扇，时至自当弃。明年机中练，与我亦何异？宫妾感物悲，此岂丈夫事？吾曹一出门，所遇皆有义。夷齐死千年，高风邈难嗣。","dynasty":"宋代","title":"秋怀十首末章稍自振起亦古义也"}
{"author":"陆游","content":"後死与斯文，犹能读典坟。虽惭千载事，要是一生勤。石磑霏霏雪，铜炉袅袅云。扶衰又秋晚，何以报吾君？","dynasty":"宋代","title":"史院书怀"}
{"author":"陆游","content":"吴中秋半暑未退，今岁雨多如许凉。药鼎荧荧伴孤寂，三更袖手听啼螿。","dynasty":"宋代","title":"夜不能寐复呼灯起坐戏作"}
{"author":"陆游","content":"清世念遗民，常情重老人。馈浆烦郡府，分胙愧乡邻。穫稻黄云卷，舂粳玉粒新。膨脝自摩腹，一笑欲忘贫。","dynasty":"宋代","title":"家居三首其一"}
{"author":"陆游","content":"青铜三百饮旗亭，关路骑驴半醉醒。双鹭斜飞敷水绿，孤云横度华山青。","dynasty":"宋代","title":"闻西师复华州"}
{"author":"陆游","content":"养生有妙理，省事与寡言。于此能力守，众说皆其藩。扰扰斲汝本，譊譊伤汝魂。要当俱置之，息深踵自温。","dynasty":"宋代","title":"东斋杂书"}
{"author":"陆游","content":"雨余木叶绿成阴，一日身闲直万金。习气自嫌除未尽，鸟啼花落尚关心。","dynasty":"宋代","title":"晚春东园作"}
{"author":"陆游","content":"村南村北鹁鸪鸣，小雨霏霏又作晴。拂枕欹眠不成梦，却拖藤杖出门行。","dynasty":"宋代","title":"秋思"}
{"author":"陆游","content":"减尽朱颜白发新，高楼徙倚默伤神。未酬马上功名愿，已是人间老大身，太史周南方卧疾，拾遗剑外又逢春。一杯且为江山醉，百万呼卢迹已陈。","dynasty":"宋代","title":"倚楼"}
{"author":"陆游","content":"拾遗白发有谁怜？零落歌诗遍两川。人立飞楼今已矣，浪翻孤月尚依然。升沈自古无穷事，愚智同归有限年。此意凄凉谁共语？岸沙君看去年痕。","dynasty":"宋代","title":"夜登白帝城怀少陵先生"}
{"author":"陆游","content":"雪里溪头已占春，小园又试晚妆新。放翁老去风情在，恼得梅花醉似人。","dynasty":"宋代","title":"红梅二首其二"}
{"author":"陆游","content":"世事盛衰谁得知？惠陵烟草掩柴扉。陵边人家丛竹里，灯火喧呼迎妇归。","dynasty":"宋代","title":"杂咏"}
{"author":"陆游","content":"六艺江河万古流，吾徒钻仰死方休。沛然要似禹行水，卓尔孰如丁解牛？老惫简编犹自力，夜凉膏火渐当谋。大门旧业微如绵，赖有吾儿共此忧。","dynasty":"宋代","title":"六艺示子聿"}
{"author":"陆游","content":"百钱薪买绿蓑衣，不羡黄金带十围。枯柳坡头风雨急，凭谁画我荷鉏归？","dynasty":"宋代","title":"蔬圃绝句"}
{"author":"陆游","content":"盗息无排甲，兵消不取丁。频过斗鸡舍，闲学相牛经。江浦渔歌远，人家绩火青。遨游无定处，随意宿丘亭。","dynasty":"宋代","title":"农家六首其二"}
{"author":"陆游","content":"漠漠春寒罢对棋，霏霏春雨却催诗。梅花一树映疏竹，茅屋三间围短篱。醉倒幸无官长骂，出游自有老人期。年光满眼吾何憾，又近吴蚕浴种时。","dynasty":"宋代","title":"初春"}
{"author":"陆游","content":"健笔当年赋远游，即今局促但堪羞。虽为月下孤舟客，未醉天涯七泽秋。丹熟竟当金换骨，客来从笑雪蒙头。龙泉本约同归隐，肯为春耕欲换牛？","dynasty":"宋代","title":"开岁颇思江湖游适"}
{"author":"陆游","content":"南山北山高嶙峋，朝雨暮雨断江津。时人正作市朝梦，老子已成云水身。希世强颜心自媿，闭门谢病客生嗔。天公何日与一饱，短艇湘湖自采蓴？","dynasty":"宋代","title":"寒夜移疾"}
{"author":"陆游","content":"规模正似钓鱼庵，把酒才容客二三。若比东偏参倚室，此中犹自觉耽耽。","dynasty":"宋代","title":"子龙求烟雨轩诗口占绝句二首其二"}
{"author":"陆游","content":"金尊翠杓犹能醉，狐帽貂裘不怕寒。安得骅骝三万疋，月中鼓吹渡桑乾。","dynasty":"宋代","title":"湖村月夕"}
{"author":"陆游","content":"斜阳古道赵家庄，负鼓盲翁正作场；身后是非谁管得？满村听说蔡中郎！","dynasty":"宋代","title":"小舟游近村"}
{"author":"陆游","content":"栉发晨兴后，宽腰午饷馀。讲明穷理学，雠校养生书。倚杖听啼鸟，临池看戏鱼。怡然又终日，底事解愁予。","dynasty":"宋代","title":"杂赋六首其六"}
{"author":"陆游","content":"舂得香膻摘绿葵，县符急急不容炊。君王日御金华殿，谁诵周家七月诗？","dynasty":"宋代","title":"邻曲有未饭被追入郭者悯然有作"}
{"author":"陆游","content":"天遣幽人尽放狂，醉眠无复客为妨。墨蛟飞下剡藤滑，苍璧碾成官焙香。老境虽深身更健，清秋欲半日犹长。闭门莫道都无事，又了移花一段忙。","dynasty":"宋代","title":"秋兴"}
{"author":"陆游","content":"个中一物著不得，建立森然却有余。尽底语君君岂信，试来跳入看何如？","dynasty":"宋代","title":"刘道士赠小葫芦"}
{"author":"陆游","content":"流落逢明主，恩光集晚途。题名惊手战，拜阁藉人扶。枉辱三华组，终归一腐儒。库书时取读，犹足补东隅。","dynasty":"宋代","title":"馆中书怀"}
{"author":"陆游","content":"常年春日少春晴，拂面今朝暖吹轻。水阁家家横小舫，园亭处处听新莺。桃花不管诗人老，菖叶空催野叟耕。自笑此生余几许，铜驼荆棘尚关情。","dynasty":"宋代","title":"春晴"}
{"author":"陆游","content":"南山如黛照朱扉，地接官居到亦稀。寒蝶徘徊掠衰草，孤花闲淡弄斜晖。荒城歌舞难误客，休日文书且解围。犹胜去年穷巷底，卧闻砧杵念秋衣。","dynasty":"宋代","title":"休日行郡圃"}
{"author":"陆游","content":"霜高木叶空，月落天宇黑。哀哀断行雁，来自关塞北。江湖稻粱少，念汝安得食？芦深洲渚冷，岁晚霰雪逼。不知重云外，何处避毕弋？我穷思远征，羡汝有羽翼。","dynasty":"宋代","title":"闻雁"}
{"author":"陆游","content":"南陌东阡自在身，耄年喜见岁华新。洛中九老非吾侣，且作山阴十老人。","dynasty":"宋代","title":"庚申元日口号"}
{"author":"陆游","content":"伏枕衰方剧，搘筇气忽增。细泉鸣暗窦，疏树映孤灯。断雁寒依渚，强鱼健脱罾。行缠已无用，却作在家僧。","dynasty":"宋代","title":"秋日步至湖桑埭西"}
{"author":"陆游","content":"文古唐元结，经明汉仲舒。三朝八座贵，千载九丘书。早接游从末，常闻议论余。死生今永诀，追恨寄声疏。","dynasty":"宋代","title":"程泰之尚书挽词"}
{"author":"陆游","content":"广殿遥闻警跸音，觚棱晓色尚沈沈。半空瑞霭炉香馥，一点红云黼座深。夷夏驩声归羽舞，乾坤和气入薰琴。欲知圣德齐尧舜，溯阙争倾万国心。","dynasty":"宋代","title":"天申节致语口号三首其二"}
{"author":"陆游","content":"木生虽拱把，鲜不困斧斤。枯朽亦可全，又以芗故焚。嘉禾终銍艾，岂独草见耘。此理讲已熟，要当尊所闻。","dynasty":"宋代","title":"古风"}
{"author":"陆游","content":"浣花之东当笮桥，奔流齧桥桥为摇。分洪初疑两蛟舞，触石散作千珠跳。壮声每挟雷雨横，巨势潜借鼋鼍骄。梦回闻之坐太息，铁衣何日东征辽。衔枚度碛沙飒飒，盘槊断陇风萧萧。不然投檄径归去，短篷卧听钱塘潮。","dynasty":"宋代","title":"夜闻浣花江声甚壮"}
{"author":"陆游","content":"发已凋零齿已疏，饱谙成败更谁如？贵人岂得常金屋，丞相那知起草庐。久泛江湖知钓术，晚归垄亩授农书。一尊径就村翁醉，未肯英雄许本初。","dynasty":"宋代","title":"村醉"}
{"author":"陆游","content":"官闲身自得，客至眼殊明。静算棋生死，闲分酒浊清。悠然剧谈罢，偶尔小诗成。但恨桑麻事，无人与共评。","dynasty":"宋代","title":"客至"}
{"author":"陆游","content":"高皇布纲收凤麟，我得定交犹数人。陈山清真王逸少，李石风流贺季真。","dynasty":"宋代","title":"懹昔"}
{"author":"陆游","content":"高皇布纲收凤麟，我得定交犹数人。陈山清真王逸少，李石风流贺季真。","dynasty":"宋代","title":"懹昔"}
{"author":"陆游","content":"春风初来满刀州，江水照人如泼油。犊车芳草南陌头，家家倾赀事遨游。万里桥西系黄骝，为君一登散花楼。半年长斋废觥筹，兴来忽典千金裘。小桃婀娜弄芳柔，红兰茁芽满春洲。垆边女儿不解愁，斗草才罢还藏钩。可怜世人自拘囚，盎中乾坤舞蜉蝣。百年苦短去日遒，问君安用万户侯。","dynasty":"宋代","title":"初春出游"}
{"author":"陆游","content":"道士成金丹，青云可接翼；小夫岂知此，危坐学数息。如持一畚上，自谓河可塞。生不遇硕师，几何不自贼。","dynasty":"宋代","title":"读吕舍人诗追次其韵"}
{"author":"陆游","content":"我登青城山，云雨顾在下，月色缟岩谷，欲睡不忍舍。明朝下半岭，颇怪哀湍泻，山麓云未归，平地泥没踝，乃知宿处高，所恨到者寡。有客谈泰山，昔尝宿石室，夜分林采变，阳谷看浴日，九州皆片麈，盛夏犹惨栗。我闻思一往，安得飞僊术？但愿齐鲁平，东封扈清跸。","dynasty":"宋代","title":"客有言太山者因思青城旧游有作"}
{"author":"陆游","content":"少壮如昨日，忽已及耄期。旧友散莫收，亦复少新知。言归镜湖上，日日醉东篱。自笑如寒蠂，裴回残菊枝。","dynasty":"宋代","title":"读吕舍人诗追次其韵"}
{"author":"陆游","content":"微疾经旬近药囊，往来巷陌未全妨。时时小雨知春近，处处闲身觉日长。林外鼓歌闻赛庙，怀中茶饼议租桑。两京梅发今何似？送老流年只自伤。","dynasty":"宋代","title":"微疾"}
{"author":"陆游","content":"当年蜀道秦关，万里飘然往还。酒病曾留西县，眼明初见南山。","dynasty":"宋代","title":"愁坐忽思南郑小益之间"}
{"author":"陆游","content":"李白嵚崎历落，嵇康潦倒粗疏。生世当行所乐，巢山喜遂吾初。","dynasty":"宋代","title":"感事六言八首其七"}
{"author":"陆游","content":"午夜星照泥，平旦云行西。小屋古泽中，天昏雨凄凄。避湿升我堂，垂翅闵老鸡；所欣园中蔬，冒土青满畦。门无今雨客，路滑愁长堤。一杯且复睡，物理何足齐！","dynasty":"宋代","title":"朝雨"}
{"author":"陆游","content":"裘软胜狐白，炉温等鸽青。纸屏山字样，布被隶书铭。养目帘稀卷，留香户每扃。日晡浓睡起，盥濯诵黄庭。","dynasty":"宋代","title":"暖阁"}
{"author":"陆游","content":"玻瓈江水千尺深，不如江上离人心。君行未过青衣县，妾心先到峨嵋阴。金樽共釂不知晓，月落烟渚天横参。车轮无角那得住，马蹄不方何处寻。空凭尺素寄幽恨，纵有绿绮谁知音。愁来只欲掩屏睡，无奈梦断闻疏砧。","dynasty":"宋代","title":"玻瓈江"}
{"author":"陆游","content":"江左占形胜，最数古徐州。连山如画，佳处缥缈著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","tags":"豪放，咏史怀古，爱国","title":"水调歌头·多景楼"}
{"author":"陆游","content":"裘马清狂遍两川，十年身是地行仙。归来访旧半为鬼，已矣此生休问天！不恨杯觞无藉在，但悲山水旷周旋。垂虹风月休如昨，安得青钱买钓船！","dynasty":"宋代","title":"病中久癈游览怅然有感"}
{"author":"陆游","content":"绿树鱼盐市，青芜雉兔场。采桑村女集，入学幼童忙。户赛祈蚕愿，家藏问孝章。村坊多美酒，烂醉答年光。","dynasty":"宋代","title":"出游"}
{"author":"陆游","content":"里堠迢迢阻问津，年光冉冉苦催人。未能免俗予嗟老，岂不怀归汝念亲。家酿湖蓴谁共醉？江云淮月又经春。新诗题罢无从寄，独倚危阑一怆神。","dynasty":"宋代","title":"思子虡"}
{"author":"陆游","content":"江南五月朝暮雨，雨脚才收水流础。酒杯未把愁作病，麈柄欲拈谁共语！有时暂解簿书围，独坐藤床看香缕。林堂渺渺鸠正懽，帘幕阴阴燕新乳。湖川旧隐入我梦，白首忘归独安取。一生花里醉春风，即日愿作扶犁翁。","dynasty":"宋代","title":"念归"}
{"author":"陆游","content":"心若冰将释，貌如儿未孩。青城上官叟，时入梦中来。","dynasty":"宋代","title":"书枕屏"}
{"author":"陆游","content":"便殿谘询早，深宫宴乐稀。欲颁传位诏，犹索未明衣。寿损名方永，身臞国愈肥。孤臣泣陵柏，心折九虞归。","dynasty":"宋代","title":"考宗皇帝挽词"}
{"author":"陆游","content":"落雁沙边艇子斜，分明清梦上三巴。眼明一点炊烟起，不是渔家即酒家。","dynasty":"宋代","title":"烟波即事"}
{"author":"陆游","content":"巨浸稽天日沸腾，九州人死若丘陵。一朝财得居平土，峻宇雕墙已遽兴。","dynasty":"宋代","title":"读夏书"}
{"author":"陆游","content":"老向人间迹转孤，参差烟火出菰蒲。数畦绿菜寒犹茁，一勺清泉手自?。榖贱窥篱无狗盗，夜长暖足有狸奴。岁阑更喜人强健，小草书成郁垒符。","dynasty":"宋代","title":"岁未尽前数日偶题长句"}
{"author":"陆游","content":"杜宇虽微禽，用意举世稀。念昔春盛时。天地皆芳非，杜宇默无声，不畏百鸟讥。东君将促驾，乃独号鸣悲，日夜不肯休，流血沾其衣。念言身尚存，乃使春独归！饮啄虽如昔，此身当畴依？月明抱树枝，敢忘此歔欷。虽无精卫劳，区区亦庶几。寄言天壤间，勿谓斯禽微。","dynasty":"宋代","title":"杜宇"}
{"author":"陆游","content":"万壑争流地，身闲得纵观。未能容蟹舍，聊得寄渔竿。远浦樵风急，空山窆石寒。踟蹰不知晚，磔磔有归翰。","dynasty":"宋代","title":"步至湖上寓小舟还舍五首其四"}
{"author":"陆游","content":"竹折松僵鸟雀愁，闭门我亦拥貂裘。已忘作赋游梁苑，但忆衔枚入蔡州。属国餐毡真强项，翰林煮茗自风流。明朝日暖君须记，更看青鸳玉半沟。","dynasty":"宋代","title":"雪中作"}
{"author":"陆游","content":"冬夕宜晚睡，夏日思晨兴。磊落明星高，苍凉朝日升。正襟坐堂上，有几不敢凭，陈前圣人书，凛如蹈渊冰。平生不苟利，岂独畏友朋。长饥君勿诮，人各有不能。","dynasty":"宋代","title":"晨兴"}
{"author":"陆游","content":"玉殿吹笙第一僊，花前奏罢色凄然。忆曾偷学春愁曲，谪在人间五百年。","dynasty":"宋代","title":"游僊"}
{"author":"陆游","content":"溪上之丘，吾可以休。溪中之舟，吾可以游。一裘虽弊可度风雪虐，一箪虽薄未有旦夕忧。媿于此心鼎食其敢饱，负其所学蝉冕增吾羞。古人谁谓不可见，黄卷犹能睹生面；百谷薿薿知稷功，九州茫茫开禹甸。巍巍成功亦何有，治乱但如翻覆手。逢时皆可致唐虞，比身管乐宁非苟。树桑酿酒蕃鸡豚，是中端有王业存。一朝遇合得施设，千载始知吾道尊。","dynasty":"宋代","title":"溪上杂言"}
{"author":"陆游","content":"萝月挂团璧，松风号急滩。孤灯经院晓，残雪醮坛寒。剩欲闲扶杖，何妨醉堕冠。诗成兴不尽，万里跨青鸾。","dynasty":"宋代","title":"晨过天庆"}
{"author":"陆游","content":"晖晖初日上帘钩，漠漠清寒透衲裘。雪棘并栖双鹊瞑，金环斜绊一猿愁。廉宣卧壑松楠老，王子穿林水石幽。戏事自怜除未尽，此生行欲散风沤。","dynasty":"宋代","title":"庵中晨起书触目四首其二"}
{"author":"陆游","content":"汉祸始外戚，唐乱基宦寺。小人计已私，颇复指他事。公卿恬骇机，关河入危涕。草茅岂无人，死抱经世志？","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"香火课夙兴，风月留晚睡。直言散吏闲，亦未尽无事。旧闻云台翁，高枕阅尘世。至今青嶂间，鼻息乱松吹。平生寡嗜好，所愿究此味。千年一欠伸，笑看岩花坠。","dynasty":"宋代","title":"看月睡晚戏作"}
{"author":"陆游","content":"情怀万里长征客，身世连床旦过僧。熟计书空成咄咄，不如任运去腾腾。","dynasty":"宋代","title":"夏日杂题"}
{"author":"陆游","content":"槐影桐阴欲满廊，纶巾羽扇自生凉。新篘玉瀣陈双榼，平展风漪可一床。驰骑远分丹荔到，大盆寒浸碧瓜香。湖边谁谓幽居陋？也爱迢迢夏日长。","dynasty":"宋代","title":"逃暑小饮熟睡至暮"}
{"author":"陆游","content":"平羌江水接天流，凉入帘栊已似秋。唤作主人元是客，知非吾土强登楼。闲凭曲槛常忘去。欲下危梯更小留。公事无多厨酿美，此身不负负嘉州。","dynasty":"宋代","title":"登荔枝楼"}
{"author":"陆游","content":"半生浪走跨秦吴，白道还如筮仕初。冻芋浊醪邀里巷，昏烟湿雪暗郊墟。穷空敢恨寒无褐，忧患元因出有车。笑掩陈编聊自慰，古来富贵羡樵渔。","dynasty":"宋代","title":"岁暮"}
{"author":"陆游","content":"我老汝远行，知汝非得已。驾言当送汝，挥涕不能止。人谁乐离别，坐贫至于此。汝行犯胥涛，次第过彭蠡。波横吞舟鱼，林啸独脚鬼。野饭何店炊？孤棹何岸檥？判司比唐时，犹幸免笞箠；庭参亦何辱，负职乃可耻。汝为吉州吏，但饮吉州水；一钱亦分明，谁能肆谗毁？聚俸嫁阿惜，择士教元礼。我食可自营，勿用念甘旨。衣穿听露肘，履破从见指；山门虽被嘲，归舍却睡美。益公名位重，凛若乔岳峙；汝以通家故，或许望燕几，得见已足荣，切勿有所启。又若杨诚斋，清介世莫比，一闻俗人言，三日归洗耳；汝但问起居，余事勿挂齿。希周有世好，敬叔乃乡里，岂惟能文辞，实亦坚操履；相从勉讲学，事业在积累。仁义本何常，蹈之则君子。汝去三年归，我傥未即死，江中有鲤鱼，频寄书一纸。","dynasty":"宋代","title":"送子龙赴吉州掾"}
{"author":"陆游","content":"隋日昏曀东南倾，雷塘风吹草木腥。平时但忌黑色儿，不知乃有虯须生。晋阳龙飞云滃滃，关洛万里即日平。东征归来脱金甲，天策开府延豪英。琴书闲暇永清昼，簪履光彩明华星。高参伊吕列佐命，下者才气犹峥嵘。但余一恨到千载，高阳缪公来窜名。老奸得志国几丧，李氏诛徙连孤婴。向令亟念履霜戒，危乱安得存勾萌。众贤一佞祸尚尔，掩卷涕泪临风横。","dynasty":"宋代","title":"题十八学士图"}
{"author":"陆游","content":"小丑盗中原，异事古未有。尔来闾左起，似是天假手。头颅满沙场，余胾饲猪狗。天纲本不疏，贷汝亦已久。","dynasty":"宋代","title":"出塞四首借用秦少游韵"}
{"author":"陆游","content":"一春苦沉阴，未省见桃李。已逢暗寒食，更值雨甲子。重云失南山，寸步困泥滓。箨龙已𧥄𧥄，一饱差可喜。","dynasty":"宋代","title":"雨中排闷"}
{"author":"陆游","content":"菘芥可菹芹可羹，晚风咿𠵣桔槔声。白头孤宦成何味，悔不畦蔬过此生。","dynasty":"宋代","title":"观蔬圃"}
{"author":"陆游","content":"小龙团与长鹰爪，桑苧玉川俱未知。自置风炉北窗下，勒回睡思赋新诗。","dynasty":"宋代","title":"老学庵北窗杂书七首其四"}
{"author":"陆游","content":"拔宅翛然上碧虚，神僊岂亦爱吾庐？重门不改云山色，古殿犹存劫火余。翠木萧森高蔽日，黄冠贫窭自畦蔬。残年安得长来此，一碗松肪读隐书。","dynasty":"宋代","title":"宿黄僊观兵火焚荡之余惟一殿突兀犹在黄僊盖"}
{"author":"陆游","content":"年年烂醉万梅中，吸酒如鲸到手空。花欲过时常惜别，今年此别更匆匆。","dynasty":"宋代","title":"春初骤暄一夕梅尽开明日大风花落成积戏作"}
{"author":"陆游","content":"雨气分千嶂，江声撼万家。云翻一天墨，浪蹴半空花。喷薄侵虚阁，低昂泛断槎。壮游思夙昔，乘醉下三巴。","dynasty":"宋代","title":"冒雨登拟岘台观江涨"}
{"author":"陆游","content":"老来百念尽消磨，无奈云安入梦何！壮忆公孙剑器舞，愁思宾客竹枝歌。","dynasty":"宋代","title":"思夔州"}
{"author":"陆游","content":"玻瓈江水千尺深，不如江上离人心。君行未过青衣县，妾心先到峨嵋阴。金樽共釂不知晓，月落烟渚天横参。车轮无角那得住，马蹄不方何处寻。空凭尺素寄幽恨，纵有绿绮谁知音。愁来只欲掩屏睡，无奈梦断闻疏砧。","dynasty":"宋代","title":"玻瓈江"}
{"author":"陆游","content":"老子不堪尘世劳，且当痛饮读离骚。此身幸已免虎口，有手但能持蟹螯。牛角挂书何足问，虎头食肉亦非豪。天寒欲与人同醉，安得长江化浊醪？","dynasty":"宋代","title":"对酒"}
{"author":"陆游","content":"薶瓮东阶下，滟滟一石水。买鱼畜其间，鱍鱍三十尾。力微思及物，为惠止于此。无风水不摇，得志鱼自喜。涵泳藻与蒲，永不畏刀几。饭罢时来观，相娱从此始。","dynasty":"宋代","title":"瓮池"}
{"author":"陆游","content":"逢人乞药栽，郁郁遂满园，玉芝来天姥。黄精出云门。丹茁雨後吐，绿叶风中翻。活人吾岂能，要有此意存。","dynasty":"宋代","title":"村舍杂书"}
{"author":"陆游","content":"流汗沾衣热不胜，馋蚊乘势更纵横。梦回忽觉南风起，时听铮然一两声。","dynasty":"宋代","title":"枕上闻风铃"}
{"author":"陆游","content":"蒸溽殊未解，雨来那可涯。鹊惊无稳树，灯暗不成花。处处跃秧马，家家闲水车。儿童伴翁喜，聚首话桑麻。","dynasty":"宋代","title":"孟夏方渴雨忽暴热雨遂大作"}
{"author":"陆游","content":"山高正对烧畬火，溪近时闻戽水声。破屋已斜犹可住，老牛虽瘠尚能耕。","dynasty":"宋代","title":"村舍七首其四"}
{"author":"陆游","content":"玉殿求衣早，鸾台退食迟。君看多故日，宁是弃言时。小作南州计，方观急诏追。归来上霄汉，莫遣此心移。","dynasty":"宋代","title":"送王嘉叟编修出佐南昌"}
{"author":"陆游","content":"十里隔天镜，一庵依翠屏。甘泉胜牛乳，灵药似人形。处处筇枝健，年年鬓色青。客星犹不作，肯应少微星！","dynasty":"宋代","title":"简湖中隐者"}
{"author":"陆游","content":"东篱深僻懒衣裳，书卷纵横杂药囊。无吏徵租终日睡，得钱沽酒一春狂。新营茅舍轩窗静，旋煮山蔬匕箸香。戏集句图书素壁，本来无事却成忙。","dynasty":"宋代","title":"东篱三首其一"}
{"author":"陆游","content":"高会挥金媿二疏，食贫只似布衣初。终年老健绿储药，随分穷忙为著书。吊古何时过梁宋？题诗且欲遍衡庐。不须更拟乘风去，水有烟帆陆笋舆。","dynasty":"宋代","title":"闲游"}
{"author":"陆游","content":"雨余气清润，迨我送客时。翻翻车盖风，五里城东陂。初旭敛花房，晨露流桐枝。南山卷湿翠，更觉光景奇。澄潭集鱼艇，村路亚酒旗。欲归且复留，造物成吾诗。","dynasty":"宋代","title":"春晓东郊送客"}
{"author":"陆游","content":"梅中最晚是缃梅，一日来看欲百回。俗紫凡红终避舍，不妨自向雨中开。","dynasty":"宋代","title":"春雨绝句"}
{"author":"陆游","content":"谁把鹅黄染柳丝，似催邻曲蹋青期。已忘万里封侯志，但忆千回上树时。朝雨池塘光潋灩，暮烟楼观碧参差。紫姑欲问还休去，身世从来心自知。","dynasty":"宋代","title":"初春"}
{"author":"陆游","content":"桔槔灌蔬固已非，竹笕浇花宜见讥。杏繁梅瘦种性别，一气生杀均天机。细推物理孰不尔，抟风未可嘲卑飞。君其置之且共酌，白酒方熟黄鸡肥。","dynasty":"宋代","title":"冬晴行园中"}
{"author":"陆游","content":"姑溪绿可染，小艇追晚凉。棹进破树影，波动摇星芒。荻深渔火明，风远水草香。尚想锦袍公，醉眼隘八荒。坡陀青山冢，断碣卧道旁。怅望不可逢，乘云游帝乡。","dynasty":"宋代","title":"泛小舟姑孰溪口"}
{"author":"陆游","content":"幽人新制葛衣成，二寸藤冠觉发轻。净扫中庭延月色，缓拖拄杖听蝉声。微凉便欲疏纨扇，小醉何妨倒玉罂。八尺风漪真美睡，故应高枕到窗明。","dynasty":"宋代","title":"乙夜纳凉"}
{"author":"陆游","content":"石榴萱草并成空，又见墙阴苋叶红。茶酽颇妨千里梦，簟凉初怯五更风。新瓜落刃冰盘里，晚燕添巢画阁中。身健流年俱可乐，故人自欠一尊同。","dynasty":"宋代","title":"秋近"}
{"author":"陆游","content":"种稻稽山下，诛茆剡曲傍。鸣鸡耐昏旦，飞燕异炎凉。古剑寒三尺，残书乱一床。穹穹与厚厚，能识我非狂。","dynasty":"宋代","title":"自嘲解嘲"}
{"author":"陆游","content":"短裘入重云，长鑱求灵药。人葠四体具，狗杞群吠恶。采实去条枚，摘花弃跗萼。长啸忽蹑空，天台赴幽约。","dynasty":"宋代","title":"秋怀十首以竹药闭深院琴樽开小轩为韵"}
{"author":"陆游","content":"逆旅将归客，扶衰取次行。霜浓木叶尽，水落岸痕生。凫雁浮寒浦，牛羊满晚晴。东村隔烟寺，杳杳送钟声。","dynasty":"宋代","title":"晚行舍北"}
{"author":"陆游","content":"苦寒勿怨天雨雪，雪来遗我明年麦。三月翠浪舞东风，四月黄云暗南陌。坐看比屋腾欢声，已觉有司宽吏责。腰鎌丁壮倾闾里，拾穗儿童动千百。玉尘出磨飞屋梁，银丝入釜须宽汤，寒醅发剂炊饼裂，新麻压油寒具香。大妇下机废晨织，小姑佐庖忘晚妆。老翁饱食笑扪腹，林下击壤歌时康。","dynasty":"宋代","title":"屡雪二麦可望喜而作歌"}
{"author":"陆游","content":"老病愁趋画戟门，天教高卧浣花村。山林独往杂屠钓，世界皆空谁怨恩。千卷蠹书忘岁月，一尊浊酒信乾坤。兴来倚杖清江上，断角疏钟正敛昏。","dynasty":"宋代","title":"晚兴"}
{"author":"陆游","content":"一裘良已暖，半菽可无饥。养气戒多语，端居如有思。私心须自胜，己过遣谁知？耄齿尤当勉，常忧寸晷移。","dynasty":"宋代","title":"书日用事"}
{"author":"陆游","content":"平生嫌遮老子，说法口巴巴地。若是灵利阿师，参取画底妙喜。","dynasty":"宋代","title":"大慧禅师真赞"}
{"author":"陆游","content":"久入春农社，新腰老衲包。纸裁微放矮，砚斫正须（左幽右页）。髯簿能为祟，方兄任绝交。吾诗无杰句，聊复当谈嘲。","dynasty":"宋代","title":"闲咏"}
{"author":"陆游","content":"举世谁能伴我闲，出游随处一开颜。系船扛鼎将军庙，秣蹇流觞内史山。小市况经摇落後，高城回望莽苍间。归来灯火湖塘晚，指点柴门未上关。","dynasty":"宋代","title":"出游"}
{"author":"陆游","content":"小隐在江干，茆庐亦易安。庖厨供白小，篱落蔓黄团。蹭蹬冯唐老，飘零范叔寒。世情从迫隘，醉眼觉天宽。","dynasty":"宋代","title":"小隐"}
{"author":"陆游","content":"珥貂中使传天语，一片惊麈飞辇路。清霜粲瓦初作寒，天为明时生帝傅。黄金饰奁雕玉觞，上尊御食传恩光，紫驼之峰玄熊掌，不数沙苑千群羊。通天宝带连城价，受赐雍容看拜下。神皇外孙风骨殊，凛凛英姿不容画。问今何人致太平？绵地万里皆春耕。身际风云手扶日，异姓真王功第一。","dynasty":"宋代","title":"韩太傅生日"}
{"author":"陆游","content":"颓然静对北窗灯，识字农夫有发僧。但遣奚奴持古锦，何须侍史护青绫。尘埃奔走无由息，疾病侵陵不自胜。犹喜眼中多壮观，时看云海化鲲鹏。","dynasty":"宋代","title":"南省宿直二首其二"}
{"author":"陆游","content":"地旷月明铺素练，霜寒河浅拂轻绡。手扶万里天坛杖，夜过前村禹会桥。","dynasty":"宋代","title":"系舟"}
{"author":"陆游","content":"买薪贷粟不曾知，一事无营尽日嬉。耋老却如童稚日，早眠晏起食无时。","dynasty":"宋代","title":"杂感"}
{"author":"陆游","content":"南村北村春雨晴，东家西家地碓声。稻陂正满绿针密，麦陇无际黄云平。前年谷与金同价，家家涕泣伐桑柘；岂知还复有今年，酒肉如山赛春社。吏不到门人昼眠，老稚安乐如登仙。县前归来传好语，黄纸续放身丁钱。","dynasty":"宋代","title":"丰年行"}
{"author":"陆游","content":"诸孙晚下学，髻脱绕园行。互笑藏钩拙，争言斗草赢。爷严责程课，翁爱哺饴饧。富贵宁期汝，它年且力耕。","dynasty":"宋代","title":"农家六首其六"}
{"author":"陆游","content":"幽人新制葛衣成，二寸藤冠觉发轻。净扫中庭延月色，缓拖拄杖听蝉声。微凉便欲疏纨扇，小醉何妨倒玉罂。八尺风漪真美睡，故应高枕到窗明。","dynasty":"宋代","title":"乙夜纳凉"}
{"author":"陆游","content":"天遣为农老故乡，山园三亩镜湖傍。嫩莎经雨如秧绿，小蝶穿花似茧黄。斗酒只鸡人笑乐，十风五雨岁丰穰。相逢但喜桑麻长，欲话穷通已两忘。","dynasty":"宋代","title":"村居初夏"}
{"author":"陆游","content":"百事不能能荷锄，不锄菜畦锄芋区；身存那用十年相，陂壤且为凶岁储。百事不学学作诗，不作白紵作竹枝；黄陵庙前风浪恶，青衣渡口行人悲。老病闭门常愦愦，芋不复锄诗亦废；客来剥啄唤不应，一味人间占闲退。今朝一日三倒床，叹息春昼如年长。摩挲困睫喜汤熟，小瓶自拆山茶香。","dynasty":"宋代","title":"睡起遣怀"}
{"author":"陆游","content":"误因禄米弃莼鲈，一落尘埃底事无。布袜青鞋虽兴尽，此峰聊当卧游图。","dynasty":"宋代","title":"道石三首其三"}
{"author":"陆游","content":"尘甑炊畲粟，羸僮策蹇驴。自从行卷日，直至挂冠余。揣分元知止，求官实抱虚。园蔬幸无恙，父子日携锄。","dynasty":"宋代","title":"书叹"}
{"author":"陆游","content":"路入梁州似掌平，鞦韆蹴鞠趁清明。未论日远长安近，且喜南山天际横。","dynasty":"宋代","title":"感旧四首末章盖思有以自广其三"}
{"author":"陆游","content":"残腊无多日，吾生又一年。林塘明夕照，墟落淡春烟。山色危栏角，梅花绿酒边。岁时元自好，老病独凄然。","dynasty":"宋代","title":"残腊二首"}
{"author":"陆游","content":"两雁东西来，合群以南翔。镜湖接天台，海阔天茫茫。冥飞远矰弋，长路谙冰霜。君看此气象，岂复谋稻粱。正尔下杜陵，已复掠潇湘。超遥万里程，燕雀安能量！","dynasty":"宋代","title":"两雁"}
{"author":"陆游","content":"村巷泥深昼掩门，倚阑搔首一消魂。花经风雨人方惜，士在江湖道更尊。擘浪忽看鱼对跃，入云时见鹤孤骞。向来莘渭今安在，叹息谁能起九原！","dynasty":"宋代","title":"春晚"}
{"author":"陆游","content":"投老羁孤久，临觞感慨频。关河疏旧友，风雨败新春。事固少如意，天终能胜人。所悲头上发，不与柳条新。","dynasty":"宋代","title":"书感"}
{"author":"陆游","content":"骏马不用换美妾，名酒不用博凉州，霜天饮酒骑马出，驰猎蹴蹋川原秋。少年意薄万户侯，白首乃作穷山囚。箭锋岂必尽狐兔，胸次聊欲平山丘。夜归湖上酒初醒，庄舍萧条灯火冷。解刀自笑太麤生，却染松煤飞兔颖。","dynasty":"宋代","title":"山中夜归戏作短歌"}
{"author":"陆游","content":"不嗔人作腐儒看，断简堆中兴未阑。更事愈怀忧国切，苦心始觉著书难。流泉激激人声远，修竹萧萧暑令寒。四海诸公常共处，北窗何地著身宽？","dynasty":"宋代","title":"题北窗"}
{"author":"陆游","content":"自我归城西，已复再见冬。虽未挂衣冠，其实则老农。好事或饷酒，石室酒最醲。一醉辄至暮，卧闻湖寺钟。心安病自除，衾暖梦欲重。化作孤鹤去，云崦巢长松。","dynasty":"宋代","title":"午醉径睡比觉已甲夜矣"}
{"author":"陆游","content":"春雨行路难，春寒客衣薄；客衣薄尚可，泥深畏驴弱。溪桥有孤店，村酒亦可酌，凫茈小甑炊，丹柿青篾络。人生忧患窟，骇机日夜作；野饮君勿轻，名宦无此乐。","dynasty":"宋代","title":"野饮"}
{"author":"陆游","content":"新舂赤米摘青蔬，一饱从来不愿余。门外久无温卷客，架中宁有热官书？浊醪未废时时啜，短发犹须日日梳。自笑少年风味在，满川烟雨正愁予！","dynasty":"宋代","title":"秋雨书感"}
{"author":"陆游","content":"狸奴睡被中，鼠横若不闻。残我架上书，祸乃及斯文。乾鹊下屋檐，鸣噪不待晨。但为得食计，何曾问行人。惰得暖而安，饥得饱而驯，汝计则善矣，我忧难具陈。","dynasty":"宋代","title":"二感"}
{"author":"陆游","content":"荻浦烟汀并海涯，一枝柔橹语咿哑。久从野老非生客，惯寓僧庐胜在家。乘兴村村俱有酒，逢春处处可寻花。朝来雪霁梅初动，又向邮亭阅岁华。","dynasty":"宋代","title":"客亭"}
{"author":"陆游","content":"鹤骨龟肠欲不禁，扶衰初喜罢呻吟。盆山冰释书窗暖，药灶香浓道院深。笔健乍临新获帖，手生重理旧传琴。闭门局促还堪恨，云海何时豁此心。","dynasty":"宋代","title":"病起山居日有幽事戏作二首其二"}
{"author":"陆游","content":"占得溪山卜数椽，饱经世故气犹全。入门明月真堪友，满榻清风不用钱。便死也胜千百辈，少留更过二三年。湖桥酒美能来醉，一棹何妨作水仙。","dynasty":"宋代","title":"书兴"}
{"author":"陆游","content":"十亩春芜手自犁，瓜牛庐在镜湖西。禅心每笑弹棋局，道眼长捐刮膜篦。绝食就官分鹤料，无车免客笑鸡栖。旗亭酒贱秋风近，夜夜归来醉似泥。","dynasty":"宋代","title":"醉归"}
{"author":"陆游","content":"白米乾薪好井泉，甘餐美睡若登仙。从来不惯尝盐酪，席下何须有一钱？","dynasty":"宋代","title":"述野人语"}
{"author":"陆游","content":"新历在手心怕开，日月联翩相续来。黄金散尽自一快，白发不贷真可哀。无为健羡广成子，千二百年终有死。胶不可黏西去日，刀何由翦东流水？酒无醇醨但痛饮，市酝上尊俱醉耳。堂堂七尺死即休，不饱乌鸢饱蝼螘。","dynasty":"宋代","title":"新历叹"}
{"author":"陆游","content":"老死知无日，天公偶见宽。疾行逾百步，健啖每三餐。身瘦短裁褐，发稀低作冠。年来更小黠，不据伏波鞍。","dynasty":"宋代","title":"老景"}
{"author":"陆游","content":"夜泊武昌城，江流千丈清。宁为雁奴死，不作鹤媒生。","dynasty":"宋代","title":"古意二首其二"}
{"author":"陆游","content":"山合水将穷，真宜著放翁。醉嫌天地迮，老觉岁时公。偃蹇松逃世，翩仙鹤驾风。旧交零落尽，一笑与谁同？","dynasty":"宋代","title":"纵笔"}
{"author":"陆游","content":"老去人间乐事稀，一年容易又春归。市桥压担蓴丝滑，村店堆盘豆荚肥。傍水风林莺语语，满原烟草蝶飞飞。郊行已觉侵微暑，小立桐阴换夹衣。","dynasty":"宋代","title":"初夏行平水道中"}
{"author":"陆游","content":"山崦寻香得早梅，园丁又报水仙开。独醒坐看儿孙醉，虚负东阳酒担来。","dynasty":"宋代","title":"东阳郭希吕吕子益送酒"}
{"author":"陆游","content":"汉水沉碑安在哉？千年岘首独崔嵬。平生不作羊公计，但欲无名死草莱。","dynasty":"宋代","title":"题城侍者岘山图"}
{"author":"陆游","content":"我昔浮江坐贪快，六十幅蒲船尾挂。恶风吹到马当祠，出没蜿蜒舞澎湃。舟人失色急倒樯，共上芦湾望祠拜。风云昼晦性命忧，更复何心问薪菜。颠危仅免葬鱼腹，至今常抱垂堂戒。岂知风雨有兹夕，屋破窗鸣纷百怪。直疑屋外即长江，九转得生那可再。正襟默坐徐自思，忠信固可当丧败。鬼神虽恶技有穷，卷地破山真一噫。明朝倚杖看晴云，兹夕惊心复何在。","dynasty":"宋代","title":"壬子八月癸卯大风雨拔木飘瓦通夕不能寐"}
{"author":"陆游","content":"北风城头鼓紞紞，徂岁峥嵘正多感。老夫假寐角巾低，樨子高吟两髦髧。衰迟笑我藏袖手，狂率怜渠满躯胆。旋炊粉饐裹青箬，新煠饧枝缀红糁。未言问事渐澜翻，且赏挥毫能果敢。嗟予畴昔如汝年，万卷纵横恣窥览。即今见汝尚懽欣，此癖真同嗜昌歜。夜阑我困儿亦归，独与狸奴分坐毯。","dynasty":"宋代","title":"夜坐观小儿作拟毛诗欣然有赋"}
{"author":"陆游","content":"苦雨秋将晚，羁愁酒易醺。百年终腐骨，万事尽浮云。果熟多猿嗛，林疏过鹿群。亦思书触目，老嬾不成文。","dynasty":"宋代","title":"出近村晚归"}
{"author":"陆游","content":"福州正月把离杯，已见酴醾压架开。吴地春寒花渐晚，北归一路摘香来。","dynasty":"宋代","title":"东阳观酴醾"}
{"author":"陆游","content":"檐飞数片雪，瓶插一枝梅。童子敲清磬，先生入定回。","dynasty":"宋代","title":"小雪"}
{"author":"陆游","content":"我昔游梁州，军中方罢战。登城看烽火，川迥风裂面。青荧并骆谷，隐翳连鄠县。月黑望愈明，雨急灭复见。初疑云罅星，又似山际电。岂无酒满尊，对此不能咽。低头媿虎韔，零落白羽箭。何时复关中？却照甘泉殿。","dynasty":"宋代","title":"夜读唐诸人诗多赋烽火者因记在山南时登城观"}
{"author":"陆游","content":"客途孤愤只君知，不作儿曹怨别离。报国虽思包马革，爱身未忍价羊皮。呼鹰小猎新霜後，弹剑长歌夜雨时。感慨却愁伤壮志，倒瓶浊酒洗余悲。","dynasty":"宋代","title":"猎罢夜饮示独孤生"}
{"author":"陆游","content":"改岁锺馗在，依然旧绿襦。老庖供餺飥，跣婢暖屠苏。载糗送穷鬼，扶箕迎紫姑。儿童欺老瞶，明烛聚呼卢。","dynasty":"宋代","title":"新岁"}
{"author":"陆游","content":"萍叶青浮水，蛙声闹彻明。川云时聚散，天气半阴晴。杏子争梅结，鸠巢後鹊成。吾侪亦有役，过社更深耕。","dynasty":"宋代","title":"春晚"}
{"author":"陆游","content":"孤村烟草暮凄迷，笠子蓑衣自架犁。生计似蛛聊补网，弊庐如燕旋添泥。人亡耆旧多时学，地废陂湖失古堤。迂阔自知无著处，敢因穷厄怨推挤。","dynasty":"宋代","title":"穷居有感"}
{"author":"陆游","content":"朱樱羊酪喜新尝，碧井桐阴转午凉。书几得晴宜试墨，衣篝因润称熏香。枯龟自觉支床稳，老马安能试草长？半世学骚终不近，空余清梦上沅湘。","dynasty":"宋代","title":"初夏幽居偶题"}
{"author":"陆游","content":"老翁卖卜古城隅，兼写宜蚕保麦符。日日得钱惟买酒，不愁醉倒有儿扶。","dynasty":"宋代","title":"初夏"}
{"author":"陆游","content":"齿根浮动叹吾衰，山栗炮燔疗夜饥。唤起少年京辇梦，和宁门外早朝来。","dynasty":"宋代","title":"夜食炒栗有感"}
{"author":"陆游","content":"八月山中夜渐长，雨声灯影共凄凉。遥知南郑风霜早，已有寒熊犯猎场。","dynasty":"宋代","title":"秋雨渐凉有怀兴元"}
{"author":"陆游","content":"北齑孤坐破三更，庭户无人有月明。数种裤襦秋未赎，羡他邻巷捣衣声。","dynasty":"宋代","title":"贫甚戏作绝句"}
{"author":"陆游","content":"闻道皇华使，来从万里回。五溪春荠老，三峡暮猿哀。昔日文昌省，频年灩澦堆。问君何地险，斟酌寄声来。","dynasty":"宋代","title":"寄杨济伯"}
{"author":"陆游","content":"市墟沽斗酒，独酌复高歌。一笑语观者，比君更事多。","dynasty":"宋代","title":"物外杂题"}
{"author":"陆游","content":"市远村深客到稀，草堂终日掩柴扉。酿成新蜜蜂儿静，分尽残泥燕子归。","dynasty":"宋代","title":"夏初湖村杂题"}
{"author":"陆游","content":"禹巡吾国三千岁，陈迹销沉渺莽中。岂独江山无定主，苔矶知换几渔翁？","dynasty":"宋代","title":"秋晚杂兴"}
{"author":"陆游","content":"飞棹中流救屈平，俚歌宁复楚遗声？危冠更在门楣上，但觉萧敷与艾荣。","dynasty":"宋代","title":"乙丑重五"}
{"author":"陆游","content":"误长仙蓬不满年，恩容归老白云边。草枯病马停朝秣，水冷鳏鱼废夜眠。混俗岂须名赫赫，耐嘲唯可腹便便。柯桥梅市花俱好，且典春衣醉放颠。","dynasty":"宋代","title":"舟中作"}
{"author":"陆游","content":"妖妍天遣占年华，叹息人间有许花！十里织成无罅锦，半天留得未残霞。欲题直恐无才称，不见何由信客夸？醉後又惊春事晚，湖堤烟柳已藏鸦。","dynasty":"宋代","title":"梅僊坞花泾观桃李"}
{"author":"陆游","content":"醉墨淋漓酒百杯，辕门山色碧崔嵬。打球骏马千金买，切玉名刀万里来。结客渔阳时遣简，踏营渭北夜衔枚。十年一梦今谁记，闭置车中只自哀。","dynasty":"宋代","title":"忆山南"}
{"author":"陆游","content":"侯印何由得酒泉？小槽新熟亦欣然。放翁达处过彭泽，客自在傍吾自眠。","dynasty":"宋代","title":"酒熟"}
{"author":"陆游","content":"吾今归哉复归哉，草堂正对湖山开。座铭漆园养生主，屏列柴桑归去来。一闲可敌八珍美，骊驹在门端可起。不缘老病日日增，世味从来淡如水。故人谁非白头新，况复眼中无故人。但馀一恨未免叹，掩关睡过今年春。","dynasty":"宋代","title":"春晚用对酒韵"}
{"author":"陆游","content":"春将愁并至，秋与病相终。过望犹赊死，扶衰又入冬。拨香开社瓮，带睡听晨钟。嬾放君无诮，天公尽见容。","dynasty":"宋代","title":"秋晚"}
{"author":"陆游","content":"霏微入户黄梅雨，磊落堆盘碧筒黍。病来一滴不饮酒，但嗅菖蒲作端午。人生忽忽东逝波，白头奈此节物何！去年已作归州客，今年建州更愁绝。归州猿吟鸟啼里，屈沱醉归诗满纸。即今忆此那可得，西望归州三叹息。","dynasty":"宋代","title":"建宁重五"}
{"author":"陆游","content":"揩眼扪髯破昼眠，阑边小立独幽然。丛花雨打无飞蝶，高柳风惊有堕蝉。才略本居元子下，功名那计祖生先？今朝会意君知否，目送飞云挥五弦。","dynasty":"宋代","title":"午睡起遇急雨"}
{"author":"陆游","content":"士生不及庆历初，下方元佑当勿疏。请看蛟龙得云雨，岂比鸟雀驯阶除。舍人起视北门草，学士归著东观书。剑外老农亦吐气，酿酒畦花常晏如。","dynasty":"宋代","title":"和范舍人病後二诗末章兼呈张正字"}
{"author":"陆游","content":"故都宫阙污膻腥，原野久稽陈大刑。未须校尉戍西域，先要将军空朔庭。意言挥戈可退日，身乃读书方聚萤。病起窗前发如雪，夜闻风声孤涕零。","dynasty":"宋代","title":"夜闻大风感怀赋吴体"}
{"author":"陆游","content":"武丁命傅说，治国如和羹；天亦命放翁，用此以养生。抑过补不足，辅相其适平。千岁汝自有，不必师广成。","dynasty":"宋代","title":"养生"}
{"author":"陆游","content":"绿波画桨浣花船，清簟疏帘角黍筵。一幅葛巾林下客，百壶春酒饮中仙。散怀丝管繁华地，寄傲江湖浩荡天。浮世升沉何足计，丹成碧落珥貂蝉。","dynasty":"宋代","title":"席上作"}
{"author":"陆游","content":"忆在长安烂漫游，大明宫阙与云浮。今朝偶上慈恩塔，北望茫茫禾黍秋。","dynasty":"宋代","title":"赠道友"}
{"author":"陆游","content":"古者贝为货，庶物赖以通；後世贵铜臭，退处书几中。楮生借光辉，文字传亡穷。言利古所羞，孰谓汝不逢？","dynasty":"宋代","title":"砑蠡"}
{"author":"陆游","content":"金尊玉瀣有何好？不堪生世忽忽老。朱颜忽已谢晨镜，白骨行看闭秋草。骇浪嵯峨风作之，蛟龙血人以为嬉；畏涂寄命三十载，赖有痛饮纾吾悲。莫惊醉眼炯如电，假钺犹堪行督战；指麾突骑取辽阳，雪洒辕门夜传箭。","dynasty":"宋代","title":"雪中独酌"}
{"author":"陆游","content":"汉终四百天所命，老贼方持太阿柄。区区梁益岂足支，不忍安坐观异姓。遗民亦知王室在，闰位那干天统正。公虽已没有神灵，犹假贼手诛钟邓。前年我过沔阳祠，再拜奠俎衰泪迸。洁斋请作送迎诗，精忠大义神其听。","dynasty":"宋代","title":"谒诸葛丞相庙"}
{"author":"陆游","content":"人间底处无明月，只看青山为发挥。林里枝寒无鹊立，水边路白有僧归。","dynasty":"宋代","title":"长溪东山容老索月谷幽赏诗二首其一月谷"}
{"author":"陆游","content":"尘土暗貂裘，森然白发稠。年光真衮衮，吾事竟悠悠。马宿平沙夜，烽传绝塞秋。故人零落尽，追写只添愁。","dynasty":"宋代","title":"感旧"}
{"author":"陆游","content":"齐民本自乐衡门，水旱那知不自存。圣主忧勤常旰食，烦公一一报曾孙。","dynasty":"宋代","title":"寄题朱元晦武夷精舍"}
{"author":"陆游","content":"折花持博酒，种菜卖供家。请药人何壅，争棋客正哗。渔翁足踸踔，牧竖手丫叉。短景匆匆晚，横林又宿鸦。","dynasty":"宋代","title":"村兴"}
{"author":"陆游","content":"百鍊刚非绕指柔，貂蝉要是出兜鍪。得官若使皆齐虏，对泣何疑效楚囚。","dynasty":"宋代","title":"观诸将除书"}
{"author":"陆游","content":"竹篱数掩傍鱼矶，万点梅花掠地飞。正喜巡檐来索笑，已悲临水送将归。影横月处愁空绝，子满枝时事更非。自古情锺在吾辈，尊前莫怪泪沾衣。","dynasty":"宋代","title":"别梅"}
{"author":"陆游","content":"几年羸疾卧家山，牧竖樵夫日往还。至论本求编简上，忠言乃在里闾间。私忧骄虏心常折，念报明时涕每潸。寸禄不沾能及此，细听只益厚吾颜。","dynasty":"宋代","title":"识媿"}
{"author":"陆游","content":"半年建安城，士友阙还往。出门每太息，还舍犹惝怳。有酒谁与倾，得句空自赏。疏直触人情，低回泚吾颡。岂无佳山水，正尔寄梦想。何当载亲朋，烟浦摇两桨。","dynasty":"宋代","title":"感怀"}
{"author":"陆游","content":"满镜新霜奈老何！扁舟日日醉颜酡。乐如逐兔牵黄犬，快似麾兵卷白波。霜近菊花犹未见，雨余橙子已堪搓。湖桑小市人无数，争看山翁击橶歌。","dynasty":"宋代","title":"湖上夜归"}
{"author":"陆游","content":"爱闲惟与病相宜，壮岁怀归老可知。睡熟素书横竹架，吟余犀管阁铜螭。水芭蕉润心抽叶，盆石榴残子压枝。堪笑放翁头白尽，坐消长日事儿嬉。","dynasty":"宋代","title":"爱闲"}
{"author":"陆游","content":"不入城门三岁余，亦无车马过吾庐。食常羹芋已忘肉，年迫盖棺犹爱书。处处叩门寻醉叟，时时临水看游鱼。半生名宦终何得？作个村翁计未疏。","dynasty":"宋代","title":"村翁"}
{"author":"陆游","content":"悬水三十仞，疾雷闻数里。正暑凛生秋，倚杖者谁子？","dynasty":"宋代","title":"题柴言山水"}
{"author":"陆游","content":"红梅过后到缃梅，一种春风不并开。造物无心还有意，引教日日放翁来。","dynasty":"宋代","title":"梅花绝句六首其六"}
{"author":"陆游","content":"春郊无处不堪行，满路人家笑语声。卖剑买牛知盗息，乞浆得酒喜时平。西村日落川云暝，东岭虹收海气清。农事方兴戒游惰，为君来往主齐盟。","dynasty":"宋代","title":"郊行"}
{"author":"陆游","content":"风摇北斗柄欲折，雨溢天河浪正生。一盏昏灯北窗下，腐儒未辍读书声。","dynasty":"宋代","title":"风雨"}
{"author":"陆游","content":"世上升沉一辘轳，古来成败几樗蒱？试看大醉称贤相，始信常醒是鄙夫。起舞非无垂白伴，暮归仍有枕髦扶。即今不乏丹青手，谁画三山社饮图？","dynasty":"宋代","title":"社饮"}
{"author":"陆游","content":"东园二亩地，重重作藩篱。我岂妇女哉，避客门不窥！要当尽彻去，来往无他歧。饭罢忌久坐，时须曳筇枝。","dynasty":"宋代","title":"冬日斋中即事"}
{"author":"陆游","content":"正苦中天赫日流，房栊忽复变飕飀。云生江浦初成暝，叶下亭皋剩作秋。移穴族行怜垤蚁，争巢妇去叹林鸠。人间寒暑何穷已，碪杵行闻治褐裘。","dynasty":"宋代","title":"欲雨"}
{"author":"陆游","content":"攀石扪萝到更幽，玲珑咫尺嬾穷搜。旁人不会当时意，为欠门生作伴游。","dynasty":"宋代","title":"右题天童山宿鹭亭"}
{"author":"陆游","content":"寒风吹细雨，白昼见日罕。经旬废读书，天岂成我嬾？比邻各无聊，会面苦不款。未尝烧茶铛，而况把酒碗。高谈极奇趣，散去意亦满。痴点未易名，要是工用短。","dynasty":"宋代","title":"雨中示邻里"}
{"author":"陆游","content":"春风忽已遍天涯，老子犹能领物华。浅碧细倾家酿酒，小红初试手栽花。野人易与输肝肺，俗语谁能挂齿牙？更欲世间同省事，勾回蚁战放蜂衙。","dynasty":"宋代","title":"睡起至园中"}
{"author":"陆游","content":"晨起梳头满镜霜，岂堪著脚少年场。酒徒分散情疏索，棋敌凭陵意颉颃。寓世极知均醉梦，余生只合老耕桑。石帆山下蓴丝长，待我还东泊野航。","dynasty":"宋代","title":"叹老"}
{"author":"陆游","content":"志士宁闻毕世穷，此间从古混蛇龙。尚能忍耻墦间祭，安用追惭饭後钟？","dynasty":"宋代","title":"赠丐士"}
{"author":"陆游","content":"浅倾西国蒲萄酒，小嚼南州豆蔻花。更拂乌丝写新句，此翁可惜老天涯。","dynasty":"宋代","title":"对酒戏咏"}
{"author":"陆游","content":"此夕几年无此晴，碧天万里月徐行。官垆卖酒倾千斛，市里行歌彻五更。潼酪独烹僧钵美，琉璃闲照佛龛明。颓然坐睡君无笑，宝马香车事隔生。","dynasty":"宋代","title":"丁未上元月色达晓如昼予斋居属贰车领客"}
{"author":"陆游","content":"叶脱园林夜夜霜，风和巷陌日犹长。轩车但怪容孤鹤，稊米安能盆太仓。此去得非穷李广，向来元是老冯唐。明窗揽笔聊挥洒，飒飒惊蛇又数行。","dynasty":"宋代","title":"午晴试笔"}
{"author":"陆游","content":"闲坊古驿掩朱扉，又憩空堂绽客衣。九万里中鲲自化，一千年外鹤仍归。遶庭数竹饶新笋，解带量松长旧围。惟有壁间诗句在，暗尘残墨两依依。","dynasty":"宋代","title":"寓驿舍"}
{"author":"陆游","content":"酒量愁翻减，诗声老转低。日高羹马齿，霜冷驾鸡栖。已判功名迕，宁论簿领迷。赖无权入手，软弱实如泥。","dynasty":"宋代","title":"遣兴"}
{"author":"陆游","content":"突兀球场锦绣峰，游人士女拥千重。月离云海飞金镜，灯射冰帘掣火龙。信马随车纷醉侠，卖薪买酒到耕农。今年自笑真衰矣，但觉凭鞍睡思浓。","dynasty":"宋代","title":"丁酉上元"}
{"author":"陆游","content":"北斗垂莽苍，明河浮太清。风林一叶下，露草百虫鸣。病入新凉减，诗从半睡成。还思散关路，炬火驿前迎。","dynasty":"宋代","title":"秋夜纪怀三首其三"}
{"author":"陆游","content":"春风初来满刀州，江水照人如泼油。犊车芳草南陌头，家家倾赀事遨游。万里桥西系黄骝，为君一登散花楼。半年长斋废觥筹，兴来忽典千金裘。小桃婀娜弄芳柔，红兰茁芽满春洲。垆边女儿不解愁，斗草才罢还藏钩。可怜世人自拘囚，盎中乾坤舞蜉蝣。百年苦短去日遒，问君安用万户侯。","dynasty":"宋代","title":"初春出游"}
{"author":"陆游","content":"还乡老未死，举目少耆宿。邑屋亦或非，所馀但乔木。曩时列鼎家，今不饱半菽。盛衰迭变迁，何者非陵谷。羸然九十翁，世故见已熟。偶能达一理，万事等破竹。布缝一称衣，藜煮半釜粥。馀年更何为，枕藉糟与曲。","dynasty":"宋代","title":"幽居记今昔事十首以诗书从宿好林园无俗情为韵其四"}
{"author":"陆游","content":"燎火明中庭，老槐泣残雨。白头奉祀事，恐惧剧仰俯。三终乐在悬，再拜肉升俎。谁言千载後，恍若到邹鲁。吾国虽褊小，大社胙茆土。如何俨章绶，日夜临箠楚？藏书如丘山，及物无一羽。吾其可怜哉，去去老农圃！","dynasty":"宋代","title":"上丁"}
{"author":"陆游","content":"世事巧相违，残年幸许归。虽云裁兔褐，不拟出渔扉。拂石襟灵爽，支筇气力微。朝衣犹挂却，况遣著戎衣。","dynasty":"宋代","title":"新裁短褐接客以代戎服或以为慢戏作"}
{"author":"陆游","content":"昔闻少陵翁，皓首惜堕齿。退之更可怜，至谓豁可耻。放翁独不然，顽顿世无比，齿摇忽脱去，取视乃大喜。譬如大木拔，岂有再安理。咀嚼浩无妨，更觉彘肩美。","dynasty":"宋代","title":"齿落"}
{"author":"陆游","content":"醉从东郭归，散发临前楹。呼僮净扫地，勿使黦月明。庭空卧松影，檐迥送铎声。钟断心境寂，露下毛发清。出门碧雾合，九陌无人行。坐令锦官城，化作白玉京。","dynasty":"宋代","title":"月夕"}
{"author":"陆游","content":"城南亭榭锁闲坊，孤鹤归飞只自伤。尘渍苔侵数行墨，尔来谁为拂颓墙。","dynasty":"宋代","title":"城南"}
{"author":"陆游","content":"偶从北崦缭东岗，曳杖行歌踏夕阳。一径入云多鹿迹，数家临水共渔梁。野风萧瑟知秋早，社酒淋漓喜岁穰。邻曲不须怜老惫，尚能寻句答年光。","dynasty":"宋代","title":"散步东村"}
{"author":"陆游","content":"清晨得小雨，凭阁意欣然。一扫群儿迹，稍稀游女船。烟波蘸山脚，湿翠到阑边。坐诵空蒙句，予怀玉局仙。","dynasty":"宋代","title":"真珠园雨中作"}
{"author":"陆游","content":"残年登八十，佳日遇重三。帘幙低新燕，房栊起晚蚕。名花红满舫，美酝绿盈甔。春事还如昨，衰怀自不堪。","dynasty":"宋代","title":"上巳"}
{"author":"陆游","content":"它人作陵邑，榜笞朝暮急；王子乃不然，袖手万事集。它人西入都，竞裁丞相书；王子掉头去，长沙万里余。问子谋身无乃左，凛如霜松姿磊砢。屈原贾谊死有灵，计此两人心独可。","dynasty":"宋代","title":"送王季嘉赴湖南漕司主管官"}
{"author":"陆游","content":"兼旬大雨无昼夜，积潦深虞败吾稼。岂惟一饱堕渺汒，直恐下湿侵腰胯。风南忽从木末来，新月徘徊出云罅。州家出符县家喜，泄水渐空梁可架。放翁亦复扶病起，旋筑颓墙补茆舍。便合观身作老禅，安心稳坐今年夏。","dynasty":"宋代","title":"入夏多雨虽止复作六月甲寅始大晴"}
{"author":"陆游","content":"刺虎腾身万目前，白袍溅血尚依然。圣时未用征辽将，虚老龙门一少年。","dynasty":"宋代","title":"建安遣兴"}
{"author":"陆游","content":"图书鸡犬共扁舟，又续人间汗漫游。醉眼本轻千古事，钓竿新赐一滩秋。惯看浮世成陵谷，莫露神光上斗牛。老病岂堪常作客，梦寻归路傍西畴。","dynasty":"宋代","title":"遣兴"}
{"author":"陆游","content":"一床共置朝回笏，百屋常堆用剩钱。何似吾家好儿子，吟哦相伴短檠前。","dynasty":"宋代","title":"喜小儿病愈"}
{"author":"陆游","content":"吾居鱼鳖乡，戒食兼鲜槁；鸡鹜以御客，乃者亦一扫。区区仁爱心，殆可质苍昊。物情岂远哉！我亦吝肝脑。","dynasty":"宋代","title":"东斋杂书"}
{"author":"陆游","content":"池馆登临雪半消，梅花与我两无聊。青羊宫里应如旧，肠断春风万里桥！","dynasty":"宋代","title":"梅花绝句"}
{"author":"陆游","content":"庭草何离离，清晨露犹湿。草头两黄蝶，为我小伫立。秋光亦已晚，行见霜霰集。方春不尽狂，汝悔尚何及！吾生更堪笑，去日如电急。功名竟何在？惆怅剑锋涩。","dynasty":"宋代","title":"双蝶"}
{"author":"陆游","content":"一封驰奏效嵩呼，清跸何时返故都？只道建炎巡狩礼，谁知故事自祥符！","dynasty":"宋代","title":"拜旦表"}
{"author":"陆游","content":"冬旱土不膏，爱此春夜雨。四郊农事兴，老稚迭歌舞。相呼长沮耕，分喜樊迟圃。丰年已在目，亭障静桴鼓。我归未有期，一官寄仓庾。幸复宽简书，不敢恨羁旅。","dynasty":"宋代","title":"春雨"}
{"author":"陆游","content":"造物今年悯我劳，微痾得遂闭门高。黄紬被暖青毡稳，不怕郊原雪意豪。","dynasty":"宋代","title":"病中绝句"}
{"author":"陆游","content":"久读仙经学养形，未容便应少微星。一枝新锻金雅觜，更向名山斸茯苓。","dynasty":"宋代","title":"出游归卧得杂诗八首其六"}
{"author":"陆游","content":"露下萤飞仲秋月，山围水绕建安城。病多不辨酒中圣，身远且令心太平。数卷蠹书行老矣，一盂蔬饭太憎生。白云只在檐间宿，听我清宵咏句声。","dynasty":"宋代","title":"北窗哦诗因赋"}
{"author":"陆游","content":"形胜崤潼在，英豪赵魏多。精兵连六郡，要地控三河。慷慨鸿门会，悲伤易水歌。几人懹此志，送老一渔蓑！","dynasty":"宋代","title":"感愤"}
{"author":"陆游","content":"壮游车辙遍天涯，晚得祠官不去家。优老每惭千载遇，食新又叹一年加。出波鱼美如通印，下栈羊肥抵卧沙。扪腹笑歌仍索酒，不嫌邻舍怪讙哗。","dynasty":"宋代","title":"食新有感贫居久蔬食至是方稍得肉"}
{"author":"陆游","content":"早佩黄庭两卷经，不应灵府杂膻腥。凭君为买金鸦觜，归去秋山斸茯苓。","dynasty":"宋代","title":"书怀绝句"}
{"author":"陆游","content":"束发已青袍，终身州县劳。一官常肮脏，万里忽焄蒿。竟负昂霄志，空传掷印豪。两疏心不遂，遗恨寄滔滔。","dynasty":"宋代","title":"大侄挽辞"}
{"author":"陆游","content":"磨镜要使明，拭几要使净；奈何视吾心，不若几与镜？垢污倘未除，秋毫即为病。吾曹亦圣徒，可不学颜孟？","dynasty":"宋代","title":"杂感十首以野旷沙岸净天高秋月明为韵"}
{"author":"陆游","content":"两住名山一老禅，目光如电照人天。行藏不用占蓍草，卦气全来二十年。","dynasty":"宋代","title":"奉圣淳山主年八十有四放翁为作真赞"}
{"author":"陆游","content":"峡云烘日欲成霞，瀼水成纹浅见沙。又向蛮方作寒食，强持扈酒对梨花。物如巢燕年年客，心羡游僧处处家。赖有春风能领略，一生相伴遍天涯。","dynasty":"宋代","title":"寒食"}
{"author":"陆游","content":"老翁老尚健，打麦持作饭。终岁陇亩间，劳苦孰敢怨。人生为农最可愿，得饱正如持左券。碓舂樵爨小甑香，岂不胜汝耗太仓！","dynasty":"宋代","title":"禽言"}
{"author":"陆游","content":"苦寒不解岁峥嵘，病守兀坐忧疲氓。天风谁遣撼斗柄，便觉春色来江城。北山赛庙见残雪，东津送客闻新莺。衣裘渐减体殊健，帘幕乍卷眼为明。今朝天气更佳绝，淡日微漏云徐行。我移胡床坐庭下，幅巾半脱筇枝横。散关旌旗扫昨梦，少城丝竹真前生。数株桃杏亦漫种，未去与汝聊逢迎。","dynasty":"宋代","title":"丁未正月春色已粲然露坐高风堂北观种花"}
{"author":"陆游","content":"系马朱桥上酒楼，楼前敷水拍堤流。春风又作无情计，满路杨花辊雪球。","dynasty":"宋代","title":"梦中作"}
{"author":"陆游","content":"鸥鹭论交有旧盟，越山胜处著柴荆。只思小阁焚香卧，偶作长堤蹋月行。湖阔烟钟来缥缈，林疏渔火见分明。店家已卖新篘酒，一醉今宵似可成。","dynasty":"宋代","title":"步月"}
{"author":"陆游","content":"表里江山亦乐哉！华缨满座敌邹枚。歌从郢客楼中听，猎向樊姬墓上回。梅蕊香清篸宝髻，熊蹯味美按新醅。眼边历历兴亡事，欲赋章华恐过哀。","dynasty":"宋代","title":"梦宴客大楼上命笔作诗既觉续成之"}
{"author":"陆游","content":"市人莫笑雪蒙头，北陌南阡信脚游。风递钟声云外寺，水摇灯影酒家楼。鹤归辽海逾千岁，枫落吴江又一秋。却掩船扉耿无寐，半窗落月照清愁。","dynasty":"宋代","title":"夜步"}
{"author":"陆游","content":"东园三日两兼风，桃李飘零扫地空。惟有山茶偏耐久，绿丛又放数枝红。","dynasty":"宋代","title":"山茶一树自冬至清明後著花不已"}
{"author":"陆游","content":"架垂马乳收论斛，港种鸡头采满船。鼋鼎若为占食指，麴车未用堕馋涎。","dynasty":"宋代","title":"杂咏园中果子"}
{"author":"陆游","content":"扶杖龙锺迫耄期，江湖木落更堪悲。醉中光景似得志，梦里朋侪如少时。落笔龙蛇仲蒙帖，满懹风月季长诗。前朝名胜凋零尽，百岁关心只自知。","dynasty":"宋代","title":"秋感"}
{"author":"陆游","content":"黄鹄飞鸣未免饥，此身自笑欲何之。闭门种菜英雄老，弹铗思鱼富贵迟。生拟入山随李广，死当穿冢近要离。一樽强醉南楼月，感慨长吟恐过悲。","dynasty":"宋代","title":"月下醉题"}
{"author":"陆游","content":"残年真欲数期颐，一事无营饱即嬉。身入儿童斗草社，心如太古结绳时。腾腾不许诸人会，兀兀从嘲老子痴。亦莫城中买盐酪，菜羹有味淡方知。","dynasty":"宋代","title":"老甚自咏"}
{"author":"陆游","content":"雨足郊原正得晴，地绵万里尽春耕。阴阴阡陌桑麻暗，轧轧房栊机杼鸣。亭鼓不闻知盗息，社钱易歛庆秋成。天公不负书生眼，留向人间看太平。","dynasty":"宋代","title":"书喜"}
{"author":"陆游","content":"迢迢枕上望明河，帐薄帘疏奈冷何！不惜衣篝重换火，却缘微润得香多。","dynasty":"宋代","title":"秋怀"}
{"author":"陆游","content":"少时铁马蹴河冰，老去摧藏百不能。风雨满山窗未晓，只将残梦伴残灯。","dynasty":"宋代","title":"残梦"}
{"author":"陆游","content":"山崦寻香得早梅，园丁又报水仙开。独醒坐看儿孙醉，虚负东阳酒担来。","dynasty":"宋代","title":"东阳郭希吕吕子益送酒"}
{"author":"陆游","content":"祠庭八载窃荣名，一饱心知合自营。牍後落衔便手倦，月头镌俸喜身轻。弊衣不补惟频结，浊酒难谋且细倾。赖有东皋堪肆力，比邻相唤事冬耕。","dynasty":"宋代","title":"祠禄满不敢复请作口号"}
{"author":"陆游","content":"断岸通别浦，孤舟入春烟。与梅本无期，忽到醉眼边。折花插纱帽，花重觉帽偏。居人空巷看，疑是湖中仙。","dynasty":"宋代","title":"开岁半月湖村梅开无余偶得五诗以烟湿落梅村"}
{"author":"陆游","content":"红映衡门夕照明，翠浮村巷暝烟生。摇摇楸线风初紧，颭颭荷盘露欲倾。数酌浊醪留客醉，一编疑义与儿评。须臾散去人声寂，独数城头长短更。","dynasty":"宋代","title":"中庭纳凉"}
{"author":"陆游","content":"呼船径截鸭头波，岸帻闲登玛瑙坡。弦管未嫌惊鹭起，尘埃无奈污花何。宦情不到渔蓑底，诗兴偏於野寺多。明日一藤龙井去，谁知伴我醉行歌？","dynasty":"宋代","title":"自真珠园泛舟至孤山"}
{"author":"陆游","content":"赋分虽云薄，谋生亦自疏。但令书有种，敢恨食无余。身病慵行立，庭荒废扫除。寒温虽泛礼，犹辱间何如。","dynasty":"宋代","title":"穷居戏咏"}
{"author":"陆游","content":"造物小儿如我何，还家依旧一渔蓑。穿云逸响苏门啸，卷地悲风易水歌。老眼阅人真烂熟，壮心得酒旋消磨。傍观虚作穷愁想，点检霜髯却未多。","dynasty":"宋代","title":"醉中浩歌罢戏书"}
{"author":"陆游","content":"成都城南万里桥，芦根苹末风萧萧。映花碾草钿车小，驻坡蓦涧青骢骄。入门翠径绝窈窕，临水飞观何迢嶢。判无功名著不朽，惟仗诗酒宽无聊。迎霜早已足雉兔，微冷便欲思狐貂。喜看缕脍映盘箸，恨欠斫蟹加橙椒。坐中谭侯天下士，龙马毛骨矜超遥。乌犀白紵谪僊样，但可邂逅不可招。今年一战馘余子，风送六翮凌青霄。美人再拜乞利市，醉墨飞落生蛟绡。我衰於世百无用，十年不趁含元朝。华缨肯傍萧飒鬓，宝带那束龙锺腰。祝君好去事明主，日望分喜来渔樵。游谈引类亦细事，寄酒且解相如消。","dynasty":"宋代","title":"临别成都帐饮万里桥赠谭德称"}
{"author":"陆游","content":"短褐枯筇老病身，龙钟也复喜新春。已知不解多年住，且作都无一事人。檐角鸟声呼醉梦，室中花气袭衣巾。朝来更有欣然处，一箸山蔬胜八珍。","dynasty":"宋代","title":"春近"}
{"author":"陆游","content":"定交鱼鸟欲忘形，独岸纶巾坐草亭。不恨囊中无赤仄，且欣案上有黄庭。","dynasty":"宋代","title":"老学庵北窗杂书"}
{"author":"陆游","content":"老眼轻千乘，枯肠却八珍。直令身潦倒，未害胆轮囷。酒里遗浮世，书中见古人。平生笑园绮，老蹋帝城尘。","dynasty":"宋代","title":"纵笔"}
{"author":"陆游","content":"渔扉夕不掩，徙倚欲三更。月正树无影，露浓荷有声。峥嵘岁将晚，悄怆恨难平。坐念中原没，男儿恐浪生。","dynasty":"宋代","title":"徙倚"}
{"author":"陆游","content":"一棹朝南暮北风，奇峰倒影绿波中。定知渐近三山路，认得渔翁是放翁。","dynasty":"宋代","title":"题詹仲信所藏米元晖云山小幅"}
{"author":"陆游","content":"小市朝行药，明灯夜读书。虽殊带箭鹤，要是脱钩鱼。有饭已多矣，无衣亦晏如。坚顽君勿怪，岂失遂吾初。","dynasty":"宋代","title":"坚顽"}
{"author":"陆游","content":"拂衣金马门，税驾石帆村。唤起华山梦，招回湘水魂。心亲频握手，目击欲忘言。最喜藤阴下，翛然共一樽。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"卧听百舌语帘栊，已是新春不是冬。堪叹老来如许病，正令无病亦无悰。","dynasty":"宋代","title":"十二月九日枕上作"}
{"author":"陆游","content":"官如枝头乾，不受雨露恩；身如水上浮，泛泛宁有根？刈茆以苫屋，缚柴以为门。故人分禄米，邻父饷鱼餐。前门吏徵租，後门质襦褌。不敢谋岁月，且复支朝昏。雨余幽花拆，亦可侑清尊。吾生信已乎，终老此山村！","dynasty":"宋代","title":"困甚戏书"}
{"author":"陆游","content":"孤店门前千万峰，酒浓不抵别愁浓。明朝晴雨吾能卜，但听兰亭古寺钟。","dynasty":"宋代","title":"孤店"}
{"author":"陆游","content":"势掠郊原飞急雪，声摇窗户过奔雷。坐知多稼连云熟，不独新凉傍枕来。","dynasty":"宋代","title":"喜雨"}
{"author":"陆游","content":"地僻少行迹，屋低便老人。炉红得清坐，酒缘慰孤斟。吠犬惊飘叶，栖禽换暗林。人问固多难，感慨不须深。","dynasty":"宋代","title":"夜坐"}
{"author":"陆游","content":"安康甲第天下传，玉题绣井摩云烟。落成鼓吹震百里，意气欲压秦山川。第中筑堂最宏丽，奎画岌岌蛟龙缠。知公所喜在勇退，顾视解组如登仙。公心虽尔天未可，终倚北伐铭燕然。十年宿卫功第一，小却卧护长淮边。帐前犀甲罗十万，幙下珠履逾三千。愿公小缓高枕计，即今河雒犹腥膻。出师鸡鹿拥皂纛，画象麒麟峨玉蝉。是时公喜客亦乐，为公满泻黄金船。","dynasty":"宋代","title":"题郭太尉金州第中至喜堂"}
{"author":"陆游","content":"晨兴袖手观空寂，饭罢宽腰习按摩。堪叹一生闲日月，为身时少为人多。","dynasty":"宋代","title":"自叹"}
{"author":"陆游","content":"久向人间隐姓名，看花几到武昌城。一壶春色常供醉，万里烟波嬾问程。斜日挂帆堤外影，便风系鼓驿前声。丈夫入手皆勋业，廊庙江湖未易评。","dynasty":"宋代","title":"梦中住"}
{"author":"陆游","content":"官如枝头乾，不受雨露恩；身如水上浮，泛泛宁有根？刈茆以苫屋，缚柴以为门。故人分禄米，邻父饷鱼餐。前门吏徵租，後门质襦褌。不敢谋岁月，且复支朝昏。雨余幽花拆，亦可侑清尊。吾生信已乎，终老此山村！","dynasty":"宋代","title":"困甚戏书"}
{"author":"陆游","content":"大布缝袍稳，乾薪起火红。薄才施畎亩，朴学教儿童。羊要高为栈，鸡当细织笼。农家自堪乐，不是傲王公。","dynasty":"宋代","title":"农家"}
{"author":"陆游","content":"病怯新寒欲不禁，南窗拥褐夜愔愔。江湖跌宕送余日，书剑萧条孤壮心。杜曲新愁随断雁，辽阳遗恨人疏砧。此怀拟向何人说，赖有昏灯伴苦吟。","dynasty":"宋代","title":"新寒"}
{"author":"陆游","content":"客途幽梦苦凄凄，满眼山川意却迷。条华朝驱云外骑，河潼夜听月中鸡。","dynasty":"宋代","title":"梦游"}
{"author":"陆游","content":"长物消磨尽，犹存两大瓢。药能扶囷惫，酒可沃枯焦。童负来山店，人看度野桥。画工殊好事，传写入生绡。","dynasty":"宋代","title":"家有两瓢分贮酒药出则使一童负之戏赋五字句"}
{"author":"陆游","content":"转老转迂疏，胸中一物无。放言夸酒圣，著论笑钱愚。扫地收松粉，全巢买鹤雏。登临未应倦，天给短筇扶。","dynasty":"宋代","title":"闲中乐事"}
{"author":"陆游","content":"一纸除书到海边，紫皇赐号武夷仙。功名敢道浑无意，暂作闲人五百年。","dynasty":"宋代","title":"纵笔"}
{"author":"陆游","content":"云间刁斗过边州，沙际丘亭舣客舟。涨水方忧三峡嶮，短筇犹作两岩游。蛟龙矫矫拏云起，琴筑泠泠绕榻流。未死人生谁料得，会来携客试茶瓯。","dynasty":"宋代","title":"泸州使君岩在城南一里深三丈有泉出其左音中"}
{"author":"陆游","content":"雨声可爱秋方见，睡味无穷老始知。半醉拥衾支倦枕，谁能三复放翁诗？","dynasty":"宋代","title":"雨中作"}
{"author":"陆游","content":"早春风雨暗江干，羔酒狐裘不敌寒。输与蒲龛深袖手，一炉真火养金丹。","dynasty":"宋代","title":"昼坐"}
{"author":"陆游","content":"大易中含造化机，王何元未造精微。乾坤要自吾身看，卧听鸡鸣起索衣。","dynasty":"宋代","title":"读易"}
{"author":"陆游","content":"学道已非生死流，极知心外更何求。理穷性尽命亦至，气住神全形自留。大药一炉真度世，孤桐三尺可忘忧。故人怪我归来晚，太华峰头又素秋。","dynasty":"宋代","title":"道院述怀"}
{"author":"陆游","content":"天孙独处河之湄，龙梭夜织冰蚕丝，机头翦落光陆离。骑鲸仙人醉题诗，字大如斗健欲飞，利刃猛斫生蛟螭，墨渴字燥尤怪奇，百潜影神灵悲。呜呼束云作笔兮海为砚，激水上腾龙野战；乾坤震荡人始惊，笔未落时谁得见？","dynasty":"宋代","title":"观苏沧浪草书绢图歌"}
{"author":"陆游","content":"欲出还中止，微阴却快晴。槛花栽尽活，笼鸟教初成。身寄江湖久，心知富贵轻。还婴吾所证，手自写庵名。","dynasty":"宋代","title":"园居"}
{"author":"陆游","content":"残年作客遍天涯，下马长亭便似家。三叠凄凉渭城曲，数枝闲澹阆中花。襞笺授管相逢晚，理鬓熏衣一笑哗。俱是邯郸枕中梦，坠鞭不用忆京华。","dynasty":"宋代","title":"阆中作二首其一"}
{"author":"陆游","content":"身如行脚僧，放包即为家；家如道边店，萧然寄天涯。居室如小舟，风扉橹讴哑；坐傍陈琴书，庭下栽杂花。检陋虽可笑，在我则已奢。何以善吾生？念念思无邪。","dynasty":"宋代","title":"秋怀十首末章稍自振起亦古义也"}
{"author":"陆游","content":"暮景催人雪鬓双，十年始复反吾邦。云逢佳月每避舍，酒压闲愁如受降。三弄笛声初到枕，一枝梅影正横窗。要知清梦游何许，不钓桐江即锦江。","dynasty":"宋代","title":"幽居春夜"}
{"author":"陆游","content":"㕮咀初成药，咿哑半掩扉。病知身健乐，闲觉宦游非。小涧看猿饮，枯筇拥鹤归。今朝更堪喜，书札得淮淝。","dynasty":"宋代","title":"卧病杂题五首其一"}
{"author":"陆游","content":"烈士生不遇，栖栖为旅人；英魂死不没，凛凛为明神。明神受帝命，庙食福我民，牲酒可足言，压抑姑少伸。火旱千里赤，与人下雷雨，降水不反壑，谈笑出平土。善人锡之福，奸伪亦击汝。岂若世上人，吞声气如缕。","dynasty":"宋代","title":"过张王行庙"}
{"author":"陆游","content":"道旁竹树露如倾，带睡悠悠十里行。晓色未分烟尚重，压城楼阁已峥嵘。","dynasty":"宋代","title":"五鼓入城"}
{"author":"陆游","content":"燎火明中庭，老槐泣残雨。白头奉祀事，恐惧剧仰俯。三终乐在悬，再拜肉升俎。谁言千载後，恍若到邹鲁。吾国虽褊小，大社胙茆土。如何俨章绶，日夜临箠楚？藏书如丘山，及物无一羽。吾其可怜哉，去去老农圃！","dynasty":"宋代","title":"上丁"}
{"author":"陆游","content":"睡少人人笑老生，拥炉孤坐欲三更。月移西去失花影，风自北来传漏声。凫鼎煎茶非俗物，雁灯开卷惬幽情。兴来自喜犹强健，一纸清诗取次成。","dynasty":"宋代","title":"拥炉"}
{"author":"陆游","content":"水精盏映碧琳腴，月下泠泠看似无。此酒定从何处得，判知不是文君垆。","dynasty":"宋代","title":"寺楼月夜醉中戏作"}
{"author":"陆游","content":"晓日曈昽露未乾，东中十月始微寒。牛闲处处农功毕，米贱家家酒盏宽。烟浦白鸥迎鼓枻，渔村红树入凭阑。归舟莫恨无人语，手把陶诗侧卧看。","dynasty":"宋代","title":"冬初至法云"}
{"author":"陆游","content":"风吹短衣双鬓白，老人徒步归乡国。数树丹枫野店西，一川红蓼溪桥北。芒鞋有卖百无忧，过尽青山到渡头。更求款段真多事，堪笑当年马少游！","dynasty":"宋代","title":"徒行短歌次前辈韵"}
{"author":"陆游","content":"壮岁耽书废夜眠，窗明犹在短檠前。如今自笑摧颓甚，卧看儿曹理断编。","dynasty":"宋代","title":"自嘲"}
{"author":"陆游","content":"湖上春寒雁已归，宿酲残梦两依依。也知晨起元无事，窗白炉红且揽衣。","dynasty":"宋代","title":"春晚"}
{"author":"陆游","content":"物我年来已两忘，萧然湖曲一茆堂。身闲自与俗子远，睡美不知秋夜长。余禄正应齑瓮在，宿酲时卧酒垆傍。老人肘後长生药，检尽千金无此方。","dynasty":"宋代","title":"书意"}
{"author":"陆游","content":"还乡老未死，举目少耆宿。邑屋亦或非，所馀但乔木。曩时列鼎家，今不饱半菽。盛衰迭变迁，何者非陵谷。羸然九十翁，世故见已熟。偶能达一理，万事等破竹。布缝一称衣，藜煮半釜粥。馀年更何为，枕藉糟与曲。","dynasty":"宋代","title":"幽居记今昔事十首以诗书从宿好林园无俗情为韵其四"}
{"author":"陆游","content":"先生久已蜕氛埃，道上犹传旧卜台。乞得寒泉濯肝肺，真成万里不虚来。","dynasty":"宋代","title":"严君平卜台"}
{"author":"陆游","content":"舴艋为家云作友，流年尽付樽中酒。清啸穿林鸾凤吟，草书落纸龙蛇走。人间无复王景略，千载风云常寂寞。安得熊罴十万师，蹴踏幽并洗河洛？","dynasty":"宋代","title":"醉中作"}
{"author":"陆游","content":"去国双蓬鬓，还山一鹿车。壮惭稽古浅，老悔养生疏。俗态慵开眼，高吟独起予。青灯对余子，并为问何如。","dynasty":"宋代","title":"得赵昌甫寄予及子遹诗"}
{"author":"陆游","content":"珠鞲玉指擘箜篌，谁记山南秉烛游。结绮诗成江令醉，橐泉梦断沈郎愁。天涯落日孤鸿没，镜里流年两鬓秋。不用更求驱豆术，人生离合判悠悠。","dynasty":"宋代","title":"无题"}
{"author":"陆游","content":"路拥新霜叶，溪馀旧涨沙。栖乌初满树，归鸭各知家。世事元堪笑，吾生固有涯。南村闻酒熟，试遣小僮赊。","dynasty":"宋代","title":"舍北摇落景物殊佳偶作五首其二"}
{"author":"陆游","content":"角残钟晚关山路，行人乍依孤店。塞月征尘，鞭丝帽影，常把流年虚占。藏鸦柳暗。叹轻负莺花，谩劳书剑。事往关情，悄然频动壮游念。孤怀谁与强遣。市垆沽酒，酒薄怎当愁酽。倚瑟妍词，调铅妙笔，那写柔情芳艳。征途自厌。况烟敛芜痕，雨稀萍点。最是眠时，枕寒门半掩。","dynasty":"宋代","title":"齐天乐（左绵道中）"}
{"author":"陆游","content":"云开见山雪，院静闻松风，吏去曲肱卧，疑非尘世中。","dynasty":"宋代","title":"北窗"}
{"author":"陆游","content":"去年迎客已蹒跚，今岁人扶出亦难。堪笑此翁衰到底，重裘絮帽尚言寒。","dynasty":"宋代","title":"庚申元日口号"}
{"author":"陆游","content":"晡後气殊浊，黄昏月尚明。忽吹微雨过，便觉小寒生。树杪雀初定，草根虫已鸣。呼童取半臂，吾欲傍阶行。","dynasty":"宋代","title":"微雨"}
{"author":"陆游","content":"补落迦山访旧游，庵摩勒果隘中州。秋涛无际明人眼，更作津亭半日留。","dynasty":"宋代","title":"海山"}
{"author":"陆游","content":"零落汀苹露气清，北窗昨夜已秋声。书来屡有入东约，坐上极思虚左迎。激烈哦诗殷金石，纵横落笔走蛟鲸。吾曹此事期千载，老眼相逢剩要惊。","dynasty":"宋代","title":"张功甫许见访以诗坚其约"}
{"author":"陆游","content":"小疾便幽翳，孤怀抱郁陶。遗文诵史汉，奇思探庄骚。谈笑宽吟苦，经行慰作劳。东冈聊一往，突兀古台高。","dynasty":"宋代","title":"散怀"}
{"author":"陆游","content":"渊源两名衲，筑阁扪星辰。近山卧蜿蜒，远山高嶙峋。朝看雨空蒙，暮揖云轮囷。赋诗有宿诺，下语终未亲。万法不孤起，请君作其因。高挂四面窗，净扫一榻尘。室中绝人声，门前谢车轮，容我睡半日，两忘主与宾。缓烧海南沉，细碾建溪春。是间傥有句，可与屈宋邻。诗如奋蛰龙，夭矫不受驯；使可造次得，何异池中鳞。世有扰龙手，媿我非其人。诗不已就乎？著眼勿逡巡。","dynasty":"宋代","title":"开元寺小阁十四韵"}
{"author":"陆游","content":"我壮已早衰，晨镜每惆怅。药物姑自持，耆老曷敢望。造物有乘除，贫悴博无恙。归乡更多感，朋旧尽凋丧。客来多避席，谓我丈人行。此意讵敢忘，报子以直谅。","dynasty":"宋代","title":"岁暮感怀十首以馀年谅无几休日怆已迫为韵其三"}
{"author":"陆游","content":"暮境侵寻两鬓丝，湖边自葺小茆茨。从今步步俱回棹，不独山阴兴尽时。","dynasty":"宋代","title":"题城侍者剡溪图"}
{"author":"陆游","content":"放生何足为爱物，施药因行聊结缘。山舍老翁无事业，只将闲事占流年。","dynasty":"宋代","title":"病中遣怀"}
{"author":"陆游","content":"汝阴太史万签藏，酸枣先生六世芳。豹尾属车留不住，却寻陈迹海陵仓。","dynasty":"宋代","title":"送王仲言倅泰州绝句"}
{"author":"陆游","content":"燕居侍立出扶行，见汝成童我眼明。但使乡闾称善士，布衣未必媿公卿。","dynasty":"宋代","title":"示元礼"}
{"author":"陆游","content":"小坞梅开十二三，曲塘冰绽水如蓝。儿童门采春盘料，蓼茁芹芽欲满篮。","dynasty":"宋代","title":"岁晚"}
{"author":"陆游","content":"暮年心事与谁同，到处飘然一病翁。断梦凄凉灯影里，残诗零落雨声中。莫惊颜鬓浑非昨，略数朋侪已半空。祠禄上还犹负愧，何功班缀冠仙蓬。","dynasty":"宋代","title":"寒雨中偶赋二首其二"}
{"author":"陆游","content":"春工我辈人，可许不待面。欲老更增奇，原野红绿遍。向来苦摧伤，零雨杂飞霰。岂知袖此手，天定乃徐见。吾斋万花间，轻衫称团扇，飞花点书册，戏蝶游几研。吾衰未忘情，小句亦倩绚。持问陈元龙，试乞语一转。","dynasty":"宋代","title":"春晚简陈鲁山"}
{"author":"陆游","content":"诸公可叹善谋身，误国当时岂一秦。不望夷吾出江左，新亭对泣亦无人！","dynasty":"宋代","title":"追感往事"}
{"author":"陆游","content":"送骑拥东城，烟帆如鸟轻。道行端有命，身隐更须名？旰食烦明主，胡沙暗旧京。临分一襟泪，不独为交情。","dynasty":"宋代","title":"送李德远寺丞奉祠归临川"}
{"author":"陆游","content":"拾遗白发有谁怜？零落歌诗遍两川。人立飞楼今已矣，浪翻孤月尚依然。升沈自古无穷事，愚智同归有限年。此意凄凉谁共语？岸沙君看去年痕。","dynasty":"宋代","title":"夜登白帝城怀少陵先生"}
{"author":"陆游","content":"壮游车辙遍天涯，晚落农桑不自知。许国虽坚身遽老，读书未倦眼先衰。云深岭路樵归晚，雨细江亭渡发迟。一事犹堪慰孤寂，锦囊倾倒有新诗。","dynasty":"宋代","title":"晚兴"}
{"author":"陆游","content":"束薪从涧底，及此不时求。力比鹅黄酒，功如狐白裘。分才具糜粥，余事暖衾稠。复恐成骄惰，三更起饭牛。","dynasty":"宋代","title":"十一月五夜风雪寒甚燃薪取暖戏作五字"}
{"author":"陆游","content":"眼涩朦胧不自支，欠伸常恨到床迟。庭花著雨晴方见，野客敲门去始知。灰冷香烟无复在，汤成茶碗径须持。颓然却自嫌疏放，旋了生涯一首诗。","dynasty":"宋代","title":"午寝"}
{"author":"陆游","content":"残年垂九十，云鬓不胜繁。卖屦籴炊米，典衣租废园。山深云满屋，夜静月当门。邻曲时相过，扶行赖稚孙。","dynasty":"宋代","title":"秋日次前辈新年韵"}
{"author":"陆游","content":"事近接耳目，诞信良易知。颇疑有定数，一惑不可移。坐视非所安，忠告反取疑。虽抱愚直意，妄发悔曷追？","dynasty":"宋代","title":"书里中事"}
{"author":"陆游","content":"强戴罗幡怯岁增，光阴堪叹捷飞腾。檐间点滴新春雨，窗下青荧半夜灯。傍架讨寻书散乱，倚屏吟啸发鬅鬙。极知老境惟当佚，绝学端居恨未能。","dynasty":"宋代","title":"戊午元日读书至夜分有感二首其二"}
{"author":"陆游","content":"北首褎斜又几程，骄云未放十分晴。马经断栈危无路，风掠枯茆飒有声。季子貂裘端已弊，吴中菰菜正堪烹。朱颜渐改功名晚，击筑悲歌一再行。","dynasty":"宋代","title":"自阆复还汉中次益昌"}
{"author":"陆游","content":"百丈庚寅上峡时，至今犹健岂前期。家人暗换吾何叹，镜里翁衰复是谁？","dynasty":"宋代","title":"感昔"}
{"author":"陆游","content":"晓出锦江边，长桥柳带烟。豪华行乐地，芳润养花天。拥路看欹帽，窥门笑坠鞭。京华归未得，聊此送流年。","dynasty":"宋代","title":"晓过万里桥"}
{"author":"陆游","content":"壮岁志天下，崎岖无一施。高谈对邻父，朴学付痴儿。补栅怜鸡冷，分粮悯雀饥。吾生忽至此，惆怅镜中丝！","dynasty":"宋代","title":"纵笔"}
{"author":"陆游","content":"行人陌上思悠悠，十里斜阳古渡头。一片落花无觅处，只教芳草管闲愁。","dynasty":"宋代","title":"春日杂兴"}
{"author":"陆游","content":"断简残编不策勋，东皋犹得肆微勤。荣枯一枕春来梦，聚散千山雨後云。烟水幸堪供眼界，世缘何得累心君。床头小瓮今朝熟，拨置闲愁且一欣。","dynasty":"宋代","title":"对酒"}
{"author":"陆游","content":"远游行复岁华新，嬾学刘郎问大钧。一点不蒙稽古力，十分合作卧云身。苦寒与酒顿增价，小雨为梅先辟尘。拟佩一壶江路去，花边醉堕白纶巾。","dynasty":"宋代","title":"远游"}
{"author":"陆游","content":"一尊易致蒲萄酒，万里难逢鹳鹊楼。何日群胡遗种尽，关河形胜得重游？","dynasty":"宋代","title":"杂感"}
{"author":"陆游","content":"秋风万木霣，春雨百草生，造物初何心，时至自枯荣。惟有山头石，岁月浩莫测，不知四时运，常带太古色。老翁一生居此山，脚力欲尽犹跻攀；时时抚石三叹息，安得此身如尔顽？","dynasty":"宋代","title":"山头石"}
{"author":"陆游","content":"牧羊知治民，解牛得养生，一理傥造微，何事不可明。我老抱病久，颇窥古人情。唐尧授四时，帝道所以成。周家七百年，王业本农耕，造端无甚奇，至今称太平。人生正如此，默默要无营；心君但高拱，万物安能撄！","dynasty":"宋代","title":"病中作"}
{"author":"陆游","content":"微霰不成雪，大风俄散云。孤灯翳还吐，断雁远犹闻。冉冉新春动，遥遥清夜分。儿孙未须睡，吾与汝论文。","dynasty":"宋代","title":"夜坐示子遹兼示元敏"}
{"author":"陆游","content":"门巷冷如冰，生涯淡似僧；小窗愁夜雨，孤影怯秋灯。林鹊栖仍起，山童唤不应。悠然坐待旦，息倦倚书縢。","dynasty":"宋代","title":"雨夜四鼓起坐至明"}
{"author":"陆游","content":"落絮飞花又满城，年光大半付春酲。蹇驴闲後诗情减，阵马抛来髀肉生。少日雕虫真小技，暮年画饼更虚名。囊中幸有黄庭在，安得高人与细评？","dynasty":"宋代","title":"春晚"}
{"author":"陆游","content":"镜中稍复旧朱颜，一笑衰翁乃尔顽。三百瓮齑消未尽，不知更著几年还？","dynasty":"宋代","title":"病愈看镜"}
{"author":"陆游","content":"从军昔戍南山边，传烽直照东骆谷。军中罢战壮士闲，细草平郊恣驰逐。洮州骏马金络头，梁州球场日打球。玉杯传酒和鹿血，女真降虏弹箜篌。大呼拔帜思野战，杀气当年赤浮面；南游蜀道已低摧，犹据胡床飞百箭。岂知蹭蹬还江边，病臂不复能开弦。夜闻雁声起太息，来时应过桑乾碛。","dynasty":"宋代","title":"冬夜闻雁有感"}
{"author":"陆游","content":"瓦叠浮屠盆作池，池边红蓼两三枝。贪看忘却还家饭，恰似儿童放学时。","dynasty":"宋代","title":"蔬圃绝句"}
{"author":"陆游","content":"残花委地笋掀泥，香碗诗囊到处携。幽梦欲成谁唤觉，半窗斜日鹧鸪啼。","dynasty":"宋代","title":"园中杂书"}
{"author":"陆游","content":"我生本江湖，岁月不可算。采药游名山，所历颇萧散。一逢巢居翁，见谓於我馆，酌泉啖松柏，每得造膝款。行道不自力，残发日已短。海山故不远，谪限何时满？","dynasty":"宋代","title":"读王摩诘诗爱其散发晚未簪道书行尚把之句因"}
{"author":"陆游","content":"太息重太息，吾生谁与归？那知暮景迫，但觉故人稀。避祸归犹困，忧谗默亦非。今年贫彻底，拟卖旧渔矶。","dynasty":"宋代","title":"太息"}
{"author":"陆游","content":"此士名高北斗南，眼中独许我同参。匆匆却作临分恨，一月何曾笑二三。","dynasty":"宋代","title":"送张叔潜编修造朝"}
{"author":"陆游","content":"花光柳色满墙头，病酒今朝嬾出游；却就水亭开小宴，绣帘银烛看归舟。","dynasty":"宋代","title":"乡人或病予诗多道蜀中遨乐之盛适春日游镜湖"}
{"author":"陆游","content":"松间数语淡交成，不喜将身世上行。安得北窗风雪夜，地炉相对煮芜菁？","dynasty":"宋代","title":"赠僧"}
{"author":"陆游","content":"初珥金貂谒紫皇，僊班最近玉炉香。为怜未惯层霄冷，独赐流霞九酝觞。","dynasty":"宋代","title":"游僊"}
{"author":"陆游","content":"古道迢迢人迹稀，羸骖欹帽远村归。正看日暮羊牛下，又见月明乌鹊飞。僧院疏钟出林岫，渔家微火耿窗扉。闲游要是幽人事，草露从教湿短衣。","dynasty":"宋代","title":"归兴"}
{"author":"陆游","content":"青山四抱路盘纡，天与先生卜草庐。云冷数声闻断雁，溪清百尺见游鱼。新醪薄薄闲寻醉，残发萧萧闷忆梳。莫谓躬耕便无事，百年京洛尚丘墟。","dynasty":"宋代","title":"题幽居壁"}
{"author":"陆游","content":"种树书频读，齐民术屡窥。曾求竹醉日，更问柳眠时。卢橘初非橘，蒲葵不是葵。因而辨名物，甘作老樊迟。","dynasty":"宋代","title":"葺圃"}
{"author":"陆游","content":"半世无归似转蓬，今年作梦到巴东。身游万死一生地，路入千峰百嶂中。邻舫有时来乞火，丛祠无处不祈风。晚潮又泊淮南岸，落日啼鸦戍堞空。","dynasty":"宋代","tags":"晚上，乘船，写景，抒情","title":"晚泊"}
{"author":"陆游","content":"华山敷水本闲人，一念无端堕世尘。八十余年多少事，药炉丹灶尚如新。","dynasty":"宋代","title":"梦中作"}
{"author":"陆游","content":"楚塞萧条久宿师，参谋承诏上丹墀。苦言到口真当发，圣度如天莫自疑。万里寄声长不达，一尊相属岂前期。遥怜霜晓朝衣冷，深愧江城睡足时。","dynasty":"宋代","title":"送吕彦升参谋"}
{"author":"陆游","content":"忆昔遨游蜀汉间，駸駸五十尚朱颜。呼鹰雪闇天回路，采药云迷御爱山。旧事已无人共说，征途犹与梦相关。夕阳不觉凭阑久，待得林鸦接翅还。","dynasty":"宋代","title":"蜀汉"}
{"author":"陆游","content":"风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。","dynasty":"宋代","tags":"冬天，写风，写雨，生活，贫穷","title":"十月二十八日风雨大作"}
{"author":"陆游","content":"力耕岁有一囷米，残俸月无三万钱。莫怪穷空心不动，正缘愚拙气差全。学经亹亹悬车後，秉礼拳拳易箦前。犹恨未能忘笔砚，小儿收拾又成编。","dynasty":"宋代","title":"力耕"}
{"author":"陆游","content":"今年病老遂难禁，二竖奔逃岂易寻。风雨三更僮仆睡，自持残烛检千金。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"出郊聊旷目，小艇受樵风。烟柳浅深绿，水花颠倒红。秋光无远近，晚興信西东。欲访幽人宿，高旛古木中。","dynasty":"宋代","title":"出越城遊"}
{"author":"陆游","content":"曩得京口俸，始卜湖边居。屋财十许间，岁久亦倍初。蓺花过百本，啸咏已有余。犹媿先楚公，终身无屋庐。","dynasty":"宋代","title":"家居自戒"}
{"author":"陆游","content":"书生白首无处著，病卧空斋夜萧索。茶铛飕飕候汤熟，灯檠簌簌看烬落。山童唤起已复倒，顾影自笑如孤鹤。人言富贵堕骇机，一生穷愁正不恶。架上故裘破见肘，床头残酒倾到脚。问君何以鏖霜风，悠然卧听山城角。","dynasty":"宋代","title":"秋夜歌"}
{"author":"陆游","content":"广殿遥闻警跸音，觚稜晓色尚沈沈。半空瑞霭爐香馥，一点红雲黼座深。夷夏驩声归羽舞，乾坤和气入薰琴。欲知圣德齐尧舜，逆阙争倾万国心。","dynasty":"宋代","title":"天申節致语口号"}
{"author":"陆游","content":"白发都门客，青灯夜雪时；尽捐尘世事，细看月湖诗。格律冰霜敌，襟怀猿鹤知。吾侪端後死，此事要深期。","dynasty":"宋代","title":"简何同叔"}
{"author":"陆游","content":"行年九十未龙钟，惭愧天公久见容。醉解病人诗解瘦，不如世世作春农。","dynasty":"宋代","title":"病后小健戏题"}
{"author":"陆游","content":"桃杏酣酣蜂蝶狂，儿童相唤踏春阳。老人自笑还多事，预恐明朝雨坏墙。","dynasty":"宋代","title":"春日暄甚戏作"}
{"author":"陆游","content":"斥逐襆被归，招唤振衣起；此是鄙夫事，学者那得尔。前年还东时，指心誓江水。亦知食不足，但有饿而死。小儿教汝书，不用日十纸；字字讲声形，仍要身践履。果能称善人，便可老乡里。勿言五鼎养，肉食吾所鄙。","dynasty":"宋代","title":"示儿"}
{"author":"陆游","content":"舍北蜻蜓浦，新秋偶一来。菱丝烟际老，芡觜露中开。渔火明还灭，沙禽去却回。吾行兴无尽，舟子莫相催。","dynasty":"宋代","title":"蜻蜓浦"}
{"author":"陆游","content":"小山绿曲涧，路断得藤阴。忽遇平生友，重论一片心。兴阑棋局散，意豁酒杯深。鸡唱俄惊觉，凄然泪满襟。","dynasty":"宋代","title":"甲子岁十月二十四日夜半梦遇故人於山水间饮"}
{"author":"陆游","content":"小轩愁入丁香结，幽径春生荳蔻梢。若论此诗吟思苦，纵磨铁砚也成凹。","dynasty":"宋代","title":"小园春思"}
{"author":"陆游","content":"看尽吴山看蜀山，归来不减旧朱颜。宣和遗老凋零尽，况说祥符景德间！","dynasty":"宋代","title":"道室即事"}
{"author":"陆游","content":"种桃亦解比封君，世故纷纷寂不闻。九转金丹应已熟。全家仙去隐红云。","dynasty":"宋代","title":"泛舟观桃花"}
{"author":"陆游","content":"胡麻刈罢下荞初，引水家家灌晚蔬。但有茅檐随处好，渊明可独爱吾庐？","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"卜日家祭灶，牲肥酒香清。分胙虽薄少，要是邻里情。众起寿主人，一觥潋灩倾。气衰易成醉，睡觉窗已明。","dynasty":"宋代","title":"冬日读白集爱其贫坚志士节病长高人情之句作"}
{"author":"陆游","content":"麴尘柳色正遮门，石黛江流曲抱村。小院春光方盎盎，远山雨气又昏昏。傍檐林鸟惊幽梦，极目烟芜卷烧痕，只道余寒尚如许，不知生意满乾坤。","dynasty":"宋代","title":"春阴"}
{"author":"陆游","content":"十里西风吹帽裙，江城衣杵远犹闻。路如剑阁逢秋雨，山似炉峰锁暮云。原上老翁眠犊背，篱根小妇牧羊群。百钱且就村场醉，舌本醇醨莫苦分。","dynasty":"宋代","title":"以事至城南书触目"}
{"author":"陆游","content":"徐子作别十年余，无人可寄一纸书；闲门美睡畏剥啄，自怪一念常关渠。西风萧萧吹槁叶，秋光正满蜗牛庐，读书易倦出无友，抚几惝恍空愁予。蜀庄之孙住南郭，亦复迹远非情疏。何时同载过老子，共饭赤米羹青蔬？","dynasty":"宋代","title":"寄徐秀才斯远并呈庄贤良器之"}
{"author":"陆游","content":"尊公同故里，季父接周行。晚喜乌衣巷，重逢玉树郎。名流多赏识，荣路正腾骧。愁绝河梁上，风烟暮莽苍！","dynasty":"宋代","title":"冯县丞挽歌词"}
{"author":"陆游","content":"忆在西州遇雪时，绣筵处处百花围。乌丝阑展新诗就，油壁车迎小猎归。感事镜鸾悲独舞，寄书筝雁恨慵飞。愁多自是难成醉，不为天寒酒力微。","dynasty":"宋代","title":"雪中怀成都"}
{"author":"陆游","content":"冷落无人佐客庖，庾郎三九困讥嘲。此行忽似蟆津路，自候风烛煮小巢。","dynasty":"宋代","title":"巢菜并序"}
{"author":"陆游","content":"庭空叶飞秋，村迥鸠唤雨。新凉入巾褐，老子颠欲舞。凭高望稽山，秀色溢天宇。一镜三百里，水落分别浦。凄凉吊禹穴，秦汉未为古。世俗谁与归，吾其老农圃。","dynasty":"宋代","title":"晚凉登山亭"}
{"author":"陆游","content":"曾从征西十万师，白头回顾只成悲。云深骆谷传烽处，雪密嶓山校猎时。","dynasty":"宋代","title":"感昔"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"江边依旧钓舟横，万事何曾有一成？空忆庐山风雨夜，自吹小灶煮蔓菁。","dynasty":"宋代","title":"夜雨"}
{"author":"陆游","content":"眼边处处皆新句，尘务经心苦自迷。今日偶然亲拾得，乱松深处石桥西。","dynasty":"宋代","title":"山行"}
{"author":"陆游","content":"汉州鹅黄鸾凤雏，不鸷不搏德有馀。眉州玻瓈天马驹，出门已无万里涂。病夫少年梦清都，曾赐虚皇碧琳腴。文德殿门晨奏书，归局黄封罗百壶。十年流落狂不除，遍走人间寻酒垆。青丝玉瓶到处酤，鹅黄玻瓈一滴无。安得豪士致连车，倒瓶不用杯与盂。琵琶如雷聒坐隅，不愁渴死老相如。","dynasty":"宋代","title":"蜀酒歌"}
{"author":"陆游","content":"缃帙牙签满架书，流泉决决竹疏疏。人生得志宁无命？一室何妨且扫除。","dynasty":"宋代","title":"读史"}
{"author":"陆游","content":"卖刀买黄犊，用以事耕稼。凄风山北秋，缺月溪西夜。小童拾竹枝，相呼聊一跨。秋来作栏成，参差出林罅。青烟起草积，微火近茅舍。未言东作功，此景已可画。","dynasty":"宋代","title":"黄犊"}
{"author":"陆游","content":"野性从来与世疏，俗尘自不到吾庐。醉中往往得新句，梦里时时见异书。稚子那偷服药酒，家僮尚护放生鱼。今朝更有欣然处，引得清泉灌晚蔬。","dynasty":"宋代","title":"野性"}
{"author":"陆游","content":"社酒真如粥面浓，朱颜顷刻换衰容。霜轻已觉树摇落，云起始知山叠重。梅市鱼归冲雨棹，宝林人定隔城钟。此翁大似游僧样，炉暖窗深又过冬。","dynasty":"宋代","title":"小饮罢行至湖塘而归"}
{"author":"陆游","content":"胸中略无一点事，眼底常展数行书。半饥半饱便可尔，衣食何须求有余。","dynasty":"宋代","title":"纵笔"}
{"author":"陆游","content":"大布缝袍稳，乾薪起火红。薄才施畎亩，朴学教儿童。羊要高为栈，鸡当细织笼。农家自堪乐，不是傲王公。","dynasty":"宋代","title":"农家"}
{"author":"陆游","content":"淡日轻云未快晴，涓涓沟水去无声。为怜一径新苔绿，别就墙阴取路行。","dynasty":"宋代","title":"雨後散步後园"}
{"author":"陆游","content":"曩岁榜扁舟，万里归自蜀。五月下瞿唐，六月过浮玉。於时始识公，一笑忘暑毒。羽扇临清流，华觞跋红烛。一别十五年，去日如电速。孤生晚还朝，歛退惭陆陆。要津非所冀，见公心自足。斥归又七载，衰病将就木。造物哀其穷，公来位岳牧。每见语谆谆，与世异寒燠。圣朝方急贤，登用及钓筑，如公实旧德，顾岂待梦卜。初闻一札下，已报四辈趣。悬知新天子，虚怀须启沃，愿公论其大，始为天下福。即宣垂拱麻，宁复摛文宿？","dynasty":"宋代","title":"送叶尚书"}
{"author":"陆游","content":"归志初谐老遽催，良辰常与病俱来。酒虽已熟恨无菊，雪苦不成空见梅。朋旧乖离心每折，山川悠邈首频回。人生败意无穷达，莫厌相逢笑口开。","dynasty":"宋代","title":"古谓不如意事十常八九虽出于好功名者之言闲"}
{"author":"陆游","content":"我昔游岷峨，扪萝千仞峰。丈人倚赤藤，恐是安期翁。赠我一丸药，五云出瓢中，服之未转刻，莹然冰雪容。素手掬山霭，绿发吹天风。丈人顾我喜，共骑一苍龙。蓬莱亦何求，爱此万里空。却来过齐州，螘垤看青嵩。","dynasty":"宋代","title":"安期篇"}
{"author":"陆游","content":"老遇初寒候，贫当绝禄时。衣裘俱在笥，薪炭不愆期。鹑满群童纲，鱼浮百石陂。比邻每分饷，扪腹可无饥。","dynasty":"宋代","title":"初寒"}
{"author":"陆游","content":"辛夷海棠俱作尘，鮆鱼蓴菜亦尝新。一声布谷便无说，红药虽开不属春。","dynasty":"宋代","title":"暮春"}
{"author":"陆游","content":"狼藉梅花委道傍，山樱已复占年光。檐消积雪时闻滴，衣覆残炉剩得香。老马已衰宁识路？寒龟未死且搘床。柴荆终日无来客，赖有陶诗伴日长。","dynasty":"宋代","title":"二月一日作"}
{"author":"陆游","content":"门冷荒车辙，囊空别醉乡。懒行眠亦好，倦话默何伤。野叟占幽梦，山僧送秘方。病怀虽忽忽，随事答年光。","dynasty":"宋代","title":"自立秋前病过白露犹未平遣怀二首其一"}
{"author":"陆游","content":"八月风雨夕，千载孙吴书。老病虽惫甚，壮气颇有余。长缨果可请，上马不踌躇，岂惟鏖臮兰，直欲封狼居。万乘久巡狩，两京尽丘墟；此责在臣子，忧愧何时摅？南郑筑坛场，隆中顾草庐；邂逅未可知，旄头方扫除。","dynasty":"宋代","title":"夜读兵书"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼八首其二"}
{"author":"陆游","content":"宋玉悲秋千载后，诗人例有早秋诗。老夫自笑心如石，三日秋风漫不知。","dynasty":"宋代","title":"立秋后作"}
{"author":"陆游","content":"文章有定价，议论有至公，我不如诚斋，此评天下同。王子江西秀，诗有诚斋风，今年入修门，轩轩若飞鸿。人言诚斋诗，浩然与俱东，字字若长城，梯冲何由攻？我望已畏之，谨避不欲逢。一日来叩门，锦囊出几空。我欲与驰逐，未交力已穷。太息谓王子，诸人无此功。骑驴上灞桥，买酒醉新丰，知子定有人，讵必老钝翁。","dynasty":"宋代","title":"谢王子林判院惠诗编"}
{"author":"陆游","content":"燕雏学母飞初熟，梅子团枝亦半黄。尘尾唾壼俱屏去，尚存余习炷炉香。","dynasty":"宋代","title":"书事"}
{"author":"陆游","content":"两两星躔九九车，天津笑我醉骑驴。床头正可著周易，架上何妨抽汉书。幸有古人同臭味，不嫌儿子似迂疏。颓然白发虽堪鄙，耐事禁愁却有余。","dynasty":"宋代","title":"读书"}
{"author":"陆游","content":"一纸临门喜欲颠，词源滚滚泻长川。旗旄外阃新元帅，风月名山古洞天。自笑屏居依近郭，每烦登望指孤烟。雄篇三复空兴叹，穷乃工诗似不然。","dynasty":"宋代","title":"次韵林伯玉登卧龙"}
{"author":"陆游","content":"天遣为农老故乡，山园三亩镜湖傍。嫩莎经雨如秧绿，小蝶穿花似茧黄。斗酒只鸡人笑乐，十风五雨岁丰穰。相逢但喜桑麻长，欲话穷通已两忘。","dynasty":"宋代","title":"村居初夏"}
{"author":"陆游","content":"煌煌艺祖业，土宇尽九州。当时王会图，岂数汝黄头。今兹缚纛下，状若觳觫牛。万里献太社，裨将皆通侯。","dynasty":"宋代","title":"出塞四首借用秦少游韵其二"}
{"author":"陆游","content":"梅花如高人，枯槁道愈尊。君看在空谷，岂比倚市门，我来整冠佩，洁斋三沐熏，亦思醉其下，燕惰恐渎君。敬抱绿绮琴，玄酒挹古樽。月明流水间，一洗世浊昏。摹写香与影，计君已厌闻。老我少杰思，尚喜非陈言。","dynasty":"宋代","title":"宿龙华山中寂然无一人方丈前梅花盛开月下独"}
{"author":"陆游","content":"世事何由可控抟？故山归卧有余欢。涧泉见底药根瘦，石室生云丹灶寒。人远忽闻清啸起，山开频得异书看。一朝出赴安期约，万里烟霄驾紫鸾。","dynasty":"宋代","title":"梦中作"}
{"author":"陆游","content":"官身早暮不容闲，尘土堆胸媿满颜。也有向人夸说处，坐衙常对水南山。","dynasty":"宋代","title":"听事望马目山"}
{"author":"陆游","content":"乌纱白葛一枝筇，罨画池边溯晚风。云叶初生高树外，雨声已到乱荷中。凭阑顿觉氛埃远，回首方知暑毒空。阅世万端惟小忍，何人更事似衰翁。","dynasty":"宋代","title":"池上晚雨"}
{"author":"陆游","content":"宣华无树著啼莺，惟有摩诃春水生。故老能言当日事，直将宫锦裹宫城。","dynasty":"宋代","title":"花时遍游诸家园"}
{"author":"陆游","content":"衰疾来无已，流年过右驰。家贫食易美，身老梦常悲。草长增蛙怒，花空失蝶期。不堪多难日，更赋送春诗。","dynasty":"宋代","title":"残春无几述意"}
{"author":"陆游","content":"面槁发鬅鬠，衰残百不能。夜房侵户月，晨砚满池冰。药债多於酒，蔬餐薄过僧。年深拄杖折，自斫涧边藤。","dynasty":"宋代","title":"书房杂书"}
{"author":"陆游","content":"老寄孤村里，悠然卧曲肱。算贫先放鹤，嫌闹并疏僧。古戍高秋笛，寒窗半夜灯。平生羞诡遇，多获岂吾能。","dynasty":"宋代","title":"孤村"}
{"author":"陆游","content":"零落残碑草棘中，北邙萧瑟又秋风。旧时忆在鵷行里，几见宣麻拜相公。","dynasty":"宋代","title":"赠道友"}
{"author":"陆游","content":"强健如翁举世稀，夜深容我叩门扉。大儿叱犊戴星出，稚子捕鱼乘月归。骨肉团栾无远别，比邻假贷不相违。人间可羡惟农亩，又见秋灯照捣衣。","dynasty":"宋代","title":"访村老"}
{"author":"陆游","content":"一枝黎峒桄榔杖，二寸羊城蝳蝐冠。万里来为老人寿，始知天地不胜宽。","dynasty":"宋代","title":"夏日杂题"}
{"author":"陆游","content":"病起瘦可惊，崚嶒夜窗影。八十遂当至，何止践衰境。食箪幸能尽，药裹亦已屏，汲泉煮日铸，舌本味方永。士苦不自晦，常若锥见颖。叔度独何人，长陂渺千顷。","dynasty":"宋代","title":"信手翻古人诗随所得次韵夜坐除夜沐浴"}
{"author":"陆游","content":"崄绝无微径，淙潺有细流。寒岩依作屋，堕毳拾为裘。木客求相识，毛人约共游。百年如一瞬，尘世几公侯。","dynasty":"宋代","title":"有为予言乌龙高崄不可到处有僧岩居不知其年予每登千峰榭望之慨然为作二诗其二"}
{"author":"陆游","content":"樱酪事已过，角黍配夏熟。尚忆少小时，綵缕系腕玉。此生本幻戏，衰态转眼足。三郎老无憀，始解叹丝木。","dynasty":"宋代","title":"和陈鲁山十诗以孟夏草木长绕屋树扶疏为韵其四"}
{"author":"陆游","content":"身寄人间世，心常古镜如。唤醒狂蝶梦，扫尽老狐书。年出乡闾石，贫过仕宦初。村村是桃李，岂独爱吾庐。","dynasty":"宋代","title":"自喜"}
{"author":"陆游","content":"经术吾家事，躬行更不疑。仁常为己任，清每畏人知。古训必三复，危途仍十思。兢兢死方已，宁论迫期颐。","dynasty":"宋代","title":"自儆"}
{"author":"陆游","content":"高城断处阁横空，目力虽穷兴未穷。燕子争泥朱槛外，人家晒网绿洲中。谁能招唤三秋月？我欲凭陵万里风。更比岘山无湛辈，论交惟是一枝筇。","dynasty":"宋代","title":"雨後独登拟岘台"}
{"author":"陆游","content":"我虽生乱离，犹及见前辈。衣冠方南奔，文献往往在。幸供扫洒役，迹忝诸生内。话言犹在耳，造次敢不佩？残年趋死近，孤学与时背；妄出更何求，终老事耕耒。史君稽古学，力大障横溃；广文亦伟士，名字震当代。同舟肯过我，凛与前修配。忧时抱忠鲠，论事极慷慨。嗟予虽益衰，耳目幸未废。何当卜邻墙，早暮聆謦欬。","dynasty":"宋代","title":"谢徐居厚汪叔潜携酒见访"}
{"author":"陆游","content":"黄纸起家升仕籍，青衫溯阙拜恩光。署衔汝勿憎铜臭，就养吾方喜饭香。世事极知多倚伏，人生正要小回翔。但令父子常相守，歛版扶犁味总长。","dynasty":"宋代","title":"子遹调官得永平钱监待次甚远寄诗宽其意盖将"}
{"author":"陆游","content":"云散青天挂玉钩，石城艇子近新秋。风鬟雾鬓归来晚，忘却荷花记得愁。","dynasty":"宋代","title":"采莲"}
{"author":"陆游","content":"泠泠野水赴横塘，坐久松风入发凉。月淡星疏天欲晓，未妨清啸倚胡床。","dynasty":"宋代","title":"露坐"}
{"author":"陆游","content":"山蔬药曲满箸香，超然下视太官羊。更凭语与刘文叔，豆鬻从来味最长。","dynasty":"宋代","title":"舟中作"}
{"author":"陆游","content":"梅子生仁燕护雏，遶檐新叶绿扶疏。朝来酒兴不可耐，买得钓船双鳜鱼。","dynasty":"宋代","title":"柯桥客亭"}
{"author":"陆游","content":"浴罢闲无事，悠然寄一床。水风凉醉颊，松月上虚廊。岸久乌纱侧，熏馀细葛香。今宵一美睡，何止傲羲皇。","dynasty":"宋代","title":"南堂纳凉二首其二"}
{"author":"陆游","content":"鸭翎堠前山簇马，鸡踪桥下水连天。金丹炼成不肯服，且戏人间五百年。","dynasty":"宋代","title":"感旧绝句"}
{"author":"陆游","content":"散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。","dynasty":"宋代","title":"杂兴"}
{"author":"陆游","content":"早岁犹奇怪，中年痛扫除。华堂棋陆废，名马宴游疏。散帙身忘倦，畦蔬手自鉏。寥寥千载後，谁此访幽居？","dynasty":"宋代","title":"幽居"}
{"author":"陆游","content":"黄沙白雾昼常昏，嗣岁丰凶讵易论。寂寂不闻秧鼓劝，哑哑实厌水车翻。粟囷久尽无遗粒，泪席尝沾有旧痕。闻道忧民又传诏，苍生何以报君恩？","dynasty":"宋代","title":"闵雨"}
{"author":"陆游","content":"苫茅架竹亦吾庐，病起幽怀得小摅。爱酒已捐身外事，闭门犹读死前书。邻家人喜添新犊，小市奴归得早蔬。但使身安岁中熟，敢辞老境落樵渔！","dynasty":"宋代","title":"幽怀"}
{"author":"陆游","content":"宝马东风拥犊车，碧鸡坊里擅豪华。南来强作寻春梦，何处如今更有花。","dynasty":"宋代","title":"雪晴至後园"}
{"author":"陆游","content":"早夸剧饮无勍敌，晚觉安禅有宿因。赫赫心光谁障碍，绵绵鼻息自轻匀。蒲龛纸帐藏身稳，香碗灯笼作梦新。勿为霜寒忆温暖，少林立雪彼何人。","dynasty":"宋代","title":"禅室"}
{"author":"陆游","content":"书生本愿致时康，自怪秋来疾在床。胸次岂无医国策，囊中幸有活人方。但知元气为根本，正使长生亦秕糠。竖子何劳一除扫，区区犹欲恃膏肓。","dynasty":"宋代","title":"小疾偶书"}
{"author":"陆游","content":"枯蓬万里寄飘风，晚落江头号放翁。冉冉流年秋镜里，悠悠残梦晓笳中。扫除药裹病良已，弃置酒杯愁自空。闲处固应容老子，卧看年少起新丰。","dynasty":"宋代","title":"病愈偶书"}
{"author":"陆游","content":"力穑输公上，藏书教子孙。追游屏裘马，宴集止鸡豚。寒士邀同学，单门与议婚。定知千载后，犹以陆名村。","dynasty":"宋代","title":"题斋壁二首其二"}
{"author":"陆游","content":"濯锦江边罨画楼，金鞭曾护犊车游。纷纷万事反乎覆，落落一身淹此留。刻烛赋诗空入梦，倾家酿酒不供愁。探春歌吹应如昨，亦有朋侪记我不？","dynasty":"宋代","title":"冬暖颇有春意追忆成都昔游怅然有作"}
{"author":"陆游","content":"花泾二月桃花发，霞照波心锦裹山。说与东风直须惜，莫吹一片落人间。","dynasty":"宋代","title":"泛舟观桃花"}
{"author":"陆游","content":"平生万事不容求，惟有郊居志已酬。更漏远城鸡唱晓，岁时无历叶知秋。潮生小舫行收荻，月落长歌起饭牛。已作幸民仍醉死，人间毁誉判悠悠。","dynasty":"宋代","title":"郊居"}
{"author":"陆游","content":"籴米归迟午未炊，家人窃闵乃翁饥。不知弄笔东窗下，正和渊明乞食诗。","dynasty":"宋代","title":"贫甚戏作绝句八首其八"}
{"author":"陆游","content":"形槁神弥王，心虚脑自凝。平生一酒榼，万里两行縢。安枕存玄牝，斋居养绛陵。他年乔岳下，正昼看飞腾。","dynasty":"宋代","title":"寄方瞳胡先生"}
{"author":"陆游","content":"桑间葚熟麦齐腰，莺语惺惚野雉骄。日薄人家晒蚕子，雨余山客买鱼苗。丰年随处俱堪乐，行路终然不自聊。独喜此身强健在，又摇团扇著絺蕉。","dynasty":"宋代","title":"初夏道中"}
{"author":"陆游","content":"扶杖龙锺迫耄期，江湖木落更堪悲。醉中光景似得志，梦里朋侪如少时。落笔龙蛇仲蒙帖，满懹风月季长诗。前朝名胜凋零尽，百岁关心只自知。","dynasty":"宋代","title":"秋感"}
{"author":"陆游","content":"夜分饮散酒家垆，归路迢迢月满湖。小竖窃言翁未醉，入门犹记露菖蒲。","dynasty":"宋代","title":"醉归"}
{"author":"陆游","content":"颓然静对北窗灯，识字农夫有发僧。但遣奚奴持古锦，何须侍史护青绫。尘埃奔走无由息，疾病侵陵不自胜。犹喜眼中多壮观，时看云海化鲲鹏。","dynasty":"宋代","title":"南省宿直二首其二"}
{"author":"陆游","content":"身愈龙锺发愈稀，流年冉冉迫残晖。读书十纸勤虽在，上树千回事已非。仗马曾鸣宜取斥，牧羝虽乳亦忘归。余生自笑知何似？万里辽天老令威。","dynasty":"宋代","title":"庵中独居感怀"}
{"author":"陆游","content":"每因髀肉叹身闲，聊欲勤劳鞍马间。黑黄旗端未免，会冲风雪出榆关。","dynasty":"宋代","title":"双流旅舍"}
{"author":"陆游","content":"华佗囊书久已焚，思邈玉函秘不闻。从医火攻固下策，遣化饭香方普熏。触人正自坐愚直，学道今当输拙勤。勿言将智耄已及，后死或可与斯文。","dynasty":"宋代","title":"病中杂咏十首其三"}
{"author":"陆游","content":"饮酒但饮湿，吾闻之老坡。渠非惜酒钱，无如久穷何。我穷乃过之，空罍倒余湿；日来弥可笑，湿亦不可得。平生忍饥多，得饭已有余。父子茅檐下，清坐谈诗书。","dynasty":"宋代","title":"酒尽"}
{"author":"陆游","content":"江村连夜有飞霜，柿正丹时橘半黄。转枕却寻惊断梦，拨炉偶见爇残香。医无绝艺空三易，死与浮生已两忘。拈得一书还嬾看，卧听孙子诵琅琅。","dynasty":"宋代","title":"江村"}
{"author":"陆游","content":"解缆初离小市门，放篙冲破一溪云。露萤合散自成阵，水鸟飞鸣如觅群。枫落河疏秋渐老，河倾斗转夜将分。书生老负功名志，醉里长歌强一欣。","dynasty":"宋代","title":"秋夕虹桥舟中偶赋"}
{"author":"陆游","content":"胸中磊落藏五兵，欲试无路空峥嵘。酒为旗鼓笔刀槊，势从天落银河倾。端溪石池浓作墨，烛光相射飞纵横。须臾收卷复把酒，如见万里烟尘清。丈夫身在要有立，逆虏运尽行当平。何时夜出五原塞，不闻人语闻鞭声。","dynasty":"宋代","tags":"书法，抒怀，豪迈，志向，战争","title":"题醉中所作草书卷后"}
{"author":"陆游","content":"东家饭牛月未落，西家打稻鸡初鸣。老翁高枕葛幮里，炊饭熟时犹鼾声。","dynasty":"宋代","title":"杂兴"}
{"author":"陆游","content":"初寒偏著苦吟身，情话时时过近邻，嘉穟连云无水旱，齐民转壑自酸辛。室庐封鐍多逋户，市邑萧条少醉人。甑未生尘羹有糁，吾曹切勿怨常贫。","dynasty":"宋代","title":"过邻家"}
{"author":"陆游","content":"久泛烟波不问津，腾腾且复养吾真。每持杯酒呼江月，殊胜征衣化路尘。半枕何人游蚁垤，立谈为汝脱狐身。挂帆莫恨潇湘远，是处相逢一笑新。","dynasty":"宋代","title":"示客"}
{"author":"陆游","content":"仲夏入都门，堂瓦忽已霜。史馆方抡才，我亦厕其傍。三日败一笔，手胝视芒芒，吏来督日程，炙冷不及尝。今辰偶少静，扫地欲焚香，市声塞我门，驺呼过我墙。鄙性不耐喧，戃怳意欲狂。天生两穷耳，只堪听啼螿。","dynasty":"宋代","title":"今日史课偶少暇戏作五字"}
{"author":"陆游","content":"秉炬夜离驿，戴星出西关。舟人飞画楫，门锁响铜环。渔火明遥浦，溪风解醉颜。邻家亦惊起，迎我笑坚顽。","dynasty":"宋代","title":"夜二鼓留西城门归三山"}
{"author":"陆游","content":"傍县人来涕泗翻，蝗灾暴虎不堪言。天心似为衰翁地，饱食安眠独北村。","dynasty":"宋代","title":"秋思"}
{"author":"陆游","content":"浪迹人间。喜闻猿楚峡，学剑秦川。虚舟泛然不系，万里江天。朱颜绿鬓，作红尘、无事神仙。何妨在，莺花海里，行歌闲送流年。休笑放慵狂眼，看闲坊深院，多少婵娟。燕宫海棠夜宴，花覆金船。如椽画烛，酒阑时、百炬吹烟。凭寄语，京华旧侣，幅巾莫换貂蝉。","dynasty":"宋代","title":"汉宫春（张园赏海棠作，园故蜀燕王宫也）"}
{"author":"陆游","content":"晚春光景亦佳哉！野老苍颜一笑开。莫问此生犹几屐，但知相遇且衔杯。偶携儿女祈蚕去，又逐乡邻赛麦回。不信年华如转毂，城头君听角声哀。","dynasty":"宋代","title":"连日往来湖山间颇乐即席有作"}
{"author":"陆游","content":"乃祖身兼将相祟，诸孙玉立有家风。此郎己复麈埃外，它日相期气类中。行己勤劝须自省，读书亹亹要新功。果能哮吼如狮子，一瓣香应嗣放翁。","dynasty":"宋代","title":"吕氏子夔郎求诗"}
{"author":"陆游","content":"云归禹穴赏新晴，酒买兰亭散宿酲。竹带鞭移俄盛出，鹤全窠买已长鸣。故山虽媿收身晚，外物元如脱发轻。只恐村邻成间阔，杖藜随处叩柴荆。","dynasty":"宋代","title":"幽居春晚"}
{"author":"陆游","content":"食饮从来戒失时，衣裘亦复要随宜。老人最索调停处，正在初寒与半饥。","dynasty":"宋代","title":"自咏"}
{"author":"陆游","content":"禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。","dynasty":"宋代","tags":"离别，感叹，时光","title":"蝶恋花·禹庙兰亭今古路"}
{"author":"陆游","content":"昨日海棠开，今朝燕子来。偶行沙际去，却傍柳阴回。酒是治愁药，书为引睡媒。吾生不乏此，外物信悠哉！","dynasty":"宋代","title":"晚步舍北归"}
{"author":"陆游","content":"新粳炊饭白胜玉，枯松作薪香出屋；冰蔬雪菌竞登盘，瓦钵毡巾俱不俗。晓途微雨压征尘，午店清泉带修竹。建溪小春初出碾，一碗细乳浮银粟。老来畏酒厌刍豢，却喜今朝食无肉。尚嫌车马苦縻人，会入青云骑白鹿。","dynasty":"宋代","title":"十一月上七日蔬饭骡岭小店"}
{"author":"陆游","content":"萧条风雨又经旬，病卧真成不觌邻。跨马难酬四方志，耽书空尽百年身。碧花引蔓缘疏竹，黄雀呼群啄破囷。君见此时风味否，肯辞人笑橐装贫？","dynasty":"宋代","title":"病卧"}
{"author":"陆游","content":"万事罢经营，悠然心太平。甘餐随日足，美睡等闲成。处处佳风月，人人好弟兄。神仙不须学，券内有长生。","dynasty":"宋代","title":"书适"}
{"author":"陆游","content":"村路泥淹雪，虚檐水结冰。长征荷戈客，暂到放包僧。妖鵩鸣高树，饥鼯触闇灯。谁能问良苦？衰病正相乘。","dynasty":"宋代","title":"独夜"}
{"author":"陆游","content":"鸡栖及我未掩扉，犬虽远出暮自归，司晨警夜职交举，簸糠弃粒报亦微。查查双鹊更媿汝，庭树夜宿常相依，岂怜主人老寂寞，暖热蓬户不忍违。养鸱甚恩健即去，养鹰虽久饱亦飞。嗟哉物性厚薄异，使我隐几空歔欷！","dynasty":"宋代","title":"物有可叹者因戏作数语以识之"}
{"author":"陆游","content":"度笮临千仞，梯山蹑半空。湿云朝莫雨，阴壑古今风。亭观参差见，阑干诘曲通。柳空丛筱出，松偃翠萝蒙。负笼银钗女，锄畬鹤发翁。何由有馀俸，小筑此山中。","dynasty":"宋代","title":"过大蓬岭度绳桥至杜秀才山庄"}
{"author":"陆游","content":"芭蕉叶上雨催凉，蟋蟀声中夜渐长。燔十二经真太漫，与君共此一炉香。","dynasty":"宋代","title":"雨夕焚香"}
{"author":"陆游","content":"穿林了不厌崎岖，邂逅幽怀得少摅。昔媿出山成小草，今知临水羡游鱼。呦呦驯鹿随轻策，决决流泉入野渠。坐觉尘襟真一洗，正如头垢得爬梳。","dynasty":"宋代","title":"行东山下至南岩"}
{"author":"陆游","content":"有酒或一醉，无酒终日闲。雨足通南涧，木落见西山。饭饱出柴门，本散腰脚顽；偶然遇野人，笑语欲忘还。","dynasty":"宋代","title":"信笔"}
{"author":"陆游","content":"五十馀年读道书，老来所得定何如。目光焰焰夜穿帐，胎发青青晨映梳。甚畏蝮蛇宁断手，已烹熊掌敢兼鱼。春芜二亩扶犁去，空忆高皇赐对初。","dynasty":"宋代","title":"道室书事"}
{"author":"陆游","content":"久病少睡眠，往往中夕起，呼灯取书读，不能尽数纸。喟然置之叹，生世後阙里。持蠡欲测海，遽复迫老死。人生各有业，唐虞本吾事。诗书脱秦厄，天意固在此。异端塞穹壤，作俑孰为始？神禹逝不还，吾其如洚水！","dynasty":"宋代","title":"秋夜读书示儿子"}
{"author":"陆游","content":"偶驾鸡栖送客行，迢迢十里出关城。谁知小市萧条处，剩有丰年笑语声。聊借野风吹醉颊，更凭陂水濯麈缨。故庐想见春回近，邻曲家家已遍耕。","dynasty":"宋代","title":"送客至湖州市"}
{"author":"陆游","content":"冷卧空斋枕曲肱，饥鹰惊起发鬅鬙。烟霞华岳逃名客，风雪庐山入定僧。槲叶蔽身胜衣帛，金丹照室不燃灯。秃翁自笑无名字，聊向江湖袭旧称。","dynasty":"宋代","title":"老学庵夜兴"}
{"author":"陆游","content":"渺渺烟波飞桨去，迢迢桑野策驴还。寄怀楚水吴山外，得意唐诗晋帖间。每惜好春如我老，谁能长日伴人闲？世间自是无兼得，勋业元非造物悭。","dynasty":"宋代","title":"出游归鞍上口占"}
{"author":"陆游","content":"我辈情锺不自由，等闲白却九分头。此怀岂独骚人事，三百篇中半是愁。","dynasty":"宋代","title":"读唐人愁诗戏作"}
{"author":"陆游","content":"短袍楚制未为非，况得药瓢相发挥。行过山村倾社看，绝胜小剑压戎衣。","dynasty":"宋代","title":"刘道士赠小葫芦"}
{"author":"陆游","content":"锦城花絮送吴船，屈指东归又几年。群玉峰头身老矣。百花潭上梦依然。青衫尚记称狂客，白发宁知作老僊？所恨酒肠非复昔，闲游空负杖头钱。","dynasty":"宋代","title":"直舍独坐思成都"}
{"author":"陆游","content":"太华五千仞，天台四万丈。一枝古藤如黑龙，天遣飘然寄闲放。莫怪公卿不我知，我自不知渠是谁；史书弄笔後来事，绣鞍宝带聊儿嬉。旗亭烂醉官道卧，醒後无人数吾过。世间恩怨一时空，且免它年送临贺。","dynasty":"宋代","title":"醉卧道边觉而有赋"}
{"author":"陆游","content":"逆旅门前拨不开，先生醉策蹇驴来。未言乞得囊中药，一见童颜且压灾。","dynasty":"宋代","title":"自咏绝句"}
{"author":"陆游","content":"老眼睡眠少，林居烟雨昏。百年归老死，万事付乾坤。熠熠萤穿幔，铮铮铁过门。欲明闻漉稻，浩叹闵黎元。","dynasty":"宋代","title":"不寐"}
{"author":"陆游","content":"赋分虽云薄，谋生亦自疏。但令书有种，敢恨食无余。身病慵行立，庭荒废扫除。寒温虽泛礼，犹辱间何如。","dynasty":"宋代","title":"穷居戏咏"}
{"author":"陆游","content":"采药今朝偶出游，溪边小立唤渔舟。未须著句悲摇落，嫩日和风不似秋。","dynasty":"宋代","title":"出游"}
{"author":"陆游","content":"器之魂逝已难招，尚有和之慰寂寥。今夜月明空叹息，想君孤棹泊溪桥。","dynasty":"宋代","title":"别严和之"}
{"author":"陆游","content":"奚奴前负一胡床，门巷楸梧已渐黄。不历尘埃三伏热，孰知风露九秋凉？萧萧浦漵渔歌晚，漠漠陂塘稻穗香。勿恨行云吞素月，梦回正爱雨淋浪。","dynasty":"宋代","title":"南门晚眺"}
{"author":"陆游","content":"谢病掩柴荆，年来嬾趣成。舌根茶味永，鼻观酒香清。已矣驰驱息，悠然磊磈平。高眠得三昧，梦断已窗明。","dynasty":"宋代","title":"嬾趣"}
{"author":"陆游","content":"烈暑元知不可逃，天将清夜付吾曹。小舟行处浦风急，健鹘归时山月高。愚智极知均腐骨，利名何啻一秋毫。等闲分得吴松水。安用并州快翦刀！","dynasty":"宋代","title":"暑夜泛舟"}
{"author":"陆游","content":"鼓缶酣歌乐太平，野堂窗户极疏明。弃官正为愚无用，谢客新缘病有名。闲入乡人赛神社，时从长者放鱼行。驩然更有关心处，打稻家家趁晚晴。","dynasty":"宋代","title":"野堂"}
{"author":"陆游","content":"身似枯禅谢世尘，岂容收敛强冠巾。庾郎三韭不妨饱，晏子一裘何恨贫。栖冷每怜鸡唱早，云开初见月痕新。闲中有味君知否，熊掌驼峰未是珍。","dynasty":"宋代","title":"闲味"}
{"author":"陆游","content":"十年三堕齿，久矣叹吾衰。亹亹循天理，兢兢到死时。穷空颜子巷，勤苦董生帷。道远余生趣，常忧日影移。","dynasty":"宋代","title":"衰叹"}
{"author":"陆游","content":"不惜貂裘换钓篷。嗟时人、谁识放翁。归棹借、樵风稳，数声闻、林外暮钟。幽栖莫笑蜗庐小，有云山、烟水万重。半世向、丹青看，喜如今、身在画中。","dynasty":"宋代","title":"恋绣衾其一"}
{"author":"陆游","content":"仕宦不谐农失业，败屋萧萧书数箧。藜羹不糁未足嗟，爨灶无薪扫枯叶。丈夫穷空自其分，饿死吾肩未尝胁。世间大有乞墦人，放翁笑汝骄妻妾。","dynasty":"宋代","title":"薪米偶不继戏书"}
{"author":"陆游","content":"采莲吴姝巧笑倩，小舟点破烟波面。双头折得欲有赠，重重叶盖羞人见。女伴相邀拾翠羽，归棹如飞那可许。倾鬟障袖不应人，遥指石帆山下雨。","dynasty":"宋代","title":"采莲曲"}
{"author":"陆游","content":"浴罢淡无事，出门随意行。相如知渴减，叔宝觉神清。新月参差影，残蝉断续声。踌蹰遂忘去，风露欲三更。","dynasty":"宋代","title":"浴罢"}
{"author":"陆游","content":"神女庙前秋月明，黄牛峡里暮猿声。危途性命不容恤，百丈牵船侵夜行。","dynasty":"宋代","title":"三峡歌"}
{"author":"陆游","content":"小雨催寒著客袍，草行露宿敢辞劳。岁饥民食糟糠窄，吏惰官仓鼠雀豪。只要闾阎宽箠楚，不须停障肃弓刀。九重屡下丁宁诏，此责吾曹未易逃。","dynasty":"宋代","title":"寄奉新高令"}
{"author":"陆游","content":"衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。","dynasty":"宋代","title":"幽事"}
{"author":"陆游","content":"闲坊古驿掩朱扉，又憩空堂绽客衣。九万里中鲲自化，一千年外鹤仍归。遶庭数竹饶新笋，解带量松长旧围。惟有壁间诗句在，暗尘残墨两依依。","dynasty":"宋代","title":"寓驿舍"}
{"author":"陆游","content":"似闲有俸钱，似仕无簿书。似长免事任，似属非走趋。病能加餐饭，老与酒不疏，婆裟东湖上，幽旷足自娱。时时唤客醉，小阁临红蕖，钓鱼斫银丝，擘荔见玉肤。檀槽列四十，遗声传故都。岂惟豪两川，自足夸东吴。但恨诗不进，榛荒失耘锄；何当扫纤艳，杰作追黄初。","dynasty":"宋代","title":"醉书"}
{"author":"陆游","content":"春晚城南十里陂，亭亭独立见奇姿。品流不落松竹後，怀抱惟应风月知。旋拂乱云成小伫，重携芳榼卜幽期。佳人空谷从来事，莫恨桃花笑背时。","dynasty":"宋代","title":"梅花已过闻东村一树盛开特往寻之慨然有感"}
{"author":"陆游","content":"伐性戕生岂一端，暮年赢得是衰残。齿牙零落畏大胾，毛发萧疏便小冠。惜日每惊新历换，怯寒尚觉弊庐宽。华山阻绝岷山远，安得冥鸿借羽翰？","dynasty":"宋代","title":"书感"}
{"author":"陆游","content":"旷怀何啻等沙鸥，外物相挻剧火牛。若信本心无一事，始知平地起闲愁。每逢达士惟长啸，欲弃浮生尚小留。今旦微霜好风日，短筇且领镜湖秋。","dynasty":"宋代","title":"旷怀"}
{"author":"陆游","content":"梦泛扁舟禹庙前，中流拂面风泠然。楼台缥缈知几叠，云物点缀多余妍。莲房芡觜采无主，渔歌菱唱声满川。梦中了了知是梦，却恐燕语来惊眠。弄桡顾谓共载客，乖离不记经几年。即今相逢两幻质，转盼变灭如飞烟。斯言未竟客大笑，人生寓世岂独坚。元章嘉叟君所见，一别丹旐俱翩翩。君知梦觉本无异，勿为画饼流馋涎。我惭俯首梦亦断，尚觉细浪鸣船舷。","dynasty":"宋代","title":"记梦"}
{"author":"陆游","content":"攀石扪萝到更幽，玲珑咫尺嬾穷搜。旁人不会当时意，为欠门生作伴游。","dynasty":"宋代","title":"右题天童山宿鹭亭"}
{"author":"陆游","content":"郑子有书癖，对书百事忘，头乱不暇栉，炙冷不暇尝；持此金石心，力求古文章，吟哦屈宋作，蚤夜声琅琅。方挥却日戈，耻窥及肩墙。不见今六年，所得非复常。扁舟夜过我，剧论神激扬。徐出二三篇，稊米於太仓，已足起衰懦，黑丝生鬓霜；使得尽见之，殆可鍼膏肓。愿子继自今，勿惜倾锦囊。因来数为寄，岁晚慰所望。","dynasty":"宋代","title":"喜郑唐老相过"}
{"author":"陆游","content":"鬓毛萧飒寸心灰，生怕新年节物催。幸是身闲朝睡美，忽闻鼓吹打春回。绿窗百舌唤春眠，问柳寻花意已便。京洛化衣无梦去，邯郸观伎有诗传。铜壶阁下闲欹帽，石镜坊前戏坠鞭。酒隐人间君勿诮，定胜山泽作臞僊。","dynasty":"宋代","title":"立春初春出游戏作"}
{"author":"陆游","content":"江云作雪暗郊原，竟夜风声万马奔。槁面暂朱知酒酽，曲身成直赖炉温。幼舆正复宜岩石，倚相犹能读典坟。米贵仅供糜粥用，自伤无力济元元。","dynasty":"宋代","title":"夜寒"}
{"author":"陆游","content":"晡时理舟橶，甲夜泊钱清。齑饼依然美，渔灯特地明。酒旗阑道出，风浪拍船鸣。未说乡闾喜，江山亦有情。","dynasty":"宋代","title":"宿北钱清"}
{"author":"陆游","content":"求禄亦常事，出门宁自由？苦留虽惜别，细话却生愁。雨急投村市，钟残过寺楼。只应今夕梦，先汝到江头。","dynasty":"宋代","title":"送十五郎适临安"}
{"author":"陆游","content":"护惜常愁满树开，况无一片在苍苔。眼高嬾为凡花醉，肠断惊闻暮角哀。写向素绡时拂拭，移来幽圃自栽培。论心竟是明年事，输与酴醾在酒杯。","dynasty":"宋代","title":"忆梅"}
{"author":"陆游","content":"黄甘磊落围三寸，赤蟹轮囷可一斤。更唤东阳麴道士，与君霜夜策奇勋。","dynasty":"宋代","title":"霜夜"}
{"author":"陆游","content":"法不孤生自古同，痴人乃欲镂虚空。君诗妙处吾能识，正在山程水驿中。","dynasty":"宋代","title":"题庐陵萧彦毓秀才诗卷后二首"}
{"author":"陆游","content":"驴瘦童僵小作程，村翁也复解逢迎。霜林已熟灯相馈，雪窖初开芋可羹。土榻围炉豆楷暖，荻帘当户布机鸣。解囊自取残编读，何处人间无短檠。","dynasty":"宋代","title":"宿村舍"}
{"author":"陆游","content":"野处仍多病，经年无与游。僧庸几市井，医傲过公侯。不睡愁逢夜，无衣怯到秋。一端聊自慰，问事有长头。","dynasty":"宋代","title":"秋晚寓叹"}
{"author":"陆游","content":"葵苋登盘酒可赊，岂知扶病又离家。朝行打岸涛头恶，夜宿垂天斗柄斜。不恨山林淹岁月，但悲道路困风沙。邻翁好为看耕陇，行矣东归一笑哗。","dynasty":"宋代","title":"入都"}
{"author":"陆游","content":"少时谈舌挟风雷，病后逢人口懒开。安得东皋隐君子，相看无语只衔杯。","dynasty":"宋代","title":"病中绝句六首其六"}
{"author":"陆游","content":"薄暮雪云低，清宵气惨凄。方听打窗急，已报与阶齐。疏箔穿飞蝶，空庭聚戏猊。新晴思访客，愁绝满城泥。","dynasty":"宋代","title":"大雪自夜至旦欲午始晴"}
{"author":"陆游","content":"夜梦奇童拜且言，今乃幸得生高门。梦後一日得开孙，虎儿堕地百兽奔。未论头角与眉宇，但听啼声谁敢侮！就令长大未必奇，亦作人间孔文举。","dynasty":"宋代","title":"开孙满月"}
{"author":"陆游","content":"束发初学诗，妄意薄风雅。中年困忧患，聊欲希屈贾。宁知竟卤莽，所得才土苴；入海殊未深，珠玑不盈把。老来似少进，遇兴颇倾泻；犹能起後生，黄河吞钜野！","dynasty":"宋代","title":"入秋游山赋诗略无阙日戏作五字七首识之以野"}
{"author":"陆游","content":"前年度岭踏斜阳，曾卜松阴置草堂。只倚气吞云梦泽，竟无钱买雪堆庄。烟脂菱角空频摘，火齐杨梅已再尝。事不如心居十九，往来常羡捕鱼郎。","dynasty":"宋代","title":"三年前尝与儿辈步过东泾小岭得胜处可营别墅"}
{"author":"陆游","content":"帝青万里月轮孤，扫尽浮云一点无。正是吾庐秋好夜，上桥浑不要人扶。","dynasty":"宋代","title":"柳桥秋夜"}
{"author":"陆游","content":"局促常悲类楚囚，迁流还叹学齐优。江声不尽英雄恨，天意无私草木秋。万里羁愁添白发，一帆寒日过黄州。君看赤壁终陈迹，生子何须似仲谋！","dynasty":"宋代","tags":"写景，抒情，壮志未酬，愤懑","title":"黄州"}
{"author":"陆游","content":"修修万竹压康庄，碧玉椽围一尺强。雪节烟梢谁暇赏，马蹄车辙可怜忙。帽边忽堕吹香句，肘後旧传医俗方。更觉清游天所惜，坐来飞雨度横塘。","dynasty":"宋代","title":"自汉州之金堂过沈氏竹园小憩坐间微雨"}
{"author":"陆游","content":"飞红掠地送春忙，嫩绿成阴带露香。听彻晓天莺百啭，却随飞蝶度横塘。","dynasty":"宋代","title":"晨起闲步"}
{"author":"陆游","content":"玻瓈春作江水清，紫玉箫如雏凤鸣。漏声不闻看灺烛，侠气未减欺飞觥。单车万里信有数，二年三过宁忘情。钗头玉茗妙天下，琼花一树真虚名。酒酣忽作檀公策，间道绝出东关城。清歌未断去已远，回首楼堞空峥嵘。貂裘狐帽醉走马，陌上应有行人惊。径投野寺睡正美，鱼鼓忽报江天明。","dynasty":"宋代","title":"眉州郡燕大醉中间道驰出城宿石佛院"}
{"author":"陆游","content":"衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。","dynasty":"宋代","title":"幽事二首其一"}
{"author":"陆游","content":"一春强半病，颇废山泽游。今晨忽良已，风日亦清柔。朝餐具冷饼，瘦骨辞重裘。稚荷出沟港，芳杜满汀洲。勿言酒苦薄，一笑失百忧。且当咏寻壑，讵必赋登楼。","dynasty":"宋代","title":"春晴出游"}
{"author":"陆游","content":"射的山前雨垫巾，篱边初见一枝新。照溪尽洗骄春意，倚竹真成绝代人。餐玉元知非火食，化衣应笑走京尘。即今画史无名手，试把清诗当写真。","dynasty":"宋代","title":"射的山观梅"}
{"author":"陆游","content":"江南五月朝暮雨，雨脚才收水流础。酒杯未把愁作病，麈柄欲拈谁共语！有时暂解簿书围，独坐藤床看香缕。林堂渺渺鸠正懽，帘幕阴阴燕新乳。湖川旧隐入我梦，白首忘归独安取。一生花里醉春风，即日愿作扶犁翁。","dynasty":"宋代","title":"念归"}
{"author":"陆游","content":"将旦溪风急，新秋天宇宽。凉生竖裁褐，爽入缩缝冠。拊翼鸡频唱，争枝雀正讙。一箪吾已足，芋豆亦加餐。","dynasty":"宋代","title":"秋旦"}
{"author":"陆游","content":"幽姿不入少年场。无语只凄凉。一个飘零身世，十分冷淡心肠。江头月底，新诗旧梦，孤恨清香。任是春风不管，也曾先识东皇。","dynasty":"宋代","tags":"婉约，咏物，梅花，抒怀","title":"朝中措·梅"}
{"author":"陆游","content":"晓入翠围寺，拥门千万峰。山空鸟自命，林茂鹿相从。嫋嫋风中筰，昏昏云外钟。将归兴未尽，清啸倚长松。","dynasty":"宋代","title":"翠围院"}
{"author":"陆游","content":"忆昔初为锦城客，醉骑骏马桃花色。玉人携手上江楼，一笑钩帘赏微雪。宝钗换酒忽径去，三日楼中香未灭。市人不识呼酒仙，异事惊传一城说。至今西壁余小草，过眼年光如电掣。正月锦江春水生，花枝缺处小舟横。闲倚胡床吹玉笛，东风十里断肠声。","dynasty":"宋代","title":"偶过浣花感旧游戏作"}
{"author":"陆游","content":"镜中颜状年年改，海内交朋日日疏。一恸寝门生意尽，从今无复季长书！","dynasty":"宋代","title":"杂咏"}
{"author":"陆游","content":"鄞江久不到，乘兴偶东游。涨水崩沙岸，归云抱县楼。吟余声混混，梳罢发飕飕。喜见时平象，新丝入市稠。","dynasty":"宋代","title":"泊上虞县"}
{"author":"陆游","content":"桥如虹。水如空。一叶飘然烟雨中。天教称放翁。侧船篷。使江风。蟹舍参差渔市东。到时闻暮钟。","dynasty":"宋代","title":"长相思（五之二）"}
{"author":"陆游","content":"老矣常嗟去日遒，病来更觉此生浮。庭花舞影月当午，檐树有声风报秋。足倦独行惊踸踔，发稀久坐怯飕飀。鸡号日出闲无事，又向清溪弄钓舟。","dynasty":"宋代","title":"夜坐庭中达旦"}
{"author":"陆游","content":"短发萧萧不满簪，更堪衰疾日侵寻。数匙淡饭支残息，一篆清香印本心。小径古苔遗鹤毳，空堂坏甃有虫吟。悠然更起扁舟兴，秋水门前五尺深。","dynasty":"宋代","title":"病思"}
{"author":"陆游","content":"尘埃车马日骎骎，谁解从君一散襟。待我清秋有闲日，抱琴来写万龙吟。","dynasty":"宋代","title":"题韩运盐竹隐堂绝句三首其二"}
{"author":"陆游","content":"短棹飘然信所之，茶园渔市到无时。风从苹末萧萧起，月过花阴故故迟。蓴菜煮羹吴旧俗，竹枝度曲楚遗辞。颇闻颈里杨梅熟，邻曲相招莫後期。","dynasty":"宋代","title":"石帆夏日"}
{"author":"陆游","content":"残暑无多日，幽居近小江。酒醒中夜起，松月入山窗。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"足疾惟妨拜，登临故自如。深知造物意，遣遂此心初。东坞闲看竹，西溪独钓鱼。暮归犹未倦，把卷遶前除。","dynasty":"宋代","title":"足疾"}
{"author":"陆游","content":"出门信步作闲游，野庙村坊到处留。每伴樵夫尝半舍，更随牧竖采沿沟。","dynasty":"宋代","title":"杂赋"}
{"author":"陆游","content":"弹冠绍兴末，解组庆元中。灩澦危涂过，邯郸幻境空。闲传相牛法，醉挟斗鸡翁。冲雨归来晚，山花满笠红。","dynasty":"宋代","title":"致仕後述怀"}
{"author":"陆游","content":"我亦从来薄世缘，偶然采药到西川。慵追万里骑鲸客，且伴千年化鹤僊。金鼎养丹暾海日，玉壶取酒醉江天。朝来坐待方平久，读尽黄庭内外篇。","dynasty":"宋代","title":"待青城道人不至"}
{"author":"陆游","content":"秭归城畔蹋斜阳，古寺无僧昼闭房。残佩断钗陵谷变，苫茆架竹井闾荒。虎行欲与人争路，猿啸能令客断肠。寂寞倚楼搔短发，剩题新恨付巴娘。","dynasty":"宋代","title":"憩归州光孝寺寺後有冢近岁或发之得宝玉剑佩"}
{"author":"陆游","content":"睡觉初闻鸡一鸣，披衣危坐待窗明。残躯已向闲中老，痴梦犹寻熟处行。南北迢迢悲往事，古今莽莽叹浮生。伯伦一锸君休笑，冢象祁连亦已平。","dynasty":"宋代","title":"五鼓起坐待旦"}
{"author":"陆游","content":"榉柳林边候吏迎，血涂草棘虎纵横。分明身在朝天驿，惟欠嘉陵江水声。","dynasty":"宋代","title":"梦行小益道中"}
{"author":"陆游","content":"梦里何曾有去来，高城无奈角声哀。连林秋叶吹初尽，满路寒泥蹋欲开。笠泽决归犹小憩，锦城未到莫轻回。炊菰斫脍明年事，却忆斯游亦壮哉！","dynasty":"宋代","title":"初离兴元"}
{"author":"陆游","content":"落魄人间不记年，晚营茆栋镜湖边。室空惟是四壁立，面瘦渐生双颊颧。地僻门无残客到，岁丰路有醉人眠。君看朝市红尘闹，始信吾曹是地仙。","dynasty":"宋代","title":"书斋壁"}
{"author":"陆游","content":"我有美酒起自斟，劝君一卮为君吟，素衣未遂京尘化，绿鬓已受吴霜侵。三巴涂路何嶔崟，五溪雾潦多毒淫。虎豹夜啸裂崖谷，魑魅昼出矜山林。身如槁叶堕幽阱，窅窅何啻千尺深。无因剖胸出此心，一寸孤忠天实临！","dynasty":"宋代","title":"我有美酒歌"}
{"author":"陆游","content":"我昔游青城，万仞穷跻攀，巢居上官翁，许我分半山。且言牡丹平，可卜茅三间。报国未能忘，承诏遂东还。蹭蹬意何成，看云徒汗颜！","dynasty":"宋代","title":"予出蜀日尝遣僧则华乞签于射洪陆使君祠使君"}
{"author":"陆游","content":"出裹一箪饭，归收百把禾。勤劳解堪忍，余暇更吟哦。岁恶增吾困，家贫赖汝多。村醪莫辞醉，羹芋学岷峨。","dynasty":"宋代","title":"统分稻晚归"}
{"author":"陆游","content":"饮酒不尽觞，观棋不竟局，索马踏街鼓，仰视月挂木。疾驰沿河堤，不记几坊曲。到家四邻寂，往往睡已熟。天香余袅袅，佛灯犹煜煜。中庭虽一席，缓步意亦足。寒犬吠荆篱，栖鹊起丛竹。市声从北来，始觉非林谷。却寻西窗书，开卷剪残烛。官闲居更远，一笑谢羁束。","dynasty":"宋代","title":"夜归"}
{"author":"陆游","content":"不来东舍即西家，野老逢迎一笑哗。试说暮年如意事，细倾村酿听私蛙。","dynasty":"宋代","title":"村饮"}
{"author":"陆游","content":"眈眈丑石罴当道，矫矫长松龙上天。满地凌霄花不扫，我来六月听鸣蝉。","dynasty":"宋代","title":"夏日杂题"}
{"author":"陆游","content":"身似地行僊，心非欲界天。舆竿声轧轧，巾角影翩翩。买菊穿苔种，怀茶就井煎。归来书遶坐，随处一欣然。","dynasty":"宋代","title":"闲咏"}
{"author":"陆游","content":"暮年惜日月，木落辄动心。闲居念亲友，所愿闻足音。风雨断官道，吾庐况幽深。渺渺云水乡，萧萧芦荻林。草茂豪鸣蛙，天阔无来禽。四顾此何处，悠悠付孤斟。","dynasty":"宋代","title":"久雨道怀"}
{"author":"陆游","content":"筑室镜湖滨，于今四十春。放生鱼自乐，施食鸟常驯。土润观锄药，灯清论养真。桃源处处有，不独武陵人。","dynasty":"宋代","title":"书屋壁"}
{"author":"陆游","content":"马瘦行迟自一奇，溪山佳处看无遗。酒垆强挽人同醉，散去何曾识是谁！","dynasty":"宋代","title":"感昔"}
{"author":"陆游","content":"步迟腰伛偻，面瘦骨峥嵘。贫病消前业，耕樵乐太平。有歌悲易水，无酒醉湖城。何许容身得？门前钓艇横。","dynasty":"宋代","title":"老叹"}
{"author":"陆游","content":"为贫出仕退为农，二百年来世世同。富贵苟求终近祸，汝曹切勿坠家风。","dynasty":"宋代","title":"示子孙"}
{"author":"陆游","content":"去年看月筹边楼，云罅微光如玉钩，主人不乐客叹息，清歌空送黄金舟。今年看月三叉市，纤云不作良宵祟，素娥命鴐洗客愁，我亦倾杯邀共醉。风露万里方渺然，冰轮无辙行碧天。盈盈耿耿意无尽，月不忍落人忘眠。一言欲报广寒殿，茅檐华屋均相见。明年万事不足论，但愿月满人常健。","dynasty":"宋代","title":"八月十四夜三叉市对月"}
{"author":"陆游","content":"会稽城上角呜呜，日落烟村暝欲无。千载虚名笑张翰，一官元不宜蓴鲈。","dynasty":"宋代","title":"舟中作"}
{"author":"陆游","content":"避雨来投白版扉，野人怜客不相违。林喧鸟雀栖初定，村近牛羊暮自归。土釜暖汤先濯足，豆秸吹火旋烘衣。老来世路浑谙尽，露宿风餐未觉非。","dynasty":"宋代","title":"宿野人家"}
{"author":"陆游","content":"公去蓬山轻，公归蓬山重，锦囊三千篇，字字律吕中。文章实公器，当与天下共。吾尝评其妙，如龙马受鞚。燕许亦有名，此事恐未梦。呜呼大厦倾，孰可任梁栋？愿公力起之，千载传正统；时时醉黄封，高咏追屈宋。我如老苍鹘，寂寞愁独弄。杖屦勤来游，雪霁梅欲动。","dynasty":"宋代","title":"喜杨廷秀秘监再入馆"}
{"author":"陆游","content":"林馆松门白昼扃，参鸾人去已千龄。基存旧宅楼台古，地有遗丹草木灵。满洞晓云春酿雨，一池秋水夜涵星。麻姑仙驭今何在，槛外孤峰晚更青。","dynasty":"宋代","title":"冲虚宫"}
{"author":"陆游","content":"筋骸未废宁为老，烟火犹通岂是贫？时跨一驴山县去，园丁野老尽相亲。","dynasty":"宋代","title":"甲子秋八月偶思出游往往累日不能归或远至傍"}
{"author":"陆游","content":"驿外断桥边，寂寞开无主。已是黄昏独自愁，更著风和雨。无意苦争春，一任群芳妒。零落成泥碾作尘，只有香如故。","dynasty":"宋代","tags":"宋词三百首，宋词精选，初中古诗，咏物，梅花，言志","title":"卜算子·咏梅"}
{"author":"陆游","content":"年耄身犹健，秋高疾已平。邻翁思问讯，蔬圃要巡行。竹杖轻无迹，芒鞋捷有声。相逢无别语，努力事冬耕。","dynasty":"宋代","title":"雨後至近村"}
{"author":"陆游","content":"羸马常愁趁早朝，斥归幸复侣渔樵。青黄未胜沟中断，宫徵何殊爨下焦？心乐箪瓢同鼎食，身安山泽谢弓招。数间茅屋谁知处，烟雨蒙蒙隔断桥。","dynasty":"宋代","title":"书怀"}
{"author":"陆游","content":"渐老惜时节，斯游那可忘。雪晴天浅碧，春动柳轻黄。笑语宽衰疾，登临到夕阳。未须催野渡，聊欲据胡床。","dynasty":"宋代","title":"正月五日出郊至金石台"}
{"author":"陆游","content":"壮游车辙遍天涯，晚得祠官不去家。优老每惭千载遇，食新又叹一年加。出波鱼美如通印，下栈羊肥抵卧沙。扪腹笑歌仍索酒，不嫌邻舍怪讙哗。","dynasty":"宋代","title":"食新有感贫居久蔬食至是方稍得肉"}
{"author":"陆游","content":"温洛荣河拱旧京，从来人物富豪英。报仇虽有楚三户，守节得无齐二城？胡寇宁能断地脉，王师行复畅天声。风麟久伏应争奋，勉为明时颂太平。","dynasty":"宋代","title":"有感"}
{"author":"陆游","content":"千金募战士，万里筑长城。何时青冢月，却照汉家营？","dynasty":"宋代","title":"古意"}
{"author":"陆游","content":"五十忽过二，流年消壮心。避人便小疾，移竹喜微阴。洗瓮闲篘酒，焚香静斫琴。镜中青鬓在，切莫遣愁侵。","dynasty":"宋代","title":"病中戏书"}
{"author":"陆游","content":"生理虽贫甚，胸中颇浩然。常辞问字酒，屡却作碑钱。宁有骆堪鬻，尚无车可悬。小须梅雨霁，散发醉江天。","dynasty":"宋代","title":"致仕後述怀"}
{"author":"陆游","content":"家园破社得鹰爪，舌本初参便到眉。忽喜云腴来建苑，坐令渴肺生华滋。","dynasty":"宋代","title":"余邦英惠小山新芽作小诗三首以谢"}
{"author":"陆游","content":"清绝更谁如？松风小阁虚。氎巾参几杖，鹤毳落琴书。新凿淘丹井，常携斸药鉏。身闲随处乐，何况是吾庐。","dynasty":"宋代","title":"山家"}
{"author":"陆游","content":"戢戢穿苔玳瑁簪，按行日夜待成林。养渠百尺干霄气，见我平生及物心。剩插藩篱忧玉折，豫期风雨听龙吟。明年又徙囊衣去，谁与平安报好音？","dynasty":"宋代","title":"湖上笋盛出戏作长句"}
{"author":"陆游","content":"灵府不摇神泰定，病根已去脉和平。金丹妙处无多子，只要先生两眼明。","dynasty":"宋代","title":"仲秋书事"}
{"author":"陆游","content":"道士上天鹤一只，老僧住庵云半间。去来尽向无心得，痴黠相除到处闲。江山千里互明晦，鱼鸟十年相往还。高岩缥缈人不到，醉中为子题其颜。","dynasty":"宋代","title":"八月二十三夜梦中作"}
{"author":"陆游","content":"流尘冉冉琴谁鼓，渍血斑斑剑不磨。俱是人间感怀事，岂无壮士为悲歌？","dynasty":"宋代","title":"琴剑"}
{"author":"陆游","content":"江头作雪雪未成，北风吹云如有营。驱车出门何所诣，一放吾目登高城。城中繁雄千万户，朱门甲第何峥嵘。锦机玉功不知数，深夜穷巷闻吹笙。国家自从失河北，烟尘漠漠暗两京。胡行如鬼南至海，寸地尺天皆苦兵。老吴将军独护蜀，坐使井络无欃枪。名都壮邑数千里，至今不闻戎马声。安危自古有倚伏，相持默默非敌情。棘门灞上勿儿戏，犬羊岂惮渝齐盟。","dynasty":"宋代","title":"晚登子城"}
{"author":"陆游","content":"万里纵横自在身，偶然来看剡溪春。取将月去闲娱客，携得云归远寄人。缩地不妨游汗漫，移山随处对嶙峋。须君更出囊中剑，一为关河洗虏麈。","dynasty":"宋代","title":"有道流过门留与之语颇异口占赠之"}
{"author":"陆游","content":"春残马上意伥伥，纵辔微吟过数坊。绿树成帷连药市，清流如带绕球场。城荒鼓角增悲壮，苑废云烟尚莽苍。堪笑年来向诗嬾，还家古锦只空囊。","dynasty":"宋代","title":"马上"}
{"author":"陆游","content":"乞身林下养衰残，闭户宁容外物干？正使有为终淡泊，未能无疾已轻安。寸阴息念如年永，丈室端居抵海宽。老子尔来深达此，却嫌儿女话团栾。","dynasty":"宋代","title":"闭户"}
{"author":"陆游","content":"雨滴大梧叶，风转孤蓬窠，秋色固凄怆，二物感人多。日月行黄道，倏过如飞梭，大计百年间，贵贱俱销磨。东家及西舍，更代哭与歌。若无杯中物，如此摇落何！","dynasty":"宋代","title":"秋怀十首末章稍自振起亦古义也"}
{"author":"陆游","content":"霜露薄貂裘，连年塞上留。芦笳青冢月，铁马玉关秋。振臂忘身惫，凭天报国雠。诸公方衮衮，好运幄中筹。","dynasty":"宋代","title":"五月七日夜梦中作"}
{"author":"陆游","content":"山豁逢孤寺，林穷渡小沟。松声乱僧梵，雨点杂鱼游。皁纛三军帅，金章万户侯。人生各有愿，未肯换肩舟。","dynasty":"宋代","title":"野兴"}
{"author":"陆游","content":"山居苦无事，携稚出门行。酒贱逢人醉，农闲到处耕。巷牛听晚笛，池鹜唼枯萍。东望生秋兴，楼台压缭城。","dynasty":"宋代","title":"步至湖上寓小舟还舍"}
{"author":"陆游","content":"拄杖相从四十年，交情耐久独依然。西穷巫峡岷江路，北抵岐山渭水边。早已归休弄泉石，老犹缓步历风烟。会同钵袋并禅版，付与儿孙世世传。","dynasty":"宋代","title":"拄杖示子遹"}
{"author":"陆游","content":"夜枕梦回春雨声，晓窗日出春鸟鸣。典衣沽酒莫辞醉，自有梅花为解酲。","dynasty":"宋代","title":"春前六日作"}
{"author":"陆游","content":"北陌东阡好弟兄，耄年幸复主齐盟。同尝春韭秋菘味，共听朝猿夜鹤声。百世不忘耕稼业，一壼时叙里闾情。诸孙识字吾真足，安用鹏抟九万程。","dynasty":"宋代","title":"示邻曲"}
{"author":"陆游","content":"高人鬻骆放柳枝，豪士骏马换蛾眉。人间解事谁如我？小蹇山童自谓宜。","dynasty":"宋代","title":"即事"}
{"author":"陆游","content":"还东寒暑几推移，渐近黄梅细雨时。窗下兴阑初掩卷，花前技痒又成诗。囊钱不贮还成癖，官事都捐未免痴。赖是病躯差胜旧，一杯藜粥且扶衰。","dynasty":"宋代","title":"还东"}
{"author":"陆游","content":"城南杜五少不羁，意轻造物呼作儿。一门酣法到孙子，熟视严武名挺之。看渠胸次隘宇宙，惜哉千万不一施！空回英概入笔墨，生民清庙非唐诗。向令天开太宗业，马周遇合非公谁？後世但作诗人看，使我抚几空嗟咨！","dynasty":"宋代","title":"读杜诗"}
{"author":"陆游","content":"身世飘然似断云，时人误许与斯文。旋偿碑债动千里，强理诗情无一分。子美旧悲残酒炙，幼安今老白襦裙。余生自喜浑无事，清夜铜炉炷宝熏。","dynasty":"宋代","title":"身世"}
{"author":"陆游","content":"门巷萧条秋色深，黄花始欲慰孤斟。久贫自笑不妨乐，过足固知非所钦。琴调已忘还渐省，诗联未稳更长吟。吾儿西上无多日，安得相从老故林？","dynasty":"宋代","title":"秋思"}
{"author":"陆游","content":"积雪欲照夜，老鸡方唱晨。诸公逝已久，幽梦忽相亲。话旧殷懃意，追欢见在身。悠然又惊觉，抚枕一悲辛。","dynasty":"宋代","title":"梦韩咎咎王季夷诸公"}
{"author":"陆游","content":"红梅过后到缃梅，一种春风不并开。造物无心还有意，引教日日放翁来。","dynasty":"宋代","title":"梅花绝句六首其六"}
{"author":"陆游","content":"陆子江海人，所愿守节死。潮生钓濑边，月落菱歌里。","dynasty":"宋代","title":"新秋以窗里人将老门前树欲秋为韵作小诗"}
{"author":"陆游","content":"莫言人世足悲伤，只为诗情合断肠。窗槛雨晴湖灩灩，郊墟烟重月茫茫。梅花调苦愁三弄，竹叶香清泥一觞。闭户终年嗟局促，不如新雁到衡湘。","dynasty":"宋代","title":"远兴"}
{"author":"陆游","content":"秋风猎猎汉旗黄，晓陌霜清见太行。车载毡庐驼载酒，渔阳城里作重阳。","dynasty":"宋代","title":"塞上曲"}
{"author":"陆游","content":"松菊仅三亩，作园真强名。驯禽惊不去，熟果坠无声。倦就盘陀坐，闲拈楖栗行。茅亭亦疏豁，凭槛看春耕。","dynasty":"宋代","title":"小园"}
{"author":"陆游","content":"平生万事付之天，百折犹能气浩然。试问软尘金络马，何如柔橹月侵船？英雄到底是痴绝，富贵但能妨醉眠。三百里湖随意住，人间真有地行仙。","dynasty":"宋代","title":"舟中戏书"}
{"author":"陆游","content":"纱幮竹簟不胜清，卧看残缸翳复明。两树梧桐鸣急雨，一林鸲鹆噪疏更。静无狂蠂妨幽梦，嬾有群鸥责旧盟。待旦欲寻梅市路，小舟先向步头横。","dynasty":"宋代","title":"枕上"}
{"author":"陆游","content":"酣酣霞晕力通神，澹澹鹅雏色可人。一笑破除垂老日，满怀摇荡隔年春。梅花的的吹初破，杨柳纤纤染未匀。醉倒桥边人不怪，西曹免护相君茵。","dynasty":"宋代","title":"饮石洞酒戏作"}
{"author":"陆游","content":"忆在梁州夜雪深，落梅声里玉关心。山城老去功名忤，卧对寒灯泪满襟。","dynasty":"宋代","title":"冬夜闻角声"}
{"author":"陆游","content":"三百里湖新月时，放翁艇子出寻诗。城头蜃阁烟将合，波面虹桥柳未衰。渔唱苍茫连禹穴，寒潮萧瑟过娥祠。祖龙虚负求僊意，身到蓬莱却不知。","dynasty":"宋代","title":"舟中作"}
{"author":"陆游","content":"月生东山口，宿鸟惊相呼。我起立苍茫，怳在白玉壶。饥鹘掠危巢，大鱼跃平湖。作意赋新诗，佳夕不可孤。","dynasty":"宋代","title":"秋夜感遇十首以孤村一犬吠残月几人行为韵"}
{"author":"陆游","content":"凭阁风吹帽，穿林雨热巾。相呼十日饮，不负百年身。陌上金羁马，坟前石琢麟。於吾竟何有？笑杀武陵人。","dynasty":"宋代","title":"对酒作"}
{"author":"陆游","content":"晨起梳头拂面丝，行年七十岂前期。此生犹著几两屐？长日惟消一局棋。空釜生鱼忍贫惯，闲门罗雀与秋宜。区区名义真当勉，正是先师戒得时。","dynasty":"宋代","title":"晨起"}
{"author":"陆游","content":"亭传临江浒，床敷息我劳。屋茅残月冷，庭树北风鏖。虚市饶新兔，村场有浊醪。气衰仍病著，小饮不能豪。","dynasty":"宋代","title":"宿城头舖小饮而睡"}
{"author":"陆游","content":"三年流落巴山道，破尽青衫尘满帽。身如西瀼渡头云，愁抵瞿塘关上草。春盘春酒年年好，试戴银旛判醉倒。今朝一岁大家添，不是人间偏我老。","dynasty":"宋代","tags":"抒情，愤懑，忧国","title":"木兰花·立春日作"}
{"author":"陆游","content":"洚水初平时，草木充九州，禽兽孳育繁，与人为敌雠。于时圣人作，日夜为民忧，思有以胜之，食肉而服裘；然後人奠居，禾黍岁有秋。岂知千载後，戕杀无时休？一食刀机赤，百味供膳羞。豪侈方相夸，哀哉非始谋。","dynasty":"宋代","title":"杂感五首以不爱入州府为韵"}
{"author":"陆游","content":"处世吾伤拙，营生汝亦疏。如谋道边舍，似信枕中书。瓮牖居疑泰，藜羹食敢馀。晏婴元学墨，勿负此心初。","dynasty":"宋代","title":"绝禄以来衣食愈不继小儿力图之殊未有涯予谓不若痛节用尔示以此诗"}
{"author":"陆游","content":"双鬓萧条失故青，躬耕犹得养余龄。明时恩大无由报，欲为乡邻讲孝经。","dynasty":"宋代","title":"自咏绝句"}
{"author":"陆游","content":"日日春阴愁出户，汝今恰遇十分晴。桑林紫葚累累熟，稻垄青秧漫漫平。梦好定知行路健，书来深忍倚门情。柯桥道上山如画，早晚归舟听橹声。","dynasty":"宋代","title":"得子聿到家山後书"}
{"author":"陆游","content":"篱角绯桃落渐稀，晚风吹去点苔矶。挥金岂必如疏傅，二亩春秧也是归。","dynasty":"宋代","title":"书意"}
{"author":"陆游","content":"万里风波行路难，君恩尚许缀祠官。中庭郁郁药苗长，绝壁飕飕松吹寒。泥巷有人寻杜甫，雪庐无吏问袁安。清晨对镜增幽致，龟屋新裁二寸冠。","dynasty":"宋代","title":"岁晚幽兴"}
{"author":"陆游","content":"黄絁五丈裁衫稳，黑黍三升作饭香。造物要教无愧怍，一身温饱出耕桑。","dynasty":"宋代","title":"庚申元日口号"}
{"author":"陆游","content":"檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。","dynasty":"宋代","title":"乌夜啼·檐角楠阴转日"}
{"author":"陆游","content":"衰病集馀日，推移成老翁。衡门隐者趣，大布古人风。几杖呻吟里，山川苍莽中。从来世缘簿，不是坐诗穷。","dynasty":"宋代","title":"衰病"}
{"author":"陆游","content":"市桥岸下泛湖舟，雕槛疏帘半上钩。春事几何君惜醉，明朝赤帜插谯楼。","dynasty":"宋代","title":"暮春"}
{"author":"陆游","content":"八月江湖风露秋，时闻脱叶下梧楸。离离斗柄西南指，烂烂天河今古流。人语正讙过古埭，角声三弄下谯楼。百城已共丰年乐，一老犹怀卒岁忧。","dynasty":"宋代","title":"晓赋"}
{"author":"陆游","content":"秋获春耕力尚余，雨中襏襫种寒蔬。筑居正可茨生草，出市何妨借蹇驴。老境朝晡数匙饭，腐儒生死一编书。敲门忽有岷山使，惭愧交情未作疏。","dynasty":"宋代","title":"秋获後即事"}
{"author":"陆游","content":"看尽人间利与名，归来始觉此身轻。祸机不败漂舟兴，乐事浑输地碓声。破箧虽无衣可典，寒畦已有芋堪烹。余年且健贫何害，剩与邻翁醉太平。","dynasty":"宋代","title":"题斋壁"}
{"author":"陆游","content":"嘉会千龄岂易逢，佩声俱集未央宫。九重凤阙曈昽日，百尺龙旗掩苒风。奇瑞屡书图牒上，太平长在咏歌中。区区击壤虽无取，意与生民既醉同。","dynasty":"宋代","title":"天申节致语口号三首其三"}
{"author":"陆游","content":"老境侵凌病满躯，火攻下策得枝梧。沽来村酒初判醉，叱去山童不遣扶。霜重木凋鸦可数，溪清鱼见鹳相呼。兴阑却掩斋扉卧，闲看青灯照药炉。","dynasty":"宋代","title":"久疾灼艾小愈晚出门外"}
{"author":"陆游","content":"夜来急雪打船窗，今夜推窗月满江。堪恨无情一枝橹，水禽惊起不成双。","dynasty":"宋代","title":"十二月十日暮小雪即止"}
{"author":"陆游","content":"春风射雉苑城旁，走马远来入醉乡。夜暖酒波摇烛焰，舞回妆粉铄花光。浮生一笑常难必，此乐它年未易忘。莫作五陵豪侠看，奚奴归路有诗囊。","dynasty":"宋代","title":"芳华楼夜饮"}
{"author":"陆游","content":"正看飞雪暗江天，不觉新春已粲然。花气袭人娱独夜，雨声遶舍送丰年。樵风未改山川旧，褉事空悲岁月迁。一榼可营身尚健，故应先治下湖船。","dynasty":"宋代","title":"夜雨"}
{"author":"陆游","content":"客枕畏霜气，晓窗收月痕。芸芸万物作，皎皎一心存。老已忘开卷，贫犹力灌园。儿孙能继此，亦足报君恩。","dynasty":"宋代","title":"晨起"}
{"author":"陆游","content":"声利场中偶解围，悠然高枕谢招挥。山前曳杖寻僧去，林下收棋送客归。城市氛埃那许到，比邻烟火自相依。缨冠束带前身事，散发今惟勃落衣。","dynasty":"宋代","title":"题幽居壁"}
{"author":"陆游","content":"点滴茅檐雨，长宵不肯晴。残缸待鸡唱，倦枕厌枭鸣。已践衰残境，况兼羁旅情。晨兴亦何事，椎髻绕廊行。","dynasty":"宋代","title":"夜雨"}
{"author":"陆游","content":"秀目大头颅，英姿举世无。平生一瓦无，何处有天厨？","dynasty":"宋代","title":"题宣律师画像"}
{"author":"陆游","content":"故絮五更偏觉冷，薄糜未午已先饥。谁知人不堪忧处，正是降魔奏凯时。","dynasty":"宋代","title":"村舍"}
{"author":"陆游","content":"楼上鼕鼕初发更，断云收雨旋成晴。市桥新涨摇灯影，驿路残泥壮屐声。阛阓变迁非曩日，情怀牢落感馀生。高秋病起犹能醉，剩买官醅乐太平。","dynasty":"宋代","title":"夜还驿舍"}
{"author":"陆游","content":"都门初出若登仙，弄水穿云喜欲颠。只恐光阴巳无几，不知又过十三年。","dynasty":"宋代","title":"秋日杂咏"}
{"author":"陆游","content":"我不如昔人骑鹤上九天，玉简奏事虚皇前。平生啬养气麤全，两脚驰走轻如烟。鸟道悬崖忽飞骞，戏掷短剑声铿然。转盼跳下千仞渊，已复取剑升层巅。腾猿俊鹘争後先，饥食松花掬飞泉。金骨绿髓渐凝坚，口哦七字黄庭篇。西来欲访挟弹僊，丹经剑诀更精研。嗟哉一失五百年，作诗付子勿妄传。","dynasty":"宋代","title":"赠宋道人"}
{"author":"陆游","content":"远游行复岁华新，懒学刘郎问大钧。一点不蒙稽古力，十分合作卧云身。苦寒与酒渐增价，小雨为梅先辟尘。拟佩一壶江路去，花边醉堕白纶巾。","dynasty":"宋代","title":"远游"}
{"author":"陆游","content":"赤日黄尘褦襶忙，放翁湖上独相羊。竹梢露滴惊残梦，荷盖风翻送早凉。暑用酒逃犹有待，热凭静胜更无方。空斋一榻翛然卧，闲看衣篝起篆香。","dynasty":"宋代","title":"夏日"}
{"author":"陆游","content":"武夷老子雪垂肩，喜事何曾减少年。鹦鹉螺深翻细浪，辟邪炉暖起微烟。幽花滴露沾纱帽，乱絮凭风扑画船。虎豹九关君勿叹，未妨一笑住壶天。","dynasty":"宋代","title":"喜事"}
{"author":"陆游","content":"孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。","dynasty":"宋代","title":"杂感"}
{"author":"陆游","content":"七十八十古来稀，行年九十固应衰。已兴工部耳聋叹，更和文公齿落诗。","dynasty":"宋代","title":"杂赋"}
{"author":"陆游","content":"杀物求君舌本肥，是非岂复待深思。即今不足何时足，小甑香粳日两炊。","dynasty":"宋代","title":"病思六首其二"}
{"author":"陆游","content":"火食非初志，衣尘每自哀。危途触灩澦，归兴薄蓬莱。逋客传琴调，高僧乞药栽。人间岂不好？病眼自慵开。","dynasty":"宋代","title":"秋怀"}
{"author":"陆游","content":"我昔溯三峡，仰天如匹练。安得中天月，正用此时见。","dynasty":"宋代","title":"郭氏山林十六咏其三月峡"}
{"author":"陆游","content":"衰发萧萧老郡丞，洪州又看上元灯。羞将枉直分寻尺，宁走东西就斗升。吏进饱谙箝纸尾，客来苦劝摸床棱。归装渐理君知否？笑指庐山古涧藤。","dynasty":"宋代","tags":"生活，情怀，抒情","title":"自咏示客"}
{"author":"陆游","content":"衰病作书祟，常恨无新功。兔瓯供茗粥，睡思一洗空。郊居近城闉，漏鼓传冬冬。缃帙开烂漫，牙签纷叠重。朱黄参笔墨，照映灯花红。鲁壁汲冢秘，天遣慰困穷。衮衣窥藻火，宗庙听笙镛。端居得至乐，生世岂不逢。藜羹冷未啜，短褐忘严冬。拜手谢造物，不须黑头公。","dynasty":"宋代","title":"冬夜读书甚乐偶作短歌"}
{"author":"陆游","content":"山近云生易，人稀鸟下频。瘦篁穿石窍，古蔓络松身。熟摘岩边果，乾收涧底薪。经过不相识，唤作避秦人。","dynasty":"宋代","title":"山园书触目"}
{"author":"陆游","content":"翩翩马上帽檐斜，尽日寻春不到家。偏爱张园好风景，半天高柳卧溪花。","dynasty":"宋代","title":"花时遍游诸家园"}
{"author":"陆游","content":"浆石榴随糕作节，蜡樱桃与酪同时。两株偶向池边种，可喜今年坠折枝。","dynasty":"宋代","title":"杂咏园中果子"}
{"author":"陆游","content":"檐铎鸣杂佩，帘旌动微波。我老嬾读书，如此长日何！名酒来清江，嫩色如新鹅。奇葅映玉盘，珍鮓开绿荷。万事姑置之，逌然酣且歌。宦游亦何好，且复小婆娑。秋风云门道，踏月扪青萝。","dynasty":"宋代","title":"对酒"}
{"author":"陆游","content":"博山香雾散馡馡，袖手何妨静掩扉。六十年前故人尽，八千里外寄书稀。昨朝送客桐江去，今日逢僧剡县归。欲作小诗还复嬾，海鸥与我两忘机。","dynasty":"宋代","title":"独坐"}
{"author":"陆游","content":"平羌江上月，伴我故山来。幽兴依然在，浮云正尔开。清秋才几日，黄叶已成堆。未醉江楼酒，扁舟可得回？","dynasty":"宋代","title":"梦中作"}
{"author":"陆游","content":"空山秋高木叶黄，茫茫百草凋秋霜。逶迤深谷白昼静，群鸦竞噪众鸟翔。洞中有虎何猛烈，牙如利刀爪如铁。奋髯掉尾初出穴，昂头四顾吐其舌。双睛忽动飞电回，层崖长啸阴风来。山中藜藿谁敢采，野外狐兔皆悲哀。嗟虎之猛有如此，自是贪残日无已。岂无壮士裴将军，弯弓射之殄其类。方今上有明圣君，广爱民物怀深仁，推诚不但祝罗网，登用牧守需贤人。四郊无事民安静，有若刘昆多善政。嗟虎虽猛当如何，胡为饮泉卷久阿？明当负子东渡河！","dynasty":"宋代","title":"虎洞"}
{"author":"陆游","content":"蜂儿园里香尘细，燕子楼中宝瑟斜。惟有天知太平事，乞倾东海洗胡沙。","dynasty":"宋代","title":"感中原旧事戏作"}
{"author":"陆游","content":"邻砧落日数声残，汀树秋风几叶丹。冉冉清愁来不断，无方能使酒肠宽。","dynasty":"宋代","title":"秋思"}
{"author":"陆游","content":"入冬殊未寒，尘土冒原野。沟溪但枯萍，不闻清湍泻。今夕复何夕，急雨鸣屋瓦。岂惟宿麦长，分喜到菜把。明朝开衡门，想见泥溅踝。丰年傥可期，击壤歌豳雅。","dynasty":"宋代","title":"十一月十一日夜闻雨声"}
{"author":"陆游","content":"身似枯禅谢世尘，岂容收敛强冠巾。庾郎三韭不妨饱，晏子一裘何恨贫。栖冷每怜鸡唱早，云开初见月痕新。闲中有味君知否，熊掌驼峰未是珍。","dynasty":"宋代","title":"闲味"}
{"author":"陆游","content":"路入河潼喜著鞭，华山忽到帽裙边。洗头盆上云生壁，腰带鞓前月满川，丹灶故基谁复识？白驴遗迹但相传。梦魂妄想君无笑，尚拟今生得地仙。","dynasty":"宋代","title":"梦华山"}
{"author":"陆游","content":"药里关心百不知，可怜笔砚锁蛛丝。倒壶犹有暮春酒，开卷遂无初夏诗。户外逢人惊隔阔，灯前顾影叹支离。痴顽未伏常愁卧，鼓缶长谣乐圣时。","dynasty":"宋代","title":"春夏之交衰病相仍过芒种始健戏作"}
{"author":"陆游","content":"地炉微火伴寒灰，垂野江云暝不开。欲睡手中书自堕，半酣窗外雪初来。渡头照影闻征雁，篱角吹香得早梅。佛粥春盘俱不远，离离斗柄欲东回。","dynasty":"宋代","title":"冬日排闷"}
{"author":"陆游","content":"羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。","dynasty":"宋代","tags":"豪放，爱国","title":"汉宫春·初自南郑来成都作"}
{"author":"陆游","content":"行路迢迢入谷斜，系驴来憩野人家。山童负担卖红果，村女缘篱采碧花。篝火就炊朝甑饭，汲泉自煮午瓯茶。闲游本自无程数，邂逅何妨一笑哗。","dynasty":"宋代","title":"出游"}
{"author":"陆游","content":"少年曾缀紫宸班，晚落危途九折艰。罪大初闻收郡印，恩宽俄许领家山。羁鸿但自思烟渚，病骥宁容著帝闲。回首觚棱渺何处，从今常寄梦魂间。","dynasty":"宋代","title":"蒙恩奉祠桐柏"}
{"author":"陆游","content":"高树滴残雨，丛芦生夕风。惰游贫有自，老钝学无功。岁月诗编里，江湖旅色中。烟村系船处，邂逅得渔翁。","dynasty":"宋代","title":"系船"}
{"author":"陆游","content":"平日杯行不解辞，长亭况是送君时。几行零落僧窗字，何限流传乐府诗。归思恰如重酝酒，欢情略似欲残棋。龙蛇飞动无由见，坐媿文园属思迟。","dynasty":"宋代","title":"次韵无咎别後见寄"}
{"author":"陆游","content":"牲碑伪正朔，祠祝虏衣冠。神亦岂堪此，出门山雨寒。","dynasty":"宋代","title":"癸丑七月二十七夜梦游华岳庙"}
{"author":"陆游","content":"钟鸣岂复夜行时，文字相娱赖此儿。欲去复留知汝孝，未言先泣叹吾衰。两篇易象能忘老，百亩山畲可免饥。但报家僮多酿酒，一栏红药是归期。","dynasty":"宋代","title":"子聿欲暂归山阴见乃翁作恶遂不行赠以此诗"}
{"author":"陆游","content":"人生天壤间，出处本异趣。释耒入市朝，徒失邯郸步。昔人亦有言，刻足以适屦。奈何不自反，忽已迫霜露。我躬尚不阅，况为子孙虑。岁晚故山寒，地炉可煨芋。","dynasty":"宋代","title":"读何斯举黄州秋居杂咏次其韵十首其九"}
{"author":"陆游","content":"蹴鞠墙东一市哗，鞦韆楼外两旗斜。及时小雨放桐叶，无赖馀寒开楝花。明月吹笙思蜀苑，软尘骑马梦京华。欢情减尽朱颜改，节物催人只自嗟。","dynasty":"宋代","title":"三月二十一日作"}
{"author":"陆游","content":"倚遍南楼十二栏，长歌相属寓悲欢。空怀铁马横戈意，未试冰河堕指寒。成败极知无定势，是非元自要徐观。中原阻绝王师老，那敢山林一枕安。","dynasty":"宋代","title":"次韵季长见示"}
{"author":"陆游","content":"故里躬耕後，颓龄耄及前。开门无客至，得句有僧传。忽忽身如梦，迢迢日似年。会当乘小雪，夜上剡溪船。","dynasty":"宋代","title":"冬日"}
{"author":"陆游","content":"治疾如治盗，要使复其常；藉曰用戈矛，全之宁欲伤。彼盗皆吾民，初非若胡羌；奈何一朝忿，直欲事欧攘？欧攘虽快心，少忍理则长。华陀古神医，煎浣到肺肠，取效虽卓荦，去死真毫芒。君审欲除盗，惟当法龚黄，抚摩倘有道，四境皆耕桑。我亦以治疾，不减玉函方。","dynasty":"宋代","title":"疾小愈纵笔作短章"}
{"author":"陆游","content":"茆斋虽绝小，老子策新勋。硙落霏霏雪，炉生袅袅云。心将鸥共远，巢与鹤中分。几许人间事，吾庐寂不闻。","dynasty":"宋代","title":"茅斋"}
{"author":"陆游","content":"少年读尔雅，亦喜骚人语。幸兹身少闲，治地开药圃。破荒斸瓦砾，引水灌膏乳。玉芝移石帆，金星取天姥。申椒蘼芜辈，一一粲可数。次第雨苗滋，参差风叶举。山僧与野老，言议各有取。瓜香躬采曝，泉洁谨炊鬻。老夫病若失，稚子喜欲舞。余年有几何？长鑱真托汝。","dynasty":"宋代","title":"药圃"}
{"author":"陆游","content":"风竹无时静，月窗终夜明。时时听惊鹊，一一数残更。吴楚民犹困，燕齐虏未平。功名天所命，吾志固难成。","dynasty":"宋代","title":"枕上"}
{"author":"陆游","content":"病起残骸不自支，旋烹藜粥解饥羸。一编蠹简青灯下，恰似吴僧夜讲时。","dynasty":"宋代","title":"秋兴"}
{"author":"陆游","content":"三伏无多暑渐微，登临清晓试缣衣。风高病木初凋叶，潦退流萍尚半扉。白首重来空感昔，清尊相属欲忘归。犹怜不负湖山处，好在平生旧钓矶。","dynasty":"宋代","title":"湖上"}
{"author":"陆游","content":"幽居人迹稀，柴扉昼常掩。小池清见底，疏雨时数点。蝉嘒秋未衰，花房暮先敛。老大固多伤，年华还冉冉。","dynasty":"宋代","title":"幽居"}
{"author":"陆游","content":"青铜三百买乌鸡，辟地墙东为择栖。更聘一雌全物性，莫辞风雨五更啼。","dynasty":"宋代","title":"赠鸡"}
{"author":"陆游","content":"束发论交一世豪，暮年憔悴困蓬蒿。文辞博士书驴券，职事参军判马曹。病里犹须看周易，醉中亦复读离骚。若为可奈功名念，试觅并州快剪刀。","dynasty":"宋代","title":"读书"}
{"author":"陆游","content":"示疾维摩无侍者，夜阑自掩草庵门。有情梅影半窗月，相应鸡声十里村。纸帐拥裘寻断梦，地炉拨火暖残樽。扶衰又践新春境，万事元知不足论。","dynasty":"宋代","title":"庵中夜兴"}
{"author":"陆游","content":"百骑河滩猎盛秋，至今血清短貂裘。谁知老卧江湖上，犹枕当年虎髑髅。","dynasty":"宋代","title":"醉歌"}
{"author":"陆游","content":"度岭穿林一径斜，旋篝新火试新茶。箬包粉饵祠寒食，雨湿青鞋上若耶。石罅微泉来滴沥，溪涯老木卧槎牙。不须苦觅东柯谷，是处云山可寄家。","dynasty":"宋代","title":"云门道中"}
{"author":"陆游","content":"瘴地晨霜薄，郊墟暮雨昏。啼螿如有恨，微火解相温。末路真无策，孤忠敢自言。轮囷肝胆在，白首倚乾坤。","dynasty":"宋代","title":"夜意"}
{"author":"陆游","content":"弊袍羸马遍天涯，恰似伶优著处家。社瓮嫩醅初泛蚁，寒缸残烬自成花。幽窗照影乌巾折，醉手题诗淡墨斜。莫恨久为峨下客，江吴归去得雄夸。","dynasty":"宋代","title":"秋夜独醉戏归"}
{"author":"陆游","content":"幽梦鸡呼觉，孤愁雨滴成。天高那可问，年往若为情？孱虏犹遗育，神州未削平。登高西北望，衰涕对谁倾？","dynasty":"宋代","title":"秋晚寓叹"}
{"author":"陆游","content":"乡村年久竞农务，秋敛春耕恐失时。我老元无夙兴事，懒鸡啼晓恰相宜。","dynasty":"宋代","title":"鸡犬二首其一"}
{"author":"陆游","content":"燕子生雏梅子黄，断云残雨过林塘。孤舟正作笭箵梦，九陌难随褦襶忙。团扇兴来闲弄笔，寒泉漱罢独焚香。太平处处熏风好，不独宫中爱日长。","dynasty":"宋代","title":"夏日"}
{"author":"陆游","content":"尺椽不改结茅初，薄粥犹艰卒岁储。猧子解迎门外客，狸奴知护案间书。深林闲数新添笋，小沼时观旧放鱼。自笑从来徒步惯，归休枉道是悬车。","dynasty":"宋代","title":"书叹"}
{"author":"陆游","content":"幅巾萧散饯余龄，江左诸贤可乞灵。护枕小屏图紫阁，映窗矮卷写黄庭。旷怀与世元难合，幽句何人可遣听？一酌兰溪遗万事，时看墙底卧长瓶。","dynasty":"宋代","title":"龟堂独酌"}
{"author":"陆游","content":"堪笑行人日日忙，又扶衰病过浮梁。滩流急处水禽下，桑叶空时村酒香。枯＊敢怀贪雨露，饥鸿自悯犯风霜。宦途商略无安处，早晚归耕剡曲旁。","dynasty":"宋代","title":"过江山县浮桥有感"}
{"author":"陆游","content":"兄年十七弟始生，弟今白发森千茎；所期相就毕此生，一尊浊酒得共倾。往年虽穷犹半菽，两年糠核苦不足。书生志欲及天下，贫贱不得收骨肉。过悲复恐兄意伤，忍涕不觉涕已滂。早朝霜露戒衣薄，愿书此语欢或忘。闭门病衰百无用，日望兄归有余俸。早从丞相乞湖州，莫待异时思少游。","dynasty":"宋代","title":"送三兄赴奏邸"}
{"author":"陆游","content":"江上清秋昨夜回，渔扉正对荻洲开。志存天下食不足，节慕古人谗愈来。风际纸鸢那解久，祭余刍狗会堪哀。萧然散发听秋雨，剩领新凉入酒杯。","dynasty":"宋代","title":"新秋感事"}
{"author":"陆游","content":"旧袭家风号散人，晚承恩诏赐闲身。放狂泥酒都忘老，厚价收书不似贫。霜晓方惊群木脱，春晴又喜一花新。先生偶出人难遇，陌上争先看角巾。","dynasty":"宋代","title":"戏遣老懹"}
{"author":"陆游","content":"老觉人间万事轻，不妨闲处得闲行。西山鸟没暮云合，南浦堤平春水生。孤操不渝无鹤怨，淡交耐久有鸥盟。先民幸处吾能胜，生长兵间老太平。","dynasty":"宋代","title":"散步湖堤上时方浚湖水面稍渺弥矣"}
{"author":"陆游","content":"人之所甚患，饥渴与寒暑。粗免则已矣，过计安用许。自奉非其分，三彭将嫉汝。寓形天壤间，大抵皆逆旅。但能饱菜根，何地不可处。堂堂七尺躯，切勿效儿女。","dynasty":"宋代","title":"感遇六首其三"}
{"author":"陆游","content":"手斸云根结草庐，平生心事满无余。二升菰米晨炊饭，一碗松灯夜读书。天理直须闲处看，人谋常向巧中疏。烟波有趣君知否，裂网伸钩也得鱼。","dynasty":"宋代","title":"题斋壁"}
{"author":"陆游","content":"发已成丝齿半摇，灯残香烬夜迢迢。天河不洗胸中恨，却赖檐头雨滴消。","dynasty":"宋代","title":"听雨"}
{"author":"陆游","content":"仕宦孰不愿美官，无如两膊耸耸寒。可怜误信纸上语，至死功名心未阑。肮脏得倚门，矍栎犹据鞍，何如百年中，尽付一渔竿。布襦可以度雪夕，麦饭可以支朝餐。但知禅龛著身稳，莫和诗人行路难。","dynasty":"宋代","title":"寒夜吟"}
{"author":"陆游","content":"踽踽人间未死身，乡闾共敬六朝民。睡无由著缘多感，醉不能成坐一贫。幽屏最憎虫吊夜，狂吟略似鸟鸣春。也知世俗谁知我，犹待君王猎渭滨。","dynasty":"宋代","title":"自遗"}
{"author":"陆游","content":"地旷江天接，沙隤市井移。避风留半日，买米待多时。蝶冷停菰叶，鸥驯傍橹枝。昔人勋业地，搔首叹吾衰。","dynasty":"宋代","title":"公安"}
{"author":"陆游","content":"池废新亭亦已无，遗碑半灭卧春芜。文章绮靡虽非古，今代词人不办渠。","dynasty":"宋代","title":"唐长庆中南池新亭碑在汉高帝庙侧亭已失所在"}
{"author":"陆游","content":"遶城山作翠涛倾，底事文书日有程？无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。","dynasty":"宋代","title":"登北榭"}
{"author":"陆游","content":"昔仕闽江日，民淳簿领闲。同寮飞酒海，小吏擘蚝山。梦境悠然逝，羸躯独尔顽。所嗟晨镜里，非复旧朱颜。","dynasty":"宋代","title":"绍兴中予初仕为宁德主簿与同官饮酒食蛎房甚"}
{"author":"陆游","content":"身似蜗牛麤有庐，却缘无用得安居。地炉封火欺寒雨，纸阁油窗见细书。荞熟山僧分餺飥，船来溪友饷薪樗。闭门莫笑衰颓甚，读易论诗亦未疏。","dynasty":"宋代","title":"题庵壁"}
{"author":"陆游","content":"委命仇雠事可知，章华荆棘国人悲。恨公无寿如金石，不见秦婴系颈时。","dynasty":"宋代","title":"屈平庙"}
{"author":"陆游","content":"十年不把武昌酒，此日阑边感慨深。舟楫纷纷南复北，山川莽莽古犹今。登临壮士兴怀地，忠义孤臣许国心。倚杖黯然斜照晚，秦吴万里入长吟。","dynasty":"宋代","title":"南楼"}
{"author":"陆游","content":"纶巾羽扇影翩翩，湖上彷徉莫计年。桃李已忘畴昔分，禽鱼犹结後来缘。山前虚市初多笋，江外人家不禁烟。莫恨幽情无与共，一双白鹭导吾前。","dynasty":"宋代","title":"湖上"}
{"author":"陆游","content":"桑落可酿酒，草枯可呼鹰；平生当此时，意气十倍增。即今境界别，千钱买短篷，镜湖三百里，往来寒日中。小甑炊雕胡，玉食无此美。卧闻水鸟声，世念去如洗。知此恨太晚；享此恐不足。南山忽已昏，更就渔村宿。","dynasty":"宋代","title":"十月三日泛舟湖中作"}
{"author":"陆游","content":"朝骑小蹇涉烟村，拥路争看八十身。似我犹为一好汉，问君曾见几闲人？杨梅线紫开园晚，蓴菜丝长入市新。莫笑坚顽推不倒，天教日日享常珍。","dynasty":"宋代","title":"出近村归偶作"}
{"author":"陆游","content":"坐卧北窗下，百事废不治。脱粟与大布，衣食裁自支。温饱岂不欲，违道予心悲。地下见先人，所冀尚有辞。","dynasty":"宋代","title":"拟古"}
{"author":"陆游","content":"平郊漫漫觉天低，况复寒云结惨凄。老子方惊飞蛱蝶，群儿已说聚狻猊。中宵鸢堕频摧木，彻旦鸡瘖重压栖。只待新晴梅坞去，青鞋未怯踏春泥。","dynasty":"宋代","title":"雪"}
{"author":"陆游","content":"夜梦有客短褐袍，示我文章杂诗骚。措辞磊落格力高，浩如怒风驾秋涛。起伏奔蹴何其豪，势尽东注浮千艘。李白杜甫生不遭，英气死岂埋蓬蒿？晚唐诸人战虽鏖，眼暗头白真徒劳！何许老将拥弓刀，遇敌可使空壁逃。肃然起敬竖发毛，伏读百过声嘈嘈。惜未终卷鸡已号，追写尚足惊儿曹。","dynasty":"宋代","title":"记梦"}
{"author":"陆游","content":"天赋元无满谷羊，不烦粱肉污龟肠。忽逢客釜蓴羹美，遥忆山厨麦饭香。正有一箪元自足，纵嘲三韭亦何伤？江边烟岫参差路，便唤渔舟暮治装。","dynasty":"宋代","title":"对食"}
{"author":"陆游","content":"积雨暗村墟，幽居杂鼀蚓。泥潦欲升阶，几席或生菌。壮年多重膇，况我抱宿疢；下床蹑高屐，顾影辄自哂。客来入我户，亦复为叹悯。胡不徙高原，再拜谢不敏。","dynasty":"宋代","title":"春晚久雨排闷"}
{"author":"陆游","content":"梦断香销四十年，沈园柳老不吹绵。此身行作稽山土，犹吊遗踪一泫然！","dynasty":"宋代","title":"沈园"}
{"author":"陆游","content":"烈士生不遇，栖栖为旅人；英魂死不没，凛凛为明神。明神受帝命，庙食福我民，牲酒可足言，压抑姑少伸。火旱千里赤，与人下雷雨，降水不反壑，谈笑出平土。善人锡之福，奸伪亦击汝。岂若世上人，吞声气如缕。","dynasty":"宋代","title":"过张王行庙"}
{"author":"陆游","content":"地偏人罕到，秋晚日犹长。病去筇枝赘，家贫菜粥香。流泉通药垄，积雨润书囊。欲谱幽居事，疏慵久未遑。","dynasty":"宋代","title":"贫居即事"}
{"author":"陆游","content":"新雁南来片影孤，冷云深处宿菰芦。不知湘水巴陵路，曾记渔阳上谷无？","dynasty":"宋代","title":"闻新雁有感"}
{"author":"陆游","content":"生本无心死可知，徐徐掩骨未为迟。一奴仅可供薪水，那得闲人荷锸随？","dynasty":"宋代","title":"夜读刘伯伦传戏作"}
{"author":"陆游","content":"斗转春归不自由，韶华已逐水东流。子规独抱区区意，血泪交零晓未休。","dynasty":"宋代","title":"三月三十夜闻杜宇"}
{"author":"陆游","content":"无食苦日长，无衣念秋近。虽云老农圃，未害乐尧舜。士生要弘毅，病在堕骄吝。得丧才几何，哀哉以身徇！平生最耐事，霜雪亦满鬓。忧患一洗空，吾道其少进。","dynasty":"宋代","title":"秋兴"}
{"author":"陆游","content":"涤砚欲其洁，磨镜欲其明。愿君试思之，与己孰重轻？","dynasty":"宋代","title":"杂兴"}
{"author":"陆游","content":"二十余年此结茆，园公溪父日论交。风翻半浦乱荷背，雨放一林新笋梢。隔叶晚莺啼谷口，唼花雏鸭聚塘坳。出门行罢还无事，借得丹经手自抄。","dynasty":"宋代","title":"题斋壁"}
{"author":"陆游","content":"触热真疑堕火灰，雨如飞镞亦佳哉。空江鱼鳖从龙起，平野雷霆拥马来。正怪横吹屋茅尽，俄闻下击涧松摧。晚来日漏风犹急，卧看柴扉阖复开。","dynasty":"宋代","title":"升仙桥遇风雨大至憩小店"}
{"author":"陆游","content":"身闲剩觉溪山好，心静尤知日月长。天下苍生未苏息，忧公遂与世相忘。","dynasty":"宋代","title":"寄题朱元晦武夷精舍"}
{"author":"陆游","content":"长物消磨尽，犹存两大瓢。药能扶囷惫，酒可沃枯焦。童负来山店，人看度野桥。画工殊好事，传写入生绡。","dynasty":"宋代","title":"家有两瓢分贮酒药出则使一童负之戏赋五字句"}
{"author":"陆游","content":"梦寄梅村竹坞间，不堪客里见春还。潮生水欲通南涧，雪霁云犹冒北山。病思过年应小减，官身得假未全闲。变名吴市男儿事，末路低回自笑孱。","dynasty":"宋代","title":"丁未除夕前二日休假感怀"}
{"author":"陆游","content":"军兴尚戎衣，冠带谢褒博。秃巾与小袖，顾影每怀怍。及今反士服，始觉荣天爵。出入阡陌间，终身有余乐。","dynasty":"宋代","title":"村舍杂书"}
{"author":"陆游","content":"钟鼓楼前宫样花，谁令流落到天涯。少年妄想今除尽，但爱清樽浸晚霞。","dynasty":"宋代","title":"山园草木四绝句其一紫薇"}
{"author":"陆游","content":"作堤蜿蜿六百尺，西崦东村成一家。春雨乍晴桑吐叶，秋风初冷稻吹花。","dynasty":"宋代","title":"春晚村居杂赋绝句"}
{"author":"陆游","content":"湖上清秋近，斋中白日长。云来树收影，雨过土生香。莲小红衣湿，瓜甘碧玉凉。晚来幽兴极，移榻近方塘。","dynasty":"宋代","title":"六月十四日微雨极凉"}
{"author":"陆游","content":"山合水将穷，真宜著放翁。醉嫌天地迮，老觉岁时公。偃蹇松逃世，翩仙鹤驾风。旧交零落尽，一笑与谁同？","dynasty":"宋代","title":"纵笔"}
{"author":"陆游","content":"侯印从来非所图，赤丁子亦不容呼。著低怯对新棋敌，量减愁逢旧酒徒。生世岂能常役役，酣歌且复和呜呜。肩舟到处皆吾境，莫问桐江与镜湖。","dynasty":"宋代","title":"遣兴"}
{"author":"陆游","content":"目断西陵细霭中，津亭想汝系孤篷。颇忧昨暮云吞日，犹幸今朝雨压风。就食亦知难恋恋，挂帆终恨太匆匆。寒沙不是无来雁，频寄书归问老翁。","dynasty":"宋代","title":"寄子坦"}
{"author":"陆游","content":"眈眈卧石熊当道，矫矫长松龙上天。不怕雪云寒到骨，唤僧扶杖立桥边。","dynasty":"宋代","title":"晚同僧至溪上"}
{"author":"陆游","content":"老态龙锺疾未平，更堪俗事败幽情。纱幮笛簟差堪乐，且听萧萧暮雨声。","dynasty":"宋代","title":"听雨"}
{"author":"陆游","content":"杨卿人材金百链，岐公座上初识面。十年万事不须说，犹喜归来且强健。题诗想见初削瓜，寄到茆堂已归燕。辞严意密敢轻读，呼儿炷灯重把卷。即今相望几千里，何日蝉联语忘倦。就令有使即寄书，岂如无事长相见。","dynasty":"宋代","title":"寄酬杨齐伯少卿"}
{"author":"陆游","content":"陆君拙自谋，七十犹粝食。著书虽如山，身不一钱直。默自观我生，困弱良得力。转喉畏或触，唾面敢自拭。世路方未夷，机阱宁有极？但能常闭门，尊拳贷鸡肋。","dynasty":"宋代","title":"自规"}
{"author":"陆游","content":"北面行台号令新，绣旗豹尾渡河津。檄书才下降书至，不用儿郎打女真。","dynasty":"宋代","title":"军中杂歌"}
{"author":"陆游","content":"杯酌以助气，匕箸以充腹。沾醉与属餍，其害等嗜欲。歠醨有馀欢，食淡百味足。养生所甚恶，旨酒及大肉。老翁虽无能，更事嗟已熟。勿叹茆三间，养汝山林福。","dynasty":"宋代","title":"对食有感二首其一"}
{"author":"陆游","content":"麦熟与人同喜，虏骄为国私忧。身似五更春梦，家如一宿山邮。","dynasty":"宋代","title":"感事六言"}
{"author":"陆游","content":"旧好疏毛颖，新知得曲生。幽居无一事，枕臂听松声。","dynasty":"宋代","title":"日用四首其一"}
{"author":"陆游","content":"面苍然。鬓皤然。满腹诗书不直钱。官闲常昼眠。画凌烟。上甘泉。自古功名属少年。知心惟杜鹃。","dynasty":"宋代","title":"长相思（五之三）"}
{"author":"陆游","content":"衰疾怜新鬼，狂豪尚故吾。棋常先客著，行不许儿扶。砚润闲蟾滴，香残冷鸭炉。自怜风味在，尚欲泛江湖。","dynasty":"宋代","title":"衰疾"}
{"author":"陆游","content":"驴鞍悬酒榼，僮背负衣囊。但说市朝变，不知岐路长。下程先施药，拂榻静焚香。明旦又西去，河桥秋叶黄。","dynasty":"宋代","title":"逆旅书壁"}
{"author":"陆游","content":"国家图箓合中兴，叹息吾宁粥饭僧。卖剑买牛衰可笑，坏裳为裤老犹能。晓过射圃云藏垒，夜读兵书雨洒灯。安得龙媒八千骑，要令穷虏畏飞腾。","dynasty":"宋代","title":"叹息"}
{"author":"陆游","content":"我生寓诗酒，本以全吾真。酒既工作病，诗亦能穷人。每欲两忘之，永为耕樵民；周旋日已久，弃去终无因。齿发益衰谢，肝胆犹轮囷，吟哦撼四壁，嵬峨颓乌巾。江上处处好，风月年年新。正尔岂不乐，浩歌终此身。","dynasty":"宋代","title":"诗酒"}
{"author":"陆游","content":"骥行千里亦何得，垂首伏枥终自伤。松阅千年弃涧壑，不如杀身扶明堂。士生抱材愿少试，誓取燕赵归君王。闭门高卧身欲老，闻鸡相蹴涕数行。正令咿嘤死床箦，岂若横身当战场。半酣浩歌声激烈，车轮百转盘愁肠。","dynasty":"宋代","title":"松骥行"}
{"author":"陆游","content":"青羊道士竹为家，也种玄都观里花。微雨晴时看鹤舞，小窗幽处听蜂衙。药罏宿火荧荧暖，醉袖迎风猎猎斜。老我一官真漫浪，会来分子淡生涯。","dynasty":"宋代","title":"青羊宫小饮赠道士"}
{"author":"陆游","content":"病思萧条岂独今，十年前已鬓霜侵。旧交略尽形吊影，薄宦宜休口语心。老骥已甘当伏枥，穷猿况是急投林。别君径入乱云去，後日相思何处寻？","dynasty":"宋代","title":"老病无复宦情或者疑焉作此示之"}
{"author":"陆游","content":"筑室镜湖滨，于今四十春。放生鱼自乐，施食鸟常驯。土润观锄药，灯清论养真。桃源处处有，不独武陵人。","dynasty":"宋代","title":"书屋壁"}
{"author":"陆游","content":"浪迹人间四十年，镜中不觉已华颠。山川惨澹秋多感，灯火青荧夜少眠。壮志已忘榆塞外，高情正在酒垆边。扁舟不恨无人识，且复长歌入暮烟。","dynasty":"宋代","title":"浪迹"}
{"author":"陆游","content":"士生万里合鹏抟，憔悴青衫且自宽。薄禄及亲虽共喜，远途将父亦诚难。关山可厌风麈恶，蓬荜应思菽水欢。只道耄年心似铁，诗成也作鼻辛酸。","dynasty":"宋代","title":"送子修入闽"}
{"author":"陆游","content":"六月暑方剧，喘汗不支持。逃之顾无术，惟望树影移。或谓当读书；或劝把酒卮；或夸作字好，萧然却炎曦；或欲溪上钓；或思竹间棋，亦有出下策，买簟倾家赀；赤脚蹋增冰，此计又绝痴。我独谓不然，愿子少置思；方今诏书下，淮汴方出师，黄旗立辕门，羽檄昼夜驰，大将先择甲，三军随指挥。行伍未尽食，大将不言饥，渴不先饮水，骤不先告疲。吾侪独安居，茂林荫茅茨，脱巾濯寒泉，卧起从其私，于此尚畏热，鬼神其可欺！坐客皆谓然，索纸遂成诗，便觉窗几间，飒飒清风吹。","dynasty":"宋代","title":"剧暑"}
{"author":"陆游","content":"湖塘西去两三家，杖履经行日欲斜。蹙蹙水纹生细縠，蜿蜿沙路卧修蛇。旱余虫镂园蔬叶，寒浅蜂争野菊花，老去郊居多乐事，脱巾未用叹苍华。","dynasty":"宋代","title":"西村"}
{"author":"陆游","content":"长笛圜鼙曲调新，东家西舍送迎神。不因丰岁人情乐，淡杀溪头老病人。","dynasty":"宋代","title":"村居即事"}
{"author":"陆游","content":"乞骸安晚节，养疾卧空村。月暗枭鸣树，船归犬吠门。藜羹加糁美，黍酒带醅浑。稚子能勤学，灯前与细论。","dynasty":"宋代","title":"夏夜"}
{"author":"陆游","content":"闭户学僧坐，颓然遗世情。虚窗鸽飞影，枯叶犬行声。雪拥杉灰暖，云垂纸帐明。清馋不可耐，一笑听华鲸。","dynasty":"宋代","title":"斋前独坐戏作"}
{"author":"陆游","content":"耄及光阴古更稀，自今惟有数期颐。食观本草虽多事，醉读离骚自一奇。物外有人闲始见，山中可乐老方知。武陵好在桃千树，短棹相寻亦未迟。","dynasty":"宋代","title":"初春书怀"}
{"author":"陆游","content":"天华寺西艇子横，白苹风细浪纹平。移家只欲东关住，夜夜湖中看月生。","dynasty":"宋代","title":"东关"}
{"author":"陆游","content":"圣贤在世龙行天，出处何至为物牵。後人竞作驹伏辕，未死奄奄如九泉。郫孙公者山泽僊，巉岩玉骨寒入肩。哦诗调苦乱嘒蝉，燥墨瘦字丑不妍。诸公好之挽使前，六丁力尽山嶷然；奏书告老不待年，脱手径上岷山巅。吾侪一官自纠缠，俛首鞭箠不自怜，强欲作诗诵公贤，事伟辞卑难并传。","dynasty":"宋代","title":"闻孙岩老挂冠叹仰之余辄赋长句"}
{"author":"陆游","content":"法不孤生自古同，痴人乃欲镂虚空。君诗妙处吾能识，正在山程水驿中。","dynasty":"宋代","title":"题庐陵萧彦毓秀才诗卷后二首"}
{"author":"陆游","content":"齿发凋零志气衰，强临尊酒祗成悲。少年半是投闲日，春事常当卧病时。忧患颇疑书作祟，功名不似老如期。青城旧友频相约，归养金丹尚未迟。","dynasty":"宋代","title":"得蜀信"}
{"author":"陆游","content":"减尽腰围白尽头，经年作客向夔州。流离去国归无日，瘴疠侵人病过秋。菊蕊残时初把酒，雁行横处更登楼。蜀江朝暮东南注，我独胡为淹此留？","dynasty":"宋代","title":"九月三十日登城门东望凄然有感"}
{"author":"陆游","content":"贫士善用短，屏居常自如。出寻邻叟语，归读古人书。过店亦沽酒，登山时跨驴。非关傲麈世，聊欲遂吾初。","dynasty":"宋代","title":"遂初"}
{"author":"陆游","content":"万里飘然似断蓬，桐庐江上又秋风。判余牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与邦人一笑同。","dynasty":"宋代","title":"官居戏咏"}
{"author":"陆游","content":"南出湖壖有废堤，草堂只在鹳巢西。清风满榻眠初起，落叶平沟路欲迷。新酒已知迎社熟，秋莺犹作傍檐啼。邻翁相遇饶言笑，共喜年丰米价低。","dynasty":"宋代","title":"草堂"}
{"author":"陆游","content":"日满晴轩理蠹鱼，壮游回首一欷歔！凄凉王粲从军作，零落相如谏猎书。歌吹恍思登北固，弓刀谁记渡南沮？虎头本久功名相，归老林间计未疏。","dynasty":"宋代","title":"曝书偶见旧稿有感"}
{"author":"陆游","content":"避寂诸缘息，安贫百虑宽。嬾如常抱疾，退似本无官。皎洁鹤翎扇，嵯峨龟屋冠。何劳问唐举，彻屋是清寒。","dynasty":"宋代","title":"初夏杂兴"}
{"author":"陆游","content":"补之写生梅，至简亦半树；此幅独不然，岂画横斜句？","dynasty":"宋代","title":"题施武子所藏杨补之梅"}
{"author":"陆游","content":"小园五亩剪蓬蒿，便觉人间迹可逃。尽疏珍禽添尔雅，更书香草续离骚。药苗可斸携长镵，黍酒新成压小槽。老入鹓行方彻悟，一官何处不徒劳。","dynasty":"宋代","title":"初归杂咏七首其六"}
{"author":"陆游","content":"已罢弹冠欲挂冠，一庵天遣养衰残。雨荒园菊枝枝瘦，霜染江枫叶叶丹。羹釜带鳞烹白小，蓬门和蔓系黄团。夕阳更动闲游兴，十月吴中未苦寒。","dynasty":"宋代","title":"初冬"}
{"author":"陆游","content":"莫谓家贫厌旧醅，一尊聊对桂花开。天菑已过无蝗孽，海舶初通有药材。剩借凉风吹醉颊，况逢急雨洗浮埃。入秋腰脚增强健，山麓从今日日来。","dynasty":"宋代","title":"书喜"}
{"author":"陆游","content":"忆自梁州入剑门，关山无处不消魂。亚松托宿逢秋雨，小柏经行听晓猿。当日只知悲客硌，归来终亦老江村。吾儿生晚那知此，聊对青灯与细论。","dynasty":"宋代","title":"夜与子遹说蜀道因作长句示之"}
{"author":"陆游","content":"圣主乘乾临斧扆，小臣承诏上丹墀。宁知齿豁头童後，更遇天崩地陷时！泣至眼枯无血续，梦随魂断独心知。白头才尽空濡笔，宁继生民生武诗。","dynasty":"宋代","title":"望永阜陵"}
{"author":"陆游","content":"体不佳时看周易，酒痛饮后读离骚。骑驴太华三峰雪，鼓棹钱塘八月涛。","dynasty":"宋代","title":"杂赋十二首其五"}
{"author":"陆游","content":"雾雨昏昏地气腾，盘中朝暮厌驱蝇。未看霁色排阴翳，先觉清寒洗郁蒸。唤客喜倾新熟酒，读书贪趁欲残灯。明朝乐事真当贺，山北山南曳瘦藤。","dynasty":"宋代","title":"雨止顿寒遂有晴意"}
{"author":"陆游","content":"平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。","dynasty":"宋代","title":"好事近（十二之十一）"}
{"author":"陆游","content":"扶床踉蹡出京华，头白车书未一家。宵旰至今劳圣主，泪痕空对太平花。","dynasty":"宋代","title":"太平花"}
{"author":"陆游","content":"平生与俗马牛风，落魄人间亦未穷。绿绮奏终香缕碧，乌丝书罢烛花红。梦中吴蜀山川近，醉後周秦战伐空。投老飘然君勿笑，也胜鱼鸟在池笼。","dynasty":"宋代","title":"遣兴"}
{"author":"陆游","content":"海近风云恶，城高鼓角雄。山川横惨淡，楼阁半虚空。故国千年鹤，征途万里蓬。余生犹几日，尽合付杯中。","dynasty":"宋代","title":"会稽"}
{"author":"陆游","content":"埋瓮东阶下，灩灩一石水。买鱼畜其间，鱍鱍三十尾。力微思及物，为惠止於此。无风水不摇，得志鱼自喜。涵泳藻与蒲，永不畏刀几。饭罢时来观，相娱从此始。","dynasty":"宋代","title":"瓮池"}
{"author":"陆游","content":"久矣功名不上心，亦无心要老山林。鹿门采药悠然去，千载庞公是赏音。","dynasty":"宋代","title":"岁晚"}
{"author":"陆游","content":"晓枕初兴白发翁，弊裘百衲葑炉红。独居漫受书狐媚，滞思难矜笔阵雄。旧学虫鱼笺尔雅，晚知稼穑讲豳风。一身自喜无馀事，且度残年风雪中。","dynasty":"宋代","title":"晨起"}
{"author":"陆游","content":"天险龙门道，霜清客子游。一筇缘绝壁，万仞俯洪流。著脚初疑梦，回头始欲愁。危身无补国，忠孝两堪羞。","dynasty":"宋代","title":"再过龙洞阁"}
{"author":"陆游","content":"挽住征衣为濯尘，阆州斋酿绝芳醇。莺花旧识非生客，山水曾游是故人。遨乐无时冠巴蜀，语音渐正带咸秦。平生剩有寻梅债，作意城南看小春。","dynasty":"宋代","title":"阆中作"}
{"author":"陆游","content":"烟笼天阙青鸳湿，水涨官河画鷁浮。解赋春阴三十首，不应惟有宋鄜州。","dynasty":"宋代","title":"上元後连数日小雨作寒戏作"}
{"author":"陆游","content":"穄饭流匙滑，葵羹出釜香。有时留野客，亦复饷邻墙。老圃传占法，行僧遗药方。未为全绝物，终胜利名场。","dynasty":"宋代","title":"即事"}
{"author":"陆游","content":"江左占形胜，最数古徐州。连山如画，佳处缥缈著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。","dynasty":"宋代","tags":"豪放，咏史怀古，爱国","title":"水调歌头·多景楼"}
{"author":"陆游","content":"久雨重阳後，清寒小雪前。拾薪椎髻仆，卖菜掘头船。薄米全家粥，空床故物毡。身犹付一歃，名字更须传？","dynasty":"宋代","title":"初寒"}
{"author":"陆游","content":"灵台虚湛气和平，投枕逡巡梦即成。屋角鸣禽呼不觉，手中书册堕无声。百年日月飞双毂，千古山河战一枰。赖有莲峰遗老在，白云深处主齐盟。","dynasty":"宋代","title":"早凉熟睡"}
{"author":"陆游","content":"放逐还山八见春，枯颅槁项雪霜新。大床不解除豪气，凡眼安能识贵人？食有淖糜犹足饱，衣存短褐未全贫。北窗坐卧君无笑，拈起乌藤捷有神。","dynasty":"宋代","title":"龟堂独坐遣闷"}
{"author":"陆游","content":"进无以显于时，退不能隐于酒。事刀笔不如小吏，把锄犁不如健妇。或问陈子何取而肖其像，曰是翁也。腹容王导辈数百，胸吞云梦者八九也。","dynasty":"宋代","title":"放翁自赞四首其四"}
{"author":"陆游","content":"仕宦遍四方，每出归愈贫，寒暑更质衣，笑倒邻里人。今年作史官，坐糜太仓陈；无如思归何，日夜望绝麟。区区牛马走，龊龊虮虱臣，恩深老不报，肝胆空轮囷。","dynasty":"宋代","title":"杂兴十首以贫坚志士节病长高人情为韵"}
{"author":"陆游","content":"不慕生为柱国，何须死向扬州。但愿此身无病，天台剡县闲游。","dynasty":"宋代","title":"六言"}
{"author":"陆游","content":"龛山古戍更漏声，白塔小市灯火明。六十年间几来往，依然恻怆路傍情。","dynasty":"宋代","title":"舟中"}
{"author":"陆游","content":"吾儿适淮壖，送之梅市桥。三年安得过，思汝双鬓凋。今年当代归，秋色已萧萧。迎汝不惮远，梦泝钱塘潮。人事不可料，邑民挽归桡，郡牧部使者，交章闻之朝。增秩复使留，此事久寂寥。念汝未育子，大女方垂髫，小女闻学行，想像扶床娇。汝少知读易，外物莫能摇，但愿早举孙，不必七叶貂；归来郎罢前，相从乐箪瓢。","dynasty":"宋代","title":"寄子虡"}
{"author":"陆游","content":"山村今年晚禾旱，奏下民租蠲太半；水村雨足米狼戾，也放三分慰民意。看榜归来迭歌舞，共喜清平好官府。老翁犹记军兴时，汝辈少年那得知！","dynasty":"宋代","title":"水村曲"}
{"author":"陆游","content":"园古逢秋好，身闲与嬾宜。空堂赏疏豁，重阁望参差。竹粉有新意，松风含古姿。低回惭禄米，官事少於诗。","dynasty":"宋代","title":"晨至湖上"}
{"author":"陆游","content":"闷欲远游身苦嬾，病思闲语客谁过？北窗一枕差堪乐，无奈茶杯作祟何！","dynasty":"宋代","title":"夏日"}
{"author":"陆游","content":"老无添虎仍逢病，春欲残时未减寒。架上汉书浑忘尽，床头周易却常看。","dynasty":"宋代","title":"杂兴六首"}
{"author":"陆游","content":"桑柘相望雨露新，桃源自隐不缘秦。稻陂正满初投种，蚕子方生未忌人。酒借鹅儿成浅色，鱼凭云母作修鳞。赛神归晚比邻醉，一笑犹关老子身。","dynasty":"宋代","title":"湖村春兴"}
{"author":"陆游","content":"正朔今年被百蛮，遥知喜色动天颜。风雷传号临春水，貔虎移军过玉关。博士已成封禅草，单于将就会朝班。孤臣老抱周南恨，壮观空存梦想间。","dynasty":"宋代","title":"闻虏政衰乱扫荡有期喜成口号"}
{"author":"陆游","content":"春水六七里，夕阳三四家。儿童牧鹅鸭，妇女治桑麻。地僻衣巾古，年丰笑语哗。老夫维小艇，半醉摘藤花。","dynasty":"宋代","title":"泛湖至东泾"}
{"author":"陆游","content":"陆子居山阴，杜门辄经年。有时思出游，两屦凌风烟。长镵斸灵苗，大瓢挹飞泉。眼长不及寸，能著万里天。不饮颜常丹，不食腹果然。金丹亦弃置，我是地行仙。","dynasty":"宋代","title":"闲适二首其二"}
{"author":"陆游","content":"忆昔初乘上峡船，雪滩云岫过联翩。匆匆不暇寻高隐，遗恨于今四十年。","dynasty":"宋代","title":"感旧二首其一"}
{"author":"陆游","content":"去日堂堂挽不回，新年又傍鬓边来。雨声欲作海棠祟，书卷只为春睡媒。村舍瘦蔬供薄酒，地炉微火伴残灰。浩然忽起金鞭兴，漾水嶓山安在哉！","dynasty":"宋代","title":"春雨复寒遣怀"}
{"author":"陆游","content":"东望山阴何处是？　往来一万三千里。　写得家书空满纸！　流清泪，　书回已是明年事。　寄语红桥桥下水，扁舟何日寻兄弟？　行遍天涯真老亦！　愁无寐，　鬓丝几缕茶烟里。","dynasty":"宋代","title":"渔家傲·东望山阴何处是"}
{"author":"陆游","content":"闲行静坐乐谁知，红饭青蔬美有馀。常笑痴人不更事，时时愁叹欲何须。","dynasty":"宋代","title":"即事六首其三"}
{"author":"陆游","content":"闲行入野寺，僧饭鼓其镗。惨惨风剺面，晖晖日满廊。去来元自在，宾主两相忘。却下山坡路，樵歌出陇长。","dynasty":"宋代","title":"野寺"}
{"author":"陆游","content":"落日溪边杖白头，破裘不补冷飕飕。戆愚酷信纸上语，老病犹先天下忧。末俗陵迟稀独立，斯文崩坏欲横流。绍兴人物嗟谁在？空记当年接俊游。","dynasty":"宋代","title":"溪上作"}
{"author":"陆游","content":"窗扉寂寂秋将晚，灯火昏昏夜向阑。不是暮年能耐病，道人心地本来宽。","dynasty":"宋代","title":"病思"}
{"author":"陆游","content":"老遇初寒候，贫当绝禄时。衣裘俱在笥，薪炭不愆期。鹑满群童纲，鱼浮百石陂。比邻每分饷，扪腹可无饥。","dynasty":"宋代","title":"初寒"}
{"author":"陆游","content":"吾庐宛在水中沚，车马喧嚣那到耳。一堂翛然卧虚旷，蝉声未断虫声起。有时寓意笔砚间，跌宕奔腾作诙诡。徂徕松尽玉池墨，云梦泽乾蟾滴水。心空万象提寸毫，睥睨醉僧窥长史。联翩昏鸦斜著壁，郁屈瘦蛟蟠入纸。神驰意造起雷雨，坐觉乾坤真一洗。小儿劝我当自珍，勿为门生书棐几。","dynasty":"宋代","title":"草书歌"}
{"author":"陆游","content":"人生只要常无事，忿欲纷纷喜见侵。赠子秘传安乐法：秋毫莫遣动吾心。","dynasty":"宋代","title":"书意"}
{"author":"陆游","content":"受廛故里老为氓，三十余年学养生。倩盼作妖狐未惨，肥甘藏毒酖犹轻。忠言何啻千金药，赤口能烧万里城。陋巷藜羹心自乐，旁观虚说傲公卿。","dynasty":"宋代","title":"养生"}
{"author":"陆游","content":"一杯齑馎饦，手自芼油葱。天上苏陀供，悬知未易同。","dynasty":"宋代","title":"朝饥食齑面甚美戏作二首其二"}
{"author":"陆游","content":"便殿谘询早，深宫宴乐稀。欲颁传位诏，犹索未明衣。寿损名方永，身臞国愈肥。孤臣泣陵柏，心折九虞归。","dynasty":"宋代","title":"考宗皇帝挽词"}
{"author":"陆游","content":"拔笋拔笋，入箐不辞风雨窘。养成会见高拂云，取供口腹初不忍。独持两把慰倚门，慈颜一笑如春温。","dynasty":"宋代","title":"禽言"}
{"author":"陆游","content":"我呼小艇浮南津，落日乱山衔半轮。背船双鹭低掠水，下滩峭风冷逼人。中流回望始太息，烟中白塔高嶙峋。适从彼来忽在此，老夫拄杖捷有神。尉曹堆盘笠泽脍，秀才泻榼中山春。岂惟外物不挂眼，醉後兀尔忘吾身。朝冠行即挂神武，买犊遂欲耕峨岷。金丹自喜日日长，白发未许年年新。拥桥炬火远已闹，归舍睡息清而匀。明朝笑谓同载客，有脚莫踏东华尘。","dynasty":"宋代","title":"自山中泛舟归郡城"}
{"author":"陆游","content":"缥缈初闻寺阁钟，霏微零雨兆年丰。家家椒酒欢声里，户户桃符霁色中。春枕方浓从卖困，社醅虽美倦治聋。从今万事俱抛掷，且作人间百岁翁。","dynasty":"宋代","title":"丙寅元日"}
{"author":"陆游","content":"环立江头千万峰，梦中於此倚枯筇。青冥谁见欹巾角，碧瀣闲将洗笔锋。一卷素书云笈贮，数升松麦水机舂。正呼鹤驾凌风去，惊觉西山烟外钟。","dynasty":"宋代","title":"记梦"}
{"author":"陆游","content":"梅花消息动江边，渐见新春换故年。莫道孤翁心似铁，夜来霜冷透青毡。","dynasty":"宋代","title":"霜冷"}
{"author":"陆游","content":"煮豆烹蔬当果殽，固应杯酌尽陶匏。池塘潋潋荷浮叶，门巷阴阴笋放梢。三亩荒园存故业，一编蠹简得深交。弊庐经雨穿将遍，欲向村东自割茅。","dynasty":"宋代","title":"园中把酒示邻曲"}
{"author":"陆游","content":"平旦出秦关，雪色驾车双鹿。借问此行安往，赏清伊修竹。汉家宫殿劫灰中，春草几回绿。君看变迁如许，况纷纷荣辱。","dynasty":"宋代","title":"好事近（十二之十一）"}
{"author":"陆游","content":"蚕如黑蚁稻青针，夫妇耕桑各苦心。但得老亲供养足，不羞布袂与蒿簪。","dynasty":"宋代","title":"农桑四首其四"}
{"author":"陆游","content":"方兰移取遍中林，馀地何妨种玉簪。更乞两丛香百合，老翁七十尚童心。","dynasty":"宋代","title":"窗前作小土山蓺兰及玉簪最后得香百合并种之戏作"}
{"author":"陆游","content":"百年鼎鼎成何事，寒暑相催即白头。纵得金丹真不死，摩挲铜狄更添愁。","dynasty":"宋代","title":"杂感十首其四"}
{"author":"陆游","content":"九月十九柿叶红，闭门学书人笑翁。世间谁许一钱直？窗底自用十年功。老蔓缠松饱霜雪，瘦蛟出海拏虚空。即今讥评何足道，後五百年言自公。","dynasty":"宋代","title":"学书"}
{"author":"陆游","content":"海山万峰郁参差，宫殿插水蟠蛟螭。碧桃千树自开落，飞桥架空来者谁？桐枝高耸宿丹凤，莲叶半展巢金龟。和风微度宝筝响，永日徐转帘阴移。西厢恍记旧游处，素壁好在寻春诗。当年意气不少让，跌宕醉墨纷淋漓。宿酲未解字犹湿，人间岁月浩莫推。叹惊抚几忽梦断，海阔天远难重期。","dynasty":"宋代","title":"记九月二十六夜梦"}
{"author":"陆游","content":"曳杖惊林鹊，投竿罥涧花。若非诗满卷，只道梦还家。开士分朝饭，邻翁唤午茶。悠然吾事足，归路并山斜。","dynasty":"宋代","title":"幽事"}
{"author":"陆游","content":"草堂风雨少睡眠，骨冷始觉非壮年。水鸟长鸣声戛然，庭中栖鸦亦已翩。老人清饿如龟蝉，起坐甚爱小窗妍。一生宦游膏火煎，归来杜门气麤全。人看虽不直一钱，知我自有穹穹天。赋诗稿成弃不传，残钟断磬知谁编？","dynasty":"宋代","title":"夙兴"}
{"author":"陆游","content":"谭侯才气敌文园，日日银鞍画戟门。奇句入神闻鬼泣，巨觥如海看鲸吞。一官胄监能令死，万里铭旌忍更论。湖上秋来频入梦，凭谁词翰与招魂？","dynasty":"宋代","title":"思蜀"}
{"author":"陆游","content":"儿时爱书百事废，饭冷胾乾呼不来。一生被误终未醒，老作蠹鱼吁可哀！","dynasty":"宋代","title":"初冬杂咏"}
{"author":"陆游","content":"地僻少人迹，身闲思独游。荒村更阻雨，衰鬓不禁秋。断续呼牛笛，横斜放鸭舟。残年澹无事，随处送悠悠。","dynasty":"宋代","title":"独游"}
{"author":"陆游","content":"来从云栈北，行度雪山西。故事谈金马，遗踪访石犀。闲情淡於水，豪饮醉如泥。坏壁尘封遍，何人拂旧题！","dynasty":"宋代","title":"思蜀"}
{"author":"陆游","content":"有人叩户皆吾友，得屋施床即我家。缓步东西行饭耳，元非看竹探梅花。","dynasty":"宋代","title":"即事"}
{"author":"陆游","content":"浴罢纱巾出草堂，一枝瘦杖倚桄榔。蝉吟古柳声相续，月入幽扉影正方。频约僧棋秋渐健，稍增书课夜初长。亦知桑落宜篘酒，太息何时办一觞？","dynasty":"宋代","title":"秋夕"}
{"author":"陆游","content":"客疾无根莫浪忧，今朝扫尽不容留。饭囊酒瓮非吾事，只贮千岩万壑秋。","dynasty":"宋代","title":"嘉定巳巳立秋得膈上疾近寒露乃小愈"}
{"author":"陆游","content":"忘却晨梳满把丝，楝花嫌不似臙脂。起来一笑看清镜，惟插梨花却较宜。","dynasty":"宋代","title":"梦观牡丹"}
{"author":"陆游","content":"秋风一夜吹桥树，明日来看已非故。吴中九月霜尚薄，落叶半随飞鸟去。老人心事感凋零，只欲逢秋醉不醒。范宽用意真难解，偏写丹枫作画屏。","dynasty":"宋代","title":"秋树"}
{"author":"陆游","content":"古人学问无遗力，少壮工夫老始成。纸上得来终觉浅，绝知此事要躬行。","dynasty":"宋代","tags":"励志，读书，哲理，早教古诗100首","title":"冬夜读书示子聿"}
{"author":"陆游","content":"采藤持织履，剥楮治为冠。看剑心空壮，骑驴骨本寒。病多辞酒伴，老甚解祠官。赖有扁舟在，秋涛万里宽。","dynasty":"宋代","title":"龟堂自咏"}
{"author":"陆游","content":"残年光景易駸駸，屏迹江村不厌深。新麦熟时蚕上簇，晚莺啼处柳成阴。短檠已负观书眼，孤剑空怀许国心。惟有云山差可乐，杖藜谁与伴幽寻？","dynasty":"宋代","title":"残年"}
{"author":"陆游","content":"三日触毒暑，衣垢背汗浃。今旦殊萧然，凉雨吹醉颊。瘦松无横枝，蠹竹少全叶。渚莲乃可念，泫泣如放妾。岂惟人意适，我马亦振鬣。远村有归人，清溪争晚涉。","dynasty":"宋代","title":"马上微雨"}
{"author":"陆游","content":"小筑精庐剡曲傍，枵然蝉腹与龟肠。酒钱觅处无司业，斋日多来似太常。云碓旋舂菰米滑，风炉亲候药苗香。明年更入南山去，要试囊中服玉方。","dynasty":"宋代","title":"累日无酒亦不肉食戏作此诗"}
{"author":"陆游","content":"袖手地炉傍，身闲日自长。窗明蠹简字，帘约篆盘香。道士传琴谱，山僧送药方。自然尘事远，不用濯沧浪。","dynasty":"宋代","title":"袖手"}
{"author":"陆游","content":"丈夫孰能穷，吐气成虹霓。酿酒东海乾，累麴南山齐。平生搴旗手，头白归扶犁。谁知蓬窗梦，中有铁马嘶？何当受诏出，函谷封丸泥，筑城天山北，开府萧关西，万里扫尘烟，三边无鼓鼙。此意恐不遂，月明号荒鸡。","dynasty":"宋代","title":"书悲"}
{"author":"陆游","content":"疏懒元当与世辞，残年况近乞身期。一官空作读书祟，五斗不供沽酒资。冰拆野塘初滟滟，雪残芳草已离离。物华似有平生旧，不待招呼尽入诗。","dynasty":"宋代","title":"早春池上作"}
{"author":"陆游","content":"壮岁本亡奇，颓龄又及斯。极知身有几，惟是醉相宜。烧草温新犊，编篱护伏雌。谋生未忘念，笑语路傍儿。","dynasty":"宋代","title":"幽居即事"}
{"author":"陆游","content":"闭门高卧养吾真，说著生涯笑倒人。奴闵囊空辞雇直，婢愁爨冷拾炊薪。羹能有糁犹为泰，地到无锥始是贫。一饭不妨支一日，读书常媿聒比邻。","dynasty":"宋代","title":"秋来苦贫戏作"}
{"author":"陆游","content":"乞得残骸老故山，草亭终日对孱颜。孤云百尺起江际，幽鸟数声鸣竹间。众死一身今独健，人忙万物本常闲。此心欲语知谁听，赖有渔樵日往还。","dynasty":"宋代","title":"东园小饮"}
{"author":"陆游","content":"人生天壤间，出处本异趣。释耒入市朝，徒失邯郸步。昔人亦有言，刻足以适屦。柰何不自反，忽已迫霜露？我躬尚不阅，况为子孙虑。岁晚故山寒，地炉可煨芋。","dynasty":"宋代","title":"读何斯举黄州秋居杂咏次其韵"}
{"author":"陆游","content":"饱食无功媿汗青，灯前顾影叹伶俜。马衰犹养疑知路，龟久当捐为不灵。腰下徒夸绶若若，镜中何止发星星。石帆回首初非远，要及清秋斸茯苓。","dynasty":"宋代","title":"饱食"}
{"author":"陆游","content":"缥缈云边罨画楼，空蒙雨外木兰舟。谁知老子清狂甚，独占城南十里秋？","dynasty":"宋代","title":"泊舟湖桥酒楼下"}
{"author":"陆游","content":"夭夭枝头花，郁郁地上草；方春万物遂，我乃独衰槁。少时喜方药，晚亦学黄老，又非爱名宦，壮岁迹已扫，如何过八十，尚复未闻道？伛行阡陌间，齿摇而发缟。名山可巢居，决去恨不早。宴坐精思床，犹能养梨枣。","dynasty":"宋代","title":"春日对花有感"}
{"author":"陆游","content":"酒浪摇春不受寒，烛花垂烬忽堆盘。山川路邈人将老，丝管声遒夜向阑。四海交朋更聚散，百年光景杂悲欢。自怜病眼犹明在，更把名花半醉看。","dynasty":"宋代","title":"夜宴"}
{"author":"陆游","content":"尘土暗貂裘，森然白发稠。年光真衮衮，吾事竟悠悠。马宿平沙夜，烽传绝塞秋。故人零落尽，追写只添愁。","dynasty":"宋代","title":"感旧"}
{"author":"陆游","content":"雨声点滴漏声残，短褐犹如二月寒。闭户自怜今伏老，联鞍谁记旧追欢？欲持藤榼沽春碧，自傍朱栏翦牡丹。不为挂冠方寂寞，宦游强半是祠官。","dynasty":"宋代","title":"翦牡丹感怀"}
{"author":"陆游","content":"困睫瞢腾老孝先，麤毡布被早霜天。珥貂碧落应无分，且向人间作睡仙。","dynasty":"宋代","title":"昼眠"}
{"author":"陆游","content":"建苑誇豪如贵胄，棋岩晦迹类臞仙。倘凭阀阅定人物，耕野钓溪难自贤。","dynasty":"宋代","title":"戏作三首其三"}
{"author":"陆游","content":"五十年来命压头，即今残发不禁愁。乱鸦阵起霜天晚，落叶声乾古渡秋。小市啜醨聊兀傲，长亭秣蹇得迟留。一身自处穷如许，幸是无因为国谋。","dynasty":"宋代","title":"题村店壁"}
{"author":"陆游","content":"醉面贪承夕露，钓竿喜近秋风。借问孤舟何处，深入芙蕖浦中。","dynasty":"宋代","title":"夏日六言"}
{"author":"陆游","content":"此行何处不艰难，寸寸强弓且旋弯。县近欢欣初得菜，江回徙倚忽逢山。系船日落松滋渡，跋马云埋灩澦关。未满百年均是客，不须数日待东还。","dynasty":"宋代","title":"晚泊松滋渡口"}
{"author":"陆游","content":"雨送疏疏响，风吹细细纹。犹稀绿萍点，已映小鱼群。傍有一拳石，又生肤寸云。我来闲照影，一笑整纶巾。","dynasty":"宋代","title":"盆池"}
{"author":"陆游","content":"窗黑停书课，屏深养病眸。雨声工破睡，酒力不禁愁。兀兀披衣起，昏昏曳杖游。柴荆晚未闭，隔水数归牛。","dynasty":"宋代","title":"睡起行至门外有赋"}
{"author":"陆游","content":"我庐城南村，家无十金产。种花虽历岁，名品终有限。颇欲及暇时，著谱书之简。今朝绯桃开，欢喜洗酒琖。邻翁亦喜事，为我一笑莞。但恨苜蓿盘，蔬薄久佳馔。往来见已熟，劝揖忘媿赧。一事粗可言，似具识花眼。","dynasty":"宋代","title":"绯桃开小酌"}
{"author":"陆游","content":"睡到僧廊响木鱼，庄周蝴蝶两蘧蘧。数声林下华亭鹤，一卷床头笠泽书。云子甑香炊熟後，露芽瓯浅点尝初。若论身逸心无事，台省诸公恐不如。","dynasty":"宋代","title":"起晚戏作"}
{"author":"陆游","content":"事业无成去日遒，只今身世付沧洲。风烟惨惨菰蒲老，星斗离离河汉流。寂寞书生学奇字，穷愁客子著春秋。白头自苦君无笑，骨朽成尘志未休。","dynasty":"宋代","title":"夏夜读书自嘲"}
{"author":"陆游","content":"暄妍一窗日，的皪数枝梅。小鼎煎茶熟，幽人作梦回。新春又将近，晚景但堪哀。用底舒怀抱？残书阖复开。","dynasty":"宋代","title":"南窗"}
{"author":"陆游","content":"人间岁月苦駸駸，白首幽居不厌深。嬾爱举杯成美睡，静嫌对弈动机心。山村野渡双芒屩，夜雪晨霜一布衾。不到匡庐三十载，梦携巾钵上东林。","dynasty":"宋代","title":"幽居"}
{"author":"陆游","content":"辽东归老白襦裙，名字何堪遗世闻。便谓舆公长契阔，不知留语故殷懃。诗章有便犹应寄，禄米无多切莫分。倘见右司烦说似，每因风月怆离群。","dynasty":"宋代","title":"过玉山辱芮国器检详留语甚勤因寄此诗兼呈韩"}
{"author":"陆游","content":"新凉一夜入郊墟，晨起衣巾爽有馀。燕欲委巢雏尽去，扇犹在手意先疏。题诗又满牛腰束，采乐常携鸦觜锄。湖上从今风月好，不妨随处命篮舆。","dynasty":"宋代","title":"南堂杂兴八首其二"}
{"author":"陆游","content":"君家文献历十朝，魏公峨冕加金貂。孙支得君愈隽发，贵名突兀凌烟霄。居吴入蜀三十载，诸公孰能折简招。涧松意气极磊砢，天马毛骨何超遥。鼎来行卷十九首，缑山明月闻吹箫。沉香亭畔未须说，想见风雪上灞桥。老夫诵之群玉府，学士如堵不敢骄。尔来一编愈妙绝，粲若新霁瞻斗杓。出为龙首子何有，老穿豹尾我亦聊。湖边酒楼无十步，胸次懑懑思同浇。","dynasty":"宋代","title":"简苏邵叟"}
{"author":"陆游","content":"略彴东边一径深，杖藜行饭当登临。稷山并海出遥碧，禹穴生云成暮阴。残岁自兴游子感，少年谁解老人心？归来灯火参差夜，倦倚胡床续短吟。","dynasty":"宋代","title":"晚行舍後"}
{"author":"陆游","content":"霜气萧条木叶黄，佳时病起意差强。云烟古寺闻僧梵，灯火长桥见戏场。一枕清风幽梦断，数匙旅饭野蔬香。道边莫笑衰残甚，独往山林兴未央。","dynasty":"宋代","title":"出游五首其四"}
{"author":"陆游","content":"少年误计慕浮名，更事方知外物轻。身誓生生辞禄食，家当世世守农耕。授时尧典先精读，陈业豳诗更力行。最好水村风雪夜，地炉烟暖岁猪鸣。","dynasty":"宋代","title":"视东皋归小酌"}
{"author":"陆游","content":"日落江城闻捣衣，长空杳杳雁南飞。桑枝空後醅初熟，豆荚成时兔正肥。徂岁背人常冉冉，老怀感物倍依依。平生许国今何有，且拟梁鸿赋五噫。","dynasty":"宋代","title":"秋思"}
{"author":"陆游","content":"入东又见几春风？茆屋芦藩寂寞中。道业虽如诗不进，世缘已与梦俱空。高枝濯濯辛夷紫，密叶深深踯躅红。村巷断无轩盖到，一樽犹得伴邻翁。","dynasty":"宋代","title":"东园小饮"}
{"author":"陆游","content":"目断西陵细霭中，津亭想汝系孤篷。颇忧昨暮云吞日，犹幸今朝雨压风。就食亦知难恋恋，挂帆终恨太匆匆。寒沙不是无来雁，频寄书归问老翁。","dynasty":"宋代","title":"寄子坦"}
{"author":"陆游","content":"甲第潭潭莫羡渠，穷人从昔爱吾庐。茆茨新洁嗟何欠，邻里追随故不疏。瓮酱芬香盘早兔，臼齑珍酽脍寒鱼。年丰日有携尊兴，家乘从今不一书。","dynasty":"宋代","title":"东邻筑舍与儿辈访之为小留"}
{"author":"陆游","content":"吾州清绝冠三吴，天写云山万幅图。龙化庙梁飞白雨，鹤收仙箭下青芜。菱歌嫋嫋遥相答，烟树昏昏淡欲无。端办一船多贮酒，敢辞送老向南湖。","dynasty":"宋代","title":"小雨泛镜湖"}
{"author":"陆游","content":"慈竹萧森拱废台，醉归曳策一徘徊。纷纷落日牛羊下，黯黯长空霰雪来。三峡猿催清泪落，两京梅傍战尘开。客怀已是凄凉甚，更听城头画角哀。","dynasty":"宋代","title":"电策"}
{"author":"陆游","content":"平羌江水接天流，凉入帘栊已似秋。唤作主人元是客，知非吾土强登楼。闲凭曲槛常忘去。欲下危梯更小留。公事无多厨酿美，此身不负负嘉州。","dynasty":"宋代","title":"登荔枝楼"}
{"author":"陆游","content":"当年下沔鄂，回首几秋风。景物浑如昨，千帆落照中。","dynasty":"宋代","title":"物外杂题八首其二"}
{"author":"陆游","content":"劝君莫辞酒，酒能解君愁；劝君勤采药，药可使疾廖。此外莫废书，书亦岂君误？古来败人事，正以不学故。愁去疾亦平，便腹如瓠壶，努力贮万卷，无此令君愚。","dynasty":"宋代","title":"莫辞酒"}
{"author":"陆游","content":"客怀耿耿向谁语，世事茫茫空自知。坚坐嬾穷牛渚怪，倦游何恨雁门踦。眼前客共一杯酒，身後人传千首诗。报与故交当贺我，计归犹及菊花时。","dynasty":"宋代","title":"客怀"}
{"author":"陆游","content":"小筑林间避世纷，不妨野叟是知闻。来游喜有楫迎我，归卧岂无云赠君？得鹿梦回初了了，吠獒声恶尚狺狺。从今雪夜频相过，纸帐蒲团要策勋。","dynasty":"宋代","title":"赠镜中隐者"}
{"author":"陆游","content":"昨者风雨过，浩然天地秋。年光双雪鬓，生计一渔舟。卖药来查浦，听猿到沃洲。平生畏暑毒，八月记初游。","dynasty":"宋代","title":"秋懹"}
{"author":"陆游","content":"平生结交无十人，与君契合怀抱真，春游有时马忘秣，夜话不觉鸡报晨。极知贫贱别离苦，明日有怀就谁语！人无根柢似浮萍，未死相逢在何许？道边日斜泣相持，旗亭取醉不须辞。君贵堂厨万钱食，我劝一杯应不得。","dynasty":"宋代","title":"行路难"}
{"author":"陆游","content":"晨起东园去，消磨夏日长。随锄泉眼出，上爪药苗香。琴挂山斋壁，龟搘道室床。始知彭泽令，真足傲羲皇。","dynasty":"宋代","title":"东园"}
{"author":"陆游","content":"系马朱桥上酒楼，楼前敷水拍堤流。春风又作无情计，满路杨花辊雪球。","dynasty":"宋代","title":"梦中作"}
{"author":"陆游","content":"孤梦忽自惊，小窗初送明。珍禽语庭树，可爱不知名。向者事宦游，尘土过半生；传呼束带出，冬冬尚残更。山居虽自由，晨起亦有程。洗砚拂书几，一笑惬幽情。","dynasty":"宋代","title":"晨起"}
{"author":"陆游","content":"好事湖边卖酒家，杖头钱尽惯曾赊。垆边烂醉眠经日，开过红薇一架花。","dynasty":"宋代","title":"闲游二首其二"}
{"author":"陆游","content":"不媿衰翁雪鬓新，出门也复整乌巾。梅花隔水香撩客，野鸟穿林语唤人。长日难消惟泥酒，灾年不死又违春。吾儿已到新安未？想掬清溪洗客尘。","dynasty":"宋代","title":"二月三日春色粲然步至湖上"}
{"author":"陆游","content":"老枳垂藤昼常黑，雏鹰声作婴儿啼。伐薪归来遇急雨，石路下山如踏梯。","dynasty":"宋代","title":"山村书所见"}
{"author":"陆游","content":"一身百病老难支，病减身轻偶此时。窗暖不妨聊假寐，囊空久已罢招医。山炉巉绝香生岫，鏊研坡陀墨满池。个里生涯君莫厌，痴人至死不曾知。","dynasty":"宋代","title":"初寒老身颇健戏书"}
{"author":"陆游","content":"镜奁蚕出千黑蚁，钗梁梅小双青豆。吴娘十四未知愁，罗衣已觉伤春瘦。闲寻女伴过西家，斗草归来日未斜。睡睫蒙蒙娇欲闭，隔帘微雨压杨花。","dynasty":"宋代","title":"吴娘曲"}
{"author":"陆游","content":"七十人稀到，吾过十四年。交游无辈行，怀抱有曾玄。饮敌骑鲸客，行追缩地仙。城南春事动，小蹇又翩翩。","dynasty":"宋代","title":"八十四吟"}
{"author":"陆游","content":"重重汗简拥衰翁，百里家山梦不通。病眼可令常寂寞，烦君为致数枝红。","dynasty":"宋代","title":"求月桂"}
{"author":"陆游","content":"金樽画烛少年豪，白首孤灯不厌劳。夜漏虽深书未竟，半缸谁与续残膏？","dynasty":"宋代","title":"夜坐油尽戏作"}
{"author":"陆游","content":"腊尽春生白帝城，俸钱虽薄胜躬耕。眼前但恨亲朋少，身外元知得丧轻。日映满窗松竹影，雪消并舍鸟乌声。老来莫道风情减，忆向烟芜信马行。","dynasty":"宋代","title":"雪晴"}
{"author":"陆游","content":"天公赋与五湖秋，风月云烟处处留。损食一年犹可健，无诗三日却堪忧。","dynasty":"宋代","title":"醉书"}
{"author":"陆游","content":"笃学仁何远，穷居道亦行。能充气刚大，谁蔽性光明？家世艰难业，乡闾宿昔情。岁残相劳苦，惟是语春耕。","dynasty":"宋代","title":"重示"}
{"author":"陆游","content":"玉局祠官殊不恶，衔如冰清俸如鹤。酒壼钓具常自随，五尺新篷织青篛。倚楼看镜待功名，半世儿痴晚方觉。何如醉里泛桐江，长笛一声吹月落。蒋公新冢石马高，谢公飞旐凌秋涛。微霜莫遣侵鬓绿，从今二十四考书玉局。","dynasty":"宋代","title":"玉局歌"}
{"author":"陆游","content":"篮舆晚绕湖，乐此新秋凉。粉落竹方老，红凋荷更香。天宇无纤云，仰视鸿鹄翔。小楼久不登，抚槛悲慨慷。浮生寄一梦，共尽无彭殇。况我数月客，转眼促去装，顾作儿女态，裴徊惜流光。檐角迎夜月，林间送斜阳。四年已五迁，终岁常遑遑。安得一茆屋，归老樵枫旁。","dynasty":"宋代","title":"日暮至湖上"}
{"author":"陆游","content":"问门前客元无迹，谀墓中人本不工。犹有邻僧能送米，未妨窃比玉川公。","dynasty":"宋代","title":"致仕後即事"}
{"author":"陆游","content":"便便痴腹本来宽，不是天涯强作欢。燕子归来新社雨，海棠开後却春寒。醉夸落纸诗千首，歌费缠头锦百端。深院不闻传夜漏，忽惊蜡泪已堆盘。","dynasty":"宋代","title":"夜宴赏海棠醉书"}
{"author":"陆游","content":"微官不复叹头颅，高栋虚窗乐有余。中夜塔铃空际语，望秋庭树月中疏。甗炊青饭留岩客，露点朱毫勘玉书。犹恨未成归剡曲，小舟闲釆白芙渠。","dynasty":"宋代","title":"道院遣兴"}
{"author":"陆游","content":"五更揽辔山路长，老夫诵书声琅琅；古人已死心则在，度越秦汉窥虞唐。三更投枕窗月白，老夫哦诗声啧啧。渊源雅颂吾岂敢，屈宋藩篱或能测。一代文章谁汝数？老不能闲真自苦。君王虽赏于蒍于，无奈宫中须羯鼓！","dynasty":"宋代","title":"枕上感怀"}
{"author":"陆游","content":"轻裘骏马金泉路，默数新春又九年。风景不殊人自老。忽惊作梦到临川。","dynasty":"宋代","title":"六日小饮园中光景暄妍红梅已拆恍记在果州时"}
{"author":"陆游","content":"烟草凄迷八月秋，荒村络纬戒衣裘。道人大欠修行力，平地闲生尔许愁。","dynasty":"宋代","title":"悲秋"}
{"author":"陆游","content":"缪算狂言悔莫追，杜门省事不妨奇。欹倾淡墨诗成後，缥缈乌巾浴出时。筇杖闲行穿密筱，绳床移坐照清漪。眼边好景真须惜，渐近浮生结局时。","dynasty":"宋代","title":"初夏杂兴"}
{"author":"陆游","content":"酒量愁翻减，诗声老转低。日高羹马齿，霜冷驾鸡栖。已判功名迕，宁论簿领迷。赖无权入手，软弱实如泥。","dynasty":"宋代","title":"遣兴"}
{"author":"陆游","content":"重阳未见一枝菊，它日菊开生我愁。高兴亭中香满把，令人北望忆梁州。","dynasty":"宋代","title":"重九无菊有感"}
{"author":"陆游","content":"春阳染柳条，春风落花片。化工本无心，谁与催漏箭？俯仰财几时，梁间有雏燕。人亦随物迁，苍然镜中面。要当心铁石，先登酣百战。我岂儿女哉，秋风感团扇！","dynasty":"宋代","title":"春晚南堂晨起"}
{"author":"陆游","content":"少时裘马竞豪华，岂料今为老圃家。数点霏微社公雨，两丛闲淡女郎花。诗成枕上常难记，酒满街头却易赊。自笑迩来能用短，只将独醉作生涯。","dynasty":"宋代","title":"小圃独酌"}
{"author":"陆游","content":"楼鼓声中日又斜，凭高愈觉在天涯。空桑客土生秋草，野渡虚舟集晚鸦。瘴雾不开连六诏，俚歌相答带三巴。故乡可望应添泪，莫恨云山万叠遮。","dynasty":"宋代","title":"晚登横溪阁"}
{"author":"陆游","content":"白首归来老故园，索居情味更堪论！关河悠邈梦魂到，亲旧凋零书札存。身病自怜诗思退，家贫客笑酒醅浑。昏昏只欲投床睡，儿劝孙扶强出门。","dynasty":"宋代","title":"白首"}
{"author":"陆游","content":"春前腊后物华催，时伴儿曹把酒杯。蒸饼犹能十字裂，馄饨那得五般来。","dynasty":"宋代","title":"对食戏作六首其三"}
{"author":"陆游","content":"文章如弈棋，分量固有极。学不尽其才，识者为太息。古来名世士，亦或堕此域。至今读其文，曷尝不追惜。士生千载後，夙慕当自力。如其不能然，归哉事耕织。","dynasty":"宋代","title":"文章"}
{"author":"陆游","content":"君家麻源第三谷，我在镜湖分一曲；平生梦亦不相接，忽然怀中泻珠玉。诚斋老子主诗盟，片言许可天下服。长歌为君定声价，赏音但须一夔足。蹋泥过我君岂误，拱璧何至求凡目。只愁明日遽来索，北窗连夜挑灯读。","dynasty":"宋代","title":"赠谢正之秀才"}
{"author":"陆游","content":"眼底谁为耐久朋，倚肩按膝一乌藤。虚名但可欺横目，薄俗何时复结绳？浮世百年悲冉冉，闲身万事付腾腾。年来更叹龙锺甚，欲探梅花病不能。","dynasty":"宋代","title":"寓叹"}
{"author":"陆游","content":"经冬少雨雪，所至苦水涸。园蔬叶多蠹，山步船半阁。入春一再雨，喜气满墟落。又闻湖边路，已破小桃萼。一尊傥可携，父子自酬酢。","dynasty":"宋代","title":"初春纪事"}
{"author":"陆游","content":"篱落鱼池北，房栊道院东。水纹藤坐榻，山字素屏风。采药松冈近，投竿荻浦通。悠然搔短发，心事寄冥鸿。","dynasty":"宋代","title":"初夏幽居杂赋"}
{"author":"陆游","content":"急雨如河泻瓦沟，空堂卧对一灯幽。老鸡多事强知晓，落叶无情先报秋。身未盖棺谁可料？尊常有酒莫闲愁。功名老大从来事，且复长歌起饭牛。","dynasty":"宋代","title":"雨夜"}
{"author":"陆游","content":"春色初回杜若洲，佳人又典鷫鷞裘。八千里外狂渔父，五百年前旧酒楼。渡口远山颦翠黛，天边新月挂琼钩。回头笑向红尘说：也有闲愁到此不？","dynasty":"宋代","title":"题湖边旗亭"}
{"author":"陆游","content":"水边小丘因古城，上有巨竹数百个。一径蛇蟠不容脚，平处乃可十客坐。袅袅共看风枝舞，簌簌时听春箨堕。古佛不妆香火冷，瘦僧如腊袈裟破。门前西去长安路，日夜舳舻衔尾过。老夫本乏台省姿，且就清阴曲肱卧。","dynasty":"宋代","title":"城西接待院後竹下作"}
{"author":"陆游","content":"细细香尘暗六街，鱼鳞浅碧暮云开。新妆褰幕全身见，误马随车一笑回。酒酽顿忘风力峭，夜长犹恨漏声催。京华旧侣雕零尽，短鬓成丝心未灰。","dynasty":"宋代","title":"上元"}
{"author":"陆游","content":"云暝风号得我惊，砚池转盼已冰生。窗间顿失疏梅影，枕上空闻断雁声。公子皂貂方痛饮，农家黄犊正深耕。老人别有超然处，一首清诗信笔成。","dynasty":"宋代","title":"作雪寒甚有赋"}
{"author":"陆游","content":"放翁老矣欲何之？采药名山更不疑。但入剡中行百里，姓名颜状有谁知？","dynasty":"宋代","title":"秋兴"}
{"author":"陆游","content":"无处逢秋不黯然，驿前斜日渡头烟。吟肩雅与寒驴称，归梦频争社燕先。百岁犹穿几两屐，千诗不及一囊钱。故应身世如团扇，已向人间耐弃捐。","dynasty":"宋代","title":"秋兴"}
{"author":"陆游","content":"卧听百舌语帘栊，已是新春不是冬。堪叹老来如许病，正令无病亦无悰。","dynasty":"宋代","title":"十二月九日枕上作"}
{"author":"陆游","content":"今年秋气早，木落不待黄，蟋蟀当在宇，遽已近我床。况我老当逝，且复小彷徉。岂无一樽酒，亦有书在傍。饮酒读古书，慨然想黄唐。耄矣狂未除，谁能药膏肓。","dynasty":"宋代","title":"秋分後顿凄冷有感"}
{"author":"陆游","content":"白发萧然海上村，犹能草草置清樽。今年项里杨梅熟，绿李来禽不足言。","dynasty":"宋代","title":"小酌"}
{"author":"陆游","content":"骑马出门无所诣，端居正尔客愁侵。苍颜白发入衰境，黄卷青灯空苦心。天下极知须隽杰，书生何恨死山林。消磨未尽胸中事，梁甫时时尚一吟。","dynasty":"宋代","title":"客愁"}
{"author":"陆游","content":"宿疢逢秋剧，衰容逐日添。专房一竹几，列屋万牙签。遣闷凭清圣，忘情付黑甜。晚来风月好，一笑卷疏帘。","dynasty":"宋代","title":"初秋小疾效俳谐体"}
{"author":"陆游","content":"衣上征尘杂酒痕，远游无处不销魂。此身合是诗人未？细雨骑驴入剑门。","dynasty":"宋代","tags":"古诗三百首，写雨，抒怀","title":"剑门道中遇微雨"}
{"author":"陆游","content":"楚人记草木，桂在椒兰中，我懹小山句，妙絻穷化工。唐人作山水，亦以桂配松，丹葩间绿叶，锦绣相叠重。不知始何时，岩桂开秋风，楚人所称者，委弃等蒿蓬。鸣呼各有时。士岂怨不逢。我作桂堂诗，广子云梦胸。","dynasty":"宋代","title":"寄题庐陵王晋辅先辈桂堂"}
{"author":"陆游","content":"梅花消息动江边，渐见新春换故年。莫道孤翁心似铁，夜来霜冷透青毡。","dynasty":"宋代","title":"霜冷"}
{"author":"陆游","content":"身如病鹤谢樊笼，白尽衰髯脸尚红。蒲苇陂塘新涨後，梧楸门巷夕阳中。遗名要耐千年看，快饮方夸百榼空。造物闵怜君会否？放教折臂老新丰。","dynasty":"宋代","title":"晚兴"}
{"author":"陆游","content":"便殿谘询早，深宫宴乐稀。欲颁传位诏，犹索未明衣。寿损名方永，身臞国愈肥。孤臣泣陵柏，心折九虞归。","dynasty":"宋代","title":"考宗皇帝挽词"}
{"author":"陆游","content":"双双黄犊卧斜阳，叶叶丹枫著早霜。沙水自鸣如有恨，野花无主为谁芳？郫筒味酽愁濡甲，巴曲声悲怯断肠。赖有生平管城子，不妨驱使答风光。","dynasty":"宋代","title":"城上"}
{"author":"陆游","content":"叔高初过我，风度何玉立，超然众客中，可慕不待揖。入都多宾友，伯高数来集，质如琮璧润，气等芝兰袭。晚乃过仲高，午日晒行笠，匆匆遽别去，怅望空怏悒。有如此三高，青紫何足拾。岂无知之者，相视莫维絷。穷鱼虽相悯，可媿吐微泾。亦知尊公贤，何止盖乡邑。向风每拳拳，识面真汲汲。秋风忽闻讣，执书叹以泣。造门不自决，追悔今何及！又闻著书富，手泽溢巾笈。哀毁要无益，遗稿勤缀缉。","dynasty":"宋代","title":"哭杜府君"}
{"author":"陆游","content":"满川秋获重赬肩，拾穗儿童拥道边。夜夜江村无吠犬，家家市步有新船。夺攘不复忧山越，安乐浑疑是地仙。惟有衰翁最知达，避胡犹记建炎年。","dynasty":"宋代","title":"书喜"}
{"author":"陆游","content":"河白如银天淡青，角声中有玉关情。早知送老桑麻野，悔失安西万里行。","dynasty":"宋代","title":"闻角"}
{"author":"陆游","content":"满地残红点绿苔，花泾弭棹小裴回。春风又作??别，老病无端衮衮来。亦悟百穷缘肮脏，终羞万事学低摧。吾文自欲忘忧耳，那博人间水一杯。","dynasty":"宋代","title":"今岁游花泾差晚戏作"}
{"author":"陆游","content":"女郎花开春事阑，王孙草长思妇叹。蜂酿蜜脾犹未熟，雨催梅颊已微丹。","dynasty":"宋代","title":"晚春东园作"}
{"author":"陆游","content":"衰病厌多事，清游谐夙心。夜深楼突兀，岁晚柏萧森。汲井洗灵药，焚香横素琴。身闲境自胜，城市亦山林。","dynasty":"宋代","title":"宿天庆道院"}
{"author":"陆游","content":"北伐下辽碣，西征取伊凉。壮士凯歌归，岂复赋国殇。连颈俘女真，贷死遗牧羊。犬豕何足雠，汝自承余殃。","dynasty":"宋代","title":"出塞四首借用秦少游韵"}
{"author":"陆游","content":"村落初过雨，园林殊未霜。幽花杂红碧，野橘半青黄。飞鹭横秋浦，啼鸦满夕阳。最怜山脚水，撩乱入陂塘。","dynasty":"宋代","title":"野步书触目"}
{"author":"陆游","content":"禹会桥头江渺然，隔江村店起孤烟。冷云垂野雪方作，断雁叫群人未眠。万里漂流归故国，一生蹭蹬付苍天。暮年尚欲师周孔，未遽长斋绣佛前。","dynasty":"宋代","title":"江上"}
{"author":"陆游","content":"老无添处仍逢病，春欲残时未减寒。架上汉书浑忘尽，床头周易却常看。","dynasty":"宋代","title":"杂兴六首其三"}
{"author":"陆游","content":"牙齿欲落何足惜，烂鬻藜羹自堪食。屋穿不害气吐虹，客至从惊瘦如腊。天公镌汝亦已至，春风裂面雪三尺。浊醪倾罢仰屋歌，尚友孙伴与徐积。","dynasty":"宋代","title":"雪後龟堂独坐"}
{"author":"陆游","content":"服役无人自炷香，狸奴乃肯伴禅房。书眠共藉床敷暖，夜坐同闻漏鼓长。贾勇遂能空鼠穴，策勋何止履胡肠。鱼餮虽薄真无媿，不向花间捕蝶忙。","dynasty":"宋代","title":"鼠屡败吾书偶得狸奴捕杀无虚日群鼠几空为赋"}
{"author":"陆游","content":"蚁门知将雨，虫鸣觉近秋。衰翁非爱酒，无计奈孤愁。","dynasty":"宋代","title":"季夏杂兴"}
{"author":"陆游","content":"不学空门不学仙，清樽随处且陶然。人情正可付一笑，生世元知无百年。白首难陪东合客，清风自足北窗眠。归耕只要无人问，安用文章海内传。","dynasty":"宋代","title":"醉题"}
{"author":"陆游","content":"去日奔轮不啻过，凌烟勋业已蹉跎。只言一寸丹心在，无奈千茎白发何！色比鹅雏京口酒，声如珠贯渭城歌。身闲取醉真当勉，莫学痴人梦螘窠。","dynasty":"宋代","title":"对酒戏作"}
{"author":"陆游","content":"秋风吹我夜，植杖溪桥侧。木叶虽未凋，惨澹无颜色。","dynasty":"宋代","title":"秋兴"}
{"author":"陆游","content":"一棹秋风去已迟，钓竿恐失野人期。朝回补睡寻幽梦，客去偷闲练近诗。浮世本知缘苦薄，颓龄已与志俱衰。平生所慕孤山老，剩欲怀茶奠旧祠。","dynasty":"宋代","title":"题斋壁"}
{"author":"陆游","content":"二十余年此结茆，园公溪父日论交。风翻半浦乱荷背，雨放一林新笋梢。隔叶晚莺啼谷口，唼花雏鸭聚塘坳。出门行罢还无事，借得丹经手自抄。","dynasty":"宋代","title":"题斋壁"}
{"author":"陆游","content":"羸病偶不死，端居思出游。山寒麦苗短，天阔雁声遒。学剑元痴绝，脂车久罢休。邻翁独眷眷，同好自相求。","dynasty":"宋代","title":"明日复得五字"}
{"author":"陆游","content":"点点轻花堕绿槐，翩翩羸马犯黄埃。眼边好句等闲过，梦里故人时一来。玉塞请行狂故在，霜髭自照老相催。今朝凉冷文书少，隐几南窗听转雷。","dynasty":"宋代","title":"入省"}
{"author":"陆游","content":"竹叶扫仍落，莎根锄更生。阴阳常代谢，今昔各施行。勋业须时至，衰荣忌力争。径归差省事，高枕听蝉声。","dynasty":"宋代","title":"扫除小园未竟归卧"}
{"author":"陆游","content":"垄干劳久戍，大将未班师。抗议回天意，忘身为圣时。人心崄莫测，时事远难知。汗简方传信，孤生欲语谁。","dynasty":"宋代","title":"太师魏国史公挽歌词五首其五"}
{"author":"陆游","content":"戃怳不成寐，揽衣寒夜中。青荧煨芋火，鼞鞳鼓帘风。巷犬声如豹，山童首似蓬。悠然束书坐，徐待日生东。","dynasty":"宋代","title":"夜寒起坐待旦"}
{"author":"陆游","content":"美睡宜人胜按摩，江南十月气犹和。重帘不卷留香久，古砚微凹聚墨多。月上忽看梅影出，风高时送鴈声过。一杯太淡君休笑，牛背吾方扣角歌。","dynasty":"宋代","title":"书室明暖终日婆娑其间倦则扶杖至小园戏作长"}
{"author":"陆游","content":"一曲亭前水接天，放翁短棹弄风烟。宿芦纵有江湖趣，犹是人间赝钓船。","dynasty":"宋代","title":"上方銛老求宿芦诗宿芦盖所寓室名以其似渔舟"}
{"author":"陆游","content":"风吹旗脚西南开，挂帆槌鼓何快哉！转头已失望夫石，黄山孤塔迎人来。黄山劝汝一杯酒，送往迎来殊耐久。明年我作故乡归，还对黄山一搔首。","dynasty":"宋代","title":"黄山塔"}
{"author":"陆游","content":"薙圃课僮奴，争前不待呼。水泉经雨壮，蓁莽得霜枯。高树鸣双鹊，清池下两凫。暮年惟乐此，余念一毫无。","dynasty":"宋代","title":"连日治圃至山亭又作五字"}
{"author":"陆游","content":"槐阴日色薄，桐叶雨声长。林下有余适，城中无此凉。浮瓜寒水碧，斸药小鉏香。未许陶潜达，华簪何足忘。","dynasty":"宋代","title":"雨後绝凉偶作"}
{"author":"陆游","content":"夜郎城裹叹途穷，赖有西楼著此翁。溪鸟孤飞寒霭外，野人参语夕阳中。苍天可恃何曾老，白发缘愁却未公。俗态十年看烂熟，不如留眼送归鸿。","dynasty":"宋代","title":"西楼夕望"}
{"author":"陆游","content":"屋老霜寒睡不成，迢迢漏鼓过三更。乌啼林外月初上，犬吠水边船夜行。市有歌呼知岁乐，亭无枹鼓喜时平。吾诗欲写还慵起，卧看残灯翳复明。","dynasty":"宋代","title":"寒夜枕上"}
{"author":"陆游","content":"镜湖清绝似潇湘，晨起焚香坐草堂。日暖游丝垂百尺，花残新蜜酿千房。绿桑糁箔开蚕食，白水翻车浸稻秧。莫道村翁杀风景，也能沽酒答年光。","dynasty":"宋代","title":"南堂晨坐"}
{"author":"陆游","content":"鳗井初生一缕云，鲍郎山下雨昏昏。橹声呕轧秋空晓，水际人家尚闭门。","dynasty":"宋代","title":"杂兴"}
{"author":"陆游","content":"似病非病臂已瘳，当堕末堕齿难留。一杯藜粥吾所美，幸可自办不待求。既无啮骨犯曲礼，亦免祝鲠烦成周。形骸外物付悠悠，那将老境供闲愁！","dynasty":"宋代","title":"病齿"}
{"author":"陆游","content":"老来乐事少关身，犹喜尊前见玉人。岂是凄凉偏薄命，自缘纤瘦不禁春。娟娟月上明江练，黯黯天低糁玉尘。绝涧断桥幽独处，护持应有主林神。","dynasty":"宋代","title":"江上梅花"}
{"author":"陆游","content":"轻裘骏马金泉路，默数新春又九年。风景不殊人自老。忽惊作梦到临川。","dynasty":"宋代","title":"六日小饮园中光景暄妍红梅已拆恍记在果州时"}
{"author":"陆游","content":"檐滴新春雨，窗昏半夜灯。病无诗一字，穷赖酒三升。世路涩如棘，祠官冷欲冰。残年只此是，年少解飞腾。","dynasty":"宋代","title":"夜赋"}
{"author":"陆游","content":"草衣木食更何求，穴处巢居过即休。尚恨未能全省事，一竿风月钓沧洲。","dynasty":"宋代","title":"即事"}
{"author":"陆游","content":"行年九十未龙锺，惭愧天公久见容。醉解病人诗解廋，不如世世作春农。","dynasty":"宋代","title":"病後小健戏题"}
{"author":"陆游","content":"丰城古县已再迁，出郭十步江渺然。冷云四合欲下雪，柔橹数声初放船。孤村灯火照破驿，客子何以娱今夕？不辞金碗醉十分，要看玉花深一尺。","dynasty":"宋代","title":"发丰城县"}
{"author":"陆游","content":"墙角蚊雷喧甲夜，湿星昏昏出云罅。临堂仰占久叹吒，悬知龙君未税驾。行人困苦泥没胯，居人悲啼江入舍。便晴犹可望秋稼，努力共祷城南社。","dynasty":"宋代","title":"大雨踰旬既止复作江遂大涨一"}
{"author":"陆游","content":"中年妄意慕轲雄，白首终希尺寸功。落落要居流俗外，兢兢恐堕异端中。仰天俯地犹多媿，饭豆羹藜已过丰。幸有北窗堪讲学，故交零落与谁同？","dynasty":"宋代","title":"北窗怀友"}
{"author":"陆游","content":"唐虞虽远愈巍巍，孔氏如天孰得违？大道岂容私学裂，专门常怪世儒非。少林尚忌随人转，老氏亦尊知我稀。能尽此心方有得，勿持糟粕议精微。","dynasty":"宋代","title":"唐虞"}
{"author":"陆游","content":"江路轻阴未成雨，梅花欲过半沾泥。远来不负东皇意，一绝清诗手自题。","dynasty":"宋代","title":"平阳驿舍梅花"}
{"author":"陆游","content":"太霄帝君神霄府，一日玺书行海寓。筑宫奔走谁敢後，万牛挽材山作础。步虚夜半落云间，玉磬漻漻鸾鹤舞。帝师丞相领使名，侍晨校籍纷如雨。洛阳临淮小睥睨，御史立奏投裔土。从来桑门喜嘲竞，举国冠巾噤无语。古传东海会扬尘，君看此地亦荆榛。霓旌仙仗空遗堵，甃缺台倾知几春！牧儿驱牛啮庭草，谁记剑佩来朝真？斜阳却上笋舆去，沟水泠泠愁杀人！","dynasty":"宋代","title":"护国天王院故神霄玉清万寿宫也废圮略尽而规"}
{"author":"陆游","content":"百尺松根结茯苓，千年长养似人形。谁知金鼎烹初熟，恰直山翁醉欲醒。","dynasty":"宋代","title":"纵笔二首其二"}
{"author":"陆游","content":"偶从北崦缭东岗，曳杖行歌踏夕阳。一径入云多鹿迹，数家临水共渔梁。野风萧瑟知秋早，社酒淋漓喜岁穰。邻曲不须怜老惫，尚能寻句答年光。","dynasty":"宋代","title":"散步东村"}
{"author":"陆游","content":"骨相瑰奇，风神萧散。貌肃而和，语尽而简。画得者英气逼人，画不得者顶门上一只眼。","dynasty":"宋代","title":"涂毒策禅师真赞二首其一"}
{"author":"陆游","content":"我居大泽中，一舟不可无。短篷挟两桨，疾若波中凫。来往菰芦村，按行瓜芋区。浮家亦可乐，何必爱吾庐。","dynasty":"宋代","title":"村舍杂书"}
{"author":"陆游","content":"读书虽所乐，置之固亦佳；烧香袖手坐，自足纾幽怀。我生本从人，岂愿终不谐。其如定命何，生死一茆斋！","dynasty":"宋代","title":"冬日斋中即事"}
{"author":"陆游","content":"抱疴虽可验，应接每安徐。正使须弹塞，宁当快扫除。寡言方祸始，省事养灾馀。一饱吾何欠，香粳荐美蔬。","dynasty":"宋代","title":"病来"}
{"author":"陆游","content":"行药来村北，观鱼立水边。忽逢长揖客，能算小行年。酒薄聊赬颊，囊空阙赠钱。时清君未死，访我华山前。","dynasty":"宋代","title":"遇术士饮以扈酒"}
{"author":"陆游","content":"老怯京麈化素衣，无端抛掷钓鱼矶。碧云又见日将暮，芳草不知人念归。万事莫论羁枕梦，一身方堕乱书围。岷山学士无消息，空想灯前语入微。","dynasty":"宋代","title":"怀故山"}
{"author":"陆游","content":"胸懹阮步兵，诗句谢宣城。今夕俱参透，焚香听雨声。","dynasty":"宋代","title":"春雨"}
{"author":"陆游","content":"春近山中日渐长，重重云崦閟幽香。神仙不饮尘凡酒，素面看人醉後狂。","dynasty":"宋代","title":"雪後寻梅偶得绝句十首"}
{"author":"陆游","content":"野水如棋枰，所至各成村。炊烟出茆屋，碓声隔柴门。树阴同戏儿，多已长子孙。安居无暴歛，何以报国恩？","dynasty":"宋代","title":"春日杂题"}
{"author":"陆游","content":"水际闲将鹤，林间独拥琴。披丛采香草，映树看珍禽。正使居无屋，犹胜突不黔。过春差觉健，处处得幽寻。","dynasty":"宋代","title":"初夏幽居杂赋"}
{"author":"陆游","content":"末学常忧堕吝骄，晚知鹏鷃本逍遥。屏医却药疾良已，破械空囹盗自消。父子终身美藜藿，交游太半是渔樵。衡门日落清风起，又著藤冠度野桥。","dynasty":"宋代","title":"晚凉述怀"}
{"author":"陆游","content":"生世八十馀，日夜迫衰老。中年所筑舍，倾坏当官道。每逢风雨夕，性命凛莫保。况此芦竹藩，何恃不摧倒。今朝手自葺，不暇避涂潦。鸡豚有限隔，门巷得锄扫。岂惟禦盗窃，亦足慰怀抱。阴云忽四垂，见事幸差早。","dynasty":"宋代","title":"作篱"}
{"author":"陆游","content":"林馆松门白昼扃，骖鸾人去已千龄。基存旧宅楼台古，地有遗丹草木灵。满洞晓云春酿雨，一池秋水夜涵星。麻姑仙驭今何在，槛外孤峰晚更青。","dynasty":"宋代","title":"冲虚宫"}
{"author":"陆游","content":"一身逋负愁赊酒，满眼关山悔上楼。子细推来惟合睡，五更风雨已如秋。","dynasty":"宋代","title":"杂兴六首"}
{"author":"陆游","content":"己巳被驿书，乙亥戒徂两，扶衰犯霜露，疲惫不可状。夜行星满天，晨起鸡初唱，槁枝烧代烛，冻菜撷供饷。三年走万里，天幸苟亡恙。深知赋材薄，自笑得名妄。宣温望玉座，何以待谘访？春江色如蓝，归舟行可榜。","dynasty":"宋代","title":"乾封驿早行"}
{"author":"陆游","content":"老眼无眠觉夜长，揽衣不复待窗光。明星渐淡避初日，秋露已浓生晓凉。出草幽花红紫杂，穿林啼鸟去来忙。是中有趣君知否？喧寂年来已两忘。","dynasty":"宋代","title":"夙兴"}
{"author":"陆游","content":"藤疏不覆架，桐落欲平沟。闰岁风霜晚，衰年日月遒。观书方坐石，把钓又登舟。不是无羁束，闲人得自由。","dynasty":"宋代","title":"十月晦日作"}
{"author":"陆游","content":"数间破屋住荒郊，暑雨时须自补茅。多病篇章无杰思，长闲樵牧有新交。荒唐但向先师媿，肮脏宁辞薄俗嘲？偶有会心成独笑，一林春笋放烟梢。","dynasty":"宋代","title":"书南堂壁"}
{"author":"陆游","content":"风露青冥近九秋，脱巾扶杖冷飕飀。曲阑影外巴山月，画角声中楚塞愁。巢燕并栖高栋稳，潜鱼时跃小池幽。悠然坐待江城晓，红日将升碧雾浮。","dynasty":"宋代","title":"夏夜起坐南亭达晓不复寐"}
{"author":"陆游","content":"士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。","dynasty":"宋代","title":"壮士吟次唐人韵"}
{"author":"陆游","content":"我有一瓢酒，与君今夕同。鸣檐社公雨，卷野沛歌风。阅世花开落，观身劫壤空。北邙丘垄尽，太息几英雄！","dynasty":"宋代","title":"夜酌"}
{"author":"陆游","content":"曾立蛾眉禁省班，至今风采照金銮。纵横筆阵千人废，浩荡辞源万顷宽。落纸烟雲纷态度，照人冰玉峙高寒。從容坐啸香凝寝，说与賓僚拭目观。","dynasty":"宋代","title":"致语口号"}
{"author":"陆游","content":"月行南斗边，人归西郊路。水风吹葛衣，草露湿芒履。渔歌起远汀，鬼火出破墓，凄清醒醉魂，荒怪入诗句。到家夜已半，伫立叩蓬户。樨子犹读书，一笑慰迟暮。","dynasty":"宋代","title":"夜出偏门还三山"}
{"author":"陆游","content":"荦确坡头筇竹枝，西临村路立多时。卖蔬市近还家早，煮井人忙下麦迟，病客情怀常怯酒，山城光景尽供诗。晚来试问愁多少，只许高楼横笛吹。","dynasty":"宋代","title":"晚登横溪阁"}
{"author":"陆游","content":"张公世外人，与蜀偶有缘，天将靖蜀乱，生公在人间。厥初大盗兴，乐祸迭相挻，天子辍玉食，贵臣拥戎旃。生杀出喜怒，死者常差肩。公曰此何哉，从之吾欺天。河流触地轴，砥柱屹不迁。胁从尽纵舍，飞章交帝前。上意竟开悟，至仁胜凶残。贵臣不极赏，追还黜其权。安危关社稷，岂惟蜀民全。後来有阿童，握兵事开边，晚策睦州功，上公珥金蝉，势张不可御，北乡挑幽燕。神京遂丘墟，迄今天步艰。时无忠定公，孰能折其奸？我来拜遗祠，乔木含苍烟。死者不可作，愀然衰涕潸。愤切感虏祸，慷慨思公贤。春秋送迎神，谁为歌此篇！","dynasty":"宋代","title":"拜张忠定公祠二十韵"}
{"author":"陆游","content":"村圃穿荒翳，秋容变惨凄。柳疏蝉噪急，雨重鹊飞低。小草临池学，新诗满竹题。若令车马到，何处有幽栖？","dynasty":"宋代","title":"村圃"}
{"author":"陆游","content":"薄酒亦陶然，偃蹇涧石侧。巾堕拄杖横，意象颇自得。青山受落日，忽作玻璃色。踌躇不忍去，下磴天已黑。","dynasty":"宋代","title":"山中晚兴"}
{"author":"陆游","content":"小葺茆茨紫翠间，今年偷得半年闲。门前木落须霜晓，且看西南一角山。","dynasty":"宋代","title":"看山"}
{"author":"陆游","content":"买得新船疾似飞，蚕饥遥望采桑归。越罗蜀锦吾何用，且备豳人卒岁衣。","dynasty":"宋代","title":"初夏"}
{"author":"陆游","content":"一廛东近会稽城，凿破烟芜俋俋耕。上药养神非近效，善言铭座要躬行。论书尚欲心先正，学道宁容气不平？天付吾侪元自足，满园春荠又堪烹。","dynasty":"宋代","title":"自诒"}
{"author":"陆游","content":"房栊深深绩火明，垣屋萧萧砻谷声。作官觅饱最缪算，羡尔为农过一生。","dynasty":"宋代","title":"夜投山家"}
{"author":"陆游","content":"万事不关身，翛然一幅巾。虽非爱酒伴，犹是别花人。领略琴书意，扫空车马尘。东阡与南陌，随处梦残春。","dynasty":"宋代","title":"春兴"}
{"author":"陆游","content":"湖海还朝白发生，嬾随年少事声名。极知忧国人谁及，细看无心语自平。归访乡人忘位重，乍辞言责觉身轻。篮舆避暑云门寺，应过幽居听水声。","dynasty":"宋代","title":"送梁谏议"}
{"author":"陆游","content":"断垄围蔬圃，枯桑系钓查。经行桥独木，伫立路三叉。野卉栖孤蝶，平川起乱鸦榰筇无定处，兴尽即还家。","dynasty":"宋代","title":"舍北野望"}
{"author":"陆游","content":"短楫追凉十里来，夜深却御便风回。离离蒲叶先秋老，嫋嫋苹花带露开。陌上歌呼簪稻穗，桥边灯火卖官醅。时平乐事知何限，未叹流年两鬓催。","dynasty":"宋代","title":"立秋前四日夜泛舟至跨湖桥"}
{"author":"陆游","content":"挥汗驱蚊废夜眠，清晨一雨便翛然。凉生池阁衣巾爽，润入园林草木鲜。青蒻云腴开斗茗，翠甖玉液取寒泉。饭余一枕华胥梦，不怪门生笑腹便。","dynasty":"宋代","title":"晨雨"}
{"author":"陆游","content":"衰鬓萧然满镜霜，一庵归老镜湖傍。有怀每恨交朋远，无食方知日月长。落笔未妨诗衮衮，闭门犹喜气扬扬。晚来袖手蒲团稳，笑唤儿童代夜香。","dynasty":"宋代","title":"饥坐戏咏"}
{"author":"陆游","content":"雪云寒不动，林鸟噤无声。病起衰何剧？囊空醉不成。中原乱方作，弱虏运将平。台省多贤俊，常谈媿老生。","dynasty":"宋代","title":"作雪"}
{"author":"陆游","content":"万里飘然似断蓬，桐庐江上又秋风。判馀牍尾栖鸦湿，衙退庭中立雁空。灯火市楼知酒贱，歌呼村路觉年丰。谁言病守无欢意，也与他人一笑同。","dynasty":"宋代","title":"官居戏咏三首其一"}
{"author":"陆游","content":"我遊中巖，拜师於床。巍巍堂堂，鳳举龙骧。公住无为，访我成都。雄辩纵横，玉色敷腴。别未十日，梁木告摧。我如飞蓬，万里南来。孰谓窮山，乃瞻儀形。牆壁说法，况此丹青。","dynasty":"宋代","title":"中巖圜老像赞"}
{"author":"陆游","content":"地炉微火伴寒灰，垂野江云暝不开。欲睡手中书自堕，半酣窗外雪初来。渡头照影闻征雁，篱角吹香得早梅。佛粥春盘俱不远，离离斗柄欲东回。","dynasty":"宋代","title":"冬日排闷"}
{"author":"戈溥","content":"短檐喧冻雀，暖日映窗虚。白发羞新镜，青山忆旧书。风高寒雁急，地远故人疏。岁岁梅花发，何时适我初。","dynasty":"清代","title":"冬日"}
{"author":"戈溥","content":"一曲听泉百虑清，只求琴意不求声。三更露堕哀猿啸，万壑风传老鹳鸣。乍解徵商心已静，了然梦幻体都轻。知君仍向东湖水，目数流光缕缕情。","dynasty":"清代","title":"答饶海亭寄怀原韵"}
{"author":"崔若砺","content":"愁殢有兵尊，老怕能言李。","dynasty":"宋代","title":"失调名"}
{"author":"冯娴","content":"秋林萧瑟近寒塘，树树飘残叶上霜。几阵因风惊蛱蝶，数声和雨醒鸳鸯。閒阶竞落依蛩响，远渚轻飞杂雁行。最爱深宫流锦字，不教红粉怨昭阳。","dynasty":"清代","title":"和落叶诗原韵"}
{"author":"冯娴","content":"夕殿沈沈夜，偏悬明月光。君恩何处空惆怅，隐隐星河漏正长。清露凝兮玉阶静，秋风吹遍罗衣冷。寂寞长门思悄然，含情独对冰帘影。","dynasty":"清代","title":"玉阶怨"}
{"author":"冯娴","content":"重九宜晴雨声密，相望窗前秋瑟瑟。未过小圃访黄花，恐负花期被花责。芳辰寂寂遣情难，倦插茱萸感百端。身世浮萍空碌碌，何如秦女早乘鸾。怜予夙怀林下志，幼对溪山愿差遂。年来四壁聊可栖，悠然三径有馀致。潇潇风雨静中听，竹影松枝帘外青。兴到岂知尘内事，烟云间泼墨无停。","dynasty":"清代","title":"和夫子九日拟登吴山因雨不果原韵"}
{"author":"冯娴","content":"庭院深沉，湘帘外，馀芳还有。凝望处，远山烟霭，愁霖声又。彤管漫吟消雨后，紫姑暗祷占晴昼。问仙家，经岁总如春，曾归否。心已醉，非关酒。眉未展，非同柳。听檐前响滴，令人诗瘦。蝶伴蜂群迷不出，芳郊绮陌游难久。惜光阴，滚滚似流波，空孤负。","dynasty":"清代","title":"满江红和外送春韵"}
{"author":"冯娴","content":"世事浑如棋局。一任围珠绕玉。冷眼盼韶华，又见庭垂金粟。堪掬。堪掬。未许西风相触。","dynasty":"清代","title":"如梦令重阳后三日和夫子"}
{"author":"冯娴","content":"日暖阴浓，正是春光欲去。楼头西望，见远山云树。襟期自许，肯为闲愁牵误。吟诗彻曙，吹箫忘暮。喜接芳邻，奈言归、心转慕。半塘风景，似明河玄圃。清秋月来，小艇中流偕渡。念言此际，已同飞兔。","dynasty":"清代","title":"传言玉女别业送闺友钱云仪"}
{"author":"冯娴","content":"关山月，月如弦，离人对此愁不眠。关山月，月色清，此时相望倍含情。月黯黯兮心亦苦，月溶溶兮泪如雨。明月不关人，幽怀自难抚。君不见故园月影高，衔杯宴赏醉清宵。新歌妙舞兴偏豪，每虞风雨来相挠。云何对月情转切，终夜徘徊心似结。蟾光远近应相同，不忍边城看圆缺。","dynasty":"清代","title":"关山月"}
{"author":"司马迁","content":"　　陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”　　二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。　　吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。　　葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。　　周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。　　武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。　　燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。　　当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。　　将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。　　阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。　　陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。　　章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。　　腊月，陈王之汝阴，还至下城父，其御庄贾杀以降秦。陈胜葬砀，谥曰隐王。　　陈王故涓人将军吕臣为仓头军，起新阳，攻陈下之，杀庄贾，复以陈为楚。　　初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。　　秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。　　秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。　　陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。　　陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。　　褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：　　“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。　　“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。　　“施及孝文王、庄襄王，享国之日浅，国家无事。　　“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。　　“始皇既没，余威震于殊俗。然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。　　“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”　　【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！","dynasty":"两汉","tags":"初中文言文，咏史，传记，叙事","title":"陈涉世家"}
{"author":"司马迁","content":"　　沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”　　楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”　　良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。　　沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。　　于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。　　坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”　　沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”　　沛公至军，立诛杀曹无伤。","dynasty":"两汉","tags":"高中文言文，历史，故事","title":"鸿门宴"}
{"author":"司马迁","content":"　　廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。　　赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。　　秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。　　秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。　　相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。　　其后秦伐赵，拔石城。明年，复攻赵，杀二万人。　　秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。　　既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。","dynasty":"两汉","tags":"高中文言文，传记，赞美，写人","title":"廉颇蔺相如列传(节选)"}
{"author":"司马迁","content":"　　太史公牛马走司马迁，再拜言。　　少卿足下：曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言，仆非敢如此也。仆虽罢驽，亦尝侧闻长者之遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为说己者容。若仆大质已亏缺矣，虽材怀随和，行若由夷，终不可以为荣，适足以发笑而自点耳。　　书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。　　仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！　　且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！　　夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。　　仆之先非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。　　夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。　　仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！　　且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。","dynasty":"两汉","tags":"古文观止，叙事，议论，抒怀","title":"报任少卿书/报任安书"}
{"author":"司马迁","content":"　　太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！","dynasty":"两汉","tags":"古文观止","title":"孔子世家赞"}
{"author":"司马迁","content":"　　屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。　　上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。　　屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。　　屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。　　其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。　　长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。　　人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。　　屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。　　太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。”","dynasty":"两汉","tags":"古文观止，写人，传记","title":"屈原列传"}
{"author":"司马迁","content":"　　项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。　　于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”　　乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。”　　于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。","dynasty":"两汉","tags":"高中文言文，历史，故事","title":"项羽之死"}
{"author":"司马迁","content":"　　文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳，以备胡。　　上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰：‘军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车，使人称谢：“皇帝敬劳将军。”成礼而去。　　既出军门，群臣皆惊。文帝曰：“嗟呼，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪？”称善者久之。","dynasty":"两汉","tags":"故事，赞颂，将军","title":"周亚夫军细柳"}
{"author":"司马迁","content":"　　太史公曰：“先人有言：‘自周公卒五百岁而有孔子。孔子卒后至于今五百岁，有能绍明世、正《易传》，继《春秋》、本《诗》、《书》、《礼》、《乐》之际？’”意在斯乎！意在斯乎！小子何敢让焉！　　上大夫壶遂曰：“昔孔子何为而作《春秋》哉”？太史公曰：“余闻董生曰：‘周道衰废，孔子为鲁司寇，诸侯害子，大夫雍之。孔子知言之不用，道之不行也，是非二百四十二年之中，以为天下仪表，贬天子，退诸侯，讨大夫，以达王事而已矣。’子曰：‘我欲载之空言，不如见之于行事之深切著明也。’夫《春秋》，上明三王之道，下辨人事之纪，别嫌疑，明是非，定犹豫，善善恶恶，贤贤贱不肖，存亡国，继绝世，补弊起废，王道之大者也。《易》著天地、阴阳、四时、五行，故长于变；《礼》经纪人伦，故长于行；《书》记先王之事，。故长于政；《诗》记山川、溪谷、禽兽、草木、牝牡、雌雄，故长于风；《乐》乐所以立，故长于和；《春秋》辨是非，故长于治人。是故《礼》以节人，《乐》以发和，《书》以道事，《诗》以达意，《易》以道化，《春秋》以道义。拨乱世反之正，莫近于《春秋》。《春秋》文成数万，其指数千。万物之散聚皆在《春秋》。《春秋》之中，弑君三十六，亡国五十二，诸侯奔走不得保其社稷者不可胜数。察其所以，皆失其本已。故《易》曰‘失之毫厘，差之千里。’故曰‘臣弑君，子弑父，非一旦一夕之故也，其渐久矣’。故有国者不可以不知《春秋》，前有谗而弗见，后有贼而不知。为人臣者不可以不知《春秋》，守经事而不知其宜，遭变事而不知其权。为人君父而不通于《春秋》之义者，必蒙首恶之名。为人臣子而不通于《春秋》之义者，必陷篡弑之诛，死罪之名。其实皆以为善，为之不知其义，被之空言而不敢辞。夫不通礼义之旨，至于君不君，臣不臣，父不父，子不子。夫君不君则犯，臣不臣则诛，父不父则无道，子不子则不孝。此四行者，天下之大过也。以天下之大过予之，则受而弗敢辞。故《春秋》者，礼义之大宗也。夫礼禁未然之前，法施已然之后；法之所为用者易见，而礼之所为禁者难知。”　　壶遂曰：“孔子之时，上无明君，下不得任用，故作《春秋》，垂空文以断礼义，当一王之法。今夫子上遇明天子，下得守职，万事既具，咸各序其宜，夫子所论，欲以何明？”　　太史公曰：“唯唯，否否，不然。余闻之先人曰：‘伏羲至纯厚，作《易》八卦。尧舜之盛，《尚书》载之，礼乐作焉。汤武之隆，诗人歌之。《春秋》采善贬恶，推三代之德，褒周室，非独刺讥而已也。’汉兴以来，至明天子，获符瑞，封禅，改正朔，易服色，受命于穆清，泽流罔极，海外殊俗，重译款塞，请来献见者不可胜道。臣下百官力诵圣德，犹不能宣尽其意。且士贤能而不用，有国者之耻；主上明圣而德不布闻，有司之过也。且余尝掌其官，废明圣盛德不载，灭功臣世家贤大夫之业不述，堕先人所言，罪莫大焉。余所谓述故事，整齐其世传，非所谓作也，而君比之于《春秋》，谬矣。”　　于是论次其文。七年而太史公遭李陵之祸，幽于缧绁。乃喟然而叹曰：“是余之罪也夫。是余之罪也夫！身毁不用矣！”退而深惟曰：“夫《诗》、《书》隐约者，欲遂其志之思也。昔西伯拘羑里，演《周易》；孔子厄陈、蔡，作《春秋》；屈原放逐，著《离骚》；左丘失明，厥有《国语》；孙子膑脚，而论兵法；不韦迁蜀，世传《吕览》；韩非囚秦，《说难》、《孤愤》；《诗》三百篇，大抵贤圣发愤之所为作也。此人皆意有所郁结，不得通其道也，故述往事，思来者。”于是卒述陶唐以来，至于麟止，自黄帝始。","dynasty":"两汉","tags":"古文观止，序文","title":"太史公自序"}
{"author":"司马迁","content":"　　孔子曰：“六艺于治一也。《礼》以节人，《乐》以发和，《书》以道事，《诗》以达意，《易》以神化，《春秋》以义。”太史公曰：“天道恢恢，岂不大哉！谈言微中，亦可以解纷。　　淳于髡者，齐之赘婿也。长不满七尺，滑稽多辩，数使诸侯，未尝屈辱。齐威王之时喜隐，好为淫乐长夜之饮，沉湎不治，委政卿大夫。百官荒乱，诸侯并侵，国且危亡，在于旦暮，左右莫敢谏。淳于髡说之以隐曰：“国中有大鸟，止王之庭，三年不蜚又不呜，王知此鸟何也？”王曰：“此鸟不飞则已，一飞冲天；不鸣则已，一鸣惊人。”于是乃朝诸县令长七十二人，赏一人，诛一人，奋兵而出。诸侯振惊，皆还齐侵地。威行三十六年。语在《田完世家》中。　　威王八年，楚人发兵加齐。齐王使淳于髡之赵请救兵，赍金百斤，车马十驷。淳于髡仰天大笑，冠缨索绝。王曰：“先生少之乎？”髡曰：“何敢！”王曰：“笑岂有说乎？”髡曰：“今者臣从东方来，见道旁有禳田者，操一豚蹄，酒一盂，祝曰：‘瓯窭满篝，污邪满车，五谷蕃熟，穰穰满家。’臣见其所持者狭而所欲者奢，故笑之。”于是齐威王乃益赍黄金千溢，白璧十双，车马百驷。髡辞而行，至赵。赵王与之精兵十万，革车千乘。楚闻之，夜引兵而去。　　威王大悦，置酒后宫，召髡赐之酒。问曰：“先生能饮几何而醉？”对曰：“臣饮一斗亦醉，一石亦醉。”威王曰：“先生饮一斗而醉，恶能饮一石哉！其说可得闻乎？”髡曰：“赐酒大王之前，执法在傍，御史在后，髡恐惧俯伏而饮，不过一斗径醉矣。若亲有严客，髡帣韝鞠，侍酒于前，时赐馀沥，奉觞上寿，数起，饮不过二斗径醉矣。若朋友交游，久不相见，卒然相覩，欢然道故，私情相语，饮可五六斗径醉矣。若乃州闾之会，男女杂坐，行酒稽留，六博投壶，相引为曹，握手无罚，目眙不禁，前有堕珥，后有遗簪，髡窃乐此，饮可八斗而醉二三。日暮酒阑，合尊促坐，男女同席，履舄交错，杯盘狼藉，堂上烛灭，主人留髡而送客。罗襦襟解，微闻芗泽，当此之时，髡心最欢，能饮一石。故曰酒极则乱，乐极则悲，万事尽然。”言不可极，极之而衰，以讽谏焉。齐王曰：“善。”乃罢长夜之饮，以髡为诸侯主客。宗室置酒，髡尝在侧。","dynasty":"两汉","tags":"古文观止，写人，传记","title":"滑稽列传"}
{"author":"司马迁","content":"　　太史公曰：吾闻之周生曰：“舜目盖重瞳子。”又闻项羽亦重瞳子。羽岂其苗裔邪？何兴之暴也？夫秦失其政，陈涉首难，豪杰蜂起，相与并争，不可胜数。然羽非有尺寸，乘势起陇亩之中，三年，遂将五诸侯灭秦，分裂天下而封王侯，政由羽出，号为霸王，位虽不终，近古以来，未尝有也。及羽背关怀楚，放逐义帝而自立，怨王侯叛己，难矣。自矜功伐，奋其私智，而不师古，谓霸王之业，欲以力征经营天下，五年，卒亡其国，身死东城，尚不觉寤，而不自责，过矣。乃引“天亡我，非用兵之罪也”，岂不谬哉！","dynasty":"两汉","tags":"古文观止，写人，赞语","title":"项羽本纪赞"}
{"author":"司马迁","content":"　　管仲夷吾者，颍上人也。少时常与鲍叔牙游，鲍叔知其贤。管仲贫困，常欺鲍叔，鲍叔终善遇之，不以为言。已而鲍叔事齐公子小白，管仲事公子纠。及小白立为桓公，公子纠死，管仲囚焉。鲍叔遂进管仲。管仲既用，任政于齐，齐桓公以霸，九合诸侯，一匡天下，管仲之谋也。　　管仲曰：“吾始困时，尝与鲍叔贾，分财利多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遇时。吾尝三战三走，鲍叔不以我怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节而耻功名不显于天下也。生我者父母，知我者鲍子也。”　　鲍叔既进管仲，以身下之。子孙世禄于齐，有封邑者十余世，常为名大夫。天下不多管仲之贤而多鲍叔能知人也。管仲　　既任政相齐，以区区之齐在海滨，通货积财，富国强兵，与俗同好恶。故其称曰：“仓廪实而知礼节，衣食足而知荣辱，上服度则六亲固。四维不张，国乃灭亡。下令如流水之原，令顺民心。”故论卑而易行。俗之所欲，因而予之；俗之所否，因而去之。　　其为政也，善因祸而为福，转败而为功。贵轻重，慎权衡。桓公实怒少姬，南袭蔡，管仲因而伐楚，责包茅不入贡于周室。桓公实北征山戎，而管仲因而令燕修召公之政。于柯之会，桓公欲背曹沫之约，管仲因而信之，诸侯由是归齐。故曰：“知与之为取，政之宝也。”　　管仲富拟于公室，有三归、反坫，齐人不以为侈。管仲卒，齐国遵其政，常强于诸侯。后百余年而有晏子焉。晏子　　晏平仲婴者，莱之夷维人也。事齐灵公、庄公、景公，以节俭力行重于齐。既相齐，食不重肉，妾不衣帛。其在朝，君语及之，即危言；语不及之，即危行。国有道，即顺命；无道，即衡命。以此三世显名于诸侯。　　越石父贤，在缧绁中。晏子出，遭之涂，解左骖赎之，载归。弗谢，入闺。久之，越石父请绝。晏子惧然，摄衣冠谢曰：“婴虽不仁，免子于缌何子求绝之速也？”石父曰：“不然。吾闻君子诎于不知己而信于知己者。方吾在缧绁中，彼不知我也。夫子既已感寤而赎我，是知己；知己而无礼，固不如在缧绁之中。”晏子于是延入为上客。　　为齐相，出，其御之妻从门闲而窥其夫。其夫为相御，拥大盖，策驷马，意气扬扬甚自得也。既而归，其妻请去。夫问其故。妻曰：“晏子长不满六尺，身相齐国，名显诸侯。今者妾观其出，志念深矣，常有以自下者。今子长八尺，乃为人仆御，然子之意自以为足，妾是以求去也。”其后夫自抑损。晏子怪而问之，御以实对。晏子荐以为大夫。　　太史公曰：吾读管氏牧民、山高、乘马、轻重、九府，及晏子春秋，详哉其言之也。既见其著书，欲观其行事，故次其传。至其书，世多有之，是以不论，论其轶事。　　管仲世所谓贤臣，然孔子小之。岂以为周道衰微，桓公既贤，而不勉之至王，乃称霸哉？语曰“将顺其美，匡救其恶，故上下能相亲也”。岂管仲之谓乎？　　方晏子伏庄公尸哭之，成礼然后去，岂所谓“见义不为无勇”者邪？至其谏说，犯君之颜，此所谓“进思尽忠，退思补过”者哉！假令晏子而在，余虽为之执鞭，所忻慕焉。","dynasty":"两汉","tags":"古文观止，写人，传记","title":"管晏列传"}
{"author":"司马迁","content":"　　夫学者载籍极博。尤考信于六艺。《诗》、《书》虽缺，然虞、夏之文可知也。尧将逊位，让于虞舜，舜、禹之间，岳牧咸荐，乃试之于位，典职数十年，功用既兴，然后授政。示天下重器，王者大统，传天下若斯之难也。而说者曰：“尧让天下于许由，许由不受，耻之逃隐。及夏之时，有卞随、务光者。”此何以称焉？太史公曰：余登箕山，其上盖有许由冢云。孔子序列古之仁圣贤人，如吴太伯、伯夷之伦详矣。余以所闻，由、光义至高，其文辞不少概见，何哉？孔子曰：“伯夷、叔齐，不念旧恶，怨是用希。”“求仁得仁，又何怨乎？”余悲伯夷之意，睹轶诗可异焉。其传曰：伯夷、叔齐，孤竹君之二子也。父欲立叔齐。及父卒，叔齐让伯夷。伯夷曰：“父命也。”遂逃去。叔齐亦不肯立而逃之。国人立其中子。于是伯夷、叔齐闻西伯昌善养老，“盍往归焉！”及至，西伯卒，武王载木主，号为文王，东伐纣。伯夷、叔齐叩马而谏曰：“父死不葬，爰及干戈，可谓孝乎？以臣弑君，可谓仁乎？”左右欲兵之。太公曰：“此义人也。”扶而去之。武王已平殷乱，天下宗周，而伯夷、叔齐耻之，义不食周粟，隐于首阳山，采薇而食之。及饿且死，作歌，其辞曰：“登彼西山兮，采其薇矣。以暴易暴兮，不知其非矣。神农、虞、夏忽焉没兮，我安适归矣？于嗟徂兮，命之衰矣。”遂饿死于首阳山。由此观之，怨邪非邪？或曰：“天道无亲，常与善人。”若伯夷、叔齐，可谓善人者非邪？积仁洁行，如此而饿死。且七十子之徒，仲尼独荐颜渊为好学。然回也屡空，糟糠不厌，而卒蚤夭。天之报施善人，其何如哉？盗跖日杀不辜，肝人之肉，暴戾恣睢，聚党数千人，横行天下，竟以寿终，是遵何德哉？此其尤大彰明较著者也。若至近世，操行不轨，专犯忌讳，而终身逸乐，富厚累世不绝。或择地而蹈之，时然后出言，行不由径，非公正不发愤，而遇祸灾者，不可胜数也。余甚惑焉，倘所谓天道，是邪非邪？　　子曰：“道不同，不相为谋。”亦各从其志也。故曰：“富贵如可求，虽执鞭之士，吾亦为之。如不可求，从吾所好。”“岁寒，然后知松柏之后凋。”举世混浊，清士乃见。岂以其重若彼，其轻若此哉？“君子疾没世而名不称焉。”贾子曰：“贪夫徇财，烈士徇名，夸者死权，众庶冯生。”同明相照，同类相求。“云从龙，风从虎，圣人作而万物睹。”伯夷、叔齐虽贤，得夫子而名益彰；颜渊虽笃学，附骥尾而行益显。岩穴之士，趋舍有时，若此类名湮灭而不称，悲夫。闾巷之人，欲砥行立名者，非附青云之士，恶能施于后世哉！","dynasty":"两汉","tags":"古文观止，写人，传记","title":"伯夷列传"}
{"author":"司马迁","content":"　　老子曰：“至治之极，邻国相望，鸡狗之声相闻，民各甘其食，美其服，安其俗，乐其业，至老死不相往来。”必用此为务，挽近世涂民耳目，则几无行矣。　　太史公曰：夫神农以前，吾不知已。至若《诗》、《书》所述虞、夏以来，耳目欲极声色之好，口欲穷刍豢之味，身安逸乐而心夸矜势能之荣。使俗之渐民久矣，虽户说以眇论，终不能化。故善者因之，其次利道之，其次教诲之，其次整齐之，最下者与之争。　　夫山西饶材、竹、旄、玉石，山东多鱼、盐、漆、丝、声色，江南出棻、梓、姜、桂、金、锡、连、丹沙、犀、玳瑁、珠玑、齿、革，龙门、碣石北多马、牛、羊、旃、裘、筋、角；铜、铁则千里往往山出置。此其大较也。皆中国人民所喜好，谣俗被服饮食奉生送死之具也。故待农而食之，虞而出之，工而成之，商而通之。此宁有政教发征期会哉？人各任其能，竭其力，以得所欲。故物贱之征贵，贵之征贱，各劝其业，乐其事，若水之趋下，日夜无休时，不召而自来，不求而民出之。岂非道之所符，而自然之验邪？　　《周书》曰：“农不出则乏其食，工不出则乏其事，商不出则三宝绝，虞不出则财匮少。”财匮少而山泽不辟矣。此四者，民所衣食之原也。原大则饶，原小则鲜。上则富国，下则富家。贫富之道，莫之夺予，而巧者有余，拙者不足。故太公望封于营丘，地潟卤，人民寡，于是太公劝其女功，极技巧，通鱼盐，则人物归之，繦至而辐凑。故齐冠带衣履天下，海岱之闲敛袂而往朝焉。其后齐中衰，管子修之，设轻重九府，则桓公以霸，九合诸侯，一匡天下；而管氏亦有三归，位在陪臣，富于列国之君。是以齐富强至于威宣也。　　故曰：“仓廪实而知礼节，衣食足而知荣辱。”礼生于有而废于无。故君子富，好行其德；小人富，以适其力。渊深而鱼生之，山深而兽往之，人富而仁义附焉。富者得执益彰，失执则客无所之，以而不乐。夷狄益甚。谚曰：“千金之子，不死于市。”此非空言也。故曰：“天下熙熙，皆为利来；天下壤壤，皆为利往。”夫千乘之王，万家之侯，百室之君，尚犹患贫，而况匹夫编户之民乎！","dynasty":"两汉","tags":"古文观止，序文，议论","title":"货殖列传序"}
{"author":"司马迁","content":"　　太史公曰：学者多称五帝，尚矣。然《尚书》独载尧以来，而百家言黄帝，其文不雅驯，荐绅先生难言之。孔子所传《宰予问五帝德》及《帝系姓》，儒者或不传。余尝西至空桐，北过涿鹿，东渐於海，南浮江淮矣，至长老皆各往往称黄帝、尧、舜之处，风教固殊焉。总之，不离古文者近是。予观《春秋》《国语》，其发明《五帝德》《帝系姓》章矣，顾弟弗深考，其所表见皆不虚。书缺有间矣，其轶乃时时见於他说。非好学深思，心知其意，固难为浅见寡闻道也。余并论次，择其言尤雅者，故著为本纪书首。","dynasty":"两汉","tags":"古文观止，赞语","title":"五帝本纪赞"}
{"author":"司马迁","content":"　　魏公子无忌者，魏昭王少子，而魏安釐王异母弟也。昭王薨，安釐王即位，封公子为信陵君。　　公子为人，仁而下士，士无贤不肖，皆谦而礼交之，不敢以其富贵骄士。士以此方数千里争往归之，致食客三千。当是时，诸侯以公子贤，多客，不敢加兵谋魏十余年。　　魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣修身洁行数十年，终不以监门困故而受公子财。”公子于是乃置酒，大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，原枉车骑过之。”公子引车入市，侯生下，见其客朱亥，俾倪，故久立与其客语，微察公子，公子颜色愈和。当是时，魏将相宗室宾客满堂，待公子举酒；市人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。侯生因谓公子曰：“今日嬴之为公子亦足矣！嬴乃夷门报关者也，而公子亲枉车骑自迎嬴，于众人广坐之中，不宜有所过，今公子故过之。嬴欲就公子之名，故久立公子车骑市中，过客，以观公子，公子愈恭。市人皆以嬴为小人，而以公子为长者，能下士也。　　于是罢酒，侯生遂为上客。　　侯生谓公子曰：“臣所过屠者朱亥，此子贤者，世莫能知，故隐屠间耳。”公子往，数请之，朱亥故不复谢。公子怪之。　　魏安釐王二十年，秦昭王已破赵长平军，又进兵围邯郸)公。子姊为赵惠文王弟平原君夫人，数遗魏王及公子书，请救语魏。魏王使将军晋鄙将十万众救赵。秦王使使者告魏王曰：“吾攻赵，旦暮且下，而诸侯敢救赵者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辨士说王万端。魏王畏秦。终不听公子。　　公子自度终不能得之于王，计不独生而令赵亡，乃请宾客，约车骑百余乘，欲以客往赴秦军，与赵俱死。行过夷门，见侯生，具告所以欲死秦军状。辞决而行，侯生曰：“公子勉之矣！老臣不能从。”公子行数里，心不快，曰：吾所以待侯生者备矣，天下莫不闻，今吾且死，而侯生曾无一言半辞送我，我岂有所失哉？”复引车还，问侯生。侯生笑曰：“臣故知公子之还也。”曰：“公子喜士，名闻天下。今有难，无他端，而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下，欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗兵符与公子。　　公子行，侯生曰：“将在外，主令有所不受，以便国家。公子即合符，而晋鄙不授公子兵，而复请之，事必危矣。臣客屠者朱亥可与俱，此人力士。晋鄙听，大善；不听，可使击之。于是公子泣生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能，请数公子行日，以至晋鄙军之日北乡自刭，以送公子。”公子遂行。　　至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任。今单车来代之，何如哉？”欲无听。朱亥袖四十斤铁椎椎杀晋鄙。公子遂将晋鄙军。勒兵，下令军中曰：“父子俱在军中，父归。兄弟俱在军中，兄归。独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负栏矢为公子先引。赵王再拜曰：“自古贤人，未有及公子者也！”当此之时，平原君不敢自比于人。　　公子与侯生决，至军，侯生果北乡自刭。　　魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。","dynasty":"两汉","tags":"高中文言文，赞颂，写人，历史，故事","title":"信陵君窃符救赵"}
{"author":"司马迁","content":"　　魏公子无忌者，魏昭王少子而魏安釐王异母弟也。昭王薨，安釐王即位，封公子为信陵君。是时范睢亡魏相秦，以怨魏齐故，秦兵围大梁，破魏华阳下军，走芒卯。魏王及公子患之。公子为人仁而下士，士无贤不肖皆谦而礼交之，不敢以其富贵骄士。士以此方数千里争往归之，致食客三千人。当是时，诸侯以公子贤，多客，不敢加兵谋魏十馀年。　　公子与魏王博，而北境传举烽，言“赵寇至，且入界”。魏王释博，欲召大臣谋。公子止王曰：“赵王田猎耳，非为寇也。”复博如故。王恐，心不在博。居顷，复从北方来传言曰：“赵王猎耳，非为寇也。”魏王大惊，曰：“公子何以知之？”公子曰：“臣之客有能深得赵王阴事者，赵王所为，客辄以报臣，臣以此知之。”是后魏王畏公子之贤能，不敢任公子以国政。魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣脩身洁行数十年，终不以监门困故而受公子财。”公子于是乃置酒大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，愿枉车骑过之。”公子引车入巿，侯生下见其客朱亥，俾倪，故久立与其客语，微察公子。公子颜色愈和。当是时，魏将相宗室宾客满堂，待公子举酒。巿人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。　　侯生因谓公子曰：“今日嬴之为公子亦足矣。嬴乃夷门抱关者也，而公子亲枉车骑，自迎嬴于众人广坐之中，不宜有所过，今公子故过之。然嬴欲就公子之名，故久立公子车骑巿中，过客以观公子，公子愈恭。巿人皆以嬴为小人，而以公子为长者能下士也。”于是罢酒，侯生遂为上客。侯生谓公子曰：“臣所过屠者朱亥，此子贤者，世莫能知，故隐屠间耳。”公子往数请之，朱亥故不复谢，公子怪之。　　魏安釐王二十年，秦昭王已破赵长平军，又进兵围邯郸。公子姊为赵惠文王弟平原君夫人，数遗魏王及公子书，请救于魏。魏王使将军晋鄙将十万众救赵。秦王使使者告魏王曰：“吾攻赵旦暮且下，而诸侯敢救者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辩士说王万端。魏王畏秦，终不听公子。公子自度终不能得之于王，计不独生而令赵亡，乃请宾客，约车骑百馀乘，欲以客往赴秦军，与赵俱死。　　行过夷门，见侯生，具告所以欲死秦军状。辞决而行，侯生曰：“公子勉之矣，老臣不能从。”公子行数里，心不快，曰：“吾所以待侯生者备矣，天下莫不闻，今吾且死而侯生曾无一言半辞送我，我岂有所失哉？”复引车还，问侯生。侯生笑曰：“臣固知公子之还也。”曰：“公子喜士，名闻天下。今有难，无他端而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语，曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗晋鄙兵符与公子。公子行，侯生曰：“将在外，主令有所不受，以便国家。公子即合符，而晋鄙不授公子兵而复请之，事必危矣。臣客屠者朱亥可与俱，此人力士。晋鄙听，大善；不听，可使击之。”于是公子泣。侯生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能。请数公子行日，以至晋鄙军之日，北乡自刭，以送公子。”公子遂行。　　至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任，今单车来代之，何如哉？”欲无听。朱亥袖四十斤铁椎，椎杀晋鄙，公子遂将晋鄙军。勒兵下令军中曰：“父子俱在军中，父归；兄弟俱在军中，兄归；独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负韊矢为公子先引。赵王再拜曰：“自古贤人未有及公子者也。”当此之时，平原君不敢自比于人。公子与侯生决，至军，侯生果北乡自刭。　　魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。赵孝成王德公子之矫夺晋鄙兵而存赵，乃与平原君计，以五城封公子。公子闻之，意骄矜而有自功之色。客有说公子曰：“物有不可忘，或有不可不忘。夫人有德于公子，公子不可忘也；公子有德于人，愿公子忘之也。且矫魏王令，夺晋鄙兵以救赵，于赵则有功矣，于魏则未为忠臣也。公子乃自骄而功之，窃为公子不取也。”于是公子立自责，似若无所容者。赵王埽除自迎，执主人之礼，引公子就西阶。公子侧行辞让，从东阶上。自言罪过，以负于魏，无功于赵。赵王侍酒至暮，口不忍献五城，以公子退让也。公子竟留赵。赵王以鄗为公子汤沐邑，魏亦复以信陵奉公子。公子留赵。公子闻赵有处士毛公藏于博徒，薛公藏于卖浆家，公子欲见两人，两人自匿不肯见公子。公子闻所在，乃间步往从此两人游，甚欢。平原君闻之，谓其夫人曰：“始吾闻夫人弟公子天下无双，今吾闻之，乃妄从博徒卖浆者游，公子妄人耳。”夫人以告公子。公子乃谢夫人去，曰：“始吾闻平原君贤，故负魏王而救赵，以称平原君。平原君之游，徒豪举耳，不求士也。无忌自在大梁时，常闻此两人贤，至赵，恐不得见。以无忌从之游，尚恐其不我欲也，今平原君乃以为羞，其不足从游。”乃装为去。夫人具以语平原君。平原君乃免冠谢，固留公子。平原君门下闻之，半去平原君归公子，天下士复往归公子，公子倾平原君客。公子留赵十年不归。秦闻公子在赵，日夜出兵东伐魏。魏王患之，使使往请公子。公子恐其怒之，乃诫门下：“有敢为魏王使通者，死。”宾客皆背魏之赵，莫敢劝公子归。毛公、薛公两人往见公子曰：“公子所以重于赵，名闻诸侯者，徒以有魏也。今秦攻魏，魏急而公子不恤，使秦破大梁而夷先王之宗庙，公子当何面目立天下乎？”语未及卒，公子立变色，告车趣驾归救魏。魏王见公子，相与泣，而以上将军印授公子，公子遂将。魏安釐王三十年，公子使使遍告诸侯。诸侯闻公子将，各遣将将兵救魏。公子率五国之兵破秦军于河外，走蒙骜。遂乘胜逐秦军至函谷关，抑秦兵，秦兵不敢出。当是时，公子威振天下，诸侯之客进兵法，公子皆名之，故世俗称魏公子兵法。秦王患之，乃行金万斤于魏，求晋鄙客，令毁公子于魏王曰：“公子亡在外十年矣，今为魏将，诸侯将皆属，诸侯徒闻魏公子，不闻魏王。公子亦欲因此时定南面而王，诸侯畏公子之威，方欲共立之。”秦数使反间，伪贺公子得立为魏王未也。魏王日闻其毁，不能不信，后果使人代公子将。公子自知再以毁废，乃谢病不朝，与宾客为长夜饮，饮醇酒，多近妇女。日夜为乐饮者四岁，竟病酒而卒。其岁，魏安釐王亦薨。秦闻公子死，使蒙骜攻魏，拔二十城，初置东郡。其后秦稍蚕食魏，十八岁而虏魏王，屠大梁。　　高祖始微少时，数闻公子贤。及即天子位，每过大梁，常祠公子。高祖十二年，从击黥布还，为公子置守冢五家，世世岁以四时奉祠公子。　　太史公曰：吾过大梁之墟，求问其所谓夷门。夷门者，城之东门也。天下诸公子亦有喜士者矣，然信陵君之接岩穴隐者，不耻下交，有以也。名冠诸侯，不虚耳。高祖每过之而令民奉祠不绝也。","dynasty":"两汉","tags":"初中文言文，赞颂，写人，传记","title":"魏公子列传"}
{"author":"司马迁","content":"　　韩子曰：“儒以文乱法，而侠以武犯禁。”二者皆讥，而学士多称于世云。至如以术取宰相、卿、大夫，辅翼其世主，功名俱著于《春秋》，固无可言者。及若季次、原宪，闾巷人也，读书怀独行君子之德，义不苟合当世，当世亦笑之。故季次、原宪，终身空室蓬户，褐衣疏食不厌。死而已四百余年，而弟子志之不倦。今游侠，其行虽不轨于正义，然其言必信，其行必果，已诺必诚，不爱其躯，赴士之厄困，既已存亡死生矣，而不矜其能。羞伐其德。盖亦有足多者焉。　　且缓急，人之所时有也。太史公曰：昔者虞舜窘于井廪，伊尹负于鼎俎，傅说匿于傅险，吕尚困于棘津，夷吾桎梏，百里饭牛，仲尼畏匡，菜色陈、蔡。此皆学士所谓有道仁人也，犹然遭此灾，况以中材而涉乱世之末流乎?其遇害何可胜道哉!鄙人有言曰：“何知仁义，已享其利者为有德。”故伯夷丑周，饿死首阳山，而文、武不以其故贬王；跖跻暴戾，其徒诵义无穷。由此观之，“窃钩者诛，窃国者侯；侯之门，仁义存。”非虚言也。今拘学或抱咫尺之义，久孤于世，岂若卑论侪俗，与世浮沉而取荣名哉!而布衣之徒，设取予然诺，千里诵义，为死不顾世。此亦有所长，非苟而已也。故士穷窘而得委命，此岂非人之所谓贤豪间者邪?诚使乡曲之侠，予季次、原宪比权量力，效功于当世，不同日而论矣。要以功见言信，侠客之义，又曷可少哉!　　古布衣之侠，靡得而闻已。近世延陵、孟尝、春申、平原、信陵之徒，皆因王者亲属，藉于有土卿相之富厚，招天下贤者，显名诸侯，不可谓不贤者矣。比如顺风而呼，声非加疾，其势激也。至如闾巷之侠，修行砥名，声施于天下，莫不称贤，是为难耳!然儒、墨皆排摈不载。自秦以前，匹夫之侠，湮灭不见，余甚恨之。以余所闻，汉兴，有朱家、田仲、王公、剧孟、郭解之徒，虽时扞当世之文罔，然其私义，廉洁退让，有足称者。名不虚立，士不虚附。至如朋党宗强比周，设财役贫，豪暴侵凌孤弱，恣欲自快，游侠亦丑之。余悲世俗不察其意，而猥以朱家、郭解等，令与豪暴之徒同类而共笑之也。","dynasty":"两汉","tags":"古文观止，游侠，传记","title":"游侠列传序"}
{"author":"司马迁","content":"　　孔子曰：“导之以政，齐之以刑，民免而无耻。导之以德，齐之以礼，有耻且格。”老氏称：“上德不德，是以有德；下德不失德，是以无德。”“法令滋章，盗贼多有。”太史公曰：信哉是言也！法令者治之具，而非制治清浊之源也。昔天下之网尝密矣然奸伪萌起，其极也，上下相遁，至于不振当是之时，吏治若救火扬沸，非武健严酷，恶能胜其任而愉快乎！言道德者，溺其职矣。故曰“听讼，吾犹人也，必也使无讼乎。”“下士闻道大笑之”。非虚言也。汉兴，破觚而为圜，斫雕而为朴，网漏于吞舟之鱼，而吏治，不至于奸，黎民艾安。由是观之，在彼不在此。","dynasty":"两汉","tags":"古文观止，序文，议论","title":"酷吏列传序"}
{"author":"司马迁","content":"　　正义高祖初定天下，表明有功之臣而侯之，若萧、曹等。太史公曰：古者人臣功有五品，以德立宗庙、定社稷曰勋，以言曰劳，用力曰功，明其等曰伐，积日曰阅。封爵之誓曰：“使河如带，泰山若厉，国以永宁，爰及苗裔。”始未尝不欲固其根本，而枝叶稍陵夷衰微也。　　余读高祖侯功臣，察其首封，所以失之者，曰：异哉新闻！《书》曰“协和万国”，迁于夏、商，或数千岁。盖周封八百，幽、厉之后，见于《春秋》。《尚书》有唐虞之侯伯，历三代千有余载，自全以蕃卫天子，岂非笃于仁义、奉上法哉？汉兴，功臣受封者百有余人。天下初定，故大城名都散亡，户口可得而数者十二三，是以大侯不过万家，小者五六百户。后数世，民咸归乡里，户益息，萧、曹、绛、灌之属或至四万，小侯自倍，富厚如之。子孙骄溢，忘其先，淫嬖。至太初，百年之间，见侯五，余皆坐法陨命亡国，丰耗矣。罔亦少密焉，然皆身无兢兢于当世之禁云。　　居今之世，志古之道，所以自镜也，未必尽同。帝王者各殊礼而异务，要以成功为统纪，岂可绲乎？观所以得尊宠及所以废辱，亦当世得失之林也，何必旧闻？于是谨其终始，表见其文，颇有所不尽本末，著其明，疑者阙之。后有君子，欲推而列之，得以览焉。","dynasty":"两汉","tags":"古文观止，历史，故事，寓理","title":"高祖功臣侯者年表"}
{"author":"司马迁","content":"　　太史公读秦楚之际，曰：初作难，发于陈涉；虐戾灭秦自项氏；拨乱诛暴，平定海内，卒践帝祚，成于汉家。五年之间，号令三嬗，自生民以来，未始有受命若斯之亟也！　　昔虞、夏之兴，积善累功数十年，德洽百姓，摄行政事，考之于天，然后在位。汤、武之王，乃由契、后稷，修仁行义十余世，不期而会孟津八百诸侯，犹以为未可，其后乃放弑。秦起襄公，章于文、缪，献、孝之后，稍以蚕食六国，百有余载，至始皇乃能并冠带之伦。以德若彼，用力如此，盖一统若斯之难也！　　秦既称帝，患兵革不休，以有诸侯也，于是无尺土之封，堕坏名城，销锋镝，锄豪杰，维万世之安。然王迹之兴，起于闾巷，合从讨伐，轶于三代。乡秦之禁，适足以资贤者为驱除难耳，故奋发其所为天下雄，安在无土不王？此乃传之所谓大圣乎？岂非天哉？岂非天哉？非大圣孰能当此受命而帝者乎？","dynasty":"两汉","tags":"古文观止，序文","title":"秦楚之际月表"}
{"author":"司马迁","content":"　　自古受命帝王及继体守文之君，非独内德茂也，盖亦有外戚之助焉。夏之兴也以涂山，而桀之放也以末喜。殷之兴也以有娀，纣之杀也嬖妲己。周之兴也以姜原及大任，而幽王之禽也淫于褒姒。故《易》基《乾》《坤》，《诗》始《关雎》，《书》美釐降，《春秋》讥不亲迎。夫妇之际，人道之大伦也。礼之用，唯婚姻为兢兢。夫乐调而四时和，阴阳之变，万物之统也。可不慎与？人能弘道，无如命何。甚哉，妃匹之爱，君不能得之于臣，父不能得之于子，况卑不乎！即欢合矣，或不能成子姓；能成子姓矣，或不能要终：岂非命也哉？孔子罕称命，盖难言之也。非通幽明，恶能识乎性命哉？","dynasty":"两汉","tags":"古文观止，序文","title":"外戚世家序"}
{"author":"董思恭","content":"天山飞雪度，言是落花朝。惜哉不我与，萧索从风飘。鲜洁凌纨素，纷糅下枝条。良时竟何在，坐见容华销。","dynasty":"唐代","title":"咏雪"}
{"author":"董思恭","content":"萧萧度阊阖，习习下庭闱。花蝶自飘舞，兰蕙生光辉。相乌正举翼，退鹢已惊飞。方从列子御，更逐浮云归。","dynasty":"唐代","title":"咏风"}
{"author":"董思恭","content":"帝乡白云起，飞盖上天衢。带月绮罗映，从风枝叶敷。参差过层阁，倏忽下苍梧。因风望既远，安得久踟蹰。","dynasty":"唐代","title":"咏云"}
{"author":"董思恭","content":"沧海十枝晖，悬圃重轮庆。蕣华发晨楹，菱彩翻朝镜。忽遇惊风飘，自有浮云映。更也人皆仰，无待挥戈正。","dynasty":"唐代","title":"咏日"}
{"author":"董思恭","content":"北堂未安寝，西园聊骋望。玉户照罗帏，珠轩明绮障。别客长安道，思妇高楼上。所愿君莫违，清风时可访。","dynasty":"唐代","title":"咏月"}
{"author":"董思恭","content":"琵琶马上弹，行路曲中难。汉月正南远，燕山直北寒。髻鬟风拂散，眉黛雪沾残。斟酌红颜尽，何劳镜里看。","dynasty":"唐代","title":"相和歌辞。王昭君"}
{"author":"董思恭","content":"苍山寂已暮，翠观黯将沉。终南晨豹隐，巫峡夜猿吟。天寒气不歇，景晦色方深。待访公超市，将予赴华阴。","dynasty":"唐代","title":"咏雾"}
{"author":"董思恭","content":"春暮萍生早，日落雨飞馀。横彩分长汉，倒色媚清渠。梁前朝影出，桥上晚光舒。愿逐旌旗转，飘飘侍直庐。","dynasty":"唐代","title":"咏虹（一作虹蜺）"}
{"author":"董思恭","content":"禁苑春光丽，花蹊几树装。缀条深浅色，点露参差光。向日分千笑，迎风共一香。如何仙岭侧，独秀隐遥芳。","dynasty":"唐代","title":"咏桃（一作太宗诗）"}
{"author":"董思恭","content":"盘根植瀛渚，交干横倚天。舒华光四海，卷叶荫山川。","dynasty":"唐代","title":"咏李（一作太宗诗）"}
{"author":"董思恭","content":"半月无双影，金花有四时。摧藏千里态，掩抑几重悲。促节萦红袖，清音满翠帷。驶弹风响急，缓曲钏声迟。空馀关陇恨，因此代相思。","dynasty":"唐代","title":"咏琵琶（一作太宗诗）"}
{"author":"董思恭","content":"新年犹尚小，那堪远聘秦。裾衫沾马汗，眉黛染胡尘。举眼无相识，路逢皆异人。唯有梅将李，犹带故乡春。","dynasty":"唐代","title":"昭君怨二首其一"}
{"author":"董思恭","content":"向夕荆门道，轻帆挂好风。云低千舰黑，岸阔一镫红。昼夜随流水，东西笑转蓬。啸歌翻自乐，无事到胸中。","dynasty":"清代","title":"放舟"}
{"author":"董思恭","content":"大妇裁纨素，中妇弄明珰。小妇多姿态，登楼红粉妆。丈人且安坐，初日渐流光。","dynasty":"唐代","title":"相和歌辞。三妇艳诗"}
{"author":"董思恭","content":"历历东井舍，昭昭右掖垣。云际龙文出，池中鸟色翻。流辉下月路，坠影入河源。方知颍川集，别有太丘门。","dynasty":"唐代","title":"咏星"}
{"author":"董思恭","content":"夜色凝仙掌，晨甘下帝庭。不觉九秋至，远向三危零。芦渚花初白，葵园叶尚青。晞阳一洒惠，方愿益沧溟。","dynasty":"唐代","title":"咏露"}
{"author":"方公权","content":"履斋早岁及朱门，末后通家得艾轩。德义远从王父父，典刑愧忝外孙孙。世无前辈吾安仰，师有传人道始尊。欲问先生游历处，庭前老树或能言。","dynasty":"宋代","title":"城山拜林艾轩"}
{"author":"方公权","content":"一身担得乌山起，双手拿将龙□归。","dynasty":"宋代","title":"句"}
{"author":"昙翼","content":"连峰数千里，修林带平津。云起远山翳，风至□荒榛。茅茨隐不见，鸡鸣知有人。蹑磴践其迹，处处见遗薪。乃知百代下，固有上皇民。","dynasty":"唐代","title":"招隐"}
{"author":"程文海","content":"天南天北。记岁岁今朝，白云凝目。遥想群仙，擘麟行脯，鹤驭丹霞三谷。此日痴儿，多幸引领，诸孙盈屋。齐彩服，对绿阴青子，缓斟??。和睦保吾门，一家诗礼，个是长生?。官不在高，名何必大，无用满堂金玉。但愿太平，无事日用，莫非天禄。从今去，看寿如磐石，鬓须长绿","dynasty":"元代","title":"喜迁莺寿大人四月七日"}
{"author":"程文海","content":"岁时荆楚，渺淮海、相望竹林清逸。挂了豸冠归去也，侧耳中郎消息。见说旌旗，行春江上，也报归来日。婵娟千里，如今犹共天北。应是南国甘棠，绿阴新长，未放春风歇。料得清香凝燕寝，兵卫森然画戟。回首尘踪，转蓬未了，又欲驰京陌。浩歌金缕，殷勤遥寄铜狄。","dynasty":"元代","title":"酹江月寄寿京山宣慰叔"}
{"author":"程文海","content":"春光明媚日，万红紫，斗芳菲。算几许韶华，脂消粉褪，蝶懒蜂稀。谁知半山解道，道绿阴、幽草胜花时。天与诞生元老，寿诞长占佳期。功名富贵转头非。滋味总曾知。且銮坡凤掖，文章议论，玉佩琼琚。痴儿那知许事，须安排、名字作公师。岂识辽东归鹤，只今寿国元龟。","dynasty":"元代","title":"木兰花慢寿中齐三月廿七日"}
{"author":"程文海","content":"永日绿阴庭院静，最怜紫燕翩翩。旧巢已堕不堪粘。主人情爱重，亲手卷珠帘。恰则五龙同浴佛，崧高又报生贤。殷勤深意请谁传。呢喃如对语，富贵出长年。","dynasty":"元代","title":"临江仙寿崔中丞四月十日"}
{"author":"程文海","content":"，且贺新原脱新字据景元本补除，四月二十五日卷起黄庭听寿曲，蒙斋可贺绵绵。安排机会实关天。生辰今日是，新命此时传。宣室曾闻前席语，伟哉龙象初筵。斜飞取势玉堂仙。太平迟公等，大拜是今年。","dynasty":"元代","title":"临江仙予生之辰，先养蒙学士旬日，亦既拜"}
{"author":"程文海","content":"昌阳初荐长生醑。又好日、逢重五。绿鬓神仙家玉署。每年今日，彩鸾齐驾，排日欢初度。今年天上恩荣异。道寿也、还他富。细葛香罗难比数。醺醺醉了，卿卿一笑，巧结同心缕。","dynasty":"元代","title":"青玉案寿赵方塘学士五月五日"}
{"author":"程文海","content":"皆是也。区区愧未之能焉，倚歌而和，情见乎词十载京华，骑马听鸡，自怜阔疏。看春风葵麦，敷舒如此，故园桃李，憔悴知与。要乞闲身，聊追故步，雪艇烟蓑一钓夫。君恩重，却许令便养，欲去踌躇。竹西准拟宁居。咏不到、娉娉袅袅余。又桥边巷口，燕寻旧垒，天东海角，月上新衢。尸素有惭，澄清无补，岂不怀归畏简书。堪时用，得卿如卿法，吾自吾庐。","dynasty":"元代","title":"沁园春五峰大卿示所和绣江参议沁园春词，"}
{"author":"程文海","content":"新月溶青荔。望天边、寿星一点，白云千里。又是吾翁初度日，两见童颜十四。多绛县、老人一岁。想得姑仙麟脯宴，进蟠桃、满引霞杯醉。群玉树，可人意。痴儿未了公家事。喜此中、堂名绣采，晨昏如侍。着个斑衣浑鼓舞，却把寿卮遥跪。祝翁寿、三山一似。已洁清香凝寝处，奉安车、弭节徐徐至。就禄养，看孙戏。","dynasty":"元代","title":"金缕歌寿大人"}
{"author":"程文海","content":"黄花的?。更着意、妆秋色。三神山外，九仙峰顶，辉腾奎壁。聚远楼高，人在青云千尺。轻车κο。度窈窕、穿丹壁。翠橙香沁，玉醪春艳，笑摩铜狄。数点梅花，已报调羹消息。","dynasty":"元代","title":"品令寿谭公植提学九月十日"}
{"author":"程文海","content":"天地为炉，ㄙ冈欲烬，此君兴味何长。深林苍雪，特地作清凉。甲刃＊＊阵里，翠旌纛、佩玉鸣?。须知道，生来有节，晚岁更昂藏。诗人闲品藻，卫公九十，淇水徜徉。任风花高下，蝶乱蜂狂。有客长途苦＊，贪美荫、欲买陂塘。推门去，何妨枕藉，三万六千场。","dynasty":"元代","title":"满庭芳寿曾劲节"}
{"author":"程文海","content":"梅花杯酒年年早。有个诗人未老。恰则蛾眉新月巧。人间春信，水边仙影，共约今宵到。少年回首却休道。算只有、红泉快幽抱。赢得池塘闲梦草。堂开二乐，客添一笑，长似梅花好。","dynasty":"元代","title":"青玉案寿赵定宇"}
{"author":"程文海","content":"八桂归来后，又十年、泉红涧碧，蟠桃春晓。老子精神真满腹，合借福星当道。怎长寄、东皋舒啸。是则颠崖人渴想，柰一川风月多情好。攀琪树，拾瑶草。耆英洛社尊胡杲。问何当、棕鞋桐帽，率先九老。岁月天长留石磴，此约他时须早。定分我、香山歌笑。未论桑田沧海事，比诸公、他日犹年少。政恐有，锋车到。","dynasty":"元代","title":"金缕歌寿胡涧泉宪佥二月七日"}
{"author":"程文海","content":"记江梅、向来轻别，相逢今又平楚。东风小试南枝暖，早已千林烟雨。春几许。向五老仙家，移下琼瑶树。溪桥驿路。更月晓堤沙，霜清野水，疏影自容与。平生事，几度含章殿宇。隔花么凤能语。苔枝天矫苍龙瘦，谁把冰须细数。千万缕。簇一点芳心，待与和羹去。移宫换羽。且度曲传觞，主人花下，今日庆初度。","dynasty":"元代","title":"摸鱼儿寿燕五峰右丞此首下原附五峰词不录"}
{"author":"程文海","content":"不知今夕何年，飞来五老峰头月。清辉无限，殷勤回照，岁寒苍雪。写入宫商，铺成纨素，尽情夸说。倚胡床老矣，若为消得，除却是，杯中物。自笑平生长客，正沉思、故林幽樾。儿童惊走，龙鸾杂沓，两山排闼。风雨萧萧，冰霜耿耿，相看高节。问此君学和，龙吟水底，几时成阕。","dynasty":"元代","title":"水龙吟次韵谢五峰"}
{"author":"程文海","content":"问疏斋、湘中朱凤，何如江上鹦鹉。波寒木落人千里，客里与谁同住。茅屋趣。吾自爱吾亭，更爱参天树。劳君为赋。渺雪雁南飞，云涛东下，岁晏欲何处。疏斋老，意气经文纬武。平生握手相许。江南江北寻芳路，共看碧云来去。黄鹄举。记我度秦淮，君正临清句。歌声缓与。怕径竹能醒，庭花起舞，惊散夜来雨。","dynasty":"元代","title":"摸鱼儿次韵庐疏齐宪使题岁寒亭此首下原附"}
{"author":"程文海","content":"翠节下天来，通明谁侍。地有高斋要名士。相逢恨晚，老矣酒兵诗帅。岁寒同一笑、千年事。黄鹤羁情，暮云离思。半掬心香火初炽。梅花满树，又是一年冬至。正相思，恰有江南使。","dynasty":"元代","title":"感皇恩次韵姚牧庵题岁寒亭此首下原附牧庵"}
{"author":"程文海","content":"千岁苍虬成玉树。江南江北孤芳。平生何处最闻香。五更江上路，几度月中霜。休笑梅兄今老大，年年青子双双。风流消得唤鸳鸯。和羹真个也，莫忘水云乡。","dynasty":"元代","title":"临江仙以鸳鸯梅一盆寿程静山平章"}
{"author":"程文海","content":"楚山清晓。借问春多少。松菊深深香缥缈。萱朵兰芽交照。丹霞洞口红泉。从来惯醉飞仙。不是称觞独后，后天长似先天。","dynasty":"元代","title":"清平乐寿王楚山"}
{"author":"程文海","content":"海北天南千万里，绣衣霄汉乘骢。飞来黄鹤喜相逢。清霜鹦鹉月，寒食牡丹风。仙阙晓班催玉笋，马蹄还上春空。江头官柳得春浓。不如江汉水，万折与俱东。","dynasty":"元代","title":"临江仙饯拜都御史"}
{"author":"程文海","content":"绿鬓青云，王郎故是乘骢侣。阿龙风度。想在乌衣住。带得春来，又共春归去。江头路。美人何处。官柳吹风絮。","dynasty":"元代","title":"点绛唇送王荩臣"}
{"author":"程文海","content":"执法星边，从前合着双星佐。近来添个。转觉光明大。到得长干，想见莺花过。情无那。王郎知麽。唤起思归我。","dynasty":"元代","title":"点绛唇送王世英"}
{"author":"程文海","content":"汉江东、旧家文献，风流意气相许。金台早集荆山凤，声振一庭?鹭。春几处。须信道、甘棠树树含清露。平湖古步。妙一曲钧天，鱼龙出听，未数应钟吕。吾衰矣，鬓点吴霜几缕。刘郎忘却前度。千年黄鹤归来晚，山色漫留眉翠。东北注。羡滚滚云涛，去接西江水。仙尘异趣。但极目朝阳，清光万里，阿阁送高翥。","dynasty":"元代","title":"摸鱼儿次韵谢张古愚（原作谢张思古据景元"}
{"author":"程文海","content":"黄鹤山前梅半吐。岁岁年年，谁是冰霜侣。自有使君来共住。黄昏不怕风吹雨。见说和羹天已许。带得春来，又怕春将去。记取澄清堂上语。","dynasty":"元代","title":"蝶恋花寿千奴监司十二月朔"}
{"author":"程文海","content":"报道杏梢红。又报新添老令公。好个平章风月手，成功。画戟金钗各几重。七十未为翁。彭祖当时┺角童。家庆图中须着我，吾宗。岁岁年年","dynasty":"元代","title":"南乡子寿程静山"}
{"author":"程文海","content":"风雪交加冻不醒。抱琴谁共赏湘灵。数峰全似故乡青。流水落花何处路，绿阴幽草可怜生。行人小待我同行。","dynasty":"元代","title":"浣溪沙题湘水行吟"}
{"author":"程文海","content":"楚甸春浓，早重染、甘棠旧绿。天又念，海深江阔，达聪明目。汉使只今应遣十，周官自古须廉六。羡绣衣、遥映衮衣明，人如玉。论别恨，犹未足。还怕见，征车速。待相随千里，试骑黄鹄。无奈江山分去住，漫教风雪欺松竹。问使君、如肯酌红泉，寻三谷。","dynasty":"元代","title":"满江红送陈正义绣使将指江闽"}
{"author":"程文海","content":"别离况味，叹自古难禁，最关情处。暮帘卷雨。念征衣乍拂，故人良苦。见说麻姑，也怕方平节斧。正凝伫。又报道待回，天上官府。谁与传尺素。想玉简频催，彩云难驻。中台独步。便金门迤逦，近连沙路。野鹤江楼，为嘱仙翁记取。耿无语。倚山亭、黯然平楚。","dynasty":"元代","title":"扫花游寄赠西赴台都事"}
{"author":"程文海","content":"又山亭、一番春老，归迟黄鹤何许。殷勤天上乘槎客，还记渚鸥沙鹭。憔悴处。奈青镜难藏，一一都呈露。空庭细步。念一笑三年，相思千里，他日看嵇吕。西门柳，烟雨千条万缕。人夸张绪风度。谁知耸壑昂霄意，春树漫摇柔翠。杯满注。愿回寿松乔，一曲清如水。壶中得趣。问日丽扶桑，风来阊阖，应许共遐翥。","dynasty":"元代","title":"摸鱼儿次韵谢张古愚"}
{"author":"程文海","content":"几日春寒，楚乡山色偏浓秀。雪前云后。相对青如旧。洞府沉沉，闻道花开又。烘晴书。蟠桃结就。共庆千年寿。","dynasty":"元代","title":"点绛唇寿王楚山"}
{"author":"程文海","content":"耆英图画里，笙鹤拥，地行仙。是曾识旧家，南宫礼乐，绫＊春筵。梅南早迎л辔，凛霜威、风裁肃蛮烟。笑引霓旌绛节，归寻碧涧红泉。轩然。过却古稀年。窗户湿壶天。甚小车花外，醉呼麟脯，满泛金船。蒲轮书荣相锦，福苍生、此笔健如椽。办了调元勋业，丹霞小住千年。","dynasty":"元代","title":"木兰花慢寿胡涧泉"}
{"author":"程文海","content":"年年二月风光好。佛出世、有谁知道。无量寿如来，昨夜先来报。涧边玉树，泉边瑶草，千岁和春未老。莫羡涧泉间，有凤衔书到。","dynasty":"元代","title":"海棠春寿胡涧泉"}
{"author":"程文海","content":"海鹤松间襟韵，梅花雪后精神。皇家蓍蔡老元臣。彝常千载事，品物四时春。人道聪山毓秀，秀如嵩岳生申。寿身寿国寿斯文。三阶明紫极，","dynasty":"元代","title":"临江仙寿聪山"}
{"author":"程文海","content":"新来酒户。想胜看花处。带得春行平壤路。同笑同歌同住。滦阳却近山家。芒鞋夜夜丹霞。流水落花归思，苍烟白石生涯。","dynasty":"元代","title":"清平乐西使者自远左寄诗词至泺阳猥承见"}
{"author":"程文海","content":"闲消一半凤城春。杏桃小、怕严辰。独有柏屏苍翠，便似南华大椿。露浓天近，玉鱼金印，恩共岁时新。多少太平民。愿真个、朝堂秉钧。","dynasty":"元代","title":"太常引寿李丞相"}
{"author":"程文海","content":"瑟琶峰上晓云光。遥闻薇露香。云中王母九霞觞。碧桃今日尝。开大国，佩重章。旧家张子房。青山虎踞复龙骧。梅花江路长。","dynasty":"元代","title":"碧桃春寿广微天师"}
{"author":"程文海","content":"久笑君家无此客，年年天际遥瞻。文星明似半规蟾。槐厅风细细，莲烛夜厌厌。尚记当年飞鹤谱，重随贺燕呢喃。逢迎一笑卷疏帘。花开春未减，日永酒频添。","dynasty":"元代","title":"沁园春寿晋轩"}
{"author":"程文海","content":"月挂新年弓未彀。璧水溶溶，已觉春光透。国子先生松竹友。一尊请为斯文寿。况是雪中萱树茂。华萼相辉，天地同长久。何处东风吹雅奏。","dynasty":"元代","title":"蝶恋花寿陈北山"}
{"author":"程文海","content":"孤根自是春怜惜。一苞生意何曾息。南北本同枝。先开先得诗。风来元不约。冷暖凭斟酌。花落又花开。年年去复来。","dynasty":"元代","title":"菩萨蛮次韵郭安道探梅"}
{"author":"程文海","content":"报梅开处。又报君初度。冰雪种，琼瑶树。重逢仍妩媚，方发非迟暮。春满面，广平消得平生赋。观里桃应妒。无奈冰霜?。香不断，清如许。从教吹笛裂，自有和羹具。花会否，明年相见沙堤路。","dynasty":"元代","title":"千秋岁寿刘中庵"}
{"author":"程文海","content":"一自寿仙临杜曲。岁岁小春春意熟。泰阶相向更分明，调玉烛。扶钧轴。突兀眼前惟此屋。折得岁寒枝上玉。拟祝翠尊还觉俗。何如绣采在庭前，看未足。杯方续。周鲁后先光汗竹。","dynasty":"元代","title":"天仙子寿杜左丞"}
{"author":"程文海","content":"沁园岁岁菊留芳。待此日、庆真王。金鼎燮和元。造寿域、同开八荒。河山带砺，一传千岁，地久与天长。晴日上扶桑。便先照、琼阶玉觞。","dynasty":"元代","title":"太常引寿高丽王"}
{"author":"程文海","content":"六月泺阳天似水，月弓初上新弦。一篇来寿我同年。帝京贤牧守，人世妙神仙。年甲偶同人却别，我今早已华颠。羡君福禄正如川。印章金磊磊，阶树玉娟娟。","dynasty":"元代","title":"临江仙寿尹留守"}
{"author":"程文海","content":"葱葱瑞色。岑蔚亭前客。一点花心藏太极。总是春风消息。去年今日西山。哦诗赌酒忘还。到底黄扉紫阁，不如未老清闲。","dynasty":"元代","title":"清平乐寿李秋谷"}
{"author":"程文海","content":"短梦惊回，北窗一阵芭蕉雨。雨声还住。斜阳明高树。起望行云，送雨前山去。山如雾。断虹犹怒。直入云深处。","dynasty":"元代","title":"点绛唇原无调名，兹据律补永乐大典卷一万"}
{"author":"程文海","content":"江南十里花茫茫，紫薇尽对中书郎。人工会得无穷意，一枝宛转留芬芳。缉熙殿里日月长，对画落笔蛟龙翔。花前未觉风流远，扇底犹含雨露香。乌府先生黄阁老，高敞新斋坐霜昊。聊题此画托千年，从今永伴中书考。","dynasty":"元代","title":"缉熙殿御题紫薇花扇面寿卿中丞"}
{"author":"程文海","content":"智力有穷天不老，秦帝山河迹如扫。参差忽落画图间，白发朝臣惊欲倒。咸阳初起阿房宫，六籍已焚兵已镕。渭水函关万年固，终南泰华五云中。复阁重楼郁相望，翠幄横铺九天上。上容万人常有馀，下建大旗知几丈。霞骞雾散天日迷，山重野赭民睽睽。穷奢极丽犹未惬，谓海可梁天可梯。蓬莱何处楼船远，上蔡东门叹黄犬。六国楼台春草长，千门歌舞斜阳转。游观未毕化埃尘，宫树凄凉野鹿驯。至今世上丹青手，留与千年作谏臣。","dynasty":"元代","title":"阿房宫"}
{"author":"程文海","content":"玉漏迟迟高阁报。枝上梅花春又透。红云宫阙白云山，人尽道。如君少。江北江南行处好。试听阳春歌楚调。调鼎勋名都做了。人生七十古来稀，仁且寿。谁能到。有酒满斟南极老。","dynasty":"元代","title":"天仙子寿白云平章"}
{"author":"程文海","content":"记得年时，向烂柯山上，问讯山君。神仙当日机格，付与何人。猿惊鹤怨，道烟云、又暗楸纹。只有个，留侯好在，玉梁千尺峥嵘。老子当筵国手，曾看书贮墅，决策推枰。而今长垂衫袖，卷却机心。后先翻覆，一从他、局面亏成。旁观者，不求他诀，只从乞与长生。","dynasty":"元代","title":"汉宫春寿刘中斋尚书"}
{"author":"程文海","content":"梁园赋客情无奈。嚼到梅花和蜡爱。偏怜初日透宫黄，怕染春风成野黛。游蜂怪底随飞盖。捡得繁枝偿酒债。玉堂开卷已春残，红紫纷纷都异态。","dynasty":"元代","title":"玉楼春次韵王彦博右丞咏梅"}
{"author":"程文海","content":"天上仙人，只爱楼居，真成故常。自五云深处，乘风冉冉，三神山畔，弭节阳阳。醉里乾坤，闲中岁月，兴到谢家春草塘。凭高望，看尘间万事，翻覆苍黄。好留此意要荒。想坡老、风流肯独当。况日边红杏，空迷蝶梦，眼前绿树，娇啭莺簧。明媚时光，温柔地气，傥可栖迟老是乡。花神诉，怨春归阆苑，自有天香。","dynasty":"元代","title":"沁园春"}
{"author":"程文海","content":"十载京华，骑马听鸡，自怜阔疏。看春风葵麦，敷舒如此，故园桃李，憔悴知与。要乞闲身，聊追故步，雪艇烟蓑一钓夫。君恩重，却许令便养，欲去踌躇。竹西准拟宁居。咏不到、娉娉袅袅余。又桥边巷口，燕寻旧垒，天东海角，月上新衢。尸素有惭，澄清无补，岂不怀归畏简书。堪时用，得卿如卿法，吾自吾庐。","dynasty":"元代","title":"沁园春"}
{"author":"程文海","content":"河汉无云，淡月疏星，玉宇初澄。渐金仙掌上，露华高洁，西风阵里，霜气崚嶒。浪蕊浮花，狂茨怪蔓，此日纷纷一扫平。谁欤似，有天公锡号，秋谷山人。须知与物为春。向揪敛中间寓至仁。是绂麟盛旦，黄钟应候，一阳方动，万汇俱萌。亿兆苍生，钧陶系命，寿国端如寿此身。梅花远，倩新词描写，来侑芳尊。","dynasty":"元代","title":"沁园春寿李秋谷平章十一月朔"}
{"author":"程文海","content":"卷起黄庭听寿曲，蒙斋可贺绵绵。安排机会实关天。生辰今日是，新命此时传。宣室曾闻前席语，伟哉龙象初筵。斜飞取势玉堂仙。太平迟公等，大拜是今年。","dynasty":"元代","title":"临江仙"}
{"author":"程文海","content":"黄花的皪。更着意、妆秋色。三神山外，九仙峰顶，辉腾奎壁。聚远楼高，人在青云千尺。轻车屴崱。度窈窕、穿丹壁。翠橙香沁，玉醪春艳，笑摩铜狄。数点梅花，已报调羹消息。","dynasty":"元代","title":"品令寿谭公植提学九月十日"}
{"author":"程文海","content":"短梦惊回，北窗一阵芭蕉雨。雨声还住。斜阳明高树。起望行云，送雨前山去。山如雾。断虹犹怒。直入云深处。","dynasty":"元代","title":"点绛唇"}
{"author":"程文海","content":"城上望宸楼。梦里神游。山无重数水悠悠。唯有西江杨处士，来往扁舟。金凤落何洲。君试回头。呢喃墙燕替谁留。谁道明年如斗大，借问沙鸥。","dynasty":"元代","title":"浪淘沙令"}
{"author":"程文海","content":"潇洒水云乡。乐事难忘。凤书无奈又相将。绕屋江梅犹未白，简上飞霜。小住正何妨。院院秋香。今朝何处按伊凉。一曲一杯千万意，地久天长。","dynasty":"元代","title":"浪淘沙令"}
{"author":"程文海","content":"年年二月风光好。佛出世、有谁知道。无量寿如来，昨夜先来报。涧边玉树，泉边瑶草，千岁和春未老。莫羡涧泉间，有凤衔书到。","dynasty":"元代","title":"海棠春寿胡涧泉"}
{"author":"程文海","content":"潮来潮往。百里遥相望。喜见卯君初度揆，好寄海南拄杖。萧然四壁坡翁。要求黄木无从。受用一般苦味，奉扬千载清风。","dynasty":"元代","title":"清平乐"}
{"author":"程文海","content":"出世自怜居佛后。眼前万境真何有。曲调最新情却旧。重湖右。林宗一笑同携手。西野有云初出岫。浮空肯学纤絺绉。须信此中无雨久。君识否。老夫只羡无官守。","dynasty":"元代","title":"渔家傲次韵谢郭西野佥事"}
{"author":"高孝璹","content":"珠帘白舫乱湖光，隔岸龙舟舣夕阳。今日欢游复明日，便将京洛看钱塘。","dynasty":"宋代","title":"题临安西湖"}
{"author":"高孝璹","content":"虚名自看数椽庐，流毒於今几卷书。拟代周颙报山鬼，移文逋客请先渠。","dynasty":"宋代","title":"题王文公祠"}
{"author":"羊昭业","content":"泽国春来少遇晴，有花开日且飞觥。王戎似电休推病，周顗才醒众却惊。芳景渐浓偏属酒，暖风初畅欲调莺。知君不肯然官烛，争得华筵彻夜明。","dynasty":"唐代","title":"皮袭美见留小宴次韵"}
{"author":"毕沅","content":"滇云驱五马，控制及雕题。壮士歌《黄鹄》，才人赋《碧鸡》。心依珠斗北，梦杳玉河西。影事随鸿爪，轻痕印雪泥。","dynasty":"清代","title":"送王梦楼同年出守临安其一"}
{"author":"毕沅","content":"少住终何益，分襟倍黯然。鼎占折足象，花断并头缘。词社彫颜色，欢场寂管弦。登楼慵怅望，人远夜郎天。","dynasty":"清代","title":"送王梦楼同年出守临安其二"}
{"author":"毕沅","content":"惜别翻愁聚，重逢在几年。兰交风谊重，杏籍姓名传。徵逐人三五，分携路八千。升庵遗韵在，花髻说前贤。","dynasty":"清代","title":"送王梦楼同年出守临安其三"}
{"author":"毕沅","content":"丽藻争春发，优昙香影分。苍山屏石画，洱海墨池云。奉佛生前慧，工书海外闻。花前及酒后，事事总思君。","dynasty":"清代","title":"送王梦楼同年出守临安其四"}
{"author":"毕沅","content":"精力平生尽典坟，眼中余子日纷纷。占星绝学推灵宪，解字真源衍《说文》。载酒花溪双屐雨，摊书松阁半床云。吟坛簪盍无同辈，每话前游感离群。","dynasty":"清代","title":"赠顾行人抱桐先生"}
{"author":"毕沅","content":"讨春远过神仙宅，石级盘空蹑白云。松院鹤归棋未散，花坛月上磬初闻。巡廊遍读尘墙句，剔藓闲看石碣文。尚有山阴刘道士，乞书遗教饷鹅群。","dynasty":"清代","title":"过穹窿道院"}
{"author":"毕沅","content":"踏遍东华十丈尘，投簪暂现宰官身。雄心任侠犹谈剑，老手登场擅斫轮。芳草情怀词一卷，梅花时节酒千巡。扶鸠直立烟霞骨，始信青莲有替人。","dynasty":"清代","title":"许丈竹素枉顾心远堂瀹茗论诗且订城南看梅之约得句奉赠"}
{"author":"毕沅","content":"王事程严敢惮劳，旅怀秋气两萧骚。官邮出塞逢迎少，戍堠缘冈结构牢。风挟塞沙尤觉烈，日来空碛不能高。声灵震叠天山外，绝徼弓檠尽自韬。","dynasty":"清代","title":"赤金峡道中作其一"}
{"author":"毕沅","content":"群孤天迥雁声哀，木脱亭皋驿路开。秋草绿销盘马地，夕阳红上晾鹰台。漫言壮士遐荒戍，剩有儒生绝塞来。何代战场堪惨目，冷风吹散髑髅灰。","dynasty":"清代","title":"赤金峡道中作其二"}
{"author":"毕沅","content":"添尽征衣总怯凉，草根亭午尚凝霜。毡庐星散千堆白，羽骑尘飞一道黄。偏是空林无鸟雀，每经平阪见牛羊。明晨已出阳关路，却梦承欢在故乡。","dynasty":"清代","title":"赤金峡道中作其三"}
{"author":"毕沅","content":"行路艰辛叹未曾，岭崇碛回步淩兢。烘衣雪驿宵吹火，饮马沙泉晓凿冰。残角鸣驼遥应和，断蓬饥隼互飞腾。不知驰抵西陲路，尚隔云山几万层。","dynasty":"清代","title":"赤金峡道中作其四"}
{"author":"毕沅","content":"冰绡幻出贝叶纹，南渡侍郎留手痕。庄严自在应真像，笔尖所到神变存。境幽林茂果何处，无乃舍卫给孤园。两两迦陵相对立，半天红射扶桑暾。一人左右手作印，蒲团跏趺依修樠。寂默身披安陀会，万年一念忘劳烦。一人咒钵两龙出，九霄蚴蟉相腾翻。四人旁观齐仰首，喜者失笑惊者奔。桥外小亭映深竹，中有一人白佛言。五禅九定十回向，似将各一疏真源。昆仑侍儿捧香篆，羯布罗气何氤氲。花间石榻绿熊褥，一人熟睡无朝昏。津梁若疲岂神定，何以滋茂精进根。一人入定等枯木，旁有怪立头如鼋。胸除诸魔久调服，作此伎俩徒殷殷。一人持经默自课，庞眉权颊清而敦。至人不染文字相，三途八难具堪焚。阿输迦下三人坐，共观图卷相评论。六种震动证神力，普示阎浮解脱门。侍儿旁持钵塞莫，心有所悟手自扪。一人右肩独偏袒，手振锡杖涌慈云。八万四千母陀臂，遍与一切接引恩。两人跣足对戏水，水流赴石声潺湲。惊涛不敢近衣角，化作万道明珠喷。有时捉出水底月，将来贮向琉璃盆。献珠龙女凌波立，飘飘委佩从风掀。云鬟雾鬓态绰约，翩然抗手如鸾骞。一人棱棱瘦露骨，猛虎弭耳身旁蹲。情与无情俱已泯，异物可抚同家豚。昔人作此岂无故，迷途苦海多愁怨。特开生面留宇宙，凭仗佛力为牵援。若云诸相本无相，髻成德安胸卐文。现出檐葡色世界，是空是色谁能分。沈檀匣盛锦褾裹，宝珠缨鬘垂缤纷。六时忏悔菩提记，清磬红镫礼世尊。","dynasty":"清代","title":"题马和之十八应真卷后"}
{"author":"毕沅","content":"明轩洞豁筠帘遮，众宾环堵且勿哗。东西对垒建旗鼓，圜奁方局无参差。五岳不动四目动，破灰槁木形神悚。冥茫淬厉炼心兵，多算少算务持重。战国纵横术细论，车箱井栏旧谱存。日月九天黄亦道，风雨八阵死生门。初投数子绝跬步，中边错落星辰布。玉滋霞岛冷暖殊，手落纹楸后先互。俄焉两敌渐纷争，虚堂杀气宵腾腾。每于袖手旁观暇，如听金戈铁马声。暗伏明挑先冥索，出入神鬼煎精魄。九边飞角取远势，一著攻心乃上策。淮阴将兵信指挥，钜鹿破楚操神机。鏖战昆阳雷雨击，虎豹股栗屋瓦飞。鸟道偏师方折挫，余子纷纷尽袒左。忽讶奇兵天上来，当食不食全局破。虎斗龙争古战场，嬴颠刘蹶势靡常。到底输赢归小劫，烂柯人已阅沧桑。坐隐仙家藉养性，君今海内推棋圣。奇童争并邺侯称，常势真堪积薪竞。玄玉文犀照短檠，眼中成败最分明。夜半局终凉月上，满窗花影覆空枰。","dynasty":"清代","title":"秋堂对弈歌为范处士西坪作"}
{"author":"毕沅","content":"妙眼观自在，斯秘何人启。由来万象态，萧然入隐几。传神阿堵中，屈指无数子。请看天籁声，皆从蘋末起。","dynasty":"清代","title":"严秀才冬友过访山园留宿画船坞论诗"}
{"author":"毕沅","content":"黄金嬴政此处埋，双峰并峙高崔巍。蜿蜒如龙互起伏，未飞腾去需风雷。江城春来一夜雨，侵晓绿满三山街。我来赤足踏龙背，俯视诸嶂罗陪佁。天风浩浩声不息，万里吹我襟怀开。茫茫往事不可问，但见江水明灭云中来。当年蒋尉逐贼处，时露遗镞封莓苔。偏安割据俱已矣，酹酒往劝长星杯。遥忆南朝全盛日，金莲玉树供欢咍。君臣夜宴期尽醉，高烧爉泪红成堆。铜壶漏满梦未醒，海日光早升罘罳。千门万户落花里，管弦到处飘楼台。长江一旦铁锁落，石头又见降幡排。至今惟有旧时月，城下相送寒潮回。周𩤛栖息地，故址生蒿莱。吏隐两寂寞，千载遗嘲诙。君看谢公何磊落，出处总系苍生怀。围棋赌墅若无事，谈笑已报除昏霾。儿辈成功安九鼎，登临丝竹常追陪。闲值枯禅论优劣，北山未抵东山才。","dynasty":"清代","title":"登钟山放歌"}
{"author":"毕沅","content":"幽州古招提，只瞻慧日相。几经龙汉劫，依然尚无恙。似现不坏身，来诠秘密藏。千花拥云龛，九龙盘玉帐。容光若雪海，晃朗不能望。闻昔目犍连，运神摄巧匠。三返忉利天，审谛始营创。坎坎伐檀声，人天悉和畅。相具三十二，庄严绝依傍。仗兹接引手，拯溺迷津上。皓月临太空，万川皆一状。视为身外身，所见即孟浪。文殊本无二，焉用辨真妄。试参光明经，一空生灭障。八难暨三途，种种可尊尚。我拟谢尘羁，初地早回向。买取鹅溪绢，绘此胜鬘样。石堂梅万株，香火长供养。非徒烦恼除，兼得寿无量。海山潮音中，松云一鹤放。","dynasty":"清代","title":"鹫峰寺观旃檀佛像作"}
{"author":"毕沅","content":"北方塑设技最工，阿泥哥与刘元同。惟銮成佛亦妙手，遗像尚留天庆宫。入门肃客两道士，启钥导我廊之东。三间配殿制轮奂，灵衣羽扇瞻仙容。有元及今五百载，黍离板荡一再逢。土偶岂有金石固，历劫不受兵燹攻。依然髹质独完好，岂非呵护邀神功。当年绝艺称秘监，岁月虽远精神通。道园别有《正奉记》，是銮非元宁相蒙。君不见《陵川集》语可证误，四贤祠内先有刘銮塑。","dynasty":"清代","title":"天庆宫观刘銮塑像"}
{"author":"毕沅","content":"古音不作古器亡，宝琴百衲无辉光。江关老屋风雨夕，七条瘦玉沦微茫。山人家住横云麓，一生消尽清闲福。明徽妙手发奇声，成连海上传仙曲。别鹤离鹍调不闻，雪弦寂寂网轻尘。前年挟策走京洛，相逢一一为吾陈。云是家藏琴有四，一有有元至正年间识。蛟唇蛇腹凤皇丝，背篆犹衔松雪字。中抱泠泠太古心，王孙秀邸寄愁深。凭添南渡沧桑感，弹彻西台恸哭音。琴是人非岁复月，浮云柳絮飘空阔。缣素流传半劫灰，五百年来剩此物。予爱琴德通琴声，点点寒星纤指横。若将焦尾遥相赠，便是中郎无限情。玉轸孤桐分一片，柳家双锁人难见。梅花淡月隔江南，莫负秋堂红石荐。","dynasty":"清代","title":"余性爱琴某山人有旧藏古琴四其最佳者为赵松雪故物许自南中携赠诗以速之"}
{"author":"崔璆","content":"咄咄复咄咄，小儿成老翁。幺微各形色，追琢元化工。不知春风去，又见千绿丛。主人美客怀，载酒行溪东。一步一回首，十步尊已空。灵均与太白，醒醉同所终。愿见化蠛蠓，生死托壶中。","dynasty":"宋代","title":"咄咄"}
{"author":"崔璆","content":"今日一何好，花下醉狼藉，醉中有奇事，梦见生八翼。浩荡排虚空，灵君好颜色。朱衣持大篆，授我醉乡伯。顿首玉墀下，臣璆才虮虱。封此抑何功，请陈悬顽臆。臣家京口东，门前大江碧。臣愿驾长风，吹作酒万石。万象各千钟，拍拍大庭国。推枕在山中，纸衾霜晓月。","dynasty":"宋代","title":"今日一何好"}
{"author":"崔璆","content":"酒星落京口，化为崔子玉。孤舟载壶觞，水花红映肉。小儿唱铜斗，大儿倒醽醁。一笑不知年，浩荡天地屋。慎勿临窦呼，人生随转烛。嗣宗礼法仇，钟会被杀戮。","dynasty":"宋代","title":"携戣钺汎江"}
{"author":"赵延寿","content":"黄沙风卷半空抛，云动阴山雪满郊。探水人回移帐就，射雕箭落著弓抄。鸟逢霜果饥还啄，马渡冰河渴自跑。占得高原肥草地，夜深生火折林梢。","dynasty":"唐代","title":"塞上"}
{"author":"赵延寿","content":"黄沙风卷半空抛，云重阴山雪满郊。探水人回移帐就，射雕箭落著弓抄。鸟逢霜果饥还啄，马渡冰河渴自跑。占得高原肥草地，夜深生火折林梢。","dynasty":"唐代","title":"虏廷感赋"}
{"author":"赵延寿","content":"黄沙风捲半空抛，云动阴山雪满郊。探水人回移帐就，射雕箭落著弓抄。鸟逢霜果饥还啄，马渡冰河渴自跑。占得高原肥草地，夜深生火折林梢。","dynasty":"唐代","title":"塞上"}
{"author":"邓湛","content":"镇日多愁屡废餐。闭门清坐遣应难。楼头明月几回残。万点落花谁着眼，一声长笛独凭栏。梦归冰簟五更寒。","dynasty":"清代","title":"浣溪沙寄外"}
{"author":"邓湛","content":"杨柳楼头风剪剪。月落星稀，曙动东方缓。一枕绸缪方眷恋。无端恰被莺声唤。醒来依旧屏山畔。强起临妆，懒画眉峰浅。呼婢漫将帘幕捲。宿酲未醒腰肢软。","dynasty":"清代","title":"蝶恋花春晓"}
{"author":"段天祐","content":"歌舞当今第一流，洗妆拭面别青楼。便随南岳夫人去，不为苏州刺史留。璚馆月明箫凤下，绮窗云散镜鸾收。却嫌痴绝浔阳妇，嫁得商人已白头。","dynasty":"元代","title":"送妓入道"}
{"author":"晁子东","content":"数椽茅屋俯清溪，学者盈门所得栖。地僻任从云聚散，林深不碍日东西。巍巍道德千年在，凛凛声猷万古齐。遗像载瞻三太息，一庭烟草有余凄。","dynasty":"宋代","title":"赓韵题精舍"}
{"author":"曹泾","content":"五经为笥腹便便，千佛名高此作缘。贵仕直堪梅和鼎，贫交猥为酒供钱。连章秋月雁回翅，贮袖天香龙吐涎。旧话新情如觌面，同年真是我同年。","dynasty":"宋代","title":"次胡济鼎同年三律"}
{"author":"曹泾","content":"共是金明衣绿郎，梅仙风致压仇香。人如紫凤仪丹阁，谁则青蚨涴锦囊。洛社菜羹时不禁，雪堂斗酒夜宜良。至尊端肯怜芹曝，臣罪当诛自恐惶。","dynasty":"宋代","title":"次胡济鼎同年三律"}
{"author":"曹泾","content":"费却长吟复短吟，投瓜投李愧何深。吾人只记钱留纸，此老能令户作金。掷地有声知处处，如兰斯臭见心心。柏梁体后八仙赋，趾美重光未陆沉。","dynasty":"宋代","title":"次胡济鼎同年三律"}
{"author":"曹泾","content":"对看中秋是好天，健来欣为子分田。只消菽水叹无尽，况有经书腹可便。家事既传情思稳，吟篇谩写墨痕鲜。惟馀学课随年捱，共我艰劬知几员。","dynasty":"宋代","title":"次胡馀学同年四首"}
{"author":"曹泾","content":"金明池上共扬鞭，豪气宁求许祀田。不道福碑轰忒早，相逢颓景稳为便。牙牌刻处谩夸贵，蓝绶披来难敌鲜。千岁尽长公论在，于中定有好官员。","dynasty":"宋代","title":"次胡馀学同年四首"}
{"author":"曹泾","content":"桃花柳絮及春敷，台是浮轻匪壮图。幸有田耕并井饮，犹胜身屦与妻纑。郎君竞爽贤声起，老子尊安道味腴。便是当年正考父，是间饘粥口堪糊。","dynasty":"宋代","title":"次胡馀学同年四首"}
{"author":"曹泾","content":"力田元不怵凶饥，瘠者为谁谁是肥。但得高堂翁媪健，定知奕世子孙宜。追风骐骤仍不蹶，览德鸾凤栖或飞。有酒急须频对月，桂枝香了到梅枝。","dynasty":"宋代","title":"次胡馀学同年四首"}
{"author":"曹泾","content":"小人难与作缘，恶食不妨志道。犹胜杜陵岳阳，一饭欲从人讨。","dynasty":"宋代","title":"代柬济鼎同年约其早饭"}
{"author":"曹泾","content":"桃花柳絮及春敷，壹是浮轻匪壮图。幸有田耕并井饮，犹胜身屦与妻纑。郎君竞爽贤声起，老子尊安道味腴。便是当年正考父，是间饘粥口堪糊。","dynasty":"宋代","title":"次胡馀学同年四首其三"}
{"author":"顾鸿","content":"百折桃花峡，迢峣势逼天。乱山青叠浪，远树绿沉烟。叱驭疑无地，当垆别有廛。乔松一再抚，霄汉日常悬。","dynasty":"清代","title":"桃花岭用陈卧子先生韵"}
{"author":"顾鸿","content":"古人渺何处，逸响超凡群。徙倚十尺堂，望古怀清芬。嶙峋具仙骨，薜荔呈元文。幽禽乐涧阿，嘤嘤天际闻。风吹洞口香，萧寥疑是君。名士喜名山，岂以今昔分。朅来金阊道，枫暗吴江濆。所愿既获偿，歌阕看些曛。","dynasty":"清代","title":"游石门"}
{"author":"程正揆","content":"闲情不可住，一往上孤亭。行云非草草，贞石自惺惺。雁寄将来信，山留不了青。彼吟泽畔者，辛苦作《骚》经。","dynasty":"清代","title":"题画"}
{"author":"程正揆","content":"百战蕲黄地，扁舟江汉平。老人谈旧事，故鬼哭新城。波转渔灯曲，天垂鹤影横。年年沙草碧，又听杜鹃声。","dynasty":"清代","title":"己亥江行其一"}
{"author":"程正揆","content":"夕照薰荒草，浮云暗上流。渔人归解网，暝客竞摇舟。风雨晚偏急，江湖老自幽。孤情忘夜寐，酒盏与诗筹。","dynasty":"清代","title":"己亥江行其二"}
{"author":"程正揆","content":"竟日西风老，从看白发新。一旬方见月，四海几归人。赤羽膏民血，青原哭鬼磷。十年高杀气，尚有未称臣。","dynasty":"清代","title":"己亥江行其三"}
{"author":"程正揆","content":"自买青山自看山，鸟飞倦翼不知还。天心难挽迁流事，我法姑存淡远间。怀古空林虚夜月，怜人落叶逐清潺。风尘暂息一回首，几个能消此日闲。","dynasty":"清代","title":"题看山图"}
{"author":"程正揆","content":"绝壁倒飞千尺雪，偃松高卧一溪风。谁家好傍此间住，定是青溪无事翁。","dynasty":"清代","title":"题画"}
{"author":"查秉彝","content":"岩岩高插紫冥开，青帝星辰入望回。芳躅独标宣圣楔，瑶函空秘汉封台。天连北极千山拱，云拥黄河一线来。最是生平葵藿志，夜深日观倚徘徊。","dynasty":"明代","title":"登岱"}
{"author":"崔静","content":"古木缠溪出乱根，四时香火庙空存。人家晓聚凫鸭乱，水怪夜翻星斗浑。灵洞仙游门自锁，阴崖龙去石生痕。幸同轩从乘馀兴，酣醉清时酒一樽。","dynasty":"宋代","title":"伏波岩"}
{"author":"范叔中","content":"仙人手把金芙蓉，邀我上陟莲花峰。两眼注入沧溟中，浮云遮断扶桑宫。白日西飞恐成晚，驾天五色横长虹。凤凰仪羽备珍彩，欲集不集无梧桐。冥冥杳杳脱罗网，亦有数点南飞鸿。怒鲸崔嵬鼓鳞鬣，浪中琐屑多沙虫。从今唤起人中龙，披虎豹，谒九重。舞干羽，息武功。泰和世上皆春风，是时勒石留鼎钟。左招黄绮右赤松，长歌归去来山中。长歌归去来山中。","dynasty":"元代","title":"远游篇"}
{"author":"崇宁翰林","content":"一经曾守十年劳，振藻今为旷世髦。凤阁风云平地奋，龙门波浪捲天高。青钱声重鸣金赋，红杏香生茜锦袍。主圣臣贤当作颂，愧无椽笔继王褒。","dynasty":"宋代","title":"和彭路谢恩"}
{"author":"崔次周","content":"仙人好楼居，天上多琼楼。祥氛结紫炁，磅礴常周流。道人仙之裔，居然梅山头。山头耸百尺，日与云从游。静默观内景，缭绕云气浮。轩豁挹西爽，天净云影收。倚栏畅吟情，笔砚云烟稠。领客谭又玄，满吸云腴瓯。不用分半间，盘结任相缪。怡然自可悦，澹然亦何求。悦则动静随，呼吸听去留。我欲乘之叩太虚，相与上下追仙斿。鞭鸾苔凤汗漫去，下视八表挥斥凌九州。","dynasty":"宋代","title":"题梅山云悦楼"}
{"author":"蔡珽","content":"停舟聊小憩，散步野堤边。独树下归鸟，寒江多晚烟。坡头僧斸药，渡口客呼船。知是仙源路，风光别一天。","dynasty":"清代","title":"经桃源"}
{"author":"蔡珽","content":"古寺深林里，萧然昼闭关。泉声随乱石，落日照秋山。远岭牛羊小，高原禾黍间。自然心目爽，尘虑一时删。","dynasty":"清代","title":"午至退谷"}
{"author":"蔡珽","content":"曲曲绿坡道，翛然策杖登。乱溪惟见石，半岭忽逢僧。径转已无路，山开又一层。祇园钟鼓静，何处觅秋镫。","dynasty":"清代","title":"由退谷至广泉道中"}
{"author":"蔡珽","content":"岘峰仍北向，汉水自东流。今古不相待，江山空复愁。天遥归雁急，春晓暮烟稠。欲觅羊公石，萋萋草满丘。","dynasty":"清代","title":"过汉江经岘山"}
{"author":"蔡珽","content":"层楼突兀仰神工，翠岭岧峣出半空。绕座人瞻岩际佛，背山铃语殿前风。秋滩雨歇寒声急，远岸僧归落照红。独自跏趺幽意惬，好将诗句付奚童。","dynasty":"清代","title":"云冈寺"}
{"author":"蔡珽","content":"萧萧竹树暮窗疏，镇日孤吟叹索居。满地落花人去后，一天寒雨雁来初。冯生有铗家何在，苏子无田愿久虚。薄宦穷愁成底事，一回搔首一踌躇。","dynasty":"清代","title":"秋日寄怀高十六章之其一"}
{"author":"蔡珽","content":"爱煞鹪鹩笑大鹏，浮沈小大果何凭。间中旧事都如水，梦里前身竟是僧。堪自信时惟有懒，最长人处是无能。一枝腹满吾求已，敛翼榆枋好避矰。","dynasty":"清代","title":"秋日寄怀高十六章之其二"}
{"author":"蔡珽","content":"哀泉流琤瑽，风林动萧瑟。幽径悄无人，半峰带残日。","dynasty":"清代","title":"鸡特扣山"}
{"author":"蔡珽","content":"黄陵庙里题诗去，贾傅祠前酹酒过。莫把相思寄湘水，楚山明月夜猿多。","dynasty":"清代","title":"送张万石下第归廉州"}
{"author":"蔡珽","content":"牛羊下孤岭，落日暗远川。暝色入幽谷，山翠冷暮烟。凉风吹户牖，归鸟栖檐前。疏林度清磬，一镫僧舍悬。深山少更漏，独向西窗眠。静坐见明月，欹枕闻寒泉。岩壑锁阒寂，转觉百虑煎。良时不再得，胡为尘绁牵。","dynasty":"清代","title":"宿广惠寺"}
{"author":"蔡珽","content":"朝阳照户宇，庭院无纤埃。值此新病起，含情独徘徊。开窗望遥天，澹荡春风来。草色萋已绿，鸟鸣亦喈喈。即事多所感，恻然心中哀。佳期渺无方，躬耕岂易谐。何当绝物役，挥手归蒿莱。养真东陵庐，全此拥肿材。","dynasty":"清代","title":"病起"}
{"author":"蔡珽","content":"琅珰征铎戒徒驭，夹道浓阴涤尘虑。肩舆南下邯郸南，又过西陵歌舞处。玉颜霸业都成灰，石火电光安在哉？寥落荒台长荒草，一树野棠台上开。我欲吟愁愁日远，漳水东流流不返。水边古渡夕阳斜，风卷黄沙眯人眼。","dynasty":"清代","title":"过漳河"}
{"author":"陈光绪","content":"客镫照壁秋夜昏，月出疑曙车趋行。补被登程续残梦，十里不闻晨鸡鸣。人行未及晓，我行行更早。世间无事贵争先，日暮途穷谁为怜！","dynasty":"清代","title":"兴济早发"}
{"author":"陈光绪","content":"入城买钗钿，渡江买锦绣。问渠将何为，嫁女已及候。薄俗重厚奁，以此密婚媾。岂无有余家，女多家亦瘦。婿家不必贫，女家不必富。但视力所能，百备不一漏。嗟哉尔何愚，甘以奢靡斗。嫁女尽嫁金，毋乃计大谬。不见刘凝妻，装遣散亲旧。","dynasty":"清代","title":"间居杂诗其一"}
{"author":"陈光绪","content":"大夫三月葬，士则仅逾月。县封有定期，著为春秋律。今人惑堪舆，选地葬无日。野厝苦寒暑，屋殡防嘻出。日久家或落，窀穸赀已竭。郭璞造葬书，但求妥骸骨。藉以博富贵，儿罪岂容发。棺彗未入土，譬如居无室。死不如速朽，圣言有为发。","dynasty":"清代","title":"间居杂诗其二"}
{"author":"陈光绪","content":"越人多信鬼，此风盛今日。居丧延浮屠，因鬼乃及佛。释氏有何能，云有忏悔术。斯言若安听，已犯异端律。置亲于有罪，子罪先可杀。近来取悦耳，箫管杂饶钹。黄冠更狂诞，上表达天阙。吾徒读儒书，睹此愤难遏。伊川程夫子，遗言当载笔。","dynasty":"清代","title":"间居杂诗其三"}
{"author":"陈光绪","content":"海外罂粟膏，色如乌鸦乌。因名曰鸦片，论值贵锱铢。初来到闽粤，渐渐及九区。吸食有定候，不可一刻逾。山肩日以耸，冻梨日又癯。彼方与友共，人已将鬼呼。或日倭芙蓉，采入医家书。疗病屡有验，精神赖提扶。不知能毒人，毒深形已枯。记否万历朝，曾禁澹巴菰。","dynasty":"清代","title":"间居杂诗其四"}
{"author":"陈光绪","content":"古人重去国，越俗轻远游。读书甫及冠，遽为衣食谋。饥驱出门去，不惮道路修。所营无他业，刀笔多依刘。非不供甘旨，莫慰父母忧。欲归不得归，白云空悠悠。他乡作羁客，何如田间叟。终身在乡里，不知行旅愁。团圞聚一室，至乐天伦求。","dynasty":"清代","title":"间居杂诗其五"}
{"author":"陈光绪","content":"孔骖赠旧馆，范麦恤故交。助丧古来有，谊薄云天高。未闻投瓜李，反望报琼瑶。吾乡遇亲丧，千金瓦砾抛。亲朋送障轴，纷纷悬堂坳。必以多金谢，务使有余饶。不尔即昧礼，便来旁人嘲。吊客有馈赠，竟成市道浇。我欲矫鄙习，瑟柱难去胶。安得定社约，易俗先吾曹。","dynasty":"清代","title":"间居杂诗其六"}
{"author":"陈光绪","content":"河阳三百年，德安十四世。同居不析产，能法张公艺。昔人尚孝友，子孙知好义。斯真家之肥，一门萃和气。吾越俗不古，同堂居不易。甫毕向平愿，遽分陆贾笥。善哉明郑濂，曾向太祖对。不听妇人言，胜事百忍字。","dynasty":"清代","title":"间居杂诗其七"}
{"author":"陈光绪","content":"吾乡重事神，年年作大会。届期神出巡，数里盛仪卫。杨柳映春旗，落花飞紫盖。箫鼓闹中流，香烟闻上界。鱼龙各水嬉，咸集罔弗备。遐迩人若狂，舟楫满湖濑。士女竞华饰，儿童结小队。古者祭田祖，礼亦隆报赛。今也尚繁华，毋乃太浪费。","dynasty":"清代","title":"间居杂诗其八"}
{"author":"严蕊","content":"不是爱风尘，似被前缘误。花落花开自有时，总赖东君主。去也终须去，住也如何住！若得山花插满头，莫问奴归处。","dynasty":"宋代","tags":"宋词三百首，宋词精选，婉约，女子，自白，无奈","title":"卜算子·不是爱风尘"}
{"author":"严蕊","content":"道是梨花不是。道是杏花不是。白白与红红，别是东风情味。曾记，曾记，人在武陵微醉。","dynasty":"宋代","tags":"咏物，桃花，言志","title":"如梦令·道是梨花不是"}
{"author":"严蕊","content":"道是梨花不是。道是杏花不是。白白与红红，别是东风情味。曾记，曾记。人在武陵微醉。","dynasty":"宋代","tags":"写花","title":"如梦令·道是梨花不是"}
{"author":"严蕊","content":"碧梧初出，桂花才吐，池上水花微谢。穿针人在合欢楼，正月露、玉盘高泻。蛛忙鹊懒，耕慵织倦，空做古今佳话。人间刚道隔年期，指天上、方才隔夜。","dynasty":"宋代","tags":"七夕节，写景，爱情，相思","title":"鹊桥仙·碧梧初出"}
{"author":"严蕊","content":"道是梨花不是。道是杏花不是。白白与红红，别是东风情味。曾记。曾记。人在武陵微醉。","dynasty":"宋代","title":"如梦令"}
{"author":"范季随","content":"懒逐儿曹载酒行，朅来萧寺作清明。江湖万里此身健，风雨一春今日晴。露地野花双戏蝶，并湖烟树独啼莺。挂冠神武何时见，只合深藏讳姓名。","dynasty":"宋代","title":"南源寺"}
{"author":"荣諲","content":"城下江流金雁水，亭中人弄玉弦琴。","dynasty":"宋代","title":"句"}
{"author":"苏麟","content":"近水楼台先得月，向阳花木易为春。","dynasty":"宋代","tags":"哲理","title":"断句"}
{"author":"李康成","content":"因缘苟会合，万里犹同乡。运命倘不谐，隔壁无津梁。（《经籍考》云：康成编《玉台后集》，中间自载其诗八首，如《河阳居家女》长篇一首，押五十二韵，若欲与《木兰》及《孔雀东南飞》之作方驾者，末四句云云，亦佳）","dynasty":"唐代","title":"句"}
{"author":"李康成","content":"采莲去，月没春江曙。翠钿红袖水中央，青荷莲子杂衣香，云起风生归路长。归路长，那得久。各回船，两摇手。","dynasty":"唐代","title":"采莲曲"}
{"author":"李康成","content":"紫阳仙子名玉华，珠盘承露饵丹砂。转态凝情五云里，娇颜千岁芙蓉花。紫阳彩女矜无数，遥见玉华皆掩嫭。高堂初日不成妍，洛渚流风徒自怜。璇阶霓绮阁，碧题霜罗幕。仙娥桂树长自春，王母桃花未尝落。上元夫人宾上清，深宫寂历厌层城。解佩空怜郑交甫，吹箫不逐许飞琼。溶溶紫庭步，渺渺瀛台路。兰陵贵士谢相逢，济北风生尚回顾。沧洲傲吏爱金丹，清心回望云之端。羽盖霓裳一相识，传情写念长无极。长无极，永相随。攀霄历金阙，弄影下瑶池。夕宿紫府云母帐，朝餐玄圃昆仑芝。不学兰香中道绝，却教青鸟报相思。","dynasty":"唐代","title":"玉华仙子歌"}
{"author":"李康成","content":"自君之出矣，弦吹绝无声。思君如百草，撩乱逐春生。","dynasty":"唐代","title":"杂曲歌辞。自君之出矣"}
{"author":"李康成","content":"杨柳青青莺欲啼，风光摇荡绿蘋齐，金阴城头日色低。日色低，情难极，水中凫鹥双比翼。","dynasty":"唐代","title":"江南行"}
{"author":"李康成","content":"因缘苟合会，万里犹同乡。运命倘不谐，隔壁无津梁。传语王家子，何为不自量？","dynasty":"唐代","title":"河阳店家女"}
{"author":"柴宗庆","content":"曾观大海难为水，除去梁园总是村。","dynasty":"宋代","title":"句"}
{"author":"郜焕元","content":"白首家无定，青山尔又归。京华词客贱，秋雨故人稀。钟动催霜叶，潮平载夕晖。鉴湖南月好，为我选渔矶。","dynasty":"清代","title":"送姜铁夫南归"}
{"author":"郜焕元","content":"自枉高人驾，悠然淡旅情。狂真疏礼法，老益厌诗名。万树霜前色，连砧苑外声。乡心剧岁晚，迟我碧山耕。","dynasty":"清代","title":"申凫盟见访"}
{"author":"郜焕元","content":"之子湖南去，扁舟意若何。白云衡岳满，青草洞庭多。幕府裁铙曲，迁人依棹歌。只愁扬子宅，蚤暮少经过。","dynasty":"清代","title":"夏人叔从禹峰先生为湖南之游其一"}
{"author":"郜焕元","content":"草檄真能事，从军亦壮游。况逢汉陆贾，同注《晋阳秋》。雨幔临湘浦，风帆近岳楼。赖君传古迹，赋压楚江头。","dynasty":"清代","title":"夏人叔从禹峰先生为湖南之游其二"}
{"author":"郜焕元","content":"白首官仍谪，黄河客竟还。春明无故旧，秋色冷乡关。叶落松房定，风吹海月闲。苏门归倘遂，同钓碧溪湾。","dynasty":"清代","title":"访赵锦帆于报国寺解官南归怅然有怀"}
{"author":"郜焕元","content":"尚记南奔日，艰危借一舟。孤帆淮浦月，百战岛门秋。身世还青眼，山河竟白头。草堂尊酒在，万里慰离忧。","dynasty":"清代","title":"晤张海旭"}
{"author":"郜焕元","content":"别后俱多难，归来独可怜。兴吟吴苑草，泪尽郢门烟。万事还乡井，孤身历岁年。白头新赋草，零落竟谁传。","dynasty":"清代","title":"寄遁山子"}
{"author":"郜焕元","content":"白发承明旧侍臣，天涯沦落晚堪亲。箧中岁月存诗史，世外江湖有钓缗。往事伤心辞洛日，他乡垂老避秦人。开元朝士君仍在，听到宫词泪满巾。","dynasty":"清代","title":"江上逢黄坤五太史"}
{"author":"郜焕元","content":"径行初日千峰上，俯瞰苍烟一郡西。朔塞天连三晋险，晴空雪压五龙低。山腰拾级樵争入，树杪盘云岛乱啼。万壑乡园吾独往，岭猿溪月待幽栖。","dynasty":"清代","title":"赴东壑遥望五龙雪色"}
{"author":"郜焕元","content":"扬舲五月下蛮方，醉踏江楼草色长。公子椒兰新七泽，将军裘带旧三湘。君从绛幄论前辈，我向青云认父行。万里长缨须蚤系，汉家将相本南阳。","dynasty":"清代","title":"赠彭禹峰先生"}
{"author":"郜焕元","content":"铁衣十载临戎日，尚忆围城转战功。射虎未闻封李广，雕虫犹复困扬雄。千群代马悲笳里，独戍江湖险塞中。氛祲扶桑忧不细，捷书蚤寄楚天鸿。","dynasty":"清代","title":"赠李将军戍楚"}
{"author":"郜焕元","content":"闲门尽日补烟萝，竹里逢君有啸歌。一卷诗才传白雪，三春客又渡黄河。风归禹甸山川丽，路入梁园词赋多。好问故人东郡长，楼中《八咏》定如何。","dynasty":"清代","title":"王幼舆以近诗见贻即有禹州之游作此奉送兼致怀兵使沈绎堂"}
{"author":"郜焕元","content":"中原二子盛当时，历下文章晚更奇。识得峨嵋天半意，黄榆高处自题诗。","dynasty":"清代","title":"过顺德有怀沧溟先生其一"}
{"author":"郜焕元","content":"领袖宗徐气尚骄，秋生郡阁雁萧萧。文章未老山河在，词客英灵正可招。","dynasty":"清代","title":"过顺德有怀沧溟先生其二"}
{"author":"郜焕元","content":"跨马出西郊，倦眼豁疏放。远景带日斜，清游恣元畅。秋气下苍嵓，空翠殆难状。同行得佳侣，泉石激微尚。行看岩岫舒，坐爱流滮漾。瞻眺韩侯祠，英风飒甲仗。剥藓读残碑，寄兴忽悲壮。回望羽人居，丹栱绝壁上。虚洞有云封，老树为之障。急雨溜层巅，攀烟遵复嶂。初寻惊奥奇，径转得平旷。中有龙象藏，丹碧郁相望。微步惬幽寻，阴洞何年创。嵌空入杳窅，白日划光亮。造化钟灵异，神工非意匠。累累号连珠，透辟绝依傍。冰雪泠然入，披襟为神王。空亭延翠花，日暮欣跌宕。生平丘壑心，对此树高贶。愿得休粮居，乘风采瀣沆。","dynasty":"清代","title":"魏雍伯招游鹿泉诸胜"}
{"author":"郜焕元","content":"前年别，城之隈，今年别，江之浒。黄鹄高骞野惊翔，苍龙昼立瘦蛟舞。沙洲烟草绿茫茫，棕笠泥鞋九日雨。欧长卿，李云田，偕子同来送别船。别船日暮芙蓉老，满酹清酤问秋昊。相逢意气感须眉，二子不言子更悲。昨日上书不见收，低头幕府终何为。闻君杖策向长安，水落桑乾木叶寒。黄金谁荐中涓马，易水空怜壮士冠。君不见郎官湖上李白游，至今魂魄尚堪留。又不见蓬荆深没楚王台，阴雨啾啾鬼夜哀。登祝融，望吴越。我欲扶筇鼓柁，上八万之天台，探千年之禹穴。安能俯仰随世网，牺牛文身入庙遭羁绁。","dynasty":"清代","title":"走笔别程伯建"}
{"author":"丁信","content":"武略雄才出陇西，牙旗玉帐驻梁溪。已知马援能匡汉，孰谓樊侯久失齐。百物意荣春雨足，三台影落晓天低。澹烟芳草沙堤软，一路东风万马嘶。","dynasty":"明代","title":"送李参政还吴"}
{"author":"陈楠","content":"丹已返，四转运行阴。逢六闭藏阳户气，三关全透合丁壬。龟游任浮沉。时出入，无碍贯他心。游戏神通常出面，圆光周匝绕千寻。寒暑不相侵。","dynasty":"宋代","title":"望江南"}
{"author":"陈楠","content":"金丹大药人人有。要须是、心传口授。一片白龙肝，一盏醍醐酒。只为离无寻坎有。移却南宸回北斗。好笑。见金翁姹女，两个厮斗。些儿铅汞调匀，观汉月海潮，抽添火候。一箭透三关，方表神仙手。兔子方来乌处住，龟儿便把蛇吞了。知否，那两个钟吕，是吾师友。","dynasty":"宋代","title":"真珠帘（赠海南子白玉蟾）"}
{"author":"陈楠","content":"黄中宝，须向胆中求。春气令人生万物，乾坤膝下与吾俦。百脉自通流。施造化，左右火双抽。浩浩腾腾光宇宙，苦烟烟上霭环楼。夫妇渐相谋。","dynasty":"宋代","title":"望江南"}
{"author":"陈楠","content":"毛发薄，三转运行阳。胎色渐红阴渐缩，推移岁运助阳刚。育火养中央。成物象，五转辨微茫。出入尚迟形上小，晨昏时饮玉壶浆。天籁奏笙簧。","dynasty":"宋代","title":"望江南"}
{"author":"陈楠","content":"夺取天机妙，夜半看辰杓。一些珠露，阿谁运倒稻花头。便向此时采取，宛如碧莲合蕊，滴破玉池秋。万籁风初起，明月一沙鸥。紫河车，乘赤凤，入琼楼。谓之玉汞，与铅与土正相投。五气三花聚顶，吹着自然真火，炼得似红榴。十月胎仙出，雷电送金虬。","dynasty":"宋代","title":"水调歌头（赠九霞子鞠九思）"}
{"author":"陈楠","content":"红莲含蕊，露珠凝碧，飞落华池滴滴。运归金鼎唤丁公，炼得似、一枚朱橘。三花喷火，五云拥月，上有金胎神室。洞房云雨正春风，十个月、胎仙了毕。","dynasty":"宋代","title":"鹊桥仙（赠蛰子沙道昭）"}
{"author":"陈楠","content":"珠自右，紫电入丹城。内养婴儿成赤象，时逢五转采阳精。火自水中生。烧鬼岳，紫电起峥嵘。随意嬉游寰海内，寐如砂碛卧长鲸。时序与偕行。","dynasty":"宋代","title":"望江南"}
{"author":"陈楠","content":"形秀日，七转任飞腾。幽静深岩图宴坐，息无来往气坚凝。却粒着其能。生成火，返本气澄清。九候浴时开地户，月中取火日求冰。五内换重新。","dynasty":"宋代","title":"望江南"}
{"author":"陈楠","content":"内外变，八转始还元。地带长垂主坎户，周行胎息贯天门。太始道方存。纯一体，赤黑气常喷。丹火发时烧内景，冷泉涌处浴猴孙。神水赤龟吞。","dynasty":"宋代","title":"望江南"}
{"author":"陈楠","content":"有漏教无漏，如何水泄通。既能圆密了，内外一真空。","dynasty":"宋代","title":"箍桶颂"}
{"author":"陈楠","content":"坎府坳塘石脚泉，星斗相对射高天。潺湲阳脉通青白，沐浴要教金体坚。","dynasty":"宋代","title":"金丹诗诀其八十二"}
{"author":"陈楠","content":"尽道真人总默然，如何也不示言诠。若不骄傲事无语，只是胸中欠汞铅。","dynasty":"宋代","title":"金丹诗诀其八十三"}
{"author":"陈楠","content":"龙虎丹砂义最幽，五神金内汞铅流。千朝变紫飞云去，直至大罗天上头。","dynasty":"宋代","title":"金丹诗诀其八十五"}
{"author":"陈楠","content":"用铅须得汞相和，二姓为亲女唱歌。鍊到紫河车地动，白云相伴鹤来过。","dynasty":"宋代","title":"金丹诗诀其八十六"}
{"author":"陈楠","content":"红黑相将妇嫁夫，一年一度入丹枢。洞房深处真云雨，产个婴儿一似渠。","dynasty":"宋代","title":"金丹诗诀其八十七"}
{"author":"陈楠","content":"坎男离女往乾天，买药烧丹不用钱。偃月炉中烹造化，一些妙药要真铅。","dynasty":"宋代","title":"金丹诗诀其八十八"}
{"author":"陈楠","content":"三姓名含二物交，赤龙飞上碧云霄。夜来甘露空中过，片月横空对鹊桥。","dynasty":"宋代","title":"金丹诗诀其九十"}
{"author":"陈楠","content":"复姤修持水火宗，兔鸡沐浴内丹红。周天六六寒炉后，十月胎圆显圣功。","dynasty":"宋代","title":"金丹诗诀其九十一"}
{"author":"陈楠","content":"水火同精间木金，火木知他甚处寻。脱黄著紫因何事，只为河车数转深。","dynasty":"宋代","title":"金丹诗诀其九十二"}
{"author":"陈楠","content":"玉符金液鍊天仙，月照昆崙一沼莲。试指北方玄武事，龟蛇因甚两相缠。","dynasty":"宋代","title":"金丹诗诀其九十三"}
{"author":"陈楠","content":"雨洗新篁双凤飞，玉芝花下一灵龟。抱琴弹尽舞仙曲，却放姮娥宴小池。","dynasty":"宋代","title":"金丹诗诀其九十四"}
{"author":"陈楠","content":"透体金光骨髓香，金筋玉骨尽纯阳。鍊教赤血流为白，阴气消磨身自康。","dynasty":"宋代","title":"金丹诗诀其九十五"}
{"author":"陈楠","content":"一旦工夫尽志诚，凝神聚气固真精。颜容如玉无饥渴，方显金丹片饷成。","dynasty":"宋代","title":"金丹诗诀其九十六"}
{"author":"陈楠","content":"翠娥独立水晶宫，体态娇娆有意浓。半夜黄婆来叩户，作媒嫁去与金翁。","dynasty":"宋代","title":"金丹诗诀其九十七"}
{"author":"陈楠","content":"太乙玄珠金液丹，还元返本驻童颜。更须亲听明师语，方可教君见一斑。","dynasty":"宋代","title":"金丹诗诀其九十八"}
{"author":"陈楠","content":"夜来一朵碧芙渠，内有红丸滴滴珠。滴下华池是神水，丹田结聚作丹枢。","dynasty":"宋代","title":"金丹诗诀其九十九"}
{"author":"陈楠","content":"离坎名为水火精，本是乾坤二卦成。但取坎精点离穴，纯乾便可摄飞琼。","dynasty":"宋代","title":"金丹诗诀其一○○"}
{"author":"陈楠","content":"终日盘盘圆又圆，中间一位土为尊。磨来磨去知多少，个里全无斧凿痕。","dynasty":"宋代","title":"盘栊颂"}
{"author":"陈楠","content":"绛宫天子统乾乾，乾龙飞上九华天。天中妙有无极宫，宫中万卷指玄篇。篇篇皆露金丹旨，千句万句会一言。教人只在寻汞铅，二物采入鼎中煎。夜来火发昆崙山，山头火冷月光寒。曲江之上金乌飞，姮娥已与斗牛欢。采之鍊之未片饷，一气渺渺通三关。三关来往气无穷，一道白脉朝泥丸。泥丸之上紫金鼎，鼎中一块紫金团。化为玉浆流入口，香甜清爽透舌端。吞吞服服入五内，脏腑畅甚身康安。赤蛇苍龙交合时，风恬浪静虎龙蟠。神水湛湛华池静，白雪纷纷飞四山。七宝楼台十二时，楼前黄花深可观。即此可谓铅汞精，化作精髓盈关源。但去身中寻周天，前弦以后后弦前。药物平平气象足，天地日月交会间。虚空自然百杂碎，嚼破混沌软如绵。番来覆去成一钱，遍体玉润而金坚。赤血换兮白血流，金光满室森森然。一池秋水浸明月，一朵金花如红莲。此时身中神气全，不须求道复参禅。我今知君如此贤，知君有分为神仙。分明指示无两语，默默运用而抽添。年中采用不用年，月中取日月徒然。日中取时时易日，时中有刻而玄玄。玄之又玄不可言，元来朔望明晦弦。金翁姹女夺造化，神鬼哭泣惊相喧。云收雨散万籁静，一粒玄珠种玉田。十月火候圣胎仙，九转九朔相回旋。初时夹脊关脉开，其次膀胱如火然。内中两肾如汤煎，时乎挑动冲心源。心肾水火自交感，金水间隔随使然。黄庭一气居中宫，宫制万象心掌权。水源清清如玉镜，孰使河车如行船。一霎火焰飞烧天，乌魂兔魄成微尘。如斯默默觅真筌，一路径直入灵真。分明精气以气存，渐渐气积以生神。此神乃是天地精，纯阳不死为真人。若知如此宜修仙，修仙惟有金丹门。金丹亦无第二诀，身中一亩为家园。唾涕精津气血液，七件阴物何正焉。坎中非肾乃灵根，潭底日红北马奔。七返九还在片时，一切万物皆生成。惟此乾坤真运用，不必兀兀徒无言。无心无念神已昏，安得凝聚成胎仙。胎仙只是交结成，交结惟在顷刻间。君还知有太阳回，正在冬至几日前。又言金精既降时，复以何物复金精。金精只在坤宫药，坤在西南为川源。蟾光终日照西川，只此便是药之根。以时易日刻易时，一滴甘露名灵泉。吞入心中冲肺腧，落在膀胱而成丹。丹头不在膀胱结，元在膀胱却在肝。肝为木液遇金精，逢土交结成大还。莫言此时有为功，又恐斯为著相言。始于著相始无相，鍊精化气气归根。气之根本凝成神，方曰无为而通灵。譬如夫归交媾时，一点精血结成婴。彼之以情而感情，尚且婴儿十月成。何况宇宙在乎手，身中虎啸龙吟声。虽然不见龙之吟，波浪高涌千万寻。虽然不见虎之啸，夜深风声吼万林。自乎丹道凝结后，以至火候烹鍊深。及于十月霜飞时，神魂奔走安敢争。一年都计十二月，卯酉沐浴谁敢行。所以十月入神室，金鼎满满龙精盈。缚云捉月之机关，得诀修鍊夫何难。果然缚得云在山，又解捉住月之魂。点头此语知古人，何虑不把身飞升。身之壳兮心之肉，心中自有无价珍。可以生我复死我，既能饥人亦饱人。寻其毳路取其原，逍遥快乐无饥寒。似此景象与證验，总在一日工夫间。工夫如此譬似闲，药不远兮采不难。谁知火候万丈红，烧杀三尸玉炉寒。丹田亦能生紫芝，黄庭又以生红𥽷。红𥽷一餐永不饥，紫芝一服常童颜。满身浑是白乳花，金筋玉骨老不昏。功成行满鹤来至，一举便要登云端。","dynasty":"宋代","title":"紫庭经"}
{"author":"陈楠","content":"真阴真阳是真道，只在眼前何远讨。凡流岁岁烧还丹，或见青黄自云好。志士应愿承法则，莫损心神须见道。但知求得真黄芽，人得食之寿无老。黄芽不与世铅同，徒以劳身不见功。虚度光阴空白首，何处悠悠访赤松。神水华池世所希，流传不与俗人知。还将世上凡铅汞，相似令人迷不知。青龙逐虎虎随龙，赤禽交会声嗈嗈。调气运火逐禽宫，丹砂人腹身冲冲。五行深妙义难知，龙虎隐藏在坎离。还丹之术过数百，最妙须得真华池。丹砂其位元非赤，四季排来在南宅。流珠本性无定居，若识其原如秋石。日魂月华二气真，含胎育子自堪神。变转欲终君自见，分明化作明窗尘。铅汞一门不可依，金丹秘诀圣无知。莫将世人凡铅汞，论年运火共相持。天生二物应虚无，为妻为子复为夫。三五之门为日月，能分卯酉别终初。全养天然禀至神，冲和之气结成身。富贵只缘怀五彩，心知铅汞共成亲。乾坤不互相为避，采取元和在天地。十月养成子母分，贤者何曾更运气。玄黄溟溟不可辨，铅汞之门义难显。世人不晓定其源，细视五行定听见。婴儿漠漠不可悟，徒以劳神虚自苦。但知会得圣人言，即是分明天上路。三四同居共一室，一二夫妻为偶匹。要假良媒方得亲，遂使交游情意密。浮沉恍惚往难辨，悟取迷途年月远。欲知灵药何日成，阳数终须归九转。阴阳冥寞不可知，青龙白虎自相持。年终变转自相啖，白虎制龙龙渐稀。乾天为父坤为母，南方朱雀北玄武。年终岁久俱成土，时人何处寻龙虎。三人义合同为宗，常移日月照其中。已遇三花金玉液，九转须终十月功。青龙本质在东宫，配合乾坤震位中。白虎自兹相见后，流珠那肯不相从。龙虎修来五转强，炉中渐觉菊花香。如今修鍊正当节，莫使悠悠岁月长。欲识丹砂是木精，移来西位与金并。凡人休处寻踪迹，恍惚中间互窅冥。悟者犹如返故武，迷途不易寻路苦。三人运合同一源，本姓何曾离宗祖。一人本有一人无，金公为妇木为夫。玄冥深远不可度，志士何曾肯强图。立天汪汪配地黄，男精和合并同房。白液炉户随分化，时人服者莹心凉。金木伤相谁定原，五行相返自相连。世上黄龙阴火白，谁能识得黄芽铅。世上铅汞不相依，志士元知在坎离。贤者共藏人不见，淮南修秘在华池。九转丹成岁欲终，开炉欲见药花红。水火变来俱作土，时人何处觅金翁。铅汞相传世所希，丹砂为质雪为衣。朦胧只在君家舍，日日君看君不知。还丹入口身自轻，能消久病去妖精。贪爱自兹无所染，能改愚人世与情。谁悟灵丹出世尘，三花会合与龙亲。君看前后鍊丹者，误杀千人与万人。","dynasty":"宋代","title":"大道歌"}
{"author":"陈楠","content":"嘉定壬申八月秋，翠虚道人在罗浮。眼前万事去如水，天地何处一沙鸥。吾将蜕形归玉阙，遂以金丹火候诀。说与琼山白玉蟾，使之深识造化骨。道光禅师薛紫贤，付我归根复命篇。指示铅汞两个字，所谓真的玄中玄。辛苦都来只十月，渐渐采取渐凝结。而今通神是白血，已觉四肢无寒热。后来依旧去参人，勘破多少野狐精。个个不是真一处，都是旁门不是真。恐君虚度此青春，从头一一为君陈。若非金液还丹诀，不必空自劳精神。有如迷者学采战，心心只向房中恋。谓之阴丹御女方，手按眉间吸气咽。夺人精气补吾身，执著三峰信邪见。产门唤作生身处，九浅一深行几遍。轩后彭祖老容成，黄谷寿光赵飞燕。他家别有通霄路，酒肆淫坊戏历鍊。莫言花里遇神仙，即把金篦换瓦片。树根已朽叶徒青，气海波翻死如箭。其他有若诸旁门，尚自可结安乐缘。有如服气为中黄，有如守顶为混元。有如运气为先天，有如咽液为灵泉。或者脾边认一穴，执定为之呼吸根。或者口鼻为玄牝，纳清吐浊为返还。或者默朝高上帝，心目上视守泥丸。与彼存思气升降，以此谓之夹脊关。与彼闭息吞津唾，谓之玉液金液丹。与彼存神守脐下，与彼作念相眉间。又如运心思脊骨，又如合口柱舌端。竦肩缩颈偃脊背，唤作直入玉京山。口为华池舌为龙，唤作神水流潺潺。此个旁门安乐法，拟作天仙岂不难。八十放九咽其一，聚气归脐谓胎息。手持念珠数呼吸，水壶土圭则时刻。或依灵宝秘法行，直勒尾闾咽津液。或参西山会真记，终日无言面对壁。时人虽是学坐禅，何曾月照寒潭碧。时人虽是学抱元，何曾如玉之在石。或言大道本无为，枯木灰心孤默默。或言已自显现成，试问幻身何处得。更有劳形采日月，谓之天魂与地魄。更有终宵服七曜，谓之造化真血脉。更有肘后飞金精，气自腾腾水滴滴。更有太乙含真气，心自冥冥肾寂寂。有般循环运流珠，有般静定想朱橘。如斯皆是养命方，即非无质生灵质。道要无中养就儿，个中别有真端的。都缘简易妙天机，散在丹书不肯泄。可怜愚夫自执迷，迷迷相指尽无为。个般诡怪颠狂辈，坐中摇动颤多时。屈伸偃仰千万状，啼哭叫唤如儿嬉。盖绿方寸无主人，气虚气散神狂飞。一队妄想争唱鬨，以此诳俗诱愚痴。不知与道合其真，与鬼合邪徒妄为。一才心动气随动，跳跃颤掉运神机。或曰此是阳气来，或曰龙虎争战时。或曰河车千万迎，或曰水火相奔驰。看看摇摆五脏气，一旦脑泻精神羸。当初神祖留丹诀，无中生有作丹基。何曾有此鬼怪状，尽是下士徒阐提。我闻前代诸圣师，无为之中无不为。尽于无相生实相，不假想化并行持。则有些儿奇又奇，心肾元来非坎离。肝心脾肺肾肠胆，只是空屋旧藩篱。涕唾津精气血液，只可接助为阶梯。精神魂魄心意气，观之自是而实非。何须内观及鉴形，或听灵响视泓池。吞霞饮露服元气，功效不验心神疲。演说清虚弄炉火，索人投状赍金宝。敢将蛙井藐沧溟，元始天尊即是我。虚收衔号伪神通，指划鬼神说因果。今朝明朝又奏名，内丹外丹无不可。欺贤罔圣昧三光，自视祸福皆懡㦬。招邀徒弟走市廛，醉酒饱德成群夥。大道从来绝名相，真仙本自无花草。教他戒誓立辛勤，争如汝自辛勤好。一人迷昧犹自可，迷以传迷迷至老。此辈一盲引众盲，共入迷途真忧恼。忽朝福尽罪报来，获罪于天无所祷。三元九府录其愆，迫魂系魄受冥考。举世人人喜学仙，几人日日去参玄。各自妄诞自相高，不务真实为真诠。古人好语须切记，工夫纯熟语通仙。言语不通非眷属，工夫不到不方圆。我昔工夫行一年，六脉已息气归根。有一婴儿在丹田，与我形貌亦如然。翻思尘世学道者，三年九载空迁延。依前云水游四海，冷眼看有谁堪传。炷香问道仍下风，勘辨邪正知愚贤。归来作此翠虚吟，犹如杲日丽青天。扫除末学小伎术，分别火候鍊药物。只取一味水中金，收拾虚无造化窟。促将百脉尽归源，脉任气停丹始结。初时枯水依寒岩，二兽相逢如电掣。中央正位产玄珠，浪静风平云雨歇。半时之间见丹头，软似绵团硬似铁。此时南方赤凤血，采之须要知时节。一般才得万般全，复命归根真孔穴。内中自有真壶天，风物光明月皎洁。龙吟虎啸铅汞交，灼见黄芽芽白雪。每常天地交合时，夺取阴阳造化机。卯酉甲庚须沐浴，弦望晦朔要防危。随日随时则斤两，抽添运用在怡怡。十二时中只一时，九还七返这些儿。温养功须常固济，巽风常向坎中吹。行坐寝食总如之，性恐火冷丹力迟。一年周天除卯酉，九转工夫月用九。至于十月玉霜飞，圣胎圆就风雷吼。一载胎生一个儿，子生孙了又孙枝。千百亿化最妙处，岂可容易教人知。忘形死心绝尔汝，存亡动静分宝主。朝昏药物有浮沉，水火爻符宜检举。真气薰蒸无寒暑，纯阳流溢无生死。有一子母分胎路，妙在尾箕斗牛女。若欲延年救老残，断除淫欲行旁门。果将流形永住世，除非运火鍊神丹。神丹之功三百日，七解七蜕成大还。聚则成形散成气，天上人间总一般。宁可求师安乐法，不可邪淫采精血。古云天地悉皆归，须学无为清净诀。缚住青山万顷云，捞取碧潭一轮月。玄关一窍无人知，此是刀圭甚奇绝。夜来撞见吕秀才，有一丹诀犹奇哉。却把太虚为炉鼎，活捉乌兔为药材。山河大地发猛火，于中万象生云雷。昔日混沌今品物，一时交结成圣胎。也无金木相间隔，也无龙虎分南北。不问子母及雌雄，不问夫妻及黑白。何人名曰大还丹，太上老君吞不得。老君留与清闲客，服了飞仙登太极。更将一盏鸿濛酒，饵此刀圭壮颜色。任从沧海变桑田，我道壶中未一年。悬知汝心如铁坚，所以口口密相传。妙处都无半句子，神仙法度真自然。速须下手结胎仙，朗吟归去蓬莱天。","dynasty":"宋代","title":"罗浮翠虚吟"}
{"author":"陈楠","content":"顶上雷声霹雳，混沌落地无踪。今朝得路便行，骑个无角火龙。","dynasty":"宋代","title":"尸解颂"}
{"author":"陈楠","content":"半斤真汞半斤铅，隐在灵源太极先。须趁子时当采取，鍊成金液入丹田。","dynasty":"宋代","title":"金丹诗诀其一"}
{"author":"陈楠","content":"神符白雪结玄珠，此时金丹第一炉。十二时辰须认子，莫教金鼎汞花枯。","dynasty":"宋代","title":"金丹诗诀其二"}
{"author":"陈楠","content":"水火相交虎遇龙，金翁姹女两争雄。青去白来然后黑，到红方且入黄宫。","dynasty":"宋代","title":"金丹诗诀其三"}
{"author":"陈楠","content":"玉炉三转见黄芽，火里红莲解发花。人在绛宫贪夜月，一杯美酒饵丹砂。","dynasty":"宋代","title":"金丹诗诀其四"}
{"author":"陈楠","content":"四转红炉转四神，添符进火养胎精。龙虎绕炉争造化，巽风吹起水中灯。","dynasty":"宋代","title":"金丹诗诀其五"}
{"author":"陈楠","content":"五转方成白马芽，却教六贼运河车。五行俱备雷声震，正好登楼看汞花。","dynasty":"宋代","title":"金丹诗诀其六"}
{"author":"陈楠","content":"鍊成玉液玉神丹，擒制龟蛇顷刻间。已是中成消息处，玉炉养火莫教寒。","dynasty":"宋代","title":"金丹诗诀其七"}
{"author":"陈楠","content":"天上七星地七宝，人有七窍权归脑。七返灵砂阴气消，铅炉只使温温火。","dynasty":"宋代","title":"金丹诗诀其八"}
{"author":"陈楠","content":"八转神锦玉清砂，卯酉抽添火不差。渴饮华池饥嚼气，黄婆终日看金花。","dynasty":"宋代","title":"金丹诗诀其九"}
{"author":"陈楠","content":"九转紫金成至宝，天门地户自关琐。三百八十有四铢，散为三万六午颗。","dynasty":"宋代","title":"金丹诗诀其十"}
{"author":"陈楠","content":"青童把镜照泥丸，五脏祥云彻上关。子午寅申和已亥，胎圆数足出昆崙。","dynasty":"宋代","title":"金丹诗诀其十一"}
{"author":"陈楠","content":"移将北斗向南辰，穿过黄庭入紫庭。攒簇一年真造化，太阳正照月三更。","dynasty":"宋代","title":"金丹诗诀其十二"}
{"author":"陈楠","content":"上应星辰下应铅，太阳三十六交躔。不因法象无由采，谁语生于天地先。","dynasty":"宋代","title":"金丹诗诀其十三"}
{"author":"陈楠","content":"黄丹胡粉密陀僧，此是嘉州造化能。若不见阳真一法，世间还有几人曾。","dynasty":"宋代","title":"金丹诗诀其十四"}
{"author":"陈楠","content":"红铅之髓名真汞，黑汞之精是正铅。莫向肾中求造化，却须心里觅先天。","dynasty":"宋代","title":"金丹诗诀其十五"}
{"author":"陈楠","content":"灵汞元非是水银，丹砂不赤太迷人。此般真物谁能识，识者骖鸾脱世尘。","dynasty":"宋代","title":"金丹诗诀其十六"}
{"author":"陈楠","content":"三种真形一种稀，结成灵异少人知。莫言龙虎同源出，便是神仙立兆基。","dynasty":"宋代","title":"金丹诗诀其十七"}
{"author":"陈楠","content":"镇星合得配中央，偃水能交色变黄。不此凡金银与铁，成时全是赖阴阳。","dynasty":"宋代","title":"金丹诗诀其十八"}
{"author":"陈楠","content":"莫近丘坟秽污田，亦嫌战地产人眠。坤来灵气形为福，便是求仙小洞天。","dynasty":"宋代","title":"金丹诗诀其十九"}
{"author":"陈楠","content":"山林静处最宜良，或在尘中或在乡。土德厚时丹得厚，妄为立见有迍殃。","dynasty":"宋代","title":"金丹诗诀其二十"}
{"author":"陈楠","content":"室宜向木对朝阳，兑有明窗对夕光。照顾有名人莫晓，暮阴不得闭金墙。","dynasty":"宋代","title":"金丹诗诀其二十一"}
{"author":"陈楠","content":"八门运化应时开，进退随金定往来。莫息明炉并百户，安然二鼎位三台。","dynasty":"宋代","title":"金丹诗诀其二十二"}
{"author":"陈楠","content":"六百篇中起伏明，三光须顺日虚盈。推移八卦明斤两，刻漏相参莫住程。","dynasty":"宋代","title":"金丹诗诀其二十三"}
{"author":"陈楠","content":"阴火息时阳火销，理分卧立顺羲爻。更随黑白天边月，六候方终晦朔交。","dynasty":"宋代","title":"金丹诗诀其二十四"}
{"author":"陈楠","content":"四时推运逐星杓，昼夜停分百刻昭。郑重元君重定式，细详时候已明标。","dynasty":"宋代","title":"金丹诗诀其二十五"}
{"author":"陈楠","content":"天上分明十二时，人间分作鍊丹程。若言刻漏无凭信，不会玄机药未成。","dynasty":"宋代","title":"金丹诗诀其二十六"}
{"author":"陈楠","content":"心地虚闲绝万缘，且宜清静返身观。要知铁脊梁之汉，何虑修丹下手难。","dynasty":"宋代","title":"金丹诗诀其二十七"}
{"author":"陈楠","content":"言者不知知不言，高谈阔论万千般。虽然眼下无人辨，恐汝终身被自瞒。","dynasty":"宋代","title":"金丹诗诀其二十八"}
{"author":"陈楠","content":"人如得道自婴儿，不辨闲言是与非。君若不能心具眼，他时追悔问他谁。","dynasty":"宋代","title":"金丹诗诀其二十九"}
{"author":"陈楠","content":"执著之人得不真，朝行暮辍又非诚。诚心修鍊见功验，方是人中识得人。","dynasty":"宋代","title":"金丹诗诀其三十"}
{"author":"陈楠","content":"父精母血结胎成，尚自他形似我形。身内认吾真父母，方才捉得五行精。","dynasty":"宋代","title":"金丹诗诀其三十一"}
{"author":"陈楠","content":"子时气对尾闾关，夹脊河车透顶门。一颗水晶入炉内，赤龙含汞上泥丸。","dynasty":"宋代","title":"金丹诗诀其三十二"}
{"author":"陈楠","content":"气入丹田养白鸦，斯时方日结黄芽。华池神水含明月，取得刀圭大似麻。","dynasty":"宋代","title":"金丹诗诀其三十三"}
{"author":"陈楠","content":"须知药得火成丹，又要丹逢火则仙。片饷工夫修便现，老成须是过三年。","dynasty":"宋代","title":"金丹诗诀其三十四"}
{"author":"陈楠","content":"认得根源不用忙，三三合九有纯阳。潜通变化神光现，从此朝天近玉皇。","dynasty":"宋代","title":"金丹诗诀其三十六"}
{"author":"陈楠","content":"合其天地合其元，子母相逢不敢言。先汞后铅为大道，莫教失伴鹤归天。","dynasty":"宋代","title":"金丹诗诀其三十七"}
{"author":"陈楠","content":"此宝从来二八传，吉年吉月入炉安。十朝火候知时节，必定芽成汞自完。","dynasty":"宋代","title":"金丹诗诀其三十八"}
{"author":"陈楠","content":"志默忘言理最端，更无一物可相关。回眸谩著些儿力，一得分明万事闲。","dynasty":"宋代","title":"金丹诗诀其三十九"}
{"author":"陈楠","content":"红铅黑汞大丹基，红黑相投世罕知。两物若还成戊己，仙家故曰一刀圭。","dynasty":"宋代","title":"金丹诗诀其四十"}
{"author":"陈楠","content":"日乌月兔两轮凤，根在先天核取难。月夜望中能采取，天魂地魄结灵丹。","dynasty":"宋代","title":"金丹诗诀其四十一"}
{"author":"陈楠","content":"莫谓金丹事等闲，切须勤苦力钻研。殷勤好问师资学，不在他边在目前。","dynasty":"宋代","title":"金丹诗诀其四十二"}
{"author":"陈楠","content":"夫鍊还丹先养铅，龟蛇一气产先天。虚心实腹方和合，结就灵砂一粒圆。","dynasty":"宋代","title":"金丹诗诀其四十三"}
{"author":"陈楠","content":"同行同坐又同眠，终日相随在目前。认得这些须急采，见之便是水乡铅。","dynasty":"宋代","title":"金丹诗诀其四十四"}
{"author":"陈楠","content":"不是灯光日月星，灵药自有异常明。垂帘久视光明处，一颗堂堂现本真。","dynasty":"宋代","title":"金丹诗诀其四十五"}
{"author":"陈楠","content":"终日如愚岂有无，谩将闲里著工夫。初时玉液飞空雪，渐见流金满故庐。","dynasty":"宋代","title":"金丹诗诀其四十六"}
{"author":"陈楠","content":"灵汞通真变化多，只宜存守不宜过。神符默运三关彻，铅趁黄河入大罗。","dynasty":"宋代","title":"金丹诗诀其四十七"}
{"author":"陈楠","content":"甲龙庚虎镇相随，铅汞同炉始可为。曾取地天交泰事，自然交媾坎和离。","dynasty":"宋代","title":"金丹诗诀其四十八"}
{"author":"陈楠","content":"周天火候至幽显，运动抽添尽有时。气候何须分八节，只防片饷失毫釐。","dynasty":"宋代","title":"金丹诗诀其四十九"}
{"author":"陈楠","content":"五行四象坎并离，诗诀分明说与伊。只有工夫下手处，几人会得几人知。","dynasty":"宋代","title":"金丹诗诀其五十"}
{"author":"陈楠","content":"若未逢师且看诗，诗中藏诀好修持。虽然不到蓬莱路，也得人间死较迟。","dynasty":"宋代","title":"金丹诗诀其五十一"}
{"author":"陈楠","content":"昼运灵旗夜火芝，抽添运用且防危。若无同志相亲赏，时照炉中火候非。","dynasty":"宋代","title":"金丹诗诀其五十二"}
{"author":"陈楠","content":"震卦行归西兑乡，三阳姹女弄明珰。巽风吹动珊瑚树，入艮归坤又一场。","dynasty":"宋代","title":"金丹诗诀其五十三"}
{"author":"陈楠","content":"握拳闭目守流珠，这个元来是入途。不见悟真篇内说，真金起屋几时枯。","dynasty":"宋代","title":"金丹诗诀其五十四"}
{"author":"陈楠","content":"谁知前短后长机，十二时中只一时。晦朔望弦明进退，鍊成九转结婴儿。","dynasty":"宋代","title":"金丹诗诀其五十五"}
{"author":"陈楠","content":"昆崙山上火星飞，金木相逢坎电时。药到月圆须满秤，急教进火莫蹉迟。","dynasty":"宋代","title":"金丹诗诀其五十六"}
{"author":"陈楠","content":"大药须凭神气精，采来一处结交成。丹头只是先天气，鍊作黄芽发玉英。","dynasty":"宋代","title":"金丹诗诀其五十七"}
{"author":"陈楠","content":"分明只在片言间，老去殊途有易难。先自刀圭言下悟，渐收九转大还丹。","dynasty":"宋代","title":"金丹诗诀其五十八"}
{"author":"陈楠","content":"两处擒来共一炉，一泓真水结真酥。刀圭滋味吞归腹，浇灌黄芽产玉符。","dynasty":"宋代","title":"金丹诗诀其五十九"}
{"author":"陈楠","content":"捉将百脉倒归源，自会天然汞见铅。大地山河皆至宝，谁知身里觅先天。","dynasty":"宋代","title":"金丹诗诀其六十"}
{"author":"陈楠","content":"宫中眼底火星飞，雷电掀翻白雪垂。身里漏声闻滴滴，三尸精血可充饥。","dynasty":"宋代","title":"金丹诗诀其六十一"}
{"author":"陈楠","content":"五行四象外边寻，只在当人一寸心。运用阴阳成妙道，直教瓦砾尽成金。","dynasty":"宋代","title":"金丹诗诀其六十二"}
{"author":"陈楠","content":"偃月炉中煅坎离，片时自有一刀圭。寄言师祖张平叔，万圣千贤总在西。","dynasty":"宋代","title":"金丹诗诀其六十三"}
{"author":"陈楠","content":"醉倒酣眠梦熟时，满船载宝过曹溪。一才识破丹基处，放去收来绝在伊。","dynasty":"宋代","title":"金丹诗诀其六十四"}
{"author":"陈楠","content":"西南路上月华明，大药还从此处生。记得古人诗一句，曲江之上鹊桥横。","dynasty":"宋代","title":"金丹诗诀其六十五"}
{"author":"陈楠","content":"一月三旬一日同，修丹法象夺天功。交加二八为丹母，望远徒劳觅虎龙。","dynasty":"宋代","title":"金丹诗诀其六十六"}
{"author":"陈楠","content":"尾闾白气贯丹田，一颗真珠软似绵。满地冷光生玉笋，两池秋水漾红莲。","dynasty":"宋代","title":"金丹诗诀其六十七"}
{"author":"陈楠","content":"鼎炉火候密推排，鍊得纯阳气上来。地户闭时骨体实，天门积渐自然开。","dynasty":"宋代","title":"金丹诗诀其六十八"}
{"author":"陈楠","content":"水为灵符冲和液，火是丹枢混沌精。会在宫中凝结处，自然结蕊复生英。","dynasty":"宋代","title":"金丹诗诀其六十九"}
{"author":"陈楠","content":"男儿怀孕是胎仙，只为蟾光夜夜圆。夺得天机真造化，身中自有玉清天。","dynasty":"宋代","title":"金丹诗诀其七十"}
{"author":"陈楠","content":"鼎中朱橘亘天红，此是时时养火功。元气归炉神不散，春山春水自春风。","dynasty":"宋代","title":"金丹诗诀其七十一"}
{"author":"陈楠","content":"金鼎先乾活水银，水银乾了大丹成。分明有个长生草，点铁成金不误人。","dynasty":"宋代","title":"金丹诗诀其七十二"}
{"author":"陈楠","content":"涕唾精津气血液，真伪混淆须辨惑。从无生有是药材，不可滞他虚幻物。","dynasty":"宋代","title":"金丹诗诀其七十三"}
{"author":"陈楠","content":"经文变化在须臾，迷者何求日月疏。但守火爻三百刻，产成一颗夜明珠。","dynasty":"宋代","title":"金丹诗诀其七十四"}
{"author":"陈楠","content":"天源一派接昆崙，最隐无过九曲湾。百万玉龙嘶未断，一江春月趁渔船。","dynasty":"宋代","title":"金丹诗诀其七十五"}
{"author":"陈楠","content":"精神冥合气归时，骨肉融和都不知。关节自开通畅也，形容光泽似婴儿。","dynasty":"宋代","title":"金丹诗诀其七十六"}
{"author":"陈楠","content":"分两须当应两弦，此般法象合天渊。回头问取黄婆看，何必区区待口传。","dynasty":"宋代","title":"金丹诗诀其七十七"}
{"author":"陈楠","content":"铅汞之宗龙虎根，玄牝之户戊已门。只向玉壶春色里，摘枝花去问羲轩。","dynasty":"宋代","title":"金丹诗诀其七十八"}
{"author":"陈楠","content":"近则三朝远九旬，须知变化有时辰。不知造化长生药，点汞成金也动人。","dynasty":"宋代","title":"金丹诗诀其七十九"}
{"author":"陈楠","content":"鼎鼎元无药裹寻，寻来出去一般金。铸成大小多随意，便是冰壶妙理深。","dynasty":"宋代","title":"金丹诗诀其八十"}
{"author":"陈楠","content":"入鼎须凭重一斤，秤来却是十六星。一星水里真金妙，合作流珠二八停。","dynasty":"宋代","title":"金丹诗诀其八十一"}
{"author":"博卿额","content":"汉相经营地，孤城此日存。断碑横驿路，老树护关门。天末回峰影，山根极水痕。晚风闻社鼓，报赛遍江村。","dynasty":"清代","title":"小相岭用周学使碑上韵"}
{"author":"博卿额","content":"周遭山翠列屏齐，草色平原望欲迷。云栈南来秦地尽，汉江东去楚天低。轰雷绝壑巴船响，落日荒祠杜宇啼。遥指岚光何处宿，西风笮马顿衔嘶。","dynasty":"清代","title":"汉中"}
{"author":"张保胤","content":"忆昔当年富贵时，如今头脑尚依稀。布袍破后思宫内，锦袴穿时忆御衣。鹘子背钻高力士，婵娟翻画太真妃。如今憔悴离南海，恰似当时幸蜀时。","dynasty":"唐代","title":"又留别同院"}
{"author":"瞿汝稷","content":"世岂弃君平，君平自弃世。生阙希世资，讵符风牧志。独抱羲皇心，卖卜成都市。垂帘日翛然，国爵屏其贵。伊余偶乘会，一麾寄江澨。讼庭横高霞，质成澹无事。因之问夫子，宁以章甫异。廓落非所嗟，沈冥有深契。¤","dynasty":"明代","title":"黄州杂诗二首"}
{"author":"瞿汝稷","content":"明月翔云汉，何心众忧喜。管弦醉兰卮，笳斗悲战垒。盈缺不自期，二陆从所履。当此清辉溢，流照山川美。幽槛伫虚白，素心澹于水。鸿荒非我先，酬酢巢居子。云胡北林鹊，惊飞未能已。援瑟扣清角，怅望扶桑涘。","dynasty":"明代","title":"黄州杂诗二首"}
{"author":"瞿汝稷","content":"重华南狩时，九有诵光格。帝子望不还，苍茫九疑碧。天地寄寥廓，垒空寄大泽。成毁真须臾，讵云靡穷极。胡为垒中人，还竞昔人迹。岁月闲鹑居，物华美鷇食。夙驾非我驰，停鸾非我息。去去莫夭阏，鹪枝运鹏翼。","dynasty":"明代","title":"发齐安偶成"}
{"author":"瞿汝稷","content":"莫讶过从懒，知希野性便。鸟闲窥点笔，云淡和鸣弦。幽事容孤赏，心期岂众全。萧条南郭几，兀傲赫胥前。","dynasty":"明代","title":"鸣弦"}
{"author":"瞿汝稷","content":"丹溪碧磴到来幽，遥听潺湲落岭头。桃夹云泉环曲径，松围石室倚寒流。禽声每集弦歌转，花气偏娇罗绮游。时把一尊苍翠里，何须东海问神洲。","dynasty":"明代","title":"桃源涧"}
{"author":"瞿汝稷","content":"世岂弃君平，君平自弃世。生阙希世资，讵符风牧志。独抱羲皇心，卖卜成都市。垂帘日翛然，国爵屏其贵。伊余偶乘会，一麾寄江澨。讼庭横高霞，质成澹无事。因之问夫子，宁以章甫异。廓落非所嗟，沈冥有深契。","dynasty":"明代","title":"黄州杂诗二首其一"}
{"author":"瞿汝稷","content":"匣我龙唇琴，勿复奏流徵。要眇谐宿襟，不入郢人耳。念此中徘徊，抑按从下里。[口聊}嘈聚樵牧，众惬心自鄙。回轸谢群听，拂弦返吾始。河鱼云际鹤，旷世尚知己。","dynasty":"明代","title":"发齐安偶成其一"}
{"author":"瞿汝稷","content":"共恼河水情薄，教侬不到瑶京。却因冰阻逢双璧，情厚是河冰。旅次因君忘旅，吾行吾欲沾缨。曲江春后逢酒胜，莫更惜君行。","dynasty":"明代","title":"锦堂春流河驿送郭黄二春元北试，调得锦堂春"}
{"author":"曹筠","content":"浩浩秦淮千万顷，好将余浪到滩头。","dynasty":"宋代","title":"句"}
{"author":"戴宗逵","content":"一室斋居候，清明裕素心。惟□香几度，直觉妙堪寻。静里真诠语，环中秘缔深。澄怀起浅见，爽气涤烦襟。恍视游兰径，还同步桂林。前庭方上月，别院暂停琴。宝篆潜增袭，尘缘淡不侵。欣然逢圣世，翘首共倾忱。","dynasty":"清代","title":"赋得心清闻妙香"}
{"author":"戴成祖","content":"云出于山复恋山，至今留住翠屏隐。片云既被山留住，云自留山我自还。","dynasty":"宋代","title":"送留云上人住翠屏澄照寺"}
{"author":"方畿","content":"漕舟帆底客登楼，漂母祠前树报秋。地枕江湖连岱岳，天开淮海是扬州。战场旧握群雄策，河势初分二水流。自是世儿无具眼，坐输荆布识王侯。","dynasty":"清代","title":"淮南"}
{"author":"陈尧咨","content":"□□□迹□禅关，□殿清虚桧影间。客□□临来此境，僧□兴废指前山。醉闻溪溜吟怀□，坐对岚峰世虑闲。他日功成重游赏，烟霞风物异尘寰。","dynasty":"宋代","title":"草堂寺诗"}
{"author":"陈尧咨","content":"山远峰峰碧，林疏叶叶红。凭阑对僧语，如在画图中。","dynasty":"宋代","title":"普济院"}
{"author":"陈尧咨","content":"幽居正想沧霞客，夜久月寒珠露滴。千年独鹤两三声，飞下岩前一株柏。","dynasty":"宋代","title":"施肩吾宅"}
{"author":"陈尧咨","content":"不夸六印满腰悬，二顷仍寻负郭田。当日弟兄皆刷羽，如今鸿雁尽摩天。扶疏已问新栽柳，清浅犹寻旧漱泉。大尹今来还又去，夕阳旌旆复翩翩。","dynasty":"宋代","title":"题三桂亭"}
{"author":"陈尧咨","content":"不誇六印满腰悬，二顷仍寻负郭田。当日弟兄皆刷羽，如今鸿雁尽摩天。扶疏已问新栽柳，清浅犹寻旧漱泉。大尹今来还又去，夕阳旌旆复翩翩。","dynasty":"宋代","title":"题三桂亭"}
{"author":"子兰","content":"日月何忙忙，出没住不得。使我勇壮心，少年如顷刻。人生石火光，通时少于塞。四季倏往来，寒暑变为贼。偷人面上花，夺人头上黑。","dynasty":"唐代","title":"短歌行"}
{"author":"子兰","content":"咸言上国繁华，岂谓帝城羁旅。十点五点残萤，千声万声秋雨。白云江上故乡，月下风前吟处。欲去不去迟迟，未展平生所伫。","dynasty":"唐代","tags":"写景，抒怀","title":"秋日思旧山"}
{"author":"子兰","content":"独蝉初唱古槐枝，委曲悲凉断续迟。雨后忽闻谁最苦，异乡孤馆忆家时。衰柳蝉吟旁浊河，正当残日角声和。寻常不足少愁思，此际闻时愁更多。","dynasty":"唐代","title":"蝉二首"}
{"author":"子兰","content":"密密无声坠碧空，霏霏有韵舞微风。幽人吟望搜辞处，飘入窗来落砚中。","dynasty":"唐代","title":"对雪"}
{"author":"子兰","content":"物象远濛濛，周回极望中。带烟千井树，和磬一楼风。月色寒沈地，波声夜飏空。登临无限趣，恨不与君同。","dynasty":"唐代","title":"登楼忆友"}
{"author":"子兰","content":"游客长城下，饮马长城窟。马嘶闻水腥，为浸征人骨。岂不是流泉，终不成潺湲。洗尽骨上土，不洗骨中冤。骨若比流水，四海有还魂。空流呜咽声，声中疑是言。","dynasty":"唐代","title":"相和歌辞。饮马长城窟行"}
{"author":"子兰","content":"水势滔滔不可量，渔舟容易泛沧浪。连山翠霭笼沙溆，白鸟翩翩下夕阳。雨添一夜秋涛阔，极目茫茫似接天。不知龙物潜何处，鱼跃蛙鸣满槛前。","dynasty":"唐代","title":"河梁晚望二首"}
{"author":"子兰","content":"一朵花开千叶红，开时又不藉春风。若教移在香闺畔，定与佳人艳态同。","dynasty":"唐代","title":"千叶石榴花"}
{"author":"子兰","content":"拂局尽消时，能因长路迟。点头初得计，格手待无疑。寂默亲遗景，凝神入过思。共藏多少意，不语两相知。","dynasty":"唐代","title":"观棋"}
{"author":"子兰","content":"边邑鸿声一例秋，大波平日绕山流。故人千里同明月，尽夕无言空倚楼。","dynasty":"唐代","title":"登楼"}
{"author":"子兰","content":"风舞槐花落御沟，终南山色入城秋。门门走马征兵急，公子笙歌醉玉楼。","dynasty":"唐代","title":"长安早秋"}
{"author":"子兰","content":"不语凄凉无限情，荒阶行尽又重行。昔年住此何人在，满地槐花秋草生。","dynasty":"唐代","title":"太平坊寻裴郎中故宅"}
{"author":"子兰","content":"翠毛丹觜乍教时，终日无寥似忆归。近来偷解人言语，乱向金笼说是非。","dynasty":"唐代","title":"鹦鹉"}
{"author":"子兰","content":"池荷衰飒菊芬芳，策杖吟诗上草堂。满目暮云风卷尽，郡楼寒角数声长。","dynasty":"唐代","title":"晚景"}
{"author":"子兰","content":"霜陨中春花半无，狂游恣饮尽凶徒。年年赏玩公卿辈，今委沟塍骨渐枯。","dynasty":"唐代","title":"长安伤春"}
{"author":"子兰","content":"万木叶初红，人家树色中。疏钟摇雨脚，秋水浸云容。雪碛回寒雁，村灯促夜舂。旧山归未得，生计欲何从。","dynasty":"唐代","title":"华严寺望樊川"}
{"author":"子兰","content":"论道穷心少有朋，此时清话昔年曾。柿凋红叶铺寒井，鹄坠霜毛著定僧。风递远声秋涧水，竹穿深色夜房灯。出门尽是劳生者，只此长闲几个能。","dynasty":"唐代","title":"与道侣同于水陆寺会宿"}
{"author":"子兰","content":"古冢密于草，新坟侵官道。城外无闲地，城中人又老。","dynasty":"唐代","title":"城上吟"}
{"author":"子兰","content":"为忆南游人，移家大堤住。千帆万帆来，尽过门前去。","dynasty":"唐代","title":"襄阳曲"}
{"author":"子兰","content":"多求待心足，未足旋倾覆。明知贪者心，求荣不求辱。","dynasty":"唐代","title":"诫贪"}
{"author":"子兰","content":"冷落官资不畏贫，司曹且共内官分。步量野色成公案，点检樵声入奏闻。陵庙路因朝去扫，御炉香每夜来焚。碑寒树古神门上，管得无穷空白云。","dynasty":"唐代","title":"寄乾陵杨侍郎"}
{"author":"子兰","content":"大内隔重墙，多闻乐未央。灯明宫树色，茶煮禁泉香。凤辇通门静，鸡歌入漏长。宴荣陪御席，话密近龙章。吟步彤庭月，眠分玉署凉。欲黏朱绂重，频草白麻忙。笔力将群吏，人情在致唐。万方瞻仰处，晨夕面吾皇。","dynasty":"唐代","title":"夜直"}
{"author":"子兰","content":"世界曾行遍，全无行可修。炎凉三衲共，生死一身休。片断云随体，稀疏雪满头。此门无所著，不肯暂淹留。","dynasty":"唐代","title":"赠行脚僧"}
{"author":"子兰","content":"衰柳蝉吟旁浊河，正当残日角声和。寻常不足少愁思，此际闻时愁更多。","dynasty":"唐代","title":"蝉二首其二"}
{"author":"子兰","content":"雨添一夜秋涛阔，极目茫茫似接天。不知龙物潜何处，鱼跃蛙鸣满槛前。","dynasty":"唐代","title":"河梁晚望二首其二"}
{"author":"子兰","content":"何事天时祸未回，生灵愁悴苦寒灰。岂知万顷繁华地，强半今为瓦砾堆。","dynasty":"唐代","title":"悲长安"}
{"author":"冯宬","content":"地僻真教远市嚣，何曾爆竹听终宵。年随马齿骎骎长，事共鸿泥渐渐消。是处朝正沸车马，何人曲宴隔云霄。无端振触春明梦，如此韶光度寂寥。","dynasty":"清代","title":"和汪芗圃丈甲寅元日题门韵"}
{"author":"冯宬","content":"时烟一碧散林霏，马首西山对翠微。稍待朋曹问黄菊，莫论人海化缁衣。沧桑几劫唐余刹，身世都空汉上机。堪叹华亭老居士，僧庐息影竟忘归。","dynasty":"清代","title":"秋日同金手山孙小兰游法源寺和手山韵"}
{"author":"关盼盼","content":"自守空楼敛恨眉，形同春后牡丹枝。舍人不会人深意，讶道泉台不去随。","dynasty":"唐代","title":"和白公诗"}
{"author":"关盼盼","content":"儿童不识冲天物，漫把青泥污雪毫。（《临殁口吟》）","dynasty":"唐代","title":"句"}
{"author":"关盼盼","content":"适看鸿雁岳阳回，又睹玄禽逼社来。瑶瑟玉箫无意绪，任从蛛网任从灰。","dynasty":"唐代","title":"燕子楼"}
{"author":"关盼盼","content":"北邙松柏锁愁烟，燕子楼中思悄然。自埋剑履歌尘散，红袖香销一十年。","dynasty":"唐代","title":"燕子楼三首其二"}
{"author":"关盼盼","content":"适看鸿雁岳阳回，又睹玄禽逼社来。瑶瑟玉箫无意绪，任从蛛网任从灰。","dynasty":"唐代","title":"燕子楼三首其三"}
{"author":"高文照","content":"荔子焦花国，雷耕瘴母乡。山川閟秦汉，草木管兴亡。集有《虞衡志》，归无陆使装。空留佳句满，传唱到珠娘。","dynasty":"清代","title":"题杭太史堇浦"}
{"author":"高文照","content":"暖云如粉雨如酥，淰淰湖光浸绿芜。柳亚朱栏争戏马，山平画槛唤提壶。笙歌都入烟花记，士女全披金粉图。合典骦裘早行乐，临邛红袖正当炉。","dynasty":"清代","title":"北湖"}
{"author":"高文照","content":"临风放棹出菰城，笭箵依然舴艋轻。莎岸斜晖孤鸟去，板桥疏柳一蝉鸣。橹声摇曳渔歌远，鸥梦生凉客思清。领取白蘋洲上路，溪山如许恋吟情。","dynasty":"清代","title":"放棹"}
{"author":"高文照","content":"花未开残酒尚香，人间弹指小沧桑。丹沙掷后都成垄，那得麻姑鬓不霜。","dynasty":"清代","title":"三至随园呈袁简斋先生"}
{"author":"高文照","content":"玲珑卞山麓，奇绝在金井。岩户怪石函，乖龙唤不醒。清秋敛云雾，回望突高顶。日暮足力疲，去路愁耿耿。夕阳澹鸦背，谷口送人影。松子时一闻，归樵下西岭。","dynasty":"清代","title":"望黄龙洞拟游不果"}
{"author":"高文照","content":"将军之矛丈八尺，瞋目当桥勇无敌。力士之锥百廿斤，大索十日虚无人。天生异人定自异，何物彦章凭壮气。赤脚入棘不足神，手弄一枪等游戏。由来枪利马必骁。岂有巨马三丈高。沙陀义子等闲耳，浪说使铁如使篙。呜呼，豹死文章人死节，不在区区一块铁。","dynasty":"清代","title":"铁枪行"}
{"author":"洪传经","content":"四月槐枝始吐芽，春光竟不到龙沙。一泓真觉西湖小，怕见山中洞里家。","dynasty":"现代","title":"四月初二日游兰州小西湖"}
{"author":"洪传经","content":"晴江如练泛波蓝，万柳枝柔拂晓岚。且喜春光真到眼，依稀风物认江南。","dynasty":"现代","title":"车中口号"}
{"author":"洪传经","content":"未必春从爆竹来，焦头移突事堪哀。灯前忽忆山中事，荷耒肩锄更几回。","dynasty":"现代","title":"丁酉除夕感怀"}
{"author":"洪传经","content":"疏狂无意逐功名，舞舌川湘又楚秦。学汇中西空自许，言非理则不相因。那知以此遘忧患，竟为多言犯要津。甚矣书生无一用，未能权变且谋生。","dynasty":"现代","title":"述怀"}
{"author":"洪传经","content":"饥寒夸饱暖，事事胜当年。谁做硬头汉，时防软铁鞭。塞流农断市，废学士耕田。唱罢三忠曲，低头暗问天。","dynasty":"现代","title":"纪事诗"}
{"author":"洪传经","content":"朝朝锄毒草，斤斧到山深。书改当年事，人量此日心。兰经依慧剑，蜜语伴刑针。地下输嬴氏，英雄但数今。","dynasty":"现代","title":"纪事诗"}
{"author":"洪传经","content":"有儿有女竟成孤，无米无柴怅索居。物外亲交皆断绝，胸中丘壑早荒芜。南冠重比当山石，微命轻于覆辙鱼。谁敢挺身分皂白，太阳万岁日高呼。","dynasty":"现代","title":"书愤"}
{"author":"洪传经","content":"既别晓庄晓，空经红树红。千山归旧梦，万里又春风。曾拟移家去，同为失路穷。矶头击尘鼓，一曲大江东。","dynasty":"近代","title":"闻晓庄乡村师范将恢复，寄怀陶行知师六首选三其一"}
{"author":"洪传经","content":"世事真难说，沧桑感慨馀。二年别吾土，万里尽荒墟。山旷号狼虎，钟疏击太虚。我惭江海外，终日苦翻书。","dynasty":"近代","title":"闻晓庄乡村师范将恢复，寄怀陶行知师六首选三其二"}
{"author":"洪传经","content":"陶公依五柳，不是旧渊明。偃息非吾志，文章亦自轻。荷锄推争浪，焦舌喻新程。我有无穷意，因风此寄声。","dynasty":"近代","title":"闻晓庄乡村师范将恢复，寄怀陶行知师六首选三其三"}
{"author":"洪传经","content":"生事催人各一天，含饴笑弄记当年。大悲旧宅喧鹅鸭，忠孝新居富石泉。顾我因人游瀚海，怜渠随母履冰渊。而今老死兼星散，秋雨秋风咽暮蝉。","dynasty":"近代","title":"外孙一洪在桐庐忙于双夏工作，赋此勉之二首其一"}
{"author":"洪传经","content":"误把遗篇当准绳，外家衣钵岂宜承。临流始證分清浊，坐井宁知苦郁蒸。试就更尝磨结习，莫因艰苦怯先登。吾衰已似沟中断，欲振枝丫恨未能。","dynasty":"近代","title":"外孙一洪在桐庐忙于双夏工作，赋此勉之二首其二"}
{"author":"洪传经","content":"亦知花好要人扶，别有风神入画图。自笑自怜还自寿，从今不负好头颅。","dynasty":"近代","title":"二十二岁生日，悲鸿教授为写小照，赋此致谢"}
{"author":"洪传经","content":"一书竟报逐高贤，行色仓皇尽室捐。鸱嚇狼贪何日了，与公再结未来缘。","dynasty":"近代","title":"郁达夫先生授书安大，闻有通缉之令，匆促出奔，诗以送之"}
{"author":"洪传经","content":"千年文物耀中东，兽面人头拱秘宫。应与长城同不朽，谁怜万骨委沙虫。","dynasty":"近代","title":"埃及金字塔"}
{"author":"洪传经","content":"泉自行空云自浮，花岗庭院水晶沟。分明一幅罗丹画，飞向皇家浩莫收。","dynasty":"近代","title":"偕学琛夜游梵尔赛故宫"}
{"author":"洪传经","content":"千载兴亡此战场，名城依旧锁斜阳。遥闻海表风云急，酒绿灯红忆故乡。","dynasty":"近代","title":"阅报知日军已迫上海，适在华沙游览，感赋一绝"}
{"author":"洪传经","content":"江山信美非吾士，浪迹天涯亦自奇。珍重鸿泥藏箧里，他年馀味在依稀。","dynasty":"近代","title":"题欧游照片册"}
{"author":"洪传经","content":"一天雨脚尚如麻，门巷阴深望眼遮。敢道寒斋春意少，蔷薇犹送隔墙花。","dynasty":"近代","title":"春雨独坐，柬清平山人二首其一"}
{"author":"洪传经","content":"攻错他山赖有朋，一编昨夜共青灯。杭州轶事君能说，何日双峰结伴登。","dynasty":"近代","title":"春雨独坐，柬清平山人二首其二"}
{"author":"洪传经","content":"误认修篁是长笛，且将流水当鸣琴。十年踏遍西湖路，却爱莲池一往深。","dynasty":"近代","title":"云栖"}
{"author":"洪传经","content":"玉楼钗堕惊前梦，梅岭香残忆旧枝。明月华灯光影里，一庵宁静付韩琦。","dynasty":"近代","title":"登安刊玉梅华庵自用印，隐括旧事，率题一绝"}
{"author":"洪传经","content":"四壁萧然万象空，胸中无我自穷通。他年埋骨青山上，未许尘寰识此翁。","dynasty":"近代","title":"偶感"}
{"author":"洪传经","content":"深巷鳏居欲悟禅，春来春去岂关天。阴风掠地花难发，细雨窥帘火未然。陋室孤吟宜句冷，敝裘高拥觉身便。绿杨呈媚无消息，红萼凌香暗暗添。","dynasty":"近代","title":"立春"}
{"author":"洪传经","content":"不必开宗派，群贤仰老成。诗篇参佛慧，襟抱系儒珍。门掩南屏月，风生万柳春。小楼真不朽，啸傲有传人。","dynasty":"近代","title":"呈蠲戏老人二首其二"}
{"author":"洪传经","content":"飘零蜀故妓，憔悴锦江边。当日多忧患，何人爱管弦。诗传红豆集，纸贵洛阳笺。寂寞琵琶巷，残香袅井前。","dynasty":"近代","title":"偕萧公权教授游薛涛井"}
{"author":"洪传经","content":"吃了东坡肉，来游西子湖。味长留舌本，波静狎舒凫。寥落存三代，艰虞各一区。梅妻应伴我，笑语问林逋。","dynasty":"近代","title":"携毓女及外孙一洪至天香楼吃东坡肉，复同游西湖"}
{"author":"洪传经","content":"迅雷惊坯户，急电闪中庭。虚室忽生白，霜颠岂再青。欲抛今昔恨，谁记短长亭。一夜听春雨，浑忘是客星。","dynasty":"近代","title":"二月十八夜大雷雨枕上口占"}
{"author":"洪传经","content":"三春花未发，蜂蝶合长饥。排闷倾深盏，抒怀得小诗。蓬门罗雀久，尘榻赖龟支。苦忆东陵子，瓜田何处随。","dynasty":"近代","title":"长饥"}
{"author":"洪传经","content":"物与人同老，芦花也白头。晚鸦犹媚日，霜菊正矜秋。历尽炎凉态，甘从浪莽游。西溪山色好，称意荡闲鸥。","dynasty":"近代","title":"偕清平、南村游西溪二首其一下车"}
{"author":"洪传经","content":"松竹藏名刹，僧房别径通。橘黄分佛供，糕白启斋充。共羡幽栖乐，相看逸兴浓。出门逢老衲，笑语入蚕丛。","dynasty":"近代","title":"偕清平、南村游西溪二首其二法华寺"}
{"author":"洪传经","content":"端临今复见，清望满人间。卷帙青箱富，湖山白发闲。雍容归定澹，谈笑许追攀。一滴曹溪水，泠泠警众顽。","dynasty":"近代","title":"呈蠲戏老人二首其一"}
{"author":"洪传经","content":"风雪欺枯乾，庭梅带泪痕。自惭闻道晚，谁说傲寒尊。到眼成孤注，平心不二门。迩来翻畏死，未报故人恩。","dynasty":"近代","title":"偶感"}
{"author":"洪传经","content":"滴滴阶前雨，青青石上苔。黄梅疑早到，玄鸟却迟来。云重难舒眼，囊羞怯举杯。覆盆违皎日，绕案独徘徊。","dynasty":"近代","title":"春阴即事"}
{"author":"洪传经","content":"大观亭外日悠悠，燕语莺歌破客愁。古墓千秋生气在，长江万里远帆收。碎红乱点花如笑，新绿平铺草欲流。满眼风光寻不足，垂杨深处白沙洲。","dynasty":"近代","title":"大观"}
{"author":"洪传经","content":"钟陵依旧古崔峨，六百年来一刹过。乔木烽烟馀石兽，故宫禾黍泣铜驼。应天王业埋荒草，往日英雄付逝波。剩有衣冠翁仲在，江山无语夕阳多。","dynasty":"近代","title":"明孝陵怀古"}
{"author":"洪传经","content":"行止翻教羡楚囚，迁流何敢望齐优。十年苦乐真难说，一榻孤清祗梦俦。世外桃源空想象，人间沧海正横流。是非黑白都颠倒，多少狂生骂孔丘。","dynasty":"近代","title":"书愤二首其二"}
{"author":"洪传经","content":"弦歌声里望云天，密迩亲朋何处边。红海怒涛游子志，黄河颠沛故乡年。咿唔似忘中华语，醉舞真同蓬岛仙。欲借穿杨攀桂手，挥戈横槊万夫前。","dynasty":"近代","title":"一九二九年冬，乘法国邮船达夫林号赴欧留学，途中口号"}
{"author":"洪传经","content":"满堂佳客赋秋风，慷慨悲歌光景同。海外未曾闻折柳，人间到处睐离鸿。莫须浪遣樽前意，知否重来四座空。别后相思浑不管，暂教分付醉颜红。","dynasty":"近代","title":"公饯白韦归国，分韵得同字"}
{"author":"洪传经","content":"人生何处无长短，不计短长自是长。且种文筠添夏绿，应多馀荫到秋凉。诗书质难深深境，金石相期曲曲肠。小聚兼旬更暂别，临歧能不独彷徨。","dynasty":"近代","title":"送范希衡至巴黎搜集论文资料，时同客比国鲁文"}
{"author":"洪传经","content":"且喜星车万里来，一堂话旧共衔杯。先生学术称前辈，弟子门墙类隽才。伫看安边宁海宇，料知献策靖风雷。而今不数张京兆，应让留侯作世魁。","dynasty":"近代","title":"张君谋师荣任驻比大使，中大留欧同学公饯于巴黎树声楼，即席赋赠"}
{"author":"洪传经","content":"难得殊方共举觞，羡君下笔辄千行。新诗逸似双溪竹，雅抱清如九月霜。敢学迂儒誇扪虱，且邀明月醉危廊。何当携手牛津去，横笛高歌说故乡。","dynasty":"近代","title":"与浦江清夜饮"}
{"author":"洪传经","content":"攀山顶礼循微径，墓石苍凉暗夕曛。遗蜕未嫌埋异国，流亡端为益人群。卅年钻研书犹在，一室观摩耳愤闻。欲起先生勤对语，劳资今已剧争纷。","dynasty":"近代","title":"偕徐贤恭、余建章谒马克思墓"}
{"author":"洪传经","content":"买得蒙芽煮鹤泉，松声竹影互流连。云开二妙峰前月，人唱三闾祠外烟。美景不惭收健句，名山深愧踵高贤。十年寝馈斜行字，酒兴诗情已渐蠲。","dynasty":"近代","title":"次韵答学耕"}
{"author":"洪传经","content":"船随金浪依芦转，鸦负残阳绕树回。异国名湖堪极目，远山如画展高台。十年风雨深怀冷，竟日欢娱百念开。多谢殷勤兼熟约，虎丘邓尉共寻梅。","dynasty":"近代","title":"赠秉亚礼二首其一"}
{"author":"洪传经","content":"子是欧西奇男子，交游半是远东朋。弃医偷习中华语，佞佛旁搜梵国能。新会高文通觉路，曼殊妙谛耻凡僧。钟疏响竹摇千个，静證波涛千万乘。","dynasty":"近代","title":"赠秉亚礼二首其二"}
{"author":"洪传经","content":"萧萧黄叶已惊秋，小酌江城最上楼。几净窗明聊徙倚，鸢飞鱼跃任沉浮。群飞又见南归雁，久客思乘东下舟。应是成都风物好，栖迟竟作十年游。","dynasty":"近代","title":"与庞石帚教授江楼小酌"}
{"author":"洪传经","content":"谠论铮铮耆旧中，音容仿佛记儿童。新诗雅正圆兼细，大笔沈凝老更雄。每为开颜谈父执，也曾疾首说辽东。何当共步青城月，横笛高歌学放翁。","dynasty":"近代","title":"呈谢无量丈"}
{"author":"洪传经","content":"不拟卢王计后前，未随温李说依缘。长江出峡知源远，老树呈花有态娟。山水音传弦以外，云烟意在笔之先。文章报国非无术，杜老行吟锦水边。","dynasty":"近代","title":"演生先生寄示近作，次韵奉怀"}
{"author":"洪传经","content":"十年来往浣花村，今日扁舟返故园。尽室未教随我去，亡魂应慰尚家存。鳏鱼入水难千里，野鹤乘轩笑独蹲。岂有文章惊海内，又囊书剑入黉门。","dynasty":"近代","title":"一九三年秋，余应安大之聘，匆卒归皖，儿女辈仍留成都，书此志感"}
{"author":"洪传经","content":"一园花影静垂帘，风自清泠月满弦。地接蓬莱偏唳鹤，人非杞国也忧天。十年寥落悲王粲，双鬓萧疏惜惠连。犹得相依销永夜，池塘春梦许重圆。","dynasty":"近代","title":"书示从弟石鲸"}
{"author":"洪传经","content":"蜗居近市晓声哗，偶逐东风问酒家。奴婢尽除犹卖橘，笙歌宛在未闻蛙。湖名西子宜新态，路隔东陵念故瓜。谁与扁舟寻范蠡，烟波深处一帆斜。","dynasty":"近代","title":"早饮湖楼口号"}
{"author":"洪传经","content":"古木参天噪阵鸦，紫来洞口夕阳斜。田开八卦围疏柳，亭映双峰护落霞。白发无闻思种竹，青山何处是吾家。有儿不解醉吟乐，欲共阿仁咏物华。","dynasty":"近代","title":"携明道游玉皇山二首选一"}
{"author":"洪传经","content":"死别生离剩一家，紫藤花下试新茶。眼前骨肉存三代，几上诗篇愧八叉。鹤去每怜亭寂寞，梅枯犹自影横斜。即今未觉天伦乐，秋雨秋风两鬓华。","dynasty":"近代","title":"携女儿外孙游孤山，小憩四照阁紫藤花下"}
{"author":"洪传经","content":"儿时最爱挹江楼，塔影江声倚暮秋。问学侯芭惭后起，胜筵王勃动新愁。当年北郭留先迹，此日西湖忆侍游。头白眼花空老去，行藏毋忝尔生不。","dynasty":"近代","title":"步先君原韵"}
{"author":"洪传经","content":"寻春最好是冬晴，雪后湖光分外明。野竹因风初孕笋，寒林振叶待藏莺。阳回堤柳娇无力，石触山涛怒有声。曾是坡仙游赏地，千年文物几回更。","dynasty":"近代","title":"东坡生日，与明道小集周家湖其一"}
{"author":"洪传经","content":"一杯聊与酹高贤，笠屐风流尚俨然。独上峨岷餐秀色，也曾祠庙结因缘。人情参破忘休戚，世味尝多一苦鲜。自古文章憎命达，聪明但许换诗颠。","dynasty":"近代","title":"东坡生日，与明道小集周家湖其二"}
{"author":"洪传经","content":"各把朱萸插帽檐，客中佳日倍欣然。有才惟楚于斯盛，结队登高继昔贤。白鹤泉清堪俯仰，丹枫峡好与流连。联吟狂态浑如昨，我是当时最少年。","dynasty":"近代","title":"重阳忆旧"}
{"author":"洪传经","content":"得欢娱处且欢娱，游戏人间老病夫。骨已如柴无可瘦，颜犹借酒暂还朱。十年文会时思蜀，万里风云浪入吴。蓬岛瑶宫空想像，闲开倦眼望桑榆。","dynasty":"近代","title":"纾怀"}
{"author":"洪传经","content":"开函慰藉复缄悲，往事低回更语谁。一校师生年最少，三湘风月梦来迟。深惭老马忘归路，喜见青鸾返旧池。残卷覆瓿何足道，病贫换得满囊诗。","dynasty":"近代","title":"答胡生守中"}
{"author":"洪传经","content":"人天路隔夜冥冥，月满床前吊影形。愧对微之俸十万，愁吟兀者句伶仃。巴山孤冢馀新痛，岳麓名泉忍再经。十四年来如一梦，风光流转鬓星星。","dynasty":"近代","title":"十一月望，为亡室刘建信诞辰，是夜月明如水，匡床独据，感念万千，因作悼亡诗二首其一"}
{"author":"洪传经","content":"梦逐云天蝶未知，尘琴宁忍挂朱丝。拼将浊酒浇愁抱，顿觉清辉异昔时。万里风尘人渐老，百年身世泪双垂。呻吟怕碍邻翁睡，破晓鸡声到耳迟。","dynasty":"近代","title":"十一月望，为亡室刘建信诞辰，是夜月明如水，匡床独据，感念万千，因作悼亡诗二首其二"}
{"author":"洪传经","content":"学承东观仰儒宗，师表群伦泰斗崇。朗抱冲襟玄亦史，唾珠霏玉雅兼风。名山早著千秋业，异域交传万里鸿。上寿称觞春正丽，姿清海鹤气如虹。","dynasty":"近代","title":"寿蠲叟丈八十"}
{"author":"洪传经","content":"愧无诗价重鸡林，剩有羸躯伴肃森。覆辙虫鱼忘冷暖，恼人天气换晴阴。荣枯难问花经眼，色相都空月印心。欲挂百钱谋一醉，高歌击筑和清砧。","dynasty":"近代","title":"秋日书怀，用杜工部秋兴八首韵选三其一"}
{"author":"洪传经","content":"醉簪篱菊一枝斜，恰称蒙头两鬓花。直欲人间證佛果，也曾海外泛仙槎。林空不敢题凡鸟，客久谁堪听暮笳。独上高楼聊彳亍，狂风吹散木樨花。","dynasty":"近代","title":"秋日书怀，用杜工部秋兴八首韵选三其二"}
{"author":"洪传经","content":"无家忍听大刀头，最是湖平八月秋。雁阵支离惊旧梦，蓼莪凄绝益新愁。十年亲厚惟红友，一曲兴亡付白鸥。辜负二龙山色好，舒州人老古杭州。","dynasty":"近代","title":"秋日书怀，用杜工部秋兴八首韵选三其三"}
{"author":"洪传经","content":"小窗汲古思悠悠，难得居闲到黑头。物外年华才四十，眼中月旦独千秋。徵图纪实知情重，移石裁花得趣幽。退谷清游携儿女，微吟销夏自风流。","dynasty":"近代","title":"寿元超四十"}
{"author":"洪传经","content":"齿豁头童业久荒，梦中未觉鬓毛苍。似闻万骑驱胡虏，又见千艘定建章。济济箪壶迎士旅，凄凄风雨话衷肠。人心否极天心转，一片欢声落枕旁。","dynasty":"近代","title":"纪梦"}
{"author":"洪传经","content":"淞滨旧梦许重连，童稚情亲又暮年。幸接好音凭尺素，如闻遗事说开天。径荒南皖无归日，人老西湖有夙缘。争似临川门户好，阶前兰桂各芬妍。","dynasty":"近代","title":"次韵答兰凝见和"}
{"author":"洪传经","content":"闻道人间重晚晴，斜阳一抹远山明。波涛见惯心弥壮，忧患尝多念转平。兀坐笑看蚊作哄，微吟喜与韵同清。生来事事东隅失，不信桑榆补得成。","dynasty":"近代","title":"次韵答滋畹"}
{"author":"洪传经","content":"六一高文海外珍，鹤章雅调亦清新。时沾化雨更嘉贶，如坐春风对古人。万里驰驱怜病马，百年身世惜飞轮。敢愁粟短饥方朔，喜近桃源易问津。","dynasty":"近代","title":"郁云丈先后以日人注释欧阳文忠诗钞及王鹤潭学耨堂诗文集见赠，呈句志谢"}
{"author":"洪传经","content":"万紫千红有短长，一枝奇绝压群芳。夭桃浓艳无高格，古柏清寒失妙香。盖世幽姿兰伯仲，惊人铁骨石昂藏。似闻仙子移根去，种在天河玉树旁。","dynasty":"近代","title":"咏梅"}
{"author":"洪传经","content":"中原硕望数斯人，岂独诗篇海内珍。三教精微曾绎旧，千年文物几翻新。花朝已了生前事，月旦宁移火后身。留与西湖添故实，一时张马转风轮。","dynasty":"近代","title":"闻蠲戏老人火化，赋此悼之六七年六月二日逝世,享年八十五"}
{"author":"洪传经","content":"狂吟烂醉伴衰翁，是是非非一笑中。昨夜枕边逢李白，今朝窗外见桃红。闭门人似青山懒，展卷天教赤日烘。自顾运斤无气力，也随小鸟唱东风。","dynasty":"近代","title":"昨夜梦以诗卷呈谪仙就正，晨见窗外桃花盛开，戏赋一律"}
{"author":"洪传经","content":"师门欢聚忆儿时，少小无猜影共随。曾与花前订白首，可堪月下断红丝。难言离合升沈事，不尽风云生死悲。我欲西归归未得，输君解脱化神奇。","dynasty":"近代","title":"悼文淑"}
{"author":"洪传经","content":"元龙豪气已全删，支枕高眠尽日闲。未许烟霞归白发，每从尘士梦青山。黄花无主经秋老，紫燕多情入社还。我欲扣歌学宁戚，可堪帘外雨潺潺。","dynasty":"近代","title":"偶得"}
{"author":"洪传经","content":"卅里相望如隔世，中间消息两茫然。雁来燕去催人老，竹萎松枯惜境迁。病马跃渊良惫矣，茅檐负日欲终焉。何当饱载郫筒酒，共泛湘湖唱晚烟。","dynasty":"近代","title":"寄怀明道"}
{"author":"洪传经","content":"南冠久著足难遥，偶犯霜威过断桥。旷野已无墦可乞，枯肠宁许酒常浇。十年岁月磨双鬓，千古升平困一瓢。忍对湖山温旧梦，行吟何以永今朝。","dynasty":"近代","title":"冬至独游郊外"}
{"author":"洪传经","content":"十年闭户养吾真，粮断衣穿未觉贫。拥鼻微吟消永日，止观息念远嚣尘。摊书喜接青灯旧，对镜惊看白发新。苦乐乘除天与健，未妨高卧作陈人。","dynasty":"近代","title":"闭户"}
{"author":"洪传经","content":"心本无佛佛无心，灵鹫飞来直到今。泉冷不知何日起，石顽应许此中寻。僧空古寺朱门锁，径入高峰紫竹深。满耳枯蝉鸣不已，残碑断碣伴微吟。","dynasty":"近代","title":"灵隐"}
{"author":"洪传经","content":"我年二十到钱塘，犹见雷峰古道旁。净寺钟声回远谷，南屏山色锁斜阳。蓬头老衲今安在，缄口金人迹又亡。独倚枯藤吊兴废，浮生万事海茫茫。","dynasty":"近代","title":"过雷峰塔故址"}
{"author":"洪传经","content":"父子相违近十年，一家寥落梦难圆。酸咸世味都尝遍，涕笑生涯每自怜。幸以不材逃斧伐，谁能忘我养天全。行藏已被诗书误，一卷犹思死后传。","dynasty":"近代","title":"书示儿子涤因"}
{"author":"洪传经","content":"笑渠穷极未工诗，闭户长吟发浩噫。世味尽尝欠一死，人情如此每三思。愁催犯晓霜欺鬓，寒迫倾囊酒满卮。谁谓先生狂不改，沈舟宁复畏风吹。","dynasty":"近代","title":"偶感"}
{"author":"洪传经","content":"吾生枉自忧天下，末路翻成锁项猴。甚矣兴亡真顷刻，不堪华屋与山丘。谁知北郭吟黄叶，也著南冠到白头。世事纷拿谁管得，欲参齐物学庄周。","dynasty":"近代","title":"杂诗二首选一"}
{"author":"洪传经","content":"吾生忆近古稀年，地下埋忧自得天。杂著毁讥廿载后，小诗批斗万夫前。犹思馀烬供青史，未必神山化白烟。万绪填胸如乱茧，题封付与泪潸然。","dynasty":"近代","title":"以仅存诗稿付明道收藏，系以长句"}
{"author":"洪传经","content":"思亲何处寻京国，儿女东西忆旧家。来日无多令节物，去年有约看梅花。料知木拱门前墓，已报人回塞上车。西望龙山增万恨，风高难稳树头鸦。","dynasty":"近代","title":"寄怀珈姊去年曾来杭看梅其一"}
{"author":"洪传经","content":"风吹雁阵亦凄凉，沙宿林栖各一方。无复豪情同试马，相看华鬓渐成霜。贫能教子多勤奋，老不干人较短长。拟贮新醅待阿姊，毋令千里远相望。","dynasty":"近代","title":"寄怀珈姊去年曾来杭看梅其二"}
{"author":"洪传经","content":"今年祗此一回圆，天宇空明西子妍。人为团圞添怅惘，梅因孤冷斗婵娟。长堤来往思前哲，败塔摩挲忆昔年。牢落胸怀谁与共，欲呼坡老与逋仙。","dynasty":"近代","title":"腊月十五夜苏堤閒步"}
{"author":"洪传经","content":"难得全家聚一回，病贫相绊事堪哀。千里不辞惟老骥，兼程难遣是凡胎。无巢偷占怜鸠拙，得醉贪眠惜梦回。万丈红尘遮倦眼，月明花瘦几徘徊。","dynasty":"近代","title":"送涤儿至衡阳转赴昆明工作"}
{"author":"洪传经","content":"十年风雨冷深杯，各有虫鱼覆辙哀。寥落江湖存我辈，迷离云狗费人猜。填胸垒块宜浇酒，盖世文章岂论才。共上高楼忘主客，笑谈犹得尽欢回。","dynasty":"近代","title":"九月十三日董君天狂招饮于天香楼，席散偕兆惇、兆恩二老同志浣纱村畅叙，归后得一律报之"}
{"author":"洪传经","content":"一抚湖山一涕零，独行独唱总伶仃。行藏难问输寒碧，脂粉多情忆小青。亘亘群峰擎宝石，依依倦鸟点金铃。役形敢作思归赋，尘土生涯几醉醒。","dynasty":"近代","title":"孤山游归，得明道书却寄"}
{"author":"洪传经","content":"北征正气起嚚顽，盖世雄才孰与攀。削迹誓师遗爱在，精忠报国大刀还。生耽黄卷贤愚见，死抱丹心忠佞班。岂独千秋存祀典，长留英爽重湖山。","dynasty":"近代","title":"张苍水先生祠墓重修，应梦老徵作"}
{"author":"洪传经","content":"铁骨钢肠不畏风，任人嘲笑说冬烘。泪凝妃子斑痕竹，声和蔡家焦尾桐。万里河山惊变色，百年岁月又成翁。朱弦一曲谁真赏，欲访金鸡證色空。","dynasty":"近代","title":"柬清平翁"}
{"author":"洪传经","content":"皮市清吟一巷连，时随杖履说当年。科名新旧皆涂地，身世浮沈莫问天。东观早回游子辙，西湖更结老来缘。何堪往事谈开宝，且看唐花发妙妍。","dynasty":"近代","title":"六叠前韵呈郁云丈"}
{"author":"洪传经","content":"十年湖上共优游，学粹才多重辈流。金石雄奇该皖浙，龙蛇飞舞溯斯繇。峰丁应手知无敌，花甲从头说再周。最是慕庐言侃侃，徜徉文史肆清遒。","dynasty":"近代","title":"寿韩登安六十"}
{"author":"洪传经","content":"骨肉情通异姓难，七年回首百忧攒。护花无力怜春去，中酒高歌惜夜阑。剩有青山供啸傲，未闻绿竹报平安。秋来不羡莼鲈美，乞与冰心沁肺肝。","dynasty":"近代","title":"示明道二首其一"}
{"author":"洪传经","content":"朴讷翻疑质胜文，三千弟子却怜君。关心休戚逾儿女，键户探搜到典坟。采药折肱宜寿世，讴诗换骨自超群。胸中要有真天地，莫为轻肥万绪纷。","dynasty":"近代","title":"示明道二首其二"}
{"author":"洪传经","content":"无情岁月已辞辰，又是平头六十人。花下潘安今老丑，镜中庾信昔清新。也思好鸟吟为伴，谁信寒梅放及春。自顾狂顽君子弃，龙蛇未必厄于陈。","dynasty":"近代","title":"甲辰除夕书感"}
{"author":"洪传经","content":"一曲琵琶万斛愁，青衫湿透白江州。声来邻舫心相印，宦谪荒江泪莫收。却怪先生诗句好，不教此妇姓名留。善才亦是无情者，竟令婵娟老客舟。","dynasty":"近代","title":"读琵琶行感赋"}
{"author":"洪传经","content":"年逾工部敢嫌死，趣异渊明早忘归。已反论斤书卖志，料因耽睡体添肥。腰围还旧衣初称，卷帙都亡蠹不飞。身外是非何必问，一尊聊證道心微。","dynasty":"近代","title":"自遣"}
{"author":"洪传经","content":"举杯序齿一年加，且就园林玩物华。顽石移来难作鼓，寒梅折尽为开花。三篇有味时三复，万寿无疆唱万家。漫道霜风欺病叶，飞车载满赤城霞。","dynasty":"近代","title":"六八年元旦至小营公园食堂进餐，示同座某君"}
{"author":"洪传经","content":"醉馀策杖倚荒亭，隔叶黄鹂伴我鸣。四面朱霞催日落，一堤绿柳焕春荣。抬头不见梳翎鹤，侧耳疑闻唤妇声。陌上花开卿缓去，千年文物忆升平。","dynasty":"近代","title":"清明后一日傍晚白堤缓步，至放鹤亭小憩，归途得诗一首"}
{"author":"洪传经","content":"偶税扁舟笑语偕，清和时节好怀开。五湖欲夺陶朱棹，八斗难分子建才。人在青天头上座，山从白鸟翅边来。杨花作剧偏飞雪，极目晴堤一片皑。","dynasty":"近代","title":"偕友泛舟西湖"}
{"author":"洪传经","content":"吴山古柏已全枯，林岳张坟入望无。一曲兴亡付落日，千年文物剩西湖。风摇衰柳埋荒径，浪逐游鱼绕败蒲。何物人间荣与辱，欲持一笑了穷途。","dynasty":"近代","title":"湖上闲眺"}
{"author":"洪传经","content":"病躯潦倒强支梧，票断清樽也困吾。两鬓堆霜难再白，双眸蔽日欲成朱。谁能荷锸归三径，漫道扁舟放五湖。永夜凄凉眠不得，照人肝胆一灯孤。","dynasty":"近代","title":"正月十八夜作"}
{"author":"孟简","content":"献谋既我违，积愤从心痗.鸿门入已迫，赤帝时潜退。宝位方苦竞，玉斗何情爱。犹看虹气凝，讵惜冰姿碎。而嗟大事返，当起千里悔。谁为西楚王，坐见东城溃。","dynasty":"唐代","title":"赋得亚父碎玉斗"}
{"author":"孟简","content":"襄阳才子得声多，四海皆传古镜歌。乐府正声三百首，梨园新入教青娥。","dynasty":"唐代","title":"酬施先辈"}
{"author":"孟简","content":"剑客不誇貌，主人知此心。但营纤毫义，肯计千万金。勇发看鸷击，愤来听虎吟。平生贵酬德，刃敌无幽深。","dynasty":"唐代","title":"拟古"}
{"author":"孟简","content":"素德式昭兮何写奕，玄质从化兮为洁白。符仁孝兮叶佳册，见祥瑞兮流圣泽。","dynasty":"唐代","title":"白乌呈瑞赋附歌"}
{"author":"孟简","content":"九土昔沦垫，八方抱殷忧。哲王受《洪范》，群物承天休。源委有所在，勤劳会东州。稽山何峻极，清庙居上头。律度非外事，辛壬宁少留。歌谣自不去，覆载将何求？灵长表远绩，经启蒙宏猷。孰敢备佐命，天吴与阳侯。玄功馀玉帛，茂实结松楸。盖影庇风雨，湖光摇冕旒。质明箫鼓作，通昔礼容脩。骍牢设旧物，洿水配庶羞。深沈本建极，傲很亦思柔。阴怪尚奔走，灵徒如献酬。恍疑仙驾动，静见宿云收。竹树依积润，菰蒲托清流。谬兹领百越，忽复历三秋。丹恳谅可荐，庶几无年尤。","dynasty":"唐代","title":"谒禹庙"}
{"author":"孟简","content":"喧喧金石容既缺，肃肃羽驾就行列。缑山遗响昔所闻，庙庭进旅今攸设。","dynasty":"唐代","title":"郊庙歌辞。享惠昭太子庙乐章。送文舞出迎武舞入"}
{"author":"孟简","content":"剑客不夸貌，主人知此心。但营纤毫义，肯计千万金。勇发看鸷击，愤来听虎吟。平生贵酬德，刃敌无幽深。","dynasty":"唐代","title":"拟古"}
{"author":"孟简","content":"有客西北逐，驱马次太原。太原有佳人，神艳照行云。座上转横波，流光注夫君。夫君意荡漾，即日相交欢。定情非一词，结念誓青山。生死不变易，中诚无间言。此为太学徒，彼属北府官。中夜欲相从，严城限军门。白日欲同居，君畏仁人闻。忽如陇头水，坐作东西分。惊离肠千结，滴泪眼双昏。本达京师回，贺期相追攀。宿约始乖阻，彼忧已缠绵。高髻若黄鹂，危鬓如玉蝉。纤手自整理，剪刀断其根。柔情托侍儿，为我遗所欢。所欢使者来，侍儿因复前。抆泪取遗寄，深诚祈为传。封来赠君子，愿言慰穷泉。使者回复命，迟迟蓄悲酸。詹生喜言旋，倒履走迎门。长跪听未毕，惊伤涕涟涟。不饮亦不食，哀心百千端。襟情一夕空，精爽旦日残。哀哉浩然气，溃散归化元。短生虽别离，长夜无阻难。双魂终会合，两剑遂蜿蜒。丈夫早通脱，巧笑安能干。防身本苦节，一去何由还。后生莫沈迷，沈迷丧其真。","dynasty":"唐代","title":"咏欧阳行周事"}
{"author":"孟简","content":"业广因功苦，拳拳志士心。九流难酌挹，四海易消沈。对景嗟移晷，窥园讵改阴。三冬劳聚学，驷景重兼金。刺股情方励，偷光思益深。再中如可冀，终嗣绝编音。","dynasty":"唐代","title":"惜分阴"}
{"author":"孟简","content":"玉烛将成岁，封人亦自歌。八方沾圣泽，异亩发嘉禾。共秀芳何远，连茎瑞且多。颖低甘露滴，影乱惠风过。表稔由神化，为祥识气和。因知兴嗣岁，王道旧无颇。","dynasty":"唐代","title":"嘉禾合颖"}
{"author":"胡炳文","content":"我欲笺天，天无语，渺渺谁司喉舌。回看山色好，有清池似玉，一觞堪洁。却笑几载京华，娇花媚柳，搅动风情如热。何如盘阿里，自川原昼锦，石?晴雪。更醉里赓酬，花边吟啸，妙词称绝。友莺声切切。歌伐木、怎赋骚中?。最好是、静中佳兴，眼底繁英，四时春在那曾别。笑杀渠痴，晓钟未动，眼无交睫。赏心处、长娱悦。花开有谢，休问先天康节。","dynasty":"元代","title":"大?和玉壶饯春"}
{"author":"胡炳文","content":"贵贱，累多奇中，作此赠之一画先天，谁知得、已涵玄九。这易玄机括，子云传授。杜宇一声春欲晓，牡丹几朵花开昼。问尧夫、数字自何来，俱参透。心胸里，罗星宿。心画上，占爻繇。看肆中帘卷，门前车辏。易字分明书日月，□天真是谈天口。岂太玄而后遂无玄，如今又。","dynasty":"元代","title":"满江红赠吴又玄，吴又玄得其伯父子云太博"}
{"author":"胡炳文","content":"有公无此日，再拜泪交颐。大义君臣重，孤忠天地知。鸩毛何太毒，龙渡只如斯。坟畔休留桧，行人欲斧之。","dynasty":"元代","title":"拜岳鄂王墓"}
{"author":"胡炳文","content":"造化妙璇玑，谁能测奥微。万星皆夜现，孤月最秋辉。子术如今少，吾年且古稀。相期犹未艾，白发在渔机。","dynasty":"元代","title":"送张秋辉"}
{"author":"胡炳文","content":"虬髯人出鹿归唐，多少英雄失故乡。昔日六州曾捲土，此邦千载尚尊王。高陵夜雨鸣弓剑，原庙春风洁豆觞。灯火万家元夕夜，谁悲狐兔满连昌。","dynasty":"元代","title":"题富山汪王庙"}
{"author":"胡炳文","content":"二十年前到治平，青山历历记吾曾。花因百五有孤注，寺过十三无一僧。云影长昏天外日，榆烟谁换佛前灯。新安山水依然在，不为空门管废兴。","dynasty":"元代","title":"题治平寺"}
{"author":"胡炳文","content":"源流活水看鹅湖，诸老曾谈太极图。吃紧辨时非好辨，开端无字岂虚无。绝弦琴尚遗音响，跃冶金须正范模。学计区区无足问，斯文一脉要人扶。","dynasty":"元代","title":"送汪又善之宗文山长"}
{"author":"胡炳文","content":"励志先须异众儿，观乾之象大哉词。莫轻操几从师乐，正是加餐努力时。黄卷圣贤宜静对，青衿城阙戒荒嬉。昼为夜息何曾息，邻屋鸡鸣正仰思。","dynasty":"元代","title":"自强斋诗"}
{"author":"胡炳文","content":"烈女夫天不载移，诰花犹忆被恩时。未同冀缺如宾敬，夐出共姜守义诗。一水星沉秋月皎，半岩松老晚风悲。朅来行实俱名笔，应为流芳勒墓碑。","dynasty":"元代","title":"题叶氏烈女卷"}
{"author":"胡炳文","content":"扬州观里琼花树，何代人间得此栽。素质偏宜琳馆护，灵根端自玉京来。九天甘露曾亲浥，三月群芳敢并开。折得一枝春正好，纶巾斜插下瑶台。","dynasty":"元代","title":"题扬州琼花"}
{"author":"胡炳文","content":"五十馀年鸾影孤，今时谁谓柏舟无。平生辛苦训诸子，百计甘鲜餋老姑。名彻紫霄门外表，德书彤管阃中模。哀荣千古无穷事，增美江山十景图。","dynasty":"元代","title":"挽休宁黄秋江先生母"}
{"author":"胡炳文","content":"孝是人生百行源，先生於此道弥敦。白头犹作婴儿慕，青佩咸知师表尊。几十百年绍书种，一方寸地植仁根。霜馀硕果今凋谢，重为斯文忆北村。","dynasty":"元代","title":"挽句容北村先生"}
{"author":"胡炳文","content":"故家人物说新塘，文学能传百世芳。圃有寒香存老菊，邑留遗爱美甘棠。青灯夜雨藏书阁，绿酒春风戏綵堂。明日金溪源上路，千人会葬泪如滂。","dynasty":"元代","title":"挽黄陂主簿秋圃赵公"}
{"author":"胡炳文","content":"几尺坟高手自培，终天无复餋南陔。松楸在望长兴叹，草木无情亦见哀。哭裂碧筠双干起，泪含红药并头开。诗人秪是誇祥瑞，孝感那知心上来。","dynasty":"元代","title":"题休宁夏氏双应堂"}
{"author":"胡炳文","content":"族望云仍姓此村，公由科第大其门。蚤年璧水驰英誉，方寸春风拥善根。身后籯金书有种，堂中刻木母如存。谁将幽德铭千古，老笔当今有达尊。","dynasty":"元代","title":"挽毕梧山"}
{"author":"胡炳文","content":"参天独秀几经春，拜墓曾玄数百人。隔陇不知谁氏冢，断烟荒草卧麒麟。","dynasty":"元代","title":"题祁门郑氏墓"}
{"author":"胡炳文","content":"咸阳煨烬己成空，犹有遗书积半穹。几度夕阳冈上落，却疑馀焰一星红。","dynasty":"元代","title":"万卷晴峦"}
{"author":"胡炳文","content":"石牛长卧此溪边，饥不青刍渴不泉。好倩六丁鞭策起，江南多少未耕田。","dynasty":"元代","title":"石牛"}
{"author":"胡炳文","content":"望夷宫里失天真，走入桃源避虐秦。背上落红吹不起，至今犹带武陵春。","dynasty":"元代","title":"桃花马"}
{"author":"胡炳文","content":"行行能远来，匆匆辄辞去。谓有新知乐，乃成离别苦。青春固所欣，子当怀深惧。菲菲弄芳妍，匆匆伤迟暮。人子三加冠，责以为人父。收心戒外驰，回光宜内顾。有屈乃有伸，何思复何虑。志帅能自持，气卒敢轻骛。畜极亨天衢，动初辟乾户。青云第一程，出门慎勿误。","dynasty":"元代","title":"和李生诗"}
{"author":"胡炳文","content":"张公笔法工奇诡，盈丈大书神愈伟。飞来峰头海日红，□虎岩边龙象舞。巨灵血掌擘太岳，雷椎迸火挥电雹。今见小字又不然，层霄闲云淡无脚。桃花春水满唾壶，家园新笋丰雪瘦。故人此饷自不恶，况有一斛明月珠。吴君好奇入骨髓，我学不成空浪许。好待滕光酌酒来，元气淋漓题辞语。","dynasty":"元代","title":"题吴桂芳所藏张即之墨迹"}
{"author":"胡炳文","content":"方山峨峨万山丛，红红紫紫开东风。谁遣罘罳倚半空，为嫌下界尘埃濛。提起韶华千万叠，移来蜀城炫奇绝。千工百巧花自如，万古一机天不裂。","dynasty":"元代","title":"星源八景其一锦屏春色"}
{"author":"胡炳文","content":"星源沄沄从东来，逶逦弯北势欲回。水上无风自成谷，星溪此观何奇哉。化工妙手元不露，刺破练溪能几步。世间儿女巧己多，楼头针线月中度。","dynasty":"元代","title":"星源八景其二绣水秋波"}
{"author":"胡炳文","content":"华光殿东泉有灵，下穴空洞神功冥。当时忽见苍虬精，年年箫鼓来相迎。五风十雨今年好，灵物不要人祈祷。非烟非雾腾清晨，五色祥光焕晴昊。","dynasty":"元代","title":"星源八景其三龙井晓云"}
{"author":"胡炳文","content":"谁凿太阴开四洞，蟾光照破人间梦。灵源千层石髓香，金鸡一唱岩花动。白玉柱边眠苍虬，绛花桥下行青牛。我来绝爱读书堂，石圆水冷天风秋。","dynasty":"元代","title":"星源八景其四仙岩夜月"}
{"author":"胡炳文","content":"日斜一路红阑干，日落四山苍翠寒。云深不见招提处，一声两声起林端。遥度前溪声欲绝，溪上渔舟撑未歇。众鸟栖定树头云，一僧归踏松间月。","dynasty":"元代","title":"星源八景其五北寺昏钟"}
{"author":"胡炳文","content":"蚺城谁筑溪之涯，层楼簇簇排人家。两岸春风好杨柳，一池霁月芙蓉花。香与清风远方觉，污泥不染尘不著。小亭红瞰碧波心，着我中间看飞跃。","dynasty":"元代","title":"星源八景其六西湖水榭"}
{"author":"胡炳文","content":"一泓香泉流不涸，一洞幽花自开落。夜半月明松上声，知公乘云下寥廓。公去不知几何年，公归犹认丹炉烟。炉烟已冷春风暄，花流洞口泉涓涓。","dynasty":"元代","title":"星源八景其七廖坞鹤烟"}
{"author":"胡炳文","content":"鸣凤不肯鸣晚周，鸥鸟相随九曲幽。星源是公鲁洙泗，东池历历梦中游。一夜水痕高几许，鸟也忘机淡无语。朝来晴碧更好看，天光云影源头水。","dynasty":"元代","title":"星源八景其八朱塘鸥雨"}
{"author":"胡炳文","content":"鸿飞冥冥不可弋，当时肯入搜罗中。暂往自为故人屈，竟归不与馀子同。眇视富贵意谁识，大关名教功奚穷。近来士气颇卑懦，舣舟祠下歌清风。","dynasty":"元代","title":"严先生祠次胡敬存韵"}
{"author":"胡炳文","content":"有孝乃有德，多善必多祥。水面看虹影，俯仰相与长。","dynasty":"元代","title":"查氏山居五咏其一孝善桥"}
{"author":"胡炳文","content":"鱼不知子乐，何必濠上观。子乐子自知，月白秋江寒。","dynasty":"元代","title":"查氏山居五咏其二濠观亭"}
{"author":"胡炳文","content":"严霜不可欺，凄风不能折。隐逸传中人，往往皆豪杰。","dynasty":"元代","title":"查氏山居五咏其三霜杰所"}
{"author":"胡炳文","content":"净不污泥染，清无片尘侵。外直丈夫节，中虚君子心。","dynasty":"元代","title":"查氏山居五咏其四深净轩"}
{"author":"胡炳文","content":"我有安乐窝，春风方寸地。收拾早归来，此中有深味。","dynasty":"元代","title":"查氏山居五咏其五内乐室"}
{"author":"胡炳文","content":"我欲笺天，天无语，渺渺谁司喉舌。回看山色好，有清池似玉，一觞堪洁。却笑几载京华，娇花媚柳，搅动风情如热。何如槃阿里，自川原昼锦，石矼晴雪。更醉里赓酬，花边吟啸，妙词称绝。友莺声切切，歌伐木、怎赋骚中鴂。最好是、静中佳兴，眼底繁英，四时春在那曾别。笑杀渠痴，晓钟未动，眼无交睫。赏心处、长娱悦。花开有谢，休问先天康节。画梁燕应解说。","dynasty":"元代","title":"大酺和玉湖饯春"}
{"author":"胡炳文","content":"一画先天，谁知得、已涵玄九。这易玄机括，子云传授。杜宇一声春欲晓，牡丹几朵花开昼。问尧夫、数字自何来，俱参透。心胸里，罗星宿。心画上，占爻繇。看肆中帘捲，门前车辏。易字分明书日月，□天真是谈天口。岂太玄而后遂无玄，如今又。","dynasty":"元代","title":"满江红吴又玄得其伯父子云太博易学游戏玄折字间论人穷达贵贱累多奇中作此赠之"}
{"author":"胡炳文","content":"绛阙春回近，先放玉堂梅。当时产此人杰，天岂偶然哉。吾道以为元气，学者仰如北斗，聊复振儒台。来岁紫微阁，阊阖看天开。七旬老，千里路，为公来。二十年前，绣衣曾奉紫霞杯。今对湖光山翠，喜有碧桃玉藕，寿酒得重陪。明日赋归去，回首望蓬莱。","dynasty":"元代","title":"水调歌头为杨志行寿"}
{"author":"胡炳文","content":"宇胡曰宙，古往来今。往者不滞，来者方新。阳升於旦，帝出乎春。日日岁岁，新新相因。兹水有溪，胡以是名。蒙泉不竭，坎流不盈。前一汲过，后一汲生。生生相易，新新不停。戴氏池塘，居溪之际。观水有术，於道有契。旧学未忘，新功相继。能濯旧见，以来新意。有子有孙，以书以诗。如溪之新，朝斯夕斯。自彊不息，慎独母欺。新而又新，请视兹溪。","dynasty":"元代","title":"新溪书堂诗"}
{"author":"胡炳文","content":"我相尔鹤，风骨卓荦。九皋幽漠，九霄寥廓。尔性孤洁，尔音清彻。夜月梅花，松梢晓雪。鹤亦相予，谓予心古。寿当九十，伏生卫武。我闻而笑，鹤起而舞。须臾飞去，莫知尔所。","dynasty":"元代","title":"赠鹤庵相士四言"}
{"author":"胡炳文","content":"非相自无□□，凭君自相心塘。心事源头活水，相如云影天光。","dynasty":"元代","title":"赠命卜法术周生"}
{"author":"胡炳文","content":"二生芒鞋去去，老子风袂悠悠。有约相随花外，定须同到山头。","dynasty":"元代","title":"山头二齐生以乃祖之命来请予许之二生先往赋六言"}
{"author":"胡炳文","content":"远林无限春意，幽谷自涵太空。行到水源穷处，犹闻鸡犬云中。","dynasty":"元代","title":"送董深山其一"}
{"author":"胡炳文","content":"洞口桃花易见，源头活水难寻。欲知云尽不尽，须到山深更深。","dynasty":"元代","title":"送董深山其二"}
{"author":"胡炳文","content":"我有餋生四印，从渠□□双传。推出一窗明月，梅花枝上先天。","dynasty":"元代","title":"赠图书胡松友"}
{"author":"胡炳文","content":"举头山苍然，一峰立云表。","dynasty":"元代","title":"句"}
{"author":"于谦","content":"千锤万凿出深山，烈火焚烧若等闲。粉骨碎身全不怕，要留清白在人间。(一作：千锤万击出深山/千鎚万击出深山)(一作：粉骨碎身全不惜/粉身碎骨浑不怕/粉身碎骨全不怕)","dynasty":"明代","tags":"古诗三百首，小学古诗，咏物，爱国，励志，早教古诗100首","title":"石灰吟"}
{"author":"于谦","content":"书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。","dynasty":"明代","tags":"赞美，读书","title":"观书"}
{"author":"于谦","content":"寄语天涯客，轻寒底用愁。春风来不远，只在屋东头。","dynasty":"明代","tags":"春节，思念","title":"除夜太原寒甚"}
{"author":"于谦","content":"凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。","dynasty":"明代","tags":"咏物，爱国，忧国忧民，抱负","title":"咏煤炭"}
{"author":"于谦","content":"年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。","dynasty":"明代","tags":"爱国，思乡","title":"立春日感怀"}
{"author":"于谦","content":"匹马南来渡浙河，汴城宫阙远嵯峨。中兴诸将谁降敌，负国奸臣主议和。黄叶古祠寒雨积，清山荒冢白云多。(“清山”一作“青山”)如何一别朱仙镇，不见将军奏凯歌。","dynasty":"明代","tags":"咏史，爱国","title":"岳忠武王祠"}
{"author":"于谦","content":"杖履逍遥五柳旁，一辞独擅晋文章。黄花本是无情物，也共先生晚节香。","dynasty":"明代","tags":"菊花","title":"过菊江亭"}
{"author":"于谦","content":"吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？","dynasty":"明代","tags":"写树，寓人，品格","title":"北风吹"}
{"author":"于谦","content":"垂老光阴两鬓皤，细君弃我竟如何！夫妻一旦世缘尽，儿女百年恩爱多。小阁空悬台上镜，春衣谁试箧中罗。客边闻讣肠先断，泪落西风鼓缶歌。世缘情爱总成空，二十余年一梦中。疏广未能辞汉王，孟光先已弃梁鸿。灯昏罗幔通宵雨，花谢雕栏蓦地风。欲觅音容在何处？九原无路辨西东。缥渺音容何处寻？乱山重叠暮云深。四千里外还家梦，二十年前结发心。寂寞青灯形对影，萧疏白发泪沾巾。箧中空有遗书在，把玩不堪成古今。尘寰冥路两茫茫，何处青山识故乡？破镜已分鸾凤影，遗衣空带麝兰香。梦回孤馆肠千结，愁对惨灯泪千行。抱痛苦嫌胸次窄，也应无处著凄凉。东风庭院落花飞，谐老齐眉愿竟违。幻梦一番生与死，讣音千里是邪非？凄凉怀抱几时歇，缥渺音容何处归？魂断九泉招不得，客边一日几沾衣。房栊寂寞掩春风，百岁情缘一旦空。世态不离生死内，梦魂多在别离中。可怜孤馆月华白，犹忆香奁烛影红。老眼昏昏数行泪，客边从此恨无穷。结缘谁不愿齐眉，修短由来未可期。老我方将安蔗境，细君先已赴瑶池。花飞玉碎愁何限，绠断瓶沉势莫为。清泪两行千古恨，眼看儿女益凄其。别来音问每蹉跎，两地关情感慨多。我欲承恩还北阙，子先归化梦南柯。空闺镜破余残粉，断杼尘蒙失旧梭。痛汝老怀谁与诉？临风惟有泪滂沱。独对青灯坐夜阑，客边衣薄不胜寒。因思旧事关情切，欲把遗书掩泪看。花落香消人寂寂，台空镜破月团团。梦魂割断幽明路，死别生离欲见难。百川东逝更无还，生死由来一梦间。苦雨凄风香阁冷，落花啼鸟绣帷间。空于纸上看遗墨，无复灯前睹笑颜。肠断不堪回首处，两行清泪万重山。痴儿弱女两相依，宿鸟惊巢各自飞。尘锁镜台秋月冷，香消罗幔夜灯微。双亲闻讣肠应断，百岁同心事已非。垂老不堪生死别，客边日日泪沾衣。","dynasty":"明代","title":"悼内十一首"}
{"author":"于谦","content":"千锤万击出深山，烈火焚烧若等闲。粉身碎骨全不顾，要留清白在人间。","dynasty":"明代","title":"咏石灰"}
{"author":"于谦","content":"才离汴水又并州，马上光阴易白头。出处每怀心耿耿，是非谁较论悠悠。貂裘不畏三冬雪，燕颔终封万里侯。珍重晚来风景好，黄花老圃殿高秋。","dynasty":"明代","title":"遣怀"}
{"author":"于谦","content":"荡漾无端入画堂，帘栊微动昼初长。暖催花底莺声滑，轻拂檐前燕翅忙。酒醒香尘凝座榻，梦回芳草满池塘。飘扬不解留春住，又逐鞦韆度粉墙。","dynasty":"明代","title":"春风"}
{"author":"于谦","content":"悬瓮山前境趣幽，邑人云是小瀛洲。群峰环耸青螺髻，合涧中分碧玉流。出洞神龙和雾起，淩波仙女弄珠游。愿将一掬灵祠水，散作甘霖遍九州。","dynasty":"明代","title":"忆晋祠风景且以致望雨之意"}
{"author":"于谦","content":"萧然山馆似僧房，三尺寒檠一炷香。风捲松涛清入梦，窗涵月色冷侵床。倦来不觉良宵短，明发从教去路长。但愿两藩民物阜，不知何处是他乡。","dynasty":"明代","title":"夜宿山馆书怀"}
{"author":"于谦","content":"漏渴铜龙报晓衙，月钩犹在紫薇花。分藩任重数千里，化笔春回百万家。香爇雕盘笼睡鸭，镫辉青琐散栖鸦。相看旦气清如水，坐待金乌出海霞。","dynasty":"明代","title":"薇垣春晓为山西王大参赋"}
{"author":"于谦","content":"东风鼓浪散轻冰，万顷玻璃一望平。白鸟下来分细谷，锦鳞惊跃破浮萍。临流画阁图中见，载酒楼船镜里行。安得天瓢都挽取，化为甘雨润苍生。","dynasty":"明代","title":"春水"}
{"author":"于谦","content":"璚英一别已三年，梦里常看在膝前。婉娩性情端可爱，娇痴态度亦堪怜。诵诗未解知音节，索果惟应破俸钱。白发双亲在堂上，关心为尔更凄然。","dynasty":"明代","title":"忆璚英"}
{"author":"于谦","content":"夜看银台吐绛花，晓闻灵鹊噪檐牙。民安足遂中心愿，年壮何妨到处家。得失纷纷随梦蝶，公私扰扰付鸣蛙。晚香好在东篱菊，相伴秋霜入鬓华。","dynasty":"明代","title":"连日灯花鹊噪漫成"}
{"author":"于谦","content":"人皆愁听客中雨，我独喜闻窗外声。报国常怀丰稔念，关心不是别离情。沾濡最爱滋群品，点滴何妨到五更。倏起披衣成兀坐，焚香读易候天明。","dynasty":"明代","title":"雪霁之夕闻檐溜有声因赋"}
{"author":"于谦","content":"圣主当天致太平，守臣阅武向边城。一川花弄旌旗影，八面风传鼓角声。羽镞穿云誇电疾，戈矛映日斗霜明。三军锐气能如此，会缚戎王献玉京。","dynasty":"明代","title":"阅武"}
{"author":"于谦","content":"寒疾攻人寐不成，惺惺欹枕候天明。十朝九病非无药，一刻千金浪得名。恋阙心驰京国路，思亲肠断武林城。男儿此外无他事，莫笑浮名绊此生。","dynasty":"明代","title":"嗽疾达旦不寐"}
{"author":"于谦","content":"天门山峙近西偏，屹立芙蓉翠插天。六月冈峦飞雨雪，四时草木吐云烟。鸟飞不过岩头石，人渴难寻涧底泉。安得六丁施斧凿，滔滔车马信平川。","dynasty":"明代","title":"天门山"}
{"author":"于谦","content":"半随流水半随尘，断送韶光恼杀人。蜂蝶有情悲寂寞，园林无处觅精神。眼前红雨飘零尽，阶下苍苔点缀新。分付家童莫轻扫，醉眠还胜锦为茵。","dynasty":"明代","title":"落花"}
{"author":"于谦","content":"飘飘随意点轻裘，播荡东风不自由。乱逐红尘迷客路，轻随綵燕入歌楼。梁园飞雪惊春梦，渭水斜阳送客愁。莫向樽前苦惆怅，绿阴还在粉墙头。","dynasty":"明代","title":"飞絮"}
{"author":"于谦","content":"峰峦重叠树微茫，回首清源道路长。僧屋数椽临野水，人家一半住山乡。龙归洞口云烟湿，麝过林间草木香。随处停骖问民俗，不知归鸟背斜阳。","dynasty":"明代","title":"交城道中"}
{"author":"于谦","content":"茫茫烟树绕孤城，千载犹传孝义名。郭巨墓荒春草合，比干台古野烟生。落花飞絮迷征旆，剩水残山恼客情。鞍马悤悤无限意，不堪回首暮云平。","dynasty":"明代","title":"孝义县怀古"}
{"author":"于谦","content":"蹑足危机肇子房，将军不解避锋铓。成功自合归真主，守土何须乞假王。汉祖规模应豁达，蒯生筹策岂忠良。荒坟埋骨山腰路，驻马令人一叹伤。","dynasty":"明代","title":"过韩信冢"}
{"author":"于谦","content":"明刑弼教佐雍熙，千载嘉谟仰士师。故里凄凉遗旧冢，穹碑剥落倚荒祠。虞廷法立人无犯，后世民生伪益滋。庙貌幸存神未泯，赓歌犹得想当时。","dynasty":"明代","title":"过皋陶庙"}
{"author":"于谦","content":"破瓮机锋岂偶然，活人手段自髫年。闾阎稚子知司马，海宇群黎仰涑川。出处遂关时治乱，死生难免世推迁。苍松劲柏环祠墓，凛凛清风在目前。","dynasty":"明代","title":"过夏县挽司马文正公"}
{"author":"于谦","content":"槐柳如云覆院墙，清和天气日初长。雨馀阶砌苔应滑，花落池塘水自香。谢客只容风入户，捲帘閒放燕归梁。吏民清肃文书简，吟对群峰坐画堂。","dynasty":"明代","title":"平阳分司"}
{"author":"于谦","content":"圣主垂衣御九重，群贤汇进万方同。文明启运天垂象，豪杰乘时气吐虹。柳汁染衣新样绿，花枝映面醉颜红。当年我亦曾遭际，涂抹于今避下风。","dynasty":"明代","title":"观登科录感兴"}
{"author":"于谦","content":"年年马上度生辰，老景偏攻客里身。白发无能酬圣主，清宵有梦觐双亲。仙家漫说延龄术，尘世应无不死人。脩短荣枯天赋予，一官随分乐清贫。","dynasty":"明代","title":"初度日"}
{"author":"于谦","content":"乌府联镳忆旧游，新诗慰我客边愁。胸中生意由天造，笔底行云似水流。清唳喜闻空外鹤，浮名笑破水中沤。何时共遂归田计，千里邮筒迭唱酬。","dynasty":"明代","title":"王大参以春景诸作见遗赋此以答"}
{"author":"于谦","content":"每逢初度益凄然，却讶增年是减年。济世愧无书满腹，投閒何待雪盈颠。关山迢递迷归路，岁月淹留费俸钱。任重才疏成底事，西湖岂乏钓鱼船。","dynasty":"明代","title":"初度自责"}
{"author":"于谦","content":"赤日行空暑气浮，炎风簸土几时休。云霓久渴斯民望，廊庙当分圣主忧。旱魃剿除消沴气，神龙鼓舞起灵湫。挽将天上银河水，散作甘霖润九州。","dynasty":"明代","title":"望雨"}
{"author":"于谦","content":"晓行数里未天明，路绕汾河听水声。斜月带星横远汉，清风传漏报残更。中心但愿灵祗格，远道何须父老迎。好挽银潢作甘雨，溥沾率土润苍生。","dynasty":"明代","title":"晋祠祷雨晓行"}
{"author":"于谦","content":"银烛金炉布庙廷，光辉照夜夺繁星。共祈霖雨苏群品，普愿天符命六丁。造化无私应洞鉴，鬼神有耳亦同听。虚空陡觉浓云布，更喜飙轮即渐停。","dynasty":"明代","title":"夜四鼓城隍庙合祭群神"}
{"author":"于谦","content":"三边无警静烽烟，客散辕门思悄然。池面雨晴荷盖小，庭中日午树阴圆。清心闭户看周易，解愠临风鼓舜弦。菲薄将何称献纳，两藩旌节漫留连。","dynasty":"明代","title":"夏日公馀"}
{"author":"于谦","content":"庭院深沉白日长，群芳无处避炎光。独将翠叶承朝露，自吐丹心向太阳。夜短不愁花睡去，春归何用蝶飞忙。关情相对薰风里，剩把新诗咏锦囊。","dynasty":"明代","title":"庭前葵花盛开诗以赏之"}
{"author":"于谦","content":"客怀摇落向并州，五月萧然似九秋。午榻清风閒白羽，夜窗寒梦怯黄紬。树阴惨地云遮日，岚气飞檐雨入楼。离思宦情千万种，都随景物到心头。","dynasty":"明代","title":"并州五月中旬雨未沾足而风气萧然与清秋无异感而赋此"}
{"author":"于谦","content":"苜蓿盘中意味长，经旬不近酒杯香。亦知厚禄惭司马，且守清斋学太常。客底情怀空抑郁，冥中感应岂微茫。黄齑百瓮皆前定，助我平生铁石肠。","dynasty":"明代","title":"祈雨蔬食"}
{"author":"于谦","content":"椷香百里叩龙祠，乞得灵泉浸柳枝。酌水献花罗父老，吹箫击鼓走童儿。神风静默云生石，和气薰蒸雨应时。顷刻寰区生意足，从知天地本无私。","dynasty":"明代","title":"新城请水祈雨有应"}
{"author":"于谦","content":"晚来扶病强登楼，迢递山川入远眸。紫塞接连沙漠去，黄河还绕郡城流。天涯芳草重重恨，风外飞花点点愁。往事惊心如梦寐，几回翘首望神州。","dynasty":"明代","title":"病起登楼"}
{"author":"于谦","content":"不禁风力强扶持，袅袅楼前舞瘦枝。远客临行应著眼，佳人才唱却颦眉。飞花未睹漫天雪，弄影先看拂地丝。立马树边无限意，黄鹂声在最高枝。","dynasty":"明代","title":"新柳"}
{"author":"于谦","content":"马蹄历尽万重山，霄汉相离咫尺间。白石清泉堪枕漱，丹崖翠壁倦跻攀。雨馀林外群芳歇，烟瞑松头一鹤还。迢递客途无限意，强将诗句解愁颜。","dynasty":"明代","title":"过方山"}
{"author":"于谦","content":"烛烬香销夜漏迟，人间天上共佳期。女牛有约通银汉，儿女虚传送綵丝。月色冷侵丹桂影，露华凉沁碧梧枝。客窗孤枕难成寐，卧听谁家玉笛吹。","dynasty":"明代","title":"七夕感兴"}
{"author":"于谦","content":"亲朋且莫唱离歌，垂老其如远别何。白发渐从愁里长，青春半向客中过。山寒日落人烟少，月冷江空雁阵多。今夜客窗孤枕上，可能无梦到銮坡。","dynasty":"明代","title":"离京"}
{"author":"于谦","content":"银台火冷坠灯花，粉堞霜寒咽鼓笳。窗月照来人影瘦，边风吹散雁行斜。情多转觉孤怀切，老近生憎两鬓华。坐久无聊才就枕，却惊梦里得还家。","dynasty":"明代","title":"夜坐"}
{"author":"于谦","content":"萧条候馆度芳春，暗惜韶光过眼新。草色入帘閒白昼，花阴满地隔红尘。从知处世若大梦，何用浮名绊此身。十里湖边三亩宅，青山应笑未归人。","dynasty":"明代","title":"春昼"}
{"author":"于谦","content":"随分生涯一叶舟，利名不到钓竿头。桃香浪暖三春雨，木落江空万顷秋。渭水西风吹鹤发，严滩孤月照羊裘。悠悠往事何须问，酒美鱼鲜醉即休。","dynasty":"明代","title":"渔"}
{"author":"于谦","content":"清时幸作太平民，绕屋田园未是贫。数口生涯资五谷，一年辛苦在三春。生憎稚子扶犁懒，最爱山妻馈饷频。衣食不亏租赋给，幡然何必慕耕莘。","dynasty":"明代","title":"耕"}
{"author":"于谦","content":"胧胧淡月带疏星，喔喔残鸡报五更。灯火一攒开野店，鼓笳三叠启严城。霜凝峻阪鸣驺缓，烧起疏林宿鸟惊。风透重裘寒不耐，邮亭驻节候天明。","dynasty":"明代","title":"晓行"}
{"author":"于谦","content":"荒城数里半淤沙，衰柳千株集乱鸦。道上双驺迎使节，水边一犬吠人家。重重山色迷行色，点点霜华入鬓华。遥忆江南好风月，客窗清夜梦梅花。","dynasty":"明代","title":"寓清源"}
{"author":"于谦","content":"寒夜迢迢恼客眠，更从镫火理残编。关情乡国五千里，屈指光阴四十年。缥缈帝都红日下，依稀亲舍白云边。永怀忠孝何能尽，默默安能守太玄。","dynasty":"明代","title":"夜寒不成寐起坐观书"}
{"author":"于谦","content":"萧然一室如僧舍，秉烛焚香坐夜阑。却笑酒酣毡帐暖，谁怜漏永铁衣寒。安知天下无三杰，但愿军中有一韩。世事关心成感慨，旋移书卷就镫看。","dynasty":"明代","title":"夜坐念边事"}
{"author":"于谦","content":"目极烟沙草带霜，天寒岁暮景苍茫。炕头炽炭烧黄鼠，马上弯弓射白狼。上将亲平西突厥，前军近逐左贤王。边城无事烽尘静，坐听鸣笳送夕阳。","dynasty":"明代","title":"塞上即景"}
{"author":"于谦","content":"闻君何事病恹恹，镇日焚香不捲帘。莫怪药囊尝处苦，还知蔗境老时甜。一团清气难随俗，百瓮黄齑足养廉。造化小儿从此遁，吉人天相不须占。","dynasty":"明代","title":"喜高佥宪病痊口号戏之"}
{"author":"于谦","content":"雪中一点笑生春，韫色含香怕惹尘。结实须归调鼎手，开花不近冶容人。祗缘铁石心肠劲，结得松筠契谊真。东阁吟成诗百首，却惊笔力会通神。","dynasty":"明代","title":"和梅诗二首其一"}
{"author":"于谦","content":"一枝邂逅漏先春，不著寰中半点尘。铁石心肠贤宰辅，琼瑶肌骨谪仙人。独亲和靖能知己，更倩华光为写真。此外空山谁是伴，清风明月共怡神。","dynasty":"明代","title":"和梅诗二首其二"}
{"author":"于谦","content":"十年佐政向中州，一旦超迁宠数优。全蜀行沾张咏化，两河未许寇恂留。月明巫峡猿争啸，雨过瞿塘水乱流。还惜故人成远别，客中无日不登楼。","dynasty":"明代","title":"别四川方伯邢景"}
{"author":"于谦","content":"年去年来白发新，悤悤马上又逢春。关河底事空留客，岁月无情不贷人。一寸丹心图报国，两行清泪为思亲。孤怀激烈难消遣，谩把金盘簇五辛。","dynasty":"明代","title":"立春日感怀"}
{"author":"于谦","content":"才聚还消似可疑，天公深意许谁知。但令海宇均滋润，不使闾阎起怨咨。裁剪六花如有意，斡旋一气本无私。登高望远空吟赏，谁和阳春白雪词。","dynasty":"明代","title":"咏雪"}
{"author":"于谦","content":"击罢泥牛物候新，一鞭分与万家春。未萌草木先回润，久屈龙蛇渐觉伸。对景谩倾银瓮酒，看花遥想玉京人。东郊明日迎阳去，蹀躞骅骝踏软尘。","dynasty":"明代","title":"立春"}
{"author":"于谦","content":"寒结浓云布晚空，六花撩乱舞东风。素娥裁剪无多力，青帝陶镕第一功。岁暮祥开三白好，春回瑞应万方同。丰年有兆群心悦，题咏应惭句未工。","dynasty":"明代","title":"春雪"}
{"author":"于谦","content":"阊阖风暄瑞霭飘，御沟水满雪全消。花迎剑佩趋青琐，柳拂旌旗映画桥。一派箫韶仙仗拥，千家帘幕酒旗摇。不堪马上春如梦，怅望蓬莱隔九霄。","dynasty":"明代","title":"春日怀京师风景"}
{"author":"于谦","content":"朔吹号寒激箭锋，初春凛凛似严冬。层冰未泮江头水，积雪还迷天外峰。閒对青铜搔白发，却思金屋赐黄封。关情最是庭前柳，翠黛含颦恨几重。","dynasty":"明代","title":"立春后寒甚二首其一"}
{"author":"于谦","content":"坐拥红炉尚怯寒，边城况是铁衣单。营中午夜犹传箭，马上通宵不解鞍。主将拥麾方得意，迂儒抚剑谩兴叹。东风早解黄河冻，春满乾坤万姓安。","dynasty":"明代","title":"立春后寒甚二首其二"}
{"author":"于谦","content":"平生糟粕数行书，潦倒真成一腐儒。天外冥鸿何缥缈，雪中孤鹤太清癯。聪明不及顽如旧，少壮无能老更迂。览镜自惊还自叹，又添几缕白髭须。","dynasty":"明代","title":"自叹"}
{"author":"于谦","content":"千条柳线织春愁，不放韶光入画楼。远塞天低云漠漠，长河风静水悠悠。十年客路双蓬鬓，万里归心一叶舟。南北往来成底事，此身无恙任沉浮。","dynasty":"明代","title":"蚤春登楼遣兴"}
{"author":"于谦","content":"绣衣东去马翩翩，冀北观风又一年。使节遥瞻银汉表，封章先达玉阶前。落花飞絮催行色，急管繁弦促别筵。老我客中频送客，不堪回首五云边。","dynasty":"明代","title":"送张御史还京"}
{"author":"于谦","content":"茅屋三椽徬浅沙，门前蒲柳绿交加。凫鹥并宿藏荷叶，蛱蝶双飞绕菜花。甘雨一犁滋谷麦，轻烟数里接桑麻。晚风天际孤帆客，舣棹来寻卖酒家。","dynasty":"明代","title":"水村"}
{"author":"于谦","content":"姹女婴儿只浪传，不知何物是真铅。尘寰底处安金鼎，弱水无缘渡铁船。玉检谩藏灵宝法，紫阳空著悟真篇。死生昼夜皆常理，饥则加餐困则眠。","dynasty":"明代","title":"读脩鍊书偶题"}
{"author":"于谦","content":"世间白发最无情，才近中年次第生。碌碌俄惊四十载，萧萧初见两三茎。黄花晚节依然好，金液还丹岂易成。贪得由来戒迟暮，何须辛苦事功名。","dynasty":"明代","title":"见白发偶题"}
{"author":"于谦","content":"密密榆槐散绿云，萧萧亭馆绝纤尘。林莺巧语如留客，梁燕低飞不避人。岁月无情催暮景，江湖何处是通津。数茎白发笼纱帽，深愧渊明漉酒巾。","dynasty":"明代","title":"夏日即事"}
{"author":"于谦","content":"斯文骨肉最相亲，况复比邻唱和频。淡薄年来轻世味，绸缪日久见天真。一鞭行色青山暮，两地离情白发新。马上思君重回首，落花芳草不胜春。","dynasty":"明代","title":"留别高佥宪"}
{"author":"于谦","content":"星稀月落晓风清，犹听鸡声报五更。山势平吞沙漠境，河流曲绕晋阳城。天涯何处寻归路，野景无边动客情。车骑纵横皆故道，不须候吏远逢迎。","dynasty":"明代","title":"太原道中晓行"}
{"author":"于谦","content":"麦陇桑畦远接连，依稀村落动炊烟。山溪水漫人喧渡，野寺日高僧尚眠。马足联翩疏雨后，客怀寂寞晓风前。庭闱缥缈知何处，却望孤云一怅然。","dynasty":"明代","title":"徐沟道中"}
{"author":"于谦","content":"琅玕深处翠阴凉，绿树人家水绕墙。宿雨润含畦麦秀，南风吹送野花香。行人指顾青山远，驻马徘徊白昼长。景物虽同民俗异，不胜三叹忆吾乡。","dynasty":"明代","title":"清化镇道中"}
{"author":"于谦","content":"一叶扁舟驾顺风，黄河九曲路西东。沙鸥野鹭飞翔远，岸草汀花点缀同。望断归心帆影里，惊回乡梦橹声中。推篷独坐无馀事，祗有吟哦兴不穷。","dynasty":"明代","title":"舟中漫兴"}
{"author":"于谦","content":"百事无成两鬓皤，浮生碌碌竟如何。开樽庆寿从来懒，抚景兴怀比旧多。南极星辰延鹤算，西湖烟雨梦渔蓑。门无贺客心如水，卧看窗间日影多。","dynasty":"明代","title":"初度日感怀"}
{"author":"于谦","content":"信马行行过太行，一川野色共苍茫。云蒸雨气千峰暗，树带溪声五月凉。世事无端成蝶梦，畏途随处转羊肠。解鞍盘礴星轺驿，却上高楼望故乡。","dynasty":"明代","title":"夏日行太行山中"}
{"author":"于谦","content":"槐阴凝绿暗阶墀，雨后薰风拂面吹。鱼跃乱随新长水，鸟啼争占最高枝。纱厨冰簟难成梦，羽扇纶巾渐及时。两阃清夷无别事，观书最喜日迟迟。","dynasty":"明代","title":"夏日即事"}
{"author":"于谦","content":"远树孤城认许昌，偶因风景叹兴亡。群心本未忘刘氏，九锡何须假魏王。满地烟霏山水晚，一陂秋水芰荷香。重论往事知何在，惟有穹碑对夕阳。","dynasty":"明代","title":"许昌怀古"}
{"author":"于谦","content":"重嘘炎烬肇中兴，此地曾经募义兵。古庙数椽谁下马，崇冈千古尚留名。飘风入树林鸦散，宿雨沾泥野草生。触景兴怀无限意，不堪回首裕州城。","dynasty":"明代","title":"过招抚冈"}
{"author":"于谦","content":"荒村古路人烟少，零落邮亭屋数椽。野渡冰生寒雪后，遥山鸟没夕阳边。思家怅望频回首，信马徐行懒著鞭。归计不知何日定，眼前风景又残年。","dynasty":"明代","title":"余吾道中"}
{"author":"于谦","content":"莫笑疏花冒冷开，调羹滋味已胚胎。数声笛向风前奏，一脉春从天上来。清白可能陪雪月，孤高元不惹尘埃。暗香真入蛟龙窟，绝胜飘零点翠苔。","dynasty":"明代","title":"再赋严宪副梅花"}
{"author":"于谦","content":"碧纱窗外北风多，镇日轻寒可奈何。岁月无情人自老，江山如故客重过。桃花深院飘红雨，杜若芳洲泛绿波。谩说故园春景好，不堪归计又蹉跎。","dynasty":"明代","title":"春寒忆家"}
{"author":"于谦","content":"天井关前策马过，道徬古庙郁嵯峨。石留辙迹深如许，道在人心耿不磨。残雪初消山似洗，暖风才动鸟如歌。自缘景物萦怀抱，莫怪重来感慨多。","dynasty":"明代","title":"重过天井关回辙庙"}
{"author":"于谦","content":"绣衣使者旧同年，文采声华众所传。出宪远巡三晋地，行囊不贮一文钱。衔杯彼此俱成醉，上马东西各举鞭。明日五攒山下路，不堪回首思茫然。","dynasty":"明代","title":"长子县与同年彭绣衣会宿而别悠然怀思"}
{"author":"于谦","content":"晚来无事漫登楼，曲曲栏干总是愁。渺渺乡关何日到，茫茫天地此生浮。太行有路东西去，汾水无情日夜流。华发苍颜成底事，可能辜负钓鱼舟。","dynasty":"明代","title":"登楼感怀"}
{"author":"于谦","content":"停杯不饮意如何，更漏沉沉夜半过。宝篆随风香捲雾，金樽映月酒生波。休嫌白发欢娱少，自信青云意气多。扶醉归来清兴阔，乘槎直欲泛银河。","dynasty":"明代","title":"陈绣衣席上醉归口占一律"}
{"author":"于谦","content":"天上归来两鬓苍，故园草木尽辉光。功成却喜恩荣厚，身退从知姓字香。林下且消閒岁月，台端犹忆旧冰霜。春风诗客从容处，重睹群英会洛阳。","dynasty":"明代","title":"闻都御史顾公致政有喜"}
{"author":"于谦","content":"密槐高柳覆华堂，满地薰风白昼长。却怪蝉声惊客思，不容蝶梦到吾乡。清高最喜含朝露，断续何须怨夕阳。蚤晚凉飙天际起，万山秋色又苍苍。","dynasty":"明代","title":"闻蝉声"}
{"author":"于谦","content":"暮云收尽雨初晴，马首关山路几程。落日旌旗迎使节，西风鼓角动边城。溪流清见行人影，霜信寒催过雁声。最喜田家生事足，村村笑语乐秋成。","dynasty":"明代","title":"秋晚行山西道中"}
{"author":"于谦","content":"烟寺微茫几杵钟，渔村斜映夕阳红。平沙落雁迷轻霭，远浦归帆趁便风。山市微岚孤屿断，江天欲雪暮云同。洞庭月色潇湘雨，想像阴晴似梦中。","dynasty":"明代","title":"壁间画潇湘入景"}
{"author":"于谦","content":"凭阑笑语问姮娥，时缺时圆意若何。底事生成蟾皎洁，谁人种得桂婆娑。霓裳旧曲曾传否，玉兔灵丹肯与么。不信冰轮高几许，清光能得遍山河。","dynasty":"明代","title":"问月"}
{"author":"于谦","content":"萧萧入夜动清商，披拂园林草木黄。快意扫除天下热，可人吹送枕边凉。荻花枫叶愁江渚，莼菜鲈鱼忆故乡。万里碧天云散尽，冲开征雁不成行。","dynasty":"明代","title":"秋风"}
{"author":"于谦","content":"秋水无痕彻底清，秋山如画更分明。雁鸿影里云连塞，砧杵声中月满城。映日丹枫辉锦树，傲霜黄菊绽金英。不须频上高楼望，此景由来恼客情。","dynasty":"明代","title":"秋光"}
{"author":"于谦","content":"浮云散尽雨初晴，天际群峰削不成。万朵芙蓉相掩映，九华仙掌自分明。幽崖树色经霜古，绝顶松涛入夜惊。日暮南楼增爽气，可能相对豁吟情。","dynasty":"明代","title":"秋峰"}
{"author":"于谦","content":"雨足江湖水色新，碧琉璃滑净无尘。潮回万顷铺平縠，风过千层簇细鳞。野鹭沙鸥争出没，白蘋红蓼倩精神。个中浩荡无穷趣，都属中流举钓人。","dynasty":"明代","title":"秋波"}
{"author":"于谦","content":"相呼相唤过南楼，叫破江南万里秋。有足不传云外信，无端偏惹客中愁。影横斜月天连塞，梦绕黄芦雪覆洲。霄汉翱翔应有自，生平不为稻粱谋。","dynasty":"明代","title":"秋鸿"}
{"author":"于谦","content":"几朵亭亭靓晚芳，无端浅碧间轻黄。山墙零露开时好，野馆临风嗅处香。冷艳不同桃李笑，幽情肯惹蝶蜂忙。霜禽错恨韶光晚，碎语枝头怨夕阳。","dynasty":"明代","title":"秋花"}
{"author":"于谦","content":"一簇高低近翠微，碧云红树静依依。枝垂硕果霜初落，鸟露危巢叶渐稀。僧寺楼台临竹坞，人家烟火隔柴扉。半竿落日斜明处，又见松头一鹤归。","dynasty":"明代","title":"秋林"}
{"author":"于谦","content":"戍鼓声传夜未央，松阴满地露华凉。苦吟不觉银灯烬，无寐偏惊玉漏长。风静半空闻过雁，堂虚四壁听啼螀。壮怀不任秋凌逼，起向瑶阶步月光。","dynasty":"明代","title":"秋夜"}
{"author":"于谦","content":"月淡星疏夜气清，忽闻何处动商声。初疑风雨冲愁至，复讶波涛入梦惊。寥泬似随征雁叫，凄凉如和草虫鸣。不须更读欧阳赋，感慨令人白发生。","dynasty":"明代","title":"秋声"}
{"author":"于谦","content":"冰轮涌出海东头，光映珠帘不上钩。丹桂婆娑微有影，璚楼高爽不胜秋。空遗灵兔千年药，不尽姮娥万古愁。时缺时圆成底事，金樽有酒且相酬。","dynasty":"明代","title":"秋月"}
{"author":"于谦","content":"猎猎西风捲客衣，茫茫衰草澹斜晖。山横暮霭牛羊下，树带寒烟鸟雀归。几杵疏钟鸣梵宇，一村镫火掩柴扉。林梢喜见初生月，照我骖騑下翠微。","dynasty":"明代","title":"秋晚即景"}
{"author":"于谦","content":"分得东篱雨后花，呼童栽近小窗纱。引泉灌溉滋新壤，剖竹编围护嫩芽。自许琴樽相调笑，何须蜂蝶乱交加。杜门不纳王弘酒，还胜柴桑处士家。","dynasty":"明代","title":"秋日移菊"}
{"author":"于谦","content":"银烛金樽映画屏，消愁聊借酒为名。醉来却喜朱颜在，畏老犹嫌白发生。无客可邀惟对影，有镫相伴最关情。馀酲未解不成寐，起向瑶阶月下明。","dynasty":"明代","title":"秋夜独酌"}
{"author":"于谦","content":"凉飙拂树半含秋，一雨先将暑气收。夜色远分天际月，清光直入水边楼。玉箫有韵惊乡梦，银汉无波洗客愁。遥想梧桐最深处，美人和泪拨箜篌。","dynasty":"明代","title":"雨后夜坐玩月"}
{"author":"于谦","content":"绢帕麻菇与线香，本资民用反为殃。清风两袖朝天去，免得闾阎话短长。","dynasty":"明代","title":"入京"}
{"author":"于谦","content":"北风吹，吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时！","dynasty":"明代","title":"北风吹"}
{"author":"于谦","content":"杨柳阴浓水鸟啼，豆花初放麦苗齐。牙逢尽道今年好，四月平阳米价低。","dynasty":"明代","title":"平阳道中"}
{"author":"于谦","content":"妾颜如花命如叶，嫁得良人伤远别。别来独自守空闺，夜夜焚香拜明月。月缺重圆会有期，人生何得久别离。愿将身托蟾蜍影，照见良人不寐时。","dynasty":"明代","title":"古意"}
{"author":"于谦","content":"朝采莲，暮采莲，莲花艳冶莲叶鲜。花好容颜不常好，叶似罗裙怨秋早。秋风浩荡吹碧波，绿怨红愁将奈何。年年采莲逞颜色，采得莲花竟何益。莲花虽好却无情，夫婿有情常作客。万里关河归未得，争如池上锦鸳鸯，双去双来到头白。采莲复采莲，采莲还可怜。愿比莲花与莲叶，不论生死根相连。","dynasty":"明代","title":"采莲曲"}
{"author":"于谦","content":"昨日花开树头红，今日花落树头空。花开花落寻常事，未必皆因一夜风。人生行乐须少年，老去看花亦可怜。典衣沽酒花前饮，醉扫落花铺地眠。风吹花落依芳草，翠点胭脂颜色好。韶光有限蝶空忙，岁月无情人自老。眼看春尽为花愁，可惜朱颜变白头。莫遣花飞江上去，残红易逐水东流。","dynasty":"明代","title":"落花吟"}
{"author":"于谦","content":"深闺夜胜年，刀尺如冰冷。缝纫不成眠，辘轳响金井。","dynasty":"明代","title":"秋闺"}
{"author":"于谦","content":"无计留春住，从教去复来。明年花更好，只是老相催。","dynasty":"明代","title":"惜春"}
{"author":"于谦","content":"昼静暖风微，帘垂客到稀。画梁双燕子，不敢傍人飞。","dynasty":"明代","title":"春晓"}
{"author":"于谦","content":"柳条如翠线，万缕织春愁。遮断东风路，无缘入画楼。","dynasty":"明代","title":"春日登楼"}
{"author":"于谦","content":"一夜西风动远林，满襟凉意觉萧森。莲愁野渚消红晕，树老閒庭减绿阴。镜里霜华添客鬓，阶前雨点碎乡心。楼头思妇关情切，半壁残镫几杵砧。","dynasty":"明代","title":"秋兴四首其一"}
{"author":"于谦","content":"西风一夜动关山，秋意萧森入梦间。雁阵不冲愁思断，砧声偏与客情关。故园黄菊催归兴，老圃丹枫映醉颜。脩竹苦遭窗外雨，朝来也作泪痕斑。","dynasty":"明代","title":"秋兴四首其二"}
{"author":"于谦","content":"莫向樽前笑白头，异乡景物不胜秋。露寒金井梧桐老，水冷银塘菡萏愁。落日平沙迷宿雁，西风远浪起眠鸥。无端砧杵惊残梦，未到江南第一州。","dynasty":"明代","title":"秋兴四首其三"}
{"author":"于谦","content":"万宝初成敛化功，眼看秋色有无中。开残篱菊侵晨雨，落尽庭梧昨夜风。野草忽从霜后白，江枫故向日边红。芦花两岸沧江阔，管领烟波属钓翁。","dynasty":"明代","title":"秋兴四首其四"}
{"author":"于谦","content":"黄鹄摩云壮气增，青虹贯斗剑光腾。半生出处惭无补，一代经纶学未能。指下徽音弹夜月，笔端草圣袅秋藤。西风不尽思乡意，回首天涯忆旧朋。","dynasty":"明代","title":"秋兴用陈绣衣韵"}
{"author":"于谦","content":"朔吹号寒振九关，滕神剪水下人间。琼葩乱发庭前树，皓鹤群飞海上山。书幌不须银烛照，钓船披得玉蓑还。拥炉兀坐无佳句，对著梅华益厚颜。","dynasty":"明代","title":"喜雪三首其一"}
{"author":"于谦","content":"天时人事两相关，和气絪缊覆载间。涌地银堆千尺浪，攒空玉立万重山。中郎持节吞毡卧，大将平淮奏凯还。往事悠悠何足论，且祈丰稔解愁颜。","dynasty":"明代","title":"喜雪三首其二"}
{"author":"于谦","content":"怪来寒气入重关，风约飞花扑坐间。银海平吞云际月，琼峰暗换屋头山。诗怀不为寻梅好，酒价从教辍俸还。岁事丰穰应有兆，九重喜色动天颜。","dynasty":"明代","title":"喜雪三首其三"}
{"author":"于谦","content":"客边荏苒岁华增，对景空思旧日朋。露冷莲塘青结子，雨晴瓜圃绿牵藤。酒杯自强醒还醉，宦业谁论拙与能。弹剑高歌明月下，几回壮气欲飞腾。","dynasty":"明代","title":"又顺用韵"}
{"author":"于谦","content":"年来华发不胜簪，别意常悬斗柄南。亲舍遥瞻云渺渺，客居谁羡府潭潭。庭涵月色人初静，树带霜华叶半酣。诗兴萧条无觅处，遣怀聊仗酒杯三。","dynasty":"明代","title":"倒用秋夜酒醒韵"}
{"author":"于谦","content":"烛烬香销夜漏迟，人间天上共佳期。女牛有约通银汉，儿女虚传送綵丝。月色冷侵丹桂影，露华凉沁碧梧枝。客窗孤枕难成寐，卧听谁家玉笛吹。","dynasty":"明代","title":"七夕感兴"}
{"author":"于谦","content":"半随流水半随尘，断送韶光恼杀人。蜂蝶有情悲寂寞，园林无处觅精神。眼前红雨飘零尽，阶下苍苔点缀新。分付家童莫轻扫，醉眠还胜锦为茵。","dynasty":"明代","title":"落花"}
{"author":"于谦","content":"秉烛连床坐夜分，漏声和月度辕门。重论幼稚多堪笑，细数交游半不存。最好知心成白首，可能醒眼对金樽。明朝又是梁园别，两地相思劳梦魂。","dynasty":"明代","title":"郑州留别沈平之"}
{"author":"于谦","content":"一更新月出，城上箭初传。将军号令急，不敢倒头眠。","dynasty":"明代","title":"从军五更转其一"}
{"author":"于谦","content":"西风一夜动关山，秋意萧森入梦间。雁阵不冲愁思断，砧声偏与客情关。故园黄菊催归兴，老圃丹枫映醉颜。脩竹苦遭窗外雨，朝来也作泪痕斑。","dynasty":"明代","title":"秋兴四首其二"}
{"author":"于谦","content":"莫向东风折柳枝，柳枝才折便兴思。红尘鞍马红亭路，却似当年送别时。","dynasty":"明代","title":"无题"}
{"author":"于谦","content":"才看花满枝，又见花零落。春光不自留，莫怪东风恶。","dynasty":"明代","title":"清明日戏题"}
{"author":"于谦","content":"霏霏小雨不沾衣，细逐斜风密又稀。好湿香尘粘柳絮，莫教零落送春归。","dynasty":"明代","title":"暮春小雨"}
{"author":"于谦","content":"客中无计可消愁，随俗张灯向小楼。月自团圆灯自好，老怀不似旧风流。","dynasty":"明代","title":"张灯偶题"}
{"author":"于谦","content":"圣主当天致太平，守臣阅武向边城。一川花弄旌旗影，八面风传鼓角声。羽镞穿云誇电疾，戈矛映日斗霜明。三军锐气能如此，会缚戎王献玉京。","dynasty":"明代","title":"阅武"}
{"author":"于谦","content":"夜静银河冷，天高玉露清。双星缘底事，千古若为情。","dynasty":"明代","title":"七夕二首"}
{"author":"于谦","content":"借问春归何处所，天涯芳草路茫茫。杨花不解留春住，空逐东风上下狂。","dynasty":"明代","title":"残春漫书"}
{"author":"于谦","content":"古寺知何代，荒凉倚翠微。凝尘生佛面，落叶拥禅扉。殿迥香镫寂，廊空乌鹊飞。塔铃风外语，应似怨斜晖。","dynasty":"明代","title":"题古寺"}
{"author":"于谦","content":"年年马上度生辰，老景偏攻客里身。白发无能酬圣主，清宵有梦觐双亲。仙家漫说延龄术，尘世应无不死人。脩短荣枯天赋予，一官随分乐清贫。","dynasty":"明代","title":"初度日"}
{"author":"于谦","content":"乌府联镳忆旧游，新诗慰我客边愁。胸中生意由天造，笔底行云似水流。清唳喜闻空外鹤，浮名笑破水中沤。何时共遂归田计，千里邮筒迭唱酬。","dynasty":"明代","title":"王大参以春景诸作见遗赋此以答"}
{"author":"于谦","content":"萧萧入夜动清商，披拂园林草木黄。快意扫除天下热，可人吹送枕边凉。荻花枫叶愁江渚，莼菜鲈鱼忆故乡。万里碧天云散尽，冲开征雁不成行。","dynasty":"明代","title":"秋风"}
{"author":"于谦","content":"大麦收割蚤，二麦收割迟。带青摘穗不候熟，老稚藉此聊充饥。去年夏旱秋又水，谷麦无收民受馁。今年种麦十二三，纵有收成无积累。了却官租馀几何，女嫁男婚债负多。公私用度皆仰给，可喜时清无重科。有司牧民当体此，爱养苍生如赤子。庶令禄位保始终，更有清名播青史。剥民肥已天地知，国法昭昭不尔私。琴堂公暇垂帘坐，请诵老夫收麦诗。","dynasty":"明代","title":"收麦诗"}
{"author":"于谦","content":"希夷心地本无尘，聊借寰区寄此身。大药何须金鼎鍊，閒情惟与白云亲。庭前花影空啼鸟，树杪茶烟不见人。我亦平生耽静趣，卜邻安得共栖真。","dynasty":"明代","title":"处静斋卷"}
{"author":"于谦","content":"出门行采桑，路逢游冶郎。郎君马上笑相问，问侬何事不梳妆。妾云本是农家妇，辛苦从夫立门户。自来不解施朱铅，但识荆钗与裙布。郎君问妾妾不疑，笑杀无端轻薄儿。妾颜如花心似铁，玉洁冰清天自知。世间万物不得齐，或清如水浊如泥。请君前行不须问，好把丝鞭促马蹄。马蹄追风去若箭，侬家掩袂泪如霰。出门明日更相逢，郎君避路羞相见。","dynasty":"明代","title":"采桑妇"}
{"author":"于谦","content":"老态潜从鬓里占，几番览镜立脩檐。仕途无愧甘清白，世味何须论苦甜。晚谷迎风青穗舞，嘉蔬出土翠茎纤。壮怀不逐秋容变，一任萧萧雨满帘。","dynasty":"明代","title":"清秋述怀倒前韵三首其一"}
{"author":"于谦","content":"枫宸初拜命，江浙已驰名。到任君应喜，西湖彻底清。","dynasty":"明代","title":"送赵参议之浙江"}
{"author":"于谦","content":"看山如看画，听水如听琴。水流碧溪转，山高白云深。俯仰天地间，万物本无心。松风飒然来，为我涤烦襟。","dynasty":"明代","title":"题壁间画"}
{"author":"于谦","content":"昼夜分长短，气候互凉燠。昼长宜官府，夜短省镫烛。镫烛民膏脂，燃之非我欲。无奈更漏长，欲眠还反复。起坐向灯前，中心如转毂。或将既往追，或将未来续。兵民当怀绥，边境宜储蓄。化何由而行，政何由而肃。思之有未得，还将旧书读。职分所当为，一一在心目。夜分方就枕，展转犹未足。奴隶不得眠，偶语向厨屋。为此非好劳，庶以偿俸禄。自从春昼长，百事免拘束。冠盖临高堂，咨询尽民俗。贫者为宽征，饥者为发粟。善良加抚摩，豪强使慑服。闾里无横科，仓廪有馀谷。简教厉兵戎，公勤披案牍。诉牒旁午来，剖断不留宿。虽非霹雳手，遇事颇神速。退食时从容，吟诗对脩竹。夜后即安眠，何须论荣辱。民财免耗伤，奴隶无怨讟。此事良自知，谁能喻衷曲。","dynasty":"明代","title":"昼夜长短"}
{"author":"于谦","content":"槐阴凝绿暗阶墀，雨后薰风拂面吹。鱼跃乱随新长水，鸟啼争占最高枝。纱厨冰簟难成梦，羽扇纶巾渐及时。两阃清夷无别事，观书最喜日迟迟。","dynasty":"明代","title":"夏日即事"}
{"author":"于谦","content":"黄甲声名旧日占，谁论寸晷与风檐。鬓随金井梧桐老，梦忆红绫饼餤甜。巨浪排空银阙涌，远山过两翠眉纤。秋光惹动思乡意，一度登楼一捲帘。","dynasty":"明代","title":"清秋述怀倒前韵三首其三"}
{"author":"于谦","content":"小楼十二曲阑杆，曲曲阑杆见远山。望尽夕阳芳草色，天涯游子几时还。","dynasty":"明代","title":"小楼春望"}
{"author":"于谦","content":"年垂八百竟如何，终见浮生逐逝波。服御无人传秘诀，道徬高冢谩嵯峨。","dynasty":"明代","title":"过彭祖店"}
{"author":"于谦","content":"寒疾攻人寐不成，惺惺欹枕候天明。十朝九病非无药，一刻千金浪得名。恋阙心驰京国路，思亲肠断武林城。男儿此外无他事，莫笑浮名绊此生。","dynasty":"明代","title":"嗽疾达旦不寐"}
{"author":"于谦","content":"酒满金盆泛绿波，主人半醉朱颜酡。请君且就坐，听我醉时歌。人生天地间，一苇浮江河。富贵与功名，倏忽浮云过。床头有酒且须斟，囊里无钱不用寻。钱多自古坏名节，酒量何妨江海深。刘伶好酒称世贤，李白骑鲸飞上天。石崇元载极奢侈，至今千载遗腥膻。劝君满饮不须辞，万事由天莫怨咨。蛟龙变化非无日，鸿鹄翱翔自有时。醉时歌，歌有节。酒阑客散我还醒，却上高楼对明月。","dynasty":"明代","title":"醉时歌"}
{"author":"于谦","content":"君不见孟轲称大贤，道学冠今古。陶侃惜分阴，乃心忠典午。当年造就赖慈亲，剪发断机良独苦。君家阿母贞且贤，与古列女相比肩。孀居节操凛冰雪，诸孤在膝皆髫年。谆谆训诲不辍口，愿汝成立报所天。为言汝家素阀阅，累叶簪组相蝉联。而翁受命宰百里，奉法循理人共传。一朝奄弃遗尔辈，我故未忍归重泉。属纩言犹在吾耳，令我慇勤教诸子。汝曹力学能有成，尔父虽死犹不死。言之痛心恐未足，大书日新扁华屋。诸郎感奋思立身，恒若汤盘警心目。明师益友资讨论，暮史朝经勤讲读。一朝昆季俱登庸，万里云霄快鸿鹄。伯也绣衣霄汉立，季也芳名题桂籍。子能若此亲何忧，笑引诸孙饷梨栗。满庭慈竹布清阴，绕砌萱花丽迟日。","dynasty":"明代","title":"慈训堂诗"}
{"author":"于谦","content":"村落甚荒凉，年年苦旱蝗。老翁佣纳债，稚子卖输粮。壁破风生屋，梁颓月堕床。那知牧民者，不肯报灾伤。","dynasty":"明代","title":"荒村"}
{"author":"于谦","content":"寄语天涯客，轻寒底用愁。春风来不远，只在屋东头。","dynasty":"明代","tags":"春节，思念","title":"除夜太原寒甚"}
{"author":"于谦","content":"巨灵劈石迸流泉，万丈虹霓著地悬。怒捲风雷趋瀚海，细分脉络贯长川。千岩溅沫云应湿，一鉴澄空月正圆。宝瓮谁能酿春酒，称觞献寿祝尧年。","dynasty":"明代","title":"赋得玉泉垂虹"}
{"author":"于谦","content":"独倚危谯拭远眸，青山环合白云浮。孤标中断分南北，半是覃怀半泽州。","dynasty":"明代","title":"横望巡检司"}
{"author":"于谦","content":"圣主当天致太平，守臣阅武向边城。一川花弄旌旗影，八面风传鼓角声。羽镞穿云誇电疾，戈矛映日斗霜明。三军锐气能如此，会缚戎王献玉京。","dynasty":"明代","title":"阅武"}
{"author":"于谦","content":"苜蓿盘中意味长，经旬不近酒杯香。亦知厚禄惭司马，且守清斋学太常。客底情怀空抑郁，冥中感应岂微茫。黄齑百瓮皆前定，助我平生铁石肠。","dynasty":"明代","title":"祈雨蔬食"}
{"author":"于谦","content":"金炉银烛夜生春，爆竹声催节候新。自笑中年强随俗，买饧裂纸祀厨神。","dynasty":"明代","title":"腊月二十四夜口号"}
{"author":"于谦","content":"碧云开霁色，黄叶作秋声。仗节还乌府，承恩出凤城。宦途期远大，宪度喜澄清。浊酒不堪饮，题诗慰别情。","dynasty":"明代","title":"送御史莫资本还南京"}
{"author":"于谦","content":"膏粱难近腹中书，赖有群蔬荐客厨。不独澹然忘世味，更存生意满寰区。","dynasty":"明代","title":"春圃生意图"}
{"author":"于谦","content":"沾衣数点雨馀雨，极目万重山外山。立马平原看秋色，独怜寒菊映衰颜。","dynasty":"明代","title":"山行驻马"}
{"author":"于谦","content":"龙楼高处彩云飞，艮岳才成事已非。寂寂长门金锁合，中州无复二龙归。","dynasty":"明代","title":"宋宫"}
{"author":"于谦","content":"朦朦淡月映窗纱，坐听严城动鼓笳。自是归期难准信，生憎银烛又开花。","dynasty":"明代","title":"夜坐"}
{"author":"于谦","content":"九日炎蒸一日凉，晚来无事立徜徉。松篁月印当窗影，荷芰风传隔浦香。京国虽饶非故土，梁园徒好是他乡。何时谢老西湖上，为徬云山构草堂。","dynasty":"明代","title":"晚凉书怀"}
{"author":"于谦","content":"银烛金樽映画屏，消愁聊借酒为名。醉来却喜朱颜在，畏老犹嫌白发生。无客可邀惟对影，有镫相伴最关情。馀酲未解不成寐，起向瑶阶月下明。","dynasty":"明代","title":"秋夜独酌"}
{"author":"于谦","content":"百事无成两鬓皤，浮生碌碌竟如何。开樽庆寿从来懒，抚景兴怀比旧多。南极星辰延鹤算，西湖烟雨梦渔蓑。门无贺客心如水，卧看窗间日影多。","dynasty":"明代","title":"初度日感怀"}
{"author":"于谦","content":"小楼十二曲阑杆，曲曲阑杆见远山。望尽夕阳芳草色，天涯游子几时还。","dynasty":"明代","title":"小楼春望"}
{"author":"于谦","content":"楼外青山好，楼前绿树多。阑干知几曲，曲曲费吟哦。","dynasty":"明代","title":"小楼即景"}
{"author":"于谦","content":"群峰尽处是盘陀，小径纡回乱石多。风约閒云难作雨，渠分流水不成河。门开野店群鸡唱，花发春山百鸟歌。一段好怀无著处，令人对景费吟哦。","dynasty":"明代","title":"盘陀驿道中"}
{"author":"于谦","content":"华月行空流素光，星辰隐隐动寒芒。烟销宝篆金垆冷，水咽铜壶玉漏长。望断乡书无过雁，牵成离恨有啼螀。敝庐只在吴江上，莼菜鲈鱼入梦香。","dynasty":"明代","title":"秋夜归兴"}
{"author":"于谦","content":"谩说韶光好，关心别有愁。雨悭禾未种，土渴麦难抽。吏牍勤披检，民风肆访求。寻芳游冶子，争识庙堂忧。","dynasty":"明代","title":"春愁"}
{"author":"于谦","content":"孤云出岫本无心，顷刻翻成万里阴。大地苍生被甘泽，成功依旧入山林。","dynasty":"明代","title":"孤云"}
{"author":"于谦","content":"鹅鸭池荒蔓草生，沙河如带绕孤城。平淮事业谁能继，抚景令人恨不平。","dynasty":"明代","title":"汝宁怀古"}
{"author":"于谦","content":"忆郎忆得骨如柴，夜夜望郎郎不来。乍吃黄连心自苦，花椒麻住口难开。","dynasty":"明代","title":"拟吴侬曲（三首）"}
{"author":"于谦","content":"清汜垂虹贯浊流，崤函虎踞瞰中州。山河不尽登临兴，两袖春风独倚楼。","dynasty":"明代","title":"过汜水"}
{"author":"于谦","content":"吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？","dynasty":"明代","tags":"写树，寓人，品格","title":"北风吹"}
{"author":"于谦","content":"飘飘随意点轻裘，播荡东风不自由。乱逐红尘迷客路，轻随綵燕入歌楼。梁园飞雪惊春梦，渭水斜阳送客愁。莫向樽前苦惆怅，绿阴还在粉墙头。","dynasty":"明代","title":"飞絮"}
{"author":"于谦","content":"太极本无形，阴阳互消长。庖牺百王先，作易原俯仰。卦画以一陈，人文日宣朗。文王系卦辞，吉凶指诸掌。周孔更发明，此道该穹壤。濂溪论理微，康节推数广。程朱述传义，明白非惚恍。半夜一声雷，千门忽然敞。月窟与天根，乘风恣来往。焚香诵韦编，悠然动遐想。","dynasty":"明代","title":"读易"}
{"author":"于谦","content":"才聚还消似可疑，天公深意许谁知。但令海宇均滋润，不使闾阎起怨咨。裁剪六花如有意，斡旋一气本无私。登高望远空吟赏，谁和阳春白雪词。","dynasty":"明代","title":"咏雪"}
{"author":"于谦","content":"尘寰冥路两茫茫，何处青山认故乡。破镜已分鸾凤影，遗衣空带麝兰香。梦回孤馆肠千结，愁对残灯泪万行。抱痛苦嫌胸次窄，也应无处著凄凉。","dynasty":"明代","title":"悼内六首其四"}
{"author":"于谦","content":"内相方承宠渥新，那堪鵩鸟集承尘。文章功业成千古，台阁丝纶少一人。慷慨谁论天下事，凄凉空忆梦中身。向时谈笑皆陈迹，惟有临风泪满巾。","dynasty":"明代","title":"王一宁学士哀挽"}
{"author":"于谦","content":"小园疏雨歇，散步快幽情。行处苍苔滑，吟边绿草生。薄云还掩映，初月未分明。抚景聊成趣，尘烦喜暂清。","dynasty":"明代","title":"雨后散步"}
{"author":"于谦","content":"随分生涯一叶舟，利名不到钓竿头。桃香浪暖三春雨，木落江空万顷秋。渭水西风吹鹤发，严滩孤月照羊裘。悠悠往事何须问，酒美鱼鲜醉即休。","dynasty":"明代","title":"渔"}
{"author":"于谦","content":"吾家有老婢，行年近五十。虽云极丑陋，所幸少过失。我昔少年时，垂髫发如漆。锐意取功名，辛苦事纸笔。双亲命老婢，给使读书室。余时方气刚，未知抚爱术。斯须不如意，骂詈信口出。老婢受不辞，未始怨且泣。我壮忝科名，旋登显要职。老婢亦欣慰，且言所愿毕。家人自南来，致意我家室。此意久未报，吾心恒郁郁。作诗寄所怀，相见应有日。","dynasty":"明代","title":"忆老婢"}
{"author":"于谦","content":"荒村古路人烟少，零落邮亭屋数椽。野渡冰生寒雪后，遥山鸟没夕阳边。思家怅望频回首，信马徐行懒著鞭。归计不知何日定，眼前风景又残年。","dynasty":"明代","title":"余吾道中"}
{"author":"于谦","content":"倚门皓首老耕夫，辛苦年年叹未苏。桩木运来桑柘尽，民丁抽后子孙无。典馀田宅因供役，卖绝鸡豚为了逋。安得岁丰输赋蚤，免教俗吏横催租。","dynasty":"明代","title":"村舍耕夫"}
{"author":"于谦","content":"露布星驰上玉京，三边战气一时平。人间玉石铭勋业，天上银河洗甲兵。罴虎有劳咸进秩，烽烟无警可安生。从今海宇风尘静，庙算应知出圣明。","dynasty":"明代","title":"闻甘州等处捷报有喜"}
{"author":"于谦","content":"银烛金炉布庙廷，光辉照夜夺繁星。共祈霖雨苏群品，普愿天符命六丁。造化无私应洞鉴，鬼神有耳亦同听。虚空陡觉浓云布，更喜飙轮即渐停。","dynasty":"明代","title":"夜四鼓城隍庙合祭群神"}
{"author":"于谦","content":"秉烛连床坐夜分，漏声和月度辕门。重论幼稚多堪笑，细数交游半不存。最好知心成白首，可能醒眼对金樽。明朝又是梁园别，两地相思劳梦魂。","dynasty":"明代","title":"郑州留别沈平之"}
{"author":"于谦","content":"阊阖风暄瑞霭飘，御沟水满雪全消。花迎剑佩趋青琐，柳拂旌旗映画桥。一派箫韶仙仗拥，千家帘幕酒旗摇。不堪马上春如梦，怅望蓬莱隔九霄。","dynasty":"明代","title":"春日怀京师风景"}
{"author":"于谦","content":"夕阳欲落还未落，垂杨拂地东风恶。东风虽恶还有情，岁岁能令芳草生。草生满地绿侵衣，时见阶前蛱蝶飞。却怪东风无气力，春深不解动芳菲。","dynasty":"明代","title":"春风吟"}
{"author":"于谦","content":"千条柳线织春愁，不放韶光入画楼。远塞天低云漠漠，长河风静水悠悠。十年客路双蓬鬓，万里归心一叶舟。南北往来成底事，此身无恙任沉浮。","dynasty":"明代","title":"蚤春登楼遣兴"}
{"author":"于谦","content":"夜看银台吐绛花，晓闻灵鹊噪檐牙。民安足遂中心愿，年壮何妨到处家。得失纷纷随梦蝶，公私扰扰付鸣蛙。晚香好在东篱菊，相伴秋霜入鬓华。","dynasty":"明代","title":"连日灯花鹊噪漫成"}
{"author":"于谦","content":"击罢泥牛物候新，一鞭分与万家春。未萌草木先回润，久屈龙蛇渐觉伸。对景谩倾银瓮酒，看花遥想玉京人。东郊明日迎阳去，蹀躞骅骝踏软尘。","dynasty":"明代","title":"立春"}
{"author":"于谦","content":"昼景如梭夜漏长，又惊节序是重阳。江枫点缀秋光好，篱菊包藏晚节香。多事未容陶令去，老怀难学孟嘉狂。萧条孤馆谁相问，独对西风一举觞。","dynasty":"明代","title":"重阳感怀"}
{"author":"于谦","content":"公馆萧条野水边，山深地僻少人烟。窗风吹梦不成寐，独拥青绫思悄然。","dynasty":"明代","title":"宿仁义驿"}
{"author":"于谦","content":"圣主垂衣御九重，群贤汇进万方同。文明启运天垂象，豪杰乘时气吐虹。柳汁染衣新样绿，花枝映面醉颜红。当年我亦曾遭际，涂抹于今避下风。","dynasty":"明代","title":"观登科录感兴"}
{"author":"于谦","content":"手帕蘑姑与线香，本资民用反为殃。清风两袖朝天去，免得闾阎话短长。","dynasty":"明代","title":"入京"}
{"author":"于谦","content":"悠悠远别几经年，极目江南思渺然。客底正劳千里梦，天边忽堕五云笺。得官自愧超迁早，济世深惭学术偏。瞻仰泰山应未遂，马蹄明日又翩翩。","dynasty":"明代","title":"得外舅安丰董先生书"}
{"author":"于谦","content":"杖履逍遥五柳旁，一辞独擅晋文章。黄花本是无情物，也共先生晚节香。","dynasty":"明代","tags":"菊花","title":"过菊江亭"}
{"author":"于谦","content":"马上春如梦，空嗟岁月长。天涯无限路，芳草自斜阳。","dynasty":"明代","title":"春日客怀二首其一"}
{"author":"于谦","content":"冰轮涌出海东头，光映珠帘不上钩。丹桂婆娑微有影，璚楼高爽不胜秋。空遗灵兔千年药，不尽姮娥万古愁。时缺时圆成底事，金樽有酒且相酬。","dynasty":"明代","title":"秋月"}
{"author":"于谦","content":"朔吹号寒激箭锋，初春凛凛似严冬。层冰未泮江头水，积雪还迷天外峰。閒对青铜搔白发，却思金屋赐黄封。关情最是庭前柳，翠黛含颦恨几重。","dynasty":"明代","title":"立春后寒甚二首其一"}
{"author":"于谦","content":"荒城数里半淤沙，衰柳千株集乱鸦。道上双驺迎使节，水边一犬吠人家。重重山色迷行色，点点霜华入鬓华。遥忆江南好风月，客窗清夜梦梅花。","dynasty":"明代","title":"寓清源"}
{"author":"于谦","content":"眉间黄色应归期，正值清秋八月时。封事预需当宁问，音书先慰倚门思。宦情落落从来懒，吏牍纷纷欲去迟。好在故园三亩宅，功成身退是男儿。","dynasty":"明代","title":"还京述怀"}
{"author":"于谦","content":"公馆萧条野水边，山深地僻少人烟。窗风吹梦不成寐，独拥青绫思悄然。","dynasty":"明代","title":"宿仁义驿"}
{"author":"于谦","content":"独倚危谯拭远眸，青山环合白云浮。孤标中断分南北，半是覃怀半泽州。","dynasty":"明代","title":"横望巡检司"}
{"author":"于谦","content":"同云蔽天风怒号，飞来雪片如鹅毛。须臾群峰失翠色，等閒平地生银涛。探梅诗客多清趣，瘦蹇冲寒溪上去。只闻风送暗香来，不识梅花在何处。","dynasty":"明代","title":"题画二首其二"}
{"author":"于谦","content":"凭阑笑语问姮娥，时缺时圆意若何。底事生成蟾皎洁，谁人种得桂婆娑。霓裳旧曲曾传否，玉兔灵丹肯与么。不信冰轮高几许，清光能得遍山河。","dynasty":"明代","title":"问月"}
{"author":"于谦","content":"东风浩荡吹花柳，春气薰人如醉酒。草生满地绿敷茵，桃李无言也笑人。笑人年年常是客，底事欲归归未得。归未得，可奈何。太行南北千条路，不似离肠宛转多。","dynasty":"明代","title":"春日吟"}
{"author":"于谦","content":"赤日行空暑气浮，炎风簸土几时休。云霓久渴斯民望，廊庙当分圣主忧。旱魃剿除消沴气，神龙鼓舞起灵湫。挽将天上银河水，散作甘霖润九州。","dynasty":"明代","title":"望雨"}
{"author":"于谦","content":"昼静暖风微，帘垂客到稀。画梁双燕子，不敢傍人飞。","dynasty":"明代","title":"春晓"}
{"author":"于谦","content":"柳条如翠线，万缕织春愁。遮断东风路，无缘入画楼。","dynasty":"明代","title":"春日登楼"}
{"author":"于谦","content":"霏霏小雨不沾衣，细逐斜风密又稀。好湿香尘粘柳絮，莫教零落送春归。","dynasty":"明代","title":"暮春小雨"}
{"author":"于谦","content":"涌金门外柳如烟，西子湖头水拍天。玉腕罗裙双荡桨，鸳鸯飞近采莲船。","dynasty":"明代","title":"夏日忆西湖"}
{"author":"于谦","content":"忆郎直忆到如今，谁料恩深怨亦深。刻木为鸡啼不得，元来有口却无心。","dynasty":"明代","title":"拟吴侬曲（三首）"}
{"author":"于谦","content":"忆郎忆得骨如柴，夜夜望郎郎不来。乍吃黄连心自苦，花椒麻住口难开。","dynasty":"明代","title":"拟吴侬曲（三首）"}
{"author":"于谦","content":"村落甚荒凉，年年苦旱蝗。老翁佣纳债，稚子卖输粮。壁破风生屋，梁颓月堕床。那知牧民者，不肯报灾伤。","dynasty":"明代","title":"荒村"}
{"author":"于谦","content":"寄语天涯客，轻寒底用愁。春风来不远，只在屋东头。","dynasty":"明代","title":"除夜宿太原寒甚"}
{"author":"于谦","content":"别离惊岁换，老病怯春寒。脱帻拥衾卧，移书就枕看。暗将归计卜，聊把客怀宽。早晚金台路，东风拂绣鞍。","dynasty":"明代","title":"春寒病中自慰"}
{"author":"于谦","content":"客里逢佳节，天涯忆老亲。葭灰初应候，梅蕊渐回春。醉讶朱颜好，愁添白发新。孤云恒在望，翘首欲沾巾。","dynasty":"明代","title":"冬至日思亲"}
{"author":"于谦","content":"马足车尘不暂閒，一年两度太行山。庭闱缥缈孤云下，游子思亲几日还。","dynasty":"明代","title":"登太行思亲"}
{"author":"于谦","content":"柳条才老杏花繁，红绿参差出短垣。野犬数声迎客吠，屋头风细酒旗翻。","dynasty":"明代","title":"春日野景"}
{"author":"于谦","content":"西风吹鬓雪盈簪，千里瞻云目极南。天外青山围故国，雨中黄叶下空潭。孤怀触景情何限，壮气凌霄酒半酣。最爱霜台能赋客，新诗赓和不离三。","dynasty":"明代","title":"再用前韵答陈绣衣"}
{"author":"于谦","content":"相呼相唤过南楼，叫破江南万里秋。有足不传云外信，无端偏惹客中愁。影横斜月天连塞，梦绕黄芦雪覆洲。霄汉翱翔应有自，生平不为稻粱谋。","dynasty":"明代","title":"秋鸿"}
{"author":"于谦","content":"朦朦淡月映窗纱，坐听严城动鼓笳。自是归期难准信，生憎银烛又开花。","dynasty":"明代","title":"夜坐"}
{"author":"于谦","content":"夕阳欲落还未落，垂杨拂地东风恶。东风虽恶还有情，岁岁能令芳草生。草生满地绿侵衣，时见阶前蛱蝶飞。却怪东风无气力，春深不解动芳菲。","dynasty":"明代","title":"春风吟"}
{"author":"于谦","content":"老态潜从鬓里占，几番览镜立脩檐。仕途无愧甘清白，世味何须论苦甜。晚谷迎风青穗舞，嘉蔬出土翠茎纤。壮怀不逐秋容变，一任萧萧雨满帘。","dynasty":"明代","title":"清秋述怀倒前韵三首其一"}
{"author":"于谦","content":"椷香百里叩龙祠，乞得灵泉浸柳枝。酌水献花罗父老，吹箫击鼓走童儿。神风静默云生石，和气薰蒸雨应时。顷刻寰区生意足，从知天地本无私。","dynasty":"明代","title":"新城请水祈雨有应"}
{"author":"于谦","content":"长风送华月，照我庭前树。宿鸟忽惊飞，双双背人去。","dynasty":"明代","title":"春夜"}
{"author":"于谦","content":"青紫均沾雨露恩，一团生意淡中存。食前方丈倘来物，大节还须咬菜根。","dynasty":"明代","title":"题画菜"}
{"author":"于谦","content":"案牍閒清昼，歌谣遍里闾。光风回细柳，甘雨洗嘉蔬。遣兴杯中物，消愁几上书。所期民物阜，此外复何如。","dynasty":"明代","title":"春日即事"}
{"author":"于谦","content":"天井关前策马过，道徬古庙郁嵯峨。石留辙迹深如许，道在人心耿不磨。残雪初消山似洗，暖风才动鸟如歌。自缘景物萦怀抱，莫怪重来感慨多。","dynasty":"明代","title":"重过天井关回辙庙"}
{"author":"于谦","content":"红芳老尽绿阴肥，到处杨花作雪飞。塞北从来无杜宇，不知何物动春归。","dynasty":"明代","title":"春归"}
{"author":"于谦","content":"千山万山白云起，三片五片红叶飞。野寺萧条门半掩，夕阳满地一僧归。","dynasty":"明代","title":"野景"}
{"author":"于谦","content":"千条柳线织春愁，不放韶光入画楼。远塞天低云漠漠，长河风静水悠悠。十年客路双蓬鬓，万里归心一叶舟。南北往来成底事，此身无恙任沉浮。","dynasty":"明代","title":"蚤春登楼遣兴"}
{"author":"于谦","content":"星稀月落晓风清，犹听鸡声报五更。山势平吞沙漠境，河流曲绕晋阳城。天涯何处寻归路，野景无边动客情。车骑纵横皆故道，不须候吏远逢迎。","dynasty":"明代","title":"太原道中晓行"}
{"author":"于谦","content":"斯文骨肉最相亲，况复比邻唱和频。淡薄年来轻世味，绸缪日久见天真。一鞭行色青山暮，两地离情白发新。马上思君重回首，落花芳草不胜春。","dynasty":"明代","title":"留别高佥宪"}
{"author":"于谦","content":"风送新秋爽入帘，楼头初月正纤纤。三杯上脸成红软，一枕忘情到黑甜。清露凝晖沾宿草，明河倒影挂脩檐。客窗又动乡关念，却把灯花仔细占。","dynasty":"明代","title":"秋夜睡醒偶赋"}
{"author":"于谦","content":"锁向虚廊不自由，倦舒双臂懒抬头。巴山梦断霜华冷，梅岭情牵树影秋。入定老僧心暂释，感时迁客泪初收。高门广厦多豪富，未必闻声便有愁。","dynasty":"明代","title":"病猿"}
{"author":"于谦","content":"璚英一别已三年，梦里常看在膝前。婉娩性情端可爱，娇痴态度亦堪怜。诵诗未解知音节，索果惟应破俸钱。白发双亲在堂上，关心为尔更凄然。","dynasty":"明代","title":"忆璚英"}
{"author":"于谦","content":"花发东风软，鸟啼春昼閒。抱琴出门去，随意看青山。","dynasty":"明代","title":"题金璧山水二首其二"}
{"author":"于谦","content":"同云蔽天风怒号，飞来雪片如鹅毛。须臾群峰失翠色，等閒平地生银涛。探梅诗客多清趣，瘦蹇冲寒溪上去。只闻风送暗香来，不识梅花在何处。","dynasty":"明代","title":"题画二首其二"}
{"author":"于谦","content":"去时树开花，来时花结子。如何马上人，来往只如此。","dynasty":"明代","title":"清源分司林檎去时始见开花自平阳还则结实久矣因成二十字"}
{"author":"于谦","content":"枫宸初拜命，江浙已驰名。到任君应喜，西湖彻底清。","dynasty":"明代","title":"送赵参议之浙江"}
{"author":"于谦","content":"侬在西边郎在东，深堂宅院几重重。浮麦磨来难见面，厚纸糊窗不漏风。","dynasty":"明代","title":"拟吴侬曲三首其三"}
{"author":"于谦","content":"重阳节后北风多，景物萧条可奈何。叶带寒声风外落，雁随霜信月中过。愁来万事纷如结，老去孤忠耿不磨。偷得浮生片时暇，凭阑搔首且吟哦。","dynasty":"明代","title":"暮秋感怀"}
{"author":"于谦","content":"鸿沟迢递接荥阳，芳草瀰漫古战场。说尽兴亡无限事，数声啼鸟在垂杨。","dynasty":"明代","title":"过荥阳"}
{"author":"于谦","content":"远别离，何时归，出门子女争牵衣。借问此行向何处，底事欲留留不住。父子恩情深更深，可怜不得恒相聚。远别离，无限愁。山行骑马水乘舟，行人一去蚤回头。","dynasty":"明代","title":"远别离"}
{"author":"于谦","content":"路徬遗老亦堪悲，问着仓皇只泪垂。恒产卖馀无业次，比邻逃尽少亲知。衰残满冀升平日，饥困仍逢旱涝时。见说朝廷宽赈恤，也来叩首拜恩私。","dynasty":"明代","title":"路傍老叟"}
{"author":"于谦","content":"客里逢佳节，天涯忆老亲。葭灰初应候，梅蕊渐回春。醉讶朱颜好，愁添白发新。孤云恒在望，翘首欲沾巾。","dynasty":"明代","title":"冬至日思亲"}
{"author":"于谦","content":"豫让桥边策马过，当年意气未消磨。人臣报主宜如此，死不成功可奈何。","dynasty":"明代","title":"豫让桥怀古"}
{"author":"于谦","content":"凭阑笑语问姮娥，时缺时圆意若何。底事生成蟾皎洁，谁人种得桂婆娑。霓裳旧曲曾传否，玉兔灵丹肯与么。不信冰轮高几许，清光能得遍山河。","dynasty":"明代","title":"问月"}
{"author":"于谦","content":"长风送华月，照我庭前树。宿鸟忽惊飞，双双背人去。","dynasty":"明代","title":"春夜"}
{"author":"于谦","content":"九日炎蒸一日凉，晚来无事立徜徉。松篁月印当窗影，荷芰风传隔浦香。京国虽饶非故土，梁园徒好是他乡。何时谢老西湖上，为徬云山构草堂。","dynasty":"明代","title":"晚凉书怀"}
{"author":"于谦","content":"朔吹号寒激箭锋，初春凛凛似严冬。层冰未泮江头水，积雪还迷天外峰。閒对青铜搔白发，却思金屋赐黄封。关情最是庭前柳，翠黛含颦恨几重。","dynasty":"明代","title":"立春后寒甚二首其一"}
{"author":"于谦","content":"三晋冲寒到，中州冒暑回。山川元不改，节候自相催。绿树连天暗，红葵向日开。太行云缥缈，搔首意徘徊。","dynasty":"明代","title":"暑月将自太原巡汴"}
{"author":"于谦","content":"青袍县吏候庭参，庆罢新正酒半酣。不道并州倦游客，梦回枕上忆江南。","dynasty":"明代","title":"太原县元日即事"}
{"author":"于谦","content":"每逢初度益凄然，却讶增年是减年。济世愧无书满腹，投閒何待雪盈颠。关山迢递迷归路，岁月淹留费俸钱。任重才疏成底事，西湖岂乏钓鱼船。","dynasty":"明代","title":"初度自责"}
{"author":"于谦","content":"晚来无事漫登楼，曲曲栏干总是愁。渺渺乡关何日到，茫茫天地此生浮。太行有路东西去，汾水无情日夜流。华发苍颜成底事，可能辜负钓鱼舟。","dynasty":"明代","title":"登楼感怀"}
{"author":"于谦","content":"万玉萧森绕四檐，坐来惟觉雨纤纤。小窗展卷循环诵，古鼎焚香取次添。爽籁随风来净几，清阴和月度疏帘。应知此地藏脩者，蚤晚蜚声不久淹。","dynasty":"明代","title":"题李景昌竹间书舍图"}
{"author":"于谦","content":"凛凛英风震百蛮，巍巍砥柱屹狂澜。自缘忠义存心正，不惜从容就死难。瘴海云迷归路远，边城月照旅魂单。衣间别有文山句，千载令人拭泪看。","dynasty":"明代","title":"和何知州交趾死节韵"}
{"author":"于谦","content":"落日遥登戏马台，怀乡吊古独徘徊。关河千里雁频断，风雨一天愁不开。霸业尽销人已去，山形依旧我重来。何须细问兴亡事，自是当初少用才。","dynasty":"明代","title":"徐州戏马台"}
{"author":"于谦","content":"华月行空流素光，星辰隐隐动寒芒。烟销宝篆金垆冷，水咽铜壶玉漏长。望断乡书无过雁，牵成离恨有啼螀。敝庐只在吴江上，莼菜鲈鱼入梦香。","dynasty":"明代","title":"秋夜归兴"}
{"author":"于谦","content":"明月入我户，清风吹我衣。散步下瑶阶，仰看星斗辉。万籁寂不闻，群动咸息机。啸歌振林薮，鸟雀争分飞。兴尽却归来，此意知者稀。","dynasty":"明代","title":"夏夜步月"}
{"author":"于谦","content":"甘雨洗尘寰，爽气涤烦襟。参差庭前树，蓊蔚敷繁阴。凯风泠然来，好鸟送佳音。俯瞰池塘水，粼粼清且深。中有双鲤鱼，随波恣浮沉。睹兹节物佳，击节动讴吟。万事毋足论，大化契我心。","dynasty":"明代","title":"雨后写怀"}
{"author":"于谦","content":"结发为夫妻，恩爱两相好。生男与育女，所期在偕老。我生叨国恩，显宦亦何早。班资忝亚卿，巡抚历边徼。自愧才力薄，无功答穹昊。勉力效驱驰，庶以赎天讨。汝居辇毂下，闺门日幽悄。大儿在故乡，地远音信杳。二女正娇痴，但索梨与枣。况复家清贫，生计日草草。汝惟内助勤，何曾事温饱。而我非不知，报主事非小。忠孝世所珍，贤良国之宝。尺书致慇勤，此意谅能表。岁寒松柏心，彼此永相保。","dynasty":"明代","title":"寄内"}
{"author":"于谦","content":"杖履逍遥五柳旁，一辞独擅晋文章。黄花本是无情物，也共先生晚节香。","dynasty":"明代","tags":"菊花","title":"过菊江亭"}
{"author":"于谦","content":"田舍翁，老更勤，种田何曾辞苦辛。鸡皮鹤发十指秃，日向田间耕且斸。雨旸时若得秋成，敢望肥甘充口腹。但愿公家无负租，免使儿孙受凌辱。吏不敲门犬不惊，老稚团圞贫亦足。可怜憔悴百年身，暮暮朝朝一盂粥。田舍翁，君莫欺。暗中朘剥民膏脂，人虽不语天自知。","dynasty":"明代","title":"田舍翁"}
{"author":"于谦","content":"寄语天涯客，轻寒底用愁。春风来不远，只在屋东头。","dynasty":"明代","title":"除夜宿太原寒甚"}
{"author":"于谦","content":"满头风雪路欹斜，杖屦行寻卖酒家。万里溪山同一色，不知何处是梅花。","dynasty":"明代","title":"题孟浩然踏雪寻梅"}
{"author":"于谦","content":"马足车尘不暂閒，一年两度太行山。庭闱缥缈孤云下，游子思亲几日还。","dynasty":"明代","title":"登太行思亲"}
{"author":"于谦","content":"四更城上望，满野是新霜。衣薄弓刀冷，那能不忆乡。","dynasty":"明代","title":"从军五更转其四"}
{"author":"于谦","content":"鬓花斑白带围宽，窃禄无功久旷官。岸帻耻为寒士语，调羹不用腐儒酸。逢人只说还家好，垂老方知济世难。恋恋西湖旧风月，六桥三塔梦中看。","dynasty":"明代","title":"自叹"}
{"author":"于谦","content":"华月窗间过，凉风扇底生。抚时追往事，幽恨不分明。","dynasty":"明代","title":"七夕二首其二"}
{"author":"于谦","content":"吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？","dynasty":"明代","tags":"写树，寓人，品格","title":"北风吹"}
{"author":"于谦","content":"一杯浊酒送残灯，岁月无情感慨增。垂老渐忘儿女态，从教客况似山僧。","dynasty":"明代","title":"十七夜灯"}
{"author":"于谦","content":"怪底东风恶，寒威透客衣。捲帘云接地，撩乱雪花飞。","dynasty":"明代","title":"暮景"}
{"author":"于谦","content":"煌煌使节下并州，俯仰乾坤豁远眸。万里关河迂马足，十年风雪敝貂裘。北连河朔风尘静，东望都门瑞气浮。车骑纷纷催晓发，一声鸡唱五更头。","dynasty":"明代","title":"和余吾驿壁间诗"}
{"author":"于谦","content":"风静林塘好，波光一鉴开。金鱼穿绿藻，翠竹映苍苔。幽草锄还长，驯禽去复来。时清公事简，冠盖日徘徊。","dynasty":"明代","title":"秋日即事"}
{"author":"于谦","content":"同云蔽天风怒号，飞来雪片如鹅毛。须臾群峰失翠色，等閒平地生银涛。探梅诗客多清趣，瘦蹇冲寒溪上去。只闻风送暗香来，不识梅花在何处。","dynasty":"明代","title":"题画二首其二"}
{"author":"于谦","content":"新法殃民众欲除，金陵强辨欲何如。等閒一语锋铓折，稷契当年岂读书。","dynasty":"明代","title":"读王荆公赵清献公文集"}
{"author":"于谦","content":"海波拍天流，海日当天起。神鱼大如舟，扬鬐复鼓尾。峥嵘头角信非难，变化飞腾顷刻间。等閒吸尽四海水，化作商霖拯旱乾。","dynasty":"明代","title":"鲤鱼图"}
{"author":"于谦","content":"三晋冲寒到，中州冒暑回。山川元不改，节候自相催。绿树连天暗，红葵向日开。太行云缥缈，搔首意徘徊。","dynasty":"明代","title":"暑月将自太原巡汴"}
{"author":"于谦","content":"寄语阳和及蚤来，何须堤柳与江梅。五更月落天鸡唱，更有城头画角催。","dynasty":"明代","title":"除夜宿太原寒甚"}
{"author":"于谦","content":"一叶扁舟驾顺风，黄河九曲路西东。沙鸥野鹭飞翔远，岸草汀花点缀同。望断归心帆影里，惊回乡梦橹声中。推篷独坐无馀事，祗有吟哦兴不穷。","dynasty":"明代","title":"舟中漫兴"}
{"author":"于谦","content":"太极本无形，阴阳互消长。庖牺百王先，作易原俯仰。卦画以一陈，人文日宣朗。文王系卦辞，吉凶指诸掌。周孔更发明，此道该穹壤。濂溪论理微，康节推数广。程朱述传义，明白非惚恍。半夜一声雷，千门忽然敞。月窟与天根，乘风恣来往。焚香诵韦编，悠然动遐想。","dynasty":"明代","title":"读易"}
{"author":"于谦","content":"垂杨飞白花，飘飘万里去。多情蜂蝶乱追随，不问依栖向何处。人生漂泊无定踪，一似杨花趁暖风。今朝马足西边去，明日车轮又向东。可怜不识归来路，一去江山千万重。杨花本是无情物，懊恼人生在客中。","dynasty":"明代","title":"杨花曲"}
{"author":"于谦","content":"南薰荐爽入瑶琴，户外茙葵锦作林。不是贪看好颜色，秪怜一点向阳心。","dynasty":"明代","title":"顾生葵庵卷"}
{"author":"于谦","content":"凉飙拂树半含秋，一雨先将暑气收。夜色远分天际月，清光直入水边楼。玉箫有韵惊乡梦，银汉无波洗客愁。遥想梧桐最深处，美人和泪拨箜篌。","dynasty":"明代","title":"雨后夜坐玩月"}
{"author":"于谦","content":"吹我庭前柏树枝。树坚不怕风吹动，节操棱棱还自持，冰霜历尽心不移。况复阳和景渐宜，闲花野草尚葳蕤，风吹柏枝将何为？北风吹，能几时？","dynasty":"明代","tags":"写树，寓人，品格","title":"北风吹"}
{"author":"于谦","content":"满头风雪路欹斜，杖屦行寻卖酒家。万里溪山同一色，不知何处是梅花。","dynasty":"明代","title":"题孟浩然踏雪寻梅"}
{"author":"于谦","content":"贾生年少负奇才，射策无成又独回。威凤不随凡鸟语，好花偏向暮春开。都门烟树关情远，故国湖山入梦来。浪暖桃香三载后，禹门还听一声雷。","dynasty":"明代","title":"送江用亨下第"}
{"author":"于谦","content":"分得东篱雨后花，呼童栽近小窗纱。引泉灌溉滋新壤，剖竹编围护嫩芽。自许琴樽相调笑，何须蜂蝶乱交加。杜门不纳王弘酒，还胜柴桑处士家。","dynasty":"明代","title":"秋日移菊"}
{"author":"于谦","content":"冰泮洪河春意深，桃花新涨涌千寻。凌波钓艇纶竿湿，近水人家树木阴。危岸堕沙沉鸟迹，长风鼓浪听龙吟。临流自得沧浪趣，一曲高歌绝赏音。","dynasty":"明代","title":"汴城八景其二大河春浪"}
{"author":"于谦","content":"冠中白发映朝簪，马首关山北又南。鱼雁乡书淹岁月，莼鲈归兴动江潭。堂堂宦业鹏程远，碌碌浮生蚁战酣。烟寺昏钟犹在耳，鸡声已报五更三。","dynasty":"明代","title":"秋夜独坐复倒用酒醒感怀韵东陈绣衣"}
{"author":"于谦","content":"悬瓮山前境趣幽，邑人云是小瀛洲。群峰环耸青螺髻，合涧中分碧玉流。出洞神龙和雾起，淩波仙女弄珠游。愿将一掬灵祠水，散作甘霖遍九州。","dynasty":"明代","title":"忆晋祠风景且以致望雨之意"}
{"author":"于谦","content":"鼓笳载道出神州，铁骑连云拥列侯。綵旆行穿花外路，紫骝嘶近驿边楼。寸心深慰黎民望，一面全分圣主忧。千里桑麻齐鲁地，呻吟从此变歌讴。","dynasty":"明代","title":"送平江侯出镇临清"}
{"author":"于谦","content":"和气成甘雨，沾濡意转深。一犁通地脉，万物识天心。花柳滋春意，山川起夕阴。农夫咸喜悦，点滴直千金。","dynasty":"明代","title":"喜雨二首其一"}
{"author":"于谦","content":"天相中兴不偶然，等閒平地涌清泉。灵源千古蛟龙蛰，时出人间救旱年。","dynasty":"明代","title":"题光武扳倒井"}
{"author":"于谦","content":"才离汴水又并州，马上光阴易白头。出处每怀心耿耿，是非谁较论悠悠。貂裘不畏三冬雪，燕颔终封万里侯。珍重晚来风景好，黄花老圃殿高秋。","dynasty":"明代","title":"遣怀"}
{"author":"于谦","content":"三边无警静烽烟，客散辕门思悄然。池面雨晴荷盖小，庭中日午树阴圆。清心闭户看周易，解愠临风鼓舜弦。菲薄将何称献纳，两藩旌节漫留连。","dynasty":"明代","title":"夏日公馀"}
{"author":"于谦","content":"案牍閒清昼，歌谣遍里闾。光风回细柳，甘雨洗嘉蔬。遣兴杯中物，消愁几上书。所期民物阜，此外复何如。","dynasty":"明代","title":"春日即事"}
{"author":"于谦","content":"烟寺微茫几杵钟，渔村斜映夕阳红。平沙落雁迷轻霭，远浦归帆趁便风。山市微岚孤屿断，江天欲雪暮云同。洞庭月色潇湘雨，想像阴晴似梦中。","dynasty":"明代","title":"壁间画潇湘入景"}
{"author":"于谦","content":"无计留春住，从教去复来。明年花更好，只是老相催。","dynasty":"明代","title":"惜春"}
{"author":"于谦","content":"远别离，何时归，出门子女争牵衣。借问此行向何处，底事欲留留不住。父子恩情深更深，可怜不得恒相聚。远别离，无限愁。山行骑马水乘舟，行人一去蚤回头。","dynasty":"明代","title":"远别离"}
{"author":"于谦","content":"麦陇桑畦远接连，依稀村落动炊烟。山溪水漫人喧渡，野寺日高僧尚眠。马足联翩疏雨后，客怀寂寞晓风前。庭闱缥缈知何处，却望孤云一怅然。","dynasty":"明代","title":"徐沟道中"}
{"author":"于谦","content":"钟声惊散树头鸦，窗户微明月影斜。镜里衰颜随节换，数茎白发映乌纱。","dynasty":"明代","title":"晓起感怀"}
{"author":"于谦","content":"马上春如梦，空嗟岁月长。天涯无限路，芳草自斜阳。","dynasty":"明代","title":"春日客怀二首其一"}
{"author":"于谦","content":"一夜西风动远林，满襟凉意觉萧森。莲愁野渚消红晕，树老閒庭减绿阴。镜里霜华添客鬓，阶前雨点碎乡心。楼头思妇关情切，半壁残镫几杵砧。","dynasty":"明代","title":"秋兴四首其一"}
{"author":"于谦","content":"碧云开霁色，黄叶作秋声。仗节还乌府，承恩出凤城。宦途期远大，宪度喜澄清。浊酒不堪饮，题诗慰别情。","dynasty":"明代","title":"送御史莫资本还南京"}
{"author":"于谦","content":"杖履逍遥五柳旁，一辞独擅晋文章。黄花本是无情物，也共先生晚节香。","dynasty":"明代","tags":"菊花","title":"过菊江亭"}
{"author":"于谦","content":"荒村古路人烟少，零落邮亭屋数椽。野渡冰生寒雪后，遥山鸟没夕阳边。思家怅望频回首，信马徐行懒著鞭。归计不知何日定，眼前风景又残年。","dynasty":"明代","title":"余吾道中"}
{"author":"于谦","content":"金丹元只在红尘，混俗方能得至真。自是书生守名节，莫惭辜负指迷人。","dynasty":"明代","title":"读悟真篇"}
{"author":"于谦","content":"出门行采桑，路逢游冶郎。郎君马上笑相问，问侬何事不梳妆。妾云本是农家妇，辛苦从夫立门户。自来不解施朱铅，但识荆钗与裙布。郎君问妾妾不疑，笑杀无端轻薄儿。妾颜如花心似铁，玉洁冰清天自知。世间万物不得齐，或清如水浊如泥。请君前行不须问，好把丝鞭促马蹄。马蹄追风去若箭，侬家掩袂泪如霰。出门明日更相逢，郎君避路羞相见。","dynasty":"明代","title":"采桑妇"}
{"author":"于谦","content":"凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。","dynasty":"明代","tags":"咏物，爱国，忧国忧民，抱负","title":"咏煤炭"}
{"author":"于谦","content":"碌碌庸庸四十馀，因逢初度转踌躇。腰黄久负金为带，头白惊看雪满梳。剩喜门庭无贺客，绝胜厨传有悬鱼。清风一枕南窗卧，閒阅床头几卷书。","dynasty":"明代","title":"初度"}
{"author":"于谦","content":"清汜垂虹贯浊流，崤函虎踞瞰中州。山河不尽登临兴，两袖春风独倚楼。","dynasty":"明代","title":"过汜水"}
{"author":"于谦","content":"密槐高柳覆华堂，满地薰风白昼长。却怪蝉声惊客思，不容蝶梦到吾乡。清高最喜含朝露，断续何须怨夕阳。蚤晚凉飙天际起，万山秋色又苍苍。","dynasty":"明代","title":"闻蝉声"}
{"author":"于谦","content":"昨日看花开，今朝看花落。花开花落两无情，莫怪夜来风雨恶人生。一似雨中花，老少须臾莫怨嗟。昨日朱颜生绿醑，今朝白发映乌纱。看花对酒宁辞醉，醒后还投卖酒家。君不见，眼前花。","dynasty":"明代","title":"眼前花"}
{"author":"于谦","content":"昼景如梭夜漏长，又惊节序是重阳。江枫点缀秋光好，篱菊包藏晚节香。多事未容陶令去，老怀难学孟嘉狂。萧条孤馆谁相问，独对西风一举觞。","dynasty":"明代","title":"重阳感怀"}
{"author":"于谦","content":"谁将白玉钩，挂向柳梢头。镜缺姮娥恨，眉颦越女羞。生光从此夜，满魄待中秋。但愿团圆夕，相看入凤楼。","dynasty":"明代","title":"八月四日夜月"}
{"author":"于谦","content":"谷日晴明好，丰年信可期。雪消风澹澹，天暖日迟迟。东作因时起，西成与岁宜。忧民无限意，对此暂舒眉。","dynasty":"明代","title":"谷日喜晴"}
{"author":"于谦","content":"高居远尘世，嘉木结繁阴。叶密藏山果，池清立水禽。帘垂花隔户，石迸笋穿林。镇日看书坐，翛然解俗襟。","dynasty":"明代","title":"绛州分司谩兴"}
{"author":"于谦","content":"三晋冲寒到，中州冒暑回。山川元不改，节候自相催。绿树连天暗，红葵向日开。太行云缥缈，搔首意徘徊。","dynasty":"明代","title":"暑月将自太原巡汴"}
{"author":"于谦","content":"何处难忘酒，隆冬客异乡。门前风凛凛，天外雪茫茫。候馆人烟少，前途道路长。此时无一盏，安得解愁肠。","dynasty":"明代","title":"因观王金陵效白乐天何处难忘酒之作，喜其切近人情，乃亦效颦，非敢追踪前人，不过遣兴而已二首其一"}
{"author":"于谦","content":"何处难忘酒，承恩昼锦荣。宾朋相慰藉，儿女共攀迎。白发庭闱健，青春事业成。此时无一盏，安得叙欢情。","dynasty":"明代","title":"因观王金陵效白乐天何处难忘酒之作，喜其切近人情，乃亦效颦，非敢追踪前人，不过遣兴而已二首其二"}
{"author":"于谦","content":"老去惊时换，公馀觉昼长。池风荷偃翠，林雨杏垂黄。旧业存书卷，閒情付药方。偶来北窗下，高枕梦羲皇。","dynasty":"明代","title":"回朝偶题"}
{"author":"于谦","content":"闻鸡推枕起，曙色渐分明。树映旌旗影，风传鼓角声。云霓常在望，天地岂无情。坐待甘霖降，群黎各遂生。","dynasty":"明代","title":"望雨无寐晓起偶题"}
{"author":"于谦","content":"泼墨浓云布，漫空雨意悬。斯须露红日，依旧睹青天。祈祷知何益，焦枯亦可怜。菲才膺重寄，值此更悽然。","dynasty":"明代","title":"次日阴云密布不雨复散"}
{"author":"于谦","content":"碗子城边路，年来几度过。山川认行色，花鸟熟鸣珂。恋阙情何限，瞻云思转多。壮怀成激烈，弹剑欲高歌。","dynasty":"明代","title":"太行途中杂咏"}
{"author":"于谦","content":"斋居无四邻，庭空篆烟冷。明月扬素辉，脩篁散疏影。双鹤向我鸣，鼓翅复引领。灵风振缟衣，露华浥丹顶。清响彻云霄，万籁悉以屏。芝田在何许，遥遥隔尘境。欲去还未能，蹉跎驻光景。听此融心神，令人发深省。","dynasty":"明代","title":"夜闻鹤唳有感"}
{"author":"于谦","content":"寄语阳和及蚤来，何须堤柳与江梅。五更月落天鸡唱，更有城头画角催。","dynasty":"明代","title":"除夜宿太原寒甚"}
{"author":"于谦","content":"月落日未出，东方隐又明。云连怀庆郡，雾绕泽州城。道路淹归计，关河动客情。故乡不可见，搔首望神京。","dynasty":"明代","title":"太行山中晓行"}
{"author":"于谦","content":"千条柳线织春愁，不放韶光入画楼。远塞天低云漠漠，长河风静水悠悠。十年客路双蓬鬓，万里归心一叶舟。南北往来成底事，此身无恙任沉浮。","dynasty":"明代","title":"蚤春登楼遣兴"}
{"author":"于谦","content":"朝在太行南，暮在太行北。问余何事苦悤悤，鞍马驱驰常是客。笑而不答心自知，眷恋浮名好是痴。昨日朱颜如殢酒，今朝白发已成丝。远离乡国空劳梦，怅望庭闱有所思。君宠亲恩俱未报，窃禄无功补盛时。太行山，不可攀。谁似山头白云好，才成霖雨便知还。","dynasty":"明代","title":"无题"}
{"author":"于谦","content":"鹊桥千丈跨银河，夜静风恬水不波。牛女相逢又相失，欢情不似别情多。","dynasty":"明代","title":"七夕"}
{"author":"于谦","content":"何处难忘酒，承恩昼锦荣。宾朋相慰藉，儿女共攀迎。白发庭闱健，青春事业成。此时无一盏，安得叙欢情。","dynasty":"明代","title":"因观王金陵效白乐天何处难忘酒之作，喜其切近人情，乃亦效颦，非敢追踪前人，不过遣兴而已二首其二"}
{"author":"于谦","content":"行行度山冈，望望指城郭。云收雨意散，天晚日色薄。万籁鸣笙竽，清风满岩壑。虽云途路遥，此景殊不恶。","dynasty":"明代","title":"日暮绛州道中"}
{"author":"于谦","content":"圣主当天致太平，守臣阅武向边城。一川花弄旌旗影，八面风传鼓角声。羽镞穿云誇电疾，戈矛映日斗霜明。三军锐气能如此，会缚戎王献玉京。","dynasty":"明代","title":"阅武"}
{"author":"于谦","content":"槐阴凝绿暗阶墀，雨后薰风拂面吹。鱼跃乱随新长水，鸟啼争占最高枝。纱厨冰簟难成梦，羽扇纶巾渐及时。两阃清夷无别事，观书最喜日迟迟。","dynasty":"明代","title":"夏日即事"}
{"author":"于谦","content":"连日轻阴雨未成，万株烟柳暗春城。野花偏向愁边发，池草多从梦里生。越水吴山频引领，沈腰潘鬓不胜情。何时归去西湖路，载酒携柑听早莺。","dynasty":"明代","title":"春阴感怀"}
{"author":"于谦","content":"南薰荐爽入瑶琴，户外茙葵锦作林。不是贪看好颜色，秪怜一点向阳心。","dynasty":"明代","title":"顾生葵庵卷"}
{"author":"于谦","content":"寄语天涯客，轻寒底用愁。春风来不远，只在屋东头。","dynasty":"明代","tags":"春节，思念","title":"除夜太原寒甚"}
{"author":"于谦","content":"汴城秋节暮，候馆客愁新。京国驰情久，家山入梦频。塞鸿愁月夜，篱菊惨霜晨。借问归何日，浮名绊此身。","dynasty":"明代","title":"秋暮汴中述怀"}
{"author":"于谦","content":"孤云出岫本无心，顷刻翻成万里阴。大地苍生被甘泽，成功依旧入山林。","dynasty":"明代","title":"孤云"}
{"author":"于谦","content":"杖屦逍遥五柳庄，一辞独擅晋文章。黄花本是无情物，也共先生晚节香。","dynasty":"明代","title":"渊明像"}
{"author":"于谦","content":"秉烛焚香坐不眠，夜长难到五更天。怀人此际隔千里，为客明朝是十年。远道风霜嗟老矣，故园梅柳想依然。椒盘献岁知谁共，独把金杯对影传。","dynasty":"明代","title":"除夕夜坐感怀"}
{"author":"于谦","content":"风静林塘好，波光一鉴开。金鱼穿绿藻，翠竹映苍苔。幽草锄还长，驯禽去复来。时清公事简，冠盖日徘徊。","dynasty":"明代","title":"秋日即事"}
{"author":"于谦","content":"悠悠远别几经年，极目江南思渺然。客底正劳千里梦，天边忽堕五云笺。得官自愧超迁早，济世深惭学术偏。瞻仰泰山应未遂，马蹄明日又翩翩。","dynasty":"明代","title":"得外舅安丰董先生书"}
{"author":"于谦","content":"客怀摇落向并州，五月萧然似九秋。午榻清风閒白羽，夜窗寒梦怯黄紬。树阴惨地云遮日，岚气飞檐雨入楼。离思宦情千万种，都随景物到心头。","dynasty":"明代","title":"并州五月中旬雨未沾足而风气萧然与清秋无异感而赋此"}
{"author":"于谦","content":"房栊寂寞掩春风，百岁情缘一旦空。世态不离生死内，梦魂都在别离中。可怜孤馆月华白，犹忆香奁烛影红。老眼昏昏数行泪，客边从此恨无穷。","dynasty":"明代","title":"悼内六首其六"}
{"author":"于谦","content":"涌金门外柳如烟，西子湖头水拍天。玉腕罗裙双荡桨，鸳鸯飞近采莲船。","dynasty":"明代","title":"夏日忆西湖"}
{"author":"于谦","content":"银台火冷坠灯花，粉堞霜寒咽鼓笳。窗月照来人影瘦，边风吹散雁行斜。情多转觉孤怀切，老近生憎两鬓华。坐久无聊才就枕，却惊梦里得还家。","dynasty":"明代","title":"夜坐"}
{"author":"于谦","content":"东风庭院落花飞，偕老齐眉愿竟违。幻梦一番生与死，讣音千里是耶非。凄凉怀抱几时歇，缥缈音容何处归。魂断九泉招不得，客边一日几沾衣。","dynasty":"明代","title":"悼内六首其五"}
{"author":"于谦","content":"凛凛英风震百蛮，巍巍砥柱屹狂澜。自缘忠义存心正，不惜从容就死难。瘴海云迷归路远，边城月照旅魂单。衣间别有文山句，千载令人拭泪看。","dynasty":"明代","title":"和何知州交趾死节韵"}
{"author":"于谦","content":"顺风催浪片帆轻，顷刻奔驰十数程。舵尾炊烟犹未熟，船头已见汴梁城。","dynasty":"明代","title":"黄河舟中其一"}
{"author":"于谦","content":"垂杨飞白花，飘飘万里去。多情蜂蝶乱追随，不问依栖向何处。人生漂泊无定踪，一似杨花趁暖风。今朝马足西边去，明日车轮又向东。可怜不识归来路，一去江山千万重。杨花本是无情物，懊恼人生在客中。","dynasty":"明代","title":"杨花曲"}
{"author":"于谦","content":"高居远尘世，嘉木结繁阴。叶密藏山果，池清立水禽。帘垂花隔户，石迸笋穿林。镇日看书坐，翛然解俗襟。","dynasty":"明代","title":"绛州分司谩兴"}
{"author":"于谦","content":"案牍閒清昼，歌谣遍里闾。光风回细柳，甘雨洗嘉蔬。遣兴杯中物，消愁几上书。所期民物阜，此外复何如。","dynasty":"明代","title":"春日即事"}
{"author":"于谦","content":"塞垣霜信早，北雁往南飞。水冷莲房老，林疏木叶稀。有官居鼎鼐，无地觅庭闱。何限关心事，临风一叹欷。","dynasty":"明代","title":"秋日述怀"}
{"author":"于谦","content":"茏葱一树玉生香，半露晴梢出短墙。冷淡不关蜂蝶梦，可能无语怨韶光。","dynasty":"明代","title":"清源分司林檎花"}
{"author":"于谦","content":"天井关前策马过，道徬古庙郁嵯峨。石留辙迹深如许，道在人心耿不磨。残雪初消山似洗，暖风才动鸟如歌。自缘景物萦怀抱，莫怪重来感慨多。","dynasty":"明代","title":"重过天井关回辙庙"}
{"author":"于谦","content":"龙楼高处彩云飞，艮岳才成事已非。寂寂长门金锁合，中州无复二龙归。","dynasty":"明代","title":"宋宫"}
{"author":"于谦","content":"谩说韶光好，关心别有愁。雨悭禾未种，土渴麦难抽。吏牍勤披检，民风肆访求。寻芳游冶子，争识庙堂忧。","dynasty":"明代","title":"春愁"}
{"author":"于谦","content":"琅玕深处翠阴凉，绿树人家水绕墙。宿雨润含畦麦秀，南风吹送野花香。行人指顾青山远，驻马徘徊白昼长。景物虽同民俗异，不胜三叹忆吾乡。","dynasty":"明代","title":"清化镇道中"}
{"author":"于谦","content":"莫向池边去，芙蓉花正开。近来憔悴甚，应是被风猜。","dynasty":"明代","title":"秋闺二首"}
{"author":"于谦","content":"客里逢佳节，天涯忆老亲。葭灰初应候，梅蕊渐回春。醉讶朱颜好，愁添白发新。孤云恒在望，翘首欲沾巾。","dynasty":"明代","title":"冬至日思亲"}
{"author":"于谦","content":"界破青天印碧波，分明点画与波戈。右军不识其中意，却把黄庭换白鹅。","dynasty":"明代","title":"雁字"}
{"author":"于谦","content":"东风浩荡吹花柳，春气薰人如醉酒。草生满地绿敷茵，桃李无言也笑人。笑人年年常是客，底事欲归归未得。归未得，可奈何。太行南北千条路，不似离肠宛转多。","dynasty":"明代","title":"春日吟"}
{"author":"于谦","content":"麦陇桑畦远接连，依稀村落动炊烟。山溪水漫人喧渡，野寺日高僧尚眠。马足联翩疏雨后，客怀寂寞晓风前。庭闱缥缈知何处，却望孤云一怅然。","dynasty":"明代","title":"徐沟道中"}
{"author":"于谦","content":"信马天将暮，离山路转平。川萦太行驿，树绕泽州城。落日翻旗影，长风送鼓声。孤云在天际，回首若为情。","dynasty":"明代","title":"到泽州"}
{"author":"于谦","content":"古寺知何代，荒凉倚翠微。凝尘生佛面，落叶拥禅扉。殿迥香镫寂，廊空乌鹊飞。塔铃风外语，应似怨斜晖。","dynasty":"明代","title":"题古寺"}
{"author":"于谦","content":"圣主当天运，诸侯述职归。佩声辞禁阙，香霭散朝衣。戒敕颁天语，生成显化机。勉旃图报称，莫使寸心违。","dynasty":"明代","title":"闻朝觐官有喜且以致勉励之意于属吏云"}
{"author":"于谦","content":"案牍閒清昼，歌谣遍里闾。光风回细柳，甘雨洗嘉蔬。遣兴杯中物，消愁几上书。所期民物阜，此外复何如。","dynasty":"明代","title":"春日即事"}
{"author":"于谦","content":"满路香尘起，寻春思欲迷。树晴莺出谷，溪暖燕衔泥。玉勒嘶芳草，青楼瞰大堤。风光无限好，都在画桥西。","dynasty":"明代","title":"游春"}
{"author":"于谦","content":"谩说韶光好，关心别有愁。雨悭禾未种，土渴麦难抽。吏牍勤披检，民风肆访求。寻芳游冶子，争识庙堂忧。","dynasty":"明代","title":"春愁"}
{"author":"于谦","content":"狂风当午歇，庭户绝纤尘。落蕊粘芳草，游丝挽暮春。间关莺语滑，来往燕飞频。纵是韶光晚，相看亦可人。","dynasty":"明代","title":"连日大风至十八日午后乃止喜赋"}
{"author":"于谦","content":"溪明寒日落，树暝夕烟生。飞鸟随人语，长风扰树声。鼓笳悲远戍，车马厌脩程。骑火前村起，山城候吏迎。","dynasty":"明代","title":"日晚至文水"}
{"author":"于谦","content":"远塞足风沙，春深不见花。层冰犹度马，弱柳未藏鸦。易醉愁边酒，频归梦里家。凭阑一搔首，心绪乱如麻。","dynasty":"明代","title":"春日大风感怀"}
{"author":"于谦","content":"观风俱是客，君去我何时。暮景春三月，离情酒一卮。远归真可喜，漫醉不须辞。珍重同年谊，应劳别后思。","dynasty":"明代","title":"送吴绣衣还朝"}
{"author":"于谦","content":"客怀虽寂寞，春意自堪怜。草色翠如织，花枝红欲燃。鸣鸠疏雨后，啼鴂暖风前。翘首天涯路，韶光又一年。","dynasty":"明代","title":"春日客中谩兴"}
{"author":"于谦","content":"望极群峰远，行穿一径幽。云从树杪起，水绕竹根流。酒旆摇村舍，钟声出寺楼。多情林外鸟，巧语答鸣驺。","dynasty":"明代","title":"山行"}
{"author":"于谦","content":"薄云和日色，底事弄阴晴。驻马空回首，鸣鸠不住声。东风吹野草，暮霭起山城。扰扰长途倦，逢人即问程。","dynasty":"明代","title":"客途春阴"}
{"author":"于谦","content":"日落千山暝，风高万木凋。深沟通曲径，独木架危桥。客路空迢递，离情转寂寥。驿楼看渐近，时听马萧萧。","dynasty":"明代","title":"秋晚山行"}
{"author":"于谦","content":"汴城秋节暮，候馆客愁新。京国驰情久，家山入梦频。塞鸿愁月夜，篱菊惨霜晨。借问归何日，浮名绊此身。","dynasty":"明代","title":"秋暮汴中述怀"}
{"author":"于谦","content":"和气成甘雨，沾濡意转深。一犁通地脉，万物识天心。花柳滋春意，山川起夕阴。农夫咸喜悦，点滴直千金。","dynasty":"明代","title":"喜雨二首其一"}
{"author":"于谦","content":"花外锦鸠啼，催来雨一犁。眼前生意足，头上暖云低。红透花枝重，青涵草色齐。明朝出城郭，走马踏春泥。","dynasty":"明代","title":"喜雨二首其二"}
{"author":"于谦","content":"久雨晴偏好，群芳各斗妍。柳浓莺恰恰，花暖蝶翩翩。风景逾三月，韶光直万钱。寻春无限意，缓著紫丝鞭。","dynasty":"明代","title":"喜晴"}
{"author":"于谦","content":"雨洗乾坤净，群峰露翠微。水清鱼自见，花谢蝶还稀。零落惊春暮，蹉跎与愿违。耳边山鸟语，劝我不如归。","dynasty":"明代","title":"暮春后归兴"}
{"author":"于谦","content":"月落日未出，东方隐又明。云连怀庆郡，雾绕泽州城。道路淹归计，关河动客情。故乡不可见，搔首望神京。","dynasty":"明代","title":"太行山中晓行"}
{"author":"于谦","content":"白发太无情，年来次第生。官清存晚节，才薄负虚名。秋雨黄河水，春风碗子城。巡行知几度，候吏厌逢迎。","dynasty":"明代","title":"自叹"}
{"author":"于谦","content":"地僻尘嚣远，公馀兴未清。过门无俗辙，闭户有书声。宾从皆时彦，谋谟尽物情。菲才叨重寄，何以答升平。","dynasty":"明代","title":"偶得"}
{"author":"于谦","content":"卜得幽居好，秋来景倍佳。堂虚先得月，城近每闻笳。雨洗苍梧叶，风吹白藕花。门前无列戟，错认野人家。","dynasty":"明代","title":"漫题屋壁"}
{"author":"于谦","content":"风静林塘好，波光一鉴开。金鱼穿绿藻，翠竹映苍苔。幽草锄还长，驯禽去复来。时清公事简，冠盖日徘徊。","dynasty":"明代","title":"秋日即事"}
{"author":"于谦","content":"日入千山黑，层云搆夕阴。一声雷送雨，万国土成金。品物回生意，闾阎诵好音。天公应有在，知我爱民心。","dynasty":"明代","title":"喜雨"}
{"author":"于谦","content":"小园疏雨歇，散步快幽情。行处苍苔滑，吟边绿草生。薄云还掩映，初月未分明。抚景聊成趣，尘烦喜暂清。","dynasty":"明代","title":"雨后散步"}
{"author":"于谦","content":"县治萧条甚，疲民疫病多。可怜官失职，况是岁伤和。空廪全无积，荒田更起科。抚安才智短，独立奈愁何。","dynasty":"明代","title":"延津县"}
{"author":"于谦","content":"寒云迷古塞，积雪照平川。境外风尘静，楼头鼓角传。庙堂勤远略，节钺镇穷边。巡抚应多暇，乘骢袅玉鞭。","dynasty":"明代","title":"塞垣纪兴"}
{"author":"于谦","content":"塞垣霜信早，北雁往南飞。水冷莲房老，林疏木叶稀。有官居鼎鼐，无地觅庭闱。何限关心事，临风一叹欷。","dynasty":"明代","title":"秋日述怀"}
{"author":"于谦","content":"今宵是除夕，明日又新年。爆竹惊残梦，寒镫照独眠。风霜催腊尽，梅柳得春先。抚景情无限，那能不怅然。","dynasty":"明代","title":"除夕"}
{"author":"于谦","content":"碧云开霁色，黄叶作秋声。仗节还乌府，承恩出凤城。宦途期远大，宪度喜澄清。浊酒不堪饮，题诗慰别情。","dynasty":"明代","title":"送御史莫资本还南京"}
{"author":"于谦","content":"巨灵劈石迸流泉，万丈虹霓著地悬。怒捲风雷趋瀚海，细分脉络贯长川。千岩溅沫云应湿，一鉴澄空月正圆。宝瓮谁能酿春酒，称觞献寿祝尧年。","dynasty":"明代","title":"赋得玉泉垂虹"}
{"author":"于谦","content":"玉垒金城七宝台，絪缊佳气自天开。长依瑞日迎车辇，每逐仁风被草莱。轻带春阴花外度，清随曙色柳边回。广寒宫殿承恩处，曾睹龙文接上台。","dynasty":"明代","title":"赋得琼岛春云"}
{"author":"于谦","content":"小雨冥冥不湿衣，饥鸢高贴野云飞。南来北往河山迥，秋尽冬初草木稀。半夜还家归梦好，十年为宦客情微。故园茅屋收成后，啄黍黄鸡想正肥。","dynasty":"明代","title":"初冬客途感怀"}
{"author":"于谦","content":"煌煌使节下并州，俯仰乾坤豁远眸。万里关河迂马足，十年风雪敝貂裘。北连河朔风尘静，东望都门瑞气浮。车骑纷纷催晓发，一声鸡唱五更头。","dynasty":"明代","title":"和余吾驿壁间诗"}
{"author":"于谦","content":"碌碌庸庸四十馀，因逢初度转踌躇。腰黄久负金为带，头白惊看雪满梳。剩喜门庭无贺客，绝胜厨传有悬鱼。清风一枕南窗卧，閒阅床头几卷书。","dynasty":"明代","title":"初度"}
{"author":"于谦","content":"临风长啸岸乌纱，宾主相忘醉眼花。千里逢人俱是客，十年持节未还家。欲将海水添杯量，却笑秋霜入鬓华。酒醒更阑成独寐，梦魂依旧绕天涯。","dynasty":"明代","title":"与顾赵范三绣衣晚酌醉后偶题"}
{"author":"于谦","content":"鬓花斑白带围宽，窃禄无功久旷官。岸帻耻为寒士语，调羹不用腐儒酸。逢人只说还家好，垂老方知济世难。恋恋西湖旧风月，六桥三塔梦中看。","dynasty":"明代","title":"自叹"}
{"author":"于谦","content":"十年踪迹厌红尘，功业无成白发新。梦里不知身是客，觉来惟有影相亲。夕阳衰草梁园暮，细雨閒花沁水春。马足经行今几度，溪山应笑未归人。","dynasty":"明代","title":"客中感怀"}
{"author":"于谦","content":"眉间黄色应归期，正值清秋八月时。封事预需当宁问，音书先慰倚门思。宦情落落从来懒，吏牍纷纷欲去迟。好在故园三亩宅，功成身退是男儿。","dynasty":"明代","title":"还京述怀"}
{"author":"于谦","content":"华月行空流素光，星辰隐隐动寒芒。烟销宝篆金垆冷，水咽铜壶玉漏长。望断乡书无过雁，牵成离恨有啼螀。敝庐只在吴江上，莼菜鲈鱼入梦香。","dynasty":"明代","title":"秋夜归兴"}
{"author":"于谦","content":"年年马上见春风，花落花开醉梦中。短发经梳千缕白，衰颜借醉一时红。离家自是寻常事，报国惭无尺寸功。萧涩行囊君莫笑，独留长剑倚晴空。","dynasty":"明代","title":"春日客怀"}
{"author":"于谦","content":"公暇登楼立彩旃，客怀抚景倍凄然。千家绿树苍烟外，数点青山落照边。暮景侵寻欺病骨，秋霜容易上华颠。自知不是经纶手，附郭须营二顷田。","dynasty":"明代","title":"登楼书兴"}
{"author":"于谦","content":"秉烛焚香坐不眠，夜长难到五更天。怀人此际隔千里，为客明朝是十年。远道风霜嗟老矣，故园梅柳想依然。椒盘献岁知谁共，独把金杯对影传。","dynasty":"明代","title":"除夕夜坐感怀"}
{"author":"于谦","content":"平明走马入京畿，杨柳飞花点绣衣。山外有山频入望，客中送客转思归。红云高拱天门邃，绿树深藏驿路微。渡却黄河知己少，临岐杯酒莫相违。","dynasty":"明代","title":"送吴绣衣还朝"}
{"author":"于谦","content":"长民曾羡鲁恭贤，民物熙然各遂天。境外遗蝗徒扰扰，桑间驯雉自翩翩。闾阎风俗犹前日，史传声华纪昔年。寄语郎官勤抚字，循良衣钵要人传。","dynasty":"明代","title":"过中牟鲁恭祠"}
{"author":"于谦","content":"露布星驰上玉京，三边战气一时平。人间玉石铭勋业，天上银河洗甲兵。罴虎有劳咸进秩，烽烟无警可安生。从今海宇风尘静，庙算应知出圣明。","dynasty":"明代","title":"闻甘州等处捷报有喜"}
{"author":"于谦","content":"豪华汨没几星霜，废宅空遗孔道徬。鼠迹印尘盈故榻，燕巢经雨落空梁。紫云歌断人千古，金谷花残梦一场。世事兴衰总如此，啼鸦不必怨斜阳。","dynasty":"明代","title":"叹贾平章废宅"}
{"author":"于谦","content":"五攒山下路盘旋，曲阜崇冈远接连。十里邮亭数椽屋，几家村落一丘田。林梢日没僧归寺，涧底冰消鹿饮泉。诗思多从鞍马得，骅骝不用苦加鞭。","dynasty":"明代","title":"过五攒山"}
{"author":"于谦","content":"群峰尽处是盘陀，小径纡回乱石多。风约閒云难作雨，渠分流水不成河。门开野店群鸡唱，花发春山百鸟歌。一段好怀无著处，令人对景费吟哦。","dynasty":"明代","title":"盘陀驿道中"}
{"author":"陈湛恩","content":"风气真如冬夜寒，霏霏雨雪灿层峦。寒门欲把新书读，争奈辉光远映难。","dynasty":"清代","title":"远山雪"}
{"author":"沈东美","content":"传闻阊阖里，寓直有神仙。史为三坟博，郎因五字迁。晨临翔凤沼，春注跃龙泉。去似登天上，来如看镜前。影摇宸翰发，波净列星悬。既济仍怀友，流谦欲进贤。弹冠声实贵，覆被渥恩偏。温室言虽阻，文场契独全。玉珂光赫奕，朱绂气蝉联。兴逸潘仁赋，名高谢脁篇。青云仰不逮，白雪和难牵。苒苒胡为此，甘心老岁年。","dynasty":"唐代","title":"奉和苑舍人宿直晓玩新池寄南省友"}
{"author":"陈振孙","content":"平生闻说张三影，十咏谁知有乃翁。逢世升平百年久，与龄耆艾一家同。名贤叙述文章好，胜事流传绘素工。遐想盛时生恨晚，恍如身在画图中。","dynasty":"宋代","title":"题张氏十咏图"}
{"author":"曹大章","content":"东风绿草到平台，小槛晴临曲涧隈。月影上洲杨柳乱，雾香沾酒杏花开。佳人步郭逢君饮，卧病怜春强自来。寻胜正当花度日，蕊宫莺蝶一齐回。","dynasty":"明代","title":"缺题"}
{"author":"曹大章","content":"二月郊南柳色春，淡云晴霭动芳辰。霏霏花气偏随酒，袅袅莺歌解和人。野舫醉乘明月渡，芳洲情与白鸥驯。武陵溪水深几许，笑逐桃花欲问津。","dynasty":"明代","title":"缺题"}
{"author":"曹大章","content":"竹径寥寥空碧苔，双星忽漫照高台。唾飞白玉风前落，舄度青云江上来。螭尾清班原帝侍，虎头词客总仙才。相逢莫问年来事，惟有桃花似旧开。","dynasty":"明代","title":"缺题"}
{"author":"陈丹赤","content":"一叶临孤岸，微茫烟雨中。涛声都带白，霜叶渐留红。雁影拖残照，渔镫映彩虹。阴晴浑未定，身世托飘蓬。","dynasty":"清代","title":"晚泊乍雨"}
{"author":"陈学海","content":"腾茂循声噪锦官，谁知儒吏铁为肝。狼烽直促青萍吼，马革凭收玉骨残。一片忠心丹化碧，九重恩诏纸回鸾。独嗟瘴雨蛮烟外，昔岭飞霜六月寒。","dynasty":"清代","title":"恭读理斋常先生殉节录书后"}
{"author":"沈叔安","content":"皎皎宵月丽秋光，耿耿天津横复长。停梭且复留残纬，拂镜及早更新妆。彩凤齐驾初成辇，雕鹊填河已作梁。虽喜得同今夜枕，还愁重空明日床。","dynasty":"唐代","title":"七夕赋咏成篇"}
{"author":"刘铉","content":"人自怜春春未去。萱草石榴，也解留春住。只道送春无送处。山花落得红成路。高处莺啼低蝶舞。何况日长，燕子能言语。会与光阴相客主。晴云又卷西边雨。","dynasty":"宋代","tags":"婉约，写景，柳树，惜春","title":"蝶恋花·送春"}
{"author":"刘铉","content":"垂杨影里残红。甚匆匆。只有榴花、全不怨东风。暮雨急。晓鸦湿。绿玲珑。比似茜裙初染、一般同。","dynasty":"宋代","tags":"婉约，咏物，写花","title":"乌夜啼·石榴"}
{"author":"刘铉","content":"石榴花下薄罗衣。睡起却寻棋。未省高低，被伊春笋，拈了白玻璃。钏脱钗斜浑不省，意重子声迟。对面痴心，只愁必局，肠断欲输时。","dynasty":"宋代","title":"少年游（戏友人与女客对棋）"}
{"author":"刘铉","content":"双鹊何处声查查，夭桃一树红蒸霞。美人忽听心自喜，卷帘遥对启窗纱。恐惊枝上鸟，未折枝上花。花任啄残应不惜，早教归信来天涯。","dynasty":"宋代","title":"桃花双鹊图"}
{"author":"刘铉","content":"一樽倾罢雨潇潇，客思离情总不消。廿载禁林同侍讲，五更青琐共趋朝。西风鸿雁南归急，落日云烟北望遥。此际送君无限意，疏疏杨柳玉河桥。","dynasty":"宋代","title":"送杜亚卿赴南京"}
{"author":"刘铉","content":"风露生寒夜若何，月高山馆觉秋多。湘灵正作南归梦，莫向江头唱楚歌。","dynasty":"宋代","title":"题沈孟渊所藏王叔明竹（二首）"}
{"author":"刘铉","content":"烟雨苕溪忆旧游，画图遗墨见风流。不知黄鹤飞归后，又是山中几度秋？","dynasty":"宋代","title":"题沈孟渊所藏王叔明竹（二首）"}
{"author":"刘铉","content":"风露生寒夜若何，月高山馆觉秋多。湘灵正作南归梦，莫向江头唱楚歌。","dynasty":"明代","title":"题沈孟渊所藏王叔明竹二首其一"}
{"author":"刘铉","content":"静海南来百里过，驿亭官舫是流河。帆樯遥见悬灯日，时听烟中发棹歌。","dynasty":"明代","title":"夜泊流河"}
{"author":"朱子厚","content":"角动寒谯。看雨中灯市，雪意潇潇。星球明戏马，歌管杂鸣刁。泥没膝，舞停腰。焰蜡任风销。更可怜、红啼桃槛，绿黯杨桥。当年乐事朝朝。曾锦鞍呼妓，金屋藏娇。围香春斗酒，坐月夜吹箫。今老矣，倦歌谣。嫌杀杜家乔。漫三杯、踞炉觅句，断送春宵。","dynasty":"宋代","title":"意难忘（元宵雨）"}
{"author":"朱子厚","content":"梅梢腊尽春归了。毕竟春寒少。乱山残烛雪和风。犹胜阴山海上、窖群中。年光老去才情在。惟有华风改。醉中幸自不曾愁。谁唱春花秋叶、泪偷流。","dynasty":"宋代","title":"谒金门（用李後主韵二首）"}
{"author":"朱子厚","content":"情知是梦无凭了。好梦依然少。单于吹尽五更风。谁见梅花如泪、不言中。儿童问我今何在。烟雨楼台改。江山画出古今愁。人与落花何处、水空流。","dynasty":"宋代","title":"谒金门"}
{"author":"朱子厚","content":"轻衫倚望春晴稳。雨压青梅损。皱绡池影泛红蔫。看取断云来去、似炉烟。悉春来暮仍愁暮。受却寒无数。年来无地买花栽。向道明年信、莫须来。","dynasty":"宋代","title":"谒金门（春晓）"}
{"author":"朱子厚","content":"娟娟二入清明了。犹说淮阳早。钱欧陆谱偏花光。红到寿阳、也不说淮阳。此花地望元非薄。回首伤流落。洛阳闲岁断春风。怎不当时道是、洛阳红。","dynasty":"宋代","title":"谒金门（花品）"}
{"author":"朱子厚","content":"待借留、几曾留得，来鸿空怨秋老。至今父老依依恨，犹说李将军好。东门草。早不为东风，遮却长安道。余民如槁。愿金印重来，洪都开府，定复几时到。秋江鹭，尤记当年潦倒。沧洲无复华皓。朝饥堕泪荒田雨，洗忆窝蜂败扫。天能报。看凤烛亭亭，玉树宽人抱。风霜善保。但逢驿寄书，无书寄语，要说趋朝早。","dynasty":"宋代","title":"谒金门（李府尹美在）"}
{"author":"朱子厚","content":"世事如何说。似举鞍、回头笑问，并州儿葛。手障尘埃黄花路，千里龙沙如雪。著破帽、萧萧余发。行过故人柴桑里，抚长松、老倒山间月。聊共舞，命湘瑟。春风五老多年别。看使君、神交意气，依然晚合。袖有玉龙提携去，满眼黄金台骨。说不尽、古人痴绝。我醉看天天看我，听秋凤、史动檐间铁。长啸起，两山裂。","dynasty":"宋代","title":"金缕曲（送五峰归九江）"}
{"author":"朱子厚","content":"酴醿浴罢温香玉。牡丹睡起歌云绿。弹压属东阳。留春在庆堂。简端新组绶。辉映烟岚秀。妙曲倩清妍。祝君无尽年。","dynasty":"宋代","title":"菩萨蛮"}
{"author":"朱子厚","content":"风动竹。清偏一窗梅溽。闻道小乔乘凤玉。仙裳飘雾縠。来嫁吾门公瑾叔。天上人间愿足。浓缭水沈燃宝烛。鬓长相对绿。","dynasty":"宋代","title":"谒金门"}
{"author":"朱子厚","content":"任琐窗深、重帘闭，春寒知有人处。常年笑花信，问东风情性，是娇是妒。冰柳成须，吹桃欲削，知更海棠堪否。相将燕归又，看香泥半雪，欲归还误。温低回芳草，依稀寒食，朱门封絮。少年惯羁旅。乱山断，欹树唤船渡。正暗想、鸡声落月，梅影孤屏，更梦衾、千重似雾。相如倦游去。掩四壁、凄其春暮。休回首、都门路。几番行晓，个个阿娇深贮。而今断烟细雨。","dynasty":"宋代","title":"大酺（春寒）"}
{"author":"朱子厚","content":"风又雨。春事自无多许。欲待柳花团作絮。柳花冰未吐。翠袖不禁春误。沈却绿烟红雾。将谓花寒留得住，一晴春又暮。","dynasty":"宋代","title":"谒金门（惜春）"}
{"author":"朱子厚","content":"过眼纷纷遥集，来归往往羝儿。草间塞口绔间啼。提携都不是，何似未生时。城上胡笳自怨，楼头画角休吹。谁人不动故乡思。江南秋尚可，塞外草先衰。","dynasty":"宋代","title":"临江仙"}
{"author":"朱子厚","content":"坐久语寂寞，泉响忽翻空。不知龙者为雨，雨者为成龙。看取交流万壑，不数飞来千丈，高屋总淙淙。是事等恶剧，裂石敢争雄。敲铿訇，扪滑仄，藉蒙茸。苍浪向来半掩，厚意复谁容。欲说正元旧事，未必玄都千树，得似洞中红。檐语亦颠倒，洗尔不平胸。","dynasty":"宋代","title":"水调歌头（游洞岩，夜大风雨，彭明叔索赋，醉墨颠倒）"}
{"author":"朱子厚","content":"漫道十年前事，闷怀天又阴。何须恨、典了西湖，更笑君、宴罢琼林。闲时数声啼鸟，凄然似、上阳宫女心。记断桥、急管危弦，歌声远，玉树金楼沈。看万年枝上禽。徊徨落月，断肠理绝弦琴。魂梦追寻。挥泪赋白头吟。当年未知行乐，无日夜、望乡音。何期至今。绿杨外、芳草庭院深。","dynasty":"宋代","title":"绮寮怨（青山和前韵忆旧时学馆，因复感慨同赋）"}
{"author":"朱子厚","content":"风动竹。清遍一窗梅溽。闻道小乔乘凤玉。仙裳飘雾縠。来嫁吾门公瑾叔。天上人间愿足。浓缭水沉燃宝烛。鬓长相对绿。","dynasty":"宋代","title":"谒金门·风动竹"}
{"author":"朱子厚","content":"酴醾浴罢温香玉。牡丹睡起歌云绿。弹压属东阳。留春在庆堂。简端新组绶。辉映烟岚秀。妙曲倩清妍。祝君无尽年。","dynasty":"宋代","title":"菩萨蛮"}
{"author":"邓伯秀","content":"在我时舒卷，从他自去留。","dynasty":"宋代","title":"句"}
{"author":"寇准","content":"只有天在上，更无山与齐。举头红日近，回首白云低。","dynasty":"宋代","tags":"咏物，写山","title":"咏华山"}
{"author":"寇准","content":"波渺渺，柳依依。孤村芳草远，斜日杏花飞。江南春尽离肠断，苹满汀洲人未归。","dynasty":"宋代","tags":"宋词精选，写景，女子，怀人","title":"江南春·波渺渺"}
{"author":"寇准","content":"晓带轻烟间杏花，晚凝深翠拂平沙。长条别有风流处，密映钱塘苏小家。","dynasty":"宋代","tags":"古诗三百首，柳树","title":"柳"}
{"author":"寇准","content":"岸阔樯稀波渺茫，独凭危槛思何长。萧萧远树疏林外，一半秋山带夕阳。","dynasty":"宋代","tags":"古诗三百首，写景，黄河，抒情","title":"书河上亭壁"}
{"author":"寇准","content":"春色将阑，莺声渐老，红英落尽青梅小。画堂人静雨蒙蒙，屏山半掩余香袅。密约沉沉，离情杳杳，菱花尘满慵将照。倚楼无语欲销魂，长空黯淡连芳草。","dynasty":"宋代","tags":"宋词三百首，宋词精选，婉约，闺怨，伤春，思念","title":"踏莎行·春暮"}
{"author":"寇准","content":"高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。","dynasty":"宋代","tags":"登高，望远，思乡","title":"春日登楼怀归"}
{"author":"寇准","content":"寒草烟光阔，渭水波声咽。春潮雨霁轻尘歇。征鞍发。指青青杨柳，又是轻攀折。动黯然，知有后会甚时节？更进一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里至此共明月。","dynasty":"宋代","tags":"宋词精选，送别，感叹，惜时","title":"踏莎行·寒草烟光阔"}
{"author":"寇准","content":"春早。柳丝无力，低拂青门道。暖日笼啼鸟。初坼桃花小。遥望碧天净如扫。曳一缕、轻烟缥缈。堪惜流年谢芳草。任玉壶倾倒。","dynasty":"宋代","title":"甘草子"}
{"author":"寇准","content":"塞草烟光阔，渭水波声咽。春朝雨霁轻尘歇。征鞍发。指青青杨柳，又是轻攀折。动黯然，知有后会甚时节。更尽一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里自此共明月。","dynasty":"宋代","title":"阳关引"}
{"author":"寇准","content":"水陌轻寒，社公雨足东风慢。定巢新燕。湿雨穿花转。象尺熏炉，拂晓停针线。愁蛾浅。飞红零乱。侧卧珠帘卷。","dynasty":"宋代","title":"点绛唇"}
{"author":"寇准","content":"残日住孤馆，迟迟行古台。大河连野去，白鸟背城来。离恨浑如结，乡心渐欲灰。山花半寥落，犹在社前开。","dynasty":"宋代","title":"书黄山馆壁"}
{"author":"寇准","content":"秋作西南使，千林覆去程。四时无日影，终夜有猿声。路入溪云过，人穿鸟道行。不堪孤驿望，风雨动乡情。","dynasty":"宋代","title":"书山馆壁"}
{"author":"寇准","content":"吾家嗣儒业，奕世盛冠裳。桂籍冠伦辈，天下知声光。有才无其命，不得步玉堂。余亦好古者，诗礼承馀芳。赴义忘白刃，奋节凌秋霜。垂衣遇圣主，射策遭时昌。十九中高第，弱冠司国章。棘寺陪法吏，奉使安殊方。薄才难变俗，贱节惟勤王。务简忽兴念，不觉心徬徨。慈亲违万里，瘴雨悲南荒。端居增浩叹，离恨销刚肠。木落多异感，蝉鸣非故乡。长思千万乘，奉职升周行。步武亲玉陛，献纳肩忠良。功成自高退，散发游沧浪。","dynasty":"宋代","title":"述怀"}
{"author":"寇准","content":"虚斋临远水，吟钓度朝晡，苇岸秋声合，莎亭鹤影孤。片云藏叠巘，野烧起寒芜。独步时吟望，离人隔五湖。","dynasty":"宋代","title":"水村即事"}
{"author":"寇准","content":"板阁常晏眠，偶独起清旦。月落簷鸟语，烟开客船散。长江色自澄，汀树声空乱。群动又复然，劳劳可长叹。","dynasty":"宋代","title":"水阁晨起"}
{"author":"寇准","content":"水阁中宵动，寥寥起远思。秋风生折苇，星彩动寒池。白社孤前约，青云少旧知。苦吟空自叹，风雅道由衰。","dynasty":"宋代","title":"水阁夜望书怀"}
{"author":"寇准","content":"新鸿并落叶，正逐朔风飞。此地仍分首，何山是所归。问程云栈远，宿馆雨灯微。莫恨天涯别，重寻志未违。","dynasty":"宋代","title":"送吉上人"}
{"author":"寇准","content":"爱君白发无覊束，命驾常为千里游。一夜春江又回棹，当时风雨满汀洲。","dynasty":"宋代","title":"送李生二绝句"}
{"author":"寇准","content":"晴色半和行色远，江头别来欲何之。数杯酒尽又南去，正是落花春暮时。","dynasty":"宋代","title":"送李生二绝句"}
{"author":"寇准","content":"酒阑还执手，之子擬归秦。风雪过残岁，山川近早春。久游诗思苦，远别柳条新。后会知何日，空馀泪满巾。","dynasty":"宋代","title":"送李生归秦中"}
{"author":"寇准","content":"客亭残照里，歌阕独南行。芳草无断色，离人多别情。远途方不极，长笛更飞声。莫动乡关念，徒令白发生。","dynasty":"宋代","title":"送人"}
{"author":"寇准","content":"忽忆湖山景，沿流兴不穷。孤舟将去夜，绝塞已来鸿。白发前期近，沧川旧业空。明时方道在，莫更学渔翁。","dynasty":"宋代","title":"送人归吴"}
{"author":"寇准","content":"炎光君此去，旅恨杳何穷。海树瘴烟黑，蛮村山路中。","dynasty":"宋代","title":"送人往岭表"}
{"author":"寇准","content":"莺老计还失，负书归故乡。杏园无近路，泽国有高堂。白鸟迷幽浦，寒猿叫夕阳。离怀休堕泪，春草正茫茫。","dynasty":"宋代","title":"送人下第归吴"}
{"author":"寇准","content":"远行当岁暮，冰雪路难分，疋马阳关外，边声落日闻。","dynasty":"宋代","title":"送人游边"}
{"author":"寇准","content":"萧萧红叶马前飞，又送王孙昼锦归。却到旧游应怅望，故溪秋藓满鱼矶。","dynasty":"宋代","title":"送温尚书入洛"}
{"author":"寇准","content":"频频退礼闱，此去欲忘机。霄汉贫难达，江湖老独归。程遥秋浪叠，村暝夜灯微。应使为儒者，翻悲苦业非。","dynasty":"宋代","title":"送友生下第南归"}
{"author":"寇准","content":"萧萧征骑立长亭，遥指天涯万里程。尊酒欲阑人欲别，夕阳丝管尽离声。","dynasty":"宋代","title":"送赵主簿之任惠安"}
{"author":"寇准","content":"分官离法署，承命守眉州。山馆邻孤寺，春城过乱流。江云长映日，蜀魄似悲秋。到郡扬清政，遗黎病必瘳。","dynasty":"宋代","title":"送左眉州之任"}
{"author":"寇准","content":"独宿西林夜，凝然静拥袍。巫云秋暝峡，楚月冷生涛。莎败蛩犹噪，乡遥梦亦劳。霜风开落叶，还欲续离骚。","dynasty":"宋代","title":"宿江西寺"}
{"author":"寇准","content":"怅饮惜离君，穷边去路分。雪深山馆夜，孤雁背灯闻。","dynasty":"宋代","title":"遂转运梅学士巡边郡四首"}
{"author":"寇准","content":"绝塞程方远，穷阴岁欲残。石城归梦断，陇月照人寒。","dynasty":"宋代","title":"遂转运梅学士巡边郡四首"}
{"author":"寇准","content":"水远沉来信，山长叠去愁。夜深关月白，休凭驿边楼。","dynasty":"宋代","title":"遂转运梅学士巡边郡四首"}
{"author":"寇准","content":"夙驾巡边徼，归程隔乱山。长安花木丽，春苑待群还。","dynasty":"宋代","title":"遂转运梅学士巡边郡四首"}
{"author":"寇准","content":"寺在啼猿外，门开古涧涯。山深微有径，树老半无枝。望远云长暝，谈空日渐移。恐朝金马去，还失白莲期。","dynasty":"宋代","title":"题巴东寺"}
{"author":"寇准","content":"繁花昨夜香苞裂，露裛风吹照野时。能与离人添怅望，一时留与子规啼。","dynasty":"宋代","title":"题花"}
{"author":"寇准","content":"门巷枕江濆，疑将俗境分。湖山晴后见，天籁静中闻。径僻苔空老，林寒日渐曛。高怀无一事，长岁似孤云。","dynasty":"宋代","title":"题杨氏别墅"}
{"author":"寇准","content":"圣运昭惟永，高真协降祥。方严泰坛祀，先荐釜山章。典礼官无旷，涓辰筮有常。中天华阙秘，象衮睟容庄。宵迥星河灿，风微羽卫扬。献酬灵契接，陟降宝仪彰。顾諟钦元命，寅恭达上苍。弥文辉竹帛，备物俨萧芗。尊道宸心至，登春雅俗康。犹将奉斋洁，禔福俟穰穰。","dynasty":"宋代","title":"天安殿酌献天书"}
{"author":"寇准","content":"方城旧路四曾过，此度偏饶怅望多。独倚客亭思往事，南阳何异梦南柯。","dynasty":"宋代","title":"途次方城"}
{"author":"寇准","content":"秋风故关路，蝉噪日斜时。有客驱征马，茫茫天一涯。","dynasty":"宋代","title":"途次三绝"}
{"author":"寇准","content":"大泽荒草阔，行人心惨凄。边云时断续，流水自东西。","dynasty":"宋代","title":"途次三绝"}
{"author":"寇准","content":"沙阔戍楼迥，风高边日清。迟迟驱疋马，何处问归程。","dynasty":"宋代","title":"途次三绝"}
{"author":"寇准","content":"南阳西去见遗基，驻马平郊远树微。自笑平生无所着，不如山鸟解思归。","dynasty":"宋代","title":"途次郑州"}
{"author":"寇准","content":"秋末楚云端，行侵苔藓斑。愁肠不厌酒，病眼岂逢山。远路有时到，宦游无处闲。却思清渭北，烟柳掩柴关。","dynasty":"宋代","title":"途中作"}
{"author":"寇准","content":"出门望寒野，四顾惟椒坡。忆昔楚大夫，还此情如何。残阳半明雨，水落西风多。因同下蔡恨，不觉增悲歌。","dynasty":"宋代","title":"晚望有感"}
{"author":"寇准","content":"孤驿萧条风雨夜，夜深窗竹动秋声。离魂无睡难成梦，却绕长廊独自行。","dynasty":"宋代","title":"望都雨夜"}
{"author":"寇准","content":"高桐深密间幽篁，乳燕声稀夏日长。独坐水亭风满袖，世间清景是微凉。","dynasty":"宋代","title":"微凉"}
{"author":"寇准","content":"平野人归后，孤城日落时。西风闻一笛，惆怅忆桓伊。","dynasty":"宋代","title":"闻笛"}
{"author":"寇准","content":"曾为深冤无处雪，长年江上哭青春。平林雨歇残阳后，愁杀天涯去国人。","dynasty":"宋代","title":"闻杜宇"}
{"author":"寇准","content":"金甲珠襦锁绣扃，杜城残月葬娥英。春风候馆花如雪，空有莺传度曲声。","dynasty":"宋代","title":"无题"}
{"author":"寇准","content":"摄事修雩祀，斋居近紫庭。千门夏雨歇，高树夕阳生。更散掖垣静，风来钟漏清。岩廊惭旧德，书殿愧群英。白发将何补，丹心忽自惊。敢言陪邴魏，三接奉休明。","dynasty":"宋代","title":"西垣致斋日因成一章呈二相公"}
{"author":"寇准","content":"深谢暖风传馥郁，长忧夜雨暗摧残。黄昏欲放笙歌散，更绕未栏子细看。","dynasty":"宋代","title":"惜花"}
{"author":"寇准","content":"邺北至夔城，三千里外程。劳寻苦吟伴，独入乱山行。楚水秋无际，巴猿衣有声。逢师不能寐，因话故乡情。","dynasty":"宋代","title":"喜吉上人至"}
{"author":"寇准","content":"喜师来访我，幽会兴何长。清论都无倦，乡愁顿欲忘。疏林秋色暮，虚阁水风凉。久坐慵言别，微阳下短墙。","dynasty":"宋代","title":"喜吉上人至"}
{"author":"寇准","content":"二年穷峡外，不见帝城春。览照知年老，逢花感恨频。浮荣何足贵，幽别转难伸。终忆归清渭，林泉卜旧邻。","dynasty":"宋代","title":"峡中春感"}
{"author":"寇准","content":"江楼昼静春阴变，日午帘空飞乳燕。帆稀客散野岸空，隐隐遥峰望中见。","dynasty":"宋代","title":"暇日"}
{"author":"寇准","content":"邮亭落日多飞絮，琵琶音重江春暮。坐久凝眸欲断肠，梅雨如烟暝村树。","dynasty":"宋代","title":"暇日"}
{"author":"寇准","content":"人生苦远游，多是悲登眺。况复念三闾，遗踪良可吊。道直出章华，才高逐边徼。冤声喷夜江，愁色迷烟峤。断碑没败莎，古木吟荒庙。祠正少来奠，岸峻稀停棹。神容渍老苔，坏壁通残照。旧径失朱门，空庭起寒烧。馀基虽索寞，清问长光耀。旌贤谁再兴，勿使过者诮。","dynasty":"宋代","title":"暇日游建平三闾故里庙貌荒凉惨动耳目噫贤者"}
{"author":"寇准","content":"微凉天气似秋期，风触疏帘影自移。远梦有时寻水寺，孤吟终日对莎池。笋梢成翠堆轻箨，梅实翻黄压嫩枝。兀兀腾腾聊自遣，此怀深谢野僧知。","dynasty":"宋代","title":"夏日晚凉"}
{"author":"寇准","content":"庭树阴阴夏景迟，闲房愁对暮帘垂。因思往岁陪天仗，正是瑶池赐宴时。","dynasty":"宋代","title":"夏日有怀"}
{"author":"寇准","content":"雨蒙村落野梅黄，茅阁长吟水气凉。幽鸟远声来独树，小荷疏影占前塘。闲心终不忘鱼钓，澹水真宜习老庄。报国自知无世用，烟蓑何日卧清漳。","dynasty":"宋代","title":"夏夜闲书"}
{"author":"寇准","content":"归山终未遂，折桂复何时。且共江人约，松轩雪夜棋。","dynasty":"宋代","title":"闲夜围棋作"}
{"author":"寇准","content":"县幽无俗事，公退只高吟。江到荆门阔，山连蜀国深。峡云长映日，蛮雨易成霖。群雀鸣春院，饥猿叫夜岑。庭荒多古木，地僻见沙禽。印锁残阳后，人归叠翠阴。思乡空索寞，素分信浮沉。乐静稀尘累，甘闲负壮心。衰容常懒栉，病发岂胜簪。寡欲慵求友，防邪每自箴。浇风终耻合，前事固难谌。望断天涯外，离魂欲不禁。","dynasty":"宋代","title":"县斋春书十二韵"}
{"author":"寇准","content":"昔从邺下游梁苑，孤店曾经十数回。岁月暗移人事改，白头重到小韩来。","dynasty":"宋代","title":"小韩店"}
{"author":"寇准","content":"寂寂宫槐雨乍晴，高枝微带夕阳明。临风忽起悲秋思，独听新蝉第一声。","dynasty":"宋代","title":"新蝉"}
{"author":"寇准","content":"孤吟绕桐砌，时节又西风。怅望新秋在，欢娱往事空。柳条微减翠，蓼穗已飘红。正是多伤感，仍将别恨中。","dynasty":"宋代","title":"新秋"}
{"author":"寇准","content":"雪霁池上亭，晴光照泉石。暖觉岸冰销，静闻簷溜滴。务简身暂闲，景幽心自适。极目望南山，圭峰露微碧。","dynasty":"宋代","title":"雪霁池上"}
{"author":"寇准","content":"掩卷频秋望，无人共展眉。残阳留古树，白鸟下寒池。簪组心还倦，风骚志未衰。登临一长叹，还失渭川期。","dynasty":"宋代","title":"掩卷"}
{"author":"寇准","content":"幽景恣追寻，迟迟傍柳阴。静思非世务，孤立是闲心。村迥遥峰出，溪明返照侵。片沙招野步，白鹭伴高吟。积雨回塘涨，微晴叠翠深。春鸠鸣古寺，烟草入平林。迸笋行无定，飞花势不禁。凝然客亭上，乡思独沉沉。","dynasty":"宋代","title":"野步"}
{"author":"寇准","content":"浮世多尘事，悠悠难定期。梦阑怀远夜，秋尽望乡时。道在应无闷，风浇自业诗。何当归钓渚，搘肘一沉思。","dynasty":"宋代","title":"邺北旅中怀友人"}
{"author":"寇准","content":"虚室凝愁厌夜眠，长吟静对欲凉天。梦回故国人空还，望断重城月自圆。时泰未能抛组绶，性孤终是忆林泉。明朝奉诏遐方去，何处烟江寄客船。","dynasty":"宋代","title":"邺中和崔迈著作"}
{"author":"寇准","content":"独倚空楼畏景残，凝眸魂断楚云端。猿清好杂江声听，山远宜和霁色看。鸟掠平芜堪入画，风来危槛欲生寒。萧萧前浦归帆静，落日长吟且凭栏。","dynasty":"宋代","title":"邺中和崔迈著作"}
{"author":"寇准","content":"岁暮峡中村，维舟古树根。群峰初落日，夜后独闻猿。流水自无尽，客愁那可论。平明离楚岸，迢递指吴门。","dynasty":"宋代","title":"夜泊江上"}
{"author":"寇准","content":"遥夜独无趣，怳然思故交。泉声飞石壁，星影动林梢。志壮难低俗，情闲任献嘲。秋山虽入望，犹不似衡茅。","dynasty":"宋代","title":"夜怀寄友生"}
{"author":"寇准","content":"南亭闲坐欲忘机，望久前村岛屿微。数点寒灯起烟浪，江艇应见夜渔归。","dynasty":"宋代","title":"夜望"}
{"author":"寇准","content":"西风起穷巷，众木又凋零。蕙浦月华白，竹窗灯影青。故人难重见，邻笛不堪听。行傍秋池上，孤吟对远星。","dynasty":"宋代","title":"夜坐怀故友"}
{"author":"寇准","content":"清秋吟更僻，况复古亭间。少梦虫声碎，无风树影闲。月华澄曲沼，霜气满空山。不见张夫子，谁人共往还。","dynasty":"宋代","title":"夜坐有怀寄张士逊"}
{"author":"寇准","content":"夫君何感命，拾载困风尘。薄宦须流落，孤吟更苦辛。山寒泉易冻，边近草难春。珍重常招隐，惭非孟子邻。","dynasty":"宋代","title":"贻赵少府"}
{"author":"寇准","content":"闲想旧游都似梦，别来秦树又西东。高秋最忆樊川景，稻穗初黄柿叶红。","dynasty":"宋代","title":"忆樊川"}
{"author":"寇准","content":"金谷春来柳自黄，晓烟晴日映宫墙。不堪花下听歌处，却向长安忆洛阳。","dynasty":"宋代","title":"忆洛阳"}
{"author":"寇准","content":"二年岐下假诸侯，事简民安选胜游。花寺水村时驻马，暮天秋雪独登楼。静眠铃合闻羌笛，闲酌松醪引越瓯。别后几回空有恨，叶飞蝉噪动离愁。","dynasty":"宋代","title":"忆岐下旧游"}
{"author":"寇准","content":"长忆西园清夜景，酒阑无不独临池。可怜陇月三更白，谁见红蕖露滴时。","dynasty":"宋代","title":"忆岐下小池"}
{"author":"寇准","content":"上苑经春雨，宸游属盛时。花光笼宝槛，柳色暗龙池。潋滟雕觞满，融和暖日迟。共歌成至乐，千载摇声诗。","dynasty":"宋代","title":"应制赏花"}
{"author":"寇准","content":"龙禁含佳气，銮舆下建章。碧波微荡漾，红萼竟芬芳。玉斝春醪满，金枝昼漏长。逢时空窃抃，万宇正欢康。","dynasty":"宋代","title":"应制赏花钓鱼"}
{"author":"寇准","content":"仙禁开书府，神毫纪格言。简编包舜禹，围范总乾坤。稽古崇契教，斯文闢圣门。从游观奥秘，何以报宸恩。","dynasty":"宋代","title":"应制太清楼观书"}
{"author":"寇准","content":"寺对南山积翠浓，水村鸥鹭下遥空。层楼望尽樊川景，恨不凭栏烟雨中。","dynasty":"宋代","title":"游花岩寺"}
{"author":"寇准","content":"秦川春婉晚，汉水路迢遥。不待凭危槛，离魂已暗销。","dynasty":"宋代","title":"有怀"}
{"author":"寇准","content":"金陵烟草绿，玉塞霜天白。万里隔关山，年来断消息。","dynasty":"宋代","title":"有寄"}
{"author":"寇准","content":"岸阔樯稀浪渺茫，独凭危槛思何长。萧萧远树疏林外，一半秋山带夕阳。","dynasty":"宋代","title":"予顷从穰下移涖河阳洎出中书复领分陕惟兹二"}
{"author":"寇准","content":"此夕南轩宿，论诗万虑忘。苦吟秋信近，寂坐漏声长。室静灯光暗，桐疏露气凉。幽怀聊自遣，山色渐苍苍。","dynasty":"宋代","title":"与诗友会宿"}
{"author":"寇准","content":"离人听积雨，滴滴动乡心。故国程犹远，重门夜正深。气昏蒙烬烛，巢冷语栖禽。遥想江南岸，馀花委故林。","dynasty":"宋代","title":"雨夜书事"}
{"author":"寇准","content":"雨夜销烦暑，林塘向夕幽。庭虚惟久月，树冷欲生秋。河北嗟新别，樽前念旧游。若非逢胜会，何以解离忧。","dynasty":"宋代","title":"雨夜许氏第会宿各赋四韵"}
{"author":"寇准","content":"一雨起前浦，霏微向暮秋。谁方眠钓艇，我独在江楼。山晦峰峦隐，烟凝岛屿幽。何当见晴旭，一得泛回舟。","dynasty":"宋代","title":"雨中书事"}
{"author":"寇准","content":"疏林频落叶，孤僻继离骚。独坐闻鸿远，闲吟见月高。梦回更自永，思苦夜何劳。寂寂西郊内，披衣听海涛。","dynasty":"宋代","title":"寓居有怀"}
{"author":"寇准","content":"景命昭彰佑德基，元储敦裕协祥期。寝门劭至尝无怠，学肆多闻讵有疑。金玉腾音锵睿律，简编申锡振良规。河图奥秘言诚训，艺圃优柔善益资。玉宇风清传密诏，蓬山云委锡芳蕤。天颜不远回宸眷，肉味都忘听宝辞。燕翼诒谋欣教盛，上庠隆道庆才奇。叨逢华旦居黄阁，久侍宣游近赤墀。恩厚荐承三昼接，力微宁致百工熙。东闱疏问英猷远，圣虑乾乾更念慈。","dynasty":"宋代","title":"御制乃眷储闱方崇学术锡群书於册府励至业於"}
{"author":"寇准","content":"天锡灵符兴宝祚，泽流锦宇福含生。蒸蒸至孝咸归厚，翼翼精衷尚执盈。顺考汉仪彰道广，钦崇周典阐文明。豆笾合饗丰盛备，管磬同和雅奏成。爱景融辉昭善应，非烟绚采协殊祯。尊升茂典光惇史，稽古鸿猷振帝紘。","dynasty":"宋代","title":"御制庆先后升袝礼成七言六韵奉和"}
{"author":"寇准","content":"败叶乱如雨，暮蝉声似器。感物悲昔心，佳期怅难续。云山虽阻叹，韶华若在目。深情染彩牋，密密空盈幅。温瘴雁不来，游鱼隐深谷。羽鳞孰可凭，音书安可复。焚灰寄长风，字灭魂亦逐。","dynasty":"宋代","title":"远恨"}
{"author":"寇准","content":"清夜月初满，藓庭吟更幽。梧桐疏影老，蟋蟀乱声秋。旧国情何极，空江思欲流。故人今底处，危坐独凝愁。","dynasty":"宋代","title":"月夜怀故人"}
{"author":"寇准","content":"我徒旷达由胸臆，耻学鲰生事文墨。蛟龙长欲趁风雷，骐骥焉能制衔勒。锵金佩玉良有时，丐色谀言尽虚饰。功名富贵非偶然，杨子草玄徒默默。楚兰罢秀足蓬蒿，青松委幹多荆棘。争如一醉度流年，免使悲欢荡情域。","dynasty":"宋代","title":"杂言"}
{"author":"寇准","content":"漳滨胜地皆牢落，晚岁重来恨莫收。极浦寺藏云树老，故人门锁雨苔秋。烟霄得路轮时彦，泉石忘机阻旧游。今日重思昔年事，放怀惟上夕阳楼。","dynasty":"宋代","title":"再到邺下有感"}
{"author":"寇准","content":"阮路何方尽，西归兴未劳。河流经陕狭，山色入秦高。返照明秋垒，孤村接暮涛。还如丁令至，故里满蓬蒿。","dynasty":"宋代","title":"再归秦川"}
{"author":"寇准","content":"星纪周天运，微阳气候新。郊原初度腊，梅柳暗惊春。故国无书久，孤峰入梦频。年加自多感，况复送归人。","dynasty":"宋代","title":"早春"}
{"author":"寇准","content":"日暖经冰泮，潜回律管春。初惊柳色重，渐见草芽新。樽酒留欢少，云溪入梦频。惟应五侯地，行乐及芳辰。","dynasty":"宋代","title":"早春"}
{"author":"寇准","content":"溪水觉暖微函碧，山杏经春半吐红。不向此时拚一醉，到头无计奈春风。","dynasty":"宋代","title":"早春"}
{"author":"寇准","content":"年光苒苒暗推移，坐惜流年感旧期。独听早蝉秋色里，潘安初见二毛时。","dynasty":"宋代","title":"早秋二绝"}
{"author":"寇准","content":"一听早蝉响，坐悲芳岁阑。新秋空索寞，前事但心酸。","dynasty":"宋代","title":"早秋二绝"}
{"author":"寇准","content":"严钟将报曙，游子已登途。野火时明灭，残星似有无。","dynasty":"宋代","title":"早行"}
{"author":"寇准","content":"重城萧寺虽留滞，野鹤由来性本闲。寒磬终宵鸣竹院，虚窗尽日对秋山。旋移怪石资吟赏，应有孤云共往还。自笑红尘成底事，幽期长是负松间。","dynasty":"宋代","title":"赠宝上人"}
{"author":"寇准","content":"人间名利走尘埃，惟子高闲晦盛才。欹枕夜风喧薜荔，闭门春雨长莓苔。诗题远岫经年得，僧恋幽轩继日来。却恐明君徵隐逸，溪云谁得共徘徊。","dynasty":"宋代","title":"赠魏野处士"}
{"author":"寇准","content":"夫子住东野，经年不到城。爱吟无俗趣，贪静得闲名。荒径侵山影，虚堂出燕声，我惭为俗吏，泉石负幽情。","dynasty":"宋代","title":"赠隐士"}
{"author":"寇准","content":"四十年来身富贵。游处烟霞，步履如平地。紫府丹台仙籍里，皆知独擅无双美。将相兼荣谁敢比。彩凤徊翔，重浴荀池水。位极人臣功济世，芬芳天下歌桃李。","dynasty":"宋代","title":"蝶恋花"}
{"author":"寇准","content":"春尽江天景寂寥，思乡还共楚云过。林花经雨香犹在，堤柳无风絮自飘。水国独惭临县邑，烟郊争合负渔樵。青梅时节迟归计，且逐馀芳殢酒瓢。","dynasty":"宋代","title":"春晚书事"}
{"author":"寇准","content":"因晴每日向吟台，纵目山城景象开。白鸟静投沙浦去，落花闲逐野泉来。客愁已被杨烟染，春色难甘蜀魄催。看即流芳无处问，但将馀兴殢黄醅。","dynasty":"宋代","title":"春望书事"}
{"author":"寇准","content":"离心杳杳思迟迟，深院无人柳自垂。日暮长廊闻燕语，轻寒微雨麦秋时。","dynasty":"宋代","title":"夏日"}
{"author":"寇准","content":"白昼偶成芳草梦，起来幽兴有谁知。风帘不动黄鹂语，坐见庭花日影移。","dynasty":"宋代","title":"春昼偶书"}
{"author":"寇准","content":"古岸萧萧闻去雁，平芜杳杳更斜晖。空江极目望不尽，枫叶半红人未归。","dynasty":"宋代","title":"江上"}
{"author":"寇准","content":"浪叠春江远树微，落花风雨共凄凄。愁人此际肠须断，况是登临更送归。","dynasty":"宋代","title":"江上送别"}
{"author":"寇准","content":"寒钟来极浦，古寺隔重岩。斜日搘颐坐，天涯落月帆。","dynasty":"宋代","title":"江上晚望"}
{"author":"寇准","content":"迟迟迷远信，闲立大江隅。游子在何处，秋风吹五湖。潮回沙鸟聚，岸阔钓船孤。归去还堪叹，田园半已芜。","dynasty":"宋代","title":"江上晚望怀所知"}
{"author":"寇准","content":"秦川不得却归耕，奉诏年来在楚城。孤寺残钟催夕照，汀洲疏苇送秋声。西风独起湖山思，久客应知寂寞情。野鹤渐无惊弋意，对人孤立水烟平。","dynasty":"宋代","title":"江上晚行"}
{"author":"寇准","content":"夫子才名重，贫居志未劳。吟当寒夜苦，闲到白头高。心地通禅寂，田园近海涛。不知千载后，谁更续离骚。","dynasty":"宋代","title":"赠隐士"}
{"author":"寇准","content":"碧落秋方静，腾空力尚微。清风如可托，终共白云飞。","dynasty":"宋代","title":"纸鸢"}
{"author":"寇准","content":"掖垣秋色生鸡树，忽忆青丘感旧情。曾倚西楼吟暮雨，数峰寒碧绕高城。","dynasty":"宋代","title":"中书秋日有怀青社旧游因书一首"}
{"author":"寇准","content":"伍年重到支公院，物态人情尽不同。唯有寒柽暗秋色，依然蝉噪夕阳中。","dynasty":"宋代","title":"重到进公院"}
{"author":"寇准","content":"务闲留上客，佳节值重阳。旨酒浮仙菊，清歌绕画梁。高城明落日，疏树觉微霜。且尽登临兴，馀欢尚未忘。","dynasty":"宋代","title":"重阳登高偶作"}
{"author":"寇准","content":"榴花满瓮拨寒醅，痛饮能令百恨开。大抵天真有高趣，腾腾须入醉乡来。","dynasty":"宋代","title":"醉题"}
{"author":"寇准","content":"闲思至道年中事，独倚左冯城外楼。目断平皋人不见，暮天无际水悠悠。","dynasty":"宋代","title":"左冯寺楼闲望"}
{"author":"寇准","content":"悲风飒飒起长洲，独吊灵均恨莫收。深岸自随浮世变，遗魂不逐大江流。霜凄极浦幽兰暮，波动寒沙宿雁愁。月落烟沈无处泊，数声猿叫楚山秋。","dynasty":"宋代","title":"楚江有吊"}
{"author":"寇准","content":"春力着人春睡重，叶底黄鹂鸣自送。绿暮朱栏日观明，回廊侧户风帘动。","dynasty":"宋代","title":"春睡"}
{"author":"寇准","content":"侵阶草色连朝雨，满地梨花昨夜风。蜀魄不来春寂寞，楚魂吟夜月朦胧。","dynasty":"宋代","title":"春恨"}
{"author":"寇准","content":"云淡长空日欲斜，水边衰柳噪寒鸦。病来不饮空凄感，独绕东篱咏菊花。","dynasty":"宋代","title":"九日不饮"}
{"author":"寇准","content":"出门望寒野，四顾惟椒坡。忆昔楚大夫，还此情如何。残阳半明雨，水落西风多。因同下蔡恨，不觉增悲歌。","dynasty":"宋代","title":"晚望有感"}
{"author":"寇准","content":"自怜野客都无著。","dynasty":"宋代","title":"句"}
{"author":"寇准","content":"龙禁含佳气，銮舆下建章。碧波微荡漾，红萼竟芬芳。玉斝春醪满，金枝昼漏长。逢时空窃抃，万宇正欢康。","dynasty":"宋代","title":"应制赏花钓鱼"}
{"author":"寇准","content":"水远沉来信，山长叠去愁。夜深关月白，休凭驿边楼。","dynasty":"宋代","title":"遂转运梅学士巡边郡四首"}
{"author":"寇准","content":"人生苦远游，多是悲登眺。况复念三闾，遗踪良可吊。道直出章华，才高逐边徼。冤声喷夜江，愁色迷烟峤。断碑没败莎，古木吟荒庙。祠正少来奠，岸峻稀停棹。神容渍老苔，坏壁通残照。旧径失朱门，空庭起寒烧。馀基虽索寞，清问长光耀。旌贤谁再兴，勿使过者诮。","dynasty":"宋代","title":"暇日游建平三闾故里庙貌荒凉惨动耳目噫贤者"}
{"author":"寇准","content":"分官离法署，承命守眉州。山馆邻孤寺，春城过乱流。江云长映日，蜀魄似悲秋。到郡扬清政，遗黎病必瘳。","dynasty":"宋代","title":"送左眉州之任"}
{"author":"寇准","content":"门巷枕江濆，疑将俗境分。湖山晴后见，天籁静中闻。径僻苔空老，林寒日渐曛。高怀无一事，长岁似孤云。","dynasty":"宋代","title":"题杨氏别墅"}
{"author":"寇准","content":"沙阔戍楼迥，风高边日清。迟迟驱疋马，何处问归程。","dynasty":"宋代","title":"途次三绝"}
{"author":"寇准","content":"寂寂宫槐雨乍晴，高枝微带夕阳明。临风忽起悲秋思，独听新蝉第一声。","dynasty":"宋代","title":"新蝉"}
{"author":"寇准","content":"水国淹留岁月空，云山东云阻千重。欲令遥夜春愁薄，须赖黄醅腊酒浓。南浦有潮舂栅锁，西窗无睡怯岩钟。谁家几点畲田火，疑是残星挂远峰。","dynasty":"宋代","title":"春初夜书"}
{"author":"寇准","content":"四十年来身富贵。游处烟霞，步履如平地。紫府丹台仙籍里，皆知独擅无双美。将相兼荣谁敢比。彩凤徊翔，重浴荀池水。位极人臣功济世，芬芳天下歌桃李。","dynasty":"宋代","title":"蝶恋花"}
{"author":"寇准","content":"志高长说耻凫趋，岁晏园林恋隐居。陋巷自甘栖短褐，侯门终不曳长裾。夜吟雪屋冥搜句，春结烟蓑老钓渔。为我红尘偶为吏，近来还寄绝交书。","dynasty":"宋代","title":"寄漳川隐士"}
{"author":"寇准","content":"春雨萧萧寒食天，远行犹在楚江边。人思故国迷残照，鸟隔深花语断烟。薄宦未能酬壮节，良时空自感流年。因循未学陶潜兴，长见孤云倍黯然。","dynasty":"宋代","title":"巴东寒食"}
{"author":"寇准","content":"飞泉喷薄走虹蜺，远岫峥嵘植玉圭。若有桃花镇开落，游人应认武陵溪。","dynasty":"宋代","title":"题庐山太平兴国宫"}
{"author":"寇准","content":"爱君白发无羁束，命驾常为千里游。一夜春江又回棹，当时风雨满汀洲。","dynasty":"宋代","title":"送李生二绝句其一"}
{"author":"寇准","content":"徙倚东窗夜未明，悄然幽馆独凝情。灯摇古壁秋虫怨，露下疏林宿鹤惊。道在任从时态薄，年加潜觉睡魂轻。待酬北阙君恩了，归听冰泉落石声。","dynasty":"宋代","title":"东窗"}
{"author":"寇准","content":"年少嗟羁旅，烟宵进未能。江楼千里月，雪屋一龛灯。远信凭边雁，孤吟寄岳僧。炉灰愁拥坐，砚水半成冰。","dynasty":"宋代","title":"冬夜旅思"}
{"author":"寇准","content":"侵阶草色连朝雨，满地梨花昨夜风。蜀魄不来春寂寞，楚魂吟夜月朦胧。","dynasty":"宋代","title":"春恨"}
{"author":"寇准","content":"古邑端居夏景移，炎飙经雨自收威。莲衰小渚秋光淡，蝉噪平林夕照微。冷句每招江客和，深心终约岳云归。晚凉却近南亭立，独看沙鸥向浦飞。","dynasty":"宋代","title":"初秋即事"}
{"author":"寇准","content":"危栏秋尽偶来凭，霜落秋山爽气澄。谁道衡阳无雁过，数声残日下舂陵。","dynasty":"宋代","title":"舂陵闻雁"}
{"author":"寇准","content":"孤舟东去水烟微，久客那堪更送归。三月江头春尽日，片帆轻絮共纷飞。","dynasty":"宋代","title":"和赵监丞春江送别"}
{"author":"寇准","content":"仙禁开书府，神毫纪格言。简编包舜禹，围范总乾坤。稽古崇契教，斯文闢圣门。从游观奥秘，何以报宸恩。","dynasty":"宋代","title":"应制太清楼观书"}
{"author":"寇准","content":"春力着人春睡重，叶底黄鹂鸣自送。绿暮朱栏日观明，回廊侧户风帘动。","dynasty":"宋代","title":"春睡"}
{"author":"寇准","content":"县幽无俗事，公退只高吟。江到荆门阔，山连蜀国深。峡云长映日，蛮雨易成霖。群雀鸣春院，饥猿叫夜岑。庭荒多古木，地僻见沙禽。印锁残阳后，人归叠翠阴。思乡空索寞，素分信浮沉。乐静稀尘累，甘闲负壮心。衰容常懒栉，病发岂胜簪。寡欲慵求友，防邪每自箴。浇风终耻合，前事固难谌。望断天涯外，离魂欲不禁。","dynasty":"宋代","title":"县斋春书十二韵"}
{"author":"寇准","content":"风骚离处谢知音，公退何妨纵野吟。弱柳不能牵别恨，片云应念识闲心。沙平古岸春潮急，门掩残阳暮草深。凝望江皋动幽兴，数声钟磐出西林。","dynasty":"宋代","title":"春郊闲望"}
{"author":"寇准","content":"苔石半寥落，坐来生远愁。故人应罢钓，寒叶自惊秋。村隔平沙暝，江和暮霭流。徘徊不能去，此处有扁舟。","dynasty":"宋代","title":"秋访江上友生所居"}
{"author":"寇准","content":"昔为学士掌三铨，屈指年光三十年。秋雨滴阶桐已老，白头重到倍依然。","dynasty":"宋代","title":"判都省感怀"}
{"author":"寇准","content":"方城旧路四曾过，此度偏饶怅望多。独倚客亭思往事，南阳何异梦南柯。","dynasty":"宋代","title":"途次方城"}
{"author":"寇准","content":"昔从邺下游梁苑，孤店曾经十数回。岁月暗移人事改，白头重到小韩来。","dynasty":"宋代","title":"小韩店"}
{"author":"寇准","content":"虚斋独语复书空，闲对林塘思少同。霜叶声乾飘夕照，露荷香冷泣秋风。时平偶作青衫吏，心老浑如白发翁。昨夜渭川归好梦，一船烟雨打孤篷。","dynasty":"宋代","title":"池上秋书"}
{"author":"寇准","content":"南阳西去见遗基，驻马平郊远树微。自笑平生无所着，不如山鸟解思归。","dynasty":"宋代","title":"途次郑州"}
{"author":"寇准","content":"到海祇十里，过山应万重。","dynasty":"宋代","title":"句"}
{"author":"寇准","content":"雨歇南山积翠明，淡云消尽远天晴。漪涟不动秋塘静，独拄寒筇绕岸行。","dynasty":"宋代","title":"秋日晚晴池上作"}
{"author":"寇准","content":"圣运昭惟永，高真协降祥。方严泰坛祀，先荐釜山章。典礼官无旷，涓辰筮有常。中天华阙秘，象衮睟容庄。宵迥星河灿，风微羽卫扬。献酬灵契接，陟降宝仪彰。顾諟钦元命，寅恭达上苍。弥文辉竹帛，备物俨萧芗。尊道宸心至，登春雅俗康。犹将奉斋洁，禔福俟穰穰。","dynasty":"宋代","title":"天安殿酌献天书"}
{"author":"寇准","content":"半夜沉清影，宵残犹伴吟。已甘垂树杪，由得挂天心。淡色迷蓬户，馀光映宿禽。谁家伤早别，凝思共沉沉。","dynasty":"宋代","title":"残月"}
{"author":"寇准","content":"波渺渺，柳依依。孤村芳草远，斜日杏花飞。江南春尽离肠断，苹满汀洲人未归。","dynasty":"宋代","tags":"宋词精选，写景，女子，怀人","title":"江南春·波渺渺"}
{"author":"寇准","content":"曾为深冤无处雪，长年江上哭青春。平林雨歇残阳后，愁杀天涯去国人。","dynasty":"宋代","title":"闻杜宇"}
{"author":"寇准","content":"兼曹谋未展，八幕志方摅。","dynasty":"宋代","title":"句"}
{"author":"寇准","content":"巍巍至德充绵宇，翼翼宸心临兆庶。覆育怀生动法天，讲求茂典皆师古。协和神化踵唐尧，彬蔚颂声踰吉甫。赫奕皇威振八荒，清夷王度绥中土。丰年朝野正欢康，溢牒充图福纪祥。睿圣继明恢大业，祯符锡祚降穹苍。省方展寀宣邦职，登岱铭功举国章。睢上埋牲专事地，汉唐故实存闻记。精灵昭感果潜通，瑞应昭臻知所自。飙羽光临神告彰，洪源肇启仙游暨。濑乡旧壤辟珍词，款谒斋庄敦睿意。谯都奏牍达彤庭，耆耋云趋共沥诚。顺考皇仪尊妙道，再修盛节徇舆情。声明文物当兴运，申命群儒究礼经。秩秩德音咸布惠，穰穰景福必求成。恭虔毖祠为斋久，企仰真风志克勤。肃奉萧芗嘉荐备，广覃庆赐湛恩频。式扬丕烈心弥洁，祗上鸿名道益伸。将睹虞巡陪法从，幸同凫藻乐昌辰。","dynasty":"宋代","title":"奉和御制奉祀述怀歌"}
{"author":"寇准","content":"独步高原上，依依动所思。无人寻蕙径，落日满江湄。楚泽晴芳处，秦川晚翠时。此中兴废事，千古复谁知。","dynasty":"宋代","title":"草"}
{"author":"寇准","content":"栽培终得近天家，独有芳名出众花。香递暖风飘御座，叶笼轻霭襯明霞。纵吟宜把红牋襞，留赏惟张翠幄遮。深觉侍臣千载幸，许随仙仗看秾华。","dynasty":"宋代","title":"奉圣旨赋牡丹花"}
{"author":"寇准","content":"一听早蝉响，坐悲芳岁阑。新秋空索寞，前事但心酸。","dynasty":"宋代","title":"早秋二绝"}
{"author":"寇准","content":"孤驿萧条风雨夜，夜深窗竹动秋声。离魂无睡难成梦，却绕长廊独自行。","dynasty":"宋代","title":"望都雨夜"}
{"author":"寇准","content":"国阳崇大报，王宇藻多仪。散致尊王度，怀柔祝帝禧。储精通合漠，玩志协徵夷。律正风来迥，宵长月上迟。漏筒声淅沥，陛戟影流离。夙戒群伦序，交欢百虑怡。星繁陈法仗，云密荫平逵。传晓鸣梢动，威容声率祗。","dynasty":"宋代","title":"天"}
{"author":"寇准","content":"寥寥长日掩松关，白首忘机古寺间。香炉石房终晓讲，叶堆莎径忆秋山。澄泉心地清无染，野鹤精神老更闲。孤坐有谁同此意，白云空见渚禽还。","dynasty":"宋代","title":"赠惠政上人"}
{"author":"寇准","content":"文陛初辞咫尺颜，恩深犹缀辅臣班。汉庭旧友凋零尽，独拥双旌入武关。","dynasty":"宋代","title":"洛阳道中感怀"}
{"author":"寇准","content":"方城旧路四曾过，此度偏饶怅望多。独倚客亭思往事，南阳何异梦南柯。","dynasty":"宋代","title":"途次方城"}
{"author":"寇准","content":"巍巍至德充绵宇，翼翼宸心临兆庶。覆育怀生动法天，讲求茂典皆师古。协和神化踵唐尧，彬蔚颂声踰吉甫。赫奕皇威振八荒，清夷王度绥中土。丰年朝野正欢康，溢牒充图福纪祥。睿圣继明恢大业，祯符锡祚降穹苍。省方展寀宣邦职，登岱铭功举国章。睢上埋牲专事地，汉唐故实存闻记。精灵昭感果潜通，瑞应昭臻知所自。飙羽光临神告彰，洪源肇启仙游暨。濑乡旧壤辟珍词，款谒斋庄敦睿意。谯都奏牍达彤庭，耆耋云趋共沥诚。顺考皇仪尊妙道，再修盛节徇舆情。声明文物当兴运，申命群儒究礼经。秩秩德音咸布惠，穰穰景福必求成。恭虔毖祠为斋久，企仰真风志克勤。肃奉萧芗嘉荐备，广覃庆赐湛恩频。式扬丕烈心弥洁，祗上鸿名道益伸。将睹虞巡陪法从，幸同凫藻乐昌辰。","dynasty":"宋代","title":"奉和御制奉祀述怀歌"}
{"author":"寇准","content":"风露凄清西馆静，悄然怀旧一长叹。海云销尽金波冷，半夜无人独凭栏。","dynasty":"宋代","title":"海康西馆有怀"}
{"author":"寇准","content":"炎光君此去，旅恨杳何穷。海树瘴烟黑，蛮村山路中。","dynasty":"宋代","title":"送人往岭表"}
{"author":"寇准","content":"溪水觉暖微函碧，山杏经春半吐红。不向此时拚一醉，到头无计奈春风。","dynasty":"宋代","title":"早春"}
{"author":"寇准","content":"吟情自觉都无趣，况复离居感物华。厌读群书寻野径，闲收落叶煮山茶。烧残寒菊花犹在，霜过香橙味转加。因想前期重搔首，不堪秋思极长沙。","dynasty":"宋代","title":"秋晚闲书"}
{"author":"寇准","content":"寺在啼猿外，门开古涧涯。山深微有径，树老半无枝。望远云长暝，谈空日渐移。恐朝金马去，还失白莲期。","dynasty":"宋代","title":"题巴东寺"}
{"author":"寇准","content":"荐承丹诏抚凋残，适值年丰万井安。旧职尚兼黄阁贵，前驱新拥碧油寒。静怜风竹经宵听，老爱山云尽日看。魂梦不知关塞外，有时犹得到金銮。","dynasty":"宋代","title":"初到长安书怀"}
{"author":"寇准","content":"蝉噪木叶下，远客忽惊秋。凝恨悲晚候，万绪皆如抽。芳时同梦幻，急景如奔流。念我何为者，年来生百忧。贫居负胜事，壮岁伤羁游。临民惭墨绶，垂钓思沧州。达则济天下，穷当守一丘。胡能效时辈，靦冒随沉浮。","dynasty":"宋代","title":"成安感秋"}
{"author":"寇准","content":"邮亭落日多飞絮，琵琶音重江春暮。坐久凝眸欲断肠，梅雨如烟暝村树。","dynasty":"宋代","title":"暇日"}
{"author":"寇准","content":"远行当岁暮，冰雪路难分，疋马阳关外，边声落日闻。","dynasty":"宋代","title":"送人游边"}
{"author":"寇准","content":"梦觉偶晨起，南轩还独过。晓光生远树，露气冷疏荷。窗白游尘少，风清静兴多。遥知江郡守，幽趣在烟波。","dynasty":"宋代","title":"南亭晨望寄唐知印"}
{"author":"寇准","content":"圣运昭惟永，高真协降祥。方严泰坛祀，先荐釜山章。典礼官无旷，涓辰筮有常。中天华阙秘，象衮睟容庄。宵迥星河灿，风微羽卫扬。献酬灵契接，陟降宝仪彰。顾諟钦元命，寅恭达上苍。弥文辉竹帛，备物俨萧芗。尊道宸心至，登春雅俗康。犹将奉斋洁，禔福俟穰穰。","dynasty":"宋代","title":"天安殿酌献天书"}
{"author":"寇准","content":"晓带轻烟间杏花，晚凝深翠拂平沙。长条别有风流处，密映钱塘苏小家。","dynasty":"宋代","tags":"古诗三百首，柳树","title":"柳"}
{"author":"寇准","content":"白昼偶成芳草梦，起来幽兴有谁知。风帘不动黄鹂语，坐见庭花日影移。","dynasty":"宋代","title":"春昼偶书"}
{"author":"寇准","content":"水乡春气变新正，风物光荣异帝城。闲步偶寻芳草色，空林独听野莺声。烟霞未得从幽兴，吟赏潜悲减旧情。燕麦杨花自摇荡，不知离客困南征。","dynasty":"宋代","title":"春日闲望有感"}
{"author":"寇准","content":"西风伤远别，前计竞成非。芳草此时暮，故山何日归。禅应同雅道，贫合长天机。翻忆云溪伴，无憀对落晖。","dynasty":"宋代","title":"感兴寄莲岳一二诗禅友"}
{"author":"寇准","content":"背窗寒烛影沉沉，楚客乡思欲不禁。板阁漏残人自远，水萤光淡夜方深。牢愁闻雨眠疏屋，归梦随云徹故林。忆着烟村旧风景，柿红时节又鸣砧。","dynasty":"宋代","title":"秋夜怀归"}
{"author":"寇准","content":"金陵烟草绿，玉塞霜天白。万里隔关山，年来断消息。","dynasty":"宋代","title":"有寄"}
{"author":"寇准","content":"务简凭危槛，凝然感物华。孤村经野烧，极浦见渔家。滩急舟难渡，山高日易斜。明时如道在，焉复痛怀沙。","dynasty":"宋代","title":"和李逢同年水阁闲望"}
{"author":"寇准","content":"独倚空楼畏景残，凝眸魂断楚云端。猿清好杂江声听，山远宜和霁色看。鸟掠平芜堪入画，风来危槛欲生寒。萧萧前浦归帆静，落日长吟且凭栏。","dynasty":"宋代","title":"邺中和崔迈著作"}
{"author":"寇准","content":"不见张夫子，岩花几度新。久闲空赋命，远别更伤春。雨艇愁天末，烟蓑隐渭滨。应嗟年未冠，已作异乡人。","dynasty":"宋代","title":"春日怀张曙"}
{"author":"寇准","content":"南亭闲坐欲忘机，望久前村岛屿微。数点寒灯起烟浪，江艇应见夜渔归。","dynasty":"宋代","title":"夜望"}
{"author":"寇准","content":"耿耿不成寐，楚乡经暮秋。故人遥海峤，寒月满江楼。闭户生苍藓，安闲到白头。如何太平日，独不出汀洲。","dynasty":"宋代","title":"秋夜感兴寄吴顺之"}
{"author":"寇准","content":"烟波渺渺一千里，白苹香散东风起。日暮汀洲一望时，柔情不断如春水。","dynasty":"宋代","title":"夜度娘"}
{"author":"寇准","content":"栽培终得近天家，独有芳名出众花。香递暖风飘御座，叶笼轻霭襯明霞。纵吟宜把红牋襞，留赏惟张翠幄遮。深觉侍臣千载幸，许随仙仗看秾华。","dynasty":"宋代","title":"奉圣旨赋牡丹花"}
{"author":"寇准","content":"寒钟来极浦，古寺隔重岩。斜日搘颐坐，天涯落月帆。","dynasty":"宋代","title":"江上晚望"}
{"author":"寇准","content":"塞草烟光阔，渭水波声咽。春朝雨霁轻尘歇。征鞍发。指青青杨柳，又是轻攀折。动黯然，知有后会甚时节。更尽一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里自此共明月。","dynasty":"宋代","title":"阳关引"}
{"author":"寇准","content":"夫子才名重，贫居志未劳。吟当寒夜苦，闲到白头高。心地通禅寂，田园近海涛。不知千载后，谁更续离骚。","dynasty":"宋代","title":"赠隐士"}
{"author":"寇准","content":"雪霁池上亭，晴光照泉石。暖觉岸冰销，静闻簷溜滴。务简身暂闲，景幽心自适。极目望南山，圭峰露微碧。","dynasty":"宋代","title":"雪霁池上"}
{"author":"寇准","content":"风骚离处谢知音，公退何妨纵野吟。弱柳不能牵别恨，片云应念识闲心。沙平古岸春潮急，门掩残阳暮草深。凝望江皋动幽兴，数声钟磐出西林。","dynasty":"宋代","title":"春郊闲望"}
{"author":"寇准","content":"寒风飒飒响庭槐，爱日明窗坐北斋。闲忆故山归未得，旧游时展认云崖。","dynasty":"宋代","title":"冬日北斋"}
{"author":"寇准","content":"水国淹留岁月空，云山东去阻千重。欲令遥夜春愁薄，须赖黄醅腊酒浓。南浦有潮舂栅锁，西窗无睡怯岩钟。谁家几点畬田火，疑是残星挂远峰。","dynasty":"宋代","title":"春初夜书"}
{"author":"寇准","content":"务简凭危槛，凝然感物华。孤村经野烧，极浦见渔家。滩急舟难渡，山高日易斜。明时如道在，焉复痛怀沙。","dynasty":"宋代","title":"和李逢同年水阁闲望"}
{"author":"寇准","content":"秋殿霜凝当永夕，灵场斋洁方无斁。高真谆诲昔亲闻，上帝休祯今再觌。郁葱兮卿云，仙鹤兮不群。肃清兮采席，神雀兮振翼。香飘华烛焰亭亭，风度翠帘声历历。嘉应纷纶宝运昌，圣人功与天无极。","dynasty":"宋代","title":"和御制降圣节内中道场睹瑞鹤神雀歌"}
{"author":"寇准","content":"敦崇妙本膺丕贶，濬发鸿源示永年。吉语密传当乙夜，粹仪祗觌拥祥烟。皇心翼翼精斋至，祖德绵绵道诲宣。诞集纯禧彰锡羡，交修茂典表钦先。爰稽大壮新琼宇，仰法殊庭设绮筵。山积瓌材咸备矣，神扶华栋见巍然。元龟献兆良辰协，哲匠施勤庶艺全。四柱如翚循宝势，觚稜削玉灿珠躔。黼帷夙设宸居丽，翠葆躬临圣志虔。昭答明灵陈盛会，睿词敷畅焕云牋。","dynasty":"宋代","title":"奉和御制真游殿上梁"}
{"author":"寇准","content":"年长追游兴渐凋，况兼巴峡景萧萧。闲斋为谢杨花到，时拂残书慰寂寥。","dynasty":"宋代","title":"春昼"}
{"author":"寇准","content":"夫子住东野，经年不到城。爱吟无俗趣，贪静得闲名。荒径侵山影，虚堂出燕声，我惭为俗吏，泉石负幽情。","dynasty":"宋代","title":"赠隐士"}
{"author":"寇准","content":"离人听积雨，滴滴动乡心。故国程犹远，重门夜正深。气昏蒙烬烛，巢冷语栖禽。遥想江南岸，馀花委故林。","dynasty":"宋代","title":"雨夜书事"}
{"author":"寇准","content":"户庭初过雪，鸟雀亦声稀。天淡云容结，林寒日影微。虚名何足道，前是旋成非。簪绂全忘念，终须扫涧扉。","dynasty":"宋代","title":"冬日偶书"}
{"author":"寇准","content":"碧树微凉露气清，感愁怀旧独含情。西楼月夜明如水，只欠桓伊一笛声。","dynasty":"宋代","title":"岐下秋书"}
{"author":"寇准","content":"清秋吟更僻，况复古亭间。少梦虫声碎，无风树影闲。月华澄曲沼，霜气满空山。不见张夫子，谁人共往还。","dynasty":"宋代","title":"夜坐有怀寄张士逊"}
{"author":"寇准","content":"落日留不住，默然空泪零。败莎侵陋巷，疏叶满闲庭。有趣穷风雅，无机敌杳冥。浮荣安足恋，归去乱山青。","dynasty":"宋代","title":"秋怀"}
{"author":"寇准","content":"水村烟树与云平，闲倚孤舟念远行。无奈乡心倍寥落，残阳中有鹧鸪声。","dynasty":"宋代","title":"江上闻鹧鸪"}
{"author":"寇准","content":"孤棹沿流岸，凝怀似旧游。朝云生岳顶，斜月动江流。贱节难干世，离心易感秋。因思六朝事，千古有遗愁。","dynasty":"宋代","title":"江行书事"}
{"author":"寇准","content":"极目望吴甸，野烟凝乱流。夜来榆塞雁，叫断石城秋。旧苑荒馀草，平川半古丘。迟迟独回首，落日一蝉幽。","dynasty":"宋代","title":"金陵怀古"}
{"author":"寇准","content":"朝回内省中，默坐对西风。秋色澄寒沼，朝阳上古桐。龙墀惭近侍，鱼浦忆疏篷。会待酬恩了，烟蓑伴钓翁。","dynasty":"宋代","title":"禁中偶书所怀呈内翰同年同院二学士"}
{"author":"寇准","content":"昔拥双旌在{左豆右斗}城，今朝孤馆语同名。天遥秦树无因见，极目空饶怅望情。","dynasty":"宋代","title":"经郴州永兴驿"}
{"author":"寇准","content":"西风吹户牖，犹自客荆蛮。积水浮秋汉，微阳淡远山。蝉稀疏叶尽，雨歇片云闲。何日忘簪绂，深居石室间。","dynasty":"宋代","title":"荆南秋望"}
{"author":"寇准","content":"云淡长空日欲斜，水边衰柳噪寒鸦。病来不饮空凄感，独绕东篱咏菊花。","dynasty":"宋代","title":"九日不饮"}
{"author":"寇准","content":"菊老东篱人病酒，西风黄叶满荒田。不知今日登高兴，何似虚堂听水眠。","dynasty":"宋代","title":"九日群公出游郊外余方卧郡斋听水因寄一绝呈"}
{"author":"寇准","content":"胜游欢宴是良图，何必凄凄独向隅。深院酒醒春日晚，只闻芳树语提壶。","dynasty":"宋代","title":"酒醒"}
{"author":"寇准","content":"离歌岂忍樽前听，别恨无由醉里消。惟有梦魂归北阙，不知京洛路迢遥。","dynasty":"宋代","title":"离京日作"}
{"author":"寇准","content":"岸阔樯稀浪渺茫，独凭危槛思何长。萧萧远树疏林外，一半秋山带夕阳。","dynasty":"宋代","title":"予顷从穰下移涖河阳洎出中书复领分陕惟兹二"}
{"author":"寇准","content":"苒苒前期远，穷途一可伤。有时闻落叶，不语立残阳。塞草秋先白，溪沙晚更光。那堪望天末，燕雁又成行。","dynasty":"宋代","title":"暮秋感兴"}
{"author":"寇准","content":"离心杳杳思迟迟，深院无人柳自垂。日暮长廊闻燕语，轻寒微雨麦秋时。","dynasty":"宋代","title":"夏日"}
{"author":"寇准","content":"苍芷溪烟晻霭山，翛然城角起天端。","dynasty":"宋代","title":"句"}
{"author":"寇准","content":"水萤光淡晓色寒，庭除索寞星河残。清樽酒尽艳歌阕，离人欲去肝肠绝。露荷香散西风惊，征车渐远闻鸡鸣。深闺从此泣秋扇，梦魂长在辽阳城。","dynasty":"宋代","title":"古别意"}
{"author":"寇准","content":"独望原西路，离襟倍黯然。青山遮故国，绝塞度新年。风聚沙迷岸，烟开烧满川。归心正无际，骠骑莫留连。","dynasty":"宋代","title":"边城春望"}
{"author":"寇准","content":"苔石半寥落，坐来生远愁。故人应罢钓，寒叶自惊秋。村隔平沙暝，江和暮霭流。徘徊不能去，此处有扁舟。","dynasty":"宋代","title":"秋访江上友生所居"}
{"author":"寇准","content":"青草湖平两岸水，岳阳楼对三吴州。","dynasty":"宋代","title":"句"}
{"author":"寇准","content":"行尘漠漠起西风，来往征轩似转蓬。驻马几多愁思苦，乱蝉衰柳武关中。","dynasty":"宋代","title":"秋日武关道中"}
{"author":"寇准","content":"独宿西林夜，凝然静拥袍。巫云秋暝峡，楚月冷生涛。莎败蛩犹噪，乡遥梦亦劳。霜风开落叶，还欲续离骚。","dynasty":"宋代","title":"宿江西寺"}
{"author":"寇准","content":"微凉天气似秋期，风触疏帘影自移。远梦有时寻水寺，孤吟终日对莎池。笋梢成翠堆轻箨，梅实翻黄压嫩枝。兀兀腾腾聊自遣，此怀深谢野僧知。","dynasty":"宋代","title":"夏日晚凉"}
{"author":"寇准","content":"念子隔江海，浩然时已秋。蝉鸣关外树，人在水边楼。发白犹搜句，时清尚旅游。遥思当永夜，不寐向孤舟。","dynasty":"宋代","title":"秦中感怀寄江外知己"}
{"author":"寇准","content":"天锡灵符兴宝祚，泽流锦宇福含生。蒸蒸至孝咸归厚，翼翼精衷尚执盈。顺考汉仪彰道广，钦崇周典阐文明。豆笾合饗丰盛备，管磬同和雅奏成。爱景融辉昭善应，非烟绚采协殊祯。尊升茂典光惇史，稽古鸿猷振帝紘。","dynasty":"宋代","title":"御制庆先后升袝礼成七言六韵奉和"}
{"author":"寇准","content":"水远沉来信，山长叠去愁。夜深关月白，休凭驿边楼。","dynasty":"宋代","title":"遂转运梅学士巡边郡四首"}
{"author":"寇准","content":"独望原西路，离襟倍黯然。青山遮故国，绝塞度新年。风聚沙迷岸，烟开烧满川。归心正无际，骠骑莫留连。","dynasty":"宋代","title":"边城春望"}
{"author":"寇准","content":"岁晚乱山外，野望谁能同。寒沙明夕照，败叶惊西风。孤烟暝汀树，霜气高秋空。徘徊念前事，旅恨良难穷。","dynasty":"宋代","title":"秋兴呈裴李二同年"}
{"author":"寇准","content":"吟情自觉都无趣，况复离居感物华。厌读群书寻野径，闲收落叶煮山茶。烧残寒菊花犹在，霜过香橙味转加。因想前期重搔首，不堪秋思极长沙。","dynasty":"宋代","title":"秋晚闲书"}
{"author":"寇准","content":"秋忆故乡魂欲断，晚临寒浦思如流。归来古屋寒灯暗，能较骚人几处愁。","dynasty":"宋代","title":"闷书"}
{"author":"寇准","content":"秦川春婉晚，汉水路迢遥。不待凭危槛，离魂已暗销。","dynasty":"宋代","title":"有怀"}
{"author":"寇准","content":"独倚空楼畏景残，凝眸魂断楚云端。猿清好杂江声听，山远宜和霁色看。鸟掠平芜堪入画，风来危槛欲生寒。萧萧前浦归帆静，落日长吟且凭栏。","dynasty":"宋代","title":"邺中和崔迈著作"}
{"author":"寇准","content":"昔拥双旌在{左豆右斗}城，今朝孤馆语同名。天遥秦树无因见，极目空饶怅望情。","dynasty":"宋代","title":"经郴州永兴驿"}
{"author":"寇准","content":"绿鬓年来已渐凋，旧游芳草路迢迢。山横远翠疑歌黛，柳拂轻梢认舞腰。秦甸梦回空有恨，洛城吟断独无憀。斜阳更上高楼望，始觉离情一倍饶。","dynasty":"宋代","title":"洛阳有怀岐山旧游"}
{"author":"寇准","content":"志高长说耻凫趋，岁晏园林恋隐居。陋巷自甘栖短褐，侯门终不曳长裾。夜吟雪屋冥搜句，春结烟蓑老钓渔。为我红尘偶为吏，近来还寄绝交书。","dynasty":"宋代","title":"寄漳川隐士"}
{"author":"寇准","content":"离人听积雨，滴滴动乡心。故国程犹远，重门夜正深。气昏蒙烬烛，巢冷语栖禽。遥想江南岸，馀花委故林。","dynasty":"宋代","title":"雨夜书事"}
{"author":"寇准","content":"曾为深冤无处雪，长年江上哭青春。平林雨歇残阳后，愁杀天涯去国人。","dynasty":"宋代","title":"闻杜宇"}
{"author":"寇准","content":"孤棹沿流岸，凝怀似旧游。朝云生岳顶，斜月动江流。贱节难干世，离心易感秋。因思六朝事，千古有遗愁。","dynasty":"宋代","title":"江行书事"}
{"author":"寇准","content":"淡淡秦云薄似罗，灞桥杨柳拂烟波。夕阳楼上山重叠，未抵愁春一倍多。","dynasty":"宋代","title":"长安春日"}
{"author":"寇准","content":"我徒旷达由胸臆，耻学鲰生事文墨。蛟龙长欲趁风雷，骐骥焉能制衔勒。锵金佩玉良有时，丐色谀言尽虚饰。功名富贵非偶然，杨子草玄徒默默。楚兰罢秀足蓬蒿，青松委幹多荆棘。争如一醉度流年，免使悲欢荡情域。","dynasty":"宋代","title":"杂言"}
{"author":"寇准","content":"青草湖平两岸水，岳阳楼对三吴州。","dynasty":"宋代","title":"句"}
{"author":"寇准","content":"挂锡在荆楚，杜门无往还。潮声到孤寺，月色遍前山。一雁惊幽思，西风惨病颜。何当重携手，高步白云间。","dynasty":"宋代","title":"秋寄江上吟僧"}
{"author":"寇准","content":"致君才业本无能，恋阙情怀老不胜。欲过龙津重回首，朣胧初日上觚稜。","dynasty":"宋代","title":"离京作"}
{"author":"寇准","content":"数柄疏荷出小池，幽香深谢好风吹。晓来秋气凝清露，似学湘妃怨九嶷。","dynasty":"宋代","title":"莲"}
{"author":"寇准","content":"岭外突蒸当盛暑，雨馀新馆觉微凉。最怜夏木青阴合，时有莺声似故乡。","dynasty":"宋代","title":"临海驿夏日"}
{"author":"寇准","content":"千里关河一望间，登临长到夕阳还。欲驱征旆归朝去，更倚高楼看暮山。","dynasty":"宋代","title":"留题郡楼"}
{"author":"寇准","content":"地高阁迥宜闲望，望尽云山首懒回。林下野僧应笑我，半年旌旆四曾来。","dynasty":"宋代","title":"留题洛北罗汉阁"}
{"author":"寇准","content":"丝翠最宜经宿雨，絮飞争忍逐香尘。帘垂独院无人处，一树风摇日午春。","dynasty":"宋代","title":"柳"}
{"author":"寇准","content":"文陛初辞咫尺颜，恩深犹缀辅臣班。汉庭旧友凋零尽，独拥双旌入武关。","dynasty":"宋代","title":"洛阳道中感怀"}
{"author":"寇准","content":"绿鬓年来已渐凋，旧游芳草路迢迢。山横远翠疑歌黛，柳拂轻梢认舞腰。秦甸梦回空有恨，洛城吟断独无憀。斜阳更上高楼望，始觉离情一倍饶。","dynasty":"宋代","title":"洛阳有怀岐山旧游"}
{"author":"寇准","content":"秋忆故乡魂欲断，晚临寒浦思如流。归来古屋寒灯暗，能较骚人几处愁。","dynasty":"宋代","title":"闷书"}
{"author":"寇准","content":"苒苒前期远，穷途一可伤。有时闻落叶，不语立残阳。塞草秋先白，溪沙晚更光。那堪望天末，燕雁又成行。","dynasty":"宋代","title":"暮秋感兴"}
{"author":"寇准","content":"南宫向夕景弥清，风行萧然动远情。忆到陕城东阁伴，拂窗敲砌送寒声。","dynasty":"宋代","title":"南宫宿斋静思陕城东阁行"}
{"author":"寇准","content":"南冠亭外淡江天，久客登临更浩然。远浦秋深翻白浪，孤山日暮起苍烟。已嗟异国逢衰节，况复西风听乱蝉。倦鸟知还虽有意，故林无奈隔秦川。","dynasty":"宋代","title":"南冠亭秋晚闲望"}
{"author":"寇准","content":"心随流水还乡国，身向青山上屈盘。秋梦不成秋雨细，西风一夜客亭寒。","dynasty":"宋代","title":"南平驿"}
{"author":"寇准","content":"春色入垂杨，烟波涨南浦。落日动离魂，江花泣微雨。","dynasty":"宋代","title":"南浦"}
{"author":"寇准","content":"梦觉偶晨起，南轩还独过。晓光生远树，露气冷疏荷。窗白游尘少，风清静兴多。遥知江郡守，幽趣在烟波。","dynasty":"宋代","title":"南亭晨望寄唐知印"}
{"author":"寇准","content":"水满池塘花绕城，日斜南陌暖风轻。千门柳色春烟淡，独倚高楼闻暮莺。","dynasty":"宋代","title":"南阳春日"}
{"author":"寇准","content":"堪赏东君造化奇，装成蝴蝶满纤枝。粉融轻翅攒花蕊，疑是寻芳未去时。","dynasty":"宋代","title":"南阳帝上各赋玉蝴蝶花一绝"}
{"author":"寇准","content":"绿杨阴密覆回廊，深院帘垂昼景长。人静独闻幽鸟语，风来时有异花香。世间宠辱皆尝遍，身外声名岂足量。闲读南华真味理，片心惟只许蒙庄。","dynasty":"宋代","title":"南阳夏日"}
{"author":"寇准","content":"雨馀宫阙丽春阴，三月花光照上林。谁倚青楼望归骑，日斜南陌柳烟深。","dynasty":"宋代","title":"辇下春日"}
{"author":"寇准","content":"身名长似梦，家计尽萧然。旅宦游梁苑，归心满渭川。郊原秋变色，桑柘晚生烟。愿得长闲去，何妨老一廛。","dynasty":"宋代","title":"辇下书怀"}
{"author":"寇准","content":"往事都如梦，流年只断魂。不堪春尽日，细雨欲黄昏。","dynasty":"宋代","title":"偶书"}
{"author":"寇准","content":"昔为学士掌三铨，屈指年光三十年。秋雨滴阶桐已老，白头重到倍依然。","dynasty":"宋代","title":"判都省感怀"}
{"author":"寇准","content":"碧树微凉露气清，感愁怀旧独含情。西楼月夜明如水，只欠桓伊一笛声。","dynasty":"宋代","title":"岐下秋书"}
{"author":"寇准","content":"务简群吏散，披襟幽兴长。松篁经晚节，兰菊有清香。水净澄秋色，山高见夕阳。身闲心自泰，何必濯沧浪。","dynasty":"宋代","title":"岐下西园秋日书事"}
{"author":"寇准","content":"念子隔江海，浩然时已秋。蝉鸣关外树，人在水边楼。发白犹搜句，时清尚旅游。遥思当永夜，不寐向孤舟。","dynasty":"宋代","title":"秦中感怀寄江外知己"}
{"author":"寇准","content":"海上秋添寂寞情，万家烟树暝重城。萧萧细雨遥天暮，独向空楼闻笛声。","dynasty":"宋代","title":"青州西楼雨中闲望"}
{"author":"寇准","content":"凤跸出重城，宸游顺物情。槛花红蕊盛，苑树绿阴成。雨过池塘静，风来殿阁清。乐和尧酒满，千载乐升平。","dynasty":"宋代","title":"琼林苑应制"}
{"author":"寇准","content":"自古名高众毁归，又应身退是知机。林风惊断西窗梦，一夜愁声忆翠微。","dynasty":"宋代","title":"秋"}
{"author":"寇准","content":"苔石半寥落，坐来生远愁。故人应罢钓，寒叶自惊秋。村隔平沙暝，江和暮霭流。徘徊不能去，此处有扁舟。","dynasty":"宋代","title":"秋访江上友生所居"}
{"author":"寇准","content":"轻云不动日微阴，高树无风秋色深。独听暮蝉临水坐，十年林壑阻归心。","dynasty":"宋代","title":"秋怀"}
{"author":"寇准","content":"落日留不住，默然空泪零。败莎侵陋巷，疏叶满闲庭。有趣穷风雅，无机敌杳冥。浮荣安足恋，归去乱山青。","dynasty":"宋代","title":"秋怀"}
{"author":"寇准","content":"挂锡在荆楚，杜门无往还。潮声到孤寺，月色遍前山。一雁惊幽思，西风惨病颜。何当重携手，高步白云间。","dynasty":"宋代","title":"秋寄江上吟僧"}
{"author":"寇准","content":"洪府多佳致，师今欲此行。寒山连楚远，白浪浸吴平。烟雨经秋迥，霜鸿入夜鸣。到时春未暮，闲听鹧鸪声。","dynasty":"宋代","title":"秋气凛然庭木将坠道谦上人有南征之役赋诗祖"}
{"author":"寇准","content":"柳衰蝉噪寒烟淡，地迥山遥暮雨收。宛是昔年秋气味，只添多病与离愁。","dynasty":"宋代","title":"秋日"}
{"author":"寇准","content":"江天物候潜衰变，气爽初疑夏景馀。雨渍乱苔侵古壁，风飘红叶满荒渠。晚云连岳幽藏寺，秋水澄江静见鱼。昔岁一鸣无所恨，绿槐金蕊任萧疏。","dynasty":"宋代","title":"秋日"}
{"author":"寇准","content":"远山重叠故关遥，公退乘闲上丽谯。今日登临秋思苦，雨荷风叶共萧萧。","dynasty":"宋代","title":"秋日登后楼"}
{"author":"寇准","content":"寂寂感离群，前期何足云。人从秦岭别，蝉向楚江闻。村送孤烟起，山空白日曛。更逢疏叶落，愁续转纷纷。","dynasty":"宋代","title":"秋日怀友生"}
{"author":"寇准","content":"雨歇南山积翠明，淡云消尽远天晴。漪涟不动秋塘静，独拄寒筇绕岸行。","dynasty":"宋代","title":"秋日晚晴池上作"}
{"author":"寇准","content":"行尘漠漠起西风，来往征轩似转蓬。驻马几多愁思苦，乱蝉衰柳武关中。","dynasty":"宋代","title":"秋日武关道中"}
{"author":"寇准","content":"萧萧古原上，景物感离肠。远峤收残雨，寒林带夕阳。溪声迷竹韵，野色混秋光。吟罢还西望，平沙起雁行。","dynasty":"宋代","title":"秋日原上"}
{"author":"寇准","content":"秋气动天地，恍然情未穷。故园应坠叶，昨夜又西风。白草侵危堞，寒涛接远空。搘颐当此景，无语夕阳中。","dynasty":"宋代","title":"秋思"}
{"author":"寇准","content":"吟情自觉都无趣，况复离居感物华。厌读群书寻野径，闲收落叶煮山茶。烧残寒菊花犹在，霜过香橙味转加。因想前期重搔首，不堪秋思极长沙。","dynasty":"宋代","title":"秋晚闲书"}
{"author":"寇准","content":"官路时风渐识情，一悲前计远愁生。深秋寒气侵灯影，半夜疏林起雨声。县印终年拘吏役，烟蓑何日避浮名。穷通休问巢莲骨，大抵无徒是至清。","dynasty":"宋代","title":"秋夕书怀"}
{"author":"寇准","content":"穷秋九月西风高，疏林木落声萧骚。出门长望无所适，唯见空江生暮涛。","dynasty":"宋代","title":"秋兴"}
{"author":"寇准","content":"秋兴逐凉吹，飒然驱烦襟。人悲故乡远，叶落空山深。楚俗伤去恨，秦城稀来音。何当返烟渭，自乐于园林。","dynasty":"宋代","title":"秋兴呈裴李二同年"}
{"author":"寇准","content":"岁晚乱山外，野望谁能同。寒沙明夕照，败叶惊西风。孤烟暝汀树，霜气高秋空。徘徊念前事，旅恨良难穷。","dynasty":"宋代","title":"秋兴呈裴李二同年"}
{"author":"寇准","content":"轺车南去咏江天，闲忆群贤倍黯然。御水莎青孤立鹭，宫槐烟冷数声蝉。石渠吏散帘风静，凤阙云归霁景鲜。幽致不知何日共，思君唯赋帝京篇。","dynasty":"宋代","title":"秋兴浩然追忆馆殿幽致偶成长句寄徐休学士"}
{"author":"寇准","content":"西风惊万木，危坐思悠哉。故国经年别，秋鸿半夜来。人应多弃善，天岂不怜才。休学严夫子，荒凉老钓台。","dynasty":"宋代","title":"秋夜独书勉诗友"}
{"author":"寇准","content":"耿耿不成寐，楚乡经暮秋。故人遥海峤，寒月满江楼。闭户生苍藓，安闲到白头。如何太平日，独不出汀洲。","dynasty":"宋代","title":"秋夜感兴寄吴顺之"}
{"author":"寇准","content":"渭水苔矶阻旧游，梦回空馆却凝愁。一声江笛巴云暝，半夜山风楚树秋。星落古池孤影动，灯摇疏壁冷光幽。迟明不寐空搔首，踪迹何由得狎鸥。","dynasty":"宋代","title":"秋夜怀归"}
{"author":"寇准","content":"背窗寒烛影沉沉，楚客乡思欲不禁。板阁漏残人自远，水萤光淡夜方深。牢愁闻雨眠疏屋，归梦随云徹故林。忆着烟村旧风景，柿红时节又鸣砧。","dynasty":"宋代","title":"秋夜怀归"}
{"author":"寇准","content":"游宦忘机久，心源亦自澄。夜听吴苑雨，秋忆洛城僧。木叶惊栖鸟，寒窗暗静灯。何时过竹院，一得问三乘。","dynasty":"宋代","title":"秋夜怀洛下一上人"}
{"author":"寇准","content":"霁景有谁同远望，秋怀无奈只悲歌。云收远峤凝岚翠，雨歇空庭败叶多。","dynasty":"宋代","title":"秋斋"}
{"author":"寇准","content":"善苗栖亩昭灵贶，禁苑鸣銮值素秋。斂籍神仓符礼本，采诗良耜庆农收。宴开云幄皇慈洽，日驻天衢睿赏留。千载逢辰增岳抃，清尘叨从属车游。","dynasty":"宋代","title":"瑞庆园观稼奉圣旨次韵"}
{"author":"寇准","content":"春风千里动，榆塞雪方休。晚角数声起，交河冰未流。征人临迥碛，归雁别沧州。我欲思投笔，期封定远侯。","dynasty":"宋代","title":"塞上"}
{"author":"寇准","content":"未识穷边苦，今游信有之。秋林残照后，关路独行时。碛迥风长急，天寒雁度迟。离心已无赖，更听戍楼鼙。","dynasty":"宋代","title":"塞上秋怀"}
{"author":"寇准","content":"窗户经初雨，风清野景饶。闲庭犹戏蝶，高树已鸣蜩。世态贫中觉，乡思醉里销。纵吟还独步，时复过溪桥。","dynasty":"宋代","title":"省夏书事"}
{"author":"寇准","content":"索居终日学忘机，深叹高堂养独迟。自问江村纡墨绶，何当烟浦坐鱼矶。梦回渭水秦云断，望尽巴山蜀魄飞。好怪多才郝夫子，道孤俱未及轻肥。","dynasty":"宋代","title":"书怀寄郝监军"}
{"author":"寇准","content":"不才曾忝吾君选，紫殿科名志已酬。孤立敢言逾素分，高吟深愧预清流。西风独见江蓠暮，红叶还思苑树秋。多谢明公知贱节，每贻清句缓牢愁。","dynasty":"宋代","title":"书怀寄唐工部"}
{"author":"寇准","content":"万事不关虑，孤吟役此生。风骚中旨趣，山水里心情。众木凋寒色，空江喷暮声。终期谒君子，同绕绿苔行。","dynasty":"宋代","title":"书怀寄韦山人"}
{"author":"白贽","content":"亭名诏语密相沿，须信从来教义全。肯构尝探诗礼业，出纶特表父师贤。早安素履知文富，晚服朱衣称赏筵。不是韦家专讲学，岂闻幡戟到门前。","dynasty":"宋代","title":"和赵抃赋新繁周表权如诏亭诗"}
{"author":"崔载华","content":"卷帘对斜桥。","dynasty":"唐代","title":"消暑楼诗"}
{"author":"陈中师","content":"出石温然玉，瑕瑜素在中。妍媸因异彩，音韵信殊风。让美心方并，求疵意本同。光华开缜密，清润仰磨砻。秀质非攘善，贞姿肯废忠。今来傥成器，分别在良工。","dynasty":"唐代","title":"瑕瑜不相掩"}
{"author":"柴杰","content":"岩壑契冥搜，晴添瑞景浮。乱烟笼碧砌，飞阁跨澄流。独自成千古，悠然寄一丘。开襟坐霄汉，卓荦倾枚邹。","dynasty":"清代","title":"九曜石其一"}
{"author":"柴杰","content":"池岛清阴里，徘徊吟绕廊。烟花腾几席，星斗焕文章。地胜林亭好，风回锦绣香。灵芝三秀气，睿泽喜洋洋。","dynasty":"清代","title":"九曜石其二"}
{"author":"柴杰","content":"广学开书院，仁垂圣主恩。愚臣忝诗赋，新渥照乾坤。荷宠乘佳节，披香捧至尊。奋飞超等级，再拜挹余樽。北阙晴光动，东方喜气繁。欢娱保历代，礼异贲丘园。雅量涵高远，多荣及子孙。因歌大君德，煦育及春温。","dynasty":"清代","title":"乾隆十六年三月初三日迎銮献诗召试行宫谢恩恭纪"}
{"author":"陈英弼","content":"中秋良夜泊淮壖，露冷风清月满船。千古共传今夕好，一年争似此时圆。桂枝看冷蟾宫近，玉宇云消宝镜悬。好景独怜空自负，蓬窗攲枕且高眠。","dynasty":"明代","title":"中秋夜泊淮安"}
{"author":"陈英弼","content":"蚝冈冈畔草堂深，办亩方塘绕竹阴。座上清风生玉麈，涧边流水杂瑶琴。芳樽自得閒中乐，佳句尝从醉里吟。笑我宦游淹岁月，江湖赢得雪盈簪。","dynasty":"明代","title":"寄蚝冈彭先生"}
{"author":"孟昶","content":"冰肌玉骨清无汗，水殿风来暗香暖。帘开明月独窥人，欹枕钗横云鬓乱。起来琼户寂无声，时见疏星渡河汉。屈指西风几时来，只恐流年暗中换。","dynasty":"唐代","title":"避暑摩诃池上作"}
{"author":"董颖","content":"万顷沧江万顷秋，镜天飞雪一双鸥。摩挲数尺沙边柳，待汝成阴系钓舟。","dynasty":"宋代","title":"江上"}
{"author":"董颖","content":"自笑平生，英气凌云，凉然万里宣威。那知此际。熊虎涂穷，来伴麋鹿卑栖。既甘臣妾，犹不许，何为计。争若都燔宝器。尽诛吾妻子。径将死战决雄雌。天意恐怜之。偶闻太宰，正擅权，贪赂市恩私。因将宝玩献诚，虽脱霜戈，石室囚系。忧嗟又经时。恨不如巢燕自由归。残月朦胧，寒雨萧萧，有血都成泪。备尝险厄返邦畿。冤愤刻肝脾。","dynasty":"宋代","title":"薄媚（排遍第九）"}
{"author":"董颖","content":"种陈谋，谓吴兵正炽。越勇难施。破吴策，唯妖姬。有倾城妙丽。名称西子。岁方笄。算夫差惑此。须致颠危。范蠡微行，珠贝为香饵。苎萝不钓钓深闺。吞饵果殊姿。素肌纤弱，不胜罗绮。鸾镜畔、粉面淡匀，梨花一朵琼壶里。嫣然意熊娇春，寸眸剪水。斜鬟松翠。人无双、宜名动君王，绣履容易。来登玉陛。","dynasty":"宋代","title":"薄媚（第十攧）"}
{"author":"董颖","content":"窣湘裙，摇汉佩。步步香风起。敛双蛾，论时事。兰心巧会君意。殊珍异宝，犹自朝臣未与。妾何人，被此隆恩，虽令效死。奉严旨。隐约龙姿怕悦。重把甘言说。辞俊雅，质娉婷，天教汝、众美兼备。闻吴重色，凭汝和亲，应为靖边陲。将别金门，俄挥粉泪。靓妆洗。","dynasty":"宋代","title":"薄媚（入破第一）"}
{"author":"董颖","content":"飞云驶。香车故国难回睇。芳心渐摇，迤逦吴都繁丽。忠臣子胥，预知道为邦祟。谏言先启。愿勿容其至。周亡褒姒。商倾妲己。吴王却嫌胥逆耳。才经眼、便深恩爱。东风暗绽娇蕊。彩鸾翻妒伊。得取次、于飞共戏。金屋看承，他宫尽废。","dynasty":"宋代","title":"薄媚（第二虚催）"}
{"author":"董颖","content":"华宴夕，灯摇醉。粉菡萏，笼蟾桂。扬翠袖，含风舞，轻妙处，惊鸿态。分明是。瑶台琼榭，阆苑蓬壶，景尽移此地。花绕仙步，莺随管吹。宝暖留春，百和馥郁融鸳被。银漏永，楚云浓，三竿日、犹褪霞衣。宿酲轻腕，嗅宫花，双带系。合同心时。波下比目，深怜到底。","dynasty":"宋代","title":"薄媚（第三衮遍）"}
{"author":"董颖","content":"耳盈丝竹，眼摇珠翠。迷乐事。宫闱内。争知。渐国势凌夷。奸臣献佞，转恣奢淫，天谴岁屡饥，从此万姓离心解体。越遣使。阴窥虚实，蚤夜营边备。兵未动，子胥存，虽堪伐、尚畏忠义。斯人既戮，又且严兵卷土，赴黄池观衅，种蠡方云可矣。","dynasty":"宋代","title":"薄媚（第四催拍）"}
{"author":"董颖","content":"机有神，征鼙一鼓，万马襟喉地。庭喋血，诛留守，怜屈服，敛兵还，危如此。当除祸本，重结人心，争奈竟荒迷。战骨方埋，灵旗又指。势连败。柔荑携泣。不忍相抛弃。身在兮，心先死。宵奔兮，兵已前围。谋穷计尽，唳鹤啼猿，闻处分外悲。丹穴纵近，谁容再归。","dynasty":"宋代","title":"薄媚（第五衮遍）"}
{"author":"董颖","content":"哀诚屡吐，甬东分赐。垂暮日，置荒隅，心知愧。宝锷红委。鸾存凤去，辜负恩怜，情不似虞姬。尚望论功，荣还故里。降令曰，吴亡赦汝，越与吴何异。吴正怨，越方疑。从公论、合去妖类。蛾眉宛转，竟殒鲛绡，香骨委尘泥。渺渺姑苏，荒芜鹿戏。","dynasty":"宋代","title":"薄媚（第六歇拍）"}
{"author":"董颖","content":"王公子。青春更才美。风流慕连理。耶溪一日，悠悠回首凝思。云鬟烟鬓，玉珮霞裾，依约露妍姿。送目惊喜。俄迂玉趾。同仙骑。洞府归去，帘栊窈窕戏鱼水。正一点犀通，遽别恨何已。媚魄千载，教人属意。况当时。金殿里。","dynasty":"宋代","title":"薄媚（第七煞衮）"}
{"author":"董颖","content":"怒潮卷雪，魏岫布云，越襟吴带如斯。有客经游，月伴风随。值盛世。观此江山美。合放怀、何事却兴悲。不为回头，旧谷天涯。为想前君事。越王嫁祸献西施。吴即中深机。阖庐死。有遗誓。句践必诛夷。吴未干戈出境，仓卒越兵，投怒夫差。鼎沸鲸鲵。越遭劲敌，可怜无计脱重围。归路茫然，城郭丘墟，飘泊稽山里。旅魂暗逐战尘飞。天日惨无辉。","dynasty":"宋代","title":"薄媚"}
{"author":"董颖","content":"华宴夕，灯摇醉。粉菡萏，笼蟾桂。扬翠袖，含风舞，轻妙处，惊鸿态。分明是。瑶台琼榭，阆苑蓬壶，景尽移此地。花绕仙步，莺随管吹。宝暖留春，百和馥郁融鸳被。银漏永，楚云浓，三竿日、犹褪霞衣。宿酲轻腕，嗅宫花，双带系。合同心时。波下比目，深怜到底。","dynasty":"宋代","title":"薄媚"}
{"author":"董颖","content":"●薄媚排遍第八怒潮卷雪，巍岫布云，越襟吴带如斯。有客经游，月伴风随。值盛世。观此江山美。合放怀、何事却兴悲。不为回头，旧谷天涯。为想前君事。越王嫁祸献西施。吴即中深机。阖庐死。有遗誓。句践必诛夷。吴未干戈出境，仓卒越兵，投怒夫差。鼎沸鲸鲵。越遭劲敌，可怜无计脱重围。归路茫然，城郭丘墟，飘泊稽山里。旅魂暗逐战尘飞。天日惨无辉。","dynasty":"宋代","title":"薄媚（西子词）"}
{"author":"董颖","content":"能延仓卒客，不以在亡辞。错倒蔡邕屣，初无匡鼎诗。病多殊怕酒，算少敢谈棋。愿见纤纤玉，经红擘荔枝。","dynasty":"宋代","title":"呈泽中明府"}
{"author":"董颖","content":"归买农畴一饱休，乌鸢储肉且身谋。扁舟欲趁晚潮发，别袂莫烦樽酒留。松菊有情供好梦，氛埃无赖犯征裘。明年驿使相逢处，还折梅花寄我不。","dynasty":"宋代","title":"次韵文约赠行"}
{"author":"董颖","content":"控蜀连吴最上流，清时词伯拜元侯。駸駸和气随千骑，籍籍英声慰十州。士识朝宗方定价，客依刘表只销忧。三朝开济元勋后，蝉冕还应映黑头。","dynasty":"宋代","title":"贺曾修撰帅江陵"}
{"author":"董颖","content":"荆州刺史苏州似，可但超然五字诗。试问清香凝寐处，何如夜雨对床时。风流云散心方折，月落参横角更悲。堂下为公理修竹，琳琅他日照幽姿。","dynasty":"宋代","title":"贺曾修撰帅江陵"}
{"author":"董颖","content":"大府山河壮，严城彭角雄。先声消鼠辈，善颂到牛童。八境风烟上，千篇咳唾中。鳌头聊尔耳，归觐大明宫。","dynasty":"宋代","title":"贺曾修撰帅江陵"}
{"author":"董颖","content":"化蜀归来欲醉吟，君王又起福淮民。旌旗光动迟迟日，鼓角声传盎盎春。风采十州安抚使，典刑四海老成人。屯田小试营平策，蚤晚论思从紫辰。","dynasty":"宋代","title":"贺曾修撰帅江陵"}
{"author":"董颖","content":"麟符虎节烂龙光，势重侯藩壮帝乡。那复谢玄将淝水，政烦汲黯守淮阳。咄嗟万户无穷惠，清净三州已试方。余事不妨哦妙句，韦郎韵胜寝凝香。","dynasty":"宋代","title":"贺曾修撰帅江陵"}
{"author":"董颖","content":"杨郎丘壑尚，草堂修竹林。去郭十里近，而无车马音。鹤怨不应闻，鸥盟政尔寻。九畹兰荃富，三径蓬蒿深。窗间焦尾曲，聊答清风吟。英英彼白云，出岫得无心。渊明既容膝，那复历岖嶔。狂夫十年狂，客鬓吴霜侵。因君发深省，杖藜合从今。寄傲有余地，不妨成盍簪。","dynasty":"宋代","title":"寄题杨德辰清隐堂借至游老人韵"}
{"author":"董颖","content":"云壑酿成千嶂雨，风苹吹老一汀秋。","dynasty":"宋代","title":"句"}
{"author":"董颖","content":"日近长安远，风高易水寒。畏途君莫问，何啻上天难。","dynasty":"宋代","title":"旅中追和微之韵示詹次山"}
{"author":"董颖","content":"别业松间八九椽，何宜清夜对床眠。飞流溅沫知何处，环佩余青到枕前。","dynasty":"宋代","title":"宿叶陂用前韵"}
{"author":"董颖","content":"措顾蛟鼍宅九衢，谁能经济运雄图。先生道义为舟楫，可但三江与五湖。","dynasty":"宋代","title":"题舫斋"}
{"author":"董颖","content":"龙岩戏墨作横枝，韵胜何妨不入时。黑雾玄霜遮缟袂，玉妃谪堕畏人知。","dynasty":"宋代","title":"题龙岩居士墨梅"}
{"author":"董颖","content":"画舫风流六一翁，君分小样过江东。拥袍坐对舒波月，不减披蓑雪浪中。","dynasty":"宋代","title":"题赵质夫艇斋"}
{"author":"董颖","content":"瘦竹吟风横笛处，丛蕉著雨打蓬时。锦鳞只向铜盘钓，鳙比松江似更奇。","dynasty":"宋代","title":"题赵质夫艇斋"}
{"author":"董颖","content":"大府山河壮，严城鼓角雄。先声消鼠辈，善颂到牛童。八境风烟上，千篇咳唾中。鳌头聊尔耳，归觐大明宫。","dynasty":"宋代","title":"贺曾修撰帅江陵其三"}
{"author":"董颖","content":"怒潮卷雪，巍岫布云，越襟吴带如斯。有客经游，月伴风随。值盛世。观此江山美。合放怀、何事却兴悲。不为回头，旧谷天涯。为想前君事。越王嫁祸献西施。吴即中深机。阖庐死。有遗誓。句践必诛夷。吴未干戈出境，仓卒越兵，投怒夫差。鼎沸鲸鲵。越遭劲敌，可怜无计脱重围。归路茫然，城郭丘墟，飘泊稽山里。旅魂暗逐战尘飞。天日惨无辉。","dynasty":"宋代","title":"薄媚西子词排遍第八"}
{"author":"杜越","content":"拓得平原帖，行间晕日星。丹枫留草疏，翠竹失兰亭。笔想拳应握，书传墨尚馨。文孙存气骨，脱赠意惺惺。","dynasty":"明代","title":"杨志祖见贻忠悯手迹"}
{"author":"杜越","content":"芳烈谁凭汗简寻，淋漓遗韵倍长吟。烟况不假名山色，呵护应深往匠心。廿载银钩联水乳，千秋铁胆见人琴。清霜漫诧词坛兴，生气由来字比金。","dynasty":"明代","title":"次韵鹿干岳"}
{"author":"杜越","content":"长夏恒掩关，萧条寡良晤。连阴画不开，时见云奔赴。未即成滂沱，淅沥惊高树。才闻檐霤息，又洒溪边路。花落满莓苔，阶墀谁缓步。久病独支离，阴霁莽回互。蛙黾亦何多，叫噪垂杨渡。","dynasty":"明代","title":"夏日书事"}
{"author":"李承箕","content":"清秋望不极，楚客思无边。得句云归岫，开尊月上弦。坐平临海石，饮足在山泉。归面垂厓壁，从头又几年。","dynasty":"明代","title":"次韵石翁寄容一之圭峰"}
{"author":"李承箕","content":"纷纷歧路竟何之，我且东行住少时。春好一年留酒国，花残两度见辛荑。梦随庄叟迷蝴蝶，醉过山翁倒接昽。何日杖藜期度岭，江门无地不宜诗。","dynasty":"明代","title":"用茂卿兄韵呈定山先生"}
{"author":"李承箕","content":"钱落叉头酒漫支，半醒半醉独吟时。诗科案月何曾负，交分投君不自知。《白苎》舞残杨柳月，青筇拄遍芰荷陂。渔歌又续前溪响，惊起水禽鸣夜池。","dynasty":"明代","title":"次韵罗服周见怀"}
{"author":"陈恬","content":"松上花兮松下根，食之年貌与松邻。君今既是松间客，采送衰翁亦可人。","dynasty":"宋代","title":"寄晁以道求嵩山长松"}
{"author":"陈恬","content":"雪晨消磨一半春。","dynasty":"宋代","title":"句"}
{"author":"陈恬","content":"嵩阳读水经。","dynasty":"宋代","title":"句"}
{"author":"陈恬","content":"万方刹境一珠辉，稽首如空无所依。汝浦共瞻云独入，灵岩遥佇锡东飞。烟霞隐现青莲峙，龙象欢呼白拂挥。多谢禅耆来访我，双林风月静相违。","dynasty":"宋代","title":"送南禅和尚东迁灵岩"}
{"author":"陈恬","content":"万里稻粱高兴，谁将出入君怀。已讶天边月上，更疑蘋末风来。","dynasty":"宋代","title":"题画扇"}
{"author":"陈恬","content":"嵩阳不得到，华顶可徘徊。当知吾性分，自有一天台。","dynasty":"宋代","title":"望天台山二绝"}
{"author":"陈恬","content":"气聚烟云速，风飞山岳摧。神游八极表，何必访天台。","dynasty":"宋代","title":"望天台山二绝"}
{"author":"陈恬","content":"不是故人供禄米，初非县令给猪肝。养贤礼厚隆三簋，拜赐恩深艳一箪。","dynasty":"宋代","title":"谢葛汝州宁卿遗公库酒肉薪米"}
{"author":"陈恬","content":"暮春春已晚，不见子规飞。莫是无归处，山禽不劝归。","dynasty":"宋代","title":"子规"}
{"author":"陈恬","content":"嵩阳不得到，华顶可徘徊。当知吾性分，自有一天台。","dynasty":"宋代","title":"望天台山二绝其一"}
{"author":"陈恬","content":"气骤烟云速，风飞山岳摧。神游八极表，何必访天台。","dynasty":"宋代","title":"望天台山二绝其二"}
{"author":"陈恬","content":"万里稻粱高兴，谁将出入君怀。已讶天边月上，更疑蘋末风来。","dynasty":"宋代","title":"题画扇"}
{"author":"陈恬","content":"雪里消磨一半春。","dynasty":"宋代","title":"句其二"}
{"author":"陈知柔","content":"鬓缘心事随时改，依旧在天涯。多情惟有，篱边黄菊，到处能华。","dynasty":"宋代","title":"人月圆·鬓缘心事随时改"}
{"author":"陈知柔","content":"行到山穷处，微茫岛屿青。百年多逆旅，万事一长亭。风雨晚潮急，鱼虾晓市腥。平生诵佳句，今见海冥冥。","dynasty":"宋代","title":"次海上长亭村"}
{"author":"陈知柔","content":"司马胸中著云梦，杜陵眼底盖乾坤。吾衰不复论兹事，饱看孤帆落远村。","dynasty":"宋代","title":"登巾山"}
{"author":"陈知柔","content":"大雅寥寥不复还，如公几得古人全。格高枯淡复志赋，意到浑沦原道篇。赵子遗编今复乱，欧公校本孰能传。古音祠矣尤难识，聊与磨铅一究研。","dynasty":"宋代","title":"读潮本韩集"}
{"author":"陈知柔","content":"追忆唯庵真可人，诗成咳唾笔如神。使登是阁一快扫，当有银钩铁画新。","dynasty":"宋代","title":"涵清阁"}
{"author":"陈知柔","content":"层江波静鳄如扫，一亩寒阴禽自呼。莫把甘棠比韩木，令人洒涕共长吁。","dynasty":"宋代","title":"韩木"}
{"author":"陈知柔","content":"康成迹寄书带草，玄德祥标羽葆桑。名与此山俱不朽，何如烟杪郁苍苍。","dynasty":"宋代","title":"韩木"}
{"author":"陈知柔","content":"当年把臂入龙山，犹记相逢醉梦间。君似孤云了无碍，我如倦翼早知还。茅檐负日真成算，竹榻论诗整破颜。欲问太平真气象，夜来风月到松关。","dynasty":"宋代","title":"环翠亭"}
{"author":"陈知柔","content":"多病登台今古情，菊花摇荡午凉生。山前木落石岩出，海上潮来秋渚平。野兴已随芳草还，归鞭更傍落霞明。愧无十丈开花句，独卧禅房心自清。","dynasty":"宋代","title":"莲花峰"}
{"author":"陈知柔","content":"古寺来投宿，云岩第几层。有诗堪供佛，无事且依僧。小阁泉喧枕，修廓雨暗灯。好峰看未足，梦绕碧崚嶒。","dynasty":"宋代","title":"宿天台万年寺"}
{"author":"陈知柔","content":"别乘清名满世间，却来堂下植檀栾。已无欲物败人意，且与此君同岁寒。夜月半庭金影碎，秋风一枕玉声残。雁行吏退铃斋静，想见巍冠独倚阑。","dynasty":"宋代","title":"题洪景伯通判清閟堂"}
{"author":"陈知柔","content":"人境初无车马喧，卜居原得近姜村。山围古寺苔生砌，花落前汀潮打门。已许揭身如日月，不妨为客任乾坤。清诗海内流传久，亭下空余石砚存。","dynasty":"宋代","title":"题秦隐君祠次邓经略韵"}
{"author":"陈知柔","content":"山花有空相，江月多清晖。野意写不尽，微吟浩忘归。","dynasty":"宋代","title":"题山石"}
{"author":"陈知柔","content":"巨石横空岂偶然，万雷奔壑有飞泉。好山雄压三千界，幽处常栖五百仙。云际楼台深夜见，雨中钟鼓隔溪传。我来不作声闻想，聊试茶瓯一味禅。","dynasty":"宋代","title":"题石桥"}
{"author":"陈知柔","content":"烟萝穿几重，柴车倦驱驾。忽寻钟磬音，山腰得僧舍。主僧闻我来，曳杖出相迓。揖我坐虚阁，登临欠台榭。老屋数椽余，风物自闲暇。古木出云杪，遥岑来竹罅。下临一泓水，涵光冷相射。但能了此生，未遽惭大厦。我本山中人，偶失学圃稼。为米聊复留，两同僧过夏。得舟家可浮，遇竹宅便借。是处皆南山，何必东篱下。悠悠去忘归，宁畏长官骂。松月苦留客，徘徊度清夜。明朝过桃溪，溪女莫相诧。","dynasty":"宋代","title":"天台游山"}
{"author":"陈知柔","content":"斯文何罪窜南荒，来谒孤祠泪数行。恐有遗书藏坏壁，岂无哀赋吊沅湘。精神不受氛烟蔽，道义长涵日月光。西壁萧萧香火冷，何人能与作堂皇。","dynasty":"宋代","title":"谒韩祠"}
{"author":"陈知柔","content":"欲将兴废问洪钧，来谒孤坟独怆神。千载高风余凛凛，一池秋水自粼粼。门前帆影来天际，林杪钟声落海滨。此道寥寥今复振，不应渔水是东邻。","dynasty":"宋代","title":"谒姜相坟次邓经略韵"}
{"author":"滕宗谅","content":"湖水连天天连水，秋来分外澄清。君山自是小蓬瀛。气蒸云梦泽，波撼岳阳城。帝子有灵能鼓瑟，凄然依旧伤情。微闻兰芝动芳馨。曲终人不见，江上数峰青。","dynasty":"宋代","title":"临江仙"}
{"author":"滕宗谅","content":"白云楼危压晴霓，楼下波光数毛发。雕甍刻桷出烟霞，万瓦参差鹏翼截。兰汀蕙浦入平芜，天远孤帆望中灭。屈平宋玉情不尽，千古依然在月风。漂零坐想十年旧，岁月飞驰争列缺。青云交友梦魂断，白首渔樵诚契阔。安居环堵袁安老，泣抱荆珍卞和刖。折杨虽俚亦知名，犹欲楼中赓白雪。","dynasty":"宋代","title":"白云楼"}
{"author":"滕宗谅","content":"千古江山好树新，翠光亭上一伤春。碧波无尽愁无尽，留与今人复后人。","dynasty":"宋代","title":"翠光亭"}
{"author":"滕宗谅","content":"上霄降灵气，钟此千年禽。幽间靖节性，孤高伯夷心。颉颃紫霄垠，飘飖沧浪浔。岳湛有仙姿，多钧韶无俗音。毛滋月华淡，顶粹霞光深。目流泉客泪，翅垂羽人襟。腾汉雪千丈，点溪霜半寻。纖喙砺青铁，修胫雕碧琳。岩栖干溪树，泽饮卑蹄岑。鸾皇自埙篪，燕雀徒商参。独翅耸琼枝，群舞倾瑶林。病馀霞云段，梦回松吹吟。静嫌鹦鹉言，高笑鸳鸯淫。金精冷澄澈，玉格寒萧森。洁白不我恃，腥膻非所任。稻梁不得已，虮虱胡为侵。天池忆鹏游，云罗伤凤沈。风流超缟素，雅淡绝规箴。相亲长道情，偶见销烦襟。西汉惜冯唐，华皓欲投簪。南朝仰卫玠，清羸疑不禁。端如方直臣，处群良足钦。介如廉退士，惊秋犹在阴。几诮鹰隼鸷，羁韛俄见临。还嗤凫鹥贪，弋缴终就擒。乘轩乃一芥，空笼仍万金。片云伴遥影，冥冥越烟岑。长飚送逸响，亭亭出霜砧。蓬瀛忽往来，桑田成古今。愿下八佾庭，鼓舞薰风琴。","dynasty":"宋代","title":"鹤联句"}
{"author":"滕宗谅","content":"江山千里接仁封，都在东南秀气中。借问玉皇香案吏，蓬莱何似水晶宫。","dynasty":"宋代","title":"寄会稽范希文"}
{"author":"滕宗谅","content":"洞户千年叫不开，白云无主自徘徊。","dynasty":"宋代","title":"句"}
{"author":"滕宗谅","content":"山势如城绕楚宫，几人登赏我心同。溪云去作人间雨，涧水来生坐上风。","dynasty":"宋代","title":"石城寺"}
{"author":"滕宗谅","content":"句曲山中古洞天，金堂玉室地相连。方当遽子知非日，已过茅君得道年。","dynasty":"宋代","title":"游茅山"}
{"author":"滕宗谅","content":"黄金双阙水晶宫，滟滟银潢贯碧空。一曲霓裳羽衣舞，桂花如露湿天风。","dynasty":"宋代","title":"月"}
{"author":"滕宗谅","content":"华州回道士，来到岳阳城。别我游何处，秋空一剑横。","dynasty":"宋代","title":"赠回道士"}
{"author":"滕宗谅","content":"十载芳洲采白苹，移舟弄水赏青春。当时自倚青春力，不信东风解误人。","dynasty":"宋代","title":"赠妓兜娘"}
{"author":"陈东甫","content":"花深深。柳阴阴。度柳穿花觅信音。君心负妾心。怨呜琴。恨孤衾。钿誓钗盟何处寻。当初谁料今。","dynasty":"宋代","tags":"宋词三百首，弃妇，闺怨","title":"长相思·花深深"}
{"author":"陈东甫","content":"芳思远，南苑惜春时。翠柳枝柔金笛怨，碧桃花老玉笙悲。风日正迟迟。","dynasty":"宋代","title":"望江南"}
{"author":"陈东甫","content":"西风竹。风入翠烟□矗。红小阑干知几曲。声声敲碧玉。窗下凤台银烛。断梦已惊难续。曾伴去年庭下菊。夜阑听雨宿。","dynasty":"宋代","title":"谒金门"}
{"author":"斌椿","content":"山势郁崔嵬，之罘入海来。鲛人货珠贝，蜃气幻楼台。岛峙千屏列，波平一镜开。登高思琢句，恨乏谪仙才。","dynasty":"清代","title":"过之罘岛至烟台观海楼登眺"}
{"author":"斌椿","content":"五年林下纵清谈，策马西陲我未堪。今日定教君艳羡，杏花时节在江南。","dynasty":"清代","title":"寄杨简侯表弟"}
{"author":"金仁杰","content":"第一折(等漂母提一折，下)(恶少年云了)(旦并外止)(末抱监背剑冒雪上，开)自家韩信的便是。自今秦失其鹿，天下逐之，不知久后鹿死谁手？想自家空学的满腹兵书战策；奈满眼儿曹，谁识英雄之辈，好伤感人呵！【仙吕】【点绛唇】想着我独步才超，性与天道，凌云浩。世事皆浊，则我这美玉谁雕琢？【混江龙】消磨了圣人之教，儿时的经纶天地。整皇朝。时遇着梁雌雉，急切钓不的沧海鲸鳌。泪洒就长江千尺浪，气冲开云汉几重霄。啊次包罗大地，肺腑卷摄江河。笔尖能摇山岳，剑锋可摘星辰。叹英雄何日朝闻道，盼杀我也玉堂金马，困杀我也陋巷箪瓢。【油葫芦】寻思我枉把孙吴韬略学，天交我不发迹直等到老，一回家怨天公自恁困英豪。叹良金美玉何人晓，恨高山流水知音少。礼不通忘了管辖，道不行无了木铎。枉着那兵书战策习的玄妙，争奈俺命不济谩徒劳。【天下乐】空教我日夜思量计万条，一回家心焦，何日了？越把我磨剑的志节懒堕却，窄将文业攻，武艺学，至如学将来有甚好。(做冒雪的科)(云)嗨，好大雪呵！【那吒令】似这般大雪呵，街上黎民也懊恼；似这般大雪呵，山上樵夫也怎熬；似这般大雪呵，江上渔翁也冻倒。便有个姜子牙也难应非熊兆，子索把绿蓑衣披着。【鹊踏枝】昔零零洒琼瑶，乱纷纷翦鹅毛。越映的江阔天低，水远山遥。冰雪堂苏秦冻倒，漏早堂颜子难熬。【寄生草】凛凛寒风刮，扬扬大雪飘。如银河滚下飞虹瀑，似玉龙喷出梨花落，比白云满地无入扫，我则见败残鳞甲满天飞，抵多少西风落叶长安道。(做见旦外，并旦施礼科)(旦云了)【幺】你道我秋夏间犹难过，冬月天怎地熬，可不春来依旧生芳草。你道我白身无靠何时了，可不说青霄有路终须到。则我这男儿未济妇人嫌，真乃是龙归浅水蟆虫麻笑。【村里迓鼓】凭着我五陵豪气，不信道一生穷暴。(云)夫子抱麒麟而哭生不遇时。我若生在春秋那时，英雄志登时宣召。凭着满腹才调，非咱心傲。论勇呵那里说卞庄强，论武呵也不数廉颇会，论文呵怎肯比子产高，沦智呵我敢和伍子胥临潼斗宝。(等外并旦又住)【元和令】晋灵辙得饭了，请赵盾且休闹。圣人言谋道不谋食，居无安食无饱。觑了田文门下女妖娆，(做烦恼出门，唱)我宁可首阳山白饿倒。(等净土，打撞怒云)【上马娇】口口庚运歹也逢太岁恶，但行处撞着儿曹。(等净做住，行着唱)他把我丕丕的赶过长安道，恶难怎逃。时下怎归着，忿气不消，赶到我二十遭。(等净做剑哏住)【游四门】呀，早剑横秋水手中提，(等净云了)我可甚由自想来朝。(等净云了)你道拜为兄长相结好，为朋友便耽饶。呵，咱两个做知交。【胜葫芦】可知大古是人伴贤良智转高，(净怒云了)呀，怎想舌是斩身刀。则见他恶歆歆伏着龙泉寻左错，他把我踢收秃刷观觑，则觉我惊惊战战心怕，不由我的羞剔痒腿艇摇。(等净云了)昔日宋桓魋欲害孔子，孔子不能逃难，亦曾微服而避过。我想一代圣贤尚然如此，何况韩信。【后庭花】归冥鸿惜羽毛，休想先王懒折腰。(做钻一遭)赤紧在他双股下，子索伏低且做小。(做又钻一遭)向胯下扒步到两三遭，避个的乡人海耻笑恨难消。伏软弱痛难熬，儿曹每行霸道。(等外唱净下了)是准人把剑客赶去了？细身躯猛回头观觑着。【柳叶儿】却元来是孟尝君来到。(等旦云)见桑新妇乱下风雹，哥哥咱止是扬鞭举棹休相笑。却才那齐管仲行无道，义见鲁义姑逞粗豪，咱呵可甚晏平仲善与人交。(等卜儿云了)(云)婆婆这思念，久后须要报了。(卜儿云了)【尾】(卜儿砌末)真乃是孟母断机心，(等外与砌末了)怎忘的鲍叔般相结好。(旦云了)我早则离了你贤达嫂嫂，(等旦云了)人丈夫何愁刎颈交。(旦云了)割鸡焉用牛刀，打听波女妖娆，有一日平步青霄，不信鸿鹄同燕雀。(等旦云了)噤声！凭着我整乾妇六韬，展江山三略，笑谈间束带立于朝。(下)第二折(等霸王上。开，一折。下)(等驾提一折)(等萧何云了)(正末背剑蹬竹马儿上，开)想自家离了淮阴。投于楚国不用。今投沛公。亦不能用人。闷闷而不已，而成短歌。歌曰：背楚投汉，气吞山河。知音未遇，弹琴空歌。弃执戟离霸主，谋大将投萧何。治粟以叹何补，乘骏骑而知他。(诗曰)泪洒西风怨恨多，淮阴壮士被穷磨。鲁麟周凤皆为瑞，时与不时争奈何。【双调】【新水令】恨天涯流落客孤寒。叹英雄半世虚幻。坐下马空踏遍山水雄。背上剑枉射得斗牛寒。恨塞于天地之间，云遮断玉砌雕栏，按不住浩然气透霄汉。【驻马听】回首青山，拍拍离愁满战鞍，举头新雁，呀呀哀怨伴天寒。止望学龙投大海驾大关，刬地似军骑羸马连云栈。且相逢觑英雄如匹似闲，堪恨无端叫海苍生眼。【沉醉东风】干功名千难万难，求身仕两次三番。前番离了楚国，今次又别炎汉，不觉的皓首苍颜。就月朗叫头把剑看。忽然伤感默下心来，百忙里揾不干我英雄泪眼。(诗曰)身似青山气似云，也曾富贵也曾贫。时运未来君休笑，太公也作钓鱼人。【水仙子】想当日子牙守定钓鱼滩，遇文王亲诣磻溪登将台。如今一等盗糠杀狗为官宦，天那，偏我干功名的难上难。想岩前傅说贫寒，平粪土把生涯干。遇高宗一梦间，他须不曾板筑在长安。(萧何踏竹马儿上，了)【雁儿落】丞相道将咱来不住的赶，韩信则索把程途盼。(萧何云了)为甚却相逢便噤声，非是我不言语相轻慢。【得胜令】我又怕叉手告人难，闲此上懒下宝雕鞍。(萧何云了)说着汉天子犹心困，量着楚重瞳怎挂眼。(萧何云了)弃骏马雕鞍，向落日夕阳岸。办蓑笠纶竿，钓西风渭水寒。(萧何云了)【夜行船】看承的自家如等闲，我早则没福见刘亭长龙颜。(萧何云了)谁受你那小觑我的官职？(萧何云了)谁吃你那淹留咱的茶饭？(萧何云了)刬地说功名半年期限。【挂玉钩】我怎肯一事无成两鬓斑，(萧何云了)既然你不用我这英雄汉，因此上铁甲将军夜度关。你端的为马来将人盼，既不为马共人，却有甚别公干？我汉室江山，可知、可知保奏得我甚挂印登坛。(萧何云了)(渔公上，云了)(萧何并末上船科)丞相道渔公说得是，官人每不在家里快活，也这般戴月披星生受了。末将谓韩信功名如此艰辛，元末打鱼的觅衣饭吃，更是生受。【川拨棹】半夜里恰回还，抵多少夕阳归去晚。烟烟湾湾．珂佩珊珊，冷清清夜静水寒，可正是渔人江上晚。【七弟兄】脚踏着跳板，手执定竹竿，不住的把船攀。兀良，我则见沙鸥惊起芦花岸，忒楞楞飞过蓼花滩，可便似禹门浪急桃花泛。【梅花酒】虽然是暮景残，恰夜静更阑。对绿水青山，正天淡云闲。明滴溜银蟾似海山，光灿烂玉兔照天关。撑开船，挂起帆，俺红尘，户受涂炭，恁绿波中觅衣饭。俺乘骏骑惧登山，你驾孤舟怕逢滩。俺锦征袍怯衣单，你绿蓑衣不肯干。俺干熬得鬓斑斑，你枉守定水潺潺。俺不能勾紫罗襕，你窄执着钓鱼竿，咱都不到这其间。【收江南】怎知烟波名利大家难。(做上岸科)(渔父先下)抵多少五更朝人马嘶寒，对一天星斗跨雕鞍。不山我倦惮，也是算来名利不如闲。【尾】我想这男儿受困遭磨难，恰便似蛟龙未济逢乾旱。怎蒙了战策兵书，消磨了盾剑摇环。唱道惆怅功名，因何太晚，似这般涉水登山，休休休空长叹。(萧何带住)谢丞相执手相看，不由我半挽着丝缰意去的懒。(下)第三折(驾上，云了)(萧何云了)(樊哙上，云了)(正末上，开)不想今日，得见官里面皮。【中吕】【粉蝶儿】手摘星辰，脚平踏禹门潮信。吐虹蜺于丈丝纶。钓五国，平天下，怎教鱼龙一混。早则得志羽啪纶巾，再不践长途客身难进。【醉春风】昨日看青山绿水剑光昏，今朝见白马红缨彩色新。便做一宵宫里梦贤人，也似这般准，准。三省吾身，五陵年少，端的一言难尽。(做探萧何，礼了)今日得见官里，谢丞相一人而己。【石榴花】昨日恰正功羁怀千里践红尘，唯骑欲私奔。若不是朝中宰相自劳神。把飘零客身，引入贤门。若不是丞相追回沙，这其问趁西风人远天涯近。则见众公卿步履殷勤，把列着中半张銮驾迎韩信。这的是天子重贤臣。(做见驾，驾发下科)【斗鹌鹑】臣迭不得舞蹈扬尘。(驾云了)嗨，好豁达波至尊，这一遍不弱如文王临渭滨。(驾云了)量这个夯铁之大小可人。怎做这社棱臣。为我王纳谏如流，因此上丞相奏准。做回驾科)【剔银灯】臣昨日做了个夜度昭关伍员，不弱如有国难投孙膑。今日又个曾驱兵领将排着军阵，不剌，怎消得我工这般棒毂推轮。量这个提牌将，执戟人，霎时间官封一品。【蔓菁菜】陛下，我亲挂了元戎印，久已后我工掌十万卫锦乾坤。恁时节须小本，你看我尽口仟忠立功勋，单注着楚霸王大军尽。(樊哙云了)众军拿下者！既为元帅，军有常刑，推转者。(驾上云了)且留下者。(云)我王万岁万岁万万岁！想古往今来，多少功臣名将，谁不出于贫寒碌碌之中，听微臣说咱。【十二月】伊尹曾耕于有莘，子牙曾守定丝纶，傅说在岩前板筑，夫子在陈蔡清贫。(等净云了)你休笑这做元帅的原是庶人，道丞相也是个黎民。【尧民歌】我从来将相出寒门。(驾云了)咱王是一朝天子一朝臣。(驾云了)息怒波豁达大度圣明材。(净云了)噤声波低头切肉大将军。(净云了)休卖弄花唇，你不曾把枪刀剑戟抡，我只见你杀狗处持刀刃。(净云了)(驾上，云了)霸王酒不饮三。色不侵二。有喑呜叱咤之威，举鼎拔山之力。人有疾病之苦，泣涕衣食而饮。陛下不知。霸王却有几庄儿不及我王处。(等驾云了)【上小楼】他不合烧阿房三十六宫，杀降兵二十万人。先到咸阳，不依前言，自号为君。赶故主，杀子缨，诛绝斩尽。更杀义帝江心巾打家难奔。【幺】把长安封与佞臣，将彭城改作内门。这的是他不得大时，失了地利，恶了秦民。匹掳掠民才，弑君杀父，言而无信。及至他封官时惜爵刓印。(驾上，云了)我王错矣！豁达大度，纳谏如流，为忄敞宗而罢刑肉，灭强秦而罢城旦。有功虽仇必赏，有过虽亲必诛。霸王为名征，我主施仁义呵。【耍孩儿】这楚重瞳能有十年运，(驾云了)占十分消磨六分。臣一观乾象甚分明，(驾云了)我王帝早朗朗超群。(驾云了)他时来力举千斤鼎，直熬得运去无功自杀身。(驾云了)陛下问安邦策何时定，臣算着五年灭楚，小可如三载亡秦。【幺】恁般一个秦家基业人，客尽东愁甚末刘项不分。登时间-统做汉乾坤，笑谈间席卷三秦。败齐破赵无虚谬，火楚兴刘有定准。(驾云了)请我王休心困，荐微臣的是朝中宰相，拿霸主的全在阃外将军。【三煞】臣教子房散了楚军，周勃领着汉兵。臣教郦商引铁骑八方四面相随趁，臣教王陵作先锋九里山前明排着阵：臣教灌婴为合后十面埋伏暗摆着军，臣教樊哙去山尖顶上磨旗作军户眼目，看阵势调遣军人。【二煞】得胜也臣教人梁王在后面赶，诈败也臣教儿江工在前面引。把楚重瞳赚入长蛇阵，恁时节喑呜叱咤难开口。便举鼎拔山怎脱身。臣教吕马童紧紧地相逗趁，(等驾云了)不妨事。他那里知心故友，子是个取命的凶神。(驾云了)相持处用着一人，孤舟短棹，直临江岸，扮作渔公。楚重瞳杀的怕撞阵冲军，走的慌心忙意紧，行至乌江，无处投奔，来叫渔公。【尾】只说道渡人不渡马，(驾云了)他待渡马时便不说渡人。(驾云了)这的是一朝马死黄金尽，那时节有家难奔，有国难投，急不得已，羞扯龙泉自去刎。(下)第四折(竹马儿凋阵子上)(渔翁、霸王一折，了)(驾一行上)(末扮吕马童上，云)怎想今日乌江岸上，九里山前，送了你呵，好伤感人呵！【正宫】【端正好】再休夸桀纣起刀兵，谩说吴越相吞并，也不似这一场虎斗龙争。方信图王霸业从天命，成败皆前定。【滚绣球】哎，霸正呵，全个见鸿门会那气性。今日向乌江岸灭尽形，那里也拔山举鼎。怎想你临死也通点人情，自别处叫一声，乡人吕马童。枭首级分付的明，这两庄儿送得楚重瞳百事无成。待叫向垓心坦别了虞姬。闷闷闷，懒归西楚亲无救。待去来吴楚八千子弟散得无一人，羞答答耻向东吴又再起兵，另巍巍孤掌难鸣。(驾云了)【收尾】只为那八千子弟无踪影，因此上送得他十二瑶阶独自行。道寡称君事不成，创业开基命不存。失却龙驹怎战争，别了虞姬那痛增。前后军兵紧相并，左右枪刀厮围定。掠袖揎拳挺盔顶，破步撩衣扯剑迎。响断狮鍪心不宁，伏着龙泉身略横。猿背弯环。醉眼朦朦，腰项斜称。呀，他可早鲜血淋漓了战袍领。(下)(扮韩信上)(驾上云)题目霸王垓下别虞姬高皇亲挂元戎印漂母风雪叹王孙萧何月夜追韩信","dynasty":"元代","title":"杂剧·萧何月夜追韩信"}
{"author":"曹操","content":"东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。","dynasty":"两汉","tags":"古诗三百首，初中古诗，乐府，写景，抒情，抱负","title":"观沧海"}
{"author":"曹操","content":"对酒当歌，人生几何！譬如朝露，去日苦多。慨当以慷，忧思难忘。何以解忧？唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇？忧从中来，不可断绝。越陌度阡，枉用相存。契阔谈讌，心念旧恩。(谈讌一作：谈宴)月明星稀，乌鹊南飞。绕树三匝，何枝可依？山不厌高，海不厌深。周公吐哺，天下归心。(海一作：水)","dynasty":"两汉","tags":"古诗三百首，乐府，抒情，寓理","title":"短歌行"}
{"author":"曹操","content":"神龟虽寿，犹有竟时。螣蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。","dynasty":"两汉","tags":"古诗三百首，初中古诗，咏志，哲理","title":"龟虽寿"}
{"author":"曹操","content":"关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。","dynasty":"两汉","tags":"古诗三百首，乐府，战争，忧国忧民","title":"蒿里行"}
{"author":"曹操","content":"孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场，逆旅整设，以通贾商。幸甚至哉！歌以咏志。","dynasty":"魏晋","tags":"冬天，写景，人民，生活，古诗里的十二个月","title":"冬十月"}
{"author":"曹操","content":"北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。","dynasty":"魏晋","tags":"行军，艰难，同情","title":"苦寒行"}
{"author":"曹操","content":"惟汉廿二世，所任诚不良。沐猴而冠带，知小而谋强。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。","dynasty":"魏晋","tags":"乐府，感叹，悼念","title":"薤露"}
{"author":"曹操","content":"鸿雁出塞北，乃在无人乡。举翅万馀里，行止自成行。冬节食南稻，春日复北翔。田中有转蓬，随风远飘扬。长与故根绝，万岁不相当。奈何此征夫，安得驱四方！戎马不解鞍，铠甲不离傍。冉冉老将至，何时返故乡？神龙藏深泉，猛兽步高冈。狐死归首丘，故乡安可忘！","dynasty":"魏晋","tags":"抒情，感慨，身世，壮志未酬","title":"却东西门行"}
{"author":"曹操","content":"天地间，人为贵。立君牧民，为之轨则。车辙马迹，经纬四极。黜陟幽明，黎庶繁息。於铄贤圣，总统邦域。封建五爵，井田刑狱，有燔丹书，无普赦赎。皋陶甫侯，何有失职。嗟哉后世，改制易律。劳民为君，役赋其力。舜漆食器，畔者十国，不及唐尧，采椽不斫。世叹伯夷，欲以厉俗。侈恶之大，俭为共德。许由推让，岂有讼曲。兼爱尚同，疏者为戚。","dynasty":"魏晋","tags":"抒情，述志，政治，理想","title":"度关山"}
{"author":"曹操","content":"乡土不同，河朔隆冬。流澌浮漂，舟船行难。锥不入地，蘴藾深奥。水竭不流，冰坚可蹈。士隐者贫，勇侠轻非。心常叹怨，戚戚多悲。幸甚至哉！歌以咏志。","dynasty":"魏晋","tags":"写景，抒情，志向","title":"土不同"}
{"author":"曹操","content":"云行雨步，超越九江之皋。临观异同，心意怀犹豫，不知当复何从？经过至我碣石，心惆怅我东海。","dynasty":"魏晋","tags":"抒怀，志向，伤感","title":"艳"}
{"author":"曹操","content":"游君山，甚为真。磪䃬砟硌，尔自为神。乃到王母台，金阶玉为堂，芝草生殿旁。东西厢，客满堂。主人当行觞，坐者长寿遽何央。长乐甫始宜孙子。常愿主人增年，与天相守。","dynasty":"魏晋","tags":"游仙诗，神仙，想象","title":"气出唱"}
{"author":"曹操","content":"驾六龙，乘风而行。行四海，路下之八邦。历登高山临溪谷，乘云而行。行四海外，东到泰山。仙人玉女，下来翱游。骖驾六龙饮玉浆。河水尽，不东流。解愁腹，饮玉浆。奉持行，东到蓬莱山，上至天之门。玉阙下，引见得入，赤松相对，四面顾望，视正焜煌。开玉心正兴，其气百道至。传告无穷闭其口，但当爱气寿万年。东到海，与天连。神仙之道，出窈入冥，常当专之。心恬澹，无所愒。欲闭门坐自守，天与期气。愿得神之人，乘驾云车，骖驾白鹿，上到天之门，来赐神之药。跪受之，敬神齐。当如此，道自来。","dynasty":"魏晋","title":"气出唱"}
{"author":"曹操","content":"古公亶甫，积德垂仁。思弘一道，哲王于豳。太伯仲雍，王德之仁。行施百世，断发文身。伯夷叔齐，古之遗贤。让国不用，饿殂首山。智哉山甫，相彼宣王。何用杜伯，累我圣贤。齐桓之霸，赖得仲父。后任竖刁，虫流出户。晏子平仲，积德兼仁。与世沈德，未必思命。仲尼之世，主国为君。随制饮酒，扬波使官。","dynasty":"魏晋","title":"善哉行其一"}
{"author":"曹操","content":"周西伯昌，怀此圣德。三分天下，而有其二。修奉贡献，臣节不坠。崇侯谗之，是以拘系。后见赦原，赐之斧钺，得使专征，为仲尼所称。达及德行，犹奉事殷，论叙其美。齐桓之功，为霸之道。九合诸侯，一匡天下。一匡天下，不以兵车。正而不谲，其德传称。孔子所叹，并称夷吾，民受其恩。赐与庙胙，命无下拜。小白不敢尔，天威在颜咫尺。晋文亦霸，躬奉天王。受赐圭瓒，秬鬯彤弓。卢弓矢千，虎贲三百人。威服诸侯，师之所尊。八方闻之，名亚齐桓。河阳之会，诈称周王，是其名纷葩。","dynasty":"魏晋","tags":"咏史，赞美，抒怀，志向","title":"短歌行"}
{"author":"曹操","content":"厥初生，造化之陶物，莫不有终期。莫不有终期。圣贤不能免，何为怀此忧？愿螭龙之驾，思想昆仑居。思想昆仑居。见期于迂怪，志意在蓬莱。志意在蓬莱。周孔圣徂落，会稽以坟丘。会稽以坟丘。陶陶谁能度？君子以弗忧。年之暮奈何，时过时来微。","dynasty":"魏晋","tags":"生命，感慨，时间","title":"精列"}
{"author":"曹操","content":"华阴山，自以为大。高百丈，浮云为之盖。仙人欲来，出随风，列之雨。吹我洞箫，鼓瑟琴，何訚訚！酒与歌戏，今日相乐诚为乐。玉女起，起舞移数时。鼓吹一何嘈嘈。从西北来时，仙道多驾烟，乘云驾龙，郁何务务。遨游八极，乃到昆仑之山，西王母侧，神仙金止玉亭。来者为谁？赤松王乔，乃德旋之门。乐共饮食到黄昏。多驾合坐，万岁长，宜子孙。","dynasty":"魏晋","title":"气出唱"}
{"author":"曹操","content":"南山有大石。","dynasty":"魏晋","title":"有南篇"}
{"author":"曹操","content":"瓮中无斗储，发箧无尺缯。友来从我贷，不知所以应。","dynasty":"魏晋","tags":"揭露，社会，黑暗，人民，生活","title":"谣俗词"}
{"author":"曹操","content":"蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱？莫以鱼肉贱，弃捐葱与薤？莫以麻枲贱，弃捐菅与蒯？出亦复何苦，入亦复何愁。边地多悲风，树木何修修！从君致独乐，延年寿千秋。","dynasty":"魏晋","title":"塘上行"}
{"author":"曹操","content":"驾虹霓，乘赤云，登彼九疑历玉门。济天汉，至昆仑，见西王母谒东君。交赤松，及羡门，受要秘道爱精神。食芝英，饮醴泉，柱杖桂枝佩秋兰。绝人事，游浑元，若疾风游［炎欠］翩翩。景未移，行数千，寿如南山不忘愆。","dynasty":"魏晋","title":"陌上桑"}
{"author":"曹操","content":"晨上散关山，此道当何难。晨上散关山，此道当何难。牛顿不起，车堕谷间。坐盘石之上，弹五弦之琴，作为清角韵。意中迷烦，歌以言志。晨上散关山。有何三老公，卒来在我傍，有何三老公，卒来在我傍。负揜被裘，似非恒人，谓卿云何困苦以自怨？徨徨所欲，来到此间？歌以言志。有何三老公。我居昆仑山，所谓者真人。我居昆仑山，所谓者真人。道深有可得，名山历观。遨游八极，枕石嗽流饮泉。沉吟不决，遂上升天，歌以言志。我居昆仑山。去去不可追，长恨相牵攀，去去不可追，长恨相牵攀。夜夜安得寐，惆怅以自怜。正而不谲，辞赋依因。经传所过，西来所传。歌以言志，去去不可追。","dynasty":"魏晋","tags":"抒怀，人生，艰难","title":"秋胡行·其一"}
{"author":"曹操","content":"愿登泰华山，神人共远游。愿登泰华山，神人共远游。经历昆仑山，到蓬莱，飘飖八极，与神人俱。思得神药，万岁为期。歌以言志。愿登泰华山。天地何长久，人道居之短。天地何长久，人道居之短。世言伯阳，殊不知老。赤松王乔，亦云得道。得之未闻，庶以寿考。歌以言志。天地何长久。明明日月光，何所不光昭。明明日月光，何所不光昭。二仪合圣化，贵者独人。万国率土，莫非王臣。仁义为名，礼乐为荣。歌以言志。明明日月光。四时更逝去，昼夜以成岁。四时更逝去，昼夜以成岁。大人先天，而天弗违。不戚年往，忧世不治。存亡有命，虑之为蚩。歌以言志。四时更逝去。戚戚欲何念？欢笑意所之。戚戚欲何念？欢笑意所之。壮盛智惠，殊不再来。爱时进趣，将以惠谁？泛泛放逸，亦同何为？歌以言志。戚戚欲何念。","dynasty":"魏晋","tags":"神仙，想象，生活","title":"秋胡行其二"}
{"author":"曹操","content":"自惜身薄祜，夙贱罹孤苦。既无三徙教，不闻过庭语。其穷如抽裂，自以思所怙。虽怀一介志，是时其能与！守穷者贫贱，惋叹泪如雨。泣涕于悲夫，乞活安能睹？我愿于天穷，琅邪倾侧左。虽欲竭忠诚，欣公归其楚。快人由为叹，抱情不得叙。显行天教人，谁知莫不绪。我愿何时随？此叹亦难处。今我将何照于光曜？释衔不如雨。","dynasty":"魏晋","title":"善哉行其二"}
{"author":"曹操","content":"朝日乐相乐，酣饮不知醉。悲弦激新声，长笛吹清气。弦歌感人肠，四坐皆欢悦。寥寥高堂上，凉风入我室。持满如不盈，有德者能卒。君子多苦心，所愁不但一。慊慊下白屋，吐握不可失。众宾饱满归，主人苦不悉。比翼翔云汉，罗者安所羁？冲静得自然，荣华何足为！","dynasty":"魏晋","title":"善哉行其三"}
{"author":"曹操","content":"对酒歌，太平时，吏不呼门。王者贤且明，宰相股肱皆忠良。咸礼让，民无所争讼。三年耕有九年储，仓谷满盈。斑白不负载。雨泽如此，百谷用成。却走马，以粪其土田。爵公侯伯子男，咸爱其民，以黜陟幽明。子养有若父与兄。犯礼法，轻重随其刑。路无拾遗之私。囹圄空虚，冬节不断。人耄耋，皆得以寿终。恩德广及草木昆虫。","dynasty":"魏晋","title":"对酒"}
{"author":"曹操","content":"德行不亏缺，变故自难常。郑康成行酒，伏地气绝；郭景图命尽于园桑。","dynasty":"魏晋","title":"董逃歌词"}
{"author":"曹操","content":"痛哉世人，见欺神仙。","dynasty":"魏晋","title":"善哉行"}
{"author":"曹操","content":"游君山，甚为真。崔嵬砟硌，尔自为神。乃到王母台，金阶玉为堂，芝草生殿旁。东西厢，客满堂。主人当行觞，坐者长寿遽何央。长乐甫始宜孙子。常愿主人增年，与天相守。","dynasty":"魏晋","title":"气出唱"}
{"author":"曹操","content":"惟汉二十世，所任诚不良。沐猴而冠带，知小而谋强。犹豫不敢断，因狩执君王。白虹为贯日，已亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。","dynasty":"魏晋","title":"薤露"}
{"author":"曹操","content":"粒米不足舂，寸布不足缝。罂中无斗储，发箧无尺缯。友来从我贷，不知所以应。","dynasty":"魏晋","title":"谣俗辞"}
{"author":"曹操","content":"四时隐南山，子欲适西戎。","dynasty":"魏晋","title":"饮马长城窟行"}
{"author":"曹操","content":"愿登泰华山。神人共远游。愿登泰华山。神人共远游。经历昆仑山。到蓬莱。飘遥八极。与神人俱。思得神药。万岁为期。歌以言志。愿登泰华山。天地何长久。人道居之短。天地何长久。人道居之短。世言伯阳。殊不知老。赤松王乔。亦云得道。得之未闻。庶以寿考。歌以言志。天地何长久。明明日月光。何所不光昭。明明日月光。何所不光昭。二仪合圣化。贵者独人不。万国率土。莫非王臣。仁义为名。礼乐为荣。歌以言志。明明日月光。四时更逝去。昼夜以成岁。四时更逝去。昼夜以成岁。大人先天。而天弗违。不戚年往。世忧不治。存亡有命。虑之为蚩。歌以言志。四时更逝去。戚戚欲何念。欢笑意所之。戚戚欲何念。欢笑意所之。壮盛智惠。殊不再来。爱时进趣。将以惠谁。泛泛放逸。亦同何为。歌以言志。戚戚欲何念。","dynasty":"魏晋","title":"秋胡行"}
{"author":"曹操","content":"自惜身薄祜。夙贱罹孤苦。既无三徙教。不闻过庭语。其穷如抽裂。自以思所怙。虽怀一介志。是时其能与。守穷者贫贱。惋叹泪如雨。泣涕于悲夫。乞活安能睹。我愿于天穷。琅邪倾侧左。虽欲竭忠诚。欣公归其楚。快人由为叹。抱情不得叙。显行天教人。谁知莫不绪。我愿何时随。此叹亦难处。今我将何照于光曜。释衔不如雨。","dynasty":"魏晋","title":"善哉行"}
{"author":"冯晟","content":"扁舟泊深渚，暝色动微茫。一水荡孤月，乱山迎夕阳。江空见飞鸟，人静觉花香。何处棹歌发，荻芦秋已苍。","dynasty":"清代","title":"扁舟"}
{"author":"冯晟","content":"终古雄图剩劫灰，晋阳锁钥耸崔嵬。五更鼓角横秋色，四塞河山属霸才。路险直随奔马下，城高都傍乱峰开。从今袖有风云气，曾到天门顶上来。","dynasty":"清代","title":"平定州其一"}
{"author":"冯晟","content":"长途回首望春明，班马萧萧第几程。山雨忽来微作冷，涧花争放不知名。镫昏月黑人谈虎，酒醉诗狂客掣鲸。尽日奇峰看不足，恍疑身在岭南行。","dynasty":"清代","title":"平定州其二"}
{"author":"陈秀贞","content":"分身老圃绘秋容，真相依稀色是空。落日移从霜径里，疏镫送入锦屏中。终将不老随宵月，直以无香傲晚风。悟却浮生归去也，白云挥手谢陶公。","dynasty":"清代","title":"菊影"}
{"author":"陈秀贞","content":"小鬟轻曳锦帏偏，报说平明雪满天。起掷绣鞋床下卜，远人身上合添绵。","dynasty":"清代","title":"雪集即事其一"}
{"author":"陈秀贞","content":"香奁移傍碧窗纱，小鼎焚香自煮茶。高卷疏帘看不足，犯寒亲手掬梨花。","dynasty":"清代","title":"雪集即事其二"}
{"author":"陈秀贞","content":"红炉高宴列中堂，子侄传阄共举觞。无奈阿姑教强饮，清樽微试郁金香。","dynasty":"清代","title":"雪集即事其三"}
{"author":"陈秀贞","content":"万花飞舞锦成团，晚上红楼作大观。直被天公迷望眼，不知何处是长安。","dynasty":"清代","title":"雪集即事其四"}
{"author":"李光","content":"榕林叶暗，见一枝独放，霜华争白。写我精神惟赖有，潇洒西湖词客。玉骨清羸，冰容冷落，似恨关山隔。蛮烟侵妒，未应减动肌雪。幽梦时绕芳枝，夜寒谁见我，身为蝴蝶。抱蕊窥丛惊睡觉，窗影横斜和月。谢馆池边，松风亭下，忍使香消歇。多情饶恨，算应天解磨折。||","dynasty":"宋代","title":"念奴娇（符昌研写寄朱胡梅词，酬唱语皆不凡，因次其韵）"}
{"author":"李光","content":"致道水调歌头，呈子我、行简兵气暗吴楚，江汉久凄凉。当年俊杰安在，酌酒酹严光。南顾豺狼吞噬，北望中原板荡，矫首讯穹苍。归去谢宾友，客路饱风霜。闭柴扉，窥千载，考三皇。兰亭胜处，依旧流水绕修篁。傍有湖光千顷，时泛扁舟一叶，啸傲水云乡。寄语骑鲸客，何事返南荒。","dynasty":"宋代","title":"水调歌头"}
{"author":"李光","content":"南圃秋香过，东篱菊未英。蓼花无数满寒汀。中有一枝纤软、吐微馨。被冷沈烟细，灯青梦水成。皎如明月入窗棂。天女维摩相对、两忘情。","dynasty":"宋代","title":"南歌子（民先兄寄野花数枝，状似蓼而丛生。夜置几案幽香袭人戏成一阕）"}
{"author":"李光","content":"画栋朱楼凌缥缈，全家住在层城。中秋风露助凄清。香凝燕寝，遮莫下帘旌。佳节喜逢今夕月，后房重按新声。姮娥端解妒娉婷。微云点缀，不放十分明。","dynasty":"宋代","title":"临江仙（甲子中秋微雨，闻施君家宴，戏赠）"}
{"author":"李光","content":"芳心一点。瘴雾难侵尘不染。冷淡谁看。月转霜林怯夜寒。一枝孤静。梦破小窗曾记省。烛影参差。脉脉还如背立时。","dynasty":"宋代","title":"减字木兰花（客赠梅花一枝，香色奇绝，为赋此词）"}
{"author":"李光","content":"白窃有恨焉，因以陶渊明为答，盖有激云耳元亮赋归去，富贵比浮云。常于闹里，端的认得主和宾。肯羡当年轩冕，时引壶觞独酌，一笑落冠巾。园圃日成趣，桃李几番春。挹清风，追往躅，事如新。遗编讽咏，敛衽千载友斯人。君爱谪仙风调，我恨楼船迫胁，终污永王B26D。何似北窗下，寂寞可栖神。","dynasty":"宋代","title":"水调歌头"}
{"author":"李光","content":"自笑客行久，新火起新烟。园林春半风暖，花落柳飞绵。坐想稽山佳处，贺老门前湖水，欹侧钓鱼船。何事成淹泊，流转海南边。水中影，镜中像，慢流连。此心未住，赢得忧患苦相缠。行尽荒烟蛮瘴，深入维那境界，参透祖师禅。宴坐超三际，潇洒任吾年。","dynasty":"宋代","title":"水调歌头（清明俯近，感叹偶成，寄子贱舍人）"}
{"author":"李光","content":"庚午八月望夜，士友悉赴郡会。杖策独游，颇怀平生故人，作水调歌以自释。予自长年，粗闻养生之术。放逐以来，又得司马子微叙王屋山清虚洞所刻坐忘论一编，因得专意宴坐，心息相依。虽不敢仰希乔松之寿，度未即死，庶有会合之期。独步长桥上，今夕是中秋。群黎怪我何事，流转古儋州。风定潮平如练，云散月明如昼，孤兴在扁舟。笑尽一杯酒，水调杂蛮讴。少年场，金兰契，尽白头。相望万里，悲我已是十年流。晚遇玉霄仙子，授我王屋奇书，归路指蓬邱。不用乘风御，八极可神游。","dynasty":"宋代","title":"水调歌头"}
{"author":"李光","content":"佳节多离恨，难逢笑口开。使君携客上层台。不用篱边凝望、白衣来。且看花经眼，休辞酒满杯。玉人低唱管弦催。归去琐窗无梦、月徘徊。","dynasty":"宋代","title":"南歌子（重九日宴琼台）"}
{"author":"李光","content":"危阁临流，渺沧波万顷，涌出冰轮。星河淡淡，天衢迥绝纤尘。琼楼玉馆，遍人间、水月精神。□□□，清江瘴海，乘流处处分身。邦侯盛集佳宾。有香风缥缈，和气氤氲。华灯耀添绮席，笑语烘春。窥帘映牖，看素娥、偏顾幽人。空怅望，通明观阙，遥瞻一朵红云。","dynasty":"宋代","title":"汉宫春（琼台元夕次太守韵）"}
{"author":"李光","content":"踏舞贪看赤脚娘。送春春去莫悲伤。飞花逐水归何处，落絮沾泥不解狂。都是醉，任飞扬。百年三万六千场。使君亲按新歌舞，魂梦相逢笑楚襄。","dynasty":"宋代","title":"鹧鸪天（逢时使君出示所作送春佳词，引楚襄事，因次其韵）"}
{"author":"李光","content":"漠漠春阴人似雾，那用绣帘垂。不道持杯是阿谁。须拚倒金罍。人世浑如天上月，离合比盈亏。冒雨须来带雨归。神女解相随。","dynasty":"宋代","title":"武陵春（陈逢时置酒宾宴堂，仍携爱姬。晚值雨作。见示佳词，辄次韵）"}
{"author":"李光","content":"为恨。今岁寓昌江，二月三日与客游黎氏园，偶见桃花一枝。羊君荆华折以见赠，恍然如逢故人。归插净瓶中，累日不雕。予既作二小诗，同行皆属和。忽忆吾乡桃花坞之盛，每至花发，乡中人多醵会往游。醉后歌呼，今岂复得，缅怀畴昔，不无感叹，因成长短句，寄商叟、德矩二友。若悟此空花，即不复以存没介怀也海外无寒花发早。一枝不忍簪风帽。归插净瓶花转好。维摩老年来却被花枝恼。忽忆故乡花满道。狂歌痛饮俱年少。桃坞花开如野烧，都醉倒花深往往眠芳草。","dynasty":"宋代","title":"渔家傲"}
{"author":"李光","content":"晚渡呼舟疾，寒日正苍茫。西兴浦口云树，真个是吾乡。闻□原无空格，据律补蜗庐好在，小圃犹存松菊，三径未全荒。收拾桑榆景，蓑笠换金章。珥金貂，拥珠履，在岩廊。回头万事何有，一枕梦黄粮。十载人间优患，赢得萧萧华发，清镜照星霜。醉倒休扶我，身世永相忘。","dynasty":"宋代","title":"水调歌头（罢政东归，十八日晚抵西兴）"}
{"author":"李光","content":"元亮赋归去，富贵比浮云。常於闹里，端的认得主和宾。肯羡当年轩冕，时引壶觞独酌，一笑落冠巾。园圃日成趣，桃李几番春。挹清风，追往躅，事如新。遗编讽咏，敛衽千载友斯人。君爱谪仙风调，我恨楼船迫胁，终污永王璘。何似北窗下，寂寞可栖神。","dynasty":"宋代","title":"水调歌头·元亮赋归去"}
{"author":"李光","content":"兵器暗吴楚，江汉久凄凉。当年俊杰安在，酌酒酹严光。南顾豺狼吞噬，北望中原板荡，矫首讯穹苍。归去谢宾友，客路饱风霜。闭柴扉，窥千载，考三皇。兰亭胜处，依旧流水绕修篁。傍有湖光千顷，时泛扁舟一叶，啸傲水云乡。寄语骑鲸客，何事返南荒。","dynasty":"宋代","title":"水调歌头·兵器暗吴楚"}
{"author":"李光","content":"独步长桥上，今夕是中秋。群黎怪我何事，流转古儋州。风定潮平如练，云散月明如昼，孤兴在扁舟。笑尽一杯酒，水调杂蛮讴。少年场，金兰契，尽白头。相望万里，悲我已是十年流。晚遇玉霄仙子，授我王屋奇书，归路指蓬邱。不用乘风御，八极可神游。","dynasty":"宋代","title":"水调歌头·独步长桥上"}
{"author":"李光","content":"晚渡呼舟急，寒日正苍茫。西兴浦口云树，真个是吾乡。闻□蜗庐好在，小圃犹存松菊，三径未全荒。收拾桑榆景，蓑笠换金章。珥金貂，拥珠履，在岩廊。回头万事何有，一枕梦黄粮。十载人间忧患，赢得萧萧华发，清镜照星霜。醉倒休扶我，身世永相忘。","dynasty":"宋代","title":"水调歌头·晚渡呼舟急"}
{"author":"李光","content":"竹舍临寒浦，柴门闭落晖。潮回沙路净，月出野航归。风劲砧声急，夜长更点稀。子云虽寂寞，未觉草玄非。","dynasty":"宋代","title":"郊居杂兴"}
{"author":"李光","content":"荷珠圆复碎，攲侧动相关。去似临江失，来如合浦还。贾人应误喜，莲女想轻攀。百斛倾梅雨，天公岂是悭。","dynasty":"宋代","title":"荷珠"}
{"author":"李光","content":"老农勤畚锸，岁暮阅星霜。相见如遗秉，安能助太仓。晚晴鸡鹜喜，蓐食妇姑忙。应有深村酒，招邀隔短墙。","dynasty":"宋代","title":"观穫"}
{"author":"李光","content":"先君师建学，梅坞最交深。共探先天易，同哦正始音。亲亡友亦尽，人古道犹今。子续通家好，遗书幸细寻。","dynasty":"宋代","title":"赠林湘"}
{"author":"李光","content":"久客惊秋意，天涯思不穷。三年犹北国，万里对西风。时序悲歌里，乾坤醉眼中。黄花一樽酒，千古此心同。","dynasty":"宋代","title":"九日登楼二首"}
{"author":"李光","content":"木落秋容静，时平国势雄。望云心自远，采菊兴谁同。诗酒浮生过，功名一笑空。留连凭痛饮，冠帻任高风。","dynasty":"宋代","title":"九日登楼二首其二"}
{"author":"李光","content":"出门怀抱恶，别我去游秦。季子黄金尽，潘郎白发新。一枰谁敌手，五字愈惊人。勉赴功名会，如公定不贫。","dynasty":"宋代","title":"寄吴元预"}
{"author":"李光","content":"人日灵川县，山深雪未融。谁知桂岭北，宛似浙江东。墟市人烟合，僧窗竹径通。杖藜闲信步，日暮怯溪风。","dynasty":"宋代","title":"人日"}
{"author":"李光","content":"清时民讼简，尺素半偷闲。岐路将迎里，人情喜怒间。舄凫随意远，辽鹤自知还。小艇春洲晚，归寻天姥山。","dynasty":"宋代","title":"近传已有代者补之作诗见寄因次其韵"}
{"author":"李光","content":"归鞍乘月夕，度岭访灵真。路转山邀马，溪回水趁人。春残花院静，家近梦归频。回首追前约，犹如未了因。","dynasty":"宋代","title":"马上寄补之以急归不果追前约为恨"}
{"author":"李光","content":"炎暑劳相过，清言扇为停。新吟舍瑟作，衰耳洗竽听。诸老子犹接，正音今已零。君家高记室，句法是仪刑。","dynasty":"宋代","title":"赠高端礼"}
{"author":"李光","content":"葱郁佳城秘，回环宅兆深。悬崖森翠柏，踊地布黄金。天下方云扰，斯人竟陆沈。尘侵徐孺榻，弦断伯牙琴。","dynasty":"宋代","title":"同永嘉诸贤奠谒右丞许公少伊"}
{"author":"李光","content":"钧枢归雅望，邪志寝奸雄。雕鹗清秋急，豺狼当路空。经纶思妙手，谈辩想英风。未厌东山卧，沈机一局中。","dynasty":"宋代","title":"次韵师川见赠"}
{"author":"李光","content":"识字嗟逢晚，安贫未易招。儒冠走江浙，诗笥带衢饶。学贵参先觉，才须验后凋。诸贤书稳致，定不作洪乔。","dynasty":"宋代","title":"赠陈谠二首其一"}
{"author":"李光","content":"人物有兴废，山川无古今。匹夫空有志，四海孰知心。莫睹芝兰室，如游薝卜林。同行六七子，涕泪各沾襟。","dynasty":"宋代","title":"赠陈谠二首其二"}
{"author":"李光","content":"天眷周王德，功归傅说霖。少宽边饷急，聊慰老农心。雷隐沧江转，阶喧玉漏沈。西山多爽气，拄笏助清吟。","dynasty":"宋代","title":"次韵贺子忱喜雨"}
{"author":"李光","content":"异县伤孤殡，慈颜念倚闾。旧阡无触鹿，新荐有跳鱼。舟楫踰江水，风霜迫岁除。归来一大事，莫忘剡溪居。","dynasty":"宋代","title":"子忱告别忽改涂湖外迎护母夫人殡宫恻然念之作诗送行"}
{"author":"李光","content":"晚堕容江侧，蛮蜑且杂居。怀兄频有梦，忆弟懒观书。忧国心徒切，谋身计已疏。归田傥有日，握手喜何如。","dynasty":"宋代","title":"有怀念一兄三二"}
{"author":"李光","content":"散策江村路，柴门欲访谁。榕根盘古岸，藤菜蔓疏篱。未办游春屐，闲寻敌手棋。天涯随处好，莫作楚囚悲。","dynasty":"宋代","title":"城北江岸独行成此诗居人皆竹篱茅屋无壁可题归而书于此"}
{"author":"李光","content":"海国冬常燠，阴霾忽满山。飕飕北风劲，凛凛冻云顽。蟋蟀已无语，芭蕉犹强颜。江头梅柳色，春色几时还。","dynasty":"宋代","title":"予始到琼众谓海南自来无大寒今岁腊月连日风雨殆不异北地因成小诗记之"}
{"author":"李光","content":"南来偿宿债，一笑悟前身。白首痴顽老，清朝放逐臣。休传江左梦，愁见海南春。鲁叟乘桴意，他年莫问津。","dynasty":"宋代","title":"丙寅十月二十二日孟坚理旧箧见纯老送行诗有见及语因次其韵三首其一"}
{"author":"李光","content":"衣冠双阙远，烟瘴百蛮深。不记朝天路，难忘拱极心。任从生死病，莫问去来今。身似孤云远，闲飞不作霖。","dynasty":"宋代","title":"丙寅十月二十二日孟坚理旧箧见纯老送行诗有见及语因次其韵三首其二"}
{"author":"厉玄","content":"边草旱不春，剑光增野尘。战场收骥尾，清瀚怯龙鳞。帆色起归越，松声厌避秦。几时逢范蠡，处处是通津。","dynasty":"唐代","title":"从军行"}
{"author":"厉玄","content":"积雪没兰溪，邻州望不迷。波中分雁宿，树杪接猿啼。婺女家空在，星郎手未携。故山新寺额，掩泣荷重题。","dynasty":"唐代","title":"寄婺州温郎中（时刺睦州）"}
{"author":"厉玄","content":"故山登第去，不似旧归难。帆卷江初夜，梅生洞少寒。采薇留客饮，折竹扫仙坛。名在仪曹籍，何人肯挂冠。","dynasty":"唐代","title":"送顾非熊及第归茅山"}
{"author":"厉玄","content":"恩沾谴雪几人同，归宰湘阴六月中。商岭马嘶残暑雨，席帆高挂早秋风。贡名频向书闱失，飞檄曾传朔漠空。西省尚嗟君宦远，水鸡啼处莫听鸿。","dynasty":"唐代","title":"送黄晔明府岳州湘阴赴任"}
{"author":"厉玄","content":"缑山明月夜，岑寂隔尘氛。紫府参差曲，清宵次第闻。韵流多入洞，声度半和云。拂竹鸾惊侣，经松鹤对群。蟾光听处合，仙路望中分。坐惜千岩曙，遗香过汝坟。","dynasty":"唐代","title":"缑山月夜闻王子晋吹笙"}
{"author":"厉玄","content":"玉座临新岁，朝盈万国人。火连双阙晓，仗列五门春。瑞雪销鸳瓦，祥光在日轮。天颜不敢视，称庆拜空频。","dynasty":"唐代","title":"元日观朝"}
{"author":"厉玄","content":"边草早不春，剑花增泞尘。广场收骥尾，清瀚怯龙鳞。帆色已归越，松声厌避秦。几时逢范蠡，处处是通津。","dynasty":"唐代","title":"相和歌辞。从军行"}
{"author":"柴宿","content":"朗玉微瑕在，分明异璞瑜。坚贞宁可杂，美恶自能殊。待价知弥久，称忠定不诬。光辉今见黜，毫发外呈符。岂假良工指，堪为达士模。他山傥磨琢，慕爱是洪炉。","dynasty":"唐代","title":"瑜不掩瑕"}
{"author":"柴宿","content":"灵山初照泽，远近见离宫。影动参差里，光分缥缈中。鲜飙收晚翠，佳气满晴空。林润温泉入，楼深复道通。璇题生炯晃，珠缀引xz胧。凤辇何时幸，朝朝此望同。","dynasty":"唐代","title":"初日照华清宫"}
{"author":"德清","content":"旧说雷阳道，今过电白西。万山岚气合，一锡瘴烟迷。末路随蓬累，残生信马蹄。那堪深树里，处处鹧鸪啼。","dynasty":"明代","title":"从军诗三首丙申春二月入五羊三月十日抵雷阳戍所作其一"}
{"author":"德清","content":"窜逐辞金地，穷荒到海涯。云容飞赤鸟，星尾曳丹蛇。弃杖林成久，挥戈日未斜。天南并塞北，是处有胡笳。","dynasty":"明代","title":"从军诗三首丙申春二月入五羊三月十日抵雷阳戍所作其二"}
{"author":"德清","content":"万壑奔流下，千山紫翠连。帆飞三峡雨，人入九秋天。客路浮云外，归心落日前。吾生犹未已，江汉是馀年。","dynasty":"明代","title":"从军诗三首丙申春二月入五羊三月十日抵雷阳戍所作其三"}
{"author":"德清","content":"豺虎中原遍，星轺日夜驰。诏无哀痛字，人有向隅悲。远探骊龙窟，深批弱木枝。乾坤聊俯仰，愁绝一双眉。","dynasty":"明代","title":"庚子岁书事其一"}
{"author":"德清","content":"青海初收捷，朱厓始罢征。剑门飞赤羽，阁道走羌兵。帝德怀柔远，王师耻战争。蛮夷应系长，不见请长缨。","dynasty":"明代","title":"庚子岁书事其二"}
{"author":"德清","content":"厌世心成癖，那堪病作魔。已知馀日少，更见此身多。药石充香积，呻吟当羯磨。文殊如有问，一默竟如何。","dynasty":"明代","title":"病中示诸子"}
{"author":"德清","content":"落照浸湖天，沙明月在船。鸟栖临水树，人语隔林烟。浮世止一宿，馀生能几年。如何衰暮日，犹滞楚江边？","dynasty":"明代","title":"宿桥口"}
{"author":"德清","content":"发不如心白，形还似木枯。众缘闲处尽，一念看来孤。天已容疏拙，禅应离有无。馀生当落日，步步是归途。","dynasty":"明代","title":"山居"}
{"author":"德清","content":"湘水通巴汉，孤帆入楚天。片云低远树，晴日照斜川。处世常如寄，浮生莫问年。纵遵归去路，亦似渡头船。","dynasty":"明代","title":"舟行"}
{"author":"德清","content":"当年一钵久过从，长夜披衣听晓钟。饭食每怀香积界，经行常忆妙高峰。潜消瘴热心含雪，暗记流年手种松。为扫莲花师子座，待馀重举绝言宗。","dynasty":"明代","title":"寄燕都慈寿寺别山长老"}
{"author":"德清","content":"三冬拥衲坐枯禅，喜见春光最可怜。瓦鼎野蔬将献供，地垆松火渐无烟。青山覆雪重开面，白发防寒已及肩。幸作太平云卧客，焚香朝暮祝尧年。","dynasty":"明代","title":"山居二首其一"}
{"author":"德清","content":"旧游恍忽是前生，每忆行藏暗著惊。此日青山当日梦，今时白社旧时盟。酬机但用无星秤，娱老唯留折脚铛。若问西来端的意，曹溪一派水盈盈。","dynasty":"明代","title":"山居二首其二"}
{"author":"德清","content":"平湖秋水浸寒空，古木霜馀落叶红。石径小桥人迹断，一庵深锁白云中。","dynasty":"明代","title":"山居"}
{"author":"德清","content":"万峰深处独跏趺，历历虚明一念孤。身似寒空挂明月，唯馀清影落江湖。","dynasty":"明代","title":"山居其二"}
{"author":"德清","content":"身心放下有馀闲，垂老生涯在万山。不许白云轻出谷，好随明月护柴关。","dynasty":"明代","title":"山居其五"}
{"author":"德清","content":"金翅鸟命终，骨肉尽消散。唯有心不化，圆明光灿烂。龙王取为珠，照破诸黑暗。转轮得如意，能救一切难。如何在人中，日用而不见？","dynasty":"明代","title":"六咏诗其一心"}
{"author":"德清","content":"法性本无常，亦不堕诸数。譬彼空中云，当体即常住。圣凡皆过客，去来无二路。是生不是生，非新亦非故。智眼明见人，此外何所慕。","dynasty":"明代","title":"六咏诗其二无常"}
{"author":"德清","content":"梦入大火聚，怕怖多慞惶。正当苦恼时，滴水便清凉。水尽火复然，念慕何慨慷。及至醒眼观，向者谁悲伤？","dynasty":"明代","title":"六咏诗其三苦"}
{"author":"德清","content":"须弥横太虚，大地浮香海。六尘蔽性天，四大遍法界。劫火洞然时，此个坏不坏。何必待烧尽，然后无障碍。","dynasty":"明代","title":"六咏诗其四空"}
{"author":"德清","content":"一水作众味，酸咸苦辣具。以本淡然故，而能成众事。若实不随者，安肯随他去。唯有不随者，谁能识此趣。","dynasty":"明代","title":"六咏诗其五无我"}
{"author":"德清","content":"生死不流转，流转非生死。若实不流转，生死无穷已。谛观流转性，流转当下止。不见流转心，是真出生死。","dynasty":"明代","title":"六咏诗其六生死"}
{"author":"德清","content":"今朝五十八，明日五十九。未来不可思，过去何所有。世相空里花，毁誉镜中丑。不推羊鹿车，喜随牛马走。自愧膝穿芦，却怪肘生柳。发散少冠束，面厚多尘垢。战退生死军，打碎无明臼。使尽老婆心，笑破虚空口。两岸既不容，中流非所守。来往任风波，去住绝偕耦。天际望长安，寒空一回首。回首问时人，谁是侬家友。","dynasty":"明代","title":"癸卯初度自五羊之曹溪舟中作"}
{"author":"德清","content":"匡庐列云霄，江湖邈天际。地涌青莲华，枝叶相鲜丽。眷彼华中人，超然隔尘世。梦想五十年，良缘图未遂。偶乘空中云，随风至吴会。东南美山水，蕴藉多佳士。一见素心人，精神恍如醉。未语肝胆倾，清言入微细。相对形骸忘，了然脱拘忌。精白出世心，太虚信可誓。苦海方洪波，愿言驾津济。把别向河梁，遂我归山志。长揖返匡庐，藏踪杳深邃。五老与七贤，日夜常瞻对。诛茅卧空山，烟霞为衣被。视此芭蕉身，一掷如弃涕。缅想未归人，驰情劳梦寐。安得驾长虹，凌风倏然至。暂谢尘世缘，入我真三昧。","dynasty":"明代","title":"寄钱太史受之"}
{"author":"德清","content":"担板汉，担板汉，如何被他苦相赚。只图肩头轻，不顾脚跟绊。纵饶担到未生前，早已被他遮一半。这片板，项上枷，浑身骨肉都属他。若不快便早抛却，百千万劫真冤家。行也累，坐也累，明明障碍何不会？只为当初错认真，清门净户生妖魅。开眼见，闭眼见，白日太虚生闪电。乾闼婆城影现空，痴儿认作天宫殿。要得轻，须放下，臭死虾蟆争甚价。乌豆将来换眼睛，鱼目应须辨真假。有条路，最好行，坦坦荡荡如天平。但不留连傍花柳，管取他年入帝京。舍身命，如大地，牛马驼驴不须避。果能一掷过须弥，剑树刀山如儿戏。若爱他，被他害，累赘多因费管带。一朝打破琉璃瓶，大地山河都粉碎。我劝君，不必担，髑髅有汁当下乾。分身散影百千亿，从今不入死生关。","dynasty":"明代","title":"担板汉歌"}
{"author":"姜特立","content":"相州昼锦堂厨酝，卫国淇川岸竹萌。二物烦君走分饷，时哉乘兴倒瑶觥。","dynasty":"宋代","tags":"宴饮，喜悦，爱国","title":"雅志小饮适宽仲送相州法酝并竹萌同至"}
{"author":"姜特立","content":"春事有来期。且喜春归。问春何似去年时。报道今年春意好，随分开眉。往事莫伤悲。光景如飞。十分潘鬓已成丝。幸是风流犹未减，且醉芳菲。","dynasty":"宋代","title":"浪淘沙"}
{"author":"姜特立","content":"日长庭院无人到。琅玕翠影摇寒＿。困卧北窗凉。好风吹梦长。璧月升东岭。冷浸扶疏影。苗叶万珠明。露华圆更清。","dynasty":"宋代","title":"菩萨蛮"}
{"author":"姜特立","content":"百花结成虹，花香蜡不香。如何此枝上，似蜡更芬芳。意彼百花魂，结聚无所发。英灵为此花，色香相假合。虞姬死为草，舞动应乐节。蜀主化杜鹃，啼染枝头血。轮回有托化，亦闻金仙说。花月自有妖，未易以理察。乌知此花魂，为香不为蜡。","dynasty":"宋代","title":"蜡梅"}
{"author":"姜特立","content":"老人须老伴，旧事可重论。今古不同调，后生难与言。","dynasty":"宋代","title":"老伴"}
{"author":"姜特立","content":"八十血气衰，交累身口故。喜读奉亲书，窍诵老饕赋。烹饪付家人，甘旨辄复具。烂软既适宜，调芼亦合度。儿女各贡勤，桮羹走童孺。邻里重交情，时时分果茹。兴来一举觞，直到醉乡路。此乐冀百年，此腹恐相负。","dynasty":"宋代","title":"老馋"}
{"author":"姜特立","content":"目深颧起貌崭然，长臂厖眉耸两肩。宛似阿罗老尊者，不妨时说小乘禅。","dynasty":"宋代","title":"老丑戏题"}
{"author":"姜特立","content":"老去光阴日日悭，更无大药驻朱颜。近来学得长生诀，十二时中总放閒。","dynasty":"宋代","title":"老去"}
{"author":"姜特立","content":"严晨一炉火，爱重如兼金。既已暖我躯，且复豫我心。因思孟东野，曲身长苦吟。何如贵公子，得意椒房深。","dynasty":"宋代","title":"老衰畏寒晨起婢辈炽炭红焰满室身心俱泰喜而"}
{"author":"姜特立","content":"东坡尝作老饕赋，姜子年来老更饕。血气已衰肌肉瘦，正如槁木渴春膏。伯仁若见求牛炙，毕卓如逢觅蟹螯颔{榷木换月}酒鲭和海错，晚菘春韭鸡溪毛。搜寻奇味须儿辈，调芼精能付主庖。君子固知居远杀，老人讵可食无肴。邻翁时喜分甘脆，侍妓仿能佐酒醪。万事灰心唯有此，婆娑牖下任陶陶。","dynasty":"宋代","title":"老饕"}
{"author":"姜特立","content":"写竹如草书，患俗不患清。画梅如相马，以骨不以形。墨君曩有文夫子，蝉腹蛇跗具生意。当时一派属苏公，雨叶风枝略相似。花光道人执天机，信手扫出孤山姿。陈玄幻却西子面，此妙俗士那能知。近时赏爱杨补之，补之妩媚不足奇。李生於梅却有得，高处自与前人敌。倒晕疏花出古心，暝云暗谷藏春色。我一见之三叹息，意足不暇形模索。君若欲求之点画，胡不去看江头千树白。","dynasty":"宋代","title":"李仲永墨梅"}
{"author":"姜特立","content":"大傩存古礼，彩发映雕冠。如今身老大，不似小时看。","dynasty":"宋代","title":"里中驱傩"}
{"author":"姜特立","content":"春前一寸雪，春后一犁金。万里烟瘴息，九农和气深。","dynasty":"宋代","title":"立春前有雪"}
{"author":"姜特立","content":"老觉冬衣重，慵便春服轻。衰翁脚力弱，拄杖乃能行。八秩今时少，何光福寿并。仰惟文与吕，盛德两耆英。","dynasty":"宋代","title":"立春作时七十八"}
{"author":"姜特立","content":"齐鲁云何两大臣，初无名字挂朝绅。若将出处评高致，更是夔龙以上人。","dynasty":"宋代","title":"两生"}
{"author":"姜特立","content":"规创仙舟傍水涯，搜名揭榜号安坻。于今措足如平地，无复风波十二时。","dynasty":"宋代","title":"林和叔山园九咏·安坻"}
{"author":"姜特立","content":"归来林下久忘机，表里虚明更不疑。俯仰自知无愧作，此心何止白鸥知。","dynasty":"宋代","title":"林和叔山园九咏·鸥渚"}
{"author":"姜特立","content":"横身障簏又何痴，睡听朝鸡欲晓时。唯有先生无一事，偶来閒坐数花枝。","dynasty":"宋代","title":"林和叔山园九咏·数花"}
{"author":"姜特立","content":"龟壳浮游不问津，壶中日月自长春。向来橘隐商山乐，今日中间添一人。","dynasty":"宋代","title":"林和叔山园九咏·霜余"}
{"author":"姜特立","content":"江山静处远红尘，出郭肩舆意自真。西望市喧声合处，中间几个是閒人。","dynasty":"宋代","title":"林和叔山园九咏·西望"}
{"author":"张斛","content":"夙有沧州趣，云扃梦几回。临深疑地尽，望远觉天开。月涌冰轮出，涛翻雪阵来。无机同海客，鸥鸟莫相猜。","dynasty":"金朝","title":"海边亭为浩然赋"}
{"author":"张斛","content":"无数飞花委路尘，不堪重醉楚城春。明朝回首江南岸，烟雨昏昏不见人。","dynasty":"金朝","title":"将渡江"}
{"author":"张斛","content":"浮云久与故山违，茅栋如存尚可依。行路相逢初似梦，旧游重到复疑非。沧江万里悲南渡，白发几人能北归。二十年前河上月，尊前还共惜清晖。","dynasty":"金朝","title":"南京遇马丈朝美"}
{"author":"张斛","content":"晚雨涨平堤，沙边独杖藜。长风催雁北，众水避潮西。楚客相逢少，吴天入望低。故园无路到，春草自萋萋。","dynasty":"宋代","title":"沙边"}
{"author":"张斛","content":"巴蜀三年客，江湖万里情。沧波何处尽，归棹几时行。世态浮云变，春愁细草生。群山遮望眼，片月上高城。","dynasty":"宋代","title":"东川春日"}
{"author":"张斛","content":"众壑敛新雨，孤舟增暮寒。巫山今夜月，湘水几人看。不得临湖醉，惟愁下峡难。双鱼凭寄远，尺素劝加餐。","dynasty":"宋代","title":"巫山对月怀湖外亲友"}
{"author":"张斛","content":"高秋客未还，何处望乡关。乔木苍烟外，孤亭落照间。雨晴山觉近，潮满水如闲。目断峒阳路，归云不可攀。","dynasty":"宋代","title":"卢台峭帆亭"}
{"author":"张斛","content":"高寺鸣钟后，孤舟落雁边。已知归径晚，故就上方眠。石峻溜声急，月高松影圆。明朝下烟霭，回首阻清川。","dynasty":"宋代","title":"高寺"}
{"author":"张斛","content":"武江斜转石，文岫独参天。绿涨他山雨，青浮近市烟。松薪炊白粲，水蔓系红鲜。自喜飘蓬迹，安居过两年。","dynasty":"宋代","title":"寓中江县楼"}
{"author":"张斛","content":"一亭围古木，双涧泻清流。行到云山暮，卧闻风雨秋。客尘何日浣，病渴此时瘳。归去南溪上，轻舟细浪浮。","dynasty":"宋代","title":"仙门驿听泉"}
{"author":"张斛","content":"夙有沧洲趣，云扃梦几回。临深疑地尽，望远觉天开。月涌冰轮出，涛翻雪阵来。无机同海客，鸥鸟莫相猜。","dynasty":"宋代","title":"海边亭为浩然赋"}
{"author":"张斛","content":"风雨无时浪蹴天，南浮舟楫信多艰。半生梦破寒江月，万里春回故国山。归客自伤青鬓改，高僧长共白云闲。诛茅借我溪西地，未厌相从水石间。","dynasty":"宋代","title":"访香林老"}
{"author":"张斛","content":"野旷悲行客，湍惊碍去船。夜江清汎月，秋草碧连天。","dynasty":"宋代","title":"回文二首其一"}
{"author":"张斛","content":"绿径斜萦草，红梢半落花。曲池风碎月，攲岸雨摧沙。","dynasty":"宋代","title":"回文二首其二"}
{"author":"张斛","content":"雨夜宿山斋，夜深雨声息。石室含馀清，风枝堕残滴。","dynasty":"宋代","title":"夜雨南山"}
{"author":"张斛","content":"云林无俗姿，相对可终老。如何尘中人，不见青山好。","dynasty":"宋代","title":"还家"}
{"author":"张斛","content":"天围秋涨阔，山背夕阳孤。岸树晴犹湿，汀烟近却无。","dynasty":"宋代","title":"小孤山"}
{"author":"张斛","content":"天风吹雪满千山，不见桃花汎碧澜。洞里仙人贪种玉，岂知人世有春寒。","dynasty":"宋代","title":"武陵春雪"}
{"author":"张斛","content":"高林俯青冥，柯叶森若织。阳光已转午，阴岭仍半黑。峥嵘乱石间，行子有苦色。临深地势入，涉险天宇塞。四顾无所投，迹茧去未息。怅然增百忧，冥冥羡归翼。","dynasty":"宋代","title":"平安关道中二首其一"}
{"author":"张斛","content":"穷冬十日阴，积雪千山路。晴云开半岭，落日犹在树。悠悠客心速，惨惨天色暮。寒鸟各有依，解鞍尚无处。游鱼误衔钩，玄豹终隐雾。行行谢冠冕，复我林壑趣。","dynasty":"宋代","title":"平安关道中二首其二"}
{"author":"张斛","content":"云开千里月，风动一天星。","dynasty":"宋代","title":"句其一"}
{"author":"张斛","content":"细草沙边树，疏烟岭外村。","dynasty":"宋代","title":"句其二"}
{"author":"张斛","content":"绿涨他山雨，青浮近市烟。","dynasty":"宋代","title":"句其三"}
{"author":"张斛","content":"月色四时好，人心此夜偏。","dynasty":"宋代","title":"句其四"}
{"author":"张斛","content":"春水有秀色，野云无俗姿。","dynasty":"宋代","title":"句其五"}
{"author":"张斛","content":"晴光摇碧海，远色带沧洲。","dynasty":"宋代","title":"句其六"}
{"author":"张斛","content":"雨声喧莫岛，水色借秋空。","dynasty":"宋代","title":"句其七"}
{"author":"张斛","content":"碣石晚风催雁急，昭祁寒涨与云平。","dynasty":"宋代","title":"句其八"}
{"author":"陈兴宗","content":"物外有佳趣，尘中劳苦形。芒鞋枝短藜，快哉得松扃。萝蔓猿狙悬，古磴苔藓青。龙出正为雨，碧潭如画屏。","dynasty":"宋代","title":"和高季明玉溪晓步"}
{"author":"高叔嗣","content":"鹊绕瞻阶树，鸡栖入省台。蒙烟仙署合，悬月琐闱开。伏枕南天远，听笳北地哀。潘生应发变，司马倍肠回。为木同先伐，积薪异后来。无言秋夜永，申旦自徘徊。","dynasty":"明代","title":"秋夜直省中"}
{"author":"高叔嗣","content":"引疾三上书，微愿不克谐。徙官复在兹，心迹一何乖。轩裳日待旦，阊阖凌云排。入属金马籍，出与群龙偕。积贱讵有基，履荣诚无阶。但惜平生节，逾久浸沉埋。既妨来者途，谁明去矣怀。鸟迷思故林，水落存旧涯。唯当寻素业，归卧守荆柴。","dynasty":"明代","title":"再调考功作"}
{"author":"高叔嗣","content":"旦夕兹岁改，萧条旅思多。云物媚晴宇，气候属妍和。峥嵘新阳至，故景实蹉跎。感时岂不怀，二纪倏焉过。栖身惭择木，望道叹伐柯。如匏吾自系，匪玉孰为磨。有发日就长，心短独若何。但云毕夙志，唯力岂知他。","dynasty":"明代","title":"岁暮作"}
{"author":"高叔嗣","content":"凉风吹庭树，萧然已暮秋。岁运空云往，客行胡久留。良时每易失，微志果难求。余光傥可积，但恐成山丘。","dynasty":"明代","title":"秋情"}
{"author":"高叔嗣","content":"年往望空除，时来循虚至。明两无留晷，吹万有逸气。我行淹一周，辰适再值。束发岁更七，算齿纪将二。少怀沧洲心，壮损青霞志。淮禽终异化，魏瓠始同弃。五游存予欢，三费亡吾忌。达生庶不疚，乘流随所寄。","dynasty":"明代","title":"生日"}
{"author":"高叔嗣","content":"荆和当路泣，良璞为谁明。茫然大楚国，白日失兼城。燕石十袭重，鱼目一笑轻。古来共感叹，今予益吞声。","dynasty":"明代","title":"古歌"}
{"author":"高叔嗣","content":"空斋晨起坐，欢游罢不适。微雨东方来，阴霭倏终夕。久卧不知春，茫然怨行役。故园芳草色，惆怅今如积。","dynasty":"明代","title":"病起偶题"}
{"author":"高叔嗣","content":"山河未可尽，行处与春长。驿路沙俱白，关门柳欲黄。亲知还自反，离别各相望。且缓征车发，中心恋故乡。","dynasty":"明代","title":"行至车骑关河南界尽处与亲知别"}
{"author":"高叔嗣","content":"门前易水路，下马汉阳人。野寺天晴雪，他乡日暮春。相逢一尊酒，久别满衣尘。不惮王程急，应怜伏枕身。","dynasty":"明代","title":"安肃县寺病居汉阳董玄亮见过时董奉使还阙"}
{"author":"高叔嗣","content":"终日仙宫掩，青松绕殿遮。到来长春草，行坐落天花。閤上王城尽，门前官路斜。微身随处是，何敢叹无家。","dynasty":"明代","title":"寓居慈仁寺游览"}
{"author":"高叔嗣","content":"旅舍背都门，春风酒一尊。坐看芳草路，回忆故山村。为客谁称意，逢人未敢言。留君须醉倒，无奈日黄昏。","dynasty":"明代","title":"与王庸之饮"}
{"author":"高叔嗣","content":"到来日已暮，归去恋柴门。空自山当舍，其如酒满尊。心知柳叶长，愁见桃花繁。立马一回首，令人思故园。","dynasty":"明代","title":"归自萧氏园作"}
{"author":"高叔嗣","content":"客来常一上，对此西山平。向夕檐楹立，凭空閤道行。杨花飞暮野，雨色动春城。却恋同携手，都忘羁旅情。","dynasty":"明代","title":"毗卢閤上同伍畴中诸公西望"}
{"author":"高叔嗣","content":"高楼晴出帝城南，杨柳千家夜雨含。欲换春衣惊客久，况逢寒食思谁堪。门前归路愁心绕，槛外群峰僻性耽。凭报故人应相笑，微身何事恋朝簪。","dynasty":"明代","title":"寒食日毗卢閤上寄茂钦"}
{"author":"高叔嗣","content":"柳叶桃花雨夜干，今年寒食在长安。淹留不为依双树，蹭蹬合应笑一官。行出都门常日暮，到来客舍已春阑。芳菲满眼心无奈，祇上毗卢閤上看。","dynasty":"明代","title":"晚出都门登寺閤"}
{"author":"高叔嗣","content":"垂泣一相送，临途无限情。功名何物是，流落此心惊。梦里窥乡树，愁边滞帝城。终朝谁复语，犹去恋尘缨。","dynasty":"明代","title":"送别家兄张掖门时谪开州"}
{"author":"高叔嗣","content":"终日祇缘此，微官奈若何。世情堪叹息，身计任蹉跎。客鬓凉风早，乡心夜雨多。故交谁复在，无厌数来过。","dynasty":"明代","title":"简子阳廷评"}
{"author":"高叔嗣","content":"高材多负忧，洁身易招累。余生本顽疏，何取当年忌。守官郎署间，恒若临高坠。分过每自惊，名微久知愧。中岁反故丘，三载甘斥弃。秉操苟不坚，出处成二致。复此还京邑，长路果颠踬。赫赫明圣朝，贤俊骈足次。悬爵待天庭，但非通时器。人言敢谁尤，默默伤夙志。","dynasty":"明代","title":"被言后作"}
{"author":"高叔嗣","content":"本同江海人，俱为轩冕误。子抱无妄忧，余有多言惧。昔来始青阳，今此已白露。岂乏速进阶，苟得非余慕。罪至欲何言，直以愚慵故。众女竞中闺，独退反成怒。追诵古时人，蒙冤谁能诉。皇心肯照微，与子齐归路。","dynasty":"明代","title":"简袁永之狱中"}
{"author":"高叔嗣","content":"怜君方迁戍，况我婴愁疾。一别若流云，相从竟何日。生平托交游，弱冠弄篇帙。书愿藏名山，功期铭石室。安知事不就，跌宕情如一。已矣复谁陈，今亦反蓬荜。","dynasty":"明代","title":"送别永之"}
{"author":"高叔嗣","content":"燕郊秋已甚，木叶乱纷纷。失路还为客，他乡独送君。罢归时共惜，弃置古常闻。莫作空山卧，令人望白云。","dynasty":"明代","title":"送别德兆武选放归"}
{"author":"高叔嗣","content":"辞邑初耽寂，攻诗每晏居。贫家满坐客，闭户一床书。襆被情何忝，腰章意已疏。问君趋府处，高兴复何如。","dynasty":"明代","title":"送皇甫博士重补曲周"}
{"author":"高叔嗣","content":"罢酒俱不乐，开帘望北轩。寒星出户少，秋露坠衣繁。散步怜新咏，平居想故园。空庭今夜月，客思岂堪言。","dynasty":"明代","title":"中秋同栗梦吉饮"}
{"author":"高叔嗣","content":"五等周分国，三王汉世家。日闻敦帝族，时见遣皇华。剪土仍鹑首，疏邦自犬牙。秦关通使节，灞水渡征车。过邑恩难屡，堂登礼更嘉。何如北山客，行役动长嗟。","dynasty":"明代","title":"送管平田先生颁封秦府归省"}
{"author":"高叔嗣","content":"露板承欢渥，天书拜宠灵。春官典邦礼，风后佐王庭。出入登三事，遭逢起一经。持衡人莫眩，讲殿帝亲听。妙思黄华句，雄篇绣补铭。龙文生赤汗，鸾翮奋青冥。暂枉神都远，同追祖帐停。二京分化理，八座备仪形。仙棹花催发，官途柳为青。微生荷剪拂，孤迹困飘零。空谢伸眉日，多愁短发星。公还众所祝，强饭念朝廷。","dynasty":"明代","title":"送大宗伯介溪公南都十二韵"}
{"author":"高叔嗣","content":"掩閤日愁晚，他乡岁已深。未能逃世网，岂是恋朝簪。以我不如意，怜君同此心。故园春事及，归路傥相寻。","dynasty":"明代","title":"岁暮答许武部廷议怀归"}
{"author":"高叔嗣","content":"僦居屡傍禁垣西，曲巷重渠路转迷。万事无能心尽懒，一官何补首常低。行冲落日时驱马，起伺朝天每听鸡。跼迹自伤非宦业，纶竿终有故山溪。","dynasty":"明代","title":"再移居"}
{"author":"高叔嗣","content":"别离无奈客心烦，直道南迁荷主恩。临路加餐好自爱，平居握手更何言。连山楚雨迷官舍，隔县乡音认故园。君到江州定回首，同游霄汉几人存。","dynasty":"明代","title":"送抑之侍御谪兴国"}
{"author":"高叔嗣","content":"惯逐官僚后，欣逢郊礼嘉。蒙恩赐冬假，拜手庆年华。暂亦休朝马，闲唯待暮鸦。人言郎署好，毕竟未如家。","dynasty":"明代","title":"至日省中"}
{"author":"高叔嗣","content":"自免知何病，重来尚此身。愁多长畏客，官拙竟随人。日销空庭印，风添满儿尘。山田薄亦好，不去岂关贫。","dynasty":"明代","title":"斋居偶题"}
{"author":"顾禄","content":"黄阁彤扉尽宋臣，归来松菊伴闲身。举头谁识悠然意，只有南山是故人。","dynasty":"明代","title":"渊明祠"}
{"author":"顾禄","content":"葛巾漉酒艳流霞，长向东篱醉菊花。不分宋公移晋祚，只将甲子纪年华。","dynasty":"明代","title":"渊明祠"}
{"author":"顾禄","content":"昔人夜投逆旅中，戏将指爪呈神工。飕飕逸响如飘风，桶底刻出蓬莱宫。状如六鳌拥虚空，戴山出没沧溟东。琼台瑶阙知几重，千门万户遥相通。俨然中坐一老翁，星眸霞脸冰雪容。群真左右来相从，或翳白凤骑青龙。女仙七十如花红，各执乐器笙与镛。钧天一曲奏未终，双成劝酒琉璃钟。谷神长生寿无穷，出入造化超鸿濛。我欲上天夬紫虹，高步去逐东王公。","dynasty":"明代","title":"题桶底仙山图"}
{"author":"顾禄","content":"行春过远村，鞍马憩山门。画壁神仪古，镌厓佛像尊。鼠翻残瓦坠，龙出小池浑。亦欲询兴废，苔碑字半昏。","dynasty":"明代","title":"憩山中古寺"}
{"author":"顾禄","content":"每忆钱夫子，才名世少同。赋传罗刹盛，诗拟拾遗工。儒术翻多误，官资惜未崇。空令虞学士，期荐玉堂中。","dynasty":"明代","title":"怀思复钱先生"}
{"author":"顾禄","content":"海近潮初上，江清天倒流。故乡频入梦，此地独维舟。落雁沈霜镜，潜鱼避月钩。不眠催早发，历历数更筹。¤","dynasty":"明代","title":"次韵夜泊（二首）"}
{"author":"顾禄","content":"城郭还依旧，人民似昔非。故乡南去远，奉使北来稀。水落波声小，天空月色微。客舟随处宿，浪迹几时归。","dynasty":"明代","title":"次韵夜泊（二首）"}
{"author":"顾禄","content":"千里神龙化作翁，月明吹笛倚龙宫。曲声不许人间听，散入重湖半夜风。","dynasty":"明代","title":"和袁海叟题老蛟化江叟吹笛图"}
{"author":"顾禄","content":"黄河怒触龙门裂，突蜃冲蛟肆妖孽。□谁首倡导洪流，驱使生灵陷鱼鳖。群雄尽向草泽生，青袍白马连州城。□时将相总骄懦，可怜不救兵纵横。忠襄何人汴梁客，只手徒思拯沉溺。□星半夜落前军，有子才能讨仇贼。关西老将宁伏雌，辇侧权臣藏祸机。□然内难促元运，毋乃社稷基先隳。铁衣破碎秋风早，三军尽向夷门老。岂知天意属皇明，万乘龙飞大江表。神兵受命北渡江，举兵所向俱来降。□尘不生草不动，直取中原为帝邦。金宫玉殿凌空起，翠华飘飘曾戾止。□皇立政务宽仁，坐见疮痍变淳美。天开地辟长清宁，五风十雨年谷登。书生但愿报恩德，万岁千秋歌泰平。","dynasty":"明代","title":"汴城（有序）"}
{"author":"顾禄","content":"巫山高高十二峰，君王魂梦已成空。上头多少闲云雨，尽在朝朝暮暮中。","dynasty":"明代","title":"巫山高"}
{"author":"顾禄","content":"海近潮初上，江清天倒流。故乡频入梦，此地独维舟。落雁沉霜镜，潜鱼避月钩。不眠催早发，历历数更筹。","dynasty":"明代","title":"次韵夜泊"}
{"author":"顾禄","content":"落日官船驻驿亭，秋风城郭古夷陵。秦烧旧土犹存黑，禹凿高山半拥青。万里风波劳远涉，九霄云路阻飞腾。令人却忆文章守，夜向西嵓接梦灵。","dynasty":"明代","title":"泊舟夷陵"}
{"author":"顾禄","content":"珠宫夜无喧，潇洒绝壁下。天高露气澄，溪净月光泻。孤吟虚馆秋，独宿空山夜。何当谢九尘，笙鹤拥高驾。","dynasty":"明代","title":"夜宿郭道士山房"}
{"author":"顾禄","content":"我本云间人，夙契云山缘。闻公巢云处，爱作云巢篇。公家云巢在何许，会觇秀出云海边。山头日月白云起，云峰万朵浮青莲。山人结屋入云去，置身直上云松巅。云萝千尺覆户外，槛下百道来云泉。云翁住其下，日与云周旋。或携云鹤游，或伴云龙眠。飧云英兮漱云液，被云衣兮驾云軿。有时看云发高咏，落笔往往凌云烟。浮云世事岂能绊，萧散自是云中仙。我欲乘云走相觅，云路峻绝难夤缘。尔来山人弃云出，我今亦是青云客。云骑桥南古汴津，一笑相逢云水白。问公别云今几年，侧身东望云茫然。又挂云帆拂沧海，归去自种云中田。","dynasty":"明代","title":"云巢歌为陈焕文赋"}
{"author":"顾禄","content":"一寒一暑相推移，四序平分秋最悲。山川萧条草木萎，金风淅沥吹罗帷。夜何长兮昼何促，欲眠不眠叹幽独。楼上寒更声断续，飞蛾翩翩绕残烛。","dynasty":"明代","title":"秋夜"}
{"author":"吴文英","content":"翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。","dynasty":"宋代","tags":"写景，友情","title":"满江红·翠幕深庭"}
{"author":"吴文英","content":"羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。","dynasty":"宋代","tags":"清明节，写景，追忆","title":"渡江云三犯·西湖清明"}
{"author":"吴文英","content":"何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。年事梦中休。花空烟水流。燕辞归、客尚淹留。垂柳不萦裙带住。漫长是、系行舟。","dynasty":"宋代","tags":"宋词三百首，宋词精选，婉约，羁旅，孤独，怀人","title":"唐多令·惜别"}
{"author":"吴文英","content":"听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。","dynasty":"宋代","tags":"宋词三百首，宋词精选，婉约，伤春，离别，怀人","title":"风入松·听风听雨过清明"}
{"author":"吴文英","content":"凉挂晓云轻，声度西风小。井上梧桐应未知，一叶云鬟袅。来雁带书迟，别燕归程早。频探秋香开未开，恰似春来了。","dynasty":"宋代","tags":"写景，抒情，思念","title":"卜算子·凉挂晓云轻"}
{"author":"吴文英","content":"门隔花深梦旧游。夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。","dynasty":"宋代","tags":"宋词三百首，宋词精选，记梦，离别","title":"浣溪沙·门隔花深梦旧游"}
{"author":"吴文英","content":"泪荷抛碎璧。正漏云筛雨，斜捎窗隙。林声怨秋色。对小山不迭，寸眉愁碧。凉欺岸帻。暮砧催、银屏翦尺。最无聊、燕去堂空，旧幕暗尘罗额。行客。西园有分，断柳凄花，似曾相识。西风破屐。林下路，水边石。念寒蛩残梦，归鸿心事，那听江村夜笛。看雪飞、苹底芦梢，未如鬓白。","dynasty":"宋代","tags":"秋天，羁旅，写景，感伤","title":"瑞鹤仙·秋感"}
{"author":"吴文英","content":"　　残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。　　十载西湖，傍柳系马，趁娇尘软雾。溯红渐招入仙溪，锦儿偷寄幽素，倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。　　幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡，青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？","dynasty":"宋代","tags":"宋词三百首，春天，怀旧，悼亡","title":"莺啼序·春晚感怀"}
{"author":"吴文英","content":"蓝云笼晓，玉树悬秋，交加金钏霞枝。人起昭阳，禁寒粉粟生肌。浓香最无著处，渐冷香、风露成霏。绣茵展，怕空阶惊坠，化作萤飞。三十六宫愁重，问谁持金锸，和月都移。掣锁西厢，清尊素手重携。秋来鬓华多少，任乌纱、醉压花低。正摇落，叹淹留、客又未归。","dynasty":"宋代","tags":"咏物，桂花，想象，思乡","title":"声声慢·咏桂花"}
{"author":"吴文英","content":"渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。","dynasty":"宋代","tags":"宋词三百首，豪放，怀古，壮志未酬","title":"八声甘州·灵岩陪庾幕诸公游"}
{"author":"吴文英","content":"断梦游轮。孤山路杳，越树阴新。流水凝酥，征衫沾泪，都是离痕。玉屏风冷愁人。醉烂漫、梅花翠云。傍夜船回，惜春门掩，一镜香尘。","dynasty":"宋代","tags":"写雪，怀念","title":"柳梢青·与龟翁登研意观雪怀癸卯岁腊朝断桥并马之游"}
{"author":"吴文英","content":"一曲鸾箫别彩云。燕钗尘涩镜华昏。灞桥舞色褪蓝裙。湖上醉迷西子梦，江头春断倩离魂。旋缄红泪寄行人。","dynasty":"宋代","tags":"写人，追忆，思念","title":"浣溪沙·一曲鸾箫别彩云"}
{"author":"吴文英","content":"迷蝶无踪晓梦沉。寒香深闭小庭心。欲知湖上春多少，但看楼前柳浅深。愁自遣，酒孤斟。一帘芳景燕同吟。杏花宜带斜阳看，几阵东风晚又阴。","dynasty":"宋代","tags":"悼亡，怀人","title":"思佳客·迷蝶无踪晓梦沉"}
{"author":"吴文英","content":"开过南枝花满院。新月西楼，相约同针线。高树数声蝉送晚。归家梦向斜阳断。夜色银河情一片。轻帐偷欢，银烛罗屏怨。陈迹晓风吹雾散。鹤钩空带蛛丝卷。","dynasty":"宋代","tags":"七夕节，思念","title":"凤栖梧·甲辰七夕"}
{"author":"吴文英","content":"当楼月半奁，曾买菱花处。愁影背阑干，素发残风露。神前鸡酒盟，歌断秋香户。泥落画梁空，梦想青春语。","dynasty":"宋代","tags":"秋天，妇女，望远，怀人","title":"生查子·秋社"}
{"author":"吴文英","content":"送秋云万里，算舒卷、总何心。叹路转羊肠，人营燕垒，霜满蓬簪。愁侵。庾尘满袖，便封侯、那羡汉淮阴。一醉莼丝脍玉，忍教菊老松深。离音。又听西风，金井树、动秋吟。向暮江目断，鸿飞渺渺，天色沈沈。沾襟。四弦夜语，问杨琼、往事到寒砧。争似湖山岁晚，静梅香底同斟。","dynasty":"宋代","tags":"送别，感叹，悲秋","title":"木兰花慢·送翁五峰游江陵"}
{"author":"吴文英","content":"帆落回潮，人归故国，山椒感慨重游。弓折霜寒，机心已堕沙鸥。灯前宝剑清风断，正五湖、雨笠扁舟。最无情，岸上闲花，腥染春愁。当时白石苍松路，解勒回玉辇，雾掩山羞。木客歌阑，青春一梦荒丘。年年古苑西风到，雁怨啼、绿水葓秋。莫登临，几树残烟，西北高楼。","dynasty":"宋代","tags":"豪放，咏史，感慨","title":"高阳台·过种山即越文种墓"}
{"author":"吴文英","content":"湖山经醉惯。渍春衫、啼痕酒痕无限。又客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。","dynasty":"宋代","tags":"宋词精选，悼亡，追忆，写景，怀念","title":"三姝媚·过都城旧居有感"}
{"author":"吴文英","content":"明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。","dynasty":"宋代","tags":"重阳节，写景，抒情","title":"蝶恋花·九日和吴见山韵"}
{"author":"吴文英","content":"县花谁葺。记满庭燕麦，朱扉斜阖。妙手作新，公馆青红晓云湿。天际疏星趁马，帘昼隙、冰弦三叠。尽换却、吴水吴烟，桃李靓春靥。风急。送帆叶。正雁水夜清，卧虹平帖。软红路接。涂粉闱深早催入。怀暖天香宴果，花队簇、轻轩银蜡。更问讯、湖上柳，两堤翠匝。","dynasty":"宋代","tags":"送别，祝福，写景","title":"暗香·送魏句滨宰吴县解组分韵得阖字"}
{"author":"吴文英","content":"翠微路窄，醉晚风、凭谁为整欹冠。霜饱花腴，烛消人瘦，秋光作也都难。病怀强宽。恨雁声、偏落歌前。记年时、旧宿凄凉，暮烟秋雨野桥寒。妆靥鬓英争艳，度清商一曲，暗坠金蝉。芳节多阴，兰情稀会，晴晖称拂吟笺。更移画船。引佩环、邀下婵娟。算明朝、未了重阳，紫萸应耐看。","dynasty":"宋代","tags":"重阳节，登高，回忆","title":"霜花腴·重阳前一日泛石湖"}
{"author":"吴文英","content":"听风听雨，春残花落门掩。乍倚玉阑，旋剪夭艳。携醉靥。放溯溪游缆。波光撼。映烛花黯澹。碎霞澄水，吴宫初试菱鉴。旧情顿减。孤负深杯滟。衣露天香染。通夜饮。问漏移几点。","dynasty":"宋代","tags":"赏花，饮酒","title":"垂丝钓近·云麓先生以画舫载洛花宴客"}
{"author":"吴文英","content":"黯分袖。肠断去水流萍，住船系柳。吴宫娇月娆花，醉题恨倚，蛮江豆蔻。吐春绣。笔底丽情多少，眼波眉岫。新园锁却愁阴，露黄漫委，寒香半亩。还背垂虹秋去，四桥烟雨，一宵歌酒。犹忆翠微携壶，乌帽风骤。西湖到日，重见梅钿皱。谁家听、琵琶未了，朝骢嘶漏。印剖黄金籀。待来共凭，齐云话旧。莫唱朱樱口。生怕遣、楼前行云知后。泪鸿怨角，空教人瘦。","dynasty":"宋代","tags":"送别，孤独","title":"瑞龙吟·送梅津"}
{"author":"吴文英","content":"金规印遥汉，庭浪无纹。清雪冷沁花薰。天街曾醉美人畔，凉枝移插乌巾。西风骤惊散，念梭悬愁结，蒂翦离痕。中郎旧恨，寄横竹、吹裂哀云。空剩露华烟彩，人影断幽坊，深闭千门。浑似飞仙入梦，袜罗微步，流水青苹。轻冰润□，怅今朝、不共清尊。怕云槎来晚，流红信杳，萦断秋魂。","dynasty":"宋代","tags":"写花，怀人","title":"夜飞鹊·蔡司户席上南花"}
{"author":"吴文英","content":"结束萧仙，啸梁鬼、依还未灭。荒城外、无聊闲看，野烟一抹。梅子未黄愁夜雨，榴花不见簪秋雪。又重罗、红字写香词，年时节。帘底事，凭燕说。合欢缕，双条脱。自香消红臂，旧情都别。湘水离魂菰叶怨，扬州无梦铜华阙。倩卧箫、吹裂晚天云，看新月。","dynasty":"宋代","title":"满江红（甲辰岁盘门外寓居过重午）"}
{"author":"吴文英","content":"残叶翻浓，余香栖苦，障风怨动秋声。云影摇寒，波尘锁腻，翠房人去深扃。昼成凄黯，雁飞过、垂杨转青。阑干横暮，酥印痕香，玉腕谁凭。菱花乍失娉婷。别岸围红，千艳倾城。重洗清杯，同追深夜，豆花寒落愁灯。近欢成梦，断云隔、巫山几层。偷相怜处，熏尽金篝，销瘦云英。","dynasty":"宋代","tags":"秋天，写景，思念","title":"庆春宫·秋感"}
{"author":"吴文英","content":"花穿帘隙透。向梦里销春，酒中延昼。嫩篁细掐，想思字、堕粉轻黏綀袖。章台别后，展绣络、红蔫香旧。□□□，应数归舟，愁凝画阑眉柳。移灯夜语西窗，逗晓帐迷香，问何时又。素纨乍试，还忆是、绣懒思酸时候。兰清蕙秀。总未比、蛾眉螓首。谁诉与，惟有金笼，春簧细奏。","dynasty":"宋代","tags":"少妇，怀春，思念","title":"玉烛新·花穿帘隙透"}
{"author":"吴文英","content":"醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。","dynasty":"宋代","tags":"离别，相思","title":"解蹀躞·醉云又兼醒雨"}
{"author":"吴文英","content":"小娉婷，清铅素靥，蜂黄暗偷晕。翠翘欹鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬓。料唤赏、清华池馆，台杯须满引。","dynasty":"宋代","tags":"咏物，写花","title":"花犯·郭希道送水仙索赋"}
{"author":"吴文英","content":"香袅红霏，影高银烛，曾纵夜游浓醉。正锦温琼腻。被燕踏、暖雪惊翻庭砌。马嘶人散后，秋风换、故园梦里。吴霜融晓，陡觉暗动偷春花意。还似。海雾冷仙山，唤觉环儿半睡。浅薄朱唇，娇羞艳色，自伤时背。帘外寒挂澹月，向日秋千地。怀春情不断，犹带相思旧子。","dynasty":"宋代","tags":"咏物，写花，相思","title":"丁香结·夷则商秋日海棠"}
{"author":"吴文英","content":"露蛩初响，机杼还催织。婺星为情慵懒，伫立明河侧。不见津头艇子，望绝南飞翼。云梁千尺。尘缘一点，回首西风又陈迹。那知天上计拙，乞巧楼南北。瓜果几度凄凉，寂寞罗池客。人事回廊缥缈，谁见金钗擘。今夕何夕。杯残月堕，但耿银河漫天碧。","dynasty":"宋代","tags":"七夕节，神话，悼亡","title":"六么令·夷则宫七夕"}
{"author":"吴文英","content":"冷空淡碧，带翳柳轻云，护花深雾。艳晨易午。正笙箫竞渡，绮罗争路。骤卷风埃，半掩长蛾翠妩。散红缕。渐红湿杏泥，愁燕无语。乘盖争避处。就解佩旗亭，故人相遇。恨春太妒。溅行裙更惜，凤钩尘污。酹入梅根，万点啼痕暗树。峭寒暮。更萧萧、陇头人去。","dynasty":"宋代","tags":"寒食节，风俗，春游，写景","title":"扫花游·西湖寒食"}
{"author":"吴文英","content":"藻国凄迷，麹澜澄映，怨入粉烟蓝雾。香笼麝水，腻涨红波，一镜万妆争妒。湘女归魂，佩环玉冷无声，凝情谁诉。又江空月堕，凌波尘起，彩鸳愁舞。还暗忆、钿合兰桡，丝牵琼腕，见的更怜心苦。玲珑翠屋，轻薄冰绡，稳称锦云留住。生怕哀蝉，暗惊秋被红衰，啼珠零露。能原注去声西风老尽，羞趁东风嫁与。","dynasty":"宋代","tags":"咏物，荷花，寓人","title":"过秦楼·黄钟商芙蓉"}
{"author":"吴文英","content":"风响牙签，云寒古砚，芳铭犹在棠笏。秋床听雨，妙谢庭、春草吟笔。城市喧鸣辙。清溪上、小山秀洁。便向此、搜松访石，葺屋营花，红尘远避风月。瞿塘路，随汉节。记羽扇纶巾，气凌诸葛。青天万里，料漫忆、莼丝鲈雪。车马从休歇。荣华事、醉歌耳热。天与此翁，芳芷嘉名，纫兰佩兮琼玦。","dynasty":"宋代","title":"江南春（中吕商赋张药翁杜衡山庄）"}
{"author":"吴文英","content":"天街如水翠尘空。建章宫。月明中。人未归来，玉树起秋风。宝粟万钉花露重，催赐带，过垂虹。夜凉沈水绣帘栊。酒香浓。雾濛濛。钗列吴娃，腰褭带金虫。三十六宫蟾观冷，留不住，佩丁东。","dynasty":"宋代","tags":"宴饮，送别","title":"江神子·送桂花吴宪时已有检详之命未赴阙"}
{"author":"吴文英","content":"蟫叶黏霜，蝇苞缀冻，生香远带风峭。岭上寒多，溪头月冷，北枝瘦、南枝小。玉奴有姊，先占立、墙阴春早。初试宫黄澹薄，偷分寿阳纤巧。银烛泪深未晓。酒钟悭、贮愁多少。记得短亭归马，暮衙蜂闹。豆蔻钗梁恨袅。但怅望、天涯岁华老。远信难封，吴云雁杳。","dynasty":"宋代","tags":"咏物，写花，离别，惜别","title":"天香·蜡梅"}
{"author":"吴文英","content":"鬓棱初翦玉纤弱。早春入、屏山四角。少年买困成欢谑。人在浓香绣幄。霜丝换、梅残梦觉。夜寒重、长安紫陌。东风入户先情薄。吹老灯花半萼。","dynasty":"宋代","tags":"春天，追忆，感慨，抒怀","title":"杏花天·鬓棱初翦玉纤弱"}
{"author":"吴文英","content":"空江浪阔。清尘凝、层层刻碎冰叶。水边照影，华裾曳翠，露搔泪湿。湘烟暮合。□尘袜、凌波半涉。怕临风、□欺瘦骨，护冷素衣叠。樊姊玉奴恨，小钿疏唇，洗妆轻怯。汜人最苦，纷痕深、几重愁靥。花隘香浓，猛熏透、霜绡细摺。倚瑶台，十二金钱晕半掐。","dynasty":"宋代","tags":"咏物，写花","title":"凄凉犯·重台水仙"}
{"author":"吴文英","content":"水亭花上三更月，扇与人闲。弄影阑干。玉燕重抽拢坠簪。心期偷卜新莲子，秋入眉山。翠破红残。半簟湘波生晓寒。","dynasty":"宋代","tags":"写人，闲适","title":"采桑子·水亭花上三更月"}
{"author":"吴文英","content":"黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。","dynasty":"宋代","tags":"咏物","title":"虞美人影·咏香橙"}
{"author":"吴文英","content":"西风一叶送行舟。浅迟留。舣汀洲。新浴红衣，绿水带香流。应是离宫城外晚，人伫立，小帘钩。新归重省别来愁。黛眉头。半痕秋。天上人间，斜月绣针楼。湘浪莫迷花蝶梦，江上约，负轻鸥。","dynasty":"宋代","tags":"离别，相思","title":"江神子·送翁五峰自鹤江还都"}
{"author":"吴文英","content":"几番时事重论，座中共惜斜阳下。今朝翦柳，东风送客，功名近也。约住飞花，暂听留燕，更攀情语。问千牙过阙，一封入奏，忠孝事、都应写。闻道兰台清暇。载鸱夷、烟江一舸。贞元旧曲，如今谁听，惟公和寡。儿骑空迎，舜瞳回盼，玉阶前借。便急回暖律，天边海上，正春寒夜。","dynasty":"宋代","tags":"送别，感叹","title":"水龙吟·送万信州"}
{"author":"吴文英","content":"柳色春阴重。东风力，快将云雁高送。书檠细雨，吟窗乱雪，井寒笔冻。家林秀桔霜老，笑分得、蟾边桂种。应茂苑、斗转苍龙，唯潮献奇吴凤。玉眉暗隐华年，凌云气压，千载云梦。名笺淡墨，恩袍翠草，紫骝青鞚。飞香杏园新句，眩醉眼、春游乍纵。弄喜音、鹊绕庭花，红帘影动。","dynasty":"宋代","tags":"送别，写景，写人","title":"宴清都·送马林屋赴南宫分韵得动字"}
{"author":"吴文英","content":"秋压更长，看见姮娥瘦如束。正古花摇落，寒蛩满地，参梅吹老，玉龙横竹。霜被芙蓉宿。红绵透，尚欺暗烛。年年记、一种凄凉。绣幌金圆挂香玉。顽老情怀，都无欢事，良宵爱幽独。叹画图难仿，橘村砧思，笠蓑有约，莼洲渔屋。心景凭谁语，商弦重、袖寒转轴。疏篱下、试觅重阳，醉擘青露菊。","dynasty":"宋代","tags":"女子，孤独，抒己","title":"一寸金·秋感"}
{"author":"吴文英","content":"晴丝牵绪乱。对沧江斜日，花飞人远。垂杨暗吴苑。正旗亭烟冷，河桥风暖。兰情蕙盼。惹相思，春根酒畔。又争知、吟骨萦销，渐把旧衫重剪。凄断。流红千浪，缺月孤楼，总难留燕。歌尘凝扇。待凭信，拌分钿。试挑灯欲写，还依不妨，笺幅偷和泪卷。寄残云剩雨蓬莱，也应梦见。","dynasty":"宋代","tags":"爱情，相思，幽怨","title":"瑞鹤仙·晴丝牵绪乱"}
{"author":"吴文英","content":"金谷已空尘。薰风祝攥舞低鸾翅，绛笼蜜炬，绿映龙盆。窈窕绣窗人睡起，临砌脉无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。念碎劈芳心，萦思千缕，赠将幽素，偷翦重云。终待凤池归去，催咏红翻。","dynasty":"宋代","tags":"咏物，写花","title":"风流子·黄钟商芍药"}
{"author":"吴文英","content":"竹深不放斜阳度，横披澹墨林沼。断莽平烟，残莎剩水，宜得秋深才好。荒亭旋扫。正著酒寒轻，弄花春小。障锦西风，半围歌袖半吟草。独游清兴易懒，景饶人未胜，乐事长少。柳下交车，尊前岸帻，同抚云根一笑。秋香未老。渐风雨西城，暗欹客帽。背月移舟，乱鸦溪树晓。","dynasty":"宋代","tags":"秋天，写景，竹子，宴饮","title":"齐天乐·竹深不放斜阳度"}
{"author":"吴文英","content":"春风吴柳几番黄。欢事小蛮窗。梅花正结双头梦，被玉龙、吹散幽香。昨夜灯前歌黛，今朝陌上啼妆。最怜无侣伴雏莺。桃叶已春江。曲屏先暖鸳衾惯，夜寒深、都是思量。莫道蓝桥路远，行云中隔幽坊。","dynasty":"宋代","tags":"爱情，离别","title":"风入松·为友人放琴客赋"}
{"author":"吴文英","content":"路远仙城，自王郎去后，芳卿憔悴。锦段镜空，重铺步障新绮。凡花瘦不禁秋，幻腻玉、腴红鲜丽。相携。试新妆乍毕，交扶轻醉。长记断桥外。骤玉骢过处，千娇凝睇。昨梦顿醒，依约旧时眉翠。愁边暮合碧云，倩唱入、六幺声里。风起。舞斜阳、阑干十二。","dynasty":"宋代","tags":"典故，忆旧，咏物","title":"惜秋华·木芙蓉"}
{"author":"吴文英","content":"阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遗袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。","dynasty":"宋代","tags":"冬天，梅花，女子，孤独","title":"永遇乐·探梅次时斋韵"}
{"author":"吴文英","content":"修竹凝妆，垂杨驻马，凭阑浅画成图。山色谁题？楼前有雁斜书。东风紧送斜阳下，弄旧寒、晚酒醒馀。自消凝，能几花前，顿老相如。伤春不在高楼上，在灯前攲枕，雨外熏炉。怕舣游船，临流可奈清臞？飞红若到西湖底，搅翠澜、总是愁鱼。莫重来，吹尽绵，泪满平芜。","dynasty":"宋代","tags":"写景，伤春，怀友，离愁","title":"高阳台·丰乐楼分韵得如字"}
{"author":"吴文英","content":"丙申岁，吴灯市盛常年。余借宅幽坊，一时名胜遇合，置杯酒，接殷勤之欢，甚盛事也。分镜字韵。暖风定。正卖花吟春，去年曾听。旋自洗幽兰，银瓶钓金井。斗窗香暖悭留客，街鼓还催暝。调雏莺、试遣深杯，唤将愁醒。灯市又重整。待醉勒游缰，缓穿斜径。暗忆芳盟，绡帕泪犹凝。吴宫十里吹笙路，桃李都羞靓。绣帘人、怕惹飞梅翳镜。","dynasty":"宋代","tags":"宴饮，怀人，赞美","title":"探芳信·暖风定"}
{"author":"吴文英","content":"莓锁虹梁，稽山祠下当时见。横斜无分照溪光，珠网空凝遍。姑射青春对面。驾飞虬、罗浮路远。千年春在，新月苔池，黄昏山馆。花满河阳，为君羞褪晨妆茜。云根直下是银河，客老秋槎变。雨外红铅洗断。又晴霞、惊飞暮管。倚阑祗怕，弄水鳞生，乘东风便。","dynasty":"宋代","tags":"咏物","title":"烛影摇红·赋德清县圃古红梅"}
{"author":"吴文英","content":"记行云梦影，步凌波、仙衣翦芙容。念杯前烛下，十香揾袖，玉暖屏风。分种寒花旧盎，藓土蚀吴蛩。人远云槎渺，烟海沈蓬。重访樊姬邻里，怕等闲易别，那忍相逢。试潜行幽曲，心荡□匆匆。井梧凋、铜铺低亚，映小眉、瞥见立惊鸿。空惆怅，醉秋香畔，往事朦胧。","dynasty":"宋代","tags":"追忆，怀人，相思，惆怅","title":"八声甘州·和梅津"}
{"author":"吴文英","content":"蛮姜豆蔻相思味。算却在、春风舌底。江清爱与消残醉。悴憔文园病起。停嘶骑、歌眉送意。记晓色、东城梦里。紫檀晕浅香波细。肠断垂杨小市。","dynasty":"宋代","tags":"咏物","title":"杏花天·咏汤"}
{"author":"吴文英","content":"记琼林宴起，软红路、几西风。想汉影千年，荆江万顷，槎信长通。金狨。锦鞯赐马，又霜横、汉节枣仍红。细柳春阴喜色，四郊秋事年丰。从容。岁晚玉关，长不闭、静边鸿。访武昌旧垒，山川相缪，日费诗筒。兰宫。系书翠羽，带天香、飞下玉芙蓉。明月瑶笙奏彻，倚楼黄鹤声中。","dynasty":"宋代","tags":"祝寿，写人，赞颂","title":"木兰花慢·寿秋壑"}
{"author":"吴文英","content":"绛雪生凉，碧霞笼夜，小立中庭芜地。昨梦西湖，老扁舟身世。叹游荡，暂赏、吟花酌露尊俎，冷玉红香罍洗。眼眩魂迷，古陶洲十里。翠参差、澹月平芳砌。砖花滉、小浪鱼鳞起。雾盎浅障青罗，洗湘娥春腻。荡兰烟、麝馥浓侵醉。吹不散、绣屋重门闭。又怕便、绿减西风，泣秋檠烛外。","dynasty":"宋代","tags":"宴会，赏花，感叹","title":"拜星月慢·林钟羽姜石帚以盆莲数十置中庭宴客其中"}
{"author":"吴文英","content":"有人独立空山，翠髯未觉霜颜老。新香秀粒，浓光绿浸，千年春小。布影参旗，障空云盖，沉沉秋晓。驷苍虬万里，笙吹凤女，骖飞乘、天风袅。般巧。霜斤不到。汉游仙、相从最早。皱鳞细雨，层阴藏月，朱弦古调。问讯东桥，故人南岭，倚天长啸。待凌霄谢了，山深岁晚，素心才表。","dynasty":"宋代","tags":"咏物，松树，赞美","title":"水龙吟·赋张斗墅家古松五粒"}
{"author":"吴文英","content":"怨娥坠柳，离佩摇葓，霜讯南圃。漫忆桥扉，倚竹袖寒日暮。还问月中游，梦飞过、金风翠羽。把残云、胜水万顷，暗熏冷麝凄苦。渐浩渺、凌山高处。秋澹无光，残照谁主。露粟侵肌，夜约羽林轻误。翦碎惜秋心，更肠断、珠尘藓路。怕重阳，又催近、满城细雨。","dynasty":"宋代","tags":"咏物，桂花，感慨，哀愁","title":"古香慢·赋沧浪看桂"}
{"author":"吴文英","content":"门横皱碧，路入苍烟，春近江南岸。暮寒如剪。临溪影、一一半斜清浅。飞霙弄晚。荡千里、暗香平远。端正看、琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷、欢未阑、烟雨青黄，宜昼阴庭馆。","dynasty":"宋代","tags":"咏物，梅花，写人","title":"解语花·梅花"}
{"author":"吴文英","content":"外湖北岭云多，小园暗碧莺啼处。朝回胜赏，墨池香润，吟船系雨。霓节千妃，锦帆一箭，携将春去。算归期未卜，青烟散后，春城咏、飞花句。黄鹤楼头月午。奏玉龙、江梅解舞。薰风紫禁，严更清梦，思怀几许。秋水生时，赋情还在，南屏别墅。看章台走马，长堤种取，柔丝千树。","dynasty":"宋代","title":"水龙吟·过秋壑湖上旧居寄赠"}
{"author":"吴文英","content":"夜空似水，横汉静立，银浪声杳。瑶镜奁小。素娥乍起、楼心弄孤照。絮云未巧。梧韵露井，偏借秋早。晴暗多少。怕教彻胆，蟾光见怀抱。浪迹尚为客，恨满长安千古道。还记暗萤、穿帘街语悄。叹步影归来，人鬓花老。紫箫天渺。又露饮风前，凉堕轻帽。酒杯空、数星横晓。","dynasty":"宋代","title":"绕佛阁（黄钟商与沈野逸东皋天街卢楼追凉小饮）"}
{"author":"吴文英","content":"有约西湖去，移棹晓折芙蓉。算才是，称心红。染不尽薰风。千桃过眼春如梦，还认锦叠云重。弄晚色，旧香中。旋撑入深丛。从容。情犹赋、冰车健笔，人未老、南屏翠峰。转河影、浮槎信早，素妃叫、海月归来，太液池东。红衣卸了，结子成莲，天劲秋浓。","dynasty":"宋代","tags":"写景，赠别，淡泊，言志","title":"塞翁吟·饯梅津除郎赴阙"}
{"author":"吴文英","content":"鹭老秋丝，苹愁暮雪，鬓那不白。倒柳移栽，如今暗溪碧。乌衣细语，伤绊惹、茸红曾约。南陌。前度刘郎，寻流花踪迹。朱楼水侧。雪面波光，汀莲沁颜色。当时醉近绣箔，夜吟寂。三十六矶重到，清梦冷云南北。买钓舟溪上，庆有烟蓑相识。","dynasty":"宋代","title":"惜红衣（余从姜石帚游苕霅间三十五年矣，重来伤今感昔，聊以咏怀）"}
{"author":"吴文英","content":"春在绿窗杨柳。人与流莺俱瘦。眉底暮寒生，帘额时翻波皱。风骤。风骤。花径啼红满袖。","dynasty":"宋代","title":"如梦令"}
{"author":"吴文英","content":"秋千争闹粉墙。闲看燕紫莺黄。啼到绿阴处，唤回浪子闲忙。春光。春光。正是拾翠寻芳。","dynasty":"宋代","title":"如梦令"}
{"author":"吴文英","content":"柳腰空舞翠裙烟。尽日不成眠。花尘浪卷清昼，渐变晚阴天。吴社水，系游船。又轻年。东风不管，燕子初来，一夜春寒。","dynasty":"宋代","tags":"写人，女子，忧思","title":"诉衷情·柳腰空舞翠裙烟"}
{"author":"吴文英","content":"越山青断西陵浦。一片密阴疏雨。潮带旧愁生暮。曾折垂杨处。桃根桃叶当时渡。鸣咽风前柔橹。燕子不留春住。空寄离樯语。","dynasty":"宋代","tags":"写景，抒情，相思，离别","title":"桃源忆故人·越山青断西陵浦"}
{"author":"吴文英","content":"江上桃花流水，天涯芳草青山。楼台春锁碧云湾。都入行人望眼。一镜波平鸥去，千林日落鸦还。天风袅袅送轻帆。蓦过星槎银汉。","dynasty":"宋代","title":"西江月"}
{"author":"吴文英","content":"新腔一唱双金斗，正霜落，分柑手。已是红窗人倦绣，春词裁烛，夜香温被，怕减银壶漏。吴天雁晓云飞后，百感情怀顿疏酒。彩扇何时翻翠袖，歌边拌取，醉魂和梦，化作梅花瘦。","dynasty":"宋代","tags":"思念，怀人，爱情","title":"青玉案·新腔一唱双金斗"}
{"author":"吴文英","content":"寒筲惊坠，香豆初收，银床一夜霜深。乱泻明珠，金盘来荐清斟。绿窗细剥檀皱，料水晶、微损春簪。风韵处，惹手香酥润，樱口脂侵。重省追凉前事，正风吟莎井，月碎苔阴。颗颗相思，无情漫搅秋心。银台翦花杯散，梦阿娇、金屋沈沈。甚时见，露十香、钗燕坠金。","dynasty":"宋代","title":"声声慢（宏庵宴席，客有持桐子侑俎者，自云其姬亲剥之）"}
{"author":"吴文英","content":"螺屏暖翠。正雾卷暮色，星河浮霁。路幕递香，街马冲尘东风细。梅槎凌海横鳌背。倩稳载、蓬莱云气。宝阶斜转，冰娥素影，夜清如水。应记。千秋化鹤，旧华表、认得山川犹是。暗解绣囊，争掷金钱游人醉。笙歌晓度晴霞外。又上苑、春生一苇。便教接宴莺花，万红镜里。","dynasty":"宋代","tags":"写景，追忆","title":"绛都春·题蓬莱阁灯屏"}
{"author":"吴文英","content":"春来雁渚。弄艳冶、又入垂杨如许。困舞瘦腰，啼湿宫黄池塘雨。碧沿苍藓云根路。尚追想、凌波微步。小楼重上，凭谁为唱，旧时金缕。凝伫。烟萝翠竹，欠罗袖、为倚天寒日暮。强醉梅边，招得花奴来尊俎。东风须惹春云住。□莫把、飞琼吹去。便教移取熏笼，夜温绣户。","dynasty":"宋代","tags":"追忆，写景","title":"绛都春·余往来清华池馆六年赋咏屡矣感昔伤今益不堪怀乃复作此解"}
{"author":"吴文英","content":"冬分人别。渡倦客晚潮，伤头俱雪。雁影秋空，蝶情春荡，几处路穷车绝。把酒共温寒夜，倚绣添慵时节。又底事，对愁云江国，离心还折。吴越。重会面，点检旧吟，同看灯花结。儿女相思，年华轻送，邻户断箫声噎。待移杖藜雪后，犹怯蓬莱寒阔。最起晚，任鸦林催晓，梅窗沈月。","dynasty":"宋代","title":"喜迁莺（甲辰冬至寓越，儿辈尚留瓜泾萧寺）"}
{"author":"吴文英","content":"暮帆挂雨，冰岸飞梅，春思零乱。送客将归，偏是故宫离苑。醉酒曾同凉月舞，寻芳还隔红尘面。去难留，怅芙蓉路窄，绿杨天远。便系马、莺边清晓，烟草晴花，沙润香软。烂锦年华，谁念故人游倦。寒食相思堤上路，行云应在孤山畔。寄新吟，莫空回、五湖春雁。","dynasty":"宋代","title":"倦寻芳（饯周纠定夫）"}
{"author":"吴文英","content":"鸦带斜阳归远树。无人听、数声钟暮。日与愁长，心灰香断，月冷竹房扃户。画扇青山吴苑路。傍怀袖、梦飞不去。忆别西池，红绡盛泪，肠断粉莲啼路。","dynasty":"宋代","title":"夜行船（寓化度寺）"}
{"author":"吴文英","content":"问奇字，时斋示江南好词，纪前夕之事，辄次韵行锦归来，画眉添妩，暗尘重拂雕栊。稳瓶泉暖，花隘斗春容。围密笼香C95C霭，烦纤手、亲点团龙。温柔处，垂杨ED51髻，□暗豆花红。行藏，多是客，莺边话别，橘下相逢。算江湖幽梦，频绕残钟。好结梅兄B7AF弟，莫轻侣、西燕南鸿。偏宜醉，寒欺酒力，帘外冻云重。","dynasty":"宋代","title":"江南好"}
{"author":"吴文英","content":"屋下半流水，屋上几青山。当心千顷明镜，入座玉光寒。云起南峰未雨，云敛北峰初霁，健笔写青天。俯瞰古城堞，不碍小阑干。绣鞍马，软红路，乍回班。层梯影转亭午，信手展缃编。残照游船收尽，新月画帘才卷，人在翠壶间。天际笛声起，尘世夜漫漫。","dynasty":"宋代","title":"水调歌头（赋魏方泉望湖楼）"}
{"author":"吴文英","content":"堆枕香鬟侧。骤夜声、偏称画屏秋色。风碎串珠，润侵歌板，愁压眉窄。动罗筻清商，寸心低诉叙怨抑。映梦窗，零乱碧。待涨绿春深，落花香泛，料有断红流处，暗题相忆。欢酌。檐花细滴。送故人、粉黛重饰。漏侵琼瑟。丁东敲断，弄晴月白。怕一曲、霓裳未终，催去骖凤翼。叹谢客、犹未识。漫瘦却东阳，灯前无梦到得。路隔重云雁北。","dynasty":"宋代","title":"秋思（夹钟商荷塘为括苍名姝求赋其听雨小阁）"}
{"author":"吴文英","content":"北斗秋横云髻影。莺羽衣轻，腰减青丝剩。一曲游仙闻玉声。月华深院人初定。十二阑干和笑凭。风露生寒，人在莲花顶。睡重不知残酒醒。红帘几度啼鸦暝。","dynasty":"宋代","title":"蝶恋花（题华山道女扇）"}
{"author":"吴文英","content":"春乍霁。清涟画舫融泄。螺云万叠暗凝愁，黛蛾照水。漫将西子比西湖，溪边人更多丽。步危径、攀艳蕊。掬霞到手红碎。青蛇细折小回廊，去天半咫。画阑日暮起东风，棋声吹下人世。海棠藉雨半绣地。正残寒、初御罗绮。除酒销春何计。向沙头更续，残阳一醉。双玉杯和流花洗。","dynasty":"宋代","title":"西河（中吕商陪鹤林登袁园）"}
{"author":"吴文英","content":"凌朝一片阳台影，飞来太空不去。栋与参横，帘钩斗曲，西北城高几许。天声似语。便阊阖轻排，虹河平溯。问几阴晴，霸吴平地漫今古。西山横黛瞰碧，眼明应不到，烟际沉鹭。卧笛长吟，层霾乍裂，寒月溟濛千里。凭虚醉舞。梦凝白阑干，化为飞雾。净洗青红，骤飞沧海雨。","dynasty":"宋代","tags":"登高，写景，吊古，感慨，愁绪","title":"齐天乐·齐云楼"}
{"author":"吴文英","content":"茜霞艳锦，星媛夜织，河汉鸣杼。红翠万缕。送幽梦与、人闲绣芳句。怨宫恨羽。孤剑漫倚，无限凄楚。□□□□。赋情缥缈、东风扬花絮。镜里半髯雪，向老春深莺晓处。长闭翠阴、幽坊杨柳户。看故苑离离，城外禾黍。短藜青屦。笑寄隐闲追，鸡社歌舞。最风流、垫巾沾雨。","dynasty":"宋代","title":"绕佛阁（赠郭季隐）"}
{"author":"吴文英","content":"何处合成愁？离人心上秋。纵芭蕉、不雨也飕飕。都道晚凉天气好，有明月，怕登楼。年事梦中休，花空烟水流。燕辞归，客尚淹留。垂柳不萦裙带住，漫长是、系行舟。","dynasty":"宋代","title":"唐多令·何处合成愁"}
{"author":"吴文英","content":"草生梦碧，正燕子帘帏，影迟春午。倦茶荐乳。看风签乱叶，老沙昏雨。古简蟫篇，种得云根疗蠹。最清楚。带明月自锄，花外幽圃。醒眼看醉舞。到应事无心，与闲同趣。小山有语。恨逋仙占却，暗香吟赋。暖通书床，带草春摇翠露。未归去。正长安、软红如雾。","dynasty":"宋代","title":"扫花游/扫地游"}
{"author":"吴文英","content":"落叶霞翻，败窗风咽，暮色凄凉深院。瘦不关秋，泪缘轻别，情消鬓霜千点。怅翠冷搔头燕，那能语恩怨。紫箫远。记桃根、向随春渡，愁未洗、铅水又将恨染。粉缟涩离箱，忍重拈、灯夜裁翦。望极蓝桥，彩云飞、罗扇歌断。料莺笼玉锁，梦里隔花时见。","dynasty":"宋代","title":"法曲献仙音"}
{"author":"吴文英","content":"草色新宫绶，还跨紫陌骄骢。好花是，晚开红。冷菊最香浓。黄帘绿幕萧萧梦，灯外换几秋风。叙往约，桂花宫。为别翦珍丛。雕栊。行人去、秦腰褪玉，心事称、吴妆晕浓。向春夜、闰情赋就，想初寄、上国书时，唱入眉峰。归来共酒，窈窕纹窗，莲卸新蓬。","dynasty":"宋代","title":"塞翁吟·草色新宫绶"}
{"author":"吴文英","content":"榴花依旧照眼。愁褪红丝腕。梦绕烟江路，汀菰绿薰风晚。年少惊送远。吴蚕老、恨绪萦抽茧。旅情懒。扁舟系处，青帘浊酒须换。一番重午，旋买香蒲浮盏。新月湖光荡素练。人散。红衣香在南岸。","dynasty":"宋代","title":"隔浦莲近/隔浦莲近拍"}
{"author":"吴文英","content":"梦仙到、吹笙路杳，度巘云滑。溪谷冰绡未裂。金铺昼锁乍掣。见竹静、梅深春海阔。有新燕、帘底低说。念汉履无声跨鲸远，年年谢桥月。曲折。折画阑尽日凭热。半蜃起玲珑楼阁畔，缥缈鸿去绝。飞絮扬东风，天外歌阕。睡红醉缬。还是催、寒食看花时节。花下苍苔盛罗袜。银烛短、漏壶易竭。料池柳、不攀春送别。倩玉兔、别捣秋香，更醉蹋、千山冷翠飞晴雪。","dynasty":"宋代","title":"浪淘沙慢"}
{"author":"吴文英","content":"堕虹际。层观翠冷玲珑，五云飞起。玉虬萦结城根，澹烟半野，斜阳半市。瞰危睇。门巷去来车马，梦游宫蚁。秦鬟古色凝愁，镜中暗换，明眸皓齿。东海青桑生处，劲风吹浅，瀛洲清泚。山影泛出琼壶，碧树人世。枪芽焙绿，曾试云根味。岩流溅、涎香惯搅，娇龙春睡。露草啼清泪。酒香断到，文丘废隧。今古秋声里。情漫黯、寒鸦孤村流水。半空画角，落梅花地。","dynasty":"宋代","title":"瑞龙吟·堕虹际"}
{"author":"吴文英","content":"峭石帆收，归期差，林沼年销红碧。渔蓑樵笠畔，买佳邻翻盖，浣花新宅。地凿桃阴，天澄藻镜，聊与渔郎分席。沧波耕不碎，似蓝田初种，翠烟生璧。料情属新莲，梦惊春草，断桥相识。平生江海客。秀怀抱、云锦当秋织。任岁晚、陶篱菊暗，逋冢梅荒，总输玉井尝甘液。忍弃红香叶。集楚裳、西风催著。正明月、秋无极。归隐何处，门外垂杨天窄。放船五湖夜色。","dynasty":"宋代","title":"大?"}
{"author":"吴文英","content":"茂苑、共莺花醉吟，岁华如许。江湖夜雨。传书问、雁多幽阻。清溪上，惯来往扁舟、轻如羽。到兴懒归来，玉冷耕云圃。按琼箫，赋金缕。回首词场，动地声名，春雷初启户。枕水卧漱石，数间屋，梅一坞。待共结、良朋侣。载清尊、随花追野步。要未若城南，分取溪隈住。昼长看柳舞。","dynasty":"宋代","title":"倒犯"}
{"author":"吴文英","content":"北斗秋横云髻影。莺羽衣轻，腰减青丝剩。一曲游仙闻玉声。月华深院人初定。十二阑干和笑凭。风露生寒，人在莲花顶。睡重不知残酒醒。红帘几度啼鸦暝。","dynasty":"宋代","title":"蝶恋花·北斗秋横云髻影"}
{"author":"吴文英","content":"茸茸狸帽遮梅额。金蝉罗翦胡衫窄。乘肩争看小腰身，倦态强随闲鼓笛。问称家住城东陌。欲买千金应不惜。归来困顿殢春眠，犹梦婆娑斜趁拍。","dynasty":"宋代","title":"玉楼春京市舞女"}
{"author":"吴文英","content":"绿波碧草长堤色。东风不管春狼藉。鱼沫细痕圆。燕泥花唾干。无情牵怨抑。画舸红楼侧。斜日起凭阑。垂杨舞晓寒。","dynasty":"宋代","title":"菩萨蛮·绿波碧草长堤色"}
{"author":"吴文英","content":"浪影龟纹皱。蘸平烟、青红半湿，枕溪窗牖。千尺晴霞慵卧水，万叠罗屏拥绣。漫几度、吴船回首。归雁五湖应不到，问苍茫、钓雪人知否。樵唱杳，度深秀。重来趁得花时候。记留连、空山夜雨，短亭春酒。桃李新栽成蹊处，尽是行人去後。但东阁、官梅清瘦。欸乃一声山水绿，燕无言、风定垂帘昼。寒正悄，?吟袖。","dynasty":"宋代","title":"贺新郎·浪影龟纹皱"}
{"author":"吴文英","content":"黯春阴，收灯後，寂寞几帘户。一片花飞，人驾彩云去。应是蛛网金徽，拍天寒水，恨声断、孤鸿洛浦。对君诉。团扇轻委桃花，流红为谁赋。□□□□，从今醉何处。可怜憔悴文园，曲屏春到，断肠句、落梅愁雨。","dynasty":"宋代","title":"祝英台近·黯春阴"}
{"author":"吴文英","content":"万丈巍台，碧罘罳外，衮衮野马游尘。旧文书几阁，昏朝醉暮，覆雨翻云。忽变清明，紫垣敕使下星辰。经年事静，公门如水，帝甸阳春。长安父老相语，几百年见此，独驾冰轮。又凤鸣黄幕，玉霄平溯，鹊锦新恩。画省中书，半红梅子荐盐新。归来晚，待赓吟、殿阁南薰。","dynasty":"宋代","title":"凤池吟·万丈巍台"}
{"author":"吴文英","content":"屋下半流水，屋上几青山。当心千顷明镜，入座玉光寒。云起南峰未雨，云敛北峰初霁，健笔写青天。俯瞰古城堞，不碍小阑干。绣鞍马，软红路，乍回班。层梯影转亭午，信手展缃编。残照游船收尽，新月画帘才卷，人在翠壶间。天际笛声起，尘世夜漫漫。","dynasty":"宋代","title":"水调歌头·屋下半流水"}
{"author":"吴文英","content":"角断竿鸣疏点，倦萤透隙，低弄书光。一寸悲秋，生动万种凄凉。旧衫染、唾凝花碧，别泪想、妆洗蜂黄。楚魂伤。雁汀沙冷，来信微茫。都忘。孤山旧赏，水沈熨露，岸锦宜霜。败叶题诗，御沟应不到流湘。数客路、又随淮月，羡故人、还买吴航。两凝望。满城风雨，催送重阳。","dynasty":"宋代","title":"玉胡蝶/玉蝴蝶"}
{"author":"吴文英","content":"羁云旅雁。敛倦羽、寄楼墙阴年晚。问字翠尊，刻烛红笺悭曾展。冰滩鸣佩舟如箭。笑乌帻、临风重岸。傍邻垂柳，清霜万缕，送将人远。吴苑。千金未惜，买新赋、共赏文园词翰。流水翠微，明月清风平分半。梅深驿路香不断。万玉舞、罘罳东畔。料应花底春多，软红雾暖。","dynasty":"宋代","title":"绛都春·羁云旅雁"}
{"author":"吴文英","content":"情黏舞线。怅驻马灞桥，天寒人远。旋翦露痕，移得春娇栽琼苑。流莺常语烟中怨。恨三月、飞花零乱。艳阳归後，红藏翠掩，小坊幽院。谁见。新腔按彻，背灯暗、共倚篔屏葱茜。绣被梦轻，金屋妆深沈香换。梅花重洗春风面。正溪上、参横月转。并禽飞上金沙，瑞香雾暖。","dynasty":"宋代","title":"绛都春·情黏舞线"}
{"author":"吴文英","content":"南楼坠燕。又灯晕夜凉，疏帘空卷。叶吹暮喧，花露晨晞秋光短。当时明月娉婷伴。怅客路、幽扃俱远。雾鬟依约，除非照影，镜空不见。别馆。秋娘乍识，似人处、最在双波凝盼。旧色旧香，闲雨闲云情终浅。丹青谁画真真面。便只作、梅花频看。更愁花变梨霙，又随梦散。","dynasty":"宋代","title":"绛都春燕亡久矣，京口适见似人，怅怨有感"}
{"author":"吴文英","content":"西子西湖，赋情合载鸱夷棹。断桥直去是孤山，应为梅花到。几度吟昏醉晓。背东风、偷闲斗草。乱鸦啼後，解佩归来，春怀多少。千里蝉娟，茂园今夜同清照。樱脂茸唾听吟诗，争似还家好。昵昵西窗语笑。凤云深、琼箫缥缈。顾春如旧，柳带同心，花枝压帽。","dynasty":"宋代","title":"烛影摇红·西子西湖"}
{"author":"吴文英","content":"新月侵阶，彩云林外笙箫透。银台双引绕花行，红坠香沾袖。不管签声转漏。更明朝、棋消永昼。静中闲看，倦羽飞还，游云出岫。随处春光，翠阴那只西湖柳。去年溪上牡丹时，还试长安酒。都把愁怀抖擞。笑流莺、啼春漫漫瘦。晓风恶尽，妒雪寒销，青梅如豆。","dynasty":"宋代","title":"烛影摇红·新月侵阶"}
{"author":"吴文英","content":"飞尽西园，晚秋却胜春天气。霜花开尽锦屏空，红叶新装缀。时放清杯泛水。暗凄凉、东风旧事。夜吟不绝，松影阑干，月笼寒翠。莫唱阳关，但凭彩袖歌千岁。秋星入梦隔明朝，十载吴宫会。一棹回潮度苇。正西窗、灯花报喜。柳蛮樱素，试酒争怜，不教不醉。","dynasty":"宋代","title":"烛影摇红·飞尽西园"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红·天桂飞香"}
{"author":"吴文英","content":"指罘罳晓月，动凉信、又催归。正玉涨松波，花穿画舫，无限红衣。青丝。傍桥浅系，问笛中、谁奏鹤南飞。西子冰销冷处，素娥宝镜圆时。清奇。好借秋光，临水色、写瑶卮。向醉中织就，天孙云锦，一杼新诗。依稀。数声禁漏，又东华、尘染帽檐缁。争似西风小队，便乘鲈脍秋肥。","dynasty":"宋代","title":"木兰花慢·指罘罳晓月"}
{"author":"吴文英","content":"几临流送远，渐荒落、旧邮亭。念西子初来，当时望眼，啼雨难晴。娉婷。素亭共载，到越吟、翻调倚吴声。得意东风去棹，怎怜会重离轻。云零。梦绕浮觞，流水畔、叙幽情。恨赋笔分携，江山委秀，桃李荒荆。经行。问春在否，过汀洲、暗忆百花名。莺缕争堪细折，御黄堤上重盟。","dynasty":"宋代","title":"木兰花慢·几临流送远"}
{"author":"吴文英","content":"烟空白鹭。乍飞下、似呼行人相语。细縠春波，微痕秋月，曾认片帆来去。万顷素云遮断，十二红帘钩处。黯愁远，向虹腰，时送斜阳凝伫。轻许。孤梦到，海上玑宫，玉冷深窗户。遥指人间，隔江烟火，漠漠水葓摇暮。看葺断矶残钓，替却珠歌雪舞。吟未了，去匆匆，清晓一阑烟雨。","dynasty":"宋代","title":"喜迁莺·烟空白鹭"}
{"author":"吴文英","content":"枝袅一痕雪在，叶藏几豆春浓。玉奴最晚嫁东风。来结梨花幽梦。香力添熏罗被，瘦肌犹怯冰绡。绿阴青子老溪桥。羞见东邻娇小。","dynasty":"宋代","tags":"写花，抒怀","title":"西江月·赋瑶圃青梅枝上晚花"}
{"author":"吴文英","content":"卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。","dynasty":"宋代","tags":"宋词精选，婉约，月夜，思念","title":"点绛唇·试灯夜初晴"}
{"author":"吴文英","content":"三千年事残鸦外，无言倦凭秋树。逝水移川，高陵变谷，那识当时神禹。幽云怪雨。翠蓱湿空梁，夜深飞去。雁起青天，数行书似旧藏处。寂寥西窗久坐，故人悭会遇，同翦灯语。积藓残碑，零圭断璧，重拂人间尘土。霜红罢舞。漫山色青青，雾朝烟暮。岸锁春船，画旗喧赛鼓。","dynasty":"宋代","tags":"秋天，写景，咏史怀古，感慨","title":"齐天乐·与冯深居登禹陵"}
{"author":"吴文英","content":"断烟离绪。关心事，斜阳红隐霜树。半壶秋水荐黄花，香噀西风雨。纵玉勒、轻飞迅羽，凄凉谁吊荒台古？记醉踏南屏，彩扇咽寒蝉，倦梦不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发、缘愁万缕。惊飙从卷乌纱去。谩细将、茱萸看，但约明年，翠微高处。","dynasty":"宋代","tags":"宋词精选，悼念","title":"霜叶飞·重九"}
{"author":"吴文英","content":"友人以梅、兰、瑞香、水仙供客，曰四香，分韵得风字。云深山坞，烟冷江皋，人生未易相逢。一笑灯前，钗行两两春容。清芳夜争真态，引生香、撩乱东风。探花手，与安排金屋，懊恼司空。憔悴欹翘委佩，恨玉奴销瘦，飞趁轻鸿。试问知心，尊前谁最情浓。连呼紫云伴醉，小丁香、才吐微红。还解语，待携归、行雨梦中。","dynasty":"宋代","tags":"赏花，饮酒","title":"声声慢·友人以梅兰瑞香水仙供客曰四香分韵得风字"}
{"author":"吴文英","content":"自唱新词送岁华。鬓丝添得老生涯。十年旧梦无寻处，几度新春不在家。衣懒换，酒难赊。可怜此夕看梅花。隔年昨夜青灯在，无限妆楼尽醉哗。","dynasty":"宋代","tags":"春节，感慨，生活","title":"思佳客·癸卯除夜"}
{"author":"吴文英","content":"山远翠眉长。高处凄凉。菊花清瘦杜秋娘。净洗绿杯牵露井，聊荐幽香。乌帽压吴霜。风力偏狂。一年佳节过西厢。秋色雁声愁几许，都在斜阳。","dynasty":"宋代","tags":"重阳节，饮酒，抒怀，思乡","title":"浪淘沙·九日从吴见山觅酒"}
{"author":"吴文英","content":"柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。","dynasty":"宋代","tags":"怀人","title":"夜合花·自鹤江入京泊葑门外有感"}
{"author":"吴文英","content":"采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁飞絮。有情花影阑干，莺声门径，解留我、霎时凝伫。","dynasty":"宋代","tags":"寒食节，思乡","title":"祝英台近·春日客龟溪游废园"}
{"author":"吴文英","content":"翦红情，裁绿意，花信上钗股。残日东风，不放岁华去。有人添烛西窗，不眠侵晓，笑声转、新年莺语。旧尊俎。玉纤曾擘黄柑，柔香系幽素。归梦湖边，还迷镜中路。可怜千点吴霜，寒销不尽，又相对、落梅如雨。","dynasty":"宋代","tags":"婉约，春节，写景，感伤，怀人","title":"祝英台近·除夜立春"}
{"author":"吴文英","content":"江亭年暮。趁飞雁、又听，数声柔橹。蓝尾杯单，胶牙饧澹，重省旧时羁旅。雪舞野梅篱落，寒拥渔家门户。晚风峭，作初番花讯，春还知否。何处。围艳冶、红烛画堂，博簺良宵午。谁念行人，愁先芳草，轻送年华如羽。自剔短檠不睡，空索彩桃新句。便归好，料鹅黄，已染西池千缕。","dynasty":"宋代","title":"喜迁莺·江亭年暮"}
{"author":"吴文英","content":"春星当户，眉月分心，罗屏绣幕围香。歌缓□□，轻尘暗簌文梁。秋桐泛商丝雨，恨未回、飘雪垂杨。连宝镜，更一家姊妹，曾入昭阳。莺燕堂深谁到，为殷勤、须放醉客疏狂。量减离怀，孤负蘸甲清觞。曲中倚娇佯误，算只图、一顾周郎。花镇好，驻年华、长在琐窗。","dynasty":"宋代","title":"声声慢·春星当户"}
{"author":"吴文英","content":"清漪衔苑，御水分流，阿阶西北青红。朱栱浮云，碧窗宿雾濛濛。璇题净横秋影，笑南飞、不过新鸿。延桂影，见素娥梳洗，微步琼空。城外湖山十里，想无时长敞，罨画帘栊。暗柳回堤，何须系马金狨。莺花翰林千首，彩毫飞、海雨天风。凤池上，又相思、春夜梦中。","dynasty":"宋代","title":"声声慢·清漪衔苑"}
{"author":"吴文英","content":"六铢衣细，一叶舟轻，黄芦堪笑浮槎。何处汀洲，云澜锦浪无涯。秋姿澹凝水色，艳真香、不染春华。笑归去，傍金波开户，翠屋为家。回施红妆青镜，与一川平绿，五月晴霞。?玉杯中，西风不到窗纱。端的旧莲深薏，料采菱、新曲羞夸。秋潋滟，对年年、人胜似花。","dynasty":"宋代","title":"声声慢·六铢衣细"}
{"author":"吴文英","content":"莺围橙径，鲈跃莼波，重来雨过中秋。酒市渔乡，西风胜似春柔。宿舂去年村墅，看黄云、还委西畴。凤池去，信吴人有分，借与迟留。应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。","dynasty":"宋代","title":"声声慢·莺围橙径"}
{"author":"吴文英","content":"吹笙池上道。为王孙重来，旋生芳草。水石清寒，过半春犹自，燕沈莺悄。樨柳阑干，晴荡漾、禁烟残照。往事依然，争忍重听，怨红凄调。曲榭方亭初扫。印藓迹双鸳，记穿林窈。顿隔年华，似梦回花上，露晞平晓。恨遂孤鸿，客又去、清明还到。便鞚墙头归骑，青梅已老。","dynasty":"宋代","title":"三姝媚"}
{"author":"吴文英","content":"湖山经醉惯。溃春衫、啼痕酒痕无限。又客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。","dynasty":"宋代","title":"三姝媚过都城旧居有感"}
{"author":"吴文英","content":"酣春青镜里。照晴波明眸，暮云愁髻。半绿垂丝，正楚腰纤瘦，舞衣初试。燕客飘零，烟树冷、青骢曾系。画馆朱楼，还把清尊，慰春憔悴。离苑幽芳深闭。恨浅薄东风，褪花销腻。彩箑翻歌，最赋情、偏在笑红颦翠。暗拍阑干，看散尽、斜阳船市。付与金衣清晓，花深未起。","dynasty":"宋代","title":"三姝媚"}
{"author":"吴文英","content":"入眼青红，小玲珑、飞檐度云微湿。绣槛展春，金屋宽花，谁管采菱波狭。翠深知是深多少，不都放、夕阳红入。待装缀，新漪涨翠，小圜荷叶。此去春风满箧。应时锁蛛丝，浅虚尘榻。夜雨试灯，晴雪吹梅，趁取玳簪重盍。卷帘不解招新燕，春须笑、酒慳歌涩。半窗掩，日长困生翠睫。","dynasty":"宋代","title":"花心动·入眼青红"}
{"author":"吴文英","content":"石径幽云冷，步障深深，艳锦青红亚。小桥和梦过，仙佩杳、烟水茫茫城下。何处不秋阴，问谁借、东风艳冶。最娇娆，愁侵醉颊，泪销红洒。摇落翠莽平沙，竞挽斜阳，驻短亭车马。晓妆羞未堕。沈恨起、金谷魂飞深夜。惊雁落清歌，酹花倩、觥船快泻。去未舍。待月向井梧梢上挂。","dynasty":"宋代","title":"龙山会·石径幽云冷"}
{"author":"吴文英","content":"柳腰空舞翠裙烟。尽日不成眠。花尘浪卷清昼，渐变晚阴天。吴社水，系游船。又轻年。东风不管，燕子初来，一夜春寒。","dynasty":"宋代","tags":"写人，女子，忧思","title":"诉衷情·柳腰空舞翠裙烟"}
{"author":"吴文英","content":"醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。","dynasty":"宋代","tags":"离别，相思","title":"解蹀躞·醉云又兼醒雨"}
{"author":"吴文英","content":"蓝云笼晓，玉树悬秋，交加金钏霞枝。人起昭阳，禁寒粉粟生肌。浓香最无著处，渐冷香、风露成霏。绣茵展，怕空阶惊坠，化作萤飞。三十六宫愁重，问谁持金锸，和月都移。掣锁西厢，清尊素手重携。秋来鬓华多少，任乌纱、醉压花低。正摇落，叹淹留、客又未归。","dynasty":"宋代","tags":"咏物，桂花，想象，思乡","title":"声声慢·咏桂花"}
{"author":"吴文英","content":"采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁飞絮。有情花影阑干，莺声门径，解留我、霎时凝伫。","dynasty":"宋代","tags":"寒食节，思乡","title":"祝英台近·春日客龟溪游废园"}
{"author":"吴文英","content":"宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。","dynasty":"宋代","tags":"宋词精选，咏物，梅花，伤怀","title":"高阳台·落梅"}
{"author":"吴文英","content":"几临流送远，渐荒落、旧邮亭。念西子初来，当时望眼，啼雨难晴。娉婷。素亭共载，到越吟、翻调倚吴声。得意东风去棹，怎怜会重离轻。云零。梦绕浮觞，流水畔、叙幽情。恨赋笔分携，江山委秀，桃李荒荆。经行。问春在否，过汀洲、暗忆百花名。莺缕争堪细折，御黄堤上重盟。","dynasty":"宋代","title":"木兰花慢·几临流送远"}
{"author":"吴文英","content":"渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。","dynasty":"宋代","tags":"宋词三百首，豪放，怀古，壮志未酬","title":"八声甘州·灵岩陪庾幕诸公游"}
{"author":"吴文英","content":"好山都在西湖，斗城转北多流水。屋边五亩，桥通双沼，平烟蘸翠。旋叠云根，半开竹径，鸥来须避。四时长把酒，临花傍月，无一日、不春意。独乐当时高致。醉吟篇、如今还继。举头见日，葵心倾□，□□归计。浮碧亭□，泛红波迥，桃源人世。待天香□□，开时又胜，翠阴青子。","dynasty":"宋代","title":"水龙吟（云麓新葺北墅园池）"}
{"author":"吴文英","content":"青春花姊不同时。凄凉生较迟。艳妆临水最相宜。风来吹绣漪。惊旧事，问长眉。月明仙梦回。凭阑人但觉秋肥。花愁人不知。","dynasty":"宋代","tags":"咏物，荷花，伤怀","title":"醉桃源·芙蓉"}
{"author":"吴文英","content":"步层丘翠莽，□□处、更春寒。渐晚色催阴，风花弄雨，愁起阑干。惊翰。带云去杳，任红尘、一片落人间。青冢麒麟有恨，卧听箫鼓游山。年年。叶外花前。腰艳楚、鬓成潘。叹宝奁瘗久，青萍共化，裂石空磐。尘缘。酒沾粉污，问何人、从此濯清泉。一笑掀髯付与，寒松瘦倚苍峦。","dynasty":"宋代","title":"木兰花慢（重游虎丘）"}
{"author":"吴文英","content":"湖上芙蓉早。向北山、山深雾冷，更看花好。流水茫茫城下梦，空指游仙路杳。笑萝障、云屏亲到。雪玉肌肤春温夜，饮湖光、山渌成花貌。临涧水，弄清照。著愁不尽宫眉小。听一声、相思曲里，赋情多少。红日阑干鸳鸯枕，那枉裙腰褪了。算谁识、垂杨秋袅。不是秦楼无缘分，点吴霜、羞带簪花帽。但殢酒，任天晓。","dynasty":"宋代","tags":"西湖，写景，伤怀，感慨","title":"贺新郎·湖上有所赠"}
{"author":"吴文英","content":"阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遗袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。","dynasty":"宋代","tags":"冬天，梅花，女子，孤独","title":"永遇乐·探梅次时斋韵"}
{"author":"吴文英","content":"烟林褪叶。红藉游人屟。十里秋声松路，岚云重、翠涛涉。伫立。闲素箑。画屏萝嶂叠。明月双成归去，天风里、凤笙浃。","dynasty":"宋代","title":"霜天晓角·题胭脂岭陶氏门"}
{"author":"吴文英","content":"润寒梅细雨，卷灯火、暗尘香。正万里胥涛，流花涨腻，春共东江。云樯。未传燕语，过罘D66D、垂柳舞鹅黄。留取行人系马，软红深处闻莺。悠扬。霁月清风，凝望久、鄮山苍。又紫箫一曲，还吹别调，楚际吴旁。仙方。袖中秘宝，遣蓬莱、弱水变飞霜。寒食春城秀句，趁花飞入宫墙。","dynasty":"宋代","title":"木兰花慢（饯韩似斋赴江东鹾幕）"}
{"author":"吴文英","content":"茸茸狸帽遮梅额。金蝉罗翦胡衫窄。乘肩争看小腰身，倦态强随闲鼓笛。问称家住城东陌。欲买千金应不惜。归来困顿殢春眠，犹梦婆娑斜趁拍。","dynasty":"宋代","title":"玉楼春京市舞女"}
{"author":"吴文英","content":"见开，有新邑之役。D479来西馆，篱落间嫣然一枝可爱，见似人而喜，为赋此解赏月梧园，恨广寒宫树，晓风摇落。莓砌扫珠尘，空肠断、熏炉烬销残萼。殿秋尚有余花，锁烟窗云幄。新雁又、无端送人江上，短亭初泊。篱角。梦依约。人一笑、惺忪翠袖薄。悠然醉魂唤醒，幽丛畔、凄香雾雨漠漠。晚吹乍颤秋声，早屏空金雀。明朝想，犹有数点蜂黄，伴我斟酌。","dynasty":"宋代","title":"金盏子"}
{"author":"吴文英","content":"万丈巍台，碧罘D66D外，衮衮野马游尘。旧文书几阁，昏朝醉暮，覆雨翻云。忽变清明，紫垣敕使下星辰。经年事静，公门如水，帝甸阳春。长安父老相语，几百年见此，独驾冰轮。又凤鸣黄幕，玉霄平溯，鹊锦新恩。画省中书，半红梅子荐盐新。归来晚，待赓吟、殿阁南薰。","dynasty":"宋代","title":"凤池吟（庆梅津自畿漕除右司郎官）"}
{"author":"吴文英","content":"晚云开，朝雪霁，时节又灯市。夜约遗香，南陌少年事。笙箫一片红云，飞来海上，绣帘卷、缃桃春起。旧游地。素蛾城阙年年，新妆趁罗绮。玉练冰轮，无尘涴流水。晓霞红处啼鸦，良宵一梦，画堂正、日长人睡。","dynasty":"宋代","title":"祝英台近（上元）"}
{"author":"吴文英","content":"檐花旧滴，帐烛新啼，香润残冬被。澹烟疏绮。凌波步、暗阻傍墙挑荠。梅痕似洗。空点点、年华别泪。花鬓愁，钗股笼寒，彩燕沾云腻。还斗辛盘葱翠。念青丝牵恨，曾试纤指。雁回潮尾。征帆去、似与东风相避。泥云万里。应翦断、红情绿意。年少时，偏爱轻怜，和酒香宜睡。","dynasty":"宋代","title":"解语花（立春风雨中饯处静）"}
{"author":"吴文英","content":"一片游尘拂镜湾。素影护梅残。行人无语看春山。背东风、两苍颜。梦飞不到梨花外，孤馆闭、五更寒。谁怜消渴老文园。听溪声、泻冰泉。","dynasty":"宋代","title":"燕归梁（对雪醒坐上云麓先生）"}
{"author":"吴文英","content":"夜寒吴馆窄。渐酒阑烛暗，犹分香泽。轻帆展为翮。送高鸿飞过，长安南陌。渔矶旧迹。有陈蕃、虚床挂壁。掩庭扉，蛛网黏花，细草静瑶春碧。还忆。洛阳年少，风露秒檠，岁华如昔。长吟堕帻。暮潮送，富春客。算玉堂不染，梅花清梦，宫漏声中夜直。正逋仙、清瘦黄昏，几时觅得。","dynasty":"宋代","title":"瑞鹤仙（饯郎纠曹之岩陵）"}
{"author":"吴文英","content":"记行云梦影，步凌波、仙衣翦芙容。念杯前烛下，十香揾袖，玉暖屏风。分种寒花旧盎，藓土蚀吴蛩。人远云槎渺，烟海沈蓬。重访樊姬邻里，怕等闲易别，那忍相逢。试潜行幽曲，心荡□匆匆。井梧凋、铜铺低亚，映小眉、瞥见立惊鸿。空惆怅，醉秋香畔，往事朦胧。","dynasty":"宋代","tags":"追忆，怀人，相思，惆怅","title":"八声甘州·和梅津"}
{"author":"吴文英","content":"金井空阴，枕痕历尽秋声闹。梦长难晓。月树愁鸦悄。梅压檐梢，寒蝶寻香到。窗黏了。翠池春小。波冷鸳鸯觉。","dynasty":"宋代","title":"点绛唇（和吴见山韵）"}
{"author":"吴文英","content":"天街如水翠尘空。建章宫。月明中。人未归来，玉树起秋风。宝粟万钉花露重，催赐带，过垂虹。夜凉沈水绣帘栊。酒香浓。雾濛濛。钗列吴娃，腰褭带金虫。三十六宫蟾观冷，留不住，佩丁东。","dynasty":"宋代","tags":"宴饮，送别","title":"江神子·送桂花吴宪时已有检详之命未赴阙"}
{"author":"吴文英","content":"采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁飞絮。有情花影阑干，莺声门径，解留我、霎时凝伫。","dynasty":"宋代","tags":"寒食节，思乡","title":"祝英台近·春日客龟溪游废园"}
{"author":"吴文英","content":"大作，林麓洲渚皆琼瑶。方庵驰小序求词，且约访蔡公甫夜寒重。见羽葆将迎，飞琼入梦。整素妆归处，中宵按瑶凤。舞春歌夜棠梨岸，月冷和云冻。画船中、太白仙人，锦袍初拥。应过语溪否，试笑挹中郎，还叩清弄。粉黛湖山，欠携酒、共飞E649。洗杯时换铜觚水，待作梅花供。问何时、带雨锄烟自种。","dynasty":"宋代","title":"探芳信"}
{"author":"吴文英","content":"卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。","dynasty":"宋代","tags":"宋词精选，婉约，月夜，思念","title":"点绛唇·试灯夜初晴"}
{"author":"吴文英","content":"旋移轻鹢，浅傍垂虹，还因送客迟留。泪雨横波，遥山眉上新愁。行人倚阑心事，问谁知、只有沙鸥。念聚散，几枫丹霜渚，莼绿春洲。渐近香菰炊黍，想红丝织字，未远青楼。寂寞渔乡，争如连醉温柔。西窗夜深翦烛，梦频生、不放云收。共怅望，认孤烟、起处是州。","dynasty":"宋代","title":"声声慢（饯魏绣使泊吴江，为友人赋）"}
{"author":"吴文英","content":"门隔花深旧梦游，夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。","dynasty":"宋代","tags":"婉约，记梦，抒情","title":"浣溪沙·门隔花深旧梦游"}
{"author":"吴文英","content":"卜筑西湖，种翠萝犹傍，软红尘里。来往载清吟，为偏爱吾庐，画船频繁。笑携雨色晴光，入春明朝市。石桥锁，烟霞五百名仙，第一人是。临酒论深意。流光转、莺花任乱委。冷然九秋肺腑，应多梦、岩扃冷云空翠。漱流枕石幽情，写猗兰绿绮。专城处，他山小队登临，待西风起。","dynasty":"宋代","tags":"秋天，西湖，感慨","title":"金盏子·赋秋壑西湖小筑"}
{"author":"吴文英","content":"西风吹鹤到人间。凉月满缑山。银河万里秋浪，重载客槎还。河汉女，巧云鬟。夜阑干。钗头新约，针眼娇颦，楼上秋寒。","dynasty":"宋代","tags":"七夕节，神话，少妇","title":"诉衷情·七夕"}
{"author":"吴文英","content":"北斗秋横云髻影。莺羽衣轻，腰减青丝剩。一曲游仙闻玉声。月华深院人初定。十二阑干和笑凭。风露生寒，人在莲花顶。睡重不知残酒醒。红帘几度啼鸦暝。","dynasty":"宋代","title":"蝶恋花（题华山道女扇）"}
{"author":"吴文英","content":"岸压邮亭，路敧华表，堤树旧色依依。红索新晴，翠阴寒食，天涯倦客重归。叹废绿平烟带苑，幽渚尘香荡晚，当时燕子，无言对立斜晖。追念吟风赏月，十载事，梦惹绿杨丝。画船为市，夭妆艳水，日落云沈，人换春移。谁更与、苔根洗石，菊井招魂，漫省连车载酒，立马临花，犹认蔫红傍路枝。歌断宴阑，荣华露草，冷落山丘，到此徘徊，细雨西城，羊昙醉后花飞。","dynasty":"宋代","title":"西平乐慢/西平乐中吕商过西湖先贤堂，伤今感昔，泫然出涕"}
{"author":"吴文英","content":"疏桐翠井早惊秋。叶叶雨声愁。灯前倦客老貂裘。燕去柳边楼。吴宫寂寞空烟水，浑不认、旧采菱洲。秋花旋结小盘虬。蝶怨夜香留。","dynasty":"宋代","title":"月中行（和黄复庵）"}
{"author":"吴文英","content":"秋千争闹粉墙。闲看燕紫莺黄。啼到绿阴处，唤回浪子闲忙。春光。春光。正是拾翠寻芳。","dynasty":"宋代","title":"如梦令"}
{"author":"吴文英","content":"暖波印日，倒秀影秦山，晓鬟梳洗。步帷艳绮。正梁园未雪，海棠犹睡。藉绿盛红，怕委天香到地。画船系。舞西湖暗黄，虹卧新霁。天梦春枕被。和凤筑东风，宴歌曲水。海宫对起。灿骊光乍湿，杏梁云气。夜色瑶台，禁蜡初传翡翠。唤春醉。问人间、几番桃李。","dynasty":"宋代","title":"扫花游（赋瑶圃万象皆春堂）"}
{"author":"吴文英","content":"醉痕深晕潮红。睡初浓。寒食来时池馆，旧东风。银烛换。月西转。梦魂中。明日春和人去，绣屏空。","dynasty":"宋代","title":"乌夜啼（题赵三畏舍馆海棠）"}
{"author":"吴文英","content":"风响牙签，云寒古砚，芳铭犹在棠笏。秋床听雨，妙谢庭、春草吟笔。城市喧鸣辙。清溪上、小山秀洁。便向此、搜松访石，葺屋营花，红尘远避风月。瞿塘路，随汉节。记羽扇纶巾，气凌诸葛。青天万里，料漫忆、莼丝鲈雪。车马从休歇。荣华事、醉歌耳热。天与此翁，芳芷嘉名，纫兰佩兮琼玦。","dynasty":"宋代","title":"江南春（中吕商赋张药翁杜衡山庄）"}
{"author":"吴文英","content":"丽景长安人海，避影繁华，结庐深寂。灯窗雪户，光映夜寒东壁。心凋鬓改，镂冰刻水，缥简离离，风签索索。怕遣花虫蠹粉，自采秋芸熏架，香泛纤碧。更上新梯窈窕，暮山澹著城外色。旧雨江湖远，问桐阴门巷，燕曾相识。吟壶天小，不觉翠蓬云隔。桂斧月宫三万手，计元和通籍。软红满路，谁聘幽素客。","dynasty":"宋代","title":"丹凤吟无射商赋陈宗之芸居楼"}
{"author":"吴文英","content":"记年时茂苑。正画堂凝香，璇奎初焕。天边岁华转。向九重春近，仙桃传宴。银罂翠管。宝香飞、蓬莱小殿。荷玉皇、恩重千秋，翠麓峻齐云汉。须看。鸿飞高处，地阔天宽，弋人空羡。梅清水暖。苕溪上，几吟卷。算金门听漏，玉墀班早，赢得风霜满面。总不如、绿野身安，镜中未晚。","dynasty":"宋代","title":"瑞鹤仙（寿史云麓）"}
{"author":"吴文英","content":"翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。","dynasty":"宋代","tags":"写景，友情","title":"满江红·翠幕深庭"}
{"author":"吴文英","content":"蜜沈烬暖萸烟袅。层帘卷、伫立行人官道。麟带压愁香，听舞箫云渺。恨缕情丝春絮远，怅梦隔、银屏难到。寒峭。有东风嫩柳，学得腰小。还近绿水清明，叹孤身如燕，将花频绕。细雨湿黄昏，半醉归怀抱。蠹损歌纨人去久，漫泪沾、香兰如笑。书杳。念客枕幽单，看看春老。","dynasty":"宋代","title":"珍珠帘（春日客龟溪，过贵人家，隔墙闻箫鼓声，疑是按舞，伫立久之）"}
{"author":"吴文英","content":"天街如水翠尘空。建章宫。月明中。人未归来，玉树起秋风。宝粟万钉花露重，催赐带，过垂虹。夜凉沈水绣帘栊。酒香浓。雾濛濛。钗列吴娃，腰褭带金虫。三十六宫蟾观冷，留不住，佩丁东。","dynasty":"宋代","tags":"宴饮，送别","title":"江神子·送桂花吴宪时已有检详之命未赴阙"}
{"author":"吴文英","content":"望春楼外沧波，旧年照眼青铜镜。炼成宝月，飞来天上，银河流影。绀玉钩帘处，横犀尘、天香分鼎。记殷云殿锁，裁花剪露，曲江畔、春风劲。槐省。红尘昼静，午朝回、吟生晚兴。春霖绣笔，莺边清晓，金狨旋整。阆苑芝仙貌，生绡对、绿窗深景。弄琼英数点，宫梅信早，占年光永。","dynasty":"宋代","title":"水龙吟其五寿尹梅津"}
{"author":"吴文英","content":"渐新鹅映柳，茂苑锁、东风初掣。馆娃旧游，罗襦香未灭。玉夜花节。记向留连处，看街临晚，放小帘低揭。星河潋艳春云热。笑靥敧梅，仙衣舞缬。澄澄素娥宫阙。醉西楼十二，铜漏催彻。红消翠歇。叹霜簪练发。过眼年光，旧情尽别。泥深厌听啼鴂。恨愁霏润沁，陌头尘袜。青鸾杳、细车音绝。却因甚、不把欢期，付与少年华月。残梅瘦、飞趁风雪。向夜永，更说长安梦，灯花正结。","dynasty":"宋代","title":"六丑·渐新鹅映柳"}
{"author":"吴文英","content":"黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。","dynasty":"宋代","tags":"咏物","title":"虞美人影·咏香橙"}
{"author":"吴文英","content":"香泛罗屏，夜寒著酒宜偎倚。翠偏红坠。唤起芙容睡。一曲伊州，秋色芭蕉里。娇和醉。眼情心事。愁隔湘江水。","dynasty":"宋代","title":"点绛唇"}
{"author":"吴文英","content":"长安门外小林丘。碧壶秋。浴轻鸥。不放啼红，流水通宫沟。时有晴空云过影，华镜里，翳鱼游。绮罗尘满九衢头。晚香楼。夕阳收。波面琴高，仙子驾黄虬。清磬数声人定了，池上月，照虚舟。","dynasty":"宋代","title":"江神子（赋碧沼小庵）"}
{"author":"吴文英","content":"莺团橙径，鲈跃莼波，重来两过中秋。酒市渔乡，西风胜似春柔。宿春去年村墅，看黄云、还委西畴。凤池去，信吴人有分，借与迟留。(橙径一作：怅径)应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。","dynasty":"宋代","tags":"写景，叙事，祝寿","title":"声声慢·寿魏方泉"}
{"author":"吴文英","content":"金规印遥汉，庭浪无纹。清雪冷沁花薰。天街曾醉美人畔，凉枝移插乌巾。西风骤惊散，念梭悬愁结，蒂翦离痕。中郎旧恨，寄横竹、吹裂哀云。空剩露华烟彩，人影断幽坊，深闭千门。浑似飞仙入梦，袜罗微步，流水青苹。轻冰润□，怅今朝、不共清尊。怕云槎来晚，流红信杳，萦断秋魂。","dynasty":"宋代","tags":"写花，怀人","title":"夜飞鹊·蔡司户席上南花"}
{"author":"吴文英","content":"芙蓉心上三更露，茸香漱泉玉井。自洗银舟，徐开素酌，月落空杯无影。庭阴未暝。度一曲新蝉，韵秋堪听。瘦骨侵冰，怕惊纹簟夜深冷。当时湖上载酒，翠云开处共，雪面波镜。万感琼浆，千茎鬓雪，烟锁蓝桥花径。留连暮景。但偷觅孤欢，强宽秋兴。醉倚修篁，晚风吹半醒。","dynasty":"宋代","title":"齐天乐（白酒自酌有感）"}
{"author":"吴文英","content":"乱红生古峤。记旧游惟怕，秋光不早。人生断肠草。叹如今摇落，暗惊怀抱。谁临晚眺？吹台高、霜歌缥缈。想西风、此处留情，肯着故人衰帽。闻道。萸香西市，酒熟东邻，浣花人老。金鞭騕袅[1]。追吟赋，倩年少。想重来新雁，伤心湖上，消减红深翠窈。小楼寒、睡起无聊，半帘晚照。","dynasty":"宋代","title":"瑞鹤仙·乱红生古峤"}
{"author":"吴文英","content":"醉痕深晕潮红。睡初浓。寒食来时池馆，旧东风。银烛换。月西转。梦魂中。明日春和人去，绣屏空。","dynasty":"宋代","title":"乌夜啼（题赵三畏舍馆海棠）"}
{"author":"吴文英","content":"黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。","dynasty":"宋代","tags":"咏物","title":"虞美人影·咏香橙"}
{"author":"吴文英","content":"明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。","dynasty":"宋代","tags":"重阳节，写景，抒情","title":"蝶恋花·九日和吴见山韵"}
{"author":"吴文英","content":"松风远，莺燕静幽坊。妆褪宫梅人倦绣，梦回春草日初长。瓷碗试新汤。笙歌断，情与絮悠扬。石乳飞时离凤怨，玉纤分处露花香。人去月侵廊。","dynasty":"宋代","title":"望江南（茶）"}
{"author":"吴文英","content":"卜筑西湖，种翠萝犹傍，软红尘里。来往载清吟，为偏爱吾庐，画船频繁。笑携雨色晴光，入春明朝市。石桥锁，烟霞五百名仙，第一人是。临酒论深意。流光转、莺花任乱委。冷然九秋肺腑，应多梦、岩扃冷云空翠。漱流枕石幽情，写猗兰绿绮。专城处，他山小队登临，待西风起。","dynasty":"宋代","tags":"秋天，西湖，感慨","title":"金盏子·赋秋壑西湖小筑"}
{"author":"吴文英","content":"几番时事重论，座中共惜斜阳下。今朝翦柳，东风送客，功名近也。约住飞花，暂听留燕，更攀情语。问千牙过阙，一封入奏，忠孝事、都应写。闻道兰台清暇。载鸱夷、烟江一舸。贞元旧曲，如今谁听，惟公和寡。儿骑空迎，舜瞳回盼，玉阶前借。便急回暖律，天边海上，正春寒夜。","dynasty":"宋代","tags":"送别，感叹","title":"水龙吟·送万信州"}
{"author":"吴文英","content":"绿树越溪湾。过雨云殷。西陵人去暮潮还。铅泪结成红粟颗，封寄长安。别味带生酸。愁忆眉山。小楼灯外楝花寒。衫袖醉痕花唾在，犹染微丹。","dynasty":"宋代","title":"浪淘沙（有得越中故人赠杨梅者，为赋赠）"}
{"author":"吴文英","content":"金谷已空尘。薰风转、国色返春魂。半敧雪醉霜，舞低鸾翅，绛笼蜜炬，绿映龙盆。窈窕绣窗人睡起，临砌默无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。念碎劈芳心，萦思千缕，赠将幽素，偷剪重云。终待凤池归去，催咏红翻。","dynasty":"宋代","title":"风流子其一黄钟商芍药"}
{"author":"吴文英","content":"一水盈盈，汉影隔游尘，净洗寒绿。秋沐平烟，日回西照，乍惊饮虹天北。彩阑翠馥。锦云直下花成屋。试纵目。空际、醉乘风露跨黄鹄。追想缥缈，钓雪松江，恍然烟蓑，秋梦重续。问何如、临池脍玉，扁舟空舣洞庭宿。也胜饮湘然楚竹。夜久人悄，玉妃唤月归来，桂笙声里，水宫六六。","dynasty":"宋代","title":"秋霁（云麓园长桥）"}
{"author":"吴文英","content":"漏瑟侵琼管。润鼓借、烘炉暖。藏钩怯冷，画鸡临晓，怜语莺啭。殢绿窗、细咒浮梅盏。换蜜炬、花心短。梦惊回，林鸦起，曲屏春事天远。迎路柳丝裙，看争拜东风，盈灞桥岸。髻落宝钗寒，恨花胜迟燕。渐街帘影转。还似新年，过邮亭、一相见。南陌又灯火，绣囊尘香浅。","dynasty":"宋代","title":"塞垣春·漏瑟侵琼管"}
{"author":"吴文英","content":"角断竿鸣疏点，倦萤透隙，低弄书光。一寸悲秋，生动万种凄凉。旧衫染、唾凝花碧，别泪想、妆洗蜂黄。楚魂伤。雁汀沙冷，来信微茫。都忘。孤山旧赏，水沈熨露，岸锦宜霜。败叶题诗，御沟应不到流湘。数客路、又随淮月，羡故人、还买吴航。两凝望。满城风雨，催送重阳。","dynasty":"宋代","title":"玉胡蝶/玉蝴蝶"}
{"author":"吴文英","content":"春语莺迷翠柳。烟隔断、晴波远岫。寒压重帘幔拕绣。袖炉香，倩东风，与吹透。花讯催时候。旧相思、偏供闲昼。春澹情浓半中酒。玉痕销，似梅花，更清瘦。","dynasty":"宋代","tags":"春天，写景，相思","title":"夜游宫·春语莺迷翠柳"}
{"author":"吴文英","content":"酣春青镜里。照晴波明眸，暮云愁髻。半绿垂丝，正楚腰纤瘦，舞衣初试。燕客飘零，烟树冷、青骢曾系。画馆朱楼，还把清尊，慰春憔悴。离苑幽芳深闭。恨浅薄东风，褪花销腻。彩D64E翻歌，最赋情、偏在笑红颦翠。暗拍阑干，看散尽、斜阳船市。付与金衣清晓，花深未起。","dynasty":"宋代","title":"三姝媚（姜石帚馆水磨方氏，会饮总宜堂，即事寄毛荷塘）"}
{"author":"吴文英","content":"晚云开，朝雪霁，时节又灯市。夜约遗香，南陌少年事。笙箫一片红云，飞来海上，绣帘卷、缃桃春起。旧游地。素蛾城阙年年，新妆趁罗绮。玉练冰轮，无尘涴流水。晓霞红处啼鸦，良宵一梦，画堂正、日长人睡。","dynasty":"宋代","title":"祝英台近（上元）"}
{"author":"吴文英","content":"春乍霁。清涟画舫融泄。螺云万叠暗凝愁，黛蛾照水。漫将西子比西湖，溪边人更多丽。步危径、攀艳蕊。掬霞到手红碎。青蛇细折小回廊，去天半咫。画阑日暮起东风，棋声吹下人世。海棠藉雨半绣地。正残寒、初御罗绮。除酒销春何计。向沙头更续，残阳一醉。双玉杯和流花洗。","dynasty":"宋代","title":"西河（中吕商陪鹤林登袁园）"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红其五寿嗣荣王"}
{"author":"吴文英","content":"麹尘犹沁伤心水，歌蝉暗惊春换。露藻清啼，烟萝澹碧，先结湖山秋怨。波帘翠卷。叹霞薄轻绡，汜人重见。傍柳追凉，暂疏怀袖负纨扇。南花清斗素靥，画船应不载，坡静诗卷。泛酒芳筒，题名蠹壁，重集湘鸿江燕。平芜未翦。怕一夕西风，镜心红变。望极愁生，暮天菱唱远。","dynasty":"宋代","title":"齐天乐（会江湖诸友泛湖）"}
{"author":"吴文英","content":"粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。殢醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。最断肠。夜深怨蝶飞狂。","dynasty":"宋代","tags":"咏物，菊花，忧愁","title":"惜黄花慢·菊"}
{"author":"吴文英","content":"江ED42初飞，荡万里素云，际空如沐。咏情吟思，不在秦筝金屋。夜潮上、明月芦花，傍钓蓑梦远，句清敲玉。翠罂汲晓，欸乃一声秋曲。越装片篷障雨，瘦半竿渭水，鹭汀幽宿。那知暖袍挟锦，低帘笼烛。鼓春波、载花万斛。帆鬣转、银河可掬。风定浪息。苍茫外、天浸寒绿。","dynasty":"宋代","title":"三部乐（黄钟商，俗名大石调赋姜石帚渔隐）"}
{"author":"吴文英","content":"残叶翻浓，馀香栖苦，障风怨动秋声。云影摇寒，波尘销腻，翠房人去深扃。昼成凄黯，雁飞过、垂杨转青。阑干横暮，酥印痕香，玉腕谁凭。菱花乍失娉婷。别岸围红，千艳倾城。重洗清杯，同追深夜，豆花寒落愁灯。近欢成梦，断云隔、巫山几层。偷相怜处，熏尽金篝，销瘦云英。","dynasty":"宋代","title":"庆春宫/高阳台其二"}
{"author":"吴文英","content":"花姥来时，带天香国艳，羞掩名姝。日长半娇半困，宿酒微苏。沈香槛北，比人间、风异烟殊。春恨重，盘云坠髻，碧花翻吐琼盂。洛苑旧移仙谱，向吴娃深馆，曾奉君娱。猩唇露红未洗，客鬓霜铺。兰词沁壁，过西园、重载双壶。休漫道，花扶人醉，醉花却要人扶。","dynasty":"宋代","title":"汉宫春（夹钟商追和尹梅津赋俞园牡丹）"}
{"author":"吴文英","content":"水园沁碧，骤夜雨飘红，竟空林岛。艳春过了。有尘香坠钿，尚遗芳草。步绕新阴，渐觉交枝径小。醉深窈。爱绿叶翠圆，胜看花好。芳架雪未扫。怪翠被佳人，困迷清晓。柳丝系棹。问闾门自古，送春多少。倦蝶慵飞，故扑簪花破帽。酹残照。掩重城、暮钟不到。","dynasty":"宋代","title":"扫花游·送春古江村"}
{"author":"吴文英","content":"记年时茂苑。正画堂凝香，璇奎初焕。天边岁华转。向九重春近，仙桃传宴。银罂翠管。宝香飞、蓬莱小殿。荷玉皇、恩重千秋，翠麓峻齐云汉。须看。鸿飞高处，地阔天宽，弋人空羡。梅清水暖。苕溪上，几吟卷。算金门听漏，玉墀班早，赢得风霜满面。总不如、绿野身安，镜中未晚。","dynasty":"宋代","title":"瑞鹤仙（寿史云麓）"}
{"author":"吴文英","content":"怨娥坠柳，离佩摇荭，霜讯南圃。漫忆桥扉，倚竹袖寒日暮。还问月中游，梦飞过、金风翠羽。把残云、剩水万顷，暗熏冷麝凄苦。渐浩渺、凌山高处。秋澹无光，残照谁主。露粟侵肌，夜约羽林轻误。剪碎惜秋心，更肠断、珠尘藓路。怕重阳，又催近、满城细雨。","dynasty":"宋代","title":"古香慢自度腔夷则商犯无射宫赋沧浪看桂"}
{"author":"吴文英","content":"时霎清明，载花不过西园路。嫩阴绿树。正是春留处。燕子重来，往事东流去。征衫贮。旧寒一缕。泪湿风帘絮。","dynasty":"宋代","tags":"清明节，写景，伤怀","title":"点绛唇·时霎清明"}
{"author":"吴文英","content":"澄碧西湖，软红南陌，银河地穿。见华星影里，仙棋局静，清风行处，瑞玉圭寒。斜谷山深，望春楼远，无此峥嵘小渭川。一泓地，解新波不涸，独障狂澜。老苏而后坡仙。继菊井嘉名相与传。试摩挲劲石，无令角折，丁宁明月，莫涴规圆。漫结鸥盟，那知鱼乐，心止中流别有天。无尘夜，听吾伊正在，秋水阑干。","dynasty":"宋代","title":"沁园春（冰漕凿方泉，宾客请以名斋，邀赋）"}
{"author":"吴文英","content":"松风远，莺燕静幽坊。妆褪宫梅人倦绣，梦回春草日初长。瓷碗试新汤。笙歌断，情与絮悠扬。石乳飞时离凤怨，玉纤分处露花香。人去月侵廊。","dynasty":"宋代","title":"望江南（茶）"}
{"author":"吴文英","content":"梦醒芙蓉。风檐近、挥疑佩玉丁东。翠微流水，都是惜别行踪。宋玉秋花相比瘦，赋情更苦似秋浓。小黄昏，绀云暮合，不见征鸿。宜城当时放客，认燕泥旧迹，返照楼空。夜阑心事，灯外败壁哀蛩。江寒夜枫怨落，怕流作题情肠断红。行云远，料澹蛾人在，秋香月中。","dynasty":"宋代","title":"新雁过妆楼·梦醒芙蓉"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红其五寿嗣荣王"}
{"author":"吴文英","content":"翠微路窄，醉晚风、凭谁为整欹冠。霜饱花腴，烛消人瘦，秋光作也都难。病怀强宽。恨雁声、偏落歌前。记年时、旧宿凄凉，暮烟秋雨野桥寒。妆靥鬓英争艳，度清商一曲，暗坠金蝉。芳节多阴，兰情稀会，晴晖称拂吟笺。更移画船。引佩环、邀下婵娟。算明朝、未了重阳，紫萸应耐看。","dynasty":"宋代","tags":"重阳节，登高，回忆","title":"霜花腴·重阳前一日泛石湖"}
{"author":"吴文英","content":"剪横枝，清溪分影，翛然镜空晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。寒泉贮、绀壶渐暖，年事对、青灯惊换了。但恐舞、一帘胡蝶，玉龙吹又杳。","dynasty":"宋代","title":"花犯其一中吕商谢黄复庵除夜寄古梅枝"}
{"author":"吴文英","content":"门横皱碧，路入苍烟，春近江南岸。暮寒如剪。临溪影、一一半斜清浅。飞霙弄晚。荡千里、暗香平远。端正看、琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷、欢未阑、烟雨青黄，宜昼阴庭馆。","dynasty":"宋代","tags":"咏物，梅花，写人","title":"解语花·梅花"}
{"author":"吴文英","content":"空濛乍敛，波影帘花晴乱。正西子、梳妆楼上，镜舞青鸾。润逼风襟，满湖山色入阑干。天虚鸣籁，云多易雨，长带秋寒。遥望翠凹，隔江时见，越女低鬟。算堪羡、烟沙白鹭，暮往朝还。歌管重城，醉花春梦半香残。乘风邀月，持杯对影，云海人闲。","dynasty":"宋代","title":"丑奴儿慢（双清楼在钱塘门外）"}
{"author":"吴文英","content":"凌朝一片阳台影，飞来太空不去。栋与参横，帘钩斗曲，西北城高几许。天声似语。便阊阖轻排，虹河平溯。问几阴晴，霸吴平地漫今古。西山横黛瞰碧，眼明应不到，烟际沉鹭。卧笛长吟，层霾乍裂，寒月溟濛千里。凭虚醉舞。梦凝白阑干，化为飞雾。净洗青红，骤飞沧海雨。","dynasty":"宋代","tags":"登高，写景，吊古，感慨，愁绪","title":"齐天乐·齐云楼"}
{"author":"吴文英","content":"烟波桃叶西陵路，十年断魂潮尾。古柳重攀，轻鸥聚别，陈迹危亭独倚。凉飕乍起，渺烟碛飞帆，暮山横翠。但有江花，共临秋镜照憔悴。华堂烛暗送客，眼波回盼处，芳艳流水。素骨凝冰，柔葱蘸雪，犹忆分瓜深意。清尊未洗，梦不湿行云，漫沾残泪。可惜秋宵，乱蛩疏雨里。","dynasty":"宋代","tags":"回忆，写人，离别，思念","title":"齐天乐·烟波桃叶西陵路"}
{"author":"吴文英","content":"南楼坠燕。又灯晕夜凉，疏帘空卷。叶吹暮喧，花露晨晞秋光短。当时明月娉婷伴。怅客路、幽扃俱远。雾鬟依约，除非照影，镜空不见。别馆。秋娘乍识，似人处、最在双波凝盼。旧色旧香，闲雨闲云情终浅。丹青谁画真真面。便只作、梅花频看。更愁花变梨霙，又随梦散。","dynasty":"宋代","title":"绛都春燕亡久矣，京口适见似人，怅怨有感"}
{"author":"吴文英","content":"一水盈盈，汉影隔游尘，净洗寒绿。秋沐平烟，日回西照，乍惊饮虹天北。彩阑翠馥。锦云直下花成屋。试纵目。空际、醉乘风露跨黄鹄。追想缥缈，钓雪松江，恍然烟蓑，秋梦重续。问何如、临池脍玉，扁舟空舣洞庭宿。也胜饮湘然楚竹。夜久人悄，玉妃唤月归来，桂笙声里，水宫六六。","dynasty":"宋代","title":"秋霁（云麓园长桥）"}
{"author":"吴文英","content":"空江浪阔。清尘凝、层层刻碎冰叶。水边照影，华裾曳翠，露搔泪湿。湘烟暮合。□尘袜、凌波半涉。怕临风、□欺瘦骨，护冷素衣叠。樊姊玉奴恨，小钿疏唇，洗妆轻怯。汜人最苦，纷痕深、几重愁靥。花隘香浓，猛熏透、霜绡细摺。倚瑶台，十二金钱晕半掐。","dynasty":"宋代","tags":"咏物，写花","title":"凄凉犯·重台水仙"}
{"author":"吴文英","content":"波面铜花冷不收。玉人垂钓理纤钩。月明池阁夜来秋。江燕话归成晓别，水花红减似春休。西风梧井叶先愁。","dynasty":"宋代","tags":"秋天，写景，悲秋，怀人","title":"浣溪沙·波面铜花冷不收"}
{"author":"吴文英","content":"三月暮，花落更情浓。人去秋千闲挂月，马停杨柳倦嘶风。堤畔画船空。恹恹醉，长日小帘栊。宿燕夜归银烛外，啼莺声在绿阴中。无处觅残红。","dynasty":"宋代","tags":"宋词精选，婉约，伤春，怀远","title":"望江南·三月暮"}
{"author":"吴文英","content":"丹桂花开第二番。东篱展却宴期宽。人间宝镜离仍合，海上仙槎去复还。分不尽，半凉天。可怜闲剩此婵娟。素娥未隔三秋梦，赢得今宵又倚阑。","dynasty":"宋代","tags":"中秋节，写景，抒怀","title":"思佳客·闰中秋"}
{"author":"吴文英","content":"莺团橙径，鲈跃莼波，重来两过中秋。酒市渔乡，西风胜似春柔。宿春去年村墅，看黄云、还委西畴。凤池去，信吴人有分，借与迟留。(橙径一作：怅径)应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。","dynasty":"宋代","tags":"写景，叙事，祝寿","title":"声声慢·寿魏方泉"}
{"author":"吴文英","content":"春语莺迷翠柳。烟隔断、晴波远岫。寒压重帘幔拕绣。袖炉香，倩东风，与吹透。花讯催时候。旧相思、偏供闲昼。春澹情浓半中酒。玉痕销，似梅花，更清瘦。","dynasty":"宋代","tags":"春天，写景，相思","title":"夜游宫·春语莺迷翠柳"}
{"author":"吴文英","content":"冰骨清寒瘦一枝。玉人初上木兰时。懒妆斜立澹春姿。月落溪穷清影在，日长春去画帘垂。五湖水色掩西施。","dynasty":"宋代","tags":"咏物，思念","title":"浣溪沙·题李中斋舟中梅屏"}
{"author":"吴文英","content":"池上红衣伴倚阑，栖鸦常带夕阳还。殷云度雨疏桐落，明月生凉宝扇闲。乡梦窄，水天宽。小窗愁黛淡秋山。吴鸿好为传归信，杨柳阊门屋数间。","dynasty":"宋代","tags":"秋天，写景，抒情，思归","title":"鹧鸪天·化度寺作"}
{"author":"吴文英","content":"盘丝系腕，巧篆垂簪，玉隐绀纱睡觉。银瓶露井，彩箑云窗，往事少年依约。为当时曾写榴裙，伤心红绡褪萼。黍梦光阴，渐老汀洲烟蒻。莫唱江南古调，怨抑难招，楚江沉魄。薰风燕乳，暗雨梅黄，午镜澡兰帘幕。念秦楼也拟人归，应剪菖蒲自酌。但怅望、一缕新蟾，随人天角。","dynasty":"宋代","tags":"端午节，风俗，思念","title":"澡兰香·淮安重午"}
{"author":"吴文英","content":"门隔花深旧梦游，夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。","dynasty":"宋代","tags":"婉约，记梦，抒情","title":"浣溪沙·门隔花深旧梦游"}
{"author":"吴文英","content":"霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。正蹇驴吟影，茶烟灶冷，酒亭门闭。歌丽。泛碧蚁。放绣帘半钩，宝台临砌。要须借东君，灞陵春意。晓梦先迷楚蝶，早风戾、重寒侵罗被。还怕掩、深院梨花，又作故人清泪。","dynasty":"宋代","tags":"写雪","title":"无闷·催雪"}
{"author":"吴文英","content":"醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。","dynasty":"宋代","tags":"离别，相思","title":"解蹀躞·醉云又兼醒雨"}
{"author":"吴文英","content":"金规印遥汉，庭浪无纹。清雪冷沁花薰。天街曾醉美人畔，凉枝移插乌巾。西风骤惊散，念梭悬愁结，蒂翦离痕。中郎旧恨，寄横竹、吹裂哀云。空剩露华烟彩，人影断幽坊，深闭千门。浑似飞仙入梦，袜罗微步，流水青苹。轻冰润□，怅今朝、不共清尊。怕云槎来晚，流红信杳，萦断秋魂。","dynasty":"宋代","tags":"写花，怀人","title":"夜飞鹊·蔡司户席上南花"}
{"author":"吴文英","content":"白玉搔头坠髻松。怯冷翠裙重。当时离佩解丁东。澹云低、暮江空。青丝结带鸳鸯盏，岁华晚、又相逢。绿尘湘水避春风。步归来、月宫中。","dynasty":"宋代","title":"燕归梁（书水仙扇）"}
{"author":"吴文英","content":"晴丝牵绪乱。对沧江斜日，花飞人远。垂杨暗吴苑。正旗亭烟冷，河桥风暖。兰情蕙盼。惹相思，春根酒畔。又争知、吟骨萦销，渐把旧衫重剪。凄断。流红千浪，缺月孤楼，总难留燕。歌尘凝扇。待凭信，拌分钿。试挑灯欲写，还依不妨，笺幅偷和泪卷。寄残云剩雨蓬莱，也应梦见。","dynasty":"宋代","tags":"爱情，相思，幽怨","title":"瑞鹤仙·晴丝牵绪乱"}
{"author":"吴文英","content":"门隔花深旧梦游，夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。","dynasty":"宋代","tags":"婉约，记梦，抒情","title":"浣溪沙·门隔花深旧梦游"}
{"author":"吴文英","content":"花姥来时，带天香国艳，羞掩名姝。日长半娇半困，宿酒微苏。沈香槛北，比人间、风异烟殊。春恨重，盘云坠髻，碧花翻吐琼盂。洛苑旧移仙谱，向吴娃深馆，曾奉君娱。猩唇露红未洗，客鬓霜铺。兰词沁壁，过西园、重载双壶。休漫道，花扶人醉，醉花却要人扶。","dynasty":"宋代","title":"汉宫春（夹钟商追和尹梅津赋俞园牡丹）"}
{"author":"吴文英","content":"江上桃花流水，天涯芳草青山。楼台春锁碧湾。都入行人望眼。一镜波平鸥去，千林日落鸦还。天风袅袅送轻帆。蓦过星槎银汉。","dynasty":"宋代","title":"西江月·江上桃花流水"}
{"author":"吴文英","content":"阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遗袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。","dynasty":"宋代","tags":"冬天，梅花，女子，孤独","title":"永遇乐·探梅次时斋韵"}
{"author":"吴文英","content":"问奇字，时斋示江南好词，纪前夕之事，辄次韵行锦归来，画眉添妩，暗尘重拂雕栊。稳瓶泉暖，花隘斗春容。围密笼香C95C霭，烦纤手、亲点团龙。温柔处，垂杨ED51髻，□暗豆花红。行藏，多是客，莺边话别，橘下相逢。算江湖幽梦，频绕残钟。好结梅兄B7AF弟，莫轻侣、西燕南鸿。偏宜醉，寒欺酒力，帘外冻云重。","dynasty":"宋代","title":"江南好"}
{"author":"吴文英","content":"柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。","dynasty":"宋代","tags":"怀人","title":"夜合花·自鹤江入京泊葑门外有感"}
{"author":"吴文英","content":"步晴霞倒影，洗闲愁、深杯滟风漪。望越来清浅，吴歈杳霭，江雁初飞。辇路凌空九险，粉冷濯妆池。歌舞烟霄顶，乐景沈晖。别是青红阑槛，对女墙山色，碧澹宫眉。问当时游鹿，应笑古台非。有谁招、扁舟渔隐，但寄情、西子却题诗。闲风月，暗销磨尽，浪打鸥矶。","dynasty":"宋代","title":"八声甘州·步晴霞倒影"}
{"author":"吴文英","content":"西风一叶送行舟。浅迟留。舣汀洲。新浴红衣，绿水带香流。应是离宫城外晚，人伫立，小帘钩。新归重省别来愁。黛眉头。半痕秋。天上人间，斜月绣针楼。湘浪莫迷花蝶梦，江上约，负轻鸥。","dynasty":"宋代","tags":"离别，相思","title":"江神子·送翁五峰自鹤江还都"}
{"author":"吴文英","content":"细响残蛩，傍灯前、似说深秋怀抱。怕上翠微，伤心乱烟残照。西湖镜掩尘沙，翳晓影、秦鬟云扰。新鸿，唤凄凉、渐入红萸乌帽。江上故人老。视东篱秀色，依然娟好。晚梦趁、邻杵断，乍将愁到。秋娘泪湿黄昏，又满城、雨轻风小。闲了。看芙容、画船多少。","dynasty":"宋代","title":"惜秋华（夹钟商重九）"}
{"author":"吴文英","content":"情黏舞线。怅驻马灞桥，天寒人远。旋翦露痕，移得春娇栽琼苑。流莺常语烟中怨。恨三月、飞花零乱。艳阳归後，红藏翠掩，小坊幽院。谁见。新腔按彻，背灯暗、共倚篔屏葱茜。绣被梦轻，金屋妆深沈香换。梅花重洗春风面。正溪上、参横月转。并禽飞上金沙，瑞香雾暖。","dynasty":"宋代","title":"绛都春·情黏舞线"}
{"author":"吴文英","content":"金井空阴，枕痕历尽秋声闹。梦长难晓。月树愁鸦悄。梅压檐梢，寒蝶寻香到。窗黏了。翠池春小。波冷鸳鸯觉。","dynasty":"宋代","title":"点绛唇（和吴见山韵）"}
{"author":"吴文英","content":"千盖笼花斗胜春。东风无力扫香尘。尽沿高阁步红云。闲里暗牵经岁恨，街头多认旧年人。晚钟催散又黄昏。","dynasty":"宋代","title":"浣溪沙（观吴人岁旦游承天）"}
{"author":"吴文英","content":"冷空淡碧，带翳柳轻云，护花深雾。艳晨易午。正笙箫竞渡，绮罗争路。骤卷风埃，半掩长蛾翠妩。散红缕。渐红湿杏泥，愁燕无语。乘盖争避处。就解佩旗亭，故人相遇。恨春太妒。溅行裙更惜，凤钩尘污。酹入梅根，万点啼痕暗树。峭寒暮。更萧萧、陇头人去。","dynasty":"宋代","tags":"寒食节，风俗，春游，写景","title":"扫花游·西湖寒食"}
{"author":"吴文英","content":"十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴里，烟滋露染，翠娇红溜。此际雕鞍去久。空追念邮亭，短枝盈首。海角天涯，寒食清明，泪点絮花沾袖。去年折赠行人远，今年恨、依然纤手。断肠也，羞眉画应未就。","dynasty":"宋代","tags":"咏物，柳树，女子，思念","title":"花心动·柳"}
{"author":"吴文英","content":"思渺西风，怅行踪、浪逐南飞高雁。怯上翠微，危楼更堪凭晚。蓬莱对起幽云，澹野色山容愁卷。清浅。瞰沧波、静衔秋痕一线。十载寄吴苑。惯东篱深把，露黄偷翦。移暮影、照越镜，意销香断。秋娥赋得闲情，倚翠尊、小眉初展。深劝。待明朝、醉巾重岸。","dynasty":"宋代","title":"惜秋华（八日飞翼楼登高）"}
{"author":"吴文英","content":"锦带吴钩，征思横雁水。夜吟敲落霜红，船傍枫桥系。相思不管年华，唤酒吴娃市。因话、驻马新堤步秋绮。淮楚尾。暮云送、人千里。细雨南楼，香密锦温曾醉。花谷依然，秀靥偷春小桃李。为语梦窗憔悴。","dynasty":"宋代","tags":"离别，祝福，思念","title":"荔枝香近·送人游南徐"}
{"author":"吴文英","content":"秋入灯花，夜深檐影琵琶语。越娥青镜洗红埃，山斗秦眉妩。相间金茸翠亩。认城阴、春耕旧处。晚舂相应，新稻炊香，疏烟林莽。清磬风前，海沈宿袅芙蓉炷。阿香秋梦起娇啼，玉女传幽素。人驾梅槎未渡。试梧桐、聊分宴俎。采菱别调，留取蓬莱，霎时云住。","dynasty":"宋代","tags":"秋天，祈祷，写雨","title":"烛影摇红·越上霖雨应祷"}
{"author":"吴文英","content":"卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。","dynasty":"宋代","tags":"宋词精选，婉约，月夜，思念","title":"点绛唇·试灯夜初晴"}
{"author":"吴文英","content":"茂苑、共莺花醉吟，岁华如许。江湖夜雨。传书问、雁多幽阻。清溪上，惯来往扁舟、轻如羽。到兴懒归来，玉冷耕云圃。按琼箫，赋金缕。回首词场，动地声名，春雷初启户。枕水卧漱石，数间屋，梅一坞。待共结、良朋侣。载清尊、随花追野步。要未若城南，分取溪隈住。昼长看柳舞。","dynasty":"宋代","title":"倒犯"}
{"author":"吴文英","content":"门巷深深小画楼。阑干曾识凭春愁。新蓬遮却绣鸳游。桃观日斜香掩户，苹溪风起水东流。紫萸玉腕又逢秋。","dynasty":"宋代","title":"浣溪沙（题史菊屏扇）"}
{"author":"吴文英","content":"香泛罗屏，夜寒著酒宜偎倚。翠偏红坠。唤起芙容睡。一曲伊州，秋色芭蕉里。娇和醉。眼情心事。愁隔湘江水。","dynasty":"宋代","title":"点绛唇"}
{"author":"吴文英","content":"怨娥坠柳，离佩摇荭，霜讯南圃。漫忆桥扉，倚竹袖寒日暮。还问月中游，梦飞过、金风翠羽。把残云、剩水万顷，暗熏冷麝凄苦。渐浩渺、凌山高处。秋澹无光，残照谁主。露粟侵肌，夜约羽林轻误。剪碎惜秋心，更肠断、珠尘藓路。怕重阳，又催近、满城细雨。","dynasty":"宋代","title":"古香慢自度腔夷则商犯无射宫赋沧浪看桂"}
{"author":"吴文英","content":"华堂夜宴连清晓。醉里笙歌云窈袅。酿来千日酒初尝，过却重阳秋更好。阿儿早晚成名了。玉树阶前春满抱。天边金镜不须磨，长与妆楼悬晚照。","dynasty":"宋代","title":"玉楼春（为故人母寿）"}
{"author":"吴文英","content":"情如之何，暮涂为客，忍堪送君。便江湖天远，中宵同月，关河秋近。何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐动风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。","dynasty":"宋代","tags":"离别，鼓励","title":"沁园春·送翁宾旸游鄂渚"}
{"author":"吴文英","content":"一帆江上暮潮平。骑鹤过瑶京。湘波山色青天外，红香荡、玉佩东丁。西圃仍圆夜月，南风微弄秋声。阿咸才俊玉壶冰。王母最怜生。万年枝上千年叶，垂杨鬓、春共青青。连唤碧筒传酒，云回一曲双成。","dynasty":"宋代","title":"风入松（寿梅壑）"}
{"author":"吴文英","content":"步晴霞倒影，洗闲愁、深杯滟风漪。望越来清浅，吴歈杳霭，江雁初飞。辇路凌空九险，粉冷濯妆池。歌舞烟霄顶，乐景沈晖。别是青红阑槛，对女墙山色，碧澹宫眉。问当时游鹿，应笑古台非。有谁招、扁舟渔隐，但寄情、西子却题诗。闲风月，暗销磨尽，浪打鸥矶。","dynasty":"宋代","title":"八声甘州·步晴霞倒影"}
{"author":"吴文英","content":"吴城连日赏桂，一夕风雨，悉已零落。","dynasty":"宋代","title":"金子其二"}
{"author":"吴文英","content":"何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。年事梦中休。花空烟水流。燕辞归、客尚淹留。垂柳不萦裙带住。漫长是、系行舟。","dynasty":"宋代","tags":"宋词三百首，宋词精选，婉约，羁旅，孤独，怀人","title":"唐多令·惜别"}
{"author":"吴文英","content":"黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。","dynasty":"宋代","tags":"咏物","title":"虞美人影·咏香橙"}
{"author":"吴文英","content":"门横皱碧，路入苍烟，春近江南岸。暮寒如剪。临溪影、一一半斜清浅。飞霙弄晚。荡千里、暗香平远。端正看、琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷、欢未阑、烟雨青黄，宜昼阴庭馆。","dynasty":"宋代","tags":"咏物，梅花，写人","title":"解语花·梅花"}
{"author":"吴文英","content":"兰舟高荡涨波凉。愁被矮桥妨。暮烟疏雨西园路，误秋娘、浅约宫黄。还泊邮亭唤酒，旧曾送客斜阳。蝉声空曳别枝长。似曲不成商。御罗屏底翻歌扇，忆西湖、临水开窗。和醉重寻幽梦，残衾已断熏香。","dynasty":"宋代","tags":"离别，忆旧","title":"风入松·桂"}
{"author":"吴文英","content":"秦黛横愁送暮云。越波秋浅暗啼昏。空庭春草绿如裙。彩扇不歌原上酒，青门频返月中魂。花开空忆倚阑人。","dynasty":"宋代","title":"浣溪沙（陈少逸席上用联句韵有赠）"}
{"author":"吴文英","content":"晚云开，朝雪霁，时节又灯市。夜约遗香，南陌少年事。笙箫一片红云，飞来海上，绣帘卷、缃桃春起。旧游地。素蛾城阙年年，新妆趁罗绮。玉练冰轮，无尘涴流水。晓霞红处啼鸦，良宵一梦，画堂正、日长人睡。","dynasty":"宋代","title":"祝英台近（上元）"}
{"author":"吴文英","content":"春酌沈沈，晚妆的的，仙梦游惯。锦溆维舟，青门倚盖，还被笼莺唤。裴郎归后，崔娘沈恨，漫客请传芳卷。联题在，频经翠袖，胜隔绀纱尘幔。桃根杏叶，胶黏缃缥，几回凭阑人换。峨髻愁云，兰香腻粉，都为多情褪。离巾拭泪，征袍染醉，强作酒朋花伴。留连怕，风姨浪妒，又吹雨断。","dynasty":"宋代","title":"永遇乐（林钟商过李氏晚妆阁，见壁间旧所题词，遂再赋）"}
{"author":"吴文英","content":"江上桃花流水，天涯芳草青山。楼台春锁碧湾。都入行人望眼。一镜波平鸥去，千林日落鸦还。天风袅袅送轻帆。蓦过星槎银汉。","dynasty":"宋代","title":"西江月·江上桃花流水"}
{"author":"吴文英","content":"阑干独倚天涯客。心影暗凋风叶寂。千山秋入雨中青，一雁暮随云去急。霜花强弄春颜色。相吊年光浇大白。海烟沈处倒残霞，一杼鲛绡和泪织。","dynasty":"宋代","tags":"秋天，写景，抒怀，感慨","title":"玉楼春·和吴见山韵"}
{"author":"吴文英","content":"流水曲尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。欢盟误。一箭流光，又趁寒食去。不堪衰鬓著飞花，傍绿阴、冷烟深树。玄都秀句。记前度、刘郎曾赋。最伤心、一片孤山细雨。","dynasty":"宋代","title":"西子妆慢/西子妆湖上清明薄游"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红其五寿嗣荣王"}
{"author":"吴文英","content":"春来雁渚。弄艳冶、又入垂杨如许。困舞瘦腰，啼湿宫黄池塘雨。碧沿苍藓云根路。尚追想、凌波微步。小楼重上，凭谁为唱，旧时金缕。凝伫。烟萝翠竹，欠罗袖、为倚天寒日暮。强醉梅边，招得花奴来尊俎。东风须惹春云住。□莫把、飞琼吹去。便教移取熏笼，夜温绣户。","dynasty":"宋代","tags":"追忆，写景","title":"绛都春·余往来清华池馆六年赋咏屡矣感昔伤今益不堪怀乃复作此解"}
{"author":"吴文英","content":"空翠染云，楚山迥故人南北。秀骨冷盈盈，清洗九秋涧绿。奉车旧畹，料未许、千金轻儥。浅笑还不语，蔓草罗裙一幅。素女情多，阿真娇重，唤起空谷。弄野色烟姿，宜扫怨蛾澹墨。光风入户，媚香倾国。湘佩寒、幽梦小窗春足。","dynasty":"宋代","title":"蕙兰芳引（林钟商，俗名歇指调赋藏一家吴郡王画兰）"}
{"author":"吴文英","content":"绿波碧草长堤色。东风不管春狼藉。鱼沫细痕圆。燕泥花唾干。无情牵怨抑。画舸红楼侧。斜日起凭阑。垂杨舞晓寒。","dynasty":"宋代","title":"菩萨蛮·绿波碧草长堤色"}
{"author":"吴文英","content":"送人犹未苦，苦送春、随人去天涯。片红都飞尽，正阴阴润绿，暗里啼鸦。赋情顿雪双鬓，飞梦逐尘沙。叹病渴凄凉，分香瘦减，两地看花。西湖断桥路，想系马垂杨，依旧欹斜。葵麦迷烟处，问离巢孤燕，飞过谁家。故人为写深怨，空壁扫秋蛇。但醉上吴台，残阳草色归思赊。","dynasty":"宋代","tags":"写景，离别，愁绪","title":"忆旧游·别黄澹翁"}
{"author":"吴文英","content":"羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。","dynasty":"宋代","tags":"清明节，写景，追忆","title":"渡江云三犯·西湖清明"}
{"author":"吴文英","content":"转芳径。见雾卷晴漪，鱼弄游影。旋解缨濯翠，临流抚菱镜。半林竹色花香处，意足多新咏。试衣单、雁欲来时，旧寒才定。门巷对深静。但酒敌春浓，棋消日永。旧曲猗兰，待留向、月中听。藻池不通宫沟水，任泛流红冷。小阑干、笑拍东风醉醒。","dynasty":"宋代","title":"探芳信（麓翁小园早饮，客供棋事琴事）"}
{"author":"吴文英","content":"柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。","dynasty":"宋代","tags":"怀人","title":"夜合花·自鹤江入京泊葑门外有感"}
{"author":"吴文英","content":"吹笙池上道。为王孙重来，旋生芳草。水石清寒，过半春犹自，燕沈莺悄。樨柳阑干，晴荡漾、禁烟残照。往事依然，争忍重听，怨红凄调。曲榭方亭初扫。印藓迹双鸳，记穿林窈。顿隔年华，似梦回花上，露晞平晓。恨遂孤鸿，客又去、清明还到。便鞚墙头归骑，青梅已老。","dynasty":"宋代","title":"三姝媚"}
{"author":"吴文英","content":"阆苑高寒。金枢动、冰宫桂树年年。剪秋一半，难破万户连环。织锦相思楼影下，钿钗暗约小帘间。共无眠。素娥惯得，西坠阑干。谁知壶中自乐，正醉围夜玉，浅斗婵娟。雁风自劲，云气不上凉天。红牙润沾素手，听一曲清歌双雾鬟。徐郎老，恨断肠声在，离镜孤鸾。","dynasty":"宋代","title":"新雁过妆楼其二中秋后一夕，李方庵月庭延客，命小妓过新水令，坐间赋词"}
{"author":"吴文英","content":"情如之何，暮涂为客，忍堪送君。便江湖天远，中宵同月，关河秋近。何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐动风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。","dynasty":"宋代","tags":"离别，鼓励","title":"沁园春·送翁宾旸游鄂渚"}
{"author":"吴文英","content":"莺围橙径，鲈跃莼波，重来雨过中秋。酒市渔乡，西风胜似春柔。宿舂去年村墅，看黄云、还委西畴。凤池去，信吴人有分，借与迟留。应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。","dynasty":"宋代","title":"声声慢·莺围橙径"}
{"author":"吴文英","content":"冬分人别。渡倦客晚潮，伤头俱雪。雁影秋空，蝶情春荡，几处路穷车绝。把酒共温寒夜，倚绣添慵时节。又底事，对愁云江国，离心还折。吴越。重会面，点检旧吟，同看灯花结。儿女相思，年华轻送，邻户断箫声噎。待移杖藜雪后，犹怯蓬莱寒阔。最起晚，任鸦林催晓，梅窗沈月。","dynasty":"宋代","title":"喜迁莺（甲辰冬至寓越，儿辈尚留瓜泾萧寺）"}
{"author":"吴文英","content":"金谷已空尘。薰风祝攥舞低鸾翅，绛笼蜜炬，绿映龙盆。窈窕绣窗人睡起，临砌脉无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。念碎劈芳心，萦思千缕，赠将幽素，偷翦重云。终待凤池归去，催咏红翻。","dynasty":"宋代","tags":"咏物，写花","title":"风流子·黄钟商芍药"}
{"author":"吴文英","content":"素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。","dynasty":"宋代","tags":"写人","title":"高山流水·丁基仲侧室善丝桐赋咏晓达音吕备歌舞之妙"}
{"author":"吴文英","content":"记年时茂苑。正画堂凝香，璇奎初焕。天边岁华转。向九重春近，仙桃传宴。银罂翠管。宝香飞、蓬莱小殿。荷玉皇、恩重千秋，翠麓峻齐云汉。须看。鸿飞高处，地阔天宽，弋人空羡。梅清水暖。苕溪上，几吟卷。算金门听漏，玉墀班早，赢得风霜满面。总不如、绿野身安，镜中未晚。","dynasty":"宋代","title":"瑞鹤仙（寿史云麓）"}
{"author":"吴文英","content":"晚妆慵理瑞云盘。针线停灯前。燕子不归帘卷，海棠一夜孤眠。踏青人散，遗钿满路，雨打秋千。尚有落花寒在，绿杨未褪春遗。","dynasty":"宋代","title":"朝中措"}
{"author":"吴文英","content":"剪横枝，清溪分影，翛然镜空晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。寒泉贮、绀壶渐暖，年事对、青灯惊换了。但恐舞、一帘胡蝶，玉龙吹又杳。","dynasty":"宋代","title":"花犯其一中吕商谢黄复庵除夜寄古梅枝"}
{"author":"吴文英","content":"渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。","dynasty":"宋代","tags":"宋词三百首，豪放，怀古，壮志未酬","title":"八声甘州·灵岩陪庾幕诸公游"}
{"author":"吴文英","content":"酹清杯问水，惯曾见、几逢迎。自越棹轻飞，秋莼归后，杞菊荒荆。孤鸣。舞鸥惯下，又渔歌、忽断晚烟生。雪浪闲销钓石，冷枫频落江汀。长亭。春恨何穷，目易尽、酒微醒。怅断魂西子，凌波去杳，环佩无声。阴晴。最无定处，被浮云、多翳镜华明。向晓东风霁色，绿杨楼外山青。","dynasty":"宋代","title":"木兰花慢（重泊垂虹）"}
{"author":"吴文英","content":"明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。","dynasty":"宋代","tags":"重阳节，写景，抒情","title":"蝶恋花·九日和吴见山韵"}
{"author":"吴文英","content":"六铢衣细，一叶舟轻，黄芦堪笑浮槎。何处汀洲，云澜锦浪无涯。秋姿澹凝水色，艳真香、不染春华。笑归去，傍金波开户，翠屋为家。回施红妆青镜，与一川平绿，五月晴霞。?玉杯中，西风不到窗纱。端的旧莲深薏，料采菱、新曲羞夸。秋潋滟，对年年、人胜似花。","dynasty":"宋代","title":"声声慢·六铢衣细"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红·天桂飞香"}
{"author":"吴文英","content":"杨柳风流，蕙花清润。苹□未数张三影。沈香倚醉调清平，新辞□□□□□。鲛室裁绡，□□□□。□□白雪争歌郢。西湖同结杏花盟，东风休赋丁香恨。","dynasty":"宋代","title":"蹋莎行/踏莎行"}
{"author":"吴文英","content":"问奇字，时斋示江南好词，纪前夕之事，辄次韵行锦归来，画眉添妩，暗尘重拂雕栊。稳瓶泉暖，花隘斗春容。围密笼香C95C霭，烦纤手、亲点团龙。温柔处，垂杨ED51髻，□暗豆花红。行藏，多是客，莺边话别，橘下相逢。算江湖幽梦，频绕残钟。好结梅兄B7AF弟，莫轻侣、西燕南鸿。偏宜醉，寒欺酒力，帘外冻云重。","dynasty":"宋代","title":"江南好"}
{"author":"吴文英","content":"听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。","dynasty":"宋代","tags":"宋词三百首，宋词精选，婉约，伤春，离别，怀人","title":"风入松·听风听雨过清明"}
{"author":"吴文英","content":"冷空淡碧，带翳柳轻云，护花深雾。艳晨易午。正笙箫竞渡，绮罗争路。骤卷风埃，半掩长蛾翠妩。散红缕。渐红湿杏泥，愁燕无语。乘盖争避处。就解佩旗亭，故人相遇。恨春太妒。溅行裙更惜，凤钩尘污。酹入梅根，万点啼痕暗树。峭寒暮。更萧萧、陇头人去。","dynasty":"宋代","tags":"寒食节，风俗，春游，写景","title":"扫花游·西湖寒食"}
{"author":"吴文英","content":"鸦带斜阳归远树。无人听、数声钟暮。日与愁长，心灰香断，月冷竹房扃户。画扇青山吴苑路。傍怀袖、梦飞不去。忆别西池，红绡盛泪，肠断粉莲啼路。","dynasty":"宋代","title":"夜行船（寓化度寺）"}
{"author":"吴文英","content":"北斗秋横云髻影。莺羽衣轻，腰减青丝剩。一曲游仙闻玉声。月华深院人初定。十二阑干和笑凭。风露生寒，人在莲花顶。睡重不知残酒醒。红帘几度啼鸦暝。","dynasty":"宋代","title":"蝶恋花（题华山道女扇）"}
{"author":"吴文英","content":"秋压更长，看见姮娥瘦如束。正古花摇落，寒蛩满地，参梅吹老，玉龙横竹。霜被芙蓉宿。红绵透，尚欺暗烛。年年记、一种凄凉。绣幌金圆挂香玉。顽老情怀，都无欢事，良宵爱幽独。叹画图难仿，橘村砧思，笠蓑有约，莼洲渔屋。心景凭谁语，商弦重、袖寒转轴。疏篱下、试觅重阳，醉擘青露菊。","dynasty":"宋代","tags":"女子，孤独，抒己","title":"一寸金·秋感"}
{"author":"吴文英","content":"记年时茂苑。正画堂凝香，璇奎初焕。天边岁华转。向九重春近，仙桃传宴。银罂翠管。宝香飞、蓬莱小殿。荷玉皇、恩重千秋，翠麓峻齐云汉。须看。鸿飞高处，地阔天宽，弋人空羡。梅清水暖。苕溪上，几吟卷。算金门听漏，玉墀班早，赢得风霜满面。总不如、绿野身安，镜中未晚。","dynasty":"宋代","title":"瑞鹤仙（寿史云麓）"}
{"author":"吴文英","content":"文园消渴爱江清。酒肠怯，怕深觥。玉舟曾洗芙蓉水，泻清冰。秋梦浅，醉云轻。庭竹不收帘影去，人睡起，月空明。瓦瓶汲井和秋叶，荐吟醒。夜深重，怨遥更。","dynasty":"宋代","title":"花上月令"}
{"author":"吴文英","content":"望春楼外沧波，旧年照眼青铜镜。炼成宝月，飞来天上，银河流影。绀玉钩帘处，横犀尘、天香分鼎。记殷云殿锁，裁花翦露，曲江畔、春风劲。槐省。红尘昼静，午朝回、吟生晚兴。春霖绣笔，莺边清晓，金狨旋整。阆苑芝仙貌，生绡对、绿窗深景。弄琼英数点，宫梅信早，占年光永。","dynasty":"宋代","title":"水龙吟·望春楼外沧波"}
{"author":"吴文英","content":"秋千争闹粉墙。闲看燕紫莺黄。啼到绿阴处，唤回浪子闲忙。春光。春光。正是拾翠寻芳。","dynasty":"宋代","title":"如梦令"}
{"author":"吴文英","content":"醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。","dynasty":"宋代","tags":"离别，相思","title":"解蹀躞·醉云又兼醒雨"}
{"author":"吴文英","content":"柳暝河桥，莺晴台苑，短策频惹春香。当时夜泊，温柔便入深乡。词韵窄，酒杯长。翦蜡花、壶箭催忙。共追游处，凌波翠陌，连棹横塘。十年一梦凄凉。似西湖燕去，吴馆巢荒。重来万感，依前唤酒银罂。溪雨急，岸花狂。趁残鸦、飞过苍茫。故人楼上，凭谁指与，芳草斜阳。","dynasty":"宋代","tags":"怀人","title":"夜合花·自鹤江入京泊葑门外有感"}
{"author":"吴文英","content":"宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。","dynasty":"宋代","tags":"宋词精选，咏物，梅花，伤怀","title":"高阳台·落梅"}
{"author":"吴文英","content":"断梦游轮。孤山路杳，越树阴新。流水凝酥，征衫沾泪，都是离痕。玉屏风冷愁人。醉烂漫、梅花翠云。傍夜船回，惜春门掩，一镜香尘。","dynasty":"宋代","tags":"写雪，怀念","title":"柳梢青·与龟翁登研意观雪怀癸卯岁腊朝断桥并马之游"}
{"author":"吴文英","content":"水云共色，渐断岸飞花，雨声初峭。步帷素袅。想玉人误惜，章台春老。岫敛愁蛾，半洗铅华未晓。舣轻棹。似山阴夜晴，乘兴初到。心事春缥缈。记遍地梨花，弄月斜照。旧时斗草。恨凌波路钥，小庭深窈。冻涩琼箫，渐入东风郢调。暖回早。醉西园、乱红休扫。","dynasty":"宋代","title":"扫花游（春雪）"}
{"author":"吴文英","content":"香莓幽径滑。萦绕秋曲折。帘额红摇波影，鱼惊坠、暗吹沫。浪阔。轻棹拨。武陵曾话别。一点烟红春小，桃花梦、半林月。","dynasty":"宋代","title":"霜天晓角·香莓幽径滑"}
{"author":"吴文英","content":"绛雪生凉，碧霞笼夜，小立中庭芜地。昨梦西湖，老扁舟身世。叹游荡，暂赏、吟花酌露尊俎，冷玉红香罍洗。眼眩魂迷，古陶洲十里。翠参差、澹月平芳砌。砖花滉、小浪鱼鳞起。雾盎浅障青罗，洗湘娥春腻。荡兰烟、麝馥浓侵醉。吹不散、绣屋重门闭。又怕便、绿减西风，泣秋檠烛外。","dynasty":"宋代","tags":"宴会，赏花，感叹","title":"拜星月慢·林钟羽姜石帚以盆莲数十置中庭宴客其中"}
{"author":"吴文英","content":"夜寒吴馆窄。渐酒阑烛暗，犹分香泽。轻帆展为翮。送高鸿飞过，长安南陌。渔矶旧迹。有陈蕃、虚床挂壁。掩庭扉，蛛网黏花，细草静瑶春碧。还忆。洛阳年少，风露秒檠，岁华如昔。长吟堕帻。暮潮送，富春客。算玉堂不染，梅花清梦，宫漏声中夜直。正逋仙、清瘦黄昏，几时觅得。","dynasty":"宋代","title":"瑞鹤仙（饯郎纠曹之岩陵）"}
{"author":"吴文英","content":"莺围橙径，鲈跃莼波，重来雨过中秋。酒市渔乡，西风胜似春柔。宿舂去年村墅，看黄云、还委西畴。凤池去，信吴人有分，借与迟留。应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。","dynasty":"宋代","title":"声声慢·莺围橙径"}
{"author":"吴文英","content":"澹云笼月微黄，柳丝浅色东风紧。夜寒旧事，春期新恨，眉山碧远。尘陌飘香，绣帘垂户，趁时妆面。钿车催去急，珠囊袖冷，愁如海、情一线。犹记初来吴苑。未清霜、飞惊双鬓。嬉游是处，风光无际，舞葱歌茜。陈迹征衫，老容华镜，欢悰都尽。向残灯梦短，梅花晓角，为谁吟怨。","dynasty":"宋代","title":"玉烛新其八癸卯元夕"}
{"author":"吴文英","content":"麹尘犹沁伤心水，歌蝉暗惊春换。露藻清啼，烟萝澹碧，先结湖山秋怨。波帘翠卷。叹霞薄轻绡，汜人重见。傍柳追凉，暂疏怀袖负纨扇。南花清斗素靥，画船应不载，坡静诗卷。泛酒芳筒，题名蠹壁，重集湘鸿江燕。平芜未翦。怕一夕西风，镜心红变。望极愁生，暮天菱唱远。","dynasty":"宋代","title":"齐天乐（会江湖诸友泛湖）"}
{"author":"吴文英","content":"江鶃初飞，荡万里素云，际空如沐。咏情吟思，不在秦筝金屋。夜潮上，明月芦花，傍钓蓑梦远，句清敲玉。翠罂汲晓，欸乃一声秋曲。越装片篷障雨，瘦半竿渭水，鹭汀幽宿。那知暖袍挟锦，低帘笼烛。鼓春波、载花万斛。帆鬣转、银河可掬。风定浪息，苍茫外、天浸寒绿。","dynasty":"宋代","title":"三部乐·江鶃初飞"}
{"author":"吴文英","content":"飞尽西园，晚秋却胜春天气。霜花开尽锦屏空，红叶新装缀。时放清杯泛水。暗凄凉、东风旧事。夜吟不绝，松影阑干，月笼寒翠。莫唱阳关，但凭彩袖歌千岁。秋星入梦隔明朝，十载吴宫会。一棹回潮度苇。正西窗、灯花报喜。柳蛮樱素，试酒争怜，不教不醉。","dynasty":"宋代","title":"烛影摇红·飞尽西园"}
{"author":"吴文英","content":"江鶂[1]初飞，荡万里素云，际空如沐。咏情吟思，不在秦筝金屋。夜潮上、明月芦花，傍钓蓑梦远，句清敲玉。翠罂汲晓，欸乃[2]一声秋曲。越装片篷障雨，瘦半竿渭水，鹭汀幽宿。那知暖袍挟锦，低帘笼烛。鼓春波、载花万斛。帆鬣转、银河可掬。风定浪息，苍茫外、天浸寒绿。","dynasty":"宋代","title":"三部乐·江鶂[1]初飞"}
{"author":"吴文英","content":"次吴江，小泊，夜饮僧窗惜别。邦人赵簿携小妓侑尊。连歌数阕，皆清真词。酒尽已四鼓。赋此词饯尹梅津。送客吴皋，正试霜夜冷，枫落长桥。望天不尽，背城渐杳，离亭黯黯，恨永迢迢。翠香零落红衣老，暮愁锁、残柳眉梢。念瘦腰、沈郎旧日，曾系兰桡。仙人凤咽琼箫，怅断魂送远，《九辩》难招。醉鬟留盼，小窗剪烛，歌云载恨，飞上银霄。素秋不解随船去，败红趁一叶寒涛。梦翠翘，怨鸿料过南谯。","dynasty":"宋代","tags":"送别，友人，追忆，愁绪","title":"惜黄花慢·送客吴皋"}
{"author":"吴文英","content":"几临流送远，渐荒落、旧邮亭。念西子初来，当时望眼，啼雨难晴。娉婷。素亭共载，到越吟、翻调倚吴声。得意东风去棹，怎怜会重离轻。云零。梦绕浮觞，流水畔、叙幽情。恨赋笔分携，江山委秀，桃李荒荆。经行。问春在否，过汀洲、暗忆百花名。莺缕争堪细折，御黄堤上重盟。","dynasty":"宋代","title":"木兰花慢·几临流送远"}
{"author":"吴文英","content":"小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。","dynasty":"宋代","tags":"咏物，写鸟","title":"双双燕·小桃谢后"}
{"author":"吴文英","content":"寒筲惊坠，香豆初收，银床一夜霜深。乱泻明珠，金盘来荐清斟。绿窗细剥檀皱，料水晶、微损春簪。风韵处，惹手香酥润，樱口脂侵。重省追凉前事，正风吟莎井，月碎苔阴。颗颗相思，无情漫搅秋心。银台翦花杯散，梦阿娇、金屋沈沈。甚时见，露十香、钗燕坠金。","dynasty":"宋代","title":"声声慢（宏庵宴席，客有持桐子侑俎者，自云其姬亲剥之）"}
{"author":"吴文英","content":"春语莺迷翠柳。烟隔断、晴波远岫。寒压重帘幔拕绣。袖炉香，倩东风，与吹透。花讯催时候。旧相思、偏供闲昼。春澹情浓半中酒。玉痕销，似梅花，更清瘦。","dynasty":"宋代","tags":"春天，写景，相思","title":"夜游宫·春语莺迷翠柳"}
{"author":"吴文英","content":"望春楼外沧波，旧年照眼青铜镜。炼成宝月，飞来天上，银河流影。绀玉钩帘处，横犀尘、天香分鼎。记殷云殿锁，裁花剪露，曲江畔、春风劲。槐省。红尘昼静，午朝回、吟生晚兴。春霖绣笔，莺边清晓，金狨旋整。阆苑芝仙貌，生绡对、绿窗深景。弄琼英数点，宫梅信早，占年光永。","dynasty":"宋代","title":"水龙吟其五寿尹梅津"}
{"author":"吴文英","content":"小娉婷，清铅素靥，蜂黄暗偷晕。翠翘欹鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬓。料唤赏、清华池馆，台杯须满引。","dynasty":"宋代","tags":"咏物，写花","title":"花犯·郭希道送水仙索赋"}
{"author":"吴文英","content":"酣春青镜里。照晴波明眸，暮云愁髻。半绿垂丝，正楚腰纤瘦，舞衣初试。燕客飘零，烟树冷、青骢曾系。画馆朱楼，还把清尊，慰春憔悴。离苑幽芳深闭。恨浅薄东风，褪花销腻。彩D64E翻歌，最赋情、偏在笑红颦翠。暗拍阑干，看散尽、斜阳船市。付与金衣清晓，花深未起。","dynasty":"宋代","title":"三姝媚（姜石帚馆水磨方氏，会饮总宜堂，即事寄毛荷塘）"}
{"author":"吴文英","content":"酹清杯问水，惯曾见、几逢迎。自越棹轻飞，秋莼归后，杞菊荒荆。孤鸣。舞鸥惯下，又渔歌、忽断晚烟生。雪浪闲销钓石，冷枫频落江汀。长亭。春恨何穷，目易尽、酒微醒。怅断魂西子，凌波去杳，环佩无声。阴晴。最无定处，被浮云、多翳镜华明。向晓东风霁色，绿杨楼外山青。","dynasty":"宋代","title":"木兰花慢（重泊垂虹）"}
{"author":"吴文英","content":"倾国倾城，非花非雾，春风十里独步。胜如西子妖绕，更比太真澹泞。铅华不御。漫道有、巫山洛浦。似恁地、标格无双，镇锁画楼深处。曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。","dynasty":"宋代","tags":"写人，美人，赞美","title":"东风第一枝·倾国倾城"}
{"author":"吴文英","content":"指罘D66D晓月，动凉信、又催归。正玉涨松波，花穿画舫，无限红衣。青丝。傍桥浅系，问笛中、谁奏鹤南飞。西子冰绡冷处，素娥宝镜圆时。清奇。好借秋光，临水色、写瑶卮。向醉中织就，天孙云锦，一杼新诗。依稀。数声禁漏，又东华、尘染帽檐缁。争似西风小队，便乘鲈脍秋肥。","dynasty":"宋代","title":"木兰花慢（饯赵山台）"}
{"author":"吴文英","content":"春未来时，酒携不到千岩路。瘦还如许。晚色天寒处。无限新愁，难对风前语。行人去。暗消春素。横笛空山暮。","dynasty":"宋代","tags":"梅花，寓人","title":"点绛唇·越山见梅"}
{"author":"吴文英","content":"润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭。香瘢新褪红丝腕。隔江人在雨声中，晚风菰叶生秋怨。","dynasty":"宋代","tags":"端午，怀人，抒情，哀愁","title":"踏莎行·润玉笼绡"}
{"author":"吴文英","content":"雁边风讯小，飞琼望杳，碧云先晚。露冷阑干，定怯藕丝冰腕。净洗浮空片玉，胜花影、春灯相乱。秦镜满。素娥未肯，分秋一半。每圆处即良宵，甚此夕偏饶，对歌临怨。万里婵娟，几许雾屏云幔。孤兔凄凉照水，晓风起、银河西转。摩泪眼。瑶台梦回人远。","dynasty":"宋代","tags":"中秋节，羁旅，孤独，怀人","title":"玉漏迟·瓜泾度中秋夕赋"}
{"author":"吴文英","content":"　　横塘棹穿艳锦，引鸳鸯弄水。断霞晚、笑折花归，绀纱低护灯蕊。润玉瘦、冰轻倦浴，斜拕凤股盘云坠。听银床声细。梧桐渐搅凉思。　　窗隙流光，冉冉迅羽，诉空梁燕子。误惊起、风竹敲门，故人还又不至。记琅玕、新诗细掐，早陈迹、香痕纤指。怕因循，罗扇恩疏，又生秋意。　　西湖旧日，画舸频移，叹几萦梦寐。霞佩冷，叠澜不定，麝霭飞雨，乍湿鲛绡，暗盛红泪。綀单夜共，波心宿处，琼箫吹月霓裳舞，向明朝、未觉花容悴。嫣香易落，回头澹碧锁烟，镜空画罗屏里。　　残蝉度曲，唱彻西园，也感红怨翠。念省惯、吴宫幽憩。暗柳追凉，晓岸参斜，露零沤起。丝萦寸藕，留连欢事。桃笙平展湘浪影，有昭华、秾李冰相倚。如今鬓点凄霜，半箧秋词，恨盈蠹纸。","dynasty":"宋代","tags":"咏物，荷花，爱情","title":"莺啼序·荷和赵修全韵"}
{"author":"吴文英","content":"粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。殢醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。最断肠。夜深怨蝶飞狂。","dynasty":"宋代","tags":"咏物，菊花，忧愁","title":"惜黄花慢·菊"}
{"author":"吴文英","content":"阑干独倚天涯客。心影暗凋风叶寂。千山秋入雨中青，一雁暮随云去急。霜花强弄春颜色。相吊年光浇大白。海烟沈处倒残霞，一杼鲛绡和泪织。","dynasty":"宋代","tags":"秋天，写景，抒怀，感慨","title":"玉楼春·和吴见山韵"}
{"author":"吴文英","content":"翦横枝，清溪分影，翛然镜空晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。寒泉贮、绀壶渐暖，年事对、青灯惊换了。但恐舞、一帘胡蝶，玉龙吹又杳。","dynasty":"宋代","tags":"春节，咏物，梅花，抒情","title":"花犯·谢黄复庵除夜寄古梅枝"}
{"author":"吴文英","content":"五更枥马静无声。邻鸡犹怕惊。日华平晓弄春明。暮寒愁翳生。新岁梦，去年情。残宵半酒醒。春风无定落梅轻。断鸿长短亭。","dynasty":"宋代","tags":"春节，孤独，饮酒","title":"醉桃源·元日"}
{"author":"吴文英","content":"睡轻时闻，晚鹊噪庭树。又说今夕天津，西畔重欢遇。蛛丝暗锁红楼，燕子穿帘处。天上、未比人间更情苦。秋鬓改，妒月姊、长眉妩。过雨西风，数叶井梧愁舞。梦入蓝桥，几点疏星映朱户。泪湿沙边凝伫。","dynasty":"宋代","tags":"七夕节，孤独，感伤","title":"荔枝香近·七夕"}
{"author":"吴文英","content":"时霎清明，载花不过西园路。嫩阴绿树。正是春留处。燕子重来，往事东流去。征衫贮。旧寒一缕。泪湿风帘絮。","dynasty":"宋代","tags":"清明节，写景，伤怀","title":"点绛唇·时霎清明"}
{"author":"吴文英","content":"华堂夜宴连清晓。醉里笙歌云窈袅。酿来千日酒初尝，过却重阳秋更好。阿儿早晚成名了。玉树阶前春满抱。天边金镜不须磨，长与妆楼悬晚照。","dynasty":"宋代","title":"玉楼春（为故人母寿）"}
{"author":"吴文英","content":"漏瑟侵琼客。润鼓借、烘炉暖。藏钩怯冷，画鸡临晓，邻语莺啭。殢绿窗、细F550浮梅盏。换蜜炬、花心短。梦惊回，林鸦起，曲屏春事天远。迎路柳丝裙，看争拜东风，盈灞桥岸。髻落宝钗寒，恨花胜迟燕。渐街帘影转。还似新年，过邮亭、一相见。南陌又灯火，绣囊尘香浅。","dynasty":"宋代","title":"塞垣春（丙午岁旦）"}
{"author":"吴文英","content":"天吴驾云阆海，凝春空灿绮。倒银海、蘸影西城，西碧天镜无际。彩翼曳、扶摇宛转，雩龙降尾交新霁。近玉虚高处，天风笑语吹坠。清濯缁尘，快展旷眼，傍危阑醉倚。面屏障、一一莺花。薜萝浮动金翠。惯朝昏、晴光雨色，燕泥动、红香流水。步新梯，藐视年华，顿非尘世。麟翁衮舄，领客登临，座有诵鱼美。翁笑起、离席而语，敢诧京兆，以役为功，落成奇事。明良庆会，赓歌熙载，隆都观国多闲暇，遣丹青、雅饰繁华地。平瞻太极，天街润纳璇题，露床夜沈秋纬。清风观阙，丽日罘D66D，正午长漏迟。为洗尽、脂痕茸唾，净卷麹尘，永昼低垂，绣帘十二。高轩驷马，峨冠鸣佩，班回花底修禊饮，御炉香、分惹朝衣袂。碧桃数点飞花，涌出宫沟，溯春万里。","dynasty":"宋代","title":"莺啼序（丰乐楼节斋新建）"}
{"author":"吴文英","content":"小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。","dynasty":"宋代","tags":"咏物，写鸟","title":"双双燕·小桃谢后"}
{"author":"吴文英","content":"六铢衣细，一叶舟轻，黄芦堪笑浮槎。何处汀洲，云澜锦浪无涯。秋姿澹凝水色，艳真香、不染春华。笑归去，傍金波开户，翠屋为家。回施红妆青镜，与一川平绿，五月晴霞。?玉杯中，西风不到窗纱。端的旧莲深薏，料采菱、新曲羞夸。秋潋滟，对年年、人胜似花。","dynasty":"宋代","title":"声声慢·六铢衣细"}
{"author":"吴文英","content":"春屋围花，秋池沿草，旧家锦藉川原。莲尾分津，桃边迷路，片红不到人间。乱篁苍暗，料惜把、行题共删。小晴帘卷，独占西墙，一镜清寒。风光未老吟潘。嘶骑征尘，只付凭阑。鸣瑟传杯，辟邪翻烬，系船香斗春宽。晚林青外，乱鸦著、斜阳几山。粉消莫染，犹是秦宫，绿扰云鬟。","dynasty":"宋代","title":"庆春宫（无射商赵中钱得闲园）"}
{"author":"吴文英","content":"馀香才润鸾绡汗，秋风夜来先起。雾锁林深，蓝浮野阔，一笛渔蓑鸥外。红尘万里。就中决银河，冷涵空翠。岸觜沙平，水杨阴下晚初舣。桃溪人住最久，浪吟谁得到，兰蕙疏绮。砚色寒云，签声乱叶，蕲竹纱纹如水。笙歌醉里。步明月丁东，静传环佩。更展芳塘，种花招燕子。","dynasty":"宋代","title":"丹凤吟其九赠姜石帚"}
{"author":"吴文英","content":"小娉婷，清铅素靥，蜂黄暗偷晕。翠翘欹鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬓。料唤赏、清华池馆，台杯须满引。","dynasty":"宋代","tags":"咏物，写花","title":"花犯·郭希道送水仙索赋"}
{"author":"吴文英","content":"江鶂[1]初飞，荡万里素云，际空如沐。咏情吟思，不在秦筝金屋。夜潮上、明月芦花，傍钓蓑梦远，句清敲玉。翠罂汲晓，欸乃[2]一声秋曲。越装片篷障雨，瘦半竿渭水，鹭汀幽宿。那知暖袍挟锦，低帘笼烛。鼓春波、载花万斛。帆鬣转、银河可掬。风定浪息，苍茫外、天浸寒绿。","dynasty":"宋代","title":"三部乐·江鶂[1]初飞"}
{"author":"吴文英","content":"数日西风，打秋林枣熟，还催人去。瓜果夜深，斜河拟看星度。匆匆便倒离尊，怅遇合、云销萍聚。留连，有残蝉韵晚，时歌金缕。绿水暂如许。奈南墙冷落，竹烟槐雨。此去杜曲，已近紫霄尺五。扁舟夜宿吴江，正水佩霓裳无数。眉妩。问别来、解相思否。","dynasty":"宋代","tags":"七夕节，送别","title":"惜秋华·七夕前一日送人归盐官"}
{"author":"吴文英","content":"茸茸B23E帽遮梅额。金蝉罗翦胡衫窄。乘肩争看小腰身，倦态强随闲鼓笛。问称家住城东陌。欲买千金应不惜。归来困顿殢春眠，犹梦婆娑斜趁拍。","dynasty":"宋代","title":"玉楼春（京市舞女）"}
{"author":"吴文英","content":"路远仙城，自王郎去后，芳卿憔悴。锦段镜空，重铺步障新绮。凡花瘦不禁秋，幻腻玉、腴红鲜丽。相携。试新妆乍毕，交扶轻醉。长记断桥外。骤玉骢过处，千娇凝睇。昨梦顿醒，依约旧时眉翠。愁边暮合碧云，倩唱入、六幺声里。风起。舞斜阳、阑干十二。","dynasty":"宋代","tags":"典故，忆旧，咏物","title":"惜秋华·木芙蓉"}
{"author":"吴文英","content":"茂苑、共莺花醉吟，岁华如许。江湖夜雨。传书问、雁多幽阻。清溪上，惯来往扁舟、轻如羽。到兴懒归来，玉冷耕云圃。按琼箫，赋金缕。回首词场，动地声名，春雷初启户。枕水卧漱石，数间屋，梅一坞。待共结、良朋侣。载清尊、随花追野步。要未若城南，分取溪隈住。昼长看柳舞。","dynasty":"宋代","title":"倒犯夹钟商赠黄复庵"}
{"author":"吴文英","content":"檀栾金碧，婀娜蓬莱，游云不蘸芳洲。露柳霜莲，十分点缀成秋。新弯画眉未稳，似含羞、低护墙头。愁送远，驻西台车马，共惜临流。知道池亭多宴，掩庭花、长是惊落秦讴。腻粉阑干，犹闻凭袖香留。输他翠涟拍甃，瞰新妆、时浸明眸。帘半卷，带黄花、人在小楼。","dynasty":"宋代","title":"声声慢（陪幕中饯孙无怀于郭希道池亭，闰重九前一日）"}
{"author":"吴文英","content":"山远翠眉长。高处凄凉。菊花清瘦杜秋娘。净洗绿杯牵露井，聊荐幽香。乌帽压吴霜。风力偏狂。一年佳节过西厢。秋色雁声愁几许，都在斜阳。","dynasty":"宋代","tags":"重阳节，饮酒，抒怀，思乡","title":"浪淘沙·九日从吴见山觅酒"}
{"author":"吴文英","content":"阑干独倚天涯客。心影暗凋风叶寂。千山秋入雨中青，一雁暮随云去急。霜花强弄春颜色。相吊年光浇大白。海烟沈处倒残霞，一杼鲛绡和泪织。","dynasty":"宋代","tags":"秋天，写景，抒怀，感慨","title":"玉楼春·和吴见山韵"}
{"author":"吴文英","content":"秋风采石，羽扇挥兵，认紫骝飞跃。江蓠塞草，应笑春、空锁凌烟高阁。胡歌秦陇，问铙鼓、新词谁作。有秀荪、来染吴香。瘦马青刍南陌。冰澌细响长桥，荡波底蛟腥，不涴霜锷。乌丝醉墨，红袖暖、十里湖山行乐。老仙何处，算洞府、光阴如昨。想地宽、多种桃花，艳锦东风成幄。","dynasty":"宋代","title":"瑶华"}
{"author":"吴文英","content":"春屋围花，秋池沿草，旧家锦藉川原。莲尾分津，桃边迷路，片红不到人间。乱篁苍暗，料惜把、行题共删。小晴帘卷，独占西墙，一镜清寒。风光未老吟潘。嘶骑征尘，只付凭阑。鸣瑟传杯，辟邪翻烬，系船香斗春宽。晚林青外，乱鸦著、斜阳几山。粉消莫染，犹是秦宫，绿扰云鬟。","dynasty":"宋代","title":"庆春宫（无射商赵中钱得闲园）"}
{"author":"吴文英","content":"千盖笼花斗胜春。东风无力扫香尘。尽沿高阁步红云。闲里暗牵经岁恨，街头多认旧年人。晚钟催散又黄昏。","dynasty":"宋代","title":"浣溪沙（观吴人岁旦游承天）"}
{"author":"吴文英","content":"鬓棱初剪玉纤弱。早春入、屏山四角。少年买困成欢谑。人在浓香绣幄。霜丝换、梅残梦觉。夜寒重、长安紫陌。东风入户先情薄。吹老灯花半萼。","dynasty":"宋代","title":"杏花天"}
{"author":"吴文英","content":"一声玉磬下星坛。步虚阑。露华寒。平晓阿香，油壁碾青鸾。应是老鳞眠不得，云炮落，雨瓢翻。身闲犹耿寸心丹。炷炉烟。暗祈年。随虎蛙声，鼓吹稻花田。秋水一池莲叶晚，吟喜雨，拍阑干。","dynasty":"宋代","title":"江神子（喜雨上麓翁）"}
{"author":"吴文英","content":"漏瑟侵琼管。润鼓借、烘炉暖。藏钩怯冷，画鸡临晓，怜语莺啭。殢绿窗、细咒浮梅盏。换蜜炬、花心短。梦惊回，林鸦起，曲屏春事天远。迎路柳丝裙，看争拜东风，盈灞桥岸。髻落宝钗寒，恨花胜迟燕。渐街帘影转。还似新年，过邮亭、一相见。南陌又灯火，绣囊尘香浅。","dynasty":"宋代","title":"塞垣春·漏瑟侵琼管"}
{"author":"吴文英","content":"檐花旧滴，帐烛新啼，香润残冬被。澹烟疏绮。凌波步、暗阻傍墙挑荠。梅痕似洗。空点点、年华别泪。花鬓愁，钗股笼寒，彩燕沾云腻。还斗辛盘葱翠。念青丝牵恨，曾试纤指。雁回潮尾。征帆去、似与东风相避。泥云万里。应翦断、红情绿意。年少时，偏爱轻怜，和酒香宜睡。","dynasty":"宋代","title":"解语花（立春风雨中饯处静）"}
{"author":"吴文英","content":"春温红玉。纤衣学翦娇鸦绿。夜香烧短银屏烛。偷掷金钱，重把寸心卜。翠深不碍鸳鸯宿。采菱谁记当时曲。青山南畔红云北。一叶波心，明灭澹妆束。","dynasty":"宋代","title":"醉落魄（题藕花洲尼扇）"}
{"author":"吴文英","content":"几临流送远，渐荒落、旧邮亭。念西子初来，当时望眼，啼雨难晴。娉婷。素亭共载，到越吟、翻调倚吴声。得意东风去棹，怎怜会重离轻。云零。梦绕浮觞，流水畔、叙幽情。恨赋笔分携，江山委秀，桃李荒荆。经行。问春在否，过汀洲、暗忆百花名。莺缕争堪细折，御黄堤上重盟。","dynasty":"宋代","title":"木兰花慢·几临流送远"}
{"author":"吴文英","content":"天桂飞香，御花簇座千秋宴。笑从王母摘仙桃，琼醴双金盏。掌上龙珠照眼。映萝图、星晖海润。浮槎远到，水浅蓬莱，秋明河汉。宝月将弦，晚钩斜挂西帘卷。未须十日便中秋，争看清光满。净洗红尘障面。贺朝霖、催班正殿。喜回天上，紫府开筵，瑶池宣劝。","dynasty":"宋代","title":"烛影摇红·天桂飞香"}
{"author":"吴文英","content":"送人犹未苦，苦送春、随人去天涯。片红都飞尽，正阴阴润绿，暗里啼鸦。赋情顿雪双鬓，飞梦逐尘沙。叹病渴凄凉，分香瘦减，两地看花。西湖断桥路，想系马垂杨，依旧欹斜。葵麦迷烟处，问离巢孤燕，飞过谁家。故人为写深怨，空壁扫秋蛇。但醉上吴台，残阳草色归思赊。","dynasty":"宋代","tags":"写景，离别，愁绪","title":"忆旧游·别黄澹翁"}
{"author":"吴文英","content":"竹深不放斜阳度，横披澹墨林沼。断莽平烟，残莎剩水，宜得秋深才好。荒亭旋扫。正著酒寒轻，弄花春小。障锦西风，半围歌袖半吟草。独游清兴易懒，景饶人未胜，乐事长少。柳下交车，尊前岸帻，同抚云根一笑。秋香未老。渐风雨西城，暗欹客帽。背月移舟，乱鸦溪树晓。","dynasty":"宋代","tags":"秋天，写景，竹子，宴饮","title":"齐天乐·竹深不放斜阳度"}
{"author":"吴文英","content":"犯元射宫腔制比赠之蝶梦迷清晓，万里无家，岁晚貂裘敝。载取琴书，长安闲看桃李。烂绣锦、人海花场，任客燕、飘零谁计。春风里。香泥九陌，文梁孤垒。微吟怕有诗声翳。镜慵看、但小楼独倚。金屋千娇，从他鸳暖秋被。蕙帐移、烟雨孤山，待对影、落梅清BC39。终不似。江上翠微流水。","dynasty":"宋代","title":"玉京谣"}
{"author":"吴文英","content":"角断签鸣疏点，倦萤透隙，低弄书光。一寸悲秋，生动万种凄凉。旧衫染、唾凝花碧，别泪想、妆洗蜂黄。楚魂伤。雁汀沙冷，来信微茫。都忘。孤山旧赏，水沈熨露，岸锦宜霜。败叶题诗，御沟应不到流湘。数客路、又随淮月，羡故人还买吴航。两凝望。满城风雨，催送重阳。","dynasty":"宋代","title":"玉胡蝶（夷则商）"}
{"author":"吴文英","content":"懒浴新凉睡早。雪靥酒红微笑。倚楼起把绣针小。月冷波光梦觉。怕闻井叶西风到。恨多少。粉河不语堕秋晓。云雨人间未了。","dynasty":"宋代","tags":"七夕节，记梦，孤独","title":"秋蕊香·七夕"}
{"author":"吴文英","content":"青春花姊不同时。凄凉生较迟。艳妆临水最相宜。风来吹绣漪。惊旧事，问长眉。月明仙梦回。凭阑人但觉秋肥。花愁人不知。","dynasty":"宋代","tags":"咏物，荷花，伤怀","title":"醉桃源·芙蓉"}
{"author":"吴文英","content":"大溪面。遥望绣羽冲烟，锦梭飞练。桃花三十六陂，鲛宫睡起，娇雷乍转。去如箭。催趁戏旗游鼓，素澜雪溅。东风冷湿蛟腥，澹阴送昼。轻霏弄晚。洲上青苹生处，斗春不管，怀沙人远。残日半开一川，花影零乱。山屏醉缬，连棹东西岸。阑干倒、千红妆靥，铅香不断。傍暝疏帘卷。翠涟皱净，笙歌未散。簪柳门归懒。犹自有、玉龙黄昏吹怨。重云暗阁，春霖一片。","dynasty":"宋代","tags":"清明节，生活","title":"瑞龙吟·德清清明竞渡"}
{"author":"吴文英","content":"钗燕拢云睡起时。隔墙折得杏花枝。青春半面妆如画，细雨三更花又飞。轻爱别，旧相知。断肠青冢几斜晖。断红一任风吹起，结习空时不点衣。","dynasty":"宋代","tags":"想象，写人，抒情，哀思","title":"思佳客·赋半面女髑髅"}
{"author":"吴文英","content":"人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。雨外蛩声早。细织就、霜丝多少。说与萧娘未知道。向长安，对秋灯，几人老。","dynasty":"宋代","tags":"宋词精选，婉约，离别，怀人","title":"夜游宫·人去西楼雁杳"}
{"author":"吴文英","content":"宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。","dynasty":"宋代","tags":"宋词精选，咏物，梅花，伤怀","title":"高阳台·落梅"}
{"author":"吴文英","content":"碧澹山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。彩旗翻、宜男舞遍。恣游不怕，素袜尘生，行裙红溅。银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素娥愁、天深信远。晓窗移枕，酒困香残，春阴帘卷。","dynasty":"宋代","tags":"元宵节，写雨，写人","title":"烛影摇红·元夕雨"}
{"author":"吴文英","content":"片云载雨过江鸥。水色澹汀洲。小莲玉惨红怨，翠被又经秋。凉意思，到南楼。小帘钩。半窗灯晕，几叶芭蕉，客梦床头。","dynasty":"宋代","tags":"秋天，写景，思乡","title":"诉衷情·秋情"}
{"author":"吴文英","content":"占春压一。卷峭寒万里，平沙飞雪。数点酥钿，凌晓东风□吹裂。独曳横梢瘦影，入广平、裁冰词笔。记五湖、清夜推篷，临水一痕月。何逊扬州旧事，五更梦半醒，胡调吹彻。若把南枝，图入凌烟，香满玉楼琼阙。相将初试红盐味，到烟雨、青黄时节。想雁空、北落冬深，澹墨晚天云阔。","dynasty":"宋代","tags":"咏物，梅花","title":"暗香疏影·夹钟宫赋墨梅"}
{"author":"吴文英","content":"乔木生云气。访中兴、英雄陈迹，暗追前事。战舰东风慳借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。遨头小簇行春队。步苍苔、寻幽别坞，问梅开未。重唱梅边新度曲，催发寒梢冻蕊。此心与、东君同意。后不如今今非昔，两无言、相对沧浪水。怀此恨，寄残醉。","dynasty":"宋代","tags":"宋词精选，豪迈，咏史怀古，梅花，爱国","title":"金缕歌·陪履斋先生沧浪看梅"}
{"author":"吴文英","content":"曲角深帘隐洞房。正嫌玉骨易愁黄。好花偏占一秋香。夜气清时初傍枕，晓光分处未开窗。可怜人似月中孀。","dynasty":"宋代","tags":"咏物，写人，孤独","title":"浣溪沙·桂"}
{"author":"吴文英","content":"东风未起，花上纤尘无影。峭云湿，凝酥深坞，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。几度问春，倡红冶翠，空媚阴晴。看真色、千岩一素，天澹无情。醒眼重开，玉钩帘外晓峰青。相扶轻醉，越王台上，更最高层。","dynasty":"宋代","tags":"写雪，盼春，感叹","title":"丑奴儿慢·麓翁飞翼楼观雪"}
{"author":"吴文英","content":"十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴里，烟滋露染，翠娇红溜。此际雕鞍去久。空追念邮亭，短枝盈首。海角天涯，寒食清明，泪点絮花沾袖。去年折赠行人远，今年恨、依然纤手。断肠也，羞眉画应未就。","dynasty":"宋代","tags":"咏物，柳树，女子，思念","title":"花心动·柳"}
{"author":"吴文英","content":"阆苑高寒。金枢动、冰宫桂树年年。翦秋一半，难破万户连环。织锦相思楼影下，钿钗暗约小帘间。共无眠。素娥惯得，西坠阑干。谁知壶中自乐，正醉围夜玉，浅斗婵娟。雁风自劲，云气不上凉天。红牙润沾素手，听一曲清歌双雾鬟。徐郎老，恨断肠声在，离镜孤鸾。","dynasty":"宋代","tags":"中秋节，宴饮，咏物，月亮，孤独","title":"新雁过妆楼·中秋后一夕李方庵月庭延客命小妓过新水令坐间赋词"}
{"author":"吴文英","content":"倾国倾城，非花非雾，春风十里独步。胜如西子妖绕，更比太真澹泞。铅华不御。漫道有、巫山洛浦。似恁地、标格无双，镇锁画楼深处。曾被风、容易送去。曾被月、等闲留住。似花翻使花羞，似柳任从柳妒。不教歌舞。恐化作、彩云轻举。信下蔡、阳城俱迷，看取宋玉词赋。","dynasty":"宋代","tags":"写人，美人，赞美","title":"东风第一枝·倾国倾城"}
{"author":"吴文英","content":"露浥初英，早遗恨、参差九日。还却笑、萸随节过，桂凋无色。杯面寒香蜂共泛，篱根秋讯蛩催织。爱玲珑、筛月水屏风，千枝结。芳井韵，寒泉咽。霜著处，微红湿。共评花索句，看谁先得。好漉乌巾连夜醉，莫愁金钿无人拾。算遗踪、犹有枕囊留，相思物。","dynasty":"宋代","tags":"咏物，菊花","title":"满江红·刘朔斋赋菊和韵"}
{"author":"吴文英","content":"送人犹未苦，苦送春、随人去天涯。片红都飞尽，正阴阴润绿，暗里啼鸦。赋情顿雪双鬓，飞梦逐尘沙。叹病渴凄凉，分香瘦减，两地看花。西湖断桥路，想系马垂杨，依旧欹斜。葵麦迷烟处，问离巢孤燕，飞过谁家。故人为写深怨，空壁扫秋蛇。但醉上吴台，残阳草色归思赊。","dynasty":"宋代","tags":"写景，离别，愁绪","title":"忆旧游·别黄澹翁"}
{"author":"吴文英","content":"素天际水，浪拍碎、冻云不凝。记晓叶题霜，秋灯吟雨，曾系长桥过艇。又是宾鸿重来后，猛赋得、归期才定。嗟绣鸭解言，香鲈堪钓，尚庐人境。幽兴。争如共载，越娥妆镜。念倦客依前，貂裘茸帽，重向淞江照影。酹酒苍茫，倚歌平远，亭上玉虹腰冷。迎醉面，暮雪飞花，几点黛愁山暝。","dynasty":"宋代","tags":"写桥，写景，忆旧","title":"十二郎·垂虹桥"}
{"author":"吴文英","content":"数日西风，打秋林枣熟，还催人去。瓜果夜深，斜河拟看星度。匆匆便倒离尊，怅遇合、云销萍聚。留连，有残蝉韵晚，时歌金缕。绿水暂如许。奈南墙冷落，竹烟槐雨。此去杜曲，已近紫霄尺五。扁舟夜宿吴江，正水佩霓裳无数。眉妩。问别来、解相思否。","dynasty":"宋代","tags":"七夕节，送别","title":"惜秋华·七夕前一日送人归盐官"}
{"author":"吴文英","content":"风拂尘徽，雨侵凉榻，才动秋思。缓酒销更，移灯傍影，净洗芭蕉耳。铜华沧海，愁霾重嶂，燕北雁南天外。算阴晴，浑似几番，渭城故人离会。青楼旧日，高歌取醉，唤出玉人梳洗。红叶流光，苹花两鬓，心事成秋水。白凝虚晓，香吹轻烬，倚窗小瓶疏桂。问深宫，姮娥正在，妒云第几。","dynasty":"宋代","tags":"中秋节，孤独，追忆","title":"永遇乐·乙巳中秋风雨"}
{"author":"吴文英","content":"竹窗听雨，坐久隐几就睡，既觉，见水仙娟娟于灯影中窗外捎溪雨响。映窗里、嚼花灯冷。浑似萧湘系孤艇。见幽仙，步凌波，月边影。香苦欺寒劲。牵梦绕、沧涛千顷。梦觉新愁旧风景。绀云欹，玉搔斜，酒初醒。","dynasty":"宋代","tags":"雨夜，咏物，写花，抒怀","title":"夜游宫·竹窗听雨"}
{"author":"吴文英","content":"流水麹尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。欢盟误。一箭流光，又趁寒食去。不堪衰鬓著飞花，傍绿阴、冷烟深树。玄都秀句。记前度、刘郎曾赋。最伤心、一片孤山细雨。","dynasty":"宋代","tags":"寒食节，感叹，岁月","title":"西子妆慢·湖上清明薄游"}
{"author":"吴文英","content":"素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。","dynasty":"宋代","tags":"写人","title":"高山流水·丁基仲侧室善丝桐赋咏晓达音吕备歌舞之妙"}
{"author":"吴文英","content":"小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。","dynasty":"宋代","tags":"咏物，写鸟","title":"双双燕·小桃谢后"}
{"author":"吴文英","content":"绀缕堆云，清腮润玉，汜人初见。蛮腥未洗，海客一怀凄惋。渺征槎、去乘阆风，占香上国幽心展。□遗芳掩色，真恣凝澹，返魂骚畹。一盼。千金换。又笑伴鸱夷，共归吴苑。离烟恨水，梦杳南天秋晚。比来时、瘦肌更销，冷薰沁骨悲乡远。最伤情、送客咸阳，佩结西风怨。","dynasty":"宋代","tags":"咏物，写花，怀人","title":"琐窗寒·玉兰"}
{"author":"吴文英","content":"杜陵折柳狂吟，砚波尚湿红衣露。仙桃宴早，江梅春近，还催客句。宫漏传鸡，禁门嘶骑，宦情熟处。正黄编夜展，天香字暖，春葱翦、红蜜炬。宫帽鸾枝醉舞。思飘扬、仙风举。星罗万卷，云驱千阵，飞毫海雨。长寿杯深，探春腔稳，江湖同赋。又看看、便系金狨莺晓，傍西湖路。","dynasty":"宋代","tags":"祝寿","title":"水龙吟·寿梅津"}
{"author":"吴文英","content":"情如之何，暮涂为客，忍堪送君。便江湖天远，中宵同月，关河秋近。何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐动风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。","dynasty":"宋代","tags":"离别，鼓励","title":"沁园春·送翁宾旸游鄂渚"}
{"author":"吴文英","content":"西风吹鹤到人间。凉月满缑山。银河万里秋浪，重载客槎还。河汉女，巧云鬟。夜阑干。钗头新约，针眼娇颦，楼上秋寒。","dynasty":"宋代","tags":"七夕节，神话，少妇","title":"诉衷情·七夕"}
{"author":"吴文英","content":"蝶粉蜂黄大小乔。中庭寒尽雪微销。一般清瘦各无聊。窗下和香封远讯，墙头飞玉怨邻箫。夜来风雨洗春娇。","dynasty":"宋代","tags":"咏物，腊梅，思念","title":"浣溪沙·琴川慧日寺蜡梅"}
{"author":"吴文英","content":"露罥蛛丝，小楼阴堕月，秋惊华鬓。宫漏未央，当时钿钗遗恨。人间梦隔西风，算天上、年华一瞬。相逢，纵相疏、胜却巫阳无准。何处动凉讯。听露井梧桐，楚骚成韵。彩云断、翠羽散，此情难问。银河万古秋声，但望中、婺星清润。轻俊。度金针、漫牵方寸。","dynasty":"宋代","tags":"七夕节，爱情，神话，感伤","title":"惜秋华·七夕"}
{"author":"吴文英","content":"望碧天书断，宝枕香留，泪痕盈袖。谁识秋娘，比行云纤瘦。象尺熏炉，翠针金缕，记倚床同绣。月亸琼梳，冰销粉汗，南花熏透。尽是当时，少年清梦，臂约痕深，帕绡红皱。凭鹊传音，恨语多轻漏。润玉留情，沈郎无奈，向柳阴期候。数曲催阑，双铺深掩，风镮鸣兽。","dynasty":"宋代","tags":"七夕节，忆旧，相思","title":"醉蓬莱·夷则商七夕和方南山"}
{"author":"吴文英","content":"为春瘦。更瘦如梅花，花应知否。任枕函云坠，离怀半中酒。雨声楼阁春寒里，寂寞收灯后。甚年年、斗草心期，探花时候。娇懒强拈绣。暗背里相思，闲供晴昼。玉合罗囊，兰膏渍红豆。舞衣叠损金泥凤，妒折阑干柳。几多愁、两点天涯远岫。","dynasty":"宋代","tags":"爱情，相思，愁绪","title":"探芳信·为春瘦"}
{"author":"吴文英","content":"玉纤风透秋痕。凉与素怀分。乘鸾归后，生绡净翦，一片冰云。心事孤山春梦在，到思量、犹断诗魂。水清月冷，香消影瘦，人立黄昏。","dynasty":"宋代","tags":"咏物","title":"极相思·题陈藏一水月梅扇"}
{"author":"吴文英","content":"绀海掣微云，金井暮凉，梧韵风急。何处楼高，想清光先得。江汜冷、冰绡乍洗，素娥堪，菱花再拭。影留人去，忍向夜深，帘户照陈迹。竹房苔径小，对日暮、数尽烟碧。露蓼香泾，记年时相识。二十五、声声秋点，梦不认、屏山路窄。醉魂幽扬，满地桂阴无人惜。","dynasty":"宋代","tags":"中秋节，写景，孤独","title":"尾犯·甲辰中秋"}
{"author":"吴文英","content":"秋入灯花，夜深檐影琵琶语。越娥青镜洗红埃，山斗秦眉妩。相间金茸翠亩。认城阴、春耕旧处。晚舂相应，新稻炊香，疏烟林莽。清磬风前，海沈宿袅芙蓉炷。阿香秋梦起娇啼，玉女传幽素。人驾梅槎未渡。试梧桐、聊分宴俎。采菱别调，留取蓬莱，霎时云住。","dynasty":"宋代","tags":"秋天，祈祷，写雨","title":"烛影摇红·越上霖雨应祷"}
{"author":"吴文英","content":"兰舟高荡涨波凉。愁被矮桥妨。暮烟疏雨西园路，误秋娘、浅约宫黄。还泊邮亭唤酒，旧曾送客斜阳。蝉声空曳别枝长。似曲不成商。御罗屏底翻歌扇，忆西湖、临水开窗。和醉重寻幽梦，残衾已断熏香。","dynasty":"宋代","tags":"离别，忆旧","title":"风入松·桂"}
{"author":"吴文英","content":"一番疏雨洗芙蓉。玉冷佩丁东。辘轳听带秋声转，早凉生、傍井梧桐。欢宴良宵好月，佳人修竹清风。临池飞阁乍青红。移酒小垂虹。贞元供奉梨园曲，称十香、深蘸琼钟。醉梦孤云晓色，笙歌一派秋空。","dynasty":"宋代","tags":"秋天，宴饮","title":"风入松·麓翁园堂宴客"}
{"author":"吴文英","content":"沙河塘上旧游嬉。卢郎年少时。一声长笛月中吹。和云和雁飞。惊物换，叹星移。相看两鬓丝。断肠吴苑草凄凄。倚楼人未归。","dynasty":"宋代","tags":"宋词精选，音乐，思乡","title":"醉桃源·赠卢长笛"}
{"author":"吴文英","content":"绣幄鸳鸯柱，红情密、腻云低护秦树。芳根兼倚，花梢钿合，锦屏人妒。东风睡足交枝，正梦枕瑶钗燕股。障滟蜡、满照欢丛，嫠蟾冷落羞度。人闲万感幽单，华清惯浴，春盎风露。连鬟并暖，同心共结，向承恩处。凭谁为歌长恨？暗殿锁、秋灯夜语。叙旧期、不负春盟，红朝翠暮。","dynasty":"宋代","tags":"咏物，海棠，写人，闺怨","title":"宴清都·连理海棠"}
{"author":"吴文英","content":"万里关河眼。愁凝处，渺渺残照红敛。天低远树，潮分断港，路回淮甸。吟鞭又指孤店。对玉露金风送晚。恨自古、才子佳人，此景此情多感。吴王故苑。别来良朋鸦集，空叹蓬转。挥毫记烛，飞觞赶月，梦销香断。区区去程何限。倩片纸、丁宁过雁。寄相思，寒雨灯窗，芙蓉旧院。","dynasty":"宋代","tags":"秋天，写景，思念","title":"宴清都·秋感"}
{"author":"吴文英","content":"暮檐凉薄。疑清风动竹，故人来邈。渐夜久、闲引流萤，弄微照素怀，暗呈纤白。梦远双成，凤笙杳、玉绳西落。掩綀帷倦入，又惹旧愁，汗香阑角。银瓶恨沉断索。叹梧桐未秋，露井先觉。抱素影、明月空闲，早尘损丹青，楚山依约。翠冷红衰，怕惊起、西池鱼跃。记湘娥、绛绡暗解，褪花坠萼。","dynasty":"宋代","tags":"秋天，爱情，思念","title":"解连环·秋情"}
{"author":"吴文英","content":"锦带吴钩，征思横雁水。夜吟敲落霜红，船傍枫桥系。相思不管年华，唤酒吴娃市。因话、驻马新堤步秋绮。淮楚尾。暮云送、人千里。细雨南楼，香密锦温曾醉。花谷依然，秀靥偷春小桃李。为语梦窗憔悴。","dynasty":"宋代","tags":"离别，祝福，思念","title":"荔枝香近·送人游南徐"}
{"author":"吴文英","content":"新烟初试花如梦，疑收楚峰残雨。茂苑人归，秦楼燕宿，同惜天涯为旅。游情最苦。早柔绿迷津，乱莎荒圃。数树梨花，晚风吹堕半汀鹭。流红江上去远，翠尊曾共醉，云外别墅。澹月秋千，幽香巷陌，愁结伤春深处。听歌看舞。驻不得当时，柳蛮樱素。睡起恹恹，洞箫谁院宇。","dynasty":"宋代","tags":"写景，怀人","title":"齐天乐·新烟初试花如梦"}
{"author":"吴文英","content":"烟波桃叶西陵路，十年断魂潮尾。古柳重攀，轻鸥聚别，陈迹危亭独倚。凉飕乍起，渺烟碛飞帆，暮山横翠。但有江花，共临秋镜照憔悴。华堂烛暗送客，眼波回盼处，芳艳流水。素骨凝冰，柔葱蘸雪，犹忆分瓜深意。清尊未洗，梦不湿行云，漫沾残泪。可惜秋宵，乱蛩疏雨里。","dynasty":"宋代","tags":"回忆，写人，离别，思念","title":"齐天乐·烟波桃叶西陵路"}
{"author":"吴文英","content":"风拍波惊，露零秋觉，断绿衰红江上。艳拂潮妆，澹凝冰靥，别翻翠池花浪。过数点斜阳雨，啼绡粉痕冷。宛相向。指汀洲、素云飞过，清麝洗、玉井晓霞佩响。寸藕折长丝，笑何郎、心似春荡。半掬微凉，听娇蝉、声度菱唱。伴鸳鸯秋梦，酒醒月斜轻帐。","dynasty":"宋代","tags":"秋天，荷花","title":"法曲献仙音·秋晚红白莲"}
{"author":"吴文英","content":"九街头，正软尘润酥，雪销残溜。禊赏祇园，花艳云阴笼昼。层梯峭空麝散，拥凌波、萦翠袖。叹年端、连环转，烂漫游人如绣。肠断回廊伫久。便写意溅波，传愁蹙岫。渐没飘鸿，空惹闲情春瘦。椒杯香乾醉醒，怕西窗、人散后。暮寒深，迟回处、自攀庭柳。","dynasty":"宋代","tags":"春节，孤独，思念","title":"探芳新·吴中元日承天寺游人"}
{"author":"吴文英","content":"背庭缘恐花羞坠。心事遥山里。小帘愁卷月笼明。一寸秋怀禁得、几蛩声。井梧不放西风起。供与离人睡。梦和新月未圆时。起看檐蛛结网、又寻思。","dynasty":"宋代","tags":"秋天，写景，怀乡","title":"虞美人·秋感"}
{"author":"吴文英","content":"落花夜雨辞寒食。尘香明日城南陌。玉靥湿斜红。泪痕千万重。伤春头竟白。来去春如客。人瘦绿阴浓。日长帘影中。","dynasty":"宋代","tags":"寒食节，伤春，岁月","title":"菩萨蛮·落花夜雨辞寒食"}
{"author":"吴文英","content":"卜筑西湖，种翠萝犹傍，软红尘里。来往载清吟，为偏爱吾庐，画船频繁。笑携雨色晴光，入春明朝市。石桥锁，烟霞五百名仙，第一人是。临酒论深意。流光转、莺花任乱委。冷然九秋肺腑，应多梦、岩扃冷云空翠。漱流枕石幽情，写猗兰绿绮。专城处，他山小队登临，待西风起。","dynasty":"宋代","tags":"秋天，西湖，感慨","title":"金盏子·赋秋壑西湖小筑"}
{"author":"吴文英","content":"次吴江，小泊，夜饮僧窗惜别。邦人赵簿携小妓侑尊。连歌数阕，皆清真词。酒尽已四鼓。赋此词饯尹梅津。送客吴皋，正试霜夜冷，枫落长桥。望天不尽，背城渐杳，离亭黯黯，恨永迢迢。翠香零落红衣老，暮愁锁、残柳眉梢。念瘦腰、沈郎旧日，曾系兰桡。仙人凤咽琼箫，怅断魂送远，《九辩》难招。醉鬟留盼，小窗剪烛，歌云载恨，飞上银霄。素秋不解随船去，败红趁一叶寒涛。梦翠翘，怨鸿料过南谯。","dynasty":"宋代","tags":"送别，友人，追忆，愁绪","title":"惜黄花慢·送客吴皋"}
{"author":"冯桂芬","content":"落木竟无边，萧萧客馆前。壮心悲落日，乡思逼残年。寒鹊喧枯树，霜鸿唳远天。几茎添白发，揽镜一凄然。","dynasty":"清代","title":"落木"}
{"author":"冯桂芬","content":"风雅黄初有正声，雄文八斗冠群英。中原莽莽戈鋋气，东阁翩翩诗酒情。羞与父兄同事业，不教宾客掩才名。如君位望犹求试，泪洒空山裋褐生。","dynasty":"清代","title":"东阿王墓"}
{"author":"冯桂芬","content":"唐宋之间五十祀，六姓一十四天子。一镇东南屹然峙，乃与五代相终始。夹马营，真人生。华山隐者堕驴笑，天下从今始太平。翩然卷甲输归诚，铁券金瓯垂令名。天意亡唐不可挽，固知神器难力征。又况东南地势难与西北争，后来南渡嗟何成。谋国岂合学孤注，竖儒乃议勤王兵。君王智略济神武，与民休息成乐土。莽莽中原纷弈棋，烽火漫天震鼙鼓。六桥风月圣湖烟，百万生灵独安堵。怜才一事更可人，足使孤寒皆气吐。司勋毷氉一青衫，文绮蒲轮来幕府。钱塘祠宇肃清高，灵气英风照千古。时清将种更儒巾，子孙世列清华谱。兰芽瑜珥何联翩，灵运诗篇先述祖。即今遗像俨须眉，纸上飒爽来英姿。锦裘骏马好结束，想见江东转战时。","dynasty":"清代","title":"钱武肃王像为王裔孙若浩题"}
{"author":"冯桂芬","content":"暨城斗大江之隅，县慰一官尤区区。天柱倾颓地维裂，孤垣七尺屹不折。王师百万渡江来，降幡遍竖城门开。江南一路传檄定，当车螳臂何愚哉。大令弃城走，主簿迎马首。吾所守者国与君，无国无君谁与守。我公一怒须戟张，奋身许国辞慨慷。一成一旅尚尤复，矧兹百雉雄金汤。谁知天心在鼎革，早识全军气如墨。城中雀鼠供饔飧，麾下南雷共心力。月轮惨惨挂围城，剑戟薄霜寒逾明。乌鹊不鸣鼓角寂，一营唱彻《转五更》。曲声凄苦笛迸裂，此夕三军泪如血。西风萧萧江水寒，饮入我军亦惨绝。一朝城陷公坦夷，噬指自书绝命词。一丈之帛三十字，血光宝气何淋漓。太祖养士长已矣，犹有江干一典史。人物独殿十七朝，江山手挽三百里。此材乃屈簿尉资，有明之亡亦已迟。中原六军一朝溃，谁与主者曰督师。新安长平事非偶，自甘骈死古罕有。六七万人无一降，万骨茔高积如阜。灵祠恰傍东平王，人称公是张睢阳。我谓公节更青进，夷齐庶几同辉光。圣朝宽大迈前古，优诏褒嘉锡祠宇。成周穆考亦神圣，不封首阳一抔土。","dynasty":"清代","title":"江阴阎公祠"}
{"author":"陈宗道","content":"水浸楼台月，山围花柳春。宸居一望近，风景四时新。画舫断桥聚，清箫夹岸闻。游人归去晚，车马闹红尘。","dynasty":"宋代","title":"寒窗听雪"}
{"author":"陈宗道","content":"清波渺前滩，白鸟下寒渚。樵斧空山鸣，归舟夕阳暮。去来风中人，明灭云外树。双轮何时休，愁心此羁旅。","dynasty":"宋代","title":"旅怀"}
{"author":"陈宗道","content":"江边出相送，君去我当返。徘徊未忍还，孤帆夕阳远。","dynasty":"宋代","title":"送别"}
{"author":"陈宗道","content":"天台四万八千丈，一根直下寒银浪。青莲老子夜不眠，往往飞魂到其上。诗情不灭流白云，千载重见戴叔伦。莲花峰下赤城洞，芒鞵翻笑山中人。秋风孤篁八九尺，老面百摺赪铜色。田文席上摩吟髭，鹘立苍苔烟雨黑。我家竹屋栖龙冈，夜捣孤月餐寒霜。醉骑白鹿军峰下，一见赠我青瑶珰。南山台前春正好，万壑千涯清梦晓。苍苔石磴抚阑干，往事飞鸿天亦笑。君今东首回牙樯，我亦西去凌苍苍。截江桥南春水急，酒酣不记攀垂杨。军峰江南最高处，我上峰头望君去。归时定入天台山，举首云音一相雇。","dynasty":"宋代","title":"送戴石屏归天台"}
{"author":"陈宗道","content":"梅花楼头立晴雪，松叶亭根听夜雨。鼪鼯息响月千山，桃李无言春万树。","dynasty":"宋代","title":"送宁都陈令"}
{"author":"陈宗道","content":"江东风流会稽伯，玉壶贮香倾琥珀。春风十里东山云，一局寒楸晚空碧。盘盘石磴红泉仙，春梦草断瑶池笺。蒙茸曲笠雨花湿，老屐踏损苍苔钱。双鸾翩翩跨元岛，月白香魂翠山杳。玉兰千载流芳馨，清风凌厉连红晓。","dynasty":"宋代","title":"题谢氏西谷"}
{"author":"陈宗道","content":"玉溪溪头波绿玉，玉溪溪上沙金粟。晓营出马五花云，鸣榜齐首桥南浴。马高如屋长如龙，四蹄如铁声如钟。青刍几束粟几斗，豢汝爱汝争奇功。编騌抹刷解色罢，黑面雄儿齐上马。就中一马不敢骑，云是将军临陈者。","dynasty":"宋代","title":"洗马行"}
{"author":"陈宗道","content":"千秋云气龙犹在，午夜松声鹤自寒。仙子偶来成梦事，至今游客示尝閒。","dynasty":"宋代","title":"游麻姑山"}
{"author":"包颖","content":"平生中表最情亲，浮世那堪聚散频。谢脁却吟归省阁，刘桢犹自卧漳滨。旧游半似前生事，要路多逢后进人。且喜新吟报强健，明年相望杏园春。","dynasty":"唐代","title":"和徐鼎臣见寄"}
{"author":"刘方平","content":"更深月色半人家，北斗阑干南斗斜。今夜偏知春气暖，虫声新透绿窗纱。","dynasty":"唐代","tags":"唐诗三百首，初中古诗，春天，月亮，田园","title":"月夜"}
{"author":"刘方平","content":"纱窗日落渐黄昏，金屋无人见泪痕。寂寞空庭春欲晚，梨花满地不开门。","dynasty":"唐代","tags":"唐诗三百首，宫怨，孤独","title":"春怨"}
{"author":"刘方平","content":"飞雪带春风，徘徊乱绕空。君看似花处，偏在洛城中。","dynasty":"唐代","tags":"写雪","title":"春雪"}
{"author":"刘方平","content":"朝日残莺伴妾啼，开帘只见草萋萋。庭前时有东风入，杨柳千条尽向西。","dynasty":"唐代","tags":"春天，闺怨","title":"代春怨"}
{"author":"刘方平","content":"落日清江里，荆歌艳楚腰。采莲从小惯，十五即乘潮。","dynasty":"唐代","tags":"江南，女子","title":"采莲曲"}
{"author":"刘方平","content":"南陌春风早，东邻曙色斜。一花开楚国，双燕入卢家。眠罢梳云髻，妆成上锦车。谁知如昔日，更浣越溪纱。","dynasty":"唐代","title":"新春"}
{"author":"刘方平","content":"林塘夜发舟，虫响荻飕飕。万影皆因月，千声各为秋。岁华空复晚，乡思不堪愁。西北浮云外，伊川何处流。","dynasty":"唐代","title":"秋夜泛舟"}
{"author":"刘方平","content":"新岁芳梅树，繁花四面同。春风吹渐落，一夜几枝空。少妇今如此，长城恨不穷。莫将辽海雪，来比后庭中。","dynasty":"唐代","title":"梅花落"}
{"author":"刘方平","content":"洛阳清夜白云归，城里长河列宿稀。秋后见飞千里雁，月中闻捣万家衣。长怜西雍青门道，久别东吴黄鹄矶。借问客书何所寄，用心不啻两乡违。","dynasty":"唐代","title":"秋夜寄皇甫冉郑丰"}
{"author":"刘方平","content":"佳人成古石，藓驳覆花黄。犹有春山杏，枝枝似薄妆。","dynasty":"唐代","title":"望夫石"}
{"author":"刘方平","content":"新作蛾眉样，谁将月里同。有来凡几日，相效满城中。","dynasty":"唐代","title":"京兆眉"}
{"author":"刘方平","content":"神女藏难识，巫山秀莫群。今宵为大雨，昨日作孤云。散漫愁巴峡，徘徊恋楚君。先王为立庙，春树几氛氲。","dynasty":"唐代","title":"巫山神女"}
{"author":"刘方平","content":"星参差，月二八，灯五枝。黄鹤瑶琴将别去，芙蓉羽帐惜空垂。歌宛转，宛转恨无穷。愿为波与浪，俱起碧流中。晓将近，黄姑织女银河尽。九华锦衾无复情，千金宝镜谁能引。歌宛转，宛转伤别离。愿作杨与柳，同向玉窗垂。","dynasty":"唐代","title":"琴曲歌辞。宛转歌二首"}
{"author":"刘方平","content":"蛾眉曼脸倾城国，鸣环动佩新相识。银汉斜临白玉堂，芙蓉行障掩灯光。画舸双艚锦为缆，芙蓉花发莲叶暗。门前月色映横塘，感郎中夜渡潇湘。","dynasty":"唐代","title":"相和歌辞。栖乌曲二首"}
{"author":"刘方平","content":"旅梦何时尽，征途望每赊。晚秋淮上水，新月楚人家。猿啸空山近，鸿飞极浦斜。明朝南岸去，言折桂枝花。","dynasty":"唐代","title":"秋夜思（一作淮上秋夜）"}
{"author":"刘方平","content":"上苑离离莺度，昆明幂幂蒲生。时光春华可惜，何须对镜含情。","dynasty":"唐代","title":"拟娼楼节怨"}
{"author":"刘方平","content":"洛阳新月动秋砧，瀚海沙场天半阴。出塞能全仲叔策，安亲更切老莱心。汉家宫里风云晓，羌笛声中雨雪深。怀袖未传三岁字，相思空作陇头吟。","dynasty":"唐代","title":"寄严八判官"}
{"author":"刘方平","content":"华亭霁色满今朝，云里樯竿去转遥。莫怪山前深复浅，清淮一日两回潮。","dynasty":"唐代","title":"送别"}
{"author":"刘方平","content":"星参差，明月二八灯五枝。黄鹤瑶琴将别去，芙蓉羽帐惜空垂。歌宛转，宛转恨无穷。愿为潮与浪，俱起碧流中。晓将近，黄姑织女银河尽。九华锦衾无复情，千金宝镜谁能引。歌宛转，宛转伤别离。愿作杨与柳，同向玉窗垂。","dynasty":"唐代","title":"代宛转歌二首"}
{"author":"刘方平","content":"梦里君王近，宫中河汉高。秋风能再热，团扇不辞劳。","dynasty":"唐代","title":"长信宫"}
{"author":"刘方平","content":"落日晴江里，荆歌艳楚腰。采莲从小惯，十五即乘潮。","dynasty":"唐代","title":"采莲曲"}
{"author":"刘方平","content":"楚国巫山秀，清猿日夜啼。万重春树合，十二碧峰齐。峡出朝云下，江来暮雨西。阳台归路直，不畏向家迷。","dynasty":"唐代","title":"乐府杂曲。鼓吹曲辞。巫山高"}
{"author":"刘方平","content":"副相西征重，苍生属望晨。还同周薄伐，不取汉和亲。虏阵摧枯易，王师决胜频。高旗临鼓角，太白静风尘。赤狄争归化，青羌已请臣。遥传阃外美，盛选幕中宾。玉剑光初发，冰壶色自真。忠贞期报主，章服岂荣身。边草含风绿，征鸿过月新。胡笳长出塞，陇水半归秦。绝漠多来往，连年厌苦辛。路经西汉雪，家掷后园春。谁念烟云里，深居汝颍滨。一丛黄菊地，九日白衣人。松叶疏开岭，桃花密映津。缣书若有寄，为访许由邻。","dynasty":"唐代","title":"寄陇右严判官"}
{"author":"刘方平","content":"官渡初杨柳，风来亦动摇。武昌行路好，应为最长条。叶映黄鹂夕，花繁白雪朝。年年攀折意，流恨入纤腰。","dynasty":"唐代","title":"折杨枝"}
{"author":"刘方平","content":"新岁芳梅树，繁苞四面同。春风吹渐落，一夜几枝空。小妇今如此，长城恨不穷。莫将辽海雪，来比后庭中。","dynasty":"唐代","title":"横吹曲辞。梅花落"}
{"author":"刘方平","content":"夕殿别君王，宫深月似霜。人愁在长信，萤出向昭阳。露裛红兰死，秋凋碧树伤。惟当合欢扇，从此箧中藏。","dynasty":"唐代","title":"相和歌辞。婕妤怨"}
{"author":"刘方平","content":"遗令奉君王，嚬蛾强一妆。岁移陵树色，恩在舞衣香。玉座生秋气，铜台下夕阳。泪痕沾井干，舞袖为谁长。","dynasty":"唐代","title":"铜雀妓"}
{"author":"刘方平","content":"晓将近，黄姑织女银河尽。九华锦衾无复情，千金宝镜谁能引。歌宛转，宛转伤别离。愿作杨与柳，同向玉窗垂。","dynasty":"唐代","title":"代宛转歌二首其二"}
{"author":"刘方平","content":"画舸双艚锦为缆，芙蓉花发莲叶暗。门前月色映横塘，感郎中夜渡潇湘。","dynasty":"唐代","title":"相和歌辞其二"}
{"author":"鲍寿孙","content":"功德河沙七宝池，可如甘露降三危。钟山一滴曹溪水，好及萧郎索蜜时。","dynasty":"宋代","title":"蒋山八功德水"}
{"author":"鲍寿孙","content":"重生子厚为师范，更与宣尼续庙碑。","dynasty":"宋代","title":"句"}
{"author":"鲍寿孙","content":"一樽浮大白，千里策飞黄。","dynasty":"宋代","title":"句"}
{"author":"鲍寿孙","content":"我无孤雁句，君有倚楼诗。","dynasty":"宋代","title":"句"}
{"author":"鲍寿孙","content":"少日纵游今老矣，残冬话别冬凄然。","dynasty":"宋代","title":"句"}
{"author":"鲍寿孙","content":"千篇异代垂金薤，一曲当竹忤玉环。","dynasty":"宋代","title":"句"}
{"author":"鲍寿孙","content":"但喜亲庭健，何愁客路长。","dynasty":"宋代","title":"句"}
{"author":"鲍寿孙","content":"平冈横亘北城头，一上青冥目数州。吴岫南从京口出，蜀江东赴海门流。香销后土花如梦，烟锁雷塘草亦愁。惟有依然淮泗水，年年吹浪到瓜洲。","dynasty":"宋代","title":"平山"}
{"author":"鲍寿孙","content":"千丈森森螺砢生，风来岩壑韵琮琤。耳根一洗俗尘净，木末时闻天籁鸣。汹汹银涛朝拍岸，萧萧铁马夜还营。山中宰相殷勤听，说与傍人笑绝缨。","dynasty":"宋代","title":"松声"}
{"author":"鲍寿孙","content":"江北江南水一涯，迷楼结绮两堪悲。雷塘草绿人安在，曾见黄奴坐井时。","dynasty":"宋代","title":"维扬怀古"}
{"author":"鲍寿孙","content":"百世子胥调，犹存寂寞中。鞭尸生快怨，抉眼死遗忠。故国古今梦，怒涛朝夕风。登临一长啸，斜日海门红。","dynasty":"宋代","title":"伍子胥庙"}
{"author":"鲍寿孙","content":"百世子胥庙，犹存寂寞中。鞭尸生快怨，抉眼死遗忠。故国古今梦，怒涛朝夕风。登临一长啸，斜日海门红。","dynasty":"宋代","title":"伍子胥庙"}
{"author":"鲍寿孙","content":"千丈森森磥砢生，风来岩壑韵琮琤。耳根一洗俗尘净，木末时闻天籁鸣。汹汹银涛朝拍岸，萧萧铁马夜还营。山中宰相殷勤听，说与傍人笑绝缨。","dynasty":"宋代","title":"松声"}
{"author":"鲍寿孙","content":"少日从游今老矣，残冬话别各凄然。","dynasty":"宋代","title":"句其五"}
{"author":"李峤","content":"解落三秋叶，能开二月花。过江千尺浪，入竹万竿斜。","dynasty":"唐代","tags":"写风，励志","title":"风"}
{"author":"李峤","content":"削简龙文见，临池鸟迹舒。河图八卦出，洛范九畴初。垂露春光满，崩云骨气馀。请君看入木，一寸乃非虚。","dynasty":"唐代","tags":"书法，赞美","title":"书"}
{"author":"李峤","content":"圆魄上寒空，皆言四海同。安知千里外，不有雨兼风？","dynasty":"唐代","tags":"中秋节，月亮，哲理","title":"中秋月二首·其二"}
{"author":"李峤","content":"习坎疏丹壑，朝宗合紫微。三山巨鳌涌，万里大鹏飞。楼写春云色，珠含明月辉。会因添雾露，方逐众川归。","dynasty":"唐代","title":"海"}
{"author":"李峤","content":"衔烛耀幽都，含章拟凤雏。西秦饮渭水，东洛荐河图。带火移星陆，升云出鼎湖。希逢圣人步，庭阙正晨趋。","dynasty":"唐代","title":"龙"}
{"author":"李峤","content":"天马本来东，嘶惊御史骢。苍龙遥逐日，紫燕迥追风。明月来鞍上，浮云落盖中。得随穆天子，何假唐成公。","dynasty":"唐代","title":"马"}
{"author":"李峤","content":"乌鹊填应满，黄公去不归。势疑虹始见，形似雁初飞。妙应七星制，高分半月辉。秦王空构石，仙岛远难依。","dynasty":"唐代","title":"桥"}
{"author":"李峤","content":"郁郁高岩表，森森幽涧陲。鹤栖君子树，风拂大夫枝。百尺条阴合，千年盖影披。岁寒终不改，劲节幸君知。","dynasty":"唐代","title":"松"}
{"author":"李峤","content":"瑞雪惊千里，同云暗九霄。地疑明月夜，山似白云朝。逐舞花光动，临歌扇影飘。大周天阙路，今日海神朝。","dynasty":"唐代","title":"雪"}
{"author":"李峤","content":"君不见昔日西京全盛时，汾阴后土亲祭祀。斋宫宿寝设储供，撞钟鸣鼓树羽旂。汉家五叶才且雄，宾延万灵朝九戎。柏梁赋诗高宴罢，诏书法驾幸河东。河东太守亲扫除，奉迎至尊导鸾舆。五营夹道列容卫，三河纵观空里闾。回旌驻跸降灵场，焚香奠醑邀百祥。金鼎发色正焜煌，灵祗炜烨摅景光。埋玉陈牲礼神毕，举麾上马乘舆出。彼汾之曲嘉可游，木兰为楫桂为舟。櫂歌微吟彩鹢浮，箫鼓哀鸣白云秋。欢娱宴洽赐群后，家家复除户牛酒。声明动天乐无有，千秋万岁南山寿。自从天子向秦关，玉辇金车不复还。珠帘羽扇长寂寞，鼎湖龙髯安可攀。千龄人事一朝空，四海为家此路穷。豪雄意气今何在，坛场宫馆尽蒿蓬。路逢故老长叹息，世事回环不可测。昔时青楼对歌舞，今日黄埃聚荆棘。山川满目泪沾衣，富贵荣华能几时？不见只今汾水上，唯有年年秋雁飞。","dynasty":"唐代","tags":"怀古，长诗","title":"汾阴行"}
{"author":"李峤","content":"未植银宫里，宁移玉殿幽。枝生无限月，花满自然秋。侠客条为马，仙人叶作舟。愿君期道术，攀折可淹留。","dynasty":"唐代","title":"桂"}
{"author":"李峤","content":"孤秀峰阳岑，亭亭出众林。春光杂凤影，秋月弄圭阴。高映龙门迥，双依玉井深。不因将入爨，谁谓作鸣琴。","dynasty":"唐代","title":"桐"}
{"author":"李峤","content":"凤城景色已含韶，人日风光倍觉饶。桂吐半轮迎此夜，蓂开七叶应今朝。鱼猜水冻行犹涩，莺喜春熙弄欲娇。愧奉登高摇彩翰，欣逢御气上丹霄。","dynasty":"唐代","title":"人日侍宴大明宫恩赐彩缕人胜应制"}
{"author":"李峤","content":"杪冬岩杀气，穷纪送颓光。薄狩三农隙，大阅五戎场。菜田初起烧，兰野正开防。夹岸虹旗转，分朋兽罟张。燕弧带晓月，吴剑动秋霜。原启前禽路，山萦后骑行。云区坠日羽，星苑毙天狼。礼振军容肃，威宣武节扬。神心体殷祝，灵兆叶姬祥。幸陪仙驾末，欣采翰林芳。","dynasty":"唐代","title":"奉和杜员外扈从教阅"}
{"author":"李峤","content":"早闻年欲至，剪綵学芳辰。缀绿奇能似，裁红巧逼真。花从箧里发，叶向手中春。不与时光竞，何名天上人。","dynasty":"唐代","title":"立春日侍宴内殿出剪綵花应制"}
{"author":"李峤","content":"落日荒郊外，风景正凄凄。离人席上起，征马路傍嘶。别酒倾壶赠，行书掩泪题。殷勤御沟水，从此各东西。","dynasty":"唐代","title":"送李邕"}
{"author":"李峤","content":"平生何以乐，斗酒夜相逢。曲中惊别绪，醉里失愁容。星月悬秋汉，风霜入曙钟。明日临沟水，青山几万重。","dynasty":"唐代","title":"饯骆四二首其一"}
{"author":"李峤","content":"甲第驱车入，良宵秉烛游。人追竹林会，酒献菊花秋。霜吹飘无已，星河漫不流。重嗟欢赏地，翻召别离忧。","dynasty":"唐代","title":"饯骆四二首其二"}
{"author":"李峤","content":"凝阴结暮序，严气肃长飙。霜犯狐裘夕，寒侵兽火朝。冰深遥架浦，雪冻近封条。平原已从猎，日暮整还镳。","dynasty":"唐代","title":"十一月奉教作"}
{"author":"李峤","content":"昔下天津馆，尝过帝子家。夜倾金屋酒，春舞玉台花。试马依红埒，吹箫弄紫霞。谁言东郭路，翻枉北门车。","dynasty":"唐代","title":"马武骑挽歌二首其二"}
{"author":"李峤","content":"河出昆崙中，长波接汉空。桃花生马颊，竹箭入龙宫。德水千年变，荣光五色通。若披兰叶检，还沐土皇风。","dynasty":"唐代","title":"河"}
{"author":"李峤","content":"阛阓开三市，旗亭起百寻。渐离初击筑，司马正弹琴。细柳龙鳞映，长槐兔月阴。徒知观卫玉，讵肯挂秦金。","dynasty":"唐代","title":"市"}
{"author":"李峤","content":"綵棹浮太液，清觞醉习家。诗情对明月，云曲拂流霞。烟散龙形净，波含凤影斜。安仁动秋兴，鱼鸟思空赊。","dynasty":"唐代","title":"池"}
{"author":"李峤","content":"雁沼开香域，鹦林降綵旃。还窥图凤宇，更坐跃龙川。桂舆朝群辟，兰宫列四禅。半空银阁断，分砌宝绳连。甘雨苏燋泽，慈云动沛篇。独惭贤作砺，空喜福成田。","dynasty":"唐代","title":"奉和幸大荐福寺应制"}
{"author":"李峤","content":"日落天泉暮，烟虚习池静。镜潭明月辉，锦帻流霞景。花摇仙凤色，云浮濯龙影。欲识江湖心，秋来赋潘省。","dynasty":"唐代","title":"池"}
{"author":"李峤","content":"桂亭依绝巘，兰榭俯回溪。绮栋鱼鳞出，雕甍凤羽栖。引泉聊涨沼，凿磴且通蹊。席上山花落，帘前野树低。弋林开曙景，钓渚发晴霓。狎水惊梁雁，临风听楚鸡。复看题柳叶，弥喜荫桐圭。","dynasty":"唐代","title":"王屋山第之侧杂构小亭，暇日与群公同游"}
{"author":"李峤","content":"杪冬严杀气，穷纪送颓光。薄狩三农隙，大阅五戎场。菜田初起烧，兰野正开防。夹岸虹旗转，分朋兽罟张。燕弧带晓月，吴剑动秋霜。原启前禽路，山萦后骑行。云区坠日羽，星苑毙天狼。礼振军容肃，威宣武节扬。神心体殷祝，灵兆叶姬祥。幸陪仙驾末，欣采翰林芳。","dynasty":"唐代","title":"奉和杜员外扈从教阅"}
{"author":"李峤","content":"鸣鞞入嶂口，泛舸历川湄。尚想江陵阵，犹疑下濑师。岸回帆影疾，风逆鼓声迟。萍叶沾兰桨，林花拂桂旗。弓鸣苍隼落，剑动白猿悲。芳树吟羌管，幽篁入楚词。全军多胜策，无战在明时。寄谢山东妙，长缨徒自欺。","dynasty":"唐代","title":"军师凯旋自邕州顺流舟中"}
{"author":"李峤","content":"碣馆分襄野，平台架射峰。英藩信炜烨，胜地本从容。林引梧庭凤，泉归竹沼龙。小轩恒共处，长坂属相从。野席兰琴奏，山台桂酒醲.一枰移昼景，六著尽宵钟。枚藻清词律，邹谈耀辩锋。结欢良有裕，联寀愧无庸。暂悦丘中赏，还希物外踪。风烟远近至，鱼鸟去来逢。月涧横千丈，云崖列万重。树红山果熟，崖绿水苔浓。愿以西园柳，长间北岩松。","dynasty":"唐代","title":"夏晚九成宫呈同僚"}
{"author":"李峤","content":"游宦劳牵网，风尘久化衣。迹驰东苑路，望阻北岩扉。及此承休告，聊将狎遁肥。十旬俄委疾，三径且殊归。茂陵窅难即，灵台暂可依。疲痾旅城寺，延想属郊畿。夕梦园林是，晨瞻邑里非。绿畴良已秽，清濠旷不追。野花何处落，山月几秋辉。彼美符商政，优游绝汉机。高情物累遣，逸气烟霞飞。乐道方无闷，怀贤独有违。尊虚旧园酒，琴静故人徽。夏沼莲初发，秋田麦稍稀。何当携手去，岁暮采芳菲。","dynasty":"唐代","title":"田假限疾不获还庄载想田园兼思亲友率成短韵…赠杜幽素"}
{"author":"李峤","content":"神岳瑶池圃，仙宫玉树林。乘时警天御，清暑涤宸襟。梁驾陪玄赏，淄庭掩翠岑。对岩龙岫出，分壑雁池深。檐迥松萝映，窗高石镜临。落泉奔涧响，惊吹助猿吟。野气迷凉燠，山花杂古今。英藩盛宾侣，胜景想招寻。践径披兰叶，攀崖引桂阴。穆生时泛醴，邹子或调琴。雉翳分场合，鱼钩向浦沉。朝游极斜景，夕宴待横参。顾己惭铅锷，叨名齿玳簪。暂依朱邸馆，还畅白云心。丘壑信多美，烟霞得所钦。寓言摅宿志，窃吹简知音。奖价逾珍石，酬文重振金。方从仁智所，携手濯清浔。","dynasty":"唐代","title":"刘侍读见和山邸十篇重申此赠"}
{"author":"李峤","content":"积阳躔首夏，隆旱届徂秋。炎威振皇服，歊景暴神州。气涤朝川朗，光澄夕照浮。草木委林甸，禾黍悴原畴。国惧流金眚，人深悬磬忧。紫宸兢履薄，丹扆念推沟。望肃坛场祀，冤申囹圄囚。御车迁玉殿，荐菲撤琼羞。济窘邦储发，蠲穷井赋优。服闲云骥屏，冗术土龙修。睿感通三极，天诚贯六幽。夏祈良未拟，商祷讵为俦。穴蚁祯符应，山蛇毒影收。腾云八际满，飞雨四溟周。聚霭笼仙阙，连霏绕画楼。旱陂仍积水，涸沼更通流。晚穗萎还结，寒苗瘁复抽。九农欢岁阜，万宇庆时休。野洽如坻咏，途喧击壤讴。幸闻东李道，欣奉北场游。","dynasty":"唐代","title":"晚秋喜雨"}
{"author":"李峤","content":"玉塞征骄子，金符命老臣。三军张武旆，万乘饯行轮。猛气凌玄朔，崇恩降紫宸。投醪还结士，辞第本忘身。露下鹰初击，风高雁欲宾。方销塞北祲，还靖漠南尘。","dynasty":"唐代","title":"奉和幸望春宫送朔方总管张仁亶"}
{"author":"李峤","content":"故台苍颉里，新邑紫泉居。岁在开金寺，时来降玉舆。龙形虽近刹，鸟迹尚留书。竹是蒸青外，池仍点墨馀。天文光圣草，宝思合真如。谬奉千龄日，欣陪十地初。","dynasty":"唐代","title":"奉和幸三会寺应制"}
{"author":"李峤","content":"辙迹光西崦，勋庸纪北燕。何如万方会，颂德九门前。灼灼临黄道，迢迢入紫烟。仙盘正下露，高柱欲承天。山类丛云起，珠疑大火悬。声流尘作劫，业固海成田。帝泽倾尧酒，宸歌掩舜弦。欣逢下生日，还睹上皇年。","dynasty":"唐代","title":"奉和天枢成宴夷夏群僚应制"}
{"author":"李峤","content":"配极辉光远，承天顾托隆。负图济多难，脱履归成功。圣道昭永锡，邕言让在躬。还推万方重，咸仰四门聪。恭已忘自逸，因人体至公。垂旒沧海晏，解网法星空。云散天五色，春还日再中。称觞合缨弁，率舞应丝桐。凯乐深居镐，传歌盛饮丰。小臣滥簪笔，无以颂唐风。","dynasty":"唐代","title":"皇帝上礼抚事述怀"}
{"author":"李峤","content":"南洛师臣契，东岩王佐居。幽情遗绂冕，宸眷属樵渔。制下峒山跸，恩回灞水舆。松门驻旌盖，薜幄引簪裾。石磴平黄陆，烟楼半紫虚。云霞仙路近，琴酒俗尘疏。乔木千龄外，悬泉百丈馀。崖深经炼药，穴古旧藏书。树宿抟风鸟，池潜纵壑鱼。宁知天子贵，尚忆武侯庐。","dynasty":"唐代","title":"奉和幸韦嗣立山庄侍宴应制"}
{"author":"李峤","content":"十年倡家妇，三秋边地人。红妆楼上歇，白发陇头新。夜夜风霜苦，年年征戍频。山西长落日，塞北久无春。团扇辞恩宠，回文赠苦辛。胡兵屡攻战，汉使绝和亲。消息如瓶井，沉浮似路尘。空馀千里月，照妾两眉嚬。","dynasty":"唐代","title":"倡妇行"}
{"author":"李峤","content":"荒隅时未通，副相下临戎。授律星芒动，分兵月晕空。犀皮拥青橐，象齿饰雕弓。决胜三河勇，长驱六郡雄。登山窥代北，屈指计辽东。伫见燕然上，抽毫颂武功。","dynasty":"唐代","title":"饯薛大夫护边"}
{"author":"李峤","content":"夕吹生寒浦，清淮上暝潮。迎风欲举棹，触浪反停桡。淼漫烟波阔，参差林岸遥。日沉丹气敛，天敞白云销。水雁衔芦叶，沙鸥隐荻苗。客行殊未已，川路几迢迢。","dynasty":"唐代","title":"和杜学士旅次淮口阻风"}
{"author":"李峤","content":"函谷双崤右，伊川二陕东。仙舟窅将隔，芳斝暂云同。朋席馀欢尽，文房旧侣空。他乡千里月，岐路九秋风。背枥嘶班马，分洲叫断鸿。别后青山外，相望白云中。","dynasty":"唐代","title":"送光禄刘主簿之洛"}
{"author":"李峤","content":"上蔡应初击，平冈远不稀。目随槐叶长，形逐桂条飞。汉月澄秋色，梁园映雪辉。唯当感纯孝，郛郭引兵威。","dynasty":"唐代","title":"兔"}
{"author":"李峤","content":"主家山第接云开，天子春游动地来。羽骑参差花外转，霓旌摇曳日边回。还将石溜调琴曲，更取峰霞入酒杯。鸾辂已辞乌鹊渚，箫声犹绕凤凰台。","dynasty":"唐代","title":"奉和初春幸太平公主南庄应制（景龙三年二月十一日）"}
{"author":"李峤","content":"黄金瑞榜绛河隈，白玉仙舆紫禁来。碧树青岑云外耸，朱楼画阁水中开。龙舟下瞰鲛人室，羽节高临凤女台。遽惜欢娱歌吹晚，挥戈更却曜灵回。","dynasty":"唐代","title":"太平公主山亭侍宴应制（景龙三年八月十三日）"}
{"author":"李峤","content":"七萃銮舆动，千年瑞检开。文如龟负出，图似凤衔来。殷荐三神享，明禋万国陪。周旗黄鸟集，汉幄紫云回。日暮钩陈转，清歌上帝台。","dynasty":"唐代","title":"奉和拜洛应制"}
{"author":"李峤","content":"雁沼开香域，鹦林降彩旃。还窥图凤宇，更坐跃龙川。桂舆朝群辟，兰宫列四禅。半空银閤断，分砌宝绳连。甘雨苏燋泽，慈云动沛篇。独惭贤作砺，空喜福成田。","dynasty":"唐代","title":"奉和幸大荐福寺应制（寺即中宗旧宅）"}
{"author":"李峤","content":"白雉振朝声，飞来表太平。楚郊疑凤出，陈宝若鸡鸣。童子怀仁至，中郎作赋成。冀君看饮啄，耿介独含情。","dynasty":"唐代","title":"雉"}
{"author":"李峤","content":"万里盘根植，千秋布叶繁。既荣潘子赋，方重陆生言。玉花含霜动，金衣逐吹翻。愿辞湘水曲，长茂上林园。","dynasty":"唐代","title":"橘"}
{"author":"李峤","content":"大厦初成日，嘉宾集杏梁。衔书表周瑞，入幕应王祥。暮宿江城里，朝游涟水傍。愿齐鸿鹄至，希逐凤凰翔。","dynasty":"唐代","title":"雀"}
{"author":"李峤","content":"汉祀应祥开，鲁郊西狩回。奇音中钟吕，成角喻英才。画像临仙阁，藏书入帝台。若惊能吐哺，为待凤凰来。","dynasty":"唐代","title":"麟"}
{"author":"李峤","content":"郁林开郡毕，维扬作贡初。万推方演梦，惠子正焚书。执燧奔吴战，量舟入魏墟。六牙行致远，千叶奉高居。","dynasty":"唐代","title":"象"}
{"author":"李峤","content":"别业临青甸，鸣銮降紫霄。长筵鹓鹭集，仙管凤凰调。树接南山近，烟含北渚遥。承恩咸已醉，恋赏未还镳。","dynasty":"唐代","tags":"抒情，赞美","title":"侍宴长宁公主东庄应制"}
{"author":"李峤","content":"早闻年欲至，剪彩学芳辰。缀绿奇能似，裁红巧逼真。花从箧里发，叶向手中春。不与时光竞，何名天上人。","dynasty":"唐代","title":"立春日侍宴内殿出剪彩花应制"}
{"author":"李峤","content":"三阳偏胜节，七日最灵辰。行庆传芳蚁，升高缀彩人。阶前蓂候月，楼上雪惊春。今日衔天造，还疑上汉津。","dynasty":"唐代","title":"奉和人日清晖阁宴群臣遇雪应制"}
{"author":"李峤","content":"仙跸九成台，香筵万寿杯。一旬初降雨，二月早闻雷。叶向朝隮密，花含宿润开。幸承天泽豫，无使日光催。","dynasty":"唐代","title":"奉和春日游苑喜雨应制"}
{"author":"李峤","content":"月宇临丹地，云窗网碧纱。御筵陈桂醑，天酒酌榴花。水向浮桥直，城连禁苑斜。承恩恣欢赏，归路满烟霞。","dynasty":"唐代","title":"甘露殿侍宴应制"}
{"author":"李峤","content":"灵匹三秋会，仙期七夕过。查来人泛海，桥渡鹊填河。帝缕升银阁，天机罢玉梭。谁言七襄咏，重入五弦歌。","dynasty":"唐代","title":"奉和七夕两仪殿会宴应制"}
{"author":"李峤","content":"闰节开重九，真游下大千。花寒仍荐菊，座晚更披莲。刹凤回雕辇，帆虹间彩旃。还将西梵曲，助入南薰弦。","dynasty":"唐代","title":"闰九月九日幸总持寺登浮图应制"}
{"author":"李峤","content":"步辇陟山巅，山高入紫烟。忠臣还捧日，圣后欲扪天。迥识平陵树，低看华岳莲。帝乡应不远，空见白云悬。","dynasty":"唐代","title":"奉和骊山高顶寓目应制"}
{"author":"李峤","content":"同云接野烟，飞雪暗长天。拂树添梅色，过楼助粉妍。光含班女扇，韵入楚王弦。六出迎仙藻，千箱答瑞年。","dynasty":"唐代","title":"游禁苑陪幸临渭亭遇雪应制"}
{"author":"李峤","content":"驻跸三天路，回旃万仞谿.真庭群帝飨，洞府百灵栖。玉酒仙垆酿，金方暗壁题。伫看青鸟入，还陟紫云梯。","dynasty":"唐代","title":"幸白鹿观应制"}
{"author":"李峤","content":"平明坐虚馆，旷望几悠哉。宿雾分空尽，朝光度隙来。影低藤架密，香动药阑开。未展山阳会，空留池上杯。","dynasty":"唐代","title":"酬和杜五弟晴朝独坐见赠"}
{"author":"李峤","content":"列位簪缨序，隐居林野躅。徇物爽全直，栖真昧均俗。若人兼吏隐，率性夷荣辱。地藉朱邸基，家在青山足。暂弭西园盖，言事东皋粟。筑室俯涧滨，开扉面岩曲。庭幽引夕雾，檐迥通晨旭。迎秋谷黍黄，含露园葵绿。胜情狎兰杜，雅韵锵金玉。伊我怀丘园，愿心从所欲。","dynasty":"唐代","title":"和同府李祭酒休沐田居"}
{"author":"李峤","content":"传书青鸟迎箫凤，巫岭荆台数通梦。谁家窈窕住园楼，五马千金照陌头。罗裙玉佩当轩出，点翠施红竞春日。佳人二八盛舞歌，羞将百万呈双娥。庭前芳树朝夕改，空驻妍华欲谁待。","dynasty":"唐代","title":"杂曲歌辞。东飞伯劳歌"}
{"author":"李峤","content":"岁去无言忽憔悴，时来含笑吐氛氲。不能拥路迷仙客，故欲开蹊侍圣君。","dynasty":"唐代","title":"杂曲歌辞。桃花行"}
{"author":"李峤","content":"委质承仙翰，祗命遄遥策。事偶从梁游，人非背淮客。长驱历川阜，迥眺穷原泽。郁郁桑柘繁，油油禾黍积。雨馀林气静，日下山光夕。未攀丛桂岩，犹倦飘蓬陌。行当奉麾盖，慰此劳行役。","dynasty":"唐代","title":"奉教追赴九成宫途中口号"}
{"author":"李峤","content":"园楼春正归，入苑弄芳菲。密雨迎仙步，低云拂御衣。危花沾易落，度鸟湿难飞。膏泽登千庾，欢情遍九围。","dynasty":"唐代","title":"春日游苑喜雨应诏"}
{"author":"李峤","content":"柳陌莺初啭，梅梁燕始归。和风泛紫若，柔露濯青薇。日艳临花影，霞翻入浪晖。乘春重游豫，淹赏玩芳菲。","dynasty":"唐代","title":"二月奉教作"}
{"author":"李峤","content":"银井桐花发，金堂草色齐。韶光爱日宇，淑气满风蹊。蝶影将花乱，虹文向水低。芳春随意晚，佳赏日无暌。","dynasty":"唐代","title":"三月奉教作"}
{"author":"李峤","content":"暄籥三春谢，炎钟九夏初。润浮梅雨夕，凉散麦风馀。叶暗庭帏满，花残院锦疏。胜情多赏托，尊酒狎林箊.","dynasty":"唐代","title":"四月奉教作"}
{"author":"李峤","content":"绿树炎氛满，朱楼夏景长。池含冻雨气，山映火云光。果院新樱熟，花庭曙槿芳。欲逃三伏暑，还泛十旬觞。","dynasty":"唐代","title":"五月奉教作"}
{"author":"李峤","content":"养日暂裴回，畏景尚悠哉。避暑移琴席，追凉□□□。竹风依扇动，桂酒溢壶开。劳饵□飞雪，自可□□□。","dynasty":"唐代","title":"六月奉教作"}
{"author":"李峤","content":"紫陌追随日，青门相见时。宦游从此去，离别几年期。芳桂尊中酒，幽兰下调词。他乡有明月，千里照相思。","dynasty":"唐代","title":"送崔主簿赴沧州"}
{"author":"李峤","content":"游客趋梁邸，朝光入楚台。槐烟乘晓散，榆火应春开。日带晴虹上，花随早蝶来。雄风乘令节，馀吹拂轻灰。","dynasty":"唐代","title":"寒食清明日早赴王门率成"}
{"author":"李峤","content":"濯龙春苑曙，翠凤晓旗舒。野色开烟后，山光澹月馀。风长笳响咽，川迥骑行疏。珠履陪仙驾，金声振属车。","dynasty":"唐代","title":"和周记室从驾晓发合璧宫"}
{"author":"李峤","content":"貂冠朝彩振，乌署晓光分。欲啸迁乔侣，先飞掷地文。庭虚麦雨润，林静蕙风薰。嵇驾终难仰，梁凫且自群。","dynasty":"唐代","title":"和杜侍御太清台宿直旦有怀"}
{"author":"李峤","content":"大江开宿雨，征棹下春流。雾卷晴山出，风恬晚浪收。岸花明水树，川鸟乱沙洲。羁眺伤千里，劳歌动四愁。","dynasty":"唐代","title":"和杜学士江南初霁羁怀"}
{"author":"李峤","content":"楚客秋悲动，梁台夕望赊。梧桐稍下叶，山桂欲开花。气引迎寒露，光收向晚霞。长歌白水曲，空对绿池华。","dynasty":"唐代","title":"晚景怅然简二三子"}
{"author":"李峤","content":"落日荒郊外，风景正凄凄。离人席上起，征马路傍嘶。别酒倾壶赠，行书掩泪题。殷勤御沟水，从此各东西。","dynasty":"唐代","title":"送李邕（一作送李安邑）"}
{"author":"李峤","content":"奕奕彤闱下，煌煌紫禁隈。阿房万户列，阊阖九重开。疏广遗荣去，于公待驷来。讵知金马侧，方朔有奇才。","dynasty":"唐代","title":"门"}
{"author":"李峤","content":"铜驼分巩洛，剑阁低临邛。紫徼三千里，青楼十二重。玉关尘似雪，金穴马如龙。今日中衢上，尧尊更可逢。","dynasty":"唐代","title":"道"}
{"author":"李峤","content":"王粲销忧日，江淹起恨年。带川遥绮错，分隰迥阡眠。□□横周甸，莓苔阙晋田。方知急难响，长在脊令篇。","dynasty":"唐代","title":"原"}
{"author":"李峤","content":"曲池朝下雁，幽砌夕吟蛩。叶径兰芳尽，花潭菊气浓。寒催四序律，霜度九秋钟。还当明月夜，飞盖远相从。","dynasty":"唐代","title":"九月奉教作"}
{"author":"李峤","content":"白藏初送节，玄律始迎冬。林枯黄叶尽，水耗绿池空。霜待临庭月，寒随入牖风。别有欢娱地，歌舞应丝桐。","dynasty":"唐代","title":"十月奉教作"}
{"author":"李峤","content":"凝阴结暮序，严气肃长飙。霜犯狐裘夕，寒侵兽火朝。冰深遥架浦，雪冻近封条。平原已从猎，日暮整还镳。","dynasty":"唐代","title":"十一月奉教作"}
{"author":"李峤","content":"奉诏受边服，总徒筑朔方。驱彼犬羊族，正此戎夏疆。子来多悦豫，王事宁怠遑。三旬无愆期，百雉郁相望。雄视沙漠垂，有截北海阳。二庭已顿颡，五岭尽来王。驱车登崇墉，顾眄凌大荒。千里何萧条，草木自悲凉。凭轼讯古今，慨焉感兴亡。汉障缘河远，秦城入海长。顾无庙堂策，贻此中夏殃。道隐前业衰，运开今化昌。制为百王式，举合千载防。马牛被路隅，锋镝销战场。岂不怀贤劳，所图在永康。王事何为者，称代陈颂章。","dynasty":"唐代","title":"奉使筑朔方六州城率尔而作"}
{"author":"李峤","content":"神龙见像日，仙凤养雏年。大火乘天正，明珠对月圆。作新金箧里，歌奏玉筐前。今日宜孙庆，还参祝寿篇。","dynasty":"唐代","title":"中宗降诞日长宁公主满月侍宴应制"}
{"author":"李峤","content":"玉关方叱驭，桂苑正陪舆。桓岭嗟分翼，姜川限馈鱼。雪花含□晚，云叶带荆舒。重此西流咏，弥伤南至初。","dynasty":"唐代","title":"和麹典设扈从东郊忆弟使往安西冬至日恨不得同申拜庆"}
{"author":"李峤","content":"五日皆休沐，三泉独不归。池台金阙是，尊酒玳筵非。巷静游禽入，门闲过客稀。唯馀昔年凤，尚绕故楼飞。昔下天津馆，尝过帝子家。夜倾金屋酒，春舞玉台花。试马依红埒，吹箫弄紫霞。谁言东郭路，翻枉北门车。","dynasty":"唐代","title":"马武骑挽歌二首"}
{"author":"李峤","content":"玉匣金为缕，银钩石作铭。短歌伤薤曲，长暮泣松扃。事往昏朝雾，人亡折夜星。忠贤良可惜，图画入丹青。","dynasty":"唐代","title":"武三思挽歌"}
{"author":"李峤","content":"宠服当年盛，芳魂此地穷。剑飞龙匣在，人去鹊巢空。簟怆孤生竹，琴哀半死桐。唯当青史上，千载仰嫔风。","dynasty":"唐代","title":"天官崔侍郎夫人吴氏挽歌"}
{"author":"李峤","content":"潘岳闲居日，王戎戏陌辰。蝶游芳径馥，莺啭弱枝新。叶暗青房晚，花明玉井春。方知有灵干，特用表真人。","dynasty":"唐代","title":"李"}
{"author":"李峤","content":"日路朝飞急，霜台夕影寒。联翩依月树，迢递绕风竿。白首何年改，青琴此夜弹。灵台如可托，千里向长安。","dynasty":"唐代","title":"乌"}
{"author":"李峤","content":"不分荆山抵，甘从石印飞。危巢畏风急，绕树觉星稀。喜逐行人至，愁随织女归。倘游明镜里，朝夕动光辉。","dynasty":"唐代","title":"鹊"}
{"author":"李峤","content":"春晖满朔方，归雁发衡阳。望月惊弦影，排云结阵行。往还倦南北，朝夕苦风霜。寄语能鸣侣，相随入帝乡。","dynasty":"唐代","title":"雁"}
{"author":"李峤","content":"飒沓睢阳涘，浮游汉水隈。钱飞出井见，鹤引入琴哀。李陵赋诗罢，王乔曳舄来。何当归太液，翱集动成雷。","dynasty":"唐代","title":"凫"}
{"author":"李峤","content":"暮律移寒火，春宫长旧栽。叶生驰道侧，花落凤庭隈。烈士怀忠触，鸿儒访业来。何当赤墀下，疏干拟三台。","dynasty":"唐代","title":"槐"}
{"author":"李峤","content":"杨柳郁氤氲，金堤总翠氛。庭前花类雪，楼际叶如云。列宿分龙影，芳池写凤文。短箫何以奏，攀折为思君。","dynasty":"唐代","title":"柳"}
{"author":"李峤","content":"孤秀峄阳岑，亭亭出众林。春光杂凤影，秋月弄圭阴。高映龙门迥，双依玉井深。不因将入爨，谁谓作鸣琴。","dynasty":"唐代","title":"桐"}
{"author":"李峤","content":"二月虹初见，三春蚁正浮。青蘋含吹转，紫蒂带波流。屡逐明神荐，常随旅客游。既能甜似蜜，还绕楚王舟。","dynasty":"唐代","title":"萍"}
{"author":"李峤","content":"钜野韶光暮，东平春溜通。影摇江浦月，香引棹歌风。日色翻池上，潭花发镜中。五湖多赏乐，千里望难穷。","dynasty":"唐代","title":"菱"}
{"author":"李峤","content":"吐叶依松磴，舒苗长石台。神农尝药罢，质子寄书来。色映蒲萄架，花分竹叶杯。金堤不见识，玉润几重开。","dynasty":"唐代","title":"藤"}
{"author":"李峤","content":"屣步寻芳草，忘忧自结丛。黄英开养性，绿叶正依笼。色湛仙人露，香传少女风。还依北堂下，曹植动文雄。","dynasty":"唐代","title":"萱"}
{"author":"李峤","content":"天子驭金根，蒲轮辟四门。五神趋雪至，双毂似雷奔。丹凤栖金辖，非熊载宝轩。无阶忝虚左，珠乘奉王言。","dynasty":"唐代","title":"车"}
{"author":"李峤","content":"传闻有象床，畴昔献君王。玳瑁千金起，珊瑚七宝妆。桂筵含柏馥，兰席拂沉香。愿奉罗帷夜，长乘秋月光。","dynasty":"唐代","title":"床"}
{"author":"李峤","content":"避席承宣父，重筵揖戴公。桂香浮半月，兰气袭回风。舞拂丹霞上，歌清白雪中。伫将文绮色，舒卷帝王宫。","dynasty":"唐代","title":"席"}
{"author":"李峤","content":"久闭先生户，高褰太守车。罗将翡翠合，锦逐凤凰舒。明月弹琴夜，清风入幌初。方知决胜策，黄石受兵书。","dynasty":"唐代","title":"帷"}
{"author":"李峤","content":"清风时入燕，紫殿几含秋。暧暧笼铃阁，纤纤上玉钩。窗中翡翠动，户外水精浮。巧作盘龙势，长迎飞燕游。","dynasty":"唐代","title":"帘"}
{"author":"李峤","content":"蒙恬芳轨设，游楚妙弹开。新曲帐中发，清音指下来。钿装模六律，柱列配三才。莫听西秦奏，筝筝有剩哀。","dynasty":"唐代","title":"筝"}
{"author":"李峤","content":"虞舜调清管，王褒赋雅音。参差横凤翼，搜索动人心。□□□□□，□□□□□。□□□□□，□□□□□。","dynasty":"唐代","title":"箫"}
{"author":"李峤","content":"高簳楚江濆，婵娟含曙氛。白花摇凤影，青节动龙文。叶扫东南日，枝捎西北云。谁知湘水上，流泪独思君。","dynasty":"唐代","title":"竹"}
{"author":"李峤","content":"日夕三江望，灵潮万里回。霞津锦浪动，月浦练花开。湍似黄牛去，涛从白马来。英灵已杰出，谁识卿云才。","dynasty":"唐代","title":"江"}
{"author":"李峤","content":"我有昆吾剑，求趋夫子庭。白虹时切玉，紫气夜干星。锷上芙蓉动，匣中霜雪明。倚天持报国，画地取雄名。","dynasty":"唐代","title":"剑"}
{"author":"李峤","content":"落日生蘋末，摇扬遍远林。带花疑凤舞，向竹似龙吟。月动临秋扇，松清入夜琴。若至兰台下，还拂楚王襟。","dynasty":"唐代","title":"风"}
{"author":"李峤","content":"虚室重招寻，忘言契断金。英浮汉家酒，雪俪楚王琴。广殿轻香发，高台远吹吟。河汾应擢秀，谁肯访山阴。","dynasty":"唐代","title":"兰"}
{"author":"李峤","content":"新溜满澄陂，圆荷影若规。风来香气远，日落盖阴移。鱼戏排缃叶，龟浮见绿池。魏朝难接采，楚服但同披。","dynasty":"唐代","title":"荷"}
{"author":"李峤","content":"曹公迷楚泽，汉帝出平城。涿鹿妖氛静，丹山霁色明。类烟飞稍重，方雨散还轻。倘入非熊兆，宁思玄豹情。","dynasty":"唐代","title":"雾"}
{"author":"李峤","content":"地镇标神秀，峨峨上翠氛。泉飞一道带，峰出半天云。古壁丹青色，新花绮绣纹。已开封禅所，希谒圣明君。","dynasty":"唐代","title":"山"}
{"author":"李峤","content":"桂满三五夕，蓂开二八时。清辉飞鹊鉴，新影学蛾眉。皎洁临疏牖，玲珑鉴薄帷。愿言从爱客，清夜幸同嬉。","dynasty":"唐代","title":"月"}
{"author":"李峤","content":"齐歌初入相，燕阵早横功。欲向桃林下，先过梓树中。在吴频喘月，奔梦屡惊风。不用五丁士，如何九折通。","dynasty":"唐代","title":"牛"}
{"author":"李峤","content":"悬匏曲沃上，孤筱汶阳隈。形写歌鸾翼，声随舞凤哀。欢娱分北里，纯孝即南陔。今日虞音奏，跄跄鸟兽来。","dynasty":"唐代","title":"笙"}
{"author":"李峤","content":"汉帝临汾水，周仙去洛滨。郢中吟白雪，梁上绕飞尘。响发行云驻，声随子夜新。愿君听扣角，当自识贤臣。","dynasty":"唐代","title":"歌"}
{"author":"李峤","content":"桂友寻东阁，兰交聚北堂。象筵分锦绣，罗荐合鸳鸯。光逸偷眠稳，王章泣恨长。孔怀欣共寝，棣萼几含芳。","dynasty":"唐代","title":"被"}
{"author":"李峤","content":"明鉴掩尘埃，含情照魏台。日中乌鹊至，花里凤凰来。玉彩疑冰彻，金辉似月开。方知乐彦辅，自有鉴人才。","dynasty":"唐代","title":"鉴"}
{"author":"李峤","content":"翟羽旧传名，蒲葵价不轻。花芳不满面，罗薄讵障声。御热含风细，临秋带月明。同心如可赠，持表合欢情。","dynasty":"唐代","title":"扇"}
{"author":"李峤","content":"兔月清光隐，龙盘画烛新。三星花入夜，四序玉调晨。浮炷依罗幌，吹香匝绮茵。若逢燕国相，持用举贤人。","dynasty":"唐代","title":"烛"}
{"author":"李峤","content":"孔坐洽良俦，陈筵几献酬。临风竹叶满，湛月桂香浮。每接高阳宴，长陪河朔游。会从玄石饮，云雨出圆丘。","dynasty":"唐代","title":"酒"}
{"author":"李峤","content":"名士竹林隈，鸣琴宝匣开。风前中散至，月下步兵来。淮海多为室，梁岷旧作台。子期如可听，山水响馀哀。","dynasty":"唐代","title":"琴"}
{"author":"李峤","content":"寂寞蓬蒿径，喧喧湫隘庐。屡逢长者辙，时引故人车。孟母迁邻罢，将军辞第初。谁怜草玄处，独对一床书。","dynasty":"唐代","title":"宅"}
{"author":"李峤","content":"彩棹浮太液，清觞醉习家。诗情对明月，云曲拂流霞。烟散龙形净，波含凤影斜。安仁动秋兴，鱼鸟思空赊。","dynasty":"唐代","title":"池"}
{"author":"李峤","content":"桂影承宵月，虹辉接曙云。纵横齐八阵，舒卷引三军。日薄蛟龙影，风翻鸟隼文。谁知怀勇志，蟠地几缤纷。","dynasty":"唐代","title":"旗"}
{"author":"李峤","content":"吴山开，越溪涸，三金合冶成宝锷。淬绿水，鉴红云，五采焰起光氛氲。背上铭为万年字，胸前点作七星文。龟甲参差白虹色，辘轳宛转黄金饰。骇犀中断宁方利，骏马群騑未拟直。风霜凛凛匣上清，精气遥遥斗间明。避灾朝穿晋帝屋，逃乱夜入楚王城。一朝运偶逢大仙，虎吼龙鸣腾上天。东皇提升紫微座，西皇佩下赤城田。承平久息干戈事，侥幸得充文武备。除灾避患宜君王，益寿延龄后天地。","dynasty":"唐代","title":"宝剑篇"}
{"author":"李峤","content":"盈缺青冥外，东风万古吹。何人种丹桂，不长出轮枝。圆魄上寒空，皆言四海同。安知千里外，不有雨兼风。","dynasty":"唐代","title":"中秋月二首"}
{"author":"李峤","content":"虞舜调清管，王褒赋雅音。参差横凤翼，搜索动人心。□□□□□，□□□□□。□□□□□，□□□□□。","dynasty":"唐代","title":"箫"}
{"author":"李峤","content":"妙舞随裙动，行歌入扇清。莲花依帐发，秋月鉴帷明。云薄衣初卷，蝉飞翼转轻。若珍三代服，同擅绮纨名。","dynasty":"唐代","title":"罗"}
{"author":"李峤","content":"主家山第接云开，天子春游动地来。羽骑参差花外转，霓旌摇曳日边回。还将石溜调琴曲，更取峰霞入酒杯。鸾辂已辞乌鹊渚，箫声犹绕凤凰台。","dynasty":"唐代","title":"奉和初春幸太平公主南庄应制（景龙三年二月十一日）"}
{"author":"李峤","content":"新溜满澄陂，圆荷影若规。风来香气远，日落盖阴移。鱼戏排缃叶，龟浮见绿池。魏朝难接采，楚服但同披。","dynasty":"唐代","title":"荷"}
{"author":"李峤","content":"布义孙卿子，登高楚屈平。铜台初下笔，乐观正飞缨。乍有凌云势，时闻掷地声。造端长体物，无复大夫名。","dynasty":"唐代","title":"赋"}
{"author":"李峤","content":"孤秀峄阳岑，亭亭出众林。春光杂凤影，秋月弄圭阴。高映龙门迥，双依玉井深。不因将入爨，谁谓作鸣琴。","dynasty":"唐代","title":"桐"}
{"author":"李峤","content":"郁林开郡毕，维扬作贡初。万推方演梦，惠子正焚书。执燧奔吴战，量舟入魏墟。六牙行致远，千叶奉高居。","dynasty":"唐代","title":"象"}
{"author":"李峤","content":"郁郁高岩表，森森幽涧陲。鹤栖君子树，风拂大夫枝。百尺条阴合，千年盖影披。岁寒终不改，劲节幸君知。","dynasty":"唐代","title":"松"}
{"author":"李峤","content":"瑞气凌青閤，空濛上翠微。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。","dynasty":"唐代","title":"烟"}
{"author":"李峤","content":"天子驭金根，蒲轮辟四门。五神趋雪至，双毂似雷奔。丹凤栖金辖，非熊载宝轩。无阶忝虚左，珠乘奉王言。","dynasty":"唐代","title":"车"}
{"author":"李峤","content":"屣步寻芳草，忘忧自结丛。黄英开养性，绿叶正依笼。色湛仙人露，香传少女风。还依北堂下，曹植动文雄。","dynasty":"唐代","title":"萱"}
{"author":"李峤","content":"配极辉光远，承天顾托隆。负图济多难，脱履归成功。圣道昭永锡，邕言让在躬。还推万方重，咸仰四门聪。恭已忘自逸，因人体至公。垂旒沧海晏，解网法星空。云散天五色，春还日再中。称觞合缨弁，率舞应丝桐。凯乐深居镐，传歌盛饮丰。小臣滥簪笔，无以颂唐风。","dynasty":"唐代","title":"皇帝上礼抚事述怀"}
{"author":"李峤","content":"仙跸九成台，香筵万寿杯。一旬初降雨，二月早闻雷。叶向朝隮密，花含宿润开。幸承天泽豫，无使日光催。","dynasty":"唐代","title":"奉和春日游苑喜雨应制"}
{"author":"李峤","content":"铜驼分巩洛，剑阁低临邛。紫徼三千里，青楼十二重。玉关尘似雪，金穴马如龙。今日中衢上，尧尊更可逢。","dynasty":"唐代","title":"道"}
{"author":"李峤","content":"汉室鸿儒盛，邹堂大义明。五千道德阐，三百礼仪成。青紫方拾芥，黄金徒满籝.谁知怀逸辩，重席冠群英。","dynasty":"唐代","title":"经"}
{"author":"李峤","content":"四海帝王家，两都周汉室。观风昔来幸，御气今旋跸。雷奋六合开，天行万乘出。玄冥奉时驾，白拒参戎律。后队咽笳箫，前驱严罕毕。辉光射东井，禁令横西秩。帐殿别阳秋，旌门临甲乙。将交洛城雨，稍远长安日。邙巩云外来，咸秦雾中失。孟冬霜霰下，是月农功毕。天道向归馀，皇情美阴骘。行存名岳礼，递问高年疾。祝鸟既开罗，调人更张瑟。登原采讴诵，俯谷求才术。邑罕悬磬贫，山无挂瓢逸。施恩浃寰宇，展义该文质。德泽盛轩游，哀矜深禹恤。申歌地庐骇，献寿衢尊溢。瑞色抱氤氲，寒光变萧飋.宗枝旦奭辅，侍从王刘匹。并辑蛟龙书，同簪凤凰笔。陶甄荷吹万，颂汉归明一。欢与道路长，顾随谈笑密。叨承廊庙选，谬齿夔龙弼。喜构大厦成，惭非栋隆吉。","dynasty":"唐代","title":"扈从还洛呈侍从群官"}
{"author":"李峤","content":"晴晓国门通，都门蔼将发。纷纷洛阳道，南望伊川阙。衍漾乘和风，清明送芬月。林窥二山动，水见千龛越。罗袂罥杨丝，香桡犯苔发。群心行乐未，唯恐流芳歇。","dynasty":"唐代","title":"清明日龙门游泛"}
{"author":"李峤","content":"盈缺青冥外，东风万古吹。何人种丹桂，不长出轮枝。圆魄上寒空，皆言四海同。安知千里外，不有雨兼风。","dynasty":"唐代","title":"中秋月二首"}
{"author":"李峤","content":"大庾敛寒光，南枝独早芳。雪含朝暝色，风引去来香。妆面回青镜，歌尘起画梁。若能遥止渴，何暇泛琼浆。","dynasty":"唐代","title":"梅"}
{"author":"李峤","content":"旦出扶桑路，遥升若木枝。云间五色满，霞际九光披。东陆苍龙驾，南郊赤羽驰。倾心比葵藿，朝夕奉光曦。","dynasty":"唐代","title":"日"}
{"author":"李峤","content":"英英大梁国，郁郁秘书台。碧落从龙起，青山触石来。官名光邃古，盖影耿轻埃。飞感高歌发，威加四海回。","dynasty":"唐代","title":"云"}
{"author":"李峤","content":"未殖银宫里，宁移玉殿幽。枝生无限月，花满自然秋。侠客条为马，仙人叶作舟。愿君期道术，攀折可淹留。","dynasty":"唐代","title":"桂"}
{"author":"李峤","content":"有鸟居丹穴，其名曰凤凰。九苞应灵瑞，五色成文章。屡向秦楼侧，频过洛水阳。鸣岐今日见，阿閤伫来翔。","dynasty":"唐代","title":"凤"}
{"author":"李峤","content":"玉律三秋暮，金精九日开。荣舒洛媛浦，香泛野人杯。靃靡寒潭侧，丰茸晓岸隈。黄花今日晚，无复白衣来。","dynasty":"唐代","title":"菊"}
{"author":"李峤","content":"源出昆仑中，长波接汉空。桃花来马颊，竹箭入龙宫。德水千年变，荣光五色通。若披兰叶检，□□□□□。","dynasty":"唐代","title":"河"}
{"author":"李峤","content":"滴沥明花苑，葳蕤泫竹丛。玉垂丹棘上，珠湛绿荷中。夜警千年鹤，朝零七月风。愿凝仙掌内，长奉未央宫。","dynasty":"唐代","title":"露"}
{"author":"李峤","content":"明月青山夜，高天白露秋。花庭开粉席，云岫敞针楼。石类支机影，池似泛槎流。暂惊河女鹊，终狎野人鸥。","dynasty":"唐代","tags":"写山，七夕节","title":"同赋山居七夕"}
{"author":"李峤","content":"西北云肤起，东南雨足来。灵童出海见，神女向台回。斜影风前合，圆文水上开。十旬无破块，九土信康哉。","dynasty":"唐代","title":"雨"}
{"author":"李峤","content":"妙迹蔡侯施，芳名左伯驰。云飞锦绮落，花发缥红披。舒卷随幽显，廉方合轨仪。莫惊反掌字，当取葛洪规。","dynasty":"唐代","title":"纸"}
{"author":"李峤","content":"布义孙卿子，登高楚屈平。铜台初下笔，乐观正飞缨。乍有凌云势，时闻掷地声。造端长体物，无复大夫名。","dynasty":"唐代","title":"赋"}
{"author":"李峤","content":"马记天官设，班图地里新。善谈方亹亹，青简见彬彬。方朔初闻汉，荆轲昔向秦。正辞堪载笔，终冀作良臣。","dynasty":"唐代","title":"史"}
{"author":"李峤","content":"握管门庭侧，含毫山水隈。霜辉简上发，锦字梦中开。鹦鹉摛文至，麒麟绝句来。何当遇良史，左右振奇才。","dynasty":"唐代","title":"笔"}
{"author":"李峤","content":"黄鹤远联翩，从鸾下紫烟。翱翔一万里，来去几千年。已憩青田侧，时游丹禁前。莫言空警露，犹冀一闻天。","dynasty":"唐代","title":"鹤"}
{"author":"李峤","content":"欲识东陵味，青门五色瓜。龙蹄远珠履，女臂动金花。六子方呈瑞，三仙实可嘉。终朝奉絺绤，谒帝伫非赊。","dynasty":"唐代","title":"瓜"}
{"author":"李峤","content":"贡禹怀书日，张衡作赋辰。杏花开凤轸，菖叶布龙鳞。瑞麦两岐秀，嘉禾同颖新。宁知帝王力，击壤自安贫。","dynasty":"唐代","title":"田"}
{"author":"李峤","content":"天女伺辰至，玄衣澹碧空。差池沐时雨，颉颃舞春风。相贺雕阑侧，双飞翠幕中。勿惊留爪去，犹冀识吴宫。","dynasty":"唐代","title":"燕"}
{"author":"李峤","content":"披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。","dynasty":"唐代","tags":"游记，写景","title":"人日侍宴大明宫恩赐彩缕人胜应制"}
{"author":"李峤","content":"芳树杂花红，群莺乱晓空。声分折杨吹，娇韵落梅风。写啭清弦里，迁乔暗木中。友生若可冀，幽谷响还通。","dynasty":"唐代","title":"莺"}
{"author":"李峤","content":"凤出秦郊迥，鹑飞楚塞空。苍梧云影去，涿鹿雾光通。草暗少原绿，花明入蜀红。谁言版筑士，犹处傅岩中。","dynasty":"唐代","title":"野"}
{"author":"李峤","content":"宗子维城固，将军饮羽威。岩花鉴里发，云叶锦中飞。入宋星初陨，过湘燕早归。倘因持补极，宁复想支机。","dynasty":"唐代","title":"石"}
{"author":"李峤","content":"吴山开，越溪涸，三金合冶成宝锷。淬绿水，鉴红云，五采焰起光氛氲。背上铭为万年字，胸前点作七星文。龟甲参差白虹色，辘轳宛转黄金饰。骇犀中断宁方利，骏马群騑未拟直。风霜凛凛匣上清，精气遥遥斗间明。避灾朝穿晋帝屋，逃乱夜入楚王城。一朝运偶逢大仙，虎吼龙鸣腾上天。东皇提升紫微座，西皇佩下赤城田。承平久息干戈事，侥幸得充文武备。除灾避患宜君王，益寿延龄后天地。","dynasty":"唐代","title":"宝剑篇"}
{"author":"李峤","content":"蜀郡灵槎转，丰城宝剑新。将军临北塞，天子入西秦。未作三台辅，宁为五老臣。今宵颍川曲，谁识聚贤人。","dynasty":"唐代","title":"星"}
{"author":"李峤","content":"桃文称辟恶，桑质表初生。宛转雕鞬际，依稀半月明。遥弯落雁影，虚引怯猿声。徒切乌号思，攀龙遂不成。","dynasty":"唐代","title":"弓"}
{"author":"李峤","content":"洞彻琉璃蔽，威纡屈膝回。锦中云母列，霞上织成开。山水含春动，神仙倒景来。修身兼竭节，谁识作铭才。","dynasty":"唐代","title":"屏"}
{"author":"李峤","content":"伏羲初制法，素女昔传名。流水嘉鱼跃，丛台舞凤惊。嘉宾饮未极，君子娱俱并。倘入丘之户，应知由也情。","dynasty":"唐代","title":"瑟"}
{"author":"李峤","content":"妙伎游金谷，佳人满石城。霞衣席上转，花岫雪前明。仪凤谐清曲，回鸾应雅声。非君一顾重，谁赏素腰轻。","dynasty":"唐代","title":"舞"}
{"author":"李峤","content":"汉甸初收羽，燕城忽解围。影随流水急，光带落星飞。夏列三成范，尧沉九日辉。断蛟云梦泽，希为识忘归。","dynasty":"唐代","title":"箭"}
{"author":"李峤","content":"告善康庄侧，求贤市肆中。拥麾分彩雉，持节曳丹虹。影丽天山雪，光摇朔塞风。方知美周政，抗旆赋车攻。","dynasty":"唐代","title":"旌"}
{"author":"李峤","content":"长安分石炭，上党结松心。绕画蝇初落，含滋绶更深。悲丝光易染，叠素彩还沉。别有张芝学，书池幸见临。","dynasty":"唐代","title":"墨"}
{"author":"李峤","content":"舜日谐鼗响，尧年韵士声。向楼疑吹击，震谷似雷惊。仙鹤排门起，灵鼍带水鸣。乐云行已奏，礼曰冀相成。","dynasty":"唐代","title":"鼓"}
{"author":"李峤","content":"百尺重城际，千寻大道隈。汉宫井干起，吴国落星开。笛怨绿珠去，箫随弄玉来。销忧聊暇日，谁识仲宣才。","dynasty":"唐代","title":"楼"}
{"author":"李峤","content":"闤闠开三市，旗亭起百寻。渐离初击筑，司马正弹琴。细柳龙鳞映，长槐兔月阴。徒知观卫玉，讵肯挂秦金。","dynasty":"唐代","title":"市"}
{"author":"李峤","content":"玉甃谈仙客，铜台赏魏君。蜀都宵映火，杞国旦生云。向日莲花净，含风李树薰。已开千里国，还聚五星文。","dynasty":"唐代","title":"井"}
{"author":"李峤","content":"朱丝闻岱谷，铄质本多端。半月分弦出，丛花拂面安。将军曾制曲，司马屡陪观。本是胡中乐，希君马上弹。","dynasty":"唐代","title":"琵琶"}
{"author":"李峤","content":"征棹三江暮，连樯万里回。相乌风际转，画鹢浪前开。羽客乘霞至，仙人弄月来。何当同傅说，特展巨川材。","dynasty":"唐代","title":"舟"}
{"author":"李峤","content":"楚甸供王日，衡阳入贡年。麏包青野外，鸱啸绮楹前。尧帝成茨罢，殷汤祭雨旋。方期大君锡，不惧小巫捐。","dynasty":"唐代","title":"茅"}
{"author":"李峤","content":"独有成蹊处，秾华发井傍。山风凝笑脸，朝露泫啼妆。隐士颜应改，仙人路渐长。还欣上林苑，千岁奉君王。","dynasty":"唐代","title":"桃"}
{"author":"李峤","content":"玉烛年行尽，铜史漏犹长。池冷凝宵冻，庭寒积曙霜。兰心未动色，梅馆欲含芳。裴回临岁晚，顾步伫春光。","dynasty":"唐代","title":"十二月奉教作"}
{"author":"李峤","content":"四海帝王家，两都周汉室。观风昔来幸，御气今旋跸。雷奋六合开，天行万乘出。玄冥奉时驾，白拒参戎律。后队咽笳箫，前驱严罕毕。辉光射东井，禁令横西秩。帐殿别阳秋，旌门临甲乙。将交洛城雨，稍远长安日。邙巩云外来，咸秦雾中失。孟冬霜霰下，是月农功毕。天道向归馀，皇情美阴骘。行存名岳礼，递问高年疾。祝鸟既开罗，调人更张瑟。登原采讴诵，俯谷求才术。邑罕悬磬贫，山无挂瓢逸。施恩浃寰宇，展义该文质。德泽盛轩游，哀矜深禹恤。申歌地庐骇，献寿衢尊溢。瑞色抱氤氲，寒光变萧飋.宗枝旦奭辅，侍从王刘匹。并辑蛟龙书，同簪凤凰笔。陶甄荷吹万，颂汉归明一。欢与道路长，顾随谈笑密。叨承廊庙选，谬齿夔龙弼。喜构大厦成，惭非栋隆吉。","dynasty":"唐代","title":"扈从还洛呈侍从群官"}
{"author":"李峤","content":"黄叶秋风起，苍葭晓露团。鹤鸣初警候，雁上欲凌寒。月镜如开匣，云缨似缀冠。清尊对旻序，高宴有馀欢。","dynasty":"唐代","title":"八月奉教作"}
{"author":"李峤","content":"瑞气凌青閤，空濛上翠微。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。","dynasty":"唐代","title":"烟"}
{"author":"李峤","content":"九洛韶光媚，三川物候新。花明丹凤浦，日映玉鸡津。元礼期仙客，陈王睹丽人。神龟方锡瑞，绿字重来臻。","dynasty":"唐代","title":"洛"}
{"author":"李峤","content":"四塞称天府，三河建洛都。飞云霭层阙，白日丽南隅。独下仙人凤，群惊御史乌。何辞一万里，边徼捍匈奴。","dynasty":"唐代","title":"城"}
{"author":"李峤","content":"岐路方为客，芳尊暂解颜。人随转蓬去，春伴落梅还。白云度汾水，黄河绕晋关。离心不可问，宿昔鬓成斑。","dynasty":"唐代","title":"又送别"}
{"author":"李峤","content":"平生何以乐，斗酒夜相逢。曲中惊别绪，醉里失愁容。星月悬秋汉，风霜入曙钟。明日临沟水，青山几万重。甲第驱车入，良宵秉烛游。人追竹林会，酒献菊花秋。霜吹飘无已，星河漫不流。重嗟欢赏地，翻召别离忧。","dynasty":"唐代","title":"饯骆四二首"}
{"author":"李峤","content":"愁客坐山隈，怀抱自悠哉。况复高秋夕，明月正裴回。亭亭出迥岫，皎皎映层台。色带银河满，光含玉露开。淡云笼影度，虚晕抱轮回。谷邃凉阴静，山空夜响哀。寒催数雁过，风送一萤来。独轸离居恨，遥想故人杯。","dynasty":"唐代","title":"秋山望月酬李骑曹"}
{"author":"李峤","content":"合沓岩嶂深，朦胧烟雾晓。荒阡下樵客，野猿惊山鸟。开门听潺湲，入径寻窈窕。栖鼯抱寒木，流萤飞暗筱。早霞稍霏霏，残月犹皎皎。行看远星稀，渐觉游氛少。我行抚轺传，兼得傍林沼。贪玩水石奇，不知川路渺。徒怜野心旷，讵恻浮年小。方解宠辱情，永托累尘表。","dynasty":"唐代","title":"早发苦竹馆"}
{"author":"李峤","content":"云端想京县，帝乡如可见。天涯望越台，海路几悠哉。六月飞鹏去，三年瑞雉来。境遥铜柱出，山险石门开。自我违瀍洛，瞻途屡挥霍。朝朝寒露多，夜夜征衣薄。白简承朝宪，朱方抚夷落。既弘天覆广，且谕皇恩博。皇恩溢外区，憬俗咏来苏。声朔臣天子，坛场拜老夫。绛宫韬将略，黄石寝兵符。返旆收龙虎，空营集鸟乌。日落澄氛霭，凭高视襟带。东瓯抗於越，南斗临吴会。春色绕边陲，飞花出荒外。卉服纷如积，长川思游客。风生丹桂晚，云起苍梧夕。去舳舣清江，归轩趋紫陌。衣裳会百蛮，琛赆委重关。不学金刀使，空持宝剑还。","dynasty":"唐代","title":"安辑岭表事平罢归"}
{"author":"李峤","content":"可怜鹧鸪飞，飞向树南枝。南枝日照暖，北枝霜露滋。露滋不堪栖，使我常夜啼。愿逢云中鹤，衔我向寥廓。愿作城上乌，一年生九雏。何不旧巢住，枝弱不得去。何意道苦辛，客子常畏人。","dynasty":"唐代","title":"鹧鸪（一作韦应物诗）"}
{"author":"李峤","content":"晴晓国门通，都门蔼将发。纷纷洛阳道，南望伊川阙。衍漾乘和风，清明送芬月。林窥二山动，水见千龛越。罗袂罥杨丝，香桡犯苔发。群心行乐未，唯恐流芳歇。","dynasty":"唐代","title":"清明日龙门游泛"}
{"author":"李峤","content":"大梁白云起，氛氲殊未歇。锦文触石来，盖影凌天发。烟煴万年树，掩映三秋月。会入大风歌，从龙赴圆阙。","dynasty":"唐代","title":"云"}
{"author":"李峤","content":"汉帝抚戎臣，丝言命锦轮。还将弄机女，远嫁织皮人。曲怨关山月，妆消道路尘。所嗟秾李树，空对小榆春。","dynasty":"唐代","title":"奉和送金城公主适西蕃应制"}
{"author":"李峤","content":"导洛宜阳右，乘春别馆前。昭仪忠汉日，太傅翊周年。列射三侯满，兴师七步旋。莫言舒紫褥，犹异饮清泉。","dynasty":"唐代","title":"熊"}
{"author":"李峤","content":"涿鹿闻中冀，秦原辟帝畿。柰花开旧苑，萍叶蔼前诗。道士乘仙日，先生折角时。方怀丈夫志，抗首别心期。","dynasty":"唐代","title":"鹿"}
{"author":"李峤","content":"绝饮惩浇俗，行驱梦逸材。仙人拥石去，童子驭车来。夜玉含星动，晨毡映雪开。莫言鸿渐力，长牧上林隈。","dynasty":"唐代","title":"羊"}
{"author":"李峤","content":"旧宫贤相筑，新苑圣君来。运改城隍变，年深栋宇摧。后池无复水，前殿久成灰。莫辨祈风观，空传承露杯。宸心千载合，睿律九韵开。今日联章处，犹疑上柏台。","dynasty":"唐代","title":"奉和幸长安故城未央宫应制"}
{"author":"李峤","content":"玉塞边烽举，金坛庙略申。羽书资锐笔，戎幕引英宾。剑动三军气，衣飘万里尘。琴尊留别赏，风景惜离晨。笛梅含晚吹，营柳带馀春。希君勒石返，歌舞入城闉。","dynasty":"唐代","title":"送骆奉礼从军"}
{"author":"李峤","content":"擅美玄光侧，传芳瀚海中。凤文疏象郡，花影丽新丰。色对瑶池紫，甘依大谷红。若令逢汉主，还冀识张公。","dynasty":"唐代","title":"梨"}
{"author":"李峤","content":"万骑千官拥帝车，八龙三马访仙家。凤凰原上开青壁，鹦鹉杯中弄紫霞。","dynasty":"唐代","title":"奉和圣制幸韦嗣立山庄应制"}
{"author":"李峤","content":"散漫祥云逐圣回，飘飖瑞雪绕天来。不能落后争飞絮，故欲迎前赛早梅。","dynasty":"唐代","title":"游苑遇雪应制"}
{"author":"李峤","content":"蓬阁桃源两处分，人间海上不相闻。一朝琴里悲黄鹤，何日山头望白云。","dynasty":"唐代","title":"送司马先生"}
{"author":"李峤","content":"车法肇宗周，鼷文阐大猷。还将君子变，来蕴太公筹。委质超羊鞟，飞名列虎侯。若令逢雨露，长隐南山幽。","dynasty":"唐代","title":"豹"}
{"author":"李峤","content":"千钟圣酒御筵披，六出祥英乱绕枝。即此神仙对琼圃，何须辙迹向瑶池。","dynasty":"唐代","title":"上清晖閤遇雪"}
{"author":"李峤","content":"羽盖龙旗下绝冥，兰除薜幄坐云扃。鸟和百籁疑调管，花发千岩似画屏。金灶浮烟朝漠漠，石床寒水夜泠泠。自然碧洞窥仙境，何必丹丘是福庭。","dynasty":"唐代","title":"石淙"}
{"author":"李峤","content":"瑞气凌青阁，空濛上翠微。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。","dynasty":"唐代","title":"烟"}
{"author":"李峤","content":"玉粲销忧日，江淹起恨年。带川遥绮错，分隰迥阡眠。□□横周甸，莓苔阙晋田。方知急难响，长在脊令篇。","dynasty":"唐代","title":"原"}
{"author":"李峤","content":"辟席承宣父，重筵揖戴公。桂香浮半月，兰气袭回风。舞拂丹霞上，歌清白雪中。伫将文绮色，舒卷帝王宫。","dynasty":"唐代","title":"席"}
{"author":"俞紫芝","content":"满目芊芊野渡头，不知若个解忘忧？细随绿水侵离馆，远带斜阳过别洲。金谷园中荒映月，石头城下碧连秋。行人怅望王孙去，买断金钗十二愁。","dynasty":"宋代","tags":"咏物，植物，抒情","title":"咏草"}
{"author":"俞紫芝","content":"钓鱼船上谢三郎。双鬓已苍苍。蓑衣未必清贵，不肯换金章。汀草畔，浦花旁。静鸣榔。自来好个，渔父家风，一片潇湘。","dynasty":"宋代","title":"阮郎归"}
{"author":"俞紫芝","content":"弄水亭前千万景，登临不忍空回。水轻墨澹写蓬莱。莫教世眼，容易洗尘埃。收去雨昏都不见，展时还似云开。先生高趣更多才。人人尽道，小杜却重来。","dynasty":"宋代","title":"临江仙（题清溪图）"}
{"author":"俞紫芝","content":"地钟灵，天应瑞。簇簇香苞、团作真珠蕊。玉宇瑶台分十二。要伴姮娥，月里双双睡。月如花，花似月。花月生香，添此真奇异。不许扬州夸间气。昨夜春风，唤醒琼琼醉。","dynasty":"宋代","title":"古调歌"}
{"author":"俞紫芝","content":"地锺灵，天应瑞。簇簇香苞、团作真珠蕊。玉宇瑶台分十二。要伴姮娥，月里双双睡。月如花，花似月。花月生香，添此真奇异。不许扬州夸间气。昨夜春风，唤醒琼琼醉。","dynasty":"宋代","title":"苏幕遮·地锺灵"}
{"author":"俞紫芝","content":"画桡两两枕汀沙，隔岸烟芜一望赊。翡翠闲居眠藕叶，鹭鸶别业在芦花。溪云淡淡迷渔屋，野旆翩翩露酒家。可惜一绷真水墨，无人写得寄京华。","dynasty":"宋代","title":"水村闲望"}
{"author":"俞紫芝","content":"白浪红尘二十春，就中奔走费光阴。有时俗事不称意，无限好山都上心。一面琴为方外友，数篇诗当橐中金。会须将尔同归去，家在碧溪烟树深。","dynasty":"宋代","title":"旅中谕怀"}
{"author":"俞紫芝","content":"华发念秋晚，青灯怜夜长。香团菊花露，寒著橘林霜。月在北窗底，人行南涧傍。婆娑不知去，身世两相忘。","dynasty":"宋代","title":"南涧月夕"}
{"author":"俞紫芝","content":"长忆逢君历水隅，坐中谈笑见醇儒。当年许我入诗社，别后有谁为酒徒。头想白如潘骑省，家应贫似范莱芜。相思不可能相得，蝉老西风海树枯。","dynasty":"宋代","title":"寄杜宣卿长官"}
{"author":"俞紫芝","content":"同谒临川丞相时，不期颜色偶然披。绿葵自得山人味，绛帐难求俗士知。午磬唤回幽枕梦，夕阳催就小窗诗。松毛桂叶山中路，肯顾非公复是谁。","dynasty":"宋代","title":"钟山僧舍酬辟疆秘授"}
{"author":"俞紫芝","content":"万壑摇苍烟，百滩度流水。下有骑驴人，萧萧吹冻耳。","dynasty":"宋代","title":"松风"}
{"author":"俞紫芝","content":"远寺一声钟，檐楹惊宿鸟。拂衣风露清，月落千山晓。","dynasty":"宋代","title":"秋阁晨兴"}
{"author":"俞紫芝","content":"茆舍竹篱短，梅花吐未齐。晚来溪径侧，雪压小桥低。","dynasty":"宋代","title":"冬日"}
{"author":"俞紫芝","content":"石乱云深客到稀，鹤和残雪在高枝。小轩日午贪浓睡，门外春风过不知。","dynasty":"宋代","title":"岁杪山中"}
{"author":"俞紫芝","content":"独坐清谈久亦劳，碧松燃火暖衾袍。夜深童子唤不起，猛虎一声山月高。","dynasty":"宋代","title":"宿蒋山栖霞寺"}
{"author":"俞紫芝","content":"野客调琴玉一枝，薰风滋味自家知。夜深断送鹤先睡，弹到山空月落时。","dynasty":"宋代","title":"山中琴兴"}
{"author":"俞紫芝","content":"深深尽陌倚朱门，腮粉轻红湿泪痕。寂寞绣屏人未见，杏花疏雨立黄昏。","dynasty":"宋代","title":"无题"}
{"author":"俞紫芝","content":"相君高卧朝天阙，立损阶前白玉麟。此去定生狮子国，却来重载法王身。","dynasty":"宋代","title":"口占"}
{"author":"俞紫芝","content":"郁郁襟怀怨别离，凤楼西角正斜晖。洞房风细春华暖，落尽碧桃人未归。","dynasty":"宋代","title":"戏作"}
{"author":"俞紫芝","content":"莫怪野人经宿住，白蘋露落蟹螯肥。","dynasty":"宋代","title":"句其一"}
{"author":"陈兰瑞","content":"万卷围身悔已迟，间中心事晚蝉知。惟寻种竹栽花乐，也作寒蛩病蝶诗。夜雨易催乡梦远，题襟难与素心期。一庭芳草斜阳淡，又是秋风欲到时。","dynasty":"清代","title":"间中"}
{"author":"陈兰瑞","content":"秋气满天地，先感诗人心。此心何所著，随城成山林。清泉泻激激，万木声森森。野花无媚色，霜蛩有余音。白云自来往，幽鸟间相寻。翛然坐林下，抱膝惟长吟。","dynasty":"清代","title":"题余芝衫孝廉秋林觅句图"}
{"author":"陈兰瑞","content":"昨梦骑鹤凌天风，翠壁丹崖逞千变。醒来身又落尘寰，浮岚埽出庐山面。髫龀曾读藏园诗，拍手惊奇心欲飞。年来复诵妇翁作，无恙溪山俨如昨。新诗摹写愈幽奇，不独攀跻健腰脚。吁嗟乎！陶谢李苏不复生，浮云飞瀑难为情。李君重来继吴蒋，脚踏芙蓉七千丈。或奔幽谷到马尾，或上危崖入龙荡。或卧醉石呼同游，或觅残碑成独往。三石梁边三叠泉，五老峰头五少年。尺吴寸楚眉睫前，功名富贵如春烟。既不能坐我以天池寺侧、佛手崖边，又不能招我以观中之白鹤，赠我以谷底之青莲。使我尘抱顿释沈疴蠲，示我惊人之奇句，引我乡思徒茫然。君本仙才今暂谪，清福平生非易得。但令著述有名山，人海何须计通塞。愿君珍重少年身，雨笠烟筇了夙因。莫教白发成衰懒，笑杀青松社里人。","dynasty":"清代","title":"题李牧臣孝廉五少游庐图即送其下第南归"}
{"author":"卢征","content":"异产应尧年，龙媒顺制牵。权奇初得地，躞蹀欲行天。讵假调金埒，宁须动玉鞭。嘶风深有恋，逐日定无前。周满夸常驭，燕昭恨不传。应知流赭汗，来自海西偏。","dynasty":"唐代","title":"天骥呈材"}
{"author":"曹启文","content":"十年两度滞龙江，鲈脍莼羹忆旧邦。婴疾幸能扶杖去，消愁端藉脱巾降。吟残东国鸰原什，凄绝西风午夜窗。话到梁溪倍惆怅，何时同泛木兰艭。","dynasty":"近代","title":"仲兄仁化久客龙江辛酉仲秋以足疾南归道出宽城离亭饯别赋七律一章以赠"}
{"author":"崔梦远","content":"过江鸿雁碧云秋，客思迢迢恋旧游。世远文章常欲哭，酒醒风雨易生愁。芦花白处怀卬友，柳叶青时到此楼。共是穷途馀侠气，羞将斑鬓对清流。","dynasty":"清代","title":"与清湖共赋"}
{"author":"钱可复","content":"玉律阳和变，时禽羽翮新。载飞初出谷，一啭已惊人。拂柳宜烟暖，冲花觉露春。抟风翻翰疾，向日弄吭频。求友心何切，迁乔幸有因。华林高玉树，栖托及芳晨。","dynasty":"唐代","title":"莺出谷"}
{"author":"宫去矜","content":"记来长坂被秋兰，风磴依然苔藓瘢。傍母眠凫沿略彴，将雏语燕上阑干。碧梧又验三年闰，青竹微增六月寒。更爱殷勤留客意，一时檐溜作惊湍。","dynasty":"清代","title":"重过倪高士徵九池馆淹留竟日时主人在西山未归"}
{"author":"曹鉴伦","content":"晓来闲自啭，误认是残春。树密看难见，风高听始真。玉箫疑上苑，筝柱出西秦。留得余声在，烟花已作尘。","dynasty":"清代","title":"夏日听莺"}
{"author":"曹鉴伦","content":"浓绿谁家柳，深藏茅屋低。溪花含日笑，谷鸟向人啼。草浅嘶骄马，村深叫午鸡。一番春雨足，新笋竞冲泥。","dynasty":"清代","title":"舟行喜晴"}
{"author":"曹鉴伦","content":"晓日穿云起，晴烟带雨收。霜清黄叶落，水浅白鱼游。客里经三伏，愁中度一秋。故园有残菊，肯为我归留。","dynasty":"清代","title":"木樨庵晓发"}
{"author":"曹鉴伦","content":"径仄荒榛满，循溪问路迷。长松危石畔，古寺夕阳西。双塔高峰并，孤帆落日低。山僧扶杖语，虎迹到前溪。","dynasty":"清代","title":"泊富春驿散步"}
{"author":"曹鉴伦","content":"春林排障锦为屏，得得轮蹄渡浅汀。野蝶穿花晴散粉，新莺坐树暗梳翎。柳条风动摇官绿，岱色云开拥帝青。拟上丹梯凌绝顶，眼空霄汉望沧溟。","dynasty":"清代","title":"泰安道中"}
{"author":"曹鉴伦","content":"风物当春竞斗芳，客途聊此破愁肠。山曾识面青常好，鸟不知名啼自长。流水无声穿细涧，落英有意出危墙。懒开白眼红尘里，却爱桃花似故乡。","dynasty":"清代","title":"泰安至张夏马上口占"}
{"author":"曹鉴伦","content":"风雷隐隐护周庐，五采龙文护帝车。泉出旌门珠瀑卷，草迎行殿绿云舒。九盘夜渡黄河水，三略朝提玉帐书。汉将莫夸临瀚海，圣人亲已到狼胥。","dynasty":"清代","title":"北征大功告成纪事其一"}
{"author":"曹鉴伦","content":"圣武临戎贼胆寒，威惊鸷鸟避旌竿。楼兰西去关门迥，姑衍南来地轴宽。朝发尺书降赞普，暮驰单使报呼韩。番戎顿颡军麾下，尽荷生成载道欢。","dynasty":"清代","title":"北征大功告成纪事其二"}
{"author":"曹鉴伦","content":"欃枪既扫沛深仁，群丑投戈尽束身。汤网恩宽三面解，轩台威耸百蛮驯。蕃歌人踏关前月，铙曲风传塞上春。直画青丘为比户，不须戎鼓节金錞。","dynasty":"清代","title":"北征大功告成纪事其三"}
{"author":"曹鉴伦","content":"銮舆三驾建霓旌，总为苍生致太平。款塞已闻来万国，受降何用筑三城。晨回雁碛云迎马，夜渡龙沙雨洗兵。从此殊方归化域，年年争路贡瑶京。","dynasty":"清代","title":"北征大功告成纪事其四"}
{"author":"王诜","content":"小雨初晴回晚照。金翠楼台，倒影芙蓉沼。杨柳垂垂风袅袅。嫩荷无数青钿小。似此园林无限好。流落归来，到了心情少。坐到黄昏人悄悄。更应添得朱颜老。","dynasty":"宋代","tags":"写景，抒怀，感叹，时光","title":"蝶恋花·小雨初晴回晚照"}
{"author":"王诜","content":"烛影摇红，向夜阑，乍酒醒、心情懒。尊前谁为唱《阳关》，离恨天涯远。无奈云沉雨散。凭阑干、东风泪眼。海棠开后，燕子来时，黄昏庭院。","dynasty":"宋代","tags":"婉约，女子，怀念","title":"忆故人·烛影摇红"}
{"author":"王诜","content":"金井先秋，梧叶飘黄。几回惊觉梦初长。雨微烟淡。疏雨池塘。渐蓼花明，菱花冷，藕花凉。幽人已惯，枕单衾冷，任商飚、催换年光。问谁相伴，终日清狂。有竹间风，尊中酒，水边床。","dynasty":"宋代","title":"行香子"}
{"author":"王诜","content":"春欲来时，看雪里、新梅品流珍绝。气韵楚江，颜色中央，数朵巧镕香蜡。嫩苞珠泪圆金烛，娇腮润、蜂房微缺。画栏悄，佳人道妆，醉吟风月。淡白轻红谩说。算何事、东君用心偏别。赋与异姿，添与清香，堪向苦寒时节。但教开后金尊满，休惆怅、落时歌阕。断肠也，繁枝为谁赠折。","dynasty":"宋代","title":"花心动（蜡梅）"}
{"author":"王诜","content":"寿阳妆晚，慵匀素脸，经宵醉痕堪惜。前村雪里，几枝初绽，□冰姿仙格。忍被东风，乱飘满地，残英堆积。可堪江上起离愁，凭谁说寄，肠断未归客。流恨声传羌笛。感行人、水亭山驿。越溪信阻，仙乡路杳，但风流尘迹。香艳浓时，东君吟赏，已成轻掷。愿身长健，且凭阑，明年还放春消息。","dynasty":"宋代","title":"落梅花"}
{"author":"王诜","content":"多情春意忆时节。北圃人来，传道江梅，依稀芳姿，数枝新发。夸嫩脸著胭脂，腻滑凝香雪。问伊还记年时，正好相看，因甚轻别。情切。往事散浮云，旧恨成华发。算知空对，绮槛雕栏，孜孜望人攀折。愁未见苦思量，待见重端叠。愿与永仿高堂，云雨芳菲月。","dynasty":"宋代","title":"黄莺儿"}
{"author":"王诜","content":"金勒狨鞍，西城嫩寒春晓。路渐入、垂杨芳草。过平堤，穿绿迳，几声啼鸟。是处里，谁家杏花临水，依约靓妆窥照。极目高原，东风露桃烟岛。望十里、红围绿遥。更相将、乘酒兴，幽情多少。待向晚、从头记将归去，说与凤楼人道。","dynasty":"宋代","title":"踏青游"}
{"author":"王诜","content":"才子阴风度远关。清愁曾向画图看。山衔斗柄三星没，雪共月明千里寒。新路陌，旧江干。崎岖谁叹客程难。临风更听昭华笛，簌簌梅花满地残。","dynasty":"宋代","title":"鹧鸪天"}
{"author":"王诜","content":"钟送黄昏鸡报晓。昏晓相催，世事何时了。万恨千愁人自老。春来依旧生芳草。忙处人多闲处少。闲处光阴，几个人知道。独上高楼云渺渺。天涯一点青山小。","dynasty":"宋代","title":"蝶恋花"}
{"author":"王诜","content":"锦城春色花无数。排比笙歌留客住。轻寒轻暖夹衣天，乍雨乍晴寒食路。花虽不语莺能语。莫放韶光容易去。海棠开后月明前，纵有千金无买处。","dynasty":"宋代","title":"玉楼春（海棠）"}
{"author":"王诜","content":"帝里春归，早先妆点，皇家池馆园林。雏莺未迁，燕子乍归，时节戏弄晴阴。琼楼珠阁，恰正在、柳曲花心。翠袖艳、衣凭阑干，惯闻弦管新音。此际相携宴赏，纵行乐随处，芳树遥岑。桃腮杏脸，嫩英万叶，千枝绿浅红深。轻风终日，泛暗香、长满衣襟。洞户醉，归访笙歌，晚来云海沉沈沈。","dynasty":"宋代","title":"花发沁园春"}
{"author":"王诜","content":"小桃枝上春来早，初试薄罗衣。年年此夜，华灯盛照，人月圆时。禁街箫鼓，寒轻夜永，纤手同携。更阑人静。千门笑语，声在帘帏。","dynasty":"宋代","title":"人月圆（元夜）"}
{"author":"王诜","content":"雪霁轻尘敛，好风初报柳。春寒浅、当三五。是处鳌山耸，金羁宝乘，游赏遍蓬壶。向黄昏时候。对双龙阙门前，皓月华灯射，变清书。彩凤低衔天语。承宣诏传呼。飞上层霄，共陪霞觞频举。更渐阑，正回路。遥拥车佩珊珊，笼纱满香衢。指凤楼、相将醉归去。","dynasty":"宋代","title":"换遍歌头"}
{"author":"王诜","content":"画堂霜重晓寒消，南枝红雪妆成。卷帘疑是弄妆人。粉面带春醒。最爱北江临岸，含娇浅淡精神。微风不动水纹平。倒影斗轻盈。","dynasty":"宋代","title":"画堂春令"}
{"author":"王诜","content":"绰略青梅弄春色。真艳态堪惜。经年费尽东君力。有情先到探春客。无语泣寒香，时暗度瑶席。月下风前空怅望，思携未同摘。画栏倚遍无消息。佳辰乐事再难得。还是夕阳天，空暮云凝碧。","dynasty":"宋代","title":"撼庭竹"}
{"author":"王诜","content":"金勒狨鞍，西城嫩寒春晓。路渐入、垂杨芳草。过平堤，穿绿迳，几声啼鸟。是处里，谁家杏花临水，依约靓妆窥照。极目高原，东风露桃烟岛。望十里、红围绿遥。更相将、乘酒兴，幽情多少。待向晚、从头记将归去，说与凤楼人道。","dynasty":"宋代","title":"踏青游·金勒狨鞍"}
{"author":"王诜","content":"合彩丝、对缠玉腕。","dynasty":"宋代","title":"失调名"}
{"author":"王诜","content":"偷闲结个艾虎儿，要插在、秋蝉鬓畔。","dynasty":"宋代","title":"失调名"}
{"author":"王诜","content":"带了黄花，强饮茱萸酒。","dynasty":"宋代","title":"失调名"}
{"author":"王诜","content":"老婆心急频相劝，性难只得三日限。我耳已较君不割，且喜两家皆平善。","dynasty":"宋代","title":"耳疾去后呈东坡"}
{"author":"王诜","content":"帝子相从玉斗边，洞箫忽断散非烟。平生未省山水窟，一朝身到心茫然。长安日远那复见，掘地宁知能及泉。几年漂泊汉江上，东流不舍悲长川。山重水远景无尽，翠幕金屏开目前。晴云幕幕晓笼岫，碧嶂溶溶春接天。四时为我供画本，巧自增损媸与妍。心匠构尽远江意，笔锋耕偏西山田。苍颜华发何所遣，聊将戏墨忘余年。将军色山自金碧，萧郎翠竹夸婵娟。风流千载无虎头，於今妙绝推龙眠。岂图俗笔挂高咏，从此得名因谪仙。爱诗好画本天性，辋口先生疑宿缘。会当别写一匹烟霞境，更应消得玉堂醉笔挥长篇。","dynasty":"宋代","title":"奉和子瞻内翰见赠长韵"}
{"author":"王诜","content":"代梁继李号良图，却惑歌儿便丧躯。试拂尘埃觇遗像，元来满面是髭须。","dynasty":"宋代","title":"过后唐庄宗庙寄曹殿帅贯道"}
{"author":"王诜","content":"清影十分月，暗香干柄莲。不知从此别，高会复何年。","dynasty":"宋代","title":"颍昌湖上赠诸公"}
{"author":"王诜","content":"忆从南涧北山边，惯见岭云和野烟。山深路僻空吊影，梦惊松竹风萧然。杖藜芒履谢尘境，已甘老去栖林泉。春篮彩术问康伯，夜灶养丹陪稚川。渔樵每笑坐争席，鸥鹭无机驯我前。一朝忽作长安梦，此生犹欲更问天。归来未央拜天子，枯荄敢自期春妍。造物潜移真幻影，感时未用惊桑田。醉来却画山中景，水墨想像追当年。玉堂故人相与厚，意使嫫母齐联娟。岂知忧患耗心力，读书懒去但欲眠。屠龙学就本无用，只堪投老依金仙。更得新诗写珠玉，劝我不作区中缘。佩服忠言匪论报，短章重次木瓜篇。","dynasty":"宋代","title":"子瞻再和前篇非惟格韵高绝而语意邓重相与甚"}
{"author":"胡幼黄","content":"有喜君初度，风雨作秋声。连旬烈日，稻畦麦垅欲扬尘。好是天瓢在手，笑把君龙呵叱，四野注如倾。勃勃生意满，翠浪涌纵横。君知否，仁者寿，寿斯仁。自从三代而下，民命寄苍旻。满目桑麻谷粟，满目簿书期会，试说与仁人。小试作霖手，苏醒永新民。","dynasty":"宋代","title":"水调歌头（寿段知事。时方旱，祈雨大作）"}
{"author":"胡幼黄","content":"有喜君初度，风雨作秋声。连旬烈日，稻畦麦垅欲扬尘。好似天瓢在手，笑把群龙呵叱，四野注如倾。勃勃生意满，翠浪涌纵横。君知否，仁者寿，寿斯仁。自从三代而下，民命寄苍旻。满目桑麻谷粟，满目簿书期会，试说与仁人。小试作霖手，苏醒永新民。","dynasty":"宋代","title":"水调歌头·有喜君初度"}
{"author":"胡幼黄","content":"有喜君初度，风雨作秋声。连旬烈日，稻畦麦垄欲扬尘。好似天瓢在手，笑把群龙呵叱，四野注如倾。勃勃生意满，翠浪涌纵横。君知否，仁者寿，寿斯仁。自从三代而下，民命寄苍旻。满目桑麻谷粟，满目簿书期会，试说与仁人。小试作霖手，苏醒永新民。","dynasty":"宋代","title":"水调歌头寿段知事。时方旱，祈雨大作"}
{"author":"张旭","content":"隐隐飞桥隔野烟，石矶西畔问渔船。桃花尽日随流水，洞在清溪何处边。","dynasty":"唐代","tags":"唐诗三百首，写水，写景，抒情","title":"桃花溪"}
{"author":"张旭","content":"山光物态弄春晖，莫为轻阴便拟归。纵使晴明无雨色，入云深处亦沾衣。","dynasty":"唐代","tags":"春天，留客，写景","title":"山中留客"}
{"author":"张旭","content":"山光物态弄春辉，莫为轻阴便拟归。纵使晴明无雨色，入云深处亦沾衣。","dynasty":"唐代","tags":"春景，友情","title":"山行留客"}
{"author":"张旭","content":"春草青青万里馀，边城落日见离居。情知海上三年别，不寄云间一纸书。","dynasty":"唐代","title":"春草"}
{"author":"张旭","content":"濯濯烟条拂地垂，城边楼畔结春思。请君细看风流意，未减灵和殿里时。","dynasty":"唐代","title":"柳"}
{"author":"张旭","content":"旅人倚征棹，薄暮起劳歌。笑揽清溪月，清辉不厌多。","dynasty":"唐代","title":"清溪泛舟"}
{"author":"张旭","content":"欲寻轩槛列清尊，江上烟云向晚昏。须倩东风吹散雨，明朝却待入华园。","dynasty":"唐代","title":"春游值雨"}
{"author":"张旭","content":"高亭□可望，朝暮对溪山。野色轩楹外，霞光几席间。","dynasty":"唐代","title":"见远亭"}
{"author":"张旭","content":"既作湖阴客，如何更远游？章江昨夜雨，送我过扬州。","dynasty":"唐代","title":"杂咏"}
{"author":"张旭","content":"北临白云涧，南望清风阁。出树见行人，隔溪有鱼跃。","dynasty":"唐代","title":"三桥"}
{"author":"张旭","content":"流河流不尽，风景望中赊。冀北路千里，江南天一涯。书沉云外鹤，春老雨中花。欲拨穷途闷，凭酒问谁家。","dynasty":"明代","title":"流河驿"}
{"author":"张旭","content":"卜尽金钱，闲愁暗逐游思起。云松螺髻，眉剪春山翠。试卷珠帘，风拂香生袂。凉如水，惜花心碎，忍把阑干倚。","dynasty":"明代","title":"点绛唇"}
{"author":"李邴","content":"双绿。淡匀拂。两脸春融光透玉。起来却怕东风触。本是一团香玉。飞鸾台上看未足。贮向阿娇金屋。","dynasty":"宋代","title":"调笑令"}
{"author":"李邴","content":"一团娇软，是将春揉做，撩乱随风到何处。自长亭、人去後，烟草萋迷，归来了、装点离愁无数。飘扬无个事，刚被萦牵，长是黄昏怕微雨。记那回，深院静，帘幕低垂，花阴下、霎时留住。又只恐、伊家太轻狂，蓦地和春，带将归去。","dynasty":"宋代","title":"洞仙歌·一团娇软"}
{"author":"李邴","content":"素光练净，映秋山、隐隐修眉横绿。鳷鹊楼高天似水，碧瓦寒生银粟。千丈斜晖，奔云涌雾，飞过卢仝屋。更无尘气，满庭风碎梧竹。谁念鹤发仙翁，当年曾共赏，紫岩飞瀑。对影三人聊痛饮，一洗离愁千斛。斗转参横，翩然归去，万里骑黄鹄。满川霜晓，叫云吹断横玉。","dynasty":"宋代","title":"念奴娇·素光练净"}
{"author":"李邴","content":"沈吟不语晴窗畔。小字银钩题欲遍。云情散乱未成篇，花骨敧斜终带软。重重说尽情和怨。珍重提携常在眼。暂时得近玉纤纤，翻羡缕金红象管。","dynasty":"宋代","title":"木兰花/玉楼春"}
{"author":"李邴","content":"露花烟柳。春思浓如酒。几阵狂风新雨後。满地落红铺绣。风流何处疏狂。厌厌恨结柔肠。又是危阑独倚，一川烟草斜阳。","dynasty":"宋代","title":"清平乐·露花烟柳"}
{"author":"李邴","content":"一年适尽莲花漏，翠井屠苏沈冻酒。","dynasty":"宋代","title":"玉楼春"}
{"author":"李邴","content":"宴坐鹊巢肩，观花柳生肘。幽人夜半至，古月明户牖。","dynasty":"宋代","title":"白莲庵"}
{"author":"李邴","content":"青灯映独宿，世事忽如遗。一榻寒无梦，高斋静见诗。长空消海气，远壑淡幽姿。欲问无生意，高人不可期。","dynasty":"宋代","title":"宝林寺"}
{"author":"李邴","content":"莫言藏六便忘筌，一六俱非是本然。枯木有人能采菌，白牛无地可施牵。","dynasty":"宋代","title":"藏六庵"}
{"author":"李邴","content":"惠远过溪应送陆，玉川入寺不逢曦。夕阳半岭鸦栖树，拄杖寻山步步迟。","dynasty":"宋代","title":"访庆老不值"}
{"author":"李邴","content":"绿树莺蹄春梦觉，楼外鸡人唱清晓。深红浅白竞东风，为怜满眼枝枝好。","dynasty":"宋代","title":"宫词四首"}
{"author":"李邴","content":"舞袖何年络臂韝，蛛丝网断玉搔头。羊车一去空馀竹，纨扇相看不到秋。","dynasty":"宋代","title":"宫词四首"}
{"author":"李邴","content":"鲛绡泪滴鸳鸯冷，月上栏杆照孤影。踯躅开花过粉墙，辘轳汲水敲金井。","dynasty":"宋代","title":"宫词四首"}
{"author":"李邴","content":"妄意长如凤管寒，君恩不学缕衣宽。汉家公主歌黄鹄，犹有琵琶马上弹。","dynasty":"宋代","title":"宫词四首"}
{"author":"李邴","content":"曩岁曾经度厄津，深将法力荷云门。如今稍觉神明复，拟欲酬师不报恩。","dynasty":"宋代","title":"寄泉州孝忠光禅师"}
{"author":"李邴","content":"晋公伐叛致太平，归来绿野勤经营。沈沦不复经济意，晚节更为人所评。文饶佐武取河朔，平泉草木罗清英。功成未尝一寓目，镵石作记空传名。何如堂堂渭川老，崛起自与天扶倾。岁在作噩骇机发，忠臣愤叱思殒生。氛埃不为紫霄蔽，日月却向黄道行。壮年铁衣勤汗马，白首金鼎调和羹。张皇国威起穨压，约敕吏蠹归章程。羌戎破胆思寻盟，盗贼脱甲来输诚。辕门诸将指呼耳，公有胸中十万兵。锐然请老樊小圃，爨席却与渔樵争。烟霞放目傲轩冕，水石步屧遗机衡。虽然四海望不置，搴旒下瞩熙皇明。宣王于今事北伐，周公不日歌东征。迎还两宫天地庆，埽洒六合风尘清。是时公归乃可耳，岂得遽适羲皇情。祝公寿考如卫武，百岁箴儆谋群卿。祝公功名如郭令，身与庙社同安荣。忠诚向来金石贯，勋烈遂将天壤并。他年升堂奉杖屦，愿留隙地诛柴荆。但令公孙肯开合，不用野王来抚筝。","dynasty":"宋代","title":"建炎丞相成国吕忠穆公退老堂诗"}
{"author":"李邴","content":"四山环绕翠岧峣，想见凌晨雪未消。八万四千修月手，不知何处琢琼瑶。","dynasty":"宋代","title":"戒珠寺雪轩"}
{"author":"李邴","content":"木落霜洲溪水清，登临满目是飘零。黄花有意怜幽独，白酒无聊漫醉醒。牢愁错倚西风立，楚些巴渝不可听。","dynasty":"宋代","title":"九日"}
{"author":"李邴","content":"柳老抛绵后，梅酸著骨时。","dynasty":"宋代","title":"句"}
{"author":"李邴","content":"姜坟馀马鬣，傅钓但龙泓。","dynasty":"宋代","title":"句"}
{"author":"李邴","content":"长廊风度磬，深院雨留香。","dynasty":"宋代","title":"句"}
{"author":"李邴","content":"古来重九皆如此，无复龙山剧孟嘉。","dynasty":"宋代","title":"句"}
{"author":"李邴","content":"涨海声中万国商。","dynasty":"宋代","title":"句"}
{"author":"李邴","content":"绵霜历雪忿开迟，风笛无情抵死吹。鼎实未成心尚苦，不甘桃李傍疏篱。","dynasty":"宋代","title":"梅"}
{"author":"李邴","content":"但怪朱丝韵枯木，那知古润坠寒泉。鸟啼静夜应传谱，风入寒松拟续弦。妙体难寻斤斲处，高吟宁堕膝横边。饮光到此如欣舞，笑倒云门逸格禅。","dynasty":"宋代","title":"琴泉轩次韵"}
{"author":"李邴","content":"鹑作衣裳铁作肝，老将身事付寒岩。诸天香积犹多供，百鸟山花已罢衔。定起水沉和月冷，诗成冰彩敌云缄。山头画舸谁安楫，我欲看公使石帆。","dynasty":"宋代","title":"庆老石帆庵"}
{"author":"李邴","content":"不下山来十四年，区区笑我走尘寰。只应后夜经声寂，明月清风自往还。","dynasty":"宋代","title":"书台州上方不出院僧壁"}
{"author":"李邴","content":"魏宫歌舞已成尘，重见陶家几世孙。铜雀不鸣唯解渴，管城何罪遽遭髠。","dynasty":"宋代","title":"铜雀砚"}
{"author":"李邴","content":"短衣自猎南山虎，正好渔樵不乱群。妄以宿嫌诛醉尉，令人翻恨李将军。","dynasty":"宋代","title":"行田同安题康店铺"}
{"author":"李邴","content":"数脊招提四面山，羡师终日掩禅关。凭阑人语风烟上，乞食僧来紫翠间。万木深藏云泱莽，一溪空锁月弯环。十年不踏门前路，只遣松风送我还。","dynasty":"宋代","title":"谒迪上人"}
{"author":"李邴","content":"绿树莺啼春梦觉，楼外鸡人唱清晓。深红浅白竞东风，为怜满眼枝枝好。","dynasty":"宋代","title":"宫词四首其一"}
{"author":"李邴","content":"涨海声中万状国商。","dynasty":"宋代","title":"句其四"}
{"author":"李邴","content":"壮岁分符方面，惠风草偃，禾稼春融。报政朝天，归去稳步龟宫。望尧蓂、九重绛阙，颁汉诏、五色芝封。湛恩浓。锦衣槐里，重继三公。雍容。临歧祖帐，绮罗环列，冠盖云丛。满城桃李，尽将芳意谢东风。柳烟轻、万条离恨，花露重、千点啼红。莫匆匆。且陪珠履，同醉金钟。","dynasty":"宋代","title":"玉蝴蝶"}
{"author":"李邴","content":"素光练净，映秋山、隐隐修眉横绿。鳷鹊楼高天似水，碧瓦寒生银粟。千丈斜晖，奔云涌雾，飞过卢仝屋。更无尘气，满庭风碎梧竹。谁念鹤发仙翁，当年曾共赏，紫岩飞瀑。对影三人聊痛饮，一洗离愁千斛。斗转参横，翩然归去，万里骑黄鹄。满川霜晓，叫云吹断横玉。","dynasty":"宋代","title":"念奴娇"}
{"author":"李邴","content":"沉吟不语晴窗畔。小字银钩题欲遍。云情散乱未成篇，花骨欹斜终带软。重重说尽情和怨。珍重提携常在眼。暂时得近玉纤纤，翻羡缕金红象管。","dynasty":"宋代","title":"木兰花（美人书字）"}
{"author":"李邴","content":"帝城三五。灯光花市盈路。天街游处。此时方信，凤阙都民，奢毕豪富。纱笼才过处。喝道转身，一壁小来且住。见许多、才子艳质，携手并肩低语。东来西往谁家女。买玉梅争戴，缓步香风度。北观南顾。见画烛影里，神仙无数。引人魂似醉，不如趁早，步月归去。这一双情眼，怎生禁得，许多胡觑。","dynasty":"宋代","title":"女冠子（上元）"}
{"author":"卞斌","content":"昔人梦上帝，尚喜颂钧天。况兹开景业，作乐武功宣。大雅废还理，乘风毁更悬。中和诚易拟，韶夏讵相沿。犍为磬响彻，嶰谷管声传。小臣滥清耳，长奉南风弦。","dynasty":"隋代","title":"和孔侍郎观太常新奏乐诗"}
{"author":"冯平","content":"诏恩分务许优闲，肯借留都狰豸冠。名宦傥来空扰攘，丘园归去好盘桓。醉游春圃烟霞暖，吟听秋潭水石寒。退傅况兼为隐伴，红尘那复举头看。","dynasty":"宋代","title":"睢阳五老会诗"}
{"author":"杨敬之","content":"几度见诗诗总好，及观标格过于诗。平生不解藏人善，到处逢人说项斯。","dynasty":"唐代","tags":"赠友，赞美","title":"赠项斯"}
{"author":"杨敬之","content":"霜树鸟栖夜，空街雀报明。碧山相倚暮，归雁一行斜。（并见张为《主客图》）","dynasty":"唐代","title":"句"}
{"author":"杨敬之","content":"禾黍正离离，南园剪白芝。细腰沈赵女，高髻唱蛮姬。路愧前冈月，梳惭一颔丝。乡人不可语，独念畏人知。","dynasty":"唐代","title":"客思吟"}
{"author":"陈季","content":"神女泛瑶瑟，古祠严野亭。楚云来泱漭，湘水助清泠。妙指微幽契，繁声入杳冥。一弹新月白，数曲暮山青。调苦荆人怨，时遥帝子灵。遗音如可赏，试奏为君听。","dynasty":"唐代","title":"湘灵鼓瑟"}
{"author":"陈季","content":"南国商飙动，东皋野鹤鸣。溪松寒暂宿，露草滴还惊。欲有高飞意，空闻召侣情。风间传藻质，月下引清声。未假抟扶势，焉知羽翼轻。吾君开太液，愿得应皇明。","dynasty":"唐代","title":"鹤警露"}
{"author":"李彭老","content":"泼火雨初晴。草色青青。傍檐垂柳卖春饧。画舫载花花解语，绾燕吟鸾。箫鼓入西泠。一片轻阴。钿车罗盖竞归城。别有水窗人唤酒，弦月初生。","dynasty":"宋代","title":"浪淘沙"}
{"author":"李彭老","content":"兰汤晚凉。鸾钗半妆。红巾腻雪初香。擘莲房赌双。罗纨素榼。冰壶露床。月移花影西厢。数流萤过墙。","dynasty":"宋代","title":"四字令"}
{"author":"李彭老","content":"玉雪庭心夜色空。移花小槛斗春红。轻衫短帽醉歌重。彩扇旧题烟雨外，玉箫新谱燕莺中。阑干到处是春风。","dynasty":"宋代","title":"浣溪沙（题《草窗词》）"}
{"author":"李彭老","content":"捣麝成尘，薰薇注露，风酣百和花气。品重云头，叶翻蕉样，共说内家新制。波浮海沫，谁唤觉、鲛人春睡。清润俱饶片脑，芬E661半是沈水。相逢酒边花外。火初温、翠炉烟细。不似宝珠金缕，领巾红坠。荀令如今憔悴。消未尽、当时爱香意。烬暖灯寒，秋声素被。","dynasty":"宋代","title":"天香（宛委山房拟赋龙涎香）"}
{"author":"李彭老","content":"正千门系柳，赐宫烛、散青烟。看秀靥芳唇，涂妆晕色，试尽春妍。田田。满阶榆荚，弄轻阴、浅冷似秋天。随处饧香杏暖，燕飞斜?秋千。朱弦。几换华年。扶浅醉、落花前。记旧时游冶，灯楼倚扇，水院移船。吟边。梦云飞远，有题红、都在薛涛笺。听绝残箫倦笛，夜堂明月窥帘。","dynasty":"宋代","title":"木兰花慢·正千门系柳"}
{"author":"李彭老","content":"云木槎桠，水荭摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。总依黯。念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨萧萧吹怨。","dynasty":"宋代","title":"法曲献仙音"}
{"author":"李彭老","content":"楚峰十二阳台路。算只有、飞红去。玉合香囊曾暗度。榴裙翻酒，杏帘吹粉，不识愁来处。燕忙莺懒青春暮。蕙带空留断肠句。草色天涯情几许。荼开尽，旧家池馆，门掩风和雨。","dynasty":"宋代","title":"青玉案·楚峰十二阳台路"}
{"author":"李彭老","content":"过垂虹、四桥飞雨，沙痕初涨春水。腥波十里吴歈远，绿蔓半萦船尾。连复碎。爱滑卷青绡，香袅冰丝细。山人隽味。笑杜老无情，香羹碧涧，空只赋芹美。归期早，谁似季鹰高致。鲈鱼相伴菰米。红尘如海丘园梦，一叶又秋风起。湘湖外。看采撷、芳条际晓随鱼市。旧游漫记。但望里江南，秦鬟贺镜，渺渺隔烟翠。","dynasty":"宋代","title":"摸鱼子·过垂虹"}
{"author":"李彭老","content":"暗雨敲花，柔风过柳。","dynasty":"宋代","title":"失调名"}
{"author":"李彭老","content":"瑶房锦榭曲相通，能几番春事已空。惆怅旧时吹笛处，隔窗风雨剥青红。","dynasty":"宋代","title":"吊贾秋壑故居"}
{"author":"李彭老","content":"斜阳尽处荡轻烟，辇路东风入管弦。五夜好春随步暖，一年明月批头圆。香尘掠粉翻罗带，蜜炬笼绡斗玉钿。人影渐稀花露冷，踏歌声度晓云边。","dynasty":"宋代","title":"元夕"}
{"author":"李彭老","content":"云木槎丫，水荭摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。总依黯。念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨萧萧吹怨。","dynasty":"宋代","title":"法曲献仙音官圃赋梅，继草窗韵"}
{"author":"李彭老","content":"罗襦隐绣茸，玉合消红豆。深院落梅钿，寒峭收灯后。心事卜金钱，月上鹅黄柳。拜了夜香休，翠被听春漏。","dynasty":"宋代","title":"生查子"}
{"author":"李彭老","content":"水西云北，记前回同载，高阳伴侣。一色荷花香十里，偷把秋期频数。脆管排云，轻桡喷雪，不信催诗雨。碧筒呼酒，秀笺题遍新句。谁念病损文园，岁华摇落，事与孤鸿去。露井邀凉吹短发，梦入苹洲菱浦。暗草飞萤，乔枝翻鹊，看月山中住。一声清唱，醉乡知有仙路。","dynasty":"宋代","title":"壶中天"}
{"author":"李彭老","content":"折秦淮露柳，带明月、倚归船。看佩玉纫兰，囊诗贮锦，江满吴天。吟边。唤回梦蝶，想故山、薇长已多年。草得梅花赋了，棹歌远和离舷。风弦。尽入吟篇。伤倦客、对秋莲。过旧经行处，渔乡水驿，一路闻蝉。留连。漫听燕语，便江湖、夜语隔灯前。潮返浔阳暗水，雁来好寄瑶笺。","dynasty":"宋代","title":"木兰花慢（送客）"}
{"author":"李彭老","content":"载轻寒、低鸣橹。十里杏花雨。露草迷烟，萦绿过前浦。青青陌上垂杨，绾丝摇佩，渐遮断、旧曾吟处。听莺语。吹笙人远天长，谁翻水西谱。浅黛凝愁，远岫带眉妩。画阑闲倚多时，不成春醉，趁几点、白鸥归去。","dynasty":"宋代","title":"祝英台近"}
{"author":"李彭老","content":"合欢扇子。扑蝶花阴里。半醉海棠扶不起。淡日秋千闲倚。宝筝弹向谁听。一春能几番晴。帐底柳绵吹满，不教好梦分明。","dynasty":"宋代","title":"清平乐"}
{"author":"李彭老","content":"露轻风细。中庭夜色凉如水。荷香柳影成秋意。萤冷无光，凉入树声碎。玉箫金缕西楼醉。长吟短舞花阴地。素娥应笑人憔悴。漏歇帘空，低照半床睡。","dynasty":"宋代","title":"章台月"}
{"author":"李彭老","content":"素飙荡碧，喜云飞寥廓，清透凉宇。倦鹊惊翻台榭迥，叶叶秋声归树。珠斗斜河，冰轮辗雾，万里青冥路。香深屏翠，桂边满袖风露。烟外冷逼玻璃，渔郎歌渺，击空明归去。怨鹤知更莲漏悄，竹里筛金帘户。短发吹寒，闲情吟远，弄影花前舞。明年今夜，玉樽知醉何处。","dynasty":"宋代","title":"壶中天（登寄闲吟台）"}
{"author":"李彭老","content":"飘粉杯宽，盛香袖小，青青半掩苔痕。竹里遮寒，谁念灭尽芳云。么凤叫晚吹晴雪，料水空、烟冷西泠。感凋零。残缕遗钿，迤逦成尘。东园曾趁花前约，记按筝筹酒，戏挽飞琼。环佩无声，草暗台榭春深。欲倩怨笛传清谱，怕断霞、难返吟魂。转消凝。点点随波，望极江亭。","dynasty":"宋代","title":"高阳台（落梅）"}
{"author":"李彭老","content":"云木槎桠，水DDA6摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。总依黯。念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨萧萧吹怨。","dynasty":"宋代","title":"法曲献仙音（官圃赋梅，继草窗韵）"}
{"author":"李彭老","content":"过蔷薇。正风暄云淡，春去未多时。古岸停桡，单衣试酒，满眼芳草斜晖。故人老、经年赋别，灯晕里、相对夜何其。泛剡清愁，买花芳事，一卷新诗。流水孤帆渐远，想家山猿鹤，喜见重归。北阜寻幽，青津问钓，多情杨柳依依。最难忘、吟边旧雨，数菖蒲、花老是来期。几夕相思梦蝶，飞绕苹溪。","dynasty":"宋代","title":"一萼红（寄弁阳翁）"}
{"author":"李彭老","content":"石笋埋云，风篁啸晚，翠微高处幽居。缥简云签，人间一点尘无。绿深门户啼鹃外，看堆床、宝晋图书。仅萧闲，浴砚临池，滴露研朱。旧时曾写桃花扇，弄霏香秀笔，春满西湖。松菊依然，柴桑自爱吾庐。冰弦玉柱风流在，更秋兰、香染衣裾。照窗明，小字珠玑，重见欧虞。","dynasty":"宋代","title":"高阳台（寄题荪壁山房）"}
{"author":"李彭老","content":"对芳昼。甚怕冷添衣，伤春疏酒。正绯桃如火，相看自依旧。闲帘深掩梨花雨，谁问东阳瘦。几多时，涨绿莺枝，堕红鸳甃。堤上宝鞍骤。记草色薰晴，波光摇岫。苏小门前，题字尚存否。繁华短梦随流水，空有诗千首。更休言，张绪风流似柳。","dynasty":"宋代","title":"探芳讯（湖上春游，继草窗韵）"}
{"author":"李彭老","content":"杏花初，梅花过，时节又春半。帘影飞梭，轻阴小庭院。旧时月底秋千，吟香醉玉，曾细听、歌珠一串。忍重见。描金小字题情，生绡合欢扇。老了刘郎，天远玉箫伴。几番莺外斜阳，阑干倚遍，恨杨柳、遮愁不断。","dynasty":"宋代","title":"祝英台近"}
{"author":"李彭老","content":"紫曲迷香，绿窗梦月。芳心如对春风说。蛮笺象管写新声，几番曾试琼壶觖。庾信书愁，江淹赋别。桃花红雨梨花雪。周郎先自足风流，何须更拟秦箫咽。","dynasty":"宋代","title":"踏莎行（题草窗十拟后）"}
{"author":"江为","content":"倚楼高望极，展转念前途。晚叶红残楚，秋江碧入吴。云中来雁急，天末去帆孤。明月谁同我，悠悠上帝都。","dynasty":"唐代","title":"岳阳楼"}
{"author":"江为","content":"万里黄云冻不飞，碛烟烽火夜深微。胡儿移帐寒笳绝，雪路时闻探马归。","dynasty":"唐代","title":"塞下曲"}
{"author":"江为","content":"越信隔年稀，孤舟几梦归。月寒花露重，江晚水烟微。峰直帆相望，沙空鸟自飞。何时洞庭上，春雨满蓑衣。","dynasty":"唐代","title":"江行"}
{"author":"江为","content":"迢迢江汉路，秋色又堪惊。半夜闻鸿雁，多年别弟兄。高风云影断，微雨菊花明。欲寄东归信，裴回无限情。","dynasty":"唐代","title":"旅怀"}
{"author":"江为","content":"明月孤舟远，吟髭镊更华。天形围泽国，秋色露人家。水馆萤交影，霜洲橘委花。何当寻旧隐，泉石好生涯。","dynasty":"唐代","title":"送客"}
{"author":"江为","content":"街鼓侵人急，西倾日欲斜。黄泉无旅店，今夜宿谁家。","dynasty":"唐代","title":"临刑诗"}
{"author":"江为","content":"锦缆龙舟万里来，醉乡繁盛忽尘埃。空馀两岸千株柳，雨叶风花作恨媒。","dynasty":"唐代","title":"隋堤柳"}
{"author":"江为","content":"吟登萧寺旃檀阁，醉倚王家玳瑁筵。（《题白鹿寺》）远远朝宗出白云，方圆随处性长存。（《水》，见《吟窗杂录》）","dynasty":"唐代","title":"句"}
{"author":"江为","content":"庐山正南面，瀑布古来闻。万里朝沧海，千寻出白云。寒声终自远，灵派孰为分。除却天台后，平流莫可群。","dynasty":"唐代","title":"瀑布"}
{"author":"许有壬","content":"浊波浩浩东倾，今来古往无终极。经天亘地，滔滔流出，昆仑东北。神浪狂飙，奔腾触裂，轰雷沃日。看中原形胜，千年王气。雄壮势、隆今昔。鼓茫茫万里，棹歌声、响凝空碧。壮游汗漫，山川绵邈，飘飘吟迹。我欲乘槎，直穷银汉，问津深入。唤君平一笑，谁夸汉客，取支机石。","dynasty":"元代","tags":"豪迈，黄河","title":"水龙吟·过黄河"}
{"author":"许有壬","content":"坎止流行，行止非人，何劳用心。羡枝巢居士，泥涂轩冕，时斋老子，城市山林。富贵何常，荣枯递转，惟有高名不陆沉。他休问，只清风一榻，多少黄金。神仙方外难寻。更可笑牛山泪满襟。且清尊素瑟，半庭花影，芒鞋竹枝，十里松阴。归去成辞，闲居留赋，梁父安能抱膝吟。迷途者，听云闲高唱，谁嗣鸿音。","dynasty":"元代","title":"沁园春次希孟韵，时召至通州，以病归。时"}
{"author":"许有壬","content":"天相吾家，箧笥无金，诗书有人。看发挥胸臆，辞锋凛凛，薰陶气质，韦佩申申。师友渊源，贤才衡鉴，胄馆光华近帝宸。男儿事，便尽输心力，难报君亲。读书第一当勤。只孝弟书中是大伦。况人生为学，百年在幼，田家得计，一岁惟春。科占龙头，名高雁序，好与皇家作凤麟。都休问，是地钟河岳，天应星辰。","dynasty":"元代","title":"沁园春寿可行弟，次其见寿韵"}
{"author":"许有壬","content":"十载炎方，同饮汉江，同为转蓬。恨寻常会面，当年无分，三千余里，此地相逢。宇宙英奇，幽并慷慨，肯事区区笔砚中。男儿志，要长枪大剑，谈笑成功。辕门醉卧秋风。看落日旌旗掩映红。爱朔云边雪，一声寒角，平沙细草，几点飞鸿。湖海情怀，金兰气谊，莫惜琼杯到手空。君知否，怕明朝回首，渭北江东。","dynasty":"元代","title":"沁园春寿同馆虎贲百夫长邓仁甫"}
{"author":"许有壬","content":"旅食京华，蜀道天难，邯郸梦回。笑白衣苍狗，悠悠无定，黄尘赤日，扰扰何为。长铗休弹，瑶琴时鼓，倦鸟谁教强去来。衡门下，幸良辰良友，同酒同诗。功名少壮为期。柰身外升沉自不知。算人间难得，还丹大药，山中尽有，老树清溪。蕙帐云空，石田苔满，应被山灵怪去迟。春来也，向故园回首，归去休迷。","dynasty":"元代","title":"沁园春次班彦功韵"}
{"author":"许有壬","content":"弱冠离家，浪走人间，馀三十年。柰救时才短，虚尘政府，读书功少，深负经筵。风月西清，冰霜柏署，一岁中间漫几迁。君恩重，便不教覆＊，直许归田。丰碑高表洹阡。又飞上吴头万里船。把家传图史，拂除尘蠹，旧栽松竹，收贮云烟。大别嵯峨，鹄逢缥缈，尽在先生几案前。闲人事，但登楼小酌，闭户高眠。","dynasty":"元代","title":"沁园春·弱冠离家"}
{"author":"许有壬","content":"老子当年，壮志凌云，巍科起家。被尘嚣沸耳，鏖成重听，簿书眯眼、攻作昏花。天上归来，山中绝倒，部曲黄牛鼓吹蛙。闲宫好，判园丁牧竖，一日三衙。平生几度天涯。恰舣住飘飘泛海槎。向竹林苔径，时来教鹤，山泉石鼎，自为烹茶。庭下花开，楼头雨霁，尽着春风笑鬓华。功名事，问西山爽气，多少烟霞。","dynasty":"元代","title":"沁园春·老子当年"}
{"author":"许有壬","content":"少日飞腾，湖海奇胸，风云壮图。把人间远道，看为咫尺，眼前实地，认作虚无。酾酒中天，振衣千仞，尘世烟霞有几区。君山下，见洞庭清浅，欲问麻姑。故吾只是今吾。已深愧当年大丈夫。怅川流不息，直如逝者，天风高举，更有谁欤。鼎鼐何功，江山多幸，长铗归来食有鱼。神仙事，笑临邛道士，还在洪都。","dynasty":"元代","title":"沁园春飞吟亭，和白玉蟾韵"}
{"author":"许有壬","content":"击楫中流，跃马长途，今非向年。叹故人万里，江东渭北，流光几度，雁后花前。鬓影星星，人情落落，恰念苏家负郭田。空惆怅，负清泉白石，布袜行缠。壶中浩荡瑶天。问清浊何须较圣贤。想尘埃狂走，难逢一笑，扶摇直上，且任孤骞。饭有鱼羹，储无＊石，何必千金学计然。君知否，但东山丑妇，也自婵娟。","dynasty":"元代","title":"沁园春次张孟功韵"}
{"author":"许有壬","content":"彼寿而康，雁自能鸣，樗还不材。且光华老境，春风秋月、消磨旧梦，暮省朝台。倚伏相寻，穷通素定，轩冕于人果傥来。神仙远、有桃花流水，便到天台。云林都是亲栽。幸登览犹能矍铄哉。但携琴载酒，时时游戏，逢山见竹，处处安排。谏议无功，催科无政，烂醉何妨卧客怀。承平日，看英才用世，多少台莱。","dynasty":"元代","title":"沁园春次王仲武为寿韵"}
{"author":"许有壬","content":"山鸡唱。少年中夜心悲壮。心悲壮。世间何事，不来眉上。迷途未远奚惆怅。五湖烟水春摇荡。春摇荡。谁知平地，拍天风浪。","dynasty":"元代","title":"忆秦娥·山鸡唱"}
{"author":"许有壬","content":"春山碧。诗成马上应相忆。应相忆。卢沟桥畔，晚云如织。人生有别休多惜。但悲后会知何日。知何日。暮云心绪，断鸿消息。","dynasty":"元代","title":"忆秦娥送牛农师二首"}
{"author":"许有壬","content":"长安陌。东风杨柳花如雪。花如雪。青条无数，为君攀折。少年刚道轻离别。临歧未信心如铁。心如铁。旧怀新恨，满梁残月。","dynasty":"元代","title":"忆秦娥·长安陌"}
{"author":"许有壬","content":"凭高日望金台路。黄沙尽处空烟树。岁晚足萧疏。雁声无夜无。簿书临俗态。人道儒酸在。何以慰相思。半年无好诗。","dynasty":"元代","title":"菩萨蛮寄都下友人"}
{"author":"许有壬","content":"月明江阔天如水。夜深残烛纵横泪。底事不求安。世间多好山。一杯君且住。万里人南去。倡汝莫要予。山寒无鹧鸪。","dynasty":"元代","title":"菩萨蛮宿造口用稼轩韵"}
{"author":"许有壬","content":"三司笑面靴纹皱。＊官憔悴非诗瘦。红袖写乌丝。谁曾梦见之。淮盐真是白。染得须成雪。何处有神仙。能教白复玄。","dynasty":"元代","title":"菩萨蛮寄中书诸公"}
{"author":"许有壬","content":"修黛横愁苦爱颦。＊霞乱玉更宜嗔。嗅香＊蕊柰何春。织就回文难会意，写成离字亦伤神。他年不及卷中人。","dynasty":"元代","title":"浣溪沙"}
{"author":"许有壬","content":"崖上留题破紫烟。岩前沦茗挹清泉。烂游三日酒如川。有水有山高士宅，无风无雨小春天。人间真见地行仙。","dynasty":"元代","title":"浣溪沙游善应"}
{"author":"许有壬","content":"酒病诗愁，好春三月常孤负。开门春暮。新绿迷云树。一片飞花，绾住游丝舞。东风妒。等闲吹去。散乱随红雨。","dynasty":"元代","title":"点绛唇病中偶成"}
{"author":"许有壬","content":"云海茫茫，何人寻得春归处。年年迟暮。不逐春归去。何日真归，历历江湖路。舟横渡。青山无数。醉吸荷心露。","dynasty":"元代","title":"点绛唇次吕叔泰韵"}
{"author":"许有壬","content":"墙角黄葵都谢。开到玉簪花也。老子恰知秋，风露一庭清夜。潇洒。潇洒。高卧碧窗下。","dynasty":"元代","title":"如梦令·墙角黄葵都谢"}
{"author":"许有壬","content":"为问蕃厘道士。今日琼花开未。老子偶然闲，要向花间游戏。游戏。游戏。莫待清阴满地。","dynasty":"元代","title":"如梦令·为问蕃厘道士"}
{"author":"许有壬","content":"谁把清风领受。寻得岁寒心友。霜月玉亭亭，恰似老夫诗瘦。诗瘦。诗瘦。无柰碧云怀旧。","dynasty":"元代","title":"如梦令饶德明学士收疏齐咏竹二首，求和"}
{"author":"许有壬","content":"岁暮天寒时节。满意相看冰雪。不遣野人归，谁慰此君清绝。清绝。清绝。添上一方明月。","dynasty":"元代","title":"如梦令·岁暮天寒时节"}
{"author":"许有壬","content":"桃李东风不耐。好在西山如黛。杖策看山来，正尔青青相待。无柰。无柰。却被暮云妨碍。","dynasty":"元代","title":"如梦令·桃李东风不耐"}
{"author":"许有壬","content":"一片苍苔凿破。百折清泉分过。长日午阴圆，自挈胡床来坐。斯可。斯可。从此闲身属我。","dynasty":"元代","title":"如梦令·一片苍苔凿破"}
{"author":"许有壬","content":"昨夜庭梧陨翠。诗思尤便爽气。无事要生悲，可笑宋家多事。衰矣。衰矣。但校邻翁酒味。","dynasty":"元代","title":"如梦令·昨夜庭梧陨翠"}
{"author":"许有壬","content":"火榻只宜春早。纸张不知天晓。枕上问山童，门外雪深多少。休扫。休扫。收拾老夫茶灶。","dynasty":"元代","title":"如梦令·火榻只宜春早"}
{"author":"许有壬","content":"三日琼瑶飞洒。天巧岂容摹写。佳客不曾来，有酒定从谁把。文雅。文雅。应笑珉多玉寡。","dynasty":"元代","title":"如梦令次郭子敬韵四首"}
{"author":"许有壬","content":"老子风神清洒。好句自然传写。立雪赋梅花，更折绿条成把。闲雅。闲雅。莫道吉人辞寡。","dynasty":"元代","title":"如梦令·老子风神清洒"}
{"author":"许有壬","content":"门外雪花飘洒。坐上乌丝方写。秋露白泠泠，更着玉人亲把。三雅。三雅。取醉莫论多寡。","dynasty":"元代","title":"如梦令·门外雪花飘洒"}
{"author":"许有壬","content":"有泪绿窗偷洒。有恨锦笺难写。消瘦不胜春，玉骨都无一把。风雅。风雅。正值文君新寡。","dynasty":"元代","title":"如梦令·有泪绿窗偷洒"}
{"author":"许有壬","content":"梦扬州。到扬州。明月长街十二楼。珠帘不上钩。为谁忧。为谁愁。愁得春风人白头。见花应自羞。","dynasty":"元代","title":"长相思圭塘乐府卷四以上强村丛书店用至正"}
{"author":"许有壬","content":"三十九年至正壬寅，同在京华，遇其寿日，语及旧作，遂再和前韵四海之间，难弟劣兄，白头二人。记昌期瑞旦，行年在卯，善门余庆，维岳生申。科第佳名，祠宗优秩，常奉天香降紫宸。身通贵，只贫安分定，老益书亲。简编不负辛勤。羡进德扬名迈等伦。任家无厚积，融融度日，诗多好句，蔼蔼回春。明月清风，交梨火枣，竹里行厨脯擘麟。吾何事，但问花携酒，专竞芳辰。","dynasty":"元代","title":"沁园春可行弟泰定甲子寿日，赋乐府沁园春"}
{"author":"许有壬","content":"论斯文，世谁方驾韩欧。渺翩翩、旧家人物，一峰玉立高秋。走蒲轮、銮坡再至，照藜杖、石室重＊。要使吾元，典章文物，辉光什伯夏殷周。君信否，千言乘醉，字字□雕锼。侔堂阵，寄言渠辈，且避戈矛。忆当年、江湖来往，月明太乙仙舟。洒乌丝、芙蓉秋水，振宫锦、杜若芳洲。鸾鹤赓歌，鱼龙迎舞，人间元自有天游。傥来物视之毫许，岂足辱回头。终焉计，匡庐深处，已办菟裘。","dynasty":"元代","title":"绿头鸭为牧庵寿"}
{"author":"许有壬","content":"归欤正宜早，动也贵研几。夜深山月飞出，何地不扬辉。休说采山钓水，正尔切风批月，底用朵吾颐。万事一尊酒，身外复何为。笑年来，人与我，不相知。投林已分垂翅，犹劝九天飞。敢效归乡锦绣，且就盘铃傀儡，终日看儿嬉。但恐子掀举，谁与话襟期。","dynasty":"元代","title":"水调歌头庚寅秋，即席次可行见寿韵"}
{"author":"许有壬","content":"胶身名爵。醉心糟粕。正可束之高阁。庙堂谁信是行窝，更高似、尧夫一着。胸中磅礴。眼前寥廓。与物元无城郭。自从席末挹春风，觉二十","dynasty":"元代","title":"鹊桥仙寿可聪山平章"}
{"author":"许有壬","content":"高论听悬河。先知新诗问老坡。手冷不甘寒气早，谁呵。更被黄花笑鬓皤。风竹乱婆娑。老我衰颜藉酒酡。佳节重逢真可赏，赓歌。陶令壶觞","dynasty":"元代","title":"南乡子和欧阳玄之韵"}
{"author":"许有壬","content":"鸟鹊欲填河。＊＊多持更上坡。虫鸟无知徒自苦，谁呵。恰似贪人少已皤。市也好婆娑。要染先生面色酡。有口难言今只可，狂歌。终岁陶陶","dynasty":"元代","title":"南乡子夜寒无寐仍就韵凑来粗语，以供一粲"}
{"author":"许有壬","content":"一壶天地，亘南交朔漠，东溟西极。斫桂吴刚难措手，转见今宵挺特。露轧冰轮，云归碧海，上下琼瑶色。白虚光里，更无毫发间隔。梦想洹上池台，五年放浪，延赏无虚席。底事夷山丞节镇，扰扰尘埃朱墨。杰句才悭，深杯量减，况敢论勋业。嫦娥应道，老当归去时节。","dynasty":"元代","title":"念奴娇汴中见寄"}
{"author":"许有壬","content":"荷盘蕉扇久无声。笑祈祷、果难凭。倚槛看云停。问谁把、天瓢遽倾。玄功不宰、太平有象，磊块一时平。老我问阴晴。笑尚为、苍生有情。","dynasty":"元代","title":"太常引六月十八日喜雨，酒间应口，和不肖"}
{"author":"许有壬","content":"谀人称好。何似归来早。营五亩，如三岛。深杯江海浅，老眼乾坤小。松竹在，肯教老圃秋容老。方外多真趣，池上宜清晓。随里社，游乡校。逢场皆可乐，得句惟供笑。吾有政，考功不校闲官考。","dynasty":"元代","title":"千秋岁即席次可行见寿乐府韵"}
{"author":"许有壬","content":"青年诗好。正坐声名早。攀李杜，凌郊岛。官惭才力弱，技悟文章小。青镜里，朱颜不觉成衰老。习气消除尽，惟酒娱昏晓。思阮子，甘兵校。因知身外事，何似尊前笑。追往昔，中书已署阳城考。","dynasty":"元代","title":"千秋岁·青年诗好"}
{"author":"许有壬","content":"枕上所得长短句三首，呈贤弟一笑。仍请于侄辈一和，以畅老怀白发京华恋俸钱。溪山游钓惜无缘。老来恶兴凭诗遣，枕上才成一两联。人自苦，月空圆。衾绸如铁夜如年。但稽子＊新文学，莫问宾朋岁几","dynasty":"元代","title":"鹧鸪天夜长臂痛手挛，展转不能寐，霜晓窗"}
{"author":"许有壬","content":"老境闲门昼不开。闲人庭院甚宜苔。打门诗债任渠催。千里有家频入梦，一春无酒可开怀。心宽随处是蓬莱。","dynasty":"元代","title":"浣溪沙"}
{"author":"许有壬","content":"诵秦少游柳梢青乐府，依其调作俚曲以遣兴。南方适口多品，此则记予之篇嗜而多用者，可行盖亦知味，请同赋，资一笑云窗对晴岚。门临流水，坐阅归帆。为口劳心，雪犹烧＊，霜便分柑。酒香梅下茅庵。就湖置、新鱼满篮。梦记当年，此皆身享，好个江南。首及许桢步韵四首并删去另录。","dynasty":"元代","title":"柳梢青老病客燕，真正经艰岁，口腹甚窘，"}
{"author":"许有壬","content":"山水据全胜，消得独清人。神仙定在何处，此处可寻真。山有蓬莱气象，水有瀛洲风物，人是葛天民。＊得紫芝老，吟尽碧桃春。四时花，千日酒，一溪云。回头下望浊世，无地不红尘。忆昔乘轺江右，目断丹霞翠壁，底事走＊＊。今日送君语，聊聊自移文。","dynasty":"元代","title":"水调歌头题萧独清山水胜处"}
{"author":"许有壬","content":"他山一卷石，何意效时妆。天生偶然斑驳，兰麝不能香。＊作陈家宫井，浇出后庭玉树，直使国俱亡。故邑久眢废，陈迹草茫茫。叹人间，才璇室，又阿房。丽华＊发如鉴，曾此笑相将。一旦江山瓶坠，犹欲夫妻同穴，甚矣色成荒。五色补天缺，万世仰娲皇。","dynasty":"元代","title":"水调歌头胭脂井次汤碧山教授韵"}
{"author":"许有壬","content":"徒阳记同署，三十四年过。朝台暮省踪迹，赢得鬓双皤。相别又逾一纪，百岁都能几见，尘事日蹉跎。今夕复何夕，旌节照山阿。笑年来，洹水上，试渔蓑。迂疏久厌城市，其柰故人何。浩荡云山烟水，寥落晨星霜木，如子已无多。邂逅一尊酒，忍负醉时歌。","dynasty":"元代","title":"水调歌头即席赠河南廉使高辛甫"}
{"author":"许有壬","content":"春来久无雨，都作艳阳天。天公素念民事，其忍秽良田。鞭起九渊浓睡，散作两间膏泽，生意发天然。听得老农语，大有是今年。玉堂深，金阙近，乱云烟。乾坤放眼无际，何物不鲜妍。休把圣功收敛，要使人心满慰，万事此为先。我老归农好，宜买潞河船。","dynasty":"元代","title":"水调歌头和郑彦章韵"}
{"author":"许有壬","content":"放眼芜城，北尽淮＊，东驰海门。叹故园遥隔，关山歧路，好怀深负，风月乾坤。邂逅佳人，笑谈清致，所见而今胜所闻。江湖乐，任提＊＊鹭，翳凤骑麟。世间富贵浮云。也莫校箕山与渭滨。想抱关击析、心期贤圣，耕田凿井，上有华勋。休道官卑，休嫌俸少，且喜诗成句句新。君归矣，问故园桃李，几度逢春。","dynasty":"元代","title":"沁园春送乡人高子翔次来韵"}
{"author":"许有壬","content":"水国宜秋晚，羁愁感岁华。清霜醉枫叶，淡月隐芦花。涨落高低路，川平远近沙。炊烟青不断，山崦有人家。","dynasty":"元代","title":"荻港早行"}
{"author":"许有壬","content":"凉入帘帏夜色轻，瑶台添月更虚明。一壶天地浑无迹，只有清风动竹声。","dynasty":"元代","title":"琳宫词次安南王韵"}
{"author":"许有壬","content":"城居如坐井，出郭始知春。草色才翻烧，禽声便可人。远山来逦迤，羸马去逡巡。唤醒三年梦，东华足软尘。","dynasty":"元代","title":"沙湖道中"}
{"author":"许有壬","content":"野老能留客，柴门便反关。落梅点衣上，飞雪堕杯间。地僻偏宜竹，窗幽更对山。自怜真野逸，瓶罄不知还。","dynasty":"元代","title":"田家对雪"}
{"author":"许有壬","content":"桴鼓远铜笼，前驱列炬红。星芒寒拂地，江影静浮空。听语渔村近，连航水驿通。不才惭传食，鲑菜足为供。","dynasty":"元代","title":"夜至鲁港"}
{"author":"许有壬","content":"荡荡唐虞世，区区虱蚁臣。露餐乌攫肉，夜渡马知津。危栈依山尽，微行到水频。风霜尽蒙犯，庶用答涓尘。","dynasty":"元代","title":"夜行润陂"}
{"author":"许有壬","content":"山中日日雨，松竹早知秋。清响自深夜，逸人无远愁。窗虚闻叶落，林暗见萤流。对景因怀杜，江村事事幽。","dynasty":"元代","title":"神山雨"}
{"author":"许有壬","content":"阴磴盘盘上，枯藤得得来。长杨半腰水，老桂一身苔。秋气蛩先觉，风声鹤欲回。山云自行雨，休为老夫开。","dynasty":"元代","title":"登后山观湖涨时阴雨忽霁"}
{"author":"许有壬","content":"世去重华远，名偕二石存。溪寒清见底，榕老乱垂根。野色偏宜晚，民居仅似村。曲江人已矣，楚些拟招魂。","dynasty":"元代","title":"晚过韶州"}
{"author":"许有壬","content":"南征殊不恶，乐事总相关。马上行思句，舟中卧看山。尽收烟景去，满载月明还。何往不自得，浩歌天地间。","dynasty":"元代","title":"横浦登舟"}
{"author":"许有壬","content":"何以慰吾衰，梅花秀发时。晚香传远树，春雪避南枝。林静来差早，溪深行独迟。与君谋一醉，及此未离披。","dynasty":"元代","title":"寻梅"}
{"author":"许有壬","content":"味似融甘露，香疑酿醴泉。新醅撞重白，绝品挹清玄。骥子饥无乳，将军醉卧毡。祠官闻汉史，鲸吸有今年。","dynasty":"元代","title":"上京十咏其一马酒"}
{"author":"许有壬","content":"塞上寒风起，庖人急尚供。戎盐舂玉碎，肥羜压花重。肉净燕支透，膏凝琥珀浓。年年神御殿，颁馂每沾侬。","dynasty":"元代","title":"上京十咏其二秋羊"}
{"author":"许有壬","content":"草美秋先腯，沙平夜不藏。解绦文豹健，脔炙宰夫忙。有肉须供世，无魂亦似獐。少年非好杀，假尔试穿杨。","dynasty":"元代","title":"上京十咏其三黄羊"}
{"author":"许有壬","content":"北产推珍味，南来怯陋容。瓠肥宜不武，人拱若为恭。发掘怜禽狝，招徕或水攻。君毋急盘馔，幸自不穿墉。","dynasty":"元代","title":"上京十咏其四黄鼠"}
{"author":"许有壬","content":"坡远花全白，霜轻实便黄。杵头麸退墨，硙齿雪流香。玉叶翻盘薄，银丝出漏长。元宵贮膏火，蒸墨笑南乡。","dynasty":"元代","title":"上京十咏其五籸面"}
{"author":"许有壬","content":"性质宜沙地，栽培属夏畦。熟登甘似芋，生荐脆如梨。老病消凝滞，奇功直品题。故园长尺许，青叶更堪齑。","dynasty":"元代","title":"上京十咏其六芦菔"}
{"author":"许有壬","content":"土羔新且嫩，筐筥荐纷披。可作青菁饭，仍携玉版师。清风牙颊响，真味士夫知。南土称秋末，投簪要及时。","dynasty":"元代","title":"上京十咏其七白菜"}
{"author":"许有壬","content":"牛羊膏润足，物产借英华。帐脚骈遮地，钉头怒戴沙。斋厨供玉食，毳索出毡车。莫作垂涎想，家园有莫邪。","dynasty":"元代","title":"上京十咏其八沙菌"}
{"author":"许有壬","content":"冻雨催花紫，轻风散野香。刺沙尖叶细，敷地乱条长。楚客收成裹，奚童撷满筐。行厨供草具，调鼎尔非良。","dynasty":"元代","title":"上京十咏其九地椒"}
{"author":"许有壬","content":"西风吹野韭，花发满沙陀。气校荤蔬媚，功于肉食多。浓香跨姜桂，馀味及瓜茄。我欲收其实，归山种涧阿。","dynasty":"元代","title":"上京十咏其十韭花"}
{"author":"许有壬","content":"墟里烟尘外，巾车日日来。疏竹呈半塔，初日见三台。酒每从邻贳，诗宁待雨催。衰年怀易感，为我少迟回。","dynasty":"元代","title":"和可行展省归过圭塘即席韵"}
{"author":"许有壬","content":"别况经年惯，佳期此夕逢。终天为伉俪，一水任西东。人世非无鹊，羁窗渐有蛩。鄜州共明月，应是忆衰翁。","dynasty":"元代","title":"七夕露坐感牛女事因成驳杂无实之言"}
{"author":"许有壬","content":"我屋来西圃，轮蹄二里遥。晚风收菡萏，秋雨长芭蕉。有酒容开口，无官免折腰。柴门莫坚闭，恐负野人招。","dynasty":"元代","title":"圭塘独坐"}
{"author":"许有壬","content":"莫蹋苍苔破，茨门昼亦关。林风秋入树，波日晚摇山。原野苍茫外，烟霏指顾间。更须安一榻，月夜不须还。","dynasty":"元代","title":"新秋即事"}
{"author":"许有壬","content":"黄钟嘘㬉挽春留，绿蚁浮香带月篘。宰相得閒才是贵，人生有子更何求。家传文字五千卷，身在神仙十二楼。记取年年好风景，雪松霜桧岂容秋。","dynasty":"元代","title":"寿李秋谷平章"}
{"author":"许有壬","content":"半生湖海梦依稀，但诵湘南远寄诗。先友凋残公独健，故园荒尽我方归。百年未满常忧畏，千里相逢又别离。他日瓈江松下路，西州难似此沾衣。","dynasty":"元代","title":"送黄文复归长沙"}
{"author":"许有壬","content":"酒香牲腯主人归，正是猿惊鹤怨时。梅影小池春入画，竹声虚阁夜催诗。世间真乐无多事，身外浮名只费辞。他日结茅容我隐，一章先当买山赀。","dynasty":"元代","title":"横山有高竹楼别业留信宿始归"}
{"author":"许有壬","content":"一江环抱四山围，酬节追欢剩费诗。雁影不移云尽处，秋光都在雨晴时。当年玉树人何在，明日黄花蝶岂知。便驻高轩𢬵醉倒，绝胜无酒绕东篱。","dynasty":"元代","title":"九日陪阖台诸公登石头城"}
{"author":"许有壬","content":"一卷春秋两鬓皤，丹诚贯日口悬河。策能匡世时不用，天实厌唐人奈何。自古大材多薄命，而今我辈亦登科。可怜熏腐俱尘土，得似高名永不磨。","dynasty":"元代","title":"题昌平刘建议祠"}
{"author":"许有壬","content":"木叶才霜水不波，偷閒今日遂婆娑。清秋林壑斜阳好，丰岁郊原乐事多。秦塞已隳仍郡县，武城虽小有弦歌。却怜一片朱家石，千古泾原臭不磨。","dynasty":"元代","title":"游昌平憩县学归过朱都督碑"}
{"author":"许有壬","content":"京尘汨没已华颠，恰是山居第一年。松月照窗诗入圣，竹风吹榻梦游仙。随人久作悠悠者，处世方知绰绰然。尚愧未能忘口腹，时劳昆季致肥鲜。","dynasty":"元代","title":"神山即事"}
{"author":"许有壬","content":"半空轮奂壮巴丘，消得骚人一系舟。云气远携湘雨至，湖光寒入蜀江流。山川信美非吾土，天地无穷有此楼。三十四年如梦过，可怜华发赋重游。","dynasty":"元代","title":"登岳阳楼"}
{"author":"许有壬","content":"黄陵庙下草萋萋，水远山长听竹枝。末路不求同死处，重华宁有再来时。霜筠苦泪留千古，野树愁云接九疑。珍重韩公修废坠，却怜侥福类神私。","dynasty":"元代","title":"黄陵庙"}
{"author":"许有壬","content":"平生疏懒是天姿，今岁春来起亦迟。好酒或如陶靖节，杜门深愧郑当时。向来事业惟供笑，如此风光忍废诗。馆阁真才试枚举，鹄山陪预恐难期。","dynasty":"元代","title":"和谢敬德学士见寄韵其一"}
{"author":"许有壬","content":"淡霭轻风弄野姿，江天寥廓鸟飞迟。从知宇宙多閒地，谁信襟怀胜旧时。夜雨不惊逋客梦，暮云犹入故人诗。山中亦有阳春曲，拂拭朱弦待子期。","dynasty":"元代","title":"和谢敬德学士见寄韵其二"}
{"author":"许有壬","content":"江边杨柳翠萦回，柳外人家罨画开。一夜东风花落尽，千年华表鹤归来。暮云山出远浮黛，春雨水添浓泼醅。莫舣扁舟访陈迹，白头怀抱易生哀。","dynasty":"元代","title":"过湘潭"}
{"author":"许有壬","content":"载酒穷跻最上峰，啸歌声撼海涛风。得陪五马二千石，独少三生六一翁。为问北门红日下，何如南岳白云中。寄诗几欲申前约，无奈人生似燕鸿。","dynasty":"元代","title":"祝融峰与廷镇觞咏有怀欧阳原功盖尝约同游而予不能待其归也"}
{"author":"许有壬","content":"相府深沈书若林，牙签插架列森森。千枝万叶本根在，二帝三王雨露深。椔翳斯文功利学，栋梁来世圣贤心。经残百氏纷纭出，慎勿轻栖恶木阴。","dynasty":"元代","title":"题武卫段指挥书林"}
{"author":"许有壬","content":"翠樾云深百鸟鸣，彤闱如水嫩凉生。雨声自与诗有约，天巧岂容人强名。万里秋风黄鹄梦，五湖春水白鸥盟。年来不用愁华发，尚有观山老眼明。","dynasty":"元代","title":"时雨忽降簿书甚稀独坐王可矩右司有诗次其韵其一"}
{"author":"许有壬","content":"西厅东阁总诗鸣，天籁相关触处生。京国故人多老病，洛阳才子独声名。风云幸际文昌运，松柏休忘岁晚盟。他日江湖携手去，尽渠蚊睫有焦明。","dynasty":"元代","title":"时雨忽降簿书甚稀独坐王可矩右司有诗次其韵其二"}
{"author":"许有壬","content":"鬓发苍浪齿动摇，自知宜退待谁招。茶馀引鹤消春昼，酒醒闻鸡记早朝。肥截玉肪羹缩项，香翻云子饭长腰。尚嫌门有徵诗客，时与山人破寂寥。","dynasty":"元代","title":"閒居杂诗其一"}
{"author":"许有壬","content":"半山云树接修篁，镇日无尘到草堂。瓮牖风来书叶乱，胆瓶花落砚池香。壶觞自酌教微醉，松菊犹存及未荒。护果灌园常不暇，谁知閒里更多忙。","dynasty":"元代","title":"閒居杂诗其二"}
{"author":"许有壬","content":"鹄山东北接郊墟，郭影岚光画不如。九十日春朝暮雨，两三间屋古今书。庭花红碍经行处，园竹青回剪伐馀。满地苍苔愁踏破，年来深喜故人疏。","dynasty":"元代","title":"閒居杂诗其三"}
{"author":"许有壬","content":"窃禄多惭号具臣，归田何幸作閒人。登山临水今非客，病酒愁花又过春。梦断紫霄黄阁远，眼明青镜白头新。芥薹竹笋来相续，不道茅柴味更真。","dynasty":"元代","title":"閒居杂诗其四"}
{"author":"许有壬","content":"江水舟航日夜东，故人音问得常通。君才能挽千钧重，我老惟怀一亩宫。自古山林容小隐，只今台省有诸公。欲知别后诗成处，都在花香竹影中。","dynasty":"元代","title":"和傅汝砺寄来韵其一"}
{"author":"许有壬","content":"春红园圃眩西东，花下萦纡一径通。不向雷门操布鼓，要从人海见珠宫。多言浪负三千牍，老梦都忘十八公。珍重吾宗有成训，人间何似在山中。","dynasty":"元代","title":"和傅汝砺寄来韵其二"}
{"author":"许有壬","content":"杏园陈迹梦暄妍，马上相逢岂偶然。每忆可人如隔世，不闻新句又经年。花迎驿路飞红雨，香到朝山散紫烟。王事游方归有日，迟君洹水白鸥前。","dynasty":"元代","title":"送张渊亮鍊师"}
{"author":"许有壬","content":"拂水垂杨贴水荷，圭塘风景正清和。岂能奇字□人问，深愧群贤载酒过。花露坠红沾杖屦，松云凝翠遏弦歌。也知节饮宜衰病，其奈乡情醉更多。","dynasty":"元代","title":"四月二十七日庄之渊昆季治具至圭塘醉中赋奉寄一笑"}
{"author":"许有壬","content":"治曲辛勤夏竟秋，奇功今日遂全收。日华煎露成真液，泉脉穿岩咽细流。不忍泼醅𣂏瓮面，且教留响在床头。老怀磈磊行浇尽，三径黄花两玉舟。","dynasty":"元代","title":"秋露白酒熟卧闻槽声喜而得句可行当同赋也"}
{"author":"许有壬","content":"从军苦乐不难明，肯使毛锥负此生。铁骑蹴云秋校猎，油幢敲雨夜论兵。发应瘴疠催全白，诗为江山助益清。诏下凯还今有日，阿绵闻已候门迎。","dynasty":"元代","title":"寄赵秉彝"}
{"author":"许有壬","content":"万虑攻催雪满头，还乡才得纵遨游。太行云尽青浮晓，洹水霜馀碧染秋。渐老始知閒有味，此回真与世无求。溪山好处鸱夷满，况有风流老郡侯。","dynasty":"元代","title":"出郭"}
{"author":"许有壬","content":"丹霞圆锁翠潭潭，仰面青天镜出函。解组已能辞好爵，判山还欲署新衔。冷传霜信风生谷，清透云根月满岩。却忆瓈江旧林壑，几多烟雾护松杉。","dynasty":"元代","title":"墨灶寺追和缑山先生韵"}
{"author":"许有壬","content":"相望不隔一牛鸣，尊俎过从见至情。荷露清涵芳酒气，松云寒遏艳歌声。高车驷马初无意，白酒黄鸡旧有盟。醉脱乌纱从露顶，绝胜前日缚尘缨。","dynasty":"元代","title":"次和可行乡友具宴谩成"}
{"author":"许有壬","content":"卜筑何如履道坊，千红万绿浸银塘。要回衰境为全盛，却使閒人号最忙。活水清围容膝屋，新篁高出及肩墙。烟霞遮断尘埃路，才觉山林白昼长。","dynasty":"元代","title":"次和可行赴圭塘"}
{"author":"许有壬","content":"去年曾约牡丹开，同向花前把一杯。今日花开人不见，对花无语却归来。","dynasty":"元代","title":"无题"}
{"author":"许有壬","content":"姑射仙人昔住山，乘龙飞去几时还。只知尧舜如陶铸，不道声名堕世间。","dynasty":"元代","title":"题姑射乘龙图"}
{"author":"许有壬","content":"吾儒风味格坚顽，二氏而今亦慕酸。涓滴沾濡已如此，鼻容三斗故应难。","dynasty":"元代","title":"题三教啜醋图"}
{"author":"许有壬","content":"畹香连水水连天，人到湘皋骨已仙。簿领如山空看画，江南秋色正清妍。","dynasty":"元代","title":"原功题马宣使墨兰二幅后云寄予一笑因次韵书其侧且寄原功其一"}
{"author":"许有壬","content":"有物庞然，乃牝而犁，山川舍诸。为老＊营□，因疏黄稚，平心酬德，忍怠青驺。方丈无功，万钱增害，茹饮方将笑穴居。桃林媪，幸日输甘＊，香泛流酥。老饕笑问长须。汝今似＊官不是奴。更题封谁调，聪明德祖，和浆且浣，消渴相如。火候冲融，春膏浓结，常遣韦囊似瓠壶。将军腹，问果谁相负，吾欲明书。","dynasty":"元代","title":"沁园春赋酪，次明初韵"}
{"author":"许有壬","content":"草木无情，不问寒喧，开时便开。只黄花多事、偏怜隐逸、白头何老友相逢，清谈绝倒，休校刘郎去后栽。尊中物，胜他年千里，漫寄寒梅。神仙合住蓬莱。柰老母思儿忍不回。任耿庄槐老，休为痴梦，梅家酒熟，且浣溪怀。渭北江东，暮云春树，何日扁舟更此来。公知否，便连朝觞咏，能几徘徊。","dynasty":"元代","title":"沁园春临清舟中即席，次韩伯高见赠韵"}
{"author":"许有壬","content":"问东来何处，控吴越，壮江淮。爱十里萦纡，水云图画，鼓吹风雷。回头下临无地，尽朱楼迢隔倚天开。酒旆高悬别浦，绣帘低拂长桅。疏狂常与世情乖。胜地却须来。漫怀古长歌，后庭花落，斜日潮回。伤心旧时明月，照凄凉亡国恨无涯。为问水边鸥鹭，人间几梦庭槐。","dynasty":"元代","title":"木兰花慢秦淮，次汤碧山教授韵"}
{"author":"许有壬","content":"云左丞未老休致，指清露堂扁，命予二人分赋长短句，予得清字，皆即席成章，喜甚，榜之堂上。疏仙其甥也，后更号酸齐云渺西风天地，拂吟袖，出重城。正秋满名园，松枯石润，竹瘦霜清。扁舟采菱歌断，但一泓寒碧画桥平。放眼奇观台上，太行飞入檐楹。主人声利一毫轻。爱客见高情。便芡剥骊珠，莲分冰茧，酒注金瓶。风流故家文献，况登高能赋有诸甥。清露堂前好月，多应喜我留名。","dynasty":"元代","title":"木兰花慢至大戊申八月二十五日，同疏仙万"}
{"author":"许有壬","content":"羡山人结屋，腰碧涧，面丹崖。问桂有余香，槐多拥翠，谁种谁栽。几年力田勤学，是庆源先世有人开。乐地夏弦春诵，浮云暮省朝台。半生奔走负山斋。何地不尘埃。叹老病才归，乡邻幸恕，不忍挤排。白眉故人多事，似东门偏更道贤哉。但有黄鸡白酒，老夫不倦频来。","dynasty":"元代","title":"木兰花慢次韵马廷彦山居"}
{"author":"许有壬","content":"笑予生多癖，非酒病，即书囚。任世态翻腾，亥讹成豕，沉变为尤。中条有亭无羔，论三休吾更早宜休。方外青山故在，镜中白发新收。天风锵佩下琼楼。心事付东流。向一壑云深，三年梦熟，八表神游。渊明苦无多语，只高标千古邈难俦。老子新衔自署，醉乡谈笑封侯。","dynasty":"元代","title":"木兰花慢次韵薛寿夫见寄"}
{"author":"许有壬","content":"叹流光如水，又分破，一年秋。柰妒雨痴云，良宵佳节，不遂登楼。山川满前图画，幸故乡无复有新愁。风物催成老境，乾坤付与双眸。几年京国苦淹留。今得赋归休。况天柱峰头，清辉好在，氛翳俱收。身闲更逢全景，是腰钱骑鹤上扬州。明日霜天红树，绝胜芦叶汀洲。","dynasty":"元代","title":"木兰花慢和杜德常中秋韵"}
{"author":"许有壬","content":"记青年充赋，曾射策，对严宸。便暮省朝台，才离＊辖，又掌丝纶。狂愚岂胜时用，幸扁舟归去早知津。一任无钱使鬼，犹能有笔通神。交游萍水百年身。襟袂几回分。正雪后花前，江东渭北，嗟我怀人。澶渊召棠成颂，肯推扬余韵颂庄椿。老矣甘心伏枥，天衢行看翔麟。","dynasty":"元代","title":"木兰花慢次白公严为寿韵"}
{"author":"许有壬","content":"问东君何意，来几日，便言归。怅衰病襟怀，暄妍景物，正欲相依。狂风不知人苦，遣万红千紫一时飞。却见杨花才思，闲来萦绊晴晖。可人应试＊罗衣。底事雁书稀。望故里关河，云林杳霭，烟水霏微。多情已无聊赖，更扁舟孤负鳜鱼肥。想见洹溪松竹，绿阴笼满苔矶。","dynasty":"元代","title":"木兰花慢和陈彦章暮春即事韵"}
{"author":"许有壬","content":"轩昂仙侣，风度似吾侪。凡鸟辈，虽累百，总与台。敢偕偕。何处风丝客，昧平昔，恣＊突，形迹异，天壤隔，剧相排。老眼浑如无见，云霄远，未便时乖。笑蛛蝥肆螫，自丧亦多哉。我出尘埃。浩无涯。有旁观者，同气类，公好恶，挺身来。行不义，宜自＊，坐虺颓。任奸回。万事如翻手，吾方此，外形骸。来汝鹤，吾有语，汝无哀。谁遣乘轩＊赫，令此辈、眼不能开。付恩仇一笑，漫且啄莓苔。休面三槐。","dynasty":"元代","title":"六州歌头次马明初韵书所见"}
{"author":"许有壬","content":"秋兰香里翰林家，只寄新诗不寄花。应笑尘缨恋京国，岂知心在楚天涯。","dynasty":"元代","title":"原功题马宣使墨兰二幅后云寄予一笑因次韵书其侧且寄原功其二"}
{"author":"许有壬","content":"烛花簌簌褪春红，睡思消磨语笑浓。底事东风败人意，半天吹响五更钟。","dynasty":"元代","title":"贡院陪诸公夜话俄闻晓钟"}
{"author":"许有壬","content":"添烛须教夜达晨，继茶莫遣睡欺人。城南桃李城东柳，政好联镳管领春。","dynasty":"元代","title":"催诸公考卷"}
{"author":"许有壬","content":"华发萧萧旧秘书，木天图籍几勤劬。莫教作郡江南去，天子时时幸石渠。","dynasty":"元代","title":"何国器以精艺受知出而徵入者数矣出守江阴尚虑其不果行也书以赠之"}
{"author":"许有壬","content":"穷冬长路遽踆踆，风景弥旬暖似春。造物见怜知有为，平生真是负暄人。","dynasty":"元代","title":"岁晚喜晴"}
{"author":"许有壬","content":"骚坛纪律素严明，一帜撝风到处赢。何事而今苦悭吝，有人乘夜欲登城。","dynasty":"元代","title":"雄飞和诗未至以二口号速之其一"}
{"author":"许有壬","content":"两厅形迹马牛风，尽日相望杳霭中。恰似蓬山三万里，怀人何处觅诗筒。","dynasty":"元代","title":"雄飞和诗未至以二口号速之其二"}
{"author":"许有壬","content":"不是车中有布乎，亦非客子事狂图。却须侧挂一壶酒，道路荒凉无处沽。","dynasty":"元代","title":"车中戏作"}
{"author":"许有壬","content":"来往憧憧急欲飞，此关参透古来稀。老夫今日出关去，却是罢参真欲归。","dynasty":"元代","title":"过街塔原功名之曰雪窦又谓之名利关窦言其状关言其实也过之有感赋二口号其一"}
{"author":"许有壬","content":"石城琼璧耸浮屠，一窍开通作要途。为问几人能不窦，更从窦外觅江湖。","dynasty":"元代","title":"过街塔原功名之曰雪窦又谓之名利关窦言其状关言其实也过之有感赋二口号其二"}
{"author":"许有壬","content":"疏慵闭户事高眠，几负郊原雨后天。今日野心收不定，马家庄上好林泉。","dynasty":"元代","title":"独乐台用眠分黄犊草坐占白鸥沙为韵分赋得首尾二字其一"}
{"author":"许有壬","content":"酒香牲腯主人归，正是猿惊鹤怨时。梅影小池春入画，竹声虚阁夜催诗。世间真乐无多事，身外浮名只费辞。他日结茅容我隐，一章先当买山赀。","dynasty":"元代","title":"横山有高竹楼别业留信宿始归"}
{"author":"许有壬","content":"溅溅流水抱村斜，半入蔬畦半沤麻。故里溪山足风物，慎毋重踏一堤沙。","dynasty":"元代","title":"独乐台用眠分黄犊草坐占白鸥沙为韵分赋得首尾二字其二"}
{"author":"许有壬","content":"尘梦黍方炊。白鹤空中漫诵诗。饮啄适时争得似，山鸡。敢效妖狐更假威。曾与老仙期。卫国遭逢彼一时。千六百年才不食，无饥。我欲推穷欠大谁。","dynasty":"元代","title":"南乡子"}
{"author":"许有壬","content":"平生爱竹。到处萦心曲。一日相违人便俗。栽满水边茅屋。谁知岁晚空山。佳人能慰荒寒。莫论和羹结实，且看高节停鸾。","dynasty":"元代","title":"清平乐和可行梅竹韵三首"}
{"author":"许有壬","content":"十日恶风三尺雪，繁霜又满人间。梅花谁与问平安。玉肌清似削，争柰许多寒。梦绕琅璃江上路，竹篱茅舍青山。莫教芳酒滞归鞍。黄昏无限月，待我倚阑干。","dynasty":"元代","title":"临江仙黎江万梅方吐，而予来沙，风雪十日"}
{"author":"许有壬","content":"柳梢烟重滴春娇。傍天桥。住兰桡。吹暖香云，何处一声箫。天上广寒宫阙近，金晃朗，翠岧峣。谁家花外酒旗高。故相招。尽飘摇。我正悠然，云水永今朝。休道斜街风物好，才去此，便尘嚣。","dynasty":"元代","title":"江城子"}
{"author":"许有壬","content":"画虎不成常类狗，伊谁画狗却如狮。世方取貌不求实，猛兽满山知不知。","dynasty":"元代","title":"理宗书金丹诗其四虎"}
{"author":"许有壬","content":"平生疏懒是天姿，今岁春来起亦迟。好酒或如陶靖节，杜门深愧郑当时。向来事业惟供笑，如此风光忍废诗。馆阁真才试枚举，鹄山陪预恐难期。","dynasty":"元代","title":"和谢敬德学士见寄韵其一"}
{"author":"许有壬","content":"长安陌。东风杨柳花如雪。花如雪。青条无数，为君攀折。少年刚道轻离别。临歧未信心如铁。心如铁。旧怀新恨，满梁残月。","dynasty":"元代","title":"忆秦娥·长安陌"}
{"author":"许有壬","content":"治曲辛勤夏竟秋，奇功今日遂全收。日华煎露成真液，泉脉穿岩咽细流。不忍泼醅𣂏瓮面，且教留响在床头。老怀磈磊行浇尽，三径黄花两玉舟。","dynasty":"元代","title":"秋露白酒熟卧闻槽声喜而得句可行当同赋也"}
{"author":"许有壬","content":"我发日以变，山色日以新。举杯试问山，古今阅几人。我非山主人，聊为山之宾。杖可入幽险，诗能写清淳。但恐我他适，山乎尔谁邻。","dynasty":"元代","title":"神山避暑晚行田间用陶渊明平畴交远风良苗亦怀新为韵其十"}
{"author":"许有壬","content":"楼居高出白云间，不为求仙只为山。领取烟岚无限景，天教吾与子俱閒。","dynasty":"元代","title":"题和叔扇头时坐登瀛楼"}
{"author":"许有壬","content":"西风凉动早秋天，小雀何须畏杜宣。见说微形多变化，好为布谷莫为鹯。","dynasty":"元代","title":"题澹然平章鹞子"}
{"author":"许有壬","content":"滴困檀槽碎玉声。青州合换沁州名。高风未论陶元亮，豪气应吞阮步兵。明老眼，慰浮生。人间势利一毫轻。羁愁如海都消尽，细和清歌带月","dynasty":"元代","title":"鹧鸪天次韵李沁州寄酒"}
{"author":"许有壬","content":"渊明昔归休，开岁才五十。我虽年近似，我道惭什百。兼金与尺璧，敢取侪瓦砾。缅焉动真想，迅往孰诱掖。庶几归田园，千载可同迹。","dynasty":"元代","title":"神山避暑晚行田间用陶渊明平畴交远风良苗亦怀新为韵其八"}
{"author":"许有壬","content":"淅米剑头炊。枵腹雷鸣出险诗。诗客眼高轻视鹤，如鸡。终是鸡群有等威。供饲不如期。柰此瓶储告尽时。也胜劈琴馋俗子，充饥。穷饿相从","dynasty":"元代","title":"南乡子和明初鹤饥韵四首"}
{"author":"许有壬","content":"小隐远民廛。草舍三间柳作椽。围绕佳城才二顷，山田。便觉胸中绰绰然。世态自争妍。老我壶觞业自专。地阔天宽容醉舞，回旋。又似偷闲学少年。","dynasty":"元代","title":"南乡子"}
{"author":"许有壬","content":"草美秋先腯，沙平夜不藏。解绦文豹健，脔炙宰夫忙。有肉须供世，无魂亦似獐。少年非好杀，假尔试穿杨。","dynasty":"元代","title":"上京十咏其三黄羊"}
{"author":"许有壬","content":"一江环抱四山围，酬节追欢剩费诗。雁影不移云尽处，秋光都在雨晴时。当年玉树人何在，明日黄花蝶岂知。便驻高轩𢬵醉倒，绝胜无酒绕东篱。","dynasty":"元代","title":"九日陪阖台诸公登石头城"}
{"author":"许有壬","content":"避贤解组，三见太行秋。惭画锦，犹远胜，敝貂裘。玩沧洲。霜水清如玉，穷霄壤，忘物我，恢障塞，无牖户，底绸缪。自笑平生事业，知今日，颇善为谋。有静中至乐，何处更天游。已分淹留。醉乡侯。有江湖客，翰墨友，凌元白，压曹刘。论文暇，陪杖屦，事觥筹。共藏修。世态谁能校，轻肮脏，重伊优。吾有政、锄药圃，治瓜畴。说与渔夫樵叟，既相好、岂但相犹。任多言莫及，野渡有孤舟。天地沙鸥。","dynasty":"元代","title":"六州歌头次明初为寿韵"}
{"author":"许有壬","content":"笑人间衮＊何物，此花良贵天与。倚阑瘦立亭亭玉，刻画一生清苦。人有语。道不出蓝田，岂是真才具。山人告汝。正蓬鬓萧疏，不胜冠冕，真者亦投去。洹溪水，洗尽眼中尘土。天葩静看齐吐。冰壶凉月天如水，尘柄肯论夷甫。翁醉舞。任蕞尔寰区，共讶山中许。搔风沐雨。且受用清香，古今多少，富贵草头露。","dynasty":"元代","title":"摸鱼子赋玉簪，用明初韵"}
{"author":"许有壬","content":"者方未已，喜而赋此笑当年柏台兰省，四时风景孤负。归来幸得身无事，底又匆匆朝暮。心口语。是传癖诗＊，常把芳辰误。夜来风雨。早练＊云飘，红衣霞卷，香滴翠杯露。司花手，无限芳妍留住。凝汝为我延伫。姑仙绰约如冰雪，次第相从微步。天不妒。便失却东隅，尽有桑榆路。人间尘土。看太华峰头，花开十丈，吾老尚能去。","dynasty":"元代","title":"摸鱼子洹堂盆池红日莲开，予适卧病城居，"}
{"author":"许有壬","content":"买陂塘旋载杨柳，归来此是先务。他乡故里都休校，旧雨不如今雨。鸿在渚。笑尔尚南飞，吾已安孤屿。黄花解语。道人老宜秋，身安耐酒，此正有真趣。銮坡路，大手深惭燕许。超腾又悖钟吕。但求闲澹如元亮，却恨诗多奇句。倾绿醑。底须按，乐天池上霓裳谱。休论往古。有三日重阳，约君同醉，老子筑西圃。","dynasty":"元代","title":"摸鱼子明初赋摸鱼子寿予，既次其韵，而可"}
{"author":"许有壬","content":"买陂塘旋载杨柳，闲宫宜治闲务。老天助我攻清淡，两月不遭泥雨。规别渚。更累土为山，留土分为屿。乡人共语。叹百岁＊芜，一朝疏辟，此去日成趣。江湖愿，自是平生心许。元英谁羡陈吕。石渠细溜鸣琴筑，清似我家诗句。杯引醑。便收拾松风，写入丝桐谱。区区学古。愧愧禄无功，投闲有分，犹患不如圃。","dynasty":"元代","title":"摸鱼子·买陂塘旋载杨柳"}
{"author":"许有壬","content":"结楼高倚晴空，人间何限思亲处。白云谁遣，等闲出岫，悠悠来去。本是无心，宁知下土，有人延伫。怅芒烟衰草，九原难作，空目断、丘陵树。见说大鹏变化，趁扶摇、又抟云路。朱帘画栋，关山绵邈，梦魂良苦。两字行藏，百年忠孝，致君荣祖。待更驱屏翳，溥为霖雨，继商家傅。","dynasty":"元代","title":"水龙吟题贾氏白云楼，次牧庵韵"}
{"author":"许有壬","content":"一亭飞出层霄，昔人似为登高办。双眸千里，茫茫宇宙，滔滔江汉。一片秋光，青山红树，断云斜雁。想人生尘世，难逢开口，但酬节、何多汉。细数年年今日，误清欢、半因羁宦。迩来心事，无惭猿鹤，更齐鹏＊。华发新添，黄花任笑，乌纱频岸。且一尊倾倒，不须醉后，把茱萸看。","dynasty":"元代","title":"水龙吟至顺癸酉九日秋与亭赋"}
{"author":"许有壬","content":"四邻禾稼如云，方惊数日甘霖好。吾皇有德，老天能事，非因人祷。一夜风雷，玄云撩乱，银河倾倒。问田间消息，年年气象，更催得、秋成早。压尽东华尘土，湛冰壶、九重清晓。晴光渐放，瀛洲波定，御沟声小。绿野春回，黄扉昼静，篆烟萦绕。愿鱼羹有饭，避贤归去，向山林老。","dynasty":"元代","title":"水龙吟喜雨用郑彦章韵"}
{"author":"许有壬","content":"洹堂半月三来，小庭日见添佳致。苍稂疏瘦，黄葵高洁，玉簪清丽。林影波光，新晴景物，嫩凉天气。对溪山如此，田园归去，除诗酒、浑无事。烂漫乡邻鸡黍，比当年、鼎烹加味。古今都说，浮云春梦，功名富贵。何事迷途，直临老境，才寻平地。把尘寰休问，菊花行绽，请重来醉。","dynasty":"元代","title":"水龙吟甲申七月二十六日，偕王居仁仲武小"}
{"author":"许有壬","content":"此身就健宜闲，莫教七十才休致。招谗贾怨，声名＊赫，文章雄丽。三纪红尘，一簪华发，消磨豪气。有清泉白石，实闻吾语，吾衰矣、毋多事。世故真如嚼蜡，数年来、已知无味。寻常有句，人为宰相，闲方是贵。洹水秋清，无边风月，无穷天地。看奋髯箕踞，苍苔浊酒，为青山醉。","dynasty":"元代","title":"水龙吟次前韵二首"}
