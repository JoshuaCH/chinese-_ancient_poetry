{"author":"徐渭","content":"幸从群彦集芳辰，申甫生周别有神。以德既堪三寿颂，将身却奉万年人。剑光激座催歌急，海色流杯送酒频。更取一卮飞作雨，江南无地不阳春。","dynasty":"明代","title":"寿胡令公"}
{"author":"徐渭","content":"雪下齐云风转斜，山形俱作白莲花。安道新来自剡水，千峰那认子猷家。","dynasty":"明代","title":"雪中豋斋云岩遥忆王仲房"}
{"author":"徐渭","content":"见说黄鹦鹉，西来自氐羌。色今分间正，天与改文章。竟夺春鹂羽，全为汉鹄翔。能言猩敢并，借染蜜初房。稍挂杨丝乱，聊毸菊瓣张。金钗翘卫女，红豆惹萧娘。恼燕依人紫，愁鹰掠兔苍。香拳閒铁爪，妙影闪铜梁。江夏埋词客，秦山问上皇。赭袍双映浅，芳草一洲长。梦兆呈妃子，琵琶唤海倡。性情胎戊巳，音韵合宫商。百鸟窥应噪，孤凰见必伤。未能求一友，差可哭三良。老病浑如昨，新闻喜未尝。借看如可许，香稻当茶汤。","dynasty":"明代","title":"张氏子黄鹦鹉"}
{"author":"徐渭","content":"片锸县车锻者谁，定知叔夜为侬锤。柳边几受寒泉淬，花底长陪醉客嬉。四大还家何用尔，一时夺彼亦嗔伊。古来兢诧苌弘血，化碧当年若个知。","dynasty":"明代","title":"刘伶锸"}
{"author":"徐渭","content":"斗牛何处见英豪，狞眼令人胆不牢。及问当年亲见者，只推雾里见分毫。","dynasty":"明代","title":"燕京歌其三"}
{"author":"徐渭","content":"明知骑竹凤，还道媚妖蛇。可恕者落帽，难饶者脱靴。一灵生灭巳，百吠是非耶。","dynasty":"明代","title":"昙阳其六"}
{"author":"徐渭","content":"振木兰溪泽，泥金霅水书。况逢百岁祝，幸喜二人俱。柳色浓春后，荷香淡夏初。此时偕令子，遥拜白云庐。","dynasty":"明代","title":"闵封君寿诗"}
{"author":"徐渭","content":"不去奔波办过年，终朝酩酊步颠连。几声街爆轰难醒，那怕人来索酒钱。","dynasty":"明代","title":"醉人"}
{"author":"徐渭","content":"无奈长安道路为，两年两度去相知。留连旧醴东家在，怅望佳期北斗移。邵伯仓蚊连夜鸭，河间红树早秋梨。当年我亦经行此，渴后如拳马上提。","dynasty":"明代","title":"某某两君旧主人招之相继北去"}
{"author":"徐渭","content":"今宵风物异寻常，月底梨开万朵光。闪雪摇冰偏倍昼，迷枝浸叶总生凉。痕娇旧积啼春雨，镜色新圆选夜妆。莫遣风吹回作态，素娥应妒舞霓裳。","dynasty":"明代","title":"月下梨花其一"}
{"author":"徐渭","content":"柳条搓线絮搓绵，搓够千寻放纸鸢。消得春风多少力，带将儿辈上青天。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"若不重阳贳一壶，那能了此菊花逋。竹梢墨色潮如此，试看明朝有雨无。","dynasty":"明代","title":"菊竹"}
{"author":"徐渭","content":"噫吁嘻，虾蟆无翼，能载羿妻。宋鹊之捷，宁不能飞。人言日广千里，月亦如之。七为楼台三为坻，吴罡斫桂不得睡，帝命牵犬而猎之。娄金之宿，徒有光芒。赵简之翟，既以赠将。罡兮持手不得猎，下呼鹊也腾苍苍。玉兔告蟆，蟆不得庇。宋鹊上天，玉兔下地。","dynasty":"明代","title":"郑本白兔"}
{"author":"徐渭","content":"宝坻银鱼天下闻，瓦窑青脊始闻君。烦君自入蓑衣伴，尽我青钱买二斤。","dynasty":"明代","title":"托王老买瓦窑头银鱼"}
{"author":"徐渭","content":"青春正及笄，削发度为尼。别母留妆粉，参师歇画眉。幻真临镜现，生灭带花知。未必今来悟，前身受记谁。","dynasty":"明代","title":"陈女度尼"}
{"author":"徐渭","content":"马上尚书白面郎，居官新喜旧周邦。齐梁花月谈双燕，淮海风烟隔一江。积水游鱼中库板，白粮红粟里人艭。西台御史生祠在，专待君侯与作双。","dynasty":"明代","title":"送某公迁南户部"}
{"author":"徐渭","content":"长安道院一牵裳，司马筵中再举觞。柿叶学书才不短，杏花插鬓意何长。药沉绿醑家厨酿，霜折红蕉道观房。坐里黄冠三两辈，醉来相与说先皇。","dynasty":"明代","title":"答赠盛君时饮朝天宫道院"}
{"author":"徐渭","content":"非关策士藏青幕，自是经生在绛帷。彭蠡湖中好传雁，滕王阁上合题诗。","dynasty":"明代","title":"送丁肖甫二首其二"}
{"author":"徐渭","content":"春娇最何物，桃花与杨柳。惹侬或有诗，市远那得酒。","dynasty":"明代","title":"咏画四首其一春"}
{"author":"徐渭","content":"赭铁青铜凌紫烟，能为人语向人间。二千年事说不尽，夜夜青溪劳往还。","dynasty":"明代","title":"天目山其二"}
{"author":"徐渭","content":"西窗影歇观虽寂，左柳笼穿息不遮。懒学吴儿煅银杏，且随道士袖青蛇。扫空烟火香严鼻，琢尽玲珑海象牙。莫讶因风忽浓淡，高空刻刻改云霞。","dynasty":"明代","title":"香烟其六"}
{"author":"徐渭","content":"香毬不减橘团圆，橘气毬香总可怜。虮虱窠窠逃热瘴，烟云夜夜辊寒毡。兰消蕙歇东方白，炷插针牢北斗旋。一粒马牙聊我辈，万金龙脑付婵娟。","dynasty":"明代","title":"香烟其七"}
{"author":"徐渭","content":"好景蹉跎知几回，今春商略紫洪隈。固应带插挑深笋，兼好提尊饯落梅。双蹇百钱苦难办，片桨孤舟荡莫催。见说山家兜子软，借穿峰顶晚霞堆。","dynasty":"明代","title":"春兴其一"}
{"author":"徐渭","content":"乾坤瞬息雪边风，万事阴晴雨后虹。巳分屠门斋后断，只难酒盏座前空。半缗榆荚求书客，数点梅花换米翁。小饮墙西邻竹暗，绵蛮对对语春丛。","dynasty":"明代","title":"春兴其二"}
{"author":"徐渭","content":"二月四日吾巳降，摄提尚复指苍龙。当时小褓慈闱绣，连岁寒衣邻母缝。一股虫尸忙万蚁，百须花粉乱千蜂。自怜伯玉知非晚，除却樽罍事事慵。","dynasty":"明代","title":"春兴其三"}
{"author":"徐渭","content":"李白桃红照眼明，兰风梨雪逼人清。一枝带蕊冯吾折，双蝶随风各自争。粉翅扑衣犹可耐，墨针穿帽此何黥。因思花草犹难掇，却悔从前受一经。","dynasty":"明代","title":"春兴其四"}
{"author":"徐渭","content":"七旬过二是今年，垂老无孙守墓田。半亩稻秧空饿鹿，两株松树罢啼鹃。悲来辛巳初生日，哭向清明细雨天。忽撚柳枝翻一笑，笑侬元是老婆禅。","dynasty":"明代","title":"春兴其五"}
{"author":"徐渭","content":"昨冬不寐苦夜永，此月新弦喜昼长。柳色未黄寒食过，槐芽初绿冷淘香。西池蝌蚪愁将动，北地鞦韆影不忘。描写姬姜三百句，白鱼尽饱小巾箱。","dynasty":"明代","title":"春兴其六"}
{"author":"徐渭","content":"胡烽信报收秦塞，夷警妖传自赣州。十万楼船指瓯越，结交邻国且琉球。不臣赵尉终辞帝，自王田横怕拜侯。几岛弹丸髡顶物，敢惊沙上一浮鸥。","dynasty":"明代","title":"春兴其七"}
{"author":"徐渭","content":"孟光久矣掩泉台，海口新阡此再开。煖色一天霞影入，寒潮万里雪山来。迢迢支垄何方发，个个曾扬著处猜。急买松秧三百本，高阴元仗拂云材。","dynasty":"明代","title":"春兴其八"}
{"author":"徐渭","content":"公子行游宝剑辉，宁亲綵袖霭庭闱。西园别饮芙蓉夜，东道谁开燕子矶。万里江光飞海岱，六朝草色上人衣。高皇旧事冯谁问，赋得西京雁带归。","dynasty":"明代","title":"送应公子之金陵"}
{"author":"徐渭","content":"鸿胪翁本瀛洲客，朝朝谒帝飞双舄。方朔由来侍汉廷，子真还自栖仙宅。翁家甲第郡郊东，高门容车人紫空。炊烟不散千门绕，贵秩何多万石同。更有三雏搏六翼，大宋小宋尤难得。小未已作玉堂人，大者行登金马藉。玉堂清切俨神仙，章服从来蔚且妍。承封自感君恩重，乞典悬知子道全。闻翁始生在京邸，司马方居青琐地。只今回首六十年，承封复在燕京里。此生此宦此承封，初夏初过初度逢。都门送别羡疏广，名山访道随葛洪。凤子麟孙天所授，恩波荡荡偏垂后。他年玉带束绯袍，还挂翁身为翁寿。","dynasty":"明代","title":"鸿胪篇"}
{"author":"徐渭","content":"个个健儿习战车，重重壁垒铁围赊。尽教上谷长千里，只用中丞两臂遮。昨向居庸剑戟过，今朝流水是洋河。无数黄旗呵过客，有时青草站鸣驼。","dynasty":"明代","title":"上谷歌四首"}
{"author":"徐渭","content":"野性悦鸟鱼，客寓尚笼致。正如好竹人，借居亦栽莳。鹇鸟自南来，贸入西河里。王孙好法书，笼以易吾字。墨丝绣雪衣，绿𦋺作裆帔。有时啭喉中，鷕若袅云际。日夕湖水波，秋树叶微紫。送客不出门，白玉扫长彗。","dynasty":"明代","title":"白鹇"}
{"author":"徐渭","content":"鄱阳湖水接天长，君去当秋菡萏芳。若使夜来占剑气，不知何处有干将。","dynasty":"明代","title":"送丁肖甫二首"}
{"author":"徐渭","content":"洞庭橘子凫芡菱，茨菰香芋落花生。娄唐九黄三白酒，此是老人骨董羹。","dynasty":"明代","title":"渔鼓词其四"}
{"author":"徐渭","content":"雊雉青铜惯捣梅，明珠枉自绽红㶟。东情醋醋酸如此，只有秦家候吏知。","dynasty":"明代","title":"石榴梅花其二"}
{"author":"徐渭","content":"园亭醉客处，歌落海榴花。樱字穿云亮，山眉入盏斜。北窗凉白堕，尚馔到朱耶。楚曲谁能和，阳春本大家。","dynasty":"明代","title":"一内史邀集王氏园亭和梅客生席上之作"}
{"author":"徐渭","content":"冰玉山人本绝埃，西湖自筑初阳台。何年养鹤曾飞去，是水当门尽绕来。道士忽逢松树下，渔舟放在藕花隈。知余欲与为邻舍，指点孤山一角梅。","dynasty":"明代","title":"赠秦仲虚"}
{"author":"徐渭","content":"寒风夜中起，游子朝作客。河流一尺冰，屋瓦三寸雪。人言今岁冷，连岁屡觉热。何事古江南，翻为今塞北。君把如与鞦，触手冷于铁。此时山中人，覆絮败毛褐。欲寄寄莫由，此意共谁说。","dynasty":"明代","title":"寄京中友人"}
{"author":"徐渭","content":"归家忽巳逢重九，聊向高山试一登。舌在何为更问妇，荤除元不是求僧。秋云隔水流数片，落叶依岩积几层。话了出门月初上，岸芦汀菊也相应。","dynasty":"明代","title":"下第回值九日登坞土山访北庵上人"}
{"author":"徐渭","content":"翩翩公子凤毛长，幕里辞亲彩服扬。共羡连枝承雨露，那堪分手在河梁。天边并马看飞雁，箧底分衣认佩香。自古世臣元济美，看君此去有辉光。","dynasty":"明代","title":"送绩溪胡氏两公子"}
{"author":"徐渭","content":"百品娇春俗却春，一清无可拟丰神。银钿缟袂田家妇，绝粒休粮女道人。","dynasty":"明代","title":"水仙其二"}
{"author":"徐渭","content":"岣嵝诗客学全真，半日深山说鬼神。送到涧声无响处，归来明月满前津。七年火宅三车客，十里荷花两浆人。两岸鸥凫浑似昨，就中应有旧相亲。","dynasty":"明代","title":"访李岣嵝山人于灵隐寺"}
{"author":"徐渭","content":"宋武登高酣戏马，侍臣陪宴话伤蛇。金钗各帕风吹落，绣帽亲宣菊插斜。感慨长刀遮敝邑，悽凉短褐吊官家。欲沽一滴浇行在，挂杖无钱何处赊。","dynasty":"明代","title":"九日登戏马台"}
{"author":"徐渭","content":"帝王瑞到我皇真，主圣臣贤尽凤麟。即看阁上千秋画，不羡牛边数叶鳞。","dynasty":"明代","title":"麟其三"}
{"author":"徐渭","content":"马上定苦渴，几回停辘轳。别兄当北邸，接母到南都。桃叶横前渡，荷花满后湖。此行大家逐，谁敢问当垆。","dynasty":"明代","title":"送沈叔子南都迎母"}
{"author":"徐渭","content":"一官便了沈樵仙，独留钓者谢青田。与谁閒话世间事，沾酒自歌鱼当钱。","dynasty":"明代","title":"青田钓舫诗"}
{"author":"徐渭","content":"期从皆王谢，而翁更藻觚。五言曹父子，千里阮驹雏。转蕙魂应住，长楸哭尚逋。少陵不相送，非与郑虔疏。","dynasty":"明代","title":"哀周郑州沛二首其二"}
{"author":"徐渭","content":"青春正及笄，削发度为尼。别母留妆粉，参师歇画眉。幻真临镜现，生灭带花知。未必今来悟，前身受记谁。","dynasty":"明代","title":"陈女度尼"}
{"author":"徐渭","content":"缚竹糊腔作鸟飞，崩风坠雨烂成泥。明朝又是清明节，斗买饧糖柳市西。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"战罢亲看海日晞，大酋流血湿龙衣。军中杀气横千丈，并作秋风一道归。","dynasty":"明代","title":"凯歌赠参将戚公"}
{"author":"徐渭","content":"夕照不曾残，城头月正团。霞光翻鸟堕，江色上松寒。市客屠俱集，高空醉屡看。何妨高渐离，抱却筑来弹。","dynasty":"明代","title":"饮云居松下眺城南"}
{"author":"徐渭","content":"昨夜飞花苦不多，朝来起视白峨峨。一行裘帽风中去，半日关山雪里过。银髻望夫高入汉，玉屏随客折成河。中间一道明如线，四角红毡拥数骡。","dynasty":"明代","title":"自坌道走居庸雪连峰百仞横障百折银色晃晃故"}
{"author":"徐渭","content":"阁中餐霞人，绝无烟火色。谁宰武陵鸡，来作渔郎食。","dynasty":"明代","title":"张氏别业八首其二流霞阁"}
{"author":"徐渭","content":"老胡宠向一人多，窄袖银貂茜叵罗。递与辽东黄鹞子，侧将云鬓打天鹅。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"人家宿纸几时收，紫兔尖尖走泼油。竹影满窗凉似水，断厓疏雨数竿秋。","dynasty":"明代","title":"竹其八"}
{"author":"徐渭","content":"我昔闻真人，言修不死身。选地满天下，与鬼争青城。一岫插天日，宛尔怒猊狞。老释据其口，黄冠复来争。黄冠匪他人，云是真人孙。聃昙本上圣，高道超沈冥。说教虽异轨，俱以退让名。区区百尺铁，青红抺秋荣。龙女买色线，一夕绣可成。胡为两龙象，角吻同苍蝇。赋此觉蚩蚩，鉴之慎勿听。","dynasty":"明代","title":"天目狮子岩"}
{"author":"徐渭","content":"元夕款灵均，清尊道气殷。盘高惟韭薤，箸下谢膮臐。枣自青州至，梅从绿萼芬。抽编阄竞病，振咏响镛鼖。既落枝难缀，相黏意转勤。同筐怜昔并，异俎怅今分。瘦为干苛日，肥堪冠密云。鸡心望贡篚，羊矢分樵斤。老媪腮抟襞，憨娥乳突纁。如瓜粗觉诞，似杵细能匀。海荔何劳殿，交梨尚许群。甜先闽橄榄，黄染晋牙龈。瘤瘿县襟小，蛴螬啮篆纷。麻皴山顶画，纱绉织边纹。似茧初成马，如茸略绽麇。树还珍霹雳，药亦策功勋。纂纂荣华句，来来离合文。比心投赤果，塞鼻笑红裙。插核花生烛，槌膏气夺芸。葡萄乌累漆，玛瑙紫雕蕡。遥忆游燕日，逢渠始沛濆。沿堤倾大斛，摊瓦遍斜曛。物价离乡换，人情贵耳闻。壁多俱抵鹊，怪罕共惊羵。是险休轻冒，何难且莫云。酒阑张镐兴，韵捍亚夫军。彻管笼开羽，穿灯架拗筠。艰难貂尾续，愁杀老弥明。","dynasty":"明代","title":"元夕先一日诸君俯屐小饮联句盘中枣既各散去余隐括其剩隽而东阳袖珍不胜仿悍此后当咋指"}
{"author":"徐渭","content":"燕子矶头风日黄，游戎校士水中央。春深痛饮辜司马，日仄清斋虚太常。大树低花遮勒短，红旗白羽塞卢长。何从一饱饥方朔，自买鱼虾入醉乡。","dynasty":"明代","title":"约观水阅往迟遂虚冯太常饭及归又失郑职方魏园之觞"}
{"author":"徐渭","content":"一扫荆榛径，居然安乐窝。斋轩两高士，天地一渔蓑。况我伤危路，因君发浩歌。横江问津吏，何处少风波。","dynasty":"明代","title":"慕坦轩"}
{"author":"徐渭","content":"颖上今年五十逢，野人为寿不堪供。生移数叶淇园绿，但愿君为卫武公。","dynasty":"明代","title":"写竹寿郁颖上"}
{"author":"徐渭","content":"兰条芝盖垂芳远，桂子榴房结实长。绕砌皆为谢氏树，依庭共拟窦家郎。玉堂今夕生麟子，画史将图聊志喜。广眉秀骨画俱能，欲画啼声那得似。","dynasty":"明代","title":"四花图"}
{"author":"徐渭","content":"少时片片睇初明，多或纷纷数不成。北地佳人元独立，大堤游女本空城。乍依天上缘丝驻，定下风中到水凝。开谢莫言机太速，乾坤何物不枯荣。","dynasty":"明代","title":"落花四首其二"}
{"author":"徐渭","content":"山寺全浮水，秋来落叶纷。经楼一海尽，僧舍半江分。北渡维扬岸，南天建业云。何年走胡骑，惆怅倚斜曛。","dynasty":"明代","title":"金山寺"}
{"author":"徐渭","content":"才见青衿绀领圆，五旬头白一何便。通家忽巳经三世，问齿真惭大九年。谁见买兰秋不子，从来称骥老能先。两般赌胜看高手，急敞茅斋备客筵。","dynasty":"明代","title":"季子宾五十"}
{"author":"徐渭","content":"趁雪探梅入杳茫，深山端合有龙藏。莫教一夜深千尺，却与蛇虫共穴僵。","dynasty":"明代","title":"雨雪和韵奉酬季长史公其七"}
{"author":"徐渭","content":"我宾尔主各匆匆，北去南来等断蓬。何事得无长太息，此生宁有再相逢。黄尘敢避骡蹄蹴，红泪初乾马鬣封。不但别离才苦恼，时时悲喜戏场中。","dynasty":"明代","title":"送杨子甘复之京"}
{"author":"徐渭","content":"庄周轻死生，旷达古无比。何为数论量，生死反大事。乃知无言者，莫得窥其际。身没名不传，此中有高士。","dynasty":"明代","title":"读庄子"}
{"author":"徐渭","content":"乘舟坐无聊，遵途岸转杳。急流赴海驰，怪石横江倒。仰睇崟崎侧，惟见苍翠矫。覆莽映赭壁，枝弱不胜鸟。县崖窄可步，聚缆密如筱。舟子勿前征，前路烟生草。","dynasty":"明代","title":"发严州舍舟登陆纵步十五里憩山麓丛榛远"}
{"author":"徐渭","content":"谁猎野豨归，雕胡此日磾。辕生老难刺，公子立能啼。所贵膏弥脆，何由噬免脐。野人浑绝粒，一丈长青藜。","dynasty":"明代","title":"野豕"}
{"author":"徐渭","content":"生晚怀先达，如云逐晚风。亭花雠旧制，祠树拜新容。胤有双眉白，庭垂五桂红。犹遗一片玉，真愧倚葭丛。","dynasty":"明代","title":"叶泉州公挽章"}
{"author":"徐渭","content":"双钮黑银镂，来从大土酋。绦绒结蛮女，铁色照并州。不惜金千镒，能县水一沟。床头好珍重，兼许茂先收。","dynasty":"明代","title":"宝刀诗"}
{"author":"徐渭","content":"秋帆一幅随高雁，长安片月相思见。茭菰十里送君行，捩柁未开泪欲倾。燕都我曾游几度，悲歌饮酒时无数。易水荆轲不用求，击筑一声寒云流。寒云流，秋色里。望诸一去三千年，高台黄金今亦地。羡君持管复能书，谅君弹铗食有鱼。大道朱门天外起，长堤骏马柳中趋。柳中天外鸣孤鹤，长笛短箫断复作。此时为忆越山头，小肆高囱同夜酌。天目高峰六千丈，陪余一拄青藜杖。飞瀑能为疋练长，古藤复向回溪涨。回溪疋练有时休，二十功名正黑头。你今有术可干禄，我巳无相堪封侯。秦山人，号冰玉，飞雪哦诗清簌簌。昨宵一为泛湖船，今日何当别远天。种得梅花三百树，望尔早归抱瓮鹤底眠。","dynasty":"明代","title":"赋得片月秋帆送冯叔系北行"}
{"author":"徐渭","content":"云黄瓦白照千家，雪里迎春倍物华。士女红楼先捲幔，吏人采杖忽生花。瑞多自古无连岁，路滑从东接郡衙。半是三农占水旱，直随牛尾不辞赊。","dynasty":"明代","title":"迎春值雪"}
{"author":"徐渭","content":"梅候苦歊蒸，幸得五日霁。凉风驱湿魑，奏功未全济。眷言高山颠，有堂敞西翠。松篁作籁竽，萧飒爽神智。乃偕二三子，挂絺于其地。买酒穿市中，炮鳖腥道器。止取醉饱为，安能谨趋避。袒跣择树依，叫号枕砖睡。郡邑迫东厢，狂来忘逻逮。冉冉日将倾，理邸方即迈。雷雨自西来，初尚杂晴蜺。一言未及终，振瓦落檐外。冲风捎健鹘，寸进得丈退。高景殊卑观，窜鸟在眉际。本言逃炎苛，翻令咏奇致。百事兼熊鱼，往往非著意。","dynasty":"明代","title":"避暑豁然堂大雨"}
{"author":"徐渭","content":"骓渡江，八千从。非父老是使彼，安识籍与梁。巴蜀公，缟新城。奉三老教发帝丧。义兵若河日以东。乃知王者，师上亲长礼教下首功。蜀公亲历效验明。乃知猛士，难四方守易战攻。谁兼不蹄买蹀骢。击太牢，祀鄹乡。听叔孙通，徵鲁诸生。惊礼四公，远来于商。","dynasty":"明代","title":"歌风台其四"}
{"author":"徐渭","content":"南潦北旱禹汤年，何瑞能回圣主怜。亲御布袍行十里，汗香飞绕一坛圆。","dynasty":"明代","title":"麟其七"}
{"author":"徐渭","content":"谁捉曹纲手，攀葵指日中。自言虽酒妇，愿共死临邛。充闾墙卧猬，沟水叶徒红。画出相如老，香坟偃一松。","dynasty":"明代","title":"古意其二"}
{"author":"徐渭","content":"黄鸟小囱幽，狂挥墨欲流。丽人鸦髻上，五寸玉搔头。","dynasty":"明代","title":"玉簪其二"}
{"author":"徐渭","content":"鼠有能跳者，名因嗜栗传。儿童袖里串，松桧顶尖县。写跃难为逸，描蹲易犯妍。臀肥隈草煖，尾大刷瓜圆。叫唤孤雌别，银铛旧伴牵。坐思禁一饱，暨产大如拳。","dynasty":"明代","title":"画坐草栗鼠"}
{"author":"徐渭","content":"鹤林寺里别袈裟，又幻扶桑到若耶。溪女惜香还菡萏，海人浇醉歇枇杷。似闻此地春犹雪，悔上孤帆晓载霞。腊社少年貂帽上，簪红莫忘遍茶花。","dynasty":"明代","title":"闻里中有买得扶桑花者其四"}
{"author":"徐渭","content":"海国名花说水仙，画中颜貌更婵娟。若非洒竹来湘浦，定是凌波出洛川。","dynasty":"明代","title":"水仙花"}
{"author":"徐渭","content":"燕子矶头风日黄，游戎校士水中央。春深痛饮辜司马，日仄清斋虚太常。大树低花遮勒短，红旗白羽塞卢长。何从一饱饥方朔，自买鱼虾入醉乡。","dynasty":"明代","title":"约观水阅往迟遂虚冯太常饭及归又失郑职方魏园之觞"}
{"author":"徐渭","content":"画栋将云绕，修檐傍汉开。亭非邀翠入，山自送青来。远色虚难写，遐观纵未回。共言春景丽，不见使人猜。","dynasty":"明代","title":"来青亭"}
{"author":"徐渭","content":"战罢亲看海日晞，大酋流血湿龙衣。军中杀气横千丈，并作秋风一道归。","dynasty":"明代","title":"凯歌赠参将戚公"}
{"author":"徐渭","content":"壁水青衫旧有名，恩波白首喜亲承。双飞老凤人间瑞，千里神驹天上行。共拟腰围行束玉，此时心事惬传经。高门咫尺连沧海，遥对仙人白玉京。","dynasty":"明代","title":"寿戴柳州父母其二"}
{"author":"徐渭","content":"身世浑如拍海舟，关门累月不梳头。东篱蝴蝶閒来往，看写黄花过一秋。","dynasty":"明代","title":"画菊其一"}
{"author":"徐渭","content":"黄柑久矣断衢州，甥也何来十颗投。照酒影中陪皱正，无盐腮畔落粗瘤。小儿塞上尝宁得，病老床头渴正求。我欲为侬添一传，大苏先许拜穰侯。","dynasty":"明代","title":"史甥以十柑饷"}
{"author":"徐渭","content":"吴蚕巳挂山人肘，边马尤堪北寺台。其奈沙场推解雪，那能花处一题梅。昨期后府将军猎，今学西邻道士雷。叠取蒲团高一尺，坐消一辆蔚州灰。","dynasty":"明代","title":"许口北遗以绫帛绵三物题曰袍具作诗谢之"}
{"author":"徐渭","content":"虎眼白琉璃，谁能隶虎皮。小毬蜂粉结，高液鸟群司。妇去茶如荠，王归胆亦饴。由来甘苦柄，舌观岂能持。","dynasty":"明代","title":"食虎眼"}
{"author":"徐渭","content":"君家楼北楼子山，大椿千年去不还。白云一片松间起，游子相望泪如雨。殷勤夜乌莫更啼，东方日出烟生缕。","dynasty":"明代","title":"北云篇"}
{"author":"徐渭","content":"园亭醉客处，歌落海榴花。樱字穿云亮，山眉入盏斜。北窗凉白堕，尚馔到朱耶。楚曲谁能和，阳春本大家。","dynasty":"明代","title":"一内史邀集王氏园亭和梅客生席上之作"}
{"author":"徐渭","content":"泗上归来动隔年，亲提浮磬与泠然。一除梵版裁云俗，再扣哀鹂绕竹圆。老去固难腰似折，贫来直到室如悬。閒窗重理当时架，数杵香残客话边。","dynasty":"明代","title":"某君见遗石磬"}
{"author":"徐渭","content":"带醉写竹天正阴，扇头雷雨黑沉沉。晓来苍龙失伴侣，直入君家袖里寻。","dynasty":"明代","title":"画竹"}
{"author":"徐渭","content":"破贼书来鸟共飞，江东谢傅喜生眉。即招记室横彤管，共泛楼船倒玉卮。","dynasty":"明代","title":"凯歌一首赠参将戚公"}
{"author":"徐渭","content":"独抱古人心，芳名动武林。高谈倾四座，一语重千金。孝友传乡井，衣冠葬碧岑。空馀华表鹤，哀怨白云深。","dynasty":"明代","title":"吊陆静山"}
{"author":"徐渭","content":"无寸非浓雾，寒空湿太胜。泥深驴项没，雨近帽檐生。练泄未到眼，客途先苦行。真成评嚼榄，敢与枣儿争。","dynasty":"明代","title":"明日至古博岭雨"}
{"author":"徐渭","content":"筑堂临霅水，书榜曰留馀。岂特还三物，元希画二疏。世多兼陇蜀，人苦笑迂疏。不信閒躯壳，还将返太虚。","dynasty":"明代","title":"留馀堂诗"}
{"author":"徐渭","content":"彷佛相逢待月身，不知今夕是何辰。行云总作当年散，胡粉空传半面春。嫁后形容难不老，画中临榻也应陈。虎头亦是登徒子，特取妖娇动世人。","dynasty":"明代","title":"唐伯虎画崔氏且题次其韵"}
{"author":"徐渭","content":"尺牍不过百字，美名却映千秋。皋鱼泣血洒洒，啼鸟风木飕飕。","dynasty":"明代","title":"孝"}
{"author":"徐渭","content":"云作衣裳霞作绅，诗坛画谱一才人。苦吟驴背忘高喝，烂醉蛾眉答浅颦。宅畔大槐依旧国，轮边小劫可由身。镜容我亦年年画，比较今来渐失真。","dynasty":"明代","title":"张子锡尝自题镜容今死矣次其韵应乃郎之索其二"}
{"author":"徐渭","content":"红葵古盌碧蛆沈，南市青帘买却斟。布衣真可十日饮，碑钱索得隔年金。游鱼触沼听歌浅，独鹤穿花出唳深。给舍酒厨东壁是，缚𢬵毕卓可能禁。","dynasty":"明代","title":"饮枇杷园赠某君东道"}
{"author":"徐渭","content":"有客携我青丝壶，半侧儒冠说宦途。泗上风云犹圣祖，江南桑柘数平湖。歌讴一国谁能借，美剌邻疆亦岂徒。两点传星明出宰，君王连夜梦双凫。","dynasty":"明代","title":"某平湖诗应索"}
{"author":"徐渭","content":"野田黄雀羁，脱网任翻飞。安得当今夕，言栖必故枝。夜深豭自换，厨静鼠随嗤。特取佳篇诵，青丝了一提。","dynasty":"明代","title":"除夜之作兼答盛交甫璩仲玉赠篇"}
{"author":"徐渭","content":"苦笋穿苔破出封，摇风弄月碧玲珑。昨宵偶掘行鞭看，多少泥中掘杀侬。","dynasty":"明代","title":"风竹其三"}
{"author":"徐渭","content":"结趺一似嵌金山，霎向金沙卖鲤还。总付裱工牢著糨，有时跳下在人间。","dynasty":"明代","title":"石壁观音"}
{"author":"徐渭","content":"备言志所乐，何关堂与基。主人向我道，但看鸟悦枝。","dynasty":"明代","title":"张氏别业八首其一乐志堂"}
{"author":"徐渭","content":"山连闽越最奇观，君去龙泉几日看。夜月暂稀禅寺会，秋岚应滴客衣寒。过辞徐稚言相赠，久别杨雄见定欢。却说书斋岁云暮，幸相除拂待归鞍。","dynasty":"明代","title":"送叶君子肃访杨龙泉公"}
{"author":"徐渭","content":"片雪簇寒衣，玄丝绣一围。都缘惜文采，长得侍光辉。提赐朱笼窄，羁栖碧汉违。短檐侧目处，天际看鸿飞。","dynasty":"明代","title":"白鹇"}
{"author":"徐渭","content":"期从皆王谢，而翁更藻觚。五言曹父子，千里阮驹雏。转蕙魂应住，长楸哭尚逋。少陵不相送，非与郑虔疏。","dynasty":"明代","title":"哀周郑州沛二首其二"}
{"author":"徐渭","content":"缚竹糊腔作鸟飞，崩风坠雨烂成泥。明朝又是清明节，斗买饧糖柳市西。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"书中见桃叶，相忆如不死。今过桃叶渡，但见一条水。","dynasty":"明代","title":"桃叶渡其一"}
{"author":"徐渭","content":"几年灯火共荧荧，此夕孤灯照独青。马氏白眉颦夜壑，荆轲一臂失秦庭。翡翠有鱼提换米，麒麟无梦送添丁。冯谁去买太湖石，为勒元常墓志铭。","dynasty":"明代","title":"马策之死失挽一日自作小楷千馀腕几脱遂感昔日之劳挽之"}
{"author":"徐渭","content":"昨照桥中阁，今辉驿口沙。清光迷魍魉，冷晕呕虾䗫。与水浮诸海，将山碧一涯。春风正司令，桂树暂停花。","dynasty":"明代","title":"十六夜宿叶坊玩月"}
{"author":"徐渭","content":"雪隐城月高，使君梯楼坐。县绠讯谍士，但自苦城破。问贼一何多，数百馀七个。长矛三十六，虚弓七无笴。腰刀八无馀，徒牛相右左。转战路千里，百涉一无舸。发卒三千人，将吏密如果。贼来如无人，猝至使君下。","dynasty":"明代","title":"海上曲其一"}
{"author":"徐渭","content":"明器夜为人，幽宫尽婚婿。此事容有之，要非是常纪。尝闻掘冢徒，自言习见鬼。齿骨满百年，比次作泥委。水银筑长河，鱼膏灯玉几。苦作沙丘仪，未免劫时毁。客有明月珠，一夕失所在。黄金饰椟箱，洵美亦何济。","dynasty":"明代","title":"治冢二首"}
{"author":"徐渭","content":"百草诸香百露漙，一时非不哭湘沅。千年独有黄花瘦，为伴行吟瘦屈原。","dynasty":"明代","title":"菊"}
{"author":"徐渭","content":"湖水澹秋空，练色澄初净。倚棹激中流，幽然适吾性。举酒忽见月，光与波相映。西子拂澹妆，遥岚挂孤镜。座客本玉姿，照曜几筵莹。忧时吐高怀，四座尽倾听。却言处士疏，徒抱梅花咏。如以径寸鱼，蹄涔即成泳。论久兴弥泠，返棹堤逾迥。自顾纵清谈，何嫌麾麈柄。","dynasty":"明代","title":"孤山玩月次黎户部韵"}
{"author":"徐渭","content":"乾坤纸上黑腾腾，爪股风雷墨所生。一雨尽归烧尾德，世间谁识有曹兴。","dynasty":"明代","title":"咏画降龙"}
{"author":"徐渭","content":"小练乳儿红袜，斜阳曝网黄芦。但得同心夜浦，不愿嫁与秋胡。","dynasty":"明代","title":"渔家图"}
{"author":"徐渭","content":"羌果荐冰瓯，芳鲜占客楼。自应怀绿袖，何必定青州。嫩玉宁非乳，新苞一不油。秋风乾落近，腾贵在鸡头。","dynasty":"明代","title":"胡桃"}
{"author":"徐渭","content":"君去高邮是壮游，风吹树叶绿娇秋。归来佩剑不须脱，寻我武夷山上头。","dynasty":"明代","title":"送丁子范"}
{"author":"徐渭","content":"胡儿住牧龙门湾，胡妇烹羊劝客餐。一醉胡家何不可，只愁日落过河难。","dynasty":"明代","title":"上谷边词其一"}
{"author":"徐渭","content":"结趺一似嵌金山，霎向金沙卖鲤还。总付裱工牢著糨，有时跳下在人间。","dynasty":"明代","title":"石壁观音"}
{"author":"徐渭","content":"关门杨柳绿秧秧，关外杨枝白似霜。若道春光无别意，缘何一树两般妆。","dynasty":"明代","title":"入关见杨柳"}
{"author":"徐渭","content":"夜郎词客绝羁栖，江左微输饵牧羝。无事著鞭谁起舞，不烦衔诏正堪啼。雄吭莫殉青天晓，利嘴留防绣瓦齐。自古擅名危不细，每因咿喔首为低。","dynasty":"明代","title":"鸡声其一"}
{"author":"徐渭","content":"孟密土官争宝井，临安那大反狂酋。两番并属先人抚，一字曾无太史收。正值同袍巡此地，却嫌泥壁向高头。况无杯酒为侬别，安得忉忉絮所求。","dynasty":"明代","title":"拟送巡滇者其二"}
{"author":"徐渭","content":"少年曾负请缨雄，转眼青袍万事空。今日独馀霜鬓在，一肩舆坐度居庸。","dynasty":"明代","title":"上谷歌其一"}
{"author":"徐渭","content":"错如铁色紫，出土几千古。寒空蕊尚繁，秋水莲难吐。刻削差可拟，带插不添妩。宛如齿龃龉，张吻讼所苦。千秋献组绣，名号未得主。直少让中岑，他山视应久。借言花蕊峰，来春开何处。","dynasty":"明代","title":"秦望山东南下折有峰紫铁色错竖似花蕊土人呼雄鹅突余赠名花蕊峰"}
{"author":"徐渭","content":"黑貂裘袄尽长安，此去关山雪未残。挂印曾蒙公子约，解袍应念故人寒。大豪马邑坟堪吊，天险羊肠路复难。到后莫须先一拜，未妨长铗向人弹。","dynasty":"明代","title":"送季子微赴李宁武总兵之约"}
{"author":"徐渭","content":"镇南亦自有桃源，载酒来寻不计年。秪为烧茶烦道士，故令闭洞返渔船。一从春雨花开后，是处朝霞色可怜。笑我老来无脚力，欲呼船子少船钱。","dynasty":"明代","title":"南镇之南原桃树数百花时余数游赏当武陵也道士苦打搅尽伐之忆以诗"}
{"author":"徐渭","content":"天寒地冻正霜宵，被冷风号入帐骄。贳屋再经飘瓦尽，破炉重补买薪烧。老牛脊坏堪驮鸟，小犊书来尚滞辽。好买柴团蔘一搭，急鞭归马补虚劳。","dynasty":"明代","title":"二月望后连日夜风甚不减前年而是日二儿书至"}
{"author":"徐渭","content":"彷佛相逢待月身，不知今夕是何辰。行云总作当年散，胡粉空传半面春。嫁后形容难不老，画中临榻也应陈。虎头亦是登徒子，特取妖娇动世人。","dynasty":"明代","title":"唐伯虎画崔氏且题次其韵"}
{"author":"徐渭","content":"邸报初翻数叶藤，栋梁今喜楩楠胜。市场春后皆青草，司马秋来在白登。天下安危真足仗，眼前修短却难凭。最怜投辖相知客，不得随车负此情。","dynasty":"明代","title":"吴宣府新膺总督"}
{"author":"徐渭","content":"幕中宾客盛文词，幕府黄金客再持。共拟归来作生计，不堪老去哭相知。一春绿草飞蝴蝶，千里黄沙暗鼓鼙。两地分明谁苦乐，游魂莫遣到家迟。","dynasty":"明代","title":"子肃再赴戚总戎所未至死于都下"}
{"author":"徐渭","content":"才见芳华照眼新，又看红叶点衣频。只言春色能娇物，不道秋霜解媚人。宫水正寒愁字字，吴江初冷锦鳞鳞。更馀一种閒风景，醉杂黄花野老巾。","dynasty":"明代","title":"红叶"}
{"author":"徐渭","content":"客里尊罍每见陪，那能不饮送将归。歌长筑短堪流泪，雉叫鹰呼未解围。雨雪尚淹春箨荐，清明还竞夜饧非。乡风处处从来异，曾宿阊门记忆微。","dynasty":"明代","title":"送长洲居山人士贞"}
{"author":"徐渭","content":"白燕往时呈翰苑，锦鹦今日贡宸居。万年枝上栖偏丽，百鸟图中态未如。豢养固知天意在，语言长得圣颜舒。何因五色鲜成染，自是娲皇炼石馀。","dynasty":"明代","title":"五色鹦鹉黄鹦鹉并是圣母所驯各赋其一"}
{"author":"徐渭","content":"合殿风和碧柳丝，嘉禽色占锦纹奇。兼呈五德灵鸡绶，倒挂孤桐小凤仪。无数天机临谱绣，有时人语出花枝。侍儿不用抛红豆，自有佳音慰圣慈。","dynasty":"明代","title":"五色鹦鹉黄鹦鹉并是圣母所驯各赋其二"}
{"author":"徐渭","content":"山翁伏腊竞鸡豚，海舶针罗失晓昏。六尺托孤俱赵氏，一宵投王得公孙。波涛解逐旌旗走，岩洞宁无气魄存。安得扶邛亲一拜，百花如锦醉山门。","dynasty":"明代","title":"读文信公仙岩祠集焚吊其二"}
{"author":"徐渭","content":"君去新昌五月时，都门日近火云移。赠君数叶迎风物，并入高帆一道吹。","dynasty":"明代","title":"都门五月写送某君之官新昌"}
{"author":"徐渭","content":"鹤林寺里别袈裟，又幻扶桑到若耶。溪女惜香还菡萏，海人浇醉歇枇杷。似闻此地春犹雪，悔上孤帆晓载霞。腊社少年貂帽上，簪红莫忘遍茶花。","dynasty":"明代","title":"闻里中有买得扶桑花者其四"}
{"author":"徐渭","content":"古莽伏圆址，新搆敞方榭。去家不百步，连山凡几架。衡门夹栟榈，卑池注微泻。群峰列窗牖，佳木依檐瓦。碑碣墙垣中，阶级陂陀下。旷霁坦以来，远暮苍然化。亭北指夕月，高台啸清夜。嘉宾燕屡入，丽人时或迓。卧榻楔岩石，旁户达僧舍。主人胡不归，樵海未云罢。束樵溯游风，于兹焉息驾。","dynasty":"明代","title":"海樵山人新搆二首其一"}
{"author":"徐渭","content":"雕边箭孔入风鸣，马上琵琶陇水声。几梦爷娘归不见，来时道路不分明。","dynasty":"明代","title":"王右参取今日汉宫人二句为韵作昭君怨十首次之其六"}
{"author":"徐渭","content":"白玉楼台十二重，金光灵草驻颜红。西池阿母谁能似，有子华亭陆士龙。长安尽避青骢马，惠文高冠立柱下。黄金为寿非所欢，锦屏一帨吴生画。","dynasty":"明代","title":"陆御史母生辰"}
{"author":"徐渭","content":"夕照不曾残，城头月正团。霞光翻鸟堕，江色上松寒。市客屠俱集，高空醉屡看。何妨高渐离，抱却筑来弹。","dynasty":"明代","title":"饮云居松下眺城南"}
{"author":"徐渭","content":"一都宁止一人游，一沼能容百网求？若使一夫专一沼，烦恼翻多乐翻少。谁能写此百渔船，落叶行杯去渺然。鱼虾得失各有分，蓑笠阴晴付在天。有时移队桃花岸，有日移家荻芽畔。江心射鳖一丸飞，苇梢缚蟹双螯乱。谁将藿叶一筐提，谁把杨条一线垂。鸣榔趁獭无人见，逐岸追花失记归。新丰新馆开新酒，新钵新姜捣新韭。新归新雁断新声，新买新船系新柳。新鲈持去换新钱，新米持归新竹然。新枫昨夜钻新火，新笛新声新暮烟。新火新烟新月流，新歌新月破新愁。新皮鱼鼓悲前代，新草王孙唱旧游。旧人若使长能旧，新人何处相容受。秦王连弩射鱼时，任公大饵刳牛候。公子秦王亦可怜，祇今眠却几千年。鱼灯银海干应尽，东海腥鱼腊尽干。君不见近日仓庚少人食，一鱼一沼容不得。白首浑如不相识，反眼辄起相弹射。蛾眉入宫骥在枥，浓愁失选未必失。自可乐兮自不怿，览兹图兮三太息。噫嗟嗟乐哉！愧杀青箬笠。","dynasty":"明代","title":"渔乐图（都不记创于谁，近见汤君显祖，慕而"}
{"author":"徐渭","content":"璆台鎏盏妙京畿，若个豪家不打归。旧买红螺俱粤翠，新收白颡总辽豨。不辞梓检鸳鸯锦，那取兰陵琥珀飞。莫问鲰生办不得，即令办得惹翁嗤。","dynasty":"明代","title":"魏文靖公卮贮以梓匣辄赋"}
{"author":"徐渭","content":"侍臣旧立云霄上，封诰今承日月旁。双管凤箫娱老伴，一函鸾字捧仙郎。频年禄养繁珍鼎，此日霞觞注瀣浆。更喜宾游来结驷，高门谁不羡荣光。","dynasty":"明代","title":"寿杜通议之父母"}
{"author":"徐渭","content":"不藉东风力，传神是墨王。雪威悲剑戟，鏖战几千场。","dynasty":"明代","title":"牡丹"}
{"author":"徐渭","content":"短剑在匣中，秋水莲花芒。芒色岂不好，终为人所防。所贵金玉资，含辉有馀光。谅哉工部君，璠瑜映明堂。熏风动九夏，鸣音来锵锵。至宝吐洪亮，不特华泽芳。沈思不能寐，揽衣视河梁。","dynasty":"明代","title":"寄陶工部"}
{"author":"徐渭","content":"胜赏犹县百里堤，蹄僵路滑不胜泥。溪山待客寒云外，雨雪逢君枫树西。束带岂难官自懒，尺箠不重老能提。何由共辔苍苔上，指与诸峰一一题。","dynasty":"明代","title":"诣五泄驴上口占寄骆怀远"}
{"author":"徐渭","content":"访旧暂为闽海客，归涂兼得武夷游。不堪暮雨张筵别，况值春花带叶抽。山障入云迷去骑，溪涛作雪泻行舟。幕中无事同君饮，好向尊前借箸筹。","dynasty":"明代","title":"送通政胡君入闽"}
{"author":"徐渭","content":"两橐行厨过，清醪溢瓦盆。一行浇郁思，百覆失烦冤。笋候人家饭，莺天桃杏村。无由共甥舅，镇日数圜门。","dynasty":"明代","title":"景文至其舅刘所过圜中"}
{"author":"徐渭","content":"作客向襄阳，鳊头大舸装。江行多雪候，旅宿尽渔乡。此景俱堪抹，行囊好为藏。归来逢鉴赏，几度挂山窗。","dynasty":"明代","title":"送俞生之入楚"}
{"author":"徐渭","content":"七孔虽外交，谁令滑其里。一朝一凿之，七日浑沌死。大隗山上牧马儿，轩辕黄帝称天师。牧儿冯马马则扰，伯乐冶马马生巧。噫吁嘻，海若太仓之米，庄生濠上之鱼，纪渻木鸡之无敢应，野老鸥鸟之忘其机。葛天无怀差可意，卢敖汗漫长相思。不周崩堕只下土，破天一角谁与补。石头五色烂如花，女娲十笋高能许。君不见朱提著铜银堕赝，心银之雁知何限。蜘蛛借雨诈骊罝，络纬将声浑纺车，巧则巧矣真则差。郑君号完淳，陈君请我说。我谓淳之完，辟彼云中月。自云自月自扫除，高团依旧金蟾蝫。","dynasty":"明代","title":"完淳篇"}
{"author":"徐渭","content":"玉鱼小指长，买佩及青阳。寄书衣带里，流水袖中央。皓鬣迷涛雪，银鳞砌夜光。腾空会有日，烟雾起罗裳。","dynasty":"明代","title":"元旦买得玉鱼自佩"}
{"author":"徐渭","content":"子建词描洛浦神，唐君色染博陵身。巫云巳散当年梦，吴粉空传半面春。韫玉求沽遭弃置，采蘼多事问新陈。□□□□□□□，□□□□□□□。","dynasty":"明代","title":"唐伯虎画崔氏像因题余次韵其一"}
{"author":"徐渭","content":"短桨长桡出镜湄，弱罗和日本相宜。广原积绿催芳急，幽谷新莺吐韵迟。杂蕊搅丝飘易断，柔波排荇荡难移。丽候佳辰应靡待，飞觞缓递棹停追。","dynasty":"明代","title":"春日荡浆镜水"}
{"author":"徐渭","content":"大枝入汉拔龙蛇，小叶凉人雨雪遮。三代以来无此物，欲从青帝问年华。","dynasty":"明代","title":"盘古社树"}
{"author":"徐渭","content":"秋风吹叶下纷纷，几度寻君不见君。云里愁看雁行去，天边恼杀凤笙鸣。","dynasty":"明代","title":"寻王子三首"}
{"author":"徐渭","content":"马促车催去一朝，无恩有怨且须消。丁香不是中行舌，肯把中原事事教。","dynasty":"明代","title":"王右参取今日汉宫人二句为韵作昭君怨十首次之其七"}
{"author":"徐渭","content":"委羽本名山，尤奇是洞天。青霄去鸾鹤，白日下神仙。二酉藏书室，孤桐对月弦。古陂千顷在，叔度我逢旃。","dynasty":"明代","title":"黄君书舍在委羽山洞索赋"}
{"author":"徐渭","content":"幸不为残啮，何由冒劣名。庖厨穷口腹，天地窘生成。浅草遮人拙，深膏傍烛明。断齑吾自分，食肉任干城。","dynasty":"明代","title":"黄鼠"}
{"author":"徐渭","content":"我亦曾经放鹞嬉，今来不道老如斯。那能更驻游春马，闲看儿童断线时。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"君臣相得鱼水，荆益稍展风云。前后出师二表，始终鼎足三分。","dynasty":"明代","title":"忠"}
{"author":"徐渭","content":"千金赤兔匿宛城，一只黄羊奉老营。自古学棋嫌尽杀，大家和局免输嬴。","dynasty":"明代","title":"胡市"}
{"author":"徐渭","content":"谁家桃树倚西邻，摘下还存树底新。日暮插头过市上，疏疏数朵颇宜人。","dynasty":"明代","title":"折桃花"}
{"author":"徐渭","content":"冯将坐息准归阳，道吸禅呼鼻籥长。双壁再回圆箧赤，片椴初破卵泥黄。糟醨难自曛长日，豚犊能忘舐大杨。百命今朝生意始，一门灰槁断人肠。","dynasty":"明代","title":"长至呼大儿饮"}
{"author":"徐渭","content":"浅碧平铺万顷罗，越台南去水天多，幽人爱占白鸥莎。十里荷花迷水镜，一行游女惜颜酡，看谁钗子落清波。","dynasty":"明代","title":"浣溪沙鉴湖"}
{"author":"徐渭","content":"将军骑健马，稚子打慈鸦。各奔前程路，都来暮鼓衙。同舟迷敌国，蓦面认通家。","dynasty":"明代","title":"昙阳其四"}
{"author":"徐渭","content":"武林画史沈青门，把兔申藤善写生。何事胭脂鲜若此，一天露水带昆明。","dynasty":"明代","title":"青门山人画滇茶花"}
{"author":"徐渭","content":"霜花作钱缀芳草，折荷送客邪溪道。荷乾叶老障啼鸳，不及梅花弄清晓。折却梅花赠所知，娥江东边舜江西。封书七尺长髯客，早晚长安白马嘶。长安白马去如云，杏花有情要逢君。为君留却花三载，肯倩东风嫁别人。去年君来棘墙栅，半醉不醉秋月白。遗我海蚶颗三百，瓦沟一一莹霜雪。今年君马向长安，我无一丝挂君鞍。但飞一滴相思泪，万里随风到杏园。","dynasty":"明代","title":"送陈君会试"}
{"author":"徐渭","content":"县尉卑官禄米微，教辞黄绶著戎衣。贼中何事先寒胆，海上连年数破围。","dynasty":"明代","title":"龛山凯歌"}
{"author":"徐渭","content":"不道归真急，翻嫌握手迟。绿蝇秋渐少，黄鸟日相思。以我尚未去，问君来几时。答言春尽后，北雁与同飞。","dynasty":"明代","title":"京中送友人南归"}
{"author":"徐渭","content":"帝王瑞到我皇真，主圣臣贤尽凤麟。即看阁上千秋画，不羡牛边数叶鳞。","dynasty":"明代","title":"麟其三"}
{"author":"徐渭","content":"城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。","dynasty":"明代","title":"初入京瞻宫阙"}
{"author":"徐渭","content":"胡儿住牧龙门湾，胡妇烹羊劝客餐。一醉胡家何不可，只愁日落过河难。","dynasty":"明代","title":"上谷边词其一"}
{"author":"徐渭","content":"山连闽越最奇观，君去龙泉几日看。夜月暂稀禅寺会，秋岚应滴客衣寒。过辞徐稚言相赠，久别杨雄见定欢。却说书斋岁云暮，幸相除拂待归鞍。","dynasty":"明代","title":"送叶君子肃访杨龙泉公"}
{"author":"徐渭","content":"禅槽养马似支公，控马长须鬓插红。却说看山须霁好，昨宵湿马费梳騣。","dynasty":"明代","title":"乘霁自福田遍历善应翠微洪光大悲诸招提翠有石洞西夏僧兀坐其中自言至此可六万里斋罢拟游西湖辄止"}
{"author":"徐渭","content":"参禅喜与梁王裔，合掌跏趺野竹丛。坐久空堂诸咒歇，夜深明月四山中。亲陪客话拈珠串，独卧行单坦片棕。一宿相留浑旧事，无生自愧永嘉公。","dynasty":"明代","title":"访玉芝师夜宿新庵同萧女臣"}
{"author":"徐渭","content":"梅花一万梢，红寺五十里。天晚不到门，雪深没驴耳。","dynasty":"明代","title":"咏画四首其四冬"}
{"author":"徐渭","content":"屋腐隙西椽，密雪夜如织。朝窥床簟头，白糁高一尺。侧身不敢摇，寒笼戢僵翼。伴侣同苦辛，何从乞浆食。","dynasty":"明代","title":"雪二首其二"}
{"author":"徐渭","content":"朝来乾鹊聒檐牙，入夜孤灯也弄花。儿女一生梦养虎，行藏四足画添蛇。因嗟竹箭歌如箦，时泛荷花到若邪。记得万峰高顶鹿，竟晞黄犬猎人家。","dynasty":"明代","title":"夜坐有感转忆往事"}
{"author":"徐渭","content":"马水雄关天畔开，貂储暇日更登台。高山似为遮胡设，折磴偏能勒骑回。杯杓催时严黑雨，琵琶隔座揽轻雷。须臾卷地寒风急，似送荆卿易水来。","dynasty":"明代","title":"李长公邀集莲花峰"}
{"author":"徐渭","content":"阴风吹火火欲燃，老枭夜啸白昼眠。山头月出狐狸去，竹径归来天未曙。黑松密处秋萤雨，烟里闻声辨乡语。有身无首知是谁，寒风莫射刀伤处。关门悬纛稀行旅，半是生人半是鬼。犹道能言似昨时，白日牵人说兵事。高幡影卧西陵渡，召鬼不至毗卢怒。大江流水枉隔侬，冯将咒力攀浓雾。中流灯火密如萤，饥魂未食阴风鸣。髑髅避月攫残黍，幡底飒然人发竖。谁言堕地永为厉，宰官功德不可议。","dynasty":"明代","title":"阴风吹火篇呈钱刑部君附书"}
{"author":"徐渭","content":"片石插寒塘，泠泠箭竹黄。谁提数寸管，坐到一秋长。我亦耽清致，传闻今几霜。翻飞乏羽翼，那得到君旁。想见莓苔绿，坐令毛发苍。叠膝嘉肺中，望断云根觞。令我操题处，青棘披孤墙。日影淡无色，十月梅早芳。欲折以寄远，无此长臂攘。料理竹下人，应少寒枝香。","dynasty":"明代","title":"筠石篇"}
{"author":"徐渭","content":"春雪作花日，题纨送子都。悬灯当歇夕，卜采诧摴蒱。杯涛宕椒碧，酒胆与人粗。身伴棘墙鼠，心摇芳草途。不得双握手，惟听只呼卢。看君将笔赌，一掷万青蚨。","dynasty":"明代","title":"送张子荩会试"}
{"author":"徐渭","content":"长幅小藤又，题诗挂帐纱。万枝无一叶，留得雪为花。","dynasty":"明代","title":"为沈嘉则题枯木画四首其一"}
{"author":"徐渭","content":"杨雄宅里积初饶，卫尉园中去渐遥。总谓异开还异赏，其如同谢复同飘。雨从讲席天将散，缀向房帏靥共消。便取明皇催羯鼓，流声何事激空条。","dynasty":"明代","title":"落花四首其四"}
{"author":"徐渭","content":"片素生烟古色浓，碧桃花树劈春风。吹箫仙子今何在，正好骑鸾向此中。","dynasty":"明代","title":"题钱舜举画碧桃"}
{"author":"徐渭","content":"西飞岁岁候青阳，花发名园何处藏。天子郊禖呈瑞色，主人台榭有辉光。轻翰攘雨绡初剪，小尾流风练愈长。万里东归看易没，海天元是白云乡。","dynasty":"明代","title":"白燕其二"}
{"author":"徐渭","content":"五对牙旗十马排，军中争羡坐营回。侬今富贵何由得，解背胡庭入汉来。","dynasty":"明代","title":"马坐营索咏"}
{"author":"徐渭","content":"乘舆问疾礼拖绅，尔却拖绅礼若人。君房本谢薇垣直，京兆翻工柳叶颦。祖述不孤双大老，夺投难认三生身。西窗昨夜梅花梦，仙尉并教赞子真。","dynasty":"明代","title":"张子锡尝自题镜容今死矣次其韵应乃郎之索其三"}
{"author":"徐渭","content":"闻道自髫年，传经彻旧编。裹粮百里外，卒业一灯前。阅传知高士，遗孤是大贤。斯人真不死，可以慰黄泉。","dynasty":"明代","title":"挽上虞葛翁"}
{"author":"徐渭","content":"墓门惨淡碧湖中，丹雘朱扉射水红。四海龙蛇寒食后，六陵风雨大江东。英雄几夜乾坤博，忠孝传家俎豆同。肠断两宫终朔雪，年年麦饭隔春风。","dynasty":"明代","title":"岳坟"}
{"author":"徐渭","content":"丽夕上元偏，春风荡远天。谁将五尺雪，写入一筒笺。晕信空中夺，香疑笔底传。夜深县榻冷，梦见罗浮仙。","dynasty":"明代","title":"画梅"}
{"author":"徐渭","content":"亭上望湖水，晶光澹不流。镜宽万影落，玉湛一矶浮。寒入沙芦断，烟生野■投。若从湖上望，翻羡此亭幽。","dynasty":"明代","title":"望湖亭"}
{"author":"徐渭","content":"将军者谁沈家郎。学书学剑学渔阳。呼枭喝雉疲夜场。月低日高睡竟忘。躯干虽小胆则姜。十年从军官参将。杀贼归来坐五羊。明珠芡米侧槩量。买得绿珠可姓梁。一妻五妾愁专房。广西藤酒世无双。海南红螺不假镶。直钱虽少贵天生。鹦鹉不谈立酒旁。文犀玳瑁细碎妆。龙脑一缕飞中央。左县翡翠玉虫螀。右挂镂金小凤皇。回身未步身先锵。盻影入鬓斜月光。拽郎髭须郎吻张。大卮小卮响喉咙。池中岂少雌鸳鸯。安得老鸧专颉颃。郎谁与欢思边疆。谁者换马邯郸娼。庐龙将军急才良。见郎谓何用不臧。且试锁钥扼背吭。分道密云汝往当。汉家猛士守四方。沈郎沈郎不寻常。我思古人等雁行。吹箫者谁勃丞相。","dynasty":"明代","title":"沈将军诗"}
{"author":"徐渭","content":"王孙游远道，芳草日将斜。旧醉吴山月，今酣燕市花。北程浑入柳，西马正求茶。莫遣双鱼断，相思岁晚加。","dynasty":"明代","title":"胡子德偕有伦往"}
{"author":"徐渭","content":"旌幢片片引长虹，盖下真珠络几重。洛浦神仙何所似，陈王词赋宛然同。轻娇欲堕波先捧，刺绣才飞水自笼。云鬓双回环佩解，可怜交甫暂相逢。","dynasty":"明代","title":"洛神图"}
{"author":"徐渭","content":"隆庆皇，贺太平。年辛未，二月望，猛虎入城。从何方，粗蹄大爪泥上没，行人谁信虎脚迹。藏何所，日何食，祸不测。幸得郭爷燕客王家山，铜鼓震地火照天，老畜避火下山去。明真观，咬道士。千秋巷，拗狄吉。横布裙，嚇出矢。挑过高墙，搅街市。朴行人，堕溷厕。千秋巷里少年三十辈，白捧铁叉攒虎背。攒得虎皮碎复碎，与谁睡。少年扛虎送官府，四下官府赏米七八斗，就教少年剥松下虎。死魂魄，上山去。头和皮，送官府。宰肉归家，饲妻与母。古人言，市有虎。信之者，足愚鲁。今若此，云如何。金波罗，城中做窠。凡百事，尽有似他。难信一边说话。","dynasty":"明代","title":"市中虎"}
{"author":"徐渭","content":"乞得琼浆一碗新，沿溪行尽渴生尘。云英只在桃花下，不肯呼来见外人。","dynasty":"明代","title":"入武夷寻一线天道中述事二首（行渴，得岩妪"}
{"author":"徐渭","content":"君去高邮是壮游，风吹树叶绿娇秋。归来佩剑不须脱，寻我武夷山上头。","dynasty":"明代","title":"送丁子范"}
{"author":"徐渭","content":"巳分无缘记守宫，宁期有诏赴和戎。单嬴夜夜无关锁，相伴单于猎火东。","dynasty":"明代","title":"王右参取今日汉宫人二句为韵作昭君怨十首次之其四"}
{"author":"徐渭","content":"老树拿空云，长藤网溪翠。碧火冷枯根，前山友精祟。或为道士服，月明对人语。幸勿相猜嫌，夜来谈客旅。","dynasty":"明代","title":"夜宿丘园乔木蔽天大者几十抱复有修藤数十寻县络溪渚"}
{"author":"徐渭","content":"偶叨书记混名流，况遇将军是旧游。旅次关心供楚桂，军中留客唱凉州。夜寒牙帐城乌集，春尽营门海气收。万里虎头方食肉，书生抱笔不须投。","dynasty":"明代","title":"赠中军旧识"}
{"author":"徐渭","content":"几度相逢莫丈人，几年断却耳根尘。新潮正险君何冒，旧雨重来话只陈。梅树一堤通处士，桃花双板闭渔津。诗名到处南金重，自叹工诗老更贫。","dynasty":"明代","title":"莫老至聋矣"}
{"author":"徐渭","content":"无寸非浓雾，寒空湿太胜。泥深驴项没，雨近帽檐生。练泄未到眼，客途先苦行。真成评嚼榄，敢与枣儿争。","dynasty":"明代","title":"明日至古博岭雨"}
{"author":"徐渭","content":"明月珠含锦鹧鸪，丹砂肝胆向金乌。世间草木有如此，堪付徐熙入画图。","dynasty":"明代","title":"葵榴"}
{"author":"徐渭","content":"百品娇春俗却春，一清无可拟丰神。银钿缟袂田家妇，绝粒休粮女道人。","dynasty":"明代","title":"水仙其二"}
{"author":"徐渭","content":"碎媪酒，卧媪垆。武家垆畔鼾呼呼。丰沛中，群酒徒。噱季鼻大糟所都。谁唤隆准而公乎。十二年，左纛还。著红衫，应午炎。七尺所临万马环。诸王列侯敢不虔。猎徒酒伴隘巷看。独召故老金爵乾。惜青春，赭朱颜。乃思猛士得将安。归问野鸡还我韩。","dynasty":"明代","title":"歌风台其一"}
{"author":"徐渭","content":"泥金小扇月分团，淡淡烟煤写默泉。泉水有流不作响，正如琴上不绷弦。","dynasty":"明代","title":"默泉篇"}
{"author":"徐渭","content":"红椒碧鲊数夔州，百网家家白鹭洲。柳外鸣榔喧隔浦，夜来燃竹满中流。长鲸未必愁连弩，公子仍烦饵一牛。提向酒家都藿叶，可怜无计避铛油。","dynasty":"明代","title":"赋得渔人网集澄潭下"}
{"author":"徐渭","content":"五亩茶园万竹纷，草堂何岁去徵君。紫苔漫蚀千金剑，苍藓愁枯一片云。级予郎官从日下，人称长者隔江闻。细询湖上藏舟处，倘并孤山处士坟。","dynasty":"明代","title":"张封君挽诗"}
{"author":"徐渭","content":"趁雪探梅入杳茫，深山端合有龙藏。莫教一夜深千尺，却与蛇虫共穴僵。","dynasty":"明代","title":"雨雪和韵奉酬季长史公其七"}
{"author":"徐渭","content":"海国名花说水仙，画中颜貌更婵娟。若非洒竹来湘浦，定是凌波出洛川。","dynasty":"明代","title":"水仙花"}
{"author":"徐渭","content":"雷雨垂垂翠色繁，古松阴里了歌喧。问渠何事为人语，我爱山中听鸟言。","dynasty":"明代","title":"题画其二"}
{"author":"徐渭","content":"阮生醉不醒，瓷瓦却惺惺。解将岩下电，换看世间人。自笑长门诏，醉堕能言猩。不著红油屐，知予盲不盲。","dynasty":"明代","title":"青白眼"}
{"author":"徐渭","content":"春来偏与老人仇，腰膂如弓项领柔。看鹞观灯都好景，正难高处去抬头。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"春园莫雨细泱泱，韭叶当篱作意长。旧约隔年留话久，新蔬一刺出泥香。梁尘巳觉飞江燕，帽影时移乱海棠。醉后推敲应不免，只愁别驾恼郎当。","dynasty":"明代","title":"过陈守经留饭海棠树下赋得夜雨剪春韭"}
{"author":"徐渭","content":"树枝画月千条弦，十五不圆十六圆。挂向酒楼檐外边，南市好灯值底钱。大中桥上游人坐，不饮空教今夜过。红脂在口香在楼，那能一个到炉头。青衫白马无聊甚，望断黄金小钿鞦。","dynasty":"明代","title":"十六夜踏灯与璩仲玉王新甫饮于大中桥之西楼"}
{"author":"徐渭","content":"尔自作蠹鱼，我不阅一字。逢著好树根，抱著枕头睡。","dynasty":"明代","title":"阅书者倚老树"}
{"author":"徐渭","content":"霜沈把竹更无他，底事游魂演百魔。函谷迎关儳紫气，雪山灌顶散青螺。孤萤一点停灰冷，古树千藤写影拖。春梦婆今何处去，冯谁举此似东坡。","dynasty":"明代","title":"香烟其三"}
{"author":"徐渭","content":"葛那颈险断胡刀，蓦手攀颏按得牢。归向镜中嫌未正，特搓过左一丝毫。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"金印累累肘后垂，桃花宝玉称腰支。丈夫意气本如此，自笑读书何所为。","dynasty":"明代","title":"凯歌赠参将戚公其二"}
{"author":"徐渭","content":"新居明月满天街，夜踏春阴若个陪。一自紫金辞旧伴，嬴将苍翠绕飞来。红芹笑指宫墙傍，白塔閒看鹳鹤回。未必三迁专为此，却因得此恣新裁。","dynasty":"明代","title":"冯伯子新居是三月望"}
{"author":"徐渭","content":"芜市千金骏，天台一片霞。持将两神物，较许大名家。每过愁驴直，言归必日斜。御河生隔断，杨柳暗宫鸦。","dynasty":"明代","title":"骏霞篇为天台黄子赋"}
{"author":"徐渭","content":"颖上今年五十逢，野人为寿不堪供。生移数叶淇园绿，但愿君为卫武公。","dynasty":"明代","title":"写竹寿郁颖上"}
{"author":"徐渭","content":"镇口东西瀑，微流不快人。如何一夜雨，便作两虹嗔。蓦地许到海，从天且泻银。龙湫吾老矣，说著尚津津。","dynasty":"明代","title":"雨后观南镇雨瀑"}
{"author":"徐渭","content":"吾宗异秦赢，秉德嗜仁义。绵延值盛明，仩版颇齿齿。先人秉鱼须，联蝉及诸季。列秩下大夫，往往有三四。迨及贤科书，至今时一缀。万木有荣凋，一体互强脆。屈指四纪来，挛痹剧一臂。耕者鬻其锄，贾者降为侩。士者无一人，慵者倚而待。饱者幸免饥，饥者幸未丏。至论胤嗣间，十室九蜂虿。墓寝蒸礿时，顾影兀孤介。甚者乏继承，馁鬼满蒿薤。余虽有两儿，性颇仇简册。饮牛未渴辰，按项不能俛。缘兹伤后昆，思欲谱先代。念彼从戎人，蔓远瓜尚带。况值用也来，举扣其大槩。彼衰更倍兹，掷笔为一慨。","dynasty":"明代","title":"问军中之系于国用"}
{"author":"徐渭","content":"子建词描洛浦神，唐君色染博陵身。巫云巳散当年梦，吴粉空传半面春。韫玉求沽遭弃置，采蘼多事问新陈。□□□□□□□，□□□□□□□。","dynasty":"明代","title":"唐伯虎画崔氏像因题余次韵其一"}
{"author":"徐渭","content":"曾从讲席抱琴弹，自絷南冠隔往还。见说近承安福檄，将乘风雪过常山。","dynasty":"明代","title":"送马先生赴安福谕"}
{"author":"徐渭","content":"此物等为刍狗草，此飞等是土龙泥。东风自古西吹去，不是吹侬合向西。","dynasty":"明代","title":"风鸢图四首其三"}
{"author":"徐渭","content":"羌果荐冰瓯，芳鲜占客楼。自应怀绿袖，何必定青州。嫩玉宁非乳，新苞一不油。秋风乾落近，腾贵在鸡头。","dynasty":"明代","title":"胡桃"}
{"author":"徐渭","content":"两代高名百不磨，山川其奈两人何。大夫付与扁舟兴，公子忘归半顷波。无数翠烟生碧荇，有时白鸟浴红荷。眼前诗景刊无尽，莫怪梨材索价多。","dynasty":"明代","title":"少滨篇为金子"}
{"author":"徐渭","content":"图中看海市，绝胜海中窥。似结元非结，如移定不移。觉疑宵梦接，醉误夏云为。蛟蜃如令见，翻嫌画手奇。","dynasty":"明代","title":"蜃楼图"}
{"author":"徐渭","content":"春郊大堤无尽头，沈郎走马著红裘。回鞭故遣穿杨柳，冲落杨花扑紫骝。","dynasty":"明代","title":"嘉则拟红衫四貌其一春郊走马"}
{"author":"徐渭","content":"山翁伏腊竞鸡豚，海舶针罗失晓昏。六尺托孤俱赵氏，一宵投王得公孙。波涛解逐旌旗走，岩洞宁无气魄存。安得扶邛亲一拜，百花如锦醉山门。","dynasty":"明代","title":"读文信公仙岩祠集焚吊其二"}
{"author":"徐渭","content":"西陇灵禽翡翠妆，稀闻正色染黄裳。自谈玉殿非关学，却照金笼别有光。饮啄定应歌帝力，生成何幸禀中央。千秋万岁欢无极，土德坤舆本肇祥。","dynasty":"明代","title":"五色鹦鹉黄鹦鹉并是圣母所驯各赋其三"}
{"author":"徐渭","content":"鹦鹉由来只翠衿，中央正色见于今。将悬半映初生柳，欲绣全宜细缕金。教言一一闻清禁，衔果时时摘上林。不是黄筌能画取，谁知殿角有祥禽。","dynasty":"明代","title":"五色鹦鹉黄鹦鹉并是圣母所驯各赋其四"}
{"author":"徐渭","content":"将军台馆俯林泉，春后名花几日鲜。一本千金非不贵，数杯深夜转堪怜。却披半晕当亭下，似出残妆媚客前。遥忆旧京欢赏处，马蹄尘土踏成烟。","dynasty":"明代","title":"赏成氏牡丹和韵"}
{"author":"徐渭","content":"乡里丈人谁最贤，竹斋先生无间然。八旬尚有婴儿色，三老重登国学筵。春社插花人醉后，秋蝇作字夜灯前。庭中桂子森如玉，白石长松好共悬。","dynasty":"明代","title":"王翁八十令书贞松白石画中"}
{"author":"徐渭","content":"粉额县题晚映堂，主人留客夜焚香。提壶不必过邻店，买笋真教拣破塘。彭泽俸钱多备酒，崇明宦橐止栽桑。僦居幸得为邻舍，伏腊长招醉酒浆。","dynasty":"明代","title":"姚崇明晚映堂"}
{"author":"徐渭","content":"流朱拂茜杂轻霞，庭畔重县讲日纱。一竹青青支国杖，数榴洒洒动江花。社筵推长今三席，州郡分春巳万家。自笑传经老徐孺，犹将诗说注虫虾。","dynasty":"明代","title":"寿马先生七十"}
{"author":"徐渭","content":"曾醉春街典破裘，那堪老去却囊头。鼠凌白昼争人食，雨共青灯管夜愁。万户新妆哗月镜，一天彩胜乱风毬。流思忽到苕西路，似见弦歌拥子游。","dynasty":"明代","title":"元夕寄金武康"}
{"author":"徐渭","content":"梦里分明梦塞鸿，朝来便有鲤鱼通。话深白榻三人雨，冰断黄河一夜风。马惫岂堪重蹀躞，乌飞何苦辨雌雄。云天万里尝嫌窄，恰作庖鸡镇日笼。","dynasty":"明代","title":"戊辰廿有四日尚宾时中宿于圜夜大风雨冰厚尺诘朝得子甘北报走笔遍诸友"}
{"author":"徐渭","content":"只鞋葱岭去三年，两瓮团团岭个边。劫火只思将骨化，寒花依旧护人眠。我虽活在如笼鸟，子巳潇然作蜕蝉。安得骑牛天竺道，月明重话三生缘。","dynasty":"明代","title":"玉师挽章"}
{"author":"徐渭","content":"黄梁换色道书成，紫甲更来梦里呈。孝妇不冤终有雨，水禽持𧉻一何晴。中郎赎命悭修史，叔夜滨刑且养生。见说渔翁冯一叶，波掀浪稳付前程。","dynasty":"明代","title":"养生书成纪事与梦"}
{"author":"徐渭","content":"石密偷将结，他鸡伏不成。千林黄鹄卵，一市楚江萍。旨夺秋厨腊，鲜专夏盌冰。上元灯火节，一颗百钱青。","dynasty":"明代","title":"频婆"}
{"author":"徐渭","content":"武林画史沈青门，把兔申藤善写生。何事胭脂鲜若此，一天露水带昆明。","dynasty":"明代","title":"青门山人画滇茶花"}
{"author":"徐渭","content":"落日挂城角，孤蓬憩水窗。草长交浦断，潮大入河降。笋蔌辞乡饭，樱桃过镇江。吴船夫妇唱，十曲九成双。","dynasty":"明代","title":"镇江"}
{"author":"徐渭","content":"春雪作花日，题纨送子都。悬灯当歇夕，卜采诧摴蒱。杯涛宕椒碧，酒胆与人粗。身伴棘墙鼠，心摇芳草途。不得双握手，惟听只呼卢。看君将笔赌，一掷万青蚨。","dynasty":"明代","title":"送张子荩会试"}
{"author":"徐渭","content":"辣鼻作犀向月卬，便唧鼻涕天尺长。十卬九低头作鹭，才能一嚏噀作雾。积年糟蛊烂人肠，霎从毛孔走大荒，一战笑受糟酋降。伯伦无妇堪诒左，谁持五斗来贺我。战捷知真却病不，兴败少渠真不可。西国葡萄那得来，吾卿豆酝逐家堆。黄公握曲千年返，卓氏当垆百店开。新涡放水荷花白，旧栈溅珠黄琥珀。个个鼾闻忉利天，人人梦到华胥国。华胥国，餐𨤍醁。生无欢，死无哭。孟公紫菘赛黄独，绿台大拇抽肥玉。一浇一段鲁微生，闭在春瓷饷醉人。一嚼一嚏醉辄醒，醒来却苦多烦恼，醒固不恶醉亦好。","dynasty":"明代","title":"菘台醋"}
{"author":"徐渭","content":"凤尾本蕉材，红花绿叶毸。县庭今一见，蛮地不曾开。孔雀羞金翠，萧娘坐粉腮。颍川黄霸在，辛苦送祥来。","dynasty":"明代","title":"人言凤尾蕉花于某县庭命作"}
{"author":"徐渭","content":"白日午未倾，野火烧青昊。蝇母识残腥，寒唇聚秋草。海门不可测，练气白于捣。望之远若迟，少焉忽如扫。阴风噫大块，冷艳拦长岛。怪沫一何繁，水与水相澡。玩弄狎鬼神，去来准昏晓。何地无恢奇，焉能尽搜讨。","dynasty":"明代","title":"丙辰八月十七日与肖甫侍师季长沙公阅龛山战"}
{"author":"徐渭","content":"吴人惯是画吴娥。轻薄不胜罗。偏临此种，粉肥雪重，赵燕秦娥。可是华清春昼永，睡起海棠么。只将秾质，欺梅压柳，雨罢云拖。","dynasty":"明代","title":"眼儿媚书唐伯虎所画美人"}
{"author":"徐渭","content":"萧梁台殿一灰飞，荠麦清明雉兔肥。坏榜几更金刹字，饥魂应烂铁城围。东来镜折龙潭水，北去芦长燕子矶。千古兴亡真一梦，隔江闲数暮鸦归。","dynasty":"明代","title":"清凉寺云是梁武台城"}
{"author":"徐渭","content":"桃花含子怯风残，少妇捐生为所欢。赵氏存孤较犹易，木兰替父不为难。镜中玉靥迎刀碎，头上金钿照胆寒。此际白虹应贯日，非关易水别燕丹。","dynasty":"明代","title":"行经玉山吊孙烈妇"}
{"author":"徐渭","content":"重泉锁玉燕，甗烛绕金蛾。君销陵柏土，妾断偃松萝。荐梦无云雨，留香别绮罗。愿为铜雀瓦，生死托漳河。","dynasty":"明代","title":"铜雀妓"}
{"author":"徐渭","content":"火瘗世曰凶，水封岂佳卜。两徒踰五纪，先魄偃幽瀑。多子为我更，我蘧往京国。买石百尺馀，托子安墓卓。子冗办未遑，我归上冢哭。鹅鲂设未已，老雅掠豭肉。候果墓旁儿，指告蚁上烛。草设无威仪，人怠物不肃。坐此无欢期，改燧十二木。昨者卖字钱，募工可五六。仍以烦吾子，歇百了一役。","dynasty":"明代","title":"烦吴伯子治墓堂"}
{"author":"徐渭","content":"宋武登高酣戏马，侍臣陪宴话伤蛇。金钗各帕风吹落，绣帽亲宣菊插斜。感慨长刀遮敝邑，悽凉短褐吊官家。欲沽一滴浇行在，挂杖无钱何处赊。","dynasty":"明代","title":"九日登戏马台"}
{"author":"徐渭","content":"余君本今人，而有怀古思。三年卧白云，一醉抚流水。握管扫素笺，闭门谢时事。懒与今人交，自号古山子。","dynasty":"明代","title":"古山篇赠余君"}
{"author":"徐渭","content":"萧寺不胜秋，携尊尽日游。数行依殿树，百丈绕阶流。荡叶纹偏蹙，催觞响未收。中官泉下听，一段御沟愁。","dynasty":"明代","title":"碧云寺流觞"}
{"author":"徐渭","content":"索姿驯态碧山空，剧爪贪涎一饱充。残粟几乾遗瓮水，落花时起堕毛风。千里提携两蛮峤，四回豢养一飘蓬。将诗换得胡家者，向后不知何所终。","dynasty":"明代","title":"建阳李君寄驯鹇俄殪野狸信至燕哀以三曲其二"}
{"author":"徐渭","content":"银海笼春冷茜浓，松煤急貌不能红。太真月下胭脂颊，试问谁曾见影中。","dynasty":"明代","title":"雪牡丹其一"}
{"author":"徐渭","content":"云黄瓦白照千家，雪里迎春倍物华。士女红楼先捲幔，吏人采杖忽生花。瑞多自古无连岁，路滑从东接郡衙。半是三农占水旱，直随牛尾不辞赊。","dynasty":"明代","title":"迎春值雪"}
{"author":"徐渭","content":"吾叔邵武公，当年与我翁。双陪闽蜀守，竹马走儿童。归来知几日，相继归窀穸。黄泥闭雪髭，欲会那可得。叔家城北居，高栋亦雕题。邀宾夕驻马，为母日烹鸡。一朝桑海换，不能保子孙。负薪冢上道，养鸭水边村。我今六十五，仍高破角巾。年年上爷冢，每每到孙家。孙家留我坐，孙妇办汤茶。以我上冢牲，啖孙且满引。绕篱黄蝶飞，抽篱高碧笋。起视檐西东，分檐住蜜蜂。问蜂窠几许，四十还有余。窠窠如不败，胜我十亩租。","dynasty":"明代","title":"上冢"}
{"author":"徐渭","content":"汉将移军细柳营，每从高会听鸣筝。惟应落帽当筵醉，那取从军载笔行。彩鹢停风维晓岸，断鸿随雨入秋冥。江堤芳草霜中尽，明日将谁寄别情。","dynasty":"明代","title":"严江茅大夫见赠赋答为别"}
{"author":"徐渭","content":"之人千里行，言宴款郊城。牵尔衣裳处，糿予帷幕情。见兄兼念妹，送舅祗携甥。明岁承恩日，龙池万柳青。","dynasty":"明代","title":"送内兄潘伯海谒选"}
{"author":"徐渭","content":"胡养复胡王，无鹰不饱飏。满城屠菜马，是鼻掩绵羊。即苦新输辇，犹胜旧杀伤。从来无上策，莫笑嫁王嫱。","dynasty":"明代","title":"胡市归"}
{"author":"徐渭","content":"盘陀江上水仙神，秦缪楼中弄玉身。邂逅一番明月夜，萧条几度杏花春。嫁后形容难不老，画中顪色易成陈。怜侬正是文君辈，不嫁成都渴死人。","dynasty":"明代","title":"唐伯虎画崔氏像因题余次韵其二"}
{"author":"徐渭","content":"姊妹低头内款时，石家妃子骂封姨。即今未了炎凉债，许傍梅花写一枝。","dynasty":"明代","title":"石榴梅花其一"}
{"author":"徐渭","content":"君不见邵大佩，家住石门天所买。两峰挟汉扶太阳，十里为波到沧海。见君四明西郭外，主人楼居清水带。一夜高论悬河流，四壁古文蠹鱼坏。却说邵君赤城客，挟策从师岁三改。绿袖青衿美少年，骑龙策凤专相待。邵君敛衿如欲前，自言家住石门边。仙人不去桃花洞，霞气时流芳草筵。须臾抱笔加我手，邀我题诗进我酒。","dynasty":"明代","title":"石门篇赠邵大佩"}
{"author":"徐渭","content":"白玉楼台十二重，金光灵草驻颜红。西池阿母谁能似，有子华亭陆士龙。长安尽避青骢马，惠文高冠立柱下。黄金为寿非所欢，锦屏一帨吴生画。","dynasty":"明代","title":"陆御史母生辰"}
{"author":"徐渭","content":"自从生长到如今，烟火何曾著一分。湘水湘波接巫峡，肯从峰上作行云。","dynasty":"明代","title":"水仙兰"}
{"author":"徐渭","content":"团内一锄浅，毫端两诧深。广州初断葛，上党未蒸参。","dynasty":"明代","title":"叉萝卜"}
{"author":"徐渭","content":"昔人画龙破壁去，余今画鲤亦龙俦。墨到鬣边忽一逸，令人也动点睛愁。","dynasty":"明代","title":"跃鲤送人其一"}
{"author":"徐渭","content":"客里尊罍每见陪，那能不饮送将归。歌长筑短堪流泪，雉叫鹰呼未解围。雨雪尚淹春箨荐，清明还竞夜饧非。乡风处处从来异，曾宿阊门记忆微。","dynasty":"明代","title":"送长洲居山人士贞"}
{"author":"徐渭","content":"十载棠阴满郡中，更惭桃李倍春工。江南高枕新司马，辽左长城旧总戎。笳吹閒飞芦渚月，楼船时泛锦帆风。太平坐致今如此，犹费深筹尽烛红。","dynasty":"明代","title":"赠李辽东"}
{"author":"徐渭","content":"独抱古人心，芳名动武林。高谈倾四座，一语重千金。孝友传乡井，衣冠葬碧岑。空馀华表鹤，哀怨白云深。","dynasty":"明代","title":"吊陆静山"}
{"author":"徐渭","content":"巳分无缘记守宫，宁期有诏赴和戎。单嬴夜夜无关锁，相伴单于猎火东。","dynasty":"明代","title":"王右参取今日汉宫人二句为韵作昭君怨十首次之其四"}
{"author":"徐渭","content":"犀刀割水那能一，伯劳燕子难辞匹。东来一雁破胡云，举头微见长安日。","dynasty":"明代","title":"王右参取今日汉宫人二句为韵作昭君怨十首次之其二"}
{"author":"徐渭","content":"披衣陟崇冈，日中下未已。雄伟奠两都，喷薄走千里。百折翠随人，一望寒生眦。高卑互无穷，参差错难理。蔓草结层冰，乔木秀县藟。昼餐就村肆，小结依崖址。去壑知几重，刳竿引涧水。回视高峡巅，鸟飞不得比。","dynasty":"明代","title":"早发仙霞岭"}
{"author":"徐渭","content":"霜白天寒出欲枯，旌旗高捲出名都。不将竹箭为方物，但学循良似汉儒。宫阙近闻修五畤，君王自合访双凫。即如明府生民命，莫对神仙有与无。","dynasty":"明代","title":"送张会稽公入觐"}
{"author":"徐渭","content":"当醉更须醉，当飧便买飧。几年千里外，一颗百金难。飞骑休轻刺，垂猩且夺看。老甜今巳矣，世味饱咸酸。","dynasty":"明代","title":"荔支其二"}
{"author":"徐渭","content":"东吴药绢白濛濛，况值胶矾盏内空。烂颖扫来孤凤影，江湘细雨淡烟中。","dynasty":"明代","title":"画竹"}
{"author":"徐渭","content":"海水必自黄河来，桃树还有桃花开。试看万物各依种，安得蕙草生蒿莱。龙溪吾师继溪子，点也之狂师所喜。自家溪畔有波澜，不用远寻濂洛水。年年春涨溪拍天，醉我溪头载酒船。一从误落旋涡内，别却溪船三两年。","dynasty":"明代","title":"继溪篇"}
{"author":"徐渭","content":"使君佐郡俨行春，开府知名下令新。手挈万金收死士，身藏半绶见乡人。部分卷甲趋春雨，弩矢成行夹画轮。引向辕门投谒罢，试看主客集鱼鳞。","dynasty":"明代","title":"奉送同府潘公募兵广东"}
{"author":"徐渭","content":"姑姑花帽细银披，两靥腮梨洒练椎。个个菱花不离手，时时站马上胭脂。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"五月莲舟苧浦头，长花大叶插中流。即令遮得西施面，遮得歌声度叶不。","dynasty":"明代","title":"荷其七"}
{"author":"徐渭","content":"𠰲嗽讥奇才，千金买辽海。铁翮睒秋空，鴐鹅百回败。云中作战场，韩彭鼓天外。","dynasty":"明代","title":"鹰"}
{"author":"徐渭","content":"近来懒病日关门，世事如毛等一髡。此际不知何以故，也将富贵望儿孙。","dynasty":"明代","title":"作牡丹送从子武会试"}
{"author":"徐渭","content":"太母旧称贤，清霜一节坚。孤雌寒夜老，雏凤紫霄骞。风纪千金重，天书两字悬。今朝为寿处，不负影梅边。","dynasty":"明代","title":"王某部母夫人诗"}
{"author":"徐渭","content":"道人懒为著色物，偶施小茜作嬉游。人言杏花可摘卖，挂向街头试买不。","dynasty":"明代","title":"杏花"}
{"author":"徐渭","content":"何方行脚两缁衣，万仞冈头鸟际归。满袖白云天上物，下来放出世间飞。","dynasty":"明代","title":"应别索又一幅"}
{"author":"徐渭","content":"朅来诗思何低迷，欲向邻家稍乞醯。世间甲子须臾事，逢著仙人莫看棋。","dynasty":"明代","title":"奕樵立观"}
{"author":"徐渭","content":"海庙元君断百荤，粉腮胭颊弃如焚。江心罗袜从渠踏，不乱长波皱绿纹。","dynasty":"明代","title":"水仙其四"}
{"author":"徐渭","content":"束如笔颖放如莲，画笔临时两斗妍。料得将开园内日，霞笺雨墨写青天。","dynasty":"明代","title":"木笔花"}
{"author":"徐渭","content":"胡床雪夜斗牛裘，亲待回探夜不收。蓟北咽喉此为最，山西将帅尔称优。千金粉面捐厮养，百鞘朱提买络头。倒死潇拦姑诺诺，大宛终败匿骅骝。","dynasty":"明代","title":"闻都督再迁山西武宁"}
{"author":"徐渭","content":"乘舆问疾礼拖绅，尔却拖绅礼若人。君房本谢薇垣直，京兆翻工柳叶颦。祖述不孤双大老，夺投难认三生身。西窗昨夜梅花梦，仙尉并教赞子真。","dynasty":"明代","title":"张子锡尝自题镜容今死矣次其韵应乃郎之索其三"}
{"author":"徐渭","content":"山阴岂少攀花客，最上高枝更绝伦。南宋到今知几度，东风分付只三人。传书乡国惊先辈，有子明廷慰老臣。想见当年清梦里，是谁亲送石麒麟。","dynasty":"明代","title":"闻张子荩廷捷之作奉内山尊公"}
{"author":"徐渭","content":"高雪压瓦轰折椽，跋冻移家劳可怜。长须赤脚泥一尺，买佣呼酒赊百钱。饥鸟待我彼檐外，梅花送客此窗前。百苦千愁不在念，肠断茫茫黯黯天。","dynasty":"明代","title":"雪中移居其二"}
{"author":"徐渭","content":"曲江能得几高枝，得意新郎又会稽。三骏连年空冀北，只蹄冲晓破江西。浅沙鳞介号悬水，大壑风雷吼瑞泥。何处弹冠应有客，心知不为舞虹霓。","dynasty":"明代","title":"闻张"}
{"author":"徐渭","content":"骆驼见柳等闲枯，虏见南醪命拚殂。倒与鸱夷留一滴，回缰犹作卯儿姑。","dynasty":"明代","title":"上谷边词四首"}
{"author":"徐渭","content":"畜驴无贵贱，驴多不值钱。江南坐诗客，北地背薪还。","dynasty":"明代","title":"驴客"}
{"author":"徐渭","content":"吴兴馋吻守，越国朵颐人。风韵谁偏少，吹嘘尔绝伦。沅江九肪鳖，松泖四腮鳞。遍试张华醋，还谁五色文。","dynasty":"明代","title":"蟹其三"}
{"author":"徐渭","content":"雾鬓云鬟天上人，水光云影月中新。一时来往三千里，多滞江妃海庙神。","dynasty":"明代","title":"女仙一躯乘云而蹈水月"}
{"author":"徐渭","content":"胡天白草明如雪，为侬特改青青叶。草意何殊虞美人，侬愁却甚重瞳妾。","dynasty":"明代","title":"王右参取今日汉宫人二句为韵作昭君怨十首次之其十"}
{"author":"徐渭","content":"萧然长衲绿衫翁，听雨勾风事事中。大叶尽胜摩诘雪，高花𨚗定美人红。即陪霜露秋墙委，亦伴椒脂粉壁空。一样连宵明月影，今朝先缺两三丛。","dynasty":"明代","title":"芭蕉"}
{"author":"徐渭","content":"玉簪抽影暗差差，半占荒阶无尽期。小妇将花曾抱粉，饥人望叶拟挑鸱。红芙晕脸双俱映，绿髻搔头一不施。定作蛴螬根叶想，化为蝴蝶等儿嬉。","dynasty":"明代","title":"玉簪"}
{"author":"徐渭","content":"柳条搓线絮搓绵，搓够千寻放纸鸢。消得春风多少力，带将儿辈上青天。","dynasty":"明代","title":"郭恕先为富人子作风鸢图偿平生酒肉之饷富人"}
{"author":"徐渭","content":"或授别传留公案，嫱自请行或为汉。总归坏秤无准程，须马急时将妾换。","dynasty":"明代","title":"王右参取今日汉宫人二句为韵作昭君怨十首次之其三"}
{"author":"徐渭","content":"客子联床处，君王跸驻时。草留承辇色，树拱向阳枝。入夜迷山径，逢人问路岐。阿谁能下榻，灯火傍禅栖。","dynasty":"明代","title":"与友人载装饷往游西山忽与仆夫相失遇雨士人止宿功德寺"}
{"author":"徐渭","content":"芦上荷花高一寻，芦中夏色冻阴阴。兴虽有馀笔秃尽，难画鸬鹚照浅深。","dynasty":"明代","title":"作荷芦于是日亦次朝题"}
{"author":"徐渭","content":"牡丹红固好，白者更丰神。风露三更月，阑干几玉人。啼喑髽髻碧，样大酒盘银。放取端端去，扬州道上行。","dynasty":"明代","title":"闻人赏给舍园白牡丹拟作"}
{"author":"徐渭","content":"入地登天两不妨，从来作戏在逢场。门前昼静堪罗雀，城上春深好牧羊。披褐家门孙令尹，入山经纪卜中郎。已知此意无人会，閒坐看云点太阳。","dynasty":"明代","title":"将牧羊庚戌元旦筮之得明夷之上六"}
{"author":"徐渭","content":"鳞鬣不殊点额归，丰神却觉有风威。不添一片龙门石，方便凡鱼作队飞。","dynasty":"明代","title":"跃鲤送人其二"}
{"author":"徐渭","content":"渔伴网鱼换酒，渔妇把酒斟翁。邻舍不离水上，对斟只在波中。","dynasty":"明代","title":"渔家四图四首"}
{"author":"徐渭","content":"箧茜奁螺取次将，长红大翠尽蛮娘。阑干笑语腮堪译，浣火衫裙焰未凉。白浪有缘陪贾客，江潮无伴醉槟榔。吾乡恶热连年更，带得蒲葵上海航。","dynasty":"明代","title":"闻里中有买得扶桑花者其三"}
{"author":"徐渭","content":"黄梁换色道书成，紫甲更来梦里呈。孝妇不冤终有雨，水禽持𧉻一何晴。中郎赎命悭修史，叔夜滨刑且养生。见说渔翁冯一叶，波掀浪稳付前程。","dynasty":"明代","title":"养生书成纪事与梦"}
{"author":"徐渭","content":"建业风烟宦邸身，曾收叛卒荡京尘。镐丰宅水龙飞地，剑佩趋庭凤起人。早岁弄雏欢不少，夜风摇木涕何频。近闻佐伯留闽海，蜊蛤菰蒲并是春。","dynasty":"明代","title":"风木篇应索"}
{"author":"徐渭","content":"居庸卵石一何多，大者如象小如鹅。千堆万叠无他事，东掷西抛只蹶骡。","dynasty":"明代","title":"上谷歌其二"}
{"author":"徐渭","content":"江南风物在新春，笔底生花幻水村。似月付将千片影，因风欲动一窗痕。逢人固是难攀折，入帐还应恼梦魂。笑杀朝来无粒米，呼童捲向市边门。","dynasty":"明代","title":"书刘子梅谱其二"}
{"author":"徐渭","content":"沙门有姊陷胡娃，马市新开喜到家。哭向南坡毡帐里，领将儿女拜袈裟。","dynasty":"明代","title":"边词十三首（并客燕时到马水口及宣府之作）"}
{"author":"徐渭","content":"吾宗异秦赢，秉德嗜仁义。绵延值盛明，仩版颇齿齿。先人秉鱼须，联蝉及诸季。列秩下大夫，往往有三四。迨及贤科书，至今时一缀。万木有荣凋，一体互强脆。屈指四纪来，挛痹剧一臂。耕者鬻其锄，贾者降为侩。士者无一人，慵者倚而待。饱者幸免饥，饥者幸未丏。至论胤嗣间，十室九蜂虿。墓寝蒸礿时，顾影兀孤介。甚者乏继承，馁鬼满蒿薤。余虽有两儿，性颇仇简册。饮牛未渴辰，按项不能俛。缘兹伤后昆，思欲谱先代。念彼从戎人，蔓远瓜尚带。况值用也来，举扣其大槩。彼衰更倍兹，掷笔为一慨。","dynasty":"明代","title":"问军中之系于国用"}
{"author":"徐渭","content":"撒网打鱼惊雁飞，钓竿閒挂冷鱼矶。醉馀正好割鲜脍，怪杀松鲈画里肥。","dynasty":"明代","title":"为郑先生题画四首值大醉其一网鱼图群雁迅飞"}
{"author":"徐渭","content":"客来寒夜话头频。路滑难沽曲米春。点检松风汤老嫩，退添柴叶火新陈。倾七碗，对三人。须臾梅影上冰轮。他年若更为图画，添我炉头倒角巾。","dynasty":"明代","title":"鹧鸪天竹炉汤沸火初红"}
{"author":"徐渭","content":"谁家连钱骢，㧙拨黄尘起。千里一饭间，九州能有几。健见不得骑，泪落青刍里。","dynasty":"明代","title":"马"}
{"author":"徐渭","content":"绩溪县亦神州赤，闻君作簿无鱼食。谁能嚼肉过屠门，瘦杀鸾栖一枝棘。近来二哥自县来，览君诗帙羡君裁。高情欲并崔松馆，别体尤工汉柏台。文成一线今将断，钱翁老死寒灰散。十年半夜急传灯，西来衣钵君应管。莫言小釜烹鲜鱼，莫言牛刀割只鸡。真儒不拣啼儿抱，主簿同安是阿谁？去年别君天真馆，我犹缚翅君飞远。只今缚解翅不长，无由一奋来溪畔。司马功高旧主人，君真父母匪邦邻。坟头松丱今何似，匣里弓刀暗却尘。由来壮士悲罗雀，我亦因之感死𠬍。今来已是十余春，金钱银钱不一缗。我复何辞公不嗔，会须上冢拊愁云。一哭裂却石麒麟，下来与君谈苦辛。","dynasty":"明代","title":"寄郦绩溪仲玉为钱氏门人"}
{"author":"徐渭","content":"春娇最何物，桃花与杨柳。惹侬或有诗，市远那得酒。","dynasty":"明代","title":"咏画四首其一春"}
{"author":"徐渭","content":"虎丘春茗妙烘蒸，七碗何愁不上升。青箬旧封题谷雨，紫砂新罐买宜兴。却从梅月横三弄，细搅松风炧一灯。合向吴侬彤管说，好将书上玉壶冰。","dynasty":"明代","title":"某伯子惠虎丘茗谢之"}
{"author":"徐渭","content":"短褐不掩轩，伏剑赴远道。一夕度重关，春郊哭芳草。芳草碧色黄河波，王孙不归愁奈何。当时洒血向何地，岁月今巳三年多。万帐丛中拾遗骼，胡人悲号汉人擗。羁魂何用束榆皮，男子从来收马革。忆昔何人正当路，若翁上书凡两度。请缨直欲系单于，借剑亲将斩师傅。圣主如天万类容，夺官谪向边城去。曹操沽名不杀贤，终付祢衡与黄祖。黄祖曾操江夏符，蓟门今亦近穹庐。逐臣犹自心孤愤，结客边庭欲破胡。胡骑南来尘拍天，汉兵汉马踏成烟。汉吏愁将伏汉法，汉首函将虏级传。将函汉虏浑閒事，伤心忽堕孤臣泪。飞书直是骂辕门，散金况复埋殇士。埋殇士，骂辕门，君不杀人人杀君。青天飒然白日昏，浮云作雨有时晴。只今万方仰圣明，子出北塞予南征。为倾斗酒都门外，箧里龙泉几度鸣。","dynasty":"明代","title":"短褐篇送沈子叔成出塞"}
{"author":"徐渭","content":"曾见思归数寄书，忠魂毕竟滞边隅。可怜一斗苌弘血，博得墙围柳数株。","dynasty":"明代","title":"边词其十三"}
{"author":"徐渭","content":"卧病不胜衣，辽书两度飞。纷袍怜奴是，皂帽愧吾非。黍縳苦无酿，金来良可挥。尽镵蒲九节，北向醉令威。","dynasty":"明代","title":"十四年端午辽东李长公寄酒银五两"}
{"author":"徐渭","content":"子建相逢恐未真，寄言个是洛川神。东风枉与涂脂粉，睡老鸳鸯不嫁人。","dynasty":"明代","title":"荷其五"}
{"author":"徐渭","content":"昨宵闻水乐，今日听莺喉。何事朱唇里，能为白雪流。迢迢凉夜永，脉脉故乡愁。都付梅花落，梁尘绕未休。","dynasty":"明代","title":"朱四"}
{"author":"徐渭","content":"秋日高城大道边，黄花无处不金钱。撩钿惹鬓无他事，只助青楼镜裹妍。","dynasty":"明代","title":"竹枝词其一"}
{"author":"徐渭","content":"朱碧娇啼二月莺，却都输与此三君。若添明月孤来鹤，踏乱松尖一片云。","dynasty":"明代","title":"松竹梅"}
{"author":"徐渭","content":"最宜才子著红衫，万里青天坐片帆。何似雪深将酒伴，看君题字万重岩。","dynasty":"明代","title":"嘉则衷绯而西其一"}
{"author":"徐渭","content":"紫薇行省使，绿蒲谷口人。夙有神仙气，聊随车马尘。居深山共远，意适草俱春。驾鹤罗浮顶，行看狎子真。","dynasty":"明代","title":"寿蒲谷方伯"}
{"author":"徐渭","content":"阒阚前头第一班，绝无烟火上朱颜。问渠何事长如此，不语行拖双玉环。","dynasty":"明代","title":"水仙"}
{"author":"徐渭","content":"昨见食偶者，析偶以为薪。零星椎股脾，寸尺移居臀。心胸本无有，斧亦集其垠。辟彼偃师工，立剖瞬者身。彼偃师者析，庸以免其嗔。免嗔岂得巳，为薪岂无榛。何忘食女德，辛苦二十春。食偶者答言，当其为偶辰。我即薪视尔，尔自不我知，我志如此矣。我欲尔也歌，尔即轩厥舐。我欲尔也舞，尔即蹈厥趾。我怒尔唇阖，我笑尔唇启。凡我所控提，尔即如我自。尔自不觉知，昧我蓄薪志。","dynasty":"明代","title":"昨见"}
{"author":"徐渭","content":"碧水映何深，高踪那可寻。不知天子贵，自是故人心。山霭消春雪，江风洒暮林。如闻流水引，谁识伯牙琴。","dynasty":"明代","title":"严先生祠"}
{"author":"徐渭","content":"云门残六寺，吾师传一经。持向缁衣讲，何妨绛帐横。","dynasty":"明代","title":"诸友画八景送马先生之安福索赋其六云门"}
{"author":"徐渭","content":"一条斜扫挂长空，不与寻常桃李同。翠干朱花虽觉媚，竹梢松杪尚相容。","dynasty":"明代","title":"咏画中红梅"}
{"author":"徐渭","content":"未可充三棒，惟堪轸七弦。尽持挝孟德，莫去恼师延。合并支苛雾，商量摆酷烟。长腰双鹄卵，大茧八蚕缠。翠叶遮难满，黄臕映自妍。远藤香结字，近水脆生涎。内履愁无地，悬匏苦在天。同心思苏小，匹骑走杨坚。国岂无双士，军元有两甄。邵平闻恨晚，武瞾摘还怜。虾蟹睛丫海，麖麋角聚颠。行排鸿入汉，齿露象埋田。夜夏啼周日，麒麟哭鲁年。投梭贤母误，避杖走儿獧。钩吻黄精贼，蟛蜞紫甲权。出蓝书未熟，本草注徒笺。庆吊俱迂尔，蓍龟亦莽然。下帘翁巳矣，谁为跌三钱。","dynasty":"明代","title":"予寓圃亦产双瓜方稚如琴轸为人落之"}
{"author":"徐渭","content":"沙浑石涩夹山椒。苦刺桑乾水一条。流出芦沟成大镜，石桥狮影浸拳毛。","dynasty":"明代","title":"自燕京至马水竹枝词"}
{"author":"徐渭","content":"姑姑花帽细银披，两靥腮梨洒练椎。个个菱花不离手，时时站马上胭脂。","dynasty":"明代","title":"边词十三首（并客燕时到马水口及宣府之作）"}
{"author":"崔亘","content":"夜尽梦初惊，纱窗早雾明。晓妆脂粉薄，春服绮罗轻。妾有今朝恨，君无旧日情。愁来理弦管，皆是断肠声。","dynasty":"唐代","title":"春怨"}
{"author":"方兆及","content":"刘生可是高皇裔，任侠由来重汉京。六郡良家输浩气，五陵豪士属荒伧。雕龙雄辩金张馆，猎骑横穿卫霍营。死难报恩如饮食，一言投合此身轻。","dynasty":"清代","title":"刘生"}
{"author":"方兆及","content":"汉室金瓯非改步，曹公铜雀已成台。名姝俱匹英雄去，艳质惟邀妓女来。瑶席冷馀无霸气，穗帷空后有微哀。却怜疑冢纷如垤，欲望何从心早灰。","dynasty":"清代","title":"铜雀妓"}
{"author":"王褒","content":"匡机　　极运兮不中，来将屈兮困穷。　　余深愍兮惨怛，愿一列兮无从。　　乘日月兮上征，顾游心兮鄗酆。　　弥览兮九隅，彷徨兮兰宫。　　芷闾兮药房，奋摇兮众芳。　　菌阁兮蕙楼，观道兮从横。　　宝金兮委积，美玉兮盈堂。　　桂水兮潺湲，扬流兮洋洋。　　蓍蔡兮踊跃，孔鹤兮回翔。　　抚槛兮远望，念君兮不忘。　　怫郁兮莫陈，永怀兮内伤。通路　　天门兮墬户，孰由兮贤者？　　无正兮溷厕，怀德兮何睹？　　假寐兮愍斯，谁可与兮寤语？　　痛凤兮远逝，畜鴳兮近处。　　鲸鱏兮幽潜，从虾兮游陼。　　乘虬兮登阳，载象兮上行。　　朝发兮葱岭，夕至兮明光。　　北饮兮飞泉，南采兮芝英。　　宣游兮列宿，顺极兮彷徉。　　红采兮骍衣，翠缥兮为裳。　　舒佩兮綝纚，竦余剑兮干将。　　腾蛇兮后从，飞駏兮步旁。　　微观兮玄圃，览察兮瑶光。　　启匮兮探筴，悲命兮相当。　　纫蕙兮永辞，将离兮所思。　　浮云兮容与，道余兮何之？　　远望兮仟眠，闻雷兮阗阗。　　阴忧兮感余，惆怅兮自怜。危俊　　林不容兮鸣蜩，余何留兮中州？　　陶嘉月兮总驾，搴玉英兮自修。　　结荣茝兮逶逝，将去烝兮远游。　　径岱土兮魏阙，历九曲兮牵牛。　　聊假日兮相佯，遗光燿兮周流。　　望太一兮淹息，纡余辔兮自休。　　晞白日兮皎皎，弥远路兮悠悠。　　顾列孛兮缥缥，观幽云兮陈浮。　　钜宝迁兮砏磤，雉咸雊兮相求。　　泱莽莽兮究志，惧吾心兮懤懤。　　步余马兮飞柱，览可与兮匹俦。　　卒莫有兮纤介，永余思兮怞怞。昭世　　世溷兮冥昏，违君兮归真。　　乘龙兮偃蹇，高回翔兮上臻。　　袭英衣兮缇[糹習]，披华裳兮芳芬。　　登羊角兮扶舆，浮云漠兮自娱。　　握神精兮雍容，与神人兮相胥。　　流星坠兮成雨，进瞵盼兮上丘墟。　　览旧邦兮滃郁，余安能兮久居。　　志怀逝兮心懰栗，纡余辔兮踌躇。　　闻素女兮微歌，听王后兮吹竽。　　魂悽怆兮感哀，肠回回兮盘纡。　　抚余佩兮缤纷，高太息兮自怜。　　使祝融兮先行，令昭明兮开门。　　驰六蛟兮上征，竦余驾兮入冥。　　历九州兮索合，谁可与兮终生。　　忽反顾兮西囿，睹轸丘兮崎倾。　　横垂涕兮泫流，悲余后兮失灵。尊嘉　　季春兮阳阳，列草兮成行。　　余悲兮兰生，委积兮从横。　　江离兮遗捐，辛夷兮挤臧。　　伊思兮往古，亦多兮遭殃。　　伍胥兮浮江，屈子兮沉湘。　　运余兮念兹，心内兮怀伤。　　望淮兮沛沛，滨流兮则逝。　　榜舫兮下流，东注兮磕磕。　　蛟龙兮导引，文鱼兮上濑。　　抽蒲兮陈坐，援芙蕖兮为盖。　　水跃兮余旌，继以兮微蔡。　　云旗兮电骛，倏忽兮容裔。　　河伯兮开门，迎余兮欢欣。　　顾念兮旧都，怀恨兮艰难。　　窃哀兮浮萍，汎淫兮无根。蓄英　　秋风兮萧萧，舒芳兮振条。　　微霜兮眇眇，病殀兮鸣蜩。　　玄鸟兮辞归，飞翔兮灵丘。　　望谿谷兮滃郁，熊罴兮呴嗥。　　唐虞兮不存，何故兮久留？　　临渊兮汪洋，顾林兮忽荒。　　修余兮袿衣，骑霓兮南上。　　乘云兮回回，亹亹兮自强。　　将息兮兰皋，失志兮悠悠。　　蒶蕴兮霉黧，思君兮无聊。　　身去兮意存，怆恨兮怀愁。思忠　　登九灵兮游神，静女歌兮微晨。　　悲皇丘兮积葛，众体错兮交纷。　　贞枝抑兮枯槁，枉车登兮庆云。　　感余志兮惨栗，心怆怆兮自怜。　　驾玄螭兮北征，曏吾路兮葱岭。　　连五宿兮建旄，扬氛气兮为旌。　　历广漠兮驰骛，览中国兮冥冥。　　玄武步兮水母，与吾期兮南荣。　　登华盖兮乘阳，聊逍遥兮播光。　　抽库娄兮酌醴，援瓟瓜兮接粮。　　毕休息兮远逝，发玉軔兮西行。　　惟时俗兮疾正，弗可久兮此方。　　寤辟摽兮永思，心怫郁兮内伤。陶壅　　览杳杳兮世惟，余惆怅兮何归。　　伤时俗兮溷乱，将奋翼兮高飞。　　驾八龙兮连蜷，建虹旌兮威夷。　　观中宇兮浩浩，纷翼翼兮上跻。　　浮溺水兮舒光，淹低佪兮京沶。　　屯余车兮索友，睹皇公兮问师。　　道莫贵兮归真，羡余术兮可夷。　　吾乃逝兮南娭，道幽路兮九疑。　　越炎火兮万里，过万首兮嶷嶷。　　济江海兮蝉蜕，绝北梁兮永辞。　　浮云郁兮昼昏，霾土忽兮塺々。　　息阳城兮广夏，衰色罔兮中怠。　　意晓阳兮燎寤，乃自诊兮在兹。　　思尧舜兮袭兴，幸咎繇兮获谋。　　悲九州兮靡君，抚轼叹兮作诗。株昭　　悲哉于嗟兮，心内切磋。　　款冬而生兮，凋彼叶柯。　　瓦砾进宝兮，捐弃随和。　　铅刀厉御兮，顿弃太阿。　　骥垂两耳兮，中坂蹉跎。　　蹇驴服驾兮，无用日多。　　修洁处幽兮，贵宠沙劘。　　凤皇不翔兮，鹑鴳飞扬。　　乘虹骖蜺兮，载云变化。　　焦明开路兮，后属青蛇。　　步骤桂林兮，超骧卷阿。　　丘陵翔儛兮，谿谷悲歌。　　神章灵篇兮，赴曲相和。　　余私娱兹兮，孰哉复加。　　还顾世俗兮，坏败罔罗。　　卷佩将逝兮，涕流滂沲。　　乱曰：　　皇门开兮照下土，株秽除兮兰芷睹。　　四佞放兮後得禹，圣舜摄兮昭尧绪，　　孰能若兮原为辅。","dynasty":"两汉","tags":"楚辞","title":"九怀"}
{"author":"王褒","content":"　　原夫箫干之所生兮，于江南之丘墟。洞条畅而罕节兮，标敷纷以扶疏。徒观其旁山侧兮，则岖嵚岿崎，倚巇迤，诚可悲乎其不安也。弥望傥莽，联延旷荡，又足乐乎其敞闲也。托身躯于后土兮，经万载而不迁。吸至精之滋熙兮，稟苍色之润坚。感阴阳之变化兮，附性命乎皇天。翔风萧萧而径其末兮，回江流川而溉其山。扬素波而挥连珠兮，声礚礚而澍渊。　　朝露清冷而陨其侧兮，玉液浸润而承其根。孤雌寡鹤，娱优乎其下兮，春禽群嬉，翱翔乎其颠。秋蜩不食，抱朴而长吟兮，玄猿悲啸，搜索乎其间。处幽隐而奥庰兮，密漠泊以猭。惟详察其素体兮，宜清静而弗喧。幸得谥为洞箫兮，蒙圣主之渥恩。可谓惠而不费兮，因天性之自然。　　于是般匠施巧，夔妃准法。带以象牙，其会合。锼镂里洒，绛唇错杂；邻菌缭纠，罗鳞捷猎；胶致理比，挹抐擫。于是乃使夫性昧之宕冥，生不睹天地之体势，闇于白黑之貌形；愤伊郁而酷，愍眸子之丧精；寡所舒其思虑兮，专发愤乎音声。　　故吻吮值夫宫商兮，和纷离其匹溢。形旖旎以顺吹兮，瞋以纡郁。气旁迕以飞射兮，驰散涣以逫律。趣从容其勿述兮，骛合遝以诡谲。或浑沌而潺湲兮，猎若枚折；或漫衍而络绎兮，沛焉竞溢。惏栗密率，掩以绝灭，霵晔踕，跳然复出。　　若乃徐听其曲度兮，廉察其赋歌。啾咇而将吟兮，行鍖銋以和啰。风鸿洞而不绝兮，优娆娆以婆娑。翩绵连以牢落兮，漂乍弃而为他。要复遮其蹊径兮，与讴谣乎相和。　　故听其巨音，则周流汜滥，并包吐含，若慈父之畜子也。其妙声，则清静厌瘱，顺叙卑达，若孝子之事父也。科条譬类，诚应义理，澎濞慷慨，一何壮士，优柔温润，又似君子。　　故其武声，则若雷霆輘輷，佚豫以沸。其仁声，则若颽风纷披，容与而施惠。或杂遝以聚敛兮，或拔摋以奋弃。悲怆怳以恻惐兮，时恬淡以绥肆。被淋灑其靡靡兮，时横潰以阳遂。哀悁悁之可怀兮，良醰醰而有味。　　故贪饕者听之而廉隅兮，狼戾者闻之而不怼。刚毅强暴反仁恩兮，啴唌逸豫戒其失。钟期、牙、旷怅然而愕兮，杞梁之妻不能为其气。师襄、严春不敢窜其巧兮，浸淫、叔子远其类。嚚、顽、朱、均惕复惠兮，桀、跖、鬻、博儡以顿悴。吹参差而入道德兮，故永御而可贵。时奏狡弄，则彷徨翱翔，或留而不行，或行而不留。愺恅澜漫，亡耦失畴，薄索合沓，罔象相求。　　故知音者乐而悲之，不知音者怪而伟之。故闻其悲声，则莫不怆然累欷，撇涕抆泪；其奏欢娱，则莫不惮漫衍凯，阿那腲腇者已。是以蟋蟀蠖，蚑行喘息；蝼蚁蝘蜒，蝇蝇栩栩。迁延徙迤，鱼瞰鸟睨，垂喙转，瞪瞢忘食，况感阴阳之和，而化风俗之伦哉！　　乱曰：状若捷武，超腾逾曳，迅漂巧兮。又似流波，泡溲泛，趋巇道兮。哮呷喚，躋躓连绝，淈殄沌兮。搅搜捎，逍遥踊跃，若坏颓兮。优游流离，踌躇稽诣，亦足耽兮。颓唐遂往，长辞远逝，漂不还兮。赖蒙圣化，从容中道，乐不淫兮。条畅洞达，中节操兮。终诗卒曲，尚馀音兮。吟气遗响，联绵漂撇，生微风兮。连延络绎，变无穷兮。","dynasty":"两汉","tags":"辞赋精选，音乐","title":"洞箫赋"}
{"author":"王褒","content":"关山夜月明，秋色照孤城。影亏同汉阵，轮满逐胡兵。天寒光转白，风多晕欲生。寄言亭上吏，游客解鸡鸣。","dynasty":"南北朝","tags":"战争，思念，怀人","title":"关山月"}
{"author":"王褒","content":"天门兮𡒰户，孰由兮贤者？无正兮溷厕，怀德兮何睹？假寐兮悯斯，谁可与兮寤语？痛凤兮远逝，畜鴳兮近处。鲸鲟兮幽潜，从虾兮游渚。乘虬兮登阳，载象兮上行。朝发兮葱岭，夕至兮明光。北饮兮飞泉，南采兮芝英。宣游兮列宿，顺极兮彷徉。红采兮骍衣，翠缥兮为裳。舒佩兮綝纚，竦余剑兮干将。腾蛇兮后从，飞駏兮步旁。微观兮玄圃，览察兮瑶光。启匮兮探筴，悲命兮相当。纫蕙兮永辞，将离兮所思。浮云兮容与，道余兮何之？远望兮仟眠，闻雷兮阗阗。阴忧兮感余，惆怅兮自怜。","dynasty":"两汉","title":"九怀其二通路"}
{"author":"王褒","content":"世溷兮冥昏，违君兮归真。乘龙兮偃蹇，高回翔兮上臻。袭英衣兮缇䌌，披华裳兮芳芬。登羊角兮扶舆，浮云漠兮自娱。握神精兮雍容，与神人兮相胥。流星坠兮成雨，进瞵盼兮上丘墟。览旧邦兮滃郁，余安能兮久居！志怀逝兮心懰慄，纡余辔兮踌躇。闻素女兮微歌，听王后兮吹竽。魂悽怆兮感哀，肠回回兮盘纡。抚余佩兮缤纷，高太息兮自怜。使祝融兮先行，令昭明兮开门。驰六蛟兮上征，竦余驾兮入冥。历九州兮索合，谁可与兮终生？忽反顾兮西囿，睹轸丘兮崎倾。横垂涕兮泫流，悲余后兮失灵。","dynasty":"两汉","title":"九怀其四昭世"}
{"author":"王褒","content":"季春兮阳阳，列草兮成行。余悲兮兰生，委积兮从横。江离兮遗捐，辛夷兮挤臧。伊思兮往古，亦多兮遭殃。伍胥兮浮江，屈子兮沉湘。运余兮念兹，心内兮怀伤。望淮兮沛沛，滨流兮则逝。榜舫兮下流，东注兮磕磕。蛟龙兮导引，文鱼兮上濑。抽蒲兮陈坐，援芙蕖兮为盖。水跃兮余旌，继以兮微蔡。云旗兮电骛，倏忽兮容裔。河伯兮开门，迎余兮欢欣。顾念兮旧都，怀恨兮艰难。窃哀兮浮萍，汎淫兮无根。","dynasty":"两汉","title":"九怀其五尊嘉"}
{"author":"王褒","content":"兵书久闲习，征战数曾经。讲戎平乐观，学戏羽林亭。西征度疏勒，东驱出井陉。牧马滨长渭，营军毒上泾。平云如阵色，半月类城形。羽书封信玺，诏使动流星。对岸流沙白，缘河柳色青。将幕恒临斗，旌门常背刑。勋封瀚海石，功勒燕然铭。兵势因麾下，军图送掖庭。谁怜下玉箸，向暮掩金屏。","dynasty":"南北朝","title":"从军行二首其一"}
{"author":"王褒","content":"黄河流水急，骢马远征人。谷望河阳县，桥渡小平津。年少多游侠，结客好轻身。代风愁枥马，胡霜宜角筋。羽书劳警急，边鞍倦苦辛。康居因汉使，卢龙称魏臣。荒戍唯看柳，边城不识春。男儿重意气，无为羞贱贫。","dynasty":"南北朝","title":"从军行二首其二"}
{"author":"王褒","content":"威纡狭邪道，车骑动相喧。博徒称剧孟，游侠号王孙。势倾魏侯府，交尽翟公门。路邪劳夹毂，涂艰倦折辕。日斜宣曲观，春还御宿园。涂歌杨柳曲，巷饮榴花樽。独有游梁倦，还守孝文园。","dynasty":"南北朝","title":"长安有狭邪行"}
{"author":"王褒","content":"北走长安道，征骑每经过。战垣临八阵，旌门对两和。屯兵戍陇北，饮马傍城阿。雪深无复道，冰合不生波。尘飞连阵聚，沙平骑迹多。昏昏垄坻月，耿耿雾中河。羽林犹角牴，将军尚雅歌。临戎常拔剑，蒙险屡提戈。秋风鸣马首，薄暮欲如何。","dynasty":"南北朝","title":"饮马长城窟"}
{"author":"王褒","content":"湘江江上楼，有妇弹箜篌。试弦一再弹，迟迟声且柔。情繁指转急，曲长心难收。一曲未及终，泪下如迸流。忆昔始学时，昼夜为淹留。拟将知音托，百年叙绸缪。谁谓知音者，如何事远游。朱颜能几度，青阳倏五周。遗谱不复理，疏弦已终投。所思在天涯，望望江上舟。东风昨夜至，春光满汀洲。强整昔时欢，徒增今日愁。愿因东风翔，吹落古交州。夫婿马上回，闻之应白头。","dynasty":"明代","title":"古意"}
{"author":"王褒","content":"钱塘古雄藩，川陆走四方。第宅富而丽，士庶材且良。戎卫夹郡县，簿书垂箧筐。翼翼风纪重，独立振宏纲。夫子南海彦，早登君子堂。金石棘寺评，冠冕柏台行。绣衣明旭日，玉节严秋霜。仪表动朝著，丹凤鸣高冈。滇池万里道，揽辔夷獠乡。坐见岁月间，化弦日以张。再莅东南政，才高行弥臧。致远识骐骥，蟠根别干将。郁郁吴山秀，汤汤秀水长。令闻与之俱，千载期不忘。","dynasty":"明代","title":"送按察使周志新之浙江"}
{"author":"王褒","content":"蔼蔼湖中山，迢迢湖上路。田家大湖滨，三五亦成聚。朝耕湖上田，暮唤湖上渡。稚子远相迎，牛背挂农具。今年喜有秋，不为租税惧。床头酿茆柴，取醉罗栗芋。相看桑麻长，焉识簪组误。县门久未行，且乐成嫁娶。","dynasty":"明代","title":"湖南田舍为上虞沈庭圭题二首其一"}
{"author":"王褒","content":"湖山护人家，烟火隔篱落。爱此湖田肥，生产愿自托。儿孙日长成，努力趁春作。驱牛耕远郊，牵犊锄近郭。农事喜及时，秋收聊可度。积穰登仓箱，馀粒饱鸟雀。村篘有浊醪，莫负邻翁约。笑尔东西人，谁识田家乐。","dynasty":"明代","title":"湖南田舍为上虞沈庭圭题二首其二"}
{"author":"王褒","content":"汤汤北溪流，渺渺绿洲远。烟火隔疏篱，牛羊牧长阪。我屋日绸缪，我土日耕垦。耒耜有时閒，简编可舒卷。清晨望东皋，回首西山晚。甫田带经锄，细雨倚书饭。聊思教子孙，末俗笑予蹇。簪组非所荣，古道在务本。","dynasty":"明代","title":"陈坤奇耕读轩"}
{"author":"王褒","content":"人生草上露，回首日已晞。顾非金石姿，焉用千载期。昨夜高堂欢，薄暮南山陲。弦歌声未歇，涕泪沾裳衣。达人贵知命，常用此道推。乐丘事已卜，哀挽情亦悲。我生谅如寄，九原行当归。开樽面息所，不醉复何为。","dynasty":"明代","title":"题新安汪子容寿藏卷"}
{"author":"王褒","content":"海国横秀气，兹山郁嵯峨。群峰青天半，倒影凌沧波。匡裕古哲士，结庐层峦阿。遗构委蔓草，岩扉长蓬科。我来属杪秋，攀跻兴尤多。楼观出林表，石磴穿松萝。琴樽落叶下，衣袂浮云过。群籁起天末，长风振寒柯。手招谪仙人，宴坐朱颜酡。细读紫阳碑，莓苔共摩挲。怀古访陈迹，贤达知几何。愧我山野癖，岁月徒蹉跎。夫子金闺彦，侯庠赋菁莪。散襟发逸思，策杖仍长歌。夔龙凤池上，珊珊振环珂。终当拂衣去，接武金銮坡。","dynasty":"明代","title":"题南康翁教授匡山读书处"}
{"author":"王褒","content":"高林颇深䆳，远洲亦萦纡。风景一何异，中有贤者庐。阳崖落日明，阴涧浮云虚。耕野见秋火，扣舷闻夜渔。朅来尘网中，机务日相拘。念兹膏肓疾，愧彼泉石图。抱拙谢簪绂，养素宜琴书。俯仰天宇宽，所乐恒有馀。","dynasty":"明代","title":"题秋林泉石图"}
{"author":"王褒","content":"征鸿度南浦，慈乌号北林。白云仍在目，恻恻思难任。云飞沧江上，日夕归故岑。高堂旷千里，倚门望弥深。孝子爱寸晷，哲人惜分阴。百年顾云邈，欢乐当在今。綵袖时独戏，板舆日同寻。愿同白云飞，倏尔谐冲襟。瞻云念白首，捧日秉赤心。狄公播英名，价重双南金。","dynasty":"明代","title":"题璧水瞻云"}
{"author":"王褒","content":"凌晨石渠集，步出西上门。倏闻同怀友，优诏归故园。堤上金明枝，袅娜春日暄。折之赠行色，乡思随纷纷。夜来沙阳月，照君林下尊。揽衣鹤为舞，染翰禽能言。虽云邻局欢，当念王程烦。早拂季子衣，休望西山云。","dynasty":"明代","title":"送友归故园"}
{"author":"王褒","content":"冥心压尘鞅，遁迹清溪流。竹下坐垂钓，柳边繫孤舟。野径入沙际，到门有白鸥。夏雨夜来过，微茫望沧洲。取醉倒浊醪，茅斋日淹留。长歌沧浪曲，讵为名利谋。机杼隔篱落，牛羊下林丘。衣食聊自足，安命复何求。","dynasty":"明代","title":"南昌章叔明溪隐"}
{"author":"王褒","content":"泊舟富春渚，蹑屩富春山。荒台见遗构，下瞰沧江寒。中有绩学子，辛苦服儒冠。岩扉入松柏，猿鸟时往还。扫榻落叶下，捲幔浮云閒。横经对秋月，遥音薄林峦。岂谓耽章句，斯道常先难。朅来千载馀，翱翔贤士关。持节出乌府，典宪佐秋官。南山宿雾姿，文采何班班。高冈鸣阳侣，九仞云逵翰。值此明盛时，玉佩声珊珊。矫首读书处，烟萝邈跻攀。严陵客星隐，清名满人间。出处虽异途，我心求所安。","dynasty":"明代","title":"刑部鲁员外富春山读书处"}
{"author":"王褒","content":"尔祖谪仙人，读书匡山阴。伟哉云仍孙，千载同此心。嵯蛾麓峰色，下瞰湘江深。石径入烟筱，岩扉闭云岑。横经群猿下，散帙双鹤临。掩耳鲁生召，抱膝梁甫吟。松际一片月，照君石上琴。七弦引遐思，清响生虚林。圣代尧舜治，夔龙共招寻。干羽观苗格，箫韶放郑淫。分符辞北阙，锡带垂南金。伫看文中赏，迟尔瑶华音。","dynasty":"明代","title":"题李将军麓峰读书处"}
{"author":"王褒","content":"开轩睇幽䆳，散帙当清漪。爱以君子屋，重此林泉姿。空翠散瑶席，轻流度华池。牙签插高阁，万卷光陆离。逍遥弦颂暇，鱼鸟忻相随。俗虑澹若忘，谈笑无厌时。早逢雍熙治，文雅久见推。歘起掌帝制，两籓赖纲维。济济夔龙侣，接武赤玉墀。东观多群籍，西清骋雄词。莹如玉壶冰，灿若琼树枝。苕溪增秀色，天目含清辉。黎庶待拊字，丘园宁暌违。寄声考槃涧，白首以为期。","dynasty":"明代","title":"题参议李子华林泉书屋"}
{"author":"王褒","content":"梦逐舂陵云，手探濂溪水。溪回气若合，万顷清无底。云间无极翁，白发垂两耳。青盖驾苍虬，顾视启玉齿。黄卷千万言，大道直如矢。循环造化机，日月无停晷。采华掇桂英，飧腴窥石髓。䆳谷佩独闻，层崖杖恒倚。觉来户牗空，阶除翠交委。高树移繁阴，閒花落轻蕊。晴光散疏帘，春色侵净几。端坐物意多，萋萋望中是。","dynasty":"明代","title":"攸县周克己交翠轩"}
{"author":"王褒","content":"君子有所思，所思良独难。高堂在何许，九原路漫漫。食禄不待养，衣锦谁为欢。良宵四五起，中情讵能安。春至霜露零，秋深风木寒。感兹岁华改，恻怆颓心肝。宦辙天一涯，顾盼形影单。努力播芳馨，期以垂不刊。","dynasty":"明代","title":"题王振之思亲卷"}
{"author":"王褒","content":"天地一逆旅，我身兀如寄。夙乖华艳姿，独抱冲漠志。茅宇对诗书，衡门绝车骑。养素无外营，林泉引深契。青黄木之灾，锦绣牺牛累。人生安贱贫，所乐在适意。","dynasty":"明代","title":"题边汝贤素庵"}
{"author":"王褒","content":"远山白云里，近山青天上。楼观何巍峨，金碧郁相望。石塘照萦纡，平林见空旷。谩拂渡桥鞭，且憩沿崖杖。良时趣自随，佳境意足畅。奈此行期促，丹梯当再访。","dynasty":"明代","title":"题陆有孚山水图"}
{"author":"王褒","content":"扶桑倒影挂灵谷，缁衣翩翩下天竺。银潢万里涵轻春，遥见真人调玉烛。法王楼阁中天开，宝幢斜倚琼瑶台。回头笑指祗园树，昨日恒河沙上来。九重垂拱羹墙面，卷却龙章向深殿。鼎湖烟雨泣乌弓，汉宫兰膏掩妆扇。璧月玲珑雕玉帘，佛筵挂影夜纤纤。祥光万丈照贝叶，天花五采垂层檐。梵音万口海潮小，三十六宫管弦绕。松枝膏露甘可飧，覆地瑞云兜率晓。大孝曾闻四海歌，慈航西驾沧溟波。又闻嵩山万岁祝，龟书马画清时多。熙熙化日长如昨，十五阶蓂生复落。康衢黄发笑自如，何事流沙寻极乐。","dynasty":"明代","title":"圣孝瑞应诗"}
{"author":"王褒","content":"溪上垂萝几百尺，石洞阴阴闷长日。昔人学道居其间，尘世纷纷未尝识。白猿一啸下青山，药瓢丹灶共往还。岩扉自掩明月上，石床不扫白云閒。伊谁寻真百年后，道机通玄七闽秀。宝笈仙书入夜观，镡津霞气临晨漱。秋风袅袅吹绿萝，猿声时答步虚歌。明年买棹七峰雨，洞天鸡犬知相遇。","dynasty":"明代","title":"题道士林栖霞碧萝猿洞"}
{"author":"王褒","content":"古洞深几许，閒云日来往。惟应空门居，相知惬幽赏。笑庭上人不出山，身比浮云閒更閒。松间石榻日应扫，花底岩扉时自关。纷纷郁郁古洞口，白衣倏忽成苍狗。细观色相了无踪，真空境界那能有。云来碧峰夕，云去沧江阴。上人笑傲自无心，知向白云深处寻。","dynasty":"明代","title":"古洞閒云歌为莆田笑庭欣上人赋"}
{"author":"王褒","content":"琳宫遁迹学无为，姓字休劳世上知。庐阜远公莲，社鉴湖贺老。酒船期石床，花落因风扫。丹灶云深近水移，几度钧天闻九奏，馀音半入步虚词。","dynasty":"明代","title":"赠道士陈清隐"}
{"author":"王褒","content":"天地能长久，神仙寿不穷。白玉东华检，方诸西岳童。俄瞻少海北，暂别扶桑东。俯观云似盖，低望月如弓。看棋城邑改，辞家墟巷空。流珠馀旧灶，种杏发新业。酒酿瀛洲玉，剑铸昆吾铜。谁能揽六博，还当访井公。","dynasty":"南北朝","title":"轻举篇"}
{"author":"王褒","content":"高台悬百尺，中夕殊未穷。北临酸枣寺，西眺明光宫。城旁抵双府，林里对相风。书题鹿卢榜，观写飞廉铜。窗开神女电，梁映美人虹。虞捐滥天宠，郑瞀特怀忠。庄生垂翠钓，昭仪拒斗熊。驰轮有盈缺，人道亦污隆。还念西陵舞，非复邺城中。","dynasty":"南北朝","title":"凌云台"}
{"author":"王褒","content":"飞蓬似征客，千里自长驱。塞禽唯有雁，关树但生榆。背山看故垒，系马识馀蒲。还因麾下骑，来送月支图。","dynasty":"南北朝","title":"出塞"}
{"author":"王褒","content":"戍久风尘色，动多意气豪。建章楼阁迥，长安陵树高。度冰伤马骨，经寒坠节旄。行当见天子，无假用钱刀。","dynasty":"南北朝","title":"入塞"}
{"author":"王褒","content":"阑殿辞新宠，椒心馀故情。鸿飞渐南陆，马首倦西征。寄书参汉使，衔涕望秦城。唯馀马上曲，犹作出关声。","dynasty":"南北朝","title":"明君词"}
{"author":"王褒","content":"京洛出名讴，豪侠竞交游。河南期四姓，关西谒五侯。斗鸡横大道，走马出长楸。桑阴徙将夕，槐路转淹留。","dynasty":"南北朝","title":"游侠篇"}
{"author":"王褒","content":"青楼临大道，游侠尽淹留。陈王金被马，秦女桂为钩。驰轮洛城巷，斗鸡南陌头。薄暮风尘起，聊为清夜游。","dynasty":"南北朝","title":"古曲"}
{"author":"王褒","content":"黄山猎地广，青门官路长。律改三秋节，气应九钟霜。曙影初分地，暗色始成光。高旆长楸坂，缇幕杏间堂。射马垂双带，丰貂佩两璜。苑寒梨树紫，山秋菊叶黄。华露霏霏冷，轻飙飒飒凉。终惭属车对，空假侍中郎。","dynasty":"南北朝","title":"九日从驾诗"}
{"author":"王褒","content":"凤池通复道，严驾早凌晨。铁符行警曙，银棨未开闉。堑暗城无影，晴新路不尘。屯兵引画剑，骑吹动班轮。徒知仰睿藻，抽辞殊未申。","dynasty":"南北朝","title":"入朝守门开诗"}
{"author":"王褒","content":"我行无岁月，征马屡盘桓。崤曲三危岨，关重九折难。犹持汉使节，尚服楚臣冠。巢禽疑上幕，惊羽畏虚弹。飞蓬去不已，客思渐无端。壮志与时歇，生年随事阑。百龄悲促命，数刻念馀欢。云生陇坻黑，桑疏蓟北寒。鸟道无蹊径，清汉有波澜。思君化羽翮，要我铸金丹。","dynasty":"南北朝","title":"赠周处士诗"}
{"author":"王褒","content":"解缆出南浦，征棹且凌晨。还看分手处，唯馀送别人。中流摇盖影，边江落骑尘。平湖开曙日，细柳发新春。沧波不可望，行云聊共因。","dynasty":"南北朝","title":"别陆子云诗"}
{"author":"王褒","content":"上林冬狩返，回中讲射归。还登宣曲观，更猎黄山围。严冬桑柘惨，寒霜马骑肥。绁卢随兔起，高鹰接雉飞。独嗟来远客，辛苦倦边衣。","dynasty":"南北朝","title":"和张侍中看猎诗"}
{"author":"王褒","content":"东流仰天汉，南渡似牵牛。长堤通甬道，飞梁跨造舟。使者开金堰，太守拥河流。广陵候涛水，荆峡望阳侯。波生从故舶，沙涨涌新洲。天星识辩对，检玉应沈钩。空悦浮《云赋》，非复采莲讴。","dynasty":"南北朝","title":"和庾司水修渭桥诗"}
{"author":"王褒","content":"长洲春水满，临泛广川中。石壁如明镜，飞桥类饮虹。垂杨夹浦绿，新桃缘径红。对楼还泊岸，迎波暂守风。渔舟钓欲满，莲房采半空。于兹临北阙，非复坐墙东。","dynasty":"南北朝","title":"玄圃浚池临泛奉和诗"}
{"author":"王褒","content":"采药名山顶，时节无春冬。散云非一色，连岩异众峰。合沓似无径，间关定有踪。山窗临绝顶，檐溜俯危松。空林鸣暮雨，虚谷应朝钟。仙童时可遇，羽客屡相逢。若值韩众药，当御长房龙。","dynasty":"南北朝","title":"和从弟佑山家诗二首其一"}
{"author":"王褒","content":"结交非俗士，仙侣自招携。少华隐日月，太乙寻虹霓。众林积为籁，围竹茂成埤。幽谷曙无景，荒途昼欲迷。滴沥寒泉溜，叫啸秋猿啼。白云帝乡起，神禽丹穴栖。箭筱时通径，桃李复成蹊。今身得其所，群物可令齐。","dynasty":"南北朝","title":"和从弟佑山家诗二首其二"}
{"author":"王褒","content":"伺潮闻曙响，妒垄有春翚。岂若云中雁，秋时塞外归。河长犹可涉，海阔故难飞。霜多声转急，风疏行屡稀。园池若可至，不复怯虞机。","dynasty":"南北朝","title":"咏雁诗"}
{"author":"王褒","content":"蒙羽高峻极，淮泗导清源。刑茅广裂地，跗萼盛开蕃。纷纶彤雘彩，从容琼玉温。冲飙摇柏干，烈火壮曾昆。畴昔同羁旅，辛苦涉凉暄。观风方听乐，垂泪遽伤魂。造舟虚客礼，高闬掩宾垣。桂树思公子，芳草惜王孙。今晨向郊郭，犹似背轘辕。丹旐书空位，素帐设虚樽。楚琴南操绝，韩书旧说存。西靡伤新树，东陵惜故园。自怜悲谷影，弥怆玉关门。馀辉尽天末，夕雾拥山根。平原看独树，皋亭望列村。寂寥还盖静，荒茫归路昏。挽铎已流唱，歌童行自喧。眷言千载后，谁将游九原。","dynasty":"南北朝","title":"送观宁侯葬诗"}
{"author":"王褒","content":"昔别伤南浦，今归去北邙。书生空托梦，久客每思乡。塞近边云黑，尘昏野日黄。陵谷俄迁变，松柏易荒凉。题铭无复迹，何处验龟长。","dynasty":"南北朝","title":"送刘中书葬诗"}
{"author":"王褒","content":"连翩悯流客，凄怆惜离群。东西御沟水，南北会稽云。河桥两堤绝，横歧数路分。山川遥不见，怀袖远相闻。","dynasty":"南北朝","title":"别王都官诗"}
{"author":"王褒","content":"河桥望行旅，长宁送故人。沙飞似军幕，蓬卷若车轮。边衣苦霜雪，愁貌捐风尘。行路皆兄弟，千里念相亲。","dynasty":"南北朝","title":"送别裴仪同诗"}
{"author":"王褒","content":"月色当秋夜，斜晖映薄帷。上弦如半璧，初魄似蛾眉。渡云光忽驶，中天影更迟。高阳怀许掾，对此益相思。","dynasty":"南北朝","title":"咏月赠人诗"}
{"author":"王褒","content":"岁晚悲穷律，他乡念索居。寂寞灰心尽，摧残生意馀。产空交道绝，财殚密亲疏。空悲赵壹赋，还著虞卿书。","dynasty":"南北朝","title":"和殷廷尉岁暮诗"}
{"author":"王褒","content":"躞蹀始横行，意气欲相倾。妒敌金芒起，猜群芥粉生。入场疑挑战，逐退似追兵。谁知函谷下，人去独开城。","dynasty":"南北朝","title":"看斗鸡诗"}
{"author":"王褒","content":"投壶生电影，六博值仙人。何如镜奁上，自有拂轻巾。隔涧疑将别，陇头如望秦。握笔徒思赋，辞短竟无陈。","dynasty":"南北朝","title":"弹棋诗"}
{"author":"王褒","content":"维皇敬明祀，望拜出河东。地灵开复道，营星发紫宫。衡街响清跸，侦候起相风。森沈羽林骑，肃穆虎贲弓。","dynasty":"南北朝","title":"从驾北郊诗"}
{"author":"王褒","content":"凫鹄均长短，鹏鴳共逍遥。清襟蕴秀气，虚席满风飙。断弦惟续葛，独酌止倾瓢。菖蒲九重节，桑薪七过烧。","dynasty":"南北朝","title":"奉和赵王隐士诗"}
{"author":"王褒","content":"送人亭上别，被马枥中嘶。漠漠村烟起，离离岭树齐。落星侵晓没，残月半山低。","dynasty":"南北朝","title":"始发宿亭诗"}
{"author":"王褒","content":"竹馆掩荆扉，池光晦晚晖。孤舟隐荷出，轻棹染苔归。浴禽时侣窜，惊羽忽单飞。","dynasty":"南北朝","title":"山池落照诗"}
{"author":"王褒","content":"七条开早陌，五里暗朝氛。带楼疑海气，含盖似浮云。方从河水上，预奉绿图文。","dynasty":"南北朝","title":"咏雾应诏诗"}
{"author":"王褒","content":"百年馀古树，千里暗黄尘。关山行就近，相看成远人。","dynasty":"南北朝","title":"入关故人别诗"}
{"author":"王褒","content":"松古无年月，鹄去复来归。石壁藤为路，山窗云作扉。","dynasty":"南北朝","title":"过藏矜道馆诗"}
{"author":"王褒","content":"夏水悬台际，秋泉带雨馀。石生铭字长，山久谷神虚。","dynasty":"南北朝","title":"明庆寺石壁诗"}
{"author":"王褒","content":"中峰云已合，绝顶日犹晴。邑居随望近，风烟对眼生。","dynasty":"南北朝","title":"云居寺高顶诗"}
{"author":"王褒","content":"岁馀凋晚叶，年至长新围。月轮三五映，乌生八九飞。","dynasty":"南北朝","title":"咏定林寺桂树"}
{"author":"王褒","content":"萧萧易水生波，燕赵佳人自多。倾杯覆碗漼漼，垂手奋袖婆娑。不惜黄金散尽，只畏白日蹉跎。","dynasty":"南北朝","title":"高句丽"}
{"author":"王褒","content":"槐衢回北第，驰道度西宫。树阴连袖色，尘影杂衣风。采桑逢五马，停车对两童。喧喧许史座，钟鸣宾未穷。","dynasty":"南北朝","title":"长安道"}
{"author":"王褒","content":"初春丽晃莺欲娇，桃花流水没河桥。蔷薇花开百重叶，杨柳拂地数千条。陇西将军号都护，楼兰校尉称嫖姚。自从昔别春燕分，经年一去不相闻。无复汉地关山月，唯有漠北蓟城云。淮南桂中明月影，流黄机上织成文。充国行军屡筑营，阳史讨虏陷平城。城下风多能却阵，沙中雪浅讵停兵。属国小妇犹年少，羽林轻骑数征行。遥闻陌头采桑曲，犹胜边地胡笳声。胡笳向暮使人泣，长望闺中空伫立。桃花落地杏花舒，桐生井底寒叶疏。试为来看上林雁，应有遥寄陇头书。","dynasty":"南北朝","title":"燕歌行"}
{"author":"王褒","content":"晓星西北没。朝日东南隅。阳窗临玉女。莲帐照金铺。凤楼称独立。绝世良所无。镜悬四龙网。枕画七星图。银镂明光带。金地织成𥜧。调弦大垂手。歌曲凤将雏。采桑三市路。卖酒七条衢。道逢五马客。夹毂来相趋。将军多事势。夫婿好形模。高箱照云母。壮马饰当颅。单衣火浣布。利剑水精珠。自知心所爱。仕宦执金吾。飞甍凋翡翠。绣桷画屠苏。银烛附弹映鸡羽。黄金步摇动襜褕。兄弟五日时来归。高车竟道生光辉。名唱两行堂上起。鸳鸯十七阶前飞。少年任侠轻年月。珠丸出弹遂难追。","dynasty":"南北朝","title":"日出东南隅行"}
{"author":"王褒","content":"昔称梁孟子。兼闻鲁孔丘。记政聊为述。问东岂相酬。末代多侥倖。卿相尽经由。台郎百金价。台司千万求。当朝少直笔。趋代皆曲钩。廷尉十年不得调。将军百战未封侯。夜伏拥门作常伯。自有蒲萄得凉州。白璧求善价。明珠难暗投。高墙不可践。井水自难浮。风胡有年岁。铦利比吴钩。","dynasty":"南北朝","title":"墙上难为趋"}
{"author":"王褒","content":"春归残腊里，行色在孤舟。山入毗陵翠，河经溧水流。青毡寒榻共，绛帐夜灯留。时雨诸生望，休过太白楼。","dynasty":"明代","title":"送陈校官之溧阳"}
{"author":"王褒","content":"一麾新出守，五马独专城。啼鸟留吟佩，垂杨引别旌。青山云外见，绿野雨中耕。千里皇畿内，行人播政声。","dynasty":"明代","title":"送无为知州邹以信"}
{"author":"王褒","content":"都门相送处，无奈柳条长。咒引天花落，经翻贝叶香。浮杯吴水绿，飞锡海天苍。后夜涵江月，应期到上方。","dynasty":"明代","title":"送僧还莆田"}
{"author":"王褒","content":"羡君年最少，夙有子云才。驻马看吴苑，听莺望粤台。寒声林外落，暝色雁边来。惆怅离亭思，惟多白玉杯。","dynasty":"明代","title":"送林德入成均"}
{"author":"王褒","content":"近得钟王法，才华世共称。剑锋看舞女，笔阵笑狂僧。散帙花前席，鸣琴竹里灯。石渠成远别，白下酒如渑。","dynasty":"明代","title":"送陈德刚归莆"}
{"author":"王褒","content":"玉堂寒月白，吟思在长沙。作令时争誉，新诗众共誇。渔家连岛屿，川路入桑麻。烦寄江南信，疏梅已著花。","dynasty":"明代","title":"送湘乡令王子材"}
{"author":"王褒","content":"远公京国久，飞锡日边还。双树行时见，三花坐处攀。浮杯沧海度，定室白云关。何日辞轩冕，来寻物外閒。","dynasty":"明代","title":"送王界善首座还莆"}
{"author":"王褒","content":"微雨朝来过，园蔬取次看。韭芽欣土暖，芥荚怯霜寒。畦理高低种，厨供旦夕飧。莫嫌藜藿舍，金玉试春盘。","dynasty":"明代","title":"养蔬四首为汉府教授王先生作其一"}
{"author":"王褒","content":"睡起应行药，群畦喜有成。银茄星错落，金薤笔纵横。姜掌香生馔，葱芽寸入羹。南窗时一饱，未数五侯鲭。","dynasty":"明代","title":"养蔬四首为汉府教授王先生作其二"}
{"author":"王褒","content":"云生花里径，雨泛竹边渠。积水收菰米，编篱护土酥。堪嗟漆园马，谁忆季鹰鲈。王业豳风旧，殷勤叙断壶。","dynasty":"明代","title":"养蔬四首为汉府教授王先生作其三"}
{"author":"王褒","content":"御冬当旨蓄，应得治芳园。挂壁藏新种，培泥拥宿根。萍齑怜凤炙，玉糁诧熊蹯。拟作冰壶传，雄才独讨论。","dynasty":"明代","title":"养蔬四首为汉府教授王先生作其四"}
{"author":"王褒","content":"我忆京华侣，经年意若何。别深乡思减，客久物情多。淡月回银烛，疏钟带玉珂。青云如可及，倾盖一相过。","dynasty":"明代","title":"寄唐进士震"}
{"author":"王褒","content":"银缸盛美酒，江上送君行。共惜孤舟别，那知几日程。阙寒逢断雁，宫曙听新莺。早献金门策，休论汉贾生。","dynasty":"明代","title":"送友人之京"}
{"author":"王褒","content":"高阁凝云闭，虚窗带雪开。鸟寒空辩鹭，树暝总疑梅。遣兴惟诗句，衔情秪酒杯。遥知函丈下，已遣二生回。","dynasty":"明代","title":"题雪景图"}
{"author":"王褒","content":"极目乌程路，高堂旅榇归。音容芳树远，心绪片云飞。别泪茅生馔，荒尘莱子衣。青山佳兆在，寂寞掩春晖。","dynasty":"明代","title":"挽徐母施氏"}
{"author":"王褒","content":"鱼钥春开虎豹关，五云星斗近天颜。绛河月湿金盘露，火树香分玉笋班。鳷鹊漏传花外观，蓬莱仗列海中山。万方乐事同元夕，恩赐千官十日閒。","dynasty":"明代","title":"元夕观灯应制"}
{"author":"王褒","content":"都门霜落雁南飞，官舍萧条独忆归。淡月疏星辞帝阙，乱云高树近亲闱。渊明对酒心犹好，杜甫能诗趣不违。闻说邑人相候久，高堂莫恋老莱衣。","dynasty":"明代","title":"送裴孝感归省"}
{"author":"王褒","content":"朝回无处不淹留，元夕江干繫去舟。九奏箫韶天上听，千家灯火月中游。然犀壮志空流水，倚马长才见故丘。佳节谩劳伤往事，百壶堪醉鹔鹴裘。","dynasty":"明代","title":"采石江上元夕简武昌周博士临湘李驿宰"}
{"author":"王褒","content":"龙虎旌旗度朔河，羽林诸帅拥天戈。银潢净洗刀兵气，玉垒穷搜虎豹窠。万里山川传驻跸，九重日月共鸣珂。边庭不用防秋计，沙漠如今总汉歌。","dynasty":"明代","title":"送张指挥"}
{"author":"王褒","content":"谁言五马共翩翩，百丈维牵水上船。故吏青山开候馆，遗民绿野趁春田。颂声遥播啼猿外，归梦长随落雁边。闻说颍川曾入相，知君未必让先贤。","dynasty":"明代","title":"送曾太守之官"}
{"author":"王褒","content":"白头著作文人行，左掖闻莺有短章。委佩乍分花外仗，停骖归滞柳边墙。谪仙老去乡心切，贾至才高野趣长。自笑云泥踪迹异，无因倾耳接飞觞。","dynasty":"明代","title":"次郑校书左掖闻莺之作"}
{"author":"王褒","content":"儒冠岁月易蹉跎，孤馆相看奈别何。匡裕栖迟名独盛，王猷落魄兴偏多。流莺高树双壶送，积雨长江一棹过。自笑烟波为客久，阳关休向醉中歌。","dynasty":"明代","title":"送匡行人显回京师"}
{"author":"王褒","content":"腊月江头送季方，北山飞雪扑离觞。匡庐树影吟边近，彭蠡江声梦里长。晚岁重瞻尧日月，清时独擅汉文章。春来多少南归翼，毋惜题缄寄玉堂。","dynasty":"明代","title":"送教谕陈廷杰归湖口"}
{"author":"王褒","content":"君门已许解朝衣，此后相期过竹扉。池上青山留客醉，郢中白雪和人稀。雨晴閒馆花空落，月上层城鸟倦飞。明日独怀乘兴地，不堪愁思更依依。","dynasty":"明代","title":"陈主簿稔过宿赋答"}
{"author":"王褒","content":"问君何处拜庭闱，海国苍茫去路微。洛社旧游同北望，温陵积梦独南归。春行树外空闻鸟，夜坐花边静掩扉。转向高堂思綵服，云山惆怅与心违。","dynasty":"明代","title":"送陈生温陵省亲"}
{"author":"王褒","content":"都门雨雪正霏霏，马上双壶送独归。阙下马周留客邸，郡中潘岳访亲闱。万花岛屿春移棹，五柳郊原昼掩扉。霄汉朋游总知己，此行休恋故山薇。","dynasty":"明代","title":"送校书陈秀才省亲"}
{"author":"王褒","content":"江城四月见更生，岐路劳劳慰别情。秉笔南宫词独擅，盍簪东阁酒同倾。白云旧业灯前思，青镜流年客里惊。自笑萍踪也如此，悠悠书剑谩题名。","dynasty":"明代","title":"题刘仪部山水图二首其一"}
{"author":"王褒","content":"谁作丹青慰壮游，潇湘风雨谩淹留。雨深远渚黄花夕，霜落平芜白雁秋。憔悴屈平应有念，才华贾谊自无俦。骚人南去应肠断，芳草寒烟不尽愁。","dynasty":"明代","title":"题刘仪部山水图二首其二"}
{"author":"王褒","content":"青山何处白云窝，不见诗人掩薜萝。策杖谁寻盘谷隐，辍耕偏忆鹿门过。芳蹊此日成桃李，野服当年制芰荷。欲酹吟魂招楚些，宁堪洒泪客中歌。","dynasty":"明代","title":"挽云窝林处士"}
{"author":"王褒","content":"荒台草绿鹧鸪飞，剑化龙津事已非。故国遗臣空北望，他乡作客独南归。新祠海上经秋雨，旧业林间半掩扉。读罢遗文肠欲断，桐城何处一沾衣。","dynasty":"明代","title":"挽诗"}
{"author":"王褒","content":"翠屏山下水云香，别墅归来月在床。今日看图诗兴动，浑如东阁送何郎。","dynasty":"明代","title":"题墨梅赠苏上舍"}
{"author":"王褒","content":"楚山飞雨湿行旌，犹记临岐唱渭城。横笛江头闻折柳，断肠偏是别离情。","dynasty":"明代","title":"梦作"}
{"author":"王褒","content":"孤舟几日别京华，望尽南天不见家。客里相看须尽醉，江心何用泣琵琶。","dynasty":"明代","title":"过九江二绝似同舟诸游好其一"}
{"author":"王褒","content":"层峰断岸见涵城，风景依稀灞上营。最恨春来长是客，新莺细柳不胜情。","dynasty":"明代","title":"过九江二绝似同舟诸游好其二"}
{"author":"王褒","content":"空斋疏雨又黄昏，那复孤灯坐掩门。纵道异乡常不雨，举头看月也消魂。","dynasty":"明代","title":"雨中斋居寄倪烱"}
{"author":"王褒","content":"独怜卧病送残春，说著春光恼杀人。把酒看花等閒事，布衣空惹陌头尘。","dynasty":"明代","title":"夏日病卧寄同舍二三知己"}
{"author":"王褒","content":"林下横门隔断桥，溪边草径入云遥。青山绿树知多少，谁道书声到市朝。","dynasty":"明代","title":"题高安朱少尹莆山书舍"}
{"author":"王褒","content":"昔年舣棹桐江道，草圣相传紫芝老。长风千里吹夏云，落日空山迹如扫。","dynasty":"明代","title":"题俞紫芝临怀素千字文"}
{"author":"王褒","content":"锦鞯金铎舞倾杯，驿路相传换马台。零落黄尘鼙鼓歇，秪从图画识龙媒。","dynasty":"明代","title":"题唐马图"}
{"author":"王褒","content":"盛时属文运，俊乂期登庸。三载荐多士，四方罗文雄。眷兹九秋半，气候何空濛。婵娟出东岭，浮云敛层空。闱棘今夕会，折桂此时同。华堂入夜开，展席来相从。流辉照尊俎，微寒薄帘栊。柏台共济济，薇垣独雍雍。主醉乐且多，宾回兴未穷。揽衣望霄汉，烱烱明光宫。人坐辨天上，鸟飞疑镜中。合并不尽欢，佳期谅难逢。洗杯濯清沼，移榻当修桐。倒倾殊未已，所思悟其终。徘徊一分手，千里入飞蓬。飘飖望南陌，别过东城钟。","dynasty":"明代","title":"中秋文闱宴集"}
{"author":"陈抟","content":"草泽吾皇诏，图南抟姓陈。三峰千载客，四海一闲人。世态从来薄，诗情自得真。乞全麞鹿性，何处不称臣。","dynasty":"宋代","title":"辞上归进诗"}
{"author":"陈抟","content":"山鬼煖或呼，溪鱼寒不跳。晚景愈堪观，危峰露残照。","dynasty":"宋代","title":"冬日晚望"}
{"author":"陈抟","content":"臣爱睡，臣爱睡。不卧库氈，不盖被。片石枕头，蓑庆铺地。震雷掣电鬼神惊，臣当其时正酣睡。闲思张良，闷想范蠡，说甚孟德，休言刘备。三四君子只是争些闲气，争如臣向青山顶头，白云堆裹，展开眉头，解放肚皮，但一觉睡。管什玉免东升，红轮西坠。","dynasty":"宋代","title":"对御歌"}
{"author":"陈抟","content":"十年踪迹走红尘，回首青山入梦频。紫陌纵荣争及睡，朱门虽贵不如贫。愁闻剑戟扶危主，闷见笙歌聒醉人。携取旧书归旧隐，野花啼鸟一般春。","dynasty":"宋代","title":"归隐"}
{"author":"陈抟","content":"半夜天香入岩谷，西风吹落岭头莲。空爱掌痕侵碧汉，无人曾叹巨灵仙。","dynasty":"宋代","title":"华山"}
{"author":"陈抟","content":"蚕月桑叶青。莺时柳花白。","dynasty":"宋代","title":"句"}
{"author":"陈抟","content":"华阴高处是吾宫，出即凌空跨晓风。台殿不将金锁闭，来时自有白云封。","dynasty":"宋代","title":"诗一首"}
{"author":"陈抟","content":"我谓浮荣真是幻，醉来舍辔谒高公。因聆玄论冥冥理，转觉尘寰一梦想中。","dynasty":"宋代","title":"石刻诗"}
{"author":"陈抟","content":"银河混落翠光冷，一派回环湛晚晖。几恨却为顽石礙，琉璃滑处玉花飞。","dynasty":"宋代","title":"题石水涧"}
{"author":"陈抟","content":"为爱四峰好，吟头书日昂。岩花红作阵，溪水绿成秆。几夜礙新月，半山无夕阳。寄言嘉遁客，此处是仙乡。","dynasty":"宋代","title":"西峰"}
{"author":"陈抟","content":"暗喜莲峰作近邻，拨开云雾见师频。有时问个艰难字，便沐周旋说与人。唐李监应留后迹，汉蔡邕想是前身。堪嗟继踵无徒弟，笔法收藏在渭滨。","dynasty":"宋代","title":"喜英公大师挂锡太华"}
{"author":"陈抟","content":"万事若在手，百年聊称情。他时南岳去，记得此岩名。","dynasty":"宋代","title":"俞公岩"}
{"author":"陈抟","content":"常人无所重，惟睡乃为重。举世皆为息，魂离神不动。觉来无所知，贪求心愈用。堪笑尘中人，不知梦是梦想。","dynasty":"宋代","title":"赠金励睡诗二首"}
{"author":"陈抟","content":"至人本无梦，其梦本游仙。真人本无睡，睡则浮云烟。炉里近为乐，壶中别有天。欲知睡梦里，人间第一玄。","dynasty":"宋代","title":"赠金励睡诗二首"}
{"author":"陈抟","content":"自吴入蜀是寻常，歌舞筵中救火忙。乞得金陵养闲散。","dynasty":"宋代","title":"赠张乖崖"}
{"author":"陈抟","content":"为爱西峰好，吟头尽日昂。岩花红作阵，溪水绿成行。几夜碍新月，半山无夕阳。寄言嘉遁客，此处是仙乡。","dynasty":"宋代","title":"西峰"}
{"author":"陈抟","content":"银河洒落翠光冷，一派回环湛晚晖。几恨却为顽石碍，琉璃滑处玉花飞。","dynasty":"宋代","title":"题石水涧"}
{"author":"陈抟","content":"蚕月桑叶青，莺时柳花白。","dynasty":"宋代","title":"句其一"}
{"author":"黄伯固","content":"蓼花秋水漫官衙，令尹情怀自一家。退食小斋无俗事，閒呼童子问桑麻。","dynasty":"宋代","title":"公馀漫兴"}
{"author":"黄伯固","content":"箕伯宵声怒，髽童早语咍。飞花先腊白，和气觉春回。暗动云都簇，先凭雨作媒。有情皆噤惨，无物不低催。阔洒吞平野，斜飞透隙埃。朦胧山下路，孤绝水边桅。厚载危倾压，阴机巧剪裁。溪流连底沥，蒙岭彻尖堆。妒舞时飘袖，催诗胜遣材。高将凌玉阕，清可并瑶台。密密疑霏屑，纷纷认落梅。诹龟古{左禾上皿下能}稏，宿鹭斂毰毸。冻案呵吟笔，高楼殢酒杯。市衢停辙迹，香篆冷炉灰。试问麻衣咏，何如柳絮才。一时聊纪事，著句郢难陪。","dynasty":"宋代","title":"双清阁咏雪"}
{"author":"黄伯固","content":"江山无古今，阐发自我辈。心期得地胜，有目皆一快。负郭西缭川，众流翕以汇。水光开三面，结屋此其最。嚣尘劃清漪，景象极爽垲。泓澄湛寒碧，潭影尤可爱。岩前列烟树，翠色聊不解。盘坳石下瞰，林立错奇怪。雄观喜新获，旷境了无碍。人谋孰使然，天作若有诗。学宫尔多士，游息于此在。岂但濯尔缨，亦可湔匀佩。翛然鱼在藻，行矣鲲化海。维兹渊靓名，妙处默领会。中庸至矣夫，智者乐在内。水德本无虚，人心亦清洒。即物以察已，致之不在大。清源堪疏沦，世虑涤昏昧。曾子浴乎沂，不出一唯外。淡乎卖傅心，或可分一派。","dynasty":"宋代","title":"渊靓亭"}
{"author":"曾允元","content":"一夜东风，枕边吹散愁多少。数声啼鸟。梦转纱窗晓。来是春初，去是春将老。长亭道。一般芳草。只有归时好。","dynasty":"宋代","tags":"婉约，写景，喜悦","title":"点绛唇·一夜东风"}
{"author":"曾允元","content":"日高深院无人，杨花扑帐春云暖。回文未就，停针不语，绣床倚遍。翠被笼香，绿鬟坠腻，伤春成怨。尽云山烟水，柔情一缕，又暗逐、金鞍远。鸾佩相逢甚处，似当年、刘郎仙苑。凭肩后约，画眉新巧，从来未惯。枕落钗声，帘开燕语，风流云散。甚依稀难记，人间天上，有缘重见。","dynasty":"宋代","title":"水龙吟（春梦）"}
{"author":"曾允元","content":"又老杨花，浮萍点点，一溪春色。闲寻旧迹。认溪头、浣纱碛。柔条折尽成轻别，向空外、瑶簪一掷。算无情更苦，莺巢暗叶，啼破幽寂。凝立。阑干侧。记露饮东园，联镳西陌。容锁鬓减，相逢应自难识。东风吹得愁似海，谩点染，空阶自碧。独归晚，解说心中事，月下短笛。","dynasty":"宋代","title":"月下笛（次韵）"}
{"author":"曾允元","content":"碧梧枝上占秋信，微闻雨声还惬。虹影分晴，云光透晚，残日依依团箑。阑干一霎。又长笛归舟，乱鸦荒堞。两鬓西风，有人心事到红叶。娇莲相对欲语，奈莲茎有刺，愁不成折。天上欢期，人间巧意，今夜明河如雪。新宽带结。想宝篆频温，翠奁低揭。雾湿云鬟，浅妆深拜月。","dynasty":"宋代","title":"齐天乐（次韵赵芳谷曲，有香玉之怨）"}
{"author":"仇埰","content":"目送芳华，心随画楫，软风疏雨湖天。听取黄鹂，唤春悤度今年。倦游词客联翩，写西泠递付吟筵。瞋帘痴燕，黏堤怨绿，图本争传。惜花人往，移水舟新，再来胜侣，寄感依前。流光复尔，嗟非旧日青山。愁入鸥边，好楼台拆绣堪怜。会凭栏，无穷幽绪，只问啼鹃。","dynasty":"近代","title":"夏初临题西湖饯春图"}
{"author":"萧仿","content":"圣祚无疆，庆传乐章。金枝繁茂，玉叶延长。海渎常晏，波涛不扬。汪汪美化，垂范今王。","dynasty":"唐代","title":"郊庙歌辞。享太庙乐章。懿宗室舞"}
{"author":"陈子全","content":"一望潇湘遍露迷，胡笳吹月夜凄凄。回天无力心难死，矢日同仇志应齐。但使首阳存汉地，不教阴塞牧羌羝。声名一堕谁能赎，珍重雌雄剑化蜺。","dynasty":"宋代","title":"军中寄内"}
{"author":"吴昭淑","content":"今夜永，说剑引杯长。坐拥地炉生石炭，灯前细雨好烧香。呵手理丝簧。君且住，烂醉又何妨。别後相思天万里，江南江北永相忘。真个断人肠。","dynasty":"宋代","title":"望江南"}
{"author":"戴烨","content":"几番樽酒遇书棂，谈笑清风起座屏。一世猖狂浑似醉，此心明白固长醒。英雄自昔难虚老，钟鼎他年要刻铭。若见旁人问消息，为言桂子待秋馨。","dynasty":"宋代","title":"次屏翁韵"}
{"author":"冯畹","content":"离怀渺渺一缄书，寄向春风且任渠。何限洮河东去水，此中无处著双鱼。","dynasty":"清代","title":"寄大兄"}
{"author":"冯畹","content":"宵柝声声夜未央，博山红烬玉烟凉。麝煤兰篆休重炷，不是君来便不芳。","dynasty":"清代","title":"春日离咏寄夫子其一"}
{"author":"冯畹","content":"银烛斜临倦眼明，坐来转觉不胜情。忽然忆著相思句，正是销魂第一程。","dynasty":"清代","title":"春日离咏寄夫子其二"}
{"author":"冯畹","content":"吟怀无那觉肠乾，为乞松萝助洒翰。扶得几分诗力起，好将新句寄君看。","dynasty":"清代","title":"春日离咏寄夫子其三"}
{"author":"冯畹","content":"相思只隔两三程，写尽吴笺寄不成。却忆小窗前夕雨，为侬搀梦到金城。","dynasty":"清代","title":"春日离咏寄夫子其四"}
{"author":"冯畹","content":"茹水西为风物新，韶华著意饯离人。离人今在千山外，寄语河边柽柳春。","dynasty":"清代","title":"春日离咏寄夫子其五"}
{"author":"冯畹","content":"关山月，关山月，山月高高漏未歇。城头一夜戍角鸣，大帅平明大纛行，寒沙万里晓光白，斥堠千山烽火青。昨从都尉下三山，复逐轻车出汉关。三边积雪埋头白，五夜胡风彻甲寒。月色营前凝望久，重窥记自葱岭首。多情不舍出塞骑，犹为离人照刁斗。关山月，愿分一半清皎光，为照闺中望月常如此。塞上征人行未已，醒时惆怅月照席，梦里空迷塞烟紫。","dynasty":"清代","title":"关山月"}
{"author":"万俟咏","content":"见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。","dynasty":"宋代","tags":"宋词三百首，春天，清明节，写景","title":"三台·清明应制"}
{"author":"万俟咏","content":"一声声，一更更。窗外芭蕉窗里灯，此时无限情。梦难成，恨难平。不道愁人不喜听，空阶滴到明。","dynasty":"宋代","tags":"宋词精选，写雨，声音，孤独","title":"长相思·雨"}
{"author":"万俟咏","content":"短长亭，古今情。楼外凉蟾一晕生，雨馀秋更清。暮云平，暮山横。几叶秋声和雁声，行人不要听。","dynasty":"宋代","tags":"羁旅，写景，相思","title":"长相思·山驿"}
{"author":"万俟咏","content":"一鞭清晓喜还家。宿醉困流霞。夜来小雨新霁，双燕舞风斜。山不尽，水无涯。望中赊。送春滋味，念远情怀，分付杨花。","dynasty":"宋代","tags":"咏物，春天，喜悦","title":"诉衷情·送春"}
{"author":"万俟咏","content":"春到南楼雪尽。惊动灯期花信。小雨一番寒。倚阑干。莫把栏干频倚。一望几重烟水。何处是京华。暮云遮。","dynasty":"宋代","tags":"婉约，思归","title":"昭君怨·春到南楼雪尽"}
{"author":"万俟咏","content":"天如洗。金波冷浸冰壶里。冰壶里。一年得似，此宵能几。等闲莫把阑干倚。马蹄去便三千里。三千里。几重云岫，几重烟水。","dynasty":"宋代","title":"忆秦娥"}
{"author":"万俟咏","content":"恨莺花渐老，但芳草、绿汀洲。纵岫壁千寻，榆钱万叠，难买春留。梅花向来始别，又匆匆、结子满枝头。门外垂杨岸侧，画桥谁系兰舟。悠悠。岁月如流。叹水覆、杳难收。凭画阑，往往抬头举眼，都是春愁。东风晚来更恶，怕飞红、怕絮入书楼。双燕归来问我，怎生不上帘钩。","dynasty":"宋代","tags":"宋词精选，惜春，离别","title":"木兰花慢·恨莺花渐老"}
{"author":"万俟咏","content":"千里草。萋萋尽处遥山小。遥山小。行人远似，此山多少。天若有情天亦老。此情说便说不了。说不了。一声唤起，又惊春晓。","dynasty":"宋代","title":"忆秦娥（别情）"}
{"author":"万俟咏","content":"燕子飞来花在否，微雨退、掩重门。正满院梨花雪照人。独自个、怯黄昏。轻风淡月总消魂。罗衣暗惹啼痕。谩觑着、秋千腰褪裙。可セ是、不宜春。","dynasty":"宋代","title":"武陵春"}
{"author":"万俟咏","content":"千秋万岁君，五帝三王世。观风重令节，与民乐盛际。蕊宫长春，洞天不老，花艳蝉辉，十里照春珠翠。闹罗绮。遥望太极，一族通明里。钧台奏寿，蓬山呈妙戏。六宫人来，五云楼迥，风送歌声，依约睿思圣制。","dynasty":"宋代","title":"快活年近拍"}
{"author":"万俟咏","content":"一望西山烟雨。目断心飞何处。天外白云城。几多程。谩记阳关句。衣上粉啼痕污。陇水一分流。此生休。","dynasty":"宋代","title":"昭君怨"}
{"author":"万俟咏","content":"平分素商。四垂翠幕，斜界银潢。颢气通建章。正烟澄练色，露洗水光。明映波融太液，影随帘挂披香。楼观壮丽，附霁云、耀绀碧相望。宫妆。三千从赭黄。万年世代，一部笙簧。夜宴花漏长。乍莺歌断续，燕舞回翔。玉座频燃绛蜡，素娥重按霓裳。还是共唱御制词，送御觞。","dynasty":"宋代","title":"明月照高楼慢（中秋应制）"}
{"author":"万俟咏","content":"瑞日初迟，绪风乍暖，千花百草争香。瑶池路稳，阆苑春深，云树水殿相望。柳曲沙平，看尘随青盖，絮惹红妆。卖酒绿阴傍。无人不醉春光。有十里笙歌，万家罗绮，身世疑在仙乡。行乐知无禁，五侯半隐少年场。舞妙歌妍，空妒得、莺娇燕忙。念芳菲、都来几日，不堪风雨疏狂。","dynasty":"宋代","title":"安平乐慢（都门池苑应制）"}
{"author":"万俟咏","content":"陇云溶泄，陇山峻秀，陇泉呜咽。行人暂驻马，已不胜愁绝。上陇首、凝眸天四阔。更一声、寒雁凄切。征书待寄远，有知心明月。","dynasty":"宋代","title":"忆少年（陇首山）"}
{"author":"万俟咏","content":"晓风酸。晓霜乾。一雁南飞人度关。客衣单。客衣单。千里断魂，空歌行路难。寒梅惊破前村雪。寒鸡啼破西楼月。酒肠宽。酒肠宽。家在日边，不堪频倚阑。","dynasty":"宋代","title":"梅花引（冬怨）"}
{"author":"万俟咏","content":"正波泛银汉，漏滴铜壶，上元佳致。绛烛银灯，若繁星连缀。明月逐人，暗尘随马，尽五陵豪贵。鬓惹乌云，裙拖湘水，谁家姝丽。金阙南边，彩山北面，接地罗绮，沸天歌吹。六曲屏开，拥三千珠翠。帝乐□深，凤炉烟喷，望舜颜瞻礼。太平无事，君臣宴乐，黎民欢醉。","dynasty":"宋代","title":"醉蓬莱"}
{"author":"万俟咏","content":"东风绿杨天，如画出、清明院宇。玉艳淡泊，梨花带月，胭脂零落，海棠经雨。单衣怯黄昏，人正在、珠帘笑语。相并戏蹴秋千，共携手、同倚阑干，暗香时度。翠窗绣户。路缭绕、潜通幽处。断魂凝伫。嗟不似飞絮。闲闷闲愁，难消遣、此日年年意绪。无据。奈酒醒春去。","dynasty":"宋代","title":"卓牌儿（春晚）"}
{"author":"万俟咏","content":"簇真香。似风前拆麝囊。嫩紫轻红，间斗异芳。风流富贵，自觉兰蕙荒。独占蕊珠春光。绣结流苏密致，魂梦悠飏。气融液散满洞房。朝寒料峭，殢娇不易当。着意要得韩郎。","dynasty":"宋代","title":"钿带长中腔"}
{"author":"万俟咏","content":"又随芳绪生，看翠霁连空，愁遍征路。东风里，谁望断西塞，恨迷南浦。天涯地角，意不尽、消沉万古。曾是送别长亭下，细绿暗烟雨。何处。乱红铺绣茵，有醉眼荡子，拾翠游女。王孙远，柳外共残照，断云无语。池塘梦生，谢公后、还能继否。独上画楼，春山暝、雁飞去。","dynasty":"宋代","title":"春草碧"}
{"author":"万俟咏","content":"望五云多处春深，开阆苑、别就蓬岛。正梅雪韵清，桂月光皎。凤帐龙帘萦嫩风，御座深、翠金问绕。半天中、香泛千花，灯挂百宝。圣时观风重腊，有箫鼓沸空，锦绣匝道。竞呼卢、气贯调欢笑。暗里金钱掷下，来待燕、歌太平睿藻。愿年年此际，迎春不老。","dynasty":"宋代","title":"雪明鳷鹊夜慢"}
{"author":"万俟咏","content":"自腊月十五日放灯，纵都夹人夜游。妇女游者，珠帘下邀住，饮以金瓯酒。有妇人饮酒毕，辄怀金瓯。左右呼之，妇人曰：妾之夫性严，今带酒容，何以自明。怀此金瓯为证耳。隔帘闻笑声曰：与之。其词曰。人间天上。端楼龙凤灯先赏。倾城粉黛月明中，春思荡。醉金瓯仙酿。一从鸾辂北向。旧时宝座应蛛纲。游人此际客江乡，空怅望。梦连昌清唱。","dynasty":"宋代","title":"凤皇枝令"}
{"author":"万俟咏","content":"芳菲叶底。谁会秋江意。深绿护轻黄，怕青女、霜侵憔悴。开分早晚，都占九秋天，花四出，香七里。独步珠宫里。佳名岩桂。却是因遗子。不自月中来，又那得、萧萧风味。霓裳旧曲，休问广寒人，飞太白，酬仙蕊。香外无香比。","dynasty":"宋代","title":"蓦山溪·芳菲叶底"}
{"author":"万俟咏","content":"寒甚正前三五日。风将腊雪侵寅。彩鸡缕燕已惊春。玉梅飞上苑，金柳动天津。□□□□□□□，□□□□□□。□□□□□□□。春盘共飣餖，绕坐庆时新。","dynasty":"宋代","title":"临江仙·寒甚正前三五日"}
{"author":"万俟咏","content":"望五云多处春深，开阆苑、别就蓬岛。正梅雪韵清，桂月光皎。凤帐龙帘萦嫩风，御座深、翠金问绕。半天中、香泛千花，灯挂百宝。圣时观风重腊，有箫鼓沸空，锦绣匝道。竞呼卢、气贯调欢笑。暗里金钱掷下，来待燕、歌太平睿藻。愿年年此际，迎春不老。","dynasty":"宋代","title":"雪明?鹊夜慢/雪明?鹊夜"}
{"author":"万俟咏","content":"梅夏暗丝雨，麦秋扇浪风。香芦结黍趁天中。五日凄凉今古、与谁同。","dynasty":"宋代","title":"南歌子·梅夏暗丝雨"}
{"author":"万俟咏","content":"昔年曾共黄花酒，一笑新香。","dynasty":"宋代","title":"失调名"}
{"author":"万俟咏","content":"碎云薄。向碧玉枝缀万萼。如将汞粉匀开，疑使柏麝熏却。雪魄未应若。况天赋、标艳仍绰约。当暄风暖日佳处，戏蝶游蜂看著。重重绣帘珠箔。障秾艳霏霏，异香漠漠。见说徐妃，当年嫁了，信任玉钿零落。无言自啼露萧索。夜深待、月上栏干角。广寒宫、要与姮娥，素妆一夜相学。","dynasty":"宋代","title":"尉迟杯慢/尉迟杯"}
{"author":"万俟咏","content":"蜂蕊分香，燕泥破润，暂寒天气清新。帝里繁华，昨夜细雨初匀。万品花藏四苑，望一带、柳接重津。寒食近，蹴踘秋千，又是无限游人。红妆趁戏，绮罗夹道，青帘卖酒，台榭侵云。处处笙歌，不负治世良辰。共见西城路好，翠华定、将出岩宸。谁知道，仁主祈祥为民，非事行春。","dynasty":"宋代","title":"恋芳春慢·蜂蕊分香"}
{"author":"万俟咏","content":"小潇湘。正天影倒碧，波面容光。水仙朝罢，间列绿盖红幢。吹风细雨，荡十顷、浥浥清香。人在水精中央。霜绡雾縠，襟袂收凉。款放轻舟闹红里，有晴蜓点水，交颈鸳鸯。翠阴密处，曾觅相并青房。晚霞散绮，泛远净、一叶鸣榔。拟去尽促雕觞。歌云未断，月上飞梁。","dynasty":"宋代","title":"芰荷香·小潇湘"}
{"author":"万俟咏","content":"可惜香红。又一番骤雨，几阵狂风。霎时留不往，便夜来和月，飞过帘栊。离愁未了，酒病相仍，便堪此恨中。片片随、流水斜阳去，各自西东。又还是、九十春光，误双飞蝶，并采游峰。人生能几许，细算来何物，得似情浓。沈腰暗减，潘鬓先秋，寸心不易供。望暮云、千里沈沈障翠峰。","dynasty":"宋代","title":"别瑶姬慢/忆瑶姬"}
{"author":"万俟咏","content":"燕子飞来春在否，微雨过、掩重门。正满院梨花雪照人。独自个、忆黄昏。清风淡月总销魂。罗衣暗、惹啼痕。漫觑著秋千腰褪裙。可煞是、不宜春。","dynasty":"宋代","title":"武陵春"}
{"author":"法常","content":"此事楞严常露布。梅华雪月交光处。一笑寥寥空万古。风瓯语。迥然银汉横天宇。蝶梦南华方栩栩。斑斑谁跨丰干虎。而今忘却来时路。江山暮。天涯目送鸿飞去。","dynasty":"宋代","title":"渔父词"}
{"author":"欧阳炯","content":"天初暖，日初长，好春光。万汇此时皆得意，竞芬芳。笋迸苔钱嫩绿，花偎雪坞浓香。谁把金丝裁剪却，挂斜阳？","dynasty":"五代","tags":"写景","title":"春光好·天初暖"}
{"author":"欧阳炯","content":"晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。","dynasty":"五代","tags":"婉约，写景，怀古","title":"江城子·晚日金陵岸草平"}
{"author":"欧阳炯","content":"岸远沙平，日斜归路晚霞明。孔雀自怜金翠尾，临水，认得行人惊不起。","dynasty":"五代","tags":"原野，暮色","title":"南乡子·岸远沙平"}
{"author":"欧阳炯","content":"画舸停桡，槿花篱外竹横桥。水上游人沙上女，回顾，笑指芭蕉林里住。","dynasty":"五代","tags":"婉约，写景，写人，少女","title":"南乡子·画舸停桡"}
{"author":"欧阳炯","content":"路入南中，桄榔叶暗蓼花红。两岸人家微雨后，收红豆，树底纤纤抬素手。","dynasty":"五代","tags":"婉约，南方，写景","title":"南乡子·路入南中"}
{"author":"欧阳炯","content":"相见休言有泪珠，酒阑重得叙欢娱，凤屏鸳枕宿金铺。兰麝细香闻喘息，绮罗纤缕见肌肤，此时还恨薄情无？","dynasty":"唐代","tags":"重逢，爱情","title":"浣溪沙·相见休言有泪珠"}
{"author":"欧阳炯","content":"暖日闲窗映碧纱，小池春水浸晴霞。数树海棠红欲尽，争忍，玉闺深掩过年华。独凭绣床方寸乱，肠断，泪珠穿破脸边花。邻舍女郎相借问，音信，教人休道未还家。","dynasty":"唐代","tags":"闺情，抒情，思念，愁绪","title":"定风波·暖日闲窗映碧纱"}
{"author":"欧阳炯","content":"落絮残莺半日天，玉柔花醉只思眠，惹窗映竹满炉烟。独掩画屏愁不语，斜倚瑶枕髻鬟偏，此时心在阿谁边？","dynasty":"五代","tags":"妇女","title":"浣溪沙·落絮残莺半日天"}
{"author":"欧阳炯","content":"忆昔花间初识面，红袖半遮，妆脸轻转。石榴裙带，故将纤纤玉指偷捻，双凤金线。碧梧桐锁深深院，谁料得两情，何日教缱绻？羡春来双燕，飞到玉楼，朝暮相见。","dynasty":"五代","tags":"男子，追忆，怀念，爱情","title":"贺明朝·忆昔花间初识面"}
{"author":"欧阳炯","content":"忆昔花间相见后，只凭纤手，暗抛红豆。人前不解，巧传心事，别来依旧，辜负春昼。碧罗衣上蹙金绣，睹对对鸳鸯，空裛泪痕透。想韶颜非久，终是为伊，只恁偷瘦。","dynasty":"五代","tags":"女子，追忆，思念","title":"贺明朝·忆昔花间相见后"}
{"author":"欧阳炯","content":"花滴露，柳摇烟，艳阳天。雨霁山樱红欲烂，谷莺迁。饮处交飞玉斝，游时倒把金鞭。风飐九衢榆叶动，簇青钱。","dynasty":"五代","tags":"春天，写花，饮酒","title":"春光好·花滴露"}
{"author":"欧阳炯","content":"见好花颜色，争笑东风，双脸上，晚妆同。闭小楼深阁，春景重重。三五夜，偏有恨，月明中。情未已，信曾通，满衣犹自染檀红。恨不如双燕，飞舞帘栊。春欲暮，残絮尽，柳条空。","dynasty":"唐代","tags":"闺怨，写景，相思","title":"献衷心·见好花颜色"}
{"author":"欧阳炯","content":"天碧罗衣拂地垂，美人初着更相宜，宛风如舞透香肌。独坐含颦吹凤竹，园中缓步折花枝，有情无力泥人时。","dynasty":"五代","tags":"美人","title":"浣溪沙·天碧罗衣拂地垂"}
{"author":"欧阳炯","content":"天初暖，日初长，好春光。万汇此时皆得意，竞芬芳¤笋迸苔钱嫩绿，花偎雪坞浓香。谁把金丝裁剪却，挂斜阳。花滴露，柳摇烟，艳阳天。雨霁山樱红欲烂，谷莺迁¤饮处交飞玉斝，游时倒把金鞭，风飐九衢榆叶动，簇青钱。胸铺雪，脸分莲，理繁弦。纤指飞翻金凤语，转婵娟¤嘈囋如敲玉佩，清泠似滴香泉。曲罢问郎名个甚，想夫怜。碛香散，渚水融，暖空濛。飞絮悠扬遍虚空，惹轻风¤柳眼烟来点绿，花心日与妆红。黄雀锦鸾相对舞，近帘栊。鸡树绿，凤池清，满神京。玉兔宫前金榜出，列仙名¤叠雪罗袍接武，团花骏马娇行。开宴锦江游烂熳，柳烟轻。芳丛绣，绿筵张，两心狂。空遣横波传意绪，对笙簧¤虽似安仁掷果，未闻韩寿分香。流水桃花情不已，待刘郎。垂绣幔，掩云屏，思盈盈。双枕珊瑚无限情，翠钗横¤几见纤纤动处，时闻款款娇声。却出锦屏妆面了，理秦筝。金辔响，玉鞭长，映垂杨。堤上采花筵上醉，满衣香¤无处不携弦管，直应占断春光。年少王孙何处好，竞寻芳。蘋叶嫩，杏花明，画船轻。双浴鸳鸯出绿汀，棹歌声¤春水无风无浪，春来半雨半晴。红粉相随南浦晚，莫辞行。","dynasty":"唐代","title":"春光好"}
{"author":"欧阳炯","content":"三十六宫秋夜水，露华点滴高梧。丁丁玉漏咽铜壶，明月上金铺。红线毯，博山炉，香风暗触流苏。羊车一去长青芜，镜尘鸾影孤。","dynasty":"五代","tags":"宫廷，怀古","title":"更漏子·三十六宫秋夜水"}
{"author":"欧阳炯","content":"春去秋来也，愁心似醉醺。去时邀约早回轮，及去又何曾。歌扇花光黦，衣珠滴泪新。恨身翻不作车尘，万里得随君。","dynasty":"五代","tags":"闺怨，相思","title":"巫山一段云·春去秋来也"}
{"author":"欧阳炯","content":"风浩寒溪照胆明，小君山上玉蟾生。荷露坠，翠烟轻，拨剌游鱼几处惊。","dynasty":"五代","tags":"写景","title":"渔父·风浩寒溪照胆明"}
{"author":"欧阳炯","content":"嫩草如烟，石榴花发海南天。日暮江亭春影渌，鸳鸯浴，水远山长看不足。画舸停桡，槿花篱外竹横桥。水上游上沙上女，回顾，笑指芭蕉林里住。岸远沙平，日斜归路晚霞明。孔雀自怜金翠尾，临水，认得行人惊不起。洞口谁家，木兰船系木兰花。红袖女郎相引去，游南浦，笑倚春风相对语。二八花钿，胸前如雪脸如莲。耳坠金镮穿瑟瑟，霞衣窄，笑倚江头招远客。路入南中，桄榔叶暗蓼花红。两岸人家微雨后，收红豆，树底纤纤抬素手。袖敛鲛绡，采香深洞笑相邀。藤杖枝头芦酒滴，铺葵席，豆蔻花间bx晚日。翡翠，白蘋香里小沙汀。岛上阴阴秋雨色，芦花扑，数只渔船何处宿。","dynasty":"唐代","title":"南乡子"}
{"author":"欧阳炯","content":"春欲尽，日迟迟，牡丹时。罗幌卷，翠帘垂。彩笺书，红粉泪，两心知。人不在，燕空归，负佳期。香烬落，枕函欹。月分明，花淡薄，惹相思。","dynasty":"唐代","tags":"伤春，抒情，思念","title":"三字令·春欲尽"}
{"author":"欧阳炯","content":"忆昔花间初识面，红袖半遮妆脸。轻转石榴裙带，故将纤纤玉指，偷拈双凤金线¤碧梧桐锁深深院，谁料得两情，何日教缱绻。羡春来双燕，飞到玉楼，朝暮相见。忆昔花间相见后，只凭纤手，暗抛红豆。人前不解，巧传心事，别来依旧，孤负春昼¤碧罗衣上蹙金绣，睹对对鸳鸯，空裛泪痕透。想韶颜非久，终是为伊，只恁偷瘦。","dynasty":"唐代","title":"贺明朝"}
{"author":"欧阳炯","content":"春来街砌，春雨如丝细。春地满飘红杏蒂，春燕舞随风势。春幡细缕春缯，春闺一点春灯。自是春心撩乱，非干春梦无凭。","dynasty":"唐代","tags":"春天，思妇，怀人","title":"清平乐·春来街砌"}
{"author":"欧阳炯","content":"夜悄悄，烛荧荧，金炉香尽酒初醒。春睡起来回雪面，含羞不语倚云屏。莲脸薄，柳眉长，等闲无事莫思量。每一见时明月夜，损人情思断人肠。","dynasty":"唐代","title":"赤枣子"}
{"author":"欧阳炯","content":"薄妆桃脸，满面纵横花靥。艳情多，绶带盘金缕，轻裙透碧罗¤含羞眉乍敛，微语笑相和。不会频偷眼，意如何？秋宵秋月，一朵荷花初发。照前池，摇曳熏香夜，婵娟对镜时¤蕊中千点泪，心里万条丝。恰似轻盈女，好风姿。","dynasty":"唐代","title":"女冠子"}
{"author":"欧阳炯","content":"玉阑干，金甃井，月照碧梧桐影。独自个，立多时，露华浓湿衣¤一向，凝情望，待得不成模样。虽叵耐，又寻思，争生嗔得伊。三十六宫秋夜永，露华点滴高梧。丁丁玉漏咽铜壶，明月上金铺¤红线毯，博山炉，香风暗触流苏。羊车一去长青芜，镜尘鸾彩孤。","dynasty":"唐代","title":"更漏子"}
{"author":"欧阳炯","content":"月映长江秋水，分明冷浸星河。浅沙汀上白云多，雪散几丛芦苇¤扁舟倒影寒潭，烟光远罩轻波。笛声何处响渔歌，两岸蘋香暗起。水上鸳鸯比翼，巧将绣作罗衣。镜中重画远山眉，春睡起来无力¤细雀稳簪云髻，含羞时想佳期。脸边红艳对花枝，犹占凤楼春色。","dynasty":"唐代","title":"西江月（一名白蘋香，一名步虚词）"}
{"author":"欧阳炯","content":"西岳高僧名贯休，孤情峭拔凌清秋。天教水墨画罗汉，魁岸古容生笔头。时捎大绢泥高壁，闭目焚香坐禅室。忽然梦里见真仪，脱下袈裟点神笔。高握节腕当空掷，窸窣毫端任狂逸。逡巡便是两三躯，不似画工虚费日。怪石安拂嵌复枯，真僧列坐连跏趺。形如瘦鹤精神健，顶似伏犀头骨粗。倚松根，傍岩缝，曲录腰身长欲动。看经弟子拟闻声，瞌睡山童疑有梦。不知夏腊几多年，一手支颐偏袒肩。口开或若共人语，身定复疑初坐禅。案前卧象低垂鼻，崖畔戏猿斜展臂。芭蕉花里刷轻红，苔藓文中晕深翠。硬筇杖，矮松床，雪色眉毛一寸长。绳开梵夹两三片，线补衲衣千万行。林间乱叶纷纷堕，一印残香断烟火。皮穿木屐不曾拖，笋织蒲团镇长坐。休公休公逸艺无人加，声誉喧喧遍海涯。五七字句一千首，大小篆书三十家。唐朝历历多名士，萧子云兼吴道子。若将书画比休公，只恐当时浪生死。休公休公始自江南来入秦，于今到蜀无交亲。诗名画手皆奇绝，觑你凡人争是人。瓦棺寺里维摩诘，舍卫城中辟支佛。若将此画比量看，总在人间为第一。","dynasty":"唐代","title":"贯休应梦罗汉画歌（一作禅月大师歌）"}
{"author":"欧阳炯","content":"锦城东北黄金地，故迹何人兴此寺。白眉长老重名公，曾识会稽山处士。寺门左壁图天王，威仪部从来何方。鬼神怪异满壁走，当檐飒飒生秋光。我闻天王分理四天下，水晶宫殿琉璃瓦。彩仗时驱狒cf装，金鞭频策骐驎马。毗沙大像何光辉，手擎巨塔凌云飞。地神对出宝瓶子，天女倒披金缕衣。唐朝说著名公画，周昉毫端善图写。张僧繇是有神人，吴道子称无敌者。奇哉妙手传孙公，能如此地留神踪。斜窥小鬼怒双目，直倚越狼高半胸。宝冠动总生威容，趋跄左右来倾恭。臂横鹰爪尖纤利，腰缠虎皮斑剥红。飘飘但恐入云中，步骤还疑归海东。蟒蛇拖得浑身堕，精魅搦来双眼空。当时此艺实难有，镇在宝坊称不朽。东边画了空西边，留与后人教敌手。后人见者皆心惊，尽为名公不敢争。谁知未满三十载，或有异人来间生。匡山处士名称朴，头骨高奇连五岳。曾持象简累为官，又有蛇珠常在握。昔年长老遇奇踪，今日门师识景公。兴来便请泥高壁，乱抢笔头如疾风。逡巡队仗何颠逸，散漫奇形皆涌出。交加器械满虚空，两面或然如斗敌。圣王怒色览东西，剑刃一挥皆整齐。腕头狮子咬金甲，脚底夜叉击络鞮.马头壮健多筋节，乌觜弯环如屈铁。遍身蛇虺乱纵横，绕颔髑髅干孑裂。眉粗眼竖发如锥，怪异令人不可知。科头巨卒欲生鬼，半面女郎安小儿。况闻此寺初兴置，地脉沈沈当正气。如何请得二山人，下笔咸成千古事。君不见明皇天宝年，画龙致雨非偶然。包含万象藏心里，变现百般生眼前。后来画品列名贤，唯此二人堪比肩。人间是物皆求得，此样欲于何处传。尝忧壁底生云雾，揭起寺门天上去。","dynasty":"唐代","title":"题景焕画应天寺壁天王歌"}
{"author":"欧阳炯","content":"赤城霞起武陵春，桐柏先生解守真。白石桥高曾纵步，朱阳馆静每存神。囊中隐诀多仙术，肘后方书济俗人。自领蓬莱都水监，只忧沧海变成尘。","dynasty":"唐代","title":"大游仙诗（一作欧阳炳）"}
{"author":"欧阳炯","content":"古人重到今人爱，万局都无一局同。（《赋棋》，见《韵语阳秋》）","dynasty":"唐代","title":"句"}
{"author":"欧阳炯","content":"锦帐银灯影，纱窗玉漏声。迢迢永夜梦难成，愁对小庭秋色，月空明。","dynasty":"唐代","title":"南歌子"}
{"author":"欧阳炯","content":"绛阙登真子。飘飘御彩鸾。碧虚风雨佩光寒，敛袂下云端¤月帐朝霞薄，星冠玉蕊攒。远游蓬岛降人间，特地拜龙颜。春去秋来也，愁心似醉醺。去时邀约早回轮，及去又何曾¤歌扇花光黦，衣珠滴泪新。恨身翻不作车尘，万里得随君。","dynasty":"唐代","title":"巫山一段云"}
{"author":"欧阳炯","content":"凤髻绿云丛，深掩房栊。锦书通，梦中相见觉来慵。匀面泪，脸珠融。因想玉郎何处去，对淑景谁同¤小楼中，春思无穷。倚阑凝望，暗牵愁绪，柳花飞起东风。斜日照帘，罗幌香冷粉屏空。海棠零落，莺语残红。","dynasty":"唐代","title":"凤楼春"}
{"author":"欧阳炯","content":"儿家夫婿心容易，身又不来书不寄。闲庭独立鸟关关，争忍抛奴深院里¤闷向绿纱窗下睡，睡又不成愁已至。今年却忆去年春，同在木兰花下醉。日照玉楼花似锦，楼上醉和春色寝。绿杨风送小莺声，残梦不成离玉枕¤堪爱晚来韶景甚，宝柱秦筝方再品。青蛾红脸笑来迎，又向海棠花下饮。春早玉楼烟雨夜，帘外樱桃花半谢。锦屏香冷绣衾寒，怊怅忆君无计舍¤侵晓鹊声来砌下，鸾镜残妆红粉罢。黛眉双点不成描，留待玉郎归日画。","dynasty":"唐代","title":"木兰花"}
{"author":"欧阳炯","content":"晓来中酒和春睡，四支无力云鬟坠。斜卧脸波春，玉郎休恼人¤日高犹未起，为恋鸳鸯被。鹦鹉语金笼，道儿还是慵。红炉暖阁佳人睡，隔帘飞雪添寒气。小院奏笙歌，香风簇绮罗¤酒倾金盏满，兰烛重开宴。公子醉如泥，天街闻马嘶。翠眉双脸新妆薄，幽闺斜卷青罗幕。寒食百花时，红繁香满枝¤双双梁燕语，蝶舞相随去。肠断正思君，闲眠冷绣茵。画屏绣阁三秋雨，香唇腻脸偎人语。语罢欲天明，娇多梦不成¤晓街钟鼓绝，嗔道如今别。特地气长吁，倚屏弹泪珠。","dynasty":"唐代","title":"菩萨蛮"}
{"author":"欧阳炯","content":"落絮残莺半日天，玉柔花醉只思眠，惹窗映竹满炉烟。独掩画屏愁不语，斜欹瑶枕髻鬟偏，此时心在阿谁边？天碧罗衣拂地垂，美人初著更相宜，宛风如舞透香肌。独坐含嚬吹凤竹，园中缓步折花枝，有情无力泥人时。相见休言有泪珠，酒阑重得叙欢娱，凤屏鸳枕宿金铺。兰麝细香闻喘息，绮罗纤缕见肌肤，此时还恨薄情无。","dynasty":"唐代","title":"浣溪沙"}
{"author":"欧阳炯","content":"含锋新吐嫩红芽，势欲书空映早霞。应是玉皇曾掷笔，落来地上长成花。","dynasty":"唐代","title":"辛夷"}
{"author":"欧阳炯","content":"凌霄多半绕棕榈，深染栀黄色不如。满树微风吹细叶，一条龙甲飐清虚。","dynasty":"唐代","title":"凌霄花"}
{"author":"欧阳炯","content":"摆脱尘机上钓船，免教荣辱有流年。无系绊，没愁煎，须信船中有散仙。","dynasty":"唐代","title":"渔父歌二"}
{"author":"欧阳炯","content":"绛阙登真子，飘飘御綵鸾。碧虚风雨佩光寒，敛袂下云端。月帐朝霞薄，星冠玉蕊攒。远游蓬岛降人间，特地拜龙颜。","dynasty":"唐代","title":"巫山一段云其一"}
{"author":"欧阳炯","content":"天初暖，日初长，好春光。万汇此时皆得意，竞芬芳。笋迸苔钱嫩绿，花偎雪坞浓香。谁把金丝裁剪却，挂斜阳。","dynasty":"唐代","title":"春光好其一"}
{"author":"欧阳炯","content":"胸铺雪，脸分莲，理繁弦。纤指飞翻金凤语，转婵娟。嘈囋如敲玉佩，清泠似滴香泉。曲罢问郎名个甚，想夫怜。","dynasty":"唐代","title":"春光好其三"}
{"author":"欧阳炯","content":"碛香散，渚冰融，暖空濛。飞絮悠扬遍虚空，惹轻风。柳眼烟来点绿，花心日与妆红。黄雀锦鸾相对舞，近帘栊。","dynasty":"唐代","title":"春光好其四"}
{"author":"欧阳炯","content":"鸡树绿，凤池清，满神京。玉兔宫前金榜出，列仙名。叠雪罗袍接武，团花骏马娇行。开宴锦江游烂熳，柳烟轻。","dynasty":"唐代","title":"春光好其五"}
{"author":"欧阳炯","content":"芳丛绣，绿筵张，两心狂。空遣横波传意绪，对笙簧。虽似安仁掷果，未闻韩寿分香。流水桃花情不已，待刘郎。","dynasty":"唐代","title":"春光好其六"}
{"author":"欧阳炯","content":"垂绣幔，掩云屏，思盈盈。双枕珊瑚无限情，翠钗横。几见纤纤动处，时闻款款娇声。却出锦屏妆面了，理秦筝。","dynasty":"唐代","title":"春光好其七"}
{"author":"欧阳炯","content":"金辔响，玉鞭长，映垂杨。堤上采花筵上醉，满衣香。无处不携弦管，直应占断春光。年少王孙何处好，竞寻芳。","dynasty":"唐代","title":"春光好其八"}
{"author":"欧阳炯","content":"蘋叶嫩，杏花明，画船轻。双浴鸳鸯出绿汀，棹歌声。春水无风无浪，春来半雨半晴。红粉相随南浦晚，莫辞行。","dynasty":"唐代","title":"春光好其九"}
{"author":"欧阳炯","content":"水上鸳鸯比翼，巧将绣作罗衣。镜中重画远山眉，春睡起来无力。细雀稳簪云髻，含羞时想佳期。脸边红艳对花枝，犹占凤楼春色。","dynasty":"唐代","title":"西江月其二"}
{"author":"欧阳炯","content":"莲脸薄，柳眉长，等闲无事莫思量。每一见时明月夜，损人情思断人肠。","dynasty":"唐代","title":"赤枣子其二"}
{"author":"欧阳炯","content":"秋宵秋月，一朵荷花初发，照前池。摇曳熏香夜，婵娟对镜时。蕊中千点泪，心里万条丝。恰似轻盈女，好风姿。","dynasty":"唐代","title":"女冠子其二"}
{"author":"欧阳炯","content":"三十六宫秋夜永，露华点滴高梧。丁丁玉漏咽铜壶，明月上金铺。红线毯，博山炉，香风暗触流苏。羊车一去长青芜，镜尘鸾綵孤。","dynasty":"唐代","title":"更漏子其二"}
{"author":"欧阳炯","content":"春早玉楼烟雨夜，帘外樱桃花半谢。锦屏香冷绣衾寒，怊怅忆君无计舍。侵晓鹊声来砌下，鸾镜残妆红粉罢。黛眉双点不成描，留待玉郎归日画。","dynasty":"唐代","title":"木兰花其三"}
{"author":"欧阳炯","content":"红炉煖阁佳人睡，隔帘飞雪添寒气。小院奏笙歌，香风簇绮罗。酒倾金盏满，兰烛重开宴。公子醉如泥，天街闻马嘶。","dynasty":"唐代","title":"菩萨蛮其二"}
{"author":"欧阳炯","content":"翠眉双脸新妆薄，幽闺斜卷青罗幕。寒食百花时，红繁香满枝。双双梁燕语，蝶舞相随去。肠断正思君，闲眠冷绣茵。","dynasty":"唐代","title":"菩萨蛮其三"}
{"author":"欧阳炯","content":"画屏绣阁三秋雨，香唇腻脸偎人语。语罢欲天明，娇多梦不成。晓街钟鼓绝，嗔道如今别。特地气长吁，倚屏弹泪珠。","dynasty":"唐代","title":"菩萨蛮其四"}
{"author":"欧阳炯","content":"嫩草如烟，石榴花发海南天。日暮江亭春影渌，鸳鸯浴，水远山长看不足。","dynasty":"唐代","title":"南乡子其一"}
{"author":"欧阳炯","content":"岸远沙平，日斜归路晚霞明。孔雀自怜金翠尾，临水，认得行人惊不起。","dynasty":"唐代","title":"南乡子其三"}
{"author":"欧阳炯","content":"洞口谁家，木兰船系木兰花。红袖女郎相引去，游南浦，笑倚春风相对语。","dynasty":"唐代","title":"南乡子其四"}
{"author":"欧阳炯","content":"二八花钿，胸前如雪脸如莲。耳坠金镮穿瑟瑟，霞衣窄，笑倚江头招远客。","dynasty":"唐代","title":"南乡子其五"}
{"author":"欧阳炯","content":"袖敛鲛绡，采香深洞笑相邀。藤杖枝头芦酒滴，铺葵席，豆蔻花间趖晚日。","dynasty":"唐代","title":"南乡子其七"}
{"author":"欧阳炯","content":"翡翠鵁鶄，白蘋香里小沙汀。岛上阴阴秋雨色，芦花扑，数只渔船何处宿。","dynasty":"唐代","title":"南乡子其八"}
{"author":"龚锡纯","content":"漫将仪礼质欧阳，稽首文章太守堂。门下曾苏开北宋，眼前桃李属东皇。卷帘山色江南好，刻竹歌声阁外长。只有醉翁能独醒，后生何处问津梁。","dynasty":"清代","title":"游平山堂同华师道作"}
{"author":"龚锡纯","content":"江陵于分宜，相去一问耳。分宜无不至，江陵亦诚鄙。但看郑乡校，书院曷可毁。毁之甚防川，天下纷然矣。朝野乃相持，岂复有国是。岿然鲁灵光，二泉九龙峙。文庄去已久，并移忠定祀。固赖贤守令，虚堂亦可委。清风吹竹林，清泉流不已。在下师文庄，在上侨可企。不闻古大臣，休休无他技。","dynasty":"清代","title":"二泉书院"}
{"author":"陈渊","content":"岭外分携处，离觞话远途。黄花看不足，寒雁去何孤。农圃非吾业，衣冠本世儒。应当慎行止，无使世氛污。","dynasty":"宋代","title":"重阳后送谨常兄之符离"}
{"author":"陈渊","content":"人远牛羊暮，春深草树滋。野桥低映水，溪岸曲萦篱。风雨江湖思，乾坤杖屦疑。论心竟谁是，短棹欲何之。","dynasty":"宋代","title":"季脩舍舟趋诸暨谒刘元成独泛钱清江有怀其人"}
{"author":"陈渊","content":"去住初难料，行藏只是嫌。天高山簇剑，江静月磨镰。久别平安否，新愁觉梦兼。双鱼何日寄，迢递岁将淹。","dynasty":"宋代","title":"寄内"}
{"author":"陈渊","content":"意广诗馀怨，才狂酒见真。雪梅新溅泪，霜月冷伤神。短剑深藏匣，哀弦久委尘。良游惜迟暮，云物又惊春。","dynasty":"宋代","title":"岁暮述怀寄安常兄"}
{"author":"陈渊","content":"出处陶潜宅，兴亡炀帝堤。窗扉容点缀，原野自高低。地迥栖难稳，风高去易迷。颠忙能几日，萍满水东西。","dynasty":"宋代","title":"杨花二首其一"}
{"author":"陈渊","content":"南国馀梅润，东墙更竹阴。门庭迂市井，草树似山林。客寄吾家是，斋居古意深。微风过枕簟，何有万黄金。","dynasty":"宋代","title":"容斋书事二首其一"}
{"author":"陈渊","content":"方丈孤城角，风来梦亦醒。分明更无事，俯仰忽忘形。小室尘谁扫，空亭柏自青。生涯任流转，天地一浮萍。","dynasty":"宋代","title":"容斋书事二首其二"}
{"author":"陈渊","content":"黄檗无多法，维摩不二门。此间堪折柱，吾道亦难言。学者初何有，师乎贵不烦。十年成我志，今日是君恩。","dynasty":"宋代","title":"寄谢用中"}
{"author":"陈渊","content":"匹马江村路，长鞭短袂裘。问民知所病，驱御去如流。雾卷千山晓，霜馀万木秋。古来奔走吏，流落有奇谋。","dynasty":"宋代","title":"次韵张从道三首其一石首道中"}
{"author":"陈渊","content":"江注天围尽，舟排浪阵轻。岸容疏柳色，秋气断鸿声。风日虽堪爱，云烟易妒晴。鲈鱼如有兴，好在未知名。","dynasty":"宋代","title":"次韵张从道三首其二自建宁泛江至石首"}
{"author":"陈渊","content":"少年长揖出贤关，自许行藏契孔颜。云路不求千载遇，筚门赢得一生闲。奇言尽扫鸡三足，妙意谁窥豹一斑。尽道东床如李汉，会传馀论落人间。","dynasty":"宋代","title":"邓季明挽词三首其一"}
{"author":"陈渊","content":"它时肤使早还乡，驻节旁连避世墙。雁序风标莲破萼，凤雏衣袂桂飘香。花边对酒春难老，竹里围棋日自长。曾共国人歌友爱，伤心重到棣华堂。","dynasty":"宋代","title":"邓季明挽词三首其二"}
{"author":"陈渊","content":"道人于世已忘名，相府闻风眼自青。险韵旧联韩子句，直词今称蔡邕铭。壁间玉唾情何厚，梁上银钩墨尚馨。只尔便知君不朽，岂缘中说载元龄。","dynasty":"宋代","title":"邓季明挽词三首其三"}
{"author":"陈渊","content":"风鸣竹屋惧将颠，起视同云隘万川。共喜葭灰初应律，那知柳絮已漫天。传杯莫怕山颓玉，闭户从教径糁毡。幕府老成堪倚杖，故应衰病得安眠。","dynasty":"宋代","title":"和参谋至日喜雪三首其一"}
{"author":"陈渊","content":"玉花初著乱山颠，入夜俄惊月满川。虽有冷光凝白昼，尚馀阴曀锁青天。属车未返瑶池骏，远使犹餐北海毡。梦断忽传淮蔡捷，喜临尊酒已忘眠。","dynasty":"宋代","title":"和参谋至日喜雪三首其二"}
{"author":"陈渊","content":"恊气方占大有年，珠玑填道璧沉川。尘埃已洗三千界，云雾终开尺五天。羔袖久惭依帅幕，牛衣端不羡蛮毡。求田好趁丰登候，乞与元龙榻上眠。","dynasty":"宋代","title":"和参谋至日喜雪三首其三"}
{"author":"陈渊","content":"二老俱传正始音，春来诗思转精神。风前未展垂天翼，笔下空闻掷地金。晓日若将开霁色，宿云先已弄轻阴。落花流水年年事，只恐桃源不可寻。","dynasty":"宋代","title":"和参谋参议寻春"}
{"author":"陈渊","content":"柳丝垂地整如梳，春尽长怀旧隐居。草暖屡眠斜照外，水香时漱落花馀。西山忍饿初疑隘，北海无功竟坐疏。同是念归公得请，自怜濡滞一轩渠。","dynasty":"宋代","title":"次韵吴参议病中怀归因以自见"}
{"author":"陈渊","content":"青蒿何敢附苍官，要以陈根托岁寒。万事忘情知我拙，一窗容膝许同欢。也知坚卧元非病，况是无心可得安。归去傥馀饥溺念，岂能无意复缨冠。","dynasty":"宋代","title":"参谋得暂假"}
{"author":"陈渊","content":"师行初不犯秋毫，坐缚凶渠泚与滔。和气自应回岁旱，丰年当复验秋高。横流是处通飞鹢，归佩何时脱孟劳。要广江南千里润，须令天下入甄陶。","dynasty":"宋代","title":"次韵茂通喜雨"}
{"author":"陈渊","content":"雪到蓬山尚破裘，倦听馀子说封侯。松楸更作连宵梦，桂玉宁堪卒岁留。衣绣故应人所羡，题舆仍为国分忧。艰难兀坐添华发，亦欲如公可得不。","dynasty":"宋代","title":"送黄平国倅邵武"}
{"author":"陈渊","content":"席门谁复顾寒儒，深愧频迂长者车。更为穆生时设醴，应怜冯子食无鱼。诸生久被弦歌化，盛礼谁将简册书。从此邑人蒙劝奖，定知容驷有高闾。","dynasty":"宋代","title":"代朝宗弟和饯行二首其一"}
{"author":"陈渊","content":"少年经业富三馀，肯羡相如驷马车。要向青云开羽翼，岂辞黄卷注虫鱼。平生颇负连鳌手，老大犹随荐鹗书。此去果符丛桂兆，敢求椽笔揭吾闾。","dynasty":"宋代","title":"代朝宗弟和饯行二首其二"}
{"author":"陈渊","content":"霜馀宾雁日南征，念子冲寒去我闽。应向月娥占昨梦，欲扳仙桂赴新春。平生学海真无底，晚节词锋更有神。要路争先吾老矣，可无高论蹑平津。","dynasty":"宋代","title":"送朝宗弟赴试南宫"}
{"author":"陈渊","content":"未能仰首试鸣号，且复尘埃奈此劳。健笔凌云谁误许，扁舟乘雪兴何高。馀生敢叹须如戟，薄俗终防笑有刀。留滞周南何足数，人间如我九牛毛。","dynasty":"宋代","title":"次韵萧茂德"}
{"author":"陈渊","content":"亭名颜乐枕高山，自有行藏远契颜。玉陛不求千载遇，荜门赢得一生闲。箪瓢陋巷堪游衍，富贵浮云任往还。更续洛川求所学，会传馀论落人间。","dynasty":"宋代","title":"颜乐亭"}
{"author":"陈渊","content":"涉世谁能不混尘，幸无尘土点簪绅。沧浪解洗许由耳，醽醁还浇靖节巾。心地已非污可染，盘铭自警德常新。此亭要与名俱永，不信西风能污人。","dynasty":"宋代","title":"濯缨亭"}
{"author":"陈渊","content":"南窗何似北窗凉，寄傲乘风各有方。俯仰尚嫌天地窄，卷舒宁计古今长。酒斟盏里浮醅绿，菊采篱边满眼黄。万事醉来俱不醒，时飞清梦到羲皇。","dynasty":"宋代","title":"寄傲轩"}
{"author":"陈渊","content":"漫天方作雪，糁径忽铺毡。已是春如酒，那堪尔似绵。","dynasty":"宋代","title":"杨花二首其二"}
{"author":"陈渊","content":"南浦江波绿，阳关柳色青。夕阳千古恨，分付短长亭。","dynasty":"宋代","title":"题绿波亭"}
{"author":"陈渊","content":"扶桑拥晴红，梧桐蔼深翠。鸣凤在高冈，昭昭圣王瑞。","dynasty":"宋代","title":"朝阳峰"}
{"author":"陈渊","content":"高人有真趣，林壑暂栖迟。悠悠经济心，未许巢由知。","dynasty":"宋代","title":"真隐峰"}
{"author":"陈渊","content":"东山欣仰止，岚光翠欲滴。驾言山中游，蓝衣照春色。","dynasty":"宋代","title":"凝翠东峰"}
{"author":"陈渊","content":"西峰高且峻，下有祈灵祠。来游适公暇，细和梁翁诗。","dynasty":"宋代","title":"凝翠西峰"}
{"author":"陈渊","content":"碧云高出山，飘如翠鸾舞。万里从飞龙，八方望霖雨。","dynasty":"宋代","title":"碧云峰"}
{"author":"陈渊","content":"尘劳千种祇纷纷，之子归来始一春。掉舌不知何处去，又还携剑出南闽。","dynasty":"宋代","title":"玉山驿见周东老题诗和之"}
{"author":"陈渊","content":"共矜春色尽衔杯，文字红裙各有侪。何似西园闲处士，一杯花下畏人来。","dynasty":"宋代","title":"和人独酌二绝其一"}
{"author":"陈渊","content":"休论身外千端事，且醉花前一榻风。举盏但能邀皓月，隔篱何必唤邻翁。","dynasty":"宋代","title":"和人独酌二绝其二"}
{"author":"陈渊","content":"已见江南草木菲，笋舆愁下乱山围。但将双泪凭西注，寄语江神稳送归。","dynasty":"宋代","title":"崇安分水岭"}
{"author":"陈渊","content":"小风吹面雨廉纤，轻薄衣裳懒更添。一线离情裁不断，暮云将过粤山尖。","dynasty":"宋代","title":"离紫溪驿"}
{"author":"陈渊","content":"欲留无计去还悲，渐远闽山物象非。家在天南今北首，忍看归鸟背人飞。","dynasty":"宋代","title":"铅山"}
{"author":"陈渊","content":"一觉华胥日又曛，晚来愁绪乱纷纷。角声对起重城近，吹动灵山万叠云。","dynasty":"宋代","title":"信州禅月院晚眺"}
{"author":"陈渊","content":"碧玉空江漾晓晖，水光浮簟影交飞。酒昏头重慵扶起，卧看蛟龙上客衣。","dynasty":"宋代","title":"舟中初晴"}
{"author":"陈渊","content":"月照空山杜宇啼，唤归渔艇夜天低。那堪又是双溪水，独上危楼十二梯。","dynasty":"宋代","title":"登睦州环峰亭"}
{"author":"陈渊","content":"阶草无期日自生，独馀贫病破元正。春风一种生生意，谁道年来也世情。","dynasty":"宋代","title":"病减枕上五首其一"}
{"author":"陈渊","content":"飘零古寺倚江边，高卧春风百病缠。造化小儿真戏我，不令歌酒趁新年。","dynasty":"宋代","title":"病减枕上五首其二"}
{"author":"陈渊","content":"多情春梦草生池，起欲寻芳力尚疲。未解维摩无一语，故应习气欲题诗。","dynasty":"宋代","title":"病减枕上五首其三"}
{"author":"陈渊","content":"尘埃子石蒙蛛网，残落霜毫暗藓纹。未把语言为戏剧，新年不作送穷文。","dynasty":"宋代","title":"病减枕上五首其四"}
{"author":"陈渊","content":"三釜承亲计已疏，万钟行道竟何如。安贫未赴阇黎饭，信命宁裁宰相书。","dynasty":"宋代","title":"病减枕上五首其五"}
{"author":"陈渊","content":"九万须凭负翼风，男儿端不为贫穷。当时三顾应虚出，毕竟论功要有终。","dynasty":"宋代","title":"闻许景受上书被召二首其一"}
{"author":"陈渊","content":"男儿出处欲如神，莫谩将身过许人。今日万人看中鹄，挟弓持矢且逡巡。","dynasty":"宋代","title":"闻许景受上书被召二首其二"}
{"author":"陈渊","content":"苍鹰黄犬五花骢，木落风高箭上弓。三穴若能搜狡兔，九天方可下冥鸿。","dynasty":"宋代","title":"观猎"}
{"author":"陈渊","content":"桑阴浓处已深春，小市喧呼迥不闻。谁与山头共游戏，静看禽鸟斗纷纷。","dynasty":"宋代","title":"登奔牛堰山亭"}
{"author":"陈渊","content":"衰榆弱柳未经霜，已见飘零片片黄。雨后晚风生户牖，莫将灯火汗清凉。","dynasty":"宋代","title":"秋夕"}
{"author":"陈渊","content":"北里南邻锦绣陈，万端千叠日初晴。收藏犊鼻何须挂，不与人间斗独清。","dynasty":"宋代","title":"七夕三首其一"}
{"author":"陈渊","content":"天上银蟾曲似钩，人间箫鼓万家浮。从来世事俱儿戏，不独秦娥乞巧楼。","dynasty":"宋代","title":"七夕三首其二"}
{"author":"陈渊","content":"信马随车力不胜，聊将觞豆乐交朋。青楼乞巧真儿女，我亦如今拙未能。","dynasty":"宋代","title":"七夕三首其三"}
{"author":"陈渊","content":"衡阳新雁几时归，惆怅佳人万事非。蓬首西风还拜月，夜凉赢得露沾衣。","dynasty":"宋代","title":"七夕闺意戏范济美三首其一"}
{"author":"陈渊","content":"经年不复到庭除，又见秋风柳欲疏。看罢巧楼归小阁，床头重捡近来书。","dynasty":"宋代","title":"七夕闺意戏范济美三首其二"}
{"author":"陈渊","content":"祝君樽酒醉罗裳，此夜应须石作肠。幸自书生恶滋味，那堪千里羡牛郎。","dynasty":"宋代","title":"七夕闺意戏范济美三首其三"}
{"author":"陈渊","content":"纤纤月色淡黄昏，城郭千家雪炤人。携手望春同茗饮，小坊灯火自相亲。","dynasty":"宋代","title":"同魏季脩雪中闲步二首其一"}
{"author":"陈渊","content":"草草瑶池小宴终，玉人招我广寒宫。归来怀袖天香满，月照梅梢雪未融。","dynasty":"宋代","title":"同魏季脩雪中闲步二首其二"}
{"author":"陈渊","content":"事业无媒祗漫劳，平生于世一牛毛。三年万里看飞雪，不向人前愧缊袍。","dynasty":"宋代","title":"次韵俞德翁述怀二首其一"}
{"author":"陈渊","content":"飘泊天涯不系舟，又还穷腊动离愁。轩裳琐琐知何者，直自时平未肯休。","dynasty":"宋代","title":"次韵俞德翁述怀二首其二"}
{"author":"陈渊","content":"杨花扑面春如梦，麦穗齐腰日似年。多病不缘诗得瘦，放怀全藉酒能仙。","dynasty":"宋代","title":"春晚书事"}
{"author":"陈渊","content":"翠袖青裙衬雪肤，雨馀终日醉相扶。祗应不使朱铅污，独抱幽香与世疏。","dynasty":"宋代","title":"木香花二首其一"}
{"author":"陈渊","content":"直自江梅堕雪英，便迟幽艳到清明。杨花著地香初破，乞与愁人一解酲。","dynasty":"宋代","title":"木香花二首其二"}
{"author":"陈渊","content":"金明池道绿阴稠，万点颠忙正可愁。马上只贪看舞雪，不知飞满帽檐毬。","dynasty":"宋代","title":"和遵道杨花"}
{"author":"陈渊","content":"云林恰恰莺能友，沙路行行蚁有臣。虽有溪山供醉眼，亦嫌尘土污芳春。","dynasty":"宋代","title":"漫兴"}
{"author":"陈渊","content":"晚烟低扫树千重，一簇人家接远空。日暮荒陂行客尽，只寻牛迹去匆匆。","dynasty":"宋代","title":"晚行"}
{"author":"陈渊","content":"丈室经年疏玉麈，数行何日寄银钩。只应立我轩前柳，满眼飞绵绿正稠。","dynasty":"宋代","title":"怀邓南夫"}
{"author":"陈渊","content":"凌虚阁下烟波阔，升俊坊前草木香。归去溪南春正好，不应萧索对松篁。","dynasty":"宋代","title":"思安常兄"}
{"author":"陈渊","content":"问舍求田不可迟，十年羁落意多违。须知泽雉樊中畜，不及蓬鸠地上飞。","dynasty":"宋代","title":"入荆州学四绝句呈昭祖其一"}
{"author":"陈渊","content":"拂天乔木映脩廊，满目帘间白苧忙。曾是璧池疏散惯，卧听鸣鼓懒衣裳。","dynasty":"宋代","title":"入荆州学四绝句呈昭祖其二"}
{"author":"陈渊","content":"短柏森森团积雪，疏篁簌簌撼微风。从前不道容斋好，此景而今落梦中。","dynasty":"宋代","title":"入荆州学四绝句呈昭祖其三"}
{"author":"陈渊","content":"明知安分即忘归，故倚春风看落晖。叔度汪汪波万顷，未应如我苦怀归。","dynasty":"宋代","title":"入荆州学四绝句呈昭祖其四"}
{"author":"陈渊","content":"雨过窗明夏簟虚，纷纷鸟雀静庭除。维摩丈室无人问，一枕薰风听粥鱼。","dynasty":"宋代","title":"金銮两绝其一"}
{"author":"陈渊","content":"门外涂泥一尺深，高车谁复更幽寻。不因雨后看亭柏，安得山僧数见临。","dynasty":"宋代","title":"金銮两绝其二"}
{"author":"陈渊","content":"未可郊原纵晓鞍，人间犹似有轻寒。春光不似常年短，过了清明更好看。","dynasty":"宋代","title":"春日偶题"}
{"author":"陈渊","content":"吏隐飘然在一涯，更堪行役退年华。多情却有空江月，长伴离人梦到家。","dynasty":"宋代","title":"次韵张从道三首其三月夜江行"}
{"author":"陈渊","content":"檐前摇风拂面低，麦芽穿雪绿齐齐。凭君便作游春计，莫待花繁去路迷。","dynasty":"宋代","title":"约令德郊行二首其一"}
{"author":"陈渊","content":"小雪纤纤盖地皮，一翻风过忽成泥。东君似劝人行乐，不使尘埃趁马蹄。","dynasty":"宋代","title":"约令德郊行二首其二"}
{"author":"陈渊","content":"纷纷轻薄欲谁从，爱子从来臭味同。千里远来应念我，速须鞭马要从容。","dynasty":"宋代","title":"雪中入国门寄令德三首其一"}
{"author":"陈渊","content":"此生于世已心灰，自笑都城十往来。为有饥寒馀虑在，故应随俗强低回。","dynasty":"宋代","title":"雪中入国门寄令德三首其二"}
{"author":"陈渊","content":"谁能一饮□千钟，分付闲愁入酒中。共向重楼看晓景，一天飞絮舞春风。","dynasty":"宋代","title":"雪中入国门寄令德三首其三"}
{"author":"陈渊","content":"参天古柳鸣蝉急，卷地黄流转岸多。好去扁舟稳扶柂，秋风吹水易扬波。","dynasty":"宋代","title":"下汴"}
{"author":"陈渊","content":"文章初不计工拙，言语何常识重轻。不向故人齐物我，一生怀抱为谁倾。","dynasty":"宋代","title":"与杨如愚四首其一"}
{"author":"陈渊","content":"半生踪迹辱泥沙，胸胆初无献子家。臧谷亡羊俱可念，不须蛮触故纷拿。","dynasty":"宋代","title":"与杨如愚四首其二"}
{"author":"陈渊","content":"十年相见不予疏，亦记平生戏笑无。纵有伯禽堪寓意，可能终不记狂奴。","dynasty":"宋代","title":"与杨如愚四首其三"}
{"author":"陈渊","content":"谷风凄怨不堪歌，奈此人情世态何。流俗但随忧乐转，故人应合起颓波。","dynasty":"宋代","title":"与杨如愚四首其四"}
{"author":"陈渊","content":"屠龙事业初何有，画饼声名不愿求。春色未阑犹足赏，乱花深处要追游。","dynasty":"宋代","title":"答朱晋老见责不赴会"}
{"author":"陈渊","content":"长风卷地驱炎暑，暴雨翻空送晚凉。只此蚊蝇俱扫迹，不须迢递待秋霜。","dynasty":"宋代","title":"通州夏雨"}
{"author":"陈渊","content":"千重翠巘分三岸，十里寒潭合两溪。更得横流吞险濑，岂嫌春水浊如泥。","dynasty":"宋代","title":"延平林力道阁上观水二首其一"}
{"author":"陈渊","content":"要看春水拍天流，更为溪山一日留。谁遣白云迷眼界，坐令归思入扁舟。","dynasty":"宋代","title":"延平林力道阁上观水二首其二"}
{"author":"陈渊","content":"明明孔圣能毋四，的的曾参所贵三。一部鲁论开圣域，古人无死要重参。","dynasty":"宋代","title":"看论语四首其一"}
{"author":"陈渊","content":"天道文章岂两岐，雷声渊默本同时。如何子贡能言者，说与无言更有疑。","dynasty":"宋代","title":"看论语四首其二"}
{"author":"陈渊","content":"陋巷从容一事无，不因邻斗出吾庐。箪瓢岂是忘忧物，自是从容乐有馀。","dynasty":"宋代","title":"看论语四首其三"}
{"author":"陈渊","content":"直从尧舜以中传，又到东丘续断弦。看取子思亲的处，始知论语自无偏。","dynasty":"宋代","title":"看论语四首其四"}
{"author":"陈渊","content":"雷霆卷地滩声急，旌旆摇空树影寒。千古西山留爽气，雨馀容我倚栏看。","dynasty":"宋代","title":"梦得亭上"}
{"author":"陈渊","content":"平生交友各飘蓬，只有丸丸雪后松。万里归来还往绝，独君时许略从容。","dynasty":"宋代","title":"留别邓南夫四首其一"}
{"author":"陈渊","content":"昂昂劲气初无作，荡荡奇胸久息机。容我醉时开谠论，一轩明月夜忘归。","dynasty":"宋代","title":"留别邓南夫四首其二"}
{"author":"陈渊","content":"有子才如汗血驹，新门高大可容车。故应袖手藏深渺，怜我冰霜涉畏途。","dynasty":"宋代","title":"留别邓南夫四首其三"}
{"author":"陈渊","content":"比余于玉有奇文，一落泥涂十二春。惭愧深知同鲍叔，尚言荆璞定逢人。","dynasty":"宋代","title":"留别邓南夫四首其四"}
{"author":"陈渊","content":"佳人经岁隔参辰，柳绿桃红奈远情。遥想玉楼春睡起，一江风日弄清明。","dynasty":"宋代","title":"和如愚思剑溪"}
{"author":"陈渊","content":"窗外度声风宛转，庭前舒影月分明。参横斗转情无尽，骨冷魂清梦不成。","dynasty":"宋代","title":"和子静三绝亭竹二首其一"}
{"author":"陈渊","content":"霜雪岂能摧劲节，埃尘无复入虚怀。故应淡薄无人管，不是子猷谁复来。","dynasty":"宋代","title":"和子静三绝其二"}
{"author":"陈渊","content":"一声横笛起芦花，惊断天边雁字斜。白首饱谙鲈鳜美，未能连夜网游虾。","dynasty":"宋代","title":"和子静三绝渔父一首"}
{"author":"陈渊","content":"月下长吟露湿衣，谪仙尝忆谢玄晖。澄江一句无今古，何似晴空独鸟飞。","dynasty":"宋代","title":"舟中诵子静江上之作为和二绝其一"}
{"author":"陈渊","content":"扁舟直与石相摩，得到平流幸已多。夜泊寒潭风不定，更忧雷雨作惊波。","dynasty":"宋代","title":"舟中诵子静江上之作为和二绝其二"}
{"author":"陈渊","content":"旌旗蔽野阶除寂，环佩鸣空枕簟凉。梦断钧天知是想，一沟泉落乐声长。","dynasty":"宋代","title":"午睡怀安县风篁亭"}
{"author":"陈渊","content":"江拆乱山围，西来素练飞。岚光环石窆，潭影漾松扉。欲尽风前树，难忘草上晖。但期流泽远，长与水东归。","dynasty":"宋代","title":"流长亭"}
{"author":"陈渊","content":"远客真秦赘，清时谢楚狂。斑衣辞故国，青佩久殊方。世俗蛮争触，余生谷似臧。正须逃姓字，毋使异庚桑。","dynasty":"宋代","title":"钱塘书怀二首其一"}
{"author":"陈渊","content":"客舍连朝雨，春愁醉梦如。白云千里目，黄犬万金书。所幸交情薄，从来世事疏。只应狼疐尾，空自咏归欤。","dynasty":"宋代","title":"钱塘书怀二首其二"}
{"author":"陈渊","content":"从容绍圣末，直节更谁攀。不见豺当路，悬知虎在山。石渠聊试可，江国竟投闲。尚冀调金鼎，那知去不还。","dynasty":"宋代","title":"邓元孚待制挽词四首其一"}
{"author":"陈渊","content":"永泰君臣分，钦慈母子恩。渊衷虽有在，孤迹自难论。身去朝廷远，名垂简策尊。秪应延阁命，犹未厌舆言。","dynasty":"宋代","title":"邓元孚待制挽词四首其二"}
{"author":"陈渊","content":"季父恩稽报，平生不自安。诸郎方未命，犹子遽先官。义气今何在，高风众所难。惜哉耆老逝，闾里欲何观。","dynasty":"宋代","title":"邓元孚待制挽词四首其三"}
{"author":"陈渊","content":"越岸方投绂，将回出岫云。楹间俄梦奠，地下去修文。落日川原静，悲风草树薰。但令千载后，掩涕想馀芬。","dynasty":"宋代","title":"邓元孚待制挽词四首其四"}
{"author":"陈渊","content":"长者一床室，先生五柳门。度人聊示病，观物欲忘言。小圃池台足，薰风草树繁。杖藜随处处，归鸟报黄昏。","dynasty":"宋代","title":"存诚斋夏日呈龟山先生二首其一"}
{"author":"陈渊","content":"双桧轩之北，高梧户以南。午阴临短梦，晓吹落清谈。斗老三无喜，嵇生七不堪。天涯复相值，此意得重参。","dynasty":"宋代","title":"存诚斋夏日呈龟山先生二首其二"}
{"author":"陈渊","content":"风物吾乡似，山川地势分。稻畦翻碧浪，麦垄布黄云。客舍常争席，山僧独献芹。茅柴馀沥在，聊饷仆夫勤。","dynasty":"宋代","title":"宿仙霞圣仙寺呈伯思子静二首其一"}
{"author":"陈渊","content":"徐行直视日如愚，律己齐家尽可书。九十一年由砥道，肯令荆棘敝衣裾。","dynasty":"宋代","title":"翁承事挽词五首其一"}
{"author":"陈渊","content":"不将尧舜等瞿昙，简语宁同卖菜添。惆怅老成无复见，一时流俗正清谈。","dynasty":"宋代","title":"翁承事挽词五首其二"}
{"author":"陈渊","content":"苦语熏心不易忘，它时闻教我为详。须知令尹多仁术，寔自严君有义方。","dynasty":"宋代","title":"翁承事挽词五首其三"}
{"author":"陈渊","content":"霜髯碧眼照华灯，夹道游人避履声。曾是元宵随步月，西风何忍见铭旌。","dynasty":"宋代","title":"翁承事挽词五首其四"}
{"author":"陈渊","content":"楼阁溪山两斗雄，中横千丈未雩龙。当时令尹儿啼处，依旧东流绕七峰。","dynasty":"宋代","title":"翁承事挽词五首其五"}
{"author":"陈渊","content":"野梅飘尽喜春归，又见溪桃片片飞。醉卧暖风呼不醒，乱红无数点人衣。","dynasty":"宋代","title":"泊舟延平二绝其一"}
{"author":"陈渊","content":"星河不动水东流，夜影摇空逼钓舟。梦破沧浪歌在耳，欲寻溪友向烟洲。","dynasty":"宋代","title":"泊舟延平二绝其二"}
{"author":"陈渊","content":"醉乡佳处许谁临，幸有匏尊可共斟。要试从前宽窄量，但知空盏莫辞深。","dynasty":"宋代","title":"赠别杨至游三首其一"}
{"author":"陈渊","content":"和平简易是吾师，自有家风更问谁。不是妙年狂气歇，可能从我独无疑。","dynasty":"宋代","title":"赠别杨至游三首其二"}
{"author":"陈渊","content":"贪瞋痴尽即如如，究竟心源一法无。应悟濂溪真古佛，始知伊洛是醇儒。","dynasty":"宋代","title":"赠别杨至游三首其三"}
{"author":"陈渊","content":"已见江南草木菲，笋舆愁下乱山围。但将双泪凭西注，寄语江神稳送归。","dynasty":"宋代","title":"崇安分水岭"}
{"author":"陈渊","content":"道人于世已忘名，相府闻风眼自青。险韵旧联韩子句，直词今称蔡邕铭。壁间玉唾情何厚，梁上银钩墨尚馨。只尔便知君不朽，岂缘中说载元龄。","dynasty":"宋代","title":"邓季明挽词三首其三"}
{"author":"陈渊","content":"朔风迎腊换尧蓂，一叶阶前尚吐英。天上麒麟来昨梦，河东鸑鷟自时名。锦衣故国今谁有，棣萼中朝日更荣。终上青冥环坐座，弧南长并一星明。","dynasty":"宋代","title":"席提举生辰"}
{"author":"陈渊","content":"达士岂嫌祠灶请，虞人安可以旌招。由来不恋五斗粟，自是叩门胜折腰。","dynasty":"宋代","title":"遁斋有感"}
{"author":"陈渊","content":"小栟妙语言，下笔初无难。曹郎更精深，一字不苟安。我师陶靖节，亦未游其藩。但觉万仞渊，中有蛟龙蟠。人言失故步，乃在学邯郸。平淡恐未臻，先作郊岛寒。古来文墨士，十九姓字漫。尚赖相可否，盐梅助咸酸。","dynasty":"宋代","title":"次韵令德答天启"}
{"author":"陈渊","content":"风门自开阖，门外黄尘暮。午衾温留人，春梦如飞絮。我行指洞庭，千里始顿屦。仆夫呼起起，寸心撮百虑。此生睡不足，正坐奔驰故。四年四往来，日月途中度。美人亦念我，赠以别知赋。英辞粲星斗，深语发妙悟。坐起再三读，一一明月句。何似谢所投，静默有佳趣。","dynasty":"宋代","title":"三月十一日欲往荆南景德寺睡起呈曹令德"}
{"author":"陈渊","content":"飘泊天涯不系舟，又还穷腊动离愁。轩裳琐琐知何者，直自时平未肯休。","dynasty":"宋代","title":"次韵俞德翁述怀二首其二"}
{"author":"陈渊","content":"风义久已丧，交道何其衰。艰窘无与俱，乃歌风及颓。谁言经由地，过门有犁来。霜雪岂不恶，松筠真奈摧。富贵如浮云，于我何有哉。所嗟道不兴，兹士犹尘埃。","dynasty":"宋代","title":"次韵光祖闲居感怀"}
{"author":"陈渊","content":"一别剑溪水，三换京尘秋。夜听空阶雨，岁月惊如流。岂不念故国，水清山亦幽。蝼蚁有微情，未忍追浮丘。平生老苍交，夫子贤其尤。穷经三十年，一字不见收。赖有管城公，落纸无全牛。他时恐不免，速达吾所羞。","dynasty":"宋代","title":"次韵范济美秋雨感怀"}
{"author":"陈渊","content":"河图布画非人力，鸟迹成文岂偶然。自昔秘藏神所护，至今陈露墨犹鲜。胸襟有道推先觉，斤斧无情肯自全。但欲剖心彰景命，爨桐何意拟薰弦。","dynasty":"宋代","title":"用中示以字瑞既书其事又赋诗一首"}
{"author":"陈渊","content":"扶桑拥晴红，梧桐蔼深翠。鸣凤在高冈，昭昭圣王瑞。","dynasty":"宋代","title":"朝阳峰"}
{"author":"陈渊","content":"风义久已丧，交道何其衰。艰窘无与俱，乃歌风及颓。谁言经由地，过门有犁来。霜雪岂不恶，松筠真奈摧。富贵如浮云，于我何有哉。所嗟道不兴，兹士犹尘埃。","dynasty":"宋代","title":"次韵光祖闲居感怀"}
{"author":"陈渊","content":"檐前摇风拂面低，麦芽穿雪绿齐齐。凭君便作游春计，莫待花繁去路迷。","dynasty":"宋代","title":"约令德郊行二首其一"}
{"author":"陈渊","content":"三峰卓立苍崖表，朝夕云烟自围绕。几年不向眼中青，忽露全身万山晓。凝然不动亘今昔，陌上行人空自老。我生悟此其已久，梦事萦人嗟未了。却怪神龙依绝顶，独以一身蟠故沼。风雷际会岂无时，忍视饥氓日纷扰。未能呵汝救凶年，明朝马首霜风早。","dynasty":"宋代","title":"过江郎岩下少驻感而有作"}
{"author":"陈渊","content":"飘零古寺倚江边，高卧春风百病缠。造化小儿真戏我，不令歌酒趁新年。","dynasty":"宋代","title":"病减枕上五首其二"}
{"author":"陈渊","content":"师行初不犯秋毫，坐缚凶渠泚与滔。和气自应回岁旱，丰年当复验秋高。横流是处通飞鹢，归佩何时脱孟劳。要广江南千里润，须令天下入甄陶。","dynasty":"宋代","title":"次韵茂通喜雨"}
{"author":"陈渊","content":"墙仞未容肩可及，豹斑时许管能窥。相逢一笑无馀事，明月满怀心自知。","dynasty":"宋代","title":"道出南浦见萧子庄十首其二"}
{"author":"陈渊","content":"月下长吟露湿衣，谪仙尝忆谢玄晖。澄江一句无今古，何似晴空独鸟飞。","dynasty":"宋代","title":"舟中诵子静江上之作为和二绝其一"}
{"author":"陈渊","content":"妙龄才思涌如泉，末技文章不自贤。馀子岂知多问寡，老生端许一当千。淹留莫止为山篑，收拾终同至海川。云路笔间天尺五，会令鸡犬亦能仙。","dynasty":"宋代","title":"自京回次韵邓志宏见赠"}
{"author":"陈渊","content":"匹马江村路，长鞭短袂裘。问民知所病，驱御去如流。雾卷千山晓，霜馀万木秋。古来奔走吏，流落有奇谋。","dynasty":"宋代","title":"次韵张从道三首其一石首道中"}
{"author":"陈渊","content":"小风吹面雨廉纤，轻薄衣裳懒更添。一线离情裁不断，暮云将过粤山尖。","dynasty":"宋代","title":"离紫溪驿"}
{"author":"陈渊","content":"胸中造物可与友，笔下骚人真是奴。共传排佛似迁愈，独喜赋梅追隐逋。盘空未念鸱腐鼠，在野宁无驹束刍。时时造席闻妙语，谬辱知己非夷吾。","dynasty":"宋代","title":"次韵李伯纪舍人招饮"}
{"author":"陈渊","content":"吏隐飘然在一涯，更堪行役退年华。多情却有空江月，长伴离人梦到家。","dynasty":"宋代","title":"次韵张从道三首其三月夜江行"}
{"author":"陈渊","content":"霜髯碧眼照华灯，夹道游人避履声。曾是元宵随步月，西风何忍见铭旌。","dynasty":"宋代","title":"翁承事挽词五首其四"}
{"author":"陈渊","content":"风沙久迷神，山水忽照眼。粼粼碧玉甃，叠叠青螺绾。人烟盛乐土，草树亦精产。云霞入杳冥，禽鸟度杯盏。放情千里迥，悟意一笑莞。胸襟得奇趣，酬唱出新撰。虫鱼怯嘲诮，文史困鸠僝。我诗实易成，淡薄非佳馔。君词颇简出，严绝类烧栈。自应即退缩，强尔取惊赧。微言固可录，狂论犹未刬。勿使俗人知，归途畏书简。","dynasty":"宋代","title":"自入襄城即有山水之兴路中稍有赓唱因呈遵道"}
{"author":"陈渊","content":"山头漠漠烟藏树，山下潺潺水满溪。全胜长安花柳陌，万人尘里逐轮蹄。","dynasty":"宋代","title":"和司录行县道中偶风雨有感之作六首其五"}
{"author":"陈渊","content":"窗前松竹翠连山，窗下弦歌昼掩关。雪里忍看梅欲吐，烟中遥认鸟知还。","dynasty":"宋代","title":"次韵李光祖南山四偈其三"}
{"author":"陈渊","content":"渊明已黄壤，诗语馀奇趣。我行田野间，举目辄相遇。谁云古人远，正是无来去。展卷味其言，即今果何处。","dynasty":"宋代","title":"越州道中杂诗十三首其八"}
{"author":"陈渊","content":"气转初寒候，祥开既望辰。应时来鸑鷟，占梦获麒麟。盛德圭无玷，高才竹有筠。胸襟藏巨壑，人物妙洪钧。使者光华远，朝廷宠数新。鹏程九万里，椿干八千春。鼎鼐虚前席，风云即要津。黑头纡衮绣，天意在斯民。","dynasty":"宋代","title":"唐大夫生辰"}
{"author":"陈渊","content":"繁枝盖地欲成幄，杰干凌空不碍檐。为语韩公莫除好，此间风月岂须添。","dynasty":"宋代","title":"邓端友临要阁五首其四"}
{"author":"陈渊","content":"太史溪头十里间，朝阳峰下水涵天。青鞋不踏红尘陌，梦断僧窗又一年。","dynasty":"宋代","title":"小诗七首寄养蒙兼呈景骏其四"}
{"author":"陈渊","content":"狂风撼平野，沙砾眯两目。笋舆我与君，道远疲徵逐。惊雷一夜发，暴雨溢川谷。平明泥没趾，寸步不容续。我生赋穷蹇，触处背天福。风雨岂不好，行路非所欲。中途聊息肩，村驿便可宿。我劳固其分，端恐僵僮仆。燎炉燃湿薪，傍舍酒初熟。安能浣愁肠，但取充饥腹。中宵耿不眠，明月忽挂屋。揽衣起视夜，秣马亦膏毂。人情易喜愠，天道有翻覆。阴霁那可知，去去无欲速。","dynasty":"宋代","title":"十五日过许夜雨暴作明日行四十里宿于颍桥又明日晴书时"}
{"author":"陈渊","content":"风门自开阖，门外黄尘暮。午衾温留人，春梦如飞絮。我行指洞庭，千里始顿屦。仆夫呼起起，寸心撮百虑。此生睡不足，正坐奔驰故。四年四往来，日月途中度。美人亦念我，赠以别知赋。英辞粲星斗，深语发妙悟。坐起再三读，一一明月句。何似谢所投，静默有佳趣。","dynasty":"宋代","title":"三月十一日欲往荆南景德寺睡起呈曹令德"}
{"author":"陈渊","content":"诏书宽逋负，国用岂云阙。郡邑有常供，征求安敢辍。稽迟推蚤暮，钩摘剧豪发。饥氓困鞭箠，十室九告竭。连雨催早稻，雪穗迷空阔。要令公私办，当复俟旬月。平生虑患深，献玉每遭刖。忧民已无策，问俗聊省罚。阳城吾所慕，晚官敢求达。宁无抚字心，便觉催科拙。","dynasty":"宋代","title":"被檄下乡督税作释负"}
{"author":"陈渊","content":"九万须凭负翼风，男儿端不为贫穷。当时三顾应虚出，毕竟论功要有终。","dynasty":"宋代","title":"闻许景受上书被召二首其一"}
{"author":"陈渊","content":"区区千里为浮名，小隐终惭郑子真。双阙几时瞻北极，万山无处望南闽。尊前壮士今如梦，胯下真王迹已尘。共俯淮流追往事，玉蟾依旧水粼粼。","dynasty":"宋代","title":"次韵李仲虎召伯相遇"}
{"author":"陈渊","content":"雾压山城石径遥，笋舆乘月度溪桥。已投柳舍人方起，却访鳣堂市未嚣。","dynasty":"宋代","title":"道出南浦见萧子庄十首其一"}
{"author":"陈渊","content":"高谈无补自风波，毕竟平生意若何。万里误游梁苑囿，三年悔寄楚山河。轩裳气味情终可，林壑风流兴已多。赖有故人真远器，会看鹏翼九天摩。","dynasty":"宋代","title":"处冲见和复次韵二首其一"}
{"author":"陈渊","content":"徐行直视日如愚，律己齐家尽可书。九十一年由砥道，肯令荆棘敝衣裾。","dynasty":"宋代","title":"翁承事挽词五首其一"}
{"author":"陈渊","content":"道人头上经春雪，不羡少年何首乌。已觉老来甘草莽，便当归去访田庐。","dynasty":"宋代","title":"交溪庵中因检药囊偶成"}
{"author":"陈渊","content":"线路萦纡绕乱山，笋舆追逐棘林间。艰难那解苏疲瘵，自笑奔驰未得闲。","dynasty":"宋代","title":"自梅花村回道中书壁四首其二"}
{"author":"陈渊","content":"三釜承亲计已疏，万钟行道竟何如。安贫未赴阇黎饭，信命宁裁宰相书。","dynasty":"宋代","title":"病减枕上五首其五"}
{"author":"陈渊","content":"人闲得安眠，梦断了无欲。那思趋朝士，一马百夫仆。况闻稻苗盛，昨夜新雨足。一饱如可期，吾事岂多目。盆山郁葱茜，酌水周其麓。照我本来面，真白非浴鹄。故应此间住，却扫便违俗。超然寂照中，无往亦非复。百年只尔是，行矣毋踯躅。区区欲何为，世路羊肠曲。","dynasty":"宋代","title":"再用前韵"}
{"author":"陈渊","content":"青蒿何敢附苍官，要以陈根托岁寒。万事忘情知我拙，一窗容膝许同欢。也知坚卧元非病，况是无心可得安。归去傥馀饥溺念，岂能无意复缨冠。","dynasty":"宋代","title":"参谋得暂假"}
{"author":"陈渊","content":"至公无辙迹，万变归诸正。谁云学则然，要在成以性。我公钟间气，异禀刚且劲。一毫不容私，心境自澄映。超然是非表，烛物眼常净。还将溟渤量，一了百川竞。由来仁者寿，兹理天所命。欲知椿龄永，视此宽平政。桂花弄小春，晚香适再盛。年年几望月，影泛杯中圣。尚书心如水，远裔有馀庆。何以继清风，家声南北郑。","dynasty":"宋代","title":"郑漕生辰二首其一"}
{"author":"陈渊","content":"纷纷涴耳俱宜洗，坐遣高人厌丘里。迅流早自促行舟，更有西风满江苇。当年笔阵扫千军，今日流辈推能文。英辞谹辩洒醉墨，倏忽百变春空云。人间万事秋毫细，轩冕傥来谁著意。身随去棹落波间，兴逐冥鸿渺天际。三山便到蓬莱宫，卸帆海屿窥鱼龙。夜凉横笛弄明月，万顷琉璃秋色中。","dynasty":"宋代","title":"次韵邓志宏送张思道游福唐"}
{"author":"陈渊","content":"风门自开阖，门外黄尘暮。午衾温留人，春梦如飞絮。我行指洞庭，千里始顿屦。仆夫呼起起，寸心撮百虑。此生睡不足，正坐奔驰故。四年四往来，日月途中度。美人亦念我，赠以别知赋。英辞粲星斗，深语发妙悟。坐起再三读，一一明月句。何似谢所投，静默有佳趣。","dynasty":"宋代","title":"三月十一日欲往荆南景德寺睡起呈曹令德"}
{"author":"陈渊","content":"雷霆挟雨惊残梦，萧艾乘风醒宿酲。黄檗一杯清昼永，张罗谁复问交情。","dynasty":"宋代","title":"夏日雨后戏书"}
{"author":"陈渊","content":"东山欣仰止，岚光翠欲滴。驾言山中游，蓝衣照春色。","dynasty":"宋代","title":"凝翠东峰"}
{"author":"陈渊","content":"五年重见各苍颜，往事纷纷醉梦间。不为投闲多暇日，岂能千里谒龟山。","dynasty":"宋代","title":"道出南浦见萧子庄十首其五"}
{"author":"陈渊","content":"去年赏西湖，薄暑扳跻难。同游幸胜士，酒沃衣巾斑。今岁来钱塘，腊雨扁舟寒。友朋适四集，局蹙樊笼间。此生分林泉，造物犹余悭。未为登岳祷，且作访戴还。无私本天理，敢怨阴云顽。向来旱蝗恶，征赋亦未宽。宁令风作雪，要看麦堆山。","dynasty":"宋代","title":"次韵欲游西湖阻雨"}
{"author":"陈渊","content":"江山似为诗人设，风雨故应春日多。醉里吟哦聊自适，眼前开落莫谁何。","dynasty":"宋代","title":"和司录行县道中偶风雨有感之作六首其六"}
{"author":"陈渊","content":"经年侍清宴，饱食愧侏儒。脱迹鸳鸿路，忘怀草木区。朝檐看斗雀，晚槛引饥乌。已觉蓬蒿适，谁能九万图。","dynasty":"宋代","title":"次韵延年弟相庆其二"}
{"author":"陈渊","content":"朔风迎腊换尧蓂，一叶阶前尚吐英。天上麒麟来昨梦，河东鸑鷟自时名。锦衣故国今谁有，棣萼中朝日更荣。终上青冥环坐座，弧南长并一星明。","dynasty":"宋代","title":"席提举生辰"}
{"author":"陈渊","content":"北山其下僧伽塔，影落轩前草树间。谁向月明看白牯，静中相对两俱闲。","dynasty":"宋代","title":"题兴国寺碧落轩其一"}
{"author":"陈渊","content":"长者一床室，先生五柳门。度人聊示病，观物欲忘言。小圃池台足，薰风草树繁。杖藜随处处，归鸟报黄昏。","dynasty":"宋代","title":"存诚斋夏日呈龟山先生二首其一"}
{"author":"陈渊","content":"霜风卷地号，达晓不成雨。游云乍蔽亏，朝日翳复吐。衢梁三日行，去往迷处所。茅檐得小休，蔬饭不能举。所嗟兵火馀，白骨莽无主。邻邦岁又恶，贾饭逐婺女。遏籴彼何忍，楚越视心膂。况欲贼取之，不救沟壑苦。生逢尧舜代，短袖不容舞。空馀卫物心，持此欲谁语。故人幕中杰，筹画多所补。朝誉竞推先，丘壑终自许。平生陈琳檄，解使头风愈。容我七子间，泛爱果轻与。此生听造物，未能狙公芧。牧羊或可息，抱关亦易处。要以一溉勤，聊润汉阴圃。","dynasty":"宋代","title":"三衢道中感怀寄庞几先"}
{"author":"陈渊","content":"流泉为演秘密藏，枕上声从涧底来。半夜梦回听说偈，似传衣钵向黄梅。","dynasty":"宋代","title":"眉溪与光祖共谈得四绝句其三"}
{"author":"陈渊","content":"谁能一饮□千钟，分付闲愁入酒中。共向重楼看晓景，一天飞絮舞春风。","dynasty":"宋代","title":"雪中入国门寄令德三首其三"}
{"author":"陈渊","content":"北里南邻锦绣陈，万端千叠日初晴。收藏犊鼻何须挂，不与人间斗独清。","dynasty":"宋代","title":"七夕三首其一"}
{"author":"陈渊","content":"晚烟低扫树千重，一簇人家接远空。日暮荒陂行客尽，只寻牛迹去匆匆。","dynasty":"宋代","title":"晚行"}
{"author":"陈渊","content":"繁枝盖地欲成幄，杰干凌空不碍檐。为语韩公莫除好，此间风月岂须添。","dynasty":"宋代","title":"邓端友临要阁五首其四"}
{"author":"陈渊","content":"茅檐手可攀，修竹出檐上。寒蟾漏疏明，碎影罗屏障。情知月色好，达览在虚旷。东家富池台，端坐不能访。山林足寓目，细大初无相。但使人心安，景物自清畅。霜风中夜作，曲沼金翻浪。禽鸟断飞鸣，杉松起酬唱。燎炉宿残火，尚可温新酿。数杯遣沉冥，万虑一时放。谁能外形骸，于世无所仰。晤语一亭间，颓然齐得丧。","dynasty":"宋代","title":"小轩观月呈兴宗叔"}
{"author":"陈渊","content":"青烟漠漠柳依依，落日云中雁北飞。咄咄书空谁的会，迟迟行道子同归。桑阴盖地牛羊困，麦秀漫山鸟雀肥。向晚未知投宿处，败篱疏屋火烟微。","dynasty":"宋代","title":"汝州道中呈遵道"}
{"author":"陈渊","content":"春来无物不争妍，爨木呈祥孰使然。应为奇文开奥穾，不随凡卉竞蕃鲜。洼隆密向暌中合，点画仍从毁处全。御史说符直可验，从来谋国直如弦。","dynasty":"宋代","title":"字瑞奇特再用前韵"}
{"author":"陈渊","content":"诏书宽逋负，国用岂云阙。郡邑有常供，征求安敢辍。稽迟推蚤暮，钩摘剧豪发。饥氓困鞭箠，十室九告竭。连雨催早稻，雪穗迷空阔。要令公私办，当复俟旬月。平生虑患深，献玉每遭刖。忧民已无策，问俗聊省罚。阳城吾所慕，晚官敢求达。宁无抚字心，便觉催科拙。","dynasty":"宋代","title":"被檄下乡督税作释负"}
{"author":"陈渊","content":"有子才如汗血驹，新门高大可容车。故应袖手藏深渺，怜我冰霜涉畏途。","dynasty":"宋代","title":"留别邓南夫四首其三"}
{"author":"陈渊","content":"黄昏欲去更凭栏，珍重银蟾照胆寒。可是歌眉能系别，人间无此好溪山。","dynasty":"宋代","title":"戏题延平阁上其一"}
{"author":"陈渊","content":"短柏森森团积雪，疏篁簌簌撼微风。从前不道容斋好，此景而今落梦中。","dynasty":"宋代","title":"入荆州学四绝句呈昭祖其三"}
{"author":"陈渊","content":"石马祠门馀只耳，梦魂先过瞿塘水。人间得丧岂偶然，可笑纷纷夸夺子。文章自古多穷人，妙夺造化天应瞋。谩言勤苦得富贵，见弹求鸮何日真。张罗门巷行人绝，岁晏谁怜生事拙。穷通有数勿复言，已办此心坚似铁。","dynasty":"宋代","title":"再和邓志宏二首其一"}
{"author":"陈渊","content":"方丈孤城角，风来梦亦醒。分明更无事，俯仰忽忘形。小室尘谁扫，空亭柏自青。生涯任流转，天地一浮萍。","dynasty":"宋代","title":"容斋书事二首其二"}
{"author":"陈渊","content":"往来江海两年馀，自怪乡音已变吴。樽酒每思难会面，客乡何意复趋隅。雨寒君未瞻天竺，水涸吾妨适镜湖。幸此徘徊缓分袂，笑谈犹得对冰壶。","dynasty":"宋代","title":"钱塘过廖次山以诗见赠次韵"}
{"author":"陈渊","content":"线路萦纡绕乱山，笋舆追逐棘林间。艰难那解苏疲瘵，自笑奔驰未得闲。","dynasty":"宋代","title":"自梅花村回道中书壁四首其二"}
{"author":"陈渊","content":"雨过窗明夏簟虚，纷纷鸟雀静庭除。维摩丈室无人问，一枕薰风听粥鱼。","dynasty":"宋代","title":"金銮两绝其一"}
{"author":"陈渊","content":"江静微波皱縠，庭空落絮铺茵。正是邻床作梦，直须款款反身。","dynasty":"宋代","title":"和璨老示双井茶纸被简板三偈其二"}
{"author":"陈渊","content":"野花无数不知名，映竹临流若有情。扫尽残红春去后，乱山深处眼增明。","dynasty":"宋代","title":"自梅花村回道中书壁四首其三"}
{"author":"陈渊","content":"五百年间一梦中，登临回首兴何穷。当时事业轩天起，此日风流扫地空。堕泪山头春草长，沉碑江上晚烟濛。故令倦客成惆怅，目断斜阳不忍东。","dynasty":"宋代","title":"登岘山二首其一"}
{"author":"陈渊","content":"竹篱茅舍近前溪，烟淡风微月上迟。认得暗香来去处，夜寒无路觅横枝。","dynasty":"宋代","title":"山寺早梅三首其一"}
{"author":"陈渊","content":"徐行直视日如愚，律己齐家尽可书。九十一年由砥道，肯令荆棘敝衣裾。","dynasty":"宋代","title":"翁承事挽词五首其一"}
{"author":"陈渊","content":"窗前松竹翠连山，窗下弦歌昼掩关。雪里忍看梅欲吐，烟中遥认鸟知还。","dynasty":"宋代","title":"次韵李光祖南山四偈其三"}
{"author":"陈渊","content":"野梅飘尽喜春归，又见溪桃片片飞。醉卧暖风呼不醒，乱红无数点人衣。","dynasty":"宋代","title":"泊舟延平二绝其一"}
{"author":"陈渊","content":"经年不作诗，意到无好语。强欲理短绠，颓井暗尘土。夫子贤达流，奔逸不受圉。风流梦鳣后，清德逼而祖。文章守家法，骚雅到前古。屈宋或交绥，曹刘真臭乳。而我独何人，词格本寒苦。枯肠费搜搅，况复久不吐。胡为谬见假，亦使郊继愈。无乃缘葭莩，遂与哙等伍。此行过襄阳，倒指不旬数。庞公亦安之，孟子不可睹。声名向千载，石刻馀羊杜。山川空形胜，耆旧一仰俯。终当吊遗迹，尊酒酹江浒。恐君成感慨，严韵傥见侮。作诗谢不能，亦以丐斤斧。","dynasty":"宋代","title":"同杨遵道出京本欲作诗而吟咏久废恐取道襄阳吊古遗迹遵道有作不能多继也先以诗谢之"}
{"author":"陈渊","content":"渊明已黄壤，诗语馀奇趣。我行田野间，举目辄相遇。谁云古人远，正是无来去。展卷味其言，即今果何处。","dynasty":"宋代","title":"越州道中杂诗十三首其八"}
{"author":"陈渊","content":"多情春梦草生池，起欲寻芳力尚疲。未解维摩无一语，故应习气欲题诗。","dynasty":"宋代","title":"病减枕上五首其三"}
{"author":"陈渊","content":"白衣挈榼踵吾门，颇说双泉更有兄。洗盏为君开醉色，不知人世有王闳。","dynasty":"宋代","title":"端友以桂浆两樽见惠赋诗六首其一"}
{"author":"陈渊","content":"稽山霸业已芜没，贺老鉴湖今几时。当年乞得亦清绝，不道后日知谁尸。人生底物乃吾有，谬辱君赐宁非痴。游人依旧逐胜赏，歌舞自昔皆尘泥。荷枯苇折洲渚出，深处不变清琉璃。汪汪万顷挠不浊，坐令我忆牛医儿。","dynasty":"宋代","title":"过鉴湖"}
{"author":"陈渊","content":"双井江南妙品，不减建溪月团。但使睡魔不作，可须归去蓬山。","dynasty":"宋代","title":"和璨老示双井茶纸被简板三偈其一"}
{"author":"陈渊","content":"三峰卓立苍崖表，朝夕云烟自围绕。几年不向眼中青，忽露全身万山晓。凝然不动亘今昔，陌上行人空自老。我生悟此其已久，梦事萦人嗟未了。却怪神龙依绝顶，独以一身蟠故沼。风雷际会岂无时，忍视饥氓日纷扰。未能呵汝救凶年，明朝马首霜风早。","dynasty":"宋代","title":"过江郎岩下少驻感而有作"}
{"author":"陈渊","content":"事业无媒祗漫劳，平生于世一牛毛。三年万里看飞雪，不向人前愧缊袍。","dynasty":"宋代","title":"次韵俞德翁述怀二首其一"}
{"author":"陈渊","content":"官闲竟日身无事，雨过连峦气似熏。未暇含香朝琐闼，且乘飞舄蹑青云。九天已振抟风翼，万目难藏隐雾文。谁凭危栏亲王唾，笑谈应复许随群。","dynasty":"宋代","title":"和周唐献郎中登普光寺阁"}
{"author":"陈渊","content":"晓日山原静，薰风杖屦轻。开谈时造极，得意自难名。奔走非前计，淹留见俗情。赖渠金石友，端的慰平生。","dynasty":"宋代","title":"宿仙霞圣仙寺呈伯思子静二首其二"}
{"author":"陈渊","content":"叶底莺初啭，枝头蝶渐稀。雨馀怜草长，风定恐花飞。迟暮歌终寠，淹留叹式微。更堪西去雁，声逐晚云归。","dynasty":"宋代","title":"和司录行县道中偶风雨有感之作六首其一"}
{"author":"陈渊","content":"吏隐声藏雾，天游更御风。分携方举白，转盼复堆红。北去豺狼尽，春回雨露同。向来相对饮，应复念邻翁。","dynasty":"宋代","title":"和司录行县道中偶风雨有感之作六首其二"}
{"author":"陈渊","content":"扁舟冲浪去，羸马傍城行。飘泊伤春绪，艰难作吏情。岂无贤者乐，亦有圣人清。莫继兰亭会，愁连曲水生。","dynasty":"宋代","title":"次韵安茂通同薛参议上巳日唱和"}
{"author":"陈渊","content":"羁怀厌朝市，逸兴薄江山。放杖嚣埃外，传觞紫翠间。碧云犹未合，飞鸟已知还。不见高车过，重城欲上关。","dynasty":"宋代","title":"三月二十日游东山参议不至有诗次韵"}
{"author":"陈渊","content":"好客陶家旧，多才谢女风。一窥知帝辅，三徙得儒宫。遗子经犹在，知人鉴已空。里闾推达识，爱婿有乘骢。","dynasty":"宋代","title":"石夫人挽词"}
{"author":"陈渊","content":"长者一床室，先生五柳庐。久贫应似我，多病或如渠。客少门常寂，身闲日自舒。窥园知鲜暇，安得掺君裾。","dynasty":"宋代","title":"次韵邓天启贺茅舍新成二首其一"}
{"author":"陈渊","content":"艰难思健士，谁复数寒儒。老去怀三径，归来就一区。春情萦梦草，晚步及栖乌。不愧王摩诘，新诗有画图。","dynasty":"宋代","title":"次韵邓天启贺茅舍新成二首其二"}
{"author":"陈渊","content":"逐客身无事，乘闲葺敝庐。堂成因有室，水到自成渠。地迥千岩秀，春回一气舒。幸为时所弃，容我懒簪裾。","dynasty":"宋代","title":"次韵延年弟相庆其一"}
{"author":"陈渊","content":"经年侍清宴，饱食愧侏儒。脱迹鸳鸿路，忘怀草木区。朝檐看斗雀，晚槛引饥乌。已觉蓬蒿适，谁能九万图。","dynasty":"宋代","title":"次韵延年弟相庆其二"}
{"author":"陈渊","content":"直自江梅堕雪英，便迟幽艳到清明。杨花著地香初破，乞与愁人一解酲。","dynasty":"宋代","title":"木香花二首其二"}
{"author":"陈渊","content":"畏途千里可宵行，正是邻邦道路平。谕蜀昔传司马檄，备吴今罢亚夫营。阴云扫地千林出，晓月凌空万骑迎。缓带驿亭留险语，春雷端使蛰虫惊。","dynasty":"宋代","title":"次韵运使龙图宠示道中夜行之什"}
{"author":"陈渊","content":"秋水无声泻玉觥，镜奁初启净无尘。未将滋味誇殊胜，已觉风神最恼人。","dynasty":"宋代","title":"端友以桂浆两樽见惠赋诗六首其二"}
{"author":"陈渊","content":"野花无数不知名，映竹临流若有情。扫尽残红春去后，乱山深处眼增明。","dynasty":"宋代","title":"自梅花村回道中书壁四首其三"}
{"author":"陈渊","content":"江潮来去自有时，扁舟阁浅心如飞。岸容霜竹青照眼，春信雪梅香扑衣。天寒鄞江道路阻，岁晏钱清风俗非。故园回首二千里，落日看尽行云归。","dynasty":"宋代","title":"钱清待潮"}
{"author":"陈渊","content":"当时先主得关张，能使西川弱胜强。今日中原岂无士，坐愁豺虎乱要荒。","dynasty":"宋代","title":"次韵光祖避地眉溪十绝其七"}
{"author":"陈渊","content":"风际管弦朝病酒，云中楼阁夜闻香。十年一梦沙河路，独步春泥觉燕忙。","dynasty":"宋代","title":"初到临安二首其一"}
{"author":"陈渊","content":"小栟妙语言，下笔初无难。曹郎更精深，一字不苟安。我师陶靖节，亦未游其藩。但觉万仞渊，中有蛟龙蟠。人言失故步，乃在学邯郸。平淡恐未臻，先作郊岛寒。古来文墨士，十九姓字漫。尚赖相可否，盐梅助咸酸。","dynasty":"宋代","title":"次韵令德答天启"}
{"author":"陈渊","content":"雨丝收尽暮天凉，万窍号风酿晓霜。待趁新晴出闽岭，夜谈还喜漏偏长。","dynasty":"宋代","title":"道出南浦见萧子庄十首其三"}
{"author":"陈渊","content":"西峰高且峻，下有祈灵祠。来游适公暇，细和梁翁诗。","dynasty":"宋代","title":"凝翠西峰"}
{"author":"陈渊","content":"梦中闻得子规啼，灯下惊呼马亦嘶。宿雾故迷山远近，肩舆才辨路高低。鸡鸣犬吠遥相应，野草幽花自不齐。待得晨光开霁色，不知行道几人迷。","dynasty":"宋代","title":"早行"}
{"author":"陈渊","content":"尚书足勋业，振迹自穷儒。清德逾三世，忠名满八区。诗才推道蕴，玄旨赖童乌。岂厌隆中卧，惭无八阵图。","dynasty":"宋代","title":"次韵沈公雅相庆其二"}
{"author":"陈渊","content":"功名亦误人，自古谁能了。老大欲退藏，少壮知几少。彤墀班已齐，宿鸟尚木杪。岂无山林心，路长天杳杳。","dynasty":"宋代","title":"处冲为栖神导气之术每晓起得意成诗前后四首次其韵其一"}
{"author":"陈渊","content":"柱颐脩剑上凌烟，自古功名亦偶然。钟鼎山林俱不恶，一瓢吾欲尽馀年。","dynasty":"宋代","title":"交溪静安院见许尉题壁次韵"}
{"author":"陈渊","content":"义重财自轻，气刚语还直。毁誉不挂怀，行坐颇自得。浮生困局蹙，世路亦艰棘。思君胆如斗，解我愁似织。","dynasty":"宋代","title":"京师相善者乡友四人各赋一篇以见其所慕如愚"}
{"author":"陈渊","content":"弄云微月淡回廊，十室连甍占上方。谁道各无容足地，夜谈犹欲致时康。","dynasty":"宋代","title":"次韵光祖避地眉溪十绝其三"}
{"author":"陈渊","content":"暴客年来不过门，羡君三秀各生春。悬弧适在龙溪侧，履迹知从剑水滨。鲁国考祥欣得鲤，杜陵占梦信为麟。问名更取诗翁语，盛事流传西斗新。","dynasty":"宋代","title":"次韵德纯通判贺用中生子"}
{"author":"陈渊","content":"部伍亭前归路，凤凰山下萧斋。我自无聊不住，君如有兴重来。","dynasty":"宋代","title":"钱塘学中寄伯思六言五首其五"}
{"author":"陈渊","content":"天高秋月凉，风定秋水清。扁舟淮海间，爱此一叶轻。微生久羁旅，艰险已饱更。经今几往来，始见波浪平。篙师且停棹，莫遣鱼龙惊。吾行欲安之，要待东方明。","dynasty":"宋代","title":"过淮"}
{"author":"陈渊","content":"河图布画非人力，鸟迹成文岂偶然。自昔秘藏神所护，至今陈露墨犹鲜。胸襟有道推先觉，斤斧无情肯自全。但欲剖心彰景命，爨桐何意拟薰弦。","dynasty":"宋代","title":"用中示以字瑞既书其事又赋诗一首"}
{"author":"陈渊","content":"陋巷从容一事无，不因邻斗出吾庐。箪瓢岂是忘忧物，自是从容乐有馀。","dynasty":"宋代","title":"看论语四首其三"}
{"author":"陈渊","content":"二老俱传正始音，春来诗思转精神。风前未展垂天翼，笔下空闻掷地金。晓日若将开霁色，宿云先已弄轻阴。落花流水年年事，只恐桃源不可寻。","dynasty":"宋代","title":"和参谋参议寻春"}
{"author":"陈渊","content":"平生交友各飘蓬，只有丸丸雪后松。万里归来还往绝，独君时许略从容。","dynasty":"宋代","title":"留别邓南夫四首其一"}
{"author":"陈渊","content":"潮头驾月冲残梦，水色浮空送峭寒。十幅轻蒲连夜发，不知身到海门山。","dynasty":"宋代","title":"钱塘江"}
{"author":"陈渊","content":"郭外盈畴草又齐，十年犹负带经犁。未应五斗能留我，端为痴儿索饭啼。","dynasty":"宋代","title":"邑中诸公见和再用前韵其一"}
{"author":"陈渊","content":"暑雨初收水拍浔，溪光南北影千岑。移舟为爱玻璃阔，放盏那知琥珀深。缓带小风来水面，倚栏凉月转天心。酒酣更驻凌波袜，直待银河夜色沉。","dynasty":"宋代","title":"陪知县夜饮泛碧斋再用前韵"}
{"author":"陈渊","content":"冰雪情怀未遽开，芝兰风味已先回。故人隔岁无因见，一夜月明何处来。","dynasty":"宋代","title":"山寺早梅三首其二"}
{"author":"陈渊","content":"衰榆弱柳未经霜，已见飘零片片黄。雨后晚风生户牖，莫将灯火汗清凉。","dynasty":"宋代","title":"秋夕"}
{"author":"陈渊","content":"天寒官舍转骚骚，败壁饥虫永夜号。应对短檠呵冻手，只将长卷扫冰毫。官游久矣空环辙，生事萧然孰载醪。亦有从前经国意，拔贤人或望山涛。","dynasty":"宋代","title":"次韵杨丈夜寒直舍其一"}
{"author":"陈渊","content":"斜阳不到竹阴幽，小径萦纡傍碧流。行到草深桥断处，却乘明月泛归舟。","dynasty":"宋代","title":"小诗七首寄养蒙兼呈景骏其二"}
{"author":"陈渊","content":"霜风卷地号，达晓不成雨。游云乍蔽亏，朝日翳复吐。衢梁三日行，去往迷处所。茅檐得小休，蔬饭不能举。所嗟兵火馀，白骨莽无主。邻邦岁又恶，贾饭逐婺女。遏籴彼何忍，楚越视心膂。况欲贼取之，不救沟壑苦。生逢尧舜代，短袖不容舞。空馀卫物心，持此欲谁语。故人幕中杰，筹画多所补。朝誉竞推先，丘壑终自许。平生陈琳檄，解使头风愈。容我七子间，泛爱果轻与。此生听造物，未能狙公芧。牧羊或可息，抱关亦易处。要以一溉勤，聊润汉阴圃。","dynasty":"宋代","title":"三衢道中感怀寄庞几先"}
{"author":"陈渊","content":"天寒官舍转骚骚，败壁饥虫永夜号。应对短檠呵冻手，只将长卷扫冰毫。官游久矣空环辙，生事萧然孰载醪。亦有从前经国意，拔贤人或望山涛。","dynasty":"宋代","title":"次韵杨丈夜寒直舍其一"}
{"author":"陈渊","content":"双桧轩之北，高梧户以南。午阴临短梦，晓吹落清谈。斗老三无喜，嵇生七不堪。天涯复相值，此意得重参。","dynasty":"宋代","title":"存诚斋夏日呈龟山先生二首其二"}
{"author":"陈渊","content":"芝眉不见忽经旬，屡出新篇故恼人。应共翰林争敏捷，岂如开府但清新。鸡豚且入他乡社，桃李何殊故国春。白发苍髯共携手，从来管鲍两忘贫。","dynasty":"宋代","title":"再和时可二首其一"}
{"author":"陈渊","content":"溪边索共桃花笑，雨打风吹扫地空。待访灵云旧消息，急流无处觅残红。","dynasty":"宋代","title":"眉溪与光祖共谈得四绝句其四"}
{"author":"陈渊","content":"才疏不下孔北海，道广更师陈太丘。世路风波无着处，却寻真隐得清游。","dynasty":"宋代","title":"小诗七首寄养蒙兼呈景骏其五"}
{"author":"陈渊","content":"去年赏西湖，薄暑扳跻难。同游幸胜士，酒沃衣巾斑。今岁来钱塘，腊雨扁舟寒。友朋适四集，局蹙樊笼间。此生分林泉，造物犹余悭。未为登岳祷，且作访戴还。无私本天理，敢怨阴云顽。向来旱蝗恶，征赋亦未宽。宁令风作雪，要看麦堆山。","dynasty":"宋代","title":"次韵欲游西湖阻雨"}
{"author":"陈渊","content":"马上悠悠梦故山，茅斋依旧水云间。长怀窃辔尘沙外，岂愿骈头十二闲。","dynasty":"宋代","title":"邑中诸公见和再用前韵其二"}
{"author":"陈渊","content":"拂天乔木映脩廊，满目帘间白苧忙。曾是璧池疏散惯，卧听鸣鼓懒衣裳。","dynasty":"宋代","title":"入荆州学四绝句呈昭祖其二"}
{"author":"陈渊","content":"溪山有底好，适契贫士欲。敢论生不侯，但喜梦非仆。千秋钓台水，不濯市朝足。而我独何人，得寓尘埃目。携筇纵朝步，初日穿林麓。西风扶两腋，一举千里鹄。东窥夫差国，繁华混真俗。浊流驾颓波，一往不可复。之子居其间，嗜古追前躅。为寄无弦琴，一和郢中曲。","dynasty":"宋代","title":"晓登严陵钓台和安止所留诗"}
{"author":"陈渊","content":"扬雄窥圣域，何啻越距楚。断然著成书，准易与论语。古来文字学，似此奚足数。谁谓千秋人，斯言果轻许。","dynasty":"宋代","title":"越州道中杂诗十三首其十"}
{"author":"陈渊","content":"饷我两樽才斗许，客来索饮不论升。明朝此物岂易得，纵有市酤宁独醒。","dynasty":"宋代","title":"端友以桂浆两樽见惠赋诗六首其五"}
{"author":"陈渊","content":"南浦江波绿，阳关柳色青。夕阳千古恨，分付短长亭。","dynasty":"宋代","title":"题绿波亭"}
{"author":"陈渊","content":"纤纤月色淡黄昏，城郭千家雪炤人。携手望春同茗饮，小坊灯火自相亲。","dynasty":"宋代","title":"同魏季脩雪中闲步二首其一"}
{"author":"陈渊","content":"少时自树立，劲气干云霄。一枕梦初觉，万古心何寥。年来畏祸机，自悟空峣峣。小穷不必送，真隐谁能招。","dynasty":"宋代","title":"处冲为栖神导气之术每晓起得意成诗前后四首次其韵其二"}
{"author":"陈渊","content":"永泰君臣分，钦慈母子恩。渊衷虽有在，孤迹自难论。身去朝廷远，名垂简策尊。秪应延阁命，犹未厌舆言。","dynasty":"宋代","title":"邓元孚待制挽词四首其二"}
{"author":"陈渊","content":"经年侍清宴，饱食愧侏儒。脱迹鸳鸿路，忘怀草木区。朝檐看斗雀，晚槛引饥乌。已觉蓬蒿适，谁能九万图。","dynasty":"宋代","title":"次韵延年弟相庆其二"}
{"author":"陈渊","content":"长者一床室，先生五柳门。度人聊示病，观物欲忘言。小圃池台足，薰风草树繁。杖藜随处处，归鸟报黄昏。","dynasty":"宋代","title":"存诚斋夏日呈龟山先生二首其一"}
{"author":"陈渊","content":"一时先达揔飘零，亦有阳春世莫听。漫刺从来无处着，曳裾今日欲谁经。只应旧友头空白，难使新知眼便青。射猎南山休夜出，灞陵有尉宿君亭。","dynasty":"宋代","title":"得用中书有礼人不答之悔作诗解之"}
{"author":"陈渊","content":"卓鲁当时事，风流莫与班。最成三载后，名在两川间。桑梓深聆德，弦歌幸毖顽。牛刀淹试可，骥足暂投闲。偃室何当造，膺门早许扳。丹墀初受命，墨绶遽言还。何子方游学，终童未出关。梁园今万里，蜀道自千山。籍眼终多白，莱衣念戏斑。归期春服就，潼水会承颜。","dynasty":"宋代","title":"代句龙君辅上潼州令"}
{"author":"陈渊","content":"拂天乔木映脩廊，满目帘间白苧忙。曾是璧池疏散惯，卧听鸣鼓懒衣裳。","dynasty":"宋代","title":"入荆州学四绝句呈昭祖其二"}
{"author":"陈渊","content":"休论身外千端事，且醉花前一榻风。举盏但能邀皓月，隔篱何必唤邻翁。","dynasty":"宋代","title":"和人独酌二绝其二"}
{"author":"陈渊","content":"至公无辙迹，万变归诸正。谁云学则然，要在成以性。我公钟间气，异禀刚且劲。一毫不容私，心境自澄映。超然是非表，烛物眼常净。还将溟渤量，一了百川竞。由来仁者寿，兹理天所命。欲知椿龄永，视此宽平政。桂花弄小春，晚香适再盛。年年几望月，影泛杯中圣。尚书心如水，远裔有馀庆。何以继清风，家声南北郑。","dynasty":"宋代","title":"郑漕生辰二首其一"}
{"author":"陈渊","content":"狂风撼平野，沙砾眯两目。笋舆我与君，道远疲徵逐。惊雷一夜发，暴雨溢川谷。平明泥没趾，寸步不容续。我生赋穷蹇，触处背天福。风雨岂不好，行路非所欲。中途聊息肩，村驿便可宿。我劳固其分，端恐僵僮仆。燎炉燃湿薪，傍舍酒初熟。安能浣愁肠，但取充饥腹。中宵耿不眠，明月忽挂屋。揽衣起视夜，秣马亦膏毂。人情易喜愠，天道有翻覆。阴霁那可知，去去无欲速。","dynasty":"宋代","title":"十五日过许夜雨暴作明日行四十里宿于颍桥又明日晴书时"}
{"author":"陈渊","content":"线路萦纡绕乱山，笋舆追逐棘林间。艰难那解苏疲瘵，自笑奔驰未得闲。","dynasty":"宋代","title":"自梅花村回道中书壁四首其二"}
{"author":"陈渊","content":"甘苦元从舌上知，竹间风味与谁期。万竿可斩从人说，一榻乘凉要自嬉。","dynasty":"宋代","title":"邓端友临要阁五首其五"}
{"author":"陈渊","content":"一声横笛起芦花，惊断天边雁字斜。白首饱谙鲈鳜美，未能连夜网游虾。","dynasty":"宋代","title":"和子静三绝渔父一首"}
{"author":"陈渊","content":"尚书足勋业，振迹自穷儒。清德逾三世，忠名满八区。诗才推道蕴，玄旨赖童乌。岂厌隆中卧，惭无八阵图。","dynasty":"宋代","title":"次韵沈公雅相庆其二"}
{"author":"陈渊","content":"席门谁复顾寒儒，深愧频迂长者车。更为穆生时设醴，应怜冯子食无鱼。诸生久被弦歌化，盛礼谁将简册书。从此邑人蒙劝奖，定知容驷有高闾。","dynasty":"宋代","title":"代朝宗弟和饯行二首其一"}
{"author":"陈渊","content":"未能仰首试鸣号，且复尘埃奈此劳。健笔凌云谁误许，扁舟乘雪兴何高。馀生敢叹须如戟，薄俗终防笑有刀。留滞周南何足数，人间如我九牛毛。","dynasty":"宋代","title":"次韵萧茂德"}
{"author":"陈渊","content":"青山雨后足奇态，好鸟檐间无俗音。纵使曲生难会面，可无毛颖解传心。","dynasty":"宋代","title":"眉溪与光祖共谈得四绝句其二"}
{"author":"陈渊","content":"青烟漠漠柳依依，落日云中雁北飞。咄咄书空谁的会，迟迟行道子同归。桑阴盖地牛羊困，麦秀漫山鸟雀肥。向晚未知投宿处，败篱疏屋火烟微。","dynasty":"宋代","title":"汝州道中呈遵道"}
{"author":"陈渊","content":"风沙久迷神，山水忽照眼。粼粼碧玉甃，叠叠青螺绾。人烟盛乐土，草树亦精产。云霞入杳冥，禽鸟度杯盏。放情千里迥，悟意一笑莞。胸襟得奇趣，酬唱出新撰。虫鱼怯嘲诮，文史困鸠僝。我诗实易成，淡薄非佳馔。君词颇简出，严绝类烧栈。自应即退缩，强尔取惊赧。微言固可录，狂论犹未刬。勿使俗人知，归途畏书简。","dynasty":"宋代","title":"自入襄城即有山水之兴路中稍有赓唱因呈遵道"}
{"author":"陈渊","content":"此生于世已心灰，自笑都城十往来。为有饥寒馀虑在，故应随俗强低回。","dynasty":"宋代","title":"雪中入国门寄令德三首其二"}
{"author":"陈渊","content":"云间初日惨无光，天外归鸿岂恋行。短景去人如掣电，不应留滞野梅香。","dynasty":"宋代","title":"又题山寺二首其一"}
{"author":"陈渊","content":"窗前松竹翠连山，窗下弦歌昼掩关。雪里忍看梅欲吐，烟中遥认鸟知还。","dynasty":"宋代","title":"次韵李光祖南山四偈其三"}
{"author":"陈渊","content":"佳人经岁隔参辰，柳绿桃红奈远情。遥想玉楼春睡起，一江风日弄清明。","dynasty":"宋代","title":"和如愚思剑溪"}
{"author":"陈渊","content":"何人更下仲举榻，举世愿登元礼门。千古家声君与我，未知何以起斯文。","dynasty":"宋代","title":"次韵光祖避地眉溪十绝其九"}
{"author":"陈渊","content":"好客陶家旧，多才谢女风。一窥知帝辅，三徙得儒宫。遗子经犹在，知人鉴已空。里闾推达识，爱婿有乘骢。","dynasty":"宋代","title":"石夫人挽词"}
{"author":"陈渊","content":"声外闻和岂待言，棒头犹是老婆禅。如何更被文殊惑，却道维摩但默然。","dynasty":"宋代","title":"次韵李光祖南山四偈其一"}
{"author":"陈渊","content":"扁舟劣容身，风浪困掀簸。曲肱游华胥，梦断千山过。纵横波间石，满目牛羊卧。秋毫傥不支，巨舰忽已破。篙师号神逸，却立变衰懦。我岂未之思，悬知无可奈。此生足惊忧，似为天所瘅。那能一生死，且复耐摧挫。日暮同济人，举酒纷相贺。一笑尽馀觞，歌罢无予和。","dynasty":"宋代","title":"三月二日泛舟下延平晚泊西芹"}
{"author":"陈渊","content":"流泉为演秘密藏，枕上声从涧底来。半夜梦回听说偈，似传衣钵向黄梅。","dynasty":"宋代","title":"眉溪与光祖共谈得四绝句其三"}
{"author":"陈渊","content":"渊明已黄壤，诗语馀奇趣。我行田野间，举目辄相遇。谁云古人远，正是无来去。展卷味其言，即今果何处。","dynasty":"宋代","title":"越州道中杂诗十三首其八"}
{"author":"陈渊","content":"潮头驾月冲残梦，水色浮空送峭寒。十幅轻蒲连夜发，不知身到海门山。","dynasty":"宋代","title":"钱塘江"}
{"author":"陈渊","content":"四海知心有几人，淡然今与鬼为邻。天下共冤渠不恨，平生忧国自忘身。","dynasty":"宋代","title":"道出南浦见萧子庄十首其八"}
{"author":"陈渊","content":"翠袖青裙衬雪肤，雨馀终日醉相扶。祗应不使朱铅污，独抱幽香与世疏。","dynasty":"宋代","title":"木香花二首其一"}
{"author":"陈渊","content":"画栋雕甍照水村，簪裳多在脊令原。百年得计南山豆，万事忘怀北海尊。自昔功名何世乏，迨今文字几人存。遗书傥有毫芒在，为语韩公请备论。","dynasty":"宋代","title":"饶州张宏中挽词二首其二"}
{"author":"陈渊","content":"一声横笛起芦花，惊断天边雁字斜。白首饱谙鲈鳜美，未能连夜网游虾。","dynasty":"宋代","title":"和子静三绝渔父一首"}
{"author":"陈渊","content":"月照空山杜宇啼，唤归渔艇夜天低。那堪又是双溪水，独上危楼十二梯。","dynasty":"宋代","title":"登睦州环峰亭"}
{"author":"陈渊","content":"北山其下僧伽塔，影落轩前草树间。谁向月明看白牯，静中相对两俱闲。","dynasty":"宋代","title":"题兴国寺碧落轩其一"}
{"author":"陈渊","content":"投辖谁云有祖风，啜醨难与贵人同。竹林若许供鸡黍，助我醇醪幸少丰。","dynasty":"宋代","title":"端友以桂浆两樽见惠赋诗六首其六"}
{"author":"陈渊","content":"梅豆班班已满枝，暗香犹未吐酴醾。和风煖日江南路，正是山矾烂漫时。","dynasty":"宋代","title":"归自郡城见道中山矾盛开"}
{"author":"陈渊","content":"永泰君臣分，钦慈母子恩。渊衷虽有在，孤迹自难论。身去朝廷远，名垂简策尊。秪应延阁命，犹未厌舆言。","dynasty":"宋代","title":"邓元孚待制挽词四首其二"}
{"author":"陈渊","content":"先友遗书犹在耳，念之清泪如铅水。可怜万事已忘情，独尝托我芝兰子。阿戎文采映前人，脱略不顾妻孥瞋。却能饮我瞑眩药，知我老大言尤真。利欲昏人须猛绝，妙年母谓吾谋拙。古来解使玉如泥，剑铓除是锟铻铁。","dynasty":"宋代","title":"再和邓志宏二首其二"}
{"author":"陈渊","content":"黄檗无多法，维摩不二门。此间堪折柱，吾道亦难言。学者初何有，师乎贵不烦。十年成我志，今日是君恩。","dynasty":"宋代","title":"寄谢用中"}
{"author":"陈渊","content":"天寒官舍转骚骚，败壁饥虫永夜号。应对短檠呵冻手，只将长卷扫冰毫。官游久矣空环辙，生事萧然孰载醪。亦有从前经国意，拔贤人或望山涛。","dynasty":"宋代","title":"次韵杨丈夜寒直舍其一"}
{"author":"陈渊","content":"雨丝收尽暮天凉，万窍号风酿晓霜。待趁新晴出闽岭，夜谈还喜漏偏长。","dynasty":"宋代","title":"道出南浦见萧子庄十首其三"}
{"author":"陈渊","content":"壮岁英标冠士林，莫年诗酒任浮沉。奇姿不见临风玉，妙语空传掷地金。残稿有谁知句眼，断弦何处觅琴心。他时戏笑成陈迹，惆怅江亭十亩阴。","dynasty":"宋代","title":"饶州张宏中挽词二首其一"}
{"author":"陈渊","content":"平生交友各飘蓬，只有丸丸雪后松。万里归来还往绝，独君时许略从容。","dynasty":"宋代","title":"留别邓南夫四首其一"}
{"author":"陈渊","content":"二妙胸中万顷宽，诗成千字海涛翻。已能共入渊骞室，自是同登李杜坛。","dynasty":"宋代","title":"小诗七首寄养蒙兼呈景骏其六"}
{"author":"陈渊","content":"龟山涉世若虚舟，触处忘怀得自由。道大不容长役役，心闲无事只休休。","dynasty":"宋代","title":"道出南浦见萧子庄十首其六"}
{"author":"陈渊","content":"了斋力欲排邪说，谁遣奇穷道不兴。长恨人亡琴亦往，赖传心法有卢能。","dynasty":"宋代","title":"次韵光祖避地眉溪十绝其十"}
{"author":"陈渊","content":"不将尧舜等瞿昙，简语宁同卖菜添。惆怅老成无复见，一时流俗正清谈。","dynasty":"宋代","title":"翁承事挽词五首其二"}
{"author":"陈渊","content":"驿路涂泥一尺深，竹舆高下历千岑。愁霖洗尽梅梢雪，把酒无人慰此心。","dynasty":"宋代","title":"过崇仁莫宿山寺书事"}
{"author":"陈渊","content":"阴风度严切，密雪纷如雾。虚窗觉逾明，腊纸粘飞絮。文书不挂眼，对榻聊箕踞。春愁暗乘人，匆匆出非虑。门前亦有酒，官禁不可酤。永怀傲江湖，何当脱羁馵。","dynasty":"宋代","title":"春雪"}
{"author":"陈渊","content":"离肠如乱丝，欲解纷无绪。别话似泉源，衮衮日夜注。几年见君文，万里偶相聚。一日不易得，矧兹寒暑度。孤云向北飞，三凤各南骛。人生类泛梗，后约亦何据。伤心璧池东，尘土暗归路。凭高极远目，不见篮舆去。君如千里驹，奔放尤难御。强使就检绳，不入驽骀步。何当宴瑶池，定欲求飞兔。盐车未可嘶，俛首且羁馵。余生易语言，开口初莫虑。一从摩诘游，便省默默处。何时遂携孥，入隐高山雾。招君贤昆季，静坐契深悟。浊醪聊共倾，清境烦君赋。况有林下人，解道因风絮。","dynasty":"宋代","title":"送昭远兼寄昭祖诸友"}
{"author":"陈渊","content":"线路萦纡绕乱山，笋舆追逐棘林间。艰难那解苏疲瘵，自笑奔驰未得闲。","dynasty":"宋代","title":"自梅花村回道中书壁四首其二"}
{"author":"陈渊","content":"尘劳千种祇纷纷，之子归来始一春。掉舌不知何处去，又还携剑出南闽。","dynasty":"宋代","title":"玉山驿见周东老题诗和之"}
{"author":"陈渊","content":"岭外分携处，离觞话远途。黄花看不足，寒雁去何孤。农圃非吾业，衣冠本世儒。应当慎行止，无使世氛污。","dynasty":"宋代","title":"重阳后送谨常兄之符离"}
{"author":"陈渊","content":"青山雨后足奇态，好鸟檐间无俗音。纵使曲生难会面，可无毛颖解传心。","dynasty":"宋代","title":"眉溪与光祖共谈得四绝句其二"}
{"author":"陈渊","content":"吾闽山水国，幽绝胜衡庐。隐几云生席，开轩柳映渠。连枝均鲁卫，异说屏荆舒。此外无它慕，何门可曳裾。","dynasty":"宋代","title":"次韵宗仁弟相庆其一"}
{"author":"陈渊","content":"侵疆犹未复，世不乏真儒。肯使金汤地，长为豺虎区。颓龄真病鹤，急警任飞乌。纵有藏身处，偷安岂远图。","dynasty":"宋代","title":"次韵宗仁弟相庆其二"}
{"author":"陈渊","content":"沈子膏粱胄，从余一草庐。几年同寂寞，此日更勤渠。师范宗韩孟，源流接谊舒。艰难思报国，犹未厕朝裾。","dynasty":"宋代","title":"次韵沈公雅相庆"}
{"author":"陈渊","content":"尚书足勋业，振迹自穷儒。清德逾三世，忠名满八区。诗才推道蕴，玄旨赖童乌。岂厌隆中卧，惭无八阵图。","dynasty":"宋代","title":"次韵沈公雅相庆其二"}
{"author":"陈渊","content":"淑德初无玷，高情更出尘。择邻思教子，剪发为延宾。裁鉴推前识，提携即伟人。东床他日选，乌府号忠臣。","dynasty":"宋代","title":"代陈应之作"}
{"author":"陈渊","content":"区区千里为浮名，小隐终惭郑子真。双阙几时瞻北极，万山无处望南闽。尊前壮士今如梦，胯下真王迹已尘。共俯淮流追往事，玉蟾依旧水粼粼。","dynasty":"宋代","title":"次韵李仲虎召伯相遇"}
{"author":"陈渊","content":"太平今日古无邻，触目郊原事事新。年少自应迷鼓吹，野人终是厌埃尘。忘怀处世思同俗，有事关心不为身。药石有能医久痼，此生宁复怨垂纶。","dynasty":"宋代","title":"九月二十二日秋举失利出门用中相饯夜步河上留别"}
{"author":"陈渊","content":"往来江海两年馀，自怪乡音已变吴。樽酒每思难会面，客乡何意复趋隅。雨寒君未瞻天竺，水涸吾妨适镜湖。幸此徘徊缓分袂，笑谈犹得对冰壶。","dynasty":"宋代","title":"钱塘过廖次山以诗见赠次韵"}
{"author":"陈渊","content":"江潮来去自有时，扁舟阁浅心如飞。岸容霜竹青照眼，春信雪梅香扑衣。天寒鄞江道路阻，岁晏钱清风俗非。故园回首二千里，落日看尽行云归。","dynasty":"宋代","title":"钱清待潮"}
{"author":"陈渊","content":"飘零今日海东偏，见子奔驰不自怜。洛社求师霜入屦，仰山寻隐草连天。白云南望家虽近，璧水东来计已然。赖有从前息心地，不令尘土化流年。","dynasty":"宋代","title":"季修欲之仰山预作诗送之"}
{"author":"陈渊","content":"双井江南妙品，不减建溪月团。但使睡魔不作，可须归去蓬山。","dynasty":"宋代","title":"和璨老示双井茶纸被简板三偈其一"}
{"author":"陈渊","content":"人闲得安眠，梦断了无欲。那思趋朝士，一马百夫仆。况闻稻苗盛，昨夜新雨足。一饱如可期，吾事岂多目。盆山郁葱茜，酌水周其麓。照我本来面，真白非浴鹄。故应此间住，却扫便违俗。超然寂照中，无往亦非复。百年只尔是，行矣毋踯躅。区区欲何为，世路羊肠曲。","dynasty":"宋代","title":"再用前韵"}
{"author":"陈渊","content":"扁舟直与石相摩，得到平流幸已多。夜泊寒潭风不定，更忧雷雨作惊波。","dynasty":"宋代","title":"舟中诵子静江上之作为和二绝其二"}
{"author":"陈渊","content":"扬雄窥圣域，何啻越距楚。断然著成书，准易与论语。古来文字学，似此奚足数。谁谓千秋人，斯言果轻许。","dynasty":"宋代","title":"越州道中杂诗十三首其十"}
{"author":"陈渊","content":"意广诗馀怨，才狂酒见真。雪梅新溅泪，霜月冷伤神。短剑深藏匣，哀弦久委尘。良游惜迟暮，云物又惊春。","dynasty":"宋代","title":"岁暮述怀寄安常兄"}
{"author":"陈渊","content":"草草瑶池小宴终，玉人招我广寒宫。归来怀袖天香满，月照梅梢雪未融。","dynasty":"宋代","title":"同魏季脩雪中闲步二首其二"}
{"author":"陈渊","content":"丹萼犹含绰约肌，水边篱落雪晴时。此间妙得无言意，只有西湖处士诗。","dynasty":"宋代","title":"山寺早梅三首其三"}
{"author":"陈渊","content":"江潮来去自有时，扁舟阁浅心如飞。岸容霜竹青照眼，春信雪梅香扑衣。天寒鄞江道路阻，岁晏钱清风俗非。故园回首二千里，落日看尽行云归。","dynasty":"宋代","title":"钱清待潮"}
{"author":"陈渊","content":"出处陶潜宅，兴亡炀帝堤。窗扉容点缀，原野自高低。地迥栖难稳，风高去易迷。颠忙能几日，萍满水东西。","dynasty":"宋代","title":"杨花二首其一"}
{"author":"陈渊","content":"西堂偶尔头痛，首座从来脚跛。堂头更自默默，客来一场懡㦬。","dynasty":"宋代","title":"谒璨老病未能起留二偈示之其二"}
{"author":"陈渊","content":"宗之潇洒玉为颜，叔夜粗疏万事宽。天与海边尝瘴疠，意令他日惯艰难。功名自古谁能必，忠孝于今众所观。志士杀身当不顾，小人怀土但求安。","dynasty":"宋代","title":"闻公晦叔往廉州以诗送之"}
{"author":"陈渊","content":"八年重见各蹉跎，把酒论文奈别何。行止未应经扫地，是非安用辩倾河。阳春属和从来少，流水知音不必多。妙语惊人慵举似，归来如学病维摩。","dynasty":"宋代","title":"谒满处冲归以诗赠之"}
{"author":"陈渊","content":"高谈无补自风波，毕竟平生意若何。万里误游梁苑囿，三年悔寄楚山河。轩裳气味情终可，林壑风流兴已多。赖有故人真远器，会看鹏翼九天摩。","dynasty":"宋代","title":"处冲见和复次韵二首其一"}
{"author":"陈渊","content":"岁月空惊去若波，樗材浑欲树无何。人情不似春生草，末学方矜水灌河。顾我嵚崎徒意广，如君飘逸患才多。周南纵复嗟留滞，未便悬头学揣摩。","dynasty":"宋代","title":"处冲见和复次韵二首其二"}
{"author":"陈渊","content":"相逢虽许借馀波，此理而今更问何。便合形骸同槁木，不须文墨骋悬河。五千遗教元非实，三万藏书亦太多。此外别传应有路，顿根无物可渐摩。","dynasty":"宋代","title":"处冲又和颇及佛理亦次韵答之"}
{"author":"陈渊","content":"青烟漠漠柳依依，落日云中雁北飞。咄咄书空谁的会，迟迟行道子同归。桑阴盖地牛羊困，麦秀漫山鸟雀肥。向晚未知投宿处，败篱疏屋火烟微。","dynasty":"宋代","title":"汝州道中呈遵道"}
{"author":"陈渊","content":"端的荆州得所依，羽翰终欲更南飞。闽山万里长牵梦，蜀鸟千言只唤归。当日朋侪俱草泽，而今儿女自轻肥。白云南望三年客，长是尊前诵式微。","dynasty":"宋代","title":"承遵道和又用前韵书怀"}
{"author":"陈渊","content":"五百年间一梦中，登临回首兴何穷。当时事业轩天起，此日风流扫地空。堕泪山头春草长，沉碑江上晚烟濛。故令倦客成惆怅，目断斜阳不忍东。","dynasty":"宋代","title":"登岘山二首其一"}
{"author":"陈渊","content":"路过青山曲转腰，松门楸岭背尘嚣。烟云西望孤鸿没，舟楫东来一水朝。忠义有怀空郁郁，功名馀事漫寥寥。无人就与山西将，缓带轻裘敌自消。","dynasty":"宋代","title":"登岘山二首其二"}
{"author":"陈渊","content":"绿树连云草湿烟，乱花飘锦柳飞绵。三春别我无多日，万点愁人又一年。池馆胜游空过眼，江山佳处欲投鞭。从君预觅清凉地，准备南州五月天。","dynasty":"宋代","title":"春晚入荆州"}
{"author":"陈渊","content":"梦中闻得子规啼，灯下惊呼马亦嘶。宿雾故迷山远近，肩舆才辨路高低。鸡鸣犬吠遥相应，野草幽花自不齐。待得晨光开霁色，不知行道几人迷。","dynasty":"宋代","title":"早行"}
{"author":"陈渊","content":"一时先达揔飘零，亦有阳春世莫听。漫刺从来无处着，曳裾今日欲谁经。只应旧友头空白，难使新知眼便青。射猎南山休夜出，灞陵有尉宿君亭。","dynasty":"宋代","title":"得用中书有礼人不答之悔作诗解之"}
{"author":"陈渊","content":"朔风迎腊换尧蓂，一叶阶前尚吐英。天上麒麟来昨梦，河东鸑鷟自时名。锦衣故国今谁有，棣萼中朝日更荣。终上青冥环坐座，弧南长并一星明。","dynasty":"宋代","title":"席提举生辰"}
{"author":"陈渊","content":"天寒官舍转骚骚，败壁饥虫永夜号。应对短檠呵冻手，只将长卷扫冰毫。官游久矣空环辙，生事萧然孰载醪。亦有从前经国意，拔贤人或望山涛。","dynasty":"宋代","title":"次韵杨丈夜寒直舍其一"}
{"author":"陈渊","content":"銮辂盐车等是劳，便逢良乐肯鸣号。秪应末路歌牛角，不及寒窗秃兔毫。世事分明如昨梦，人情端的胜春醪。终当短艇从公去，俯仰江湖戏怒涛。","dynasty":"宋代","title":"次韵杨丈夜寒直舍其二"}
{"author":"陈渊","content":"谁遣参军阨所长，夜听铃鼓度修廊。风流偶未逢狂客，歌颂空惊逼漫郎。莫恨骅骝縻皂枥，要令松柏饱冰霜。如闻委吏真劳扰，不许归田是孔方。","dynasty":"宋代","title":"次韵从道夜宿推院"}
{"author":"陈渊","content":"半生流转任飞篷，万里归来兴又东。寂寞倦投扬子宅，低徊却寄鲁侯宫。阻寻鸡黍他年约，长忆园林一醉同。何日过君花下饮，烂看浓艳舞春风。","dynasty":"宋代","title":"酬晏伯达"}
{"author":"陈渊","content":"化龙潭上濯沧浪，梦笔峰前憩小棠。十载不辞淹簿领，一同聊欲课耕桑。经纶未展风霜力，文采空馀锦绣肠。莫叹穷荒縻骥足，万人饥冻要扶伤。","dynasty":"宋代","title":"过浦城赠王令长源二首其一"}
{"author":"陈渊","content":"半生流落倦尘埃，闻说英名首重回。画虎自惭非妙手，割鸡空复叹高才。北堂恋恋思归梦，南浦匆匆惜别杯。此去山林真已矣，看公云翮振风雷。","dynasty":"宋代","title":"过浦城赠王令长源二首其二"}
{"author":"陈渊","content":"林杪飞空出栱枅，登临高处乱烟迷。云鹏击水南溟近，霜剑凌空北斗低。千里江山围万井，一潭风月纳双溪。同谁此地呈胸腹，下视嚣尘万不齐。","dynasty":"宋代","title":"达观轩"}
{"author":"陈渊","content":"淮南草木亦知威，故国重看衣绣归。不用埋轮留魏阙，故应持斧静圜扉。天瞻柳舍双丸会，地应蓂阶五叶飞。此日长庚来吉梦，弧南终并一星晖。","dynasty":"宋代","title":"两浙周提刑生日"}
{"author":"陈渊","content":"妙龄才思涌如泉，末技文章不自贤。馀子岂知多问寡，老生端许一当千。淹留莫止为山篑，收拾终同至海川。云路笔间天尺五，会令鸡犬亦能仙。","dynasty":"宋代","title":"自京回次韵邓志宏见赠"}
{"author":"陈渊","content":"暴客年来不过门，羡君三秀各生春。悬弧适在龙溪侧，履迹知从剑水滨。鲁国考祥欣得鲤，杜陵占梦信为麟。问名更取诗翁语，盛事流传西斗新。","dynasty":"宋代","title":"次韵德纯通判贺用中生子"}
{"author":"陈渊","content":"胸中造物可与友，笔下骚人真是奴。共传排佛似迁愈，独喜赋梅追隐逋。盘空未念鸱腐鼠，在野宁无驹束刍。时时造席闻妙语，谬辱知己非夷吾。","dynasty":"宋代","title":"次韵李伯纪舍人招饮"}
{"author":"陈渊","content":"时来将相宁有种，卫青故是民家奴。悬鹑未用叹岁恶，阔网近喜除官逋。本无得丧任失马，但有言说皆陈刍。从公一饮百壶尽，醉倒不知谁谓吾。","dynasty":"宋代","title":"再和李伯纪舍人韵"}
{"author":"陈渊","content":"山脚回环插远浔，碧琉璃上玉为岑。共怜采鹢风前试，正值沧波雨后深。应为莼鲈轻去国，遂令胡越尽同心。济川此去为舟楫，也念江湖有陆沉。","dynasty":"宋代","title":"和李舍人留题泛碧斋"}
{"author":"陈渊","content":"暑雨初收水拍浔，溪光南北影千岑。移舟为爱玻璃阔，放盏那知琥珀深。缓带小风来水面，倚栏凉月转天心。酒酣更驻凌波袜，直待银河夜色沉。","dynasty":"宋代","title":"陪知县夜饮泛碧斋再用前韵"}
{"author":"陈渊","content":"溪山自昔东阳胜，宾客偏于北海多。四坐英标真倚玉，一时雄辨剧悬河。淹留惭应三刀梦，岂弟仍传五裤歌。更避正堂延盖老，待将清净继萧何。","dynasty":"宋代","title":"奉陪婺州守南楼宴集"}
{"author":"陈渊","content":"西山淼淼送斜阳，往事回头一梦长。万里喜沾新雨露，百年重拓旧金汤。杵声撼野雷初动，锸柄挥风蚁自行。尊俎折冲今可恃，补牢端为念亡羊。","dynasty":"宋代","title":"奉陪龟山先生观修城"}
{"author":"陈渊","content":"河图布画非人力，鸟迹成文岂偶然。自昔秘藏神所护，至今陈露墨犹鲜。胸襟有道推先觉，斤斧无情肯自全。但欲剖心彰景命，爨桐何意拟薰弦。","dynasty":"宋代","title":"用中示以字瑞既书其事又赋诗一首"}
{"author":"陈渊","content":"春来无物不争妍，爨木呈祥孰使然。应为奇文开奥穾，不随凡卉竞蕃鲜。洼隆密向暌中合，点画仍从毁处全。御史说符直可验，从来谋国直如弦。","dynasty":"宋代","title":"字瑞奇特再用前韵"}
{"author":"陈渊","content":"畏途千里可宵行，正是邻邦道路平。谕蜀昔传司马檄，备吴今罢亚夫营。阴云扫地千林出，晓月凌空万骑迎。缓带驿亭留险语，春雷端使蛰虫惊。","dynasty":"宋代","title":"次韵运使龙图宠示道中夜行之什"}
{"author":"陈渊","content":"沉李浮瓜记昔游，重来毡帽映貂裘。乘风喜见经旬御，泛雪难留半夜舟。坐上谈机通一马，笔间词刃失全牛。尊前它日论诗地，柱后微文阻献酬。","dynasty":"宋代","title":"与张司录"}
{"author":"陈渊","content":"浪蕊浮花逐去程，流红应恨水无情。檐间颇厌催归语，木杪空怜唤友声。念远却回鸿阵急，忘贫重到燕巢成。待凭物理追风御，怀抱如今喜尽倾。","dynasty":"宋代","title":"奉和司录道中二首其一山行"}
{"author":"陈渊","content":"云路横翔计似疏，二原清赏更谁如。池塘草满供诗梦，烟雨春来入画图。落莫早知贫是病，参池今悟直为迂。傍人大笑公焉取，为说忘机或类吾。","dynasty":"宋代","title":"奉和司录道中二首其二偶成"}
{"author":"陈渊","content":"壮岁英标冠士林，莫年诗酒任浮沉。奇姿不见临风玉，妙语空传掷地金。残稿有谁知句眼，断弦何处觅琴心。他时戏笑成陈迹，惆怅江亭十亩阴。","dynasty":"宋代","title":"饶州张宏中挽词二首其一"}
{"author":"陈渊","content":"画栋雕甍照水村，簪裳多在脊令原。百年得计南山豆，万事忘怀北海尊。自昔功名何世乏，迨今文字几人存。遗书傥有毫芒在，为语韩公请备论。","dynasty":"宋代","title":"饶州张宏中挽词二首其二"}
{"author":"陈渊","content":"前辈风流晓露零，忽逢豪士壮心惊。雷霆落笔千人扫，珠玉成诗万户轻。应许翰林追敏捷，肯容开府斗新清。向来乞米无佳传，端欲投瓜趣报琼。","dynasty":"宋代","title":"次韵李耸卿"}
{"author":"陈渊","content":"一寸丹诚贯上穹，坐令千里走龙工。骄阳弥目苗将槁，甘雨连霄泽已丰。便觉风霜倾意尽，岂愁荆棘致年凶。江南岁漕知无阙，遥想中都喜气同。","dynasty":"宋代","title":"次韵李耸卿贺太守祷雨有应二首其一"}
{"author":"陈渊","content":"使君忧国愿年丰，肯放炎威久病农。尽道胸中藏渤澥，谁知笔下起蛟龙。晓凉秋气生蕲簟，梦断檐声带梵钟。高卧已传民讼息，秪应仁政古难逢。","dynasty":"宋代","title":"次韵李耸卿贺太守祷雨有应二首其二"}
{"author":"陈渊","content":"官闲竟日身无事，雨过连峦气似熏。未暇含香朝琐闼，且乘飞舄蹑青云。九天已振抟风翼，万目难藏隐雾文。谁凭危栏亲王唾，笑谈应复许随群。","dynasty":"宋代","title":"和周唐献郎中登普光寺阁"}
{"author":"陈渊","content":"不将尘土叹徒劳，白首驱驰任所遭。鸾凤尚能安枳棘，鸴鸠何敢厌蓬蒿。论材竞欲推囊颖，备物何由数涧毛。末路固穷真自许，未应延颈试鸣号。","dynasty":"宋代","title":"寄曹载德谏议二首其一"}
{"author":"陈渊","content":"晚途无复计行藏，捶楚尘埃秪自伤。未即卖刀归买犊，自怜挟策亦亡羊。已无竿牍勤毛颖，肯为箪瓢念孔方。尤喜故人书断绝，不将栖棘戏仇香。","dynasty":"宋代","title":"寄曹载德谏议二首其二"}
{"author":"陈渊","content":"涧松那可比山苗，谩说凌寒有后彫。更向鸡虫论得失，何如鹏鴳各逍遥。三钟幸自堪攘臂，五斗谁能更折腰。正使争先任劳苦，虞人宁不愧弓招。","dynasty":"宋代","title":"茂实被檄权永新以诗寄之"}
{"author":"陈渊","content":"小桥横截一溪云，隔岸遥通避世人。钓艇偶随秋雁泊，吟窗今见腊梅新。烟尘已觉千山静，雨露行看万国春。诗酒暮年生处乐，一瓢归去岂辞贫。","dynasty":"宋代","title":"次韵陆时可岁暮感怀其一"}
{"author":"陈渊","content":"风御泠然几过旬，异乡穷腊作离人。淹留赖有交情重，翻覆从教俗态新。于世无求心似水，向人多可气如春。也知已造颜原室，不耻人间贱与贫。","dynasty":"宋代","title":"次韵陆时可岁暮感怀其二"}
{"author":"陈渊","content":"芝眉不见忽经旬，屡出新篇故恼人。应共翰林争敏捷，岂如开府但清新。鸡豚且入他乡社，桃李何殊故国春。白发苍髯共携手，从来管鲍两忘贫。","dynasty":"宋代","title":"再和时可二首其一"}
{"author":"陈渊","content":"甲子公今不记句，磻溪垂钓岂其人。安心有道年年健，出语无尘字字新。斗智莫争三十里，贪生何用八千春。直须准备新年醉，无地容锥未是贫。","dynasty":"宋代","title":"再和时可二首其二"}
{"author":"陈渊","content":"古来兵出仅三旬，便欲修文格远人。图蔓可堪师已老，涤瑕当与俗更新。舞干止杀知何日，卖剑归耕要及春。但得锄耰遍原野，饭藜何惜一身贫。","dynasty":"宋代","title":"又用元韵呈时可"}
{"author":"陈渊","content":"寇盗纵横已十春，今年花下得微曛。应怜万木灰薪槱，喜见奇葩脱斧斤。遣将几人非鞅鞅，覆盟今日尚棼棼。凭君为国施长策，莫恋垂丝鄙献芹。","dynasty":"宋代","title":"次韵王长源饮垂丝海棠花下"}
{"author":"曹辅","content":"十岁湖湘客，淹留何所依。清名汉阁在，他夜楚帆归。落日三秋晚，浮生一笑稀。每烦贻秀句，真似暗投玑。","dynasty":"宋代","title":"诗呈同院诸公其一"}
{"author":"曹辅","content":"妙论凌朝彻，高文敌夜光。煇煌照群玉，缥缈绝飞梁。得句题青竹，围棋换紫囊。相从愧衰朽，湖海兴偏长。","dynasty":"宋代","title":"诗呈同院诸公其二"}
{"author":"曹辅","content":"富贵心非愿，山林首重回。拂衣清世外，筑室白云隈。杜口同摩诘，忘形学子来。斯游行欲遂，聊此接群才。","dynasty":"宋代","title":"诗呈同院诸公其三"}
{"author":"曹辅","content":"别馆朋簪盍，华堂燕俎齐。手香思露橘，齿冷怯冰梨。桐影迷金井，苔痕上壁题。共怜今夜月，亦解照秋闺。","dynasty":"宋代","title":"秋日同文馆诗其一"}
{"author":"曹辅","content":"平生诗酒兴，缩手少年场。谁敌江河量，争看锦绣章。论才皆国器，满袖尚天香。欲写弘文士，风流有长康。","dynasty":"宋代","title":"秋日同文馆诗其二"}
{"author":"曹辅","content":"开口曾吟凤，临池岂厌鸡。诗豪杜工部，墨妙庾征西。归及黄花在，能忘彩笔题。醉游须烂漫，莫惜锦障泥。","dynasty":"宋代","title":"秋日同文馆诗其三"}
{"author":"曹辅","content":"空庭秋色晚，风露入重闱。白发已无数，故山犹未归。江湖千里月，砧杵万家衣。把镜西风里，低徊志愿违。","dynasty":"宋代","title":"和邓慎思未试即事杂书其一"}
{"author":"曹辅","content":"邓子诗成癖，苦吟秋夜长。江山得奇秀，风月借清凉。郢曲高难和，骚人兴未忘。从君乞馀教，换骨有仙方。","dynasty":"宋代","title":"和邓慎思未试即事杂书其二"}
{"author":"曹辅","content":"骢马何时到，重闱计日开。迎门稚子笑，载酒故人来。休沐犹三日，狂歌且百杯。祥麟秋苑静，更约看龙媒。","dynasty":"宋代","title":"和邓慎思未试即事杂书其三"}
{"author":"曹辅","content":"同文秋已半，帘幕燕初回。议论皆先觉，衰迟愧后来。文衡那敢与，谈柄且容陪。谁掘丰城剑，光铓彻斗魁。","dynasty":"宋代","title":"诗呈同院后至诸公"}
{"author":"曹辅","content":"石磴仙岩路，登临莫倦攀。乱泉归万壑，一目尽千山。障雨收云后，松风吹莫还。道人今不见，无处觅玄关。","dynasty":"宋代","title":"刘仙岩"}
{"author":"曹辅","content":"尘路长迷眼，江亭一散襟。始惊天地阔，更觉水云深。点点鹥鹇影，疏疏橘柚林。扁舟他日兴，谁共此登临。","dynasty":"宋代","title":"松江亭"}
{"author":"曹辅","content":"洞庭湖外白云峰，醉卧虚堂听晓钟。涧草岩花无日歇，仙人玉女有时逢。脂车石路君能去，蜡屐秋风我愿从。欲藉神方变华发，黄精苗盛菊香浓。","dynasty":"宋代","title":"同舍问及故山景物用钟字韵诗以答"}
{"author":"曹辅","content":"邓侯清骨如冰瘦，少日文章苦用心。赋罢吹嘘因狗监，诗成传诵到鸡林。阳春白雪无凡曲，流水高山有至音。更唱自存三益友，老来衰病废长吟。","dynasty":"宋代","title":"慎思屡以佳篇见贻且俾属和而衰老困于强敌辄为诗以谢之兼简无咎文潜天启"}
{"author":"曹辅","content":"此生飘泊住乾坤，南北东西岂更论。万里欲封防墓土，十年重到李膺门。少惊人事时千变，尽付羁愁酒一尊。主上思贤厚风俗，如公终未老丘园。","dynasty":"宋代","title":"呈恩府龙学"}
{"author":"曹辅","content":"天地何曾着两雄，蛰龙飞去有冥鸿。北辰夜动双悬象，南浦秋归一钓篷。自昔何人继高躅，至今兹地仰清风。悲凉古意谁能尽，落日江山醉眼中。","dynasty":"宋代","title":"钓台"}
{"author":"曹辅","content":"浮云万态变朝昏，叠嶂寻常翠满门。锦里先生多胜事，香山居上有贤孙。春风楼阁闻棋响，晚雨池塘见屐痕。寄谢世间无此乐，起予归兴忆江村。","dynasty":"宋代","title":"题白氏庄"}
{"author":"曹辅","content":"秋风落尽千林叶，恰似并州快剪刀。香冷洞房归末得，一窗明月读离骚。","dynasty":"宋代","title":"和邓忠臣《和文潜嘲无咎夜起明灯诵予诗》"}
{"author":"曹辅","content":"空谷秋寒同子午，白月纷纷洗清露。遥想灯花结夜愁，郁金斗帐香如雾。","dynasty":"宋代","title":"中秋月"}
{"author":"曹辅","content":"庐陵太守告我行，先把庐陵为君说。龙须山对殷侯池，池面山容两清绝。","dynasty":"宋代","title":"送周吉州"}
{"author":"曹辅","content":"海穷山尽尚南征，髀肉销残只白惊。回首长安八千里，此中那得有秦城。","dynasty":"宋代","title":"古秦城"}
{"author":"曹辅","content":"故老能将旧事传，仙翁踪迹尚依然。方知物外壶中景，隐隐烟霞有洞天。","dynasty":"宋代","title":"游刘道人岩"}
{"author":"曹辅","content":"一水群峰翠若堆，洞天终日鼓风雷。每怀绝境超然处，却与幽人偶尔来。","dynasty":"宋代","title":"同欧阳晦夫邂逅游风洞"}
{"author":"曹辅","content":"都城薄禄才二釜，白发朱衫污黄土。九人同日锁重闱，一夜涛声卷秋雨。投身虽喜豪俊窟，刺手如逢虎方乳。邓侯相逢十载后，清骨巉岩诗思苦。张晁自是天下才，黄卷聊同圣贤语。蔡子弯弓欲射胡，拔剑酒酣时起舞。何当连袂上霄垠，速致时康开外户。病夫行矣老江湖，容我徜徉载樽俎。","dynasty":"宋代","title":"呈邓张晁蔡"}
{"author":"曹辅","content":"天兵连营十万釜，烈烈威声震西土。昆崙月窟扫欲空，岂止斯民被时雨。贺兰狡兔遁三穴，黄口娇雏永离乳。临机一失挫铦锋，谁愿忠言如药苦。吾乡蔡子喜谈兵，早岁曾过阿戎语。逸才自擅鹦鹉赋，高韵仍为鸲鹆舞。方略应须敌万夫，徒击韩嫣笑当户。政宜弱冠请长缨，系取单于置高俎。","dynasty":"宋代","title":"次韵答天启"}
{"author":"曹辅","content":"少年落魄走四方，看山听水兴难忘。深林谁复知孤芳，十载江湖称漫郎。紫溪风月幽思长，绿水如镜烟苍苍。追随豪俊多清狂，春风烂醉胥山堂。下瞰群峰耸如枪，吴侬棹歌笛灵羌。攀萝扪壁疲获臧，经旬选胜行赍粮。客儿经台倚高冈，共卧明月吟胡床。投身忽落昆崙傍，征西万马随腾骧。官军夜半填贼隍，食尽师老催归装。将军数奇设鹰扬，斩捕不能酬失亡。曲突徙薪语莫偿，幕中病客非智囊。扁舟夷犹忆吴乡，晁侯平日丈人行。生驹今始见骕骦，伯乐一盼过老商。恐是禀质苍龙房，尤工吴语放降王。叔敖抵掌对烛光，秋英落尽金钿黄。玉瓮浮春醅泼香，九天广乐来新凉。笑谈聊此共一觞，天街六翮将翱翔。正值羿彀游中央，我老委翅无复望。洞庭橘熟千林霜，行当拂衣解银章。买取百花洲畔庄，世外日月何曾忙。翛然一室生吉祥，车马还能过我墙。夜具茗饮与柘浆，更看君诗云绵张。","dynasty":"宋代","title":"次韵无咎戏赠兼呈同舍诸公"}
{"author":"曹辅","content":"峿台倚溪云，痦亭枕溪石。水石竞奇丽，中有漫郎宅。","dynasty":"宋代","title":"元次山居"}
{"author":"大铃","content":"终年长许傍孤筇，翘首云飞第一峰。瓶汲几乾湘水浪，鱼敲欲起鼎湖龙。既收残骨埋花雨，又召游魂听雪钟。五岭三山当此日，清泉共酌祝寒松。","dynasty":"清代","title":"寿搕𢶍大师"}
{"author":"窦仪","content":"多少樊笼不敢开，强拘物性要相倍。何时得似邠州守，德政临民鹤自来。","dynasty":"宋代","title":"过邠州留题"}
{"author":"窦仪","content":"厩成牵来哕哕嘶，马蹄随步蹑云梯。新街锦帐达三字，旧制生坦放五题。视草健毫从席选，受降恩诏待公批。仙才已在神仙地，逢见刘晨为指迷。","dynasty":"宋代","title":"贺李昉"}
{"author":"窦仪","content":"厩马牵来哕哕嘶，马蹄随步蹑云梯。新街锦帐达三字，旧制星垣放五题。视草健毫从席选，受降恩诏待公批。仙才已在神仙地，逢见刘晨为指迷。","dynasty":"宋代","title":"贺李昉"}
{"author":"安高发","content":"开轩时远望，遍处足惊心。霞璨山增翠，天青水益深。浩歌来晓月，虚籁促归禽。触目皆成趣，愁中为展襟。","dynasty":"清代","title":"端居晚眺"}
{"author":"安高发","content":"识面知非偶，其如又各天。晚花含别泪，细雨湿离筵。日落寒山外，钟鸣古寺边。临岐重相约，修禊复联翩。","dynasty":"清代","title":"乙未与丁孔环同馆前涧临别见赠奉答"}
{"author":"安高发","content":"胶鬲岩前地，星棋列水庄。名花闲永昼，芳草带斜阳。飞阁留题古，华筵韵味长。何时复兹胜，瞻眺意茫茫。","dynasty":"清代","title":"过故庄有感"}
{"author":"安高发","content":"忽闻旅雁度霜天，凄婉声中形影单。此夜兰帷愁不寐，破窗斜漏月光寒。","dynasty":"清代","title":"闻雁"}
{"author":"杜寂","content":"苦吟吟不足，争忍话离群。","dynasty":"唐代","title":"逢乡友"}
{"author":"蔡如苹","content":"一片珠江月，凉波欲化烟。海如天不夜，人合酒为年。香雾瞢腾泫，镫光上下连。金钱能买醉，樽共倒花前。","dynasty":"清代","title":"舟中即事和黄琴山自高要邮寄韵"}
{"author":"郑仅","content":"上助清欢。女伴相将，调笑入队。春楼有女字罗敷。二十未满十五余。金钚约腕携笼去，攀枝摘叶城南隅。使君春思如飞絮。五马徘徊芳草路。东风吹鬓不可亲，日晚蚕饥欲归去。归去。携笼女。南阳柔桑三月暮。使君春思如飞絮。五马徘徊频驻。蚕饥日晚空留顾。笑指秦楼归去。石城女子名莫愁。家住石城西渡头。拾翠每寻芳草路，采莲时过绿苹洲。五陵豪客青楼上。醉倒金壶待清唱。风高江阔白浪飞，争催艇子操双桨。双桨。小舟荡。唤取莫愁迎叠浪。五陵豪客青楼上。不道风高江广。千金难买倾城样。那听绕梁清唱。绣户朱帘翠幕张。主人置酒宴华堂。相如年少多才调，消得文君暗断肠。断肠初认琴心挑。么弦暗写相思调。从来万曲不关心，此度伤心何草草。草草。最年少。绣户银屏人窈窕。瑶琴暗写相思调。一曲关心多少。临邛客舍成都道。苦恨相逢不早。湲湲流水武陵溪。洞里春长日月迟。红英满地无人扫，此度刘郎去后迷。行行渐入清流浅。香风引到神仙馆。琼浆一饮觉身轻，玉砌云房瑞烟暖。烟暖。武陵晚。洞里春长花烂熳。红英满地溪流浅。渐听云中鸡犬。刘郎迷路香风远。误到蓬莱仙馆。少年锦带佩吴钩。铁马追风塞草秋。凭仗匣中三尺剑，扫平骄虏取封侯。红颜少妇桃花脸。笑倚银屏施宝靥。明眸妙齿起相迎，青楼独占阳春艳。春艳。桃花脸。笑倚银屏施宝靥。良人少有平戎胆。归路光生弓剑。青楼春永香帏掩。独把韶华都占。翠盖银鞍冯子都。寻芳调笑酒家胡。吴姬十五夭桃色，巧笑春风当酒垆。玉壶丝络临朱户。结就罗裙表情素。红裙不惜裂香罗，区区私爱徒相慕。相慕。酒家女。巧笑明眸年十五。当垆春永寻芳去。门外落花飞絮。银鞍白马金吾子。多谢结裙情素。楼上青帘映绿杨。江波千里对微茫。潮平越贾催船发，酒熟吴姬唤客尝。吴姬绰约开金盏。的的娇波流美盼。秋风一曲采菱歌，行云不度人肠断。肠断。浙江岸。楼上青帘新酒软。吴姬绰约开金盏。的的娇波流盼。采菱歌罢行云散。望断侬家心眼。花阴转午漏频移。宝鸭飘帘绣幕垂。眉山敛黛云堆髻，醉倚春风不自持。偷眼刘郎年最少。云情雨态知多少。花前月下恼人肠，不独钱塘有苏小。苏小。最娇妙。几度尊前曾调笑。云情雨态知多少。悔恨相逢不早。刘郎襟韵正年少。风月今宵偏好。金翘斜亸淡梳妆。绰约天葩自在芳。几番欲奏阳关曲，泪湿春风眼尾长。落花飞絮青门道。浓愁不散连芳草。骖鸾乘鹤上蓬莱，应笑行云空梦悄。梦悄。翠屏晓。帐里薰炉残蜡照。赏心乐事能多少。忍听阳关声调。明朝门外长安道。怅望王孙芳草。绰约妍姿号太真。肌肤冰雪怯轻尘。霞衣乍举红摇影，按出霓裳曲最新。舞钗斜亸乌云发。一点春心幽恨切。蓬莱虽说浪风轻，翻恨明皇此时节。时节。白银阙。洞里春晴百和爇。兰心底事多悲切。消尽一团冰雪。明皇恩爱云山绝。谁道蓬莱安悦。江上新晴暮霭飞。碧芦红蓼夕阳微。富贵不牵渔父目，尘劳难染钓人衣。白鸟孤飞烟柳杪。采莲越女清歌妙。腕呈金钏掉鸣榔，惊起鸳鸯归调笑。调笑。楚江渺。粉面修眉花斗好。擎荷折柳争相调。惊起鸳鸯多少。渔歌齐唱催残照。一叶归舟轻小。千里潮平小渡边。帘歌白纻絮飞天。苏苏不怕梅风软，空遣春心著意怜。燕钗玉股横青发。怨托琵琶恨难说。拟将幽恨诉新愁，新愁未尽弦声切。声切。恨难说。千里潮平春浪阔。梅风不解相思结。忍送落花飞雪。多才一去芳音绝。更对珠帘新月。","dynasty":"宋代","title":"调笑转踏"}
{"author":"郑仅","content":"相慕。酒家女。巧笑明眸年十五。当垆春永寻芳去。门外落花飞絮。银鞍白马金吾子。多谢结裙情素。","dynasty":"宋代","title":"调笑转踏/调笑令"}
{"author":"郑仅","content":"归去。携笼女。南陌采桑三月暮。使君春思如飞絮。五马徘徊频驻。蚕饥日晚空留顾。笑指秦楼归去。","dynasty":"宋代","title":"调笑转踏其一"}
{"author":"郑仅","content":"草草。最年少。绣户银屏人窈窕。瑶琴暗写相思调。一曲关心多少。临邛客舍成都道。苦恨相逢不早。","dynasty":"宋代","title":"调笑转踏其三"}
{"author":"郑仅","content":"烟暖。武陵晚。洞里春长花烂熳。红英满地溪流浅。渐听云中鸡犬。刘郎迷路香风远。误到蓬莱仙馆。","dynasty":"宋代","title":"调笑转踏其四"}
{"author":"郑仅","content":"春艳。桃花脸。笑倚银屏施宝靥。良人少有平戎胆。归路光生弓剑。青楼春永香帏掩。独把韶华都佔。","dynasty":"宋代","title":"调笑转踏其五"}
{"author":"郑仅","content":"相慕。酒家女。巧笑明眸年十五。当垆春永寻芳去。门外落花飞絮。银鞍白马金吾子。多谢结裙情素。","dynasty":"宋代","title":"调笑转踏其六"}
{"author":"郑仅","content":"肠断。浙江岸。楼上青帘新酒软。吴姬绰约开金盏。的的娇波流盼。采菱歌罢行云散。望断侬家心眼。","dynasty":"宋代","title":"调笑转踏其七"}
{"author":"郑仅","content":"苏小。最娇妙。几度尊前曾调笑。云情雨态知多少。悔恨相逢不早。刘郎襟韵正年少。风月今宵偏好。","dynasty":"宋代","title":"调笑转踏其八"}
{"author":"郑仅","content":"时节。白云阙。洞里春情百和爇。兰心底事多悲切。消尽一团冰雪。明皇恩爱云山绝。谁道蓬莱安悦。","dynasty":"宋代","title":"调笑转踏其十"}
{"author":"冯元基","content":"长歌游宝地，延步爱清晨。烟气笼青阁，晴光转绿蘋。城边楼枕海，竹外鸟窥人。古殿焚香外，白云心所亲。","dynasty":"明代","title":"海珠寺其一"}
{"author":"冯元基","content":"野寺江天阔，萧疏台殿凉。青林依石塔，危槛等飞樯。暝色生寒树，滩声聒夕阳。看心兼送目，都使俗情忘。","dynasty":"明代","title":"海珠寺其二"}
{"author":"冯元基","content":"芳草碧凄凄，斜阳向客低。竹光摇古道，树色绕长溪。酒每村中醉，诗多骡背题。离家虽未久，又听子规啼。","dynasty":"明代","title":"增江道中"}
{"author":"冯元基","content":"归心虽已切，未忍即离群。不觉三春暮，相将歧路分。花间馀落日，竹外隐行云。却惜莺声好，明朝空独闻。","dynasty":"明代","title":"乡旋留别区吉先朱昌藩"}
{"author":"冯元基","content":"山北山南路正长，东风吹送野花香。数声啼鸟知春雨，一路归人背夕阳。溪水长年流不尽，岭云终日变无常。身逢胜迹应难遍，游思萧条转易伤。","dynasty":"明代","title":"宫花溪道中作"}
{"author":"文征明","content":"不求见面惟通谒，名纸朝来满敝庐。我亦随人投数纸，世情嫌简不嫌虚。","dynasty":"明代","tags":"节日，春节","title":"拜年"}
{"author":"文征明","content":"桂花浮玉，正月满天街，夜凉如洗。风泛须眉并骨寒，人在水晶宫里。蛟龙偃蹇，观阙嵯峨，缥缈笙歌沸。霜华满地，欲跨彩云飞起。记得去年今夕，酾酒溪亭，淡月云来去。千里江山昨梦非，转眼秋光如许。青雀西来，嫦娥报我，道佳期近矣。寄言俦侣，莫负广寒沈醉。","dynasty":"明代","tags":"中秋节，月下，感伤，想象","title":"念奴娇·中秋对月"}
{"author":"文征明","content":"拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。","dynasty":"明代","tags":"咏史怀古，豪放","title":"满江红·拂拭残碑"}
{"author":"文征明","content":"庭下石榴花乱吐，满地绿阴亭午。午睡觉来时自语，悠扬魂梦，黯然情绪，蝴蝶过墙去。骎骎娇眼开仍，悄无人至还凝伫。团扇不摇风自举，盈盈翠竹，纤纤白苎，不受些儿暑。","dynasty":"明代","tags":"婉约，夏天，写人","title":"青玉案·庭下石榴花乱吐"}
{"author":"文征明","content":"曲栏风露夜醒然，彩月西流万树烟。人语渐微孤笛起，玉郎何处拥婵娟？","dynasty":"明代","title":"怀子畏"}
{"author":"窦叔向","content":"夜合花开香满庭，夜深微雨醉初醒。远书珍重何曾达，旧事凄凉不可听。去日儿童皆长大，昔年亲友半凋零。明朝又是孤舟别，愁见河桥酒幔青。","dynasty":"唐代","tags":"夏天，话旧，离别","title":"夏夜宿表兄话旧"}
{"author":"窦叔向","content":"仙宫长命缕，端午降殊私。事盛蛟龙见，恩深犬马知。馀生倘可续，终冀答明时。","dynasty":"唐代","title":"端午日恩赐百索"}
{"author":"窦叔向","content":"晓发渔门戍，晴看担石湖。日衔高浪出，天入四空无。尺寸分洲岛，纤毫指舳舻。渺然从此去，谁念客帆孤。","dynasty":"唐代","title":"过担石湖"}
{"author":"窦叔向","content":"紫殿俯千官，春松应合欢。御炉香焰暖，驰道玉声寒。乳燕翻珠缀，祥乌集露盘。宫花一万树，不敢举头看。","dynasty":"唐代","title":"春日早朝应制"}
{"author":"窦叔向","content":"少年轻会复轻离，老大关心总是悲。强说前程聊自慰，未知携手定何时。公才屈指登黄阁，匪服胡颜上赤墀。想到长安诵佳句，满朝谁不念琼枝。","dynasty":"唐代","title":"酬李袁州嘉祐"}
{"author":"窦叔向","content":"二陵恭妇道，六寝盛皇情。礼逊生前贵，恩追殁后荣。幼王亲捧土，爱女复边茔。东望长如在，谁云向玉京。后庭攀画柳，上陌咽清笳。命妇羞蘋叶，都人插柰花。寿宫星月异，仙路往来赊。纵有迎仙术，终悲隔绛纱。","dynasty":"唐代","title":"贞懿皇后挽歌三首（今存二首）"}
{"author":"窦叔向","content":"断续长门下，清泠逆旅秋。征夫应待信，寒女不胜愁。带月飞城上，因风散陌头。离居偏入听，况复送归舟。","dynasty":"唐代","title":"秋砧送邑大夫"}
{"author":"窦叔向","content":"禁兵环素帟，宫女哭寒云。（《哀挽》第三首，止存二句。见《联珠集叙》）。","dynasty":"唐代","title":"句"}
{"author":"窦叔向","content":"苍翠岧峣上碧天，九峰遥落县门前。毫芒映日千重树，涓滴垂空万丈泉。武帝南游曾驻跸，始皇东幸亦祈年。云祠绝迹终难访，唯有猿声到客边。","dynasty":"唐代","title":"青阳馆望九子山"}
{"author":"窦叔向","content":"后庭攀画柳，上陌咽清笳。命妇羞蘋叶，都人插柰花。寿宫星月异，仙路往来赊。纵有迎仙术，终悲隔绛纱。","dynasty":"唐代","title":"贞懿皇后挽歌三首其二"}
{"author":"窦叔向","content":"恩光及小臣，华烛忽惊春。电影随中使，星辉拂路人。幸因榆柳暖，一照草茅贫。","dynasty":"唐代","title":"寒食日恩赐火"}
{"author":"西鄙人","content":"北斗七星高，哥舒夜带刀。至今窥牧马，不敢过临洮。","dynasty":"唐代","tags":"唐诗三百首，赞颂，民歌","title":"哥舒歌"}
{"author":"陈益之","content":"满酌开怀酒。算人生、不如意事，十常八九。造化小儿真厮戏，到了翻前覆后。谩只向、尘中奔走。多满时贤口。","dynasty":"元代","title":"贺新郎残词见呜鹤余音卷四"}
{"author":"张令问","content":"试问朝中为宰相，何如林下作神仙。一壶美酒一炉药，饱听松风白昼眠。","dynasty":"唐代","title":"与杜光庭"}
{"author":"林桷","content":"江风朝暮半晴阴，绀宇飞甍接翠岑。手摘匏瓜曾未遍，身从鸥鹭得相寻。各年舞袖云崖冷，几度桃花春水深。犹有门前旧诗句，松风万壑老龙吟。","dynasty":"宋代","title":"李白书堂"}
{"author":"林桷","content":"翰林最爱五松山，长说千年未拟还。而我抗尘良自愧，来游只得片时閒。","dynasty":"宋代","title":"题太白五松书堂"}
{"author":"林桷","content":"千载名山乐有余，功名常愧十年书。英风凛凛无今古，醉草明光一梦如。","dynasty":"宋代","title":"题太白五松书堂"}
{"author":"林桷","content":"荡漾清溪两浆飞，趋行不及到斜晖。无人跪进雕胡饭，只学卢仝啜茗归。","dynasty":"宋代","title":"题太白五松书堂"}
{"author":"林桷","content":"为儒为吏两无功，采石铜官邂逅同。四见清明今一换，归欤我欲片帆东。","dynasty":"宋代","title":"题太白五松书堂"}
{"author":"林桷","content":"事死如生实至难，古来不独数丁兰。遗骸已逐干戈尽，刻木难忘菽水欢。天地一身难养育，子孙百口复团圆。吾皇德泽将何报，忠孝垂名两不刊。","dynasty":"宋代","title":"赠汪孝子"}
{"author":"林桷","content":"千载名山乐有馀，功名常愧十年书。英风凛凛无今古，醉草明光一梦如。","dynasty":"宋代","title":"题太白五松书堂其二"}
{"author":"林桷","content":"荡漾清溪两桨飞，趋行不及到斜晖。无人跪进雕胡饭，只学卢仝啜茗归。","dynasty":"宋代","title":"题太白五松书堂其三"}
{"author":"晁补之","content":"青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。","dynasty":"宋代","tags":"中秋节，豪放，赏月，抒怀","title":"洞仙歌·泗州中秋作"}
{"author":"晁补之","content":"买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。","dynasty":"宋代","tags":"宋词三百首，写景，田园，抒怀","title":"摸鱼儿·东皋寓居"}
{"author":"晁补之","content":"开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。","dynasty":"宋代","tags":"宋词三百首，婉约，咏物，梅花","title":"盐角儿·亳社观梅"}
{"author":"晁补之","content":"无穷官柳，无情画舸，无根行客。南山尚相送，只高城人隔。罨画园林溪绀碧。算重来、尽成陈迹。刘郎鬓如此，况桃花颜色。","dynasty":"宋代","tags":"离别，伤怀，感慨","title":"忆少年·别历下"}
{"author":"晁补之","content":"当年携手，是处成双，无人不羡。自间阻、五年也，一梦拥、娇娇粉面。柳眉轻扫，杏腮微拂，依前双靥。盛睡里、起来寻觅，却眼前不见。","dynasty":"宋代","title":"少年游"}
{"author":"晁补之","content":"问春何苦匆匆，带风伴雨如驰骤。幽葩细萼，小园低槛，壅培未就。吹尽繁红，占春长久，不如垂柳。算春长不老，人愁春老，愁只是、人间有。春恨十常八九，忍轻孤、芳醪经口。那知自是，桃花结子，不因春瘦。世上功名，老来风味，春归时候。纵樽前痛饮，狂歌似旧，情难依旧。","dynasty":"宋代","tags":"春天，写景，抒情，感慨","title":"水龙吟·次歆林圣予惜春"}
{"author":"晁补之","content":"谪宦江城无屋买，残僧野寺相依。松间药臼竹间衣。水穷行到处，云起坐看时。一个幽禽缘底事，苦来醉耳边啼？月斜西院愈声悲。青山无限好？犹道不如归。","dynasty":"宋代","tags":"故乡","title":"临江仙·信州作"}
{"author":"晁补之","content":"绿暗汀洲三月暮，落花风静帆收。垂杨低映木兰舟。半篙春水滑，一段夕阳愁。灞水桥东回首处，美人新上帘钩。青鸾无计入红楼。行云归楚峡，飞梦到扬州。","dynasty":"宋代","tags":"思乡，忧愁","title":"临江仙·绿暗汀洲三月暮"}
{"author":"晁补之","content":"残腊初雪霁。梅白飘香蕊。依前又还是，迎春时候，大家都备。宠马门神，酒酌酴酥，桃符尽书吉利。五更催驱傩，爆竹起。虚耗都教退。交年换新岁。长保身荣贵。愿与儿孙、尽老今生，神寿遐昌，年年共同守岁。","dynasty":"宋代","title":"失调名"}
{"author":"晁补之","content":"黯黯青山红日暮，浩浩大江东注。余霞散绮，向烟波路。使人愁，长安远，在何处。几点渔灯小，迷近坞。一片客帆低，傍前浦。暗想平生，自悔儒冠误。觉阮途穷，归心阻。断魂素月，一千里、伤平楚。怪竹枝歌，声声怨，为谁苦。猿鸟一时啼，惊岛屿。烛暗不成眠，听津鼓。","dynasty":"宋代","tags":"羁旅，生活","title":"迷神引·贬玉溪对江山作"}
{"author":"晁补之","content":"屋名尽挂陶家榜，人物应惭菊畔身。解作文章肯归去，不应陶后说无人。","dynasty":"宋代","title":"东皋十首其一"}
{"author":"晁补之","content":"郭外朝阳一卷斜，青槐厅事带丘麻。路逢扶辔双童问，不是城东太尉家。","dynasty":"宋代","title":"东皋十首其二"}
{"author":"晁补之","content":"新植青桐小径成，两行萱草一时荣。春风百卉芳菲尽，长夏幽花却称情。","dynasty":"宋代","title":"东皋十首其五"}
{"author":"晁补之","content":"不行湓口更湖口，明日庐山自此过。犹恨西江不穷览，沅湘闻道亦无波。","dynasty":"宋代","title":"过分江口"}
{"author":"晁补之","content":"白虹昼下昆崙顶，半入青林久不回。下洞水轮穿地底，冰崖吼怒却重来。","dynasty":"宋代","title":"开先寺前望瀑布"}
{"author":"晁补之","content":"上林花妥逐莺飞，愁绝江南雪里时。嚄唶何须旁檐喜，毰毸相对两寒枝。","dynasty":"宋代","title":"题周廉彦所收李甲画三首其一鹊"}
{"author":"晁补之","content":"网罗无限稻粱微，怜尔冥冥亦庶几。戏鸭眠凫满中沚，衡阳无意更南飞。","dynasty":"宋代","title":"题周廉彦所收李甲画三首其二雁"}
{"author":"晁补之","content":"急风吹雪满汀洲，迎腊淮南忆倦游。小鸭枯荷野艇冷，去年今日冻高邮。","dynasty":"宋代","title":"题周廉彦所收李甲画三首其三鸭"}
{"author":"晁补之","content":"枣园憭慄桧厅寒，醉倚琵琶倒鹖冠。不似江州白司马，只成怨恨不成欢。","dynasty":"宋代","title":"谪宋徙亳初闻周璠琵琶"}
{"author":"晁补之","content":"不学栽桤业种松，未惭履狶笑屠龙。许君尽得东坡术，已与先生一事同。","dynasty":"宋代","title":"东坡公以种松法授都梁杜子师并为作诗子师求余同赋其一"}
{"author":"晁补之","content":"惨澹天云欲雨低，秋山人静鸟声稀。似闻谷响飞黄叶，恐有孙登半岭归。","dynasty":"宋代","title":"题段吉先小景三首其一"}
{"author":"晁补之","content":"人生何事踏尘埃，閒处胸襟足自开。不作终南养高价，小山幽桂好归来。","dynasty":"宋代","title":"题段吉先小景三首其二"}
{"author":"晁补之","content":"蚩蚩六国共忧秦，独有相如智不群。完璧东归何足道，最贤能下怒将军。","dynasty":"宋代","title":"读蔺相如传赠李甥师蔺"}
{"author":"晁补之","content":"文词蚤岁诸儒上，操行当朝国士期。清世急贤千载事，白头赍志一州麾。","dynasty":"宋代","title":"蔡州叔父金部挽歌辞五首其一"}
{"author":"晁补之","content":"省中共幞青绫出，关内同驱五马行。何许书来一千里，西风淮上泪纵横。","dynasty":"宋代","title":"蔡州叔父金部挽歌辞五首其二"}
{"author":"晁补之","content":"青史他年羡二疏，功成脱屣向迷涂。薄游竟后抛官约，常愧都门长大夫。","dynasty":"宋代","title":"蔡州叔父金部挽歌辞五首其三"}
{"author":"晁补之","content":"闻道一廛亲卜筑，亦求百亩伴锄犁。那知湖海归来日，只及乡闾会葬时。","dynasty":"宋代","title":"蔡州叔父金部挽歌辞五首其四"}
{"author":"晁补之","content":"并直仪曹前后厅，当檐种竹已青青。平生不试南宫笔，可忍图公地下铭。","dynasty":"宋代","title":"蔡州叔父金部挽歌辞五首其五"}
{"author":"晁补之","content":"书来犹劝还乡早，路梗谁令去棹迟。曾缀锵金拜先垒，可堪扱衽送灵輀。","dynasty":"宋代","title":"蔡州叔父金部挽辞别二首其一"}
{"author":"晁补之","content":"学比我公常恐后，身于馀子似蒙知。心惊并直仪曹夜，泪尽孤吟海浦时。","dynasty":"宋代","title":"蔡州叔父金部挽辞别二首其二"}
{"author":"晁补之","content":"倦游年少忆安巢，归梦尝惭断织刀。老去周颙虽有妇，黄经对几夜骚骚。","dynasty":"宋代","title":"奉答文潜戏赠"}
{"author":"晁补之","content":"唤将梅蕊要同韵，羞杀梨花不解香。如何五月露寒殿，不与薰风送晚凉。","dynasty":"宋代","title":"酴醾"}
{"author":"晁补之","content":"五达跂，行者迷。茨菉蹊，蚖蜴嬉。杳凄凄，莽离离。赫隆曦，可还时。日黯西，与谁期。往不思，逢诡期。死𤟹貔，安可知，亟反之。大道夷，都邑差。车马驰，冠剑祇。志可持，能足施。贵名垂，好爵靡。俨樽卮，餍粱肥。窈室帷，安厥妃。观盈亏，浩浩移。逝不迟，咸若斯。何绥绥，不返为。从魈夔，神索衰。今狐疑，后当悲。我此词，如泰龟。","dynasty":"宋代","title":"返迷辞"}
{"author":"晁补之","content":"乐哉侯之堂兮，高门桀兮兰锜。切云冠之峨峨兮，四牡矫兮戾止。夜悠悠其未晨兮，纷侯庭之徙履。云容容而承楣兮，日澹澹兮阶戺。雨雪晛其将流兮，黄宫动乎子美。爰俶生之煌煌兮，又尚兹夫介祉。严若植其姣服兮，侯何须兮堂际。进蕙帱予称觥兮，芬予席之兰茝。朱颜忽其满堂兮，五音昌兮来会。藐姑射之绰约兮，愿悫保而为使。洵侯堂之可乐兮，与日月其无圮。","dynasty":"宋代","title":"乐哉侯之邦兮乐哉侯之堂兮其二"}
{"author":"晁补之","content":"维夫君兮桂舟，酌余酒兮揽君留。君何为兮此野，菊菲菲兮蝶下。韡韡兮煌煌，烂金敷兮袭余堂。茱萸兮芙蓉，众芳越兮乱五风。饥咀兮灵芝，君歌乐兮余和之。日下兮野阴，澹忘归兮中林。橘栋兮梅宇，纷琼茅兮被南荣。白羽兮黑翮，邀仙人兮语此文。余高驰兮世之外，君猋举兮先余至。襟带兮东方旦，争门兮汶之阳。大野兮始波，翔鸧鹳兮嘷鴐鹅。群宿兮迷阯，旅食兮殚穗。霜肃肃兮叶方下，君欲济兮淹回。水通道兮躞蹀，冠如箕兮带长铗。里千室兮士一喙，余不善兮纷余谇。世谓折扬好兮，余白雪而莫知弃。火布而以为垢兮，胡不浣炎而振之。彼镆邪而能言兮，工谓余以不祥。聊逍遥而挫锐兮，蒙黯黮而益光。","dynasty":"宋代","title":"维夫君兮桂舟一首送梁正受归汶阳"}
{"author":"晁补之","content":"生年不满百，一日何三秋。花开苦多雨，何不张幕游。行乐时不再，春荣岂长在。古人轻尺璧，愚者昧所戒。君看龙与虎，飘忽不相待。","dynasty":"宋代","title":"拟古六首上鲜于大夫子骏其六生年不满百"}
{"author":"晁补之","content":"金兰况同心，莫乐心相知。石田罹清霜，念此百草腓。丝看煮茧吐，士听愤悱语。竹马非妙龄，美人恐迟暮。匏系鲁东家，今君尚天涯。土膏待阳瘅，气至如咄嗟。革薄不可廓，士迫下流恶。木无松柏心，蝎处蝼蚁托。","dynasty":"宋代","title":"八音歌二首答黄鲁直其一"}
{"author":"晁补之","content":"谢公文章馀，幽事课伐岭。清诗如玄酒，胡乃淡而永。得无西堂梦，春草句弥胜。但使田野传，何须论铭鼎。","dynasty":"宋代","title":"感寓十首次韵和黄著作鲁直以将穷山海迹胜绝赏心晤为韵其六"}
{"author":"晁补之","content":"浮云如游尘，倏忽蔽白日。登高念摇落，岁暮一何疾。东陵种瓜事，富贵宁可必。人生无南北，行乐时易失。","dynasty":"宋代","title":"西归七首次韵和泗州十五叔父其四"}
{"author":"晁补之","content":"古人重生男，豚酒庆亲戚。桑弧射四方，言有四方役。奉璋比德性，堕地要膂力。如何晋公子，安乐忘所适。","dynasty":"宋代","title":"西归七首次韵和泗州十五叔父其七"}
{"author":"晁补之","content":"十年一麦禾，此岁亦难得。寄语吾州人，不饮良大惑。经时无死市，吏责亦可塞。先生门弟子，佐守同一国。举杯日相属，有句安得默。","dynasty":"宋代","title":"饮酒二十首同苏翰林先生次韵追和陶渊明其十八"}
{"author":"晁补之","content":"居贫废文字，铫耨学苦耕。怪子独伶俜，久与地力争。苦耕又不时，狐虺日纵横。高原一释耒，叹息心怦怦。","dynasty":"宋代","title":"视田五首赠八弟无斁其五"}
{"author":"晁补之","content":"贫炉初著灰，浊酒寒不温。邻张病未来，独负南窗暄。昨日往过之，欢喜能两餐。酲醲淟然解，愧无枚乘言。祝君抱虚一，邪气袭无门。今晨有起色，迎笑眉宇轩。扶掖两男儿，总丱佳弟昆。遣诵寄我诗，妙可白玉刊。平生俱豪气，见酒渴骥奔。赐休常苦稀，晨谒良不闲。约君向南邦，勿厌敲扑諠。公馀未忘饮，何必釂十分。时平但行乐，卧治安足论。琵琶五十面，雷雨出鹍弦。","dynasty":"宋代","title":"次韵文潜病中作时方求补外"}
{"author":"晁补之","content":"闭门围火谈，开户雪一尺。黄昏具杯酒，知君远行役。君家三兄弟，颇谓各无敌。容父学知方，大道通四驿。吉父尤颉颃，天池观水击。仁父少而奇，乃是夜光璧。李侯有此子，便可卧安席。家居乐与饵，聊以止过客。岂无一束刍，空谷不可食。宵人操宠利，徒手捕蜴蜥。公等宁复然，乌黑鹄自白。屠龙业有用，未厌所从僻。富贵念昔时，城东雪中迹。","dynasty":"宋代","title":"送学生李公裕兄弟赴省集"}
{"author":"晁补之","content":"北门望瀛关，一苇初莫渡。儒宫连案几，会合岂非数。蝉鸣几何时，庭菊下白露。念当慰佳节，觞酌美无度。不然坐岁晚，流景急飞兔。区区人一马，官舍勤早暮。经时枉见赠，弥月不能赋。竹斋行茗粥，寂莫当屡赴。此君安可得，霜雪不改故。诗如战交地，高处要先据。牛羹君放饭，轑鼎吾亦饫。顾惭咏伐檀，无补餐已素。还家便却埽，况乃无户屦。","dynasty":"宋代","title":"次韵太学舒博士尧文示同志"}
{"author":"晁补之","content":"唐来木兰寺，遗迹今未灭。僧钟嘲饭后，语出饥客舌。今公食方丈，玉茗摅噫噎。当年卧江湖，不泣逐臣玦。中和似此茗，受水不易节。轻尘散罗曲，乱乳发瓯雪。佳辰杂兰艾，共吊楚累洁。老谦三昧手，心得非口诀。谁知此间妙，我欲希超绝。持誇淮北士，汤饼供朝啜。","dynasty":"宋代","title":"次韵苏翰林五日扬州石塔寺烹茶"}
{"author":"晁补之","content":"黄叶满青山，枯蒲静寒水。凫雁下坡塍，牛羊散墟里。担穫暮来归，儿迎妇窥篱。虎头无骨相，田野有馀思。","dynasty":"宋代","title":"题四弟以道横轴画"}
{"author":"晁补之","content":"暑卧午呀呷，蠲烦何所投。岩桂割辛芳，石蜜滋甘柔。沃以火鼎沸，閟之冰井幽。三日出深幂，明琼盎黄流。冰火离坎类，意比秫麦缪。辛甘既两适，不湎亦销忧。中年苦内热，岁愿西风秋。寒凉犯所畏，发散资尔谋。时时以觞客，三献不一酬。缅思湘累语，啜醨终所羞。北斗酌此浆，违世聊远游。恐复迷吾往，仆悲道阻脩。淮南归来些，憭慄令人愁。百壶无此饯，夙志慕林丘。宁怀小山感，不为桂枝留。","dynasty":"宋代","title":"桂浆"}
{"author":"晁补之","content":"人言慎县宰，颇似太丘君。客户有训遣，司官无讼闻。外家久寂莫，舅氏少辛勤。一邑何足道，高名谁与群。西来马特特，冬晚雪纷纷。公朝道由砥，孤士迹如云。过门苦地僻，下直迫日曛。深泥枉穷巷，寒垆对残煴。感慨说宣子，飘零缀遗文。麟阁窘铅椠，鱼山失耕芸。远情等匏系，归梦剧丝棼。山东接畿甸，阳谷近榆枌。吏昔猛豺虎，民如窜麖麇。幸逢宽大时，庶几仁惠薰。自笑下士策，不殊野人芹。爱民宜百禄，本茂实当蕡。","dynasty":"宋代","title":"送舅氏杨通直令阳谷"}
{"author":"晁补之","content":"我生譬天星，睍睆但空誉。学经羞轮扁，常恐老窜句。南游上会稽，弱冠肆远步。便当期汗漫，如鸟铩修羽。入宫又独晚，谣诼遭众嫭。坐令平生交，室冷毡不具。君公墙东客，清鉴美无度。风期山水意，千载见此遇。定疑丹青仙，方我以痴顾。岂繄才自疏，阅世真异趣。伐柯理无远，要以一马喻。古人本不死，方寸有佳处。三年禹河曲，日见车马渡。何知谢剥啄，黄土衣易污。无人尚有子，独载城下路。功名喧口实，簪组托肺腑。请看瓶罂满，取踬病不去。脱黏窥本初，须子遗所寓。怵迫倦东西，林间尚宽裕。","dynasty":"宋代","title":"赠王推官允中"}
{"author":"晁补之","content":"短辔驭羸马，驰驱曹济间。商飙折劲木，萧瑟道里寒。况复慕所天，恻怆摧心肝。游子叹时迈，慈母怜衣单。来时凭窗哭，五妹垂修鬟。季弟主菽粟，孺妻爨茅菅。悼我无令人，莫奉堂上欢。岂无萱草诗，终日倚门阑。念昔常独立，所闻诗礼难。我尚未成人，遭罹此忧患。岁晏念坟墓，仳离百哀攒。何时奉灵车，辛苦向此还。亲寡气力微，傍人祝加餐。愿言薄志节，苟生无形颜。","dynasty":"宋代","title":"之京师展墓"}
{"author":"晁补之","content":"西城昔相值，桃初两三红。翩翩骛长陌，春风摇马鬃。后君归几日，游絮已濛濛。解鞍不待憩，相命古原东。芍药虽俗花，狂姿幸时供。平生于知己，千过不一逢。感君欲开口，清洟出沾胸。君如陶渊明，不为五斗恭。胡为青纶上，朱墨纷外蒙。弃官能从我，短后追田翁。铜斗酿秫麦，竹枝弋凫鸿。何必悲无衣，缊黂聊御冬。九辩太高洁，五噫苦羁穷。置此无滑和，天情反其中。市药非市名，名闻药何庸。十浆馈五浆，犹畏闻者从。如何酆城畔，夜夜生长虹。","dynasty":"宋代","title":"同毕公叔饮城东"}
{"author":"晁补之","content":"卢敖游八极，末至北阴墟。卒然蒙谷幽，睹一奇丈夫。泪注而鸢肩，深目玄髭须。轩轩迎风舞，自得乐有馀。见敖默弗言，慢然下臂趋。敖私蹑其后，若士意不愉。曰子亦何为，迷缪至此乎。此虽穷荒北，尚或逢日乌。过是有玄关，晦墨不可居。语竟若欺魄，摄身没空虚。始予读秦记，疑是忽帝徒。今聆天随言，乃与夸父俱。逐日下虞谷，力穷尚嗟吁。阳舒固物理，我亦安于于。若士独何气，幽沉山海隅。浑沌死已久，人生信多涂。","dynasty":"宋代","title":"题李秀才成季负日轩"}
{"author":"晁补之","content":"吾庐无馀地，文字散堆案。虽微清溪鹤，蓍画亦幽玩。高人来何疏，午榻动成鼾。梦闻足音喜，不待摇枕唤。居贫少烟火，饘食尚须旰。出门兀何之，踉跄从款段。吾人古遗隐，凫足闵同患。负日持献君，狐白不肯换。商歌叩牛角，长夜安得旦。飕飗满屋风，黄叶散投幔。楚屈若灵龟，出处思过半。所从聊自知，何用詹尹算。不如天随生，头帻终日岸。况君击庄缶，一念肠九转。人方卧大室，子独号其畔。寒山来助哭，咄尔勿嗟惋。","dynasty":"宋代","title":"次韵李成季感事"}
{"author":"晁补之","content":"萧条蓐收穷，疏树失秾绀。北风动地起，云揽红日暗。李君邀我游，肴蔌治寒檐。相携二三子，欻若符节勘。愧非谷口隐，佳会良可暂。茅堂兀四壁，谁识此意淡。古径无俗寻，陈编有幽瞰。一聆君子语，粱肉几厌啖。归来马河北，寂寞晚舟缆。吾生事逃伏，优游亦何憾。","dynasty":"宋代","title":"同李主簿叔文饮北庄"}
{"author":"晁补之","content":"夏季百果繁，兔葵亦成实。独有野石榴，幽花时熠熠。熠熠非独好，芳荣赖午日。翩翩彼白蝶，彷佛粗采挹。睡馀起对此，嘉兴亦萧瑟。良非阡陌丽，敢竞阳春出。无言以成蹊，上愧桃李质。幸当饱霜馀，万颗富君室。","dynasty":"宋代","title":"夏季"}
{"author":"晁补之","content":"天旱久不雨，四郊多狂风。萧萧班马鸣，落日大野中。君子守宫廷，至乐圣所同。喟予不逢辰，足迹道里重。","dynasty":"宋代","title":"曹州道中二首其一"}
{"author":"晁补之","content":"驱马上高原，秋风吹客衣。感时有所怀，送目鸿雁飞。羸僮惑岐道，日暮相际稀。愧彼倦翔鸟，知还良庶几。","dynasty":"宋代","title":"曹州道中二首其二"}
{"author":"晁补之","content":"次公恶醒狂，得酒要自浊。病闻南邻邀，不往亦踊跃。空床成展转，假寐风雨恶。中虚气袭逆，妄梦时可愕。每惭张隐居，凌旦发囊药。晓来天境清，日出鸟语乐。家人语南轩，青杏已可嚼。复云竹斋前，阶戺有迸箨。欣然欲举手，纱帽未能著。平生李夫子，相得怀抱廓。何当戒长须，夙驾慰寂莫。杯杓恐不胜，快语聊一噱。","dynasty":"宋代","title":"病起呈李县令希孝"}
{"author":"晁补之","content":"漆园说海若，稷下谈神州。长剑堪倚天，语大世莫酬。少狂岂其然，及此日月流。稍知画足非，万事指顾休。夫子更高识，未沫于前修。乘流聊复驶，得渚正须留。盖有幸遇鲁，何能必为周。徜徉下泽车，惊骇入谷驺。对酒尚青眼，吟诗将白头。山阴论往事，陈迹讵能收。","dynasty":"宋代","title":"赠金堤刘承制景文"}
{"author":"晁补之","content":"少时勇游山，说山喜动色。中年谪南方，庐阜得深历。当时不类谪，忘腰带之适。怪人肝鬲异，破贼喜折屐。只今窜林下，织衣而耕食。缅怀兹两士，吾宗气相得。吾春种桃时，子晓寻嵩日。似闻黄面子，为采乌头出。去年陟岱宗，一士世莫识。天门邀之下，倾倒意已极。斯人与人异，龙虎两超忽。重寻亦无路，颠雨石崖坼。","dynasty":"宋代","title":"次韵四弟以道十二弟叔与法王唱和兼示无斁弟二首其一"}
{"author":"晁补之","content":"吾人伯仲间，一语可物色。气自寡所谐，穷乃足所历。家风藐五世，不肯适人适。意行无险易，又跣不著屐。文词如苦李，惨腹人莫食。犹矜不传妙，坐恐儿曹得。学怜新又新，老奈日复日。伯以最恬愉，何由采之出。无斁能寡言，犹堪谢前识。叔与气尚豪，支颐视屋极。斯文恶表襮，枯鱼戒所忽。应如鲁宫籀，藏壁俟其坼。","dynasty":"宋代","title":"次韵四弟以道十二弟叔与法王唱和兼示无斁弟二首其二"}
{"author":"晁补之","content":"霜雪埋百花，及时斗春阳。城南有高士，买屋入花藏。经时不出门，为花日日忙。我居在何许，近止东数坊。亦有佳公子，连车换帷裳。隔墙蜂蝶喧，开户草木香。仙人朱桃椎，发绿童脸芳。此公不可见，此画来远方。竹倚屠苏坞，柳拂辘轳床。素儿虽小小，亦足侑客觞。尚书廊庙具，气若冰壶凉。忘年此宾主，吾党有辉光。人生走尘土，岁月颜鬓苍。曷不休沐暇，过此薰修房。宴坐二十年，非痴实难量。张侯不出家，在家说缘忘。尚拟问两卿，携肴借红妆。妍歌听黄子，不饮亦清狂。","dynasty":"宋代","title":"次韵张著作文潜饮王舍人才元家时坐客户部李尚书公择光禄文少卿周翰大理杜少卿君章黄著作鲁直"}
{"author":"晁补之","content":"山园芙蓉开，寂莫岁云晚。公来无与同，念我百里远。寒飙吟空林，白日下重巘。兴尽还独归，挑灯古囊满。","dynasty":"宋代","title":"次韵苏公和南新道中诗二首其一"}
{"author":"晁补之","content":"文饶论百揆，豪气阔天宇。归来坐平泉，草木何足数。只今和文第，怪石几风雨。达生要忘累，人取应我与。","dynasty":"宋代","title":"次韵阎甥伯温池上八首其一"}
{"author":"晁补之","content":"钱塘江北百里馀，涨沙不复生菰蒲。沙田老桑出叶粗，江潮打根根半枯。八月九月秋风恶，风高驾潮晚不落。鼓声鼕鼕橹咿喔，争凑富春城下泊。君家茅屋并城楼，不出山行不记秋。越舶吴帆亦何故，今年明年来复去。","dynasty":"宋代","title":"富春行赠范振"}
{"author":"晁补之","content":"黄河齧小吴，天汉失龟鳖。灵原潭下藕烂死，只有菖蒲不生节。白马桥边迎送胡，冀州断道无来车。新堤筑得高嵽嵲，旧堤杵声未可绝。","dynasty":"宋代","title":"黄河"}
{"author":"晁补之","content":"东风回，江上渚，何处来，双白鹭。灼灼岸间桃，依稀兰杜苗。一衔湍濑鳞，一下青林梢，潇湘绿水春迢迢。","dynasty":"宋代","title":"题惠崇画四首其一春"}
{"author":"晁补之","content":"老柳无嘉色，红蕖羞脉脉。宛在水中洲，双鹅羽苍白。何须玩引颈，颠倒写经墨。惟应一临流，当暑袗絺绤。","dynasty":"宋代","title":"题惠崇画四首其二夏"}
{"author":"晁补之","content":"一雁孤风乍临渚，两雁将飞未成举，三雁群行依宿莽。芦花已倒江上风，云间分飞那可同。","dynasty":"宋代","title":"题惠崇画四首其三秋"}
{"author":"晁补之","content":"五丈渠，河水齧堤三里馀。悬流下喷水渤潏，讹言相惊有怪物。泺东渔子浮两舠，清晨径流双鬣摇。惊人跳起横触岛，大鲟十尺长夭矫。杀之信宿不敢言，并村稍稍闻者諠。伐鳞封肉担揭去，两日一村猫犬饫。夜来水泛州西原，青青百顷白波翻。里巫推变咎渔子，豫且贼神实为此。此邦一年不谷食，卖鱼取钱当常职。闻道相家口，津人无敢凭。大鱼死，小鱼灵。","dynasty":"宋代","title":"五丈渠"}
{"author":"晁补之","content":"长蜺饮井井欲乾，白鼍鸣窟凄风寒。公马未驾阴漫漫，公归湿幕濡旌幡。霜刀不染鹅颈殷，涂龙安享雩舞闲。隰桑有沃柔可攀，小麦青青大麦攒。拜公起舞公颜欢，明日空阶响夜阑。屋漏不复愁衣单，帡幪广厦安如山。","dynasty":"宋代","title":"澶守谏议韩璹祷雨有应"}
{"author":"晁补之","content":"居贫得田不百亩，天赐时雨苗氤氲。迟明当熟晚未刈，灾蝗夜至如惊军。秋风吟茅雨洗瓦，叶上穗落青纷纷。常嫌莎鸡聒麦垄，纺车细掉喧晨昏。莎鸡可怜尔吻利，驱蝗逐蝻群披分。岂惟秋蝉畏螳斧，蝗亦为尔森跳奔。天下灾蝗凡几郡，安得尔辈盈千群。扬眉振羽如屯云，尔虽强聒谁烦闻。","dynasty":"宋代","title":"莎鸡食蝗"}
{"author":"晁补之","content":"君不见昆崙龙种非凡肉，不但蹄高耳批竹。区区吴蜀有二骏，跳过断桥飞出谷。万蹄纵牧原野赤，汧陇收驹日复日。未须天厩惊好头，冀北未空聊一历。","dynasty":"宋代","title":"次韵苏翰林厩马好头赤"}
{"author":"晁补之","content":"穷邦无以糊吾口，岁岁荒山收橡斗。商歌白石不胜寒，非为荆州三往还。天下无人知我意，得君相合一言间。三书丞相何烦上，再见客卿宁用赏。愿闻关中季布名，何得此声梁楚城。论心四子谁许我，百金一诺兹为荣。唐公才非今世士，不见圣人见君子。我今正似逃虚空，闻人跫然已心喜。君不见玉川月蚀诗律难，不独虾蟆遭骂弹。凭陵百怪付公等，青天蜀道宁容攀。它时邹湛名亦好，常在我知因岘山。","dynasty":"宋代","title":"复答唐公并呈鲁直成季明略"}
{"author":"晁补之","content":"不作太白梦日边，还同乐天赋池上。池上今年有荷叶，细雨游鱼噞轻浪。教儿读易不应举，幽人一爻吾得尚。此池便可当长江，欲榜茅斋来荡漾。","dynasty":"宋代","title":"家池雨中二首其二"}
{"author":"晁补之","content":"筑台危可瞰坰牧，朝来小雨犹十上。虽无峻岭有脩竹，不减山阴同放浪。青门正尔堪邵平，云中何必须魏尚。小池更广勿近墙，畏与浊渠同滉漾。","dynasty":"宋代","title":"再用韵和陈伯比二首其二"}
{"author":"晁补之","content":"太华玉莲甘适口，我欲求之青壁斗。昆崙不睹睹大宛，何异学射中涂还。平生傲世予南阮，臧否未容留齿间。七贤远迹冥鸿上，咸也复幸青云赏。归来浊酒厌独倾，疲马却走诸任城。红桃白李晚寂莫，黄菊独暴秋阳荣。谪仙酒楼馀旧址，明月年年飘桂子。不见山东故小吏，斗酒双鱼谁共喜。恸哭穷涂自古难，不应更待雍门弹。瓜田今岁初自垦，柴车后日复谁攀。东阿下望有归意，且为子建留鱼山。","dynasty":"宋代","title":"复用前韵答十五叔父任城相会见和诗任城有李白旧游处录于诗中"}
{"author":"晁补之","content":"上閤井泉甘若醴，蓬山点茶竹阴底。庚伏恩容午课休，宫殿初凉朝雨洗。身闲出饮官不嗔，日长睡足长精神。未惭便作蠹鱼老，拔毛济世知何人。","dynasty":"宋代","title":"直庐联句"}
{"author":"晁补之","content":"二十年来曹子方，新诗曾见未能忘。多才善戏称物芳，吴娃席上呼作郎。瞥然何许岁月长，只今未老毛发苍。自言逢掖非昔狂，传经华阴夫子堂。何曾骑马身挟枪，诏随上将西击羌。董蒲跗注谓我臧，夜行马顿饥无粮。鼓鼙惊谷骑卷冈，吏呼为微醉在床。前锋奄至灵武傍，中坚反后无敢骧。城开三日牧蔽隍，百驰载笴千橐装。旌旗立垒乌鸟扬，还军不省一矢亡。坐师无获劳不偿，铙歌入奏虚锦囊。秋风鲈鱼思故乡，锐头宜董鹳鹅行。得官犹领万骕骦，王城对巷如参商。那知连月居兹房，称多量少非我王。群公古镜悬秋光，闭门饭饱庭叶黄。秋盘登兔官酎香，吴音讹变杂秦凉。令壶老柏笑覆觞，淹留平日梦欲翔。得君可乐殊未央，人生倾盖何所望。结交松柏要冰霜，中天号出玉玺章。青骢御史腾康庄，归期屈指未可忙。闻君况有梦虺祥，生女不恶嫁邻墙。扫轩留客具酒浆，与君更约城南张。","dynasty":"宋代","title":"考校同文馆戏赠子方兼呈文潜"}
{"author":"晁补之","content":"平生数子天一方，今夕何夕情难忘。荷衣揽蕙气芬芳，册府两公同舍郎。昆崙方轨万里长，西城却望天苍苍。秋庭风雨翻幕狂，夜语蔡侯同一堂。张侯老笔森矛枪，文词楚些遗蹇羌。胸中水镜谁否臧，学三百囷羞裹粮。思如决渎万仞岗，大编小轴山压床。城南买屋君舍旁，疲骖日附骥尾骧。我惭昧道由四隍，人如燕宋初束装。听君雄辩神扬扬，却思得一愁十亡。邓侯韫椟价不偿，有方未试聊贮囊。起家牛斗玉笥乡，鸿鶱早入鹓鹭行。和鸾采齐要骕骦，一铎便足谐宫商。知君云壑有松房，南阳耒耜心霸王。玉池复说夜有光，仙人藏丹金鼎黄。愿分神瀵浴骨香，非我其人惭德凉。蔡侯发迹江滥觞，闭笼祗欲擘海翔。此公事业未渠央，六奇他日吾所望。乌号张月刀莹霜，裂五单于加印章。穰苴可但虚斩庄，遭时立志未可忘。白犊得瞽宁非祥，嗟予企踵不及墙。逢君如渴御蔗浆，怯虽如鼠犹胆张。","dynasty":"宋代","title":"复用方字韵奉赠同舍慎思文潜同年天启"}
{"author":"晁补之","content":"王孙蕴奇意，纨素澹云烟。借与王摩诘，含毫思邈然。","dynasty":"宋代","title":"题宗室大年画扇四首其一"}
{"author":"晁补之","content":"蒹葭苍，豆叶黄。南村不见冈，北村十顷彊。东家车满箱，西家未上场。豆叶黄，野离离。鼠窟之，兔入畦。豕母从豚儿，豕啼豚咿咿，衔角复衔萁。豆叶黄，谷又熟。翁媪衰，餔糜粥。豆叶黄，叶黄不独豆。白黍堪作酒，瓠大枣红皱。豆叶黄，穰穰何膴膴。腰镰独健妇，大男往何许。官家教弓刀，要汝杀贼去。","dynasty":"宋代","title":"豆叶黄"}
{"author":"晁补之","content":"水晶宫绕千家，卞山倒影双溪里。白蘋洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟别吴兴至松江作"}
{"author":"晁补之","content":"罗绮围中，笙歌丛里，眼狂初认轻盈。无花解比，似一钩新月，云际初生。算不虚得，郎占与、第一佳名。轻归去，那知有人，别后牵情。襄王自是春梦，休谩说东墙，事更难凭。谁教慕宋，要题诗、曾倚宝柱低声。似瑶台晓，空暗想、众里飞琼。馀香冷，犹在小窗，一到魂惊。","dynasty":"宋代","title":"紫玉箫"}
{"author":"晁补之","content":"归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草堂人悄，圆荷过微雨。都付邯郸，一枕清风，好梦初觉，砌下槐影方停午。","dynasty":"宋代","title":"过涧歇东皋寓居"}
{"author":"晁补之","content":"南园佳致偏宜暑。两两三三修篁，新篁新出初齐，猗猗过檐侵户。听乱飐芰荷风，细洒梧桐雨。午馀帘影参差，远林蝉声，幽梦残处。凝伫。既往尽成空，暂遇何曾住。算人间事、岂足追思，依依梦中情绪。观数点茗浮花，一缕香萦炷。怪来人道陶潜，做得羲皇侣。","dynasty":"宋代","title":"黄莺儿东皋寓居"}
{"author":"晁补之","content":"东城南陌路歧斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。","dynasty":"宋代","title":"诉衷情令送春"}
{"author":"晁补之","content":"小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。卞山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。","dynasty":"宋代","title":"诉衷情近夏日即事"}
{"author":"晁补之","content":"庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文采近前人。它日骑鲸，尚怜迷路，与问众仙真。","dynasty":"宋代","title":"少年游其一次季良韵"}
{"author":"晁补之","content":"莫话南征，船头转、三千馀里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。","dynasty":"宋代","title":"满江红赴玉山之谪，与诸父泛舟大泽，分题为别"}
{"author":"晁补之","content":"暮草蛩吟噎。暗柳萤飞灭。空庭雨过，西风紧，飘黄叶。卷书帷寂静，对此伤离别。重感叹、中秋数日又圆月。沙觜樯竿上，淮水阔。有飞凫客，词珠玉，气冰雪。且莫教皓月，照影惊华发。问几时、清尊夜景共佳节。","dynasty":"宋代","title":"古阳关/阳关引寄无斁八弟宰宝应"}
{"author":"晁补之","content":"尽说彭门新半刺，昆吾剸玉如泥。功名馀事不须为。才情诗里见，风味酒边知。好在阿咸同老也，青云往岁心期。千钟百首兴来时。伯伦从妇劝，元亮信儿痴。","dynasty":"宋代","title":"临江仙其一呈祖禹十六叔"}
{"author":"晁补之","content":"帐饮都门春浪惊。东飞身与白鸥轻。淮山一点眼初明。谁使梦回兰芷国，却将春去凤凰城。樯乌风转不胜情。","dynasty":"宋代","title":"浣溪沙广陵被召留别"}
{"author":"晁补之","content":"满湖高柳摇风，坐看骤雨来湖面。跳珠溅玉，圆荷翻倒，轻鸥惊散。堂上凉生，槛前暑退，罗裾凌乱。想东山谢守，纶巾羽扇，高歌下、青天半。应记狂吟司马，去年时、黄花高宴。竹枝苦怨，琵琶多泪，新年鬓换。常恐归时，眼中物是，日边人远。望隋河一带，伤心雾霭，遣离魂断。","dynasty":"宋代","title":"水龙吟寄留守无愧文"}
{"author":"晁补之","content":"春云轻锁，春风乍扇园林晓。扫华堂，正桃李芳时，诞辰还到。年少。记绛蜡光摇，金猊香郁宝妆了。骤骏马、天街向晚，喜同车、咏窈窕。多少。卢家壶范，杜曲家声荣耀。庆孟光齐眉，冯唐白首，镇同欢笑。缥缈。待琅函深讨。芝田高隐去偕老。自别有、壶中永日，比人间好。","dynasty":"宋代","title":"引驾行同前亦名长春"}
{"author":"晁补之","content":"彩云易散琉璃脆。念往事、心将碎。只合人间十三岁。百花开尽，丁香独自，结恨春风里。小园幽槛经行地。恨春草佳名谩抛弃。簇蝶罗裙休将施。香残烛烬，微风触幔，仿佛娇嚬是。","dynasty":"宋代","title":"青玉案伤娉娉"}
{"author":"晁补之","content":"脸色朝霞红腻。眼色秋波明媚。云度小钗浓鬓，雪透轻绮香臂。不语凝情，教人唤得回头，斜盼未知何意。百态生珠翠。低问石上，凿井何由及底。微向耳边，同心有缘千里。饮散西池，凉蟾正满纱窗，一语系人心里。","dynasty":"宋代","title":"御街行其二汶妓褚延娘"}
{"author":"晁补之","content":"斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红飐翠翻，惊鸿乍拂秋岸。柳困花慵，盈盈自整罗巾，须劝倒金盏。","dynasty":"宋代","title":"斗百花其三"}
{"author":"晁补之","content":"肠断。越江岸。越女江头纱自浣。天然玉貌铅红浅。自弄芙蓉日晚。紫骝嘶去犹回盼。笑入荷花不见。","dynasty":"宋代","title":"调笑令其一西子"}
{"author":"晁补之","content":"将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。","dynasty":"宋代","title":"调笑令其二宋玉"}
{"author":"晁补之","content":"心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"下水船其六唐儿"}
{"author":"晁补之","content":"天高霭霭云昏，江阔霏霏雪繁。渚下鸭方远泛，枝间雀不闻喧。鄙夫此志相依，生涯稊稗同微。欲具沙边短艇，波涛岁晚人稀。","dynasty":"宋代","title":"题惠崇画四首其四冬"}
{"author":"晁补之","content":"身随符檄塞垒，家与琴书邺都。白酒清谈忆汝，黄花佳节愁予。","dynasty":"宋代","title":"滨州道中四首其一"}
{"author":"晁补之","content":"月堕孤村露合，日出高原雾开。道逐故河西去，人将新雁南来。","dynasty":"宋代","title":"滨州道中四首其二"}
{"author":"晁补之","content":"林下囊装夙兴，云间鸿雁悲鸣。行役正嗟予弟，言旋当复诸兄。","dynasty":"宋代","title":"滨州道中四首其四"}
{"author":"晁补之","content":"短棹孤飞誇寥廓，洪涛高卧看星辰。","dynasty":"宋代","title":"句其一"}
{"author":"晁补之","content":"山色不违人，嵌满千家窗。","dynasty":"宋代","title":"句其三"}
{"author":"晁补之","content":"小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。下山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。","dynasty":"宋代","title":"诉衷情（同前）"}
{"author":"晁补之","content":"小楼新创堪临远。一带寒山都入眼。人间应未觉春归，楼上已先变柳眼。风威自与微阳战。雪意不遮残腊换。少须文栋燕双回，来看东城花一片。","dynasty":"宋代","title":"木兰花（遐观楼）"}
{"author":"晁补之","content":"春辞我，向何处？怪草草、夜来风雨。一簪华发，少欢饶恨，无计殢春且住。春回常恨寻无路，试向我、小园徐步。一栏红药，倚风含露。春自未曾归去。","dynasty":"宋代","tags":"春天","title":"金凤钩·送春"}
{"author":"晁补之","content":"才短官慵，命奇人弃，年年故里来还。记往岁、莲塘送我，远赴荆蛮。莫道风情似旧，青镜里、绿鬓新斑。佳人怪，把盏为我，微敛眉山。从来嗣宗高韵，独见赏，青云敻绝尘间。谩回首、平生醉语，一梦惊残。莫笑移花种柳，应备办、投老同闲。从枯槁，松桧耐得霜寒。","dynasty":"宋代","title":"凤凰台上忆吹箫"}
{"author":"晁补之","content":"天街月照珠帘粉。亸辔曾相近。繁华乐事老来慵，对酒尚怜佳景。王孙年少，风流应更，无奈春愁闷。幽期莫误香闺恨。罗带今朝褪。月圆花好一般春，触处总堪乘兴。有人惆怅，何如归好，相见凭君问。","dynasty":"宋代","title":"御街行"}
{"author":"晁补之","content":"绣幕低低拂地垂。春风何事入罗帏。胡麻好种无人种，正是归时君未归。临晚景，忆当时。愁心一动乱如丝。夕阳芳草本无恨，才子佳人空自悲。","dynasty":"宋代","title":"鹧鸪天"}
{"author":"晁补之","content":"江上秋高风怒号。江声不断雁嗷嗷。别魂迢递为君销。一夜不眠孤客耳，耳边愁听雨萧萧。碧纱窗外有芭蕉。","dynasty":"宋代","title":"浣溪沙"}
{"author":"晁补之","content":"吉梦灵蛇朱夏宜。佳辰阿母会瑶池。竹风荷雨来消暑，玉李冰瓜可疗饥。心悟了，道成时。不劳龙女骋威仪。僧祇世界供游戏，贤懿光阴比寿期。","dynasty":"宋代","title":"鹧鸪天（杜四侍郎郡君十二姑生日）"}
{"author":"晁补之","content":"前岁栽桃，今岁成蹊。更黄鹂、久住相知。微行清露，细履斜晖。对林中侣，闲中我，醉中谁。何妨到老，常闲常醉，任功名、生事俱非。衰颜难强，拙语多迟。但酒同行，月同坐，影同嬉。","dynasty":"宋代","title":"行香子（同前）"}
{"author":"晁补之","content":"雪消闲步花畔。试屈指、早春将半。樱桃枝上最先到，却恨小梅芳浅。忽惊拂水双来燕。暗自忆、故人犹远。一分风雨占春愁，一来又对花肠断。","dynasty":"宋代","title":"金凤钩（同前）"}
{"author":"晁补之","content":"南园佳致偏宜暑。两两三三修篁，新篁新出初齐，猗猗过檐侵户。听乱飐芰荷风，细洒梧桐雨。午余帘影参差，远林蝉声，幽梦残处。凝伫。既往尽成空，暂遇何曾住。算人间事、岂是追思，依依梦中情绪。观数点茗浮花，一缕香萦炷。怪来人道陶潜，做得羲皇侣。","dynasty":"宋代","title":"黄莺儿（同前）"}
{"author":"晁补之","content":"田野闲来惯。睡起初惊晓燕。樵青走挂小帘钩，南园昨夜，细雨红芳遍。平芜一带烟光浅。过尽南归雁。俱远。凭栏送目空肠断。好景难常占。过眼韶华如箭。莫教鶗鴂送韶华，多情杨柳，为把长条绊。清樽满酌谁为伴。花下提壶劝。何妨醉卧花底，愁容不上春风面。","dynasty":"宋代","title":"梁州令垒韵"}
{"author":"晁补之","content":"萱草戎葵，松菊堂深犹畏暑，晚云催雨霭帘栊。满楼风。池莲翻倒小莲红。看扫鉴、天清似水，一轮明月却当空。画栏中。","dynasty":"宋代","title":"酒泉子（同前）"}
{"author":"晁补之","content":"春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事、年年春恨，问花应会得。","dynasty":"宋代","title":"归田乐（同前）"}
{"author":"晁补之","content":"红日葵开，映墙遮牖，小斋端午。杯展荷金，簪抽笋玉，幽事还数。绿窗纤手，朱奁轻缕。争斗彩丝艾虎。想沈江怨魄归来，空惆怅、对菰黍。朱颜老去，清风好在，未减佳辰欢聚。趣蜡酒深斟，菖葅细糁，围坐从儿女。还同子美，江村长夏，闲对燕飞鸥舞。算何须、楚王雄风，方消畏暑。","dynasty":"宋代","title":"消息（同前自过腔，即越调永遇乐端午）"}
{"author":"晁补之","content":"归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草堂人悄，圆荷过微雨。都付邯郸，一枕清风，好梦初觉，砌下槐影方停午。","dynasty":"宋代","title":"过涧歇（同前）"}
{"author":"晁补之","content":"水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟（别吴兴至松江作）"}
{"author":"晁补之","content":"谓东风、定是海东来，海上最春先。乍微阳破腊，梅心已省，柳意都还。雪后南山耸翠，平野欲生烟。记得相逢日，如上林边。莫叹春光易老，算今年春老，还有明年。叹人生难得，常好是朱颜。有随轩、金钗十二，为醉娇、一曲踏珠筵。功名事，算何如此，花下尊前。","dynasty":"宋代","title":"八声甘州（历下立春）"}
{"author":"晁补之","content":"千里相思，况无百里，何妨暮往朝还。又正是、梅初淡伫，禽未绵蛮。陌上相逢缓辔，风细细、云日斑斑。新晴好，得意未妨，行尽青山。应携后房小妓，来为我，盈盈对舞花间。便拚了、松醪翠满，蜜炬红残。谁信轻鞍射虎，清世里、曾有人闲。都休说，帘外夜久春寒。","dynasty":"宋代","title":"凤凰台上忆吹箫（自金乡之济至羊山迎次膺）"}
{"author":"晁补之","content":"小楼独上暮钟时。红霞楼外飞。烟中远鸟一双归。城门灯火微。横短吹，傍危梯。冰轮涌海迟。天涯幽恨有谁知。凉风时动衣。","dynasty":"宋代","title":"阮郎归（同前）"}
{"author":"晁补之","content":"梅梢琼绽，东君次第开桃李。痛年年、好风景，无事对花垂泪。园里。旧赏处、幽葩柔条，一一动芳意。恨心事。春来间阻，忆年时、把罗袂。雅戏。樱桃红颗，为插边明丽。又渐是。樱桃尝新，忍把旧游重记。何意。便云收雨歇，瓶沈簪折雨无计。谩追梅。凭谁向说，只厌厌地。","dynasty":"宋代","title":"引驾行"}
{"author":"晁补之","content":"渐老闲情减。春山事、撩心眼。似血桃花，似雪梨花相间。望极雅川，阳焰迷归雁。征鞍方长坂。正魂乱。旧事如云散。良游盛年俱换。罢说功名，但觉青山归晚。记插宫花，扶醉蓬莱殿。如今霜尘满。","dynasty":"宋代","title":"碧牡丹（焦成马上口占）"}
{"author":"晁补之","content":"书来犹劝还乡早，路梗谁令去棹迟。曾缀锵金拜先垒，可堪扱衽送灵輀。","dynasty":"宋代","title":"蔡州叔父金部挽辞别二首其一"}
{"author":"晁补之","content":"春归风雨一朝尽，昼静园林诸趣嘉。蜻蜓出水群掠蚋，鹎鵊卫巢双趁鸦。","dynasty":"宋代","title":"晚春二首其二"}
{"author":"晁补之","content":"畏暑经旬不涉街，蠖轩孤坐壁生苔。出檐碧笋犹争长，映户丹榴故后开。双蝶风前愁夜去，一蝉雨外送秋来。曹南瘦弟应相忆，白首迁兄未放回。","dynasty":"宋代","title":"蠖轩孤坐寄曹南教授八弟"}
{"author":"晁补之","content":"眉山得张侯，心许出一手。临川见蔡子，千载慰邂逅。邓君起南国，磊磊看三秀。譬如黄锺陈，我尚瓦釜吼。欲知归期近，唤马牵出厩。官壶持饷妇，倾写不渍口。千章输明堂，勿问草泽有。群公自凛凛，水镜照妍丑。","dynasty":"宋代","title":"试院次韵文潜欲知归期近呈天启慎思"}
{"author":"晁补之","content":"功名有天命，美好无定姿。云梦未足吞，聊可巢一枝。同时金门士，文学多瑰奇。幞被向淮海，酣放遽尔为。车盖岂不荣，野马不受羁。","dynasty":"宋代","title":"饮酒二十首同苏翰林先生次韵追和陶渊明八"}
{"author":"晁补之","content":"禾熟秋原静，高蝉尚远音。半荒愁雨菊，独秀畏风林。老觉田原好，慵疏里巷寻。心知阿连胜，新向佛乘深。","dynasty":"宋代","title":"次韵八弟西园课经二首一"}
{"author":"晁补之","content":"平生邓夫子，文墨晚相依。台阁佳声在，湖湘爽气归。诗夸束笋密，发叹耨苗稀。勤苦千秋事，川明水孕玑。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"春归风雨一朝尽，画静园林诸趣嘉。蜻蜓出水群掠蚋，鹎鵊卫巢双趁鸦。","dynasty":"宋代","title":"晚春二首二"}
{"author":"晁补之","content":"太华玉莲甘适口，我欲求之青壁斗。昆崙不睹睹大宛，何异学射中涂还。平生傲世予南阮，臧否未容留齿间。七贤远迹冥鸿上，咸也复幸青云赏。归来浊酒厌独倾，疲马却走诸任城。红桃白李晚寂莫，黄菊独暴秋阳荣。谪仙酒楼馀旧址，明月年年飘桂子。不见山东故小吏，斗酒双鱼谁共喜。恸哭穷涂自古难，不应更待雍门弹。瓜田今岁初自垦，柴车后日复谁攀。东阿下望有归意，且为子建留鱼山。","dynasty":"宋代","title":"复用前韵答十五叔父任城相会见和诗任城有李白旧游处录于诗中"}
{"author":"晁补之","content":"杀一不辜神所恫，吕母何预于樊崇。蜂蚁无王求所止，一朝积甲齐熊耳。两峰相向犹眈眈，千载定林余一龛。我来扪石望荆杞，此山阅人亦多矣。","dynasty":"宋代","title":"过熊耳山"}
{"author":"晁补之","content":"诸阮英游，尽千钟饮量，百丈词源。对舞春风，螺髻小双莲。念两处、登高临远，又伤芳物新年。此泪不待，桓伊危柱哀弦。身闲未应无事，趁栽梅径里，插柳池边。野鹤飘飖，幽兴在青田。也莫话、书生豪气，更铭功业燕然。毕竟得意，何如月下花前。","dynasty":"宋代","title":"金盏倒垂莲（依韵和次膺寄杨仲谋观察）"}
{"author":"晁补之","content":"新霜一夜草如芟，午酌临轩雪点衫。不怕夷门清着骨，故教诗句耸巉岩。","dynasty":"宋代","title":"子固席上雪得芟字"}
{"author":"晁补之","content":"云间高堞如云白，草下深濠如草碧。逶迤陇断出平堤，前见黄河如带直。官居乃在城西原，荒台古木乌鸟翻。美人芳气如秋菊，坐令晔晔弃中园。不忧泑泽豪不杀，夜识汉中龟鳖在。借须走马候水曹，后时此会何由再。霸陵往来初避名，执贾不回人更惊。无心踯躅路寝养，服车安用仍一鸣。未若捧罂何不可，二豪螟蛉与蜾臝。况闻举案良亦贤，那爱五花论酒钱。不然憭憟坐岁晚，风入衰柳催寒蝉。我论李君其趣独，自喻愚公徙王屋。是中聊可外形骸，官闲方辔相与来。","dynasty":"宋代","title":"过金堤刘景文"}
{"author":"晁补之","content":"赠君珊瑚夜光之角枕，玳瑁明月之雕床。一茧秋蝉之丽縠，百和更生之宝香。秾华纷纷白日暮，红颜寂莫无留芳。人生失意十八九，君心美恶那能量。愿君虚怀广末照，听我一曲关山长。不见班姬与陈后，宁闻衰落尚专房。","dynasty":"宋代","title":"行路难和鲜于大夫子骏"}
{"author":"晁补之","content":"斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红飐翠翻，惊鸿乍拂秋岸。柳困花慵，盈盈自整罗巾，须劝倒金盏。","dynasty":"宋代","title":"斗百花其三"}
{"author":"晁补之","content":"少时豪气恨沈沦，缪意诗书可庇民。长笑壮年无一事，微吟只有故人亲。","dynasty":"宋代","title":"和胡戢七首"}
{"author":"晁补之","content":"驱马马走山，回车车渐水，涂穷我何适，恸哭盈襟泪，巢居识风声，穴藏知雨意，救斗曾得伤，缨冠亦可已，","dynasty":"宋代","title":"西归七首次韵和泗州十五叔父五"}
{"author":"晁补之","content":"鼓角声中特地传，只今鼻孔已撩天。不应常作裴休诺，揜口何妨也默然。","dynasty":"宋代","title":"次韵无极以道寄金山寺佛监五绝五"}
{"author":"晁补之","content":"降羌当有甲齐山，叛虏应无马量谷。莫忧斗米千钱贵，自可航河一苇足。绣衣不但捕群偷，赦书蠲租亡者复。知君劳倦神亦充，白发何妨面如玉。","dynasty":"宋代","title":"再用治桥韵奉送毅夫按部将行"}
{"author":"晁补之","content":"居贫废文字，铫耨学苦耕。怪子独伶俜，久与地力争。苦耕又不时，狐虺日纵横。高原一释耒，叹息心怦怦。","dynasty":"宋代","title":"视田五首赠八弟无斁其五"}
{"author":"晁补之","content":"南园佳致偏宜暑。两两三三修篁，新篁新出初齐，猗猗过檐侵户。听乱飐芰荷风，细洒梧桐雨。午余帘影参差，远林蝉声，幽梦残处。凝伫。既往尽成空，暂遇何曾住。算人间事、岂是追思，依依梦中情绪。观数点茗浮花，一缕香萦炷。怪来人道陶潜，做得羲皇侣。","dynasty":"宋代","title":"黄莺儿（同前）"}
{"author":"晁补之","content":"寒天妙姿。银鸾照衫马丝尾。折花正值门前戏。侬笑书空意为谁，分明唐字深心记心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"调笑"}
{"author":"晁补之","content":"茅檐明月夜萧萧，残雪晶荧在柳条。独约城隅闲李令，一杯山芋校离骚。","dynasty":"宋代","title":"约李令"}
{"author":"晁补之","content":"吾弟平生辛苦同，匹雏志举百钧钟。自惭操瑟尚不斥，劝使力田终有逢。青眼故人欣捷报，白头老母喜占从。书林傥预西城集，爵子酣酣香正浓。","dynasty":"宋代","title":"慎思闻家弟无斁捷解见贻用前韵"}
{"author":"晁补之","content":"文饶论百揆，豪气阔天宇。归来坐平泉，草木何足数。只今和文第，怪石几风雨。达生要忘累，人取应我与。","dynasty":"宋代","title":"次韵阎甥伯温池上八首其一"}
{"author":"晁补之","content":"平生车轨周四方，结交童龀老相忘。异哉余子久弥芳，吴人犹记称周郎。河豚入网荻芽长，宜兴罨画烟水苍。风雩春服真少狂，不愧戴崇升后堂。横戈笔陈倒千枪，叔鸾独步禹出羌。世儒胶扰何足臧，说食不救饥求粮。瞥思振衣千仞冈，空林无人一绳床。五车纯束不在旁，欲彻梯磴排空骧。锺山春水绕城隍，从师不惮白笈装。矢锋相触尘不扬，骊黄牡牝若灭亡。子严主簿志不偿，厌见朱墨纷伧囊。西风云日思帝乡，东华拜敕凫缀行，黄昏阊阖飞骕骦。虚堂节侯变金商，闭门蟋蟀鸣我房。吾君仁圣周成王，屏驱虎豹开明光。山龙粉米杂青黄，多儒可赞至治香。园檀山石岂荒凉，潢污薀藻须豆觞。愿君与借羽翮翔，贤书蚕列升未央。君如病鹘待秋霜，牛衣未可悲王章。公朝道辟五达庄，服襄按节缓勿忙。梦松生腹渠不祥，莫车上舞应循墙。功成归饮沆瀣浆，发机要若黄间张。","dynasty":"宋代","title":"赠余樗年试院作"}
{"author":"晁补之","content":"阎夫子，通古今。家徒四壁犹一琴，今年二月雨霖霪。喜君垄麦如人深，屋间幽默咸池音。高山流水我非听，听我说君辛苦吟。薛老村西十里地，旱日燎原无柳林。芒鞋曳杖逐镰笼，当午未食饥烧心。芸芸麦田翻黄波，蝻虫盘穗如蜗螺。麦未收打催种豆，屋下迹少田间多。阎夫子，时我过。我与夫子良同科，四体虽勤口餔众。煮豆然萁穷奈何，人谓君琴语辛苦。此曲无乃伤天和，君不见夫子宋围不糁犹弦歌。","dynasty":"宋代","title":"阎子常携琴入村"}
{"author":"晁补之","content":"山如浮玉一峰立，江似海门千顷开。我欲此中成小隐，莫教山脚有船来。","dynasty":"宋代","title":"金陵南数十里江心烈山崒然特起犹金山也家人"}
{"author":"晁补之","content":"常记河阳花县里，恰如饭颗山逢。春城何处满丝桐。纶巾并羽扇，君有古人风。重向梁王台畔见，黄花绿酒谁同。新诗别后寄南鸿。回头思照碧，人在白云中。","dynasty":"宋代","title":"临江仙（同前）"}
{"author":"晁补之","content":"短棹孤飞誇寥廓，洪涛高卧看星辰。","dynasty":"宋代","title":"句其一"}
{"author":"晁补之","content":"雄深张子句，山水发天光。黄鹄愁严道，玄龟困吕梁。爱君豪颖脱，嗟我病伧囊。骥尾何当附，西风万里长。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"新秋近，晋公别馆开筵。喜清时、衔杯乐圣，未饶绿野堂边。绣屏深、丽人乍出，坐中雷雨起鹍弦。花暖间关，冰凝幽咽。宝钗摇动坠金钿。未弹了、昭君遗怨，四坐已凄然。西风里、香街驻马，嬉笑微传。算从来、司空惯，断肠初对云鬟。夜将阑、井梧下叶，砌蛩收响悄林蝉。赖得多愁，浔阳司马，当时不在绮筵前。竞叹赏、檀槽倚困，沈醉到觥船。芳春调、红英翠萼，重变新妍。","dynasty":"宋代","title":"绿头鸭（韩师朴相公会上观佳妓轻盈弹琵琶）"}
{"author":"晁补之","content":"田里冯生宁屑去，湖海陈卿时肯来。诗书好在家四壁，蒲柳蓊然城一隈。骑上下山益疏矣，鯈从容出何乐哉。市桥十步即尘土，晚雨萧萧殊未回。","dynasty":"宋代","title":"再用韵和陈伯比二首一"}
{"author":"晁补之","content":"少时豪气恨沉沦，缪意诗书可庇民。长笑壮年无一事，微吟只有故人亲。","dynasty":"宋代","title":"和胡戢七首其七"}
{"author":"晁补之","content":"稽天巨浸洗南荒，尚有千峰骨立强。民未降丘应宅此，举头天壁有囷仓。","dynasty":"宋代","title":"出游龙虎山舟中望仙岩壁立千仞者不可上其高"}
{"author":"晁补之","content":"愁云欲雪纷来族，微霰铮鏦先入竹。舞空蛱蝶殊未下，迸瓦明珠正相逐。仆夫无事困薪苏，乌鸟不鸣依室屋。肺病恶寒望劝酬，桔梗作汤良可沃。","dynasty":"宋代","title":"春雪监中即事二首一"}
{"author":"晁补之","content":"淮南蒙召鬓毛斑，乞得东秦慰病颜。晓整轻鞍汶阳北，却冲微雨看青山。","dynasty":"宋代","title":"赴齐道中"}
{"author":"晁补之","content":"青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。","dynasty":"宋代","tags":"中秋节，豪放，赏月，抒怀","title":"洞仙歌·泗州中秋作"}
{"author":"晁补之","content":"凤诏传来绛阙，当宁思贤辅。淮海甘棠惠花，霖雨商岩吉梦，熊虎周郊旧卜。千秋盛际，催促朝天归去。动离绪。空眷恋，难暂驻。新植双亭临水，风月佳名未睹。淮拟金尊时举。况乐府、风流一部。妍歌妙舞，萦云回雪，亲教与，恨难诉。争欲攀辕借住。功成绣衮，重兴江山作主。","dynasty":"宋代","title":"西平乐（广陵送王资政正仲赴阙）"}
{"author":"晁补之","content":"驱马上高原，秋风吹客衣。感时有所怀，送目鸿雁飞。羸僮惑岐道，日暮相际稀。愧彼倦翔鸟，知还良庶几。","dynasty":"宋代","title":"曹州道中二首其二"}
{"author":"晁补之","content":"孟光家世自清芬，鸿亦幽情慕陇云。汲水挽车归去好，茯苓日日长松根。","dynasty":"宋代","title":"寄家人"}
{"author":"晁补之","content":"年年不放春闲了。今岁衔杯少。来时柳上浅金黄，归路玉绵吹帽。惜春长似，五陵狂俊，不道朱颜老。斜烟薄雨青林杳。犹有莺声到。西园红艳绿盘龙，辜负一年春好。锦城乐事，不关愁眼，何似还家早。","dynasty":"宋代","title":"御街行（待命护国院，不得入国门。寄内）"}
{"author":"晁补之","content":"休说将军，解弯弓掠地，昆岭河源。彩笔题诗，绿水映红莲。算总是、风流余事，会须行乐□年。况有一部，随轩脆管繁弦。多情旧游尚忆，寄秋风万里，鸿雁天边。未学元龙，豪气笑求田。也莫为、庭槐兴叹，便伤摇落凄然。后会一笑，犹堪醉倒花前。","dynasty":"宋代","title":"金盏倒垂莲（次韵同寄霸师杨仲谋安抚）"}
{"author":"晁补之","content":"去年暑雨钩盘，夜阑睡起同征辔。今年芳草，齐河古岸，扁舟同舣。萍梗孤踪，梦魂浮世。别离常是。念当时绿鬓，狂歌痛饮，今憔悴、东风里。此去济南为说。道愁肠、不醒犹醉。多情北渚，两行烟柳，一湖春水。还唱新声，后人重到，应悲桃李。待归时，揽取庭前皓月，也应堪寄。","dynasty":"宋代","title":"水龙吟（始去齐，路逢次膺叔感别叙旧）"}
{"author":"晁补之","content":"惨澹天云欲雨低，秋山人静鸟声稀。似闻谷响飞黄叶，恐有孙登半岭归。","dynasty":"宋代","title":"题段吉先小景三首"}
{"author":"晁补之","content":"开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。","dynasty":"宋代","tags":"宋词三百首，婉约，咏物，梅花","title":"盐角儿·亳社观梅"}
{"author":"晁补之","content":"诗笔多生习气牵，老来经呗亦随缘。何妨偶入东坡梦，未害闲依北固禅。万里波涛凭槛语，一山风雨并窗眠。未甘白首尘埃地，更约相逢二十年。","dynasty":"宋代","title":"与昙秀师别垂二十年而后相会于金山作"}
{"author":"晁补之","content":"大尹孤标琢昆玉，舍人骨相飞食肉弊裘羸马愧我寒，唤饮东斋散肤粟。少时独识孔文举，不交余子平生足。尹门如市立相蹑，尹心如水清可掬。邻无恶少归醉卧，不遣长须讼骑屋。闭门不出三日雪，冷坐西轩花眩目。未妨诗句敌青春，痛饮何由发还绿。","dynasty":"宋代","title":"至日同文潜舍人饮钱京兆穆父家"}
{"author":"晁补之","content":"邺城旁缺通清沟，城南之水城中流。白沙涨陆最宜果，万梨压树当高秋。去年花开往独晚，不见琼苞肠欲断。隆冬骑马傍高原，却恨枯枝寒日短。忽然变化何处来，一夜东风吹雪满。晴川极望百亩开，三山银阙正崔嵬。杂花不容一朵间，照眼冷艳云为堆。堂中置酒对已好，千葩万蕊谁能绕。暖景氤氲一片忙，蝴蝶飞来落青草。人间浩荡看春光，岂徒田猎心发狂。向人惨澹迫归兴，落日岘山催羽觞。故园桃李春蹊没，惜哉拔去无奇术。明日重寻傥可期，暴雨流阶不能出。","dynasty":"宋代","title":"压沙观梨"}
{"author":"晁补之","content":"众芳残。海棠正轻盈，绿鬓朱颜。碎锦繁绣，更柔柯映碧，纤搊匀殷。谁与将红间白，采薰笼、仙衣覆斑斓。如有意、浓妆淡抹，斜倚栏干。夭饶向晚春后，惯因欹晴景，愁怕朝寒。纵有狂雨，便离披损，不奈幽闲。素李来禽总俗，谩遮映、终羞格疏顽。谁采顾，斜风教舞，月下庭间。","dynasty":"宋代","title":"喜朝天（秦宅作，海棠）"}
{"author":"晁补之","content":"平生惟亲旧，相得怀抱敞。宁知老田里，三径得还往。结庐在人境，此意陶令赏。但话北窗凉，何必羲皇上。","dynasty":"宋代","title":"次韵阎甥伯温池上八首"}
{"author":"晁补之","content":"凤诏传来绛阙，当宁思贤辅。淮海甘棠惠花，霖雨商岩吉梦，熊虎周郊旧卜。千秋盛际，催促朝天归去。动离绪。空眷恋，难暂驻。新植双亭临水，风月佳名未睹。淮拟金尊时举。况乐府、风流一部。妍歌妙舞，萦云回雪，亲教与，恨难诉。争欲攀辕借住。功成绣衮，重兴江山作主。","dynasty":"宋代","title":"西平乐（广陵送王资政正仲赴阙）"}
{"author":"晁补之","content":"盘崖绕壑步步高，仆痡马乏游人劳。五峰崛起干云霄，众山奔走争来朝。我行直欲犯星杓，意彻绝顶才山腰。松间鸟语如我招，仰见白塔当林梢。檐携上下若桔槔，路穷飞楼郁迢峣。钦翁未来蔽菅茅，山精木怪讙游傲。麇驰虺窜狌鼯跳，灵景晦昧何由昭。忽然飞锡从江皋，穷探不惮东峰遥。曲腰丈人白丝袍，再拜辞前风雹飘。三百年来响锺铙，闽商海贾输金刀。直栏横牖山周遭，晨参夜讽声嘈嘈。碧杉紫柏罗旌旄，客来六月忘炎歊。明月庵前醉松醪，白云峰顶瞰吴郊。鹅毛一点钱塘潮，钱王宫阙如累樵。临之股栗精魄超，归不得寐心摇摇。含辉孤亭立峣崤，此地览景尤难逃。五更月落禽嘲嘲，阳乌欲上海水烧。晦明变化不终朝，倏阴忽晴状莫描。夜阑灯青雨飘萧，偶坐两客论幻泡。探玄穷妙窥寂寥，破除世事无丝毫，不奈诗思犹强豪。归时日没红霞消，荒崖老木山蝉号。","dynasty":"宋代","title":"径山"}
{"author":"晁补之","content":"欲爱生诸秽，俱盛一草囊。应从持犯入，当发紫金光。","dynasty":"宋代","title":"书周开祖子抱一发愿文后"}
{"author":"晁补之","content":"君不见杜侯昔为歌行赠徐侯，大儿色清澈，小儿气食牛。往有关尹官仕周，其人有道其泽流。会稽竹箭无名久，文采关侯二儿秀，不然安取关尹后。何用黄雀青鷇蓬间飞，长嘴饱满短嘴饥。何用城乌嗷嗷八九雏，端坐秦氏桂扶疏。渊也诗足兴，功也礼足立。三年不见冠岌岌，何用春耕投种叹粟粒。功成裘氏九里湿君家，会稽山头松树清江枫。乃翁行采薪，所愿溪上风。男儿封侯食肉勋业须少壮，勿学乃翁呻吟萧屑所愿在溪上。","dynasty":"宋代","title":"赠关浍关沼"}
{"author":"晁补之","content":"钱塘江北百里馀，涨沙不复生菰蒲。沙田老桑出叶粗，江潮打根根半枯。八月九月秋风恶，风高驾潮晚不落。鼓声鼕鼕橹咿喔，争凑富春城下泊。君家茅屋并城楼，不出山行不记秋。越舶吴帆亦何故，今年明年来复去。","dynasty":"宋代","title":"富春行赠范振"}
{"author":"晁补之","content":"山束江穷方崒起，江盘山过却重回。无风此水常呼汹，正用风狂水斗来。","dynasty":"宋代","title":"大风过彭浪矶"}
{"author":"晁补之","content":"刘侯岁覆春堤料，居不曾闲须我劳。未嫌清浊各有携，匪报琼瑶以为好。吏诃单绞自可更，儿笑接罹从复倒。为怜徒步此青袍，重忆归来着黄帽。官忙未向林野疏，时清不废诗书傲。梨花如雪许重寻，秋实垂墙晚方到。","dynasty":"宋代","title":"过刘季孙"}
{"author":"晁补之","content":"北门望瀛关，一苇初莫渡。儒宫连案几，会合岂非数。蝉鸣几何时，庭菊下白露。念当慰佳节，觞酌美无度。不然坐岁晚，流景急飞兔。区区人一马，官舍勤早暮。经时枉见赠，弥月不能赋。竹斋行茗粥，寂莫当屡赴。此君安可得，霜雪不改故。诗如战交地，高处要先据。牛羹君放饭，轑鼎吾亦饫。顾惭咏伐檀，无补餐已素。还家便却埽，况乃无户屦。","dynasty":"宋代","title":"次韵太学舒博士尧文示同志"}
{"author":"晁补之","content":"渊明褊志迷归去，叔夜支辞谬养生。道有穷通千世运，命无夭寿四时行。我能为蝶斯同化，子亦知鱼乃至情。谓马谓牛无不可，楚肝越胆太分明。","dynasty":"宋代","title":"感兴"}
{"author":"晁补之","content":"百紫千红，占春多少，共推绝世花王。西都万家俱好，不为姚黄。谩肠断巫阳。对沈香、亭北新妆。记清平调，词成进了，一梦仙乡。天葩秀出无双。倚朝晖，半如酣酒成狂。无言自有，檀心一点偷芳。念往事情伤。又新艳、曾说滁阳。纵归来晚，君王殿后，别是风光。","dynasty":"宋代","title":"夜合花（和李浩季良牡丹）"}
{"author":"晁补之","content":"君不见杜侯昔为歌行赠徐侯，大儿色清澈，小儿气食牛。往有关尹官仕周，其人有道其泽流。会稽竹箭无名久，文采关侯二儿秀，不然安取关尹后。何用黄雀青鷇蓬间飞，长嘴饱满短嘴饥。何用城乌嗷嗷八九雏，端坐秦氏桂扶疏。渊也诗足兴，功也礼足立。三年不见冠岌岌，何用春耕投种叹粟粒。功成裘氏九里湿君家，会稽山头松树清江枫。乃翁行采薪，所愿溪上风。男儿封侯食肉勋业须少壮，勿学乃翁呻吟萧屑所愿在溪上。","dynasty":"宋代","title":"赠关浍关沼"}
{"author":"晁补之","content":"杨徐僭盗雄图炽，高吕陵夷霸气阑。犹有昆冈作龙虎，千秋原庙奉衣冠。","dynasty":"宋代","title":"扬州杂咏七首"}
{"author":"晁补之","content":"扁舟又过楚江东，庐阜霜晴翠扫空。四海五湖皆逆旅，千岩万壑正秋风。会观沙界无华处，何必茅斋是梦中。已悟三生旧知识，不因天竺寺前逢。","dynasty":"宋代","title":"送昙秀师归庐山梦斋"}
{"author":"晁补之","content":"云母蛮笺作信来，佳人陌上看花回。妾行不似东风急，为报花须缓缓开。","dynasty":"宋代","title":"陌上花八首"}
{"author":"晁补之","content":"一碗分来百越春，玉溪小暑却宜人。红尘它日同回首，能赋堂中偶坐身。","dynasty":"宋代","title":"和答曾敬之秘书见招能赋堂烹茶二首二"}
{"author":"晁补之","content":"洁腹不受污，昔人因食薇薇亦周土生，悲哉怀永饥武王与周公，圣德天动威奈此二子何，犹叹安适归","dynasty":"宋代","title":"西归七首次韵和泗州十五叔父一"}
{"author":"晁补之","content":"幼闻锦江春，欲访子云宅。叩门问奇字，便埽四方迹。青云看一鹗，凡毛愧累百。劳公谕伯业，齿坚头未白。何当摆俗累，岁月可惋惜。","dynasty":"宋代","title":"饮酒二十首同苏翰林先生次韵追和陶渊明十五"}
{"author":"晁补之","content":"春呼群艳与偕藏，残英风劝作清狂。消愁贤圣酬酢寡，破睡枪旗幽兴长。","dynasty":"宋代","title":"晚春二首一"}
{"author":"晁补之","content":"羊踏胸中昨夜蔬，不应扪腹怪如壶。妇家得餔犹须忍，莫索槟榔笑尔臞。","dynasty":"宋代","title":"叔与戏云谓我穷我尝伤食从而嘲之"}
{"author":"晁补之","content":"诸公辩壮悬河口，唾落纷纷珠百斗。井陉酣战我已悭，赤帜忽立无由还。唐公断后不容北，腹背未殊秦宛间。明光侯印悬天上，下有死夫缘重赏。书生懦志安足惊，饥死索米长安城。献君赐帛等优笑，覆酱未知传纸荣。泮宫先生诚国士，可是同年予二子。杂吟未减听匏竹，能使穷愁发孤喜。君不见新声欲至旧声难，十指劳君千万弹。平生不遇感知己，过此身外谁能攀。它年常侍幸见访，不因豆落悲南山。","dynasty":"宋代","title":"复用前韵答唐公唐公有一日纸贵传都城之句且"}
{"author":"晁补之","content":"帐饮都门春浪惊。东飞身与白鸥轻。淮山一点眼初明。谁使梦回兰芷国，却将春去凤凰城。樯乌风转不胜情。","dynasty":"宋代","title":"浣溪沙广陵被召留别"}
{"author":"晁补之","content":"二人射策几人惊，要与三苏共入评。先圣子孙多异禀，累朝图牒有高名。书传科斗犹须定，钓拂珊瑚未可行。子墨文章豪气在，登临怀古一含情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"指李仙源后，兴唐帝胄馀。家传湖北句，人诵岭南书。知子唯宾客，扬名属起居。平生操史笔，遗事一欷歔。","dynasty":"宋代","title":"秦国夫人挽辞三首其一"}
{"author":"晁补之","content":"荆王梦罢已春归，陌上花随暮雨飞。却唤江船人不识，杜秋红泪满罗衣。","dynasty":"宋代","title":"陌上花八首"}
{"author":"晁补之","content":"人言慎县宰，颇似太丘君。客户有训遣，司官无讼闻。外家久寂莫，舅氏少辛勤。一邑何足道，高名谁与群。西来马特特，冬晚雪纷纷。公朝道由砥，孤士迹如云。过门苦地僻，下直迫日曛。深泥枉穷巷，寒垆对残煴。感慨说宣子，飘零缀遗文。麟阁窘铅椠，鱼山失耕芸。远情等匏系，归梦剧丝棼。山东接畿甸，阳谷近榆枌。吏昔猛豺虎，民如窜麖麇。幸逢宽大时，庶几仁惠薰。自笑下士策，不殊野人芹。爱民宜百禄，本茂实当蕡。","dynasty":"宋代","title":"送舅氏杨通直令阳谷"}
{"author":"晁补之","content":"酷好春秋学，亲书列女篇。胡儿吟敢并，逸少字方传。馀事犹闺范，高材自世贤。凯风君莫诵，秋柏已成阡。","dynasty":"宋代","title":"秦国夫人挽辞三首其三"}
{"author":"晁补之","content":"拂檐点砌静如沙，无限寒林顷刻花。明日穷檐深一尺，不知何处觅袁家。","dynasty":"宋代","title":"晚雪示阎仲孺"}
{"author":"晁补之","content":"心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"调笑/调笑令"}
{"author":"晁补之","content":"建策移汉都，奉春缘衣布。除地愿见公，乃以舍人故。满船载明月，且复酌清酤。平旦袯襫出，牛羊下来暮。定境要两言，出处非并趣。执臂欣逢迎，秋兰在堂下。破甑雨生衣，蹇不改兹度。危莫如人心，难莫如行路。成事安得悔，来者其可悟。收拾不须陈，千言一弃屦。开门见井市，终岁纷遑遽。闭门面墙壁，少日丰暇豫。","dynasty":"宋代","title":"建除体二首答黄鲁直教授"}
{"author":"晁补之","content":"大山宫，小山霍，欲识山高观石脚。大波为澜，小波为沦，欲知水深观水津。营丘于此意独亲，杜侯所与复有人。不见李侯今五载，苦向营丘有余态。齐纨如雪吴刀裁，小毫束笋缣囊开。经营初似云烟合，挥洒忽如风雨来。苍梧泱漭天无日，深岩老树洪涛入。榛林闇漠猿狖寒，苔藓侵淫螺蚌湿。纷纷禽散江干沙，有风北来吹蒹葭。前洲后渚相随没，行子渔人归径失。李侯此笔良已奇，我闻李侯家朔垂。跨河而北宁有之，曷不南游观禹穴。梅梁锁涩萍满皮，神物变化当若斯。元君画史虽天与，我论绝艺无今古。张颠草书要剑舞，得意可无山水助，他日李侯人益慕。","dynasty":"宋代","title":"酬李唐臣赠山水短轴"}
{"author":"晁补之","content":"王道无偏党，此语闻诸经。高贤如大海，亦以众流成。文饶叹维州，刀锯人所更。相如后私怨，此语惊秦庭。小人虑事疏，妄意盐车鸣。安得如江酒，洗我尘垢情。","dynasty":"宋代","title":"饮酒二十首同苏翰林先生次韵追和陶渊明十六"}
{"author":"晁补之","content":"去年钜野张狂澜，黄河水不到鱼山。焦城有屋仲子筑，它日能来相往还。","dynasty":"宋代","title":"示张仲原秀才二首一"}
{"author":"晁补之","content":"自来相识，比你情都可。咫尺千里算，惟孤枕、单衾知我。终朝尽日，无绪亦无言。我心里，忡忡也，一点全无那。香笺小字，写了千千个。我恨无羽翼，空寂寞、青苔院锁。昨朝冤我，却道不如休，天天天，不曾麽，因甚须冤我。","dynasty":"宋代","title":"蓦山溪"}
{"author":"晁补之","content":"萧然方丈病仪成，蓑笠忘来一境清。应作是观宁有相，实无得度即非情。日常居士行时午，月在生公讲处明。能识微言只夫子，可怜惟我最初程。","dynasty":"宋代","title":"次韵苏注承议天钵元长老像前捻香"}
{"author":"晁补之","content":"似有如无好事，多离少会幽怀。流莺过了又蝉催。肠断碧云天外。不寄书还可恨，全无梦也堪猜。秋风吹泪上楼台。只恐朱颜便改。","dynasty":"宋代","title":"西江月"}
{"author":"晁补之","content":"弟才方浚发，兄老更疏迂。君自轩轩鹤，吾今泛泛凫。何方折腰具，能作列仙儒。钧是亡羊事，清樽稍可娱。","dynasty":"宋代","title":"寄题宝应无斁凫舄堂二首二"}
{"author":"晁补之","content":"秋风多烦冤，竹是岁寒物。朝寒阶玲珑，暮寒阶恤勿。翻然下一叶，未觉瘦崷崒。岂无陈根旁，寂莫众头屈。何时雷填填，看尔射地出。","dynasty":"宋代","title":"秋竹"}
{"author":"晁补之","content":"温江异果，惟有泥山贵。驿送江南数千里。半含霜，轻噀雾，曾怯吴姬，亲赠我，绿橘黄柑怎比。双亲云水外，游子空怀，惆怅无人可归遗。报周郎、须念我，物少情多，春酒醉，独胜甜桃醋李。况灯火楼台近无宵，似不减年时，袖中香味。","dynasty":"宋代","title":"洞仙歌"}
{"author":"晁补之","content":"昔我游武林，值子长江头。我时方南辕，子亦将西舟。相见两大笑，典衣上高楼。楼高不知暑，五月凝清秋。环观四山明，俯视万井稠。喧喧市中人，日暮歌吹浮。忘形与子饮，一醉余无谋。湖上荷花生，黄鹂飞柳洲。翻然摇两桨，下上逐轻鸥。不觉脱尘世，自谓逍遥游。晚访城隅寺，竹林森如帱。斫薪煮山茗，萧洒破百忧。脚懒厌廛阓，五日成淹留。肃肃太史家，门阑闲且幽。荒亭荫疏桐，雀斗闻啾啁。其人绝世贤，揶揄困时流。唯我与吾子，大轴更往投。幸闻一诺荣，不受万户侯。谁言王母桃，方朔不得偷。未几子告别，西宾帝王州。吴船风雨夜，送子不胜愁。八月子献书，高谈夏商周。惜哉天下马，骊牡烦推求。我滥乡老荐，麻衣望前旒。愧非鸣凤祥，斥去还林丘。三月我度江，子行穷海陬。相望遂乖隔，慨叹不自休。逆旅善辱人，虚激韩娥讴。操瑟立齐门，乃反怨不收。嗟哉子与我，不幸斯人俦。有客道闽吴，书诗眷绸缪。开缄恍自失，但觉胆气遒。有如饮贪泉，海货溢两眸。子诗益加富，我句犹能裒。春禽与秋虫，引腹聊相酬。","dynasty":"宋代","title":"次韵答叶学古"}
{"author":"晁补之","content":"鸥起苹中，鱼惊荷底，画船天上来时。翠湾红渚，宛似武陵迷。更晚青山更好，孤云带、远雨丝垂。清歌里，金尊未掩，谁使动分携。竹林、高晋阮，阿咸潇散，犹愧风期。便弃官终隐，钓叟苔矶。纵是冥鸿云外，应念我、垂翼低飞。新词好，他年认取，天际片帆归。","dynasty":"宋代","title":"满庭芳（赴信日舟中别次膺十二钗）"}
{"author":"晁补之","content":"群芳老尽，海棠花时候。雨过寒轻好清昼。最妖饶一段，全是初开，云鬟小，涂粉施朱未就。全开还自好，骀荡春余，百样宫罗斗繁绣。纵无语也，心应恨来迟，恰柳絮、将春归后。醉犹倚柔柯，怯黄昏，这一点愁，须共花同瘦。","dynasty":"宋代","title":"洞仙歌（温园赏海棠）"}
{"author":"晁补之","content":"如今田野谩抛春。红雨掩衡门。懒读诗书，欠伸扶杖，几案任生尘。从教便向东山老，谁知是个中人。莫怪年来，倦寻城市，嫌我性情真。","dynasty":"宋代","title":"少年游"}
{"author":"晁补之","content":"三年宋玉墙东畔。怪相见、常低面。一曲文君芳心乱。匆匆依旧吹散，月淡梨花馆。秋娘苦妒浮金盏。漏些子堪猜是娇盼。归去相思肠应断。五更无寐，一怀好事，依旧蓝桥远。","dynasty":"宋代","title":"青玉案"}
{"author":"晁补之","content":"乡物牵情，家山回首，浩然归兴难收。报恩心事，投老拚悠悠。却笑当年牛下，轻自许、激烈寒讴。成何事，夷犹桂辑，兰芷咏芳洲。人生，萍梗迹，谁非乐土，何处吾州。算不须，临岐惝恍迟留。要看香炉瀑布，丹枫乱、江色凝秋。真堪与，潇湘暮雨，图上画扁舟。","dynasty":"宋代","title":"满庭芳"}
{"author":"晁补之","content":"终岁忆春回，西园行尽。欢喜梅梢上春信。去年携手，暗约芳时还近。燕来莺又到，人无准。凭谁向道，流光一瞬。佳景闲无事衣褪。春归何处，又对飞花难问。旧欢都未遇，成新恨。","dynasty":"宋代","title":"感皇恩"}
{"author":"晁补之","content":"前时相见，楼头窗畔，尊酒望银蟾。如今间阻，银蟾又满，小阁下珠帘。愿得吴山山前雨，长恁晚廉纤。不见楼头婵娟月，且寂寞、闭窗眠。","dynasty":"宋代","title":"少年游"}
{"author":"晁补之","content":"似有如无好事，多离少会幽怀。流莺过了又蝉催。肠断碧云天外。不寄书还可恨，全无梦也堪猜。秋风吹泪上楼台。只恐朱颜便改。","dynasty":"宋代","title":"西江月"}
{"author":"晁补之","content":"江陵种橘，尚比封侯贵。何况江涛转千里。带天香，含洞乳，宜入春盘，红荔子，驰驿风流仅比。齿疏潘令老，怯咀冰霜，十颗金苞谩分遗。记觞前、须细认，别有馀甘，从此去，枉却栽桃种李。想相如酒渴对文君，迥不是人间，等闲风味。","dynasty":"宋代","title":"洞仙歌"}
{"author":"晁补之","content":"凤凰山下，东畔青苔院。记得当初个，与玉人、幽欢小宴。黄昏风雨，人散不归家，帘旌卷。灯火颤。惊拥娇羞面。别来憔悴，偏我愁无限。歌酒情都减，也不独、朱颜改变。如今桃李，湖上泛舟时，青天晚。青山远。愿见无由见。","dynasty":"宋代","title":"蓦山溪"}
{"author":"晁补之","content":"见我淮南被召西，重来学馆尚栖迟。未容小隐通三径，聊可卑飞共一枝。饮罢玉山方突兀，赋成笔陈已淫夷。霜荷叶叹青衫旧，闻子修身自畏知。","dynasty":"宋代","title":"用前韵答李行正教授"}
{"author":"晁补之","content":"江南盛郁蒸，代北纷霰雪。卞生无出游，何以得此刖。一朝有天运，春华未萎绝。吾犹托雄鸠，而彼固不拙。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"君诗容易不着意，忽似春风开百花。上苑离宫曾绝艳，野墙荒径故幽葩。惬心刍豢非杂俎，垂世江河自一家。头白昏昏醉眠处，忆君频夜梦天涯。","dynasty":"宋代","title":"题文潜诗册后"}
{"author":"晁补之","content":"鹙子犹应昧此缘，室中那有久如天。饶师掷过三千界，浮玉西津故俨然。","dynasty":"宋代","title":"次韵无极以道寄金山寺佛监五绝三"}
{"author":"晁补之","content":"江头苑外。常记同朝退。飞骑轧，鸣珂碎。齐讴云绕扇，赵舞风回带。岩鼓断，杯盘藉草犹相对。洒涕谁能会。醉卧藤阴盖。人已去，词空在。兔园高宴悄，虎观英游改。重感慨，惊涛自卷珠沈海。","dynasty":"宋代","title":"千秋岁（次韵吊高邮秦少游）"}
{"author":"晁补之","content":"南归见君百事足，如何一官曾不闲。寒冲雪泥暑鄣日，老面只今如缬斑。怜君与我自同调，久渫不食犹寒泉。功名栎社直寄耳，颜色不同谁后先。黑牛白犊未渠怪，物理傥自相回旋。爱君此语亦不出，胜处紫芝眉宇间。饮中八人半寂莫，最豪焦遂今谁班。凝祥池上旧游处，海棠亦恐非昔年。春波一眼诗句好，两腋尚觉风翩翩。投闲方辔政可勉，何用不饮空三叹。","dynasty":"宋代","title":"次韵和文潜暮春即事"}
{"author":"晁补之","content":"同辇笙歌地，荒池风露天。无心更怀古，凉夜正甘眠。","dynasty":"宋代","title":"祷雨宿九曲池上三首"}
{"author":"晁补之","content":"高无乃饥。琴弹秋思明心素。女为客歌客无语。冠缨定挂翡翠钗，心乱谁知几将暮将暮。乱心素。上客风流名重楚。临街下马当窗户。饭煮雕胡留住。瑶琴促轸传深语。万曲梁尘不顾。","dynasty":"宋代","title":"调笑"}
{"author":"晁补之","content":"田野闲来惯。睡起初惊晓燕。樵青走挂小帘钩，南园昨夜，细雨红芳遍。平芜一带烟光浅。过尽南归雁。俱远。凭栏送目空肠断。好景难常占。过眼韶华如箭。莫教鶗鴂送韶华，多情杨柳，为把长条绊。清樽满酌谁为伴。花下提壶劝。何妨醉卧花底，愁容不上春风面。","dynasty":"宋代","title":"梁州令垒韵"}
{"author":"晁补之","content":"函谷鸡鸣满面尘，夫君泛爱尚为亲。清时有味俱吾党，黄发相看更几人。物理未惊翁丧马，世情应笑子知津。似闻绝塞风沙苦，只约觥船莫负春。","dynasty":"宋代","title":"次韵邠倅王正夫"}
{"author":"晁补之","content":"故园历历眼中分，非禹谁教不入门。何处功名有成遂，玉初不献足犹存。","dynasty":"宋代","title":"欲求闲局理旧学作二"}
{"author":"晁补之","content":"金陵宫殿春霏微，江南花发鹧鸪飞。风流国主家千口，十五吹箫粉黛稀。满堂侍酒皆词客，拭汗争看平叔白。后庭一曲时事新，挥泪临江悲去国。令公献籍朝未央，敕书筑第优降王。魏俘曾不输织室，供奉一官奔武强。秦淮潮水锺山树，塞北江南易怀土。双燕清秋梦柏梁，吹落天涯犹并羽。相随未是断肠悲，黄河应有却还时。宁知翻手明朝事，咫尺人生不可期。苍黄三鼓滹沱岸，良人白马今谁见。国亡家破一身存，薄命如云信流转。芳仪加我名字新，教歌遣舞不由人。采珠拾翠衣裳好，深红退尽惊胡尘。阴山射虎边风急，嘈杂琵琶酒阑泣。无言遍数天河星，只有南箕近乡邑。当时千指渡江来，同苦不知身独哀。中原骨肉又零落，寄诗黄鹄何当回。生男自有四方志，女子那知出门事。君不见李君椎髻泣穷年，丈夫飘泊犹堪怜。","dynasty":"宋代","title":"芳仪怨"}
{"author":"晁补之","content":"君不见先君往在康定中，奉诏经略河西戎。大顺胡芦尽耕稼，贼书不到秦关东。边人咸识侍中子，至今犹说将军似。给事文武龙图贤，大冯小冯安足言。龆年书传有肝胆，二十起家车槛槛。蛟龙云雨时可用，麒麟图画功非晚。况闻驰传厌山谷，顷时河陇严飞挽。朝廷属休兰会兵，秦人倚庆为长城。时平斥候正须远，军闲留田未宜轻。东风浩浩吹榆柳，相劝西城古原酒。班春曷不问遗老，先公远谋尚多有。女郎山下万貔貅，部曲肥马身轻裘。比曹赏赐饱无用，谈话岂得希封侯。赵边今日须李牧，士无超距姑食肉。","dynasty":"宋代","title":"送龙图范丈德孺帅庆"}
{"author":"晁补之","content":"家世不为农，长安有大第。官粮弗充口，万里聊自庇。一从学聱牙，世事百色废。卖牛姑补屋，岁晚霜雪至。","dynasty":"宋代","title":"视田五首赠八弟无斁"}
{"author":"晁补之","content":"倦将鸟帽障黄日，一雨新开春已融。忽惊宫瓦出新碧，更喜海棠舒小红。爱酒邻张不可奈，听歌老谢无由同。春如行客祗欲去，若为挽取须壶空。","dynasty":"宋代","title":"春雨呈文潜"}
{"author":"晁补之","content":"上閤井泉甘若醴，蓬山点茶竹阴底。庚伏恩容午课休，宫殿初凉朝雨洗。身闲出饮官不嗔，日长睡足长精神。未惭便作蠹鱼老，拔毛济世知何人。","dynasty":"宋代","title":"直庐联句"}
{"author":"晁补之","content":"忆卧蓬莱阁，同听午唱鸡。星辰望天北，簪组隔城西。几日宣鱼钥，长驱响月题。更凭催邓子，要剸玉如泥。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"不作太白梦日边，还同乐天赋池上。池上今年有荷叶，细雨游鱼噞轻浪。教儿读易不应举，幽人一爻吾得尚。此池便可当长江，欲榜茅斋来荡漾。","dynasty":"宋代","title":"家池雨中二首其二"}
{"author":"晁补之","content":"渐老闲情减。春山事、撩心眼。似血桃花，似雪梨花相间。望极雅川，阳焰迷归雁。征鞍方长坂。正魂乱。旧事如云散。良游盛年俱换。罢说功名，但觉青山归晚。记插宫花，扶醉蓬莱殿。如今霜尘满。","dynasty":"宋代","title":"碧牡丹（焦成马上口占）"}
{"author":"晁补之","content":"晓曈昽。雨和雨细，南园次第春融。岭梅犹妒雪，露桃云杏，已绽碧呈红。一年春正好，助人狂、飞燕游蜂。更吉梦良辰，对花忍负金钟。香浓。博山沈水，小楼清旦，佳气葱葱。旧游应未改，武陵花似锦，笑语相逢。蕊宫传妙诀，小金丹、同换冰容。况共有、芝田旧约，归去双峰。","dynasty":"宋代","title":"凤箫吟（永嘉郡君生日）"}
{"author":"晁补之","content":"淮南夏早收，晚秧亦含风。连舻似雍绛，千斛输吴中。使君饮酒乐，岁美关梁通。安得天下人，俱忘楚人弓。","dynasty":"宋代","title":"饮酒二十首同苏翰林先生次韵追和陶渊明十七"}
{"author":"晁补之","content":"画写物外形，要物形不改。诗传画外意，贵有画中态。我今岂见画，观诗雁真在。尚想高邮间，湖寒沙璀璀。冰霜已凌厉，藻荇良琐碎。衡阳渺何处，中沚若烟海。","dynasty":"宋代","title":"和苏翰林题李甲画雁二首"}
{"author":"晁补之","content":"雪里清香，月下疏枝。更无花、比并琼姿。一年一见，千绕千回。向未开时，愁花放，恐花飞。芳樽移就，幽葩折取，似玉人，携手同归。扬州应记，东合逢时。恨刘郎误，题诗句，怨桃溪。","dynasty":"宋代","title":"行香子（梅）"}
{"author":"晁补之","content":"十载京尘化客衣，故园榆柳识春归。深村芳物无由觅，蝴蝶双寻麦陇飞。","dynasty":"宋代","title":"村居即事"}
{"author":"晁补之","content":"上界官府多文书，我臞犹比山泽儒。闲忙态异亡羊等，一月不见霜侵须。虽无京兆白花沥，还有太官青玉壶。武安曾孙我外弟，闻君得人助君喜。可能饼果餍儿童，不有杯盘到邻里。去年南归饮王家，把盏犹见黄梅花。城南寻春成岁事，忍不省顾随泥沙。世事何须还刺口，轻薄论交翻覆手。自怜只似永州甿，归喜蛇存视吾缶。","dynasty":"宋代","title":"闻文潜舍人出试院约毅父考功寻春"}
{"author":"晁补之","content":"谢公文章余，幽事课伐岭。清诗如玄酒，胡乃淡而永。得无西堂梦，春草句弥胜。但使田野传，何须论铭鼎。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"迟君干越思禅寺，弥月忘归住翠岚。忽见琵琶洲上月，始惊全室在天南。","dynasty":"宋代","title":"泊思禅寺呈廖明略其地盖干越寺在琵琶洲上"}
{"author":"晁补之","content":"前时相见，楼头窗畔，尊酒望银蟾。如今间阻，银蟾又满，小阁下珠帘。愿得吴山山前雨，长恁晚廉纤。不见楼头婵娟月，且寂寞、闭窗眠。","dynasty":"宋代","title":"少年游"}
{"author":"晁补之","content":"相逢樽酒未辞深，握手盱眙十载心。车马凄凉人夜别，出门落月与横参。","dynasty":"宋代","title":"和胡戢七首"}
{"author":"晁补之","content":"五丈渠，河水啮堤三里余。悬流下喷水渤潏，讹言相惊有怪物。泺东渔子浮两舠，清晨径流双鬣摇。惊人跳起横触岛，大鲟十尺长夭矫。杀之信宿不敢言，并村稍稍闻者諠。伐鳞封肉担揭去，两日一村猫犬饫。夜来水泛州西原，青青百顷白波翻。里巫推变咎渔子，豫且贼神实为此。此邦一年不榖食，卖鱼取钱当常职。闻道相家口，津人无敢凭。大鱼死，小鱼灵","dynasty":"宋代","title":"五丈渠"}
{"author":"晁补之","content":"小阁高原最上头，下床莫遣许公羞。如今老罢栏边意，不是元龙百尺楼。","dynasty":"宋代","title":"东皋十首"}
{"author":"晁补之","content":"临安城郭半池台，曾是香尘扑面来。不见当时翠軿女，今年陌上又花开。","dynasty":"宋代","title":"陌上花八首"}
{"author":"晁补之","content":"海中群鱼化黄雀，林乌移巢避岁恶。邺王城上秋风惊，昔时城中邺王第。只今蔓草无人行，但见黄河咆哮奔碣石，秋风吹滩起沙砾。翩翩动衣裳，游子悲故乡。忽忆若耶溪头采薪郑巨君，南风溪头晓，北风溪头昏。一行作吏，此事便废。梦中叶落，觉有归意。归欤归欤，吾党成斐然。君今生二毛，我亦非少年，胡为车如鸡栖邺城里，朝风吹马鬃，暮风吹马尾。与人三岁居，如何连屋似千里。我则不狂，曾谓吾狂。不吾知，亦何伤，安能户三尺喙家一吭。人亦有言，人各有志。吞若云梦者八九，长剑耿介倚天外。有如陈仲举，庭宇亦不治。吾乃今知贵不若贱无忧，富不若贫无求。负日之燠吾重裘，芹子之饫吾食牛。心战故臞，得道故肥。吾封侯，匹夫怀璧将谁尤。归欤归欤，岂无扬雄宅一区。舍前青山木扶疏，舍后流水有菰蒲。今我不乐日月除，尺则不足寸有余。七十二钻莫能免豫且，无所可用乃有百岁樗，龚生竟夭天年非吾徒。","dynasty":"宋代","title":"和关彦远秋风吹我衣"}
{"author":"晁补之","content":"青山缺处大江奔，江口山颜见县门。一世定无纡辔处，故应来此着琴尊。","dynasty":"宋代","title":"江心望彭泽作"}
{"author":"晁补之","content":"君不学冯驩弹铗从薛公，贷钱烧券悦市佣。又不学鲁连约矢射聊城，笑夸田单取美名。何为空郊独坐一茅屋，深如鱼潜远蛇伏。荒檐野蔓幽莫瞩，窥户下投如坠谷。其外桑麻杂蔬菽，白水寒山秀川陆。秋风萧萧吹苜蓿，晚日牛羊依雁骛。朱书细字传老子，蠹穴蜗穿无卷轴。我来不暇问出处，但爱君居伯夷筑。九月九日秋气凉，芙蓉黄菊天未霜。登高能赋岂我长，从君此庵时相羊。不用糟丘讥腐肠，酒酣犹能歌楚狂。我敬先生不敢量，二三子者亦自强，洁身乱伦非所望。","dynasty":"宋代","title":"邓御夫秀才为窟室戏题"}
{"author":"晁补之","content":"少日狂游好。阆苑花间同低帽。不恨千金轻散尽，恨花残莺老。命小辔、翩翩随处金尊倒。从市人、拍手拦街笑。镇琼楼归卧，丽日三竿未觉。迷路桃源了。乱山沈水何由到。拨断朱弦成底事，痛知音人悄。似近日、曾教青鸟传佳耗。学凤箫、拟入烟萝道。问刘郎何计，解使红颜却少。","dynasty":"宋代","title":"安公子（和次膺叔）"}
{"author":"晁补之","content":"皁荚村南三里许，春江不隔一程遥。双堤斗起如牛角，知是隋家万里桥。","dynasty":"宋代","title":"扬州杂咏七首"}
{"author":"晁补之","content":"王道无偏党，此语闻诸经。高贤如大海，亦以众流成。文饶叹维州，刀锯人所更。相如后私怨，此语惊秦庭。小人虑事疏，妄意盐车鸣。安得如江酒，洗我尘垢情。","dynasty":"宋代","title":"饮酒二十首同苏翰林先生次韵追和陶渊明十六"}
{"author":"晁补之","content":"胜游谁继竹林贤，岘首高情自邈然。宝刹千寻出天半，灵山三面落樽前。梅花摘得宁烦驿，桃叶呼来不用船。南楚何须说穷巷，且陪铃合听昆弦。","dynasty":"宋代","title":"次韵李秬灵山亭宴集宠戏之句"}
{"author":"晁补之","content":"上山割白纻，山高叶摵摵。持归当户绩，为君为絺绤。不惜洁如霜，畏君莫我即。谁言菖蒲花，可闻不可识。","dynasty":"宋代","title":"白纻辞上苏翰林二首"}
{"author":"晁补之","content":"马上匆匆听鹊喜，朦胧月淡黄昏。碧罗双扇拥朝云。粉光先辨脸，朱色怎分唇。暂别宝奁蛛网遍，春风泪污榴裙。香笺小字寄行云。纤腰非学楚，宽带为思君。","dynasty":"宋代","title":"临江仙（代内）"}
{"author":"晁补之","content":"黄侯阅世如传邮，自言何预风马牛。草经不下天禄阁，诗入鸡林海上州。兼陈九鼎灿玉铉，并缀五冕森珠旒。后来傀磊有张子，姓名并向紫府收。青春一篇更奇丽，势到屈宋何秋秋。洮州石贵双赵璧，汉水鸭头如此色。赠酬不鄙亦及我，刻画无盐誉倾国。月团聊试金井漪，排遣滞思无立锥。乘风良自兴不浅，愁报孟侯无好诗。","dynasty":"宋代","title":"初与文潜入馆鲁直贻诗井茶砚次韵"}
{"author":"晁补之","content":"双阙齐紫清，驰道直如线。煌煌尘内客，相逢不相见。上有高槐枝，下有清涟漪。朱栏夹两边，贵者中道驰。借问煌煌子，中道谁行此。且复就下论，骢马知杂事。官卑有常度，那得行同路。相效良独难，且复东西去。","dynasty":"宋代","title":"御街行"}
{"author":"晁补之","content":"消暑楼前双溪市。尽住水晶宫里。人共荷花丽。更无一点尘埃气。不会史君匆匆至。又作匆匆去计。谁解连红袂。大家都把兰舟系。","dynasty":"宋代","title":"惜分飞（代别）"}
{"author":"晁补之","content":"淮浦见之子，春风初策名。颇讶谪仙人，有籍白玉京。晚遇广文直，老交心愈倾。同升芸香府，偶坐华发生。斯人自龙性，意变难章程。耆酒不疵吝，身如秋叶轻。自言士处世，何必冰雪清。交游满台省，毁誉半王城。不肯效俯仰，畏高侮鳏惸。常思老伊颍，紫蟹羞吴粳。我辄抵掌和，音同磬随笙。小人奉慈亲，皆尝小人羹。寒衣妇补绽，学绩女娉婷。日欲江海去，心期杨柳青。众木构大厦，豫章倚孤撑。如子足医国，可容移疾行。丹书紫皇告，玉篆五岳形。何必陶隐居，吞霞养纯精。访道自素约，谐心期暮龄。但恐牵俗缘，志大功不成。息交屏妻子，此语不须惊。","dynasty":"宋代","title":"再次韵文潜病起"}
{"author":"晁补之","content":"碧山无意解银鱼。花底且携壶。华颠又喜熊罴且，笑骐骥、老反为驹。文史渐抛，功名更懒，随处见真如。高情敢并汉庭疏。长揖去田庐。囊无上赐金堪散，也未妨、山猎溪渔。廉颇纵强，莫随年少，白马向黄榆。","dynasty":"宋代","title":"一丛花（十二叔节推以无咎生日于此声中为辞，依韵和答）"}
{"author":"晁补之","content":"蒲萄新条易扶疏，椿花锁碎满庭除。旱干只喜雨破土，潦润不忧河决渠。","dynasty":"宋代","title":"蒲萄"}
{"author":"晁补之","content":"龙盘虎踞望南津，余烈峥嵘尚霸陈。醉着不知风揭屋，可能杨素是江神。","dynasty":"宋代","title":"望金陵"}
{"author":"晁补之","content":"冷屋寒舟两处怀，一封归信隔年开。愁容顿与河冰泮，佳思先随岸柳来。射雉便甘忘我矢，画蛇何怪夺君杯。端知雪里清吟好，未减山阴兴尽回。","dynasty":"宋代","title":"次韵杜天达见寄"}
{"author":"晁补之","content":"青史他年羡二疏，功成脱屣向迷涂。薄游竟后抛官约，常愧都门长大夫。","dynasty":"宋代","title":"蔡州叔父金部挽歌辞五首其三"}
{"author":"晁补之","content":"明珠出袖四百琲，座有烟霞草木香。断取钟山擎石掌，那知不下净名床。","dynasty":"宋代","title":"题僧法芝钟山诗后"}
{"author":"晁补之","content":"高台撷黄菊，独上忆同登。灌木闲相揖，寒鸦偶自朋。酒怜旁舍熟，赋喜故人能。寂寞西风里，篮舆兴可胜。","dynasty":"宋代","title":"答刘季孙"}
{"author":"晁补之","content":"弟才方浚发，兄老更疏迂。君自轩轩鹤，吾今泛泛凫。何方折腰具，能作列仙儒。钧是亡羊事，清樽稍可娱。","dynasty":"宋代","title":"寄题宝应无斁凫舄堂二首二"}
{"author":"晁补之","content":"谓东风、定是海东来，海上最春先。乍微阳破腊，梅心已省，柳意都还。雪后南山耸翠，平野欲生烟。记得相逢日，如上林边。莫叹春光易老，算今年春老，还有明年。叹人生难得，常好是朱颜。有随轩、金钗十二，为醉娇、一曲踏珠筵。功名事，算何如此，花下尊前。","dynasty":"宋代","title":"八声甘州（历下立春）"}
{"author":"晁补之","content":"小麦青青大麦稀，蚕娘拾茧盈筐归。放牛簿暮古堤角，三四黄莺相趁飞。","dynasty":"宋代","title":"村居即事"}
{"author":"晁补之","content":"炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。","dynasty":"宋代","title":"清平乐"}
{"author":"晁补之","content":"高鸿远骛。溪山一带人烟簇。知君船近渔矶宿。轻素横溪，天淡挂寒玉。谁家红袖阑干曲。南陵风软波平绿。幽吟无伴芳尊独。清瘦休文，一夜伤单縠。","dynasty":"宋代","title":"醉落魄/一斛珠"}
{"author":"晁补之","content":"君王孝悌纂修意，丞相忠良典领宜。却恨身为周柱史，不令人识汉官仪。当年请郡新进笑，今日曝书陈迹迷。犹有院中宣赐笔，不妨林下醉题诗。","dynasty":"宋代","title":"戊子六月十三日曝书得史院赐笔感怀"}
{"author":"晁补之","content":"东风回，江上渚，何处来，双白鹭。灼灼岸间桃，依俙兰杜苗。一衔湍濑鳞，一下青林梢。潇湘绿水春迢迢。","dynasty":"宋代","title":"题惠崇画四首春"}
{"author":"晁补之","content":"丝篁斗好莺羞巧。红檀微映燕脂小。当□敛双蛾。曲中幽恨多。知君怜舞袖。舞要歌成就。独舞不成妍。因歌舞可怜。","dynasty":"宋代","title":"菩萨蛮（代歌者怨）"}
{"author":"晁补之","content":"白发归联侍从荣，未应江海叹飘零。禽鱼不与钧天观，想见群龙舞洞庭。","dynasty":"宋代","title":"次韵两苏公讲筵唱和四首"}
{"author":"晁补之","content":"水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟·水晶宫绕千家"}
{"author":"晁补之","content":"闭门围火谈，开户雪一尺。黄昏具杯酒，知君远行役。君家三兄弟，颇谓各无敌。容父学知方，大道通四驿。吉父尤颉颃，天池观水击。仁父少而奇，乃是夜光璧。李侯有此子，便可卧安席。家居乐与饵，聊以止过客。岂无一束刍，空谷不可食。宵人操宠利，徒手捕蜴蜥。公等宁复然，乌黑鹄自白。屠龙业有用，未厌所从僻。富贵念昔时，城东雪中迹。","dynasty":"宋代","title":"送学生李公裕兄弟赴省集"}
{"author":"晁补之","content":"莫话南征，船头转、三千余里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。","dynasty":"宋代","title":"满江红（赴玉山之谪，与诸父泛舟大泽，分题为别）"}
{"author":"晁补之","content":"南园佳致偏宜暑。两两三三修篁，新篁新出初齐，猗猗过檐侵户。听乱飐芰荷风，细洒梧桐雨。午余帘影参差，远林蝉声，幽梦残处。凝伫。既往尽成空，暂遇何曾住。算人间事、岂是追思，依依梦中情绪。观数点茗浮花，一缕香萦炷。怪来人道陶潜，做得羲皇侣。","dynasty":"宋代","title":"黄莺儿·南园佳枝偏宜暑"}
{"author":"晁补之","content":"李公素誉压朝端，曾溯龙门鬣未乾。虽愧彭宣惟赐食，未惭贡禹亦弹冠。","dynasty":"宋代","title":"次韵两苏公讲筵唱和四首其二"}
{"author":"晁补之","content":"推鸾车，伐鼍鼓。从帝子，迎天女。天女喜，立龙旗。冯小宝，光陆离。云斑斑，覆铜山。新城鸣鴃如乳乌，飞来为尔栖青梧。控鹤府令云衣裾，仆射窜死令公诛。妇惧儿无呼，儿呼惊索胡。宜都内人立次且，手擎何物金唾壶。请为大家画长图。徐公子，哗且止，卿无来。明堂屡舞覆龙杯。覆杯之傍戏大鼠，卿欲投之梁公惧。","dynasty":"宋代","title":"鸾车引"}
{"author":"晁补之","content":"郎潜如我未宜惊，户部须推宰相评。他日碧山思却走，当年紫府已收名。共知白发生青鬓，未废长歌续短行。樽酒不空多坐客，君家余事足陶情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"郭外朝阳一巷斜，青槐厅事带丘麻。路逢扶辔双童问，不是城东太尉家。","dynasty":"宋代","title":"东皋十首"}
{"author":"晁补之","content":"诗报蜡梅开最先，小奁分寄雪中妍。水村映竹家家有，天汉桥边绝可怜。","dynasty":"宋代","title":"谢王立之送蜡梅五首"}
{"author":"晁补之","content":"太华玉莲甘适口，我欲求之青壁斗。昆仑不睹睹大宛，何异学射中涂还。平生傲世予南阮，臧否未容留齿间。七贤远迹冥鸿上，咸也复幸青云赏。归来浊酒厌独倾，疲马却走诸任城。红桃白李晚寂莫，黄菊独曝秋阳荣。谪仙酒楼余旧址，明月年年飘桂子。不见山东故小吏，斗酒双鱼谁共喜。恸哭穷涂自古难，不应更待雍门弹。瓜田今岁初自垦，柴车后日复谁攀。东阿下望有归意，且为子建留鱼山。","dynasty":"宋代","title":"复用前韵答十五叔父任城相会见和诗任城有李"}
{"author":"晁补之","content":"乡物牵情，家山回首，浩然归兴难收。报恩心事，投老拚悠悠。却笑当年牛下，轻自许、激烈寒讴。成何事，夷犹桂辑，兰芷咏芳洲。人生，萍梗迹，谁非乐土，何处吾州。算不须，临岐惝恍迟留。要看香炉瀑布，丹枫乱、江色凝秋。真堪与，潇湘暮雨，图上画扁舟。","dynasty":"宋代","title":"满庭芳"}
{"author":"晁补之","content":"高无乃饥。琴弹秋思明心素。女为客歌客无语。冠缨定挂翡翠钗，心乱谁知几将暮将暮。乱心素。上客风流名重楚。临街下马当窗户。饭煮雕胡留住。瑶琴促轸传深语。万曲梁尘不顾。","dynasty":"宋代","title":"调笑"}
{"author":"晁补之","content":"去岁相携此地游，西风垂果奉灵湫。春工变化浑无迹，红满枝条绿满洲。","dynasty":"宋代","title":"复至凝祥池上"}
{"author":"晁补之","content":"我昔寻幽径山上，曾傍苕溪弄菱桨。南临天目指掌间，隔岭如闻笑言响。年来清血断征衣，碧发丹颜日夕非。便欲相期煮白石，与君晚入烟霞飞。","dynasty":"宋代","title":"答赵滋主簿"}
{"author":"晁补之","content":"鲜民之生，靡瞻匪父。母氏劬劳，宁不我顾。兄弟无远，惟予与女。执子之手，此夕何夕。我心蕴结兮，嗟予弟行役。二之日栗烈，飘风发发。子之清扬，麻衣如雪。载驰载驱，出宿于干。揆之以日，体无咎言。既差我马，远送于野。敦彼独宿，于林之下。无衣无褐，不念昔者。陟彼高冈，或降于阿。瞻望弗及，独寐晤歌。展转反侧，不平谓何。显允君子，洵美且异。温其如玉，干禄岂弟。春日载阳，薇亦作止。睍睆黄鸟，嘤其鸣矣。","dynasty":"宋代","title":"缀古诗语送无斁弟赴举"}
{"author":"晁补之","content":"脸色朝霞红腻。眼色秋波明媚。云度小钗浓鬓。雪秀轻绮香臂。不语凝情，教人唤得回头，斜盼未知何意。百态生珠翠。低问石上，凿井何由及底。微向耳边，同心有缘千里。饮散西池，凉蟾正满纱窗，一语系人心里。","dynasty":"宋代","title":"斗百花（汶妓褚延娘）"}
{"author":"晁补之","content":"杖屦清晨往，缣襄薄暮归。闲官厅事冷，蝴蝶上阶飞。","dynasty":"宋代","title":"国子监暮归"}
{"author":"晁补之","content":"老柳无嘉色，红蕖羞脉脉。宛在水中洲，双鹅羽苍白。何须玩引颈，颠倒写经墨。惟应一临流，当暑袗絺绤。","dynasty":"宋代","title":"题惠崇画四首其二夏"}
{"author":"晁补之","content":"云母蛮笺作信来，佳人陌上看花回。妾行不似东风急，为报花须缓缓开。","dynasty":"宋代","title":"陌上花八首"}
{"author":"晁补之","content":"楚有吹竹者，工作百兽音。削格为尔多，滔滔宁适今。尝俾范驰驱，终日无一禽。复之傥或可，诡遇亦何心。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"上山割白纻，山高叶摵摵。持归当户绩，为君为絺绤。不惜洁如霜，畏君莫我即。谁言菖蒲花，可闻不可识。","dynasty":"宋代","title":"白纻辞上苏翰林二首"}
{"author":"晁补之","content":"五达跂，行者迷。茨菉蹊，蚖蜴嬉。杳凄凄，莽离离。赫隆曦，可还时。日黯西，与谁期。往不思，逢诡期。死𤟹貔，安可知，亟反之。大道夷，都邑差。车马驰，冠剑祇。志可持，能足施。贵名垂，好爵靡。俨樽卮，餍粱肥。窈室帷，安厥妃。观盈亏，浩浩移。逝不迟，咸若斯。何绥绥，不返为。从魈夔，神索衰。今狐疑，后当悲。我此词，如泰龟。","dynasty":"宋代","title":"返迷辞"}
{"author":"晁补之","content":"钱塘江北百里馀，涨沙不复生菰蒲。沙田老桑出叶粗，江潮打根根半枯。八月九月秋风恶，风高驾潮晚不落。鼓声鼕鼕橹咿喔，争凑富春城下泊。君家茅屋并城楼，不出山行不记秋。越舶吴帆亦何故，今年明年来复去。","dynasty":"宋代","title":"富春行赠范振"}
{"author":"晁补之","content":"归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草塘人悄，圆荷过微雨。都付邯郸，一枕清风，好梦初觉，砌下槐影方停午。","dynasty":"宋代","title":"过涧歇·归去"}
{"author":"晁补之","content":"春塍雪消龟兆坼，冻柳冰蒲俱好色。走马城东眼乍惊，可怜前日非今日。结交从古天地间，百年谁见一人闲。王城尘土化衣袷，五鼓驱车休夜阑。况我崎岖二三子，圣恩释累从瓯蛮。雄豪久铩酒量窄，耎懦新长诗辞悭。王孙物外有高兴，数携王赵两红颜。上书自去千牛卫，挂席欲过三神山。灰余方烈灶下响，雾廓初见岩中斑。醉吟谁共可怜春，江南太守旧诗人。赓酬不减笙磬答，秀发更为烟霞新。万卷藏书韦杜曲，忆子陈诗一言足。得意鲈鱼故未餍，多情桃叶应相逐。努力闲平盛世名，归及春风双鬓绿。","dynasty":"宋代","title":"次韵和赵令佥防御春日感怀"}
{"author":"晁补之","content":"将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。","dynasty":"宋代","title":"调笑令其二宋玉"}
{"author":"晁补之","content":"秋风吹空雁旁午，长天无云月呈露。为须通晓照清樽，莫遣中宵生薄雾。","dynasty":"宋代","title":"试院中秋"}
{"author":"晁补之","content":"尘土长安古道深，潼关依旧接桃林。使君骢马来何后，道士青牛去莫寻。春半河山犹寂莫，日长坑阪正崎嵚。平生冷笑元龙误，老觉求田负寸心。","dynasty":"宋代","title":"潼关道中"}
{"author":"晁补之","content":"薄游废家务，待子营糗粮。庄奴不入租，报我田久荒。凌矜马到门，硉兀牛卧场。立苗苍耳根，此策殊未长。","dynasty":"宋代","title":"视田五首赠八弟无斁"}
{"author":"晁补之","content":"黄河齧小吴，天汉失龟鳖。灵原潭下藕烂死，只有菖蒲不生节。白马桥边迎送胡，冀州断道无来车。新堤筑得高嵽嵲，旧堤杵声未可绝。","dynasty":"宋代","title":"黄河"}
{"author":"晁补之","content":"莫话南征，船头转、三千馀里。未叹此、浮生飘荡，但伤佳会。满眼青山芳草外，半篙碧水斜阳里。问此中、何处芰荷深，渔人指。清时事，羁游意。尽付与，狂歌醉。有多才南阮，自为知己。不似朱公江海去，未成陶令田园计。便楚乡、风景胜吾乡，何人对。","dynasty":"宋代","title":"满江红赴玉山之谪，与诸父泛舟大泽，分题为别"}
{"author":"晁补之","content":"君似苍崖千仞竹，一枝孤映蒿萧。箪瓢不减万钟豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。","dynasty":"宋代","title":"临江仙（晁达州见和）"}
{"author":"晁补之","content":"居庸灭烽惟留屯，时平更觉将军尊。铃斋看雪拥衲坐，急鼓又报边城昏。百壶高宴梨栗圃，千里未尽桑麻村。天怜公老无以乐，一星飞堕从天门。得无遗履榖城化，恐是吃草金华魂。不然荆棘霜露底，兀然奇怪来无根。女娲捣链所遗弃，奔潀尙有河汉痕。岂其谋国坐不用，聊以永日宁复论。跳梁不忧牧并塞，绥纳可使鱼游盆。公归廊庙谁得挽，此石万古当长存。","dynasty":"宋代","title":"次韵苏门下寄题雪浪石"}
{"author":"晁补之","content":"生年不满百，一日何三秋。花开苦多雨，何不张幕游。行乐时不再，春荣岂长在。古人轻尺璧，愚者昧所戒。君看龙与虎，飘忽不相待。","dynasty":"宋代","title":"拟古六首上鲜于大夫子骏其六生年不满百"}
{"author":"晁补之","content":"惨澹天云欲雨低，秋山人静鸟声稀。似闻谷响飞黄叶，恐有孙登半岭归。","dynasty":"宋代","title":"题段吉先小景三首其一"}
{"author":"晁补之","content":"林下囊装夙兴，云间鸿雁悲鸣。行役正嗟予弟，言旋当复诸兄。","dynasty":"宋代","title":"滨州道中四首"}
{"author":"晁补之","content":"三径蒋生里第，再见虞君客卿。多病增予归思，少年许子高名。","dynasty":"宋代","title":"滨州道中四首"}
{"author":"晁补之","content":"海棠十韵诧芬芳，惭愧梨花冷似霜。赖有乐天春雨句，寂寥从此亦馨香。","dynasty":"宋代","title":"和王拱辰观梨花二首一"}
{"author":"晁补之","content":"金玉谁人咏德音，太平无象属人心。日高初散露门讲，天上五云宫殿深。","dynasty":"宋代","title":"次韵两苏公讲筵唱和四首"}
{"author":"晁补之","content":"朱门深掩，摆荡春风，无情镇欲轻飞。断肠如雪，撩乱去点人衣。朝来半和细雨，向谁家、东馆西池。算未肯、似桃含红蕊，留待郎归。还记章台往事，别后纵青青，似旧时垂。灞岸行人多少，竟折柔支。而今恨啼露叶，镇香街、抛掷因谁。又争可、妒郎夸春草，步步相随。","dynasty":"宋代","title":"胜胜慢（家妓荣奴既出有感）"}
{"author":"晁补之","content":"檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临岐誓。","dynasty":"宋代","title":"点绛唇（同前）"}
{"author":"晁补之","content":"银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥皓齿，云鬟花面，见了绮罗无数。只你厌厌，教人竟日，一点无由诉。如今拚了，萦眠惹梦，没个顿身心处。深诚事，骖鸾解佩，是许未许。","dynasty":"宋代","title":"永遇乐（赠雍宅璨奴）"}
{"author":"晁补之","content":"月上西窗，书帏静、灯明又减。水漏涩、铜壶香烬，夜霜如雪。睡眼不曾通夕闭，梦魂争得连宵接。念碧云、川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来、莫教子规啼，芳菲歇。","dynasty":"宋代","title":"满江红（寄内）"}
{"author":"晁补之","content":"回雁风微，养花浓淡天容好。似春知道。吉梦佳辰到。共乐春台，携手蓬莱小。同倾祷。愿春不老。岁岁寻芳草。","dynasty":"宋代","title":"点绛唇（同前）"}
{"author":"晁补之","content":"晓曈昽。雨和雨细，南园次第春融。岭梅犹妒雪，露桃云杏，已绽碧呈红。一年春正好，助人狂、飞燕游蜂。更吉梦良辰，对花忍负金钟。香浓。博山沈水，小楼清旦，佳气葱葱。旧游应未改，武陵花似锦，笑语相逢。蕊宫传妙诀，小金丹、同换冰容。况共有、芝田旧约，归去双峰。","dynasty":"宋代","title":"凤箫吟（永嘉郡君生日）"}
{"author":"晁补之","content":"叶舟容易，行尽江南地。南雁断，无书至。怜君羁旅处，见我飘蓬际。如梦寐、当年阆苑曾相对。休说深心事。但付狂歌醉。那更话，孤帆起。水精溪绕户，云母山相砌。君莫去，只堪伴我溪山里。","dynasty":"宋代","title":"千秋岁"}
{"author":"晁补之","content":"欲上南湖彩舫嬉。还思北渚与岚漪。圆荷盖水垂杨暗，鸂鶒鸳鸯总下时。持此意，遣谁知。清波还照鬓间丝。西楼重唱池塘好，应有红妆敛翠眉。","dynasty":"宋代","title":"鹧鸪天"}
{"author":"晁补之","content":"花恨月恼。更夏有凉风，冬轩雪皎。闲事不关心，算四时皆好。从来又说，春台登览，人意多同，常是惜、春过了。须痛饮，莫放欢情草草。年少。尚忆瑶阶，得隽寻芳，骖驔东城，适见垂鞭，酕匋南陌，又逢低帽。莺花荡眼，功名满意，无限嬉游，荣华事、如梦杳。伤富贵浮云，曾萦怀抱。为春醉倒。愿花更好。春休老。开口笑。占醉乡、莫教人到。","dynasty":"宋代","title":"洞仙歌（留春）"}
{"author":"晁补之","content":"当时我醉，美人颜色，如花堪悦。今日美人去，恨天涯离别。青楼朱箔，婵娟蟾桂，三五初圆，伤二八、还又缺。空伫立，一望一见心绝。心绝。顿成凄凉，千里音尘，一梦欢娱，推枕惊巫山远，洒泪对湘江阔。美人不见，愁人看花，心乱念愁，奏绿绮、弦清切。何处有知音，此恨难说。怨歌未阕。恐暮雨收、行云歇。窗梅发。乍似睹、芳容冰洁。","dynasty":"宋代","title":"洞仙歌（填卢仝诗）"}
{"author":"晁补之","content":"来见红蕖隘渚香，归涂未变柳梢黄。殷勤趵突溪中水，相送扁舟向汶阳。","dynasty":"宋代","title":"将别历下二首一"}
{"author":"晁补之","content":"茅檐明月夜萧萧，残雪晶荧在柳条。独约城隅闲李令，一杯山芋校离骚。","dynasty":"宋代","title":"约李令"}
{"author":"晁补之","content":"田里冯生宁屑去，湖海陈卿时肯来。诗书好在家四壁，蒲柳蓊然城一隈。骑上下山益疏矣，鯈从容出何乐哉。市桥十步即尘土，晚雨萧萧殊未回。","dynasty":"宋代","title":"再用韵和陈伯比二首一"}
{"author":"晁补之","content":"文章之子日翘翘，恐不能如岂有超。助我彤襜问民俗，烦君泮水采风谣。预知薄宦妨同处，且可清樽约屡招。十月驱车汉函谷，冷云高处望中条。","dynasty":"宋代","title":"守蒲次新安西先寄府教授之道弟"}
{"author":"晁补之","content":"见我淮南被召西，重来学馆尚栖迟。未容小隐通三径，聊可卑飞共一枝。饮罢玉山方突兀，赋成笔陈已淫夷。霜荷叶叹青衫旧，闻子修身自畏知。","dynasty":"宋代","title":"用前韵答李行正教授"}
{"author":"晁补之","content":"天惜中秋，三夜淡云，占得今宵明月。孟陬岁好，金风气爽，清时挺生贤哲。相门出相，算钟庆、自应累叶。乍归来，暂燕处，共仰赤松高辙。想人生、会须自悦。浮云事、笑里尊前休说。旧有衮衣，公归未晚，千岁盛明时节。命圭相印，看重赏、晋公勋业。济生灵，共富寿，海深天阔。","dynasty":"宋代","title":"上林春（韩相生日）"}
{"author":"晁补之","content":"野人肮脏无与邻，世人共笑子独亲。沛然有余不矜饰，我亦谓子诚可人。万鱼噞喁困复却，看子撇捩黄金鳞。人甘如醴饮者醉，我独蜇口如姜辛。淮南归来两鬓雪，闭门自不羞甑尘。无衣可换江头醉，有谁肯载樽中醇。愧惭救渴京兆尹，空缸尚可供十巡。放言与子一倾倒，非子畏人嫌我真。府中贵人玉比德，堂下和气天回春。醉人多忤贵人恕，来呼莫惮冲泥频。","dynasty":"宋代","title":"和文潜期饮大尹穆父家兼呈尹"}
{"author":"晁补之","content":"碧天无际日悠悠，风静沙平不见洲。彭浪矶边亦如此，危峰独木系扁舟。","dynasty":"宋代","title":"题段吉先小景三首"}
{"author":"晁补之","content":"上林初就诏群臣，紫蒂同心各自新。谁见小园深雪里，破春一萼更惊人。","dynasty":"宋代","title":"谢王立之送蜡梅五首"}
{"author":"晁补之","content":"心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"调笑/调笑令"}
{"author":"晁补之","content":"漆园说海若，稷下谈神州。长剑堪倚天，语大世莫酬。少狂岂其然，及此日月流。稍知画足非，万事指顾休。夫子更高识，未沫于前修。乘流聊复驶，得渚正须留。盖有幸遇鲁，何能必为周。徜徉下泽车，惊骇入谷驺。对酒尚青眼，吟诗将白头。山阴论往事，陈迹讵能收。","dynasty":"宋代","title":"赠金堤刘承制景文"}
{"author":"晁补之","content":"报国身无用，还山计欲成。烟霞异尘世，江海慰高情。幸继阮咸集，恐惭疏受声。清诗逢绝景，未觉负平生。","dynasty":"宋代","title":"陪发运右司叔父集金山次韵"}
{"author":"晁补之","content":"鲜民之生，靡瞻匪父。母氏劬劳，宁不我顾。兄弟无远，惟予与女。执子之手，此夕何夕。我心蕴结兮，嗟予弟行役。二之日栗烈，飘风发发。子之清扬，麻衣如雪。载驰载驱，出宿于干。揆之以日，体无咎言。既差我马，远送于野。敦彼独宿，于林之下。无衣无褐，不念昔者。陟彼高冈，或降于阿。瞻望弗及，独寐晤歌。展转反侧，不平谓何。显允君子，洵美且异。温其如玉，干禄岂弟。春日载阳，薇亦作止。睍睆黄鸟，嘤其鸣矣。","dynasty":"宋代","title":"缀古诗语送无斁弟赴举"}
{"author":"晁补之","content":"鹊上林花妥逐莺飞，愁绝江南雪里时。嚄唶何须旁檐喜，毰毸相对两寒枝。","dynasty":"宋代","title":"题周廉彦所收李甲画三首一鹊"}
{"author":"晁补之","content":"壁间双记快沉冥，山畔谯门水畔亭。相国名因稽古白，使君眼为好贤青。废堤不复风摇柳，新槛依然月满汀。羁旅从公厌游乐，欲图佳致作幽屏。","dynasty":"宋代","title":"次韵李秬重修宴亭"}
{"author":"晁补之","content":"南康南麓江州北，五百僧房缀蜜脾。尽是庐山佳绝处，不知何处合题诗。","dynasty":"宋代","title":"题庐山"}
{"author":"晁补之","content":"气入中秋劲，更传午夜长。青灯蛾舞急，白月雁啼凉。羁旅生来惯，淹留久却忘。吟诗酬邓子，毕昴出东方。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"平生精爽皋夔内，一世功名贝锦间。再梦令狐亦何事，可能到死未心闲。","dynasty":"宋代","title":"松菊堂读史五首"}
{"author":"晁补之","content":"一官南北鬓将华，数亩荒池净水花。扫地开窗置书几，此生随处便为家。","dynasty":"宋代","title":"题谷熟驿舍二首二"}
{"author":"晁补之","content":"官局悠悠共此行，来时庭菊未含英。五更脱叶惊书几，一夜寒砧满禁城。诗似凉风来有思，酒如清露挹无声。何时骢马催归去，更有林端魄一生。","dynasty":"宋代","title":"锁试呈同舍三首"}
{"author":"晁补之","content":"百紫千红，占春多少，共推绝世花王。西都万家俱好，不为姚黄。谩肠断巫阳。对沈香、亭北新妆。记清平调，词成进了，一梦仙乡。天葩秀出无双。倚朝晖，半如酣酒成狂。无言自有，檀心一点偷芳。念往事情伤。又新艳、曾说滁阳。纵归来晚，君王殿后，别是风光。","dynasty":"宋代","title":"夜合花（和李浩季良牡丹）"}
{"author":"晁补之","content":"悲来乎石君，吾何悲夫,斯人婉兮河之津。厖眉白面照青春，朱绂斯煌映路尘。翩翩者骥银鞍新，东来奇意安所伸，大野既潴唯赤坟。榖垂颖，麻敷芬，亡逋来复瓦鳞鳞，高堂击鲜会众宾。宾起舞，君欣欣，何人末至居客右，西郭之一儒迂且贫。迂且贫，自隗始，能招剧辛致乐毅，四方游士争来奔。户内光仪亦可论，大息拖缙绅，中息气氤氲，小息秀眉目，天上青秋云。朱旗画舸长堤曲，去时箫鼓黄尘覆。无复当年子产归，至今人作婴儿哭。西郭之一儒，无事门生苔，久雨足不行官街。常时门前车马客，旧雨自来不来。听我陈，张叔卿，孔巢父，皆隐沦，无人汲引长饥辛。日午不出开衡门，前侯后相安敢论，忧杀口间纵理纹。长恸吾邦对遗迹，耿耿一心谁我识。徐君已死剑不忘，心已许君那复惜。","dynasty":"宋代","title":"悲来行哭石起职方"}
{"author":"晁补之","content":"庐山小隐。渐年来疏懒，浸浓归兴。彩桥飞过，深溪地底，奔雷余韵。香炉照日，望处与、青霄近。想群仙、呼我应还，怪来须丝垂镜。海上云车回轫。少姑传、金母信。森翠裾琼佩，落日初霞，纷纭相映。谁见壶中景。花洞里、杳然渔艇。别是个、潇洒乾坤，世情尘土休问。","dynasty":"宋代","title":"尾犯（庐山一名碧芙蓉）"}
{"author":"晁补之","content":"龙兴寺里青云干，后土祠中白雪葩。五百年间城郭改，空留鸭脚伴琼花。","dynasty":"宋代","title":"扬州杂咏七首"}
{"author":"晁补之","content":"玉京仙侣，同受琅函结。风雨隔，尘埃绝。霞觞翻手破，阆苑花前别。鹏翼敛，人间泛梗无由歇。岂忆山中酒，还共溪边月。愁闷火，时间灭。何妨心似水，莫遣头如雪。春近也，江南雁识归时节。","dynasty":"宋代","title":"千秋岁"}
{"author":"晁补之","content":"明珠出袖四百非，座有烟霞草木香。断取锺山擎石掌，那知不下净名床。","dynasty":"宋代","title":"题僧法芝锺山诗后"}
{"author":"晁补之","content":"终日平沙望渺弥，青林何许近渔矶。波冲侧岸深蒲靡，一点穿人翠碧飞。","dynasty":"宋代","title":"舟中即事"}
{"author":"晁补之","content":"飞楼压城城跨野，黄河逶迤避条华。城南鸟道拱高岩，入谷车箱不容马。解鞍初步石苔青，细泉鸣遶竹间亭。肩舆直上十八折，维以采丝双巨緪。我行枉矢复蛇蹙，三步一呼劳我仆。前旌已作鹤穿云，后队方如蚁缘木。千条倒涧淙大壑，百丈层冰冻垂瀑。无云而云苍翠横，无风而风{乔亢}{虛亢}声。崖穷东转路忽平，长杨老柏森成城。朱栏碧砌上窈冥，莲花三峰只对面。仙人玉女如相迎，却临北岭望吾郭。万瓦一垤令人惊，孔侯翛然顾我语。高真之居隔风雨，下视人寰如此许。此中岂但蛮触微，千古纷争几是非。我言人处世，此见释氏义。人食地上谷，足固不离地。我今正在阿堵中，与君安得生两翅。却忆隋文驾六龙，意比姬满朝河宗。当时万骑留山麓，登临已卷长江东。翠微宫里亦如此，依然古殿对乔松。何况山中携妓裴御史，犹唱当时霜月空。与君江南厌山水，香垆双剑俱梦中。异乡同宦对绝景，令我不指东飞鸿。立戒兵厨酿春酒，要看雪尽山花红。不须堕泪似羊守，且可骑马同山公。","dynasty":"宋代","title":"游栖岩寺呈提刑学士毅夫兄"}
{"author":"晁补之","content":"卢敖游八极，末至北阴墟。卒然蒙谷幽，睹一奇丈夫。泪注而鸢肩，深目玄髭须。轩轩迎风舞，自得乐有馀。见敖默弗言，慢然下臂趋。敖私蹑其后，若士意不愉。曰子亦何为，迷缪至此乎。此虽穷荒北，尚或逢日乌。过是有玄关，晦墨不可居。语竟若欺魄，摄身没空虚。始予读秦记，疑是忽帝徒。今聆天随言，乃与夸父俱。逐日下虞谷，力穷尚嗟吁。阳舒固物理，我亦安于于。若士独何气，幽沉山海隅。浑沌死已久，人生信多涂。","dynasty":"宋代","title":"题李秀才成季负日轩"}
{"author":"晁补之","content":"郭外朝阳一卷斜，青槐厅事带丘麻。路逢扶辔双童问，不是城东太尉家。","dynasty":"宋代","title":"东皋十首其二"}
{"author":"晁补之","content":"不作太白梦日边，还同乐天赋池上。池上今年有荷叶，细雨游鱼噞轻浪。教儿读易不应举，幽人一爻吾得尚。此池便可当长江，欲榜茅斋来荡漾。","dynasty":"宋代","title":"家池雨中二首其二"}
{"author":"晁补之","content":"可怜好月如好人，我欲招之入窗户。人言明日当大暑，君看繁星如万炷。想君映月读书时，清似列仙臞不肥。我正甘眠愁日出，朝骑一马暮还归。","dynasty":"宋代","title":"和王定国二首一"}
{"author":"晁补之","content":"官局悠悠共此行，来时庭菊未含英。五更脱叶惊书几，一夜寒砧满禁城。诗似凉风来有思，酒如清露挹无声。何时骢马催归去，更有林端魄一生。","dynasty":"宋代","title":"锁试呈同舍三首"}
{"author":"晁补之","content":"丝管闹南湖，湖上醉游时晚。独看小桥官柳，泪无言偷满。坐中谁唱解愁辞，红妆劝金盏。物是奈人非是，负东风心眼。","dynasty":"宋代","title":"好事近（南都寄历下人）"}
{"author":"晁补之","content":"金陵宫殿春霏微，江南花发鹧鸪飞。风流国主家千口，十五吹箫粉黛稀。满堂侍酒皆词客，拭汗争看平叔白。后庭一曲时事新，挥泪临江悲去国。令公献籍朝未央，敕书筑第优降王。魏俘曾不输织室，供奉一官奔武强。秦淮潮水锺山树，塞北江南易怀土。双燕清秋梦柏梁，吹落天涯犹并羽。相随未是断肠悲，黄河应有却还时。宁知翻手明朝事，咫尺人生不可期。苍黄三鼓滹沱岸，良人白马今谁见。国亡家破一身存，薄命如云信流转。芳仪加我名字新，教歌遣舞不由人。采珠拾翠衣裳好，深红退尽惊胡尘。阴山射虎边风急，嘈杂琵琶酒阑泣。无言遍数天河星，只有南箕近乡邑。当时千指渡江来，同苦不知身独哀。中原骨肉又零落，寄诗黄鹄何当回。生男自有四方志，女子那知出门事。君不见李君椎髻泣穷年，丈夫飘泊犹堪怜。","dynasty":"宋代","title":"芳仪怨"}
{"author":"晁补之","content":"新植青桐小径成，两行萱草一时荣。春风百卉芳菲尽，长夏幽花却称情。","dynasty":"宋代","title":"东皋十首其五"}
{"author":"晁补之","content":"鹙子犹应昧此缘，室中那有久如天。饶师掷过三千界，浮玉西津故俨然。","dynasty":"宋代","title":"次韵无极以道寄金山寺佛监五绝三"}
{"author":"晁补之","content":"萧然方丈病仪成，蓑笠忘来一境清。应作是观宁有相，实无得度即非情。日常居士行时午，月在生公讲处明。能识微言只夫子，可怜惟我最初程。","dynasty":"宋代","title":"次韵苏注承议天钵元长老像前捻香"}
{"author":"晁补之","content":"庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文彩近前人。它日骑鲸，尚怜迷路，与问众仙真。","dynasty":"宋代","title":"少年游·庐山瑶草四时春"}
{"author":"晁补之","content":"亲见扬雄自不惊，吾人要使后人评。白圭未可轻三复，小草须防得二名。太华耸天如剑立，黄河蹙野似军行。栖迟自忆衡门后，可是登楼不称情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"畏暑聊寻寺，追凉故遶池。雨园鸠唤妇，风径燕将儿。散篆萦帘额，留云暗井眉。龙蛇动屋壁，知有长公诗。","dynasty":"宋代","title":"同鲁直和普安院壁上苏公诗"}
{"author":"晁补之","content":"鼓角声中特地传，只今鼻孔已撩天。不应常作裴休诺，揜口何妨也默然。","dynasty":"宋代","title":"次韵无极以道寄金山寺佛监五绝五"}
{"author":"晁补之","content":"跨鹤扬州一梦回。东风拂面上平台。阆苑花前狂覆酒。拍手。东风骑凤却教来。谪好伯阳丹井畔。官满。平台还见片帆开。上界虽然官府好。总道。散仙无事好追陪。","dynasty":"宋代","title":"定风流"}
{"author":"晁补之","content":"高堂置书几，连幕与云齐。暑服犹便葛，秋盘已饤梨。官醪聊足醉，古锦不成题。空对灯花喜，重城隔夜闺。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"南岩夫何为，山作天倚盖。山南豁山腹，飞顶覆其外。初如鹏将翔，膺击群麓背。乍似海大鱼，呀口噞而嘬。当空横广额，架屋喉舌内。仰窥骇凭凌，俯进愁压坠。尝聆释氏说，仰覆各世界。千间未可着，五亩良不隘。清泠气射人，热恼从此溃。崖奔木疏瘦，谷远鸟幽怪。问僧何年居，投老四五辈。问客何人来，官满或一再。而予与二子，高兴偶相戒。松舟下清江，毛发数虾蟹。蓝舆上峻岭，幢节望杉桧。李侯勋门胄，文采山作绘。赵君儒林孙，嫮美兰结佩。不为城郭游，继月此于迈。宁知老逾拙，意在精赏退。得居溪南山，食饮与山对。夔魈入奥突，云雨出巾襘。古人戒贱目，惯睹谁复贵。顾此诚未逢，欣然与心会。彭湖两崖蹙，泉作一线霈。禅月古台空，灵山自明晦。搜奇获三胜，趣懒同一慨。但忧久聱牙，尚喜无蔕芥。平生所驱使，诗酒俱好在。天涯得吾侣，物外从所快。便欲登赤城，一观天宇大。","dynasty":"宋代","title":"游信州南岩"}
{"author":"晁补之","content":"新植青桐小径成，两行萱草一时荣。春风百卉芳菲尽，长夏幽花却称情。","dynasty":"宋代","title":"东皋十首其五"}
{"author":"晁补之","content":"娘子歌传乐府悲，当年陌上看芳菲。曼声更缓何妨缓，莫似东风火急归。","dynasty":"宋代","title":"陌上花八首"}
{"author":"晁补之","content":"住近苏门有白云，闭关却扫道逾尊。相逢不语忽长啸，今日岂无人姓孙。","dynasty":"宋代","title":"和胡戢七首"}
{"author":"晁补之","content":"冲寒到郡待花开，花未开时却遣回。敢意三年容我隐，只如千里访君来。二崤毂击何为者，五老云霾安在哉。更约劖诗猿虎谷，它年重过扫莓苔。","dynasty":"宋代","title":"罢蒲干濠道中寄府教授之道弟"}
{"author":"晁补之","content":"璧月照歌淮上舫，姚花引醉福昌城。何如阊阖门西北，卧听秋风枕畔声。","dynasty":"宋代","title":"和文潜试院道旧"}
{"author":"晁补之","content":"江上秋涛喷玉岩，风锼月链白云缄。为君一叩无人境，要听洪钟出万杉。","dynasty":"宋代","title":"锺山有石故名"}
{"author":"晁补之","content":"尽说彭门新半刺，昆吾剸玉如泥。功名馀事不须为。才情诗里见，风味酒边知。好在阿咸同老也，青云往岁心期。千钟百首兴来时。伯伦从妇劝，元亮信儿痴。","dynasty":"宋代","title":"临江仙其一呈祖禹十六叔"}
{"author":"晁补之","content":"萧然方丈病仪成，蓑笠忘来一境清。应作是观宁有相，实无得度即非情。日常居士行时午，月在生公讲处明。能识微言只夫子，可怜惟我最初程。","dynasty":"宋代","title":"次韵苏注承议天钵元长老像前捻香"}
{"author":"晁补之","content":"山园芙蓉开，寂莫岁云晚。公来无与同，念我百里远。寒飙吟空林，白日下重巘。兴尽还独归，挑灯古囊满。","dynasty":"宋代","title":"次韵苏公和南新道中诗二首其一"}
{"author":"晁补之","content":"水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟·水晶宫绕千家"}
{"author":"晁补之","content":"冬旱及兹雪，都人销百忧。墙根有宿草，余绿尚去秋。新阳解薄冰，大润升介丘。夜闻窗响纱，高云正绸缪。明旦天津望，寒花翳川流。宫中圣人喜，疠气一夕收。史占上日祥，知欲遍九州。敢任肉食谋，官闲欣岁休。虽无山阴船，穷巷窘若囚。却幸葛翁来，汤饼有麦牟。孔侯金闺彦，平昔慕追游。延阁排霄起，登临忘我愁。何当联辔镮，城苑佳气浮。春郊日可望，桑野听行讴。","dynasty":"宋代","title":"次韵孔著作常父馆中喜雪"}
{"author":"晁补之","content":"畏暑经旬不涉街，蠖轩孤坐壁生苔。出檐碧笋犹争长，映户丹榴故后开。双蝶风前愁夜去，一蝉雨外送秋来。曹南瘦弟应相忆，白首迁兄未放回。","dynasty":"宋代","title":"蠖轩孤坐寄曹南教授八弟"}
{"author":"晁补之","content":"上马笑属君，归期在十日。来时草白芽，归时青郁郁。来嗔马蹄急，归嗔马蹄缓。人心自如此，马蹄终不变。","dynasty":"宋代","title":"上马"}
{"author":"晁补之","content":"十年一梦间湖湘，欲往从之道阻长。可但知君爱彭泽，不应言我薄淮阳。马穿崤底流泉白，鸟下关头落照黄。愁作驿亭寒不寐，怀人思古九回肠。","dynasty":"宋代","title":"渑池道中寄福昌令张景良通直"}
{"author":"晁补之","content":"河南少君古臞僊，销尽新缘窘旧缘。草字更无千载圣，谈言自有一家天。远游轻世唯何甚，少贬求容否不然。选壮坐狂俱龃龉，社樗元自可忘年。","dynasty":"宋代","title":"再寄定国"}
{"author":"晁补之","content":"野人肮脏无与邻，世人共笑子独亲。沛然有余不矜饰，我亦谓子诚可人。万鱼噞喁困复却，看子撇捩黄金鳞。人甘如醴饮者醉，我独蜇口如姜辛。淮南归来两鬓雪，闭门自不羞甑尘。无衣可换江头醉，有谁肯载樽中醇。愧惭救渴京兆尹，空缸尚可供十巡。放言与子一倾倒，非子畏人嫌我真。府中贵人玉比德，堂下和气天回春。醉人多忤贵人恕，来呼莫惮冲泥频。","dynasty":"宋代","title":"和文潜期饮大尹穆父家兼呈尹"}
{"author":"晁补之","content":"幼闻锦江春，欲访子云宅。叩门问奇字，便埽四方迹。青云看一鹗，凡毛愧累百。劳公谕伯业，齿坚头未白。何当摆俗累，岁月可惋惜。","dynasty":"宋代","title":"饮酒二十首同苏翰林先生次韵追和陶渊明十五"}
{"author":"晁补之","content":"维君兮桂舟，酌余酒兮揽君留。君何为兮此野，菊菲菲兮蜨下。韡韡兮煌煌，烂金敷兮袭余堂。茱萸兮芙蓉，众芳越兮乱五风。饥咀兮灵芝，君歌乐兮余和之。日下兮野阴，澹忘归兮中林。橘栋兮梅宇，纷琼茅兮被南荣。白羽兮黑翮，邀仙人兮语此文。余高驰兮世之外，君猋举兮先余至。襟带兮东方旦，争门兮汶之阳。大野兮始波，翔鶬鹳兮嘷鴐鹅。群宿兮迷址，旅食兮殚穗。霜肃肃兮叶方下，君欲济兮淹回。水信道兮躞蹀，冠如箕兮带长铗。里千室兮士一喙，余不善兮纷余谇。世谓折扬好兮，余白雪而莫知弃。火布而以为垢兮，胡不浣炎而振之。彼镆邪而能言兮，工谓余以不祥。聊逍遥而挫鋭兮，蒙黯黮而益光。","dynasty":"宋代","title":"维夫君兮桂舟一首送梁正受归汶阳"}
{"author":"晁补之","content":"居贫废文字，铫鎒学苦耕。怪子独伶俜，久与地力争。苦耕又不时，狐虺日纵横。高原一释耒，叹息心怦怦。","dynasty":"宋代","title":"视田五首赠八弟无斁"}
{"author":"晁补之","content":"亲见扬雄自不惊，吾人要使后人评。白圭未可轻三复，小草须防得二名。太华耸天如剑立，黄河蹙野似军行。栖迟自忆衡门后，可是登楼不称情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"君不学冯驩弹铗从薛公，贷钱烧券悦市佣。又不学鲁连约矢射聊城，笑夸田单取美名。何为空郊独坐一茅屋，深如鱼潜远蛇伏。荒檐野蔓幽莫瞩，窥户下投如坠谷。其外桑麻杂蔬菽，白水寒山秀川陆。秋风萧萧吹苜蓿，晚日牛羊依雁骛。朱书细字传老子，蠹穴蜗穿无卷轴。我来不暇问出处，但爱君居伯夷筑。九月九日秋气凉，芙蓉黄菊天未霜。登高能赋岂我长，从君此庵时相羊。不用糟丘讥腐肠，酒酣犹能歌楚狂。我敬先生不敢量，二三子者亦自强，洁身乱伦非所望。","dynasty":"宋代","title":"邓御夫秀才为窟室戏题"}
{"author":"晁补之","content":"当年携手，是处成双，无人不羡。自间阻、五年也，一梦拥、娇娇粉面。柳眉轻扫，杏腮微拂，依前双靥。盛睡里、起来寻觅，却眼前不见。","dynasty":"宋代","title":"少年游"}
{"author":"晁补之","content":"鹤知半夜鸡知旦，岁晚淹留客心乱。功名识时贵及早，不忍饭牛衣至骭。家居负米有季弟，能视明星弋凫雁。男儿业就可以行，桃李荣时腰绶灿。","dynasty":"宋代","title":"送石梁赴举"}
{"author":"晁补之","content":"龙兴寺里青云干，后土祠中白雪葩。五百年间城郭改，空留鸭脚伴琼花。","dynasty":"宋代","title":"扬州杂咏七首"}
{"author":"晁补之","content":"古人重生男，豚酒庆亲戚，桑弧射四方，言有四方役，奉璋比德性，堕地要膂力，如何晋公子，安乐忘所适，","dynasty":"宋代","title":"西归七首次韵和泗州十五叔父七"}
{"author":"晁补之","content":"政成欢诵沸田莱，留钥雍容更上才。缭郭平湖从昔好，倚天朱槛为谁开。曳裾况是他年旧，倒载何妨尽日陪。自有登高能赋客，可容清坐咏南台。","dynasty":"宋代","title":"次韵和求仁不赴照碧堂会呈无愧之作"}
{"author":"晁补之","content":"夭红浓绿总教回，更待清明谷雨催。一朵故应偏晚出，百花浑似不曾开。常夸西洛青屏簇，久说南滁紫线堆。任是无情还有意，不知千里为谁来。","dynasty":"宋代","title":"次韵李秬约赏牡丹"}
{"author":"晁补之","content":"午投李同年，下马汗如洗。城南迫送客，虽懒聊尔耳。出门缭陂陼，白鸟起深苇。佛宫横晚霁，窈窕间一水。借问客何人，谏垣有直气。吾人浮丘伯，聊可与把袂。如此邂逅何，得酒亦佳事。官闲犹有守，旋折窘六辔。可怜千红蕖，的皪奼晚市。便当夙驾行，秋风如箭驶。","dynasty":"宋代","title":"同文潜送况之谏议十四丈守潞过成季作"}
{"author":"晁补之","content":"百花含{莤咅}东风里。南园小雨朱扉启。春色一年年。年年花共妍。清谈招隐去。莫认如宾处。华发好风光。林间此味长。","dynasty":"宋代","title":"菩萨蛮（同前）"}
{"author":"晁补之","content":"文饶论百揆，豪气阔天宇。归来坐平泉，草木何足数。只今和文第，怪石几风雨。达生要忘累，人取应我与。","dynasty":"宋代","title":"次韵阎甥伯温池上八首其一"}
{"author":"晁补之","content":"丝篁斗好莺羞巧。红檀微映燕脂小。当□敛双蛾。曲中幽恨多。知君怜舞袖。舞要歌成就。独舞不成妍。因歌舞可怜。","dynasty":"宋代","title":"菩萨蛮（代歌者怨）"}
{"author":"晁补之","content":"萍蓬行路。来不多时还遣去。会有重来。还把清尊此地开。隋河杨柳。见我五年三执手。红泪多情。待得重来走马迎。","dynasty":"宋代","title":"减字木兰花（和求仁南郡都别）"}
{"author":"晁补之","content":"黄冠一奇士，教我漱华池。茅檐夕坚坐，见月柳间低。水虫时一出，细浪作鳞差。流观起百虑，内视失群疑。","dynasty":"宋代","title":"次韵阎甥伯温池上八首"}
{"author":"晁补之","content":"十年一麦禾，此岁亦难得。寄语吾州人，不饮良大惑。经时无死市，吏责亦可塞。先生门弟子，佐守同一国。举杯日相属，有句安得默。","dynasty":"宋代","title":"饮酒二十首同苏翰林先生次韵追和陶渊明其十八"}
{"author":"晁补之","content":"居庸灭烽惟留屯，时平更觉将军尊。铃斋看雪拥衲坐，急鼓又报边城昏。百壶高宴梨栗圃，千里未尽桑麻村。天怜公老无以乐，一星飞堕从天门。得无遗履榖城化，恐是吃草金华魂。不然荆棘霜露底，兀然奇怪来无根。女娲捣链所遗弃，奔潀尙有河汉痕。岂其谋国坐不用，聊以永日宁复论。跳梁不忧牧并塞，绥纳可使鱼游盆。公归廊庙谁得挽，此石万古当长存。","dynasty":"宋代","title":"次韵苏门下寄题雪浪石"}
{"author":"晁补之","content":"自来相识，比你情都可。咫尺千里算，惟孤枕、单衾知我。终朝尽日，无绪亦无言。我心里，忡忡也，一点全无那。香笺小字，写了千千个。我恨无羽翼，空寂寞、青苔院锁。昨朝冤我，却道不如休，天天天，不曾麽，因甚须冤我。","dynasty":"宋代","title":"蓦山溪"}
{"author":"晁补之","content":"十年投分皆卿相，四海论心只弟昆。老忆躬耕困随牒，春风挥泪栗区村。","dynasty":"宋代","title":"栗区村与无斁别"}
{"author":"晁补之","content":"海山兜率事悠悠，底处仍须着力修。莫认箭边曾有鹿，安知蓑外是无牛。社樗共作支离病，园絮同为汗漫游。亦见颜公为言此，春风过尽不抬头。","dynasty":"宋代","title":"送长道客滑道士"}
{"author":"晁补之","content":"裙芳老尽，海棠花时候。雨过寒轻好清昼。最妖饶一段，全是初开，云鬟小，涂粉施朱未就。全开还自好，骀荡春馀，百样宫罗斗繁绣。纵无语也，心应恨我来迟，恰柳絮、将春归後。醉犹倚柔柯，怯黄昏，这一点愁，须共花同瘦。","dynasty":"宋代","title":"洞仙歌·裙芳老尽"}
{"author":"晁补之","content":"西城昔相值，桃初两三红。翩翩骛长陌，春风摇马鬃。后君归几日，游絮已濛濛。解鞍不待憩，相命古原东。芍药虽俗花，狂姿幸时供。平生于知己，千过不一逢。感君欲开口，清洟出沾胸。君如陶渊明，不为五斗恭。胡为青纶上，朱墨纷外蒙。弃官能从我，短后追田翁。铜斗酿秫麦，竹枝弋凫鸿。何必悲无衣，缊黂聊御冬。九辩太高洁，五噫苦羁穷。置此无滑和，天情反其中。市药非市名，名闻药何庸。十浆馈五浆，犹畏闻者从。如何酆城畔，夜夜生长虹。","dynasty":"宋代","title":"同毕公叔饮城东"}
{"author":"晁补之","content":"侏儒未用笑先生，孟博聊堪揽辔行。学有人民可尝试，诗须山水与逢迎。边夷岂识朝廷治，耕钓唯知吏政平。台阁时清多俊彦，萧生雅意未宜轻。","dynasty":"宋代","title":"送曹子方福建转运判官二首二"}
{"author":"晁补之","content":"建春门外柳依依，迸泪当年彩服嬉。穷子更无逢父日，匿王空记看河时。","dynasty":"宋代","title":"守蒲过洛思十岁时侍先君寓居泣涕成诗二首一"}
{"author":"晁补之","content":"仙驭飘飖不可寻，西陵宝册襚衣衾。礼遵章懿因仁志，谥酌钦慈自圣心。感泣万人随遣奠，恩勤千古咏徽音。一言能使民忠劝，要识吾君孝治深。","dynasty":"宋代","title":"钦慈皇后挽辞二首其一"}
{"author":"晁补之","content":"杨柳青青欲哺乌，一春风雨暗隋渠。落帆未觉扬州远，已喜淮阴见白鱼。","dynasty":"宋代","title":"赴广陵道中三首"}
{"author":"晁补之","content":"郎潜如我未宜惊，户部须推宰相评。他日碧山思却走，当年紫府已收名。共知白发生青鬓，未废长歌续短行。樽酒不空多坐客，君家余事足陶情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"笔陈云横未易陪，雁门端见压城摧。栎中麋出君搏饭，地上蛇成我夺杯。好在田园心事懒，罢休簪组鬓毛催。稽山为有知章否，欲泛扁舟定却回。","dynasty":"宋代","title":"别关景晖二首二"}
{"author":"晁补之","content":"闻在豪塘饮，松林日百回。当年鹿何往，异世鹤归来。未许茅斋并，终期蜡屐陪。丹留杉不死，夜气看星魁。","dynasty":"宋代","title":"闻慎思说豪塘居"}
{"author":"晁补之","content":"水晶宫绕千家，卞山倒影双溪里。白蘋洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟别吴兴至松江作"}
{"author":"晁补之","content":"十年不向都门道。信匹马、羞重到。玉府骖鸾犹年少。宫花头上，御炉烟底，常日朝回早。霞觞翻手群仙笑。恨尘士人间易春老。白发愁占彤庭杳。红墙天阻，碧濠烟锁，细雨迷芳草。","dynasty":"宋代","title":"青玉案（同前）"}
{"author":"晁补之","content":"柳态纤柔，雪艳疏明。问人来、人道轻盈。张琵莲脸，一寸波横。比潇洒处，犹难称，此嘉名。花前烛下，微颦浅笑，要题诗、盏畔低声。司空自惯，狂眼须惊。也不辞写，双罗带，恐牵情。","dynasty":"宋代","title":"行香子（赠轻盈）"}
{"author":"晁补之","content":"束装清晓来江浦，瘦马羸童犯山雨。解鞍入寺闻钟声，堂上僧斋日初午。故人聆我足音喜，纱帽相逢坐东庑。别来几日颔生须，相见惊疑更问语。念昨与君俱随书，贫贱不为人比数。侍郎门馆乏容悦，举子文章惭莽卤。瞽言强献亦何有，君去东州我之楚。可怜今日江头路，草草逢君具鸡黍。我贫无策未容饱，君禄虽微不犹愈。如今未可计得失，且作新诗致醇醑。","dynasty":"宋代","title":"汤村逢陈安性"}
{"author":"晁补之","content":"闻说高情久沉寥，絷维谁与永今朝。五车犹累方书好，万物先从辩说雕。已向季咸心独醉，更缘顺子意都消。清秋璧月凉如水，莫遣纤云翳紫霄。","dynasty":"宋代","title":"求仁复示怨句次韵"}
{"author":"晁补之","content":"钱塘江北百里馀，涨沙不复生菰蒲。沙田老桑出叶粗，江潮打根根半枯。八月九月秋风恶，风高驾潮晚不落。鼓声鼕鼕橹咿喔，争凑富春城下泊。君家茅屋并城楼，不出山行不记秋。越舶吴帆亦何故，今年明年来复去。","dynasty":"宋代","title":"富春行赠范振"}
{"author":"晁补之","content":"霁色满空碧，爽气正横秋。登高行乐，□来只说古巴州。扫□尘埃来坐，携取烟云杖屦，容□□清游。坐上尽佳客，一醉破千尤。倚虚壁，绝临□，上层楼。黄花赤叶，鸟□啼断四山幽。醉里不知归去，空有乱云衰草，落日几多愁。舞鹤在霄汉，宿鹭点汀洲。","dynasty":"宋代","title":"水调歌头"}
{"author":"晁补之","content":"谈经草檄鬓华生，初拥闽山传节行。江入桐庐青欲断，溪从剑浦碧来迎。茶虽户种租宜薄，盐不家煎价欲平。要使祈招歌德意，君恩不为远人轻。","dynasty":"宋代","title":"送曹子方福建转运判官二首一"}
{"author":"晁补之","content":"众芳残。海棠正轻盈，绿鬓朱颜。碎锦繁绣，更柔柯映碧，纤搊匀殷。谁与将红间白，采薰笼、仙衣覆斑斓。如有意、浓妆淡抹，斜倚栏干。夭饶向晚春后，惯因欹晴景，愁怕朝寒。纵有狂雨，便离披损，不奈幽闲。素李来禽总俗，谩遮映、终羞格疏顽。谁采顾，斜风教舞，月下庭间。","dynasty":"宋代","title":"喜朝天（秦宅作，海棠）"}
{"author":"晁补之","content":"忆向吴兴假守。双溪四垂高柳，仪凤桥边兰舟过，映水雕甍华牖。烛下小红妆，争看史君归后。携手松亭难又。题诗水轩依旧。多少绿荷相倚恨，背立西风回首。怅望采莲人，烟波万重吴岫。","dynasty":"宋代","title":"离亭宴（忆吴兴寄金陵怀古声中）"}
{"author":"晁补之","content":"闲说秋来，乘槎心懒，梦回三岛波间。便思黄帽，同我老山颜。上界仙人官府，何似我、萧散尘寰。云无止，流泉自急，此意本来闲。寂寥，松桂圃，陪君好语，亦可忘餐。况琼枝玉蕊，秀满春山。若问幽栖何意，莫道是、飞鸟知还。无言处，孙登半岭，高韵更难攀。","dynasty":"宋代","title":"满庭芳（次韵答季良）"}
{"author":"晁补之","content":"庐山小隐。渐年来疏懒，浸浓归兴。彩桥飞过，深溪地底，奔雷余韵。香炉照日，望处与、青霄近。想群仙、呼我应还，怪来须丝垂镜。海上云车回轫。少姑传、金母信。森翠裾琼佩，落日初霞，纷纭相映。谁见壶中景。花洞里、杳然渔艇。别是个、潇洒乾坤，世情尘土休问。","dynasty":"宋代","title":"尾犯（庐山一名碧芙蓉）"}
{"author":"晁补之","content":"一濠秋水净涟漪。红妆照水嬉。攀条寻藕怯船移。浮萍湿绣衣。临好景，惜轻归。夕阳洲渚迷。城门灯火簇轮蹄。沙鸥飞去时。","dynasty":"宋代","title":"阮郎归"}
{"author":"晁补之","content":"归鸟翩翩，楼上黄昏。黯天气、残照余痕。曲栏干里，有个愁人。向不言中，千载事，一年春。春来似客，春归如云，付楼前、行路双轮。倾江变酒，举斛为尊，断浮生外，愁千丈，不关身。","dynasty":"宋代","title":"行香子（同前）"}
{"author":"晁补之","content":"谓东坡、未老赋归来，天未遣公归。向西湖两处、秋波一种，飞霭澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处。江雨霏霏。送孤鸿相接，今古眼中稀。念平生、相从江海，任飘蓬、不遣此心违。登临事，更何须惜，吹帽淋衣。","dynasty":"宋代","title":"八声甘州（扬州次韵和东坡钱塘作）"}
{"author":"晁补之","content":"松菊堂深，芰荷池小，长夏清暑。燕引雏还，鸠呼妇往，人静郊原趣。麦天已过，薄衣轻扇，试起绕园徐步。听衡宇、欣欣童稚，共说夜来初雨。苍菅径里，紫葳枝上，数点幽花垂露。东里催锄，西邻助饷，相戒清晨去。斜川归兴，翛然满目，回首帝乡何处。只愁恐、轻鞭犯夜，灞陵旧路。","dynasty":"宋代","title":"永遇乐（同前）"}
{"author":"晁补之","content":"永日向人妍，百合忘忧草。午枕梦初回，远柳蝉声杳。藓井出冰泉，洗沦烦襟了。却挂小帘钩，一缕炉烟袅。","dynasty":"宋代","title":"生查子（同前夏日即事）"}
{"author":"晁补之","content":"胸中正可吞云梦，盏里何妨对圣贤。有意清秋入衡霍，为君无尽写江天。","dynasty":"宋代","title":"自画山水留春堂大屏题其上"}
{"author":"晁补之","content":"去岁相携此地游，西风垂果奉灵湫。春工变化浑无迹，红满枝条绿满洲。","dynasty":"宋代","title":"复至凝祥池上"}
{"author":"晁补之","content":"霜细犹欺柳，风柔已弄梅。东园捶鼓赏新醅。唤取舞周歌沈、探春回。妙舞堪千盏，长歌可百杯。笑人将恨上春台。劝我十分一举、两眉开。","dynasty":"宋代","title":"南歌子（谯园作）"}
{"author":"晁补之","content":"银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥皓齿，云鬟花面，见了绮罗无数。只你厌厌，教人竟日，一点无由诉。如今拚了，萦眠惹梦，没个顿身心处。深诚事，骖鸾解佩，是许未许。","dynasty":"宋代","title":"永遇乐（赠雍宅璨奴）"}
{"author":"晁补之","content":"吴歌白纻怨芳菲，肠断怀王去不归。陌上如今小花伴，山前山后白鹇飞。","dynasty":"宋代","title":"陌上花八首"}
{"author":"晁补之","content":"东风回，江上渚，何处来，双白鹭。灼灼岸间桃，依稀兰杜苗。一衔湍濑鳞，一下青林梢，潇湘绿水春迢迢。","dynasty":"宋代","title":"题惠崇画四首其一春"}
{"author":"晁补之","content":"我初就学首未冠，叔父不以童儿看。我今生年二十一，叔父晚作东州官。侧身西望不得见，泪下两脸何丸澜。青春白日不照贫士屋，使我四壁长年寒。六年两岁从进士，晚学扬雄识难字。贷钱乞米出都门，鼓腹吹篪入吴市。读书击剑老死终，何为古来慷慨无人知。上有九重之青天，下有百尺之黄泥。收声藏热等雷火，白杨蔓草秋风悲。生亦不可料，死亦不可量。荆山长号刖两足，何如船尾歌沧浪。我不能钩章抉句攀俊造，又不能赤鸡白狗追年少。矫首翻肠无一言，归去吴松学渔钓。主簿卑官何所施，秋来两鬓应生丝。阿宜已冠无成事，犹忆它年冬至诗。","dynasty":"宋代","title":"寄怀寿光主簿四叔父"}
{"author":"晁补之","content":"闭门围火谈，开户雪一尺。黄昏具杯酒，知君远行役。君家三兄弟，颇谓各无敌。容父学知方，大道通四驿。吉父尤颉颃，天池观水击。仁父少而奇，乃是夜光璧。李侯有此子，便可卧安席。家居乐与饵，聊以止过客。岂无一束刍，空谷不可食。宵人操宠利，徒手捕蜴蜥。公等宁复然，乌黑鹄自白。屠龙业有用，未厌所从僻。富贵念昔时，城东雪中迹。","dynasty":"宋代","title":"送学生李公裕兄弟赴省集"}
{"author":"晁补之","content":"不学栽橙业种松，未惭履狶笑屠龙。许君尽得东坡术，已与先生一事同。","dynasty":"宋代","title":"东坡公以种松法授都梁杜子师并为作诗子师求"}
{"author":"晁补之","content":"萧然如裴叔则，颊毛疏复长。邈然如王夷甫，高致宜庙廊。功名四皓云泉外，诗赋三闾草木香。君莫夸熙宁登科面玉雪，只今未老鬓发苍。不应弹琴酒炉坐，消渴还有禅病缚。不忘相抛白社一岁长，浮我杜举须十觞。结交齐东李文叔，自倚笔力窥班扬。谈经如市费雌黄，冰炭何用置我肠。胜游独不思迎祥，漾舟荷陼水中央。","dynasty":"宋代","title":"次韵太学宋学正遐叔考试小疾见寄"}
{"author":"晁补之","content":"金玉谁人咏德音，太平无象属人心。日高初散露门讲，天上五云宫殿深。","dynasty":"宋代","title":"次韵两苏公讲筵唱和四首"}
{"author":"晁补之","content":"文饶论百揆，豪气阔天宇。归来坐平泉，草木何足数。只今和文弟，怪石几风雨。达生要忘累，人取应我与。","dynasty":"宋代","title":"次韵阎甥伯温池上八首"}
{"author":"晁补之","content":"高堂置书几，连幕与云齐。暑服犹便葛，秋盘已饤梨。官醪聊足醉，古锦不成题。空对灯花喜，重城隔夜闺。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"新植青桐小径成，两行萱草一时荣。春风百卉芳菲尽，长夏幽花却称情。","dynasty":"宋代","title":"东皋十首其五"}
{"author":"晁补之","content":"汶阳我昔见苏李，人言吴子归未几。长啸春风大泽西，却望麻田山万里。不逢郑老溪上箭，欲致朱公路傍米。今年穷巷丝生发，马尾吹风化衣袷。定知赤鲤蓦波涛，何意黄冠惊仆妾。琅函万过阴魄悲，心无丹白炉生儿。山中种芝岂无侣，成都醉眠未当去。愿从王烈或见呼，试访孙登竟无语。弃家内愧非此流，此身天地一虚舟。未应齿豁尘埃里，乞与青精救白头。","dynasty":"宋代","title":"赠麻田山人吴子野"}
{"author":"晁补之","content":"蒹葭苍，荳叶黄。南村不见冈，北村十顷强。东家车满箱，西家未上场。荳叶黄，野离离。鼠窟之，兔入畦。豕母从豚儿，豕啼豚咿咿。衔角复衔萁。荳叶黄，谷又熟。翁媪衰，餔糜粥。荳叶黄，叶黄不独荳。白黍堪作酒，瓠大枣红皱。荳叶黄，穰穰何膴膴。腰镰独健妇，大男往何许。官家教弓刀，要汝杀贼去。","dynasty":"宋代","title":"荳叶黄"}
{"author":"晁补之","content":"李君禅味诗情里，解作黄金不润身。目断白衣檐酒阒，何妨聊破一垆春。","dynasty":"宋代","title":"东皋十首"}
{"author":"晁补之","content":"雪消闲步花畔。试屈指、早春将半。樱桃枝上最先到，却恨小梅芳浅。忽惊拂水双来燕。暗自忆、故人犹远。一分风雨占春愁，一来又对花肠断。","dynasty":"宋代","title":"金凤钩（同前）"}
{"author":"晁补之","content":"乐哉侯之堂兮，高门桀兮兰锜。切云冠之峨峨兮，四牡矫兮戾止。夜悠悠其未晨兮，纷侯庭之徙履。云容容而承楣兮，日澹澹兮阶戺。雨雪晛其将流兮，黄宫动乎子美。爰俶生之煌煌兮，又尚兹夫介祉。严若植其姣服兮，侯何须兮堂际。进蕙帱予称觥兮，芬予席之兰茝。朱颜忽其满堂兮，五音昌兮来会。藐姑射之绰约兮，愿悫保而为使。洵侯堂之可乐兮，与日月其无圮。","dynasty":"宋代","title":"乐哉侯之邦兮乐哉侯之堂兮其二"}
{"author":"晁补之","content":"柳态纤柔，雪艳疏明。问人来、人道轻盈。张琵莲脸，一寸波横。比潇洒处，犹难称，此嘉名。花前烛下，微颦浅笑，要题诗、盏畔低声。司空自惯，狂眼须惊。也不辞写，双罗带，恐牵情。","dynasty":"宋代","title":"行香子（赠轻盈）"}
{"author":"晁补之","content":"园林日夕好，花繁时鸟飞。少年玩芳物，不饮成坐悲。只今未白发，念昔已依依。纷华战吾道，决胜当有归。挫锐培其根，外槁中匪衰。念方终日行，辎重安得违。","dynasty":"宋代","title":"饮酒二十首同苏翰林先生次韵追和陶渊明四"}
{"author":"晁补之","content":"朱门深掩，摆荡春风，无情镇欲轻飞。断肠如雪，撩乱去点人衣。朝来半和细雨，向谁家、东馆西池。算未肯、似桃含红蕊，留待郎归。还记章台往事，别后纵青青，似旧时垂。灞岸行人多少，竟折柔支。而今恨啼露叶，镇香街、抛掷因谁。又争可、妒郎夸春草，步步相随。","dynasty":"宋代","title":"胜胜慢（家妓荣奴既出有感）"}
{"author":"晁补之","content":"沛高皇之受嬴兮，刘别子曰楚元。羌好诗而说羲兮，敬设醴于穆生。戊始怠而穆去兮，申白笑而钳市。冨传孙而失国兮，派辟强之支子。爰清净而少欲兮，以身悟乎霍光。蹇孙向之洽闻兮，至耆老而弥良。曰众贤和于朝兮，万物和于野。粤百世而能调兮，民胥来而凤下。惟刘有后于楚兮，千岁发夫道原。流其芳以益远兮，伟壮舆之不愆。厡惟博而好直兮，向异世而复起。舆惟进而未已兮，载向学亦不坠。彼元结之信修兮，羌何为此漫浪也。将履中而晦外兮，其徳固天之放也。惟漫浪之为言兮，匪正则之嘉名。岂其惩屈之死忠兮，欲猗移以保生。结当易之一爻兮，幽人履而正吉。舆方壮而恶书兮，弃尔辅欲谁赖。吾语子漫浪之可兮，遗物往其庶几。苟畏人而群于人兮，拭唾面其犹殆。朝骋望乎紫霄兮，夕归次乎左蠡。五老兮在上，星子兮在下。垂瀑介于高丘兮，洞深林而北靡。飞梁亘于三峡兮，倏异景而殊世。青松屋兮桂宇，辛夷房兮梅户。兰糗兮菊粻，荪体荐兮肴若芳。云驷兮霓辀，岁将晏兮谁与游。烟为衣兮水为佩，君谁须兮林之际。吾以漫为旌兮，建彼太虚之上也。吾以浪为乘兮，周彼八荒之外也。羾万里厕不逢人兮，御谒我以宜止。晻轟轟而旷汹汹兮，羌何以辩乎明晦。弥高出于千仞兮，群凤过而北南。弥幽径于雷室兮，列缺惊而后先。求佺侨而不得兮，咸勃窣其在下。乃山泽之臞兮，夫何足以跂而望我。茫吾不知其所如兮，黔嬴告我以何舍。出无阴兮入无阳，旋丹崖兮匝大荒。忽临睨夫故居兮，羣梯危之蜂户。伛白叟之扶童兮，迎谓我以良苦。返吾稼兮复吾樵，山{山悤}{山悤}兮江滔滔。舆先人之善俗兮，虽百世犹未攺。彼鲁衰而龂龂兮，吾老穉以知耻。匪礼失而求野兮，民固化于不恌。舆克家而好常兮，庸谨行以毋慠。怀向厡之遗直兮，念尔祖而履薄。陈洪范之九畴兮，叙三统与七略。以为博而弗考兮，蹇无用而束阁。纷舆世之多贤兮，匪曲全而好修。惟仁宅与羲路兮，羌可居而必由。结信贤而自晦兮，忘其同物以迷世。凫与波而上下兮，夫固非驹之所喜。乱曰：接舆诡而悟圣兮，匪沮溺亦楚狂。圣与言而莫顾兮，人以为知乎大方。既不足用吾中兮，吾将从回宪之所臧。","dynasty":"宋代","title":"漫浪阁辞"}
{"author":"晁补之","content":"驿后新篱接短墙，枯荷衰柳小池塘。倦游对此忘行路，徙倚轩窗看夕阳。","dynasty":"宋代","title":"题谷熟驿舍二首一"}
{"author":"晁补之","content":"同舟自古无胡越，南北东西路不同。不问宫亭借如愿，只求四面与分风。","dynasty":"宋代","title":"宫亭神甚灵云有婢名如愿以借客有所求叩如愿"}
{"author":"晁补之","content":"与君暮从栖岩东，有泉锵然发深谷。人言祥符行幸城无水，跨野疏泉此山足。后来修废吴与李，谁其记者江休复。我欲重铭章圣功，借君巨笔錾寒玉。","dynasty":"宋代","title":"以苍陵谷引水记呈毅父惠诗次韵"}
{"author":"晁补之","content":"昨日雪已佳，今日雨亦好。冰肤解万木，洗濯见枯槁。思君对此坐，孤咏废幽讨。明日尚相期，春禽听清晓。","dynasty":"宋代","title":"昨日雪已佳约李令希孝"}
{"author":"晁补之","content":"长蜺饮井井欲乾，白鼍鸣窟凄风寒。公马未驾阴漫漫，公归湿幕濡旌幡。霜刀不染鹅颈殷，涂龙安享雩舞闲。隰桑有沃柔可攀，小麦青青大麦攒。拜公起舞公颜欢，明日空阶响夜阑。屋漏不复愁衣单，帡幪广厦安如山。","dynasty":"宋代","title":"澶守谏议韩璹祷雨有应"}
{"author":"晁补之","content":"梅花时候君轻去。曾寄红笺句。胡麻好种少人知。正是归时何处、误芳期。谁教又作狂游远。归路杨花满。当年不负琐窗春。老向长楸走马、更愁人。","dynasty":"宋代","title":"虞美人（代内）"}
{"author":"晁补之","content":"心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"下水船其六唐儿"}
{"author":"晁补之","content":"飘零何处是生涯，瘦马都门踏落花。芳物搅心看不得，绨袍遮眼畏风沙。","dynasty":"宋代","title":"都门"}
{"author":"晁补之","content":"住近苏门有白云，闭关却扫道逾尊。相逢不语忽长啸，今日岂无人姓孙。","dynasty":"宋代","title":"和胡戢七首"}
{"author":"晁补之","content":"上盆五尺高，下盆二尺广。咿呦蚁穴间，飞瀑一线响。关侯初为此，避世挹萧爽。晁子亦欣然，闭户穿瓦盎。虚堂一亩静，纯白四隅敞。中央浑沌胚，鯈忽所求往。凿窍令语言，岂但一成两。危峰下俯瞰，石井黝然仰。奔泉决眦落，惨澹阴壑想。明珠溢盘盂，白露湿尘坱。声音通大道，断竹自谁赏。何曾戛击阑，缾缶日夜长。初疑风陨箨，骤雨来莽苍。乍似酒落槽，夜枕听惚恍。鸣禽杂啁哳，物魅乱肸蠁。相依欠林樾，见蔽赖帷幌。范侯惊侧耳，李令笑抵掌。张侯助我懒，不忆税归鞅。云间余仲弟，聊可乐吾党。中和非外物，此理未宜罔。相劝戒勿传，名字遍天壤。撞锺鼎食事，老罢不知飨。但怪一世狂，端如转车辋。能来解幅巾，为子濯泚颡。","dynasty":"宋代","title":"和关承议彦远水乐"}
{"author":"晁补之","content":"二年官扬犹一炊，丞聋毋害守不讥。帝知无功呼返之，具舟从江民不知。道傍愚叟为涕洟，岂无爱人如尔为。我谢叟归视汝儿，风号鸿潦水涸陂。冰塞川船不可移，白蜺横野光逶迤。寒威上射小日规，旦行一里方午维。十日系野儿啼饥，中无载盗过不窥。官令十夫为操椎，耶许相力哀复疲。我笑遣夫是安施，霜不杀草圣所欷。岁十一月冰固宜，逆天进亦不可几。为儿搏饭儿安嬉，宁三月暖犹流凘。","dynasty":"宋代","title":"扬州被召著作佐郎自金山回阻冰效退之陆浑山"}
{"author":"晁补之","content":"泽南三百里，极望横天云。云端色凝黛，谛视初可分。峥嵘介丘像，澒洞元气屯。顷刻有变化，惨澹殊明昏。天行帝出震，其位生物元。不周偾西北，川乃东南奔。宁知六鳌死，竟使二山沦。不有是难倾，孰维大块根。尝闻周官说，实惟天帝孙。神灵所镇守，民物斯芘存。幽明吻一理，有道惟常尊。不觉下马拜，僮奴亦蹲循。乃知正直理，足使冥顽敦。三王有损益，商人所尊神。明法或不惧，夜行安得逡。以此辅世教，庶几驱骜民。暮宿太平驿，不眠虑丝棼。明朝好天色，万象开胚浑。势横恒碣尽，支压齐鲁蹲。五色冒日观，一握通帝阍。恢拓下嶊嶉，青苍上氤氲。泉石竞沮洳，烟岚互纷纶。高举躐风海，深蹯跆火轮。涛波卷堆阜，一一溟渤吞。棋枰视井邑，匕箸藏松椿。碧瓦峙双阙，红墙缭长闉。愿瞻岩閟客，内涤邪垢魂。赐臣登绝顶，一览神秀原。万壑射窈窕，三坛矗嶙峋。莽不睹项领，何能穷髀跟。稍稍指凫绎，依依数亭云。松列大夫爵，鸁识将军坟。琐屑涧花丽，霏微崖药熏。广大良有以，奇险安足论。瑰诡有形上，颓然德弥惇。得无希夷子，傲世逃深蓁。亦有黄冠士，相对如麖麏。此曹啮草木，语道良未闻。解榻坐中观，洗心驰大钧。形气要得一，不然随物泯。是事亦姑置，幽寻聊可勤。初疑无字碑，莹洁谁敢文。又怪玉女井，高绝何由奫。俯穿斗仙岩，鸟下天壁垠。侧度五贤堂，熊经背逡巡。剑石危数履，女萝柔履扪。挥斥八极远，风来袂轩轩。寥廓自无梯，犹疑天可宾。阴谷不敢视，恐落魑魅群。安得遂独往，身如黄鹄翻。周流遍五岳，采掇芝英繁。即欲憩圆峤，或当止昆仑。众真迎我语，一笑颜玉温。是中差可乐，子胡恋尘樊。答此太遗物，身闲犹事君。重华迹已远，秦汉事方烦。成功属吾宋，五礼垂后昆。皇帝二载春，臣备太史员。紬绎自帝典，颇识康哉言。泥金白玉字，愿颂无前勋。有志类韩愈，无书愧文园。臣发将雪素，臣心犹日暾。今此在林薮，跳身同玃猿。徒观众山小，愁绝下天门。","dynasty":"宋代","title":"谒岱祠即事"}
{"author":"晁补之","content":"将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。","dynasty":"宋代","title":"调笑令其二宋玉"}
{"author":"晁补之","content":"清河掺执汴河逢，万里悲欢一梦中。不作常情问京雒，鱼山好在故园松。","dynasty":"宋代","title":"虹县逢无斁二首一"}
{"author":"晁补之","content":"虎狼敌国易良图，望见将军要引车。不畏秦强畏廉斗，古来只有蔺相如。","dynasty":"宋代","title":"渑池道中"}
{"author":"晁补之","content":"明光甲挫三言内，悉怛谋亏一算间。成败关心不瞑目，我今无此只应闲。","dynasty":"宋代","title":"松菊堂读史五首"}
{"author":"晁补之","content":"二十七年前应诏，黄昏同上木兰舟。江山依旧人琴寂，白首南迁泪迸流。","dynasty":"宋代","title":"宿采石追怀沈丘叔父同应诏渡此今二十七年矣"}
{"author":"晁补之","content":"蒹葭苍，豆叶黄。南村不见冈，北村十顷彊。东家车满箱，西家未上场。豆叶黄，野离离。鼠窟之，兔入畦。豕母从豚儿，豕啼豚咿咿，衔角复衔萁。豆叶黄，谷又熟。翁媪衰，餔糜粥。豆叶黄，叶黄不独豆。白黍堪作酒，瓠大枣红皱。豆叶黄，穰穰何膴膴。腰镰独健妇，大男往何许。官家教弓刀，要汝杀贼去。","dynasty":"宋代","title":"豆叶黄"}
{"author":"晁补之","content":"迟君干越思禅寺，弥月忘归住翠岚。忽见琵琶洲上月，始惊全室在天南。","dynasty":"宋代","title":"泊思禅寺呈廖明略其地盖干越寺在琵琶洲上"}
{"author":"晁补之","content":"少贱足可喜，险阻更尝之。为亲谋斗粟，无意出竞时。缅焉效一官，报国方在兹。宁当不恤纬，对酒怀忧疑。学道恨力浅，中遭世网持。","dynasty":"宋代","title":"饮酒二十首同苏翰林先生次韵追和陶渊明一"}
{"author":"晁补之","content":"群公爱我邀我居，平生文举情岂疏。钩陈玄武在北极，上帝之府森图书。赵韩魏降显德尾，司马蝉嫣世良史。其人不见其言在，青草生原岁阳止。吾君好学由生知，成汤得尹方有为。应合它年尹躬学，书成泣像麒麟阁。","dynasty":"宋代","title":"次韵校书孔彦常校资治通监作"}
{"author":"晁补之","content":"不是生情薄桃李，广陵一株名最高。俱飞蛱蝶莫猜忌，端为蜻蜓避伯劳。","dynasty":"宋代","title":"漫成呈文潜五首"}
{"author":"晁补之","content":"皂荚村南三里许，春江不隔一程遥。双堤斗起如牛角，知是隋家万里桥。","dynasty":"宋代","title":"扬州杂咏七首其五"}
{"author":"晁补之","content":"河流之所濡，一斛泥数斗。我庄当水穷，乃比石田瘦。尚无东陵瓜，况有南山豆。天雨不可期，且复鞭牛后。","dynasty":"宋代","title":"视田五首赠八弟无斁"}
{"author":"晁补之","content":"笔陈云横未易陪，雁门端见压城摧。栎中麋出君搏饭，地上蛇成我夺杯。好在田园心事懒，罢休簪组鬓毛催。稽山为有知章否，欲泛扁舟定却回。","dynasty":"宋代","title":"别关景晖二首二"}
{"author":"晁补之","content":"渊明褊志迷归去，叔夜支辞谬养生。道有穷通千世运，命无夭寿四时行。我能为蝶斯同化，子亦知鱼乃至情。谓马谓牛无不可，楚肝越胆太分明。","dynasty":"宋代","title":"感兴"}
{"author":"晁补之","content":"两堤马头高作山，两津车路深成谷。截川夭矫暮虹背，排浪参差动蚿足。七牛蹴河犹怒目，一牛从能往不复。借牛使河此圣时，强饮不须求马玉。","dynasty":"宋代","title":"用谷字韵答提刑毅父治河桥"}
{"author":"晁补之","content":"宾戏令晁子，名堂无乃迂。何为仍负弩，秪合便飞凫。彭泽且市隐，太丘犹世儒。解嘲吾亦倦，系雁一相娱。","dynasty":"宋代","title":"寄题宝应无斁凫舄堂二首一"}
{"author":"晁补之","content":"双鸳池沼水融融。桂堂东。又春风。今日看花，花胜去年红。把酒问花花不语，携手处，遍芳丛。留春且住莫匆匆。秉金笼。夜寒浓。沈醉插花，走马月明中。待得醒时君不见，不随水，即随风。","dynasty":"宋代","title":"江神子（集句惜春）"}
{"author":"晁补之","content":"鼷鼠食牛牛不知，牛不愿骍而愿犁。虎噫来风皮见藉，兔狡宅月肩遭胹。欲兆幽烽二龙死，独微晋泽一蛇悲。失马吉凶方聚门，亡羊臧谷未宣分。沐猴冠带去始惬，木鸡风雨漠何闻。不须皎皎吠蜀狗，阮子与猪同酒樽。","dynasty":"宋代","title":"拟乐府十二辰歌"}
{"author":"晁补之","content":"晡时北京城，行李上客槎。二更无人声，骑马黄河沙。误缘柳滩中，寻炬知田家。道有转徙人，襁负依丘麻。鸡鸣不安枕，彷佛墟里斜。秋瓜抱子母，荞麦亦已华。赖兹野物登，尔辈生有涯。夜宿冠氏驿，旅衾魂梦嘉。明发萦长版，晚开堂邑衙。秋阳此方炽，流汗沾巾纱。处阴甘吾愿，聊逸岂在多。有风东北来，惨惨飞雨加。顷时异晦明，稍瞩天表霞。仆夫为我言，涂梗绝行车。且还解吾褚，中林侣群鸦。诗书维永夕，蚤作从复赊。岂不有王事，奈此仆夫何。","dynasty":"宋代","title":"北京水后往棣州试进士"}
{"author":"晁补之","content":"弥天一滴水，何处是曹溪。若作声来解，还成瞪发迷。白云遮刹远，翠竹向檐低。是物元非物，庄周未可齐。","dynasty":"宋代","title":"次韵练定祥符听法"}
{"author":"晁补之","content":"论世以观士兮，集羲以为词。所非正而敢从兮，日可罣而东之。嗟若士之弗获兮，羌何忿而负石。繄圣贤之出处兮，惟遵道而守徳。凤览辉而乃下兮，雏犹耻乎腐吓。非九方之为使兮，夫何足以得马。庐岑岑以镇楚兮，汹大江之东涹。分阴阳之晦明兮，钟斯人以正直。惟天道与地宝兮，非所求其犹爱。与之全而不用兮，怀斯美以固在。大固不可以适兮，方固不可以圆。试回功谢于土谷兮，夫乃同道于禹稷。譬人生犹吹吷兮，无得丧之可齐。纷吾何指以为正兮，服吾初其庶几。","dynasty":"宋代","title":"冰玉堂辞"}
{"author":"晁补之","content":"二十年来曹子方，新诗曾见未能忘。多才善戏称物芳，吴娃席上呼作郎。瞥然何许岁月长，只今未老毛发苍。自言逢掖非昔狂，传经华阴夫子堂。何曾骑马身挟枪，诏随上将西击羌。董蒲跗注谓我臧，夜行马顿饥无粮。鼓鼙惊谷骑卷冈，吏呼为微醉在床。前锋奄至灵武傍，中坚反后无敢骧。城开三日牧蔽隍，百驰载笴千橐装。旌旗立垒乌鸟扬，还军不省一矢亡。坐师无获劳不偿，铙歌入奏虚锦囊。秋风鲈鱼思故乡，锐头宜董鹳鹅行。得官犹领万骕骦，王城对巷如参商。那知连月居兹房，称多量少非我王。群公古镜悬秋光，闭门饭饱庭叶黄。秋盘登兔官酎香，吴音讹变杂秦凉。令壶老柏笑覆觞，淹留平日梦欲翔。得君可乐殊未央，人生倾盖何所望。结交松柏要冰霜，中天号出玉玺章。青骢御史腾康庄，归期屈指未可忙。闻君况有梦虺祥，生女不恶嫁邻墙。扫轩留客具酒浆，与君更约城南张。","dynasty":"宋代","title":"考校同文馆戏赠子方兼呈文潜"}
{"author":"晁补之","content":"不行盆口更湖口，明日庐山自此过。犹恨西江不穷览，沅湘闻道亦无波。","dynasty":"宋代","title":"过分江口"}
{"author":"晁补之","content":"秋云多重阴，凌旦亦可乐。虚斋坐亭午，寒雨依高阁。王官有忧责，霖潦河未落。孝先但欲眠，不奈弟子谑。黄花迫晚景，白露下丛薄。独当慰佳节，得酒自斟酌。","dynasty":"宋代","title":"直舍即事"}
{"author":"晁补之","content":"昔人流水高山手，此意宁从弦上有。阎侯卷舌卧闾里，意向是中留不朽。似闻绿绮置床头，暑雨东城无麦秋。赵传和氏斋五日，吴得湛卢当两州。李侯得意夸题柱，成诗欲使邀诸路。自有桓山石室弹，深屋时闻茧抽绪。无琴尚可何独弦，要识精微非度数。人生有累无非失，我欲心灰木为质。懒从徽的自凝尘，老向诗书逾爱日。自言结习久难除，犹理断编寻止息。焦城卜筑近连轸，归约阎侯亦萧瑟。旧闻君祖课木奴，试买瑕丘百株栗。","dynasty":"宋代","title":"李成季得阎子常古琴作"}
{"author":"晁补之","content":"上客骊驹系。惊唤银屏睡起。困倚妆台，盈盈正解罗结。凤钗垂，缭绕金盘玉指。巫山一段云委。半窥镜、向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。","dynasty":"宋代","title":"下水船"}
{"author":"晁补之","content":"春云轻锁，春风乍扇园林晓。扫华堂，正桃李芳时，诞辰还到。年少。记绛蜡光摇，金猊香郁宝妆了。骤骏马、天街向晚，喜同车、咏窈窕。多少。卢家壶范，杜曲家声荣耀。庆孟光齐眉，冯唐白首，镇同欢笑。缥缈。待琅函深讨。芝田高隐去偕老。自别有、壶中永日，比人间好。","dynasty":"宋代","title":"引驾行·春云轻锁"}
{"author":"晁补之","content":"风雨过中秋，愁对画帘银烛。那更气迟节晚，负重阳金菊。月期花信尚参差。功名更难卜。何事四时俱好，□一杯一曲。","dynasty":"宋代","title":"好事近（中秋不见月，重阳不见菊）"}
{"author":"晁补之","content":"短辔驭羸马，驰驱曹济间。商飙折劲木，萧瑟道里寒。况复慕所天，恻怆摧心肝。游子叹时迈，慈母怜衣单。来时凭窗哭，五妹垂修鬟。季弟主菽粟，孺妻爨茅菅。悼我无令人，莫奉堂上欢。岂无萱草诗，终日倚门阑。念昔常独立，所闻诗礼难。我尚未成人，遭罹此忧患。岁晏念坟墓，仳离百哀攒。何时奉灵车，辛苦向此还。亲寡气力微，傍人祝加餐。愿言薄志节，苟生无形颜。","dynasty":"宋代","title":"之京师展墓"}
{"author":"晁补之","content":"龙兴寺里青云干，后土祠中白雪葩。五百年间城郭改，空留鸭脚伴琼花。","dynasty":"宋代","title":"扬州杂咏七首"}
{"author":"晁补之","content":"羊踏胸中昨夜蔬，不应扪腹怪如壶。妇家得餔犹须忍，莫索槟榔笑尔臞。","dynasty":"宋代","title":"叔与戏云谓我穷我尝伤食从而嘲之"}
{"author":"晁补之","content":"筑台危可瞰垧牧，朝来小雨犹十上。虽无峻岭有修竹，不减山阴同放浪。青门正尔堪邵平，云中何必须魏尚。小池更广勿近墙，畏与浊渠同滉漾。","dynasty":"宋代","title":"再用韵和陈伯比二首二"}
{"author":"晁补之","content":"青史他年羡二疏，功成脱屣向迷涂。薄游竟后抛官约，常愧都门长大夫。","dynasty":"宋代","title":"蔡州叔父金部挽歌辞五首其三"}
{"author":"晁补之","content":"堂堂门下公，英发自初仕。卷舒固以时，出处不为己。朝廷登儒辅，德礼民有耻。岷峨更峥嵘，清风在闾里。独醒固不恶，既醉又可纪。成王访落时，百室赋盈止。吾侪为国谋，私爱不足恃。","dynasty":"宋代","title":"饮酒二十首同苏翰林先生次韵追和陶渊明十九"}
{"author":"晁补之","content":"贫炉初着灰，浊酒寒不温。邻张病未来，独负南窗暄。昨日往过之，欢喜能两餐。酲醲淟然解，愧无枚乘言。祝君抱虚一，邪气袭无门。今晨有起色，迎笑眉宇轩。扶掖两男儿，总丱佳弟昆。遣诵寄我诗，妙可白玉刊。平生俱豪气，见酒渴骥奔。赐休常苦稀，晨谒良不闲。约君向南邦，勿厌敲扑諠。公余未忘饮，何必釂十分。时平但行乐，卧治安足论。琵琶五十面，雷雨出昆弦。","dynasty":"宋代","title":"次韵文潜病中作时方求补外"}
{"author":"晁补之","content":"王孙蕴奇意，纨素澹云烟。借与王摩诘，含毫思邈然。","dynasty":"宋代","title":"题宗室大年画扇四首"}
{"author":"晁补之","content":"开门睹雉不敢发，滞思霾胸须澡雪。烦君初试一枪旗，救我将隳半轮月。不应种木便甘棠，清风自是万夫望。未须乘此蓬莱去，明日论诗齿颊香。","dynasty":"宋代","title":"再用发字韵谢毅父送茶"}
{"author":"晁补之","content":"东汉有两士，才智炫一时。三公往访事，卧痾亦见辞。伟明独不然，小道安取兹。斯人似水镜，与世破昏疑。忧国不为身，百世那可欺。举杯相欢属，是事亦置之。","dynasty":"宋代","title":"饮酒二十首同苏翰林先生次韵追和陶渊明十二"}
{"author":"晁补之","content":"皇天于春自着意，安排未遣东皇家。朝雨已教润压土，晓风更将寒约花。诗篇驱使到老得，酒船拍浮即生涯。四年逢春今日好，可是芳物年年加。","dynasty":"宋代","title":"饮谢公辅家"}
{"author":"晁补之","content":"老人得坐安若山，畏寒缩颈衣裘间。不如公子拥樽酒，诗材春乱词涛翻。想见杨家美人出，玉面朱唇映琴瑟。冰船着炬光照淮，雪乱风筵饮方逸。只今愁坐私自怜，寒书冻砚尘满前。人生何者非昨梦，还如归去散花天。老人已复形槁木，真幻那知然不然。蚓鸣小鼎藜羹熟，闭眼圆蒲不是禅。","dynasty":"宋代","title":"次韵文潜忆杨翰林元素家淮上夜饮作"}
{"author":"晁补之","content":"春风共载扬州路，屈指都疑梦夜阑。可是重来俱白发，只堪归去却黄冠。为郎我赖文书少，作邑君逢政令宽。自古江山胜尘土，莫轻故步爱邯郸。","dynasty":"宋代","title":"送欧诚发"}
{"author":"晁补之","content":"归鸟翩翩，楼上黄昏。黯天气、残照余痕。曲栏干里，有个愁人。向不言中，千载事，一年春。春来似客，春归如云，付楼前、行路双轮。倾江变酒，举斛为尊，断浮生外，愁千丈，不关身。","dynasty":"宋代","title":"行香子（同前）"}
{"author":"晁补之","content":"群公爱我邀我居，平生文举情岂疏。钩陈玄武在北极，上帝之府森图书。赵韩魏降显德尾，司马蝉嫣世良史。其人不见其言在，青草生原岁阳止。吾君好学由生知，成汤得尹方有为。应合它年尹躬学，书成泣像麒麟阁。","dynasty":"宋代","title":"次韵校书孔彦常校资治通监作"}
{"author":"晁补之","content":"松菊堂深，芰荷池小，长夏清暑。燕引雏还，鸠呼妇往，人静郊原趣。麦天已过，薄衣轻扇，试起绕园徐步。听衡宇、欣欣童稚，共说夜来初雨。苍菅径里，紫葳枝上，数点幽花垂露。东里催锄，西邻助饷，相戒清晨去。斜川归兴，翛然满目，回首帝乡何处。只愁恐、轻鞭犯夜，灞陵旧路。","dynasty":"宋代","title":"永遇乐（同前）"}
{"author":"晁补之","content":"疏林小雨月胧明，商颂琅琅半夜声。邓子弓强殊未发，欲驰桑本犯坚城。","dynasty":"宋代","title":"夜闻慎思吟讽"}
{"author":"晁补之","content":"春归风雨一朝尽，画静园林诸趣嘉。蜻蜓出水群掠蚋，鹎鵊卫巢双趁鸦。","dynasty":"宋代","title":"晚春二首二"}
{"author":"晁补之","content":"依依牛马辨平沙，三日扁舟近祝家。明日扬颿应复驶，蒸云散乱作风花。","dynasty":"宋代","title":"祝家墩阻水旦起舟人云天上风花顺矣作一绝"}
{"author":"晁补之","content":"人言慎县宰，颇似太丘君。客户有训遣，司官无讼闻。外家久寂莫，舅氏少辛勤。一邑何足道，高名谁与群。西来马特特，冬晚雪纷纷。公朝道由砥，孤士迹如云。过门苦地僻，下直迫日曛。深泥枉穷巷，寒垆对残煴。感慨说宣子，飘零缀遗文。麟阁窘铅椠，鱼山失耕芸。远情等匏系，归梦剧丝棼。山东接畿甸，阳谷近榆枌。吏昔猛豺虎，民如窜麖麇。幸逢宽大时，庶几仁惠薰。自笑下士策，不殊野人芹。爱民宜百禄，本茂实当蕡。","dynasty":"宋代","title":"送舅氏杨通直令阳谷"}
{"author":"晁补之","content":"上客骊驹系。惊唤银屏睡起。困倚妆台，盈盈正解罗结。凤钗垂，缭绕金盘玉指。巫山一段云委。半窥镜、向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。","dynasty":"宋代","title":"下水船"}
{"author":"晁补之","content":"归去来兮，吾无以归奚以归。既身不足以任责，畏首尾而心悲。慕往昔之经世，嗟吾力之莫追。彼辞位而灌园，岂吾今之独非。雨冥冥而荷笠，榛莽莽厕褰衣。我行野而视天，觉宇大而身微。乃矜虻蚷，止驱息奔。背隍筑室，面坂植门。三绶从褫，图书尚存。忘瓠落之可忧，比浮海之为樽。跞太初而游意，弊无极而雕颜。反国蜗而自足，俯巢幕而亦安。解予辔之沃濡兮，脱予牵之间关。识鸟鸣而物华，陶阳气以流观。悟息渊而消枝，亦墐户而俱环。惟文字之幼工，则虽老而桓桓。归去来兮，彼河滨之善游。或往学而丧生，复里粮其安求。善陶生之逹情，不与世兮同忧。实迷途其已远，惧斯人之莫畴。或待兔守株，或遗剑刻舟。虽成事之不说，聚悔踰于山丘。庶西方之至言，聊反闻而逆流。守一静而为君，亦何往而不休。已焉哉，一书一夜成四时。子之叹川逝不留，颓光不可使东之。韩终王子乔，汗漫难与期。俯寸田之荆棘，曷不旦耘而暮耔。悲在堂之蟋蟀，惭不乐于唐诗。悟死生之如梦，亘今古而无疑。","dynasty":"宋代","title":"追和陶渊明归去来辞"}
{"author":"晁补之","content":"昔日肩吾上国行，鱼龙黑浪自堪惊。我今憔悴西风稳，却是江神不世情。","dynasty":"宋代","title":"连日顺风"}
{"author":"晁补之","content":"似有如无好事，多离少会幽怀。流莺过了又蝉催。肠断碧云天外。不寄书还可恨，全无梦也堪猜。秋风吹泪上楼台。只恐朱颜便改。","dynasty":"宋代","title":"西江月"}
{"author":"晁补之","content":"醉卧符离太守亭，别都弦筦记曾称。淮山杨柳春千里，尚有多情忆小胜。","dynasty":"宋代","title":"赴广陵道中三首"}
{"author":"晁补之","content":"笑倚东风几百般，忽疑落渚在江干。玉容可得朝朝好，金盏须教一一干。送目汉皋行已失，断魂巫峡梦将残。七闽溪畔防偷本，四照亭边更着栏。","dynasty":"宋代","title":"次韵李秬新移牡丹二首二"}
{"author":"晁补之","content":"登登策策不须呼，时动圆荷触短蒲。五步濠梁亦堪乐，相忘何必是江湖。","dynasty":"宋代","title":"东皋十首"}
{"author":"晁补之","content":"百花含蓓东风里。南园小雨朱扉启。春色一年年。年年花共妍。清谈招隐去。莫认如宾处。华发好风光。林间此味长。","dynasty":"宋代","title":"菩萨蛮·百花含蓓东风里"}
{"author":"晁补之","content":"泾水为渠食万口，一石论功泥数斗。嗟泾独不似渭闲，安流赴海又西还。天下楩柟尽隆栋，何如栎社不材间。无能饱食犹天上，巧智忧劳缘利赏。我无懋功突厥名，横身为国作长城。又非石堡将军勍，带刀夺取紫袍荣。世上此身愚莫比，雾縠翻惭汉童子。壮心虽欲强自挽，凫足元悭续非喜。君不见西京对策济时难，羞死王嫱马上弹。时平鸟雀须食尔，鸿羽可用高难攀。从今识路窘捷径，求我莫傍终南山。","dynasty":"宋代","title":"复用前韵遣怀呈鲁直唐公成季明略"}
{"author":"晁补之","content":"结习徐看荡劫灰，天花从自落空阶。似闻满室唯澄水，投砾何因出定来。","dynasty":"宋代","title":"与子真诸人饮求仁不与作怨诗因戏答"}
{"author":"晁补之","content":"大明唐来寺，废苑西南隅。青松拱高阜，崎岖有微途。肩与病我早，一马良可驱。众木媚深壑，气熏时雨余。此焉可数醉，何用葺吾居。","dynasty":"宋代","title":"饮酒二十首同苏翰林先生次韵追和陶渊明十"}
{"author":"晁补之","content":"鸾天汉津。恍如梦觉空江暮。云雨无踪珮何处。君非玉斧望归来，流水桃花定相误相误。空凝伫。郑子江头逢二女。霞衣曳玉非尘土。笑解明珰轻付。月从云堕劳相慕。自有骖鸾仙侣。","dynasty":"宋代","title":"调笑"}
{"author":"晁补之","content":"山色不违人，嵌满千家窗。","dynasty":"宋代","title":"句其三"}
{"author":"晁补之","content":"渔村半落楚江边，林外秋原雨外天。谁倚竹楼邀大艑，天涯暮色已苍然。","dynasty":"宋代","title":"题工部文侍郎周翰郭熙平远二首一"}
{"author":"晁补之","content":"平生邓夫子，文墨晚相依。台阁佳声在，湖湘爽气归。诗誇束笋密，发叹耨苗稀。勤苦千秋事，川明水孕玑。","dynasty":"宋代","title":"次韵邓正字慎思秋日同文馆九首其一"}
{"author":"晁补之","content":"不是生情薄桃李，广陵一株名最高。俱飞蛱蝶莫猜忌，端为蜻蜓避伯劳。","dynasty":"宋代","title":"漫成呈文潜五首"}
{"author":"晁补之","content":"我昔寻幽径山上，曾傍苕溪弄菱桨。南临天目指掌间，隔岭如闻笑言响。年来清血断征衣，碧发丹颜日夕非。便欲相期煮白石，与君晚入烟霞飞。","dynasty":"宋代","title":"答赵滋主簿"}
{"author":"晁补之","content":"皇天于春自着意，安排未遣东皇家。朝雨已教润压土，晓风更将寒约花。诗篇驱使到老得，酒船拍浮即生涯。四年逢春今日好，可是芳物年年加。","dynasty":"宋代","title":"饮谢公辅家"}
{"author":"晁补之","content":"东城南陌路岐斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。","dynasty":"宋代","title":"诉衷情（同前送春）"}
{"author":"晁补之","content":"上客骊驹系。惊唤银屏睡起。困倚妆台，盈盈正解罗结。凤钗垂，缭绕金盘玉指。巫山一段云委。半窥镜、向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。","dynasty":"宋代","title":"下水船"}
{"author":"晁补之","content":"小隐幽情薄宦身，五更骑马寿安尘。春如流水行随客，晓与青山气逼人。报国丹心千载事，对花霜鬓一番新。秦吴绝域从来恨，我已能知莫问津。","dynasty":"宋代","title":"自蒲赴湖早行作"}
{"author":"晁补之","content":"二年两度踏京尘，犹喜常逢杜子春。文学老来从旧日，金兰同好更何人。身惭随檄终难强，计欲归耕未敢陈。正是桃花红似血，不应无酒但沾巾。","dynasty":"宋代","title":"自蒲赴湖至板桥逢杜谋伯"}
{"author":"晁补之","content":"昨日雪已佳，今日雨亦好。冰肤解万木，洗濯见枯槁。思君对此坐，孤咏废幽讨。明日尚相期，春禽听清晓。","dynasty":"宋代","title":"昨日雪已佳约李令希孝"}
{"author":"晁补之","content":"停舟傍河浒，四顾尽荒原。日落狐鸣冢，天寒犬吠村。系帆凌震泽，抢雨入盘门。怅望夫差事，吴山閟楚魂。","dynasty":"宋代","title":"吴松道中二首其一"}
{"author":"晁补之","content":"平生邓夫子，文墨晚相依。台阁佳声在，湖湘爽气归。诗誇束笋密，发叹耨苗稀。勤苦千秋事，川明水孕玑。","dynasty":"宋代","title":"次韵邓正字慎思秋日同文馆九首其一"}
{"author":"晁补之","content":"雄深张子句，山水发天光。黄鹄愁严道，玄龟困吕梁。爱君豪颖脱，嗟我病伧囊。骥尾何当附，西风万里长。","dynasty":"宋代","title":"次韵邓正字慎思秋日同文馆九首其二"}
{"author":"晁补之","content":"辍直雠书馆，联裾校艺场。腾骧来万匹，挺拔出千章。直钓何妨得，餐风未必香。搜才赖公等，要助俗成康。","dynasty":"宋代","title":"次韵邓正字慎思秋日同文馆九首其五"}
{"author":"晁补之","content":"瓜瓞传仙裔，鸤鸠媲积功。龙章看子贵，鹤发与夫同。褕翟丹青里，珠襦鼓吹中。秋原送车泪，斜日起西风。","dynasty":"宋代","title":"秦国夫人挽辞安门下母二首其一"}
{"author":"晁补之","content":"君诗容易不着意，忽似春风开百花。上苑离宫曾绝艳，野墙荒径故幽葩。惬心刍豢非杂俎，垂世江河自一家。头白昏昏醉眠处，忆君频夜梦天涯。","dynasty":"宋代","title":"题文潜诗册后"}
{"author":"晁补之","content":"金樽玉酒，佳味名仙桧。恐是九龙泉，堪一饮、霜毛却翠。何须说此，只但饮陶陶，灯光底，百花春，自是仙家地。星郎早贵，惯见风流事。留我不须归，倒尊空、烛堆红泪。飞凫令尹，才调更翩翩，休吊古，枉伤神，有兴来同醉。","dynasty":"宋代","title":"蓦山溪"}
{"author":"晁补之","content":"炎歊暂卧北窗凉，更觉甘如饭稻粱。宰我粪墙讥敢避，孝先经笥谑兼忘。忧虞心谢知更雁，安稳身如挂角羊。要识熙熙不争竞，华胥别是一仙乡。","dynasty":"宋代","title":"次韵棠美甥昼眠"}
{"author":"晁补之","content":"深岩踏遍寻归路，仙掌依然在碧虚。无限游人重驻马，岂惟狂客倒骑驴。挂图天汉朝霞上，落影秦关夕照余。千古全生才一士，可怜登览尽丘墟。","dynasty":"宋代","title":"游华岳归道中望仙掌"}
{"author":"晁补之","content":"去年暑雨钩盘，夜阑睡起同征辔。今年芳草，齐河古岸，扁舟同舣。萍梗孤踪，梦魂浮世。别离常是。念当时绿鬓，狂歌痛饮，今憔悴、东风里。此去济南为说。道愁肠、不醒犹醉。多情北渚，两行烟柳，一湖春水。还唱新声，后人重到，应悲桃李。待归时，揽取庭前皓月，也应堪寄。","dynasty":"宋代","title":"水龙吟（始去齐，路逢次膺叔感别叙旧）"}
{"author":"晁补之","content":"迟君干越思禅寺，弥月忘归住翠岚。忽见琵琶洲上月，始惊全室在天南。","dynasty":"宋代","title":"泊思禅寺呈廖明略其地盖干越寺在琵琶洲上"}
{"author":"晁补之","content":"十年一梦间湖湘，欲往从之道阻长。可但知君爱彭泽，不应言我薄淮阳。马穿崤底流泉白，鸟下关头落照黄。愁作驿亭寒不寐，怀人思古九回肠。","dynasty":"宋代","title":"渑池道中寄福昌令张景良通直"}
{"author":"晁补之","content":"休说将军，解弯弓掠地，昆岭河源。彩笔题诗，绿水映红莲。算总是、风流余事，会须行乐□年。况有一部，随轩脆管繁弦。多情旧游尚忆，寄秋风万里，鸿雁天边。未学元龙，豪气笑求田。也莫为、庭槐兴叹，便伤摇落凄然。后会一笑，犹堪醉倒花前。","dynasty":"宋代","title":"金盏倒垂莲（次韵同寄霸师杨仲谋安抚）"}
{"author":"晁补之","content":"不作太白梦日边，还同乐天赋池上。池上今年有荷叶，细雨游鱼噞轻浪。教儿读易不应举，幽人一爻吾得尚。此池便可当长江，欲榜茅斋来荡漾。","dynasty":"宋代","title":"家池雨中二首其二"}
{"author":"晁补之","content":"河流之所濡，一斛泥数斗。我庄当水穷，乃比石田瘦。尚无东陵瓜，况有南山豆。天雨不可期，且复鞭牛后。","dynasty":"宋代","title":"视田五首赠八弟无斁"}
{"author":"晁补之","content":"屋名尽挂陶家榜，人物应惭菊畔身。解作文章肯归去，不应陶后说无人。","dynasty":"宋代","title":"东皋十首其一"}
{"author":"晁补之","content":"亭下流泉三亩隘，谁拟西江晴一派。桃李佳名闻昔人，此言虽小可喻大。宁非逐楚憔悴身，当是羊裘傲汉人。避世墙东王君公，五经纷纶井大春。端然养鱼废车马，一身环堵观天下。吾人郑子诗句新，高堂素壁开萧洒。何当湛湛见青枫，白苹落日慰相逢。一亭两槛更何有，波涛风雨船前后。莫忆乘槎犯汉津，莫忆楼船下石城。尽醉渔阳无好曲，短蓑铜斗平生足。","dynasty":"宋代","title":"郑彦能求拟江亭诗"}
{"author":"晁补之","content":"晡时北京城，行李上客槎。二更无人声，骑马黄河沙。误缘柳滩中，寻炬知田家。道有转徙人，襁负依丘麻。鸡鸣不安枕，彷佛墟里斜。秋瓜抱子母，荞麦亦已华。赖兹野物登，尔辈生有涯。夜宿冠氏驿，旅衾魂梦嘉。明发萦长版，晚开堂邑衙。秋阳此方炽，流汗沾巾纱。处阴甘吾愿，聊逸岂在多。有风东北来，惨惨飞雨加。顷时异晦明，稍瞩天表霞。仆夫为我言，涂梗绝行车。且还解吾褚，中林侣群鸦。诗书维永夕，蚤作从复赊。岂不有王事，奈此仆夫何。","dynasty":"宋代","title":"北京水后往棣州试进士"}
{"author":"晁补之","content":"闭门遗日月，原上感年华。久旱无场藿，重阳有野花。萧萧几家静，脉脉一歧赊。向晚悠然去，秋风马尾斜。","dynasty":"宋代","title":"原上"}
{"author":"晁补之","content":"幼闻锦江春，欲访子云宅。叩门问奇字，便埽四方迹。青云看一鹗，凡毛愧累百。劳公谕伯业，齿坚头未白。何当摆俗累，岁月可惋惜。","dynasty":"宋代","title":"饮酒二十首同苏翰林先生次韵追和陶渊明十五"}
{"author":"晁补之","content":"花恨月恼。更夏有凉风，冬轩雪皎。闲事不关心，算四时皆好。从来又说，春台登览，人意多同，常是惜、春过了。须痛饮，莫放欢情草草。年少。尚忆瑶阶，得隽寻芳，骖驔东城，适见垂鞭，酕匋南陌，又逢低帽。莺花荡眼，功名满意，无限嬉游，荣华事、如梦杳。伤富贵浮云，曾萦怀抱。为春醉倒。愿花更好。春休老。开口笑。占醉乡、莫教人到。","dynasty":"宋代","title":"洞仙歌（留春）"}
{"author":"晁补之","content":"清河掺执汴河逢，万里悲欢一梦中。不作常情问京雒，鱼山好在故园松。","dynasty":"宋代","title":"虹县逢无斁二首一"}
{"author":"晁补之","content":"春风共载扬州路，屈指都疑梦夜阑。可是重来俱白发，只堪归去却黄冠。为郎我赖文书少，作邑君逢政令宽。自古江山胜尘土，莫轻故步爱邯郸。","dynasty":"宋代","title":"送欧诚发"}
{"author":"晁补之","content":"宾戏令晁子，名堂无乃迂。何为仍负弩，秪合便飞凫。彭泽且市隐，太丘犹世儒。解嘲吾亦倦，系雁一相娱。","dynasty":"宋代","title":"寄题宝应无斁凫舄堂二首一"}
{"author":"晁补之","content":"众芳残。海棠正轻盈，绿鬓朱颜。碎锦繁绣，更柔柯映碧，纤搊匀殷。谁与将红间白，采薰笼、仙衣覆斑斓。如有意、浓妆淡抹，斜倚栏干。夭饶向晚春后，惯因欹晴景，愁怕朝寒。纵有狂雨，便离披损，不奈幽闲。素李来禽总俗，谩遮映、终羞格疏顽。谁采顾，斜风教舞，月下庭间。","dynasty":"宋代","title":"喜朝天（秦宅作，海棠）"}
{"author":"晁补之","content":"两堤马头高作山，两津车路深成谷。截川夭矫暮虹背，排浪参差动蚿足。七牛蹴河犹怒目，一牛从能往不复。借牛使河此圣时，强饮不须求马玉。","dynasty":"宋代","title":"用谷字韵答提刑毅父治河桥"}
{"author":"晁补之","content":"归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草堂人悄，圆荷过微雨。都付邯郸，一枕清风，好梦初觉，砌下槐影方停午。","dynasty":"宋代","title":"过涧歇（同前）"}
{"author":"晁补之","content":"都城米贵斗论璧，长饥茗碗无从识。道和何暇索槟榔，惭媿云龙羞肉食。壑源万亩不作栏，上春伐鼓惊山颜。题封进御官有局，夜行初不更驿宿。冰融太液俱未知，寒食新苞随赐烛。建安一水去两水，易较岂如泾与渭。右丞分送天上余，我试比方良有似。月团清润珍豢羊，葵花琐细胃与肠。可怜赋罢群玉晚，宁忆睡余双井香。大胜胶西苏太守，茶汤不美夸薄酒。","dynasty":"宋代","title":"次韵鲁直谢李右丞送茶"}
{"author":"晁补之","content":"双鸳池沼水融融。桂堂东。又春风。今日看花，花胜去年红。把酒问花花不语，携手处，遍芳丛。留春且住莫匆匆。秉金笼。夜寒浓。沈醉插花，走马月明中。待得醒时君不见，不随水，即随风。","dynasty":"宋代","title":"江神子（集句惜春）"}
{"author":"晁补之","content":"淮南蒙召鬓毛斑，乞得东秦慰病颜。晓整轻鞍汶阳北，却冲微雨看青山。","dynasty":"宋代","title":"赴齐道中"}
{"author":"晁补之","content":"凤诏传来绛阙，当宁思贤辅。淮海甘棠惠花，霖雨商岩吉梦，熊虎周郊旧卜。千秋盛际，催促朝天归去。动离绪。空眷恋，难暂驻。新植双亭临水，风月佳名未睹。淮拟金尊时举。况乐府、风流一部。妍歌妙舞，萦云回雪，亲教与，恨难诉。争欲攀辕借住。功成绣衮，重兴江山作主。","dynasty":"宋代","title":"西平乐（广陵送王资政正仲赴阙）"}
{"author":"晁补之","content":"三径蒋生里第，再见虞君客卿。多病增予归思，少年许子高名。","dynasty":"宋代","title":"滨州道中四首"}
{"author":"晁补之","content":"才短官慵，命奇人弃，年年故里来还。记往岁、莲塘送我，远赴荆蛮。莫道风情似旧，青镜里、绿鬓新斑。佳人怪，把盏为我，微敛眉山。从来嗣宗高韵，独见赏，青云敻绝尘间。谩回首、平生醉语，一梦惊残。莫笑移花种柳，应备办、投老同闲。从枯槁，松桧耐得霜寒。","dynasty":"宋代","title":"凤凰台上忆吹箫"}
{"author":"晁补之","content":"水晶宫绕千家，卞山倒影双溪里。白苹洲渚，诗成春晚，当年此地。行遍瑶台，弄英携手，月婵娟际。算多情小杜，风流未睹，空肠断、枝间子。一似君恩赐与，贺家湖、千峰凝翠。黄粱未熟，红旌已远，南柯旧事。常恐重来，夜阑相对，也疑非是。向松陵回首，平芜尽处，在青山外。","dynasty":"宋代","title":"水龙吟（别吴兴至松江作）"}
{"author":"晁补之","content":"庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文彩近前人。它日骑鲸，尚怜迷路，与问众仙真。","dynasty":"宋代","title":"少年游（次季良韵）"}
{"author":"晁补之","content":"温江异果，惟有泥山贵。驿送江南数千里。半含霜，轻噀雾，曾怯吴姬，亲赠我，绿橘黄柑怎比。双亲云水外，游子空怀，惆怅无人可归遗。报周郎、须念我，物少情多，春酒醉，独胜甜桃醋李。况灯火楼台近无宵，似不减年时，袖中香味。","dynasty":"宋代","title":"洞仙歌"}
{"author":"晁补之","content":"疏林小雨月胧明，商颂琅琅半夜声。邓子弓强殊未发，欲驰桑本犯坚城。","dynasty":"宋代","title":"夜闻慎思吟讽"}
{"author":"晁补之","content":"粉垣周十里，丹碧焕神宫。楼阁晚多雨，梧桐天早风。人来夕照外，鸟起白苹中。何用厌城郭，沧洲佳兴同。","dynasty":"宋代","title":"凝祥池上联句"}
{"author":"晁补之","content":"蚩蚩六国共忧秦，独有相如智不群。完璧东归何足道，最贤能下怒将军。","dynasty":"宋代","title":"读蔺相如传赠李甥师蔺"}
{"author":"晁补之","content":"畏暑聊寻寺，追凉故遶池。雨园鸠唤妇，风径燕将儿。散篆萦帘额，留云暗井眉。龙蛇动屋壁，知有长公诗。","dynasty":"宋代","title":"同鲁直和普安院壁上苏公诗"}
{"author":"晁补之","content":"当时同赴饮城西，倾盖论心已恨迟。湖海可无年少气，雪霜还有岁寒枝。功传汗竹藏王府，诗入文弢动岛夷。不会书生安用此，眼前睫固未曾知。","dynasty":"宋代","title":"再用前韵和答"}
{"author":"晁补之","content":"五丈渠，河水齧堤三里馀。悬流下喷水渤潏，讹言相惊有怪物。泺东渔子浮两舠，清晨径流双鬣摇。惊人跳起横触岛，大鲟十尺长夭矫。杀之信宿不敢言，并村稍稍闻者諠。伐鳞封肉担揭去，两日一村猫犬饫。夜来水泛州西原，青青百顷白波翻。里巫推变咎渔子，豫且贼神实为此。此邦一年不谷食，卖鱼取钱当常职。闻道相家口，津人无敢凭。大鱼死，小鱼灵。","dynasty":"宋代","title":"五丈渠"}
{"author":"晁补之","content":"一雁孤风乍临渚，两雁将飞未成举，三雁群行依宿莽。芦花已倒江上风，云间分飞那可同。","dynasty":"宋代","title":"题惠崇画四首其三秋"}
{"author":"晁补之","content":"闻说高情久沉寥，絷维谁与永今朝。五车犹累方书好，万物先从辩说雕。已向季咸心独醉，更缘顺子意都消。清秋璧月凉如水，莫遣纤云翳紫霄。","dynasty":"宋代","title":"求仁复示怨句次韵"}
{"author":"晁补之","content":"脸色朝霞红腻。眼色秋波明媚。云度小钗浓鬓。雪秀轻绮香臂。不语凝情，教人唤得回头，斜盼未知何意。百态生珠翠。低问石上，凿井何由及底。微向耳边，同心有缘千里。饮散西池，凉蟾正满纱窗，一语系人心里。","dynasty":"宋代","title":"斗百花·脸色朝霞红腻"}
{"author":"晁补之","content":"春风共载扬州路，屈指都疑梦夜阑。可是重来俱白发，只堪归去却黄冠。为郎我赖文书少，作邑君逢政令宽。自古江山胜尘土，莫轻故步爱邯郸。","dynasty":"宋代","title":"送欧诚发"}
{"author":"晁补之","content":"山色不违人，嵌满千家窗。","dynasty":"宋代","title":"句其三"}
{"author":"晁补之","content":"雁以无能亨，鼠以有技穷。古来达生者，神不驰其胸。物或似而非，橐本夺芎藭。臧否何间然，吾师阮生风。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"碧山无意解银鱼。花底且携壶。华颠又喜熊罴且，笑骐骥、老反为驹。文史渐抛，功名更懒，随处见真如。高情敢并汉庭疏。长揖去田庐。囊无上赐金堪散，也未妨、山猎溪渔。廉颇纵强，莫随年少，白马向黄榆。","dynasty":"宋代","title":"一丛花（十二叔节推以无咎生日于此声中为辞，依韵和答）"}
{"author":"晁补之","content":"日边传诏天街暮，草草西城车马聚。官曹一见故情亲，宴语识君心志古。成安长孺澶渊守，昔君羁游所为主。我穷亦号成安客，文采初无君一缕。胸中万顷复谁同，正有君家贤叔度。官事留人何鞅掌，广文杨柳花飞户。好书老未置鈆椠，学经晚始羞章句。乘槎况自风格有，病颦那可形容慕。成诗莫惮继日传，青骢御史呼归去。","dynasty":"宋代","title":"次韵太学黄博士冕仲同考试作"}
{"author":"晁补之","content":"东城高且长，下瞰阡与陌。谷风丽百草，春华纷已白。良时忽如此，驰景一何逼。喟彼饭牛诗，终年守寒厄。恭俭夙所敦，葛屦伤褊窄。身为物逆旅，生乃远行客。岂无百日蜡，乐此一日泽。美人颜煌煌，奇服烂五色。弹筝奋新响，杯酒纵相索。斗鸡逐狐兔，六博呼一掷。贫士悲失职，坎壈何所迫。安知黄鹄举，随时振六翮。","dynasty":"宋代","title":"拟古六首上鲜于大夫子骏其二东城高且长"}
{"author":"晁补之","content":"绝壁秋标天外剑，深溪冬吼地中雷。上宫未信无人到，朱阁飞从顶上来。","dynasty":"宋代","title":"栖贤寺三峡桥"}
{"author":"晁补之","content":"白虹昼下昆仑顶，半入青林久不回。下洞水轮穿地底，冰崖吼怒却重来。","dynasty":"宋代","title":"开先寺前望瀑布"}
{"author":"晁补之","content":"波恶。倚江阁。大艑轲峨帆夜落。横堂朱户多行乐。大堤花容绰约。宜城春酒郎同酌。醉倒银缸罗幕。","dynasty":"宋代","title":"调笑/调笑令"}
{"author":"晁补之","content":"大尹孤标琢昆玉，舍人骨相飞食肉弊裘羸马愧我寒，唤饮东斋散肤粟。少时独识孔文举，不交余子平生足。尹门如市立相蹑，尹心如水清可掬。邻无恶少归醉卧，不遣长须讼骑屋。闭门不出三日雪，冷坐西轩花眩目。未妨诗句敌青春，痛饮何由发还绿。","dynasty":"宋代","title":"至日同文潜舍人饮钱京兆穆父家"}
{"author":"晁补之","content":"淮南蒙召鬓毛斑，乞得东秦慰病颜。晓整轻鞍汶阳北，却冲微雨看青山。","dynasty":"宋代","title":"赴齐道中"}
{"author":"晁补之","content":"秋云多重阴，凌旦亦可乐。虚斋坐亭午，寒雨依高阁。王官有忧责，霖潦河未落。孝先但欲眠，不奈弟子谑。黄花迫晚景，白露下丛薄。独当慰佳节，得酒自斟酌。","dynasty":"宋代","title":"直舍即事"}
{"author":"晁补之","content":"暑卧午呀呷，蠲烦何所投。岩桂割辛芳，石蜜滋甘柔。沃以火鼎沸，閟之冰井幽。三日出深幂，明琼盎黄流。冰火离坎类，意比秫麦缪。辛甘既两适，不湎亦销忧。中年苦内热，岁愿西风秋。寒凉犯所畏，发散资尔谋。时时以觞客，三献不一酬。缅思湘累语，啜醨终所羞。北斗酌此浆，违世聊远游。恐复迷吾往，仆悲道阻脩。淮南归来些，憭慄令人愁。百壶无此饯，夙志慕林丘。宁怀小山感，不为桂枝留。","dynasty":"宋代","title":"桂浆"}
{"author":"晁补之","content":"花恨月恼。更夏有凉风，冬轩雪皎。闲事不关心，算四时皆好。从来又说，春台登览，人意多同，常是惜、春过了。须痛饮，莫放欢情草草。年少。尚忆瑶阶，得隽寻芳，骖驔东城，适见垂鞭，酕匋南陌，又逢低帽。莺花荡眼，功名满意，无限嬉游，荣华事、如梦杳。伤富贵浮云，曾萦怀抱。为春醉倒。愿花更好。春休老。开口笑。占醉乡、莫教人到。","dynasty":"宋代","title":"洞仙歌（留春）"}
{"author":"晁补之","content":"炎歊暂卧北窗凉，更觉甘如饭稻粱。宰我粪墙讥敢避，孝先经笥谑兼忘。忧虞心谢知更雁，安稳身如挂角羊。要识熙熙不争竞，华胥别是一仙乡。","dynasty":"宋代","title":"次韵棠美甥昼眠"}
{"author":"晁补之","content":"赋成庚子尚魂惊，往事如风未暇评。长乐钟前偶相对，凌烟图上等浮名。登车岂是君无意，幞被何妨我自行。更许心亲遗貌敬，老来尤见旧交情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"扬州全盛吾能说，鸭脚琼花五百年。忽见山光好诗轴，却思淮浦旧渔船。柴荆故俗真虚老，松菊幽斋已重迁。便作扶藜望衡霍，清秋随分有风烟。","dynasty":"宋代","title":"寄怀八弟三首"}
{"author":"晁补之","content":"论世以观士兮，集羲以为词。所非正而敢从兮，日可罣而东之。嗟若士之弗获兮，羌何忿而负石。繄圣贤之出处兮，惟遵道而守徳。凤览辉而乃下兮，雏犹耻乎腐吓。非九方之为使兮，夫何足以得马。庐岑岑以镇楚兮，汹大江之东涹。分阴阳之晦明兮，钟斯人以正直。惟天道与地宝兮，非所求其犹爱。与之全而不用兮，怀斯美以固在。大固不可以适兮，方固不可以圆。试回功谢于土谷兮，夫乃同道于禹稷。譬人生犹吹吷兮，无得丧之可齐。纷吾何指以为正兮，服吾初其庶几。","dynasty":"宋代","title":"冰玉堂辞"}
{"author":"晁补之","content":"千日千程不厌行，一丘一壑可邻生。常忧束缚名缰死，闻健寻山却称情。","dynasty":"宋代","title":"弋阳道中"}
{"author":"晁补之","content":"楚有吹竹者，工作百兽音。削格为尔多，滔滔宁适今。尝俾范驰驱，终日无一禽。复之傥或可，诡遇亦何心。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"平日鸰原左右手，蟨邛前后未须论。清秋淮上多诗句，白首篱边近酒樽。杜舅高情笃兄弟，先君至性厚闺门。两公与尔同师法，相待归来老此园。","dynasty":"宋代","title":"寄怀八弟三首"}
{"author":"晁补之","content":"杜公文史不读律，平反世称徐有功。官为列卿位亦显，皋陶事与礼乐同。书生骫骳笑法令，弦歌不媿陵陂中。众贤和豫治乃举，但愿主圣朝廷公。白头典校汉天禄，未烦载酒如扬雄。自言臣老应报国，五马便去如飞鸿。京东耳闻事可数，似说振贷仓储空。裕民诚患力不足，措国岂与民俱穷。才难所要遇事了，仁厚未免无能蒙。囊中餐玉百未试，干越在匣光生虹。却嗟鈆椠坐弃日，伊我何补羞儿童。力能如虎安敢尔，鬓毛幸未成老翁。亦思一郡效尺寸，官卑未许伸喉咙。饱知世事秪坐啸，又看马鬣吹西风。平生放意在云水，落身尘土禽闭笼。经时无酒对佳客，借与歌舞开心胸。公行媌曼载双舸，谁与客劝琉璃锺。","dynasty":"宋代","title":"送直阁杜君章守齐"}
{"author":"晁补之","content":"前世诸生选，平居数路开。乡闾自相与，岩穴亦时来。射雉空亡矢，为蛇更夺杯。千金曾市骨，聊用作龙媒。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"雁以无能亨，鼠以有技穷。古来达生者，神不驰其胸。物或似而非，橐本夺芎藭。臧否何间然，吾师阮生风。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"自种双桐已四年，秋来匏瓠小篱穿。上床不怕陈登叹，我欲归求许汜田。","dynasty":"宋代","title":"怀缗居"}
{"author":"晁补之","content":"仲子甘心织屦避万锺，渊明不肯折腰为五斗。一年鸿雁识来往，终日沐猴何去取。甥诗意慕两君闲，读书要在存心久。平生所谈性命奥，长弃不忧金石朽。我今颇习鹙子定，犹复晨朝怖头走。刳心先拟谢声名，不作羊邹凄岘首。云梯雨矢集无方，我已心灰同墨守。恐甥自是禹门鳞，未可潜逃入吾薮。琢磨晚觉孟光贤，畏我放言时被肘。甥能锄我青门瓜，正午时来休老手。","dynasty":"宋代","title":"次韵棠美述志"}
{"author":"晁补之","content":"鹙子犹应昧此缘，室中那有久如天。饶师掷过三千界，浮玉西津故俨然。","dynasty":"宋代","title":"次韵无极以道寄金山寺佛监五绝三"}
{"author":"晁补之","content":"陌上偷来为看花，饶声鹦鹉莫夭斜。犊车缓缓随芳草，不去桃源阿母家。","dynasty":"宋代","title":"陌上花八首"}
{"author":"晁补之","content":"忆向吴兴假守。双溪四垂高柳，仪凤桥边兰舟过，映水雕甍华牖。烛下小红妆，争看史君归后。携手松亭难又。题诗水轩依旧。多少绿荷相倚恨，背立西风回首。怅望采莲人，烟波万重吴岫。","dynasty":"宋代","title":"离亭宴（忆吴兴寄金陵怀古声中）"}
{"author":"晁补之","content":"上马笑属君，归期在十日。来时草白芽，归时青郁郁。来嗔马蹄急，归嗔马蹄缓。人心自如此，马蹄终不变。","dynasty":"宋代","title":"上马"}
{"author":"晁补之","content":"常爱东陵早拂衣，我行曾不叩荆扉。凭君天柱峰头望，看我扁舟几日归。","dynasty":"宋代","title":"皖口寄怀前太平守陈公度"}
{"author":"晁补之","content":"柳老荷花尽。夜来霜落平湖净。征雁横天鸥舞乱，鱼游清镜。又还是、当年我向江南兴。移画船、深渚蒹葭映。对半篙碧水，满眼青山魂凝。一番伤华鬓。放歌狂饮犹堪逞。水驿孤帆明夜事、此欢重省。梦回处、诗塘春草愁难整。官情与、归期终朝竞。记它年相访，认取斜川三迳。","dynasty":"宋代","title":"安公子（送进道四弟赴官无为）"}
{"author":"晁补之","content":"谓东风、定是海东来，海上最春先。乍微阳破腊，梅心已省，柳意都还。雪后南山耸翠，平野欲生烟。记得相逢日，如上林边。莫叹春光易老，算今年春老，还有明年。叹人生难得，常好是朱颜。有随轩、金钗十二，为醉娇、一曲踏珠筵。功名事，算何如此，花下尊前。","dynasty":"宋代","title":"八声甘州（历下立春）"}
{"author":"晁补之","content":"东风回，江上渚，何处来，双白鹭。灼灼岸间桃，依俙兰杜苗。一衔湍濑鳞，一下青林梢。潇湘绿水春迢迢。","dynasty":"宋代","title":"题惠崇画四首春"}
{"author":"晁补之","content":"修身贵日新，如草陈叶换。请看弦上矢，岁月不可玩。文章得蛙釜，虎以皮遘难。兹事从古然，吾党奚独惋。秦君好学勇，决胜百马汗。宵行委明月，屡得按剑盼。鄙夫晚更事，前猛窘新懦。怜君亦自喭，意满怀不散。谁为倾国媒，尚此琼英粲。期君似椓罝，无以无人慢。","dynasty":"宋代","title":"次韵答秦觏见赠"}
{"author":"晁补之","content":"永日倦高跻，盘回四望迷。松根危抱石，岭路曲随溪。马腹飞云薄，山腰过雨低。阴崖不可度，谁此构长梯。","dynasty":"宋代","title":"千秋岭上"}
{"author":"晁补之","content":"十年一麦禾，此岁亦难得。寄语吾州人，不饮良大惑。经时无死市，吏责亦可塞。先生门弟子，佐守同一国。举杯日相属，有句安得默。","dynasty":"宋代","title":"饮酒二十首同苏翰林先生次韵追和陶渊明其十八"}
{"author":"晁补之","content":"居贫废文字，铫鎒学苦耕。怪子独伶俜，久与地力争。苦耕又不时，狐虺日纵横。高原一释耒，叹息心怦怦。","dynasty":"宋代","title":"视田五首赠八弟无斁"}
{"author":"晁补之","content":"高无乃饥。琴弹秋思明心素。女为客歌客无语。冠缨定挂翡翠钗，心乱谁知几将暮将暮。乱心素。上客风流名重楚。临街下马当窗户。饭煮雕胡留住。瑶琴促轸传深语。万曲梁尘不顾。","dynasty":"宋代","title":"调笑/调笑令"}
{"author":"晁补之","content":"彩云易散琉璃脆。念往事、心将碎。只合人间十三岁。百花开尽，丁香独自，结恨春风里。小园幽槛经行地。恨春草佳名谩抛弃。簇蝶罗裙休将施。香残烛烬，微风触幔，仿佛娇嚬是。","dynasty":"宋代","title":"青玉案伤娉娉"}
{"author":"晁补之","content":"艳独惊郎。踏堤共唱襄阳乐。轲峨大め帆初落。宜城酒熟持勤郎，郎今欲渡风波恶波恶。倚江阁。大め轲峨帆夜落。横塘朱户多行乐。大堤花容绰约。宜城春酒郎同酌。醉倒银缸罗幕。","dynasty":"宋代","title":"调笑"}
{"author":"晁补之","content":"君王孝悌纂修意，丞相忠良典领宜。却恨身为周柱史，不令人识汉官仪。当年请郡新进笑，今日曝书陈迹迷。犹有院中宣赐笔，不妨林下醉题诗。","dynasty":"宋代","title":"戊子六月十三日曝书得史院赐笔感怀"}
{"author":"晁补之","content":"云端红粉拊雕栏，谢守纶巾语笑间。游客乍惊人外境，居僧初识面前山。暂来犹足留公赏，借与真堪着我顽。铃合多余宾从少，谁教缾盎不曾闲。","dynasty":"宋代","title":"次韵李秬祥符轩"}
{"author":"晁补之","content":"悲来乎石君，吾何悲夫,斯人婉兮河之津。厖眉白面照青春，朱绂斯煌映路尘。翩翩者骥银鞍新，东来奇意安所伸，大野既潴唯赤坟。榖垂颖，麻敷芬，亡逋来复瓦鳞鳞，高堂击鲜会众宾。宾起舞，君欣欣，何人末至居客右，西郭之一儒迂且贫。迂且贫，自隗始，能招剧辛致乐毅，四方游士争来奔。户内光仪亦可论，大息拖缙绅，中息气氤氲，小息秀眉目，天上青秋云。朱旗画舸长堤曲，去时箫鼓黄尘覆。无复当年子产归，至今人作婴儿哭。西郭之一儒，无事门生苔，久雨足不行官街。常时门前车马客，旧雨自来不来。听我陈，张叔卿，孔巢父，皆隐沦，无人汲引长饥辛。日午不出开衡门，前侯后相安敢论，忧杀口间纵理纹。长恸吾邦对遗迹，耿耿一心谁我识。徐君已死剑不忘，心已许君那复惜。","dynasty":"宋代","title":"悲来行哭石起职方"}
{"author":"晁补之","content":"至人如幻千亿身，若以色观皆世人。大千初自一沤发，变化谁能知本因。移天宫殿着人世，断取无异陶家轮。当年紫磨已殊胜，后来浮海亦有神。缅怀此地初启圣，真人继出天下春。庄严事秘理莫测，万世镇守无陈新。宝坊千柱众八百，衣食随念何由贫。天寒急景过驹隙，坐稳不去同鸱蹲。归来想象发光影，一洗百虑无余尘。","dynasty":"宋代","title":"次韵文潜瞻启圣院旃檀像"}
{"author":"晁补之","content":"归去来兮，名山何处，梦中庐阜嵯峨。二林深处，幽士往来多。自画远公莲社，教儿诵、李白长歌。如重到，丹崖翠户，琼草秀金坡。生绡，双幅上，诸贤中履，文彩天梭。社中客，禅心古井无波。我似渊明逃社，怡颜盼、百尺庭柯。牛闲放，溪童任懒，吾已废鞭蓑。","dynasty":"宋代","title":"满庭芳（用东坡韵题自画莲社图）"}
{"author":"晁补之","content":"戎菽有角原桑黄，客愁唧啧闻扈亢。转蓬无氐行役晚，蟋蟀在房思妇惋。男儿有心事弧矢，十年风光随马尾。长须舂米婢借箕，斗酒为君聊解颐。谁怜长夜饭牛苦，安能卧泣羞儿女。平生未入君此室，一庐翛然四壁立。文章奎躔动圆天，贫有余富黔娄贤。功名不羞烂羊胃，灭昴擒胡未能计。谁能简毕老此生，不用诹嘴招忿争。世事参商君此行，桂酒椒浆石井美。山鬼幽篁衣薜荔，暮江老柳系归船。蛟宫涵星动深渊，张帆自惯夕风恬。九折摧轮鹄翼短，他年君车当轸转。","dynasty":"宋代","title":"二十八舍歌"}
{"author":"晁补之","content":"从祖昔为州别驾，上书尝欲径枞阳。乘危更觉思遗迹，惭愧篙师戒马当。","dynasty":"宋代","title":"马当风涛中"}
{"author":"晁补之","content":"须弥纳芥事堪惊，千岁聊堪一日评。世上相逢俱梦寐，古来何处是功名。簿书听我依俙了，云水陪君浩荡行。便与此山同不朽，不应惆怅复牵情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"忆惜论心，尽青云少年，燕赵豪俊。二十南游，曾上会稽千仞。捐袂江中往岁，有骚人、兰荪遗韵。嗟管鲍、当日贫交，半成翻手难信。君知未遇元礼，肯抽身盛时，寻我幽隐。此事谈何容易，骥才方骋。彩舫红妆围定，笑西风、黄花班鬓。君欲问、投老生涯，醉乡歧路偏近。","dynasty":"宋代","title":"万年欢"}
{"author":"晁补之","content":"荆王梦罢已春归，陌上花随暮雨飞。却唤江船人不识，杜秋红泪满罗衣。","dynasty":"宋代","title":"陌上花八首"}
{"author":"晁补之","content":"论世以观士兮，集羲以为词。所非正而敢从兮，日可罣而东之。嗟若士之弗获兮，羌何忿而负石。繄圣贤之出处兮，惟遵道而守徳。凤览辉而乃下兮，雏犹耻乎腐吓。非九方之为使兮，夫何足以得马。庐岑岑以镇楚兮，汹大江之东涹。分阴阳之晦明兮，钟斯人以正直。惟天道与地宝兮，非所求其犹爱。与之全而不用兮，怀斯美以固在。大固不可以适兮，方固不可以圆。试回功谢于土谷兮，夫乃同道于禹稷。譬人生犹吹吷兮，无得丧之可齐。纷吾何指以为正兮，服吾初其庶几。","dynasty":"宋代","title":"冰玉堂辞"}
{"author":"晁补之","content":"不行盆口更湖口，明日庐山自此过。犹恨西江不穷览，沅湘闻道亦无波。","dynasty":"宋代","title":"过分江口"}
{"author":"晁补之","content":"园林日夕好，花繁时鸟飞。少年玩芳物，不饮成坐悲。只今未白发，念昔已依依。纷华战吾道，决胜当有归。挫锐培其根，外槁中匪衰。念方终日行，辎重安得违。","dynasty":"宋代","title":"饮酒二十首同苏翰林先生次韵追和陶渊明四"}
{"author":"晁补之","content":"神龙异凡马，头角要须敛。峥嵘法云窟，跳出有家范。金刚不吐焰，已落天魔胆。一派感慈中，无波寒湛湛。是波本非水，无以瓦砾点。低枝竞听法，草木有情感。作解受群邪，碔砆疑琬琰。居然身出定，面目本来俨。而我久尘劳，见之良内慊。周侯老词句，太华耸而黯。自说少苦心，修涂肆穷览。李侯遗世事，不琢元无玷。文采丽春葩，百牍交千椠。顾惭土炭嗜，畏疾非羞俭。望不见水端，譬河还少贬。请佩伯阳言，吾非勇于敢。","dynasty":"宋代","title":"次开祖使君韵兼呈端叔大夫圣域长老"}
{"author":"晁补之","content":"海中群鱼化黄雀，林乌移巢避岁恶。邺王城上秋风惊，昔时城中邺王第。只今蔓草无人行，但见黄河咆哮奔碣石，秋风吹滩起沙砾。翩翩动衣裳，游子悲故乡。忽忆若耶溪头采薪郑巨君，南风溪头晓，北风溪头昏。一行作吏，此事便废。梦中叶落，觉有归意。归欤归欤，吾党成斐然。君今生二毛，我亦非少年，胡为车如鸡栖邺城里，朝风吹马鬃，暮风吹马尾。与人三岁居，如何连屋似千里。我则不狂，曾谓吾狂。不吾知，亦何伤，安能户三尺喙家一吭。人亦有言，人各有志。吞若云梦者八九，长剑耿介倚天外。有如陈仲举，庭宇亦不治。吾乃今知贵不若贱无忧，富不若贫无求。负日之燠吾重裘，芹子之饫吾食牛。心战故臞，得道故肥。吾封侯，匹夫怀璧将谁尤。归欤归欤，岂无扬雄宅一区。舍前青山木扶疏，舍后流水有菰蒲。今我不乐日月除，尺则不足寸有余。七十二钻莫能免豫且，无所可用乃有百岁樗，龚生竟夭天年非吾徒。","dynasty":"宋代","title":"和关彦远秋风吹我衣"}
{"author":"晁补之","content":"冉冉孤生竹，托根中谷卑。结发事君子，江蓠近华池。江蓠荣有时，迨此春冰期。玉盘有嘉餐，思君以忘饥。枣下何纂纂，朱实亦离离。秋风一披拂，菀其为枯枝。愿垂太阳惠，照妾葵藿微。","dynasty":"宋代","title":"拟古六首上鲜于大夫子骏其四冉冉孤生竹"}
{"author":"晁补之","content":"吾人伯仲间，一语可物色。气自寡所谐，穷乃足所历。家风藐五世，不肯适人适。意行无险易，又跣不著屐。文词如苦李，惨腹人莫食。犹矜不传妙，坐恐儿曹得。学怜新又新，老奈日复日。伯以最恬愉，何由采之出。无斁能寡言，犹堪谢前识。叔与气尚豪，支颐视屋极。斯文恶表襮，枯鱼戒所忽。应如鲁宫籀，藏壁俟其坼。","dynasty":"宋代","title":"次韵四弟以道十二弟叔与法王唱和兼示无斁弟二首其二"}
{"author":"晁补之","content":"渔村半落楚江边，林外秋原雨外天。谁倚竹楼邀大艑，天涯暮色已苍然。","dynasty":"宋代","title":"题工部文侍郎周翰郭熙平远二首一"}
{"author":"晁补之","content":"知音惭李令，问我复何为。道义惟添睡，功名只有诗。","dynasty":"宋代","title":"答李令"}
{"author":"晁补之","content":"城南塞冠盖，哀挽送何人。吉卜郊连浚，恩封国号秦。桓碑空复古，蒿里不知春。应夺居庐念，朝廷伫弼臣。","dynasty":"宋代","title":"秦国夫人挽辞安门下母二首其二"}
{"author":"晁补之","content":"指李仙源后，兴唐帝胄馀。家传湖北句，人诵岭南书。知子唯宾客，扬名属起居。平生操史笔，遗事一欷歔。","dynasty":"宋代","title":"秦国夫人挽辞三首其一"}
{"author":"晁补之","content":"相国家风独，夫人壸范如。宝珈宜服象，文锦合轩鱼。感慨温成议，光华庆寿馀。非夫闻敌退，应愧此生虚。","dynasty":"宋代","title":"秦国夫人挽辞三首其二"}
{"author":"晁补之","content":"酷好春秋学，亲书列女篇。胡儿吟敢并，逸少字方传。馀事犹闺范，高材自世贤。凯风君莫诵，秋柏已成阡。","dynasty":"宋代","title":"秦国夫人挽辞三首其三"}
{"author":"晁补之","content":"生业清谈外，浮名痛饮馀。谁令力如虎，坐使食无鱼。壁冷犹鸣剑，床空未卷书。呻吟待河润，秋柏只遗墟。","dynasty":"宋代","title":"任承制挽辞刘校勘槩求作"}
{"author":"晁补之","content":"倦将乌帽障黄日，一雨新开春已融。忽惊宫瓦出新碧，更喜海棠舒小红。爱酒邻张不可奈，听歌老谢无由同。春如行客祗欲去，若为挽取须壶空。","dynasty":"宋代","title":"春雨呈文潜"}
{"author":"晁补之","content":"河南少尹古臞仙，销尽新缘窘旧缘。草字更无千载圣，谈言自有一家天。远游轻世唯何甚，少贬求容否不然。选壮坐狂俱龃龉，社樗元自可忘年。","dynasty":"宋代","title":"再寄定国"}
{"author":"晁补之","content":"黄卷翛然遇古人，千秋遗恨一朝伸。久乾文举尊中酒，虚负渊明头上巾。缨冠未暇念同室，闭眼自欲观吾身。幸有元和文似锦，不妨白雪和阳春。","dynasty":"宋代","title":"答闳中顺之"}
{"author":"晁补之","content":"见我淮南初召西，重来学馆尚栖迟。未容小隐通三径，聊可卑飞共一枝。饮罢玉山方突兀，赋成笔陈已淫夷。霜荷叶叹青衫旧，闻子修身自畏知。","dynasty":"宋代","title":"用前韵答李行正教授"}
{"author":"晁补之","content":"史君著意与深培，为向吴宫好处来。得地且从三月暖，明年应更十分开。溱傍芍药羞香骨，江里芙蓉妒艳腮。云雨鸿龙总非比，沉香亭北漫相猜。","dynasty":"宋代","title":"次韵李秬新移牡丹二首其一"}
{"author":"晁补之","content":"文史平昔契，淮山别离心。省中并日直，天上青春深。买屋近城坞，往来成竹林。诗模黄著作，吾亦意骎骎。","dynasty":"宋代","title":"次韵张着作文潜休日不出二首"}
{"author":"晁补之","content":"疏林小雨月胧明，商颂琅琅半夜声。邓子弓强殊未发，欲驰桑本犯坚城。","dynasty":"宋代","title":"夜闻慎思吟讽"}
{"author":"晁补之","content":"杨柳青青欲哺乌，一春风雨暗隋渠。落帆未觉扬州远，已喜淮阴见白鱼。","dynasty":"宋代","title":"赴广陵道中三首其三"}
{"author":"晁补之","content":"同辇笙歌地，荒池风露天。无心更怀古，凉夜正甘眠。","dynasty":"宋代","title":"祷雨宿九曲池上三首其一"}
{"author":"晁补之","content":"平生惟亲旧，相得怀抱敞。宁知老田里，三径得还往。结庐在人境，此意陶令赏。但话北窗凉，何必羲皇上。","dynasty":"宋代","title":"次韵阎甥伯温池上八首"}
{"author":"晁补之","content":"上合井泉甘若醴，蓬山点茶竹阴底。庚伏恩容午课休，宫殿初凉朝雨洗。身闲出饮官不嗔，日长睡足长精神。未惭便作蠹鱼老，拔毛济世知何人。","dynasty":"宋代","title":"直庐联句"}
{"author":"晁补之","content":"买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。","dynasty":"宋代","tags":"宋词三百首，写景，田园，抒怀","title":"摸鱼儿·东皋寓居"}
{"author":"晁补之","content":"赠君珊瑚夜光之角枕，玳瑁明月之雕床。一茧秋蝉之丽縠，百和更生之宝香。秾华纷纷白日暮，红颜寂莫无留芳。人生失意十八九，君心美恶那能量。愿君虚怀广末照，听我一曲关山长。不见班姬与陈后，宁闻衰落尚专房。","dynasty":"宋代","title":"行路难和鲜于大夫子骏"}
{"author":"晁补之","content":"无极世缘如嚼蜡，人言当住夜摩天。此郎久学无生忍，此事吾知否不然。","dynasty":"宋代","title":"次韵无极以道寄金山寺佛监五绝四"}
{"author":"晁补之","content":"倦将乌帽障黄日，一雨新开春已融。忽惊宫瓦出新碧，更喜海棠舒小红。爱酒邻张不可奈，听歌老谢无由同。春如行客祗欲去，若为挽取须壶空。","dynasty":"宋代","title":"春雨呈文潜"}
{"author":"晁补之","content":"尽说彭门新半刺，昆吾剸玉如泥。功名馀事不须为。才情诗里见，风味酒边知。好在阿咸同老也，青云往岁心期。千钟百首兴来时。伯伦从妇劝，元亮信儿痴。","dynasty":"宋代","title":"临江仙其一呈祖禹十六叔"}
{"author":"晁补之","content":"百紫千红，占春多少，共推绝世花王。西都万家俱好，不为姚黄。谩肠断巫阳。对沈香、亭北新妆。记清平调，词成进了，一梦仙乡。天葩秀出无双。倚朝晖，半如酣酒成狂。无言自有，檀心一点偷芳。念往事情伤。又新艳、曾说滁阳。纵归来晚，君王殿后，别是风光。","dynasty":"宋代","title":"夜合花（和李浩季良牡丹）"}
{"author":"晁补之","content":"双鸳池沼水融融。桂堂东。又春风。今日看花，花胜去年红。把酒问花花不语，携手处，遍芳丛。留春且住莫匆匆。秉金笼。夜寒浓。沈醉插花，走马月明中。待得醒时君不见，不随水，即随风。","dynasty":"宋代","title":"江神子（集句惜春）"}
{"author":"晁补之","content":"黄卷翛然遇古人，千秋遗恨一朝伸。久乾文举尊中酒，虚负渊明头上巾。缨冠未暇念同室，闭眼自欲观吾身。幸有元和文似锦，不妨白雪和阳春。","dynasty":"宋代","title":"答闳中顺之"}
{"author":"晁补之","content":"洞庭木落万波秋，说与南人亦自愁。欲指吴松何处是，一行征雁海山头。","dynasty":"宋代","title":"题工部文侍郎周翰郭熙平远二首二"}
{"author":"晁补之","content":"梅花落尽上饶村，肠断子规啼月魂。慰人独有白玉蕊，不到窗前只醉昏。坐垆环瓮不举首，浮花浪蕊空满园。海山有客心似水，挥麈自散炎洲温。松风亭下亦如梦，不见枝雪流初暾。孙登一弦百韵足，有山便足同苏门。似闻对客但长啸，独谓此花终日言。一篇尚可三致志，听人酌去如衢樽。","dynasty":"宋代","title":"和东坡先生梅花三首"}
{"author":"晁补之","content":"渐老闲情减。春山事、撩心眼。似血桃花，似雪梨花相间。望极雅川，阳焰迷归雁。征鞍方长坂。正魂乱。旧事如云散。良游盛年俱换。罢说功名，但觉青山归晚。记插宫花，扶醉蓬莱殿。如今霜尘满。","dynasty":"宋代","title":"碧牡丹（焦成马上口占）"}
{"author":"晁补之","content":"朝云暮雨山头宅，暖日晴风陌上花。绛幕何妨行缓缓，送春归尽妾还家。","dynasty":"宋代","title":"陌上花八首"}
{"author":"晁补之","content":"吾两同年俱可人，平生一为知己伸。何由利口似虎圈，应不拭吐烦龙巾。卜邻只约二三子，看山拟分千百身。绿鬓哦诗欲成雪，朱颜得酒尚能春。","dynasty":"宋代","title":"即事呈闳中顺之二年兄二首"}
{"author":"晁补之","content":"愁云欲雪纷来族，微霰铮鏦先入竹。舞空蛱蝶殊未下，迸瓦明珠正相逐。仆夫无事困薪苏，乌鸟不鸣依室屋。肺病恶寒望劝酬，桔梗作汤良可沃。","dynasty":"宋代","title":"春雪监中即事二首一"}
{"author":"晁补之","content":"涉江采芙蓉，江上零露滋。方舟不能度，日暮白苹悲。清波有鸣鸿，荡漾安可期。幸因南风逝，寄言钦所思。","dynasty":"宋代","title":"拟古六首上鲜于大夫子骏其五涉江采芙蓉"}
{"author":"晁补之","content":"檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临岐誓。","dynasty":"宋代","title":"点绛唇（同前）"}
{"author":"晁补之","content":"堆案文书无了毕，并堤船舫且萦回。非关董役年年事，自为春郊得得来。","dynasty":"宋代","title":"出城三首"}
{"author":"晁补之","content":"萧然如裴叔则，颊毛疏复长。邈然如王夷甫，高致宜庙廊。功名四皓云泉外，诗赋三闾草木香。君莫夸熙宁登科面玉雪，只今未老鬓发苍。不应弹琴酒炉坐，消渴还有禅病缚。不忘相抛白社一岁长，浮我杜举须十觞。结交齐东李文叔，自倚笔力窥班扬。谈经如市费雌黄，冰炭何用置我肠。胜游独不思迎祥，漾舟荷陼水中央。","dynasty":"宋代","title":"次韵太学宋学正遐叔考试小疾见寄"}
{"author":"晁补之","content":"山束江穷方崒起，江盘山过却重回。无风此水常呼汹，正用风狂水斗来。","dynasty":"宋代","title":"大风过彭浪矶"}
{"author":"晁补之","content":"二人射策几人惊，要与三苏共入评。先圣子孙多异禀，累朝图牒有高名。书传科斗犹须定，钓拂珊瑚未可行。子墨文章豪气在，登临怀古一含情。","dynasty":"宋代","title":"叙旧感怀呈提刑毅父并再和六首"}
{"author":"晁补之","content":"凌兢瘦马不堪驱，塞眼红尘暗九衢。太学虀盐聊乐只，故园桃李且归欤。上书北阙三年困，种豆南山一半芜。忍志动心天相我，莫惭关吏辱陈余。","dynasty":"宋代","title":"出都呈十五叔父"}
{"author":"晁补之","content":"何处提壶鸟，荒园自叫春。夕阳深樾里，持此劝何人。","dynasty":"宋代","title":"谯国嘲提壶"}
{"author":"晁补之","content":"三郎少日如乳虎，代父搏贼惊山东。硬弓长箭取官职，自说九战皆先锋。将军拳勇馈不继，痛惜灵武奇谋空。城头揶揄下俛走，壮士志屈羞填胸。平生山西踏霜雪，洪府下湿号儿童。闻名未识二十载，初见长揖东坡公。锐头短后凛八尺，气似饮井垂檐虹。只令不语当阵立，望见已是千夫雄。往年身夺五刀剑，名玉所擐犀札同。晨朝携来一府看，窃指私语惊庭中。红妆拥坐花照酒，青萍拔鞘堂生风。螺旋铓锷波起脊，白蛟双挟三苍龙。试人一缕立褫魄，戏客三招森动容。东坡喜为出好砺，洮鸭绿石如坚铜。收藏入匣人意定，蛾眉稍进琉璃锺。太平君子尚小毖，戒惧邾小毋荓蜂。舞干两阶庶可睹，跳空七剑今何庸。我为苏公起扬觯，雅歌缓带聊堪同。从公请砺归作砚，闻公尝谏求边功。","dynasty":"宋代","title":"赠戴嗣良歌时罢洪府监兵过广陵为东坡公出所"}
{"author":"晁补之","content":"风雨过中秋，愁对画帘银烛。那更气迟节晚，负重阳金菊。月期花信尚参差。功名更难卜。何事四时俱好，□一杯一曲。","dynasty":"宋代","title":"好事近（中秋不见月，重阳不见菊）"}
{"author":"晁补之","content":"梅梢琼绽，东君次第开桃李。痛年年、好风景，无事对花垂泪。园里。旧赏处、幽葩柔条，一一动芳意。恨心事。春来间阻，忆年时、把罗袂。雅戏。樱桃红颗，为插边明丽。又渐是。樱桃尝新，忍把旧游重记。何意。便云收雨歇，瓶沈簪折雨无计。谩追梅。凭谁向说，只厌厌地。","dynasty":"宋代","title":"引驾行"}
{"author":"晁补之","content":"君似苍崖千仞竹，一枝孤映蒿萧。箪瓢不减万钟豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。","dynasty":"宋代","title":"临江仙（晁达州见和）"}
{"author":"晁补之","content":"越罗作衫乌纱帻，长安青云少年客。梁门门西狭斜陌，飞阁氤氲多第宅。南威十五桃花色，萧管哀吟动魂魄。银槽压酒倾琥珀，青丝络头飞赭白。韩狗胡鹰快多获，少年意气区中窄。金昆玉季盈十百，君独飘翩异风格。十岁铅丹事书册，岂徒新丰困寒厄。能犯龙头请恩泽。送君此行无怆恻，努力功名传烜赫。它年寻我吴山侧，踯躅盈山禽磔磔。","dynasty":"宋代","title":"长安行赠郭法曹思聪"}
{"author":"晁补之","content":"天高霭霭云昏，江阔霏霏雪繁。渚下鸭方远泛，枝间雀不闻喧。鄙夫此志相依，生涯稊稗同微。欲具沙边短艇，波涛岁晚人稀。","dynasty":"宋代","title":"题惠崇画四首其四冬"}
{"author":"晁补之","content":"柳老荷花尽。夜来霜落平湖净。征雁横天鸥舞乱，鱼游清镜。又还是、当年我向江南兴。移画船、深渚蒹葭映。对半篙碧水，满眼青山魂凝。一番伤华鬓。放歌狂饮犹堪逞。水驿孤帆明夜事、此欢重省。梦回处、诗塘春草愁难整。官情与、归期终朝竞。记它年相访，认取斜川三迳。","dynasty":"宋代","title":"安公子（送进道四弟赴官无为）"}
{"author":"晁补之","content":"来见红蕖隘渚香，归涂未变柳梢黄。殷勤趵突溪中水，相送扁舟向汶阳。","dynasty":"宋代","title":"将别历下二首一"}
{"author":"晁补之","content":"蛮乡俟天形，畏蠚复惮暑。梦甥来万里，竹响风动宇。如今真似梦，相对别恨吐。平生窘执辔，白面力如虎。谁令斗指日，江使堕渔罟。桃僵李为仆，遗佩满江渚。常忧抱石死，无复脚踏土。哪知徼时愿，起废遇明主。旷调已远迹，未用矜杜举。但忧世议隘，亡弓不亡楚。吾甥学孔子，况乃父母鲁。如闻四门闢，未信遡洄沮。上书闵魃旱，膏以神灵雨。北海自有人，高丘岂无女。尔壮观尔能，吾归固吾所。期甥二儿上，馀子不足数。何以喻我心，酌此湘吴醑。","dynasty":"宋代","title":"玉溪归逢外甥李相如汴中"}
{"author":"晁补之","content":"不作太白梦日边，还同乐天赋池上。池上今年有荷叶，细雨游鱼噞轻浪。教儿读易不应举，幽人一爻吾得尚。此池便可当长江，欲榜茅斋来荡漾。","dynasty":"宋代","title":"家池雨中二首二"}
{"author":"晁补之","content":"东风回，江上渚，何处来，双白鹭。灼灼岸间桃，依稀兰杜苗。一衔湍濑鳞，一下青林梢，潇湘绿水春迢迢。","dynasty":"宋代","title":"题惠崇画四首其一春"}
{"author":"晁补之","content":"闻道一廛亲卜筑，亦求百亩伴锄犁。那知湖海归来日，只及乡闾会葬时。","dynasty":"宋代","title":"蔡州叔父金部挽歌辞五首其四"}
{"author":"晁补之","content":"丹碧沉沉虎豹闲，松幢引度九重关。人间未觉浑无路，天上还惊更有山。瑶草红泉供挹酌，金风白露送跻攀。良游自叹平生误，便欲归家鬓已斑。","dynasty":"宋代","title":"登庐山"}
{"author":"晁补之","content":"春呼群艳与偕藏，残英风劝作清狂。消愁贤圣酬酢寡，破睡枪旗幽兴长。","dynasty":"宋代","title":"晚春二首其一"}
{"author":"晁补之","content":"缭绕春堤去欲穷，参差烟坞到还通。依依润柳侵晨雨，细细吹花傍午风。","dynasty":"宋代","title":"安陶舟中"}
{"author":"晁补之","content":"画写物外形，要物形不改。诗传画外意，贵有画中态。我今岂见画，观诗雁真在。尚想高邮间，湖寒沙璀璀。冰霜已凌厉，藻荇良琐碎。衡阳渺何处，中沚若烟海。","dynasty":"宋代","title":"和苏翰林题李甲画雁二首"}
{"author":"晁补之","content":"金兰况同心，莫乐心相知。石田罹清霜，念此百草腓。丝看煮茧吐，士听愤悱语。竹马非妙龄，美人恐迟暮。匏系鲁东家，今君尚天涯。土膏待阳瘅，气至如咄嗟。革薄不可廓，士迫下流恶。木无松柏心，蝎处蝼蚁托。","dynasty":"宋代","title":"八音歌二首答黄鲁直其一"}
{"author":"晁补之","content":"月上西窗，书帏静、灯明又减。水漏涩、铜壶香烬，夜霜如雪。睡眼不曾通夕闭，梦魂争得连宵接。念碧云、川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来、莫教子规啼，芳菲歇。","dynasty":"宋代","title":"满江红（寄内）"}
{"author":"晁补之","content":"兔诚中山族，中古稍分裂。唐虞用大牲，虽有目未瞥。兔孙能飞仙，飘忽天汉决。不逢易牙试，厥胄几泯灭。羿弧殒阳乌，曾不弋在穴。王良马慢忌，扑握几奔掣。初遭赳赳子，鼎饪饫毛血。中逢宋鹊窘，饥吻啄原雪。叔世削格多，星迸失行列。蹄穷不得逸，如鼠限高闑。应怜蚌潜水，曝腹想江月。唇亡欲谁语，竟死犹结舌。肩尻弱易解，狼藉腥尺铁。抽毫置筠管，复苦蠹鱼啮。论功在册府，微物推尔杰。剡藤光夺缣，抄记良琐屑。北邻阎夫子，尚忍资杯啜。得诸韩卢口，实以强曝劣。作诗夸芳美，此誉宁所悦。不如狐膏臊，质贱甘弃绝。冢妖老通数，藤索夜空设。尔曾不及彼，就获徒内热。聆声无耸耳，当学缩颈鳖。吾君阜万物，沛若泽未竭。谁能复古初，此味傥可缺。","dynasty":"宋代","title":"次韵阎秀才汉臣食兔"}
{"author":"晁补之","content":"来见红蕖隘渚香，归涂未变柳梢黄。殷勤趵突溪中水，相送扁舟向汶阳。","dynasty":"宋代","title":"将别历下二首一"}
{"author":"晁补之","content":"急风吹雪满汀洲，迎腊淮南忆倦游。小鸭枯荷野艇冷，去年今日冻高邮。","dynasty":"宋代","title":"题周廉彦所收李甲画三首其三鸭"}
{"author":"晁补之","content":"湖口西江外，庐山已目前。太虚藏不极，彭蠡浸无边。五老宁行地，香垆自供天。芝田隔人世，应有读书僊。","dynasty":"宋代","title":"忆庐山示无斁弟"}
{"author":"晁补之","content":"闲说秋来，乘槎心懒，梦回三岛波间。便思黄帽，同我老山颜。上界仙人官府，何似我、萧散尘寰。云无止，流泉自急，此意本来闲。寂寥，松桂圃，陪君好语，亦可忘餐。况琼枝玉蕊，秀满春山。若问幽栖何意，莫道是、飞鸟知还。无言处，孙登半岭，高韵更难攀。","dynasty":"宋代","title":"满庭芳（次韵答季良）"}
{"author":"晁补之","content":"驱马上高原，秋风吹客衣。感时有所怀，送目鸿雁飞。羸僮惑岐道，日暮相际稀。愧彼倦翔鸟，知还良庶几。","dynasty":"宋代","title":"曹州道中二首其二"}
{"author":"晁补之","content":"开梅山，梅山开自熙宁之五年。其初连峰上参天，峦崖盘崄阂群蛮。南北之帝凿混元，此山不圯藏云烟。跻攀鸟道出荟蔚，下视蛇脊相夤缘。相夤缘，穷南山。南山石室大如屋，黄闵之记盘瓠行迹今依然。高辛氏时北有大戎寇，国中下令购头首。妻以少女金盈斗，遍国无人有畜狗。厥初得之病耳妇，以盘覆瓠化而走。堪嗟吴将军，屈死狺狺口。帝皇下令万国同，事成违信道不容。竟以女妻之，狗乃负走逃山中。山崖幽绝不复人迹通，帝虽悲思深。往求辄遇雨与风，更为独力之衣短后裾。六男六女相婚姻，木皮草实五色文。武溪赤髀皆子孙，侏离其声异言语。情黠貌痴喜安土，自以吾父有功母帝女。凌夷夏商间，稍稍病侵侮。周宣昔中兴，方叔几振旅。春秋绝笔逮战国，一负一胜安可数。迩来梅山恃险阻，黄茅竹箭霪雾雨。南人颠踣毙溪弩，据关守隘类穴鼠。一夫当其厄，万众莫能武。欲知梅山开，谁施神禹斧。大使身服儒，宾客盈幕府。檄传傜初疑，叩马卒欢舞。坦然无障塞，土石填溪渚。伊川被发祭，一变卒为虏。今虽关梁通，失制后谁御。开梅山，开山易。防獠难，不如昔人闭玉关。","dynasty":"宋代","title":"开梅山"}
{"author":"晁补之","content":"梅梢琼绽，东君次第开桃李。痛年年、好风景，无事对花垂泪。园里。旧赏处、幽葩柔条，一一动芳意。恨心事。春来间阻，忆年时、把罗袂。雅戏。樱桃红颗，为插边明丽。又渐是。樱桃尝新，忍把旧游重记。何意。便云收雨歇，瓶沈簪折雨无计。谩追梅。凭谁向说，只厌厌地。","dynasty":"宋代","title":"引驾行"}
{"author":"晁补之","content":"归路苦无多，正值早秋时节。应是画帘灵鹊，把归期先说。就中风送马蹄轻，人意渐欢悦。此夜醉眠无梦，任西楼斜月。","dynasty":"宋代","title":"好事近"}
{"author":"晁补之","content":"谁榜铃斋作面山，晦明终日卷帘看。赋成夜烛才销寸，衙退朝曦未半竿。柱渚孤吟愁旅雁，苏门双啸骇朱鸾。平生五裤何须咏，一借黄锺变谷寒。","dynasty":"宋代","title":"次韵信守李秬二首一"}
{"author":"晁补之","content":"云端红粉拊雕栏，谢守纶巾语笑间。游客乍惊人外境，居僧初识面前山。暂来犹足留公赏，借与真堪着我顽。铃合多余宾从少，谁教缾盎不曾闲。","dynasty":"宋代","title":"次韵李秬祥符轩"}
{"author":"晁补之","content":"前时相见，楼头窗畔，尊酒望银蟾。如今间阻，银蟾又满，小阁下珠帘。愿得吴山山前雨，长恁晚廉纤。不见楼头婵娟月，且寂寞、闭窗眠。","dynasty":"宋代","title":"少年游"}
{"author":"晁补之","content":"萧条蓐收穷，疏树失秾绀。北风动地起，云揽红日暗。李君邀我游，肴蔌治寒檐。相携二三子，欻若符节勘。愧非谷口隐，佳会良可暂。茅堂兀四壁，谁识此意淡。古径无俗寻，陈编有幽瞰。一聆君子语，粱肉几厌啖。归来马河北，寂寞晚舟缆。吾生事逃伏，优游亦何憾。","dynasty":"宋代","title":"同李主簿叔文饮北庄"}
{"author":"晁补之","content":"金陵宫殿春霏微，江南花发鹧鸪飞。风流国主家千口，十五吹箫粉黛稀。满堂侍酒皆词客，拭汗争看平叔白。后庭一曲时事新，挥泪临江悲去国。令公献籍朝未央，敕书筑第优降王。魏俘曾不输织室，供奉一官奔武强。秦淮潮水锺山树，塞北江南易怀土。双燕清秋梦柏梁，吹落天涯犹并羽。相随未是断肠悲，黄河应有却还时。宁知翻手明朝事，咫尺人生不可期。苍黄三鼓滹沱岸，良人白马今谁见。国亡家破一身存，薄命如云信流转。芳仪加我名字新，教歌遣舞不由人。采珠拾翠衣裳好，深红退尽惊胡尘。阴山射虎边风急，嘈杂琵琶酒阑泣。无言遍数天河星，只有南箕近乡邑。当时千指渡江来，同苦不知身独哀。中原骨肉又零落，寄诗黄鹄何当回。生男自有四方志，女子那知出门事。君不见李君椎髻泣穷年，丈夫飘泊犹堪怜。","dynasty":"宋代","title":"芳仪怨"}
{"author":"晁补之","content":"平生殚千金，术似刘累僻。春风九轨道，无我迷阳迹。呼来着冠紞，野貌不改昔。易衣怜介弟，犹有布一尺。身惭崔浩短，胸次俨列戟。中天翥鸾凤，我自无六翮。何曾客权贵，见谓贫盗璧。堂堂涑水翁，我在此人籍。不诋曲江贤，宁羞九年谪。艰难累吾母，鬓发白一夕。独此负吾心，敢言忠抱石。方时半千运，异昔阳九厄。譬驰羊肠阪，双任臣子责。帝王所张弛，乾坤有阖辟。君敷皇极言，人咏蓼萧泽。鸢鱼竞飞跃，风俗凛移易。已开公府合，又置四郊驿。搜求逮田野，欣喜到僮役。虽微携手上，颇似破笯释。川涂见吾弟，薪木询我宅。怜君如我固，不叹玄尚白。薄饮尽余醅，凝尘振鹿席。我醉易成狂，欲起须君掖。","dynasty":"宋代","title":"用无斁八弟永城相迎韵寄怀"}
{"author":"晁补之","content":"上林花妥逐莺飞，愁绝江南雪里时。嚄唶何须旁檐喜，毰毸相对两寒枝。","dynasty":"宋代","title":"题周廉彦所收李甲画三首其一鹊"}
{"author":"晁补之","content":"湘吴昔穷览，怀抱自难忘。毫素开尘牖，江山入草堂。寄君花县里，虚我竹林傍。何物酬斯赠，清诗要一囊。","dynasty":"宋代","title":"自画山水寄无斁题其上"}
{"author":"晁补之","content":"粉垣周十里，丹碧焕神宫。楼阁晚多雨，梧桐天早风。人来夕照外，鸟起白苹中。何用厌城郭，沧洲佳兴同。","dynasty":"宋代","title":"凝祥池上联句"}
{"author":"晁补之","content":"临安城郭半池台，曾是香尘扑面来。不见当时翠軿女，今年陌上又花开。","dynasty":"宋代","title":"陌上花八首"}
{"author":"晁补之","content":"刘侯先将军，忠义当代显。喑噁指戎虏，却走自相践。西坡坐首鼠，势蹙不得免。天怜壮士穷，有子如此鲜。清时铸农器，文字正须勉。行吟畔牢愁，愤悱亦足遣。时来蹑云梯，仰视天宇展。下俯河两涯，牛马细不辨。达生匪行怪，未用惊邑犬。官闲尚数临，泑泽要清浅。","dynasty":"宋代","title":"同刘景文登大安阁"}
{"author":"晁补之","content":"愁云欲雪纷来族，微霰铮鏦先入竹。舞空蛱蝶殊未下，迸瓦明珠正相逐。仆夫无事困薪苏，乌鸟不鸣依室屋。肺病恶寒望劝酬，桔梗作汤良可沃。","dynasty":"宋代","title":"春雪监中即事二首一"}
{"author":"晁补之","content":"萧然如裴叔则，颊毛疏复长。邈然如王夷甫，高致宜庙廊。功名四皓云泉外，诗赋三闾草木香。君莫夸熙宁登科面玉雪，只今未老鬓发苍。不应弹琴酒炉坐，消渴还有禅病缚。不忘相抛白社一岁长，浮我杜举须十觞。结交齐东李文叔，自倚笔力窥班扬。谈经如市费雌黄，冰炭何用置我肠。胜游独不思迎祥，漾舟荷陼水中央。","dynasty":"宋代","title":"次韵太学宋学正遐叔考试小疾见寄"}
{"author":"晁补之","content":"金樽玉酒，佳味名仙桧。恐是九龙泉，堪一饮、霜毛却翠。何须说此，只但饮陶陶，灯光底，百花春，自是仙家地。星郎早贵，惯见风流事。留我不须归，倒尊空、烛堆红泪。飞凫令尹，才调更翩翩，休吊古，枉伤神，有兴来同醉。","dynasty":"宋代","title":"蓦山溪"}
{"author":"晁补之","content":"江上秋高风怒号。江声不断雁嗷嗷。别魂迢递为君销。一夜不眠孤客耳，耳边愁听雨萧萧。碧纱窗外有芭蕉。","dynasty":"宋代","title":"浣溪沙"}
{"author":"晁补之","content":"鸲之仍鹆之，尔名今是非。人言不踰济，何事满苔矶。","dynasty":"宋代","title":"题宗室大年画扇四首"}
{"author":"晁补之","content":"伏波七十老鍪弧，薏苡何曾适病躯。高卧输公无一事，评诗校画是功夫。","dynasty":"宋代","title":"次韵阎仲甫郎中病起二首一"}
{"author":"晁补之","content":"闻说高情久沉寥，絷维谁与永今朝。五车犹累方书好，万物先从辩说雕。已向季咸心独醉，更缘顺子意都消。清秋璧月凉如水，莫遣纤云翳紫霄。","dynasty":"宋代","title":"求仁复示怨句次韵"}
{"author":"晁补之","content":"诗报蜡梅开最先，小奁分寄雪中妍。水村映竹家家有，天汉桥边绝可怜。","dynasty":"宋代","title":"谢王立之送蜡梅五首"}
{"author":"晁补之","content":"庭前两古柏，凌霄灿其英。问此谁荣枯，雪霜见其情。荣枯何足计，有酒还自倾。熟寐暂展转，觉来一蝉鸣。归休但如此，便足了平生。","dynasty":"宋代","title":"饮酒二十首同苏翰林先生次韵追和陶渊明七"}
{"author":"晁补之","content":"屋名尽挂陶家榜，人物应惭菊畔身。解作文章肯归去，不应陶后说无人。","dynasty":"宋代","title":"东皋十首其一"}
{"author":"晁补之","content":"双阙齐紫清，驰道直如线。煌煌尘内客，相逢不相见。上有高槐枝，下有清涟漪。朱栏夹两边，贵者中道驰。借问煌煌子，中道谁行此。且复就下论，骢马知杂事。官卑有常度，那得行同路。相效良独难，且复东西去。","dynasty":"宋代","title":"御街行"}
{"author":"晁补之","content":"一言子产识然明，白首怜君独抱经。去马来牛随白日，落花飞絮得浮名。曳裾五府非良计，发愤三书亦漫成。便作归休岂无食，木兰垂露菊含英。","dynasty":"宋代","title":"赠欧阳成判官"}
{"author":"晁补之","content":"摇轩柳态未应还，正在凭高望远间。一夜春风吹北渚，清晨佳气满南山。动头乐事从今数，信手诗章莫放闲。但惜濉阳蔡公子，莺花烂漫向京关。","dynasty":"宋代","title":"立春日呈通守资中通直"}
{"author":"晁补之","content":"十年投分皆卿相，四海论心只弟昆。老忆躬耕困随牒，春风挥泪栗区村。","dynasty":"宋代","title":"栗区村与无斁别"}
{"author":"晁补之","content":"开梅山，梅山开自熙宁之五年。其初连峰上参天，峦崖盘崄阂群蛮。南北之帝凿混元，此山不圯藏云烟。跻攀鸟道出荟蔚，下视蛇脊相夤缘。相夤缘，穷南山。南山石室大如屋，黄闵之记盘瓠行迹今依然。高辛氏时北有大戎寇，国中下令购头首。妻以少女金盈斗，遍国无人有畜狗。厥初得之病耳妇，以盘覆瓠化而走。堪嗟吴将军，屈死狺狺口。帝皇下令万国同，事成违信道不容。竟以女妻之，狗乃负走逃山中。山崖幽绝不复人迹通，帝虽悲思深。往求辄遇雨与风，更为独力之衣短后裾。六男六女相婚姻，木皮草实五色文。武溪赤髀皆子孙，侏离其声异言语。情黠貌痴喜安土，自以吾父有功母帝女。凌夷夏商间，稍稍病侵侮。周宣昔中兴，方叔几振旅。春秋绝笔逮战国，一负一胜安可数。迩来梅山恃险阻，黄茅竹箭霪雾雨。南人颠踣毙溪弩，据关守隘类穴鼠。一夫当其厄，万众莫能武。欲知梅山开，谁施神禹斧。大使身服儒，宾客盈幕府。檄传傜初疑，叩马卒欢舞。坦然无障塞，土石填溪渚。伊川被发祭，一变卒为虏。今虽关梁通，失制后谁御。开梅山，开山易。防獠难，不如昔人闭玉关。","dynasty":"宋代","title":"开梅山"}
{"author":"晁补之","content":"还家消息约蔷薇，眼看蔷薇日日稀。不踏龙头游碧落，君恩许伴晚莺归。","dynasty":"宋代","title":"及第后将谒告先归留赠成甫"}
{"author":"晁补之","content":"少时勇游山，说山喜动色。中年谪南方，庐阜得深历。当时不类谪，忘腰带之适。怪人肝鬲异，破贼喜折屐。只今窜林下，织衣而耕食。缅怀兹两士，吾宗气相得。吾春种桃时，子晓寻嵩日。似闻黄面子，为采乌头出。去年陟岱宗，一士世莫识。天门邀之下，倾倒意已极。斯人与人异，龙虎两超忽。重寻亦无路，颠雨石崖坼。","dynasty":"宋代","title":"次韵四弟以道十二弟叔与法王唱和兼示无斁弟二首其一"}
{"author":"晁补之","content":"郭外朝阳一卷斜，青槐厅事带丘麻。路逢扶辔双童问，不是城东太尉家。","dynasty":"宋代","title":"东皋十首其二"}
{"author":"晁补之","content":"读公栖鸦诗，岁月伤晼晚。公胡不念世，蜡屐行避远。羁鸟翔别林，归云抱孤巘。我才不及古，叹息襟泪满。","dynasty":"宋代","title":"次韵苏公和南新道中诗二首"}
{"author":"晁补之","content":"手裁白纻制新袍，犊鼻应怜犬子劳。倚仗衡门聊服此，良人身不属临洮。","dynasty":"宋代","title":"仲光寄纻袍"}
{"author":"晁补之","content":"知音惭李令，问我复何为。道义惟添睡，功名只有诗。","dynasty":"宋代","title":"答李令"}
{"author":"晁补之","content":"金丹妙通灵，子有遗世术。石髓不成餐，闵予多滞骨。丝声纺事暮，捣声寒事来。竹叶将菊花，及时同一杯。匏器祀天地，贵质不贵华。土缘井渠繁，生气泄大和。革面固非性，小人变丹青。木鸡本无心，风雨安所能。","dynasty":"宋代","title":"八音歌二首答黄鲁直"}
{"author":"晁补之","content":"文章之子日翘翘，恐不能如岂有超。助我彤襜问民俗，烦君泮水采风谣。预知薄宦妨同处，且可清樽约屡招。十月驱车汉函谷，冷云高处望中条。","dynasty":"宋代","title":"守蒲次新安西先寄府教授之道弟"}
{"author":"晁补之","content":"虚庭下拜初形肃，秘殿瞻容更魄惊。何必囊函窥至妙，始知尘垢负平生。","dynasty":"宋代","title":"十月九日初谒卫真太清宫二首"}
{"author":"晁补之","content":"炎歊暂卧北窗凉，更觉甘如饭稻粱。宰我粪墙讥敢避，孝先经笥谑兼忘。忧虞心谢知更雁，安稳身如挂角羊。要识熙熙不争竞，华胥别是一仙乡。","dynasty":"宋代","title":"次韵棠美甥昼眠"}
{"author":"晁补之","content":"吾慕斯人不以官，会昌一梦中兴间。何须更作穷愁志，秋雨长时睡正闲。","dynasty":"宋代","title":"松菊堂读史五首"}
{"author":"晁补之","content":"归去来兮，名山何处，梦中庐阜嵯峨。二林深处，幽士往来多。自画远公莲社，教儿诵、李白长歌。如重到，丹崖翠户，琼草秀金坡。生绡，双幅上，诸贤中履，文彩天梭。社中客，禅心古井无波。我似渊明逃社，怡颜盼、百尺庭柯。牛闲放，溪童任懒，吾已废鞭蓑。","dynasty":"宋代","title":"满庭芳（用东坡韵题自画莲社图）"}
{"author":"晁补之","content":"筑台危可瞰坰牧，朝来小雨犹十上。虽无峻岭有脩竹，不减山阴同放浪。青门正尔堪邵平，云中何必须魏尚。小池更广勿近墙，畏与浊渠同滉漾。","dynasty":"宋代","title":"再用韵和陈伯比二首其二"}
{"author":"晁补之","content":"薄游废家务，待子营糗粮。庄奴不入租，报我田久荒。凌矜马到门，硉兀牛卧场。立苗苍耳根，此策殊未长。","dynasty":"宋代","title":"视田五首赠八弟无斁"}
{"author":"晁补之","content":"王孙蕴奇意，纨素澹云烟。借与王摩诘，含毫思邈然。","dynasty":"宋代","title":"题宗室大年画扇四首"}
{"author":"晁补之","content":"闭门遗日月，原上感年华。久旱无场藿，重阳有野花。萧萧几家静，脉脉一歧赊。向晚悠然去，秋风马尾斜。","dynasty":"宋代","title":"原上"}
{"author":"晁补之","content":"蠖轩屈首诗书人，自喻适志非求伸。闻蝉熟寐白竹簟，见客一整乌纱巾。语言无味穷鬼志，香火有缘居士身。明年得去不汲汲，种竹待笋犹须春。","dynasty":"宋代","title":"即事呈闳中顺之二年兄二首"}
{"author":"晁补之","content":"旧山铅椠倦栖迟。叩宸闱。向淮圻。五马行春，初喜后车随。太守风流容客醉，花压帽，酒淋衣。隋宫烟外草萋萋。菊花时。动旌旗。起舞留公，且住慰相思。王粲诗成何处寄，人北去，雁南飞。","dynasty":"宋代","title":"江神子（广陵送王左丞赴阙）"}
{"author":"晁补之","content":"自种双桐已四年，秋来匏瓠小篱穿。上床不怕陈登叹，我欲归求许汜田。","dynasty":"宋代","title":"怀缗居"}
{"author":"晁补之","content":"神开大马表坤祺，象配黄龙耀母仪。艰棘从权非本意，忧勤复辟竟先期。欲书皇极彝伦事，不在关雎卷耳诗。陵作因山名改圣，君王仁孝自生知。","dynasty":"宋代","title":"钦圣皇后挽辞二首其一"}
{"author":"晁补之","content":"苍黄大策中先定，汹涌奸言外独惊。可但触山忧地坼，只应鍊石见天成。江湖自昔波涛远，日月如今昼夜明。尽作儿啼送文母，不知箫鼓若为声。","dynasty":"宋代","title":"钦圣皇后挽辞二首其二"}
{"author":"晁补之","content":"仙驭飘飖不可寻，西陵宝册襚衣衾。礼遵章懿因仁志，谥酌钦慈自圣心。感泣万人随遣奠，恩勤千古咏徽音。一言能使民忠劝，要识吾君孝治深。","dynasty":"宋代","title":"钦慈皇后挽辞二首其一"}
{"author":"晁补之","content":"弓韣它年事炳灵，红光满室众潜惊。人言薄氏诚君子，天与文皇兆大横。圣有至情风不止，邦传庆祚日重明。百神陪扈朝陵寝，想像登舆动佩声。","dynasty":"宋代","title":"钦慈皇后挽辞二首其二"}
{"author":"晁补之","content":"贾山辞赋妙升堂，十八高名擅洛阳。遭主圣人千载事，济时贤献万夫望。已加坛上将军钺，未促齐中相国装。曾有新诗介眉寿，悲歌何忍送归墙。","dynasty":"宋代","title":"王拱辰太尉挽辞二首其一"}
{"author":"晁补之","content":"童年已切耆英慕，壮岁初陪后乘游。卫幕櫜弓皆广建，梁筵进牍并枚邹。云台生面丹青古，马鬣新封草木秋。是事公应付蜩甲，苍霞谁见揖浮丘。","dynasty":"宋代","title":"王拱辰太尉挽辞二首其二"}
{"author":"晁补之","content":"万里归来两鬓霜，故人如玉閟幽堂。凄凉长吉无题句，冥默淮南未试方。空复藏书如册府，何由载酒更僧坊。诸郎文字能传业，开府风流未渠央。","dynasty":"宋代","title":"赵开祖挽歌辞"}
{"author":"晁补之","content":"同辇笙歌地，荒池风露天。无心更怀古，凉夜正甘眠。","dynasty":"宋代","title":"祷雨宿九曲池上三首其一"}
{"author":"晁补之","content":"春呼群艳与偕藏，残英风劝作清狂。消愁贤圣酬酢寡，破睡枪旗幽兴长。","dynasty":"宋代","title":"晚春二首其一"}
{"author":"晁补之","content":"春归风雨一朝尽，昼静园林诸趣嘉。蜻蜓出水群掠蚋，鹎鵊卫巢双趁鸦。","dynasty":"宋代","title":"晚春二首其二"}
{"author":"晁补之","content":"平生精爽皋夔内，一世功名贝锦间。再梦令狐亦何事，可能到死未心闲。","dynasty":"宋代","title":"松菊堂读史五首"}
{"author":"晁补之","content":"天街月照珠帘粉。亸辔曾相近。繁华乐事老来慵，对酒尚怜佳景。王孙年少，风流应更，无奈春愁闷。幽期莫误香闺恨。罗带今朝褪。月圆花好一般春，触处总堪乘兴。有人惆怅，何如归好，相见凭君问。","dynasty":"宋代","title":"御街行"}
{"author":"晁补之","content":"唤将梅蕊要同韵，羞杀梨花不解香。如何五月露寒殿，不与薰风送晚凉。","dynasty":"宋代","title":"酴醾"}
{"author":"晁补之","content":"弓韣它年事炳灵，红光满室众潜惊。人言薄氏诚君子，天与文皇兆大横。圣有至情风不止，邦传庆祚日重明。百神陪扈朝陵寝，想像登舆动佩声。","dynasty":"宋代","title":"钦慈皇后挽辞二首其二"}
{"author":"晁补之","content":"谢公文章余，幽事课伐岭。清诗如玄酒，胡乃淡而永。得无西堂梦，春草句弥胜。但使田野传，何须论铭鼎。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"将暮。乱心素。上客风流名重楚。临街下马当窗户。饭煮凋胡留住。瑶琴促轸传深语。万曲梁尘不顾。","dynasty":"宋代","title":"调笑令其二宋玉"}
{"author":"晁补之","content":"山如浮玉一峰立，江似海门千顷开。我欲此中成小隐，莫教山脚有船来。","dynasty":"宋代","title":"金陵南数十里江心烈山崒然特起犹金山也家人"}
{"author":"晁补之","content":"春辞我向何处。怪草草、夜来风雨。一簪华发，少欢饶恨，无计殢春且住。春回常恨寻无路。试向我、小园徐步。一阑红药，倚风含露。春自未曾归去。","dynasty":"宋代","title":"金凤钩·春辞我向何处"}
{"author":"晁补之","content":"谯园幽古，烟锁前朝桧。摇落枣红时，满园空、几株苍翠。史君才誉，金殿握兰人，将风调，改荒凉，便是嬉游地。刘郎莫问，去后桃花事。司马更堪怜，掩金觞、琵琶催泪。愁来不醉。不醉奈愁何，汝南周，东阳沈，劝我如何醉。","dynasty":"宋代","title":"蓦山溪（谯园饮酒为守令作）"}
{"author":"晁补之","content":"秋风吹空雁旁午，长天无云月呈露。为须通晓照清樽，莫遣中宵生薄雾。","dynasty":"宋代","title":"试院中秋"}
{"author":"晁补之","content":"晓路入西郊，新霜着鬓毛。贫交借羸马，慈母授征袍。野静狐狸出，天寒雁鹄高。艰难忆亲旧，清泪渍平皋。","dynasty":"宋代","title":"济州道中寄叶勋秀才"}
{"author":"晁补之","content":"建策移汉都，奉春缘衣布。除地愿见公，乃以舍人故。满船载明月，且复酌清酤。平旦袯襫出，牛羊下来暮。定境要两言，出处非并趣。执臂欣逢迎，秋兰在堂下。破甑雨生衣，蹇不改兹度。危莫如人心，难莫如行路。成事安得悔，来者其可悟。收拾不须陈，千言一弃屦。开门见井市，终岁纷遑遽。闭门面墙壁，少日丰暇豫。","dynasty":"宋代","title":"建除体二首答黄鲁直教授"}
{"author":"晁补之","content":"晓路雨萧萧，江乡叶正飘。天寒雁声急，岁晚客程遥。鸟避征帆却，鱼惊荡桨跳。孤舟宿何许，霜月系枫桥。","dynasty":"宋代","title":"吴松道中二首"}
{"author":"晁补之","content":"文饶论百揆，豪气阔天宇。归来坐平泉，草木何足数。只今和文弟，怪石几风雨。达生要忘累，人取应我与。","dynasty":"宋代","title":"次韵阎甥伯温池上八首"}
{"author":"晁补之","content":"有客携来白团扇，看君画出翠微峰。忽然陂水变阴雾，便有松林吹晚风。松林陂水静何极，何处归舟天际识。韦侯直干傥不难，杜陵东绢那能惜。","dynasty":"宋代","title":"试院求李唐臣画"}
{"author":"晁补之","content":"归去。奈故人、尚作青眼相期，未许明时归去。放怀处。买得东皋数亩，静爱园林趣。任过客、剥啄相呼昼扃户。堪笑儿童事业，华颠向谁语。草塘人悄，圆荷过微雨。都付邯郸，一枕清风，好梦初觉，砌下槐影方停午。","dynasty":"宋代","title":"过涧歇·归去"}
{"author":"晁补之","content":"急鼓鼕鼕下泗州，却瞻金塔在中流。帆开朝日初生处，船转春山欲尽头。","dynasty":"宋代","title":"赴广陵道中三首其二"}
{"author":"晁补之","content":"荒城又见重阳到。狂醉还吹帽。人生开口笑难逢。何况良辰一半、别离中。平台珠履登高处。犹自怀人否。且簪黄菊满头归。惟有此花风韵、似年时。","dynasty":"宋代","title":"虞美人（用韵答秦令）"}
{"author":"晁补之","content":"二月已破三月来，蝴蝶忽然满芳草。正是归时君不归，及至君来花又少。","dynasty":"宋代","title":"缀古诗怀家"}
{"author":"晁补之","content":"秋云多重阴，凌旦亦可乐。虚斋坐亭午，寒雨依高阁。王官有忧责，霖潦河未落。孝先但欲眠，不奈弟子谑。黄花迫晚景，白露下丛薄。独当慰佳节，得酒自斟酌。","dynasty":"宋代","title":"直舍即事"}
{"author":"晁补之","content":"人皆爱陈子，新雨尚能来。但使门多客，何嫌室自埃。弓旌无远野，城郭有遗才。底日常侯舍，传声四辈催。","dynasty":"宋代","title":"次韵履常见贻"}
{"author":"晁补之","content":"身外闲愁空满眼，就中欢事常稀。明年应赋送君诗。试从今夜数，相会几多时。浅酒欲邀谁共劝，深情唯有君知。东溪春近好同归。柳垂江上影，梅谢雪中枝。","dynasty":"宋代","title":"临江仙·身外闲愁空满眼"}
{"author":"晁补之","content":"唤将梅蕊要同韵，羞杀梨花不解香。如何五月露寒殿，不与薰风送晚凉。","dynasty":"宋代","title":"酴醾"}
{"author":"晁补之","content":"画写物外形，要物形不改。诗传画外意，贵有画中态。我今岂见画，观诗雁真在。尚想高邮间，湖寒沙璀璀。冰霜已凌厉，藻荇良琐碎。衡阳渺何处，中沚若烟海。","dynasty":"宋代","title":"和苏翰林题李甲画雁二首"}
{"author":"晁补之","content":"雨过园亭绿暗时。樱桃红颗压枝低。绿兼红好眼中迷。荔子天教生处远，风流一种阿谁知。最红深处有黄鹂。","dynasty":"宋代","title":"浣溪沙（樱桃）"}
{"author":"晁补之","content":"昔吾卜城东，今吾卜城中。只畏盗贼迫，安知廛市同。畚锸运渤海，操蛇应未穷。无乃遭此笑，君如北山翁。","dynasty":"宋代","title":"次韵阎甥伯温池上八首"}
{"author":"晁补之","content":"凝云遮汉月不舒，微电时照东南隅。风条不动柱础湿，初夜深砌吟蝼蛄。","dynasty":"宋代","title":"夏夜雨意"}
{"author":"晁补之","content":"上林花妥逐莺飞，愁绝江南雪里时。嚄唶何须旁檐喜，毰毸相对两寒枝。","dynasty":"宋代","title":"题周廉彦所收李甲画三首其一鹊"}
{"author":"晁补之","content":"筑圃名亭尽可人，东皋百卉故先春。丘原满目皆安在，桃李成蹊又一新。薙草烦君开蒋径，漱醪容我着陶巾。青门瓜好平生事，欲遣朱轓便卜邻。","dynasty":"宋代","title":"廷贤求赋先春亭"}
{"author":"晁补之","content":"宫里妒娥眉，十载辞君去。翠袖怯天寒，修竹无人处。今日近君家，望极香车骛。一水是红墙，有恨无由语。","dynasty":"宋代","title":"生查子（同前感旧）"}
{"author":"晁补之","content":"步月寻溪过佛斋，溪边石藓湿芒鞋。虚窗独卧听松竹，半夜一山风雨来。","dynasty":"宋代","title":"同柳戒之夜过三学院"}
{"author":"晁补之","content":"窘墙堵之伏潜兮，登斯栖以遐观。匪吾居之为隘兮，乾坤曶其盂盘。仰攀甍而拊楯兮，宇旷旷而益宽。彼何大而能舒兮，吾何眇而莫闲。霜肃垄而木枯兮，潦收窦而泽干。蓬鸣野而相追兮，呑海水而天寒。左睇兮城闉，右盼兮林坰。商贾纷其书合兮，陶冶蓊其烟兴。之罘杳以在东，双柏近而青青。物暇遽之不同兮，余亦不知其何情。聊浮游以相羊兮，初怫郁而中清。彼坱圠之无垠兮，人驹隙之暂更。道本夷而世险兮，夸夺餍而卒平。周垣兀其跨衍兮，逝千古于樵耕。春与秋之不淹兮，岁忽忽其峥嵘。招摇指于北陆兮，澹黄宫之阳生。固天道之反覆兮，气默会而孤萌。朝卷箔而极望兮，稍雾廊而日晶。及旸景之方中兮，晞余发乎南荣。浮云起而景翳兮，四暝合而覩星。风摵摵而感轩兮，雀啾啾而赴楹。收百为以清虑，施余裯而榻横。漠汹汹而非声兮，邈冉冉而非征。形欺魄而若存兮，神无亏而靡成。目瞳垅而罔觌兮，坐待日之方升。夜寥寥而未央兮，羌不寐而无营。","dynasty":"宋代","title":"遐观栖辞"}
{"author":"晁补之","content":"睡起临窗坐，妆成傍砌闲。春来莫卷绣帘看。嫌怕东风吹恨、在眉间。鹦鹉花前弄，琵琶月下弹。蓦然收袖倚栏干。一向思量何事、点云鬟。","dynasty":"宋代","title":"南歌子"}
{"author":"晁补之","content":"残暑夜如炊，晓风吹萧索。开门望林木，引蔓修篱落。所欣尘累远，不恨生涯薄。心事少干云，白头成忆昨。","dynasty":"宋代","title":"感怀追和柳子厚郊居岁暮韵"}
{"author":"晁补之","content":"平生莫逆交，弦断寄心赏。相思望青枫，目极江水上。念当及时节，农事动春壤。来者不有年，何能咎吾往。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"竹枝草履步苍苔，山上孤亭四牖开。烟雨蒙蒙溪又急，小篷时转碧滩来。","dynasty":"宋代","title":"新城塔山对雨二首二"}
{"author":"晁补之","content":"小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。下山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。","dynasty":"宋代","title":"诉衷情·小园过午"}
{"author":"晁补之","content":"千古芝田人不到，深林继日拾琼瑰。从今为记晁夫子，曾到芝田百亩来。","dynasty":"宋代","title":"旧说庐山有紫芝田百亩人莫得见偶于开先栖贤"}
{"author":"晁补之","content":"无极世缘如嚼蜡，人言当住夜摩天。此郎久学无生忍，此事吾知否不然。","dynasty":"宋代","title":"次韵无极以道寄金山寺佛监五绝四"}
{"author":"晁补之","content":"二年官扬犹一炊，丞聋毋害守不讥。帝知无功呼返之，具舟从江民不知。道傍愚叟为涕洟，岂无爱人如尔为。我谢叟归视汝儿，风号鸿潦水涸陂。冰塞川船不可移，白蜺横野光逶迤。寒威上射小日规，旦行一里方午维。十日系野儿啼饥，中无载盗过不窥。官令十夫为操椎，耶许相力哀复疲。我笑遣夫是安施，霜不杀草圣所欷。岁十一月冰固宜，逆天进亦不可几。为儿搏饭儿安嬉，宁三月暖犹流凘。","dynasty":"宋代","title":"扬州被召著作佐郎自金山回阻冰效退之陆浑山"}
{"author":"晁补之","content":"绝壁秋标天外剑，深溪冬吼地中雷。上宫未信无人到，朱阁飞从顶上来。","dynasty":"宋代","title":"栖贤寺三峡桥"}
{"author":"晁补之","content":"寄茶换字真佳尚，此事人间信亦稀。它日封厨失双牍，应随痴顾画俱飞。","dynasty":"宋代","title":"张杰以龙茶换苏帖"}
{"author":"晁补之","content":"结习徐看荡劫灰，天花从自落空阶。似闻满室唯澄水，投砾何因出定来。","dynasty":"宋代","title":"与子真诸人饮求仁不与作怨诗因戏答"}
{"author":"晁补之","content":"欲爱生诸秽，俱盛一草囊。应从持犯入，当发紫金光。","dynasty":"宋代","title":"书周开祖子抱一发愿文后"}
{"author":"晁补之","content":"大夫盘中定州盏，三举檐花舞凌乱。请君行盏且莫稽，为君起赋饮城西。城西古道如涧深，东风吹沙不见林。虚堂更觉野原阔，榆柳浩浩波涛吟。杂花一园来远道，两株江南梅更好。樱桃已晚犹烂漫，百株如雪聊可绕。常时东风无此寒，常时诸君无此闲。且看瓶口似鱼贯，莫惜面文如缬斑。大夫工为宋玉赋，思不能涯字无数。秀才酷类东野贫，白屋青山愁曲身。籍咸不肯羞北阮，主簿高材即仇览。成诗午景已妍和，罢酒花开应更多。山翁归不醉，当奈岘山何。","dynasty":"宋代","title":"饮城西赠金乡宰韩宗恕"}
{"author":"晁补之","content":"登登策策不须呼，时动圆荷触短蒲。五步濠梁亦堪乐，相忘何必是江湖。","dynasty":"宋代","title":"东皋十首"}
{"author":"晁补之","content":"梦觅毗耶看雨华，玉城银涧过萦斜。乍疑雾廓千峰障，未觉雷惊万谷芽。碧落清谈元物外，金闺高兴共天涯。寒鸡唤起新诗就，谁忆袁安正卧家。","dynasty":"宋代","title":"次韵信倅练定梦雪中过王侍郎"}
{"author":"晁补之","content":"开门睹雉不敢发，滞思霾胸须澡雪。烦君初试一枪旗，救我将隳半轮月。不应种木便甘棠，清风自是万夫望。未须乘此蓬莱去，明日论诗齿颊香。","dynasty":"宋代","title":"再用发字韵谢毅父送茶"}
{"author":"晁补之","content":"才短官慵，命奇人弃，年年故里来还。记往岁、莲塘送我，远赴荆蛮。莫道风情似旧，青镜里、绿鬓新斑。佳人怪，把盏为我，微敛眉山。从来嗣宗高韵，独见赏，青云敻绝尘间。谩回首、平生醉语，一梦惊残。莫笑移花种柳，应备办、投老同闲。从枯槁，松桧耐得霜寒。","dynasty":"宋代","title":"凤凰台上忆吹箫"}
{"author":"晁补之","content":"炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。","dynasty":"宋代","title":"清平乐"}
{"author":"晁补之","content":"使君心赏在高山，栎社宁烦匠石看。能似鼠多愁渡谷，仕如鲶钝笑缘竿。威仪披雾窥文豹，音韵当衢听玉鸾。曾共广陵花下醉，绨袍应叹一何寒。","dynasty":"宋代","title":"再和嘉父见贻"}
{"author":"晁补之","content":"畏暑聊寻寺，追凉故遶池。雨园鸠唤妇，风径燕将儿。散篆萦帘额，留云暗井眉。龙蛇动屋壁，知有长公诗。","dynasty":"宋代","title":"同鲁直和普安院壁上苏公诗"}
{"author":"晁补之","content":"心记。好心事。玉刻容颜眉刷翠。杜郎生得真男子。况是东家妖丽。眉尖春恨难凭寄。笑作空中唐字。","dynasty":"宋代","title":"调笑/调笑令"}
{"author":"晁补之","content":"无极世缘如嚼蜡，人言当住夜摩天。此郎久学无生忍，此事吾知否不然。","dynasty":"宋代","title":"次韵无极以道寄金山寺佛监五绝四"}
{"author":"晁补之","content":"睡起临窗坐，妆成傍砌闲。春来莫卷绣帘看。嫌怕东风吹恨、在眉间。鹦鹉花前弄，琵琶月下弹。蓦然收袖倚栏干。一向思量何事、点云鬟。","dynasty":"宋代","title":"南歌子"}
{"author":"晁补之","content":"涉江采芙蓉，江上零露滋。方舟不能度，日暮白苹悲。清波有鸣鸿，荡漾安可期。幸因南风逝，寄言钦所思。","dynasty":"宋代","title":"拟古六首上鲜于大夫子骏其五涉江采芙蓉"}
{"author":"晁补之","content":"斜日东风深院。绣幕低迷归燕。潇洒小屏娇面，仿佛灯前初见。与选筵中，银盆半拆姚黄，插向凤凰钗畔。微笑遮纨扇。教展香裀，看舞霓裳促遍。红飐翠翻，惊鸿乍拂秋岸。柳困花慵，盈盈自整罗巾，须劝倒金盏。","dynasty":"宋代","title":"斗百花其三"}
{"author":"晁补之","content":"苍黄大策中先定，汹涌奸言外独惊。可但触山忧地坼，只应鍊石见天成。江湖自昔波涛远，日月如今昼夜明。尽作儿啼送文母，不知箫鼓若为声。","dynasty":"宋代","title":"钦圣皇后挽辞二首其二"}
{"author":"晁补之","content":"蜀冈势与蜀山通，龙虎盘挐上紫空。小语还忧惊太一，高堂元自在天中。少师杨柳无遗迹，承旨歌谣有旧风。斜日芜城易兴感，忘怀犹喜故人同。","dynasty":"宋代","title":"招缙云寺关彦远教授曾彦和集平山堂次关韵"}
{"author":"晁补之","content":"摇轩柳态未应还，正在凭高望远间。一夜春风吹北渚，清晨佳气满南山。动头乐事从今数，信手诗章莫放闲。但惜濉阳蔡公子，莺花烂漫向京关。","dynasty":"宋代","title":"立春日呈通守资中通直"}
{"author":"晁补之","content":"仙驭飘飖不可寻，西陵宝册襚衣衾。礼遵章懿因仁志，谥酌钦慈自圣心。感泣万人随遣奠，恩勤千古咏徽音。一言能使民忠劝，要识吾君孝治深。","dynasty":"宋代","title":"钦慈皇后挽辞二首其一"}
{"author":"晁补之","content":"金玉谁人咏德音，太平无象属人心。日高初散露门讲，天上五云宫殿深。","dynasty":"宋代","title":"次韵两苏公讲筵唱和四首"}
{"author":"晁补之","content":"回雁风微，养花浓淡天容好。似春知道。吉梦佳辰到。共乐春台，携手蓬莱小。同倾祷。愿春不老。岁岁寻芳草。","dynasty":"宋代","title":"点绛唇（同前）"}
{"author":"晁补之","content":"云母蛮笺作信来，佳人陌上看花回。妾行不似东风急，为报花须缓缓开。","dynasty":"宋代","title":"陌上花八首"}
{"author":"晁补之","content":"钱塘江北百里馀，涨沙不复生菰蒲。沙田老桑出叶粗，江潮打根根半枯。八月九月秋风恶，风高驾潮晚不落。鼓声鼕鼕橹咿喔，争凑富春城下泊。君家茅屋并城楼，不出山行不记秋。越舶吴帆亦何故，今年明年来复去。","dynasty":"宋代","title":"富春行赠范振"}
{"author":"晁补之","content":"田野闲来惯。睡起初惊晓燕。樵青走挂小帘钩，南园昨夜，细雨红芳遍。平芜一带烟光浅。过尽南归雁。俱远。凭栏送目空肠断。好景难常占。过眼韶华如箭。莫教鶗鴂送韶华，多情杨柳，为把长条绊。清樽满酌谁为伴。花下提壶劝。何妨醉卧花底，愁容不上春风面。","dynasty":"宋代","title":"梁州令垒韵"}
{"author":"晁补之","content":"文辞便是升堂贾，谈辩宁非入幕超。已谓襄中能出颖，那知车下正哀谣。但从袁盎无何饮，莫笑冯公不见招。伴我河山访陈迹，明年红紫满阳条。","dynasty":"宋代","title":"再用前韵答之道弟府教授"}
{"author":"晁补之","content":"陶公群于人，而无人之情。诗岂世外语，世语不可名。东坡怜此翁，同调但隔生。形光来户屦，真处人不惊。得酒自醒醉，放意无亏成。","dynasty":"宋代","title":"饮酒二十首同苏翰林先生次韵追和陶渊明三"}
{"author":"晁补之","content":"张侯于我丈人行，十年江湖心乡往。平生独立白雪曲，少时妙誉青云上。胡为四十尚飘蓬，逢衣骑马邺城中。将军宝帐簪履肃，开府画筵箫鼓雄。况复儒宫饱闲暇，堂有丛书竹萧洒。论文不厌夜经过，起看北斗插黄河。相逢安得怨寂莫，仲宣楼头良可乐。何当奇计出番禺，未应长檄开邛筰。太常句稽亦不冗，少卿淑问清时重。俎豆之事则尝闻，男儿读书业有用。归去天边道路长，东风春草满池塘。美人不来时晼晚，谁与玩此林间芳。","dynasty":"宋代","title":"送张缗子望太常簿"}
{"author":"晁补之","content":"文章之子日翘翘，恐不能如岂有超。助我彤襜问民俗，烦君泮水采风谣。预知薄宦妨同处，且可清樽约屡招。十月驱车汉函谷，冷云高处望中条。","dynasty":"宋代","title":"守蒲次新安西先寄府教授之道弟"}
{"author":"晁补之","content":"稽天巨浸洗南荒，尚有千峰骨立强。民未降丘应宅此，举头天壁有囷仓。","dynasty":"宋代","title":"出游龙虎山舟中望仙岩壁立千仞者不可上其高"}
{"author":"晁补之","content":"休说将军，解弯弓掠地，昆岭河源。彩笔题诗，绿水映红莲。算总是、风流余事，会须行乐□年。况有一部，随轩脆管繁弦。多情旧游尚忆，寄秋风万里，鸿雁天边。未学元龙，豪气笑求田。也莫为、庭槐兴叹，便伤摇落凄然。后会一笑，犹堪醉倒花前。","dynasty":"宋代","title":"金盏倒垂莲（次韵同寄霸师杨仲谋安抚）"}
{"author":"晁补之","content":"闻说高情久沉寥，絷维谁与永今朝。五车犹累方书好，万物先从辩说雕。已向季咸心独醉，更缘顺子意都消。清秋璧月凉如水，莫遣纤云翳紫霄。","dynasty":"宋代","title":"求仁复示怨句次韵"}
{"author":"晁补之","content":"欻起惊涛渺去程，扁舟三日滞长汀。无心坐使群鸥舞，莽眇吾知未可乘。","dynasty":"宋代","title":"皖口遭风"}
{"author":"晁补之","content":"五逹跂，行者迷。茨菉蹊，蚖蜴嬉。杳凄凄，莽离离。赫隆曦，可环时。日黯西，与谁期。往不思，逢诡期。死{犭禺}貔，安可知，亟反之。大道夷，都邑差。车马驰，冠剑祇。志可持，能足施。贵名垂，好爵靡。俨罇卮，餍粱肥。窈室帷，安厥妃。观盈亏，浩浩移。逝不迟，咸若斯。何绥绥，不返为。从魈夔，神索衰。今狐疑，后当悲。我此词，如泰龟。","dynasty":"宋代","title":"返迷辞"}
{"author":"晁补之","content":"顿丘淇水雄朔方，官收榷算资公藏。晨朝百贩罗庭堂，望门逆鼻闻椒浆。惜哉刘子气方刚，峨冠凛凛颀而扬。丈夫有志固难量，短袖不足供倡佯。黄河七月鸣浮梁，风埃瘦马景山长。刘子何之魏北乡，悲歌弹铗邀孟常。冯驩一语惊齐王，况如刘子足自强。读书满腹钳尔吭，酆城埋宝夜则光。士惟不用久乃彰，不见将军家平阳，遭时有用名焜煌。","dynasty":"宋代","title":"赠送澶州监酒税刘铨殿直"}
{"author":"晁补之","content":"银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥皓齿，云鬟花面，见了绮罗无数。只你厌厌，教人竟日，一点无由诉。如今拚了，萦眠惹梦，没个顿身心处。深诚事，骖鸾解佩，是许未许。","dynasty":"宋代","title":"永遇乐（赠雍宅璨奴）"}
{"author":"晁补之","content":"坐狂得世捐，作官故不了。十年未弛负，半世不黔灶。居然颜玉雪，及是鬓蓬葆。碧山已焚鱼，白水初种稻。瓜区可深隐，圭窦便却埽。之子怀世资，行修名誉好。避人本愉恬，坐我亦枯槁。顷求田野处，政以城郭扰。常时啜仳别，幸尔晏言笑。如兰岂异臭，覆瓿本均好。不惩范釜尘，尚作韩编盗。斲轮元戒疾，纻絮非病少。莞尔劝之休，怡然守而嫪。翻思南迁久，秪幸北归早。三已令奚愠，四至卿诚巧。所欣颠木蘖，莫羡姣人了。同气靡间言，它人阙忠告。贫居无酒肉，穷巷有探讨。葵作饱蓬蓬，茗浇忧悄悄。长闲味更永，竞进念已剿。目鸿天苍苍，梦蝶日杲杲。蘅皋美新雨，藜杖邈高蹈。营斋直新径，创槛俯幽沼。架以我园檀，茨之子官草。优游聊卒岁，邂逅可同调。佩玉子终翔，菟裘我方老。囊中餐玉法，枥上追风骠。能知面不腼，未用心如搅。平生夔契慕，晚岁瞿聃妙。但欲入林深，子来应问道。","dynasty":"宋代","title":"郊居与八弟无斁读书"}
{"author":"晁补之","content":"帐饮都门春浪惊。东飞身与白鸥轻。淮山一点眼初明。谁使梦回兰芷国，却将春去凤凰城。樯乌风转不胜情。","dynasty":"宋代","title":"浣溪沙（广陵被召留别）"}
{"author":"晁补之","content":"盛世天休沓，真人宝历开。太任当政闼，元老位公槐。莫盛官人始，相从试士来。鸣珂咸俊彦，索米独尘埃。未叹官曹隔，多惭赏监陪。成川须甽浍，崇厦要条枚。文武中铨集，丹铅百卷堆。豚鱼聊可辨，皮弁不应恢。虎出争亡矢，蛇成屡夺杯。调锺求雅滥，烈火试民瑰。绿暗惊庭叶，朱明换律灰。得枭夸艾捷，闻鹤悼坚摧。茧绪谈飞麈，渑波酒挹罍。赓酬皆绝韵，搜索病非才。半是仙槎客，曾随禹浪雷。遭时鱼奋角，失路剑生苔。胆气冲星在，词源卷汉回。声名改闾里，轩冕映舆台。谖草怀堂北，灯花粲妇腮。凉风吹枕梦，薄雨滞城隈。号奏天官近，胪传御史催。康衢骥鸣跃，归檐仆讙咍。华省深扃钥，衡门翳草莱。尚怀休假远，别语重裴徊。","dynasty":"宋代","title":"试院次韵呈兵部叶员外端礼并呈祠部陈员外元"}
{"author":"晁补之","content":"莫求致仕且分司，此等刘伶笑妇儿。投老寸阴如寸玉，从君了事只名痴。","dynasty":"宋代","title":"欲求闲局理旧学作一"}
{"author":"晁补之","content":"黄冠一奇士，教我漱华池。茅檐夕坚坐，见月柳间低。水虫时一出，细浪作鳞差。流观起百虑，内视失群疑。","dynasty":"宋代","title":"次韵阎甥伯温池上八首"}
{"author":"晁补之","content":"君似苍崖千仞竹，一枝孤映蒿萧。箪瓢不减万钟豪。闲情搔短发，佳句咏纤腰。罢酒兰舟回楚柂，相思何处今宵。淮南幽桂水云饶。他年春草恨，应有小山招。","dynasty":"宋代","title":"临江仙（晁达州见和）"}
{"author":"晁补之","content":"少时勇游山，说山喜动色。中年谪南方，庐阜得深历。当时不类谪，忘腰带之适。怪人肝鬲异，破贼喜折屐。只今窜林下，织衣而耕食。缅怀兹两士，吾宗气相得。吾春种桃时，子晓寻嵩日。似闻黄面子，为采乌头出。去年陟岱宗，一士世莫识。天门邀之下，倾倒意已极。斯人与人异，龙虎两超忽。重寻亦无路，颠雨石崖坼。","dynasty":"宋代","title":"次韵四弟以道十二弟叔与法王唱和兼示无斁弟二首其一"}
{"author":"晁补之","content":"平生莫逆交，弦断寄心赏。相思望青枫，目极江水上。念当及时节，农事动春壤。来者不有年，何能咎吾往。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。","dynasty":"宋代","tags":"宋词三百首，写景，田园，抒怀","title":"摸鱼儿·东皋寓居"}
{"author":"晁补之","content":"卧病车马绝，初非遗世人。逍遥乍形散，邂逅却情真。见护屏能力，相扶竹亦神。闲来佐欢喜，漉酒用陶巾。","dynasty":"宋代","title":"病起答关景晖"}
{"author":"晁补之","content":"惨澹天云欲雨低，秋山人静鸟声稀。似闻谷响飞黄叶，恐有孙登半岭归。","dynasty":"宋代","title":"题段吉先小景三首其一"}
{"author":"晁补之","content":"少时豪气恨沉沦，缪意诗书可庇民。长笑壮年无一事，微吟只有故人亲。","dynasty":"宋代","title":"和胡戢七首其七"}
{"author":"晁补之","content":"萧然如裴叔则，颊毛疏复长。邈然如王夷甫，高致宜庙廊。功名四皓云泉外，诗赋三闾草木香。君莫夸熙宁登科面玉雪，只今未老鬓发苍。不应弹琴酒炉坐，消渴还有禅病缚。不忘相抛白社一岁长，浮我杜举须十觞。结交齐东李文叔，自倚笔力窥班扬。谈经如市费雌黄，冰炭何用置我肠。胜游独不思迎祥，漾舟荷陼水中央。","dynasty":"宋代","title":"次韵太学宋学正遐叔考试小疾见寄"}
{"author":"晁补之","content":"上马笑属君，归期在十日。来时草白芽，归时青郁郁。来嗔马蹄急，归嗔马蹄缓。人心自如此，马蹄终不变。","dynasty":"宋代","title":"上马"}
{"author":"晁补之","content":"束装清晓来江浦，瘦马羸童犯山雨。解鞍入寺闻钟声，堂上僧斋日初午。故人聆我足音喜，纱帽相逢坐东庑。别来几日颔生须，相见惊疑更问语。念昨与君俱随书，贫贱不为人比数。侍郎门馆乏容悦，举子文章惭莽卤。瞽言强献亦何有，君去东州我之楚。可怜今日江头路，草草逢君具鸡黍。我贫无策未容饱，君禄虽微不犹愈。如今未可计得失，且作新诗致醇醑。","dynasty":"宋代","title":"汤村逢陈安性"}
{"author":"晁补之","content":"银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥皓齿，云鬟花面，见了绮罗无数。只你厌厌，教人竟日，一点无由诉。如今拚了，萦眠惹梦，没个顿身心处。深诚事，骖鸾解佩，是许未许。","dynasty":"宋代","title":"永遇乐（赠雍宅璨奴）"}
{"author":"晁补之","content":"维夫君兮桂舟，酌余酒兮揽君留。君何为兮此野，菊菲菲兮蝶下。韡韡兮煌煌，烂金敷兮袭余堂。茱萸兮芙蓉，众芳越兮乱五风。饥咀兮灵芝，君歌乐兮余和之。日下兮野阴，澹忘归兮中林。橘栋兮梅宇，纷琼茅兮被南荣。白羽兮黑翮，邀仙人兮语此文。余高驰兮世之外，君猋举兮先余至。襟带兮东方旦，争门兮汶之阳。大野兮始波，翔鸧鹳兮嘷鴐鹅。群宿兮迷阯，旅食兮殚穗。霜肃肃兮叶方下，君欲济兮淹回。水通道兮躞蹀，冠如箕兮带长铗。里千室兮士一喙，余不善兮纷余谇。世谓折扬好兮，余白雪而莫知弃。火布而以为垢兮，胡不浣炎而振之。彼镆邪而能言兮，工谓余以不祥。聊逍遥而挫锐兮，蒙黯黮而益光。","dynasty":"宋代","title":"维夫君兮桂舟一首送梁正受归汶阳"}
{"author":"晁补之","content":"前岁栽桃，今岁成蹊。更黄鹂、久住相知。微行清露，细履斜晖。对林中侣，闲中我，醉中谁。何妨到老，常闲常醉，任功名、生事俱非。衰颜难强，拙语多迟。但酒同行，月同坐，影同嬉。","dynasty":"宋代","title":"行香子（同前）"}
{"author":"晁补之","content":"君诗飘举似鸿惊，书入扬州子弟评。圣世由来升俊造，少年已自得声名。六经正可三冬足，万里聊堪一日行。更约弥敦同姓乐，能来触咏畅幽情。","dynasty":"宋代","title":"用评字韵和答府教授十二弟"}
{"author":"晁补之","content":"吉梦灵蛇朱夏宜。佳辰阿母会瑶池。竹风荷雨来消暑，玉李冰瓜可疗饥。心悟了，道成时。不劳龙女骋威仪。僧祇世界供游戏，贤懿光阴比寿期。","dynasty":"宋代","title":"鹧鸪天（杜四侍郎郡君十二姑生日）"}
{"author":"晁补之","content":"霜细犹欺柳，风柔已弄梅。东园捶鼓赏新醅。唤取舞周歌沈、探春回。妙舞堪千盏，长歌可百杯。笑人将恨上春台。劝我十分一举、两眉开。","dynasty":"宋代","title":"南歌子（谯园作）"}
{"author":"晁补之","content":"小麦青青大麦稀，蚕娘拾茧盈筐归。放牛簿暮古堤角，三四黄莺相趁飞。","dynasty":"宋代","title":"村居即事"}
{"author":"晁补之","content":"前世诸生选，平居数路开。乡闾自相与，岩穴亦时来。射雉空亡矢，为蛇更夺杯。千金曾市骨，聊用作龙媒。","dynasty":"宋代","title":"次韵邓正字慎思秋日同文馆九首"}
{"author":"晁补之","content":"无心看春只欲坐，偶骑马傍春街行。可怜愁以草得暖，一寸心从何处生。","dynasty":"宋代","title":"漫成呈文潜五首其一"}
{"author":"晁补之","content":"达则经纶隐著书，昔人于此孰亲疏。王通持底答杨素，汾曲先人有敝庐。","dynasty":"宋代","title":"和胡戢七首其一"}
{"author":"晁补之","content":"少时豪气恨沉沦，缪意诗书可庇民。长笑壮年无一事，微吟只有故人亲。","dynasty":"宋代","title":"和胡戢七首其七"}
{"author":"晁补之","content":"海鱼水击三千里，决起还须九万程。坐进庵中才一步，初无行处若为行。","dynasty":"宋代","title":"坐进庵"}
{"author":"晁补之","content":"李公素誉压朝端，曾溯龙门鬣未乾。虽愧彭宣惟赐食，未惭贡禹亦弹冠。","dynasty":"宋代","title":"次韵两苏公讲筵唱和四首其二"}
{"author":"晁补之","content":"未教落素混冰池，且看轻黄缀雪枝。越使可因千里致，春风元自未曾知。","dynasty":"宋代","title":"谢王立之送蜡梅五首其一"}
{"author":"晁补之","content":"急鼓鼕鼕下泗州，却瞻金塔在中流。帆开朝日初生处，船转春山欲尽头。","dynasty":"宋代","title":"赴广陵道中三首其二"}
{"author":"晁补之","content":"杨柳青青欲哺乌，一春风雨暗隋渠。落帆未觉扬州远，已喜淮阴见白鱼。","dynasty":"宋代","title":"赴广陵道中三首其三"}
{"author":"晁补之","content":"皂荚村南三里许，春江不隔一程遥。双堤斗起如牛角，知是隋家万里桥。","dynasty":"宋代","title":"扬州杂咏七首其五"}
{"author":"晁补之","content":"明珠出袖四百琲，座有烟霞草木香。断取钟山擎石掌，那知不下净名床。","dynasty":"宋代","title":"题僧法芝钟山诗后"}
{"author":"晁补之","content":"彩云易散琉璃脆。念往事、心将碎。只合人间十三岁。百花开尽，丁香独自。结恨春风里。小园幽槛经行地。恨春草佳名谩抛弃。簇蝶罗裙休将施，香残烛烬，微风触幔，仿佛娇颦是。","dynasty":"宋代","title":"青玉案·彩云易散琉璃脆"}
{"author":"晁补之","content":"大尹孤标琢昆玉，舍人骨相飞食肉弊裘羸马愧我寒，唤饮东斋散肤粟。少时独识孔文举，不交余子平生足。尹门如市立相蹑，尹心如水清可掬。邻无恶少归醉卧，不遣长须讼骑屋。闭门不出三日雪，冷坐西轩花眩目。未妨诗句敌青春，痛饮何由发还绿。","dynasty":"宋代","title":"至日同文潜舍人饮钱京兆穆父家"}
{"author":"晁补之","content":"恐是凝酥染得黄，月中清露滴来香。定知何逊牵诗兴，借与穿帘一点光。","dynasty":"宋代","title":"谢王立之送蜡梅五首"}
{"author":"晁补之","content":"小园过午，便觉凉生翠柏。戎葵闲出墙红，萱草静依径绿。还是去年，浮瓜沈李，追凉故绕池边竹。小筵促。忽忆杨梅正熟。下山南畔，画舸笙歌逐。愁凝目。使君彩笔，佳人锦字，断弦怎续。尽日栏干曲。","dynasty":"宋代","title":"诉衷情·小园过午"}
{"author":"晁补之","content":"草草蛩吟噎。暗柳萤飞灭。空庭雨过，西风紧，飘黄叶。卷书帷寂静，对此伤离别。重感叹、中秋数日又圆月。沙觜樯竿上，淮水阔。有飞凫客，词珠玉，气冰雪。且莫教皓月，照影惊华发。问几时、清尊夜景共佳节。","dynasty":"宋代","title":"古阳关（寄无霅·八弟宰宝应）"}
{"author":"晁补之","content":"当年携手，是处成双，无人不羡。自间阻、五年也，一梦拥、娇娇粉面。柳眉轻扫，杏腮微拂，依前双靥。盛睡里、起来寻觅，却眼前不见。","dynasty":"宋代","title":"少年游"}
{"author":"晁补之","content":"居贫百草春靃靡，制作舞雩春服美。爱君欲赠华韡韡，思君何处无芳卉。三年眼花秪欲眠，惊梦往往音跫然。单金安所用吾技，术成正复迁刘累。不狩何由有貆特，钱镈须勤晚方积。呻吟裘氏日已多，恩流三族功比河。告行风雨春物空，催花作果黍芃芃。亦从梁汴即清颍，湛湛已见江头枫。严君被命分符虎，昔者无襦今五裤。未劳负米污山川，姑弟酒中从圣贤。","dynasty":"宋代","title":"送陈逸之筠州"}
{"author":"晁补之","content":"懒旷期陶谢，呼儿读晋书。葛巾倾泛潋，蜡屐上嵚岖。回向空门旧，揩磨意地初。未堪朝市隐，且欲去衡庐。","dynasty":"宋代","title":"次韵八弟西园课经二首二"}
{"author":"晁补之","content":"城头急雨昏长川，城边清流鸥鹭闲。城西云黑电脚落，斜日正在城东山。","dynasty":"宋代","title":"示张仲原秀才二首二"}
{"author":"晁补之","content":"一尉三千五百里，昔人尝已叹沈英。陆机文赋成童妙，梅福官资向老清。尽说江山多胜事，且临风月慰高情。它年见我长安道，货药无心更避名。","dynasty":"宋代","title":"景修二十岁褒为乡举之首晚乃尉青田无不遇色"}
{"author":"晁补之","content":"维君兮桂舟，酌余酒兮揽君留。君何为兮此野，菊菲菲兮蜨下。韡韡兮煌煌，烂金敷兮袭余堂。茱萸兮芙蓉，众芳越兮乱五风。饥咀兮灵芝，君歌乐兮余和之。日下兮野阴，澹忘归兮中林。橘栋兮梅宇，纷琼茅兮被南荣。白羽兮黑翮，邀仙人兮语此文。余高驰兮世之外，君猋举兮先余至。襟带兮东方旦，争门兮汶之阳。大野兮始波，翔鶬鹳兮嘷鴐鹅。群宿兮迷址，旅食兮殚穗。霜肃肃兮叶方下，君欲济兮淹回。水信道兮躞蹀，冠如箕兮带长铗。里千室兮士一喙，余不善兮纷余谇。世谓折扬好兮，余白雪而莫知弃。火布而以为垢兮，胡不浣炎而振之。彼镆邪而能言兮，工谓余以不祥。聊逍遥而挫鋭兮，蒙黯黮而益光。","dynasty":"宋代","title":"维夫君兮桂舟一首送梁正受归汶阳"}
{"author":"晁补之","content":"仓鹒知阳春，乔木声关关。白驹不食苗，奈此空谷寒。昔有丹徒士，槟榔贮金盘。富贵怀隐忧，无宁归故山。","dynasty":"宋代","title":"感遇十首次韵和黄著作鲁直以将穷山海迹胜绝"}
{"author":"晁补之","content":"暮草蛩吟噎。暗柳萤飞灭。空庭雨过，西风紧，飘黄叶。卷书帷寂静，对此伤离别。重感叹、中秋数日又圆月。沙觜樯竿上，淮水阔。有飞凫客，词珠玉，气冰雪。且莫教皓月，照影惊华发。问几时、清尊夜景共佳节。","dynasty":"宋代","title":"古阳关/阳关引寄无斁八弟宰宝应"}
{"author":"晁补之","content":"新植青桐小迳成，两行萱草一时荣。春风百卉芳菲尽，长夏幽花却称情。","dynasty":"宋代","title":"东皋十首"}
{"author":"晁补之","content":"峄阳之孤桐，踣自霹雳斧。龙伏之灵林复古，断文横截丝百缕。下垂七轸如牛乳，上有明星稀可数。当轩拂拭待君鼓，君心有在君未语。仲尼昔时从师襄，颀然一人犹望羊。我独怀之千古长，杖策不省颐之忘。去年河决疮未补，今年赤地无禾黍，像龙焚尪亦何取。堂上平戎不敢听，且激南风召时雨。","dynasty":"宋代","title":"听阎子常平戎操"}
{"author":"晁补之","content":"解冻南风故未熏，六英先岁无车尘。尽消日观千岩雪，初破江梅一萼春。立召金闺通籍客，更呼花艳大堤人。使君日饮无功业，同乐何妨亦为民。","dynasty":"宋代","title":"和石明叔喜雪"}
{"author":"晁补之","content":"江上秋涛喷玉岩，风锼月链白云缄。为君一叩无人境，要听洪钟出万杉。","dynasty":"宋代","title":"锺山有石故名"}
{"author":"晁补之","content":"吾慕斯人不以官，会昌一梦中兴间。何须更作穷愁志，秋雨长时睡正闲。","dynasty":"宋代","title":"松菊堂读史五首"}
{"author":"晁补之","content":"东风回，江上渚，何处来，双白鹭。灼灼岸间桃，依俙兰杜苗。一衔湍濑鳞，一下青林梢。潇湘绿水春迢迢。","dynasty":"宋代","title":"题惠崇画四首春"}
{"author":"晁补之","content":"黄河齧小吴，天汉失龟鳖。灵原潭下藕烂死，只有菖蒲不生节。白马桥边迎送胡，冀州断道无来车。新堤筑得高嵽嵲，旧堤杵声未可绝。","dynasty":"宋代","title":"黄河"}
{"author":"晁补之","content":"无舍灵龟观朵颐，自求口实君自知。谁为此者君名之，其说不烦求我诗。君家严君业夔伊，虎视耽耽雄四夷。四方是维天子毗，汶阳一室大泽陂。我往受业拜门垂，闻公一语洗然奇。我归瞠若安可追，君才固是麒麟儿。幼读父书壮思施，不卑小官乃吾师。况有内乐潜天倪，荒城无人谁过之。面城筑室兹逶迤，去年秋雨河股移。百草不生苔拥基，蚁子缘础螾粪泥。夜眠不稳忧为池，今年闰早春气迟。墙根隙地稍可埤，初植防风种黄耆。莱州石鼎青琉璃，地垆宿火风鸣枝。对君长语清未疲，外轻内顺生理宜。问从何得聊我治，眉州夫子言可规。麻田处士术安期，今之崇丘历九疑。见人不语下臂驰，遁逃乎阴食蛤梨。君何伧囊不往随，与访汗漫还无时。还无时，我何适，北山之南南山北。","dynasty":"宋代","title":"题李偁推官颐斋"}
{"author":"晁补之","content":"美人窈窕家南国，可与副笄亲黍稷。平生寂莫凤将雏，惭愧木桃犹报璧。石城三桨为谁催，万里清江凌不测。王门酒肉傲胜诡，岂有邹阳仍下客。危词欲洗大夫冤，千载独怀吾祖贤。不量腹小文籍博，颇似井蜺轻饮川。丈夫趣舍无南北，情亲非为墙屋连。子真正用卧谷口，乃有高名諠日边。胸中傀磊契何所，自笑柴愚得参鲁。借令好问忘足茧，狐腋岂堪黄犬补。吾身栎社真寄耳，趣取无用安足数。无心俎几彘盘辱，拳曲不羞人厌睹。土山出火石为融，羲和当午车隆隆。通渠束带过者寡，乃独葛巾终日同。倾囷倒廪用饷我，我为牙羽陈编锺。蝉声入耳廪节改，别我整骖无愧容。","dynasty":"宋代","title":"赠段万顷"}
{"author":"晁补之","content":"短棹孤飞誇寥廓，洪涛高卧看星辰。","dynasty":"宋代","title":"句其一"}
{"author":"晁补之","content":"君王孝悌纂修意，丞相忠良典领宜。却恨身为周柱史，不令人识汉官仪。当年请郡新进笑，今日曝书陈迹迷。犹有院中宣赐笔，不妨林下醉题诗。","dynasty":"宋代","title":"戊子六月十三日曝书得史院赐笔感怀"}
{"author":"晁补之","content":"君不见少陵翁，昔时亦厌在泥滓。青鞋布袜翁自喜，上关流水入城来。青苹之末风未已，驾言出游我无酒。张侯为致尊中旨，可怜筑室宁封池。下有千房并万蕊，官曹十九民事聒。况乃坐堂环榜捶，扬波沐发安在哉。我曹官冷奚不来，日长飞鸟困塌翼。龟出仰喙鱼张腮，南箕不哆少女默。焦暍坐恐昆虫猜，杨君尝揽辔。独出无把袂，古藏大般若。中天立华厦，同游得吴李。张子亦予社，登临物色为我豪。长空吹雨来萧骚，原为起伏河出没。雾作吞吐山卑高，君不见幕中群公府曹掾。清谈接武金闺彦，平明趋府罢亭午。宁有食顷坐闲燕，我曹放意诚崛奇。王事鞅掌惭周诗，嵇康不堪章服裹。此事恐得通人嗤，李侯挽我未宜下。世间一笑如此寡，鄙夫敢慕从事贤。少日采薪勤两肩，草玄亦投阁。醉者坠不愕，安能学丁君。高举似黄鹤，一廛平生事。百壶中虑廓，且当俛仰宇宙间。子欲观海须观澜，所思安在良阻艰。李侯有嘉意，语若茧绪曳。不应开口烦睥睨，爱身为物太早计。","dynasty":"宋代","title":"同杨希仲吴子进李希孝张景良北关纳凉晚过大"}
{"author":"晁补之","content":"东城南陌路岐斜。芳草遍藏遮。黄鹂自是来晚，莫恨海棠花。惊雪絮，满天涯。送春赊。问春莫是，忆著东君，自去还家。","dynasty":"宋代","title":"诉衷情（同前送春）"}
{"author":"晁补之","content":"十旬九雨龙淫荒，林蝉砌螾俱悲凉。丰隆不闵行泽足，犹唤脂车烦阿香。我知此咎非风伯，凭凭幕天尔勍敌。王郎行李望秋晴，莫污北飞双凤翼。","dynasty":"宋代","title":"顺之将携室行而苦雨用前韵戏之"}
{"author":"晁补之","content":"沛高皇之受嬴兮，刘别子曰楚元。羌好诗而说羲兮，敬设醴于穆生。戊始怠而穆去兮，申白笑而钳市。冨传孙而失国兮，派辟强之支子。爰清净而少欲兮，以身悟乎霍光。蹇孙向之洽闻兮，至耆老而弥良。曰众贤和于朝兮，万物和于野。粤百世而能调兮，民胥来而凤下。惟刘有后于楚兮，千岁发夫道原。流其芳以益远兮，伟壮舆之不愆。厡惟博而好直兮，向异世而复起。舆惟进而未已兮，载向学亦不坠。彼元结之信修兮，羌何为此漫浪也。将履中而晦外兮，其徳固天之放也。惟漫浪之为言兮，匪正则之嘉名。岂其惩屈之死忠兮，欲猗移以保生。结当易之一爻兮，幽人履而正吉。舆方壮而恶书兮，弃尔辅欲谁赖。吾语子漫浪之可兮，遗物往其庶几。苟畏人而群于人兮，拭唾面其犹殆。朝骋望乎紫霄兮，夕归次乎左蠡。五老兮在上，星子兮在下。垂瀑介于高丘兮，洞深林而北靡。飞梁亘于三峡兮，倏异景而殊世。青松屋兮桂宇，辛夷房兮梅户。兰糗兮菊粻，荪体荐兮肴若芳。云驷兮霓辀，岁将晏兮谁与游。烟为衣兮水为佩，君谁须兮林之际。吾以漫为旌兮，建彼太虚之上也。吾以浪为乘兮，周彼八荒之外也。羾万里厕不逢人兮，御谒我以宜止。晻轟轟而旷汹汹兮，羌何以辩乎明晦。弥高出于千仞兮，群凤过而北南。弥幽径于雷室兮，列缺惊而后先。求佺侨而不得兮，咸勃窣其在下。乃山泽之臞兮，夫何足以跂而望我。茫吾不知其所如兮，黔嬴告我以何舍。出无阴兮入无阳，旋丹崖兮匝大荒。忽临睨夫故居兮，羣梯危之蜂户。伛白叟之扶童兮，迎谓我以良苦。返吾稼兮复吾樵，山{山悤}{山悤}兮江滔滔。舆先人之善俗兮，虽百世犹未攺。彼鲁衰而龂龂兮，吾老穉以知耻。匪礼失而求野兮，民固化于不恌。舆克家而好常兮，庸谨行以毋慠。怀向厡之遗直兮，念尔祖而履薄。陈洪范之九畴兮，叙三统与七略。以为博而弗考兮，蹇无用而束阁。纷舆世之多贤兮，匪曲全而好修。惟仁宅与羲路兮，羌可居而必由。结信贤而自晦兮，忘其同物以迷世。凫与波而上下兮，夫固非驹之所喜。乱曰：接舆诡而悟圣兮，匪沮溺亦楚狂。圣与言而莫顾兮，人以为知乎大方。既不足用吾中兮，吾将从回宪之所臧。","dynasty":"宋代","title":"漫浪阁辞"}
{"author":"晁补之","content":"混沌既凿元气痡，鸿源滔天尧曰吁。羽渊之化三足逋，玄圭告功闻禹书。姚虞班器奔九区，涂山合瑞群辟趋。三朡肆伐夏宝俘，下逮血祭仍疈辜。飨有明德繄玉如，霍山属之医无闾。裂崖剖璞陈璠玙，追琢出美山为虚。两圭礼地四望俱，寸尺可识形可图。缗城之西物色古，霹雳野火烧墙堵。大氓筑室动千杵，奔泉启锸幽奇睹。阴溪埋冰剥寒土，浓氛却埽孤月吐。森然愕立疑未举，荧荧幽光射败筥。邻人进说田父怖，张伯不敢私自取。初来画地为予语，邸圆中规圭合矩。镶奇未可一二数，嬴颠刘蹶分莽卤。礼严登降谨仰俯，牲玉不加随豆簠。饩羊之存良小补，此宝岂徒周石鼓。酆城尺铁尚可神，老虬跃水生雷雨。","dynasty":"宋代","title":"贾硕秀才得两圭有邸"}
{"author":"晁补之","content":"檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临岐誓。","dynasty":"宋代","title":"点绛唇（同前）"}
{"author":"晁补之","content":"禾熟秋原静，高蝉尚远音。半荒愁雨菊，独秀畏风林。老觉田原好，慵疏里巷寻。心知阿连胜，新向佛乘深。","dynasty":"宋代","title":"次韵八弟西园课经二首一"}
{"author":"晁补之","content":"春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事、年年春恨，问花应会得。","dynasty":"宋代","title":"归田乐（同前）"}
{"author":"晁补之","content":"张侯于我丈人行，十年江湖心乡往。平生独立白雪曲，少时妙誉青云上。胡为四十尚飘蓬，逢衣骑马邺城中。将军宝帐簪履肃，开府画筵箫鼓雄。况复儒宫饱闲暇，堂有丛书竹萧洒。论文不厌夜经过，起看北斗插黄河。相逢安得怨寂莫，仲宣楼头良可乐。何当奇计出番禺，未应长檄开邛筰。太常句稽亦不冗，少卿淑问清时重。俎豆之事则尝闻，男儿读书业有用。归去天边道路长，东风春草满池塘。美人不来时晼晚，谁与玩此林间芳。","dynasty":"宋代","title":"送张缗子望太常簿"}
{"author":"晁补之","content":"寂寂醒醒谁得知，万重故纸压须弥。不缘饶舌丰干道，拾得山间底小儿。","dynasty":"宋代","title":"彦鲁字号卷余擢为开封第三用彦鲁韵"}
{"author":"晁补之","content":"霁色满空碧，爽气正横秋。登高行乐，□来只说古巴州。扫□尘埃来坐，携取烟云杖屦，容□□清游。坐上尽佳客，一醉破千尤。倚虚壁，绝临□，上层楼。黄花赤叶，鸟□啼断四山幽。醉里不知归去，空有乱云衰草，落日几多愁。舞鹤在霄汉，宿鹭点汀洲。","dynasty":"宋代","title":"水调歌头"}
{"author":"晁补之","content":"上林初就诏群臣，紫蒂同心各自新。谁见小园深雪里，破春一萼更惊人。","dynasty":"宋代","title":"谢王立之送蜡梅五首"}
{"author":"晁补之","content":"白云自非桃李族，阳春且止听黄竹。江风吹苇暗天地，鸥鸟纷纷起追逐。请看万瓦变璠玙，平日尘寰无此屋。闲居幽事亦堪论，小迳苗生土增沃。","dynasty":"宋代","title":"春雪监中即事二首二"}
{"author":"晁补之","content":"苏公士冠冕，复似郭有道。知士未达间，趣操保耆老。精钢试九火，劳倦容不槁。为州弟饮酒，况此年岁好。藏锋避世故，轻敌丧吾宝。时来用毫末，勋业自世表。","dynasty":"宋代","title":"饮酒二十首同苏翰林先生次韵追和陶渊明十一"}
{"author":"晁补之","content":"风雨过中秋，愁对画帘银烛。那更气迟节晚，负重阳金菊。月期花信尚参差。功名更难卜。何事四时俱好，□一杯一曲。","dynasty":"宋代","title":"好事近（中秋不见月，重阳不见菊）"}
{"author":"晁补之","content":"楼下无心卧许公，求田已约暮年同。诗来正值花如雪，心事春风浩荡中。","dynasty":"宋代","title":"赠许体之"}
{"author":"晁补之","content":"急风吹雪满汀洲，迎腊淮南忆倦游。小鸭枯荷野艇冷，去年今日冻高邮。","dynasty":"宋代","title":"题周廉彦所收李甲画三首其三鸭"}
{"author":"晁补之","content":"君不见昆崙龙种非凡肉，不但蹄高耳批竹。区区吴蜀有二骏，跳过断桥飞出谷。万蹄纵牧原野赤，汧陇收驹日复日。未须天厩惊好头，冀北未空聊一历。","dynasty":"宋代","title":"次韵苏翰林厩马好头赤"}
{"author":"晁补之","content":"檀口星眸，艳如桃李情柔惠。据我心里。不肯相抛弃。哭怕人猜，笑又无滋味。忡忡地。系人心里。一句临岐誓。","dynasty":"宋代","title":"点绛唇（同前）"}
{"author":"晁补之","content":"吾庐无馀地，文字散堆案。虽微清溪鹤，蓍画亦幽玩。高人来何疏，午榻动成鼾。梦闻足音喜，不待摇枕唤。居贫少烟火，饘食尚须旰。出门兀何之，踉跄从款段。吾人古遗隐，凫足闵同患。负日持献君，狐白不肯换。商歌叩牛角，长夜安得旦。飕飗满屋风，黄叶散投幔。楚屈若灵龟，出处思过半。所从聊自知，何用詹尹算。不如天随生，头帻终日岸。况君击庄缶，一念肠九转。人方卧大室，子独号其畔。寒山来助哭，咄尔勿嗟惋。","dynasty":"宋代","title":"次韵李成季感事"}
{"author":"晁补之","content":"蒹葭苍，荳叶黄。南村不见冈，北村十顷强。东家车满箱，西家未上场。荳叶黄，野离离。鼠窟之，兔入畦。豕母从豚儿，豕啼豚咿咿。衔角复衔萁。荳叶黄，谷又熟。翁媪衰，餔糜粥。荳叶黄，叶黄不独荳。白黍堪作酒，瓠大枣红皱。荳叶黄，穰穰何膴膴。腰镰独健妇，大男往何许。官家教弓刀，要汝杀贼去。","dynasty":"宋代","title":"荳叶黄"}
{"author":"晁补之","content":"君不见少陵翁，昔时亦厌在泥滓。青鞋布袜翁自喜，上关流水入城来。青苹之末风未已，驾言出游我无酒。张侯为致尊中旨，可怜筑室宁封池。下有千房并万蕊，官曹十九民事聒。况乃坐堂环榜捶，扬波沐发安在哉。我曹官冷奚不来，日长飞鸟困塌翼。龟出仰喙鱼张腮，南箕不哆少女默。焦暍坐恐昆虫猜，杨君尝揽辔。独出无把袂，古藏大般若。中天立华厦，同游得吴李。张子亦予社，登临物色为我豪。长空吹雨来萧骚，原为起伏河出没。雾作吞吐山卑高，君不见幕中群公府曹掾。清谈接武金闺彦，平明趋府罢亭午。宁有食顷坐闲燕，我曹放意诚崛奇。王事鞅掌惭周诗，嵇康不堪章服裹。此事恐得通人嗤，李侯挽我未宜下。世间一笑如此寡，鄙夫敢慕从事贤。少日采薪勤两肩，草玄亦投阁。醉者坠不愕，安能学丁君。高举似黄鹤，一廛平生事。百壶中虑廓，且当俛仰宇宙间。子欲观海须观澜，所思安在良阻艰。李侯有嘉意，语若茧绪曳。不应开口烦睥睨，爱身为物太早计。","dynasty":"宋代","title":"同杨希仲吴子进李希孝张景良北关纳凉晚过大"}
{"author":"晁补之","content":"诗报蜡梅开最先，小奁分寄雪中妍。水村映竹家家有，天汉桥边绝可怜。","dynasty":"宋代","title":"谢王立之送蜡梅五首"}
{"author":"晁补之","content":"炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。","dynasty":"宋代","title":"清平乐"}
{"author":"晁补之","content":"群公爱我邀我居，平生文举情岂疏。钩陈玄武在北极，上帝之府森图书。赵韩魏降显德尾，司马蝉嫣世良史。其人不见其言在，青草生原岁阳止。吾君好学由生知，成汤得尹方有为。应合它年尹躬学，书成泣像麒麟阁。","dynasty":"宋代","title":"次韵校书孔彦常校资治通监作"}
{"author":"晁补之","content":"中庭老柏霜雪里，北风烈烈偏激耳。诵诗夜半舌入喉，饮我樽中渌醽美。升堂辞翰愧非有，何异还家数其齿。文章万古犹一鱼，乙丙谁能辨肠尾。更惭颇似会稽康，欲语常遭士瑶柅。广陵八月未足言，曾使酲醲涊然起，安得谭如子枚子。","dynasty":"宋代","title":"与李文叔夜谈"}
{"author":"汪懋麟","content":"寒气暗侵帘幕，孤负芳春小约。庭梅开遍不归来，直恁心情恶。独抱影儿眠，背看灯花落。待他重与画眉时，细数郎轻薄。","dynasty":"清代","tags":"婉约，闺怨，孤独","title":"误佳期·闺怨"}
{"author":"汪懋麟","content":"霜风摧细菊，寒雨飒高梧。秋气方摇落，萍踪竟有无。于时惭入洛，投老羡归湖。日下思君切，春来酒共呼。","dynasty":"清代","title":"将入都留别于皇即和见送原韵兼订北游"}
{"author":"汪懋麟","content":"懊恼南城树已荒，何人封事筑回墙。当年若肯称监国，没世应须谥让皇。一穴龙髯终断绝，两株荆树起悲凉。我思季札真千古，惆怅陵园晚色苍。","dynasty":"清代","title":"景帝废陵"}
{"author":"汪懋麟","content":"表忠观倚圣湖边，坏道阴房剧可怜。几点土花香案上，一双蝴蝶殿门前。绝无宫监来浇酒，时有游人此系船。吴越蒙恩当战斗，太平忘却五王贤。","dynasty":"清代","title":"钱武肃王祠"}
{"author":"汪懋麟","content":"林木经霜叶乍飞，百年难得此晴晖。休嫌止酒心全减，不怕登山力尚微。病后逢僧怜我瘦，秋残入寺觉人稀。天南众壑青如许，却喜前时策杖归。","dynasty":"清代","title":"九日泛舟登平山堂同次功辰玉箫云五叔定家兄"}
{"author":"汪懋麟","content":"昨日寻山下棹迟，湖亭人静夜凉时。朝来也自山中返，碧浪红阑竟懒移。","dynasty":"清代","title":"湖上晚归其一"}
{"author":"汪懋麟","content":"水上箫声绕翠微，晚风吹絮恋人衣。无端催促城中去，暮雨吴山独自归。","dynasty":"清代","title":"湖上晚归其二"}
{"author":"汪懋麟","content":"昭阳顾生画楼观，绛阙瑶房生白云。如蚁宫人三百六，丰神都似李将军。","dynasty":"清代","title":"题顾符真画"}
{"author":"汪懋麟","content":"田巴既没蒯通死，陆贾郦生呼不起。后人口喫舌复僵，雄辨谁能矜爪觜。吴陵有老年八十，白发数茎而已矣。两眼未暗耳未聋，犹见摇唇利牙齿。小时抵掌公相前，谭玄说鬼皆虚尔。开端抵死要惊人，听者如痴杂悲喜。盛名一时走南北，敬亭其字柳其氏。英雄盗贼传最神，形模出处真奇诡。耳边恍闻金铁声，舞槊横戈疾如矢。击节据案时一呼，霹雳迸裂空山里。激昂慷慨更周致，文章仿佛龙门史。老去流落江左间，后来谭者皆糠秕。朱门十过九为墟，开元清泪如铅水。长安客舍忽相见，龙钟一老胡来此。剪镫为我说《齐谐》，壮如击筑歌燕市。君不见原尝春陵不可作，当日纷纷夸养士。鸡鸣狗盗称上客，玳瑁为簪珠作履。此老若生战国时，游谭任侠差堪比。如今五族亦豪侈，黄金如山罗锦绮。尔有此舌足致之，况复世人皆用耳。但得饱食归故乡，柳乎柳乎谭可止。","dynasty":"清代","title":"柳敬亭说书行"}
{"author":"汪懋麟","content":"读画高楼几千尺，楼阴下枕清溪碧。面揖南朝无数山，四时云气生虚白。先生卷帘楼上头，独立看山自朝夕。平生好诗兼好画，尤爱图书与金石。购买不惜倾家赀，尽是前人好手迹。山川患难不肯离，始信先生有真癖。早年事业多恢奇，许身管葛千人辟。已树羊祜山头碑，再掌萧何府中籍。岂意青蝇飞满眼，遂教白发垂过额。匹马来看岱岳云，一官又返钟山宅。风涛宦海理有之，何用呶呶骂门客。有书可读诗可吟，万事徒劳挂胸膈。人生甲子休浪过，如此朱颜亦堪惜。世情翻覆原转环，况复长安事如弈。我别先生江水头，相逢令子燕山陌。执手问讯何所为，却道高怀胜畴昔。雄夸酒赋老益神，傲兀林泉意多适。侧耳令我发狂叫，自顾胡为苦偪窄。此身一陷泥沟间，巢鷇何能奋毛翮。君归道我语家尊，行路崎岖半蜂螫。心有㦷气口直言，那怪腾轩遭贬斥。不如且酌春江万斛水，高筑糟丘酿仙液。好待吾徒醉百场，千秋万世名何益。","dynasty":"清代","title":"寄栎园少司农兼送雪客归金陵"}
{"author":"汪懋麟","content":"丰台芍药贱如菜，千朵万朵满车载。初出一枝犹十钱，后来一钱少人爱。强半持上歌舞筵，高低乱插铜瓶内。红英紫萼赏者谁，花入京师亦无态。前年曾入丰台游，公子招邀此其再。下马竟坐千花中，匝地锦云目茫昧。初疑一脉脂水流，又如万叠红泉溉。园官携筐莽采摘，摧折徒教发深慨。园官向余前致词，此地于今属屯塞。赏花送酒已往事，试劝游人且心耐。停杯驱马过短篱，猎犬狺狺向人吠。","dynasty":"清代","title":"王子玠工部招游丰台作歌"}
{"author":"汪懋麟","content":"羲皇本多事，横空为一画。遂为文字祖，后来纷简策。贻祸到秦焰，诗书受奇厄。汉兴稍搜辑，残缺良可惜。作者东西京，自是竞纂释。各为一家言，牛要几千尺。历代有撰著，纯杂理须辟。胜国重淹雅，名藩富经籍。下逮学士家，典坟亦充积。所嗟时文兴，古书相捍隔。盈箱未必窥，但取耳目赫。四海莽多故，遗编毁兵革。余尝入三馆，颠倒触履迹。散乱无全书，饥鼠饱永夕。牙签悉断割，缥缃为地席。小胥间盗窃，千万无什百。余欲叫九阍，笑者颇啧啧。执卷发长喟，谁为共考覈。归来蓬户下，敝簏恣怡怿。妄想宛委山，渔猎快夙癖。但愁十指短，难探海中璧。古人目十行，一览不再绎。我读未终卷，记忆悔忙迫。聪明天所限，人事况役役。意欲专一经，守约或有益。藏书羡黄子，塞屋地苦窄。浩瀚六万卷，丹铅尽先泽。父书既善读，而且保乱逆。江山有变迁，此书无改易。黄子固多才，孝思实无射。他时购遗书，造君千顷宅。不须鼍错来，边生吐胸膈。发君四库藏，光辉照金石。","dynasty":"清代","title":"题黄俞邰千顷斋书册目"}
{"author":"汪懋麟","content":"哀东东门连夹城，城上角楼颇高亢。门外长桥跨大河，转粟轰轰车万两。上桥轮蹄莽纵横，争门人畜互击撞。常时送客扛篮舆，局步欹斜防跌踢。今秋雨霁尘不飞，田郎招客泛清涨。听事临流足松竹，行厨及午陈脯酱。翻匙一饱循河千，突兀方舟此游创。连樯结缆排米船，绣缎红氍作行障。缘堤最爱草树齐，逆浪还怜鹅鸭放。岸边亦有高下楼，朱绔青蛾出相望。客欢船重风力微，北地操舟如奡荡。长绳并逐青驴牵，短篙漫忆黄头唱。五里一闸如面墙，下版横波不肯让。闸东更有双棹迎，日映帘泉屹相向。欢情烂漫履舄交，主人大呼倒官酿。一时供张皂隶趋，吾徒顾此神色王。京朝之官人所荣，池鱼中钩徒哢吭。开元选胜成故文，妄相缗钱曲江上。况复四郊暗戎马，咄嗟此游理亦旷。人生快意须目前，车壁空捶朱雀桁。诸君恋恋思绘图，田郎推我写图状。忠恕精神虽未工，和之大意我能相。寒宵放笔试绵蕝，指点溪山呼巧匠。","dynasty":"清代","title":"子纶员外招同诸公东河泛舟作歌"}
{"author":"汪懋麟","content":"明月如轮碾金殿，蒙蒙玉露垂深院。万里高天无片云，凤凰城阙分明见。此时禁庭人影稀，但听铜龙下银箭。忽然天乐来九霄，耳边仿佛闻箫韶。步辇从容出复道，华灯的皪明春宵。赭黄盘龙覆御榻，羽林排列皆腾骁。便殿前头竿百丈，彩绳高系青天上。银花火树齐开张，珠斗明星尽奔放。金鹅赤凤无不有，玉女仙人各奇状。云中宝塔何嵯峨，海上蜃楼起烟浪。更有奇花次第悬，千枝堕地生金莲。火山吞吐走日月，急如万弩离箭弦。爆竹声中作霹雳，又如铁马攻战相回旋。夜静笙歌转清彻，两傍侍臣时叫绝。一回花放乐一阕，此曲人间岂能窃？何意书生按拍听，果然妙舞《霓裳》月。羽骑传呼催返驾，钟鼓楼前已三下。飘若浮云风雨过，万点灯花一时谢。独倚危栏似梦中，月影沉沉转台榭。","dynasty":"清代","title":"元夜禁中观放烟火歌"}
{"author":"汪懋麟","content":"白日当天春昼遥，落花如雪纷飘飘。蜜峰蝴蝶各上下，鸣鸠乳燕何矜骄！方塘流水绿于染，细草如发沿溪桥。宋侯好奇复好客，一舟新驾双兰桡。中流荡漾发丝竹，琉璃破碎波光摇。北方老不识舟楫，观者夹岸争欢嚣。自客京师少水戏，身轻忽喜乘春潮。夕阳回柁上陂岸，画堂官烛青烟烧。金壶美酝堆碧色，玉盘春鲚生红ヰ。梨园法部奏新曲，龟年贺老同招邀。酒阑感激党人事，永康阉寺真鸱枭。元礼孟博意气尽，楷模之誉空名标。衰世诛杀总善类，法吏那得逢皋陶。宋侯当日苦蜂螫，悲秋谑浪皆无聊。今复秉节按蛮郡，束马秦栈车连镳。欢乐几时怅离别，磊块直用千杯浇。羽声惨惨曲且止，秦宫急换翻《六幺》。细拨阮咸唱明月，罗衣醉卧氍毹娇。谁能无情听忘倦，城头银箭催终宵。","dynasty":"清代","title":"玉叔观察招陪龚大宗伯西樵阮亭诸先生集寓园泛舟观剧达曙作歌"}
{"author":"汪懋麟","content":"黄河冲决淮河荡，白马湖中千尺浪。淮阳城郭云气中，远近田庐水光上。人行九陌皆流水，螺蚌纷纷满城市。筑岸防堤急索夫，里中徭役齐追呼。富家出钱贫出力，触热忍饥不得食。十日筑成五尺土，明日崩开十丈五。","dynasty":"清代","title":"河水决"}
{"author":"揭傒斯","content":"寒向江南暖，饥向江南饱。莫道江南恶，须道江南好。","dynasty":"元代","tags":"秋天，写鸟，讽刺","title":"秋雁"}
{"author":"揭傒斯","content":"春草细还生，春雏养渐成。茸茸毛色起，应解自呼名。","dynasty":"元代","tags":"古诗三百首，题画","title":"画鸭"}
{"author":"揭傒斯","content":"两髯背立鸣双橹，短蓑开合沧江雨。青山如龙入云去，白发何人并沙语。船头放歌船尾和，篷上雨鸣篷下坐。推篷不省是何乡，但见双双白鸥过。","dynasty":"元代","title":"夏五月武昌舟中触目"}
{"author":"揭傒斯","content":"去年旱毁才五六，今年家家食无粟。高囷大廪闭不开，朝为骨肉暮成哭。官虽差官遍里闾，贪廉异政致泽殊。公家赈粟粟有数，安得尽及乡民居。前日杀人南山下，昨日开仓山北舍。捐躯弃命不复论，获者如囚走如赦。豪家不仁诚可罪，民主稔恶何由悔。","dynasty":"元代","title":"大饥行"}
{"author":"揭傒斯","content":"扁舟催早发，隔浦遥相语。鱼色暗连山，江波乱飞雾。初辞梁安峡，稍见石门树。杳杳一声钟，如朝复如暮。","dynasty":"元代","title":"自盱之临川早发"}
{"author":"揭傒斯","content":"香炉峰色紫生烟，一入京华路杳然。云碓秋闲春药水，雨犁春卧种芝田。书凭海鹤来时寄，剑自潭蛟去后悬。忽报归期惊倦客，独淹微禄负中年。","dynasty":"元代","title":"庐山"}
{"author":"揭傒斯","content":"稍稍云木动，蔼蔼烟峰乱。远浦引归桡，双崖临绝岸。方思隐沦客，欲结渔樵伴。水阔山更遥，幽期空汗漫。","dynasty":"元代","title":"山水卷"}
{"author":"揭傒斯","content":"娟娟临古戍，晃晃辞烟树。寒通云梦深，白映苍祠莫。胡床看逾近，楚酒愁难驻。雁背欲成霜，林梢初泫露。故人明夜泊，相望定何处？且照东湖归，行送归舟去。","dynasty":"元代","title":"重饯李九时毅赋得南楼月"}
{"author":"揭傒斯","content":"高邮城，城何长？城上种麦，城下种桑。昔日铁不如，今为耕种场。但愿千万年，尽四海外为封疆。桑阴阴，麦茫茫，终古不用城与隍。","dynasty":"元代","title":"高邮城"}
{"author":"揭傒斯","content":"开轩南岳下，世事未曾闻。落叶常疑雨，方池半是云。偶寻骑鹤侣，来此看鹅群。一夜潺湲里，秋光得细分。","dynasty":"元代","title":"黄尊师高轩观鹅因留宿"}
{"author":"揭傒斯","content":"幂历杨柳枝，蒙茸春草齐。夭夭谁家妇，采桑临路岐。零露沾其裳，蛛丝卷其衣。树高身苦弱，蚕饥行复迟。辛苦事姑嫜，宿昔减容辉。见者皆叹息，此心知独谁。良人日暮至，醉问尔何为？","dynasty":"元代","title":"春日杂言二首其一"}
{"author":"揭傒斯","content":"五岁能读书，十岁能赋诗。十五事远游，三十无所为。既乖俯仰责，复为邻里欺。生计日已疏，世态多瑕疵。煌煌金张门，徒隶皆光辉。日晏宾客集，轩车如风驰。一笑掷千金，片言委黄泥。齐生独抱瑟，来往何逶迤。","dynasty":"元代","title":"春日杂言二首其二"}
{"author":"揭傒斯","content":"君子荷初服，恩至若无荣。穆穆芳雨散，悠悠苍山行。危关拥雾黑，飞术缘云青。苔藓滑如积，杉松窅冥冥。时逢负苓翁，忽闻流水声。举足向益高，矫然欲遐征。徒隶各忘倦，矧彼高人情。","dynasty":"元代","title":"游麻姑山五首其一云关"}
{"author":"揭傒斯","content":"神工掷天绅，挂之两崖间。万古输不尽，谁能测其端。势割山石愁，气挟草木寒。安得天风吹，系彼日月还。麻姑绿云发，黝黝长不残。","dynasty":"元代","title":"游麻姑山五首其二飞练亭"}
{"author":"揭傒斯","content":"泉源出地底，仰向云中行。擘厓泻千丈，乱石皆腾狞。风霆日夜急，雨雪虚空明。不有神物扶，兹山应久倾。喷薄侧飞鸟，砰訇愁百灵。仙家信为好，喧聒何由平。","dynasty":"元代","title":"游麻姑山五首其三涌雪亭"}
{"author":"揭傒斯","content":"两山束飞桥，下堑不测渊。谁开万寻铁？逗此无穷泉。淙淙辊空曲，汹汹投奔川。阳光下照之，忽作龙腾天。常恐桑田变，中有瞿塘船。","dynasty":"元代","title":"游麻姑山五首其四三峡桥"}
{"author":"揭傒斯","content":"嵯峨仙都观，遥望丹霞天。后有千岁松，前有百顷田。风日夏飒沓，烟云昼葱芊。群彦一时集，安知非列仙。持觞起相酬，罢琴抗高言。天道信悠邈，人情何拘挛。灵君不可致，落景讵少延。仰虽惭冥冥，俯实忧元元。主人顾坐客，此中可忘年。","dynasty":"元代","title":"游麻姑山五首其五麻姑坛"}
{"author":"揭傒斯","content":"迢迢层城阿，峨峨凤皇山。下有隐沦士，能为淮汉言。两日一寓音，五日一承颜。每谈经济事，恒及离乱间。言辞多忼忾，文字少凋残。不叹东逝川，但忆南山田。宁与无心游，不受众目怜。褰衣必峻崿，散步亦名园。舒卷信在襟，萧寂固所安。经春僒疾痗，抚时增懦孱。群书乱药裹，高卧掩荆关。蹇余属久要，朝诣常暮还。丑劣愧高情，焉知君所观。日出众鸟语，苍岑满楼端。申章写深谊，谫薄何由宣。","dynasty":"元代","title":"春暮閒居寄城西程汉翁十五韵"}
{"author":"揭傒斯","content":"长风沙，风沙不断行人嗟。行人嗟，奈君何。南风正高北风起，大船初湾小船喜。移船更近大船头，不独风沙夜可忧。但祝行人好心事，长江何处是安流。茅屋参差数株柳，时平尚置官军守。青裙老妪诧鲜鱼，白发残兵卖私酒。鱼贱可买酒可沽，他人心事知何如！","dynasty":"元代","title":"长风沙夜泊"}
{"author":"揭傒斯","content":"江南腊月天未雪，居者单衣行苦热。连山郡邑瘴尽行，岂独岭南与闽越。逋民穰穰度闽山，十人不见一人还。明知地恶去未已，可怜生死相追攀。","dynasty":"元代","title":"雨述三篇其一"}
{"author":"揭傒斯","content":"近闻闽中瘴大作，不间村原与城郭。全家十口一朝空，忍饥种稻无人穫。共言海上列城好，地冷风清若蓬岛。不见前年东海头，一夜潮来迹如扫。","dynasty":"元代","title":"雨述三篇其二"}
{"author":"揭傒斯","content":"冬来一晴四十日，三日南风当有雪。不知闽岭今何如？念我故人书断绝。剑南判官心所亲，瓯宁大夫政有神。腐儒多事浪忧喜，安得贻书两故人。","dynasty":"元代","title":"雨述三篇其三"}
{"author":"揭傒斯","content":"团团如月不曾亏，家人亲置枕中时。朝朝将正头上帻，时时携镊鬓边丝。古文宛转何人造，失来始觉今难讨。街头不直半缗钱，古铜终较今铜好。向人不敢再三寻，客里空疑同舍心。万里相随一朝别，夜夜还瞻天上月。","dynasty":"元代","title":"何郎失镜词"}
{"author":"揭傒斯","content":"夫前撒网如车轮，妇后摇橹青衣裙。全家托命烟波里，扁舟为屋鸥为邻。生男已解安贫贱，生女已得供炊爨。天生网罟作田园，不教衣食看人面。男大还娶渔家女，女大还作渔家妇。朝朝骨肉在眼前，年年生计大江边。更愿官中减征赋，有钱沽酒供醉眠。虽无馀羡无不足，何用世上千钟禄。","dynasty":"元代","title":"渔父"}
{"author":"揭傒斯","content":"朝从猎城南，暮从猎城北。白马喻飞翰，轻裘如膏泽。尘起知兽骇，风高验鸟疾。只箭落双鹙，千金出俄刻。归来拜恩宠，乐饮过一石。僮奴增意气，宾客改颜色。常恐文法士，轻薄多瑕擿。高门临广衢，秋风上荆棘。","dynasty":"元代","title":"京城閒居杂言四首其一"}
{"author":"揭傒斯","content":"朔土高且厚，民生劲而彊。榆柳虽弱质，生植益繁昌。桃李大于拳，枣栗充糇粮。谁谓苦寒地，百物莫得伤。青青云梦竹，宿昔傲雪霜。移植于此庭，不如芥与杨。竹性岂有改，由来非本乡。","dynasty":"元代","title":"京城閒居杂言四首其二"}
{"author":"揭傒斯","content":"眇眇寒门士，客游燕蓟城。上无公卿故，下无旧友朋。裘褐不自蔽，藿食空营营。四顾灾沴馀，但闻号哭声。日负道德懿，敢怀轩冕荣。节食慎所欲，聊以厚我生。","dynasty":"元代","title":"京城閒居杂言四首其三"}
{"author":"揭傒斯","content":"高步览九州，谁独无与亲。同室不相喻，矧彼途路人。诱诎更驱迫，巧诈日眩真。共美为善乐，莫知与善邻。未足保厥躬，已谓贻子孙。一言易为义，一恩易为仁。世无鲁东叟，何以慰心神。","dynasty":"元代","title":"京城閒居杂言四首其四"}
{"author":"揭傒斯","content":"杨柳青青河水黄，河流两岸苇篱长。河东女嫁河西郎，河西烧烛河东光。日日相迎苇檐下，朝朝相送苇篱傍。河边病叟长回首，送儿北去还南走。昨日临清卖苇回，今日贩鱼桃花口。连年水旱更无蚕，丁力夫徭百不堪。惟有河边守坟墓，数株高树晓相参。","dynasty":"元代","title":"杨柳青谣"}
{"author":"揭傒斯","content":"区区九州内，横从数千里。谁设山与河？愚者分表里。京师天下本，万国赴如水。珠犀从南来，狗马由西止。浩浩荆吴船，日夜行不已。生材无定所，一物孰非己。皇天仁且广，君道亦如此。我思古唐虞，当日谁共理。","dynasty":"元代","title":"杂诗二首寄彭通复其一"}
{"author":"揭傒斯","content":"脉脉我所思，彭氏蹑遐踪。婉婉若处子，未曾出房栊。相望四千里，踰年阙相从。五月君寄书，九月达京中。我书欲报君，书到岁已穷。岂不怀缱绻，无由觌君容。参差天际云，缥缈乘朔风。羽翼不吾施，翩彼南飞鸿。君有高世行，我无适时功。天命人得违，出处谅非同。","dynasty":"元代","title":"杂诗二首寄彭通复其二"}
{"author":"揭傒斯","content":"浦城孝子身姓祖，自怜性命如粪土。生才五岁遭乱离，有母更被官军虏。零丁二十八春秋，母纵得生何处求？天地茫茫明月恨，江山漠漠白云愁。忽得母书惊母在，看书未尽泪先流。书云流落河南县，河南蹋遍无由见。唐州境上忽相逢，白发萧萧霜满面。谁知喜极情转悲，傍人更问初别时。千生万死到今日，始为母子东南归。东南迢迢闽山路，入门犹记阶前树。居人传说尽相看，鸡黍提携竟朝暮。祖生母子真可怜，少壮离别老大还。同时乡井被兵者，几人骨肉能生全。愿生母子长寿考，四海升平永相保。","dynasty":"元代","title":"祖生诗"}
{"author":"揭傒斯","content":"千金之子不死市，楚人竟杀陶朱子。生者可杀死可生，千金为重骨肉轻。谁为平阳有燕氏，倾家乃出而兄死。弟再有兄兄见弟，里闾惊嗟官吏喜。呜呼，安得天下之吏廉且循，庶政如水无冤民。","dynasty":"元代","title":"燕氏救兄诗"}
{"author":"揭傒斯","content":"灵畤严汉祠，神峰标楚甸。羽人丹丘伯，承诏驰嘉荐。华渚曜玉虹，条风舞玄燕。长淮雨中泻，乔岳云间献。涉旬历峻阯，梯空答弘愿。授简香始升，揭虔帝如眷。天清翼轸动，地肃玄武见。飞响迥更闻，奇祥静逾绚。是中有真侣，早接诸方援。胼胝负畚锸，凿翠蓄雷电。金芝产斋房，矞云冠岩殿。祈禠无岁年，会节方纷衍。既协时君降，又乐明祀遍。圣历齐堪舆，丰泽周㝢县。还归报天子，独往奚所羡。","dynasty":"元代","title":"送华尊师以天寿节奉诏祀武当"}
{"author":"揭傒斯","content":"我皇属忧顾，君子得安居。孟春风且寒，遗子以修途。四牡何翩翩，回首睇神都。我怀正纡郁，殽函忽已踰。积雪被长峦，萎者何时苏。岿彼莲花峰，上出浮云衢。白日皦以县，下视若玄墟。烟尘起西北，原野无定株。行者中顾怀，居者念其庐。黄河汹东流，乃自昆崙渠。四海岂不旷，切若肌与肤。亲贤远谗人，古以致康娱。君子诚多才，乃用在驰驱。秦陇阻关塞，岁月浩已徂。鞠躬尽明义，足为世所模。","dynasty":"元代","title":"送马雍古御史抚喻河西"}
{"author":"揭傒斯","content":"物变风已暄，庭虚雪犹在。每与君子违，偏惊岁年改。名山先梦到，灵药随方采。明日望行人，云槎隔辽海。","dynasty":"元代","title":"送周山人之辽东"}
{"author":"揭傒斯","content":"茫茫青冢春风里，岁岁春风吹不起。传得琵琶马上声，古今只有王与李。李氏昔在至元中，少小辞家来入宫。一见世皇称艺绝，珠歌翠舞忽如空。君王岂为红颜惜，自是众人弹不得。玉觞为举乐乍停，一曲便觉千金直。广寒殿里月流辉，太液池头花发时。旧曲半存犹解谱，新声万变总相宜。三十六年如一日，长得君王赐颜色。形容渐改病相寻，独抱琵琶空叹息。兴圣宫中爱更深，承恩始得遂归心。时时尚被宫中召，强理琵琶弦上音。琵琶转调声转涩，堂上慈亲还伫立。回看旧赐满床头，落花飞絮春风急。","dynasty":"元代","title":"李宫人琵琶引"}
{"author":"揭傒斯","content":"正月十六好风光，京师女儿结羊肠。焚香再拜礼神毕，剪纸九道尺许长。撚成对绾双双结，心有所祈口难说。为轮为镫恒苦多，忽作羊肠心自别。邻家女儿闻总至，未辨吉凶忧且畏。须臾结罢起送神，满座欢欣杂憔悴。但愿年年逢此日，儿结羊肠神降吉。","dynasty":"元代","title":"结羊肠词"}
{"author":"揭傒斯","content":"小孤山前一回盼，苍然始识孤山面。隔江叠嶂开翠屏，绝壁浮云飘素练。忆昔初蒙翰林聘，舣棹探奇不知倦。扪萝陟级至绝顶，目极神开气为变。大江东汇彭蠡来，昼夜崩腾奔海甸。笳鼓遥闻日月动，帆樯忽度乾坤转。舟人不识造物奇，但趣急趁南风便。早悟微官七载缚，底用区区厌贫贱。深窗冷壁守编摩，何异扬雄困雕篆。重来胜地岁云暮，短景催人疾于箭。天昏一火明山半，石底犹疑有雷电。彭郎矶下寒浪涌，坐客正说龙君传。人生可喜还可怜，世事堪违不堪恋。明朝匡庐复入眼，虽有此境何由羡。武城先生独好事，名山每恨游难遍。丰城客子无一钱，但当作诗乞如愿。","dynasty":"元代","title":"小孤山次韵"}
{"author":"揭傒斯","content":"孟冬凉风厉，谒告归庐陵。阿兄在九原，岁暮岂遑宁。兄昔事武皇，海内希英声。意气动人主，文采何纵横。时事一朝异，长揖去躬耕。令弟绍芳猷，策足在承明。如何奄忽间，南北隔死生。方舟发京国，日落烟雾青。万感缘中来，惕焉如有惩。羁臣恋魏阙，一夕魂九升。君子恩义重，况此骨肉情。情深不可忘，悠悠道路长。山川日夕改，我行殊未央。稍出燕冀都，已涉齐鲁疆。高天围四野，怅望但茫茫。道傍多古坟，茔域递相当。荒草吹北风，日夕下牛羊。不知何代人，于此阅兴亡。自古既有死，谁独免摧伤。死者虽所同，私怀讵能已。途路犹感伤，况吾兄与弟。世俗日衰谢，常惧莫能起。生者忽若遗，谁复哀其死。念昔贤哲人，一一去为鬼。诗书捐箧笥，采采当路子。掞藻厕明庭，幸与君子同。矧在弱冠年，已获承其风。家本圣门后，孝友世所隆。何意手足亲，一别旷音容。及我南归日，舟楫复相从。皦皦寒日高，冥冥厉征鸿。落帆沧江际，渺然忽西东。努力慎所托，无为谩劳躬。","dynasty":"元代","title":"赠别曾编修归庐陵葬学士兄"}
{"author":"揭傒斯","content":"王郎楚狂士，意气飞秋霜。读书一万卷，下笔数千行。富贵视浮云，况肯矜文章。十五耻闾里，掉臂辞故乡。夜宿东海月，朝买西州航。瞋目王公前，结客少年场。一饮或一石，一醉或一觞。宁揖屠狗人，不与俗士当。千金不易笑，岁暮单衣裳。阮籍在穷途，英声连四方。鸾鹄有时铩，反愧燕雀翔。世无剧孟交，不及青楼倡。燕赵如花人，翠袂黄金珰。不识豪俊士，空媚痴与狂。王郎远过我，坐我枯藜床。终夕无酒饮，抚髀歌慨慷。平明别我去，极目空茫茫。","dynasty":"元代","title":"赠王郎"}
{"author":"揭傒斯","content":"垂云厉惊风，万里摩高圆。蟠泥鼓巨浪，岂顾九重渊。毛生入楚庭，颖脱俄顷间。粲粲一公子，长啸起丘樊。朝辞豫章台，暮过匡庐山。大帆割鹦鹉，极目空波澜。黄鹄锦袍仙，吹笙紫霞端。相顾一笑粲，青春满南天。黄金筑高台，更觉郭隗贤。联翩乐剧辈，相逐入幽燕。平明九门开，剑佩踰五千。岂无一字荐，倾倒平生言。东风杏花开，待我蓟门前。","dynasty":"元代","title":"送涂云章访旧武昌却入京师"}
{"author":"揭傒斯","content":"白杨河上看明月，昔人曾见今人别。茅屋数家河上村，化作三山白银阙。波平风静棹歌来，万顷冲融镜面开。今夜江南忆游子，空瞻云汉上昭回。茫茫万里燕齐路，北斗从横泰阶曙。黄河东逝月西流，明日南风过洪去。","dynasty":"元代","title":"白杨河看月"}
{"author":"揭傒斯","content":"李将军，材且武，儒冠换得兜鍪去。身疑南极老人星，气食阴山雪毛虎。雕弧白马金仆姑，天地昂昂此丈夫。五十方为求盗使，人生何用苦诗书。寄言邵武诸官长，不是寻常一腐儒。","dynasty":"元代","title":"李将军歌一首送李天民赴邵武军口巡检"}
{"author":"揭傒斯","content":"江北流民七十口，三十馀年在江表。朋凶结恶四百馀，白刃差差历村保。崩腾所向如投空，白昼攫金都市中。顷由南昌入丰邑，反赂守者为先容。长官坐堂寇入室，妻子莫逃况金帛。岂无乡民敢相敌，长官一挥翻辟易。临江贰守廉且武，手缚其渠散其伍。岂惟乡民得按堵，邻境闻之皆鼓舞。其渠在狱伍四归，天府上功民俗熙。乃知一念敬厥职，万事至难皆可为。人民社稷我所有，安得坐视如鸡狗。人在鸡狗犹爱之，民社岂在鸡狗后，请君看取临江守。","dynasty":"元代","title":"题临江同知问流民事迹"}
{"author":"揭傒斯","content":"堂堂李通甫，起家掌邦宪。直气横九秋，神明激雷电。再登兰台上，爱国心靡转。时当至治末，有位日兢战。崩腾五华山，凿翠起台殿。执笔佐御史，力谏明且辨。斧锧已在前，独立目不眴。骎寻国多故，灾异周八埏。君复赞宣政，赤手握铨选。守法踰天官，反得官长怨。我皇奋江汉，拨乱启天眷。乾坤再开辟，日月重昭绚。磊落收群材，疏戚共登荐。君名一朝起，亦作丞相掾。丹心益倾竭，婉画勒替献。好恶古难同，祸福巧相禅。天子忧南纪，藩宣必时彦。下逮曹属微，简选亦精练。君得南省佐，闻者尽惊羡。伛偻辞阙庭，飘摇出畿甸。饯送盈路衢，恳款陈志愿。去年天下旱，穷蹙无贵贱。赈恤当及时，本末须并见。方春农事兴，不废乃为善。又闻南中贼，凭陵及州县。黎獠本吾民，抚绥在方面。恩信足以怀，逼迫使生变。况我圣天子，辙迹昔所遍。勖哉筹策良，无使空蹂践。京城雨初过，草树郁葱茜。乔木多早莺，高堂有新燕。烦辞君勿诮，君歌我其抃。","dynasty":"元代","title":"送李都事赴湖广省幕"}
{"author":"揭傒斯","content":"文梁五色条，秋高意气豪。怒张两目直霄汉，岂与短翮翔蓬蒿。妖狐昼作猛虎嗥，驺虞并与神麟逃。嗟尔饱食心空劳。","dynasty":"元代","title":"画鹰"}
{"author":"揭傒斯","content":"曹霸画马真是马，宛颈相摩槽枥下。卓荦权奇果如此，岂有世上无知者。朱丝不是凡马缰，天闲十二皆龙骧，曾从天子平四方。画图彷佛馀骊黄，华山之阳春草长。","dynasty":"元代","title":"题内府画应制曹将军下槽马图"}
{"author":"揭傒斯","content":"韩干画出曹将军，干惟画肉犹逼真。昂藏四顾欲飞去，老奚安知马有神。想当此马未画时，朝刷吴越暮燕秦。顿辔长鸣风动地，不数骅骝与骐驎。当时用舍那知许，粉墨萧条尚雄武。千金骏骨何足论，万世长留群玉府。","dynasty":"元代","title":"韩干马"}
{"author":"揭傒斯","content":"庐陵赵孝子，四岁父行贾。一去三十年，家惟大母母。大母已云没，而父行不归。儿长亦有妇，母子聊相依。从父自北来，汝父久已死。母子哭相问，父死何乡里。闻汝父死时，不知汝父处。汝但欲往问，京师多旧故。再拜别阿母，行行至京师。自念不见父，儿死无归时。乃有曾长者，往昔与父善。言汝父死处，滨州利津县。徒跣二千里，薄言至利津。朱琪张文辈，一一陈所因。死以某年月，葬以某木棺。姓名某所题，近在城南端。城南冢累累，翳然榛莽中。极目千万冢，谁能识其踪。行哭七日馀，欲死不得所。生者无由知，死者岂能语。解发系马鞍，负之坟坟过。吾父傥有知，发解鞍自堕。俄至一坟前，鞍堕发自解。开坟见前和，题字宛犹在。既见父姓名，痛绝心始安。函骨陈野祭，禽鸟声为酸。邻老四面来，惊叹未曾有。相帅报县官，县官骇之久。即日上大府，大府咸异之。次第闻中朝，行子正南驰。行子行且伤，哭踊如初丧。路遥山川阻，何时至故乡。故乡既云至，葬祭无迟礼。母子永不离，万事若流水。闻者尽称孝，见者皆感泣。期尔百世昌，望尔百禄集。儿今一无愿，愿母长不老。岁岁父坟前，洒饭坟上草。","dynasty":"元代","title":"赵孝子"}
{"author":"揭傒斯","content":"白玉蟠螭小篆文，姓名识得卫将军。卫将军，今何在，白草茫茫古时塞。将军功业汉山河，江南陆郎古意多。","dynasty":"元代","title":"题姑苏陆友仁所藏卫青印"}
{"author":"揭傒斯","content":"东安猛将张齐公，十八夺父军囚中。至元召募起亡命，父子南伐收奇功。酒酣一跃马上立，拔剑四顾奔雷风。十年转战江汉上，万里直挽安南弓。乾清坤夷四海一，勋在旂常心帝室。身封万户传子孙，誓不偷生污天秩。天下丰盛大德年，天子明圣宰相贤。小臣刘深射功利，上疏自荐能开边。鬼方寡妇号八百，嫂叔操戈自争国。刘深一言取大官，远帅官军陵险阨。五溪运粮数万家，哭声震动湖南北。发徒开道径折节，既勤其民大求索。斗量金珠谷量马，溪壑之欲安可塞。此时张公亦在行，捐躯力谏皆莫克。折节薄险伏四起，刘深夜遁张公死。鸟飞不度山川愁，坐看英雄化为鬼。乃知自古守边鄙，大忌邀功贵宁敉。张公庙食东海头，刘深枭首蛮烟里。张公世为忠孝门，刘深万年秽青史。两家同死不同心，试与题诗作臣轨。","dynasty":"元代","title":"寄题张齐公庙"}
{"author":"揭傒斯","content":"嵩州昔有萧将军，读书学剑天下闻。南随龙马渡江去，尚有孤琴传子孙。孤琴云是唐人斲，昔日军中自行乐。至今犹存杀伐声，一鼓哀风振寥廓。将军之孙才且良，文能作赋武蹶张。秦皇城下饮白马，祁连山中射白狼。时平好文不好武，抱琴却叹儒衣误。昭王台上看青春，彭郎矶头梦归路。日长史馆幽且閒，正冠拂琴为我弹。京城六月日如火，霜钟半夜鸣空山。南风自有虞廷操，可惜同心不同调。捐琴决眼望青天，今日天门有新诏。","dynasty":"元代","title":"番阳萧性渊携其祖将领所爱唐琴号霜钟者还自和林求诗六月三日五门宣赦后作"}
{"author":"揭傒斯","content":"苏公廊庙姿，推择起为吏。论议动引经，举措必由义。惟时方大旱，谓咎在冤滞。决狱天乃雨，凶年化丰岁。流声满山西，宪府立罗致。慷慨平生怀，遂佐直指使。受命按边鄙，正色行使事。边臣既威服，使亦免颠踬。六曹收雄材，两府资远器。激昂天下事，往往见谋议。十载拘掾曹，弥年困文字。虽云富匡赞，岂足尽材艺。一命厕省僚，句稽得深弊。铨选班爵冗，出入钱谷细。并缘出多门，穿穴肆奸利。有如水上萍，驱去还复至。因风一披荡，暂得免蒙翳。再命主贼曹，持平独丕蔽。恒求情中实，动究法外意。功罪必诛赏，义恶俱惕厉。三命参宥密，令闻益昭晰。和林跨大漠，肇造此根柢。东际瀚海头，西控流沙裔。北穷阴山外，南掎两都势。连营列万里，仓庾千万计。镇以磐石宗，重以分省寄。忆昔大德末，成庙方厌世。桓桓忠献王，功大更多智。武德既践阼，宫阙始清閟。越邸矜微劳，宠极心乃异。国有社稷臣，谗乃惑聪睿。遂辍股肱任，往重藩屏系。有威如雷霆，有恩若元气。耕凿比中上，什伍相错置。士忘远戍苦，民见太平治。道路无拾遗，商旅毕怀惠。忠献一朝没，武皇亦遐弃。骎寻延祐中，权相擢天位。磨牙吮人血，掉尾恣狂猘。戕贼骨肉亲，迫逐见危坠。天人共震怒，降灾及兹地。大雪深丈馀，人马相枕毙。重为朝廷忧，夙夜靡宁志。除吏超五等，闻者尽惊避。苏公拜郎中，即日辞九陛。厚禄非所荣，高爵非所贵。彼民亦天民，安得皆坐视。兼程到官所，发廪急周济。死者何嗟及，存者再生遂。闾阎渐苏息，竭力补黥劓。飞书九重天，请为兵民备。募粟实塞下，慎勿惮劳费。天子赐问劳，名王致金币。至今赖长策，当时已多忌。如何方赐环，及国竟长逝。都人走相哭，行子为歔欷。崩腾朔风迅，惨淡浮云曳。苍松拔其根，黄鹄铩其翅。幸哉有令子，名已注简记。千秋常山下，豪杰一挥涕。","dynasty":"元代","title":"故中宪大夫岭北行省左右司郎中苏公志道哀诗"}
{"author":"揭傒斯","content":"迢遰临川郡，泱漭元献里。浮上君子庐，闭户青林里。连山烟景晏，断岸寒沙靡。日暮孤舟还，荒村隔流水。","dynasty":"元代","title":"题罗稚川所画临川罗益谦溪居图"}
{"author":"揭傒斯","content":"祝融九千七百丈，六月飞霜洒洞庭。攸舆学者武宽则，石鼓斋中穷六经。气横潇湘波浪白，思入嵩华烟云青。四千馀里到京国，倒插五色凤凰翎。河西猛将今太尉，一见握手坐广庭。立呼爱子俾受业，岂独汝学我亦听。猿肩虎头日侍侧，长刀大剑罗青荧。动陈忠义破肝胆，众目睒䁑开心扃。丈夫乖遇岂偶尔，纵不我听我则宁。嗟予官冷材力薄，每辱奇俊哀竛竮。天晴风静辄过我，如病得瘥醉得醒。不为湖山劳梦寐，不为富贵疲心形。始知卓识出天性，岂彼狗苟蝇营营。方今夔皋满廊庙，洪恩屡降无滥刑。长材用世何不可，大夫列卿如拾萤。君如得位立行志，慎勿学我空星星。我今老矣何所称，白云深谷寒烟汀。","dynasty":"元代","title":"寄题武宽则湖山堂"}
{"author":"揭傒斯","content":"霜空冥冥江水暮，江上梅花千万树。无端折得一枝归，一双蝴蝶相随飞。","dynasty":"元代","title":"梦题墨梅"}
{"author":"揭傒斯","content":"东风吹归雁，离离翔天侧。朝发衡阳浦，夕过阴山碛。嘹唳浮云中，万里才一息。眷言思亲者，相望有南北。","dynasty":"元代","title":"赋得春雁送张郎中省觐扬州"}
{"author":"揭傒斯","content":"国朝分隶谁最长，赵虞姚萧范与杨。赵公温温蔡中郎，虞公格格由钟梁。姚萧二公撼中邦，岂以笔法窥汉唐。萧守高尚姚文章，范公清遒不敢当。纵横石经兀老苍，杨侯起家自洛阳。华山之碑早擅场，旁出捷入无留藏。曹南吴氏俊且良，古意飒飒浮匡箱。商盘周鼎俨作行，刓圭削锐伏景光。宜伸而缩圆使方，外若椎鲁中坚强。趋新骛巧纷披猖，欲辨辄止心孔伤。金陵皇象剑戟张，中山夏丞鼎独扛。二碑分法古所臧，隶多分少须精详。君方妙年进莫量，更入二篆君无双。近者吾甥有陈冈，昔师杨氏今颉颃，见之为道安毋忘。","dynasty":"元代","title":"赠吴主一"}
{"author":"揭傒斯","content":"始违山林赏，复作远游客。忽兴慈母念，辞帝去京国。杨柳河上春，飘然就行役。闻者为惊喜，朋俦皆叹息。昔依禁树枝，今恋山巅柏。世俗更推荡，日月如有迫。归雁群响哀，遥云孤飞白。都门一尊酒，落景淡行色。以我留滞心，送君南征翮。","dynasty":"元代","title":"送客省冷副使归豫章觐省"}
{"author":"揭傒斯","content":"明公富暇豫，胜日怀登临。蹀躞骢马行，窈窕幽人心。悬崖响晴雨，奔流濯春阴。云门转绝壑，画桥贯长林。拂石慨往运，闻钟知古音。耆松有百围，突嶂踰万寻。小憩钓鱼台，聿瞻华子岑。扪萝入缥缈，侧径临萧森。上有百尺楼，下有孤猿吟。初筵俯层巅，微风荡危襟。笑语定忘我，觥筹浩难任。岂不念永留，惘然归思深。","dynasty":"元代","title":"三月三日奉陪宪使程公游麻原第三谷宴藏书山房白云楼"}
{"author":"揭傒斯","content":"洞庭南，桂岭北，衡山连延潇湘黑。中有祝融如髻鬟，嵯峨七十二峰间。祝融不自知，千山万山如回环。回环面面芙蓉里，俨如天仙朝紫皇，千官百辟遥相望。半夜每瞻东海日，六月常飞满树霜。龙拿凤攫熊虎掷，云生雾灭何时极。我来正值太平时，况有山僧似畴昔。凭高一览四海空，草间培塿安足雄。盘盘罗汉台，翕翕炎帝宫。复恐九天上，视我如井中。朔风日夜相腾蹙，谷老崖坚松柏秃。古来铁瓦尽飘扬，山上至今犹板屋。山僧劝我歌，我歌徒自伤。天下五岳嵩中央，此山与我俱南疆。我今三十始一见，北望中原天更长。","dynasty":"元代","title":"登祝融峰赠星上人"}
{"author":"揭傒斯","content":"何年灵壁一拳石，五十五峰不盈尺。峰峰相向如削铁，祝融紫盖前后列。东南一泓尤可爱，白昼玄云生霮䨴。在唐已著群玉赋，入宋更受元章拜。天台澒洞云海连，戴氏藏之馀百年。护持不涴权贵手，离乱独与身俱全。帝旁真人乘紫霞，尺书招之若还家。阴崖洞壑寒谽谺，宛转细路通褒斜。昆崙蓬莱与方壶，坐卧相对神仙居。硬黄从写《黄庭》帖，汗青或抄《鸿宝》书。秦淮咽咽金陵道，此物幸不随秋草。愿君谷神长不老，净几明窗永相保。","dynasty":"元代","title":"砚山诗"}
{"author":"揭傒斯","content":"稍稍云水动，蔼蔼烟峰乱。远浦引归桡，双崖临绝岸。方思隐沦客，欲结渔樵伴。水阔山更遥，幽期空汗漫。","dynasty":"元代","title":"山水卷"}
{"author":"揭傒斯","content":"高人雨中至，邀我游山作。自非冥寂徒，孰遣纷华落。方春乃发轫，残雪犹映薄。随云度神皋，披烟望灵岳。晞沐朝阳谷，照影清冰壑。淹留皆隐沦，往返必恬漠。惟应樵与牧，逢时得奇药。归来虽未期，鬓发终如昨。","dynasty":"元代","title":"送雷山人游山"}
{"author":"揭傒斯","content":"玄扃息深构，虚馆含馀清。潇洒松上来，瑟缩花间鸣。遥兼夜柝警，细与寒更并。怀亲感离别，抚物愧生成。土思浩方殷，春声耿逾明。幸及朋知好，达此旦暮情。北展非穷辕，南山梦归耕。何言托毫素，聊与款平生。","dynasty":"元代","title":"黄鹤山听雨得清字"}
{"author":"揭傒斯","content":"我本耕牧竖，结庐章江涘。微生属休明，世尚犹典礼。惊飙卷飞辙，寥落从此始。三年江汉春，万事随逝水。既昧理生术，复惭游方旨。岂无青山归，亦有桑与梓。何为苦留滞，眷眷存君子。君子谅不然，东皋毕耘耔。","dynasty":"元代","title":"湖南宪使卢学士移病归颍舟次武昌辱问不肖姓名奉寄"}
{"author":"揭傒斯","content":"邢家苍苍西屋壁，万壑千峰动寒色。大江忽转天地回，浮云孤飞日月白。参差楼观照林红，松桧凄迷起朔风。昆崙蓬莱不可到，赤城白帝遥相通。贱子平生尚奇伟，南极衡湘北幽冀。复从大驾卜滦京，始投邢君多意气。君昔扈从戎马间，少壮不知行路难。月明饮马长城窟，雪深射虎祁连山。万里归来太平日，坐我江山忧百失。平明万骑出天门，又驾官车就行役。","dynasty":"元代","title":"题邢先辈西壁山水图"}
{"author":"揭傒斯","content":"清江古镇封溪道，灵峰寺中玉泉好。灵峰上人天上归，亲见六龙天上飞。涌金门外潮来去，曾是钱塘江上住。十里松风六月寒，梦寐犹思径山路。自参天目老禅师，始信灵峰路不迷。却被无端徵诏起，等閒来往不曾知。黄河万里从西下，吕梁百步如奔马。归去山中问玉泉，应向海门深处泻。","dynasty":"元代","title":"送玄上人"}
{"author":"揭傒斯","content":"阿英十二能辟纑，阿牛五岁贪读书。辟纑成缕无人织，读书有志令人惜。汝父飘零汝母休，吾亲虽健俱白头。雨声断道风惊屋，阿婆独抱诸孙哭。","dynasty":"元代","title":"梦两雏"}
{"author":"揭傒斯","content":"千家杨柳江当门，东梁西梁两岸蹲。连樯大舰集日昏，摐金伐鼓海上闻。小江更出采石后，前人立功后人守。大信花，采石酒，陌上相逢莫回首。","dynasty":"元代","title":"大信晚泊呈舟中诸公"}
{"author":"揭傒斯","content":"爱龙画擘玄渊开，万物颠倒随云雷。龙公被发向空下，身是真龙非画者。铁作须鬣玉作鳞，电出两目云绕身。偶然会合此何处？仰面向天天不嗔。世间眩转空形影，倏忽变化那能省。高僧说法夜来听，谁道相逢非梦境。牛斗苍苍风雨暮，泉阿岂识延平路。当时纵无雷焕与张华，未必终藏不飞去。","dynasty":"元代","title":"题陈所翁双龙图"}
{"author":"揭傒斯","content":"皇明属休期，侧席伫贞良。游麟既集薮，鸣凤亦在冈。君子乘时兴，出饯何辉光。车马塞江介，笳鼓迎羽觞。时秋风雨交，四顾野茫茫。晨钲激中流，飞旆忽异方。蓄思遵旋轨，浮云纷北翔。道路閒邦畿，草木陨寒霜。晷影倏易流，悲来但徊徨。君怀经纶忧，予负疢疾妨。搴沈固异趣，情谊结中肠。居下众所夷，在贱谁不忘。宛缅广陵翰，胡独置我傍。郁悒增愁思，投袂睇莽苍。自顾匪茅茹，委质任空墙。渊渊贤达心，悢悢情内伤。","dynasty":"元代","title":"得程翰林扬州消息"}
{"author":"揭傒斯","content":"志士轻离别，贫贱事多违。秋风车马中，故人高卧时。远客江南至，尘土满素衣。既申离合情，中多劳苦辞。欢笑未几何，感叹已乘之。欲及田里事，复愁疾疢滋。亹亹流景迁，榆柳各变衰。偃息寄一室，朝夕终在兹。委运复何言，人生信可疑。我独何为者，日出暮来归。","dynasty":"元代","title":"初至京师和答友人病中见示"}
{"author":"揭傒斯","content":"淹薄徂年岁，离别忽在兹。寒城落木后，虚馆残钟时。家在双井上，心随孤雁飞。落日布帆远，青山尊酒移。苍茫倚闾情，怆恍零雨诗。托身名教中，固应慎其仪。志尚岂不殊，情钟自成悲。昔见已云晚，再会良无期。濯足彭蠡流，长歌高堂归。鹤发喜垂涕，儿童问牵衣。野老借檄看，邻女隔墙窥。田园各成熟，松竹仍参差。亲故一在眼，鸡黍相提携。翻知在室乐，不恨为官迟。放浪成化迁，何用世俗知。","dynasty":"元代","title":"送姜尚忠得官后携新妾归息"}
{"author":"揭傒斯","content":"时清日月明，心和寒暑平。东风扇万物，花间语流莺。农兴水泉动，蚕起桑柘荣。牛羊被原隰，鹿豕遍郊坰。少者击壤歌，老者鼓腹行。不知天壤间，何物异吾生。常愿天子圣，四海无苛征。夔龙满廊庙，箫韶歌九成。","dynasty":"元代","title":"廖氏皆春堂"}
{"author":"揭傒斯","content":"两郡对郛郭，一水分西南。高亭不屡寻，孰知游者贪。江势汹初转，山光远相涵。芳洲贾人舶，野渡游子骖。落日覆寒郊，轻风散回潭。安得近故里，时来拂晴岚。","dynasty":"元代","title":"秋兴亭得南字"}
{"author":"揭傒斯","content":"遥瞻九江树，已踏西江土。落日照庾楼，惊风满湓浦。寒鸥迎棹起，远岫依城吐。怅然感羁游，澹尔成宾主。白头钓鱼叟，赤足浣纱女。未识居者欢，安知行者苦。","dynasty":"元代","title":"过江州"}
{"author":"揭傒斯","content":"灵皋独怀往，危轩泊閒寂。偶与尘事违，况值禅林客。深苔上脩玉，轻霏澹凝碧。夐见飞鸟还，静闻寒溜滴。空明会真赏，漂流得良觌。常恐心迹乖，无由展平昔。","dynasty":"元代","title":"游禅林寺喜得昌上人"}
{"author":"揭傒斯","content":"家贫无酒饮，聊欲试弦歌。去家百馀里，邈若异山河。江上日多风，浩浩水增波。门前五柳树，繁荫空婆娑。秫田已收成，归计当如何。","dynasty":"元代","title":"渊明归兴图"}
{"author":"揭傒斯","content":"青青孤生松，高出浮云中。下有嘉树林，上有万里风。俯视原上草，秀色何丰茸。自顾岂不高，独立难为容。常恐本根蠹，委此蒿与蓬。","dynasty":"元代","title":"杂诗"}
{"author":"揭傒斯","content":"贱贫恋知己，亲爱畏离别。雨罢江色黄，扁舟此时发。烟绵绿芜远，杳渺孤禽没。行云满西原，麻姑在天末。","dynasty":"元代","title":"送袁先辈之旴江"}
{"author":"揭傒斯","content":"我有琅玕草，欲赠江东客。出门道路长，卷袂空叹息。灵苗世所尚，良士予所惜。神仙无千年，耿耿谁复识。","dynasty":"元代","title":"春日杂言"}
{"author":"揭傒斯","content":"远望兮桂林，郁苍苍兮窈深。去无路兮来不期，美君子兮劳我心。皎皎兮明月，桂偃蹇兮不可掇。旷荡兮商风，发吾思兮天末。","dynasty":"元代","title":"桂林歌赠胡秀才"}
{"author":"揭傒斯","content":"兰生兮深谷，漱流泉兮荫高木。绿叶兮披披，玉干兮紫蕤。植之于堂下，播芳馨兮菲菲。菲菲兮阳阳，思君子兮高堂。絙琴瑟兮会友，嘉殽苾兮荐芳。袭芳兮佩秀，宜君子兮多寿。","dynasty":"元代","title":"新安许氏兰秀轩"}
{"author":"揭傒斯","content":"豫章西南百丈峰，下有大竹多长松。巢云贮雾翻飞淙，缘崖绕涧迷春冬。马驹踏人有龙象，东阳老辉在百丈。西江泻入半瓯茶，卧竹眠松九天上。蓟丘丈人子又孙，笔入造化春无痕。清风潇潇上界闻，夜阑疏钟啼断猿。","dynasty":"元代","title":"题百丈辉长老所藏李仲宾之孙岁寒图"}
{"author":"揭傒斯","content":"轻合鲜义终，苟容非礼遇。远结万里㛰，多为才名误。始与君结好，不知君有妇。有女嫁他人，俱怀托迟暮。青青墙下草，生死墙下路。娟娟道傍花，零落无处所。女子失其身，何以保贞素。既乖百年意，百年谁能度。对镜空悲唶，中心良难诉。浮萍难为托，一木无两附。弃旧属新欢，新欢渐成故。宁当中路折，莫被他人去。宁老阿母傍，不受他人妒。腾身出房间，两绝无复顾。岂愿嫁他人，甘心西山树。","dynasty":"元代","title":"去妇词"}
{"author":"揭傒斯","content":"昔望居庸南，今出居庸北。岩峦争吞吐，风水清且激。逶迤数千里，曲折殊未息。关门两向当天开，马如流水车如雷。荒鸡一鸣关吏起，列宿惨淡云徘徊。山盘盘，石圉圉，状如龙，势如虎。龙怒欲腾虎欲舞，太行剑戟犹如许。昔不容单车，今马列十伍。圣人有道关门开，关门开，千万古。","dynasty":"元代","title":"居庸行"}
{"author":"揭傒斯","content":"明皇八骏争驰道，还是开元是天宝。长安花发万年枝，不识年华醉中老。奎章阁下文书静，衮衣高拱唐虞圣。莫言此画徒尔为，千载君王作金镜。","dynasty":"元代","title":"题明皇出游图应制"}
{"author":"揭傒斯","content":"种瓜中园，予亦勤止。瓜长而实，汝则残止。虽则残止，予敢汝仇。天实汝生，予将何仇。汝食之甘，既肆既閒。实之食矣，无伤予根。根存而微，惟予之穷。根盛而实，惟乃之功。","dynasty":"元代","title":"题鼯鼠食瓜图"}
{"author":"揭傒斯","content":"峨峨尼山，蔽于鲁邦。笃生圣人，维民之纲。尼山之下，有洙有泗。有蔚孔林，在泗之涘。维彼圣人，教之诱之。凡厥有民，则而效之。维彼圣人，覆之载之。凡厥有民，敬而爱之。既诵其言，亦被其服。孰秣其马？于林之侧。既诵其言，亦履其武。孰秣其马？于林之下。六辔既同，周侯之东。荐之侑之，圣人之宫。其音洋洋，其趋跄跄。其临皇皇，圣人允臧。商氏图之，式昭其敬。载瞻载思，罔不由圣。","dynasty":"元代","title":"孔林图诗"}
{"author":"揭傒斯","content":"我游于袁，于龙之干。有辟闲闲，有环言言。有构桓桓，维集之安。我居我处，我笑我语。有翼其所，而敢予侮。我植孔嘉，我构孔华。曾莫之迎，而莫我多。彼驰者子，亦孔劳矣。既我觏矣，亦莫我逑矣。嗟殷氏之老，犹弗桓是友。我不我友，将谁归咎。温温其和，浏浏其清。蔼蔼其芳，焕焕其明。嗟维古之人，尚或予听。","dynasty":"元代","title":"我我亭诗"}
{"author":"揭傒斯","content":"可怜古井门外，依旧钟楼屋西。何处高吟痛饮，黄华翠竹都迷。","dynasty":"元代","title":"过何得之先生故居三首其一"}
{"author":"揭傒斯","content":"轧轧机声日暮，依依杨柳春柔。膝下中郎小女，曾听唱我《高邮》。","dynasty":"元代","title":"过何得之先生故居三首其二"}
{"author":"揭傒斯","content":"头上乌纱分赠，箧中缟楮相酬。不道别时长别，谁知愁是真愁。","dynasty":"元代","title":"过何得之先生故居三首其三"}
{"author":"揭傒斯","content":"去年旱毁才五六，今年家家食无粟。高囷大廪闭不开，朝为骨肉暮成哭。官虽差官遍里闾，贪廉异政致泽殊。公家赈粟粟有数，安得尽及乡民居。前日杀人南山下，昨日开仓山北舍。捐躯弃命不复论，获者如囚走如赦。豪家不仁诚可罪，民主稔恶何由悔。","dynasty":"元代","title":"大饥行"}
{"author":"揭傒斯","content":"扁舟催早发，隔浦遥相语。鱼色暗连山，江波乱飞雾。初辞梁安峡，稍见石门树。杳杳一声钟，如朝复如暮。","dynasty":"元代","title":"自盱之临川早发"}
{"author":"揭傒斯","content":"香炉峰色紫生烟，一入京华路杳然。云碓秋闲春药水，雨犁春卧种芝田。书凭海鹤来时寄，剑自潭蛟去后悬。忽报归期惊倦客，独淹微禄负中年。","dynasty":"元代","title":"庐山"}
{"author":"揭傒斯","content":"稍稍云木动，蔼蔼烟峰乱。远浦引归桡，双崖临绝岸。方思隐沦客，欲结渔樵伴。水阔山更遥，幽期空汗漫。","dynasty":"元代","title":"山水卷"}
{"author":"揭傒斯","content":"娟娟临古戍，晃晃辞烟树。寒通云梦深，白映苍祠莫。胡床看逾近，楚酒愁难驻。雁背欲成霜，林梢初泫露。故人明夜泊，相望定何处？且照东湖归，行送归舟去。","dynasty":"元代","title":"重饯李九时毅赋得南楼月"}
{"author":"揭傒斯","content":"高邮城，城何长？城上种麦，城下种桑。昔日铁不如，今为耕种场。但愿千万年，尽四海外为封疆。桑阴阴，麦茫茫，终古不用城与隍。","dynasty":"元代","title":"高邮城"}
{"author":"揭傒斯","content":"开轩南岳下，世事未曾闻。落叶常疑雨，方池半是云。偶寻骑鹤侣，来此看鹅群。一夜潺湲里，秋光得细分。","dynasty":"元代","title":"黄尊师高轩观鹅因留宿"}
{"author":"揭傒斯","content":"古县依江次，轻舆落岸隈。鸟冲行客过，山向野船开。近岳皆云气，中流忽雨来。何时还到此，明月照沿洄。","dynasty":"元代","title":"衡山县晓渡"}
{"author":"揭傒斯","content":"黄鹤楼前鹦鹉洲，梦中浑似昔时游。苍山斜入三湘路，落日平铺七泽流。鼓角沈雄遥动地，帆樯高下乱维舟。故人虽在多分散，独向南池看白鸥。","dynasty":"元代","title":"梦武昌"}
{"author":"揭傒斯","content":"月出照中园，邻家犹未眠。不嫌风露冷，看到树阴圆。","dynasty":"元代","title":"和欧阳南阳月夜思"}
{"author":"揭傒斯","content":"时雨散繁绿，绪风满平原。兴言慕君子，退食在丘园。出应当世务，入咏幽人言。池流淡无声，畦蔬蔚葱芊。高林丽阳景，群山若浮烟。好鸟应候鸣，新音和且闲。时与文士俱，逍遥农圃春。理远自知简，情忘可避喧。庶云保贞和，岁暮委周旋。","dynasty":"元代","title":"寄题冯掾东皋园亭"}
{"author":"揭傒斯","content":"江转欲无路，山回忽似围。客程秋共远，物色晚多疑。稍稍沙鸥集，匆匆野树稀。武昌今夜梦，定有故人知。","dynasty":"元代","title":"以事暂如武昌发临川"}
{"author":"揭傒斯","content":"庐山三百寺，何处扣层云。宿鸟月中起，归人湖上闻。入空应更迥，近瀑正难分。遥想诸僧定，香炉上夕熏。","dynasty":"元代","title":"南康夜泊闻庐阜钟声"}
{"author":"揭傒斯","content":"蓛蓛黄桑叶，苍苍白竹峰。居人争野碓，归客背村钟。路暗缘溪湿，山寒著雾浓。阿咸收稻未，辛苦阙相从。","dynasty":"元代","title":"山庄晚立有怀舍侄沆督穫临川"}
{"author":"揭傒斯","content":"夜泊淮西郡，寒生客子衣。酒家临岸闭，野烧映江飞。云尽月初出，潮平风渐微。前年城下路，此际正南归。","dynasty":"元代","title":"泊安庆时再北游"}
{"author":"揭傒斯","content":"古县依江次，轻舆落岸隈。鸟冲行客过，山向野船开。近岳皆云气，中流忽雨来。何时还到此，明月照沿洄。","dynasty":"元代","title":"衡山县晓渡"}
{"author":"揭傒斯","content":"黄鹤楼前鹦鹉洲，梦中浑似昔时游。苍山斜入三湘路，落日平铺七泽流。鼓角沈雄遥动地，帆樯高下乱维舟。故人虽在多分散，独向南池看白鸥。","dynasty":"元代","title":"梦武昌"}
{"author":"揭傒斯","content":"月出照中园，邻家犹未眠。不嫌风露冷，看到树阴圆。","dynasty":"元代","title":"和欧阳南阳月夜思"}
{"author":"揭傒斯","content":"时雨散繁绿，绪风满平原。兴言慕君子，退食在丘园。出应当世务，入咏幽人言。池流淡无声，畦蔬蔚葱芊。高林丽阳景，群山若浮烟。好鸟应候鸣，新音和且闲。时与文士俱，逍遥农圃春。理远自知简，情忘可避喧。庶云保贞和，岁暮委周旋。","dynasty":"元代","title":"寄题冯掾东皋园亭"}
{"author":"揭傒斯","content":"江转欲无路，山回忽似围。客程秋共远，物色晚多疑。稍稍沙鸥集，匆匆野树稀。武昌今夜梦，定有故人知。","dynasty":"元代","title":"以事暂如武昌发临川"}
{"author":"揭傒斯","content":"庐山三百寺，何处扣层云。宿鸟月中起，归人湖上闻。入空应更迥，近瀑正难分。遥想诸僧定，香炉上夕熏。","dynasty":"元代","title":"南康夜泊闻庐阜钟声"}
{"author":"揭傒斯","content":"蓛蓛黄桑叶，苍苍白竹峰。居人争野碓，归客背村钟。路暗缘溪湿，山寒著雾浓。阿咸收稻未，辛苦阙相从。","dynasty":"元代","title":"山庄晚立有怀舍侄沆督穫临川"}
{"author":"揭傒斯","content":"夜泊淮西郡，寒生客子衣。酒家临岸闭，野烧映江飞。云尽月初出，潮平风渐微。前年城下路，此际正南归。","dynasty":"元代","title":"泊安庆时再北游"}
{"author":"揭傒斯","content":"地夐天逾近，风高午尚寒。虚庭松子落，攲槛菊花乾。抚卷俱千古，忧时有万端。寂寥麟父笔，才薄欲辞官。","dynasty":"元代","title":"史馆独坐"}
{"author":"揭傒斯","content":"幽人无世事，高卧谢浮名。山崦晴时出，溪流尽处行。还闻有渔钓，相问扣柴荆。不扫门前路，莓苔满地生。","dynasty":"元代","title":"山水图"}
{"author":"揭傒斯","content":"地夐天逾近，风高午尚寒。虚庭松子落，攲槛菊花乾。抚卷俱千古，忧时有万端。寂寥麟父笔，才薄欲辞官。","dynasty":"元代","title":"史馆独坐"}
{"author":"揭傒斯","content":"幽人无世事，高卧谢浮名。山崦晴时出，溪流尽处行。还闻有渔钓，相问扣柴荆。不扫门前路，莓苔满地生。","dynasty":"元代","title":"山水图"}
{"author":"揭傒斯","content":"汀洲春草遍，风雨独归时。大舸中流下，青山两岸移。鸦啼木郎庙，人祭水神祠。波浪争掀舞，艰难久自知。","dynasty":"元代","title":"归舟"}
{"author":"揭傒斯","content":"君家云阳下，忽向云阳归。行路有南北，看山无是非。三湘回雁尽，孤剑白虹飞。亦欲投簪去，从君采蕨薇。","dynasty":"元代","title":"送谭仲章归长沙"}
{"author":"揭傒斯","content":"岭外经年别，花前得意飞。客来呼每惯，主爱食偏肥。才子怜红嘴，佳人学绿衣。狸奴亦可怕，莫自恋芳菲。","dynasty":"元代","title":"桃花鹦鹉"}
{"author":"揭傒斯","content":"学道玉泉寺，从师天子都。流年春事半，归路客帆孤。山势遥连蜀，江声不入吴。故园如可到，种芋有遗区。","dynasty":"元代","title":"送乡人祐上人从师归当阳"}
{"author":"揭傒斯","content":"惨澹来何处，崩腾忽满城。遥怜四山黑，近洒半江明。可爱花间湿，偏宜竹上声。中宵未可住，高枕寄馀情。","dynasty":"元代","title":"题俞氏看雨轩"}
{"author":"揭傒斯","content":"楚国多才俊，张家好弟兄。出门湖水碧，留客野堂清。微雨鸣疏竹，寒烟覆古城。园人隔畦语，岁暮此中行。","dynasty":"元代","title":"饮张氏别墅"}
{"author":"揭傒斯","content":"隙月斜依壁，窗风细著人。飘零知命晚，牢落梦家频。断雁何曾定，鸣鸡不肯晨。何郎诗句好，万里独相亲。","dynasty":"元代","title":"不寐呈何太虚"}
{"author":"揭傒斯","content":"悄怆寒山晓，凄迷野水昏。长桥通古寺，小艇背衡门。路尽双松上，云生乱石根。如行南岳暮，遥见祝融尊。","dynasty":"元代","title":"赵道士山水图"}
{"author":"揭傒斯","content":"扁舟何处客，此地饱经过。彭蠡江声合，扬州月色多。天低知近海，地阔欲横河。自是吾生拙，如君定若何。","dynasty":"元代","title":"送人之淮东"}
{"author":"揭傒斯","content":"閒登蓟丘望，西北削诸峰。转觉天地肃，因悲霜露浓。云间何处笛，日落满城钟。自笑栖迟者，惟堪学老农。","dynasty":"元代","title":"登蓟丘作"}
{"author":"揭傒斯","content":"梁安峡里杜鹃啼，绝壁苍苍北斗低。云气倒连山影合，石棱斜斗浪声齐。南风尽日迎归客，落月空江梦故妻。一室十人分数郡，百年几处候晨鸡。","dynasty":"元代","title":"宿梁安峡梦故室有感时还盱江"}
{"author":"揭傒斯","content":"知君此去渐难招，只在人间已廓寥。市上有时逢卖药，山头何处觅吹箫。仙岩花落溪流满，鬼谷云开对影遥。未必故山安隐逸，海天凉月夜萧萧。","dynasty":"元代","title":"送道士薛玄卿归江东"}
{"author":"揭傒斯","content":"日落霞明锦浪翻，厓倾石峭白云閒。乾坤上下雄孤柱，巴蜀东南壮此关。神物夜移风动地，仙舟晓渡月漫山。回瞻绝顶登临处，空翠溟濛杳霭间。","dynasty":"元代","title":"小孤山晓发和蔡思敬韵"}
{"author":"揭傒斯","content":"万乘东归火德开，汉皇曾此宴高台。沛中父老讴歌入，海内英雄倒载回。汤沐空馀清泗在，风云犹似翠华来。穹碑立断苍烟上，静阅人间几劫灰。","dynasty":"元代","title":"歌风台和李提举韵"}
{"author":"揭傒斯","content":"何事玄纁入里闾，羊裘暂脱就安车。空令太史惊同寝，犹把狂奴视报书。一出聊为天子重，诸公莫道故人疏。朝廷自足中兴士，且放桐江著老。","dynasty":"元代","title":"题严陵独钓图"}
{"author":"揭傒斯","content":"来日能同去不同，独携别恨向秋风。眼看乱叶浑无定，心与浮云并一空。黄独山中归自斸，玉梅溪上梦先通。莫嗤留滞京华者，更有辽阳送断鸿。","dynasty":"元代","title":"送蔡思敬还豫章有怀辽阳李提举"}
{"author":"揭傒斯","content":"舟楫连樯出蓟丘，弓刀千骑入荆州。歌翻郢雪寒暄变，恩逐岷波日夜流。云雨暝连神女宅，山川晴绕仲宣楼。岂无贤士堪招隐，应向鹿门深处求。","dynasty":"元代","title":"送王留守宣慰荆湖"}
{"author":"揭傒斯","content":"邛心山前负弩迎，去年曾是一书生。天寒剑阁犹车马，雪满绳桥正甲兵。即恐徵求民力竭，莫将忧患客心并。六千馀里关河路，不尽深期远别情。","dynasty":"元代","title":"进士张于高得邛州判官归成都"}
{"author":"揭傒斯","content":"沙碛茫茫塞草平，沙泉下马满囊盛。曾于王会图中见，真向天山雪外行。圣德只今包宇宙，边庭随处乐农耕。生绡半幅唐人笔，留与君王驻远情。","dynasty":"元代","title":"题胡虔汲水蕃部图应制"}
{"author":"揭傒斯","content":"手绾银章主秘祠，翩然归去忽如遗。麈湖龙井云间上，凤曲鸾歌月下吹。香逐蘅薇深更入，气交梨枣静偏宜。南屏风雨平坡雪，争似山中梦觉时。","dynasty":"元代","title":"送毛真人还龙虎山"}
{"author":"揭傒斯","content":"长春亭榭倚云开，百里湖山入座来。流水绕阶时自照，好花如幄手亲栽。青云每指寻真路，白发频登望母台。六月神龙起潭井，人间几处待风雷。","dynasty":"元代","title":"寄题信州德元观何真人林园长春亭"}
{"author":"揭傒斯","content":"三载从容礼乐间，纠曹新拜度梅关。春风忍过金陵道，夜月重经黄木湾。盗贼数州相应起，甲兵诸道几时还。凭君细讲安民策，莫遣边防一日閒。","dynasty":"元代","title":"送聂太祝赴潮州录事聂天历潜邸旧人"}
{"author":"揭傒斯","content":"天历年中秘阁开，授经新拜育群材。宫门待漏尝先到，讲席收书每后回。召试时蒙天语劳，分题不待侍臣催。满头白雪丹心在，太液池边只独来。","dynasty":"元代","title":"忆昨四首其一"}
{"author":"揭傒斯","content":"宫草葱茸禁树齐，日趋延颢对凝晖。朝迎步辇花间立，暮送回銮柳下归。碧殿东浮苍巘合，金河北引玉泉肥。几回弘庆门前路，春气濛濛欲湿衣。","dynasty":"元代","title":"忆昨四首其二"}
{"author":"揭傒斯","content":"己巳群儒映壁奎，端阳侍燕宝慈西。线分学士亲臣送，诗赐皇姑御手题。注酒含春瑶露重，承尘转午锦云低。日斜共出西门道，既醉犹能散马蹄。","dynasty":"元代","title":"忆昨四首其三"}
{"author":"揭傒斯","content":"奎章分署隔窗纱，不断香风别殿花。留守日颁中赐果，宣徽月送上供茶。诸生讲罢仍番直，学士吟成每自誇。五载光阴如过客，九疑无处望重华。","dynasty":"元代","title":"忆昨四"}
{"author":"揭傒斯","content":"昔年同事文皇帝，出入千门万户中。汉阁图书观每遍，周家祀典学皆通。鼎湖忽送飞龙去，石鼓空歌我马同。今日函香南镇去，还寻禹穴酹西风。","dynasty":"元代","title":"送林彦广南镇行香"}
{"author":"揭傒斯","content":"闭户京城昼懒开，初闻北觐却南回。冯夷击鼓乘龙出，王子吹笙跨鹤来。囊里天书明日月，匣中神剑閟风雷。回瞻魏阙红云拥，应在山中看早梅。","dynasty":"元代","title":"送张真人归上清"}
{"author":"揭傒斯","content":"蓬莱宫阙赤回阑，龙虎神君禹步宽。朝咽日华当食谷，夜迎天仗识鸣銮。露飞仙掌金茎冻，月满玄都玉佩寒。遥想西斋清似水，吟诗听到漏声残。","dynasty":"元代","title":"和张太一秋兴二首其一"}
{"author":"揭傒斯","content":"太行遥接帝王州，西北连山际海稠。鹤下静依仙馆夕，雁啼高挟塞垣秋。侧身天地浑如寄，偷眼风云总是浮。应笑白头京国里，长年百虑更千忧。","dynasty":"元代","title":"和张太一秋兴二首其二"}
{"author":"揭傒斯","content":"东面云山有草堂，下临池水即沧浪。草侵古道莓苔滑，花压颓垣薜荔香。每访所亲皆异物，始惊为客久殊乡。仲容兄弟贤相映，更为吾宗足感伤。","dynasty":"元代","title":"过族侄"}
{"author":"揭傒斯","content":"山人何处抱琴归，遥想楼台隔翠微。老树风生舟正泊，空江日落雁初飞。岂无赋客能招隐，亦有渔翁醉息机。一幅秋光舒复卷，谁教尘土涴人衣。","dynasty":"元代","title":"楚山秋晚"}
{"author":"揭傒斯","content":"圣主挥毫临秘阁，亲臣执法坐崇台。祥云五色从天下，彩凤双飞映日来。政欲清如林上雪，巳闻声奋地中雷。君臣千载明良会，咫尺薇垣接上台。","dynasty":"元代","title":"御书雪林二字赐赵中丞应制"}
{"author":"揭傒斯","content":"声名籍籍秦著作，不见郎君出宰时。路入北平黄叶尽，梦回西掖白云移。罢氓旧塞犹耕种，野老深村几乱离。遥想此行前未有，来时嗟晚去思迟。","dynasty":"元代","title":"送秦从事岩卿赴迁安令"}
{"author":"揭傒斯","content":"南从江汉北幽燕，生死相知二十年。空有明恩容致政，更无馀景待归田。六丁愁辟还乡路，五老催迎上水船。遥想生平宦游处，祗将遗爱向人传。","dynasty":"元代","title":"婺源州判官赴调京师授饶州路乐平州同知致仕拜命而卒归葬庐山"}
{"author":"揭傒斯","content":"展骥犹穿魏郡花，分符忽指竟陵瓜。行瞻禹迹过三澨，带拥羲文望五华。春雨蚕桑无旷土，秋风鱼稻满贫家。亦知王政仁为本，莫厌公田饭有沙。","dynasty":"元代","title":"送大名安治中守沔阳"}
{"author":"揭傒斯","content":"朝送山僧去，莫唤山僧归。相唤复相送，山露湿人衣。","dynasty":"元代","title":"题王山仲所藏潇湘八景图卷走笔作"}
{"author":"揭傒斯","content":"颢气自澄穆，碧波还荡漾。应有凌风人，吹笛君山上。","dynasty":"元代","title":"题王山仲所藏潇湘八景图卷走笔作其二洞庭秋月"}
{"author":"揭傒斯","content":"天寒关塞远，水落洲渚阔。已逐夕阳低，还向黄芦没。","dynasty":"元代","title":"题王山仲所藏潇湘八景图卷走笔作其三平沙落雁"}
{"author":"揭傒斯","content":"孤舟三日住，不见有人家。昏昏竹篱处，却恐是梅花。","dynasty":"元代","title":"题王山仲所藏潇湘八景图卷走笔作其四江天暮雪"}
{"author":"揭傒斯","content":"疏星冻霜空，流月湿林薄。虚馆人不眠，时闻一叶落。","dynasty":"元代","title":"寒夜作"}
{"author":"揭傒斯","content":"深谷煖云飞，重岩花发时。非因采樵者，那得外人知。","dynasty":"元代","title":"题信上人春兰秋蕙二首其一"}
{"author":"揭傒斯","content":"幽丛不盈尺，空谷为谁芳？一径寒云色，满林秋露香。","dynasty":"元代","title":"题信上人春兰秋蕙二首其二"}
{"author":"揭傒斯","content":"天清照逾近，夜久月将远。墙东双白杨，秋声隔窗满。","dynasty":"元代","title":"和欧阳南阳月夜思二首其二"}
{"author":"揭傒斯","content":"冥冥何处来，小楼江上开。长恨风帆色，日日误郎回。","dynasty":"元代","title":"远浦归帆"}
{"author":"揭傒斯","content":"众流俱到海，万籁各还虚。寂寞空山里，高斋独掩书。","dynasty":"元代","title":"寄题傅氏吾一斋"}
{"author":"揭傒斯","content":"朝日照高树，幽人方启关。萧寥尘外事，风叶满窗间。","dynasty":"元代","title":"晓坐张先生朝阳轩"}
{"author":"揭傒斯","content":"步出城南门，怅望江南路。前日风雨中，故人从此去。","dynasty":"元代","title":"晓出顺城门有怀何太虚"}
{"author":"揭傒斯","content":"女儿浦前湖水流，女儿浦前过湖舟。湖中日日多风浪，湖边人人还白头。","dynasty":"元代","title":"女儿浦歌二首其一"}
{"author":"揭傒斯","content":"大孤山前女儿湾，大孤山下浪如山。山前日日风和雨，山下舟船自往还。","dynasty":"元代","title":"女儿浦歌二首其二"}
{"author":"揭傒斯","content":"辞家计日逢初度，迟日暄风在帝京。晓起慈亲望天北，行人初泊济州城。","dynasty":"元代","title":"济州初度"}
{"author":"揭傒斯","content":"云锦溪中云锦鲜，好在高秋八月天。西蜀锦江那得似，西湖绿水更须怜。","dynasty":"元代","title":"云锦溪棹歌五首其一"}
{"author":"揭傒斯","content":"才过浮石是蓝溪，溪上青山高复低。山中泉是溪中水，寻源直到华山西。","dynasty":"元代","title":"云锦溪棹歌五首其二"}
{"author":"揭傒斯","content":"蓝溪南去到蓝洲，水底崭崭石不流。回望朱宫云雾里，白云深处更高楼。","dynasty":"元代","title":"云锦溪棹歌五首其三"}
{"author":"揭傒斯","content":"挹仙亭下薛公桥，纷纷抵暮更连朝。唯有桥西杨与柳，无情长系木兰桡。","dynasty":"元代","title":"云锦溪棹歌五首其四"}
{"author":"揭傒斯","content":"溪上层层云锦山，垂杨尽处是龙滩。不是孤舟来逆上，何人知道世途难。","dynasty":"元代","title":"云锦溪棹歌五首其五"}
{"author":"揭傒斯","content":"稽天之浸不可灭，焦石之烈不可绝。香炉峰头按羽节，满山桃花满湖月。","dynasty":"元代","title":"庐山连尊师求真阳诗久诺而未作也一夕梦中得之因书以赠"}
{"author":"揭傒斯","content":"泪尽乌号不可攀，传宣忽降白云间。天华拜舞君王赐，梦断斋庐月满坛。","dynasty":"元代","title":"十月十八日夜南郊斋宿梦先帝召见便殿手赐橘花一枝有感而作"}
{"author":"揭傒斯","content":"昭代雍熙日，词林赋颂时。紫宸丹诏出，甲第五云垂。裕庙青宫里，王公玉树枝。朝趋陪绮角，夕侍接龙夔。际会真难及，飞腾已在兹。暴公初绣斧，方叔更藩维。霜简惊风裁，天官肃羽仪。还迎代邸入，竟被汉文知。位望跻三少，权衡俯百司。每蒙天黼黻，直许国蓍龟。凤吹广寒殿，龙舟太液池。羽觞春侍宴，玉座夜观棋。德业前贤继，辞华后进推。高情晞广受，馀事拟徵圭。全赵山河富，瀛洲日月迟。九卿看綵服，八帙表庞眉。皇览逢初度，殊恩介寿祺。黄封中使出，玉食尚饔移。国老陈嘉庆，群工播盛辞。礼非前代有，施及老臣宜。福禄何人并，忠贞百岁期。圣心诚念旧，政用作臣规。","dynasty":"元代","title":"集贤大学士赵国公王开府庆八十应制"}
{"author":"揭傒斯","content":"桃源非一处，龙虎画难同。内外关踰铁，高低石作丛。黄幡青剑北，紫盖白云东。蟾影当霄迥，蛾眉抱月弓。千重藏曲折，四面削虚空。地户吟风黑，天池浴日红。雪霜翻溅瀑，雷雨泻崩洪。暗识猿啼远，晴闻鸟语工。危龛三井秘，绝涧九桥通。江合仙岩怒，山连鬼谷雄。刘王开辟后，秦晋有无中。时见看桃侣，频逢采药翁。丹台寒漠漠，琳宇气熊熊。济胜非无具，缘源恐莫穷。烟霞俄变灭，草树杳茏葱。四序何劳志，群愚傥击蒙。谁言武陵近，十里上清宫。","dynasty":"元代","title":"题桃源图"}
{"author":"揭傒斯","content":"都门落叶满，游子去京畿。忍听《离鸾操》，遥逐秋鸿飞。愁霜晓入镜，泪雨夕沾衣。烟树黄河岸，风帆采石矶。平沙回渺漫，寒雨暧熹微。客心閒转切，乡书近却稀。梦闻儿女泣，行将僮仆依。窃慕漆园放，谁云潘岳非？乘涛惯不险，回江望若围。武昌未易到，更向岳阳归。","dynasty":"元代","title":"吴子高悼亡归岳阳"}
{"author":"揭傒斯","content":"圣主恩南土，明公起集贤。直期凋瘵后，共致太平年。金虎分符重，文龙赐服鲜。权纲兼将相，标格近神仙。天地三江外，星辰北极边。丹心齐出处，素志在陶甄。请述江南事，都非大德前。但徼扶弱美，竟坐抑强偏。无复同忧乐，徒令舞智权。平畴吹渤澥，暗室伏戈鋋。贪暴明相训，忠良默自怜。民心随日坏，世态与时迁。况复兵饥接，仍闻病疠缠。诛求殊未已，蟊贼转相挻。若拟宽忧顾，先须解倒悬。久饥宁择食，多病但求痊。一语堪惩劝，微机足转旋。已知平似水，更道直于弦。遥想闻公至，浑如望岁然。九重天上别，百丈雾中牵。日月明金节，山河入画船。四方初息马，五月正鸣蝉。丰乐田多黍，生香泺有莲。岱宗标鲁地，庐岳压湖天。水怪收崩浪，山灵扫瘴烟。欢呼麟凤出，踊跃吏民先。笳鼓趋雄镇，旌旗覆广川。下车和气应，袖手颂声延。膏雨侵淮甸，仁风扇海壖。忠贞真世笃，调燮有家传。赤子皆同体，苍生且息肩。龚黄须警策，方召在蕃宣。","dynasty":"元代","title":"奉送全平章赴江西"}
{"author":"揭傒斯","content":"三月酒如渑，高堂丝竹停。绣筵双凤影，珠箔乱莺声。叠应红牙拍，辞传金缕名。綵云低不度，芳尘暗自惊。花发长洲苑，日照阖闾城。且奉千金寿，宁忘万里情。","dynasty":"元代","title":"赋得吴歌送人归吴中"}
{"author":"揭傒斯","content":"万里风沙断，三湘日夜流。名成亲白首，岁暮客扁舟。黄鹄延归思，丹枫替别愁。眼穿回处雁，心静狎馀鸥。细雨黄陵庙，残阳杜若洲。渐深桑梓敬，翻畏友朋留。送远惭羁旅，临分忆旧游。钟声衡岳曙，帆影洞庭秋。风壤通蛮徼，烟霞拂帝丘。交歌明月市，倾旆压云楼。访菊逢徵士，行瓜识故侯。为言憔悴客，敝尽黑貂裘。","dynasty":"元代","title":"送李掾自北回归省长沙因简赵宣慰张徵士吕宗二判官"}
{"author":"揭傒斯","content":"钟荣之山千万峰，琵琶麈湖相叠重。两翁入谷起台殿，半夜空山闻鼓钟。猛虎如逢涧边石，飞龙却是云间松。《黄庭》书罢人难见，《鸿宝》披残手自封。度壑采芝随鹿迹，登厓望日蹑云踪。已知尘世惟堪笑，不是神人定少逢。辟谷有方桃更美，围棋无地橘相容。但馀一念封人祝，未与人间万事慵。","dynasty":"元代","title":"寄题傅尊师兄弟所作宁寿道院"}
{"author":"揭傒斯","content":"我本朱氏女，住在临川城。家世事赵氏，业惟食农耕。五岁父乃死，天复令我盲。莫知朝与昏，所依母与兄。母兄日困穷，何以资我身。一朝闻密言，与盲出东门。阿母送我出，阿兄抱我行。不见所向途，但闻风雨声。行行五里馀，忽有呼兄名。兄乃弃我走，客前抚我言。我与赵世亲，复与汝居邻。闻汝即赴死，扶服到河滨。我身尽沾濡，不复知我身。汝但与我归，养汝不记年。涔涔遵旋路，咽咽还入城。城中尽惊问，戚促不能言。望门唤易衣，恐我身致患。再呼我母来，汝勿忧饥寒。汝但与盲居，保汝母女全。我母为之泣，我邻为之叹。喜我生来归，疑我能再明。况得与母居，不异吾父存。我今已十三，温饱两无营。我母幸康强，不知兄何行。我母本慈爱，我兄亦艰勤。所驱病与贫，遂使移中情。当日不知死，今日岂料生。我死何足憾，我生何足荣。所恨天地生，不如主翁仁。谁能为此德，娄公名起莘。","dynasty":"元代","title":"临川女"}
{"author":"揭傒斯","content":"晴江澹微澜，曳云在层巘。参差连舫出，散漫群鸥远。始知遵汉广，遥睇高旆卷。怀贤每忘贱，临流亦忘蹇。苍茫景将入，窈眇春犹浅。新知遽相违，馀悰何由展。","dynasty":"元代","title":"正月十二日寻卢学士船至汉口留诗为别"}
{"author":"揭傒斯","content":"宁上山头种禾黍，莫向他乡作羁旅。山田得雨尚有年，他乡憔悴何人怜。一身千里家何在，全家更在沅湘外。独树鸡鸣枫叶飞，荒村雁没芦花碎。亲在穷边望子还，子在长途衣复单。居无寸田出无仆，明年作官当食禄。","dynasty":"元代","title":"送黄五舅得武陵校官还辰州寓居省侍"}
{"author":"揭傒斯","content":"驱车涉广川，扬帆陟崇丘。结交四海内，中道多愆尤。朔风厉苦节，独鹤横九州。朝拂三岛树，夕过五城楼。两翅偶寒影，旷然何所求。登高临大江，日暮万里流。时哉疏凿人，八年忘外留。出必益稷俱，归与夔龙俦。进退两不疑，功成垂千秋。万事日相敚，恩情若云浮。吾心苟不渝，反覆安足仇。自非天地外，何能独忘忧。","dynasty":"元代","title":"贫交行"}
{"author":"揭傒斯","content":"欲归常恨迟，将行反愁遽。残年念骨肉，久客多亲故。伫立望江波，江波正东注。","dynasty":"元代","title":"别武昌"}
{"author":"高炳","content":"海门回首白云封，飘瞥烟峦几万重。山到小孤都划断，江当大别更相逢。珠宫北上倾三岛，铜鼓南来震九峰。却笑乘槎推博望，祇携身毒一枝筇。","dynasty":"清代","title":"维扬送汪东在之汉上"}
{"author":"高炳","content":"绿云去已缅，憩石复孤往。忽逢坡路转，始见墟烟上。一犬吠花阴，数翁灌蔬壤。问途俱未答，松下自偃仰。落日起离思，飞泉送秋响。踟蹰西涧断，隔水听归桨。","dynasty":"清代","title":"巴河登览"}
{"author":"高炳","content":"庐山出青天，众山揖平地。风吹香炉烟，散作九江翠。我行到江口，遥指山外湖。江水忽如线，青天半日无。飞帆掣流流不极，千里犹将见山色。此中宜有谪仙人，欲往从之不可得。","dynasty":"清代","title":"望庐山"}
{"author":"高炳","content":"两崖临绝涧，微径垂一缕。中间横巨石，足可容百堵。凿空非人力，枝撑自太古。奔泉喷雪下，轰若雷霆怒。长天惨白日，六月失炎暑。平生轻波涛，三峡未足数。中流挥羽扇，啸咏狎飞𫇛。迨兹翻凛然，顿觉毛发竖。勇怯亦何常，择地自可贾。因思昆阳捷，千载称光武。却笑李将军，徒夸射猛虎。","dynasty":"清代","title":"天生桥"}
{"author":"高炳","content":"君家濑水湾，我住钱溪侧。两家南北对洮湖，朝夕往来不相识。今年四月朔，我正在荆州。融窗忽听故乡语，招手同上江陵楼。江陵成边酒如乳，笑脱青衫典春酤。为君一饮尽百觞，挂帆西去适渺茫。此去亦何期，风波梦里思。恨我何早发，思君行太迟。昨到渝州屡回首，一见行人君在口。闻君尚住巴江东，不意君来我翻后。相逢一笑酒重倾，樽前且听风雨声。何时归去复携手，明日拂衣还独行。","dynasty":"清代","title":"渝州重逢芮文彬赋诗道别"}
{"author":"高炳","content":"帝阙飘飖邈何许，庞眉书客天人语。兴来倒吸海底干，八荒并入秋毫端。瑶姬仙史不能读，留向人间问空谷。风吟雨怨几多年，南山石烂真可怜。","dynasty":"清代","title":"读昌谷集"}
{"author":"黄损","content":"逐鹿走红尘，炎炎火德新。家肥生孝子，国霸有馀臣。帝道云龙合，民心草木春。须知烟阁上，一半老儒真。","dynasty":"唐代","title":"读史"}
{"author":"黄损","content":"一别人间岁月多，归来人事已销磨。惟有门前鉴池水，春风不改旧时波。","dynasty":"唐代","title":"书壁"}
{"author":"黄损","content":"春草绿绵绵，骄骖骤暖烟。微风飘乐韵，半日醉花边。打鹊抛金盏，招人举玉鞭。田翁与蚕妇，平地看神仙。","dynasty":"唐代","title":"公子行"}
{"author":"黄损","content":"机关才运动，胜败便相随。（以下并见《吟窗杂录》）忽遇南迁客，若为西入心。往来三岛近，活计一囊空。三通明主诏，一片白云心。扫地待明月，踏花迎野僧。水谙彭泽阔，山忆武陵深。金镫冷光风宛转，锦袍红润雨霏微。高齐日月方为道，动合乾坤始是心。傍水野禽通体白，饤盘山果半边红。（见《零陵总记》）而今世上多离别，莫向相思树下啼。（《鹧鸪》，见《古今诗话》）","dynasty":"唐代","title":"句"}
{"author":"黄损","content":"来书初出白云扃，乍蹑秋风马走轻。远近留连分岳色，别离呜咽乱泉声。休将巢许争喧杂，自共伊皋论太平。昨夜细看云色里，进贤星座甚分明。","dynasty":"唐代","title":"出山吟"}
{"author":"戴复古","content":"赤壁矶头，一番过、一番怀古。想当时，周郎年少，气吞区宇。万骑临江貔虎噪，千艘列炬鱼龙怒。卷长波、一鼓困曹瞒，今如许？江上渡，江边路。形胜地，兴亡处。览遗踪，胜读史书言语。几度东风吹世换，千年往事随潮去。问道傍、杨柳为谁春，摇金缕。","dynasty":"宋代","tags":"豪迈，怀古，感伤","title":"满江红·赤壁怀古"}
{"author":"戴复古","content":"江头落日照平沙，潮退渔船阁岸斜。白鸟一双临水立，见人惊起入芦花。","dynasty":"宋代","tags":"古诗三百首，写景","title":"江村晚眺"}
{"author":"戴复古","content":"小桃无主自开花，烟草茫茫带晚鸦。几处败垣围故井，向来一一是人家。","dynasty":"宋代","tags":"古诗三百首，战争，乡村","title":"淮村兵后"}
{"author":"戴复古","content":"乳鸭池塘水浅深，熟梅天气半阴晴。东园载酒西园醉，摘尽枇杷一树金。","dynasty":"宋代","tags":"古诗三百首，夏天，游园","title":"初夏游张园"}
{"author":"戴复古","content":"扫除茅舍涤尘嚣，一炷清香拜九霄。万物迎春送残腊，一年结局在今宵。生盆火烈轰鸣竹，守岁筳开听颂椒。野客预知农事好，三冬瑞雪未全消。","dynasty":"宋代","tags":"春节","title":"除夜"}
{"author":"戴复古","content":"莺啼啼不尽，任燕语、语难通。这一点闲愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。兰皋新涨绿溶溶。流恨落花红。念着破春衫，当时送别，灯下裁缝。相思谩然自苦，算云烟、过眼总成空。落日楚天无际，凭栏目送飞鸿。","dynasty":"宋代","tags":"宋词精选，悼亡","title":"木兰花慢·莺啼啼不尽"}
{"author":"戴复古","content":"袖剑飞吟。洞庭青草，秋水深深。万顷波光，岳阳楼上，一快披襟。不须携酒登临。问有酒、何人共斟？变尽人间，君山一点，自古如今。","dynasty":"宋代","tags":"宋词三百首，登楼，抒怀，爱国","title":"柳梢青·岳阳楼"}
{"author":"戴复古","content":"轮奂半天上，胜概压南楼。筹边独坐，岂欲登览快双眸。浪说胸吞云梦，直把气吞残虏，西北望神州。百载一机会，人事恨悠悠。骑黄鹤，赋鹦鹉，谩风流。岳王祠畔，杨柳烟锁古今愁。整顿乾坤手段，指授英雄方略，雅志若为酬。杯酒不在手，双鬓恐惊秋。","dynasty":"宋代","tags":"登楼，咏史怀古，感慨","title":"水调歌头·题李季允侍郎鄂州吞云楼"}
{"author":"戴复古","content":"忆把金罍酒。叹别来、光阴荏苒，江湖宿留。世事不堪频着眼，赢得两眉长皱。但东望、故人翘首。木落山空天远大，送飞鸿、北去伤怀久。天下事，公知否。钱塘风月西湖柳。渡江来、百年机会，从前未有。唤起东山丘壑梦，莫惜风霜老手。要整顿、封疆如旧。早晚枢庭开幕府，是英雄、尽为公奔走。看金印，大如斗。","dynasty":"宋代","tags":"勉励，爱国","title":"贺新郎·寄丰真州"}
{"author":"戴复古","content":"宿酒才醒又醉，春霄欲雨还晴。柳边花底听莺声。白发莫教临镜。过隙光阴易去，浮云富贵难凭。但将一笑对公卿。我是无名百姓。","dynasty":"宋代","title":"西江月"}
{"author":"戴复古","content":"野老将余到石亭，先呼小豹出相迎。依凭林谷住家稳，奔走儿童见客惊。牛豕与人争径路，桑麻绕屋蔽柴荆。溪边不合栽桃李，犹恐春风惹世情。","dynasty":"宋代","title":"石亭野老家"}
{"author":"戴复古","content":"绿树挂乌帽，清波照白头。合随秋燕去，那作贾胡留。红吐槟榔唾，香薰茉莉球。樽前话畴昔，一笑不能休。","dynasty":"宋代","title":"石洲遇陈季申话旧"}
{"author":"戴复古","content":"学道世情薄，论交谊气深。谩怀三献玉，肯爱四知金。万里铜梁道，千篇锦水吟。一芹供匕筯，聊寓野人心。","dynasty":"宋代","title":"史贤良入蜀有锦江诗卷陈谊甚高"}
{"author":"戴复古","content":"世事真如梦，人生不肯闲。利名双转毂，今古一凭栏。春水渡傍渡，夕阳山外山。吟边思小范，共把此诗看。","dynasty":"宋代","title":"世事"}
{"author":"戴复古","content":"七十老翁头雪白，落在江湖卖诗册。平生知己管夷吾，得为万贡堂前客。嘲吟有罪遭天厄，谋归未办资身策。鸡林莫有买诗人，明日烦公问蕃舶。","dynasty":"宋代","title":"市舶提举管仲登饮于万贡堂有诗"}
{"author":"戴复古","content":"天下事机别，朝廷局面新。台官迁不定，年号改何频。黜陟由明主，安危仗老臣。祖宗成宪在，即此是经纶。","dynasty":"宋代","title":"事机"}
{"author":"戴复古","content":"喜作羊城客，忘为鹤发翁。问天求酒量，翻海洗诗穷。已过西南道，适遭东北风。扁舟载明月，枉作卖油公。","dynasty":"宋代","title":"书事"}
{"author":"戴复古","content":"打鼓行船未有期，恰如江上阻风时。诗中一段闲公事，幸不妨人吃荔枝。","dynasty":"宋代","title":"书事"}
{"author":"戴复古","content":"两揆新当国，三边未解兵。吾君极勤俭，天下望升平。春雨随时下，福星连夜明。寒儒卜天意，对酒百忧轻。","dynasty":"宋代","title":"书事"}
{"author":"戴复古","content":"长沙沙上寺，突兀古楼台。四面水光合，一边山影来。静分僧榻坐，晚趁钓船回。明日重相约，前村访早梅。","dynasty":"宋代","title":"水陆寺"}
{"author":"戴复古","content":"两揆新当国，三边未解兵。吾君极勤俭，天下望升平。春雨随时下，福星连夜明。寒儒卜天意，对酒百忧轻。","dynasty":"宋代","title":"书事"}
{"author":"戴复古","content":"秋风动窗户，兼闻书传香。种花兼种德，当有折桂郎。","dynasty":"宋代","title":"题周仁甫古香堂二首"}
{"author":"戴复古","content":"北风吹岁暮，空闺独栖止。夙兴泪盈掬，夕息梦千里。妾生胡不仁，失身从浪子。嚼檗苦我心，餐冰噤我齿。离异何足愁，险涩可胜纪。寄书西飞雁，反覆话终始。","dynasty":"宋代","title":"观陆士龙作顾彦先妇答夫二首有感韵"}
{"author":"戴复古","content":"南地无冰雪，常疑暖作灾。昼昏山雾合，寒变海风来。垅麦衔芒早，梅花带叶开。客中归未得，几事渐相催。","dynasty":"宋代","title":"泉南"}
{"author":"戴复古","content":"金门行入奏，何以告君王。请下求贤诏，兼陈活国方。解纷□□□，救弊细思量。若见高常簿，言予病在床。","dynasty":"宋代","title":"送包使君入朝除左曹郎二首"}
{"author":"戴复古","content":"散步登城郭，维舟古树傍。澄江浮野色，虚阁贮秋先。却酒淋衣湿，搓橙满袖香。西风吹白发，犹逐少年狂。","dynasty":"宋代","title":"舣舟登滕王阁"}
{"author":"戴复古","content":"淳祐第三载，正朝把一杯。老夫真是病，贺客不须来。择日脩茅屋，当春觅柳栽。新年莫多事，且放好怀开。","dynasty":"宋代","title":"癸卯岁旦"}
{"author":"戴复古","content":"夏日不苦热，病躯能少康。数峰楼上景，六月雨馀凉。今西两虚器，乾坤百戏场。人生如寄尔，聊以醉为乡。","dynasty":"宋代","title":"夏日雨后登楼"}
{"author":"戴复古","content":"柳似眠初起，梅虽老可观。冰开春水活，风暖雪泥乾。得酒忘为客，谈诗不论官。无人知此意，一笑对黄冠。","dynasty":"宋代","title":"濠州春日呈赵教授"}
{"author":"戴复古","content":"太守能延客，兹堂为我开。清池照窗户，列嶂带楼台。剔藓观题字，披榛欲访梅。城根数株石，曾识范公来。","dynasty":"宋代","title":"题永州思范堂"}
{"author":"戴复古","content":"屋角鸣禽弄好音，楼头夏木绿阴阴。镊空白发愁根在，熟尽黄梅雨意深。苔榻有泥妨客坐，稻田足水慰农心。老夫已作丰年想，鼓腹思为击壤吟。","dynasty":"宋代","title":"喜梅雨既晴"}
{"author":"戴复古","content":"孤峰何处住，惠远旧林泉。日用无非道，心安即是禅。幽栖云壑底，梦寐雪蓬边。何日山阴道，同寻访戴船。","dynasty":"宋代","title":"赠孤峰长老"}
{"author":"戴复古","content":"东岸楼台西岸山，潇湘一片在中间。红尘不到沧波上，僧与白云相共闲。","dynasty":"宋代","title":"湘西寺观澜轩"}
{"author":"戴复古","content":"秋风吹拄杖，直到祝融颠。目击三千界，肩摩尺五天。扶桑旸谷畔，青草洞庭边。云气无遮障，分明在眼前。","dynasty":"宋代","title":"登祝融"}
{"author":"戴复古","content":"趺坐篷窗底，客身无事时。闲观曲江帖，因和许浑诗。舟楫聊乘兴，溪山若献奇。数峰英石美，天巧岂人为。","dynasty":"宋代","title":"舟行英德江上和许季如诗"}
{"author":"戴复古","content":"雅兴难忘酒，羁怀不耐秋。坐穷思卖剑，扶病强登楼。适有坐中客，来从边上州。所谈惊老耳，身世并成忧。","dynasty":"宋代","title":"自漳州回泉南主仆俱病"}
{"author":"戴复古","content":"雁叫秋容老，乌飞曙色分。晨炊何草草，宿酒尚醺醺。野旷连沧海，山长带白云。马行沙上路，惊起白鸥群。","dynasty":"宋代","title":"秋日早行"}
{"author":"戴复古","content":"老子生来世法疏，白头思欲把犁锄。摩挲此腹空无物，侥幸虚名愧有馀。憔悴不堪渔父笑，寒温无益贵人书。诗家幸有严华谷，襟谊犹能眷眷予。","dynasty":"宋代","title":"有感"}
{"author":"戴复古","content":"地僻民风古，雨晴天气新。空山竖奇石，乔木堕枯薪。深入千崖路，多逢百岁人。繁华凋性命，寂寞可全真。","dynasty":"宋代","title":"舂陵山中"}
{"author":"戴复古","content":"七十老翁头雪白，落在江湖卖诗册。平生知己管夷吾，得为万贡堂前客。嘲吟有罪遭天厄，谋归未办资身策。鸡林莫有买诗人，明日烦公问蕃舶。","dynasty":"宋代","title":"市舶提举管仲登饮于万贡堂有诗"}
{"author":"戴复古","content":"美景能兼乐事难，愁来唯仗酒遮拦。昂藏病骨兼诗瘦，料峭春风带腊寒。乔木尚疑前辈在，好花应笑老人看。忍抛明月先归去，输与诸郎彻夜欢。","dynasty":"宋代","title":"竹洲诸侄孙小集永嘉蒋子高有诗次韵"}
{"author":"戴复古","content":"岁事费料理，三杯意适然。与其愁度日，曷若醉忘年。桑落冬前酒，梅花雪后天。不知身是客，多谢主人贤。","dynasty":"宋代","title":"客中岁晚呈何宏甫"}
{"author":"戴复古","content":"三杯成小醉，行处总堪诗。临水知鱼乐，观山爱马迟。林塘飞翡翠，篱落带酴醾。问讯边头事，溪翁总不知。","dynasty":"宋代","title":"麻城道中"}
{"author":"戴复古","content":"寄迹小园中，自笑客异乡。东家送槟榔，西家送槟榔。咀嚼唇齿赤，亦能醉我肠。南人敬爱客，以此当茶汤。慇勤谢其来，此意不可忘。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其一"}
{"author":"戴复古","content":"茱萸半紫菊花黄，时节催人日夜忙。便使老夫年满百，无过二十二重阳。","dynasty":"宋代","title":"重阳"}
{"author":"戴复古","content":"百载园林复故庐，收功全在五车书。一翁二季苏家样，三水两山喻曲居。十二咏成传不朽，三千篇出又何如。年来事事如人意，敢请先生赋遂初。","dynasty":"宋代","title":"题萧宰十二咏堂三山两水之亭"}
{"author":"戴复古","content":"经年不见玉溪翁，百里江山万里同。无计相从话心曲，时挥一纸寄西风。","dynasty":"宋代","title":"寄玉溪林逢吉六首"}
{"author":"戴复古","content":"朱门金叵罗，九醖葡萄春。酌贵不酌贱，酌富不酌贫。君家破茅屋，飘摇河水滨。中有一樽渌，醉尽天下人。","dynasty":"宋代","title":"题陈毅甫家壁"}
{"author":"戴复古","content":"年老思家切，交深话别难。扁舟行且止，尊酒强相宽。客路归来晚，人情去后看。西风吹过雁，千万寄平安。","dynasty":"宋代","title":"别董叔宏兄弟"}
{"author":"戴复古","content":"等闲过了一年春，雨后风光夏景新。试把樱桃荐杯酒，欲将芍药赠何人。","dynasty":"宋代","title":"初夏"}
{"author":"戴复古","content":"江接海冥冥，山连岛树青。似非人境界，宜有佛宫庭。藏压蟠龙宅，潮渰瘗鹤铭。西岩更清绝，心与酒俱醒。","dynasty":"宋代","title":"焦山"}
{"author":"戴复古","content":"堂堂大节在朝廷，名重当时太华轻。乾道君臣千载遇，先生议论九重惊。人歌黄霸思遗爱，我颂朱云有直声。一瓣清香拜图像，英风凛凛尚如生。","dynasty":"宋代","title":"题泉州王梅溪先生祠堂徐竹隐直院谓梅溪古之"}
{"author":"戴复古","content":"扁舟访旧入横塘，新柳今如旧柳长。室迩入遥春寂寂，风流云散事茫茫。纵题红叶随流水，谁弄青梅出短墙。政是沈郎愁绝处，杜鹃不断叫斜阳。","dynasty":"宋代","title":"余惠叔访旧"}
{"author":"戴复古","content":"世上苦无公是非，讥评人物信犹疑。镜中妍丑无私照，棋上高低有误时。怀古尚馀乔木在，伤春唯许落花知。黄金可办将何用，铸出当年钟子期。","dynasty":"宋代","title":"有议袁蒙斋者"}
{"author":"戴复古","content":"夏日思栽千树林，月明恨不扫寒阴。眼前物物皆如此，世事何能两遂心。","dynasty":"宋代","title":"林下得月以木阴蔽遮为恨"}
{"author":"戴复古","content":"故人昔住金华峰，面带双溪秋水容。故人今住伏龙山，陈陶故圃茅三间。千载清风徐孺子，门前共此一湖水。百花洲上万垂杨，白鸥群里歌沧浪。故人心事孺子高，故人诗句今陈陶。短衣饭牛不逢尧，何如绣鞍上着锦宫袍。瓦盆对客酌松醪，何如紫霞觞泛碧葡萄。豆萁然火度寒宵，何如玉堂夜照金莲膏。吟成秃笔写芭蕉，何如沉香亭北醉挥毫。再三问君君不对，目送飞鸿楚天外。细读山中招隐篇，超然意与烟霞会。照影湖边双鬓皓，此计知之悔不早。三椽可办愿卜隣，荷锸相随种瑶草。","dynasty":"宋代","title":"伏龙山民宋正甫湖山清隐乃唐诗人陈陶故圃曾"}
{"author":"戴复古","content":"每思乡味必流涎，一物何能到我前。怒奋两螯眸炯炯，饱吞三印腹便便。形模突出盐池底，风味横生海峤边。合为莼鲈动归兴，久抛东浦钓鱼船。","dynasty":"宋代","title":"吉州李伯高会判送盐{虫截}子鱼比海味之珍者"}
{"author":"戴复古","content":"雪化晴檐雨，炉烘冻壁春。穷犹恋诗酒，懒不正衣巾。寂寞安吾分，奔驰失我真。枯桐就煨烬，容有赏音人。","dynasty":"宋代","title":"都中书怀二首"}
{"author":"戴复古","content":"三千年老柏，怪怪复奇奇。剖彼一枯腹，离为九折枝。蟠根半生死，阅世几兴衰。神禹所栽植，山灵常护持。","dynasty":"宋代","title":"岳市胜业寺禹柏"}
{"author":"戴复古","content":"何以涧泉号，取其清又清。天游一丘壑，孩视几公卿。杯举即时酒，诗留后世名。黄花秋意足，东望忆渊明。","dynasty":"宋代","title":"寄韩仲止"}
{"author":"戴复古","content":"近市嚣尘远，山居古意存。诗人常下榻，俗子莫登门。日坐图书府，时开风月樽。野夫因到此，忘却海云村。","dynasty":"宋代","title":"题渝江萧氏园亭"}
{"author":"戴复古","content":"三径逐高低，旁通桃李蹊。凉台无六月，钓石俯双溪。醉欲眠花下，吟来过竹西。风流黄太史，古壁有留题。","dynasty":"宋代","title":"题渝江萧氏园亭其二"}
{"author":"戴复古","content":"鄂渚三千里，遥遥望使星。江湖今寂寞，桃李半凋零。世有一秋壑，时无两石屏。平生不相遇，老眼向谁青。","dynasty":"宋代","title":"萧飞卿将使赴湖北戎幕诗送其行兼简秋壑贾总"}
{"author":"戴复古","content":"偶逢淮上客，急急问蕲黄。未语心先噎，低头泪已滂。五关人失守，残虏势非强。闻说许都统，提兵过武昌。","dynasty":"宋代","title":"遇淮人问蕲黄之变哽噎泪下不能语许俊不解围"}
{"author":"戴复古","content":"手栽梅核待成林，慈母当年属望深。梅未成林人已往，空酸孝子一生心。","dynasty":"宋代","title":"题陈景明梅庐"}
{"author":"戴复古","content":"东园有佳趣，五马共登临。介石见古意，月台延赏心。虽然近城郭，元不远山林。能使一州润，秀江秋水深。","dynasty":"宋代","title":"宜春东湖呈赵使君"}
{"author":"戴复古","content":"把酒冰壶接胜游，今年喜不负中秋。故人心似中秋月，肯为狂夫照白头。","dynasty":"宋代","title":"中秋李漕冰壶燕集"}
{"author":"戴复古","content":"客游花县自逍遥，百里风光在两桥。语出桑阴鸠妇喜，身穿麦秀雉雏娇。青山一任云来去，绿水多为风动摇。上下相安长官好，野亭闲坐听民谣。","dynasty":"宋代","title":"古田县行览呈刘无竞"}
{"author":"戴复古","content":"来访青原古钓矶，溪流衮衮濯龙奇。一茶可款从僧话，数局争先对客棋。云雨那能败吾事，山林政喜得君诗。石头路滑篮舆小，换得扁舟在水湄。","dynasty":"宋代","title":"汪见可约游青原"}
{"author":"戴复古","content":"山腰有路穿修竹，水面无桥涉浅沙。夹岸人家尽农圃，秋风吹老木棉花。","dynasty":"宋代","title":"溪上"}
{"author":"戴复古","content":"金门行入奏，何以告君王。请下求贤诏，兼陈活国方。解纷□□□，救弊细思量。若见高常簿，言予病在床。","dynasty":"宋代","title":"送包使君入朝除左曹郎二首其二"}
{"author":"戴复古","content":"渔父醒，荻花洲。三千六百钓鱼钩。从头下复休。","dynasty":"宋代","title":"渔父（三）"}
{"author":"戴复古","content":"云巢示我良马图，一骑欲水一骑刍。竹批双耳目摇电，毛色纯一骨相殊。何人貌此真权奇，笔端疑有渥洼池。驽骀当用骅骝老，赢得画图人看好。盆中饮，槽中秣，无用霜蹄空立铁。何如渴饮长城濠上波，饥则饱吃天山禾。振首长鸣载猛士，龙荒踏碎犬羊窠。","dynasty":"宋代","title":"题曾无疑飞龙饮秣圆"}
{"author":"戴复古","content":"去年忆访潘怀县，樽俎风流主意饶。爆竹声中度残岁，华灯影里醉元宵。春风又起观梅兴，野客仍烦折简招。预想张园寻故事，插花秉烛过溪桥。","dynasty":"宋代","title":"永新宰潘仁叔再约观梅"}
{"author":"戴复古","content":"北风三日弭行舟，登陆因为岛寺游。自笑奔驰如野马，本无拘束似沙鸥。人谁与语自缄口，山有可观频举头。小雨疏烟晚来景，老僧相对倚钟楼。","dynasty":"宋代","title":"海上鱼西寺"}
{"author":"戴复古","content":"蔡外有馀地，登临作此亭。心如乔木古，眼共远山清。社酒谁同醉，村歌自可听。有时来夜坐，收拾读书萤。","dynasty":"宋代","title":"侄孙亦龙作亭于小山之上□余以野亭名之得诗"}
{"author":"戴复古","content":"一宿津亭睡不成，愁来物物是离情。月轮高挂山河影，江浪巧为风雨声。志士失涂为鬼笑，佳人泣血送君行。塞翁得马非为福，公论如天久自明。","dynasty":"宋代","title":"一相识无辜获罪"}
{"author":"戴复古","content":"百载园林复故庐，收功全在五车书。一翁二季苏家样，三水两山喻曲居。十二咏成传不朽，三千篇出又何如。年来事事如人意，敢请先生赋遂初。","dynasty":"宋代","title":"题萧宰十二咏堂三山两水之亭"}
{"author":"戴复古","content":"半空紫翠隔微茫，隐隐钟声落下方。名胜直同天地老，青山不管古今忙。散分瀑布烟霞润，点检苍松岁月长。绝顶好云如恋客，尽教怡阅到斜阳。","dynasty":"宋代","title":"罗汉寺"}
{"author":"戴复古","content":"有酒何孤我，因花赋恼公。可怜秋鬓白，羞见牡丹红。海上盟鸥客，人间失马翁。不知衰病后，禁得几春风。","dynasty":"宋代","title":"子渊送牡丹"}
{"author":"戴复古","content":"舣棹依乔木，扶筇涉浅沙。云山多态度，水月两光华。白首吟诗客，青帘卖酒家。明朝风不定，来此醉黄花。","dynasty":"宋代","title":"九月七日江上阻风"}
{"author":"戴复古","content":"秋风吹拄杖，直到祝融颠。目击三千界，肩摩尺五天。扶桑旸谷畔，青草洞庭边。云气无遮障，分明在眼前。","dynasty":"宋代","title":"登祝融"}
{"author":"戴复古","content":"雁岂关兵气，鱼常被火灾。御军先择将，立国可无财。济世须人物，忠言是福媒。西山今已往，更待鹤山来。","dynasty":"宋代","title":"闻时事"}
{"author":"戴复古","content":"东风吹竹屋，无数落梅花。冻雀栖檐角，饥乌啄草芽。家乡劳夜梦，客路又春华。莫讶狂夫醉，西楼酒可赊。","dynasty":"宋代","title":"立春后二首其二"}
{"author":"戴复古","content":"散步登城郭，维舟古树傍。澄江浮野色，虚阁贮秋先。却酒淋衣湿，搓橙满袖香。西风吹白发，犹逐少年狂。","dynasty":"宋代","title":"舣舟登滕王阁"}
{"author":"戴复古","content":"一晴良可喜，始觉好新年。绿涨春前水，青开雨后天。看花吾老矣，把酒兴悠然。病脚妨行乐，三杯归醉眠。","dynasty":"宋代","title":"新年多雨一日晴色可喜"}
{"author":"戴复古","content":"有酒何孤我，因花赋恼公。可怜秋鬓白，羞见牡丹红。海上盟鸥客，人间失马翁。不知衰病后，禁得几春风。","dynasty":"宋代","title":"子渊送牡丹"}
{"author":"戴复古","content":"大抵吾曹臭味同，留欢卜夜莫匆匆。一亭景物冰壶上，万里乾坤玉镜中。疏柳无心挂明月，败荷有恨倚西风。吟家旧日张公子，千首诗成句句工。","dynasty":"宋代","title":"张仁仲提干衡阳冰壶亭燕客"}
{"author":"戴复古","content":"识得潮阳钟子洪，今人可想古人风。文章有气吞馀子，天地无情负此翁。问舍求田非细事，参禅学佛见新功。欲知别后真消息，莫惜频书寄海鸿。","dynasty":"宋代","title":"别钟子洪"}
{"author":"戴复古","content":"篱菊抱香死，化入岁寒枝。依然色尚黄，雪中开更奇。","dynasty":"宋代","title":"腊梅二首"}
{"author":"戴复古","content":"雅兴难忘酒，羁怀不耐秋。坐穷思卖剑，扶病强登楼。适有坐中客，来从边上州。所谈惊老耳，身世并成忧。","dynasty":"宋代","title":"自漳州回泉南主仆俱病"}
{"author":"戴复古","content":"蜗角争多少。是英雄、割据乾坤，到头休了。一片泥涂荒草地，尽是鱼龙故道。新堤上、风涛难保。沧海桑田何时变，怕桑田、未变人先老。休为此，生烦恼。讼庭不许频频到。这官坊、翻来覆去，有何分晓。无诤人中为第一，长讼元非吉兆。但有恨、平章不早。尊酒唤回和气在，看从来、兄弟依然好。把前事，付一笑。","dynasty":"宋代","title":"贺新郎（兄弟争涂田而讼，歌此词主和议）"}
{"author":"戴复古","content":"天台山与雁山邻，只隔中间一片云。一片云边不相识，三千里外却逢君。","dynasty":"宋代","title":"湘中遇翁灵舒"}
{"author":"戴复古","content":"河阳种桃彭泽柳，岁岁春风夸不朽。何如君种一池莲，开向五月六月天。红妆当暑清无汗，绿叶染风香不断。坐令百里尽清凉，天乃赠君云锦段。此花不可无此堂，主人姓字同芬芳。更看堂后参差竹，醉倚炎空舞寒绿。","dynasty":"宋代","title":"题上虞县信芳堂"}
{"author":"戴复古","content":"有感中来不自禁，短长亭下短长吟。梅花差可强人意，竹叶安能醉我心。世事无凭多改变，仕途相识半升沉。摩挲老眼从头看，只有青山无古今。","dynasty":"宋代","title":"怀雪蓬姚希声使君其二"}
{"author":"戴复古","content":"镜中双鬓已非鸦，身在江湖心在家。道路飘零如柳絮，山川迤逦近梅花。客行有债频沽酒，老怕无眠戒饮茶。昨夜梦归沧海上，钓竿横插雁边沙。","dynasty":"宋代","title":"南康县用东坡留题韵"}
{"author":"戴复古","content":"久坐图书府，方登著作庭。人知才可敬，公以德为馨。议论参诸老，文章本六经。省中相别后，夜夜望奎星。","dynasty":"宋代","title":"寄赵茂实大著二首"}
{"author":"戴复古","content":"老年怀抱晚秋天，欲去思君重黯然。闻道归来有消息，江头错认几人船。","dynasty":"宋代","title":"既别诸故旧独黄希声往曲江凛议未回不及语离"}
{"author":"戴复古","content":"台幕三年最，云霄万里程。西山饯行色，南浦棹新晴。骨秀荆山璞，胸涵元气英。更携扛鼎笔，祇合上蓬瀛。","dynasty":"宋代","title":"送陈幼度运干其一"}
{"author":"戴复古","content":"翠云屏嶂碧瑶池，万象前陈属指挥。彷佛神仙居处好，寻常宾客到来稀。荷花香里浑无暑，棋子声中却有机。别院笙歌促君去，野夫自步月明归。","dynasty":"宋代","title":"呈赵园令"}
{"author":"戴复古","content":"远庵家学在，持此去为官。冰雪吾身白，风霜吏胆寒。一心毋妄用，百姓自相安。贤者妙为政，谁言宰剧难。","dynasty":"宋代","title":"送赵安仁之官上虞二首"}
{"author":"戴复古","content":"右席须贤久，丹书几度催。贼惊中使转，人望相公来。问政曲江宅，调羹庾岭梅。莫因多病后，虚出应三台。","dynasty":"宋代","title":"所闻二首"}
{"author":"戴复古","content":"官府太平无一事，凝香座上着衰翁。飘摇短棹游方沼，缥缈高楼倚半空。把酒夜深霜落后，吹箫人在月明中。使君笑指梅花说，去岁今年事不同。","dynasty":"宋代","title":"游云溪与郡宴用太守韵即事二首"}
{"author":"戴复古","content":"左手遮赤日，右手招清风。挥汗不能已，扇笠竞要功。南山龙吐云，腾腾满虚空。一雨变清凉，万物随疏通。向人无德色，大哉造化工。","dynasty":"宋代","title":"大热五首其二"}
{"author":"戴复古","content":"一室可忘老，四窗宜读书。但教樽有酒，莫问食无鱼。客子家何在，明朝岁又除。思归徒自苦，安处即吾庐。","dynasty":"宋代","title":"董侍郎蒙泉书院"}
{"author":"戴复古","content":"舣棹病三日，登楼举一觥。江山从古在，花草逐时生。南浦佳人别，西风送客行。锦鳞能自跃，献我一杯羹。","dynasty":"宋代","title":"舟中病起登览"}
{"author":"戴复古","content":"细读石屏记，临风觉厚颜。如何一片石，欲比众名山。浪迹江湖上，归身岩壑间。渔樵争半席，人笑老痴顽。","dynasty":"宋代","title":"斗山子王深父作石屏记为老夫书其文甚佳采记"}
{"author":"戴复古","content":"昨日分携后，回头望竹关。相亲唯白水，所见但青山。云近人家远，苔生石径斑。闻钟知有寺，又在渺茫间。","dynasty":"宋代","title":"舂陵山中作写寄孔海翁"}
{"author":"戴复古","content":"万石崔嵬，二水涟漪。此江山、天下之奇。太平气象，百姓熙熙。有文章公，经纶手，把州麾。满斟寿酒，笑拈梅枝。管年年、长见花时。佳人休唱，浅近歌词。读浯溪颂，愚公记，澹岩诗。","dynasty":"宋代","title":"行香子·万石崔嵬"}
{"author":"戴复古","content":"鄂州新得主人翁，今岁元宵便不同。灯火夜深回昼日，管弦声动起春风。辽天月借三秋白，陆地莲开十丈红。妙手信能移造化，速宜归去补苍穹。","dynasty":"宋代","title":"汪给事守鄂渚元宵代江夏宰吴熙仲献灯"}
{"author":"戴复古","content":"连岁遭饥馑，民间气索然。十家九不爨，升米百馀钱。凛凛饥寒地，萧萧风雪天。人无告急处，闭户抱愁眠。","dynasty":"宋代","title":"庚子荐饥其二"}
{"author":"戴复古","content":"所学源流远，澹交滋味长。看来浑易与，别去自难忘。独客梦千里，佳人天一方。细观宾退录，亦足慰凄凉。","dynasty":"宋代","title":"怀赵德怀"}
{"author":"戴复古","content":"忆作南州客，归来东海滨。尚怀忧世志，忍说在家贫。老作山林计，梦随车马尘。郁孤台上月，无复照诗人。","dynasty":"宋代","title":"归后遣书问讯李敷文其四"}
{"author":"戴复古","content":"湖边长记昔年游，生怕清波照白头。杨柳萧疏多困雨，芰荷憔悴早惊秋。无功及物谈何益，有酒开怀醉即休。江上买舟犹未定，明朝尚可为君留。","dynasty":"宋代","title":"豫章东湖宋谦甫黄存之酌别"}
{"author":"戴复古","content":"雁叫秋容老，乌飞曙色分。晨炊何草草，宿酒尚醺醺。野旷连沧海，山长带白云。马行沙上路，惊起白鸥群。","dynasty":"宋代","title":"秋日早行"}
{"author":"戴复古","content":"云巢示我良马图，一骑欲水一骑刍。竹批双耳目摇电，毛色纯一骨相殊。何人貌此真权奇，笔端疑有渥洼池。驽骀当用骅骝老，赢得画图人看好。盆中饮，槽中秣，无用霜蹄空立铁。何如渴饮长城濠上波，饥则饱吃天山禾。振首长鸣载猛士，龙荒踏碎犬羊窠。","dynasty":"宋代","title":"题曾无疑飞龙饮秣圆"}
{"author":"戴复古","content":"说破当年旧石屏，自惭无德又无能。乡来江海疏狂客，今作山林老病僧。高卧一楼成宇宙，冷看独影当宾朋。恶诗有误公题品，不是夔州杜少陵。","dynasty":"宋代","title":"谢吴秘丞作石屏集后序"}
{"author":"戴复古","content":"郭外生涯少，城中籴米归。种花无处卖，挑菜入篮稀。风撼倾欹屋，寒生蓝缕衣。此翁何所乐，谈笑傲轻肥。","dynasty":"宋代","title":"郭外翁"}
{"author":"戴复古","content":"客游仙里见君时，拥絮庵中共说诗。别后故人知我否，年几八十病支离。","dynasty":"宋代","title":"寄后村刘潜夫"}
{"author":"戴复古","content":"身为吟诗瘦，家因好谊贫。如何贤太守，不念可怜人。橘井谁知处，桃源莫问津。秋风吹白发，沧海老垂纶。","dynasty":"宋代","title":"寄永嘉太守赵茂实"}
{"author":"戴复古","content":"地上皇皇虮虱臣，着衣吃饭亦君恩。不能待诏金銮殿，尝欲献诗光范门。身在草茅忧社稷，恨无毫发补乾坤。才疏命薄成何事，白首归耕东海村。","dynasty":"宋代","title":"思归"}
{"author":"戴复古","content":"躬耕海上奈无田，乍可经营买钓船。未有人供令狐米，欲从鬼借尉迟钱。回头归路三千里，藉手还乡五百篇。幸遇太平时节好，白云深处了残年。","dynasty":"宋代","title":"思归"}
{"author":"戴复古","content":"吟诗不换校书郎，但欲封侯管醉乡。疏懒无成嵇叔夜，清狂似达贺知章。安贫不怕黄金尽，既老从教白发长。百计不如归去好，子孙相对说农桑。","dynasty":"宋代","title":"思归二首"}
{"author":"戴复古","content":"老矣归欤东海村，长裾不复上王门。肉糜岂胜鱼羹饭，纨袴何如犊鼻褌。是处江山如送客，故园桐竹已生孙。分无功业书青史，或有诗名身后存。","dynasty":"宋代","title":"思归二首"}
{"author":"戴复古","content":"湖海三年客，妻孥四壁居。饥寒应不免，疾病又何如。日夜思归切，平生作计疏。愁来仍酒醒，不忍读家书。","dynasty":"宋代","title":"思家"}
{"author":"戴复古","content":"夜听枫桥钟，晓汲松江水。客行信匆匆，少住亦可喜。且食鳜鱼肥，莫问鲈鱼美。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"垂虹五百步，太湖三万顷。除却岳阳楼，天下无此景。范蠡挟西施，功名付烟艇。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"秋风吹客衣，归兴浩难写。寒林噪晚鸦，红日堕平野。篙师解人意，檥棹酒旗下。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"扁舟乃官差，舟子吾语汝。汝为我作劳，吾亦不汝负。好向上塘行，莫过荷叶浦。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"宏斋儒者政，赏罚自宜民。世欲无公论，天知有正人。侧身观宇宙，平步履星辰。试把安危事，从头问化钧。","dynasty":"宋代","title":"送包使君入朝除左曹郎二首"}
{"author":"戴复古","content":"金门行入奏，何以告君王。请下求贤诏，兼陈活国方。解纷□□□，救弊细思量。若见高常簿，言予病在床。","dynasty":"宋代","title":"送包使君入朝除左曹郎二首"}
{"author":"戴复古","content":"恰喜相逢又语离，愁于江上送君时。清谈未了风吹断，白发可怜天不知。樗木自肥伤竹瘦，海棠偷放笑梅迟。黄堂若问痴顽老，老有登楼二十诗。","dynasty":"宋代","title":"送别朱兼佥"}
{"author":"戴复古","content":"台幕三年最，云霄万里程。西山饯行色，南浦棹新晴。骨秀荆山璞，胸涵元气英。更携扛鼎笔，只合上蓬瀛。","dynasty":"宋代","title":"送陈幼度运干"}
{"author":"戴复古","content":"君是青云料，吾当白发年。驽骀傍骐骥，鱼鸟各天渊。他日难忘处，寒宵不忍眠。挑灯雪窗下，共读雁奴篇。","dynasty":"宋代","title":"送陈幼度运干"}
{"author":"戴复古","content":"久矣闻名不相识，江湖还有见君时。出人意表发高论，入我眼中多好诗。欲对春风开笑口，不堪世事上愁眉。凭谁寄语谢安石，莫为苍生起太迟。","dynasty":"宋代","title":"送黄教授日岩之官章贡"}
{"author":"戴复古","content":"黄岩号难治，能者治何难。桃李民心悦，风霜吏胆寒。公行无不可，私请莫相干。三尺儿童辈，皆知好长官。","dynasty":"宋代","title":"送季明府赴太平粹"}
{"author":"戴复古","content":"人说陈胡蔡，合君为四贤。一廉官似水，三载吏无权。政自诗书出，民从教化迁。神明判事笔，一出万人传。","dynasty":"宋代","title":"送季明府赴太平粹"}
{"author":"戴复古","content":"庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。","dynasty":"宋代","title":"送季明府赴太平粹"}
{"author":"戴复古","content":"通守太平州，金陵在上头。风寒当一面，江□□千艘。此日要人物，九天宽顾忧。诗书用处别，澼絖换封侯。","dynasty":"宋代","title":"送季明府赴太平粹"}
{"author":"戴复古","content":"君作来宾宰，听我说来宾。蛮俗无王化，当为行化人。有民无租赋，租赋出商旅。逐利遭重徵，商旅亦良苦。能放一分宽，可减十分怨。不爱资囊橐，但爱了支遣。民穷赖抚摩，官贫俸不多。但得百姓安，俸薄其柰何。勿谓朝廷远，官职易迁转。律己贵廉勤，御事要明断。自县辟为州，指日为太守。须知早归来，瘴乡不可久。","dynasty":"宋代","title":"送来宾宰"}
{"author":"戴复古","content":"黄岩万家县，山海界民居。百里蜀中秀，一廉天下无。财多能办否，官满赋归欤。已作青云料，犹惊急急符。","dynasty":"宋代","title":"送黎明府"}
{"author":"戴复古","content":"县债三年了，乡心万里飞。一身如许瘦，百姓不妨肥。买宅凭谁办，抱琴何处归。诸公竞推毂，稳去着朝衣。","dynasty":"宋代","title":"送黎明府"}
{"author":"戴复古","content":"二十馀年谪宦身，此行便可上青云。西山一手为推毂，南浦几人争送君。横水流传无垢集，海神惊见老坡文。回头莫有关情处，别酒须教满十分。","dynasty":"宋代","title":"送刘镇叔安入京"}
{"author":"戴复古","content":"方丈蓬莱去渺茫，天台只在白云傍。羽衣金策群仙过，珠阁琼楼八桂香。采药有时逢道侣，挑包遇夜宿僧房。寒山拾得如相见，指点人间笑几场。","dynasty":"宋代","title":"送蒙斋兄长游天台二首"}
{"author":"戴复古","content":"山林胜处说天台，仙佛多从此地栖。司马八篇通道妙，丰干一语指人迷。时逢好酒从容饮，莫把新诗取次题。白日看云思我否，惠连无分共攀跻。","dynasty":"宋代","title":"送蒙斋兄长游天台二首"}
{"author":"戴复古","content":"祭酒家风重，民曹官职卑。公勤为己任，清白取人知。腊月三山雪，梅花一路诗。旧时来往处，今有梦相随。","dynasty":"宋代","title":"送彭司户之官三山"}
{"author":"戴复古","content":"折柳亭前送故人，平沙留得马蹄痕。云生渡北迷行路，烟起江南认别村。恨不与君同上道，归来无伴自开樽。西楼独倚黄昏月，欲倩飞鸿寄断魂。","dynasty":"宋代","title":"送滕审言归长沙别无聊"}
{"author":"戴复古","content":"一身供世用，六月赴官忙。当此炎天热，知君心地凉。吏能师卓鲁，县界接潇湘。试饮浏阳水，清清滋味长。","dynasty":"宋代","title":"送王仲彝制机宰浏阳"}
{"author":"戴复古","content":"浏阳谁谓小，桑柘万家春。远宦逢知己，推心在惠民。速宜还县债，闻早缀朝绅。说与诸公道，方岩后有人。","dynasty":"宋代","title":"送王仲彝制机宰浏阳"}
{"author":"戴复古","content":"老夫脚病疮，闭门作僧夏。麦面不疗饥，冬衣犹未卸。喜读吴融诗，穷愁退三舍。无因暗投璧，有味倒餐蔗。冥搜琢肺肝，苦吟忘昼夜。工夫到深处，非王亦非霸。","dynasty":"宋代","title":"送吴伯成归建昌二首"}
{"author":"戴复古","content":"吾友严华谷，实为君里人。多年入诗社，锦囊贮清新。昨者袁蒙斋，招为入幕宾。千里有遇合，隔墙不见亲。吾归访其家，说我老病身。别有千万意，付之六六鳞。","dynasty":"宋代","title":"送吴伯成归建昌二首"}
{"author":"戴复古","content":"持节复持节，因循霜鬓侵。盛衰关大数，豪杰负初心。宇宙虚长算，江湖寄短吟。番阳秋水阔，湘浦未为深。","dynasty":"宋代","title":"送湘漕赵蹈中寺丞移宪江东"}
{"author":"戴复古","content":"岁月频看镜，功名一据鞍。勿言行路恶，有志恋家难。芳草客程远，落花春夜寒。江湖旧时梦，相逐到长安。","dynasty":"宋代","title":"送晓山夏肯甫入京"}
{"author":"戴复古","content":"君为郴桂客，听说道途难。不过神愁岭，须经鬼哭山。心平无险路，酒贱有欢颜。早作还乡计，高堂鹤发斑。","dynasty":"宋代","title":"送张子孟"}
{"author":"戴复古","content":"表表魁梧相，面如田字方。早宜朝玉陛，犹自绾铜章。上挹叶丞相，近瞻商侍郎。风流接前辈，偃室有辉光。","dynasty":"宋代","title":"送赵安仁之官上虞二首"}
{"author":"戴复古","content":"远庵家学在，持此去为官。冰雪吾身白，风霜吏胆寒。一心毋妄用，百姓自相安。贤者妙为政，谁言宰剧难。","dynasty":"宋代","title":"送赵安仁之官上虞二首"}
{"author":"戴复古","content":"子去寻名胜，何惭着布衣。出门知所乡，在旅亦如归。道谊无穷达，文章有是非。寄声陈与赵，相赏莫相违。","dynasty":"宋代","title":"送侄孙汝白往东嘉问讯陈叔方诸丈"}
{"author":"戴复古","content":"偶尔来江上，从君到酒边。雨晴花弄日，风定柳凝烟。适意共一笑，浮生无百年。明朝大自在，谁办载花船。","dynasty":"宋代","title":"苏希亮约客游刘兴伯大自在亭"}
{"author":"戴复古","content":"宿此屋头阁，瓦窗通月明。夜深鸜鹆噪，人静桔槔声。村落有古意，田园关客情。儒衣成底事，所得是虚名。","dynasty":"宋代","title":"宿农家"}
{"author":"戴复古","content":"门巷规模古，田园气味长。小桃红破萼，大麦绿衔芒。稚犬迎来客，归牛带夕阳。儒衣愧飘泊，相就说农桑。","dynasty":"宋代","title":"宿农家"}
{"author":"戴复古","content":"边头相遇若相期，又见随军转运司。忆昨醉君京口酒，伤今读我石壕诗。兰亭饮客酬佳节，淝水收功定几时。准拟看花花较少，春风全在绿杨枝。","dynasty":"宋代","title":"随军转运司王宣子上巳日会客"}
{"author":"戴复古","content":"衣冠拜元日，樽俎对芳辰。上下二百位，尊卑五世人。排门乔木古，照水早梅春。寒春将消歇，风光又一新。","dynasty":"宋代","title":"岁旦族党会拜"}
{"author":"戴复古","content":"岁事朝朝迫，家书字字愁。频沽深巷酒，独倚异乡楼。诗骨梅花瘦，归心江水流。狂谋渺无际，忍看大刀头。","dynasty":"宋代","title":"岁暮呈真翰林"}
{"author":"戴复古","content":"吾年几八十，暮景不胜斜。老鹤犹能语，枯梅强作花。一心为死计，无意问生涯。有酒时相过，东隣八九家。","dynasty":"宋代","title":"岁暮书怀寄林玉溪"}
{"author":"戴复古","content":"笑共梅花语，穷难与命争。人皆居燠馆，我独堕寒坑。假合非吾道，幽栖了此生。门墙元自静，群小莫从横。","dynasty":"宋代","title":"岁暮书怀寄林玉溪"}
{"author":"戴复古","content":"衮衮日不暇，看看岁又徂。一生赋茅屋，几度换桃符。天肯容吾老，人皆笑我迂。玉溪何所见，时复问诗癯。","dynasty":"宋代","title":"岁暮书怀寄林玉溪"}
{"author":"戴复古","content":"卜宅西湖上，花翁死亦荣。诙谐老方朔，旷达醉渊明。风月生前梦，歌诗身后名。风流不可见，肠断玉箫声。","dynasty":"宋代","title":"孙季蕃死诸朝士葬之于西湖之上"}
{"author":"戴复古","content":"兹楼非我有，久居如主人。虽无往来客，青山当佳宾。君看楼下路，三尺软红尘。失脚踏此尘，汩没多终身。","dynasty":"宋代","title":"所馆小楼见山可喜"}
{"author":"戴复古","content":"今虏既亡后，中间消息稀。山河谁是主，豪杰故乘机。喜报三京复，旋闻二赵归。此行关大义，天意忍相违。","dynasty":"宋代","title":"所闻"}
{"author":"戴复古","content":"北风如许急，亦使客心寒。近得襄阳报，仍闻蜀道难。三杯中夜酒，一枕几时安。江上两都督，何人上将坛。","dynasty":"宋代","title":"所闻"}
{"author":"戴复古","content":"屡遣和戎使，三边未解兵。武夫权渐重，□□望何轻。天下思豪杰，君王用老成。时无渭滨叟，白首致功名。","dynasty":"宋代","title":"所闻二首"}
{"author":"戴复古","content":"右席须贤久，丹书几度催。贼惊中使转，人望相公来。问政曲江宅，调羹庾岭梅。莫因多病后，虚出应三台。","dynasty":"宋代","title":"所闻二首"}
{"author":"戴复古","content":"腊雪随风下，蹇驴行路难。匆匆投邸舍，草草共杯盘。喜见丰年瑞，浑忘昨夜寒。儿童不解事，却作柳茶看。","dynasty":"宋代","title":"太湖县雪中简段子克知县"}
{"author":"戴复古","content":"今日病方起，君来喜可知。地炉烧榾柮，瓦釜煮犁祈。门外雪三尺，窗前梅数枝。野夫饥欲死，谁与办晨炊。","dynasty":"宋代","title":"谭俊明雪中见访从而乞米"}
{"author":"戴复古","content":"四绝堂前枯柏树，晋人栽植宋人吟。无枝无叶无吟处，聊寓一时怀古心。","dynasty":"宋代","title":"陶侃柏"}
{"author":"戴复古","content":"忆昨同君访月林，几年相别到于今。江山花草生诗梦，风雨忧愁长道心。久矣无波观古井，修然得趣听鸣琴。一生奔走成何事，尘满征衫雪满簪。","dynasty":"宋代","title":"滕审言相遇话旧"}
{"author":"戴复古","content":"消遣客怀寻胜事，酒杯诗卷得同携。当年杰阁栖龙子，今日空梁落燕泥。斜照浴红秋水上，好山横碧画栏西。几人登览皆磨灭，唯有前峰压不低。","dynasty":"宋代","title":"滕王阁次韵刘允叔"}
{"author":"戴复古","content":"千兵喝赏黄金尽，六月临戎白刃寒。慷慨丈夫为事别，太平人物济时难。谁言江左无王谢，今喜军中有范韩。汉节梅花留不住，借君一剑斩楼兰。","dynasty":"宋代","title":"提刑彭仲节平叛卒"}
{"author":"戴复古","content":"潇潇洒洒屋三间，日日开门见好山。但使青青长在眼，一毫尘俗莫相干。","dynasty":"宋代","title":"题蔡中卿青在堂二首"}
{"author":"戴复古","content":"几人富贵不能闲，夜运牙筹日跨鞍。役役一生忙里过，不知屋上有青山。","dynasty":"宋代","title":"题蔡中卿青在堂二首"}
{"author":"戴复古","content":"手栽梅核待成林，慈母当年属望深。梅未成林人已往，空酸孝子一生心。","dynasty":"宋代","title":"题陈景明梅庐"}
{"author":"戴复古","content":"思亲如海渺无涯，观物惊心感岁华。谁见诗人心苦处，年年挥泪看梅花。","dynasty":"宋代","title":"题陈景明梅庐"}
{"author":"戴复古","content":"朱门金叵罗，九醖葡萄春。酌贵不酌贱，酌富不酌贫。君家破茅屋，飘摇河水滨。中有一樽渌，醉尽天下人。","dynasty":"宋代","title":"题陈毅甫家壁"}
{"author":"戴复古","content":"行尽松坡与竹坡，沿溪窈窕上岩阿。山深每恨客来少，寺近莫教僧到多。但觉洞中人不老，不知云外事如何。边头又报真消息，靼使来朝乞讲和。","dynasty":"宋代","title":"题处士黄公山居"}
{"author":"戴复古","content":"潇洒数椽屋，旋营花竹坡。心宽忘地窄，亭小得山多。共赏春晴好，其如客醉何。栖鸾将远举，宁久盼庭柯。","dynasty":"宋代","title":"题春山李基道小园"}
{"author":"戴复古","content":"行尽芙蓉径，寻秋扣竹关。楼高纳万象，木落见群山。平野水云际，画桥烟雨间。红尘城下路，只隔一湖湾。","dynasty":"宋代","title":"题董侍郎山园"}
{"author":"戴复古","content":"古镇更为县，封疆半是山。赋繁官吏窘，土瘠稻粱悭。流水心何急，高山意自闲。春风细吹拂，桃李满民间。","dynasty":"宋代","title":"题分宜县呈石子和知县"}
{"author":"戴复古","content":"南山色射窗，北山光照户。道人处其中，冰玉为肺腑。兹山自开辟，荒翳几年所。一朝得主人，荆榛化庭宇。手披风月藏，目极烟霞趣。居然获奇观，人境贺相遇。道人诗更高，不作蔬笋语。朝对北山吟，暮对南山赋。闻说玉堂仙，击节赏佳句。","dynasty":"宋代","title":"题古源棠和尚送青轩"}
{"author":"戴复古","content":"胜概何妨近市廛，红尘疏处著三椽。数重青嶂横天末，一道澄江在眼前。海浪浴红朝出日，树林堆碧晚生烟。请君分付堤边石，莫使渔翁来击船。","dynasty":"宋代","title":"题何季涌江亭"}
{"author":"戴复古","content":"每事再思过，参之以古今。唯求合天理，毋妄用吾心。和气生琴室，清风动竹林。所居虽近市，不许市尘侵。","dynasty":"宋代","title":"题胡立方思斋"}
{"author":"戴复古","content":"亭下新池好，亭中古意存。欲通溪上路，遂辟竹边门。自昔好宾客，相传到子孙。会看司命鹤，时到种瓜园。","dynasty":"宋代","title":"题黄仲文双清亭"}
{"author":"戴复古","content":"就荒山竹重抽笋，新种池荷晚著花。意象全然似村落，又添茅屋两三家。","dynasty":"宋代","title":"题黄州谢深道国正山庵"}
{"author":"戴复古","content":"东海边来南海边，长亭三百路三千。飘零到此成何事，结得梅花一笑缘。","dynasty":"宋代","title":"题梅岭云封四绝"}
{"author":"戴复古","content":"淮南得道岭南行，岭上回头作麽生。传得祖师心印了，钵盂何必与人争。","dynasty":"宋代","title":"题梅岭云封四绝"}
{"author":"戴复古","content":"凿破青山两壁开，石头路上踏成埃。梅花自与白云笑，几见夷齐出岭来。","dynasty":"宋代","title":"题梅岭云封四绝"}
{"author":"戴复古","content":"南迁过岭面无惭，前有东坡后澹庵。儿辈欲知当日事，青山解语水能谈。","dynasty":"宋代","title":"题梅岭云封四绝"}
{"author":"戴复古","content":"牡丹花下连宵醉，今日闲看黑牡丹。得此躬耕东海曲，一贫无虑百忧宽。","dynasty":"宋代","title":"题牛图"}
{"author":"戴复古","content":"拄杖穿云去，一坡仍一坡。地高山不峻，花少竹还多。家近登临便，人贤气味和。能诗老姚合，朝夕共吟哦。","dynasty":"宋代","title":"题萍乡何叔万云山"}
{"author":"戴复古","content":"秋色无边际，酬之以醉颜。亭高俯城郭，木阙见江山。胜践园林古，好诗天地悭。范碑生羽翼，飞上画屏间。","dynasty":"宋代","title":"题清江台"}
{"author":"戴复古","content":"堂堂大节在朝廷，名重当时太华轻。乾道君臣千载遇，先生议论九重惊。人歌黄霸思遗爱，我颂朱云有直声。一瓣清香拜图像，英风凛凛尚如生。","dynasty":"宋代","title":"题泉州王梅溪先生祠堂徐竹隐直院谓梅溪古之"}
{"author":"戴复古","content":"河阳种桃彭泽柳，岁岁春风夸不朽。何如君种一池莲，开向五月六月天。红妆当暑清无汗，绿叶染风香不断。坐令百里尽清凉，天乃赠君云锦段。此花不可无此堂，主人姓字同芬芳。更看堂后参差竹，醉倚炎空舞寒绿。","dynasty":"宋代","title":"题上虞县信芳堂"}
{"author":"戴复古","content":"步到风烟上上头，恍如造物与同游。千山表里重围过，一水中间自在流。近郭楼台隔云见，邻峰钟磬出林幽。风流太守诗无敌，有暇登临共唱酬。","dynasty":"宋代","title":"题邵武熙春台呈王子文使君"}
{"author":"戴复古","content":"春秧夏苗秋遂获，官赋私逋都了却。鸡豚社酒赛丰年，醉唱村歌舞村乐。鼓笛有声无曲谱，布衫颠倒傞傞舞。欲识太平真气象，试看此画有佳趣。管弦声按宫商发，细转柳腰花十八。罗帏绣幕拂香风，九醖葡萄金盏滑。王孙公子巧欢娱，勿将富贵笑田夫。非渠耕稼饱君腹，问有黄金可乐无。","dynasty":"宋代","title":"题申季山所藏李伯时画村田乐图"}
{"author":"戴复古","content":"一室虚生白，中作满月形。山中三万户，玉斧新修成。时人指为月，云卧亦强名。似月有圆相，不西沉东升。浮云不能蔽，又无亏与盈。是为大圆镜，由师心地明。一圆走无碍，光芒照八纮。可以破诸暗，可以续祖灯。明秀双峰顶，辉映慧云亭。此镜实无台，请师问老能。","dynasty":"宋代","title":"题四祖山荣老月窟"}
{"author":"戴复古","content":"移根广寒殿，栽近读书堂。良夜月中影，秋风天上香。此花真异种，万木莫同芳。他日五枝秀，何惭窦十郎。","dynasty":"宋代","title":"题宋安抚月中香"}
{"author":"戴复古","content":"求名求利两茫茫，千里归来赋悼亡。梦井诗成增怅恨，鼓盆歌罢转凄凉。情钟我辈那容忍，乳臭诸儿最可伤。拂拭丹青呼不醒，世间谁有返魂香。","dynasty":"宋代","title":"题亡室真像"}
{"author":"戴复古","content":"华堂掩映一池清，着此崔巍若化成。胸次玲珑具丘壑，世间仿佛见蓬瀛。碧云堆上千峰立，绿水光中万象生。欲去河阳种桃李，回头又觉宦情轻。","dynasty":"宋代","title":"题王制机池上千岩奇观"}
{"author":"戴复古","content":"绿云图上新轮奂，弹压江山气势豪。手拍危栏拂星斗，目穷沧海见波涛。人间何处望不到，天下有楼无此高。俯视河阳桃李巷，清风吹断市尘嚣。","dynasty":"宋代","title":"题王制机新楼"}
{"author":"戴复古","content":"家在蓬莱海上居，出身履历一时无。姓名羞上云萍录，本是烟波一钓徒。","dynasty":"宋代","title":"题吴熙仲云萍录"}
{"author":"戴复古","content":"百载园林复故庐，收功全在五车书。一翁二季苏家样，三水两山喻曲居。十二咏成传不朽，三千篇出又何如。年来事事如人意，敢请先生赋遂初。","dynasty":"宋代","title":"题萧宰十二咏堂三山两水之亭"}
{"author":"戴复古","content":"龙山行乐。何如今日登黄鹤。风光政要人酬酢。欲赋归来，莫是渊明错。江山登览长如昨。飞鸿影里秋光薄。此怀祗有黄花览。牢裹乌纱，一任西风作。","dynasty":"宋代","tags":"重阳节，抒怀，爱国","title":"醉落魄·九日吴胜之运使黄鹤山登高"}
{"author":"戴复古","content":"有说未尽处，为续四曲壶山好，博古又通今。结屋三间藏万卷，挥毫一字直千金。四海有知音。门外路，咫尺是湖阴。万柳堤边行处乐，百花洲上醉时吟。不负一生心。","dynasty":"宋代","title":"望江南"}
{"author":"戴复古","content":"石屏老，长忆少年游。自谓虎头须食肉，谁知猿臂不封侯。身世一虚舟。平生事，说着也堪羞。四海九州双脚底，千愁万恨两眉头。白发早归休。","dynasty":"宋代","title":"望江南"}
{"author":"戴复古","content":"石屏老，悔不住山林。注定一生知有命，老来万事付无心。巧语不如喑。贫亦乐，莫负好光阴。但愿有头生白发，何忧无地觅黄金。遇酒且须斟。","dynasty":"宋代","title":"望江南"}
{"author":"戴复古","content":"一曲狂歌，有百馀言，说尽一生。费十年灯火，读书读史，四方奔走，求利求名。蹭蹬归来，闭门独坐，赢得穷吟诗句清。夫诗者，皆吾侬平日，愁叹之声。空馀豪气峥嵘。安得良田二顷耕。向临邛涤器，可怜司马，成都卖卜，谁识君平。分则宜然，吾何敢怨，蝼蚁逍遥戴粒行。开怀抱，有青梅荐酒，绿树啼莺。","dynasty":"宋代","title":"沁园春"}
{"author":"戴复古","content":"壶山好，也解忆狂夫。转首便成千里别，轻年不寄一行书。浑似不相疏。催归曲，一唱一愁予。有剑卖来酤酒吃，无钱归去买山居。安处即吾庐。壶山有催归曲赠仆，甚妙。","dynasty":"宋代","title":"望江南"}
{"author":"戴复古","content":"意匠如神变化生，笔端有力任从横。须教自我胸中出，切忌随人脚后行。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"浔阳江头秋月明，黄芦叶底秋风声。银龙行酒送归客，丈夫不为儿女情。隔船琵琶自愁思，何预江州司马事。为渠感激作歌行，一写六百六十字。白乐天，白乐天，平生多为达者语，到此胡为不释然。弗堪谪宦便归去，庐山政接柴桑路。不寻黄菊伴渊明，忍泣青衫对商妇。","dynasty":"宋代","title":"琵琶行"}
{"author":"戴复古","content":"石屏老，家住海东云。本是寻常田舍子，如何呼唤作诗人。无益费精神。千首富，不救一生贫。贾岛形模元自瘦，杜陵言语不妨村。谁解学西昆。","dynasty":"宋代","title":"望江南（仆既为宋壶山说其自说未尽处，壶山必有答语，仆自嘲三解）"}
{"author":"戴复古","content":"渔父醉，钓竿闲。柳下呼儿牢系船。高眠风月天。","dynasty":"宋代","title":"渔父（二）"}
{"author":"戴复古","content":"近郭畏嚣尘，移居在水滨。江山千古意，松竹四时春。宾客门无禁，诗书笔有神。何郎好心事，鸥鹭亦相亲。","dynasty":"宋代","title":"题新涂何宏甫江村"}
{"author":"戴复古","content":"一襟忠谊气，数首北征诗。，不许公卿见，徒为箧笥奇。衔枚冲雪夜，击楫誓江时。此志无人共，愁吟两鬓丝。","dynasty":"宋代","title":"题徐京伯通判北征诗卷"}
{"author":"戴复古","content":"奉亲营小圃，僻在水之湄。霜露蔡公赋，假山慈竹诗。人皆称寿母，我独喜佳儿。八行家风在，三迁忆旧时。","dynasty":"宋代","title":"题徐子英小园"}
{"author":"戴复古","content":"朝夕置身书卷间，纷华满眼几曾看。山林不受尘埃涴，屋宇无多气象宽。立脚怕随流俗转，留心学到古人难。漫山桃李争春色，输与寒梅一点酸。","dynasty":"宋代","title":"题姚显叔南屿书院"}
{"author":"戴复古","content":"高者为山，坳者为壑。为烟为云，渺渺漠漠。水鸟树林，人家聚落。骑者何之，舟者未泊。三尺纸上，万象交错。天机自然，神惊鬼愕。呜呼，此吾故人野塘苏元龙之墨迹，中有石屏老泪痕，又与野塘添一笔。","dynasty":"宋代","title":"题姚雪蓬使君所藏苏野塘画"}
{"author":"戴复古","content":"何人妙笔起秋风，吹破枝头烂漫红。翠羽飞来又飞去，一心只在蓼花丛。","dynasty":"宋代","title":"题尹惟晓芙蓉翠羽图"}
{"author":"戴复古","content":"太守能延客，兹堂为我开。清池照窗户，列嶂带楼台。剔藓观题字，披榛欲访梅。城根数株石，曾识范公来。","dynasty":"宋代","title":"题永州思范堂"}
{"author":"戴复古","content":"相识虽云晚，相知盖有年。同门好兄弟，华屋带林泉。笑傲一樽酒，登临九月天。客怀秋思豁，万象在吟边。","dynasty":"宋代","title":"题渝江萧氏园亭"}
{"author":"戴复古","content":"三迳逐高低，旁通桃李蹊。凉台无六月，钓石俯双溪。醉欲眠花下，吟来过竹西。风流黄太史，古壁有留题。","dynasty":"宋代","title":"题渝江萧氏园亭"}
{"author":"戴复古","content":"近市嚣尘远，山居古意存。诗人常下榻，俗子莫登门。日坐图书府，时开风月樽。野夫因到此，忘却海云村。","dynasty":"宋代","title":"题渝江萧氏园亭"}
{"author":"戴复古","content":"欲访飞来殿，维舟上峡山。有溪流屋下，无路入云间。犀解捐金索，猿能记玉环。无从旌往事，有地足跻攀。","dynasty":"宋代","title":"峡山二首"}
{"author":"戴复古","content":"欲寻西舍问东隣，两巷都非旧住人。唯有桑边石池在，依然春水碧粼粼。","dynasty":"宋代","title":"访旧"}
{"author":"戴复古","content":"茱萸半紫菊花黄，时节催人日夜忙。便使老夫年满百，无过二十二重阳。","dynasty":"宋代","title":"重阳"}
{"author":"戴复古","content":"身为吟诗瘦，家因好谊贫。如何贤太守，不念可怜人。橘井谁知处，桃源莫问津。秋风吹白发，沧海老垂纶。","dynasty":"宋代","title":"寄永嘉太守赵茂实"}
{"author":"戴复古","content":"扁舟到溪上，移杖即行吟。问麦雨多少，探梅春浅深。古屏今日景，修竹旧时阴。畴昔同游者，遗踪何处寻。","dynasty":"宋代","title":"屏上怀黄伯高兄弟"}
{"author":"戴复古","content":"细读石屏记，堪嗟老病身。谁知饥欲死，曷取寿长贫。雪片丰年瑞，梅花腊月春。今朝一杯酒，谁道是生辰。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其四"}
{"author":"戴复古","content":"英雄疏略书生腐，守调如公天下无。眼底纷纷付谈笑，胸中事事有规模。从他要路争驰毂，独坐偏州再剖符。平寇功成在谁手，乱山深处问樵夫。","dynasty":"宋代","title":"安丰粹李华被旨监军入闽讨贼华身督诸将先破"}
{"author":"戴复古","content":"寄家苕霅上，万里故乡愁。未入金门奏，还为玉局游。孤忠徒耿耿，一病竟休休。为国惜人物，凄然老泪流。","dynasty":"宋代","title":"黎明府见示令叔显谟开国墓志求诗为赋三首其三"}
{"author":"戴复古","content":"寒儒家舍只寻常，破纸窗边折竹床。接物罕逢人可语，寻春多被雨相妨。庭垂竹叶因思酒，室有兰花不炷香。到底闭门非我事，白鸥心性五湖傍。","dynasty":"宋代","title":"家居复有江湖之兴"}
{"author":"戴复古","content":"使君高会集群仙，也使狂夫坐细毡。白璧一双酬议论，青春十载棹觥船。客愁遇酒退三舍，梅信与春开一先。已办扁舟明日去，几时重得到花前。","dynasty":"宋代","title":"李司直会客吴运干有诗次韵"}
{"author":"戴复古","content":"意匠如神变化生，笔端有力任从横。须教自我胸中出，切忌随人脚后行。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"细读石屏记，诚然愧我心。兰荪借芳馥，金石假声音。俗子方腾谤，朋俦合献箴。分为无用物，白发委山林。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其二"}
{"author":"戴复古","content":"两揆新当国，三边未解兵。吾君极勤俭，天下望升平。春雨随时下，福星连夜明。寒儒卜天意，对酒百忧轻。","dynasty":"宋代","title":"书事"}
{"author":"戴复古","content":"十竹相依住，一官真漫为。狂来裂轩冕，穷不顾妻儿。疾世吟孤愤，伤时赋五噫。高名应不朽，自作墓中碑。","dynasty":"宋代","title":"挽赵县尉"}
{"author":"戴复古","content":"少年行脚白头归，不负平生汗漫期。望断海山云漠漠，愁生江路草离离。一篇王粲登楼赋，几首巴陵送别诗。独倚篷窗无意绪，瓦盆倾酒忆金卮。","dynasty":"宋代","title":"萧学易何季皋和作别诗佳甚再用前韵"}
{"author":"戴复古","content":"小楼题了又还题，一段风流在水西。白鸟飞来知乡背，青山元自有高低。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"胸次诗书一派清，学如耕稼到秋成。十年闭户存吾道，万事无心逐世情。叶落花开关气数，山长水远是功名。摩挲老眼看新贵，九鼎鸿毛孰重轻。","dynasty":"宋代","title":"静斋张敏则舍人赠诗因用其韵为酬"}
{"author":"戴复古","content":"郭外生涯少，城中籴米归。种花无处卖，挑菜入篮稀。风撼倾欹屋，寒生蓝缕衣。此翁何所乐，谈笑傲轻肥。","dynasty":"宋代","title":"郭外翁"}
{"author":"戴复古","content":"水落山增峻，江空石出奇。倚篷看不足，解缆放教迟。沙上雁初到，樽前蟹可持。中秋能几日，又是菊花时。","dynasty":"宋代","title":"湖口"}
{"author":"戴复古","content":"檥棹河梁畔，推篷得句新。云为山态度，水借月精神。密树藏飞翮，平波见跃鳞。饥年村落底，也有醉归人。","dynasty":"宋代","title":"舟中"}
{"author":"戴复古","content":"此地曾栖双凤凰，登高怀古北风凉。忠规万乘龙颜粲，谪过千山鸟道荒。百里隣居天作合，两贤名与日争光。几人缄口贪官职，身在朝廷志已忘。","dynasty":"宋代","title":"韩张亭"}
{"author":"戴复古","content":"半夜群动息，五更百梦残。天鸡啼一声，万枕不遑安。一日一百刻，能得几刻闲。当其闲睡时，作梦更多端。穷者梦富贵，达者梦神仙。梦中亦役役，人生良鲜欢。","dynasty":"宋代","title":"梦中亦役役"}
{"author":"戴复古","content":"一登君子堂，满目是秋光。桂是月中桂，花非今日春。","dynasty":"宋代","title":"题周仁甫古香堂二首"}
{"author":"戴复古","content":"拥节持麾泽在民，仰看台阁笑无人。刘蕡一策传千古，何假君王赐出身。","dynasty":"宋代","title":"寄后村刘潜夫其二"}
{"author":"戴复古","content":"汝在何乡何姓名，路途凡百爱惺惺。衣裳脱着勤收管，饮食烹炰贵洁馨。每遇歇时寻竹所，须教宿处近旗亭。吾家僮约无多事，办取小心供使令。","dynasty":"宋代","title":"僮约"}
{"author":"戴复古","content":"听雨无聊赖，高眠独掩扉。塞鸿书不到，海燕约同归。吾道关通塞，人情有是非。荆州相别后，王粲更谁衣。","dynasty":"宋代","title":"寄赵漳州话病"}
{"author":"戴复古","content":"万竹稍头云气生，四风吹雨又吹晴。题诗未了下山去，一路吟声杂水声。","dynasty":"宋代","title":"山村"}
{"author":"戴复古","content":"相识虽云晚，相知盖有年。同门好兄弟，华屋带林泉。笑傲一樽酒，登临九月天。客怀秋思豁，万象在吟边。","dynasty":"宋代","title":"题渝江萧氏园亭"}
{"author":"戴复古","content":"山崦谁家绿树中，短墙半露石榴红。萧然门巷无人到，三两孙随白发翁。","dynasty":"宋代","title":"山村"}
{"author":"戴复古","content":"诸贤皆在位，治效尚迟迟。污吏未能去，明君若可欺。外台天耳目，正士国根基。既揽澄清辔，那无按察时。","dynasty":"宋代","title":"投江西曾宪二首"}
{"author":"戴复古","content":"忘家甘旅食，忧国属愁颜。有客佩金印，何人守玉关。风霜晚秋后，天地夕阳间。痛洒伤时泪，别公归故山。","dynasty":"宋代","title":"广东漕李实夫四首"}
{"author":"戴复古","content":"山鸟怪儒衣，游山我亦痴。叫云云不应，问水水相知。俗物刺人眼，春风发我诗。噪檐鸦鹊喜，主簿有来期。","dynasty":"宋代","title":"雁山罗汉寺省王总干之墓待和甫主簿之来"}
{"author":"戴复古","content":"九鼎重安国势牢，功名易办谤难逃。手扶日月扫云雾，身向江湖直羽毛。雪锦诗成先谶兆，金滕书启见勤劳。纷纷论定知忠定，不负朝廷两字褒。","dynasty":"宋代","title":"题赵忠定公雪锦楼诗"}
{"author":"戴复古","content":"胸中无地著尘埃，有我唯堪把酒杯。苦恨好山移不得，生憎俗客去还来。秋风吹老东篱菊，春信搀开北岭梅。管领风光须我辈，急吹短笛棹船回。","dynasty":"宋代","title":"杜仲高相遇约李尉"}
{"author":"戴复古","content":"夏闰得秋早，雨多宜岁丰。今朝上东阁，昨夜已西风。田野一饱外，乾坤万感中。传闻招战士，人尚说和戎。","dynasty":"宋代","title":"醉眠梦中得夏闰得秋早雨多宜岁丰一联起来西"}
{"author":"戴复古","content":"千兵喝赏黄金尽，六月临戎白刃寒。慷慨丈夫为事别，太平人物济时难。谁言江左无王谢，今喜军中有范韩。汉节梅花留不住，借君一剑斩楼兰。","dynasty":"宋代","title":"提刑彭仲节平叛卒"}
{"author":"戴复古","content":"一狂兼一懒，穷到白头年。客路偏耽酒，诗囊不贮钱。吟边忘世故，醉里乐吾天。不答诸公问，何如孟浩然。","dynasty":"宋代","title":"醉吟"}
{"author":"戴复古","content":"词臣工笔墨，亦足致功勋。细草平戎策，兼为谕蜀文。一言关治乱，千载有知闻。应笑垂纶叟，愁吟对海云。","dynasty":"宋代","title":"寄赵茂实大著二首"}
{"author":"戴复古","content":"消遣客怀寻胜事，酒杯诗卷得同携。当年杰阁栖龙子，今日空梁落燕泥。斜照浴红秋水上，好山横碧画栏西。几人登览皆磨灭，唯有前峰压不低。","dynasty":"宋代","title":"滕王阁次韵刘允叔"}
{"author":"戴复古","content":"美景能兼乐事难，愁来唯仗酒遮拦。昂藏病骨兼诗瘦，料峭春风带腊寒。乔木尚疑前辈在，好花应笑老人看。忍抛明月先归去，输与诸郎彻夜欢。","dynasty":"宋代","title":"竹洲诸侄孙小集永嘉蒋子高有诗次韵"}
{"author":"戴复古","content":"团团堤路行无极，一株一步杨柳碧。佳人反覆看荷花，自恨鬓边簪不得。","dynasty":"宋代","title":"东湖看花呈宋原父"}
{"author":"戴复古","content":"七十九岁叟，时吟感寓诗。年高胡不死，身健欲何为。细柳绿垂地，小桃红满枝。春风不到处，枯蔓挂疏篱。","dynasty":"宋代","title":"新岁书怀四首"}
{"author":"戴复古","content":"劳生百计不如闲，合把人间比梦间。天与老夫供享用，一楼风月两屏山。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"前日作诗题大概，亭前小景亦堪题。绿杨树下茅三架，白水田头菜两畦。似酒新鹅初泛浦，如孩黄犊试牵犁。十分野趣关心事，到此令人忆剡溪。","dynasty":"宋代","title":"吴子似提干九高亭小景"}
{"author":"戴复古","content":"夜听枫桥钟，晓汲松江水。客行信匆匆，少住亦可喜。且食鳜鱼肥，莫问鲈鱼美。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"客梦江湖远，穷居骨肉离。尺书无寄处，中夜不眠时。念尔衣裘薄，满怀风露悲。狂游断消息，深负竹林期。","dynasty":"宋代","title":"侄淑远游不得书"}
{"author":"戴复古","content":"野鹿自由性，孤鸿不就群。飘零生白发，故旧半青云。忧国家何有，愁吟天不闻。北风吹汉水，胡骑政纷纷。","dynasty":"宋代","title":"新朝士多故人愁吟寄之"}
{"author":"戴复古","content":"清风为我拂尘襟，坐听先生说古今。道谊欲灰伤世变，利名如海溺人深。一言可重轻双璧，片善相资直万金。闻道门墙不多远，明朝修敬到山阴。","dynasty":"宋代","title":"裘司直见访留款"}
{"author":"戴复古","content":"连岁遭饥馑，民间气索然。十家九不爨，升米百馀钱。凛凛饥寒地，萧萧风雪天。人无告急处，闭户抱愁眠。","dynasty":"宋代","title":"庚子荐饥"}
{"author":"戴复古","content":"一宿津亭睡不成，愁来物物是离情。月轮高挂山河影，江浪巧为风雨声。志士失涂为鬼笑，佳人泣血送君行。塞翁得马非为福，公论如天久自明。","dynasty":"宋代","title":"一相识无辜获罪"}
{"author":"戴复古","content":"兹山自开辟，有此一泓泉。姓自章而立，名因赵以传。源从番水出，地与瑞峰连。寄语山中友，临流着数椽。","dynasty":"宋代","title":"玉山章泉本章氏所居赵昌甫迁居于此章泉之名"}
{"author":"戴复古","content":"古今通一理，趋乡自多门。贤士玉成美，贪夫金注昏。谁知身是患，人以道为尊。前辈□□死，姓名千载存。","dynasty":"宋代","title":"感寓三首"}
{"author":"戴复古","content":"屡遣和戎使，三边未解兵。武夫权渐重，□□望何轻。天下思豪杰，君王用老成。时无渭滨叟，白首致功名。","dynasty":"宋代","title":"所闻二首"}
{"author":"戴复古","content":"腊尽无多日，吾生有几年。老于人事懒，贫觉世情偏。独枕江湖梦，闭门风雪天。三杯动诗兴，得句落梅边。","dynasty":"宋代","title":"辛丑岁暮三首"}
{"author":"戴复古","content":"老病从人笑，儿童识我谁。穷愁无地着，心事有天知。鹊噪缘何喜，蛙鸣岂为私。如何得怀抱，长似醉眠时。","dynasty":"宋代","title":"新岁书怀四首"}
{"author":"戴复古","content":"白发出门来，三见梅花谢。客路有岁年，归心无昼夜。","dynasty":"宋代","title":"怀家三首"}
{"author":"戴复古","content":"顷上山台谒，临行辱赠诗。相思寸心在，莫讶尺书迟。好月登楼夜，清秋落木时。见君花萼集，梦到谢公池。","dynasty":"宋代","title":"寄山台赵庶可二首"}
{"author":"戴复古","content":"学如刘子政，不使校书天禄阁。文如李太白，不使待诏金銮殿。倚楼终日看庐山，赢得虚名闻九县。才忌太高，心忌太清。平平稳稳，为公为卿。骐骥可羁，乃归帝闲。麟凤莫驯，为瑞人间。人间为瑞徒能好，骐骥可羁终远到。岁寒心事几人知，手把梅花供一笑。","dynasty":"宋代","title":"寄赵鼎臣"}
{"author":"戴复古","content":"逐日轮蹄走四方，来来去去为何忙。无人肯问山林乐，举世争趋名利场。以道自脩身是宝，无求何用智为囊。爱梅栽竹平生语，吐出清风六月凉。","dynasty":"宋代","title":"次王应求韵"}
{"author":"戴复古","content":"老年怀抱晚秋天，欲去思君重黯然。闻道归来有消息，江头错认几人船。","dynasty":"宋代","title":"既别诸故旧独黄希声往曲江凛议未回不及语离"}
{"author":"戴复古","content":"忧世心何切，谋身计甚疏。樽前话不尽，天下事何如。汉武求言诏，贾生流涕书。龙颜那可犯，谪向曲江居。","dynasty":"宋代","title":"张端义应诏上书谪曲江正月一日赣州相遇"}
{"author":"戴复古","content":"夜听枫桥钟，晓汲松江水。客行信匆匆，少住亦可喜。且食鳜鱼肥，莫问鲈鱼美。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"大渴遇甘井，汲多井欲竭。入喉化为汗，不救胸中热。吾闻三危露，迥与众水别。其色莹琉璃，其冷胜冰雪。安得一杯来，为我解此渴。","dynasty":"宋代","title":"大热五首其三"}
{"author":"戴复古","content":"传家学术用如新，风采英英照七闽。澄按并开都督府，平反专奉太夫人。关河未定心忧国，麾节相仍泽在民。闻说青云多故旧，不应久作外台臣。","dynasty":"宋代","title":"见曾提刑兼安抚"}
{"author":"戴复古","content":"客里几逢端午节，看成雪鬓与霜髯。救人采得三年艾，背世翻成六日蟾。老境可怜归未得，羁怀长是病相兼。猛思一醉酬风月，笑撚菖花揭酒帘。","dynasty":"宋代","title":"癸巳端午呈李伯高"}
{"author":"戴复古","content":"亭亭绿荷叶，密密罩清波。为见湖光少，却嫌荷叶多。","dynasty":"宋代","title":"豫章东湖"}
{"author":"戴复古","content":"邦计伤虚耗，边民苦乱离。诸公事缄默，三学论安危。灾异天垂戒，脩为国可医。传闻上元夜，绝似太平时。","dynasty":"宋代","title":"读三学士人论事三书其一"}
{"author":"戴复古","content":"适有椰心席，殷勤持赠君。来从三屿国，织作五花文。凉暖宜冬夏，清光隔垢氛。桃笙与蕲簟，优劣迥然分。","dynasty":"宋代","title":"口号送椰心簟刘使君"}
{"author":"戴复古","content":"落魄江湖四十年，白头方办买山钱。老妻悬望占乌鹊，愚子催归若杜鹃。济世功名付豪杰，野人事业在林泉。难禁别后相思意，或有封书寄雁边。","dynasty":"宋代","title":"镇江别总领吴道夫侍郎时愚子琦来迎侍朝夕催"}
{"author":"戴复古","content":"宇宙归微数，安危委大臣。金门一回首，玉节久临民。雅志思行古，清风不受尘。洁斋家学旧，用处日如新。","dynasty":"宋代","title":"见江东绣衣袁广微"}
{"author":"戴复古","content":"十竹相依住，一官真漫为。狂来裂轩冕，穷不顾妻儿。疾世吟孤愤，伤时赋五噫。高名应不朽，自作墓中碑。","dynasty":"宋代","title":"挽赵县尉"}
{"author":"戴复古","content":"寒入疏蓬夜雪深，是非难辩口如瘖。一官不幸有奇祸，万事但求无愧心。想像骑牛开画卷，丁宁回雁寄来音。传家一首冰壶赋，未信横舟竟陆沉。","dynasty":"宋代","title":"怀雪蓬姚希声使君其一"}
{"author":"戴复古","content":"麾节罗群彦，朝廷只数公。近民多惠泽，望阙负孤忠。星殒京城震，沙移海水通。欲知休咎证，无路问苍穹。","dynasty":"宋代","title":"见湖南绣使陈益甫大著"}
{"author":"戴复古","content":"匆匆不暇去相违，草草吟成送别诗。千里江山客行远，三秋风雨桂开迟。安居但欲无公事，举枉终须有直时。若见右司烦寄语，世间公道要扶持。","dynasty":"宋代","title":"寄项宜甫兼简韩右司"}
{"author":"戴复古","content":"去年忆访潘怀县，樽俎风流主意饶。爆竹声中度残岁，华灯影里醉元宵。春风又起观梅兴，野客仍烦折简招。预想张园寻故事，插花秉烛过溪桥。","dynasty":"宋代","title":"永新宰潘仁叔再约观梅"}
{"author":"戴复古","content":"致身虽自文章选，经世尤高政事科。以若所为即伊吕，使其不遇亦丘轲。长沙地窄儒衣阔，明月池乾春水多。天以一贤私一路，其如呷海九州何。","dynasty":"宋代","title":"湖南见直帅"}
{"author":"戴复古","content":"大渴遇甘井，汲多井欲竭。入喉化为汗，不救胸中热。吾闻三危露，迥与众水别。其色莹琉璃，其冷胜冰雪。安得一杯来，为我解此渴。","dynasty":"宋代","title":"大热五首其三"}
{"author":"戴复古","content":"荷君问讯蚕家事，此是妇人辛苦媒。典尽衣裳酬叶价，忙无心绪向妆台。缲声未断机声续，私债未偿官债催。织未成缣分翦尽，妾身争得一丝来。","dynasty":"宋代","title":"闻机上妇说蚕事之辛勤织未成缣往往取偿债家"}
{"author":"戴复古","content":"恳切金章奏，精诚玉帝知。稻粱民性命，丰歉国安危。苗秀方成实，雨来还及时。人能合天意，天亦顺人为。","dynasty":"宋代","title":"江西壬辰秋大旱饥临江守王幼学监簿极力救民"}
{"author":"戴复古","content":"拥鼻行吟上下廊，今宵又宿赞公房。松摇夜半风声壮，桂染中秋月色香。白石清泉喧笑语，深山大泽出文章。当年罗汉寻归处，谁道天台是故乡。","dynasty":"宋代","title":"折桂寺"}
{"author":"戴复古","content":"所学源流远，澹交滋味长。看来浑易与，别去自难忘。独客梦千里，佳人天一方。细观宾退录，亦足慰凄凉。","dynasty":"宋代","title":"怀赵德怀"}
{"author":"戴复古","content":"仓猝抛家舍，遑遑走道涂。依山结茅广，摘草当园蔬。老稚朝朝哭，生涯物物无。避军兼避寇，何日得安居。","dynasty":"宋代","title":"归舟已具李宪楼仓有约盗贼梗道见避乱者可怜"}
{"author":"戴复古","content":"边头相遇若相期，又见随军转运司。忆昨醉君京口酒，伤今读我石壕诗。兰亭饮客酬佳节，淝水收功定几时。准拟看花花较少，春风全在绿杨枝。","dynasty":"宋代","title":"随军转运司王宣子上巳日会客"}
{"author":"戴复古","content":"能为明哲保身谋，富贵功名总罢休。早向急流中勇退，归来闲伴赤松游。","dynasty":"宋代","title":"寄上赵南仲枢密"}
{"author":"戴复古","content":"蛛网羃虚檐，一饱罗群飞。寒蚕齧枯桑，一身终茧丝。物物巧生理，我生拙奚为。貂裘日以弊，石田岁长饥。一贫已到骨，一气傥未衰。举目送飞鸿，悠悠知我谁。","dynasty":"宋代","title":"感寓四首"}
{"author":"戴复古","content":"梦说去年事，诗从昨夜吟。三杯新岁酒，千里故乡心。人共梅花老，愁连江水深。家书忽在眼，一纸直千金。","dynasty":"宋代","title":"临江军新岁呈王幼学监簿"}
{"author":"戴复古","content":"官府太平无一事，凝香座上着衰翁。飘摇短棹游方沼，缥缈高楼倚半空。把酒夜深霜落后，吹箫人在月明中。使君笑指梅花说，去岁今年事不同。","dynasty":"宋代","title":"游云溪与郡宴用太守韵即事二首"}
{"author":"戴复古","content":"轩冕难遮两鬓华，官居虽好不如家。一心懒上朝天马，要趁春风归种花。","dynasty":"宋代","title":"湖南漕李革夫被召乃丐归"}
{"author":"戴复古","content":"学道世情薄，论交谊气深。谩怀三献玉，肯爱四知金。万里铜梁道，千篇锦水吟。一芹供匕筯，聊寓野人心。","dynasty":"宋代","title":"史贤良入蜀有锦江诗卷陈谊甚高"}
{"author":"戴复古","content":"层台高几许，此即会稽图。一目空秦望，千峰压镜湖。云烟分境界，城郭限廉隅。他日传佳话，兰亭与此俱。","dynasty":"宋代","title":"题赵庶可山台"}
{"author":"戴复古","content":"访衡山之顶，雪鸿渺渺，湘江之上，梅竹娟娟。寄语波臣，传言鸥鹭，稳护渠侬书画船。","dynasty":"宋代","title":"沁园春（送姚雪篷之贬所）"}
{"author":"戴复古","content":"千载周公瑾，如其在目前。英风挥羽扇，烈火破楼船。白鸟沧波上，黄州赤壁边。长江酹明月，更忆老坡仙。","dynasty":"宋代","title":"赤壁"}
{"author":"戴复古","content":"云际寻行路，时逢一两家。山川闲世界，耕钓小生涯。病竹长新笋，寒芒摇落花。溪翁解延客，连煮数杯茶。","dynasty":"宋代","title":"舂陵道上"}
{"author":"戴复古","content":"醉归萧史宅，快阁倚西东。山敛过云雨，江无起浪风。月行银汉上，人在玉壶中。天眼照尘世，应怜鹤发翁。","dynasty":"宋代","title":"饮萧和伯家醉登快阁和杨伯子题分明观韵"}
{"author":"戴复古","content":"百尺连云起。试登临、江山人物，一时俱伟。旁挹金陵龙虎势，京岘诸峰对峙。隐隐接、扬州歌吹。雪浪舞从三峡下，乍逢迎、海若谈秋水。形胜地，有如此。使君一世经纶志。把风斤月斧，来此等闲游戏。见说楼成无多日，大手一何容易。笑天下、纷纷血指。酝酿春风与和气，举长江、变作香醪美。人共乐，醉桃李。","dynasty":"宋代","title":"贺新郎（丰真州建江淮伟观楼）"}
{"author":"戴复古","content":"今朝欲去。忽有留人处。说与江头杨柳树。系我扁舟且住。十分酒兴诗肠。难禁冷落秋光。借取春风一笑，狂夫到老犹狂。","dynasty":"宋代","title":"清平乐（兴国军呈李司直）"}
{"author":"戴复古","content":"新荷池沼，绿槐庭院。檐外雨声初断。喧喧两部乱蛙鸣，怎得似、啼莺睍睆。风光流转。客游汗漫。莫问鬓丝长短。即时杯酒醉时歌，算省得、闲愁一半。","dynasty":"宋代","title":"鹊桥仙"}
{"author":"戴复古","content":"处处逢花，家家插柳。政寒食、清明时候。奉板舆行乐，使星随后。人间稀有。出郭寻仙，绣衣春昼。马上列、两行红袖。对韶华一笑，劝国夫人酒。百千长寿。","dynasty":"宋代","title":"锦帐春（淮东陈提举清明奉母夫人游徐仙翁庵）"}
{"author":"戴复古","content":"病起无聊倚绣床。玉容清瘦懒梳妆。水沉烟冷橘花香。说个话儿方有味，吃些酒子又何妨。一声啼鴂断人肠。","dynasty":"宋代","title":"浣溪沙"}
{"author":"戴复古","content":"醉狂痴作。误信青楼约。酒醒梅花吹画角。翻得一场寂寞。相如谩赋凌雪。琴台不遇文君。江上琵琶旧曲，只堪分付商人。","dynasty":"宋代","title":"清平乐（嘲人）"}
{"author":"戴复古","content":"老病懒作书，行藏诗上见。一心不相忘，千里如对面。我已八十翁，此身宁久绊。诸君才杰出，玉石自有辩。随才供任使，小大皆众选。明君用良弼，治道方一变。与之致太平，朝廷还旧观。老夫眼尚明，细把诸君看。试将草草书，用写区区愿。一愿善调燮，二愿强加饭。三愿保太平，官职日九转。","dynasty":"宋代","title":"懒不作书急口令寄朝士"}
{"author":"戴复古","content":"朝市风波地，乾坤渔猎场。生民日憔悴，吾道亦凄凉。龙不为霖出，凤于何处藏。群鸦争晚噪，一意送斜阳。","dynasty":"宋代","title":"访杨伯子监丞自白沙问路而去"}
{"author":"戴复古","content":"自鬻非奇货，强鸣非好声。法当老山林，松根断茯苓。劫来长安道，霜鬓迫衰龄。穷吟无知音，只觉太瘦生。公诗妙一世，风雅见根蒂。比兴千万篇，已作不朽计。穷达虽不同，嗜好乃相似。","dynasty":"宋代","title":"和山谷上东坡古风二首见一朝今取一篇"}
{"author":"戴复古","content":"天近刚风吹面寒，绣衣玉立白云间。沧波万顷海南海，翠碧几重山外山。自觉登临无限意，谁思富贵不如闲。前峰若个神仙宅，指点烟霞见一斑。","dynasty":"宋代","title":"李计使领客游白云景泰"}
{"author":"戴复古","content":"人好物亦好，交深谊转深。他乡如对面，异体实同心。未得平安报，相思长短吟。无从回去马，有便寄来禽。","dynasty":"宋代","title":"怀江村何宏甫自赣上寄林檎"}
{"author":"戴复古","content":"芋圃蔬畦接井湄，茅檐四面槿篱围。门前尽日无人过，牛渡横塘野鸭飞。","dynasty":"宋代","title":"次韵卢申之正字野兴"}
{"author":"戴复古","content":"野鹿自由性，孤鸿不就群。飘零生白发，故旧半青云。忧国家何有，愁吟天不闻。北风吹汉水，胡骑政纷纷。","dynasty":"宋代","title":"新朝士多故人愁吟寄之"}
{"author":"戴复古","content":"远山横碧一溪清，白鸟飞边落照明。吏散庭阶一无事，绿阴亭上又诗成。","dynasty":"宋代","title":"绿阴亭自唐时有之到今五百年卢肇二三公题诗"}
{"author":"戴复古","content":"道人问我看庐山，地上争如阁上看。呈露千峰秋落木，雕锼万象客凭栏。静中见得天机妙，闲里回观世路难。管领风光有微憾，桂花香里酒瓶乾。","dynasty":"宋代","title":"庐山"}
{"author":"戴复古","content":"心地清凉日日秋，怕沾尘土莫低头。置身不在众人下，处处皆成百尺楼。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"人说陈胡蔡，合君为四贤。一廉官似水，三载吏无权。政自诗书出，民从教化迁。神明判事笔，一出万人传。","dynasty":"宋代","title":"送季明府赴太平粹"}
{"author":"戴复古","content":"旱潦并为虐，三农哭岁饥。当秋谷价贵，出广米船稀。救死知吾拙，谋生恐计非。固穷君子事，办采北山薇。","dynasty":"宋代","title":"嘉熙己亥大旱荒庚子夏麦熟"}
{"author":"戴复古","content":"老矣归欤东海村，长裾不复上王门。肉糜岂胜鱼羹饭，纨袴何如犊鼻褌。是处江山如送客，故园桐竹已生孙。分无功业书青史，或有诗名身后存。","dynasty":"宋代","title":"思归二首"}
{"author":"戴复古","content":"一丘一壑自逍遥，莫怪山人索价高。是处园林可行乐，同来宾客不须招。临风桃李花狼藉，照水楼台影动摇。歌舞不容人不醉，樽前方见董娇娆。","dynasty":"宋代","title":"去年访曾幼卿通判携歌舞者同游凤山仆有歌舞"}
{"author":"戴复古","content":"雅兴难忘酒，羁怀不耐秋。坐穷思卖剑，扶病强登楼。适有坐中客，来从边上州。所谈惊老耳，身世并成忧。","dynasty":"宋代","title":"自漳州回泉南主仆俱病"}
{"author":"戴复古","content":"连宵歌舞醉东楼，不信樽前有别愁。半夜月明何处笛，长江风送故人舟。十年浪迹游淮甸，一枕高眠到鄂州。明日拟苏堤上看，当春杨柳政风流。","dynasty":"宋代","title":"到鄂渚"}
{"author":"戴复古","content":"雪为纬，玉为经。一织三涤手，织成一片冰。清如夷齐，可以为衣。陟彼西山，于以采薇。","dynasty":"宋代","title":"白苧歌"}
{"author":"戴复古","content":"夕望春风至，还经闰月迟。梅花丈人行，柳色少年时。爱酒常无伴，吟诗近得师。离骚变风雅，当效楚臣为。","dynasty":"宋代","title":"立春后二首"}
{"author":"戴复古","content":"闭户生涯薄，忧时念虑长。老犹思汗漫，贫已在膏盲。弱柳饶春色，幽兰抱国香。穷通安我命，一笑且持觞。","dynasty":"宋代","title":"代书寄韩履善右司赵庶可寺簿"}
{"author":"戴复古","content":"欲访山中寺，沿堤石甃长。宝坊兵后废，御帖窑中藏。故址生秋草，寒窗带夕阳。孤僧出迎客，满口话凄凉。","dynasty":"宋代","title":"瑯琊山中废寺"}
{"author":"戴复古","content":"老貌非前日，清吟似旧时。已无藏酒妇，幸有读书儿。连岁修茅屋，三秋绕菊篱。寒儒有奇遇，太守为刊诗。","dynasty":"宋代","title":"沈庄可号菊花山人即其所言"}
{"author":"戴复古","content":"东风吹竹屋，无数落梅花。冻雀栖檐角，饥乌啄草芽。家乡劳夜梦，客路又春华。莫讶狂夫醉，西楼酒可赊。","dynasty":"宋代","title":"立春后二首其二"}
{"author":"戴复古","content":"东风吹竹屋，无数落梅花。冻雀栖檐角，饥乌啄草芽。家乡劳夜梦，客路又春华。莫讶狂夫醉，西楼酒可赊。","dynasty":"宋代","title":"立春后二首"}
{"author":"戴复古","content":"行尽芙蓉径，寻秋扣竹关。楼高纳万象，木落见群山。平野水云际，画桥烟雨间。红尘城下路，只隔一湖湾。","dynasty":"宋代","title":"题董侍郎山园"}
{"author":"戴复古","content":"妙甚丹青手，能移造化功。三川山水国，半幅画图中。玉局人何在，铜梁路可通。巽岩扛鼎笔，文与画争雄。","dynasty":"宋代","title":"王应求出示蜀中山水障气势甚雄伟李巽岩题其"}
{"author":"戴复古","content":"久坐图书府，方登著作庭。人知才可敬，公以德为馨。议论参诸老，文章本六经。省中相别后，夜夜望奎星。","dynasty":"宋代","title":"寄赵茂实大著二首"}
{"author":"戴复古","content":"横浦堂前举一卮，古榕阴下坐多时。连朝好雨千山涧，昨夜新秋一叶知。梅岭乡来逢行者，兰亭今日又羲之。家声不坠风流在，如见初寮说好诗。","dynasty":"宋代","title":"南安王使君领客湛泉流觞曲水"}
{"author":"戴复古","content":"梅花庾岭外，别是一山川。那使民无讼，须知狱有冤。心常存正直，法不尚平反。于氏缘何事，阴功到子孙。","dynasty":"宋代","title":"何季皋司理故人也作诗见相勉意二首其一"}
{"author":"戴复古","content":"晓风吹断花稍雨，青山白云无唾处。岚光滴翠湿人衣，踏碎琼瑶溪上步。人家远近屋参差，半成图画半成诗。若使山中无杜宇，登山临水定忘归。","dynasty":"宋代","title":"会稽山中"}
{"author":"戴复古","content":"览镜忽有感，谁能写我真。崚嶒忍饥面，蹭蹬苦吟身。风叶飘零夜，雨花狼籍春。相过慰牢落，吾族有诗人。","dynasty":"宋代","title":"风雨无憀中览镜有感作小诗未有断句适两侄孙"}
{"author":"戴复古","content":"海曲荒凉地，吟边蹭蹬身。时危法当隐，年老惯居贫。俗客苦恋坐，小孙痴弄人。等闲成一笑，不觉把杯频。","dynasty":"宋代","title":"一笑"}
{"author":"戴复古","content":"正朝送迁客，好去看梅花。此岭几人过，念君双鬓华。直言知为国，远地莫思家。韶石叫虞舜，伤哉古道赊。","dynasty":"宋代","title":"张端义应诏上书谪曲江正月一日赣州相遇其二"}
{"author":"戴复古","content":"脱叶园林带晓鸦，马蹄步步踏霜华。山边水际频凝顾，怕有寒梅昨夜花。","dynasty":"宋代","title":"次韵郭子秀晓行"}
{"author":"戴复古","content":"竹弓鸣，雁鸭惊。飞来别浦无人境，春风不摇杨柳影。长颈纷纷占作家，半游波面半眠沙。或行或立或如舞，或只或双或群聚。饮啄浮沉多态度，物情闲暇世忘机。分明一片太古时，巧伪不作民熙熙。","dynasty":"宋代","title":"卢申之正字得春郊牧养图二本有楼攻愧先生题诗且徵予作其一"}
{"author":"戴复古","content":"共醉荆溪酒，不论杯浅深。定交从此日，识面早知心。久缺寒温问，忽闻长短吟。玉霄亭下路，几夜梦相寻。","dynasty":"宋代","title":"次韵旴江李君昉见寄二首时李在包守郡斋"}
{"author":"戴复古","content":"帝里风光二月新，西湖几队踏青人。杏花时节偏饶雨，杨柳门墙易得春。或是或非尘里事，无穷无达醉中身。五陵年少夸豪举，寂寞诗家戴叔伦。","dynasty":"宋代","title":"春日二首呈黄子迈大卿"}
{"author":"戴复古","content":"秋风动窗户，兼闻书传香。种花兼种德，当有折桂郎。","dynasty":"宋代","title":"题周仁甫古香堂二首"}
{"author":"戴复古","content":"山腰有路穿修竹，水面无桥涉浅沙。夹岸人家尽农圃，秋风吹老木棉花。","dynasty":"宋代","title":"溪上"}
{"author":"戴复古","content":"涉世几三折，行年近八旬。江湖倦游客，天地苦吟身。白发可怜老，青云多故人。东风虽有力，朽木不逢春。","dynasty":"宋代","title":"代书寄韩履善右司赵庶可寺簿"}
{"author":"戴复古","content":"我翁本诗仙，游戏沧海上。引手掣鲸鲵，失脚堕尘网。身穷道则腴，年高气弥壮。平生无长物，饮尽千斛酿。传家古锦囊，自作金玉想。篇章久零落，人间眇馀响。搜求二十年，痛泪湿黄壤。君家图书府，墨色照青嶂。我翁有遗迹，数纸古田样。仿佛锺王体，吟句更豪放。把玩竹林间，寒风凛恓惨。昂昂野鹤姿，愧无中散状。儿孤襁褓中，家风随扫荡。于兹见笔法，可想翁无恙。幽居寂寞乡，风月共来往。众丑成独妍，群喑怪孤唱。一生既蹉跎，人琴遂俱丧。托君名不朽，斯文岂天相。旧作忽新传，识者动慨赏。嗟予忝厥嗣，朝夕愧俯仰。敢坠显扬思，幽光发草莽。假此见诸公，丐铭松柏圹。君其启惠心，慰彼九泉望。","dynasty":"宋代","title":"求先人墨迹呈表兄黄季文"}
{"author":"戴复古","content":"连岁遭饥馑，民间气索然。十家九不爨，升米百馀钱。凛凛饥寒地，萧萧风雪天。人无告急处，闭户抱愁眠。","dynasty":"宋代","title":"庚子荐饥"}
{"author":"戴复古","content":"匹马径趋府，将军意气多。来依汉日月，思复晋山河。边将惭尸素，朝臣奏凯歌。分明御徂诈，得失竟如何。","dynasty":"宋代","title":"闻李将军至建康"}
{"author":"戴复古","content":"黄金无足色，白璧有微瑕。求人不求备，妾愿老君家。","dynasty":"宋代","title":"寄兴"}
{"author":"戴复古","content":"七十九岁叟，时吟感寓诗。年高胡不死，身健欲何为。细柳绿垂地，小桃红满枝。春风不到处，枯蔓挂疏篱。","dynasty":"宋代","title":"新岁书怀四首"}
{"author":"戴复古","content":"每日黄堂事了时，一心惟恐上楼迟。发挥天地读周易，管领江山歌杜诗。切戒吏来呈簿历，常邀客至共琴棋。风流太守谁其似，半似元之半牧之。","dynasty":"宋代","title":"黄州竹楼呈谢国正"}
{"author":"戴复古","content":"雅志不同俗，休官二十年。隐居溪上宅，清酌涧中泉。慷慨伤时事，凄凉绝笔篇。三篇遣稿在，当并史书传。","dynasty":"宋代","title":"吴涧泉韩仲止二首"}
{"author":"戴复古","content":"又携诗卷到南州，尘满征衫雪满头。桃李春风故园梦，江山落日异乡愁。樽前一笑真奇事，坐上诸君尽胜流。政倚清谈洗胸臆，莫教王粲赋登楼。","dynasty":"宋代","title":"三山林唐杰潘庭坚张农师会于丁岩仲新楼"}
{"author":"戴复古","content":"山中行乐处，百感上心来。宿雾扫不去，好风吹自开。岩花新得句，野水莫添杯。不尽登临兴，扁舟棹月回。","dynasty":"宋代","title":"次韵董叔宏山中有感"}
{"author":"戴复古","content":"池塘渴雨蛙声少，庭院无人燕语长。午枕不成春草梦，落花风静煮茶香。","dynasty":"宋代","title":"晚春"}
{"author":"戴复古","content":"朝廷不召李功甫，翰苑不着刘潜夫。天下文章无用处，奎星夜夜照江湖。","dynasty":"宋代","title":"寄后村刘潜夫"}
{"author":"戴复古","content":"杜癖诗无敌，高髯画绝纶。笑谈能不朽，富贵或成尘。今古多奇事，乾坤几怪民。相逢不容易，一醉楚江滨。","dynasty":"宋代","title":"杜仲高高九万相会"}
{"author":"戴复古","content":"万事无心一钓竿，三公不换此江山。平山误识刘文叔，惹起虚名满世间。","dynasty":"宋代","title":"钓台"}
{"author":"戴复古","content":"何人妙笔起秋风，吹破枝头烂漫红。翠羽飞来又飞去，一心只在蓼花丛。","dynasty":"宋代","title":"题尹惟晓芙蓉翠羽图"}
{"author":"戴复古","content":"奉亲营小圃，僻在水之湄。霜露蔡公赋，假山慈竹诗。人皆称寿母，我独喜佳儿。八行家风在，三迁忆旧时。","dynasty":"宋代","title":"题徐子英小园"}
{"author":"戴复古","content":"强言不思家，对人作意气。惟有布被头，见我思家泪。","dynasty":"宋代","title":"怀家三首其二"}
{"author":"戴复古","content":"马蹄相逐到浮光，客里相宽对举觞。夜暖试铺新枕簟，晓寒仍索旧衣裳。樱桃着雨便成腐，柳絮随风如许狂。连岁经行淮上路，忧时嬴得鬓毛苍。","dynasty":"宋代","title":"蕲州上官节推同到浮光"}
{"author":"戴复古","content":"香动寒山寂寞滨，直从空谷见佳人。树头树底参差雪，枝北枝南次第春。有此瑰琦在岩壑，其他草树亦精神。移根上苑谁云晚，桃李依然在后陈。","dynasty":"宋代","title":"山中见梅寄曾无疑"}
{"author":"戴复古","content":"国以人为重，人惟德可招。九重方厉政，诸老尽归朝。盛事追三代，清风动百僚。切闻天上语，欢喜到渔樵。","dynasty":"宋代","title":"读改元诏口号"}
{"author":"戴复古","content":"君家名父子，为晦翁嫡传。尝见黄勉斋，极口称其贤。师友相琢磨，南轩惜无年。翁之为汝翁，文字相周旋。溟渤深见底，泰华高及天。宏斋有凤髓，可续欲断弦。","dynasty":"宋代","title":"谢东粹包宏父三首癸卯夏"}
{"author":"戴复古","content":"岁事费料理，三杯意适然。与其愁度日，曷若醉忘年。桑落冬前酒，梅花雪后天。不知身是客，多谢主人贤。","dynasty":"宋代","title":"客中岁晚呈何宏甫"}
{"author":"戴复古","content":"琴剑长为客，诗书欠策勋。老来临镜懒，愁里把杯勤。北雁寒离塞，秋鹰健拂云。物情能奋发，人不解超群。","dynasty":"宋代","title":"为客"}
{"author":"戴复古","content":"层台高几许，此即会稽图。一目空秦望，千峰压镜湖。云烟分境界，城郭限廉隅。他日传佳话，兰亭与此俱。","dynasty":"宋代","title":"题赵庶可山台"}
{"author":"戴复古","content":"洁白无瑕美不娇，炯如珠玉粲林皋。独开残腊与时背，奄胜众芳其格高。欲启月宫休种桂，如何仙苑却栽桃。不将品质分优劣，痛饮花前读楚骚。","dynasty":"宋代","title":"咏梅投所知"}
{"author":"戴复古","content":"市近人声杂，窗明雨色开。异乡轻度节，同邸重传杯。不碍狂夫醉，知无贺客来。故园归未得，茅屋想苍苔。","dynasty":"宋代","title":"元日二首呈永丰刘叔冶知县"}
{"author":"戴复古","content":"故人子曾子，居处近金精。福地佳山水，诗家老弟兄。十年重会面，一笑最关情。万象亭前月，今宵为我明。","dynasty":"宋代","title":"访苍山曾子实"}
{"author":"戴复古","content":"布衣不换锦宫袍，刺骨清寒气自豪。腹有别肠能贮酒，天生左手惯持螯。蝇随骥尾宜千里，鹤在鸡群亦九皋。贤似屈平因独醒，不禁憔悴赋离骚。","dynasty":"宋代","title":"饮中"}
{"author":"戴复古","content":"兴废从谁问，云烟过眼空。吁嗟六朝事，想像半山翁。百景饶君咏，三杯许我同。登临无限意，多在夕阳中。","dynasty":"宋代","title":"同曾景建金陵登览"}
{"author":"戴复古","content":"家在蓬莱海上居，出身履历一时无。姓名羞上云萍录，本是烟波一钓徒。","dynasty":"宋代","title":"题吴熙仲云萍录"}
{"author":"戴复古","content":"年老思家切，交深话别难。扁舟行且止，尊酒强相宽。客路归来晚，人情去后看。西风吹过雁，千万寄平安。","dynasty":"宋代","title":"别董叔宏兄弟"}
{"author":"戴复古","content":"秋扇交情薄，儒衣行路难。纵怀千里志，也要一枝安。梦绕梅花帐，愁生苜蓿盘。从来食肉相，千万强加餐。","dynasty":"宋代","title":"赠张季冶"}
{"author":"戴复古","content":"良辰乐事两相关，不可不求今日閒。有酒能赊堪荐菊，无灾可避自登山。心怀屈贾千年上，身在潇湘八景间。好向樽前开笑口，人生枉自作愁颜。","dynasty":"宋代","title":"九日登裴公亭得无灾可避自登山之句何季皋滕审言为之击节足以成篇"}
{"author":"戴复古","content":"草木生春，楼台不夜，团团月上云霄，太平官府，民物共逍遥。指点江梅一笑，几番负、雨秀风娇。今年好，花边把酒，歌舞醉元宵。风流，贤太守，青云志气，玉树丰标。是神仙班里，旧日王乔。出奉板舆行乐，金莲照、十里笙箫。收灯后，看看丹诏，催入圣明朝。","dynasty":"宋代","title":"满庭芳（元夕上邵武王守子文）"}
{"author":"戴复古","content":"舣棹枫林外，平沙走晚晴。秋深红鹤至，波动白鸥惊。荻浦留三日，江州计几程。夜来风色好，行不待天明。","dynasty":"宋代","title":"淮岸阻风"}
{"author":"戴复古","content":"万古崔嵬，二水涟漪。此江山、天下之奇。太平气象，百姓熙熙。有文章公，经纶手，把州麾。满斟寿酒，笑捻梅枝。管年年、长见花时。佳人休唱，浅近歌词。读浯溪颂，愚谷记，澹岩诗。","dynasty":"宋代","title":"行香子（永州为魏深甫寿）"}
{"author":"戴复古","content":"忆作南州客，归来东海滨。尚怀忧世志，忍说在家贫。老作山林计，梦随车马尘。郁孤台上月，无复照诗人。","dynasty":"宋代","title":"归后遣书问讯李敷文"}
{"author":"戴复古","content":"朝市风波地，乾坤渔猎场。生民日憔悴，吾道亦凄凉。龙不为霖出，凤于何处藏。群鸦争晚噪，一意送斜阳。","dynasty":"宋代","title":"访杨伯子监丞自白沙问路而去"}
{"author":"戴复古","content":"扁舟何寂寞，绝不见人家。无处沽村酒，何从问菊花。溪山澹相对，节序谩云嘉。牢裹乌纱帽，西风日又斜。","dynasty":"宋代","title":"重阳舟中"}
{"author":"戴复古","content":"我之居，元在野，平生惯识牛羊者。今见蒲江出此图，半日不知渠是画。一犍当前转头立，一犍度浦毛犹湿。中有一苍骑以牧，𦍩羜相随数十足。殿后两枚黄觳觫，分明如活下前坡。路转南山春草多，耳根只欠牧儿歌。","dynasty":"宋代","title":"卢申之正字得春郊牧养图二本有楼攻愧先生题诗且徵予作其二"}
{"author":"戴复古","content":"意气久凋落，形模老可憎。能扶双病脚，赖有一枯藤。世味淡如水，吾心达似僧。明朝今日事，一任运腾腾。","dynasty":"宋代","title":"辛丑岁暮三首"}
{"author":"戴复古","content":"左手遮赤日，右手招清风。挥汗不能已，扇笠竞要功。南山龙吐云，腾腾满虚空。一雨变清凉，万物随疏通。向人无德色，大哉造化工。","dynasty":"宋代","title":"大热五首其二"}
{"author":"戴复古","content":"词臣工笔墨，亦足致功勋。细草平戎策，兼为谕蜀文。一言关治乱，千载有知闻。应笑垂纶叟，愁吟对海云。","dynasty":"宋代","title":"寄赵茂实大著二首其二"}
{"author":"戴复古","content":"元从边上住，来此避兵兴。麦麨朝充食，检明夜当灯。蔽门麻菶菶，护壁石层层。老妪逢人哭，吾儿在谢陵。","dynasty":"宋代","title":"望花山张老家"}
{"author":"戴复古","content":"扁舟泊江渚，喜近酒家门。出网鱼虾活，投林鸟雀喧。无桥通竹处，有路到桃源。一见南塘字，凄然忆故园。","dynasty":"宋代","title":"江上"}
{"author":"戴复古","content":"道者日高卧，清风隔世尘。凤麟不可见，猿鸟自相亲。山木轮囷古，茶花冷淡春。草荒门外路，常怕有人来。","dynasty":"宋代","title":"同字子顺访茅庵道人凤凰麒麟不可见道人语也"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴"}
{"author":"戴复古","content":"北风朝暮寒，园林日萧条。自非松柏姿，何叶不飘摇。儒衣历多难，陋巷困箪瓢。无地可躬耕，无才仕王朝。一饥驱我来，骑驴吟灞桥。通名丞相府，数月不见招。欲登五侯门，非皓齿细腰。索米长安街，满口读诗骚。时人试静听，霜枝啭寒蜩。倘可悦人耳，安望如箫韶。","dynasty":"宋代","title":"都中书怀呈滕仁伯秘监"}
{"author":"戴复古","content":"访衡山之顶，雪鸿渺渺，湘江之上，梅竹娟娟。寄语波臣，传言鸥鹭，稳护渠侬书画船。","dynasty":"宋代","title":"沁园春（送姚雪篷之贬所）"}
{"author":"戴复古","content":"思亲如海渺无涯，观物惊心感岁华。谁见诗人心苦处，年年挥泪看梅花。","dynasty":"宋代","title":"题陈景明梅庐"}
{"author":"戴复古","content":"自觉心无愧，何须座右铭。人将金作坞，吾双石为屏。年老医难疗，天寒酒易醒。菊花香到死，不肯就飘零。","dynasty":"宋代","title":"感寓三首"}
{"author":"戴复古","content":"闻说营新第，无从贺落成。门庭山水色，楼阁管弦声。海内二三杰，胸中十万兵。宁为一区计，不使九州平。","dynasty":"宋代","title":"归后遣书问讯李敷文其三"}
{"author":"戴复古","content":"地僻人稀到，山寒水欲冰。闻钟知有寺，见犬不逢僧。断垅森乔木，颓檐挂古藤。斜阳照孤影，诗骨瘦崚嶒。","dynasty":"宋代","title":"山中少憩"}
{"author":"戴复古","content":"喜见新除目，焚香洗眼看。老儒居翰苑，正士作台官。有道为时用，非才处位难。寄声崔与李，催促到长安。","dynasty":"宋代","title":"读改元诏口号"}
{"author":"戴复古","content":"角巾华屋下，丘壑在其旁。寄兴青山远，忧时白发长。无心当世用，袖手看人忙。善自为身计，须传活国方。","dynasty":"宋代","title":"洪子中大卿同登远碧楼归来有诗"}
{"author":"戴复古","content":"衡山之下湘江上，风月留连去较迟。四海弟兄多不遇，一门父子两相知。梅边竹外三杯酒，岁尾年头几局棋。羁旅宦游俱是客，细论心事共题诗。","dynasty":"宋代","title":"朱行父留度岁"}
{"author":"戴复古","content":"识得潮阳钟子洪，今人可想古人风。文章有气吞馀子，天地无情负此翁。问舍求田非细事，参禅学佛见新功。欲知别后真消息，莫惜频书寄海鸿。","dynasty":"宋代","title":"别钟子洪"}
{"author":"戴复古","content":"解后风尘底，周旋鞍马间。三杯送行色，一笑强开颜。夜宿暖汤市，晨炊冷水关。军前献筹策，第一守光山。","dynasty":"宋代","title":"无为军界上遇太湖赵尉制府禀议"}
{"author":"戴复古","content":"舣棹依乔木，扶筇涉浅沙。云山多态度，水月两光华。白首吟诗客，青帘卖酒家。明朝风不定，来此醉黄花。","dynasty":"宋代","title":"九月七日江上阻风"}
{"author":"戴复古","content":"秋风送纨扇，终日御瑶琴。只可自为乐，不求人赏音。无心问轩冕，此地即山林。堪笑红尘客，飘零雪满簪。","dynasty":"宋代","title":"南康县刘隐居"}
{"author":"戴复古","content":"道者日高卧，清风隔世尘。凤麟不可见，猿鸟自相亲。山木轮囷古，茶花冷淡春。草荒门外路，常怕有人来。","dynasty":"宋代","title":"同字子顺访茅庵道人凤凰麒麟不可见道人语也"}
{"author":"戴复古","content":"朅来问讯病维摩，花满溪堂竹满坡。发秃齿危俱老矣，人高诗苦柰穷何。四山便是清凉国，一室可为安乐窝。犹有忧时两行泪，临风挥洒湿藤萝。","dynasty":"宋代","title":"访赵东野"}
{"author":"戴复古","content":"横冈下瞰大江流，浮远堂前万里愁。最苦无山遮望眼，淮南极目尽神州。","dynasty":"宋代","title":"江阴浮远堂"}
{"author":"戴复古","content":"山束江流急，云兼雾气深。轻鸥闲态度，孤雁苦声音。客路行无极，风光古又今。梅花出篱落，幽事颇关心。","dynasty":"宋代","title":"江上"}
{"author":"戴复古","content":"飘零忧国杜陵老，感寓伤时陈子昂。近日不闻秋鹤唳，乱蝉无数噪斜阳。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"未登快阁心先快，红日半檐秋雨晴。宇宙无边万山立，云烟不动八窗明。飞来一鹤天相近，过尽千帆江自横。借问金华老仙伯，几人无忝入诗盟。","dynasty":"宋代","title":"登快阁黄明府强使和山谷先生留题之韵"}
{"author":"戴复古","content":"九陌尘中事，三生石上身。狂为好诗客，贫作负恩人。十载江村别，扁舟淦水滨。音书久不至，得梦往来频。","dynasty":"宋代","title":"贫作负恩人为何宏甫作"}
{"author":"戴复古","content":"有客游濠梁，频酌淮河水。东南水多咸，不如此水美。春风吹绿波，郁郁中原气。莫向北岸汲，中有英雄泪。","dynasty":"宋代","title":"频酌淮河水"}
{"author":"戴复古","content":"龙墀射策三千字，未抵胸中十万兵。远大无过为将相，文章争似立功名。当今天下几豪杰，独数君家两弟兄。世事从横人事左，未知何以措升平。","dynasty":"宋代","title":"平江呈毅夫侍郎"}
{"author":"戴复古","content":"扁舟到溪上，移杖即行吟。问麦雨多少，探梅春浅深。古屏今日景，修竹旧时阴。畴昔同游者，遗踪何处寻。","dynasty":"宋代","title":"屏上怀黄伯高兄弟"}
{"author":"戴复古","content":"草罢惜春赋，持杯亦鲜欢。檐楹双燕语，风雨百花残。小阁无聊坐，征衣不耐寒。地炉烧石炭，强把故书看。","dynasty":"宋代","title":"萍乡客舍"}
{"author":"戴复古","content":"亭榭八九所，一筇随往还。四桥朱槛外，三径绿阴间。凿浅通流水，凭高见远山。琴堂判风月，一笑得双鬟。","dynasty":"宋代","title":"萍乡县圃"}
{"author":"戴复古","content":"识得潮阳钟子洪，今人可想古人风。文章有气吞馀子，天地无情负此翁。问舍求田非细事，参禅学佛见新功。欲知别后真消息，莫惜频书寄海鸿。","dynasty":"宋代","title":"别钟子洪"}
{"author":"戴复古","content":"一室可忘老，四窗宜读书。但教樽有酒，莫问食无鱼。客子家何在，明朝岁又除。思归徒自苦，安处即吾庐。","dynasty":"宋代","title":"董侍郎蒙泉书院"}
{"author":"戴复古","content":"定交虽日浅，老眼见君深。急谊真如渴，能诗不肯吟。江湖尊白发，土苴视黄金。野客无边幅，相看话此心。","dynasty":"宋代","title":"谢萧和伯见访"}
{"author":"戴复古","content":"道者日高卧，清风隔世尘。凤麟不可见，猿鸟自相亲。山木轮囷古，茶花冷淡春。草荒门外路，常怕有人来。","dynasty":"宋代","title":"同字子顺访茅庵道人凤凰麒麟不可见道人语也"}
{"author":"戴复古","content":"池塘渴雨蛙声少，庭院无人燕语长。午枕不成春草梦，落花风静煮茶香。","dynasty":"宋代","title":"晚春"}
{"author":"戴复古","content":"身为吟诗瘦，家因好谊贫。如何贤太守，不念可怜人。橘井谁知处，桃源莫问津。秋风吹白发，沧海老垂纶。","dynasty":"宋代","title":"寄永嘉太守赵茂实"}
{"author":"戴复古","content":"腊里春风转，埙箎一气和。劝翁新岁酒，唱我老人歌。一世声名重，四方书问多。章泉一泓水，思与海同波。","dynasty":"宋代","title":"别章泉定庵二老人"}
{"author":"戴复古","content":"胸次诗书一派清，学如耕稼到秋成。十年闭户存吾道，万事无心逐世情。叶落花开关气数，山长水远是功名。摩挲老眼看新贵，九鼎鸿毛孰重轻。","dynasty":"宋代","title":"静斋张敏则舍人赠诗因用其韵为酬"}
{"author":"戴复古","content":"独坐观星斗，一襟秋思长。天河司米价，太乙照时康。月浦孤帆过，风荷一路香。持杯问舟子，今夜宿谁乡。","dynasty":"宋代","title":"舟中夜坐"}
{"author":"戴复古","content":"联骑来寻失马翁，相期投宿此山中。一庭花影三更月，万壑松声半夜风。共把酒杯眠不得，剧谈世事恨无穷。明朝莫使儿童见，倘有江船吾欲东。","dynasty":"宋代","title":"同郑子野访王隐居"}
{"author":"戴复古","content":"移根广寒殿，栽近读书堂。良夜月中影，秋风天上香。此花真异种，万木莫同芳。他日五枝秀，何惭窦十郎。","dynasty":"宋代","title":"题宋安抚月中香"}
{"author":"戴复古","content":"万里清秋景，都归乎此亭。光阴几今古，天地一宫廷。澬水东西白，梅山表里青。登临生酒兴，欲醉又还醒。","dynasty":"宋代","title":"邵阳赵节斋史君同黄季玉以合江亭三字分韵"}
{"author":"戴复古","content":"何处避炎热，相期过宝坊。万松深处坐，六月午时凉。钟磬出深屋，江山界短墙。醉来归兴懒，留宿赞公房。","dynasty":"宋代","title":"刘兴伯黄希宋苏希亮慧力寺避暑"}
{"author":"戴复古","content":"东风满架索春饶，三月梁园雪未消。賸馥何人炷兰麝，柔枝无力带琼瑶。","dynasty":"宋代","title":"酴醾"}
{"author":"戴复古","content":"都来五十有六字，写出山林无限奇。当日所题何处景，只今但见后湖诗。一言一语堪传世，某水某丘仍属谁。试向愁烟推白鸟，无情白鸟又何知。","dynasty":"宋代","title":"李深道得苏养直所为深字韵一首不知题何处景"}
{"author":"戴复古","content":"拥鼻行吟上下廊，今宵又宿赞公房。松摇半夜风声壮，桂染中秋月色香。白石清泉闻笑语，名山大泽出文章。老夫甘作无名者，不逐纷纷举子忙。","dynasty":"宋代","title":"庐山"}
{"author":"戴复古","content":"夏潦连秋涨，人家水半门。都抛破茅屋，移住小山村。聒聒笼鸡犬，累累带子孙。安居华屋者，应觉此身尊。","dynasty":"宋代","title":"江涨见移居者"}
{"author":"戴复古","content":"秋风吹拄杖，直到祝融颠。目击三千界，肩摩尺五天。扶桑旸谷畔，青草洞庭边。云气无遮障，分明在眼前。","dynasty":"宋代","title":"登祝融"}
{"author":"戴复古","content":"斩蛟移鳄后，近水有惊鳞。阃外尚多事，幕中无一人。佩韦防狷急，强饭养精神。罗致贤能士，仍须藻鉴真。","dynasty":"宋代","title":"彭绣使平叛卒后除经略小诗陈利害"}
{"author":"戴复古","content":"庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。","dynasty":"宋代","title":"送季明府赴太平粹"}
{"author":"戴复古","content":"荆门在何许，鄂渚小踌躇。宿处好看剑，客中宜读书。交游天作合，江汉景何如。窗户半天上，南楼好寓居。","dynasty":"宋代","title":"又送行二首其二"}
{"author":"戴复古","content":"识得潮阳钟子洪，今人可想古人风。文章有气吞馀子，天地无情负此翁。问舍求田非细事，参禅学佛见新功。欲知别后真消息，莫惜频书寄海鸿。","dynasty":"宋代","title":"别钟子洪"}
{"author":"戴复古","content":"垂虹五百步，太湖三万顷。除却岳阳楼，天下无此景。范蠡挟西施，功名付烟艇。","dynasty":"宋代","title":"松江舟中四首荷叶浦时有不测末句故及之其二"}
{"author":"戴复古","content":"我本江湖客，归来二月春。居多闭门日，未卜赏花辰。绕树鹊声喜，隔帘莺语新。可怜垂白叟，却羡踏青人。","dynasty":"宋代","title":"闻严坦叔入朝再用前韵"}
{"author":"戴复古","content":"吾年几八十，暮景不胜斜。老鹤犹能语，枯梅强作花。一心为死计，无意问生涯。有酒时相过，东隣八九家。","dynasty":"宋代","title":"岁暮书怀寄林玉溪"}
{"author":"戴复古","content":"扁舟泊江渚，喜近酒家门。出网鱼虾活，投林鸟雀喧。无桥通竹处，有路到桃源。一见南塘字，凄然忆故园。","dynasty":"宋代","title":"江上"}
{"author":"戴复古","content":"故人昔住金华峰，面带双溪秋水容。故人今住伏龙山，陈陶故圃茅三间。千载清风徐孺子，门前共此一湖水。百花洲上万垂杨，白鸥群里歌沧浪。故人心事孺子高，故人诗句今陈陶。短衣饭牛不逢尧，何如绣鞍上着锦宫袍。瓦盆对客酌松醪，何如紫霞觞泛碧葡萄。豆萁然火度寒宵，何如玉堂夜照金莲膏。吟成秃笔写芭蕉，何如沉香亭北醉挥毫。再三问君君不对，目送飞鸿楚天外。细读山中招隐篇，超然意与烟霞会。照影湖边双鬓皓，此计知之悔不早。三椽可办愿卜隣，荷锸相随种瑶草。","dynasty":"宋代","title":"伏龙山民宋正甫湖山清隐乃唐诗人陈陶故圃曾"}
{"author":"戴复古","content":"冷澹篇章遇赏难，杜陵清瘦孟郊寒。黄金作纸珠排字，未必时人不喜看。","dynasty":"宋代","title":"戏题诗藁"}
{"author":"戴复古","content":"几年重九客他州，少泊槠田古渡头。人向饮中言我乐，谁知笑里是吾愁。黄华可忍抛三径，白发犹堪柰几秋。今日登高无处所，一樽携上枕江楼。","dynasty":"宋代","title":"九日槠洲舟中"}
{"author":"戴复古","content":"强言不思家，对人作意气。惟有布被头，见我思家泪。","dynasty":"宋代","title":"怀家三首"}
{"author":"戴复古","content":"相邀避暑到慈云，细听诸君讲见闻。六月美宣歌北伐，五弦思舜奏南薰。不忧冷澹无欢伯，自致清凉有此君。想像当时河朔饮，樽前不用着红裙。","dynasty":"宋代","title":"慈云避暑"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴其一"}
{"author":"戴复古","content":"别尽诸君不见君，客愁多似海南云。一声何处离群雁，那向江村静处闻。","dynasty":"宋代","title":"既别诸故旧独黄希声往曲江凛议未回不及语离"}
{"author":"戴复古","content":"南云漂渺连苍穹，七十二峰朝祝融。凌空栋宇赤帝宅，修廊翼翼生寒风。朝家遣使严祀典，御香当殿开宸封。愿四海，扶九重，干戈永息年屡丰。五岳惟今见南岳，北望乾坤双泪落。","dynasty":"宋代","title":"南岳"}
{"author":"戴复古","content":"行坐自徜徉，吟声绕屋梁。晓烟滋柳色，晨露发荷香。以我一心静，参他六月凉。渊明知此意，高卧到羲皇。","dynasty":"宋代","title":"豫章东湖避暑"}
{"author":"戴复古","content":"凤凰洲上凤凰山，草草登临见一斑。不立樊墙天广大，剩栽花竹地宽闲。白云四面峰千叠，绿柳前头水一湾。行色催人诗未就，寄情庭院落花间。","dynasty":"宋代","title":"汪见可教授约诸丈凤山酌别"}
{"author":"戴复古","content":"江上维舟稳，人间行路难。数朝花雨细，一夜社风寒。燕语能留客，蛙鸣岂为官。苦吟成底事，赢得瘦团栾。","dynasty":"宋代","title":"江上"}
{"author":"戴复古","content":"团团堤路行无极，一株一步杨柳碧。佳人反覆看荷花，自恨鬓边簪不得。","dynasty":"宋代","title":"东湖看花呈宋原父"}
{"author":"戴复古","content":"州县徒劳喜近民，民间何事不关身。谁知风月台中客，自是丝纶阁上人。万缕绿垂杨柳雨，一梢红破海棠春。小园暂作风光主，朝马行随辇路尘。","dynasty":"宋代","title":"次韵郡粹王子文小园咏春"}
{"author":"戴复古","content":"深居陋巷不妨幽，翠竹当门水满沟。每遇事来先觉懒，欲为官去又还休。田园自乐陶元亮，乡里多称马少游。除却读书无所好，有时闲作北岩游。","dynasty":"宋代","title":"赵升卿有官不肯为里居有贤声访之于深巷中"}
{"author":"戴复古","content":"说破当年旧石屏，自惭无德又无能。乡来江海疏狂客，今作山林老病僧。高卧一楼成宇宙，冷看独影当宾朋。恶诗有误公题品，不是夔州杜少陵。","dynasty":"宋代","title":"谢吴秘丞作石屏集后序"}
{"author":"戴复古","content":"光阴日夜催吾老，已作鸡皮鹤发翁。万事装成百年梦，五行注定一生穷。残花但有凋零分，枯木难沾造化功。若见黄堂烦寄语，何如停我雪楼中。","dynasty":"宋代","title":"寄朱仲是兼佥"}
{"author":"戴复古","content":"茶山衣钵放翁诗，南渡百年无此奇。入妙文章本平澹，等闲言语变瑰琦。三春花柳天裁剪，历代兴衰世转移。李杜陈黄题不尽，先生模写一无遗。","dynasty":"宋代","title":"读放翁先生剑南诗草"}
{"author":"戴复古","content":"台官关系重，用舍一何轻。诸老多惭德，斯人有直声。傥来视轩冕，归去即功名。莫拜宽堂墓，伤心隔死生。","dynasty":"宋代","title":"闻杜仪甫出台"}
{"author":"戴复古","content":"今宵何幸宿书林，议论从横感慨深。黄卷具传千古意，青灯照破几人心。狂夫嗜饮夜偷酒，污吏容私昼攫金。尧舜君民旧风俗，凡经几变到于今。","dynasty":"宋代","title":"访张元德"}
{"author":"戴复古","content":"时人谁识老声丞，满口常谈杜少陵。俗辈众多吾辈少，素交零落利交兴。权门炙手炎如火，诗社投身冷似冰。堪笑皇天无老眼，相知赖有竹林僧。","dynasty":"宋代","title":"诸葛仁叟县丞极贫能保风节有权贵招之不屑其"}
{"author":"戴复古","content":"仲蔚蓬蒿宅，终朝只闭关。无心与时竞，未老得身闲。绿绕巡除水，青横隔岸山。客来新酒熟，相对一酡颜。","dynasty":"宋代","title":"访徐益夫"}
{"author":"戴复古","content":"元龙湖海士，参得石头禅。卓笔翻千偈，住山今十年。安心一丘壑，过眼几云烟。莫笑拙庵拙，声名动九天。","dynasty":"宋代","title":"南台寺长老乃福州士人陈其姓语及光拙庵遭际"}
{"author":"戴复古","content":"仓猝抛家舍，遑遑走道涂。依山结茅广，摘草当园蔬。老稚朝朝哭，生涯物物无。避军兼避寇，何日得安居。","dynasty":"宋代","title":"归舟已具李宪楼仓有约盗贼梗道见避乱者可怜"}
{"author":"戴复古","content":"访衡山之顶，雪鸿渺渺，湘江之上，梅竹娟娟。寄语波臣，传言鸥鹭，稳护渠侬书画船。","dynasty":"宋代","title":"沁园春（送姚雪篷之贬所）"}
{"author":"戴复古","content":"自笑诗人多好酒，君能不饮任樽空。劝君莫倚醒醒眼，却笑傍人醉面红。","dynasty":"宋代","title":"次韵谷口郑东子见寄"}
{"author":"戴复古","content":"客游江海上，几度见秋风。远浦芦花白，疏林秋实红。人情朝暮变，景物古今同。老眼犹明在，从教两耳聋。","dynasty":"宋代","title":"秋兴有感"}
{"author":"戴复古","content":"子去寻名胜，何惭着布衣。出门知所乡，在旅亦如归。道谊无穷达，文章有是非。寄声陈与赵，相赏莫相违。","dynasty":"宋代","title":"送侄孙汝白往东嘉问讯陈叔方诸丈"}
{"author":"戴复古","content":"一晴收尽四山云，天与黄堂作好春。西楚东吴献风月，南楼北榭拥星辰。扶持入郭观灯叟，歌舞拦街醉酒人。此是太平真气象，今年第一个良辰。","dynasty":"宋代","title":"汪给事守鄂渚元宵代江夏宰吴熙仲献灯"}
{"author":"戴复古","content":"百尺连云起。试登临、江山人物，一时俱伟。旁挹金陵龙虎势，京岘诸峰对峙。隐隐接、扬州歌吹。雪浪舞从三峡下，乍逢迎、海若谈秋水。形胜地，有如此。使君一世经纶志。把风斤月斧，来此等闲游戏。见说楼成无多日，大手一何容易。笑天下、纷纷血指。酝酿春风与和气，举长江、变作香醪美。人共乐，醉桃李。","dynasty":"宋代","title":"贺新郎（丰真州建江淮伟观楼）"}
{"author":"戴复古","content":"诏书催赴紫宸班，九奏君王乞挂冠。日暮倒行非我事，急流勇退有何难。地灵不隐金砂胜，秋水长流玉涧寒。好把山林寄图画，试教天下故人看。","dynasty":"宋代","title":"曾云巢同相勉李玉涧不赴召"}
{"author":"戴复古","content":"寄迹小园中，馀春接初夏。问木木成阴，问花花已谢。黄鹂出幽谷，杜鹃叫长夜。把酒酌园婆，远客此税驾。有时吟声高，鬼神莫惊怕。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其四"}
{"author":"戴复古","content":"鹊噪令人喜，鸦噪令人憎。人心自分别，吉凶属禽声。舜时有凤鸣，文王时亦鸣。汉时凤亦鸣，六朝时亦鸣。凤鸣有吉凶，人不子细听。","dynasty":"宋代","title":"凤鸣有吉凶"}
{"author":"戴复古","content":"半路袖回攀佳手，一生才遂买山心。要知此老风流处，来向刘郎吟处吟。","dynasty":"宋代","title":"招山乃诗人刘叔拟故居朱清之得其地清之赴南"}
{"author":"戴复古","content":"半夜群动息，五更百梦残。天鸡啼一声，万枕不遑安。一日一百刻，能得几刻闲。当其闲睡时，作梦更多端。穷者梦富贵，达者梦神仙。梦中亦役役，人生良鲜欢。","dynasty":"宋代","title":"梦中亦役役"}
{"author":"戴复古","content":"山近江如束，林深路欲迷。平沙印虎迹，绝壁听猿啼。绿水人谁钓，黄茅地可畦。幽居堪避世，何必武陵溪。","dynasty":"宋代","title":"峡山二首"}
{"author":"戴复古","content":"意气久凋落，形模老可憎。能扶双病脚，赖有一枯藤。世味淡如水，吾心达似僧。明朝今日事，一任运腾腾。","dynasty":"宋代","title":"辛丑岁暮三首其三"}
{"author":"戴复古","content":"今夕知何夕，满堂灯烛光。杜陵分岁了，贾岛祭诗忙。横笛梅花老，传杯柏叶香。明朝贺元日，政恐雨相妨。","dynasty":"宋代","title":"壬寅除夜"}
{"author":"戴复古","content":"邪正不两立，国家当再兴。有时须有命，称德不称能。方喜千年遇，如何一旦薨。世间无哭处，吾欲哭昭陵。","dynasty":"宋代","title":"挽立斋杜丞相"}
{"author":"戴复古","content":"郎船江下泊，妾家楼上住。朝朝暮暮间，上下两相顾。相顾不相亲，风波愁杀人。","dynasty":"宋代","title":"江南新体"}
{"author":"戴复古","content":"潇洒复潇洒，是为丁竹坡。生涯浑草草，诗句自多多。恨不识是叟，悲哉作此歌。数编遗稿在，不共葬烟萝。","dynasty":"宋代","title":"挽温岭丁竹坡"}
{"author":"戴复古","content":"英雄疏略书生腐，守调如公天下无。眼底纷纷付谈笑，胸中事事有规模。从他要路争驰毂，独坐偏州再剖符。平寇功成在谁手，乱山深处问樵夫。","dynasty":"宋代","title":"安丰粹李华被旨监军入闽讨贼华身督诸将先破"}
{"author":"戴复古","content":"文章随世作低昂，变尽风骚到晚唐。举世吟哦推李杜，时人不识有陈黄。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"岁事费料理，三杯意适然。与其愁度日，曷若醉忘年。桑落冬前酒，梅花雪后天。不知身是客，多谢主人贤。","dynasty":"宋代","title":"客中岁晚呈何宏甫"}
{"author":"戴复古","content":"老去知无用，归来得自如。几年眠客舍，今日爱吾庐。处世无长策，闲时读故书。但能营一饱，浑莫问其馀。","dynasty":"宋代","title":"归来二首儿子创小楼以安老首"}
{"author":"戴复古","content":"姑苏道士天酒星，醉笔写出双龙形。墨迹从横夺造化，蜿蜒满壁令人惊。一龙翻身出云表，口吞八极沧溟小。手弄宝珠珠欲飞，握入掌中拳五爪。一龙排山山为开，头角与石争崔嵬。波涛怒起接云气，不向九霄行雨来。万物焦枯天作旱，两雄壁隐宁非懒。真龙不用只画图，猛拍栏干寄三叹。","dynasty":"宋代","title":"毗陵天庆观画龙自题姑苏羽士李怀仁醉笔诗呈"}
{"author":"戴复古","content":"楼台逼霄汉，窗户纳云霓。回顾千岩路，如登万仞梯。泉从山顶出，雪压树头低。高绝无人境，非僧不可栖。","dynasty":"宋代","title":"上封"}
{"author":"戴复古","content":"壶山好，胆气不妨粗。手奋空拳成活计，眼穿故纸下功夫。处世未全疏。生涯事，近日果何如。背锦奚奴能检典，画眉老妇出交租。且喜有赢馀。","dynasty":"宋代","title":"望江南"}
{"author":"戴复古","content":"汝祖积阴德，汝翁多读书。汝生天报施，汝死又何如。修短有定数，贤愚莫问渠。冥官闻恸哭，还许再来无。","dynasty":"宋代","title":"族侄孙子荣之子神童颜老不幸短命而死哭之不"}
{"author":"戴复古","content":"三杯成小醉，行处总堪诗。临水知鱼乐，观山爱马迟。林塘飞翡翠，篱落带酴醾。问讯边头事，溪翁总不知。","dynasty":"宋代","title":"麻城道中"}
{"author":"戴复古","content":"人材当世用，缓急敢辞难。身挟天威重，名惊贼胆寒。临机一着妙，入境众心安。闻已诛元恶，仍须问祸端。","dynasty":"宋代","title":"寄姚楚州"}
{"author":"戴复古","content":"身退谋家易，时危致主难。才能今管乐，人物旧张韩。吾国日以小，边疆风正寒。平生倚天剑，终待斩楼兰。","dynasty":"宋代","title":"归后遣书问讯李敷文"}
{"author":"戴复古","content":"万里南迁直谏臣，世间无地可容身。夜冲风雨过湘水，赖有青山作主人。","dynasty":"宋代","title":"道乡台"}
{"author":"戴复古","content":"扁舟何处泊，沙渚夕阳边。远浦横鱼网，高山起烧烟。客行今老矣，秋思日凄然。且复开怀抱，囊中有酒钱。","dynasty":"宋代","title":"舟中"}
{"author":"戴复古","content":"鄂渚三千里，南楼看月回。东园花政好，去岁客重来。兄弟皆名士，文章动上台。倾城倾国色，也用觅良媒。","dynasty":"宋代","title":"杜仲高自鄂渚下仪真"}
{"author":"戴复古","content":"行坐自徜徉，吟声绕屋梁。晓烟滋柳色，晨露发荷香。以我一心静，参他六月凉。渊明知此意，高卧到羲皇。","dynasty":"宋代","title":"豫章东湖避暑其一"}
{"author":"戴复古","content":"自觉心无愧，何须座右铭。人将金作坞，吾双石为屏。年老医难疗，天寒酒易醒。菊花香到死，不肯就飘零。","dynasty":"宋代","title":"感寓三首"}
{"author":"戴复古","content":"京口画楼三百所，第一新楼名喜雨。大鹏展翼到中天，化作檐楹不飞去。一日登临天下奇，华灯照夜万琉璃。上与星辰共罗列，下映十里莲花池。泰山为曲海为酿，手挈五湖为甕盎。银糟香沸碧瑶春，歌舞当垆多丽人。使君歌了人皆饮，更赏谷中花似锦。五兵不用用酒兵，折冲樽俎边尘寝。兹楼屹作东南美，孰识黄堂命名意。特将此酒噀为霖，四海九州同一醉。","dynasty":"宋代","title":"京口喜雨楼落成呈史固叔侍郎"}
{"author":"戴复古","content":"溪堂久矣无人到，千骑传呼五马来。流水奔腾砥柱立，好山呈露晚云开。指挥壮士驰骁骑，管领衰翁吊古梅。笑问风流羊叔子，几人登览不尘埃。","dynasty":"宋代","title":"游云溪与郡宴用太守韵即事二首"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴"}
{"author":"戴复古","content":"闭门觅句饭牛翁，囊有新诗不怕穷。十里梅花生眼底，九峰山色满胸中。","dynasty":"宋代","title":"次韵谷口郑东子见寄"}
{"author":"戴复古","content":"心地清凉日日秋，怕沾尘土莫低头。置身不在众人下，处处皆成百尺楼。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"茉莉花边把酒卮，桄榔树下共谈诗。醉来一枕西窗下，酒醒方知有别离。","dynasty":"宋代","title":"林伯仁话别二绝其二"}
{"author":"戴复古","content":"短檐纱帽旧麻衣，铁杖扶衰步履迟。老去分为无用物，客游谁道有归时。丰年村落家家酒，秋日楼台处处诗。生长此方真乐土，江淮百姓政流离。","dynasty":"宋代","title":"久客还乡"}
{"author":"戴复古","content":"赤壁矶头，临皋亭下，扁舟两度经过。江山如画，风月奈愁何。三国英雄安在，而今但、一目烟波。风流处，竹楼无恙，相对有东波。登临，还自笑，狂游四海，一向忘家。算天寒路远，早早归呵。明日片帆东下，沧洲上、千里芦花。真堪爱，买鱼沽酒，到处听吴歌。","dynasty":"宋代","title":"满庭芳"}
{"author":"戴复古","content":"雅志不同俗，休官二十年。隐居溪上宅，清酌涧中泉。慷慨伤时事，凄凉绝笔篇。三篇遣稿在，当并史书传。","dynasty":"宋代","title":"吴涧泉韩仲止二首"}
{"author":"戴复古","content":"桂子吹香风露深，老夫吟了听蝉吟。秋来賸有行山兴，病后全无涉世心。诗苦积成双白发，酒豪轻用万黄金。平生意气今如许，独抱传家一破琴。","dynasty":"宋代","title":"秋日病馀"}
{"author":"戴复古","content":"能为明哲保身谋，富贵功名总罢休。早向急流中勇退，归来闲伴赤松游。","dynasty":"宋代","title":"寄上赵南仲枢密"}
{"author":"戴复古","content":"朝廷不召李功甫，翰苑不着刘潜夫。天下文章无用处，奎星夜夜照江湖。","dynasty":"宋代","title":"寄后村刘潜夫"}
{"author":"戴复古","content":"穷人不谋欢，元夜如常时。晴雨均寂寞，蚤与一睡期。朱门粲灯火，歌舞临酒池。酒阑欢不足，九街恣游嬉。前呵惊市人，箫鼓逐后随。片云头上黑，翻得失意归。","dynasty":"宋代","title":"元宵雨"}
{"author":"戴复古","content":"意气久凋落，形模老可憎。能扶双病脚，赖有一枯藤。世味淡如水，吾心达似僧。明朝今日事，一任运腾腾。","dynasty":"宋代","title":"辛丑岁暮三首其三"}
{"author":"戴复古","content":"腰镰上垄刈黄云，东家西家麦满门。前村寡妇拾滞穟，饘粥有馀炊饼饵。我闻淮南麦最多，麦田今岁屯干戈。饱饭不知征战苦，生长此方真乐土。","dynasty":"宋代","title":"刈麦行"}
{"author":"戴复古","content":"田间四五月，此景看来稀。翼翼青苗上，双双白鸟飞。茅茨林下住，簑笠雨中归。拍岸瓜藤水，不须忧岁饥。","dynasty":"宋代","title":"侄孙亦龙作亭于小山之上□余以野亭名之得诗"}
{"author":"戴复古","content":"野鹿自由性，孤鸿不就群。飘零生白发，故旧半青云。忧国家何有，愁吟天不闻。北风吹汉水，胡骑政纷纷。","dynasty":"宋代","title":"新朝士多故人愁吟寄之"}
{"author":"戴复古","content":"君是青云料，吾当白发年。驽骀傍骐骥，鱼鸟各天渊。他日难忘处，寒宵不忍眠。挑灯雪窗下，共读雁奴篇。","dynasty":"宋代","title":"送陈幼度运干"}
{"author":"戴复古","content":"出郭断虹雨，倚楼新雁天。三杯古榕下，一笑菊花前。入市子鱼贵，堆盘牡蛎鲜。山僧惯蔬食，清坐莫流涎。","dynasty":"宋代","title":"莆中遇方□□邀出城买蛎而饮一僧同行"}
{"author":"戴复古","content":"坐断此江干，池亭百亩宽。禽鱼全性命，花竹报平安。有道行其志，非时做甚官。丰神更闲雅，野服竹皮冠。","dynasty":"宋代","title":"蕲春李丈解后游江上园劝游人不可折花木禁渔"}
{"author":"戴复古","content":"江涨行无路，西风又打头。颇闻商妇怨，自作贾胡愁。（下缺四句二十字）","dynasty":"宋代","title":"蕲口阻风务官点税"}
{"author":"戴复古","content":"樽俎忘佳节，衣冠肃广庭。为民祈一雨，何暇赏双星。五马无惭德，三龙合效灵。前山好云气，早已动雷霆。","dynasty":"宋代","title":"蕲州厉使君七夕祈雨"}
{"author":"戴复古","content":"马蹄相逐到浮光，客里相宽对举觞。夜暖试铺新枕簟，晓寒仍索旧衣裳。樱桃着雨便成腐，柳絮随风如许狂。连岁经行淮上路，忧时嬴得鬓毛苍。","dynasty":"宋代","title":"蕲州上官节推同到浮光"}
{"author":"戴复古","content":"不特来观德庆碑，江山胜槩六朝遗。兴亡了不关吾事，登览胡为作许悲。梅为有香奇似雪，酒能无闷妙于诗。萧萧绿竹无人爱，留取云稍待凤来。","dynasty":"宋代","title":"清凉寺有怀真翰林运使之来"}
{"author":"戴复古","content":"客中今日最伤心，忆着家山松树林。白石冈头闻杜宇，对他人墓亦沾巾。","dynasty":"宋代","title":"清明感伤"}
{"author":"戴复古","content":"一笠戴春雨，愁来不可遮。清明思上塚，昨夜梦还家。归兴随流水，伤心对落花。晋原松下泪，沾洒楚天涯。","dynasty":"宋代","title":"清明感伤"}
{"author":"戴复古","content":"白头那办老生涯，幸有痴儿可主家。百岁光阴一场梦，三春消息几番花。扫松预造清明酒，入峡先租谷雨茶。随分支吾度时节，那求不死炼丹砂。","dynasty":"宋代","title":"清明前梦得花字"}
{"author":"戴复古","content":"红叶无人扫，黄花独自妍。听谈天下事，愁到酒樽前。水阔终非海，楼高不到天。昔人已怀古，况复后千年。","dynasty":"宋代","title":"秋怀"}
{"author":"戴复古","content":"为学日不足，毋劳课近功。声名垂不朽，文字用无穷。草色朝朝碧，桃花岁岁红。一机长运转，造物与人同。","dynasty":"宋代","title":"张子明索赋永斋诗若之久矣杜撰四十字以还冷"}
{"author":"戴复古","content":"寒入疏蓬夜雪深，是非难辩口如喑。一官不幸有奇祸，万事但求无愧心。想像骑牛开画卷，丁宁回雁寄来音。传家一首冰壶赋，未信横舟竟陆沉。","dynasty":"宋代","title":"怀雪蓬姚希声使君"}
{"author":"戴复古","content":"竹弓鸣，雁鸭惊。飞来别浦无人境，春风不摇杨柳影。长颈纷纷占作家，半游波面半眠沙。或行或立或如舞，或只或双或群聚。饮啄浮沉多态度，物情闲暇世忘机。分明一片太古时，巧伪不作民熙熙。","dynasty":"宋代","title":"卢申之正字得春郊牧养图二本有楼攻愧先生题"}
{"author":"戴复古","content":"山禽调舌待舂哢，江雨收声开晓晴。偶遇故人同杖履，梅花树下一诗成。","dynasty":"宋代","title":"宁乡道上遇张伯声"}
{"author":"戴复古","content":"扁舟何寂寞，绝不见人家。无处沽村酒，何从问菊花。溪山澹相对，节序谩云嘉。牢裹乌纱帽，西风日又斜。","dynasty":"宋代","title":"重阳舟中"}
{"author":"戴复古","content":"枢星居紫极，摇映使星明。天下推名德，君家好弟兄。一台振网纪，列郡想风声。不试褰帷手，官曹未易清。","dynasty":"宋代","title":"投江西曾宪二首"}
{"author":"戴复古","content":"夜听枫桥钟，晓汲松江水。客行信匆匆，少住亦可喜。且食鳜鱼肥，莫问鲈鱼美。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"人望南风贾舶归，利通中国海南夷。珠珍犀象来无限，但恐青钱有尽时。","dynasty":"宋代","title":"泉广载铜钱入外国"}
{"author":"戴复古","content":"市近人声杂，窗明雨色开。异乡轻度节，同邸重传杯。不碍狂夫醉，知无贺客来。故园归未得，茅屋想苍苔。","dynasty":"宋代","title":"元日二首呈永丰刘叔冶知县"}
{"author":"戴复古","content":"梅花庾岭外，别是一山川。那使民无讼，须知狱有冤。心常存正直，法不尚平反。于氏缘何事，阴功到子孙。","dynasty":"宋代","title":"何季皋司理故人也作诗见相勉意二首其一"}
{"author":"戴复古","content":"生绢六幅淡墨图，伊人笔端有造化。骅骝汗血捉电光，牯牸倦耕眠草下。陂塘漠漠烟雨后，出水群鱼戏潇洒。细看物物有生意，不比寻常能画者。请君就此三景中，挥毫添我作渔翁。岸头孤石持竿坐，白鹭同居莆苇丛。有时寻诗出游衍，款段徐行山路远。奚奴逐后背锦囊，木杪斜阳鸦噪晚。有时簑笠过田间，农妇农夫相往还。手放锄犁吹短笛，日暮青郊黄犊闲。王孙贵人不识此，此是吾侬佳绝处。挂君图画读吾诗，令人懒踏长安路。","dynasty":"宋代","title":"儒衣陈其姓工于画牛马鱼一日持六簇为赠以换"}
{"author":"戴复古","content":"赤壁矶头，临皋亭下，扁舟两度经过。江山如画，风月奈愁何。三国英雄安在，而今但、一目烟波。风流处，竹楼无恙，相对有东波。登临，还自笑，狂游四海，一向忘家。算天寒路远，早早归呵。明日片帆东下，沧洲上、千里芦花。真堪爱，买鱼沽酒，到处听吴歌。","dynasty":"宋代","title":"满庭芳"}
{"author":"戴复古","content":"细读石屏记，多君才思清。南山数峰碧，北斗七星明。风土钟奇秀，文章到老成。待看黄鹄举，唾手取功名。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其五"}
{"author":"戴复古","content":"自鬻非奇货，强鸣非好声。法当老山林，松根断茯苓。劫来长安道，霜鬓迫衰龄。穷吟无知音，只觉太瘦生。公诗妙一世，风雅见根蒂。比兴千万篇，已作不朽计。穷达虽不同，嗜好乃相似。","dynasty":"宋代","title":"和山谷上东坡古风二首见一朝今取一篇"}
{"author":"戴复古","content":"闻君卧病知何病，医者难从脉上寻。自是读书多损气，或缘忧国重惊心。饱参妙理床头易，细写幽怀膝上琴。蛇影无疑自无恙，此方何止直千金。","dynasty":"宋代","title":"简陈叔方问病"}
{"author":"戴复古","content":"石屏老，悔不住山林。注定一生知有命，老来万事付无心。巧语不如喑。贫亦乐，莫负好光阴。但愿有头生白发，何忧无地觅黄金。遇酒且须斟。","dynasty":"宋代","title":"望江南"}
{"author":"戴复古","content":"朝来栏槛倚晴空，暮来烟雨迷飞鸿。白衣苍狗易改变，淡妆浓抹难形容。芦洲渺渺去无极，数点断山横远碧。樊山诸峰立一壁，非烟非雾笼秋色。须臾黑云如泼墨，欲雨不雨不可得。须臾云开见落日，忽展一机云锦出。一态未了一态生，愈变愈奇人莫测。使君把酒索我诗，索诗不得呼画师。要知作诗如作画，人力岂能穷造化。","dynasty":"宋代","title":"黄州栖霞楼即景呈谢深道国正"}
{"author":"戴复古","content":"二十馀年谪宦身，此行便可上青云。西山一手为推毂，南浦几人争送君。横水流传无垢集，海神惊见老坡文。回头莫有关情处，别酒须教满十分。","dynasty":"宋代","title":"送刘镇叔安入京"}
{"author":"戴复古","content":"北风朝暮寒，园林日萧条。自非松柏姿，何叶不飘摇。儒衣历多难，陋巷困箪瓢。无地可躬耕，无才仕王朝。一饥驱我来，骑驴吟灞桥。通名丞相府，数月不见招。欲登五侯门，非皓齿细腰。索米长安街，满口读诗骚。时人试静听，霜枝啭寒蜩。倘可悦人耳，安望如箫韶。","dynasty":"宋代","title":"都中书怀呈滕仁伯秘监"}
{"author":"戴复古","content":"一晴良可喜，始觉好新年。绿涨春前水，青开雨后天。看花吾老矣，把酒兴悠然。病脚妨行乐，三杯归醉眠。","dynasty":"宋代","title":"新年多雨一日晴色可喜"}
{"author":"戴复古","content":"饿喙偏生事，空言不疗饥。谁知岁丰歉，实系国安危。世变到极处，人心无藉时。客来谈盗贼，相对各愁眉。","dynasty":"宋代","title":"嘉熙己亥大旱荒庚子夏麦熟其三"}
{"author":"戴复古","content":"地僻民风古，雨晴天气新。空山竖奇石，乔木堕枯薪。深入千崖路，多逢百岁人。繁华凋性命，寂寞可全真。","dynasty":"宋代","title":"舂陵山中"}
{"author":"戴复古","content":"清时无事更年丰，两地风光诗咏中。可是山前无警报，旗铃千里递诗筒。","dynasty":"宋代","title":"李友山索诗卷汀州急递到昭武"}
{"author":"戴复古","content":"舣棹枫林外，平沙走晚晴。秋深红鹤至，波动白鸥惊。荻浦留三日，江州计几程。夜来风色好，行不待天明。","dynasty":"宋代","title":"淮岸阻风"}
{"author":"戴复古","content":"杵臼成虚设，蛛丝网釜鬵。啼饥食草木，啸聚斫山林。人语无生意，鸟啼空好音。休言谷价贵，菜亦贵如金。","dynasty":"宋代","title":"庚子荐饥"}
{"author":"戴复古","content":"浪说归朝归豫章，新居万柳百花傍。何如表奏明光殿，乞取东湖作醉乡。","dynasty":"宋代","title":"湖南漕李革夫被召乃丐归"}
{"author":"戴复古","content":"天下事机别，朝廷局面新。台官迁不定，年号改何频。黜陟由明主，安危仗老臣。祖宗成宪在，即此是经纶。","dynasty":"宋代","title":"事机"}
{"author":"戴复古","content":"不拟今年到歙州，要知行止岂人谋。一百五日客怀恶，三十六峰春雨愁。老矣此身犹道路，凄其归梦绕松楸。花瓢仙子无由见，千里江山负远游。","dynasty":"宋代","title":"新安寒食"}
{"author":"戴复古","content":"天下江山第一州，可能无地着诗流。黄金不爱买官职，白发犹堪上酒楼。懊恨牡丹遭雨厄，叮咛芍药为春留。狂吟有禁风骚歇，语燕啼莺代唱酬。","dynasty":"宋代","title":"京口遇薛野鹤"}
{"author":"戴复古","content":"朅来问讯病维摩，花满溪堂竹满坡。发秃齿危俱老矣，人高诗苦柰穷何。四山便是清凉国，一室可为安乐窝。犹有忧时两行泪，临风挥洒湿藤萝。","dynasty":"宋代","title":"访赵东野"}
{"author":"戴复古","content":"醉归萧史宅，快阁倚西东。山敛过云雨，江无起浪风。月行银汉上，人在玉壶中。天眼照尘世，应怜鹤发翁。","dynasty":"宋代","title":"饮萧和伯家醉登快阁和杨伯子题分明观韵"}
{"author":"戴复古","content":"强言不思家，对人作意气。惟有布被头，见我思家泪。","dynasty":"宋代","title":"怀家三首"}
{"author":"戴复古","content":"三千年老柏，怪怪复奇奇。剖彼一枯腹，离为九折枝。蟠根半生死，阅世几兴衰。神禹所栽植，山灵常护持。","dynasty":"宋代","title":"岳市胜业寺禹柏"}
{"author":"戴复古","content":"孤峰何处在住，惠远旧林泉。日用无非道，心安即是禅。幽栖云壑底，梦寐雪蓬边。何日山阴道，同寻访戴船。","dynasty":"宋代","title":"赠孤峰长老"}
{"author":"戴复古","content":"采薇人固高，饮露蝉遂清。谋兹一粒粟，举世共营营。营营亦多涂，中有亏与盈。陋巷一箪食，朱门九鼎烹。穷达各有命，繄谁主权衡。吾生未可必，秋风白发生。","dynasty":"宋代","title":"感寓四首"}
{"author":"戴复古","content":"衰年百病身，淳佑五年春。尘世自多事，风光又一新。乡人方拜相，野客自垂纶。说与烟波侣，海滨非渭滨。","dynasty":"宋代","title":"新岁书怀四首"}
{"author":"戴复古","content":"虚气撑枯腹，长身到老贫。高吟常骇俗，烂醉若骄人。京洛繁华梦，江湖浩荡春。布衣如雪白，不受庾公尘。","dynasty":"宋代","title":"借韵书怀"}
{"author":"戴复古","content":"亭榭八九所，一筇随往还。四桥朱槛外，三径绿阴间。凿浅通流水，凭高见远山。琴堂判风月，一笑得双鬟。","dynasty":"宋代","title":"萍乡县圃"}
{"author":"戴复古","content":"汝祖积阴德，汝翁多读书。汝生天报施，汝死又何如。脩短有定数，贤愚莫问渠。冥官闻恸哭，还许再来无。","dynasty":"宋代","title":"族侄孙子荣之子神童颜老不幸短命而死哭之不足三诗以悼之其三"}
{"author":"戴复古","content":"吴山青未了，桐江绿相迎。扁舟问何之，往访岩子陵。高风凛千古，卧蹴万乘主。富贵直浮云，羊裘钓烟雨。","dynasty":"宋代","title":"桐庐舟中"}
{"author":"戴复古","content":"追随玉节赏仙葩，满座风流客更嘉。锦绣有光摇竹影，珍珠无价买春华。猩红滴滴娇含蕊，雪白纷纷老半花。肯对骚坛轻着语，后山诗句已名家。","dynasty":"宋代","title":"陈漕领客西园赏海棠"}
{"author":"戴复古","content":"一代文章手，官如水样清。三军皆饱德，诸将共谈兵。铁甕横天立，金山压浪平。北人向南望，□□月分明。","dynasty":"宋代","title":"寄镇江王子文总卿"}
{"author":"戴复古","content":"细读石屏记，临风觉厚颜。如何一片石，欲比众名山。浪迹江湖上，归身岩壑间。渔樵争半席，人笑老痴顽。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其一"}
{"author":"戴复古","content":"人望南风贾舶归，利通中国海南夷。珠珍犀象来无限，但恐青钱有尽时。","dynasty":"宋代","title":"泉广载铜钱入外国"}
{"author":"戴复古","content":"天地一大窑，阳炭烹六月。万物此陶鎔，人何怨炎热。君看百谷秋，亦自暑中结。田水沸如汤，背叶湿如泼。农夫方夏耘，安坐吾敢食。","dynasty":"宋代","title":"大热五首其一"}
{"author":"戴复古","content":"寄迹小园中，倒指五十日。既得故人书，南游吾事毕。再拜谢主翁，奉还此一室。云萍聚复散，欲住住不得。折柳当马鞭，明朝有行色。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其十"}
{"author":"戴复古","content":"秋风动窗户，兼闻书传香。种花兼种德，当有折桂郎。","dynasty":"宋代","title":"题周仁甫古香堂二首"}
{"author":"戴复古","content":"东园有佳趣，五马共登临。介石见古意，月台延赏心。虽然近城郭，元不远山林。能使一州润，秀江秋水深。","dynasty":"宋代","title":"宜春东湖呈赵使君"}
{"author":"戴复古","content":"京口画楼三百所，第一新楼名喜雨。大鹏展翼到中天，化作檐楹不飞去。一日登临天下奇，华灯照夜万琉璃。上与星辰共罗列，下映十里莲花池。泰山为曲海为酿，手挈五湖为甕盎。银糟香沸碧瑶春，歌舞当垆多丽人。使君歌了人皆饮，更赏谷中花似锦。五兵不用用酒兵，折冲樽俎边尘寝。兹楼屹作东南美，孰识黄堂命名意。特将此酒噀为霖，四海九州同一醉。","dynasty":"宋代","title":"京口喜雨楼落成呈史固叔侍郎"}
{"author":"戴复古","content":"江水接淮水，扁舟去复回。客程官路柳，心事故园梅。活计鱼千里，空言水一杯。石屏有茅屋，朝夕望归来。","dynasty":"宋代","title":"淮上回九江"}
{"author":"戴复古","content":"客里门庭可设罗，使君千骑肯相过。心忘贵贱交游重，论及兴衰感慨多。诸老逢时起岩壑，二边何日罢干戈。老夫何预人间事，红去沧江理钓簑。","dynasty":"宋代","title":"抚州谢楼宗丞见访"}
{"author":"戴复古","content":"每上高楼欲断魂，沿江市井几家存。飞鸿历历传边信，芳草青青补烧痕。北望苦无多世界，南来别是一乾坤。相逢莫说伤心事，且把霜螯荐酒樽。","dynasty":"宋代","title":"遇张韩伯说边事"}
{"author":"戴复古","content":"笔端有神助，句法自天成。风撼潇湘覆，江空雪月明。苦吟非草草，妙趣若平平。李杜诗坛上，为君题姓名。","dynasty":"宋代","title":"读严粲诗风撼潇湘覆江空雪月明以其一联隐括"}
{"author":"戴复古","content":"意匠如神变化生，笔端有力任从横。须教自我胸中出，切忌随人脚后行。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"闻说沙溪上，分明似渭川。重山照华屋，万竹绕清泉。遣馈知相忆，登山未有缘。一楼先月景，想像在吟边。","dynasty":"宋代","title":"谢项子宜帅干遣馈"}
{"author":"戴复古","content":"朝廷不召李功甫，翰苑不着刘潜夫。天下文章无用处，奎星夜夜照江湖。","dynasty":"宋代","title":"寄后村刘潜夫"}
{"author":"戴复古","content":"天寒好风日，清香透窗纱。谁知蜜脾底，有此返魂花。","dynasty":"宋代","title":"腊梅二首其一"}
{"author":"戴复古","content":"君作来宾宰，听我说来宾。蛮俗无王化，当为行化人。有民无租赋，租赋出商旅。逐利遭重徵，商旅亦良苦。能放一分宽，可减十分怨。不爱资囊橐，但爱了支遣。民穷赖抚摩，官贫俸不多。但得百姓安，俸薄其柰何。勿谓朝廷远，官职易迁转。律己贵廉勤，御事要明断。自县辟为州，指日为太守。须知早归来，瘴乡不可久。","dynasty":"宋代","title":"送来宾宰"}
{"author":"戴复古","content":"南云漂渺连苍穹，七十二峰朝祝融。凌空栋宇赤帝宅，修廊翼翼生寒风。朝家遣使严祀典，御香当殿开宸封。愿四海，扶九重，干戈永息年屡丰。五岳惟今见南岳，北望乾坤双泪落。","dynasty":"宋代","title":"南岳"}
{"author":"戴复古","content":"登临舒老眼，吊古得凄凉。故国自龙虎，高台无凤凰。浮云多改变，乔木见兴亡。往事浑休问，钟山又夕阳。","dynasty":"宋代","title":"凤凰台"}
{"author":"戴复古","content":"表表魁梧相，面如田字方。早宜朝玉陛，犹自绾铜章。上挹叶丞相，近瞻商侍郎。风流接前辈，偃室有辉光。","dynasty":"宋代","title":"送赵安仁之官上虞二首"}
{"author":"戴复古","content":"一棹无情度碧湘，行行不脱水云乡。旗亭少饮村醪薄，田舍新炊晚稻香。箫鼓远来朝岳去，包笼争出趁虚忙。涂人有愧黄居士，十载看经不下堂。","dynasty":"宋代","title":"湘中"}
{"author":"戴复古","content":"登临舍老眼，吊古得凄凉。故国自龙虎，高台无凤凰。浮云多改变，乔木见兴亡。往事浑休问，钟山又夕阳。","dynasty":"宋代","title":"凤凰台"}
{"author":"戴复古","content":"陶写性情为我事，留连光景等儿嬉。锦囊言语虽奇绝，不是人间有用诗。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"何人笔端有许力，卷来一片潇湘碧。摩挲老眼看不真，怪见层波涌虚壁。天庆观中双黑龙，物色虽殊妙处同。能将此水畜彼龙，方知画手有神通。龙兮水兮终会遇，天下苍生待霖雨。","dynasty":"宋代","title":"毗陵太平寺画水呈王君保使君"}
{"author":"戴复古","content":"八十云巢老，诸公旧典刑。心情古井水，辈行晓天星。身健登高阁，眼明书六经。尝闻荐遗逸，何以报朝廷。","dynasty":"宋代","title":"曾云巢年八十聪明不衰小楷写六经家有小楼日"}
{"author":"戴复古","content":"小楼萧洒面晴川，袅袅西风扫暮烟。碧水明霞两相照，秋光全在夕阳天。","dynasty":"宋代","title":"溪上"}
{"author":"戴复古","content":"有感中来不自禁，短长亭下短长吟。梅花差可强人意，竹叶安能醉我心。世事无凭多改变，仕途相识半升沉。摩挲老眼从头看，只有青山无古今。","dynasty":"宋代","title":"怀雪蓬姚希声使君其二"}
{"author":"戴复古","content":"庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。","dynasty":"宋代","title":"送季明府赴太平粹"}
{"author":"戴复古","content":"喜见新除目，焚香洗眼看。老儒居翰苑，正士作台官。有道为时用，非才处位难。寄声崔与李，催促到长安。","dynasty":"宋代","title":"读改元诏口号其二"}
{"author":"戴复古","content":"千里长城手，如何在广州。共谈天下事，莫上斗南楼。瘦露封侯骨，忠怀报国秋。丁宁北来雁，边信怕沉浮。","dynasty":"宋代","title":"广东漕李实夫四首"}
{"author":"戴复古","content":"客游仙里见君时，拥絮庵中共说诗。别后故人知我否，年几八十病支离。","dynasty":"宋代","title":"寄后村刘潜夫"}
{"author":"戴复古","content":"天嗔吾面白，晒作铁色深。天能黑我面，岂能黑我心。我心有冰雪，不受暑气侵。推去北窗枕，思鼓南风琴。千古叫虞舜，遗我以好音。","dynasty":"宋代","title":"大热五首其五"}
{"author":"戴复古","content":"宣政喜边功，隆兑筑州县。程公自名岩，刻石记所建。得既不偿费，中兴弃不缮。诞谩磨崖辞，当日妄誇衒。英英石湖仙，改作壶天观。壁间三大字，庄重如峨弁。诗文鸾鹤音，笔势龙蛇变。登高瞰洞户，漓水澄如练。胜概耸灵台，遐观起三叹。玲珑二十四，妙墨镌题遍。我来为拂尘，端若侍颜面。邦人颂遗爱，寿骨癯且健。今坐玉麟堂，安得使之见。","dynasty":"宋代","title":"留守参政大资范公余同年进士往岁帅桂林题刻最多四方传之暇日尝与同寮遍观因即公所名壶天观题数语"}
{"author":"戴复古","content":"纨扇六月时，似妾君恩重。避暑南薰殿，清风随扇动。妾时侍君王，常得沾馀凉。秋风飒庭树，团团无用处。妾亦宠顾衰，栖栖度朝暮。扇为无情物，用舍不知恤。妾有深宫怨，无情不如扇。","dynasty":"宋代","title":"婕妤词"}
{"author":"戴复古","content":"左手遮赤日，右手招清风。挥汗不能已，扇笠竞要功。南山龙吐云，腾腾满虚空。一雨变清凉，万物随疏通。向人无德色，大哉造化工。","dynasty":"宋代","title":"大热五首其二"}
{"author":"戴复古","content":"八斗文章用有馀，数车声誉满江湖。今年好献南郊赋，幕府文章有暇无。","dynasty":"宋代","title":"寄刘潜夫"}
{"author":"戴复古","content":"八境横陈淦水滨，异乡谁识倚楼人。江山不越乾坤大，烟雨翻成风月新。十载经营梅屋趣，三间突兀草堂隣。题诗未得惊人句，从此登临莫厌频。","dynasty":"宋代","title":"题邹震甫江山伟观"}
{"author":"戴复古","content":"幸遇故人为太守，客来不惮路程遥。九龙山水连沧海，五马声名动紫霄。一意奉行宽大诏，多君不负圣明朝。欲知惠爱及人处，听取街头卖炭谣。","dynasty":"宋代","title":"访漳州赵用父使君"}
{"author":"戴复古","content":"劳生百计不如闲，合把人间比梦间。天与老夫供享用，一楼风月两屏山。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"短墙不碍远山青，无事烧香读道经。时把一杯非好饮，客怀宜醉不宜醒。","dynasty":"宋代","title":"赣州上清道院呈姚雪蓬"}
{"author":"戴复古","content":"晚春风雨后，花絮落无声。绿泛新荷出，青铺细草生。私蛙为谁噪，老犬伴人行。旧日狂宾客，樽前笑不成。","dynasty":"宋代","title":"故人陈秘书家有感"}
{"author":"戴复古","content":"畴昔交游密，暌违岁月多。石屏今老矣，梅屋病如何。世路生荆棘，家山足薜萝。共寻深处隐，此计莫蹉跎。","dynasty":"宋代","title":"寄梅屋赵季防县尉"}
{"author":"戴复古","content":"一襟忠谊气，数首北征诗。，不许公卿见，徒为箧笥奇。衔枚冲雪夜，击楫誓江时。此志无人共，愁吟两鬓丝。","dynasty":"宋代","title":"题徐京伯通判北征诗卷"}
{"author":"戴复古","content":"一来陪胜践，再到惜蹉跎。记得山中景，行寻竹外坡。天寒梅信早，海近雁声多。烟渚蒲洲外，时闻欸乃歌。","dynasty":"宋代","title":"郑南夫云林隐居"}
{"author":"戴复古","content":"东风入仗庆云翔，百辟朝元奉玉皇。一代安危寄黄发，群生枯瘁转青阳。梅花结果调勋鼎，柏叶宜年上寿觞。宰相黑头天子圣，赖公同与措时康。","dynasty":"宋代","title":"辛未元日上楼参政攻愧斋先生"}
{"author":"戴复古","content":"风雨不相贷，敏华能几时。才歌喜晴赋，又作惜春诗。压架酴醾老，翻阶芍药迟。无花何足算，有酒且相期。","dynasty":"宋代","title":"次韵君玉春日"}
{"author":"戴复古","content":"何处避炎热，相期过宝坊。万松深处坐，六月午时凉。钟磬出深屋，江山界短墙。醉来归兴懒，留宿赞公房。","dynasty":"宋代","title":"刘兴伯黄希宋苏希亮慧力寺避暑"}
{"author":"戴复古","content":"诗文虽两途，理义归乎一。凤骚凡几变，晚唐诸子出。本朝师古学，六经为世用。诸公相羽翼，文章还正统。晦翁讲道馀，高吟复超绝。巽岩许其诗，凤凰飞处别。","dynasty":"宋代","title":"谢东粹包宏父三首癸卯夏"}
{"author":"戴复古","content":"城郭嚣尘外，江山胜概中。铿然和滩水，和以万松风。夹径森奇石，危亭纳太空。苍岩不能语，曾识赞皇公。","dynasty":"宋代","title":"化成岩"}
{"author":"戴复古","content":"烹膻会宾客，花酒一时来。愁逐歌声散，心随笑口开。饮疑金盏漏，醉到玉山颓。借问欢娱地，相逢能几回。","dynasty":"宋代","title":"胡粹送羊烹以会客"}
{"author":"戴复古","content":"北风三日弭行舟，登陆因为岛寺游。自笑奔驰如野马，本无拘束似沙鸥。人谁与语自缄口，山有可观频举头。小雨疏烟晚来景，老僧相对倚钟楼。","dynasty":"宋代","title":"海上鱼西寺"}
{"author":"戴复古","content":"说破当年旧石屏，自惭无德又无能。乡来江海疏狂客，今作山林老病僧。高卧一楼成宇宙，冷看独影当宾朋。恶诗有误公题品，不是夔州杜少陵。","dynasty":"宋代","title":"谢吴秘丞作石屏集后序"}
{"author":"戴复古","content":"君作来宾宰，听我说来宾。蛮俗无王化，当为行化人。有民无租赋，租赋出商旅。逐利遭重徵，商旅亦良苦。能放一分宽，可减十分怨。不爱资囊橐，但爱了支遣。民穷赖抚摩，官贫俸不多。但得百姓安，俸薄其柰何。勿谓朝廷远，官职易迁转。律己贵廉勤，御事要明断。自县辟为州，指日为太守。须知早归来，瘴乡不可久。","dynasty":"宋代","title":"送来宾宰"}
{"author":"戴复古","content":"不特来观德庆碑，江山胜槩六朝遗。兴亡了不关吾事，登览胡为作许悲。梅为有香奇似雪，酒能无闷妙于诗。萧萧绿竹无人爱，留取云稍待凤来。","dynasty":"宋代","title":"清凉寺有怀真翰林运使之来"}
{"author":"戴复古","content":"荆门在何许，鄂渚小踌躇。宿处好看剑，客中宜读书。交游天作合，江汉景何如。窗户半天上，南楼好寓居。","dynasty":"宋代","title":"又送行二首"}
{"author":"戴复古","content":"吾乡幸有吴夫子，星斗网罗文字胸。百鸟收声听鸣凤，千山落木秀孤松。旁通沧海江山水，高压云城帢帻峰。每见一斑三叹息，白头未得奉从容。","dynasty":"宋代","title":"寄吴明辅秘丞"}
{"author":"戴复古","content":"腰镰上垄刈黄云，东家西家麦满门。前村寡妇拾滞穟，饘粥有馀炊饼饵。我闻淮南麦最多，麦田今岁屯干戈。饱饭不知征战苦，生长此方真乐土。","dynasty":"宋代","title":"刈麦行"}
{"author":"戴复古","content":"巍然华屋似凌歊，下际沧溟上九霄。万顷波涛浴蟾兔，一天星斗转魁杓。征鸿有感人飘泊，宿鹤无声夜寂寥。谁似风流杨叔子，登临□□□□□。","dynasty":"宋代","title":"海月星天之观"}
{"author":"戴复古","content":"何人妙笔起秋风，吹破枝头烂漫红。翠羽飞来又飞去，一心只在蓼花丛。","dynasty":"宋代","title":"题尹惟晓芙蓉翠羽图"}
{"author":"戴复古","content":"秋风梧叶雨，衮衮送秋凉。一气四时转，几人双鬓苍。旧游如说梦，久客乍还乡。欲作安居计，生涯尚渺茫。","dynasty":"宋代","title":"秋日"}
{"author":"戴复古","content":"桂子吹香风露深，老夫吟了听蝉吟。秋来賸有行山兴，病后全无涉世心。诗苦积成双白发，酒豪轻用万黄金。平生意气今如许，独抱传家一破琴。","dynasty":"宋代","title":"秋日病馀"}
{"author":"戴复古","content":"雁叫秋容老，乌飞曙色分。晨炊何草草，宿酒尚醺醺。野旷连沧海，山长带白云。马行沙上路，惊起白鸥群。","dynasty":"宋代","title":"秋日早行"}
{"author":"戴复古","content":"客游江海上，几度见秋风。远浦芦花白，疏林秋实红。人情朝暮变，景物古今同。老眼犹明在，从教两耳聋。","dynasty":"宋代","title":"秋兴有感"}
{"author":"戴复古","content":"旅食思乡味，砧声起客愁。夜凉风动竹，人静月当楼。浮世百年梦，他乡几度秋。店翁新酒熟，一醉更何求。","dynasty":"宋代","title":"秋夜旅中"}
{"author":"戴复古","content":"愁来须强遣，老去只求安。酒熟思招客，诗成胜得官。梅花天下白，雪片夜深寒。衲被蒙头睡，悠然百虑宽。","dynasty":"宋代","title":"求安"}
{"author":"戴复古","content":"我翁本诗仙，游戏沧海上。引手掣鲸鲵，失脚堕尘网。身穷道则腴，年高气弥壮。平生无长物，饮尽千斛酿。传家古锦囊，自作金玉想。篇章久零落，人间眇馀响。搜求二十年，痛泪湿黄壤。君家图书府，墨色照青嶂。我翁有遗迹，数纸古田样。仿佛锺王体，吟句更豪放。把玩竹林间，寒风凛恓惨。昂昂野鹤姿，愧无中散状。儿孤襁褓中，家风随扫荡。于兹见笔法，可想翁无恙。幽居寂寞乡，风月共来往。众丑成独妍，群喑怪孤唱。一生既蹉跎，人琴遂俱丧。托君名不朽，斯文岂天相。旧作忽新传，识者动慨赏。嗟予忝厥嗣，朝夕愧俯仰。敢坠显扬思，幽光发草莽。假此见诸公，丐铭松柏圹。君其启惠心，慰彼九泉望。","dynasty":"宋代","title":"求先人墨迹呈表兄黄季文"}
{"author":"戴复古","content":"清风为我拂尘襟，坐听先生说古今。道谊欲灰伤世变，利名如海溺人深。一言可重轻双璧，片善相资直万金。闻道门墙不多远，明朝修敬到山阴。","dynasty":"宋代","title":"裘司直见访留款"}
{"author":"戴复古","content":"一丘一壑自逍遥，莫怪山人索价高。是处园林可行乐，同来宾客不须招。临风桃李花狼藉，照水楼台影动摇。歌舞不容人不醉，樽前方见董娇娆。","dynasty":"宋代","title":"去年访曾幼卿通判携歌舞者同游凤山仆有歌舞"}
{"author":"戴复古","content":"别驾常怀物外心，黄金屡费买山林。后堂不肯着歌舞，高阁唯思贮古今。几处亭台新结束，一春风雨阻登临。野夫昨日闲乘兴，着屐寻诗到柳阴。","dynasty":"宋代","title":"去年访曾幼卿通判携歌舞者同游凤山仆有歌舞"}
{"author":"戴复古","content":"夏潦连秋涨，人家水半门。都抛破茅屋，移住小山村。聒聒笼鸡犬，累累带子孙。安居华屋者，应觉此身尊。","dynasty":"宋代","title":"江涨见移居者"}
{"author":"戴复古","content":"行尽芙蓉径，寻秋扣竹关。楼高纳万象，木落见群山。平野水云际，画桥烟雨间。红尘城下路，只隔一湖湾。","dynasty":"宋代","title":"题董侍郎山园"}
{"author":"戴复古","content":"一登君子堂，满目是秋光。桂是月中桂，花非今日春。","dynasty":"宋代","title":"题周仁甫古香堂二首"}
{"author":"戴复古","content":"求名求利两茫茫，千里归来赋悼亡。梦井诗成增怅恨，鼓盆歌罢转凄凉。情钟我辈那容忍，乳臭诸儿最可伤。拂拭丹青呼不醒，世间谁有返魂香。","dynasty":"宋代","title":"题亡室真像"}
{"author":"戴复古","content":"每事再思过，参之以古今。唯求合天理，毋妄用吾心。和气生琴室，清风动竹林。所居虽近市，不许市尘侵。","dynasty":"宋代","title":"题胡立方思斋"}
{"author":"戴复古","content":"诏书催赴紫宸班，九奏君王乞挂冠。日暮倒行非我事，急流勇退有何难。地灵不隐金砂胜，秋水长流玉涧寒。好把山林寄图画，试教天下故人看。","dynasty":"宋代","title":"曾云巢同相勉李玉涧不赴召"}
{"author":"戴复古","content":"三杯成小醉，行处总堪诗。临水知鱼乐，观山爱马迟。林塘飞翡翠，篱落带酴醾。问讯边头事，溪翁总不知。","dynasty":"宋代","title":"麻城道中"}
{"author":"戴复古","content":"来访青原古钓矶，溪流衮衮濯龙奇。一茶可款从僧话，数局争先对客棋。云雨那能败吾事，山林政喜得君诗。石头路滑篮舆小，换得扁舟在水湄。","dynasty":"宋代","title":"汪见可约游青原"}
{"author":"戴复古","content":"吾乡幸有吴夫子，星斗网罗文字胸。百鸟收声听鸣凤，千山落木秀孤松。旁通沧海江山水，高压云城帢帻峰。每见一斑三叹息，白头未得奉从容。","dynasty":"宋代","title":"寄吴明辅秘丞"}
{"author":"戴复古","content":"寄迹小园中，第一薪水便。逐一炊黄粱，兼得鱼虾贱。饱饭日无营，遮眼有书卷。时逢好客来，应接不知倦。最苦风雨时，有人招夜宴。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其六"}
{"author":"戴复古","content":"江上维舟稳，人间行路难。数朝花雨细，一夜社风寒。燕语能留客，蛙鸣岂为官。苦吟成底事，赢得瘦团栾。","dynasty":"宋代","title":"江上"}
{"author":"戴复古","content":"边头相遇若相期，又见随军转运司。忆昨醉君京口酒，伤今读我石壕诗。兰亭饮客酬佳节，淝水收功定几时。准拟看花花较少，春风全在绿杨枝。","dynasty":"宋代","title":"随军转运司王宣子上巳日会客"}
{"author":"戴复古","content":"造化人难测，寒时暖似春。蛟龙冬不蛰，雷电夜惊人。四海疮痍甚，三边战伐频。静中观气数，愁杀草茅臣。","dynasty":"宋代","title":"戊戌冬"}
{"author":"戴复古","content":"遍访诸亭馆，苍苔掩旧踪。十年如昨日，万象又秋容。阅世存乔木，沿堤倚瘦筇。何人杀风景，斫尽木芙蓉。","dynasty":"宋代","title":"豫章东湖避暑"}
{"author":"戴复古","content":"寻幽揽胜老犹勤，但觉吟身瘦几分。净洗一生尘上眼，细看七十二风云。","dynasty":"宋代","title":"岳市胜业寺悦亭"}
{"author":"戴复古","content":"秋风梧叶雨，衮衮送秋凉。一气四时转，几人双鬓苍。旧游如说梦，久客乍还乡。欲作安居计，生涯尚渺茫。","dynasty":"宋代","title":"秋日"}
{"author":"戴复古","content":"圣朝开宝历，淳佑四年春。生自前丁亥，今逢两甲辰。黄粲一梦觉，青镜二毛新。七十八岁叟，乾坤有几人。","dynasty":"宋代","title":"新年自唱自和"}
{"author":"戴复古","content":"能为明哲保身谋，富贵功名总罢休。早向急流中勇退，归来闲伴赤松游。","dynasty":"宋代","title":"寄上赵南仲枢密"}
{"author":"戴复古","content":"诗本无形在窈冥，网罗天地运吟情。有时忽得惊人句，费尽心机做不成。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"春蚕成丝复成绢，养得夏蚕重剥茧。绢未脱轴拟输官，丝未落车图赎典。一春一夏为蚕忙，织妇布衣仍布裳；有布得着犹自可，今年无麻愁杀我！","dynasty":"宋代","title":"织妇叹"}
{"author":"戴复古","content":"昨日分携后，回头望竹关。相亲唯白水，所见但青山。云近人家远，苔生石径斑。闻钟知有寺，又在渺茫间。","dynasty":"宋代","title":"舂陵山中作写寄孔海翁"}
{"author":"戴复古","content":"中年多病早衰翁，诗不能工枉受穷。郊岛五行君识否，要知我命与渠同。","dynasty":"宋代","title":"赠饶叔虎谈易论命多奇中"}
{"author":"戴复古","content":"本草有折衷，儒医功用深。何须九折臂，费尽一生心。药物辨真伪，方书通古今。有时能起虢，一剂直千金。","dynasty":"宋代","title":"吾乡陈万卿儒者能医见宜春赵守盛称其医药之"}
{"author":"戴复古","content":"幽亭何处寻，岩树碧森森。独坐生云石，少安经世心。伴人双鹤立，多事一蝉吟。提剑翻然起，中原秋草深。","dynasty":"宋代","title":"鄂州戎治静憩亭"}
{"author":"戴复古","content":"雁叫淮南欲雪天，倚楼无味抱愁眠。算从沧海白云际，行到黄州赤壁边。万事忌于怀壮志，一生穷为耸吟肩。鬓间白者休教镊，要使天知老可怜。","dynasty":"宋代","title":"黄州偶成"}
{"author":"戴复古","content":"此地曾栖双凤凰，登高怀古北风凉。忠规万乘龙颜粲，谪过千山鸟道荒。百里隣居天作合，两贤名与日争光。几人缄口贪官职，身在朝廷志已忘。","dynasty":"宋代","title":"韩张亭"}
{"author":"戴复古","content":"雪中寒力壮，病骨瘦难胜。温酒拨炉火，题诗敲砚冰。惊心双白鬓，知我一青灯。欲误浮生事，思参小大乘。","dynasty":"宋代","title":"次韵史景望雪后"}
{"author":"戴复古","content":"津头晓步落潮痕，行尽蒲根到柳根。雁影参差半江月，鸡声咿喔数家村。求鱼看下连筒钓，乞火听敲隣舍门。斜得锦城无此景，欲将图画寄王孙。","dynasty":"宋代","title":"江滨晓步"}
{"author":"戴复古","content":"一宿津亭睡不成，愁来物物是离情。月轮高挂山河影，江浪巧为风雨声。志士失涂为鬼笑，佳人泣血送君行。塞翁得马非为福，公论如天久自明。","dynasty":"宋代","title":"一相识无辜获罪"}
{"author":"戴复古","content":"轮奂半天上，胜概压南楼。筹边独坐，岂欲登览快双眸。浪说胸吞云梦，直把气吞残虏，西北望神州。百载一机会，人事恨悠悠。骑黄鹤，赋鹦鹉，谩风流。岳王祠畔，杨柳烟锁古今愁。整顿乾坤手段，指授英雄方略，雅志若为酬。杯酒不在手，双鬓恐惊秋。","dynasty":"宋代","tags":"登楼，咏史怀古，感慨","title":"水调歌头·题李季允侍郎鄂州吞云楼"}
{"author":"戴复古","content":"采芝商山秦四皓，象戏橘中为四老。我疑此画即其人，有时以酒陶天真。丹青不知谁好手，作此饮态妙入神。摩挲半世江湖眼，古锦轴中舒复卷。细将物色辨人物，乃是晋时刘毕与陶阮。一琴无弦横膝上，一琴团团明月样。一人持杓坐甕边，一人手携文一编，是中必写酒德篇。诸君伤时强自遣，曲生风味况不浅。五胡妖气蔽神州，誓江不救中原乱。新亭举目愁山河，万事何如一樽满。一杯一杯醉复醉，天地陶陶尽和气。道术相忘礼法疏，形骸懒散无机事。此画流传知几载，生绡剥落精神在。何人为我更作杜陵饮中八仙歌，将与冰壶主人为此对。","dynasty":"宋代","title":"赵尊道郎中出示唐画四老饮图滕贤良有诗亦使"}
{"author":"戴复古","content":"八斗文章用有馀，数车声誉满江湖。今年好献南郊赋，幕府文章有暇无。","dynasty":"宋代","title":"寄刘潜夫"}
{"author":"戴复古","content":"醉归萧史宅，快阁倚西东。山敛过云雨，江无起浪风。月行银汉上，人在玉壶中。天眼照尘世，应怜鹤发翁。","dynasty":"宋代","title":"饮萧和伯家醉登快阁和杨伯子题分明观韵"}
{"author":"戴复古","content":"今日病方起，君来喜可知。地炉烧榾柮，瓦釜煮犁祈。门外雪三尺，窗前梅数枝。野夫饥欲死，谁与办晨炊。","dynasty":"宋代","title":"谭俊明雪中见访从而乞米"}
{"author":"戴复古","content":"乳鸭池塘水浅深，熟梅天气半阴晴。东园载酒西园醉，摘尽枇杷一树金。","dynasty":"宋代","tags":"古诗三百首，夏天，游园","title":"初夏游张园"}
{"author":"戴复古","content":"捻指过三月，又当春夏交。花残蜂课蜜，林茂鸟营巢。芳草生青霭，新篁长绿梢。风骚将断绝，谁有续弦胶。","dynasty":"宋代","title":"春暮"}
{"author":"戴复古","content":"凌空杰阁为谁开，隔岸芙蓉不用栽。今古相传彩云现，江山曾识大苏来。酒边歌舞共一笑，客里登临能几回。翠浪玉虹从此去，明朝人在郁孤台。","dynasty":"宋代","title":"万安县芙蓉峰"}
{"author":"戴复古","content":"涉世几三折，行年近八旬。江湖倦游客，天地苦吟身。白发可怜老，青云多故人。东风虽有力，朽木不逢春。","dynasty":"宋代","title":"代书寄韩履善右司赵庶可寺簿"}
{"author":"戴复古","content":"西风吹起莼鲈兴，八座归来有此山。林麓两峰亭榭外，潇湘一片水云间。天生景物四时好，人满乾坤几个闲。语唤石屏非浪语，常思蜡屐共跻攀。","dynasty":"宋代","title":"钟春伯园林"}
{"author":"戴复古","content":"以时为出处，真有古人风。奉母易为孝，事君难尽忠。闲居非傲世，直气尚摩空。语及朝廷事，乾坤万感中。","dynasty":"宋代","title":"访陈复斋寺丞于私第"}
{"author":"戴复古","content":"蛛网羃虚檐，一饱罗群飞。寒蚕齧枯桑，一身终茧丝。物物巧生理，我生拙奚为。貂裘日以弊，石田岁长饥。一贫已到骨，一气傥未衰。举目送飞鸿，悠悠知我谁。","dynasty":"宋代","title":"感寓四首"}
{"author":"戴复古","content":"昨日闻边报，持杯不忍斟。壮怀看宝剑，孤愤裂寒衾。风雨愁人夜，草茅忧国心。因思古豪杰，韩信在淮阴。","dynasty":"宋代","title":"闻边事"}
{"author":"戴复古","content":"远庵家学在，持此去为官。冰雪吾身白，风霜吏胆寒。一心毋妄用，百姓自相安。贤者妙为政，谁言宰剧难。","dynasty":"宋代","title":"送赵安仁之官上虞二首"}
{"author":"戴复古","content":"簦笠相随走路岐，一春不换旧征衣。雨行山崦黄泥坂，夜扣田家白板扉。身在乱蛙声里睡，心从化蝶梦中归。乡书十寄九不达，天北天南雁自飞。","dynasty":"宋代","title":"夜宿田家"}
{"author":"戴复古","content":"寄迹小园中，馀春接初夏。问木木成阴，问花花已谢。黄鹂出幽谷，杜鹃叫长夜。把酒酌园婆，远客此税驾。有时吟声高，鬼神莫惊怕。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其四"}
{"author":"戴复古","content":"脱叶园林带晓鸦，马蹄步步踏霜华。山边水际频凝顾，怕有寒梅昨夜花。","dynasty":"宋代","title":"次韵郭子秀晓行"}
{"author":"戴复古","content":"短檐纱帽旧麻衣，铁杖扶衰步履迟。老去分为无用物，客游谁道有归时。丰年村落家家酒，秋日楼台处处诗。生长此方真乐土，江淮百姓政流离。","dynasty":"宋代","title":"久客还乡"}
{"author":"戴复古","content":"旗亭沽酒少裴回，左手梅花右手杯。眼见枝头开数蕊，春风自我掌中来。","dynasty":"宋代","title":"得早梅一枝携访酒家"}
{"author":"戴复古","content":"老年怀抱晚秋天，欲去思君重黯然。闻道归来有消息，江头错认几人船。","dynasty":"宋代","title":"既别诸故旧独黄希声往曲江凛议未回不及语离"}
{"author":"戴复古","content":"皱眉观世事，把酒读离骚。天下无公论，胸中有古刀。徒然成耿耿，何以制滔滔。不逐群飞转，孤鸿毕竟高。","dynasty":"宋代","title":"有感"}
{"author":"戴复古","content":"雨过山村六月凉，田田流水稻花香。松边一石平如榻，坐听风蝉送夕阳。","dynasty":"宋代","title":"山村"}
{"author":"戴复古","content":"左手遮赤日，右手招清风。挥汗不能已，扇笠竞要功。南山龙吐云，腾腾满虚空。一雨变清凉，万物随疏通。向人无德色，大哉造化工。","dynasty":"宋代","title":"大热五首其二"}
{"author":"戴复古","content":"天柱峰头一振衣，云开岩路雨晴时。登临欲访神仙事，纪述都无汉晋碑。拍手数声龙井跃，篝灯一鉴洞天奇。林间安得栖身处，欲炼金丹饵玉芝。","dynasty":"宋代","title":"洞霄宫"}
{"author":"戴复古","content":"请赋林堂，林堂未成，吾何赋哉。想胸中丘壑，山中风月，亭台几所，花木千栽。应接光阴，品题胜概，须待堂成我再来。听分付，是经行去处，莫放苍苔。吾曹不堕尘埃。要胸次长随笑口开。任江湖浪迹，鸥盟雁序，功名到手，凤阁鸾台。它日相寻，有窬此约，酌水浮君三百杯。闻斯语，有冠山突兀，袍岭崔嵬。","dynasty":"宋代","title":"沁园春"}
{"author":"戴复古","content":"两揆新当国，三边未解兵。吾君极勤俭，天下望升平。春雨随时下，福星连夜明。寒儒卜天意，对酒百忧轻。","dynasty":"宋代","title":"书事"}
{"author":"戴复古","content":"灾异天垂戒，安危事可知。试将黄雨证，请问白云司。对客论孤愤，伤时赋五噫。醉中忘万虑，安得酒如池。","dynasty":"宋代","title":"寄虚斋赵侍郎"}
{"author":"戴复古","content":"相邀避暑到慈云，细听诸君讲见闻。六月美宣歌北伐，五弦思舜奏南薰。不忧冷澹无欢伯，自致清凉有此君。想像当时河朔饮，樽前不用着红裙。","dynasty":"宋代","title":"慈云避暑"}
{"author":"戴复古","content":"飘零敢说是诗人，故旧多居要路津。穷贱交游谁复记，江湖踪迹早成陈。无心涉世当归隐，有口逢人肯说贫。家在翠屏山下住，茅庐虽小可容身。","dynasty":"宋代","title":"次韵杜运使见赠"}
{"author":"戴复古","content":"恳切金章奏，精诚玉帝知。稻粱民性命，丰歉国安危。苗秀方成实，雨来还及时。人能合天意，天亦顺人为。","dynasty":"宋代","title":"江西壬辰秋大旱饥临江守王幼学监簿极力救民"}
{"author":"戴复古","content":"载酒樱桃熟，隈亭柳树阴。青山去人远，黄鸟话春深。薄俗非吾道，虚名愧此心。休言今不古，又恐不如今。","dynasty":"宋代","title":"吴子似"}
{"author":"戴复古","content":"南云漂渺连苍穹，七十二峰朝祝融。凌空栋宇赤帝宅，修廊翼翼生寒风。朝家遣使严祀典，御香当殿开宸封。愿四海，扶九重，干戈永息年屡丰。五岳惟今见南岳，北望乾坤双泪落。","dynasty":"宋代","title":"南岳"}
{"author":"戴复古","content":"梅花庾岭外，别是一山川。那使民无讼，须知狱有冤。心常存正直，法不尚平反。于氏缘何事，阴功到子孙。","dynasty":"宋代","title":"何季皋司理故人也作诗见相勉意二首"}
{"author":"戴复古","content":"寄迹小园中，第一薪水便。逐一炊黄粱，兼得鱼虾贱。饱饭日无营，遮眼有书卷。时逢好客来，应接不知倦。最苦风雨时，有人招夜宴。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其六"}
{"author":"戴复古","content":"读书不成事，何恨老山林。处世有容德，与人无诤心。友于兄弟乐，惠彼里闾深。细把丰碑读，怀贤泪满襟。","dynasty":"宋代","title":"挽沙溪项公苔湖居士"}
{"author":"戴复古","content":"世变日以薄，无从见雍熙。闭门读古书，聊以道自怡。桃李春盎盎，风雨秋凄凄。于春何足喜，于秋何用悲。人生一世间，所忌立志卑。终身有不遇，千载皆明时。我生无所解，肥遁沧海沂。一朝遇名胜，朽腐生光辉。敛衽赞明德，非公谁与归。","dynasty":"宋代","title":"和高常簿暮春"}
{"author":"戴复古","content":"一径沿溪入，数椽松竹间。岂知人事变，自觉客身闲。采菊出寻酒，移床卧看山。苍头无可作，把钓过西湾。","dynasty":"宋代","title":"赵叔垕山堂安下其家适有丧事"}
{"author":"戴复古","content":"经年不见玉溪翁，百里江山万里同。无计相从话心曲，时挥一纸寄西风。","dynasty":"宋代","title":"寄玉溪林逢吉六首"}
{"author":"戴复古","content":"读书不成事，何恨老山林。处世有容德，与人无诤心。友于兄弟乐，惠彼里闾深。细把丰碑读，怀贤泪满襟。","dynasty":"宋代","title":"挽沙溪项公苔湖居士其一"}
{"author":"戴复古","content":"采芝商山秦四皓，象戏橘中为四老。我疑此画即其人，有时以酒陶天真。丹青不知谁好手，作此饮态妙入神。摩挲半世江湖眼，古锦轴中舒复卷。细将物色辨人物，乃是晋时刘毕与陶阮。一琴无弦横膝上，一琴团团明月样。一人持杓坐甕边，一人手携文一编，是中必写酒德篇。诸君伤时强自遣，曲生风味况不浅。五胡妖气蔽神州，誓江不救中原乱。新亭举目愁山河，万事何如一樽满。一杯一杯醉复醉，天地陶陶尽和气。道术相忘礼法疏，形骸懒散无机事。此画流传知几载，生绡剥落精神在。何人为我更作杜陵饮中八仙歌，将与冰壶主人为此对。","dynasty":"宋代","title":"赵尊道郎中出示唐画四老饮图滕贤良有诗亦使"}
{"author":"戴复古","content":"汝祖积阴德，汝翁多读书。汝生天报施，汝死又何如。脩短有定数，贤愚莫问渠。冥官闻恸哭，还许再来无。","dynasty":"宋代","title":"族侄孙子荣之子神童颜老不幸短命而死哭之不足三诗以悼之其三"}
{"author":"戴复古","content":"天台山与雁山邻，只隔中间一片云。一片云边不相识，三千里外却逢君。","dynasty":"宋代","title":"湘中遇翁灵舒"}
{"author":"戴复古","content":"屡遣和戎使，三边未解兵。武夫权渐重，□□望何轻。天下思豪杰，君王用老成。时无渭滨叟，白首致功名。","dynasty":"宋代","title":"所闻二首"}
{"author":"戴复古","content":"正月彗星出，连年旱魃兴。自应多变故，何可望丰登。孰有回天力，谁怀济世能。嫠居不卹纬，忧国瘦崚嶒。","dynasty":"宋代","title":"庚子荐饥"}
{"author":"戴复古","content":"舣棹依乔木，扶筇涉浅沙。云山多态度，水月两光华。白首吟诗客，青帘卖酒家。明朝风不定，来此醉黄花。","dynasty":"宋代","title":"九月七日江上阻风"}
{"author":"戴复古","content":"意气久凋落，形模老可憎。能扶双病脚，赖有一枯藤。世味淡如水，吾心达似僧。明朝今日事，一任运腾腾。","dynasty":"宋代","title":"辛丑岁暮三首其三"}
{"author":"戴复古","content":"汝在何乡何姓名，路途凡百爱惺惺。衣裳脱着勤收管，饮食烹炰贵洁馨。每遇歇时寻竹所，须教宿处近旗亭。吾家僮约无多事，办取小心供使令。","dynasty":"宋代","title":"僮约"}
{"author":"戴复古","content":"破屋不可住，如何著老身。喜于乔木下，见此小楼新。山好如佳客，吾归作主人。摩挲双脚底，无复踏红尘。","dynasty":"宋代","title":"归来二首儿子创小楼以安老者其二"}
{"author":"戴复古","content":"雁岂关兵气，鱼常被火灾。御军先择将，立国可无财。济世须人物，忠言是福媒。西山今已往，更待鹤山来。","dynasty":"宋代","title":"闻时事"}
{"author":"戴复古","content":"英雄疏略书生腐，守调如公天下无。眼底纷纷付谈笑，胸中事事有规模。从他要路争驰毂，独坐偏州再剖符。平寇功成在谁手，乱山深处问樵夫。","dynasty":"宋代","title":"安丰粹李华被旨监军入闽讨贼华身督诸将先破"}
{"author":"戴复古","content":"渔父醉，钓竿闲。柳下呼儿牢击船。","dynasty":"宋代","title":"渔父词四首"}
{"author":"戴复古","content":"草木生春，楼台不夜，团团月上云霄，太平官府，民物共逍遥。指点江梅一笑，几番负、雨秀风娇。今年好，花边把酒，歌舞醉元宵。风流，贤太守，青云志气，玉树丰标。是神仙班里，旧日王乔。出奉板舆行乐，金莲照、十里笙箫。收灯后，看看丹诏，催入圣明朝。","dynasty":"宋代","title":"满庭芳（元夕上邵武王守子文）"}
{"author":"戴复古","content":"回首元龙百尺楼，一时诗酒记同游。好山历历在人眼，流水滔滔任客舟。归雁欲从何处去，落花恨不为春留。锦囊佳句无人间，自别君来白尽头。","dynasty":"宋代","title":"寄广西漕陈鲁叟诰院"}
{"author":"戴复古","content":"细读石屏记，临风觉厚颜。如何一片石，欲比众名山。浪迹江湖上，归身岩壑间。渔樵争半席，人笑老痴顽。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其一"}
{"author":"戴复古","content":"虏横干戈密，官清财赋强。饥年无饿莩，乱后有金汤。五郡树佳政，诸公交荐章。忠言动天听，惜去把麾忙。","dynasty":"宋代","title":"黎明府见示令叔显谟开国墓志求诗为赋三首"}
{"author":"戴复古","content":"朝市风波地，乾坤渔猎场。生民日憔悴，吾道亦凄凉。龙不为霖出，凤于何处藏。群鸦争晚噪，一意送斜阳。","dynasty":"宋代","title":"访杨伯子监丞自白沙问路而去"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴"}
{"author":"戴复古","content":"一室虚生白，中作满月形。山中三万户，玉斧新修成。时人指为月，云卧亦强名。似月有圆相，不西沉东升。浮云不能蔽，又无亏与盈。是为大圆镜，由师心地明。一圆走无碍，光芒照八纮。可以破诸暗，可以续祖灯。明秀双峰顶，辉映慧云亭。此镜实无台，请师问老能。","dynasty":"宋代","title":"题四祖山荣老月窟"}
{"author":"戴复古","content":"仓猝抛家舍，遑遑走道涂。依山结茅广，摘草当园蔬。老稚朝朝哭，生涯物物无。避军兼避寇，何日得安居。","dynasty":"宋代","title":"归舟已具李宪楼仓有约盗贼梗道见避乱者可怜"}
{"author":"戴复古","content":"飘零忧国杜陵老，感寓伤时陈子昂。近日不闻秋鹤唳，乱蝉无数噪斜阳。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"半天轮奂独嵬峨，遥望青原瞰碧螺。纳纳乾坤森万象，重重洲渚绕层波。诗情雅与江山合，酒兴偏于故旧多。靴笏缚君难放浪，樽前狂客自高歌。","dynasty":"宋代","title":"吉州堆胜楼谢景周司理居其上"}
{"author":"戴复古","content":"此地曾栖双凤凰，登高怀古北风凉。忠规万乘龙颜粲，谪过千山鸟道荒。百里隣居天作合，两贤名与日争光。几人缄口贪官职，身在朝廷志已忘。","dynasty":"宋代","title":"韩张亭"}
{"author":"戴复古","content":"亭榭八九所，一筇随往还。四桥朱槛外，三径绿阴间。凿浅通流水，凭高见远山。琴堂判风月，一笑得双鬟。","dynasty":"宋代","title":"萍乡县圃"}
{"author":"戴复古","content":"竹弓鸣，雁鸭惊。飞来别浦无人境，春风不摇杨柳影。长颈纷纷占作家，半游波面半眠沙。或行或立或如舞，或只或双或群聚。饮啄浮沉多态度，物情闲暇世忘机。分明一片太古时，巧伪不作民熙熙。","dynasty":"宋代","title":"卢申之正字得春郊牧养图二本有楼攻愧先生题"}
{"author":"戴复古","content":"一景分明似渭川，竹山堂好以人贤。兰亭价为羲之重，岘首名因叔子传。紫翠数峰长在眼，琅玕万个欲参天。老夫身堕尘埃底，遥挹清风亦洒然。","dynasty":"宋代","title":"叶宗裔为令叔求竹山诗"}
{"author":"戴复古","content":"东轩亦潇洒，春晚雨晴时。喜鹊立门限，飞花落砚池。青山解留客，绿竹遍题诗。一点归心动，夜来闻子规。","dynasty":"宋代","title":"东轩"}
{"author":"戴复古","content":"荷君问讯蚕家事，此是妇人辛苦媒。典尽衣裳酬叶价，忙无心绪向妆台。缲声未断机声续，私债未偿官债催。织未成缣分翦尽，妾身争得一丝来。","dynasty":"宋代","title":"闻机上妇说蚕事之辛勤织未成缣往往取偿债家"}
{"author":"戴复古","content":"买得南坡景，创成西尉司。宅幽连寺观，地广带亭池。能事事易了，役民民不知。题诗记颠末，政不假人碑。","dynasty":"宋代","title":"访陈与机县尉于湘潭下摄市"}
{"author":"戴复古","content":"胸中无地着尘埃，有我唯堪把酒杯。苦恨好山移不得，生憎俗客去还来。秋风吹老东篱菊，春信搀开北岭梅。管领风光须我辈，急吹短笛棹船回。","dynasty":"宋代","title":"杜仲高相遇约李尉"}
{"author":"戴复古","content":"抖擞嚣尘上翠微，旁溪寺上坐题诗。忽闻啼鸟不知处，细看好山无厌时。风扫云烟开远景，人携香火谒丛祠。客来千里登临意，说与时人未必知。","dynasty":"宋代","title":"乌聊山登览"}
{"author":"戴复古","content":"蛛网羃虚檐，一饱罗群飞。寒蚕齧枯桑，一身终茧丝。物物巧生理，我生拙奚为。貂裘日以弊，石田岁长饥。一贫已到骨，一气傥未衰。举目送飞鸿，悠悠知我谁。","dynasty":"宋代","title":"感寓四首"}
{"author":"戴复古","content":"人望南风贾舶归，利通中国海南夷。珠珍犀象来无限，但恐青钱有尽时。","dynasty":"宋代","title":"泉广载铜钱入外国"}
{"author":"戴复古","content":"南地无冰雪，常疑暖作灾。昼昏山雾合，寒变海风来。垅麦衔芒早，梅花带叶开。客中归未得，几事渐相催。","dynasty":"宋代","title":"泉南"}
{"author":"戴复古","content":"浪说陈朝八桧碑，何如此桧古而奇。灵根据地高千尺，黛色浮空阅四时。入欲栋梁劳想像，树存陵谷有迁移。寿星赐汝长生诀，化作苍龙守殿墀。","dynasty":"宋代","title":"泉州紫极宫寿星殿古桧诸葛机宜同赋"}
{"author":"戴复古","content":"岁歉家家窘，时危事事难。出门如有碍，对酒亦无欢。杨柳含春思，梅花耐岁寒。少须天意转，谷熟万民安。","dynasty":"宋代","title":"人不聊生梅柳早有春意"}
{"author":"戴复古","content":"自换端平新历日，眼看日月倍光辉。南州有雪古来少，人日不阴今见稀。鼓舞万方观德化，转移一世属天机。朝廷有道吾君圣，办作升平老布衣。","dynasty":"宋代","title":"人日"}
{"author":"戴复古","content":"今夕知何夕，满堂灯烛光。杜陵分岁了，贾岛祭诗忙。横笛梅花老，传杯柏叶香。明朝贺元日，政恐雨相妨。","dynasty":"宋代","title":"壬寅除夜"}
{"author":"戴复古","content":"舍我白瓷碗，把君金屈卮。判为元日醉，共赋早春诗。冰泮鱼龙起，花开蜂蝶知。为子扶病脚，赖有古藤枝。","dynasty":"宋代","title":"壬寅岁旦景明子渊君玉携酒与诗为寿次韵"}
{"author":"戴复古","content":"生绢六幅淡墨图，伊人笔端有造化。骅骝汗血捉电光，牯牸倦耕眠草下。陂塘漠漠烟雨后，出水群鱼戏潇洒。细看物物有生意，不比寻常能画者。请君就此三景中，挥毫添我作渔翁。岸头孤石持竿坐，白鹭同居莆苇丛。有时寻诗出游衍，款段徐行山路远。奚奴逐后背锦囊，木杪斜阳鸦噪晚。有时簑笠过田间，农妇农夫相往还。手放锄犁吹短笛，日暮青郊黄犊闲。王孙贵人不识此，此是吾侬佳绝处。挂君图画读吾诗，令人懒踏长安路。","dynasty":"宋代","title":"儒衣陈其姓工于画牛马鱼一日持六簇为赠以换"}
{"author":"戴复古","content":"山中寂寞去程赊，莫惜频频到酒家。行李萧然还不倍，担头颠倒插梅花。","dynasty":"宋代","title":"入闽道中"}
{"author":"戴复古","content":"又携诗卷到南州，尘满征衫雪满头。桃李春风故园梦，江山落日异乡愁。樽前一笑真奇事，坐上诸君尽胜流。政倚清谈洗胸臆，莫教王粲赋登楼。","dynasty":"宋代","title":"三山林唐杰潘庭坚张农师会于丁岩仲新楼"}
{"author":"戴复古","content":"吾友严华谷，实为君里人。多年入诗社，锦囊贮清新。昨者袁蒙斋，招为入幕宾。千里有遇合，隔墙不见亲。吾归访其家，说我老病身。别有千万意，付之六六鳞。","dynasty":"宋代","title":"送吴伯成归建昌二首"}
{"author":"戴复古","content":"角巾私第自逍遥，诸老之中此老高。无可柰何怀印绶，甚非得已用弓力。风生玉帐千兵肃，天落金牌一札褒。缓急经心护乡井，生憎儿辈说功劳。","dynasty":"宋代","title":"菊坡崔参政说平叛卒不得已拜经略之命岂敢言"}
{"author":"戴复古","content":"暂作三衢客，寻僧出郭迟。适逢徐孺子，同访郑当时。诗集百家富，梅花几树奇。匆匆又行役，不见烂柯棋。","dynasty":"宋代","title":"过三衢寻乡僧适遇爱山徐叔高同访郑监丞其家"}
{"author":"戴复古","content":"清风为我拂尘襟，坐听先生说古今。道谊欲灰伤世变，利名如海溺人深。一言可重轻双璧，片善相资直万金。闻道门墙不多远，明朝修敬到山阴。","dynasty":"宋代","title":"裘司直见访留款"}
{"author":"戴复古","content":"茉莉花边把酒卮，桄榔树下共谈诗。醉来一枕西窗下，酒醒方知有别离。","dynasty":"宋代","title":"林伯仁话别二绝其二"}
{"author":"戴复古","content":"仓猝抛家舍，遑遑走道涂。依山结茅广，摘草当园蔬。老稚朝朝哭，生涯物物无。避军兼避寇，何日得安居。","dynasty":"宋代","title":"归舟已具李宪楼仓有约盗贼梗道见避乱者可怜"}
{"author":"戴复古","content":"七尺渔竿八十翁，钓丝轻袅荻花风。功名未遂英雄老，人道磻溪即个中。","dynasty":"宋代","title":"周子益年八十赴殿"}
{"author":"戴复古","content":"杜癖诗无敌，高髯画绝纶。笑谈能不朽，富贵或成尘。今古多奇事，乾坤几怪民。相逢不容易，一醉楚江滨。","dynasty":"宋代","title":"杜仲高高九万相会"}
{"author":"戴复古","content":"行坐自徜徉，吟声绕屋梁。晓烟滋柳色，晨露发荷香。以我一心静，参他六月凉。渊明知此意，高卧到羲皇。","dynasty":"宋代","title":"豫章东湖避暑其一"}
{"author":"戴复古","content":"笑共梅花语，穷难与命争。人皆居燠馆，我独堕寒坑。假合非吾道，幽栖了此生。门墙元自静，群小莫从横。","dynasty":"宋代","title":"岁暮书怀寄林玉溪"}
{"author":"戴复古","content":"皱眉观世事，把酒读离骚。天下无公论，胸中有古刀。徒然成耿耿，何以制滔滔。不逐群飞转，孤鸿毕竟高。","dynasty":"宋代","title":"有感"}
{"author":"戴复古","content":"天嗔吾面白，晒作铁色深。天能黑我面，岂能黑我心。我心有冰雪，不受暑气侵。推去北窗枕，思鼓南风琴。千古叫虞舜，遗我以好音。","dynasty":"宋代","title":"大热五首其五"}
{"author":"戴复古","content":"山束江流急，云兼雾气深。轻鸥闲态度，孤雁苦声音。客路行无极，风光古又今。梅花出篱落，幽事颇关心。","dynasty":"宋代","title":"江上"}
{"author":"戴复古","content":"一室可忘老，四窗宜读书。但教樽有酒，莫问食无鱼。客子家何在，明朝岁又除。思归徒自苦，安处即吾庐。","dynasty":"宋代","title":"董侍郎蒙泉书院"}
{"author":"戴复古","content":"一来陪胜践，再到惜蹉跎。记得山中景，行寻竹外坡。天寒梅信早，海近雁声多。烟渚蒲洲外，时闻欸乃歌。","dynasty":"宋代","title":"郑南夫云林隐居"}
{"author":"戴复古","content":"潇洒复潇洒，是为丁竹坡。生涯浑草草，诗句自多多。恨不识是叟，悲哉作此歌。数编遗稿在，不共葬烟萝。","dynasty":"宋代","title":"挽温岭丁竹坡"}
{"author":"戴复古","content":"去年忆访潘怀县，樽俎风流主意饶。爆竹声中度残岁，华灯影里醉元宵。春风又起观梅兴，野客仍烦折简招。预想张园寻故事，插花秉烛过溪桥。","dynasty":"宋代","title":"永新宰潘仁叔再约观梅"}
{"author":"戴复古","content":"渔父饮，不须钱。柳枝斜贯锦鳞鲜。换酒却归船。","dynasty":"宋代","title":"渔父（四首）"}
{"author":"戴复古","content":"鄂渚三千里，南楼看月回。东园花政好，去岁客重来。兄弟皆名士，文章动上台。倾城倾国色，也用觅良媒。","dynasty":"宋代","title":"杜仲高自鄂渚下仪真"}
{"author":"戴复古","content":"凤箫鼍鼓龙须笛，夜宴华堂醉春色。艳歌妙舞荡人心，但有欢娱别无益。何如村落卷桐吹，能使时人知稼穑。村南村北声相续，青郊雨后耕黄犊。一声催得大麦黄，一声唤得新秧绿。人言此角只儿戏，孰识古人吹角意。田家作劳多怨咨，故假声音召和气。吹此角，起东作。吹此角，田家乐。此角上与邹之子律同宫商，合钟吕。形甚朴，声甚古，一吹寒谷生禾黍。","dynasty":"宋代","title":"乌盐角行"}
{"author":"戴复古","content":"忆作南州客，归来东海滨。尚怀忧世志，忍说在家贫。老作山林计，梦随车马尘。郁孤台上月，无复照诗人。","dynasty":"宋代","title":"归后遣书问讯李敷文"}
{"author":"戴复古","content":"龚黄古贤牧，政事见于今。疾恶风霜手，活人天地心。躬行循吏传，时作谢池吟。我欲依刘表，常忧老病侵。","dynasty":"宋代","title":"寄永嘉太守赵茂实"}
{"author":"戴复古","content":"宣政喜边功，隆兑筑州县。程公自名岩，刻石记所建。得既不偿费，中兴弃不缮。诞谩磨崖辞，当日妄夸衒。英英石湖仙，改作壶天观。壁间三大字，庄重如峨弁。诗文鸾鹤音，笔势龙蛇变。登高瞰洞户，漓水澄如练。胜概耸灵台，遐观起三叹。玲珑二十四，妙墨镌题遍。我来为拂尘，端若侍颜面。邦人颂遗爱，寿骨癯且健。今坐玉麟堂，安得使之见。","dynasty":"宋代","title":"留守参政大资范公余同年进士往岁帅桂林题刻"}
{"author":"戴复古","content":"鄂州南楼不可到，到此南楼眼亦青。乾坤日月与高致，城郭江山无遁形。把酒纵谈心耿耿，倚栏遐眺鬓星星。世间万事关愁思，莫使秋风吹酒醒。","dynasty":"宋代","title":"赵克勤曾橐卿景寿同登黄南恩南楼"}
{"author":"戴复古","content":"江山一夜雨，花柳九州春。过节喜无事，谋懽要及辰。年年仍岁岁，故故复新新。把酒有馀恨，无从见古人。","dynasty":"宋代","title":"新年自唱自和"}
{"author":"戴复古","content":"圉圉洋洋各自由。或行或舞或沉浮。观鱼未必知鱼乐，政恐清波照白头。休结纲，莫垂钩。机心一露使鱼愁。终知不是池中物，掉尾江湖汗漫游。","dynasty":"宋代","title":"鹧鸪天（题赵次山鱼乐堂）"}
{"author":"戴复古","content":"近市嚣尘远，幽居古意存。诗人常下榻，俗子莫登门。日坐图书府，时开风月樽。野夫因到此，忘却海云村。","dynasty":"宋代","title":"题渝江萧氏园亭其三"}
{"author":"戴复古","content":"此别真成别，从今去不来。佳人难再得，恶抱向谁开。客路一归晚，家书几度催。殷勤见君意，烹鹿荐离杯。","dynasty":"宋代","title":"朱行甫和前韵送别烹鹿荐酒"}
{"author":"戴复古","content":"遣来二物应时须，客子行厨用有馀。午困政须茶料理，春愁全仗酒消除。不胜欢喜拜嘉惠，无限殷勤作谢书。君既有来何以报，一床蕲簟两淮鱼。","dynasty":"宋代","title":"谢史石窗送酒并茶"}
{"author":"戴复古","content":"妾本秦氏女，今春嫁王郎。夫家重蚕事，出采陌上桑。低枝采易残，高枝手难扳。踏踏竹梯登树杪，心思蚕多苦叶少。举头桑枝挂鬓唇，转身桑枝勾破裙。辛苦事蚕桑，实为良家人。使君奚所为，见妾驻车轮。使君口有言，罗敷耳无闻。蚕饥蚕饥，采叶急归。","dynasty":"宋代","title":"罗敷词"}
{"author":"戴复古","content":"老夫时作白头吟，爨下焦桐孰赏音。敢望荆溪作诗跋，自惭弊帚享千金。","dynasty":"宋代","title":"寄玉溪林逢吉六首"}
{"author":"戴复古","content":"半天轮奂独嵬峨，遥望青原瞰碧螺。纳纳乾坤森万象，重重洲渚绕层波。诗情雅与江山合，酒兴偏于故旧多。靴笏缚君难放浪，樽前狂客自高歌。","dynasty":"宋代","title":"吉州堆胜楼谢景周司理居其上"}
{"author":"戴复古","content":"江湖归亦好，朋友恨相疏。倏作三年别，才通一纸书。诗盟谁是主，世道正愁予。若见王都督，烦君问起居。","dynasty":"宋代","title":"国风再寄南昌故人兼简王帅子文"}
{"author":"戴复古","content":"小畦寻丈许，凿壁置柴扉。雨后菜虫死，秋来花蝶稀。插篱新种菊，抱甕已忘机。俗客忽相访，妨人洗布衣。","dynasty":"宋代","title":"小畦"}
{"author":"戴复古","content":"回首元龙百尺楼，一时诗酒记同游。好山历历在人眼，流水滔滔任客舟。归雁欲从何处去，落花恨不为春留。锦囊佳句无人间，自别君来白尽头。","dynasty":"宋代","title":"寄广西漕陈鲁叟诰院"}
{"author":"戴复古","content":"学如刘子政，不使校书天禄阁。文如李太白，不使待诏金銮殿。倚楼终日看庐山，赢得虚名闻九县。才忌太高，心忌太清。平平稳稳，为公为卿。骐骥可羁，乃归帝闲。麟凤莫驯，为瑞人间。人间为瑞徒能好，骐骥可羁终远到。岁寒心事几人知，手把梅花供一笑。","dynasty":"宋代","title":"寄赵鼎臣"}
{"author":"戴复古","content":"结屋邻苍海，开门面翠屏。堂前萱草绿，寿母鬓丝青。礼乐陈樽俎，诗书立户庭。一时勤卜筑，百世享康宁。","dynasty":"宋代","title":"侄孙子渊新居落成二首"}
{"author":"戴复古","content":"寄迹小园中，数椽亦潇洒。主人既相知，此地可久假。县官送月粮，邻翁供菜把。咫尺是屠门，亦有卖鲜者。里巷通往来，欲结鸡豚社。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其三"}
{"author":"戴复古","content":"庸将几误国，流民亦弄兵。康时仗豪杰，了事是功名。车马长淮路，貔貅细柳营。山阳还旧观，并使虑尘清。","dynasty":"宋代","title":"寄姚楚州"}
{"author":"戴复古","content":"汝在何乡何姓名，路途凡百爱惺惺。衣裳脱着勤收管，饮食烹炰贵洁馨。每遇歇时寻竹所，须教宿处近旗亭。吾家僮约无多事，办取小心供使令。","dynasty":"宋代","title":"僮约"}
{"author":"戴复古","content":"忠言犯时忌，决不中高科。一日成名了，诸公属望多。还家宁久住，经世欲如何。西涧一泓水，行通沧海波。","dynasty":"宋代","title":"王深道奏名而归"}
{"author":"戴复古","content":"鹊噪令人喜，鸦噪令人憎。人心自分别，吉凶属禽声。舜时有凤鸣，文王时亦鸣。汉时凤亦鸣，六朝时亦鸣。凤鸣有吉凶，人不子细听。","dynasty":"宋代","title":"凤鸣有吉凶"}
{"author":"戴复古","content":"良玉假雕琢，好诗费吟哦。诗句果如玉，沈谢不足多。玉声贵清越，玉色爱纯粹。作诗亦如之，要在工夫至。辨玉先辨石，论诗先论格。诗家体固多，文章有正脉。细观玉轩吟，一生良苦心。雕琢复雕琢，片玉万黄金。","dynasty":"宋代","title":"题郑宁夫玉轩诗卷"}
{"author":"戴复古","content":"载酒樱桃熟，隈亭柳树阴。青山去人远，黄鸟话春深。薄俗非吾道，虚名愧此心。休言今不古，又恐不如今。","dynasty":"宋代","title":"吴子似"}
{"author":"戴复古","content":"霁雪园林粲陆离，九峰山下探梅时。三川风月醉中见，百里襟怀琴上知。老树著花春到早，长街笼烛夜归迟。奚囊一路生光采，中有琴堂唱和诗。","dynasty":"宋代","title":"黎明府约寻梅"}
{"author":"戴复古","content":"麾节罗群彦，朝廷只数公。近民多惠泽，望阙负孤忠。星殒京城震，沙移海水通。欲知休咎证，无路问苍穹。","dynasty":"宋代","title":"见湖南绣使陈益甫大著"}
{"author":"戴复古","content":"鼠璞窃美名，冠玉假外观。良人夸意气，下妾愁岁晏。念君始行迈，雪岭梅初粲。春风桃已红，光阴等飞弹。相思果如何，金环宽玉腕。昔为连理枝，今作抟沙散。惜哉牛与女，脉脉阻河汉。特栖良独难，守坚只自赞。双剑几时合，寄声问华焕。勿听五羊歌，富贵忘贫贱。","dynasty":"宋代","title":"观陆士龙作顾彦先妇答夫二首有感韵"}
{"author":"戴复古","content":"百花看遍莫如梅，更向群芳缺际开。寒冷怕行门外路，为渠踏雪过山杰。","dynasty":"宋代","title":"次韵梅花"}
{"author":"戴复古","content":"佳士欣相识，吟边问姓名。官为三语掾，诗到五言城。野客可怜我，故人烦寄声。白头归故隐，秋后会群英。","dynasty":"宋代","title":"法曹罗立之酒边举数首皆仆故人为我寄声"}
{"author":"戴复古","content":"寄迹小园中，一心安淡薄。每坐竹间亭，不知近城郭。昨日看花开，今日见花落。静中观物化，妙处在一觉。委身以顺命，无忧亦无乐。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其五"}
{"author":"戴复古","content":"江头落日照平沙，潮退渔船阁岸斜。白鸟一双临水立，见人惊起入芦花。","dynasty":"宋代","tags":"古诗三百首，写景","title":"江村晚眺"}
{"author":"戴复古","content":"石丈云岩上，神龙噀水飞。四时作风雨，万斛泻珠玑。不可形容处，无穷造化机。非他瀑布比，对此欲忘归。","dynasty":"宋代","title":"大龙湫"}
{"author":"戴复古","content":"出城十里许，有此一山门。丘在虎无迹，池清剑有痕。孤松冠岩顶，万竹绕云根。借问东轩壁，旧题存不存。","dynasty":"宋代","title":"赵端行杜子野游虎丘有诗仆因思旧与赵子野同宿唱和留题"}
{"author":"戴复古","content":"道人问我看庐山，地上争如阁上看。呈露千峰秋落木，雕锼万象客凭栏。静中见得天机妙，闲里回观世路难。管领风光有微憾，桂花香里酒瓶乾。","dynasty":"宋代","title":"庐山"}
{"author":"戴复古","content":"楼名白雪因词胜，千古江山春雨馀。宋玉遗踪两苍石，莫愁居处一荒墟。风横烟艇客呼渡，水落沙洲人网鱼。借问风流贤太守，孟亭添得野夫无。","dynasty":"宋代","title":"陪徐渊子使君登白雪楼约各赋一诗必以宋玉石"}
{"author":"戴复古","content":"客星聚吴会，时派落松江。老眼洞千古，旷怀开八窗。风流谈夺席，歌笑酒盈缸。杨陆不再作，何人可受降。","dynasty":"宋代","title":"诸诗人会于吴门翁际可通判席上高菊磵有诗仆"}
{"author":"戴复古","content":"一登君子堂，满目是秋光。桂是月中桂，花非今日香。","dynasty":"宋代","title":"题周仁甫古香堂二首其一"}
{"author":"戴复古","content":"东岸楼台西岸山，潇湘一片在中间。红尘不到沧波上，僧与白云相共闲。","dynasty":"宋代","title":"湘西寺观澜轩"}
{"author":"戴复古","content":"远山横碧一溪清，白鸟飞边落照明。吏散庭阶一无事，绿阴亭上又诗成。","dynasty":"宋代","title":"绿阴亭自唐时有之到今五百年卢肇二三公题诗"}
{"author":"戴复古","content":"东风入仗庆云翔，百辟朝元奉玉皇。一代安危寄黄发，群生枯瘁转青阳。梅花结果调勋鼎，柏叶宜年上寿觞。宰相黑头天子圣，赖公同与措时康。","dynasty":"宋代","title":"辛未元日上楼参政攻愧斋先生"}
{"author":"戴复古","content":"东轩亦潇洒，春晚雨晴时。喜鹊立门限，飞花落砚池。青山解留客，绿竹遍题诗。一点归心动，夜来闻子规。","dynasty":"宋代","title":"东轩"}
{"author":"戴复古","content":"台幕三年最，云霄万里程。西山饯行色，南浦棹新晴。骨秀荆山璞，胸涵元气英。更携扛鼎笔，只合上蓬瀛。","dynasty":"宋代","title":"送陈幼度运干"}
{"author":"戴复古","content":"长忆西湾系小舟，野人曾伴使君游。夜浮星子邀明月，雨对庐君说好秋。坐拥红妆磨宝砚，醉歌赤壁写银钩。当时一段风流事，翻作相思一段愁。","dynasty":"宋代","title":"寄复斋陈寺丞二首其二"}
{"author":"戴复古","content":"自觉心无愧，何须座右铭。人将金作坞，吾双石为屏。年老医难疗，天寒酒易醒。菊花香到死，不肯就飘零。","dynasty":"宋代","title":"感寓三首"}
{"author":"戴复古","content":"雅兴难忘酒，羁怀不耐秋。坐穷思卖剑，扶病强登楼。适有坐中客，来从边上州。所谈惊老耳，身世并成忧。","dynasty":"宋代","title":"自漳州回泉南主仆俱病"}
{"author":"戴复古","content":"百花看遍莫如梅，更向群芳缺际开。寒冷怕行门外路，为渠踏雪过山杰。","dynasty":"宋代","title":"次韵梅花"}
{"author":"戴复古","content":"幽亭何处寻，岩树碧森森。独坐生云石，少安经世心。伴人双鹤立，多事一蝉吟。提剑翻然起，中原秋草深。","dynasty":"宋代","title":"鄂州戎治静憩亭"}
{"author":"戴复古","content":"文章萧颖士，一剑去从军。远望西关路，愁看两浦云。九霄腾意气，万里取功勋。马上一杯酒，须斟满十分。","dynasty":"宋代","title":"萧飞卿将使赴湖北戎幕诗送其行兼简秋壑贾总侍二首其一"}
{"author":"戴复古","content":"垂虹五百步，太湖三万顷。除却岳阳楼，天下无此景。范蠡挟西施，功名付烟艇。","dynasty":"宋代","title":"松江舟中四首荷叶浦时有不测末句故及之"}
{"author":"戴复古","content":"虏横干戈密，官清财赋强。饥年无饿莩，乱后有金汤。五郡树佳政，诸公交荐章。忠言动天听，惜去把麾忙。","dynasty":"宋代","title":"黎明府见示令叔显谟开国墓志求诗为赋三首"}
{"author":"戴复古","content":"说破当年旧石屏，自惭无德又无能。乡来江海疏狂客，今作山林老病僧。高卧一楼成宇宙，冷看独影当宾朋。恶诗有误公题品，不是夔州杜少陵。","dynasty":"宋代","title":"谢吴秘丞作石屏集后序"}
{"author":"戴复古","content":"英雄疏略书生腐，守调如公天下无。眼底纷纷付谈笑，胸中事事有规模。从他要路争驰毂，独坐偏州再剖符。平寇功成在谁手，乱山深处问樵夫。","dynasty":"宋代","title":"安丰粹李华被旨监军入闽讨贼华身督诸将先破"}
{"author":"戴复古","content":"谊利不同道，盛衰何用疑。布衣甘寂寞，纨袴自矜持。勿谓人为巧，待观天定时。铜山或饿死，富贵五羊皮。","dynasty":"宋代","title":"感寓三首"}
{"author":"戴复古","content":"破屋不可住，如何著老身。喜于乔木下，见此小楼新。山好如佳客，吾归作主人。摩挲双脚底，无复踏红尘。","dynasty":"宋代","title":"归来二首儿子创小楼以安老者其二"}
{"author":"戴复古","content":"四绝堂前枯柏树，晋人栽植宋人吟。无枝无叶无吟处，聊寓一时怀古心。","dynasty":"宋代","title":"陶侃柏"}
{"author":"戴复古","content":"新荷池沼，绿槐庭院。檐外雨声初断。喧喧两部乱蛙鸣，怎得似、啼莺睍睆。风光流转。客游汗漫。莫问鬓丝长短。即时杯酒醉时歌，算省得、闲愁一半。","dynasty":"宋代","title":"鹊桥仙"}
{"author":"戴复古","content":"穷通元有命，富贵柰无缘。对此黄梅雨，歌君白雪篇。风生三尺剑，梦逐五湖船。白首成何事，归来敢问天。","dynasty":"宋代","title":"次韵陈叔强见寄"}
{"author":"戴复古","content":"潇潇洒洒屋三间，日日开门见好山。但使青青长在眼，一毫尘俗莫相干。","dynasty":"宋代","title":"题蔡中卿青在堂二首"}
{"author":"戴复古","content":"衰年百病身，淳佑五年春。尘世自多事，风光又一新。乡人方拜相，野客自垂纶。说与烟波侣，海滨非渭滨。","dynasty":"宋代","title":"新岁书怀四首"}
{"author":"戴复古","content":"忠言犯时忌，决不中高科。一日成名了，诸公属望多。还家宁久住，经世欲如何。西涧一泓水，行通沧海波。","dynasty":"宋代","title":"王深道奏名而归"}
{"author":"戴复古","content":"汝祖积阴德，汝翁多读书。汝生天报施，汝死又何如。修短有定数，贤愚莫问渠。冥官闻恸哭，还许再来无。","dynasty":"宋代","title":"族侄孙子荣之子神童颜老不幸短命而死哭之不"}
{"author":"戴复古","content":"雪化晴檐雨，炉烘冻壁春。穷犹恋诗酒，懒不正衣巾。寂寞安吾分，奔驰失我真。枯桐就煨烬，容有赏音人。","dynasty":"宋代","title":"都中书怀二首"}
{"author":"戴复古","content":"来访藏春宅，因登静寄堂。异香薰宝鼎，清乐送瑶觞。穿行过花所，寻梅见海棠。白头思往事，无语立斜阳。","dynasty":"宋代","title":"静寄孟运管招客皆藏春侍郎故人因与花翁孙季"}
{"author":"戴复古","content":"绿树挂乌帽，清波照白头。合随秋燕去，那作贾胡留。红吐槟榔唾，香薰茉莉球。樽前话畴昔，一笑不能休。","dynasty":"宋代","title":"石洲遇陈季申话旧"}
{"author":"戴复古","content":"晚春风雨后，花絮落无声。绿泛新荷出，青铺细草生。私蛙为谁噪，老犬伴人行。旧日狂宾客，樽前笑不成。","dynasty":"宋代","title":"故人陈秘书家有感"}
{"author":"戴复古","content":"秋扇交情薄，儒衣行路难。纵怀千里志，也要一枝安。梦绕梅花帐，愁生苜蓿盘。从来食肉相，千万强加餐。","dynasty":"宋代","title":"赠张季冶"}
{"author":"戴复古","content":"湖边长记昔年游，生怕清波照白头。杨柳萧疏多困雨，芰荷憔悴早惊秋。无功及物谈何益，有酒开怀醉即休。江上买舟犹未定，明朝尚可为君留。","dynasty":"宋代","title":"豫章东湖宋谦甫黄存之酌别"}
{"author":"戴复古","content":"江清天影动，楼近角声雄。杨柳枝枝月，芭蕉叶叶风。佳人难再得，良夜与谁同。别后知何处，吟诗句句工。","dynasty":"宋代","title":"江上夜坐怀严仪卿李友山"}
{"author":"戴复古","content":"庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。","dynasty":"宋代","title":"送季明府赴太平粹"}
{"author":"戴复古","content":"堂堂大节在朝廷，名重当时太华轻。乾道君臣千载遇，先生议论九重惊。人歌黄霸思遗爱，我颂朱云有直声。一瓣清香拜图像，英风凛凛尚如生。","dynasty":"宋代","title":"题泉州王梅溪先生祠堂徐竹隐直院谓梅溪古之"}
{"author":"戴复古","content":"时光流转寻常事，世故惊心感慨多。一岁休祥在云气，今朝云气果如何。","dynasty":"宋代","title":"冬至"}
{"author":"戴复古","content":"十竹相依住，一官真漫为。狂来裂轩冕，穷不顾妻儿。疾世吟孤愤，伤时赋五噫。高名应不朽，自作墓中碑。","dynasty":"宋代","title":"挽赵县尉"}
{"author":"戴复古","content":"万事无心一钓竿，三公不换此江山。平山误识刘文叔，惹起虚名满世间。","dynasty":"宋代","title":"钓台"}
{"author":"戴复古","content":"览镜忽有感，谁能写我真。崚嶒忍饥面，蹭蹬苦吟身。风叶飘零夜，雨花狼籍春。相过慰牢落，吾族有诗人。","dynasty":"宋代","title":"风雨无憀中览镜有感作小诗未有断句适两侄孙"}
{"author":"戴复古","content":"大江西去，郁孤台八境，人间图画。地涌千峰摇翠浪，两派玉虹如泻。弹压江山，品题风月，四海今王谢。风流人物，如公一世雄也。一片忧国丹心，弹丝吹笛，未必能陶写。西北风尘方澒洞，宰相闲归绿野。月斧争鸣，风斤运巧，不用修亭榭。紫枢黄阁，要公整顿天下。","dynasty":"宋代","title":"大江西上曲/念奴娇"}
{"author":"戴复古","content":"连宵歌舞醉东楼，不信樽前有别愁。半夜月明何处笛，长江风送故人舟。十年浪迹游淮甸，一枕高眠到鄂州。明日拟苏堤上看，当春杨柳政风流。","dynasty":"宋代","title":"到鄂渚"}
{"author":"戴复古","content":"渔父笑，笑何人。古来豪杰尽成尘。江山秋复春。","dynasty":"宋代","title":"渔父（四）"}
{"author":"戴复古","content":"不能郁郁窟中藏，大笑出门游四方。与世周旋持酒盏，观人胜败坐棋坊。倒餐甘蔗入佳境，昼着锦衣归故乡。此志十年犹未遂，倚楼心事楚天长。","dynasty":"宋代","title":"客游"}
{"author":"戴复古","content":"梦觉他乡枕，寒生半夜衾。客程湖外远，秋意雨中深。老马寻归路，羁鸦忆故林。家书连数纸，难写此时心。","dynasty":"宋代","title":"衡阳写怀简王景大赵俊卿"}
{"author":"戴复古","content":"东风吹竹屋，无数落梅花。冻雀栖檐角，饥乌啄草芽。家乡劳夜梦，客路又春华。莫讶狂夫醉，西楼酒可赊。","dynasty":"宋代","title":"立春后二首"}
{"author":"戴复古","content":"野水开冰出，山云带雨行。白鸥乘晓泛，黄犊试春耕。地僻民风古，年丰米价平。村居自萧洒，况有读书声。","dynasty":"宋代","title":"山村"}
{"author":"戴复古","content":"雨过山村六月凉，田田流水稻花香。松边一石平如榻，坐听风蝉送夕阳。","dynasty":"宋代","title":"山村"}
{"author":"戴复古","content":"野老幽居处，成吾一首诗。桑枝碍行路，瓜蔓网疏篱。牧去牛将犊，人来犬护儿。生涯虽仆略，气象自熙熙。","dynasty":"宋代","title":"山村"}
{"author":"戴复古","content":"山崦谁家绿树中，短墙半露石榴红。萧然门巷无人到，三两孙随白发翁。","dynasty":"宋代","title":"山村"}
{"author":"戴复古","content":"万竹稍头云气生，四风吹雨又吹晴。题诗未了下山去，一路吟声杂水声。","dynasty":"宋代","title":"山村"}
{"author":"戴复古","content":"度岭休骑马，临渊看网鱼。木根高可坐，岩石细堪书。谷鸟鸣相答，山云卷复舒。儒衣人卖酒，疑是马相如。","dynasty":"宋代","title":"山行"}
{"author":"戴复古","content":"新冬行乐赏新晴，几个江湖旧友朋。霜蟹得橙同臭味，梅花与菊作交承。樽前尽是论文客，林下那逢好事僧。机解到时言语别，李翱诗句入传灯。","dynasty":"宋代","title":"山行遇秀痴翁"}
{"author":"戴复古","content":"岩路穿黄落，人家隐翠微。笼鸡为鸭抱，网犬逐鹑飞。竹好堪延客，溪清欲浣衣。禅扉在何许，僧笠戴云归。","dynasty":"宋代","title":"山中即目二首"}
{"author":"戴复古","content":"茅屋七五聚，沙汀八九磬。梯山畦麦秀，囊石障溪湍。父老鸡豚社，儿童梨栗盘。幽居有馀乐，奔走愧儒冠。","dynasty":"宋代","title":"山中即目二首"}
{"author":"戴复古","content":"踏破溪边一径苔，好山好竹少人来。有梅花处惜无酒，三嗅清香当一杯。","dynasty":"宋代","title":"山中见梅"}
{"author":"戴复古","content":"二十馀年谪宦身，此行便可上青云。西山一手为推毂，南浦几人争送君。横水流传无垢集，海神惊见老坡文。回头莫有关情处，别酒须教满十分。","dynasty":"宋代","title":"送刘镇叔安入京"}
{"author":"戴复古","content":"高者为山，坳者为壑。为烟为云，渺渺漠漠。水鸟树林，人家聚落。骑者何之，舟者未泊。三尺纸上，万象交错。天机自然，神惊鬼愕。呜呼，此吾故人野塘苏元龙之墨迹，中有石屏老泪痕，又与野塘添一笔。","dynasty":"宋代","title":"题姚雪蓬使君所藏苏野塘画"}
{"author":"戴复古","content":"天嗔吾面白，晒作铁色深。天能黑我面，岂能黑我心。我心有冰雪，不受暑气侵。推去北窗枕，思鼓南风琴。千古叫虞舜，遗我以好音。","dynasty":"宋代","title":"大热五首其五"}
{"author":"戴复古","content":"老病从人笑，儿童识我谁。穷愁无地着，心事有天知。鹊噪缘何喜，蛙鸣岂为私。如何得怀抱，长似醉眠时。","dynasty":"宋代","title":"新岁书怀四首"}
{"author":"戴复古","content":"扫除茅舍涤尘嚣，一炷清香拜九霄。万物迎春送残腊，一年结局在今宵。生盆火烈轰鸣竹，守岁筳开听颂椒。野客预知农事好，三冬瑞雪未全消。","dynasty":"宋代","tags":"春节","title":"除夜"}
{"author":"戴复古","content":"蔡外有馀地，登临作此亭。心如乔木古，眼共远山清。社酒谁同醉，村歌自可听。有时来夜坐，收拾读书萤。","dynasty":"宋代","title":"侄孙亦龙作亭于小山之上□余以野亭名之得诗"}
{"author":"戴复古","content":"管领风光此会稀，坐中宾客总能诗。神仙有洞寻难见，山水当轩看转奇。春不再生陶侃柏，人来多打李邕碑。因思屈贾伤今古，国有忠臣无用时。","dynasty":"宋代","title":"湖广李漕革夫大卿饮客西湘"}
{"author":"戴复古","content":"心地清凉日日秋，怕沾尘土莫低头。置身不在众人下，处处皆成百尺楼。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"京口画楼三百所，第一新楼名喜雨。大鹏展翼到中天，化作檐楹不飞去。一日登临天下奇，华灯照夜万琉璃。上与星辰共罗列，下映十里莲花池。泰山为曲海为酿，手挈五湖为瓮盎。银糟香沸碧瑶春，歌舞当垆多丽人。使君歌了人皆饮，更赏谷中花似锦。五兵不用用酒兵，折冲樽俎边尘寝。兹楼屹作东南美，孰识黄堂命名意。特将此酒噀为霖，四海九州同一醉。","dynasty":"宋代","title":"京口喜雨楼落成呈史固叔侍郎"}
{"author":"戴复古","content":"清境无尘杂，羁怀向此开。主人有风度，和我不尘埃。倚竹评诗句，拈花泛酒杯。出门见明月，客去又招回。","dynasty":"宋代","title":"卢申之正字小酌"}
{"author":"戴复古","content":"凤箫鼍鼓龙须笛，夜宴华堂醉春色。艳歌妙舞荡人心，但有欢娱别无益。何如村落卷桐吹，能使时人知稼穑。村南村北声相续，青郊雨后耕黄犊。一声催得大麦黄，一声唤得新秧绿。人言此角只儿戏，孰识古人吹角意。田家作劳多怨咨，故假声音召和气。吹此角，起东作。吹此角，田家乐。此角上与邹之子律同宫商，合钟吕。形甚朴，声甚古，一吹寒谷生禾黍。","dynasty":"宋代","title":"乌盐角行"}
{"author":"戴复古","content":"梅花庾岭外，别是一山川。那使民无讼，须知狱有冤。心常存正直，法不尚平反。于氏缘何事，阴功到子孙。","dynasty":"宋代","title":"何季皋司理故人也作诗见相勉意二首"}
{"author":"戴复古","content":"千里长城手，如何在广州。共谈天下事，莫上斗南楼。瘦露封侯骨，忠怀报国秋。丁宁北来雁，边信怕沉浮。","dynasty":"宋代","title":"广东漕李实夫四首其三"}
{"author":"戴复古","content":"麻姑山下泊，城郭带烟霞。携刺投诗社，移船傍酒家。沙禽时弄水，榉柳夏飞花。小酌未能了，西楼日又斜。","dynasty":"宋代","title":"访严坦叔"}
{"author":"戴复古","content":"如公当向古人求，识面何须万户侯。浪说钓鳌游瀚海，真成骑鹤上扬州。受恩多处难为别，宿酒醒时始觉愁。回首平山堂下路，不堪风雨送归舟。","dynasty":"宋代","title":"见淮东制帅赵南仲侍郎相待厚甚特送买山钱又"}
{"author":"戴复古","content":"昨日分携后，回头望竹关。相亲唯白水，所见但青山。云近人家远，苔生石径斑。闻钟知有寺，又在渺茫间。","dynasty":"宋代","title":"舂陵山中作写寄孔海翁"}
{"author":"戴复古","content":"忆作齐安别，相逢直到今。寒温片时话，故旧百年心。折柳送行客，栽松遇赏音。尊前强歌笑，两鬓雪霜深。","dynasty":"宋代","title":"赵丞话旧"}
{"author":"戴复古","content":"一代文章手，官如水样清。三军皆饱德，诸将共谈兵。铁甕横天立，金山压浪平。北人向南望，□□月分明。","dynasty":"宋代","title":"寄镇江王子文总卿"}
{"author":"戴复古","content":"雅志不同俗，休官二十年。隐居溪上宅，清酌涧中泉。慷慨伤时事，凄凉绝笔篇。三篇遣稿在，当并史书传。","dynasty":"宋代","title":"吴涧泉韩仲止二首"}
{"author":"戴复古","content":"荷君问讯蚕家事，此是妇人辛苦媒。典尽衣裳酬叶价，忙无心绪向妆台。缲声未断机声续，私债未偿官债催。织未成缣分翦尽，妾身争得一丝来。","dynasty":"宋代","title":"闻机上妇说蚕事之辛勤织未成缣往往取偿债家"}
{"author":"戴复古","content":"误入风尘门户，驱来花月楼台。樽前几度得徘徊。可怜容易别，不见牡丹开。莫恨银瓶酒尽，但将妾泪添杯。江头恰限北风回。再三相祝去，千万寄书来。","dynasty":"宋代","title":"临江仙（代作）"}
{"author":"戴复古","content":"万里南迁直谏臣，世间无地可容身。夜冲风雨过湘水，赖有青山作主人。","dynasty":"宋代","title":"道乡台"}
{"author":"戴复古","content":"纨扇六月时，似妾君恩重。避暑南薰殿，清风随扇动。妾时侍君王，常得沾馀凉。秋风飒庭树，团团无用处。妾亦宠顾衰，栖栖度朝暮。扇为无情物，用舍不知恤。妾有深宫怨，无情不如扇。","dynasty":"宋代","title":"婕妤词"}
{"author":"戴复古","content":"偶逢淮上客，急急问蕲黄。未语心先噎，低头泪已滂。五关人失守，残虏势非强。闻说许都统，提兵过武昌。","dynasty":"宋代","title":"遇淮人问蕲黄之变哽噎泪下不能语许俊不解围"}
{"author":"戴复古","content":"几山兼几水，更有几烟霞。不立仙人宅，都为释氏家。宾秋多少雁，报晓一双鸦。有此山林胜，如何在海涯。","dynasty":"宋代","title":"雁山总题此山本朝方显其二"}
{"author":"戴复古","content":"雁叫淮南欲雪天，倚楼无味抱愁眠。算从沧海白云际，行到黄州赤壁边。万事忌于怀壮志，一生穷为耸吟肩。鬓间白者休教镊，要使天知老可怜。","dynasty":"宋代","title":"黄州偶成"}
{"author":"戴复古","content":"一老今无恙，诸公昔与俦。随时难苟合，怀道早归休。苦似陶元亮，全如秦少游。笔端锋锐别，有待续春秋。","dynasty":"宋代","title":"访曾云巢"}
{"author":"戴复古","content":"寒入疏蓬夜雪深，是非难辩口如喑。一官不幸有奇祸，万事但求无愧心。想像骑牛开画卷，丁宁回雁寄来音。传家一首冰壶赋，未信横舟竟陆沉。","dynasty":"宋代","title":"怀雪蓬姚希声使君"}
{"author":"戴复古","content":"雁去荡犹在，龙居山亦灵。高峰穿碧落，虚谷吸沧溟。愁见僧头白，喜逢君眼青。灯前闻妙语，字字摘天星。","dynasty":"宋代","title":"解后乐清主簿姜昌龄一见如平生欢同宿能仁"}
{"author":"戴复古","content":"心老寻春懒，年衰跨马难。便能相强去，未必有真欢。独酌三杯妙，高眠一枕安。好花如可折，觅取数枝看。","dynasty":"宋代","title":"郭伯秀约联骑春游不去有诗"}
{"author":"戴复古","content":"乞得新晴赋晚霞，出门无路欲乘槎。忧风忧雨动经月，足食足衣能几家。一饭共君烹瓠叶，三杯无处看荷花。自成鼓吹喧朝夕，输与东湖两部蛙。","dynasty":"宋代","title":"豫章巨浸呈陈幼度提干"}
{"author":"戴复古","content":"亘古英灵在，颜回有后身。年才十三岁，才过万千人。学到由天悟，文高见理真。再生仍再夭，无路问鸿钧。","dynasty":"宋代","title":"族侄孙子荣之子神童颜老不幸短命而死哭之不"}
{"author":"戴复古","content":"寻幽揽胜老犹勤，但觉吟身瘦几分。净洗一生尘上眼，细看七十二风云。","dynasty":"宋代","title":"岳市胜业寺悦亭"}
{"author":"戴复古","content":"百丈云岩上，神龙噀水飞。四时作风雨，万斛泻珠玑。不可形容处，无穷造化机。非他瀑布比，对此欲忘归。","dynasty":"宋代","title":"大龙湫"}
{"author":"戴复古","content":"躬耕海上奈无田，乍可经营买钓船。未有人供令狐米，欲从鬼借尉迟钱。回头归路三千里，藉手还乡五百篇。幸遇太平时节好，白云深处了残年。","dynasty":"宋代","title":"思归"}
{"author":"戴复古","content":"懒不脩书札，将诗问起居。升沉元自异，故旧忍相疏。学术有馀用，班行不次除。功名付公等，世道莫愁予。","dynasty":"宋代","title":"代书寄韩履善右司赵庶可寺簿其一"}
{"author":"戴复古","content":"欲参诗律似参禅，妙趣不由文字传。个里稍关心有误，发为言句自超然。","dynasty":"宋代","title":"昭武太守王子文日举李贾严羽共观前辈一两家"}
{"author":"戴复古","content":"地僻人稀到，山寒水欲冰。闻钟知有寺，见犬不逢僧。断垅森乔木，颓檐挂古藤。斜阳照孤影，诗骨瘦崚嶒。","dynasty":"宋代","title":"山中少憩"}
{"author":"戴复古","content":"读书不成事，何恨老山林。处世有容德，与人无诤心。友于兄弟乐，惠彼里闾深。细把丰碑读，怀贤泪满襟。","dynasty":"宋代","title":"挽沙溪项公苔湖居士"}
{"author":"戴复古","content":"俗子避形影，僧家共往还。高谈犯时忌，妙语发天悭。霜后思新橘，梦中归故山。何时免奔走，终老白云关。","dynasty":"宋代","title":"海陵光孝长老骥无称山谷后也共谈时事且说黄岩柑橘之美"}
{"author":"戴复古","content":"凤凰洲上凤凰山，草草登临见一斑。不立樊墙天广大，剩栽花竹地宽闲。白云四面峰千叠，绿柳前头水一湾。行色催人诗未就，寄情庭院落花间。","dynasty":"宋代","title":"汪见可教授约诸丈凤山酌别"}
{"author":"戴复古","content":"相看俱作白头翁，出处规模自不同。我走江湖作狂梦，君能面壁课成功。","dynasty":"宋代","title":"次韵谷口郑东子见寄"}
{"author":"戴复古","content":"庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。","dynasty":"宋代","title":"送季明府赴太平粹"}
{"author":"戴复古","content":"朔风凛高秋，黑雾翳白日。汉兵来伐胡，饮马长城窟。古来长城窟，中有战士骨。骨久化为泉，马来吃不得。闻说华山阳，水甘春草长。","dynasty":"宋代","title":"饮马长城窟"}
{"author":"戴复古","content":"手栽梅核待成林，慈母当年属望深。梅未成林人已往，空酸孝子一生心。","dynasty":"宋代","title":"题陈景明梅庐"}
{"author":"戴复古","content":"日用无非道，人心实在平。果能行实学，何必问虚名。草木随时态，江山无世情。晚来溪雨歇，一段夕阳明。","dynasty":"宋代","title":"次韵胡公权"}
{"author":"戴复古","content":"寒入疏蓬夜雪深，是非难辩口如瘖。一官不幸有奇祸，万事但求无愧心。想像骑牛开画卷，丁宁回雁寄来音。传家一首冰壶赋，未信横舟竟陆沉。","dynasty":"宋代","title":"怀雪蓬姚希声使君其一"}
{"author":"戴复古","content":"纨扇六月时，似妾君恩重。避暑南薰殿，清风随扇动。妾时侍君王，常得沾馀凉。秋风飒庭树，团团无用处。妾亦宠顾衰，栖栖度朝暮。扇为无情物，用舍不知恤。妾有深宫怨，无情不如扇。","dynasty":"宋代","title":"婕妤词"}
{"author":"戴复古","content":"出城十里许，有此一山门。丘在虎无迹，池清剑有痕。孤松冠岩顶，万竹绕云根。借问东轩壁，旧题存不存。","dynasty":"宋代","title":"赵端行杜子野游虎丘有诗仆因思旧与赵子野同宿唱和留题"}
{"author":"戴复古","content":"连宵歌舞醉东楼，不信樽前有别愁。半夜月明何处笛，长江风送故人舟。十年浪迹游淮甸，一枕高眠到鄂州。明日拟苏堤上看，当春杨柳政风流。","dynasty":"宋代","title":"到鄂渚"}
{"author":"戴复古","content":"陋巷深深屋数椽，以文为业砚为田。一觞一饭常留客，知是君家内子贤。","dynasty":"宋代","title":"寄玉溪林逢吉六首"}
{"author":"戴复古","content":"惨惨秋风吹客襟，唐人遗迹宋人吟。浮云世事多迁变，不独此亭无绿阴。","dynasty":"宋代","title":"绿阴亭自唐时有之到今五百年卢肇二三公题诗"}
{"author":"戴复古","content":"十竹相依住，一官真漫为。狂来裂轩冕，穷不顾妻儿。疾世吟孤愤，伤时赋五噫。高名应不朽，自作墓中碑。","dynasty":"宋代","title":"挽赵县尉"}
{"author":"戴复古","content":"欲访飞来殿，维舟上峡山。有溪流屋下，无路入云间。犀解捐金索，猿能记玉环。无从旌往事，有地足跻攀。","dynasty":"宋代","title":"峡山二首"}
{"author":"戴复古","content":"楼台逼霄汉，窗户纳云霓。回顾千岩路，如登万仞梯。泉从山顶出，雪压树头低。高绝无人境，非僧不可栖。","dynasty":"宋代","title":"上封"}
{"author":"戴复古","content":"龙山行乐。何如今日登黄鹤。风光政要人酬酢。欲赋归来，莫是渊明错。江山登览长如昨。飞鸿影里秋光薄。此怀祗有黄花览。牢裹乌纱，一任西风作。","dynasty":"宋代","tags":"重阳节，抒怀，爱国","title":"醉落魄·九日吴胜之运使黄鹤山登高"}
{"author":"戴复古","content":"扁舟访旧入横塘，新柳今如旧柳长。室迩入遥春寂寂，风流云散事茫茫。纵题红叶随流水，谁弄青梅出短墙。政是沈郎愁绝处，杜鹃不断叫斜阳。","dynasty":"宋代","title":"余惠叔访旧"}
{"author":"戴复古","content":"才气有如许，功名不可无。乐从闲岁月，养就大规模。雅志难谐俗，幽居喜并湖。君看莲下藕，不与叶同枯。","dynasty":"宋代","title":"许提干湖上下筑"}
{"author":"戴复古","content":"客行河水东，客行河水西。客行河水南，客行河水北。行行无已时，朱颜变老色。至人栖一方，庭户罗八极。保心如止水，不受万物役。有道肥其躯，故能适所息。","dynasty":"宋代","title":"客行河水东"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴其一"}
{"author":"戴复古","content":"皱眉观世事，把酒读离骚。天下无公论，胸中有古刀。徒然成耿耿，何以制滔滔。不逐群飞转，孤鸿毕竟高。","dynasty":"宋代","title":"有感"}
{"author":"戴复古","content":"春来涉几日，又到落花时。老面羞看镜，愁怀强作诗。雨墙蜗篆古，风树鸟巢危。有客适相过，樽前一局横。","dynasty":"宋代","title":"晚春"}
{"author":"戴复古","content":"宇宙归微数，安危委大臣。金门一回首，玉节久临民。雅志思行古，清风不受尘。洁斋家学旧，用处日如新。","dynasty":"宋代","title":"见江东绣衣袁广微"}
{"author":"戴复古","content":"俗子避形影，僧家共往还。高谈犯时忌，妙语发天悭。霜后思新橘，梦中归故山。何时免奔走，终老白云关。","dynasty":"宋代","title":"海陵光孝长老骥无称山谷后也共谈时事且说黄岩柑橘之美"}
{"author":"戴复古","content":"霁雪园林粲陆离，九峰山下探梅时。三川风月醉中见，百里襟怀琴上知。老树著花春到早，长街笼烛夜归迟。奚囊一路生光采，中有琴堂唱和诗。","dynasty":"宋代","title":"黎明府约寻梅"}
{"author":"戴复古","content":"求名求利两茫茫，千里归来赋悼亡。梦井诗成增怅恨，鼓盆歌罢转凄凉。情钟我辈那容忍，乳臭诸儿最可伤。拂拭丹青呼不醒，世间谁有返魂香。","dynasty":"宋代","title":"题亡室真像"}
{"author":"戴复古","content":"地僻人稀到，山寒水欲冰。闻钟知有寺，见犬不逢僧。断垅森乔木，颓檐挂古藤。斜阳照孤影，诗骨瘦崚嶒。","dynasty":"宋代","title":"山中少憩"}
{"author":"戴复古","content":"山近江如束，林深路欲迷。平沙印虎迹，绝壁听猿啼。绿水人谁钓，黄茅地可畦。幽居堪避世，何必武陵溪。","dynasty":"宋代","title":"峡山二首"}
{"author":"戴复古","content":"小楼题了又还题，一段风流在水西。白鸟飞来知乡背，青山元自有高低。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"笑傲不禁秋兴长，登临谁复问滕王。江湖周折地襟带，云霞粲烂天文章。人如野鹤何飘逸，目送飞鸿去渺茫。安得雪醅三百斗，发君豪气对吾狂。","dynasty":"宋代","title":"朱子昂司户登滕王阁"}
{"author":"戴复古","content":"凄凉风雨日，强把瓮头春。独守空虚室，那逢耗磨辰。诗家青眼旧，世路白头新。每诵梅花句，一心思故人。","dynasty":"宋代","title":"闻严坦叔入朝再用前韵其一"}
{"author":"戴复古","content":"角巾私第自逍遥，诸老之中此老高。无可柰何怀印绶，甚非得已用弓力。风生玉帐千兵肃，天落金牌一札褒。缓急经心护乡井，生憎儿辈说功劳。","dynasty":"宋代","title":"菊坡崔参政说平叛卒不得已拜经略之命岂敢言"}
{"author":"戴复古","content":"渔父醉，钓竿闲。柳下呼儿牢系船。高眠风月天。","dynasty":"宋代","title":"渔父（二）"}
{"author":"戴复古","content":"别驾常怀物外心，黄金屡费买山林。后堂不肯着歌舞，高阁唯思贮古今。几处亭台新结束，一春风雨阻登临。野夫昨日闲乘兴，着屐寻诗到柳阴。","dynasty":"宋代","title":"去年访曾幼卿通判携歌舞者同游凤山仆有歌舞"}
{"author":"戴复古","content":"骇见二灵景，山林体势豪。插空天柱壮，障日石屏高。览胜苦不足，登危不惮劳。白云飞动处，绝壁走猿猱。","dynasty":"宋代","title":"灵峰灵岩有天柱石屏之胜自昔号二灵"}
{"author":"戴复古","content":"我本江湖客，归来二月春。居多闭门日，未卜赏花辰。绕树鹊声喜，隔帘莺语新。可怜垂白叟，却羡踏青人。","dynasty":"宋代","title":"闻严坦叔入朝再用前韵"}
{"author":"戴复古","content":"霁雪园林粲陆离，九峰山下探梅时。三川风月醉中见，百里襟怀琴上知。老树著花春到早，长街笼烛夜归迟。奚囊一路生光采，中有琴堂唱和诗。","dynasty":"宋代","title":"黎明府约寻梅"}
{"author":"戴复古","content":"不管家居四壁空，琢成佳句有神工。谪仙会有金銮召，莫道诗人命不通。","dynasty":"宋代","title":"次韵谷口郑东子见寄"}
{"author":"戴复古","content":"积镪多金生怨尤，一温饱外更何求。自甘韬遁陶元亮，不爱赢馀马少游。何取累累兼若若，终成莫莫与休休。花前适意三杯酒，万事忘机对白鸥。","dynasty":"宋代","title":"阅世其二"}
{"author":"戴复古","content":"浏阳谁谓小，桑柘万家春。远宦逢知己，推心在惠民。速宜还县债，闻早缀朝绅。说与诸公道，方岩后有人。","dynasty":"宋代","title":"送王仲彝制机宰浏阳"}
{"author":"戴复古","content":"茅屋七五聚，沙汀八九磬。梯山畦麦秀，囊石障溪湍。父老鸡豚社，儿童梨栗盘。幽居有馀乐，奔走愧儒冠。","dynasty":"宋代","title":"山中即目二首"}
{"author":"戴复古","content":"有酒何孤我，因花赋恼公。可怜秋鬓白，羞见牡丹红。海上盟鸥客，人间失马翁。不知衰病后，禁得几春风。","dynasty":"宋代","title":"子渊送牡丹"}
{"author":"戴复古","content":"为学日不足，毋劳课近功。声名垂不朽，文字用无穷。草色朝朝碧，桃花岁岁红。一机长运转，造物与人同。","dynasty":"宋代","title":"张子明索赋永斋诗若之久矣杜撰四十字以还冷"}
{"author":"戴复古","content":"壶山好，也解忆狂夫。转首便成千里别，轻年不寄一行书。浑似不相疏。催归曲，一唱一愁予。有剑卖来酤酒吃，无钱归去买山居。安处即吾庐。壶山有催归曲赠仆，甚妙。","dynasty":"宋代","title":"望江南"}
{"author":"戴复古","content":"淳佑第三载，正朝把一杯。老夫真是病，贺客不须来。择日修茅屋，当春觅柳栽。新年莫多事，且放好怀开。","dynasty":"宋代","title":"癸卯岁旦"}
{"author":"戴复古","content":"腊尽无多日，吾生有几年。老于人事懒，贫觉世情偏。独枕江湖梦，闭门风雪天。三杯动诗兴，得句落梅边。","dynasty":"宋代","title":"辛丑岁暮三首"}
{"author":"戴复古","content":"细读石屏记，临风觉厚颜。如何一片石，欲比众名山。浪迹江湖上，归身岩壑间。渔樵争半席，人笑老痴顽。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其一"}
{"author":"戴复古","content":"细读石屏记，堪嗟老病身。谁知饥欲死，曷取寿长贫。雪片丰年瑞，梅花腊月春。今朝一杯酒，谁道是生辰。","dynasty":"宋代","title":"斗山子王深父作石屏记为老夫书其文甚佳采记中语作五诗致谢其四"}
{"author":"戴复古","content":"麻姑山下泊，城郭带烟霞。携刺投诗社，移船傍酒家。沙禽时弄水，榉柳夏飞花。小酌未能了，西楼日又斜。","dynasty":"宋代","title":"访严坦叔"}
{"author":"戴复古","content":"时人谁识老声丞，满口常谈杜少陵。俗辈众多吾辈少，素交零落利交兴。权门炙手炎如火，诗社投身冷似冰。堪笑皇天无老眼，相知赖有竹林僧。","dynasty":"宋代","title":"诸葛仁叟县丞极贫能保风节有权贵招之不屑其"}
{"author":"戴复古","content":"好山横远碧，平野带林塘。四望耕桑地，几年云水乡。海天龙上下，秋日鹤翱翔。睹物忽有感，无心住草堂。","dynasty":"宋代","title":"题侄孙岂潜家平远图"}
{"author":"戴复古","content":"腰镰上垄刈黄云，东家西家麦满门。前村寡妇拾滞穟，饘粥有馀炊饼饵。我闻淮南麦最多，麦田今岁屯干戈。饱饭不知征战苦，生长此方真乐土。","dynasty":"宋代","title":"刈麦行"}
{"author":"戴复古","content":"龚黄古贤牧，政事见于今。疾恶风霜手，活人天地心。躬行循吏传，时作谢池吟。我欲依刘表，常忧老病侵。","dynasty":"宋代","title":"寄永嘉太守赵茂实"}
{"author":"戴复古","content":"石屏老，家住海东云。本是寻常田舍子，如何呼唤作诗人。无益费精神。千首富，不救一生贫。贾岛形模元自瘦，杜陵言语不妨村。谁解学西昆。","dynasty":"宋代","title":"望江南（仆既为宋壶山说其自说未尽处，壶山必有答语，仆自嘲三解）"}
{"author":"戴复古","content":"荔子固多种，色香俱不同。新来尝小绿，又胜擘轻红。大嚼思千树，分甘仅一笼。尝观蔡公谱，梦想到莆中。","dynasty":"宋代","title":"赵敬贤送荔枝"}
{"author":"戴复古","content":"兴废从谁问，云烟过眼空。吁嗟六朝事，想像半山翁。百景饶君咏，三杯许我同。登临无限意，多在夕阳中。","dynasty":"宋代","title":"同曾景建金陵登览"}
{"author":"戴复古","content":"衰年百病身，淳祐五年春。尘世自多事，风光又一新。乡人方拜相，野客自垂纶。说与烟波侣，海滨非渭滨。","dynasty":"宋代","title":"新岁书怀四首其一"}
{"author":"戴复古","content":"团团堤路行无极，一株一步杨柳碧。佳人反覆看荷花，自恨鬓边簪不得。","dynasty":"宋代","title":"东湖看花呈宋原父"}
{"author":"戴复古","content":"乘时皆闭粜，有谷贵如金。寒士糟糠腹，豪民铁石心。可怜饥欲死，那更病相侵。到处闻愁叹，伤时泪满襟。","dynasty":"宋代","title":"庚子荐饥"}
{"author":"戴复古","content":"自有此山在，无人作此游。气吞云海浪，笑撼玉峰秋。开辟几百载，登临第一筹。诸郎莫高兴，刻石记风流。","dynasty":"宋代","title":"诸侄孙登白峰观海上一景"}
{"author":"戴复古","content":"香动寒山寂寞滨，直从空谷见佳人。树头树底参差雪，枝北枝南次第春。有此瑰琦在岩壑，其他草树亦精神。移根上苑谁云晚，桃李依然在后陈。","dynasty":"宋代","title":"山中见梅寄曾无疑"}
{"author":"戴复古","content":"地僻人稀到，山寒水欲冰。闻钟知有寺，见犬不逢僧。断垅森乔木，颓檐挂古藤。斜阳照孤影，诗骨瘦崚嶒。","dynasty":"宋代","title":"山中少憩"}
{"author":"戴复古","content":"落尽一林月，山中夜半归。惊行群犬吠，破暗一萤飞。举我赤藤杖，敲君白板扉。兴来眠不得，吟到晓星稀。","dynasty":"宋代","title":"山中夜归"}
{"author":"戴复古","content":"楼台逼霄汉，窗户纳云霓。回顾千岩路，如登万仞梯。泉从山顶出，雪压树头低。高绝无人境，非僧不可栖。","dynasty":"宋代","title":"上封"}
{"author":"戴复古","content":"端笏立朝日，肺肝倾上前。把麾持节处，桃李满淮壖。药石箴时病，蓍龟烛事先。焦头与曲突，为计孰为贤。","dynasty":"宋代","title":"上乔右司"}
{"author":"戴复古","content":"吾生落落果何为，世事纷纷无了期。少算人皆嘲我拙，多求我却笑人痴。庭花密密疏疏蕊，溪柳长长短短枝。万事欲齐齐不得，天机政在不齐时。","dynasty":"宋代","title":"少算"}
{"author":"戴复古","content":"万里清秋景，都归乎此亭。光阴几今古，天地一宫廷。澬水东西白，梅山表里青。登临生酒兴，欲醉又还醒。","dynasty":"宋代","title":"邵阳赵节斋史君同黄季玉以合江亭三字分韵"}
{"author":"戴复古","content":"老貌非前日，清吟似旧时。已无藏酒妇，幸有读书儿。连岁修茅屋，三秋绕菊篱。寒儒有奇遇，太守为刊诗。","dynasty":"宋代","title":"沈庄可号菊花山人即其所言"}
{"author":"戴复古","content":"焚香拜天贶，满眼是瑰琦。腊月雪三尺，春风梅数枝。登楼忘老态，对酒展秋眉。争唱阳春曲，山翁醉不知。","dynasty":"宋代","title":"生朝对雪张子善有词为寿"}
{"author":"戴复古","content":"伊昔天边望藁砧，天边鱼雁几浮沉。机番白苎和愁织，门掩黄花带恨吟。自古诗人皆浪迹，谁知贤妇有关心。归来却抱双雏哭，碑刻虽深恨更深。","dynasty":"宋代","title":"石屏久游湖海祖妣遂题二句于壁云机番白苎和"}
{"author":"戴复古","content":"孤负溪桥雪与梅，怕寒不肯出门来。欲邀郑老同清赏，争得梅花六月开。","dynasty":"宋代","title":"雪中观梅郑子寿畏寒不到"}
{"author":"戴复古","content":"平生不识字，把笔学吟诗。旧说韦苏州，于余今见之。每遭饥寒厄，出吐辛酸辞。候虫鸣屋壁，风蝉啭枯枝。但有可怜声，入耳终无奇。宏斋误题品，恐贻识者讥。","dynasty":"宋代","title":"谢东倅包宏父三首癸卯夏其三"}
{"author":"戴复古","content":"散步登城郭，维舟古树傍。澄江浮野色，虚阁贮秋先。却酒淋衣湿，搓橙满袖香。西风吹白发，犹逐少年狂。","dynasty":"宋代","title":"舣舟登滕王阁"}
{"author":"戴复古","content":"几山兼几水，更有几烟霞。不立仙人宅，都为释氏家。宾秋多少雁，报晓一双鸦。有此山林胜，如何在海涯。","dynasty":"宋代","title":"雁山总题此山本朝方显"}
{"author":"戴复古","content":"十竹相依住，一官真漫为。狂来裂轩冕，穷不顾妻儿。疾世吟孤愤，伤时赋五噫。高名应不朽，自作墓中碑。","dynasty":"宋代","title":"挽赵县尉"}
{"author":"戴复古","content":"潇潇风雨闭柴门，年纪衰颓病着身。大似梁鸿居海曲，略如公干卧漳滨。三春晴暖无多日，一世安闲有几人。闻道明朝新醖熟，不妨祭灶请比隣。","dynasty":"宋代","title":"春日风雨中"}
{"author":"戴复古","content":"轩冕难遮两鬓华，官居虽好不如家。一心懒上朝天马，要趁春风归种花。","dynasty":"宋代","title":"湖南漕李革夫被召乃丐归"}
{"author":"戴复古","content":"岁月频看镜，功名一据鞍。勿言行路恶，有志恋家难。芳草客程远，落花春夜寒。江湖旧时梦，相逐到长安。","dynasty":"宋代","title":"送晓山夏肯甫入京"}
{"author":"戴复古","content":"面对一池荷，四旁杨柳坡。树阴遮日少，屋敞受风多。疑是清凉国，暂为安乐窝。人人争避暑，老子自婆娑。","dynasty":"宋代","title":"隆兴度夏借东湖驿安下"}
{"author":"戴复古","content":"红紫光阴不久长，一声啼鴃静年芳。阴阴绿树黄鹂语，将与人间作夏凉。","dynasty":"宋代","title":"初夏"}
{"author":"戴复古","content":"风波境界立身难，处世规模要放宽。万事尽从忙里错，一心须向静中安。路当平处经行稳，人有常情耐久看。直到始终无悔吝，旁生枝叶便多端。","dynasty":"宋代","title":"处世"}
{"author":"戴复古","content":"凿破青山两壁开，石头路上踏成埃。梅花自与白云笑，几见夷齐出岭来。","dynasty":"宋代","title":"题梅岭云封四绝"}
{"author":"戴复古","content":"晚春风雨后，花絮落无声。绿泛新荷出，青铺细草生。私蛙为谁噪，老犬伴人行。旧日狂宾客，樽前笑不成。","dynasty":"宋代","title":"故人陈秘书家有感"}
{"author":"戴复古","content":"饱食武昌鱼，不如归故庐。盟鸥还海道，问雁觅家书。又把乡人刺，来投使者车。东园桃与李，莫使着花疏。","dynasty":"宋代","title":"见赵知道运使"}
{"author":"戴复古","content":"抖擞嚣尘上翠微，旁溪寺上坐题诗。忽闻啼鸟不知处，细看好山无厌时。风扫云烟开远景，人携香火谒丛祠。客来千里登临意，说与时人未必知。","dynasty":"宋代","title":"乌聊山登览"}
{"author":"戴复古","content":"昨应童科日，群儿立下风。丰姿倾众目，文采动诸公。两耳能兼听，六经皆暗通。相期到杨晏，有始柰无终。","dynasty":"宋代","title":"族侄孙子荣之子神童颜老不幸短命而死哭之不"}
{"author":"戴复古","content":"麻姑山下泊，城郭带烟霞。携刺投诗社，移船傍酒家。沙禽时弄水，榉柳夏飞花。小酌未能了，西楼日又斜。","dynasty":"宋代","title":"访严坦叔"}
{"author":"戴复古","content":"邦计伤虚耗，边民苦乱离。诸公事缄默，三学论安危。灾异天垂戒，脩为国可医。传闻上元夜，绝似太平时。","dynasty":"宋代","title":"读三学士人论事三书其一"}
{"author":"戴复古","content":"枢星居紫极，摇映使星明。天下推名德，君家好弟兄。一台振网纪，列郡想风声。不试褰帷手，官曹未易清。","dynasty":"宋代","title":"投江西曾宪二首"}
{"author":"戴复古","content":"说与黄花道。九秋深、三光五岳，气钟英表。金马玉堂真学士，蕴藉诗书奥妙。一一是、轻纶才调。斟酌古今来活国，算忠言、谠论知多少。又入奏，金门晓。朝回问寝披萱草。对高堂长说，一片君恩难报。更待痴儿千载遇，膝下十分荣耀。趁绿鬓、朱颜不老。整顿乾坤济时了，奉板舆、拜国夫人号。可谓忠，可谓孝。","dynasty":"宋代","title":"贺新郎（为真主堂寿）"}
{"author":"戴复古","content":"欲访飞来殿，维舟上峡山。有溪流屋下，无路入云间。犀解捐金索，猿能记玉环。无从旌往事，有地足跻攀。","dynasty":"宋代","title":"峡山二首"}
{"author":"戴复古","content":"经年不见玉溪翁，百里江山万里同。无计相从话心曲，时挥一纸寄西风。","dynasty":"宋代","title":"寄玉溪林逢吉六首"}
{"author":"戴复古","content":"镜中双鬓已非鸦，身在江湖心在家。道路飘零如柳絮，山川迤逦近梅花。客行有债频沽酒，老怕无眠戒饮茶。昨夜梦归沧海上，钓竿横插雁边沙。","dynasty":"宋代","title":"南康县用东坡留题韵"}
{"author":"戴复古","content":"扁舟到溪上，移杖即行吟。问麦雨多少，探梅春浅深。古屏今日景，修竹旧时阴。畴昔同游者，遗踪何处寻。","dynasty":"宋代","title":"屏上怀黄伯高兄弟"}
{"author":"戴复古","content":"小畦寻丈许，凿壁置柴扉。雨后菜虫死，秋来花蝶稀。插篱新种菊，抱甕已忘机。俗客忽相访，妨人洗布衣。","dynasty":"宋代","title":"小畦"}
{"author":"戴复古","content":"黄堂开宴领佳宾，白鹭青原景一新。寄兴江山擅名胜，折冲樽俎静风尘。酴醾压架垂垂老，芍药翻阶楚楚春。爱梅栽竹平生语，吐出清风六月凉。","dynasty":"宋代","title":"陪厉寺丞赏芍药"}
{"author":"戴复古","content":"久不相逢喜合簪，相从未久又分襟。扁舟自逐便风去，却恨无情江水深。","dynasty":"宋代","title":"别许季如"}
{"author":"戴复古","content":"结屋邻苍海，开门面翠屏。堂前萱草绿，寿母鬓丝青。礼乐陈樽俎，诗书立户庭。一时勤卜筑，百世享康宁。","dynasty":"宋代","title":"侄孙子渊新居落成二首"}
{"author":"戴复古","content":"手揽澄清辔，声名汉范滂。一台振风采，列郡正权纲。衡岳势增重，文星日有光。金门虽藐藐，玉节自堂堂。","dynasty":"宋代","title":"见湖南绣使陈益甫大著"}
{"author":"戴复古","content":"说与黄花道。九秋深、三光五岳，气钟英表。金马玉堂真学士，蕴藉诗书奥妙。一一是、轻纶才调。斟酌古今来活国，算忠言、谠论知多少。又入奏，金门晓。朝回问寝披萱草。对高堂长说，一片君恩难报。更待痴儿千载遇，膝下十分荣耀。趁绿鬓、朱颜不老。整顿乾坤济时了，奉板舆、拜国夫人号。可谓忠，可谓孝。","dynasty":"宋代","title":"贺新郎（为真主堂寿）"}
{"author":"戴复古","content":"掇取高科如拾芥，爱君才调望君深。莫誇书判居莲幕，要把文章入禁林。华屋修成官满去，好诗改定客来吟。西窗共对萧萧竹，不负三杯话此心。","dynasty":"宋代","title":"抚州节推萧学易衙宇一新"}
{"author":"戴复古","content":"夏潦连秋涨，人家水半门。都抛破茅屋，移住小山村。聒聒笼鸡犬，累累带子孙。安居华屋者，应觉此身尊。","dynasty":"宋代","title":"江涨见移居者"}
{"author":"戴复古","content":"一生飘泊客途中，扶技从人类百工。白首归来入诗社，犹思渭北与江东。","dynasty":"宋代","title":"次韵谷口郑东子见寄其四"}
{"author":"戴复古","content":"一区扬子宅，中有读书堂。早觉儒风好，兼看野趣长。籓篱带花竹，里巷接农桑。安得茅三架，为邻住汝傍。","dynasty":"宋代","title":"侄孙子渊新居落成二首"}
{"author":"戴复古","content":"抖擞嚣尘上翠微，旁溪寺上坐题诗。忽闻啼鸟不知处，细看好山无厌时。风扫云烟开远景，人携香火谒丛祠。客来千里登临意，说与时人未必知。","dynasty":"宋代","title":"乌聊山登览"}
{"author":"戴复古","content":"积雨喜新霁，山禽亦好音。白云开旷野，红日照高林。歉岁地惜宝，惠民天用心。君看大麦熟，颗颗是黄金。","dynasty":"宋代","title":"嘉熙己亥大旱荒庚子夏麦熟"}
{"author":"戴复古","content":"先腊梅花谢，不冰溪水流。早尝春菜饼，暖卸木终裘。去岁三冬雪，今年百谷秋。此冬无此瑞，又为老农忧。","dynasty":"宋代","title":"雪后暖"}
{"author":"戴复古","content":"正月复二月，百年如一年。世间人易老，天下事难全。生计麦十斛，传家诗几篇。眼前虽不足，心地自超然。","dynasty":"宋代","title":"新岁书怀四首"}
{"author":"戴复古","content":"千里长城手，如何在广州。共谈天下事，莫上斗南楼。瘦露封侯骨，忠怀报国秋。丁宁北来雁，边信怕沉浮。","dynasty":"宋代","title":"广东漕李实夫四首其三"}
{"author":"戴复古","content":"以时为出处，真有古人风。奉母易为孝，事君难尽忠。闲居非傲世，直气尚摩空。语及朝廷事，乾坤万感中。","dynasty":"宋代","title":"访陈复斋寺丞于私第"}
{"author":"戴复古","content":"客里门庭可设罗，使君千骑肯相过。心忘贵贱交游重，论及兴衰感慨多。诸老逢时起岩壑，二边何日罢干戈。老夫何预人间事，红去沧江理钓簑。","dynasty":"宋代","title":"抚州谢楼宗丞见访"}
{"author":"戴复古","content":"久作丹丘客，疑君去复来。高吟闯风雅，妙句斩琼瑰。道谊心千古，文章水一杯。荷花时话别，别后又梅开。","dynasty":"宋代","title":"次韵旴江李君昉见寄二首时李在包守郡斋"}
{"author":"戴复古","content":"寻常被酒时，归到急投枕。为爱次山文，今夜醉忘寝。伟哉浯溪碑，千载气凛凛。舂陵贼退篇，少陵犹敛衽。文章自一家，其意则古甚。大羹遗五味，纯素薄文锦。聱牙不同俗，斯人异所禀。君君望尧舜，人人欲仓廪。古道不可行，时对窳樽饮。","dynasty":"宋代","title":"栗斋巩仲至以元结文集为韵"}
{"author":"戴复古","content":"就荒山竹重抽笋，新种池荷晚著花。意象全然似村落，又添茅屋两三家。","dynasty":"宋代","title":"题黄州谢深道国正山庵"}
{"author":"戴复古","content":"寄迹小园中，数椽亦潇洒。主人既相知，此地可久假。县官送月粮，邻翁供菜把。咫尺是屠门，亦有卖鲜者。里巷通往来，欲结鸡豚社。","dynasty":"宋代","title":"久寓泉南待一故人消息桂隐诸葛如晦谓客舍不可住借一园亭安下即事凡有十首其三"}
{"author":"戴复古","content":"舣棹西岩下，舟人语夜阑。风林无鸟宿，石窟有龙蟠。月色连沙日，滩声入梦寒。晓来新得句，寄与故人看。","dynasty":"宋代","title":"光泽溪上"}
{"author":"戴复古","content":"海近朝曦赫，山明宿雾消。紫云萦碧落，白鹭点青苗。避暑轩亭爽，凭虚眼界遥。时来一登眺，初不待招邀。","dynasty":"宋代","title":"夏日续题"}
{"author":"戴复古","content":"江头落日照平沙，潮退渔船阁岸斜。白鸟一双临水立，见人惊起入芦花。","dynasty":"宋代","tags":"古诗三百首，写景","title":"江村晚眺"}
{"author":"戴复古","content":"忘家甘旅食，忧国属愁颜。有客佩金印，何人守玉关。风霜晚秋后，天地夕阳间。痛洒伤时泪，别公归故山。","dynasty":"宋代","title":"广东漕李实夫四首"}
{"author":"戴复古","content":"正朝送迁客，好去看梅花。此岭几人过，念君双鬓华。直言知为国，远地莫思家。韶石叫虞舜，伤哉古道赊。","dynasty":"宋代","title":"张端义应诏上书谪曲江正月一日赣州相遇其二"}
{"author":"戴复古","content":"细读石屏记，临风觉厚颜。如何一片石，欲比众名山。浪迹江湖上，归身岩壑间。渔樵争半席，人笑老痴顽。","dynasty":"宋代","title":"斗山子王深父作石屏记为老夫书其文甚佳采记"}
{"author":"戴复古","content":"别驾常怀物外心，黄金屡费买山林。后堂不肯着歌舞，高阁唯思贮古今。几处亭台新结束，一春风雨阻登临。野夫昨日闲乘兴，着屐寻诗到柳阴。","dynasty":"宋代","title":"去年访曾幼卿通判携歌舞者同游凤山仆有歌舞"}
{"author":"戴复古","content":"富贵于人造物悭，出门又觉世途艰。楼头适意三杯酒，禾末清风雨后山。","dynasty":"宋代","title":"登楼绝句和者甚多又从而用韵择其可录者录之"}
{"author":"戴复古","content":"近郭畏嚣尘，移居在水滨。江山千古意，松竹四时春。宾客门无禁，诗书笔有神。何郎好心事，鸥鹭亦相亲。","dynasty":"宋代","title":"题新涂何宏甫江村"}
{"author":"戴复古","content":"愁来须强遣，老去只求安。酒熟思招客，诗成胜得官。梅花天下白，雪片夜深寒。衲被蒙头睡，悠然百虑宽。","dynasty":"宋代","title":"求安"}
{"author":"戴复古","content":"积雨喜新霁，山禽亦好音。白云开旷野，红日照高林。歉岁地惜宝，惠民天用心。君看大麦熟，颗颗是黄金。","dynasty":"宋代","title":"嘉熙己亥大旱荒庚子夏麦熟"}
{"author":"戴复古","content":"举眼惊如许，衰怀强自安。爱凉临水坐，遣病借花看。物物同天地，人人各肺肝。从来泾与渭，混作一流难。","dynasty":"宋代","title":"夏日从子渊侄借茉莉一盆"}
{"author":"戴复古","content":"九陌尘中事，三生石上身。狂为好诗客，贫作负恩人。十载江村别，扁舟淦水滨。音书久不至，得梦往来频。","dynasty":"宋代","title":"贫作负恩人为何宏甫作"}
{"author":"戴复古","content":"竹隐种竹知几年，千竿万竿长拂天。群飞不敢下栖止，常有清风凛凛然。丹穴飞来两雏凤，凤来此竹为之重。牙签玉轴带芸香，家藏万卷为渠用。人间豚犬不足多，我来为作徐卿二子歌。手传竹隐文章印，看取他日官职高嵯峨。","dynasty":"宋代","title":"徐京伯通判晚岁得二子"}
{"author":"戴复古","content":"长沙米换长安土，筑此崔嵬寄远观。客子登台千载后，倚栏亦欲望长安。","dynasty":"宋代","title":"定王台"}
{"author":"戴复古","content":"华堂掩映一池清，着此崔巍若化成。胸次玲珑具丘壑，世间仿佛见蓬瀛。碧云堆上千峰立，绿水光中万象生。欲去河阳种桃李，回头又觉宦情轻。","dynasty":"宋代","title":"题王制机池上千岩奇观"}
{"author":"戴复古","content":"此别真成别，从今去不来。佳人难再得，恶抱向谁开。客路一归晚，家书几度催。殷勤见君意，烹鹿荐离杯。","dynasty":"宋代","title":"朱行甫和前韵送别烹鹿荐酒"}
{"author":"戴复古","content":"客星聚吴会，时派落松江。老眼洞千古，旷怀开八窗。风流谈夺席，歌笑酒盈缸。杨陆不再作，何人可受降。","dynasty":"宋代","title":"诸诗人会于吴门翁际可通判席上高菊磵有诗仆"}
{"author":"戴复古","content":"天柱峰头一振衣，云开岩路雨晴时。登临欲访神仙事，纪述都无汉晋碑。拍手数声龙井跃，篝灯一鉴洞天奇。林间安得栖身处，欲炼金丹饵玉芝。","dynasty":"宋代","title":"洞霄宫"}
{"author":"戴复古","content":"淮南得道岭南行，岭上回头作麽生。传得祖师心印了，钵盂何必与人争。","dynasty":"宋代","title":"题梅岭云封四绝"}
{"author":"戴复古","content":"久坐图书府，方登著作庭。人知才可敬，公以德为馨。议论参诸老，文章本六经。省中相别后，夜夜望奎星。","dynasty":"宋代","title":"寄赵茂实大著二首"}
{"author":"戴复古","content":"元龙湖海士，参得石头禅。卓笔翻千偈，住山今十年。安心一丘壑，过眼几云烟。莫笑拙庵拙，声名动九天。","dynasty":"宋代","title":"南台寺长老乃福州士人陈其姓语及光拙庵遭际"}
{"author":"戴复古","content":"昨日分携后，回头望竹关。相亲唯白水，所见但青山。云近人家远，苔生石径斑。闻钟知有寺，又在渺茫间。","dynasty":"宋代","title":"舂陵山中作写寄孔海翁"}
{"author":"戴复古","content":"几度观朝报，差除不到君。山林自台阁，文字即功勋。吟苦孟东野，潜深杨子云。一官虽偃蹇，千载有知闻。","dynasty":"宋代","title":"寄栗斋巩仲至"}
{"author":"戴复古","content":"秋风梧叶雨，衮衮送秋凉。一气四时转，几人双鬓苍。旧游如说梦，久客乍还乡。欲作安居计，生涯尚渺茫。","dynasty":"宋代","title":"秋日"}
{"author":"戴复古","content":"久坐图书府，方登著作庭。人知才可敬，公以德为馨。议论参诸老，文章本六经。省中相别后，夜夜望奎星。","dynasty":"宋代","title":"寄赵茂实大著二首"}
{"author":"戴复古","content":"北风如许急，亦使客心寒。近得襄阳报，仍闻蜀道难。三杯中夜酒，一枕几时安。江上两都督，何人上将坛。","dynasty":"宋代","title":"所闻"}
{"author":"戴复古","content":"天下事机别，朝廷局面新。台官迁不定，年号改何频。黜陟由明主，安危仗老臣。祖宗成宪在，即此是经纶。","dynasty":"宋代","title":"事机"}
{"author":"戴复古","content":"手栽梅核待成林，慈母当年属望深。梅未成林人已往，空酸孝子一生心。","dynasty":"宋代","title":"题陈景明梅庐"}
{"author":"戴复古","content":"忆把金罍酒。叹别来、光阴荏苒，江湖宿留。世事不堪频着眼，赢得两眉长皱。但东望、故人翘首。木落山空天远大，送飞鸿、北去伤怀久。天下事，公知否。钱塘风月西湖柳。渡江来、百年机会，从前未有。唤起东山丘壑梦，莫惜风霜老手。要整顿、封疆如旧。早晚枢庭开幕府，是英雄、尽为公奔走。看金印，大如斗。","dynasty":"宋代","tags":"勉励，爱国","title":"贺新郎·寄丰真州"}
{"author":"戴复古","content":"龙山行乐。何如今日登黄鹤。风光政要人酬酢。欲赋归来，莫是渊明错。江山登览长如昨。飞鸿影里秋光薄。此怀祗有黄花览。牢裹乌纱，一任西风作。","dynasty":"宋代","tags":"重阳节，抒怀，爱国","title":"醉落魄·九日吴胜之运使黄鹤山登高"}
{"author":"戴复古","content":"醉卧长安市，思归东海涯。瓶馀残腊酒，梅花隔年花。日与愁为地，时凭梦到家。乡书三两纸，一读一咨嗟。","dynasty":"宋代","title":"都中书怀二首"}
{"author":"戴复古","content":"一秋无便寄平安，新雁声声报早寒。昨夜检衣开故箧，去年家信把来看。","dynasty":"宋代","title":"到南昌呈宋愿父伯仲黄子鲁诸丈"}
{"author":"戴复古","content":"长愿如人意，一生无别离。妾当年少日，花似半开时。","dynasty":"宋代","title":"寄兴其一"}
{"author":"戴复古","content":"客游仙里见君时，拥絮庵中共说诗。别后故人知我否，年几八十病支离。","dynasty":"宋代","title":"寄后村刘潜夫"}
{"author":"戴复古","content":"湖上团团三十里，若非杨柳即楼台。城门未锁黄昏月，更住旗亭把一杯。","dynasty":"宋代","title":"湖上"}
{"author":"戴复古","content":"雁叫秋容老，乌飞曙色分。晨炊何草草，宿酒尚醺醺。野旷连沧海，山长带白云。马行沙上路，惊起白鸥群。","dynasty":"宋代","title":"秋日早行"}
{"author":"戴复古","content":"边头相遇若相期，又见随军转运司。忆昨醉君京口酒，伤今读我石壕诗。兰亭饮客酬佳节，淝水收功定几时。准拟看花花较少，春风全在绿杨枝。","dynasty":"宋代","title":"随军转运司王宣子上巳日会客"}
{"author":"戴复古","content":"俗物败佳兴，余非后汝期。既来迟一见，政恐错相疑。同访金仙老，因参玉板师。樽前有馀暇，细读放翁诗。","dynasty":"宋代","title":"访曾鲁叔有少嫌先从金仙假榻长老作笋供"}
{"author":"戴复古","content":"国以人为重，人惟德可招。九重方厉政，诸老尽归朝。盛事追三代，清风动百僚。切闻天上语，欢喜到渔樵。","dynasty":"宋代","title":"读改元诏口号"}
{"author":"戴复古","content":"太守自监军，片胆大如身。立马斩数贼，犒军捐万缗。威行千里外，手活一城民。孰谓书生怯，书生中有人。","dynasty":"宋代","title":"客自邵武来言王野使君平寇"}
{"author":"戴复古","content":"北风吹岁暮，空闺独栖止。夙兴泪盈掬，夕息梦千里。妾生胡不仁，失身从浪子。嚼檗苦我心，餐冰噤我齿。离异何足愁，险涩可胜纪。寄书西飞雁，反覆话终始。","dynasty":"宋代","title":"观陆士龙作顾彦先妇答夫二首有感韵其一"}
{"author":"戴复古","content":"胜概何妨近市廛，红尘疏处著三椽。数重青嶂横天末，一道澄江在眼前。海浪浴红朝出日，树林堆碧晚生烟。请君分付堤边石，莫使渔翁来击船。","dynasty":"宋代","title":"题何季涌江亭"}
{"author":"戴复古","content":"山灵未许到天池，又作西林一宿期。寺是晋时陶侃宅，记传隋代率更碑。山椒云气易为雨，客子情怀多费诗。暂借蒲团学禅寂，茶烟飞绕鬓边丝。","dynasty":"宋代","title":"庐山"}
{"author":"戴复古","content":"宇内何牢落，客行双鬓华。千山万山底，老眼付梅花。","dynasty":"宋代","title":"汀州道上"}
{"author":"戴复古","content":"近郭畏嚣尘，移居在水滨。江山千古意，松竹四时春。宾客门无禁，诗书笔有神。何郎好心事，鸥鹭亦相亲。","dynasty":"宋代","title":"题新涂何宏甫江村"}
{"author":"戴复古","content":"一生飘泊客途中，抚技从人类百工。白首归来入诗社，犹思渭北与江东。","dynasty":"宋代","title":"次韵谷口郑东子见寄"}
{"author":"戴复古","content":"亘古英灵在，颜回有后身。年才十三岁，才过万千人。学到由天悟，文高见理真。再生仍再夭，无路问鸿钧。","dynasty":"宋代","title":"族侄孙子荣之子神童颜老不幸短命而死哭之不"}
{"author":"戴复古","content":"边寒客衣薄，渐喜暖风回。社后未闻燕，春深方见梅。壮怀频抚剑，孤愤强衔杯。北望山河语，天时不再来。","dynasty":"宋代","title":"淮上春日"}
{"author":"戴复古","content":"今朝当社日，明日是花朝。佳节唯宣饮，东池适见招。绿深杨柳重，红秀海棠娇。自笑鬓边雪，多年不肯消。","dynasty":"宋代","title":"花朝侄孙子固家小集"}
{"author":"戴复古","content":"潇潇风雨闭柴门，年纪衰颓病着身。大似梁鸿居海曲，略如公干卧漳滨。三春晴暖无多日，一世安闲有几人。闻道明朝新醖熟，不妨祭灶请比隣。","dynasty":"宋代","title":"春日风雨中"}
{"author":"戴复古","content":"大抵吾曹臭味同，留欢卜夜莫匆匆。一亭景物冰壶上，万里乾坤玉镜中。疏柳无心挂明月，败荷有恨倚西风。吟家旧日张公子，千首诗成句句工。","dynasty":"宋代","title":"张仁仲提干衡阳冰壶亭燕客"}
{"author":"戴复古","content":"衰年百病身，淳祐五年春。尘世自多事，风光又一新。乡人方拜相，野客自垂纶。说与烟波侣，海滨非渭滨。","dynasty":"宋代","title":"新岁书怀四首其一"}
{"author":"戴复古","content":"登临舒老眼，吊古得凄凉。故国自龙虎，高台无凤凰。浮云多改变，乔木见兴亡。往事浑休问，钟山又夕阳。","dynasty":"宋代","title":"凤凰台"}
{"author":"戴复古","content":"每思乡味必流涎，一物何能到我前。怒奋两螯眸炯炯，饱吞三印腹便便。形模突出盐池底，风味横生海峤边。合为莼鲈动归兴，久抛东浦钓鱼船。","dynasty":"宋代","title":"吉州李伯高会判送盐{虫截}子鱼比海味之珍者"}
{"author":"崔敏童","content":"一年始有一年春，百岁曾无百岁人。能向花前几回醉，十千沽酒莫辞贫。","dynasty":"唐代","title":"宴城东庄"}
{"author":"龚大万","content":"长夜不成寐，船窗小月明。岸花醒酒气，人语落江声。作客经年惯，闲愁镇日生。又逢佳节近，惆怅故园情。","dynasty":"清代","title":"衡山舟中晓望"}
{"author":"宜芬公主","content":"出嫁辞乡国，由来此别难。圣恩愁远道，行路泣相看。沙塞容颜尽，边隅粉黛残。妾心何所断，他日望长安。","dynasty":"唐代","title":"虚池驿题屏风"}
{"author":"戴仔","content":"著书非为进，岁久漫成编。道遇言非赘，身幽志自坚。种瓜新学圃，艺稻晚知田。吾事未多阙，衣裾莫浪褰。","dynasty":"宋代","title":"答友人二首"}
{"author":"戴仔","content":"说经蠡测海，且欲付家藏。难为越言雪，徒令鬓似霜。荷君心见许，雇我道非长。若肯嫔王内，当为时世装。","dynasty":"宋代","title":"答友人二首"}
{"author":"戴仔","content":"尚想夷与齐，求仁无怨啧。谁传采薇音，荒哉太史笔。","dynasty":"宋代","title":"偶成"}
{"author":"沈佺期","content":"卢家少妇郁金堂，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁谓含愁独不见，更教明月照流黄。","dynasty":"唐代","tags":"唐诗三百首，闺怨，思念","title":"古意呈补阙乔知之/独不见"}
{"author":"沈佺期","content":"闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。","dynasty":"唐代","tags":"唐诗三百首，战争，妇女，相思","title":"杂诗三首·其三"}
{"author":"沈佺期","content":"独游千里外，高卧七盘西。晓月临窗近，天河入户低。(晓一作：山)芳春平仲绿，清夜子规啼。浮客空留听，褒城闻曙鸡。","dynasty":"唐代","tags":"写景，孤独，思乡","title":"夜宿七盘岭"}
{"author":"沈佺期","content":"普天皆灭焰，匝地尽藏烟。不知何处火，来就客心然。","dynasty":"唐代","tags":"寒食节，孤独","title":"寒食"}
{"author":"沈佺期","content":"天长地阔岭头分，去国离家见白云。洛浦风光何所似，崇山瘴疠不堪闻。南浮涨海人何处，北望衡阳雁几群。两地江山万余里，何时重谒圣明君。","dynasty":"唐代","tags":"写景，抒情，思乡","title":"遥同杜员外审言过岭"}
{"author":"沈佺期","content":"皇家贵主好神仙，别业初开云汉边。山出尽如鸣凤岭，池成不让饮龙川。妆楼翠幌教春住，舞阁金铺借日悬。敬从乘舆来此地，称觞献寿乐钧天。","dynasty":"唐代","tags":"应制诗，赞美","title":"侍宴安乐公主新宅应制"}
{"author":"沈佺期","content":"汉月生辽海，朣胧出半晖。合昏玄菟郡，中夜白登围。晕落关山迥，光含霜霰微。将军听晓角，战马欲南归。","dynasty":"唐代","title":"关山月"}
{"author":"沈佺期","content":"落叶流风向玉台，夜寒秋思洞房开。水晶帘外金波下，云母窗前银汉回。玉阶阴阴苔藓色，君王履綦难再得。璇闺窈窕秋夜长，绣户徘徊明月光。燕姬彩帐芙蓉色，秦女金炉兰麝香。北斗七星横夜半，清歌一曲断君肠。","dynasty":"唐代","title":"古歌"}
{"author":"沈佺期","content":"君不见昔日宜春太液边，披香画阁与天连。灯火灼烁九微映，香气氛氲百和然。此夜星繁河正白，人传织女牵牛客。宫中扰扰曝衣楼，天上娥娥红粉席。曝衣何许曛半黄，宫中彩女提玉箱。珠履奔腾上兰砌，金梯宛转出梅梁。绛河里，碧烟上，双花伏兔画屏风，四子盘龙擎斗帐。舒罗散縠云雾开，缀玉垂珠星汉回。朝霞散彩羞衣架，晚月分光劣镜台。上有仙人长命绺，中看玉女迎欢绣。玳瑁帘中别作春，珊瑚窗里翻成昼。椒房金屋宠新流，意气骄奢不自由。汉文宜惜露台费，晋武须焚前殿裘。","dynasty":"唐代","tags":"七夕节，咏史","title":"七夕曝衣篇"}
{"author":"沈佺期","content":"肃肃莲花界，荧荧贝叶宫。金人来梦里，白马出城中。涌塔初从地，焚香欲遍空。天歌应春籥，非是为春风。","dynasty":"唐代","title":"奉和圣制同皇太子游慈恩寺应制"}
{"author":"沈佺期","content":"月皎风冷冷，长门次掖庭。玉阶闻坠叶，罗幌见飞萤。清露凝珠缀，流尘下翠屏。妾心君未察，愁叹剧繁星。","dynasty":"唐代","title":"相和歌辞·长门怨"}
{"author":"沈佺期","content":"北邙山上列坟茔，万古千秋对洛城。城中日夕歌钟起，山上惟闻松柏声。","dynasty":"唐代","title":"北邙山"}
{"author":"沈佺期","content":"合殿春应早，开箱綵预知。花迎宸翰发，叶待御筵披。梅讶香全少，桃惊色顿移。轻生承剪拂，长伴万年枝。","dynasty":"唐代","title":"立春日内出綵花应制"}
{"author":"沈佺期","content":"妾家临渭北，春梦著辽西。何苦朝鲜郡，年年事鼓鼙。燕来红壁语，莺向绿窗啼。为许长相忆，阑干玉箸齐。","dynasty":"唐代","title":"杂诗三首其二"}
{"author":"沈佺期","content":"小度巫山峡，荆南春欲分。使君滩上草，神女馆前云。树悉江中见，猿多天外闻。别来如梦里，一想一氛氲。","dynasty":"唐代","title":"十三四"}
{"author":"沈佺期","content":"万里赴戎机，关山度若飞。朔气传金柝，寒光照铁衣。","dynasty":"唐代","title":"诗"}
{"author":"沈佺期","content":"濯龙门外主家亲，鸣凤楼中天上人。自有金杯迎甲夜，还将绮席代阳春。","dynasty":"唐代","title":"夜宴安乐公主宅"}
{"author":"沈佺期","content":"无事今朝来下狱，谁期十月是横河。君看鹰隼俱堪击，为报蜘蛛收网罗。","dynasty":"唐代","title":"狱中闻驾幸长安二首其二"}
{"author":"沈佺期","content":"主家天上凤楼人，传得仙音到客新。未省落梅和折柳，风吹散作万家春。","dynasty":"唐代","title":"春晓太平公主小楼闻吟双管"}
{"author":"沈佺期","content":"胡骑犯边埃，风从丑上来。五原烽火急，六郡羽书催。冰壮飞狐冷，霜浓候雁哀。将军朝授钺，战士夜衔枚。紫塞金河里，葱山铁勒隈。莲花秋剑发，桂叶晓旗开。秘略三军动，妖氛百战摧。何言投笔去，终作勒铭回。","dynasty":"唐代","title":"塞北二首其二"}
{"author":"沈佺期","content":"昔日公冶长，非罪遇缧绁。圣人降其子，古来叹独绝。我无毫发瑕，苦心怀冰雪。今代多秀士，谁能继明辙。","dynasty":"唐代","title":"枉系二首其二"}
{"author":"沈佺期","content":"凿井遘古坟，古坟衬沦没。谁家青铜镜，送此长波月。长河何冥冥，千岁光不彻。玉匣历穷泉，金龙潜幽窟。鞶组已销散，锦衣亦亏阙。莓苔翳清池，虾蟆蚀明月。埋落今如此，照心未尝歇。愿垂拂拭恩，为君鉴玄发。","dynasty":"唐代","title":"古镜"}
{"author":"沈佺期","content":"异哉寸波中，露此横海脊。举首玉簪插，忽去银钉掷。身大何时见，夭矫翔霹雳。铜柱威丹徼，朱崖镇火陬。","dynasty":"唐代","title":"琼州"}
{"author":"沈佺期","content":"先朝六驾日，远虞附已深。","dynasty":"唐代","title":"句"}
{"author":"沈佺期","content":"何地早芳菲？宛在长门殿。夭桃色若绶，秾李光如练。啼鸟弄花疏，游蜂饮香遍。叹息春风起，飘零君不见。","dynasty":"唐代","title":"鼓吹曲辞芳树"}
{"author":"沈佺期","content":"汉月生辽海，曈昽出半晖。合昏玄兔郡，中夜白登围。晕落关山迥，光合霜霰微。将军听晓角，战马欲南归。","dynasty":"唐代","title":"横吹曲辞关山月"}
{"author":"沈佺期","content":"落叶流风向玉台，夜寒秋思洞房开。水精帘外金波下，云母窗前银汉回。玉阶阴阴苔藓色，君王履綦难再得。璇闺窈窕秋夜长，绣户徘徊秋月光。燕姬綵帐芙蓉色，秦子金炉兰麝香。北斗七星横夜半，清歌一曲断君肠。","dynasty":"唐代","title":"杂歌谣辞古歌"}
{"author":"沈佺期","content":"秦地平如掌，层城入云汉。楼阁九衢春，车马千门旦。绿槐开复合，红尘聚还散。日晚斗鸡还，经过狭斜看。","dynasty":"唐代","title":"长安道"}
{"author":"沈佺期","content":"昔年分鼎地，今日望陵台。一旦雄图尽，千秋遗令开。绮罗君不见，歌舞妾空来。恩共漳河水，东流无重回。","dynasty":"唐代","title":"相和歌辞。铜雀妓"}
{"author":"沈佺期","content":"月皎风泠泠，长门次掖庭。玉阶闻坠叶，罗幌见飞萤。清露凝珠缀，流尘下翠屏。妾心君未察，愁叹剧繁星。","dynasty":"唐代","title":"相和歌辞。长门怨"}
{"author":"沈佺期","content":"忆昔王子晋，凤笙游云空。挥手弄白日，安能恋青宫。岂无婵娟子，结念罗帐中。怜寿不贵色，身世两无穷。","dynasty":"唐代","title":"相和歌辞。凤笙曲"}
{"author":"沈佺期","content":"岁七月，火伏而金生。客有鼓瑟于门者，奏霹雳之商声。始戛羽以騞砉，终扣宫而砰駖.电耀耀兮龙跃，雷阗阗兮雨冥。气呜唅以会雅，态欻翕以横生。有如驱千旗，制五兵，截荒虺，斫长鲸。孰与广陵比，意别鹤俦精而已。俾我雄子魄动，毅夫发立，怀恩不浅，武义双辑。视胡若芥，翦羯如拾。岂徒慨慷中筵，备群娱之翕习哉。","dynasty":"唐代","title":"琴曲歌辞。霹雳引"}
{"author":"沈佺期","content":"白水东悠悠，中有西行舟。舟行有返棹，水去无还流。奈何生别者，戚戚怀远游。远游谁当惜，所悲会难收。自君间芳屣，青阳四五遒。皓月掩兰室，光风虚蕙楼。相思无明晦，长叹累冬秋。离居分迟暮，驾高何淹留。","dynasty":"唐代","title":"杂曲歌辞。古别离"}
{"author":"沈佺期","content":"落叶流风向玉台，夜寒秋思洞房开。水精帘外金波下，云母窗前银汉回。玉阶阴阴苔藓色，君王履綦难再得。璇闺窈窕秋夜长，绣户徘徊秋月光。燕姬彩帐芙蓉色，秦子金炉兰麝香。北斗七星横夜半，清歌一曲断君肠。","dynasty":"唐代","title":"杂歌谣辞。古歌"}
{"author":"沈佺期","content":"秦地平如掌，层城入云汉。楼阁九衢春，车马千门旦。绿槐开复合，红尘聚还散。日晚斗鸡还，经过狭斜看。","dynasty":"唐代","title":"长安道（一作宋之问诗）"}
{"author":"沈佺期","content":"高台临广陌，车马纷相续。回首思旧乡，云山乱心曲。远望河流缓，周看原野绿。向夕林鸟还，忧来飞景促。","dynasty":"唐代","title":"临高台"}
{"author":"沈佺期","content":"西镇何穹崇，壮哉信灵造。诸岭皆峻秀，中峰特美好。傍见巨掌存，势如石东倒。颇闻首阳去，开坼此河道。磅礴压洪源，巍峨壮清昊。云泉纷乱瀑，天磴屹横抱。子先呼其巅，宫女世不老。下有府君庙，历载传洒扫。皇明应天游，十月戒丰镐。微末忝闲从，兼得事蘋藻。宿心爱兹山，意欲拾灵草。阴壑已永閟，云窦绝探讨。芳月期来过，回策思方浩。","dynasty":"唐代","title":"辛丑岁十月上幸长安时扈从出西岳作"}
{"author":"沈佺期","content":"嘉树满中园，氛氲罗秀色。不见仙山云，倚琴空太息。沉思若在梦，缄怨似无忆。青春坐南移，白日忽西匿。蛾眉返清镜，闺中不相识。","dynasty":"唐代","title":"和杜麟台元志春情"}
{"author":"沈佺期","content":"七泽云梦林，三湘洞庭水。自古传剽俗，有时逋恶子。令君出使车，行迈方靡靡。静言芟枳棘，慎勿伤兰芷。","dynasty":"唐代","title":"别侍御严凝"}
{"author":"沈佺期","content":"玉窗朝日映，罗帐春风吹。拭泪攀杨柳，长条宛地垂。白花飞历乱，黄鸟思参差。妾自肝肠断，旁人那得知。","dynasty":"唐代","title":"横吹曲辞。折杨柳"}
{"author":"沈佺期","content":"汉月生辽海，曈曨出半晖。合昏玄兔郡，中夜白登围。晕落关山迥，光含霜霰微。将军听晓角，战马欲南归。","dynasty":"唐代","title":"横吹曲辞。关山月"}
{"author":"沈佺期","content":"秦地平如掌，层城出云汉。楼阁九衢春，车马千门旦。绿柳开复合，红尘聚还散。日晚斗鸡回，经过狭斜看。","dynasty":"唐代","title":"横吹曲辞。长安道"}
{"author":"沈佺期","content":"铁骑几时回，金闺怨早梅。雪中花已落，风暖叶应开。夕逐新春管，香迎小岁杯。感时何足贵，书里报轮台。","dynasty":"唐代","title":"横吹曲辞。梅花落"}
{"author":"沈佺期","content":"巫山峰十二，环合隐昭回。俯眺琵琶峡，平看云雨台。古槎天外倚，瀑水日边来。何忽啼猿夜，荆王枕席开。神女向高唐，巫山下夕阳。裴回作行雨，婉娈逐荆王。电影江前落，雷声峡外长。霁云无处所，台馆晓苍苍。","dynasty":"唐代","title":"乐府杂曲。鼓吹曲辞。巫山高二首"}
{"author":"沈佺期","content":"何地早芳菲，宛在长门殿。夭桃色若绶，秾李光如练。啼鸟弄花疏，游蜂饮香遍。叹息春风起，飘零君不见。","dynasty":"唐代","title":"乐府杂曲。鼓吹曲辞。芳树"}
{"author":"沈佺期","content":"君子事行役，再空芳岁期。美人旷延伫，万里浮云思。园槿绽红艳，郊桑柔绿滋。坐看长夏晚，秋月生罗帏。","dynasty":"唐代","title":"乐府杂曲。鼓吹曲辞。有所思"}
{"author":"沈佺期","content":"朝日敛红烟，垂竿向绿川。人疑天上坐，鱼似镜中悬。避楫时惊透，猜钩每误牵。湍危不理辖，潭静欲留船。钓玉君徒尚，征金我未贤。为看芳饵下，贪得会无全。","dynasty":"唐代","title":"乐府杂曲。鼓吹曲辞。钓竿篇"}
{"author":"沈佺期","content":"青春浩无际，白日乃迟迟。胡为赏心客，叹迈此芳时。瓯粤迫兹守，京阙从此辞。茫茫理云帆，草草念行期。纷吾结远佩，帐饯出河湄。太息东流水，盈觞难再持。","dynasty":"唐代","title":"送友人任括州"}
{"author":"沈佺期","content":"任子徇遐禄，结友开旧襟。撰酌辍行叹，指途勤远心。秋皛澄回壑，霁色肃明林。暧然青轩暮，浩思非所任。","dynasty":"唐代","title":"饯远"}
{"author":"沈佺期","content":"兹山界夷夏，天险横寥廓。太史漏登探，文命限开凿。北流自南泻，群峰回众壑。驰波如电腾，激石似雷落。崖留盘古树，涧蓄神农药。乳窦何淋漓，苔藓更彩错。娟娟潭里虹，渺渺滩边鹤。岁杪应流火，天高云物薄。金风吹绿梢，玉露洗红箨。溯舟始兴廨，登践桂阳郭。匍匐缘修坂，穹窿曳长dh.碍林阻往来，遇堰每前却。救艰不遑饭，毕昏无暇泊。濯溪宁足惧，磴道谁云恶。我行山水间，湍险皆不若。安能独见闻，书此贻京洛。","dynasty":"唐代","title":"自昌乐郡溯流至白石岭下行入郴州"}
{"author":"沈佺期","content":"龙门非禹凿，诡怪乃天功。西南出巴峡，不与众山同。长窦亘五里，宛转复嵌空。伏湍喣潜石，瀑水生轮风。流水无昼夜，喷薄龙门中。潭河势不测，藻葩垂彩虹。我行当季月，烟景共舂融。江关勤亦甚，巘崿意难穷。势将息机事，炼药此山东。","dynasty":"唐代","title":"过蜀龙门"}
{"author":"沈佺期","content":"天地降雷雨，放逐还国都。重以风潮事，年月戒回舻。容颜荒外老，心想域中愚。憩泊在兹夜，炎云逐斗枢。k3k4萦海若，霹雳耿天吴。鳌抃群岛失，鲸吞众流输。偶逢金华使，握手泪相濡。饥共噬齐枣，眠共席秦蒲。既北思攸济，将南睿所图。往来固无咎，何忽惮前桴。","dynasty":"唐代","title":"夜泊越州逢北使"}
{"author":"沈佺期","content":"吾从释迦久，无上师涅槃。探道三十载，得道天南端。非胜适殊方，起喧归理难。放弃乃良缘，世虑不曾干。香界萦北渚，花龛隐南峦。危昂阶下石，演漾窗中澜。云盖看木秀，天空见藤盘。处俗勒宴坐，居贫业行坛。试将有漏躯，聊作无生观。了然究诸品，弥觉静者安。","dynasty":"唐代","title":"绍隆寺"}
{"author":"沈佺期","content":"少曾读仙史，知有苏耽君。流望来南国，依然会昔闻。泊舟问耆老，遥指孤山云。孤山郴郡北，不与众山群。重崖下萦映，嶛峣上纠纷。碧峰泉附落，红壁树傍分。选地今方尔，升天因可云。不才予窜迹，羽化子遗芬。将览成麟凤，旋惊御鬼文。此中迷出处，含思独氛氲。","dynasty":"唐代","title":"神龙初废逐南荒途出郴口北望苏耽山"}
{"author":"沈佺期","content":"云峰苔壁绕溪斜，江路香风夹岸花。树密不言通鸟道，鸡鸣始觉有人家。人家更在深岩口，涧水周流宅前后。游鱼瞥瞥双钓童，伐木丁丁一樵叟。自言避喧非避秦，薜衣耕凿帝尧人。相留且待鸡黍熟，夕卧深山萝月春。","dynasty":"唐代","title":"入少密溪"}
{"author":"沈佺期","content":"合殿春应早，开箱彩预知。花迎宸翰发，叶待御筵披。梅讶香全少，桃惊色顿移。轻生承剪拂，长伴万年枝。","dynasty":"唐代","title":"立春日内出彩花应制"}
{"author":"沈佺期","content":"素浐接宸居，青门盛祓除。摘兰喧凤野，浮藻溢龙渠。苑蝶飞殊懒，宫莺啭不疏。星移天上入，歌舞向储胥。","dynasty":"唐代","title":"晦日浐水应制"}
{"author":"沈佺期","content":"周王甲子旦，汉后德阳宫。洒瑞天庭里，惊春御苑中。氛氲生浩气，飒沓舞回风。宸藻光盈尺，赓歌乐岁丰。","dynasty":"唐代","title":"奉和洛阳玩雪应制"}
{"author":"沈佺期","content":"九重驰道出，三巳禊堂开。画鹢中流动，青龙上苑来。野花飘御座，河柳拂天杯。日晚迎祥处，笙镛下帝台。","dynasty":"唐代","title":"三日梨园侍宴（一作梨园亭侍宴）"}
{"author":"沈佺期","content":"今春芳苑游，接武上琼楼。宛转萦香骑，飘飖拂画球。俯身迎未落，回辔逐傍流。只为看花鸟，时时误失筹。","dynasty":"唐代","title":"幸梨园亭观打球应制"}
{"author":"沈佺期","content":"秋近雁行稀，天高鹊夜飞。妆成应懒织，今夕渡河归。月皎宜穿线，风轻得曝衣。来时不可觉，神验有光辉。","dynasty":"唐代","title":"七夕"}
{"author":"沈佺期","content":"铁马三军去，金闺二月还。边愁离上国，春梦失阳关。池水琉璃净，园花玳瑁斑。岁华空自掷，忧思不胜颜。","dynasty":"唐代","title":"春闺（一本连后杂诗三首作杂诗四首）"}
{"author":"沈佺期","content":"巫山峰十二，合沓隐昭回。俯眺琵琶峡，平看云雨台。古槎天外倚，瀑水日边来。何忍猿啼夜，荆王枕席开。神女向高唐，巫山下夕阳。裴回作行雨，婉娈逐荆王。电影江前落，雷声峡外长。霁云无处所，台馆晓苍苍。","dynasty":"唐代","title":"巫山高二首（一作宋之问诗）"}
{"author":"沈佺期","content":"除夜子星回，天孙满月杯。咏歌麟趾合，箫管凤雏来。岁炬常然桂，春盘预折梅。圣皇千万寿，垂晓御楼开。","dynasty":"唐代","title":"岁夜安乐公主满月侍宴"}
{"author":"沈佺期","content":"初闻衡汉来，移住斗城隈。锦帐迎风转，琼筵拂雾开。马香遗旧埒，风吹绕新台。为问沈冥子，仙槎何处回。","dynasty":"唐代","title":"安乐公主移入新宅"}
{"author":"沈佺期","content":"山中气色和，宸赏第中过。辇路披仙掌，帷宫拂帝萝。泉临香涧落，峰入翠云多。无异登玄圃，东南望白河。","dynasty":"唐代","title":"仙萼亭初成侍宴应制"}
{"author":"沈佺期","content":"金榜扶丹掖，银河属紫阍。那堪将凤女，还以嫁乌孙。玉就歌中怨，珠辞掌上恩。西戎非我匹，明主至公存。","dynasty":"唐代","title":"送金城公主适西蕃应制"}
{"author":"沈佺期","content":"闭囚断外事，昧坐半馀期。有言颖叔子，亡来已一时。初闻宛不信，中话涕涟洏。痛哉玄夜重，何遽青春姿。忆汝曾旅食，屡空瀍涧湄。吾徒禄未厚，筲斗愧相贻。原宪贫无愁，颜回乐自持。诏书择才善，君为王子师。宠儒名可尚，论秩官犹欺。化往不复见，情来安可思。目绝毫翰洒，耳无歌讽期。灵柩寄何处，精魂今何之。恨予在丹棘，不得看素旗。孀妻知己叹，幼子路人悲。感游值商日，绝弦留此词。","dynasty":"唐代","title":"伤王学士"}
{"author":"沈佺期","content":"知人昔不易，举非贵易失。尔何按国章，无罪见呵叱。平生守直道，遂为众所嫉。少以文作吏，手不曾开律。一旦法相持，荒忙意如漆。幼子双囹圄，老夫一念室。昆弟两三人，相次俱囚桎。万铄当众怒，千谤无片实。庶以白黑谗，显此泾渭质。劾吏何咆哮，晨夜闻扑抶.事间拾虚证，理外存枉笔。怀痛不见伸，抱冤竟难悉。穷囚多垢腻，愁坐饶虮虱。三日唯一饭，两旬不再栉。是时盛夏中，暵赫多瘵疾。瞪目眠欲闭，喑呜气不出。有风自扶摇，鼓荡无伦匹。安得吹浮云，令我见白日。","dynasty":"唐代","title":"被弹"}
{"author":"沈佺期","content":"洞壑仙人馆，孤峰玉女台。空濛朝气合，窈窕夕阳开。流涧含轻雨，虚岩应薄雷。正逢鸾与鹤，歌舞出天来。","dynasty":"唐代","title":"岳馆"}
{"author":"沈佺期","content":"解缆春风后，鸣榔晓涨前。阳乌出海树，云雁下江烟。积气冲长岛，浮光溢大川。不能怀魏阙，心赏独泠然。","dynasty":"唐代","title":"早发平昌（一作昌平）岛"}
{"author":"沈佺期","content":"天使下西楼，光含万象秋。台前疑挂镜，帘外似悬钩。张尹将眉学，班姬取扇俦。佳期应借问，为报在刀头。","dynasty":"唐代","title":"和洛州康士曹庭芝望月有怀（一作康庭芝或宋之问诗）"}
{"author":"沈佺期","content":"仙媛乘龙夕，天孙捧雁来。可怜桃李树，更绕凤凰台。烛送香车入，花临宝扇开。莫令银箭晓，为尽合欢杯。","dynasty":"唐代","title":"寿阳王花烛（一作宋之问诗）"}
{"author":"沈佺期","content":"陇山飞落叶，陇雁度寒天。愁见三秋水，分为两地泉。西流入羌郡，东下向秦川。征客重回首，肝肠空自怜。","dynasty":"唐代","title":"陇头水"}
{"author":"沈佺期","content":"宫女怜芳树，裁花竞早荣。寒依刀尺尽，春向绮罗生。弱蒂盘丝发，香蕤结素成。纤枝幸不弃，长就玉阶倾。","dynasty":"唐代","title":"剪彩"}
{"author":"沈佺期","content":"西禁青春满，南端皓月微。千庐宵驾合，五夜晓钟稀。星斗横纶阁，天河度琐闱。烟光章奏里，纷向夕郎飞。","dynasty":"唐代","title":"和中书侍郎杨再思春夜宿直"}
{"author":"沈佺期","content":"闻道清明近，春闱向夕阑。行游昼不厌，风物夜宜看。斗柄更初转，梅香暗里残。无劳秉华烛，晴月在南端。","dynasty":"唐代","title":"和常州崔使君寒食夜"}
{"author":"沈佺期","content":"鸡鸣朝谒满，露白禁门秋。爽气临旌戟，朝光映冕旒。河宗来献宝，天子命焚裘。独负池阳议，言从建礼游。","dynasty":"唐代","title":"和崔正谏登秋日早朝"}
{"author":"沈佺期","content":"书报天中赦，人从海上闻。九泉开白日，六翮起青云。质幸恩先贷，情孤枉未分。自怜泾渭别，谁与奏明君。","dynasty":"唐代","title":"答宁处州书（一作答宁处州报赦）"}
{"author":"沈佺期","content":"符传有光辉，喧喧出帝畿。东邻借山水，南陌驻骖騑.握手凉风至，当歌秋日微。高幨去勿缓，人吏待霜威。","dynasty":"唐代","title":"李舍人山园送庞邵"}
{"author":"沈佺期","content":"古人贵将命，之子出輶轩。受委当不辱，随时敢赠言。朔途际辽海，春思绕轘辕。安得回白日，留欢尽绿樽。","dynasty":"唐代","title":"送陆侍御馀庆北使"}
{"author":"沈佺期","content":"棠棣日光辉，高襟应序归。来成鸿雁聚，去作凤凰飞。细草承轻传，惊花惨别衣。灞亭春有酒，岐路惜芬菲。","dynasty":"唐代","title":"洛州萧司兵谒兄还赴洛成礼"}
{"author":"沈佺期","content":"弱冠相知早，中年不见多。生涯在王事，客鬓各蹉跎。良守初分岳，嘉声即润河。还从汉阙下，倾耳听中和。","dynasty":"唐代","title":"饯高唐州询"}
{"author":"沈佺期","content":"一台推往妙，三史伫来修。应宰凫还集，辞郎雉少留。郊筵乘落景，亭传理残秋。愿以弦歌暇，芝兰想旧游。","dynasty":"唐代","title":"饯唐郎中洛阳令"}
{"author":"沈佺期","content":"二庭追虏骑，六月动周师。庙略天人授，军麾相国持。复言征二妙，才命重当时。画省连征橐，横门共别词。云迎出塞马，风卷度河旗。计日方夷寇，旋闻杕杜诗。","dynasty":"唐代","title":"夏日都门送司马员外逸客孙员外佺北征"}
{"author":"沈佺期","content":"羽檄西北飞，交城日夜围。庙堂盛征选，戎幕生光辉。雁行度函谷，马首向金微。湛湛山川暮，萧萧凉气稀。饯途予悯默，赴敌子英威。今日杨朱泪，无将洒铁衣。","dynasty":"唐代","title":"送卢管记仙客北伐"}
{"author":"沈佺期","content":"畴昔参乡赋，中年忝吏途。丹唇曾学史，白首不成儒。天子开昌箓，群生偶大炉。散材仍葺厦，弱羽遽抟扶。宠迈乘轩鹤，荣过食稻凫。何功游画省，何德理黄枢。吊影惭非据，倾心事远图。盗泉宁止渴，恶木匪投躯。任直翻多毁，安身遂少徒。一朝逢纠谬，三省竟无虞。白简初心屈，黄纱始望孤。患平终不怒，持劾每相驱。埋剑谁当辨，偷金以自诬。诱言虽委答，流议亦真符。首夏方忧圄，高秋独向隅。严城看熠耀，圜户对蜘蛛。累饷唯妻子，披冤是友于。物情牵倚伏，人事限荣枯。门客心谁在，邻交迹倘无。抚襟双涕落，危坐日忧趋。圣旨垂明德，冤囚岂滥诛。会希恩免理，终望罪矜愚。司寇宜哀狱，台庭幸恤辜。汉皇虚诏上，容有报恩珠。","dynasty":"唐代","title":"移禁司刑"}
{"author":"沈佺期","content":"昔传瘴江路，今到鬼门关。土地无人老，流移几客还。自从别京洛，颓鬓与衰颜。夕宿含沙里，晨行冈路间。马危千仞谷，舟险万重湾。问我投何地，西南尽百蛮。","dynasty":"唐代","title":"入鬼门关"}
{"author":"沈佺期","content":"回波尔时佺期，流向岭外生归。身名已蒙齿录，袍笏未复牙绯。","dynasty":"唐代","title":"回波词"}
{"author":"沈佺期","content":"宝马香车清渭滨，红桃碧柳禊堂春。皇情尚忆垂竿佐，天祚先呈捧剑人。","dynasty":"唐代","title":"上巳日祓禊渭滨应制"}
{"author":"沈佺期","content":"东山朝日翠屏开，北阙晴空彩仗来。喜遇天文七曜动，少微今夜近三台。","dynasty":"唐代","title":"奉和幸韦嗣立山庄应制"}
{"author":"沈佺期","content":"濯龙门外主家亲，鸣凤楼中天上人。自有金杯迎甲夜，还将绮席代阳春。","dynasty":"唐代","title":"夜宴安乐公主宅"}
{"author":"沈佺期","content":"洛阳旧有神明宰，辇毂由来天地中。馀邑政成何足贵，因君取则四方同。","dynasty":"唐代","title":"饯唐永昌（一作饯唐郎中洛阳令）"}
{"author":"沈佺期","content":"传闻圣旨向秦京，谁念羁囚滞洛城。扈从由来是方朔，为申冤气在长平。无事今朝来下狱，谁期十月是横河。君看鹰隼俱堪击，为报蜘蛛收网罗。","dynasty":"唐代","title":"狱中闻驾幸长安二首"}
{"author":"沈佺期","content":"北邙山上列坟茔，万古千秋对洛城。城中日夕歌钟起，山上唯闻松柏声。","dynasty":"唐代","title":"邙山"}
{"author":"沈佺期","content":"紫微降天仙，丹地投云藻。上言华顶事，中问长生道。华顶居最高，大壑朝阳早。长生术何妙，童颜后天老。清晨朝凤京，静夜思鸿宝。凭崖饮蕙气，过涧摘灵草。人非冢已荒，海变田应燥。昔尝游此郡，三霜弄溟岛。绪言霞上开，机事尘外扫。顷来迫世务，清旷未云保。崎岖待漏恩，怵惕司言造。轩皇重斋拜，汉武爱祈祷。顺风怀崆峒，承露在丰镐。泠然委轻驭，复得散幽抱。柱下留伯阳，储闱登四皓。闻有参同契，何时一探讨。","dynasty":"唐代","title":"同工部李侍郎適访司马子微"}
{"author":"沈佺期","content":"落叶惊秋妇，高砧促暝机。蜘蛛寻月度，萤火傍人飞。清镜红埃入，孤灯绿焰微。怨啼能至晓，独自懒缝衣。妾家临渭北，春梦著辽西。何苦朝鲜郡，年年事鼓鼙。燕来红壁语，莺向绿窗啼。为许长相忆，阑干玉箸齐。闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。","dynasty":"唐代","title":"杂诗三首（一本连前春闺作杂诗四首）"}
{"author":"沈佺期","content":"碧水澄潭映远空，紫云香驾御微风。汉家城阙疑天上，秦地山川似镜中。向浦回舟萍已绿，分林蔽殿槿初红。古来徒奏横汾曲，今日宸游圣藻雄。","dynasty":"唐代","tags":"应制诗，宴会，写景，赞美","title":"兴庆池侍宴应制"}
{"author":"沈佺期","content":"两京多节物，三日最遨游。丽日风徐卷，香尘雨暂收。红桃初下地，绿柳半垂沟。童子成春服，宫人罢射鞴。禊堂通汉苑，解席绕秦楼。束皙言谈妙，张华史汉遒。无亭不驻马，何浦不横舟。舞籥千门度，帷屏百道流。金丸向鸟落，芳饵接鱼投。濯秽怜清浅，迎祥乐献酬。灵刍陈欲弃，神药曝应休。谁念招魂节，翻为御魅囚。朋从天外尽，心赏日南求。铜柱威丹徼，朱崖镇火陬。炎蒸连晓夕，瘴疠满冬秋。西水何时贷，南方讵可留。无人对炉酒，宁缓去乡忧。","dynasty":"唐代","title":"三日独坐驩州思忆旧游"}
{"author":"沈佺期","content":"遇坎即乘流，西南到火洲。鬼门应苦夜，瘴浦不宜秋。岁贷胸穿老，朝飞鼻饮头。死生离骨肉，荣辱间朋游。弃置一身在，平生万事休。鹰鹯遭误逐，豺虎怯真投。忆昨京华子，伤今边地囚。愿陪鹦鹉乐，希并鹧鸪留。日月渝乡思，烟花换客愁。幸逢苏伯玉，回借水亭幽。山柏张青盖，江蕉卷绿油。乘闲无火宅，因放有渔舟。适越心当是，居夷迹可求。古来尧禅舜，何必罪驩兜。","dynasty":"唐代","title":"从驩州廨宅移住山间水亭赠苏使君"}
{"author":"沈佺期","content":"淇上风日好，纷纷沿岸多。绿芳幸未歇，泛滥此明波。采蘩忆幽吹，理棹想荆歌。郁然怀君子，浩旷将如何。","dynasty":"唐代","title":"入卫作"}
{"author":"沈佺期","content":"碧海开龙藏，青云起雁堂。潮声迎法鼓，雨气湿天香。树接前山暗，溪承瀑水凉。无言谪居远，清净得空王。","dynasty":"唐代","title":"乐城白鹤寺"}
{"author":"沈佺期","content":"长歌游宝地，徙倚对珠林。雁塔风霜古，龙池岁月深。绀园澄夕霁，碧殿下秋阴。归路烟霞晚，山蝉处处吟。","dynasty":"唐代","title":"游少林寺"}
{"author":"沈佺期","content":"秦鸡常下雍，周凤昔鸣岐。此地推雄抚，惟良寄在斯。家传七豹贵，人擅八龙奇。高传生光彩，长林叹别离。天人开祖席，朝寀候征麾。翠帟当郊敞，彤幨向野披。芃芃秋麦盛，苒苒夏条垂。奏计何时入，台阶望羽仪。","dynasty":"唐代","title":"夏日梁王席送张岐州"}
{"author":"沈佺期","content":"芳郊绿野散春晴，复道离宫烟雾生。杨柳千条花欲绽，蒲萄百丈蔓初萦。林香酒气元相入，鸟啭歌声各自成。定是风光牵宿醉，来晨复得幸昆明。","dynasty":"唐代","title":"奉和春日幸望春宫应制"}
{"author":"沈佺期","content":"会府应文昌，商山镇国阳。闻君监郡史，暂罢尚书郎。王事嗟相失，人情贵不忘。累年同画省，四海接文场。点翰芳春色，传杯明月光。故交从此去，遥忆紫芝香。","dynasty":"唐代","title":"送韦商州弼"}
{"author":"沈佺期","content":"周原五稼起，云海百川归。愿此零陵燕，长随征旆飞。（《春雨》。《诗式》）","dynasty":"唐代","title":"句"}
{"author":"沈佺期","content":"流子一十八，命予偏不偶。配远天遂穷，到迟日最后。水行儋耳国，陆行雕题薮。魂魄游鬼门，骸骨遗鲸口。夜则忍饥卧，朝则抱病走。搔首向南荒，拭泪看北斗。何年赦书来，重饮洛阳酒。","dynasty":"唐代","title":"初达驩州"}
{"author":"沈佺期","content":"吾怜曾家子，昔有投杼疑。吾怜姬公旦，非无鸱鸮诗。臣子竭忠孝，君亲惑谗欺。萋斐离骨肉，含愁兴此辞。昔日公冶长，非罪遇缧绁。圣人降其子，古来叹独绝。我无毫发瑕，苦心怀冰雪。今代多秀士，谁能继明辙。","dynasty":"唐代","title":"枉系二首"}
{"author":"沈佺期","content":"黄鹤佐丹凤，不能群白鹇。拂云游四海，弄影到三山。遥忆君轩上，来下天池间。明珠世不重，知有报恩环。","dynasty":"唐代","title":"黄鹤"}
{"author":"沈佺期","content":"御气幸金方，凭高荐羽觞。魏文颁菊蕊，汉武赐萸房。秋变铜池色，晴添银树光。年年重九庆，日月奉天长。","dynasty":"唐代","title":"九日临渭亭侍宴应制得长字"}
{"author":"沈佺期","content":"紫凤真人府，斑龙太上家。天流芝盖下，山转桂旗斜。圣藻垂寒露，仙杯落晚霞。唯应问王母，桃作几时花。","dynasty":"唐代","title":"幸白鹿观应制"}
{"author":"沈佺期","content":"九门开洛邑，双阙对河桥。白日青春道，轩裳半下朝。乘羊稚子看，拾翠美人娇。行乐归恒晚，香尘扑地遥。","dynasty":"唐代","title":"洛阳道"}
{"author":"沈佺期","content":"西北五花骢，来时道向东。四蹄碧玉片，双眼黄金瞳。鞍上留明月，嘶间动朔风。借君驰沛艾，一战取云中。","dynasty":"唐代","title":"骢马"}
{"author":"沈佺期","content":"莓苔翳清池，虾蟆蚀明月。埋落今如此，照心未尝歇。愿垂拂拭恩，为君鉴玄发。","dynasty":"唐代","title":"古镜"}
{"author":"沈佺期","content":"八月凉风动高阁，千金丽人卷绡幕。已怜池上歇芳菲，不念君恩坐摇落。世上荣华如转蓬，朝随阡陌暮云中。飞燕侍寝昭阳殿，班姬饮恨长信宫。长信宫，昭阳殿，春来歌舞妾自知，秋至帘栊君不见。昔时嬴女厌世纷，学吹凤箫乘彩云。含情转睐向萧史，千载红颜持赠君。","dynasty":"唐代","title":"凤箫曲（一作古意）"}
{"author":"沈佺期","content":"巫山高不极，合沓状奇新。暗谷疑风雨，阴崖若鬼神。月明三峡曙，潮满九江春。为问阳台客，应知入梦人。","dynasty":"唐代","title":"巫山高"}
{"author":"沈佺期","content":"结交三十载，同游一万里。情为契阔生，心由别离死。拜恩前后人，从宦差池起。今尔归汉东，明珠报知己。","dynasty":"唐代","title":"送乔随州侃"}
{"author":"沈佺期","content":"龙池跃龙龙已飞，龙德光天天不违。池开天汉分黄道，龙向天门入紫微。邸第楼台多气色，君王凫雁有光辉。为报寰中百川水，来朝此地莫东归。","dynasty":"唐代","title":"郊庙歌辞。享龙池乐章。第三章"}
{"author":"沈佺期","content":"十年通大漠，万里出长平。寒日生戈剑，阴云摇旆旌。饥乌啼旧垒，疲马恋空城。辛苦皋兰北，胡霜损汉兵。","dynasty":"唐代","title":"横吹曲辞。出塞"}
{"author":"沈佺期","content":"非君惜鸾殿，非妾妒蛾眉。薄命由骄虏，无情是画师。嫁来胡地恶，不并汉宫时。心苦无聊赖，何堪上马辞。","dynasty":"唐代","title":"相和歌辞。王昭君"}
{"author":"沈佺期","content":"家住东京里，身投南海西。风烟万里隔，朝夕几行啼。圣主讴歌洽，贤臣法令齐。忽闻铜柱使，走马报金鸡。弃市沾皇渥，投荒漏紫泥。魂疲山鹤路，心醉跕鸢溪。天鉴诛元恶，宸慈恤远黎。五方思寄刃，万姓喜然脐。自幼输丹恳，何尝玷白圭。承言窜遐魅，雪枉间深狴。坟垄无由谒，京华岂重跻。炎方谁谓广，地尽觉天低。百卉杂殊怪，昆虫理赖暌。闭藏元不蛰，摇落反生荑。疟瘴因兹苦，穷愁益复迷。火云蒸毒雾，阳雨濯阴霓。周乘安交趾，王恭辑画题。少宽穷涸鲋，犹愍触藩羝。配宅邻州廨，斑苗接野畦。山空闻斗象，江静见游犀。翰墨思诸季，裁缝忆老妻。小儿应离褓，幼女未攀笄。梦蝶翻无定，蓍龟讵有倪。谁能竟此曲，曲尽气酸嘶。","dynasty":"唐代","title":"赦到不得归题江上石"}
{"author":"沈佺期","content":"南省推丹地，东曹拜琐闱。惠移双管笔，恩降五时衣。出入宜真选，遭逢每滥飞。器惭公理拙，才谢子云微。案牍遗常礼，朋僚隔等威。上台行揖让，中禁动光辉。旭日千门起，初春八舍归。赠兰闻宿昔，谈树隐芳菲。何幸盐梅处，唯忧对问机。省躬知任重，宁止冒荣非。","dynasty":"唐代","title":"自考功员外授给事中"}
{"author":"沈佺期","content":"九日陪天仗，三秋幸禁林。霜威变绿树，云气落青岑。水殿黄花合，山亭绛叶深。朱旗夹小径，宝马驻清浔。苑吏收寒果，饔人膳野禽。承欢不觉暝，遥响素秋砧。","dynasty":"唐代","title":"白莲花亭侍宴应制"}
{"author":"沈佺期","content":"虏障天骄起，秦城地脉分。柏坛飞五将，梅吹动三军。锋刃奔涛色，旌旗焰火文。朔风吹汗漫，飘砾洒轒輼。海气如秋雨，边峰似夏云。二庭无岁月，百战有功勋。形影随鱼贯，音书在雁群。归来拜天子，凯乐助南薰。胡骑犯边埃，风从丑上来。五原烽火急，六郡羽书催。冰壮飞狐冷，霜浓候雁哀。将军朝授钺，战士夜衔枚。紫塞金河里，葱山铁勒隈。莲花秋剑发，桂叶晓旗开。秘略三军动，妖氛百战摧。何言投笔去，终作勒铭回。","dynasty":"唐代","title":"塞北二首"}
{"author":"沈佺期","content":"东郊暂转迎春仗，上苑初飞行庆杯。风射蛟冰千片断，气冲鱼钥九关开。林中觅草才生蕙，殿里争花并是梅。歌吹衔恩归路晚，栖乌半下凤城来。","dynasty":"唐代","title":"奉和立春游苑迎春"}
{"author":"沈佺期","content":"汉王建都邑，渭水对青门。朝市俱东逝，坟陵共北原。荒凉萧相阙，芜没邵平园。全盛今何在，英雄难重论。故基仍岳立，遗堞尚云屯。当极土功壮，安知人力烦。天游戒东首，怀昔驻龙轩。何必金汤固，无如道德藩。微臣谅多幸，参乘偶殊恩。预此陈古事，敢奏兴亡言。","dynasty":"唐代","title":"初冬从幸汉故青门应制"}
{"author":"沈佺期","content":"法驾乘春转，神池象汉回。双星移旧石，孤月隐残灰。战鹢逢时去，恩鱼望幸来。山花缇绮绕，堤柳幔城开。思逸横汾唱，欢留宴镐杯。微臣雕朽质，羞睹豫章材。","dynasty":"唐代","title":"奉和晦日驾幸昆明池应制"}
{"author":"沈佺期","content":"北阙垂旒暇，南宫听履回。天临翔凤转，恩向跃龙开。兰气薰仙帐，榴花引御杯。水从金穴吐，云是玉衣来。池影摇歌席，林香散舞台。不知行漏晚，清跸尚裴徊。","dynasty":"唐代","title":"奉和圣制幸礼部尚书窦希玠宅"}
{"author":"沈佺期","content":"昨夜南亭望，分明梦洛中。室家谁道别，儿女案尝同。忽觉犹言是，沉思始悟空。肝肠馀几寸，拭泪坐春风。","dynasty":"唐代","title":"驩州南亭夜望"}
{"author":"沈佺期","content":"小度巫山峡，荆南春欲分。使君滩上草，神女馆前云。树悉江中见，猿多天外闻。别来如梦里，一想一氛氲。","dynasty":"唐代","title":"十三四时尝从巫峡过他日偶然有思"}
{"author":"沈佺期","content":"霏霏日摇蕙，骚骚风洒莲。时芳固相夺，俗态岂恒坚。恍忽夜川里，蹉跎朝镜前。红颜与壮志，太息此流年。","dynasty":"唐代","title":"览镜"}
{"author":"沈佺期","content":"日南椰子树，香袅出风尘。丛生调木首，圆实槟榔身。玉房九霄露，碧叶四时春。不及涂林果，移根随汉臣。","dynasty":"唐代","title":"题椰子树"}
{"author":"沈佺期","content":"何许乘春燕，多知辨夏台。三时欲并尽，双影未尝来。食蕊嫌丛棘，衔泥怯死灰。不如黄雀语，能雪冶长猜。","dynasty":"唐代","title":"同狱者叹狱中无燕"}
{"author":"沈佺期","content":"圣人宥天下，幽钥动圜狴。六甲迎黄气，三元降紫泥。笼僮上西鼓，振迅广阳鸡。歌舞将金帛，汪洋被远黎。","dynasty":"唐代","title":"则天门赦改年"}
{"author":"沈佺期","content":"去岁投荒客，今春肆眚归。律通幽谷暖，盆举太阳辉。喜气迎冤气，青衣报白衣。还将合浦叶，俱向洛城飞。","dynasty":"唐代","title":"喜赦"}
{"author":"沈佺期","content":"十里绛山幽，千年汾水流。碑传门客建，剑是故人留。陇树烟含夕，山门月对秋。古来钟鼎盛，共尽一蒿丘。","dynasty":"唐代","title":"秦州薛都督挽词"}
{"author":"沈佺期","content":"偕老言何谬，香魂事永违。潘鱼从此隔，陈凤宛然飞。埋镜泉中暗，藏镫地下微。犹凭少君术，仿佛睹容辉。","dynasty":"唐代","title":"天官崔侍郎夫人卢氏挽歌"}
{"author":"沈佺期","content":"彤史佳声载，青宫懿范留。形将鸾镜隐，魂伴凤笙游。送马嘶残日，新萤落晚秋。不知蒿里曙，空见陇云愁。","dynasty":"唐代","title":"章怀太子靖妃挽词"}
{"author":"沈佺期","content":"自昔闻铜柱，行来向一年。不知林邑地，犹隔道明天。雨露何时及，京华若个边。思君无限泪，堪作日南泉。","dynasty":"唐代","title":"初达驩州"}
{"author":"沈佺期","content":"岭外无寒食，春来不见饧。洛阳新甲子，何日是清明。花柳争朝发，轩车满路迎。帝乡遥可念，肠断报亲情。","dynasty":"唐代","title":"岭表逢寒食"}
{"author":"沈佺期","content":"岘北焚蛟浦，巴东射雉田。岁时宜楚俗，耆旧在襄川。忆昨经过处，离今二十年。因君访生死，相识几人全。","dynasty":"唐代","title":"少游荆湘因有是题"}
{"author":"沈佺期","content":"咸阳秦帝居，千载坐盈虚。版筑林光尽，坛场霤听疏。野桥疑望日，山火类焚书。唯有骊峰在，空闻厚葬馀。","dynasty":"唐代","title":"咸阳览古"}
{"author":"沈佺期","content":"青玉紫骝鞍，骄多影屡盘。荷君能剪拂，躞蹀喷桑干。踠足追奔易，长鸣遇赏难。摐金一万里，霜露不辞寒。","dynasty":"唐代","title":"紫骝马"}
{"author":"沈佺期","content":"制书下关右，天子问回中。坛墠经过远，威仪侍从雄。黄麾摇昼日，青幰曳松风。回望甘泉道，龙山隐汉宫。","dynasty":"唐代","title":"上之回"}
{"author":"沈佺期","content":"大君制六合，良佐参万机。大业永开泰，臣道日光辉。盐梅和鼎食，家声众所归。汉章题楚剑，郑武袭缁衣。理识当朝远，文华振古希。风云神契合，舟楫道心微。庙堂喜容与，时物递芳菲。御柳垂仙掖，公槐覆礼闱。昔陪鹓鹭后，今望鹍鹏飞。徒御清风颂，巴歌聊自挥。","dynasty":"唐代","title":"和户部岑尚书参迹枢揆"}
{"author":"沈佺期","content":"尝闻天女贵，家即帝宫连。亭插宜春果，山冲太液泉。桥低乌鹊夜，台起凤凰年。故事犹如此，新图更可怜。紫岩妆阁透，青嶂妓楼悬。峰夺香炉巧，池偷明镜圆。梅花寒待雪，桂叶晚留烟。兴尽方投辖，金声还复传。","dynasty":"唐代","title":"同李舍人冬日集安乐公主山池"}
{"author":"沈佺期","content":"并命登仙阁，分曹直礼闱。大官供宿膳，侍史护朝衣。卷幔天河入，开窗月露微。小池残暑退，高树早凉归。冠剑无时释，轩车待漏飞。明朝题汉柱，三署有光辉。","dynasty":"唐代","title":"酬苏员外味道夏晚寓直省中见赠"}
{"author":"沈佺期","content":"阊阖连云起，岩廊拂雾开。玉珂龙影度，珠履雁行来。长乐宵钟尽，明光晓奏催。一经推旧德，五字擢英才。俨若神仙去，纷从霄汉回。千春奉休历，分禁喜趋陪。","dynasty":"唐代","title":"和韦舍人早朝"}
{"author":"沈佺期","content":"武帝伐昆明，穿池习五兵。水同河汉在，馆有豫章名。我后光天德，垂衣文教成。黩兵非帝念，劳物岂皇情。春仗过鲸沼，云旗出凤城。灵鱼衔宝跃，仙女废机迎。柳拂旌门暗，兰依帐殿生。还如流水曲，日晚棹歌清。","dynasty":"唐代","title":"昆明池侍宴应制"}
{"author":"沈佺期","content":"拂旦鸡鸣仙卫陈，凭高龙首帝城春。千官黼帐杯前寿，百福香奁胜里人。山鸟初来犹怯啭，林花未发已偷新。天文正应韶光转，设报悬知用此辰。","dynasty":"唐代","title":"人日重宴大明宫赐彩缕人胜应制"}
{"author":"沈佺期","content":"主家山第早春归，御辇春游绕翠微。买地铺金曾作埒，寻河取石旧支机。云间树色千花满，竹里泉声百道飞。自有神仙鸣凤曲，并将歌舞报恩晖。","dynasty":"唐代","title":"奉和春初幸太平公主南庄应制"}
{"author":"沈佺期","content":"南山奕奕通丹禁，北阙峨峨连翠云。岭上楼台千地起，城中钟鼓四天闻。旃檀晓阁金舆度，鹦鹉晴林采眊分。愿以醍醐参圣酒，还将祇苑当秋汾。","dynasty":"唐代","title":"从幸香山寺应制"}
{"author":"沈佺期","content":"红楼疑见白毫光，寺逼宸居福盛唐。支遁爱山情谩切，昙摩泛海路空长。经声夜息闻天语，炉气晨飘接御香。谁谓此中难可到，自怜深院得徊翔。","dynasty":"唐代","title":"红楼院应制（一作僧广宣诗）"}
{"author":"沈佺期","content":"南方归去再生天，内殿今年异昔年。见辟乾坤新定位，看题日月更高悬。行随香辇登仙路，坐近炉烟讲法筵。自喜恩深陪侍从，两朝长在圣人前。","dynasty":"唐代","title":"再入道场纪事应制（一作僧广宣诗）"}
{"author":"沈佺期","content":"金舆旦下绿云衢，彩殿晴临碧涧隅。溪水泠泠杂行漏，山烟片片绕香炉。仙人六膳调神鼎，玉女三浆捧帝壶。自惜汾阳纡道驾，无如太室览真图。","dynasty":"唐代","title":"嵩山石淙侍宴应制"}
{"author":"沈佺期","content":"天津御柳碧遥遥，轩骑相从半下朝。行乐光辉寒食借，太平歌舞晚春饶。红妆楼下东回辇，青草洲边南渡桥。坐见司空扫西第，看君侍从落花朝。","dynasty":"唐代","title":"和上巳连寒食有怀京洛"}
{"author":"沈佺期","content":"南渡轻冰解渭桥，东方树色起招摇。天子迎春取今夜，王公献寿用明朝。殿上灯人争烈火，宫中侲子乱驱妖。宜将岁酒调神药，圣祚千春万国朝。","dynasty":"唐代","title":"守岁应制"}
{"author":"沈佺期","content":"台阶好赤松，别业对青峰。茆室承三顾，花源接九重。虹旗萦秀木，凤辇拂疏筇。径直千官拥，溪长万骑容。水堂开禹膳，山阁献尧钟。皇鉴清居远，天文睿奖浓。岩泉他夕梦，渔钓往年逢。共荣丞相府，偏降逸人封。","dynasty":"唐代","title":"陪幸韦嗣立山庄"}
{"author":"沈佺期","content":"汉宅规模壮，周都景命隆。西宾让东主，法驾幸天中。太史占星应，春官奏日同。旌门起长乐，帐殿出新丰。翕习黄山下，纡徐清渭东。金麾张画月，珠幰戴松风。是节严阴始，寒郊散野蓬。薄霜沾上路，残雪绕离宫。赐帛矜耆老，褰旒问小童。复除恩载洽，望秩礼新崇。臣忝承明召，多惭献赋雄。","dynasty":"唐代","title":"扈从出长安应制"}
{"author":"沈佺期","content":"盈盈粉署郎，五日宴春光。选客虚前馆，徵声遍后堂。玉钗翠羽饰，罗袖郁金香。拂黛随时广，挑鬟出意长。啭歌遥合态，度舞暗成行。巧落梅庭里，斜光映晓妆。","dynasty":"唐代","title":"李员外秦援宅观妓"}
{"author":"沈佺期","content":"步辇寻丹嶂，行宫在翠微。川长看鸟灭，谷转听猿稀。天磴扶阶迥，云泉透户飞。闲花开石竹，幽叶吐蔷薇。径狭难留骑，亭寒欲进衣。白龟来献寿，仙吹返彤闱。","dynasty":"唐代","title":"仙萼池亭侍宴应制"}
{"author":"沈佺期","content":"春风摇碧树，秋雾卷丹台。复有相宜夕，池清月正开。玉流含吹动，金魄度云来。熠爚光如沸，翩翾景若摧。半环投积草，碎璧聚流杯。夜久平无焕，天晴皎未隤.镜将池作匣，珠以岸为胎。有美司言暇，高兴独悠哉。挥翰初难拟，飞名岂易陪。夜光殊在握，了了见沉灰。","dynasty":"唐代","title":"和元舍人万顷临池玩月戏为新体"}
{"author":"沈佺期","content":"子云推辨博，公理擅词雄。始自尚书省，旋闻给事中。言从温室秘，籍向琐闱通。顾我叨郎署，惭无草奏功。分曹八舍断，解袂五时空。宿昔陪馀论，平生赖击蒙。神仙应东掖，云雾限南宫。忽枉琼瑶赠，长歌兰渚风。","dynasty":"唐代","title":"酬杨给事兼见赠台中"}
{"author":"沈佺期","content":"大士生天竺，分身化日南。人中出烦恼，山下即伽蓝。小涧香为刹，危峰石作龛。候禅青鸽乳，窥讲白猿参。藤爱云间壁，花怜石下潭。泉行幽供好，林挂浴衣堪。弟子哀无识，医王惜未谈。机疑闻不二，蒙昧即朝三。欲究因缘理，聊宽放弃惭。超然虎溪夕，双树下虚岚。","dynasty":"唐代","title":"九真山净居寺谒无碍上人"}
{"author":"沈佺期","content":"今夕重门启，游春得夜芳。月华连昼色，灯影杂星光。南陌青丝骑，东邻红粉妆。管弦遥辨曲，罗绮暗闻香。人拥行歌路，车攒斗舞场。经过犹未已，钟鼓出长杨。","dynasty":"唐代","title":"夜游"}
{"author":"沈佺期","content":"层城起丽谯，凭览出重霄。兹地多形胜，中天宛寂寥。四荣摩鹳鹤，百拱厉风飙。北际燕王馆，东连秦帝桥。晴光七郡满，春色两河遥。傲睨非吾土，踌躇适远嚣。离居欲有赠，春草寄长谣。","dynasty":"唐代","title":"登瀛州南城楼寄远"}
{"author":"沈佺期","content":"魑魅来相问，君何失帝乡。龙钟辞北阙，蹭蹬守南荒。览镜怜双鬓，沾衣惜万行。抱愁那去国，将老更垂裳。影答余他岁，恩私宦洛阳。三春给事省，五载尚书郎。黄阁游鸾署，青缣御史香。扈巡行太液，陪宴坐明光。渭北升高苑，河南祓禊场。烟花恒献赋，泉石每称觞。暇日从休浣，高车映道傍。迎宾就丞相，选士谒昭王。侍宠言犹得，承欢谓不忘。一朝贻厚谴，五宅竟同防。凶竖曾驱策，权豪岂易当。款颜因侍从，接武在文章。且惧威非rP，宁知心是狼。身犹纳履误，情为覆盆伤。可叹缘成业，非关行昧藏。喜逢今改旦，正朔复归唐。河谶随龙马，天书逐凤凰。朝容欣旧则，宸化美初纲。告善雕旌建，收冤锦旆张。宰臣更献纳，郡守各明扬。礼乐移三统，舟车会八方。云沙降白遂，秦陇献烧当。三赦重天造，千推极国详。大招思复楚，于役限维桑。涨海缘真腊，崇山压古棠。雕题飞栋宇，儋耳间衣裳。伏枕神馀劣，加餐力未强。空庭游翡翠，穷巷倚桄榔。缘体分殊昔，回眸宛异常。吉凶恒委郑，年寿会询唐。家本传清白，官移重挂床。上京无薄产，故里绝穷庄。碧玉先时费，苍头此自将。兴言叹家口，何处待赢粮。计吏从都出，传闻大小康。降除沾二弟，离拆已三房。剑外悬销骨，荆南预断肠。音尘黄耳间，梦想白眉良。复此单栖鹤，衔雏愿远翔。何堪万里外，云海已溟茫。戚属甘胡越，声名任秕糠。由来休愤命，命也信苍苍。独坐寻周易，清晨咏老庄。此中因悟道，无问入猖狂。","dynasty":"唐代","title":"答魑魅代书寄家人"}
{"author":"沈佺期","content":"我来交趾郡，南与贯胸连。四气分寒少，三光置日偏。尉佗曾驭国，翁仲久游泉。邑屋遗甿在，鱼盐旧产传。越人遥捧翟，汉将下看鸢。北斗崇山挂，南风涨海牵。别离频破月，容鬓骤催年。昆弟推由命，妻孥割付缘。梦来魂尚扰，愁委疾空缠。虚道崩城泪，明心不应天。","dynasty":"唐代","title":"度安海入龙编"}
{"author":"沈佺期","content":"朝发崇山下，暮坐越常阴。西从杉谷度，北上竹溪深。竹溪道明水，杉谷古崇岑。差池将不合，缭绕复相寻。桂叶藏金屿，藤花闭石林。天窗虚的的，云窦下沉沉。造化功偏厚，真仙迹每临。岂徒探怪异，聊欲缓归心。","dynasty":"唐代","title":"从崇山向越常"}
{"author":"沈佺期","content":"涣汗天中发，伶俜海外旋。长沙遇太守，问旧几人全。国宝亡双杰，天才丧两贤。大名齐弱岁，高德并中年。礼乐羊叔子，文章王仲宣。相看尚玄鬓，相次入黄泉。流放蛮陬阔，乡关帝里偏。亲朋云雾拥，生死岁时传。崔昔挥宸翰，苏尝济巨川。绛衣陪下列，黄阁谬差肩。及此俱冥昧，云谁叙播迁。隼舆怀旧辙，鳣馆想虚筵。家爱方休杵，皇慈更撤县。铭旌西蜀路，骑吹北邙田。陇树应秋矣，江帆故杳然。罢琴明月夜，留剑白云天。涕泗湘潭水，凄凉衡峤烟。古来修短分，神理竟难筌。","dynasty":"唐代","title":"哭苏眉州崔司业二公"}
{"author":"沈佺期","content":"闻有玄都客，成仙不易祈。蓬莱向清浅，桃杏欲芳菲。缩地黄泉出，升天白日飞。少微星夜落，高掌露朝晞。吐甲龙应出，衔符鸟自归。国人思负局，天子惜被衣。花月留丹洞，琴笙阁翠微。嗟来子桑扈，尔独返于几。","dynasty":"唐代","title":"哭道士刘无得"}
{"author":"沈佺期","content":"卢家少妇郁金香，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁为含愁独不见，更教明月照流黄？","dynasty":"唐代","title":"古意呈补阙乔知之"}
{"author":"沈佺期","content":"何地早芳菲，宛在长门殿。夭桃色若绶，秾李光如练。啼鸟弄花疏，游蜂饮香遍。叹息春风起，飘零君不见。","dynasty":"唐代","title":"乐府杂曲·鼓吹曲辞·芳树"}
{"author":"沈佺期","content":"秦地平如掌，层城入云汉。楼阁九衢春，车马千门旦。绿槐开复合，红尘聚还散。日晚斗鸡还，经过狭斜看。","dynasty":"唐代","title":"横吹曲辞·长安道"}
{"author":"冯道幕客","content":"槐影参差覆杏坛，儒门子弟尽高官。却教酒户重修庙，觅我惭惶也不难。","dynasty":"唐代","title":"题酒户修孔庙状"}
{"author":"宋祁","content":"东城渐觉风光好。縠皱波纹迎客棹。绿杨烟外晓寒轻，红杏枝头春意闹。浮生长恨欢娱少。肯爱千金轻一笑。为君持酒劝斜阳，且向花间留晚照。","dynasty":"宋代","tags":"宋词三百首，宋词精选，婉约，春游，写景，惜春","title":"玉楼春·春景"}
{"author":"宋祁","content":"九月九日都督大宴滕王阁，宿命其婿作序以夸客，因出纸笔遍请客，莫敢当，至勃，泛然不辞。都督怒，起更衣，遣吏伺其文辄报。一再报，语益奇，乃矍然曰：“天才也!”请遂成文，极欢罢。勃属文，初不精思，先磨墨数升，则酣饮，引被覆面卧，及寤，援笔成篇，不易一字，时人谓勃为腹稿。","dynasty":"宋代","tags":"小学文言文，故事，赞美，写人","title":"王勃故事"}
{"author":"宋祁","content":"坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠有泪，章台人去骨遗香。可能无意传双蝶，尽付芳心与蜜房。","dynasty":"宋代","tags":"古诗三百首，咏物，写花，寓人","title":"落花"}
{"author":"宋祁","content":"画毂雕鞍狭路逢，一声肠断绣帘中。身无彩凤双飞翼，心有灵犀一点通。金作屋，玉为笼，车如流水马游龙。刘郎已恨蓬山远，更隔蓬山几万重。","dynasty":"宋代","tags":"婉约，相思","title":"鹧鸪天·画毂雕鞍狭路逢"}
{"author":"宋祁","content":"燕子呢喃，景色乍长春昼。睹园林、万花如绣。海棠经雨胭脂透。柳展宫眉，翠拂行人首。向郊原踏青，恣歌携手。醉醺醺、尚寻芳酒。问牧童、遥指孤村道：“杏花深处，那里人家有。”","dynasty":"宋代","tags":"婉约，春游，纪行，写景，抒怀","title":"锦缠道·燕子呢喃"}
{"author":"宋祁","content":"少年不管。流光如箭。因循不觉韶光换。至如今，始惜月满、花满、酒满。扁舟欲解垂杨岸。尚同欢宴。日斜歌阕将分散。倚兰桡，望水远、天远、人远。","dynasty":"宋代","title":"浪淘沙近"}
{"author":"宋祁","content":"秋晚佳晨重物华，高台复帐驻鸣笳。遨欢任落风前帽，促饮争吹酒上花。溪态澄明初雨毕，日痕清淡不成霞。白头太守真愚甚，满插茱萸望辟邪。","dynasty":"宋代","tags":"重阳节，登高，饮酒，抒怀","title":"九日置酒"}
{"author":"宋祁","content":"睡起玉屏风，吹去乱红犹落。天气骤生轻暖，衬沈香帷箔。珠帘约住海棠风，愁拖两眉角。昨夜一庭明月，冷秋千红索。","dynasty":"宋代","title":"好事近"}
{"author":"宋祁","content":"绣幕茫茫罗帐卷。春睡腾腾，困人娇波慢。隐隐枕痕留玉脸。腻云斜溜钗头燕。远梦无端欢又散。泪落胭脂，界破蜂黄浅。整了翠鬟匀了面。芳心一寸情何限。","dynasty":"宋代","title":"蝶恋花（情景）"}
{"author":"宋祁","content":"捲幔星河近，严城钟漏迟。飞虫集暗牖，栖鹊忌明枝。弱柳兼风困，高花战露危。回肠正无赖，仍此卧遥帷。","dynasty":"宋代","title":"春夕"}
{"author":"宋祁","content":"春物在无几，景随人意閒。筍生迷坞缺，花尽失林殷。坠絮来何所，轻云久未还。持杯问流照，肯信有朱颜。","dynasty":"宋代","title":"春晏北园三首"}
{"author":"宋祁","content":"脩脩稍出类，辞卑不肯丛。有节天容直，无心道与空。","dynasty":"宋代","title":"潄玉斋前杂卉皆龙图王至之所植各赋一章凡得"}
{"author":"宋祁","content":"移植自西南，色浅无媚质。不竞灼灼花，而效离离实。","dynasty":"宋代","title":"潄玉斋前杂卉皆龙图王至之所植各赋一章凡得"}
{"author":"宋祁","content":"压枝高下锦，攒蕊浅深霞。叠采晞阳媚，鲜葩照露斜。","dynasty":"宋代","title":"潄玉斋前杂卉皆龙图王至之所植各赋一章凡得"}
{"author":"宋祁","content":"红白相嗣繁，色纯香亦浅。相对庭户间，俗尚焉能免。","dynasty":"宋代","title":"潄玉斋前杂卉皆龙图王至之所植各赋一章凡得"}
{"author":"宋祁","content":"眩罢目还暗，花残鬓益稀。长吟病庄舄，孤愤老韩非。坊酒叨常秩，鵰花滥赐衣。家田耕熟未，元亮欲言归。","dynasty":"宋代","title":"衰感"}
{"author":"宋祁","content":"秋色遍华颠，真成私自怜。身慵宁复事，秋早不依年。作吏惟思隐，从僧寖悟禅。支离果如此，只称据梧眠。","dynasty":"宋代","title":"衰感"}
{"author":"宋祁","content":"霜宇澹秋光，峥嵘歇岁芳。地形侵楚庳，渠尾入淮长。廥集牛初下，罗稀鸟恣翔。病悰多感极，身托茂陵傍。","dynasty":"宋代","title":"霜宇"}
{"author":"宋祁","content":"淙波声可爱，最与静相宜。激射不平处，潺湲无罢时。拥花含骤咽，碍石溅空危。便作山林趣，宁妨吏隐师。","dynasty":"宋代","title":"水声"}
{"author":"宋祁","content":"地渍蚌衣接，天澄縠雾开。微风发琴籁，残月减珠胎。鸟散织条动，鱼游细浪来。坐堂兼伏槛，恨乏楚人才。","dynasty":"宋代","title":"水亭"}
{"author":"宋祁","content":"晓波清苍痕，豗激翠将腐。奔涛已东决，磊块留不去。巧匠取之出，入资园亭趣。阴罅囓馀苔。寒凹逗轻露。彼怪予弗谈，不转吾所慕。","dynasty":"宋代","title":"水文叠石"}
{"author":"宋祁","content":"渺渺遡云波，盈盈柅霜驭。碎璧拥舟来，流金映沙聚。夜寂波已休，何人荐真趣。","dynasty":"宋代","title":"水月"}
{"author":"宋祁","content":"故台千古恨，犹对旧家山。半夜鸾凰去，他年驷马还。死忧封禅晚，生爱茂陵閒。惟有飘飘气，仍存天地间。","dynasty":"宋代","title":"司马相如琴台"}
{"author":"宋祁","content":"美疢交明晦，浮龄讵控抟。宗盟一箇弱，人赎百身难。赐敛荣絺衮，临哀驻玉銮。欲知桃李爱，朝绂共汍澜。","dynasty":"宋代","title":"司徒待中宣献公挽词二首"}
{"author":"宋祁","content":"斯文推旧德，忧国变华颠。夙夜劳三事，东西止百年。温辞联册秘，良史大都传。他日贤臣垅，心知望圃田。","dynasty":"宋代","title":"司徒侍中宣献公挽词二首"}
{"author":"宋祁","content":"心悸真摧橹，年衰逼异糧。西征何日赋，东走向来狂。遂隔承明谒，虚称建礼郎。去都魂黯黯，思幄泪浪浪。见{上艹下戾}惭纡绶，逢荷误索囊。醒无次公酒，老畏侍中香。前席初延问，烦言已中伤。翕眉争恃笑，绕指讵容钢。事隐或投杼，根危因拔杨。阴收主父草，几落尝人章。雾露淮天恶，亭皋楚塞长。平时犹有感，尔日固迴肠。溪涨淹蒲牒，洲风挫药房。芿区晴外远，山疊暝前苍。毒虺寒犹蠚，饥豺昼不藏。若为贪坐阁，自此戒垂堂。沦骨深恩在，雕蟲绪业荒。身孤惟夕梦，时到黼帷傍。","dynasty":"宋代","title":"思归"}
{"author":"宋祁","content":"刻意伤春属暮楼，江皋归棹怅夷犹。青萝怨鹤英山晓，疏笛吟龙卧坞秋。掩泣泥阳思祖庙，长怀彭泽废先畴。裂繻前誓风霜苦，早晚怀黄识汉侯。","dynasty":"宋代","title":"思归"}
{"author":"宋祁","content":"去国倏三岁，颇知归思纷。南心晓城斗，北眼暮楼云。珥笔行将脱，朝珂冷不闻。莫论持帅节，畎畝尚思君。","dynasty":"宋代","title":"思归"}
{"author":"宋祁","content":"群葩各分荣，此独贯时序。聊披浅深艳，不易冬春虑。","dynasty":"宋代","title":"四季花"}
{"author":"宋祁","content":"浅蒲垂蔓两厓深，閒刺烟篙到碧浔。会待乘春留禊帖，茂林脩竹似山阴。","dynasty":"宋代","title":"四日汎舟马家园"}
{"author":"郑辕","content":"改火清明后，优恩赐近臣。漏残丹禁晚，燧发白榆新。瑞彩来双阙，神光焕四邻。气回侯第暖，烟散帝城春。利用调羹鼎，馀辉烛缙绅。皇明如照隐，愿及聚萤人。","dynasty":"唐代","title":"清明日赐百僚新火"}
{"author":"郑辕","content":"竦干青山下，卓立白云际。濯似春筠茎，奇如夏峰势。赏者空往来，亭亭几千里。","dynasty":"唐代","title":"游枋口"}
{"author":"郑辕","content":"丹洞吐细泉，宛转苍苔里。凝碧时含光，流泄复如此。谁知山下泉，来洗幽人耳。","dynasty":"唐代","title":"游枋口"}
{"author":"郑辕","content":"薜荔生空山，幽姿媚苔壁。根封石燕泥，花似乳窦滴。灵均没已久，荣落谁人惜。","dynasty":"唐代","title":"游枋口"}
{"author":"董师中","content":"临潭仍是汉家城，积石相望十驿程。西略河源东并海，此身何地不经行。","dynasty":"金朝","title":"自临洮还"}
{"author":"幸元龙","content":"上得越山半，方壶紫翠环。山幽春溜响，花落午见闲。梵刹依松外，仙家在竹间。小窗借高枕，风定鸟绵蛮。","dynasty":"宋代","title":"游越山"}
{"author":"陈宝琛","content":"谢公健游者，老不坐篮舆。危磴扶阑下，虚楼扫榻居。闻钟思太华，观瀑忆匡庐。昨夜峰头月，山庄照著书。","dynasty":"清代","title":"七月望后陪谢枚如丈山居其一"}
{"author":"陈宝琛","content":"岩居名听水，无水亦良佳。秋早蝉声变，林深鸟性谐。枯禅依绝涧，夜气足吾斋。芝菌朝朝饱，真宜园绮侪。","dynasty":"清代","title":"七月望后陪谢枚如丈山居其二"}
{"author":"陈宝琛","content":"自别灵源出，今归未廿春。到门乔木仅，伐石旧题新。欣厌随人代，成亏了佛因。海风吹短发，且喜未扬尘。","dynasty":"清代","title":"七月望后陪谢枚如丈山居其三"}
{"author":"陈宝琛","content":"秋气掠孤梦，月窗濛若烟。潺潺无尽水，穆穆未明天。树影森疑象，虫声悄入玄。巡栏成独笑，非鬼亦非禅。","dynasty":"清代","title":"七月廿二夜听水斋对月"}
{"author":"陈宝琛","content":"石氏好兄弟，雁行来水斋。长如拄杖立，少亦听琴偕。离合那可料，扶携兹自佳。维摩长一榻，风雨若为怀？","dynasty":"清代","title":"叔毅墨樵树二石斋前漫题"}
{"author":"陈宝琛","content":"屋后即禅栖，行行涉稻畦。水声兼梵定，山色到龛齐。兴废僧前识，行藏佛与稽。吾衰宁作祖，亲种两菩提。","dynasty":"清代","title":"华严精舍其一"}
{"author":"陈宝琛","content":"旁舍临流水，开窗对夕阳。老榕延月浅，高竹进风凉。便拟窥全藏，粗容置一床。自无尘可濯，多谢讽沧浪。","dynasty":"清代","title":"华严精舍其二"}
{"author":"陈宝琛","content":"方池周百武，受月更宜风。楼影含飞动，花光入杳濛。鱼閒依静石，鸟倦息深丛。何用揩明镜，方知色是空。","dynasty":"清代","title":"华严精舍其三"}
{"author":"陈宝琛","content":"廊广宜翔步，堂空便结跏。小松时作籁，久竹欻生花。农话昨收橘，僧供新摘茶。几分田舍味，举似向毗邪。","dynasty":"清代","title":"华严精舍其四"}
{"author":"陈宝琛","content":"小楼能聚远，新更就为台。隔水呼山语，看云为日哀。樨香宁尔隐，荔老奈渠材。转意荒寒始，听蛩藉草来。","dynasty":"清代","title":"华严精舍其五"}
{"author":"陈宝琛","content":"病橘荒州自负霜，好春如梦剩回肠。鬓丝坐阅恒沙劫，心事烧馀楚泽香。遗响江湖谁正始？清波亭榭近沧浪。秋来政有跫然喜，莫问漫漫夜短长。","dynasty":"清代","title":"次韵答实甫"}
{"author":"陈宝琛","content":"四山如昼见秋豪，便借天风散郁陶。容易一年冬又燠，相望重海月谁高？阴晴那复知明日，丘壑何期属我曹。灯火山楼依旧在，夜阑欠汝耳松涛。","dynasty":"清代","title":"冬夜同行陀看月邻霄台寄怀嘿园日本"}
{"author":"陈宝琛","content":"桑田三变休龙斗，海上连宵重说诗。此事可怜成古调，馀生相对看枯棋。村夫食粟能无健？世路回车又有歧。岁晚卖文充市隐，水乡丹橘问归期。","dynasty":"清代","title":"沪上逢几道有诗酬之"}
{"author":"陈宝琛","content":"瞥眼重重结海楼，别来二十四经秋。天公从古憎双鸟，大厦无人问万牛。文酒写忧艰一聚，江山横涕仗谁收？丰颐瘦损殊非故，不怪新霜也上头。","dynasty":"清代","title":"次韵和伯严"}
{"author":"陈宝琛","content":"城郭都非尚此亭，西山偏向别杯青。斯文气类关时会，去国心情杂醉醒。景武终应行贾策，侯刘差解问元经。嗟予相对淞江夜，挂眼蒹葭已再星。","dynasty":"清代","title":"题几道江亭饯别图"}
{"author":"陈宝琛","content":"卌年燹地未全苏，食货河渠费究图。多事鸡虫殊可已，忍心鹯雀为谁驱？岩疆百粤通重险，陆海全闽占上腴。斜日据鞍犹骋望，万松关外立斯须。","dynasty":"清代","title":"漳州道中"}
{"author":"陈宝琛","content":"渡江虚忆年时楫，布地来谋海外金。世上沧桑浑旦暮，别来须鬓各侵寻。造车同轨知何日？命驾兼程见子心。欲赋閒居閒得未？板舆岁月羡君深。","dynasty":"清代","title":"仲容别十五年矣适宰潮阳闻余过汕倍道来会感赠"}
{"author":"陈宝琛","content":"阿爷梦里索诗看，觉后寻思宛昔颜。民物一腔惭付托，风涛万里念衰孱。灵来不信全无据，身退谁知尚靳閒。终胜相公老忧畏，耄年航遍大瀛环。","dynasty":"清代","title":"七洲洋风浪中梦先公命呈近诗"}
{"author":"陈宝琛","content":"掠眼林岩最眩人，一亭一堠几由旬？此行算与云争路，昨夜新烦雨洗尘。无数荒山供矿税，尽留散木作车薪。神州谁问蓬莱股，不怪天公醉赐秦。","dynasty":"清代","title":"自吉隆车行至威雷斯雷近八百里"}
{"author":"陈宝琛","content":"斯文未丧任居夷，豪杰能兴岂在师？孔里衣冠通寤寐，朱波山水付嗟咨。天无私覆从知圣，才不虚生要为时。南下惜无三日暇，与君论学更论诗。","dynasty":"清代","title":"海澄苏学书邱子安并生长缅甸而以兴教育才倡其乡人苏尤习缅地图志尝为竹枝词数十首有诗见投因答其意"}
{"author":"陈宝琛","content":"魂何来此岂其仙？驾海乘风路万千。地下相思应更苦，天南独客有谁怜？馀生病尰归犹及，穷岁幽忧死傥贤。三岛十洲粗一览，与君恨不卅年前。","dynasty":"清代","title":"胫肿复作夜梦蒉斋"}
{"author":"陈宝琛","content":"忍携佳月就嚣尘？肠断沧波一片银。舟小畏风差得泊，楼高近市漫成邻。顽山是处愁吟望，残夜无人省病呻。却为彗星搔短发，万方涕泪诏书新。","dynasty":"清代","title":"七月十三夜厦门寓楼作"}
{"author":"陈宝琛","content":"菱蕹弥望损湖光，谁更荒龛讯办香？失喜诗人今岳牧，得閒乡梦在沧浪。晋安风雅吾能说，天宝呻吟事可常。两纪萧条携手处，百花洲上旧祠堂。","dynasty":"清代","title":"爱苍倡脩宛在堂诗龛见寄二律赋和其一"}
{"author":"陈宝琛","content":"林谢耆英不可留，邳州博野亦山邱。十年里社斯文尽，万事沧桑我辈休。史料一朝正阳集，才名并代海藏楼。天然坛坫雄旗鼓，下视螺烟是橘洲。","dynasty":"清代","title":"爱苍倡脩宛在堂诗龛见寄二律赋和其二"}
{"author":"陈宝琛","content":"不材社栎敢论年？刻划无盐正可怜。万事桑榆虚逐日，半生草莽苦忧天。身名于我曾何与，心迹微君孰与传？独愧老来诗不进，嗜痂犹说近临川。","dynasty":"清代","title":"谢琴南寄文为寿"}
{"author":"陈宝琛","content":"三百馀俦最少年，海壖一卧亦华颠。平生自断羞言命，世事回思剩问天。党籍累君迟假节，陆沈愧昔让先鞭。别来两纪差持慰，小技雕虫未减前。","dynasty":"清代","title":"伯平同年不通问二十四年矣书联见贶有瀛洲旧侣成耆宿之语感赋报谢"}
{"author":"陈宝琛","content":"瞥眼真成廿六年，书来草法逼张颠。早知好月难终夕，独惜晨星各一天。出殿神羊宁改触？放山病马久忘鞭。却愁会面从何说，身世交衡底似前？","dynasty":"清代","title":"叠韵答伯平见和"}
{"author":"陈宝琛","content":"壮不如人况暮年，任从时世笑诗颠。未应八表同沈陆，无那群飞正刺天。久矣畏牺宁羡绣，㗳然伏枥忍加鞭？怪君多事供描画，簸秕扬糠例在前。","dynasty":"清代","title":"伯平复叠前韵以坚游吴之约再酬两章并答来书其一"}
{"author":"陈宝琛","content":"风景新亭似昔年，诸君努力好扶颠。死生夸父能忘日？行止驺人本任天。一诺敢渝嵇吕驾，九原犹梦祖刘鞭。悬知相见翻成怆，历历开元在眼前。","dynasty":"清代","title":"伯平复叠前韵以坚游吴之约再酬两章并答来书其二"}
{"author":"陈宝琛","content":"万绿丛中占一坪，落成难得值春晴。诗来夔蝄如相语，梦醒风涛尚自惊。彻夕累君无稳睡，四时留客但秋声。却因远忆南州伯，百步廊前绿正生。","dynasty":"清代","title":"次韵答幼点因怀爱苍"}
{"author":"陈宝琛","content":"人生取适无常暂，消遣残年孰过閒。相伴山中惟竹好，旧闻潭底有龙盘。刺船一路来看画，拥褐空岩共耐寒。归自匡庐休论瀑，联吟亦复到更阑。","dynasty":"清代","title":"次嘿园般"}
{"author":"陈宝琛","content":"卅年何意能重见，秉烛相看各惘然。棋局中间凡几变，酒炉强半已长眠。东南半壁君方壮，丘壑平生我故便。且喜评碑兼读画，举觞急欲讯秦权。","dynasty":"清代","title":"金陵晤陶斋赋赠"}
{"author":"陈宝琛","content":"山中浑是我春秋，粗取容身不起楼。雨过亦疑泉稍激，云行宁与月相谋？寤歌水竹吾何闷，旅食江湖子勿忧。十砚家风仍世在，西来宗派正嘤求。","dynasty":"清代","title":"次韵答嘿园即送再游江西"}
{"author":"陈宝琛","content":"尚书海外访碑回，六代江山幕府开。画舫烟波摊卷轴，名园宾客盛樽罍。筹边馀事知多暇，集古亲编定费才。可惜不留吴石在，学宫吟赏日频来。","dynasty":"清代","title":"题陶斋雪夜评碑图图后有天发神谶拓本"}
{"author":"陈宝琛","content":"南溪岩壑阅千春，留与先生托隐沦。生死桐乡爱贤尹，悲欢汐社老遗民。深山耕凿居成聚，浊世纲常系此身。未敢争墩曾表墓，小斋望古对泉绅。","dynasty":"清代","title":"题元潮州总管王用文翰遗像"}
{"author":"陈宝琛","content":"空山孤露读楹书，早直承明扈属车。孔雀有文宜见絷，芳兰既服忍终锄？一川还往瞻衡宇，十子才名照里闾。仙女碑题高士传，沈吟少作重欷歔。","dynasty":"清代","title":"题明翰林院检讨王孟扬称遗像"}
{"author":"陈宝琛","content":"老于文者必能诗，此道祇今亦少衰。生世相怜骚雅近，赋才独得杜韩遗。江湖浩荡身行老，肝肺槎枒俗固疑。牢落年来欢会数，始知高论未须卑。","dynasty":"清代","title":"题伯严诗卷"}
{"author":"陈宝琛","content":"冠盖如云苦爱身，露章独有外台人。老餐山气颜逾泽，閒听江声世又新。脱屣一官殊磊落，巾车四海几交亲？粤华梦冷京尘远，廿载相逢两幸民。","dynasty":"清代","title":"节庵闻余至沪自焦山来会出示乞病纪恩诗次韵为赠"}
{"author":"陈宝琛","content":"君亦江湖署病翁，百忧收拾酒杯中。人惊髯美疑真老，僧许山赊未算穷。满坐幽花休恨晚，独居倦羽颇知风。良宵赖有閒丝竹，正恐灯阑曲易终。","dynasty":"清代","title":"次韵节庵见赠"}
{"author":"陈宝琛","content":"秋江一榻夜论诗，髣髴维摩示疾时。京国归来无好梦，家山别后积相思。我眠北牖堪终老，子失南床坐不痴。颇怪后山吟太激，欲携二友为君医。","dynasty":"清代","title":"寄高啸桐"}
{"author":"陈宝琛","content":"及时麟见世犹疑，卒为神州植福基。四裔具瞻知有圣，众生同病孰能医？声销坐见尧肌腊，泪尽如闻蜀魄悲。十载孤臣愆赴召，却留残息哭沦曦。","dynasty":"清代","title":"大行皇帝哀辞"}
{"author":"陈宝琛","content":"手定中兴四纪周，女中尧舜古无俦。冲龄忍见三朝嬗？末命犹廑万祀谋。危事易言臣自失，狂夫一得圣常收。遭逢元佑无微效，晚绝攀号但涕流。","dynasty":"清代","title":"大行太皇太后哀辞"}
{"author":"陈宝琛","content":"何郎书画王郎酒，迟暮相怜兴不衰。自昔忧天宁过计，只今思旧忍重披？宣南老我巢痕觅，海上如君禊饮期。留墨他年更成忆，改元宣统暮春时。","dynasty":"清代","title":"旭庄以圭庵留别诗褾成长卷诗孙画其后丈许去秋属题约桃花开时来会适余北行感赋一章即以志别"}
{"author":"陈宝琛","content":"负扆延英色自温，臣心如结不能言。两宫殡在馀恩泪，九陌车过见燹痕。补衮故知时局异，张维谁信古经尊？散材废学由来旧，绵蕝何堪作叔孙？","dynasty":"清代","title":"三月初九日召见养心殿"}
{"author":"陈宝琛","content":"万苇摇春了不殊，西山如笑向髭须。得乘佳日循城堞，谁料残年见阙觚。饮啖尽容吾辈健，行藏未悔半生迂。盲僧能说同光盛，歌者何戡恐亦无。","dynasty":"清代","title":"畏庐爱苍招集江亭"}
{"author":"陈宝琛","content":"相逢容易鬓成斑，海峤孤臣亦赐环。一去真同华表鹤，卅年重见太行山。还君使节蛮夷长，老我生涯木雁间。擅壑专邱犹未餍，可堪尘土涴衰颜？","dynasty":"清代","title":"次韵答实甫见赠即送备兵钦廉"}
{"author":"陈宝琛","content":"不期垂白共深尊，照眼湖光近禁垣。四海喜闻公老健，卅年独斡世贞元。弹冠一出惭微尚，载笔相从怆旧恩。天性爱莲渐长夏，得陪高阁及时论。","dynasty":"清代","title":"湖楼酒坐呈孝达相国"}
{"author":"陈宝琛","content":"文采绳绳水绘园，江湖断句匹兰荪。偶来飞控淩盘谷，便欲题诗满蓟门。道丧风骚愁歇绝，官閒丘壑与温存。定光塔际凭栏客，卅载重提旧梦痕。","dynasty":"清代","title":"题冒鹤亭农部广生盘山游草"}
{"author":"陈宝琛","content":"一尊辇下又重阳，世事经年足断肠。晚岁几回容会合，横流何处问行藏？名蓝思旧生天阔，丛菊娱人满座香。钟阜持螯应见忆，别来诗鬓恐添霜。","dynasty":"清代","title":"九日节庵招集广化寺同陈仁先曾寿潘吾刚清荫伍叔葆铨萃江霞君孔殷感和节庵并怀伯严江南"}
{"author":"陈宝琛","content":"少戆还君著作庭，天将雨露寓雷霆。遂初此去臣何慊，乱政从来国有刑。书壁会当思鲁直，裂麻竟不相延龄。陔馀未乏酬恩地，勤与乡邻讲孝经。","dynasty":"清代","title":"送江杏村归养"}
{"author":"陈宝琛","content":"一笑重来选佛场，冬烘换得满头霜。横流无地容刍狗，古道何人惜饩羊？旧侣贞元犹作健，遗音正始末全亡。他年追忆还疑梦，官烛花残月半廊。","dynasty":"清代","title":"四月二十夜试院赋呈李荫墀唐春卿二尚书"}
{"author":"陈宝琛","content":"圣母贤王造两朝，个臣风烈屹云霄。江河世局非难挽，箕尾忠魂不可招。大事能无韩魏国，中枢谁复李文饶？白头弟子披遗墨，相对苍茫泪似潮。","dynasty":"清代","title":"文文忠师画山水小帆同年属题"}
{"author":"陈宝琛","content":"联袂论文又一场，暑庭雨过月如霜。漫持旧式求名马，重累官厨耗食羊。天与朋簪忘老至，世伤王迹恐诗亡。明朝君直横经席，讲罢薰风满殿廊。","dynasty":"清代","title":"六月再与校士之役瑞臣侍郎见和四月闱中作叠韵奉酬并呈春卿尚书"}
{"author":"陈宝琛","content":"老恨平生欠蜀游，看君揽辔剑门秋。一官鸡肋无中外，万卷牛腰任去留。城阙浮云萦别梦，江山斜日费边筹。建瓴自昔雄天府，忍遗诗人赋四愁？","dynasty":"清代","title":"送杨昀谷增荦改官人蜀"}
{"author":"陈宝琛","content":"竿木何堪溷戏场？丰钟感气故知霜。狂歌亦自怜衰凤，瞑坐从人笑哑羊。得就论文观正变，敢云学易悟存亡？与君世旧交偏晚，望作夔龙赞舜廊。","dynasty":"清代","title":"再叠前韵答瑞臣"}
{"author":"陈宝琛","content":"山灵不愠我来迟，急雨回风与洗悲。破刹伤心公主塔，坏墙掩泪偶斋诗。后生谁识承平事，皓首曾无会合期。三十年前听琴处，秘魔厓下坐移时。","dynasty":"清代","title":"七月十九日同嘿园游翠微卢师诸寺"}
{"author":"陈宝琛","content":"若个将身作道场？荃兰揽涕视天霜。等閒大厦容巢燕，从古多歧易丧羊。孔蹠俱尘输一醉，楚凡同坐定谁亡？夜来洗得心如水，松月风泉满佛廊。","dynasty":"清代","title":"自西山归瑞臣见示三叠之作依韵再和"}
{"author":"陈宝琛","content":"瞿唐水落岁云秋，却为西山十日留。月下听松滋有会，雨馀观瀑是何修？身閒犹羡为僧乐，境胜元须得伴游。一卷烟霞亲授与，胜从别后托书邮。","dynasty":"清代","title":"昀谷写赠西山游草赋此为报"}
{"author":"陈宝琛","content":"摸索宁迷古战场？相从三度饮元霜。群空敢谓收真骥？官滥犹当胜烂羊。琴散广陵疑遂绝，笙诗华黍未应亡。秋风百草无穷思，赢得微吟共倚廊。","dynasty":"清代","title":"七月廿四日复同瑞臣校阅优生试卷四叠场字韵见示仍用前韵酬之"}
{"author":"陈宝琛","content":"卅八年前掌卷人，白头来坐殿中茵。人文干禄书犹昔，科目翘材馆一新。大道谁传无尽火？群公自积后来薪。骚魂合在梅花外，悄对凉蟾忆抚尘。","dynasty":"清代","title":"阅游学廷试卷宿文华殿西厢怀邓铁香鸿胪同治甲戌殿试予为收掌官邓以御史监试"}
{"author":"陈宝琛","content":"忍将大隐换粗官？笼鸟辕驹引去难。一昔溪山除梦到，从今案牍当书看。修途汲汲争馀晷，独树萧萧向冱寒。寻辙太行愧前辈，卅年让我得潜盘。","dynasty":"清代","title":"出抚山西忆张文襄行时三十年矣"}
{"author":"陈宝琛","content":"横街诗梦卅年痕，又向王城话水村。小草出山惭欲死，孤云恋日黯无言。人间龟筴从何问，泉下韦弦定几存？谁信相随衾影地，哀时长有独醒魂。","dynasty":"清代","title":"净师别于鼓山二十馀年矣顷复相过抚今感旧赋呈"}
{"author":"陈宝琛","content":"梦梦此醉视穹苍，去雁冲寒别旧行。忍见衣冠同一劫，得安耕钓即吾乡。相知兰臭宁伤晚，未死葵心总向阳。终就岩泉分勺饮，不须清浊问沧浪。","dynasty":"清代","title":"劳韧叟卜居涞水赋诗留别次韵奉和"}
{"author":"陈宝琛","content":"停云西望郁苍苍，书至犹缄泪数行。此局未输胡敛子，我心如醉莫知乡。剧怜握玺只文母，痴想挥戈有鲁阳。闻说耦耕邻约遂，山中残腊且聊浪。","dynasty":"清代","title":"得韧叟涞水书叠前韵为答并柬小帆"}
{"author":"陈宝琛","content":"嵇生魑魅耻争光，通介徐公不改常。窗下羲皇能一卧，海滨邹鲁故吾乡。梦争王室心宁死？归袝先茔骨亦香。未必明夷容演范，淹留人海漫佯狂。","dynasty":"清代","title":"述怀示子侄其一"}
{"author":"陈宝琛","content":"馀生乐命复奚疑？恋阙难酬最后知。岂有鸡群堪鹤立，何曾狐腋胜羊皮？残棋收局犹争劫，深井观瓶总近危。霜月满庭对苍桧，相怜不及未寒时。","dynasty":"清代","title":"述怀示子侄其二"}
{"author":"陈宝琛","content":"寒日无光雪不成，南鸿忽至涕纵横。鸡凭禅力平孤愤，犹及尧年了一生。书种吾乡忧遂绝，泪河他日向谁倾？鳌峰合眼何曾烬，长觉微言总带醒。","dynasty":"清代","title":"郑友其大舅挽诗"}
{"author":"陈宝琛","content":"晚被殊恩但益悲，章身何慕见尊师？豹斑窥管难言学，鹈翼濡梁每讽诗。抚事侍中惭劲悍，怀忧退食敢委蛇？臣家世实玄狐赉，成庙当年正盛时。","dynasty":"清代","title":"赏穿带嗉貂袿感赋"}
{"author":"陈宝琛","content":"山向畿西自郁苍，看人襟泪一行行。相从旷野伤吾道，差喜幽居近帝乡。雾凇障天消夜雪，风沙捲地失春阳。杜鹃臣甫容勤拜，东眺犹应胜乐浪。","dynasty":"清代","title":"十二月二十八日同瑞臣楼樵访小帆韧叟于涞水再叠苍字韵"}
{"author":"陈宝琛","content":"钟𥲤无惊鼎遂迁，故忧薪积火终然。载花都入移春槛，失水俄成架壑船。自断我生元有命，不知今夕是何年？王孙隆准狙宜慎，莫学湘累苦问天。","dynasty":"清代","title":"瑞臣见示守岁感赋用遗山甲午除夕韵次和"}
{"author":"陈宝琛","content":"不是咸阳岂洛阳，九衢如沸切霄光。自焚正作佳兵鉴，善将宁无禁暴方？坊市周星供一閧，掖闱通夕备非常。担囊揭箧臣何畏，睡足灯前自读庄。","dynasty":"清代","title":"正月十二十三夜纪事"}
{"author":"陈宝琛","content":"老病犹思拜杜鹃，矧陪经席筮蒙泉。鹓行不整虚趋阙，龙德曾飞异见田。空市夜来烦圣虑，深居天合佑遐年。生逢尧舜人方幸，二典宁劳野史编？","dynasty":"清代","title":"次韵楼樵正月十三日因兵乱止行礼感赋"}
{"author":"陈宝琛","content":"老更伤春滞帝城，海天南际是柴荆。百花无主谁司命，一雨何悭急洗兵？官道马骄新绿满，禁林鸦散暮烟横。家家上冢知寒食，早晚山陵傥顾成。","dynasty":"清代","title":"次韵瑞臣春望"}
{"author":"陈宝琛","content":"与君衰飒鬓都苍，望古平生愧景行。祇道王城堪大隐，那知春色是他乡。世风无地容章甫，史例微闻病紫阳。风鹤不惊尘不到，且从田父醉淋浪。","dynasty":"清代","title":"答小帆用苍字韵见寄"}
{"author":"陈宝琛","content":"孤臣无分再瞻天，晚直瀛台辄泫然。复土何年稽一哭？紬书终老息诸缘。看看兴庆班馀几，历历开元事满前。他日梦华各成录，能忘此会玉堂仙？","dynasty":"清代","title":"次韵和匏庵实录馆同人摄影偶志之作"}
{"author":"陈宝琛","content":"五日唐宫例赐衣，人间节物奈全非。夙忘宠辱空诸有，老阅寒炎审所依。耕钓分难初服遂，章缝幸未素心违。听钟犹共趋长乐，但觉晨星取次稀。","dynasty":"清代","title":"天中节赐纱卷次温毅夫御史韵"}
{"author":"陈宝琛","content":"足恨饶悲更送君，瞻乌谁屋况斯文。三纲漠后看真绝，六籍秦馀恐卒焚。累疏不回垂尽日，一楼且卧未归云。坠驴开口何年事？差幸经帷远世纷。","dynasty":"清代","title":"得幼云青岛书却寄"}
{"author":"陈宝琛","content":"画师退笔已成邱，诗老清霜亦上头。乱后田庐完自好，客中岁月去何遒！发挥灵秀从人买，商略丛残为我留。自笑情缘犹未断，溪山到处有吾楼。","dynasty":"清代","title":"次韵畏庐石遗唱酬之作"}
{"author":"陈宝琛","content":"连房共砚十三春，惯见官奴写洛神。再过旧庐馀落日，坐怜东海几扬尘。雕虫何损擎天手，乘鹤难留阅世身。长有青箱珍片羽，忠廉三叶未为贫。","dynasty":"清代","title":"题可庄楷书册子"}
{"author":"陈宝琛","content":"病深始悟世无医，伤性残生悔已迟。廿载未乾当室泪，一贫难塞倚闾悲。庾尘不污归无忝，陶幕相依死有知。槁木成灰犹汝恸，遥怜痴叔鬓如丝。","dynasty":"清代","title":"哭司直"}
{"author":"陈宝琛","content":"断肠花尽又霜天，心似寒灰不复然。金马尚容充小隐，月泉何意结今缘？史宬笔削关传信，社饭思量忍溯前？欲藉门生询足疾，篮舆准抵地行仙。","dynasty":"清代","title":"华卿协揆侨居天津感念去岁赏秋海棠用同馆天宇韵见寄依和"}
{"author":"陈宝琛","content":"万里生还已岁除，刳肝犹拟献辰居。坐看沉陆吾真愧，痴想回天汝亦疏。相见幸留垂秃发，得归共理旧藏书。举家总食先臣泽，薄薄田园是俸馀。","dynasty":"清代","title":"得仲勉书寄答其意"}
{"author":"陈宝琛","content":"相思千里雪中来，今日人间始可哀。垂老未平君垒块，有诗能使我低徊。故乡近腊山应好，世事如云斗又回。会面且难归岂易，花时傥及醉丰台。","dynasty":"清代","title":"步溪以长至雪夜来都有诗次和"}
{"author":"陈宝琛","content":"嗟君伤乱思乡土，老我衔哀直禁林。入世倦禽终爱羽，逢春枯树自空心。溪山无恙犹堪画，甲子长存不废吟。倘及馀年见清晏，相从一醉荔支阴。","dynasty":"清代","title":"次韵答畏庐人日见寄"}
{"author":"陈宝琛","content":"长春寒月黯无辉，顿使冲皇痛靡依。帟殿衣冠犹似旧，陵山軿辂及同归。室谁实毁孤安托？医固无良死早祈。迟暮偏蒙恩礼绝，侧身墙翣重歔欷。","dynasty":"清代","title":"大行隆裕皇太后哀辞"}
{"author":"陈宝琛","content":"纪功石侧低徊久，谁见听钟独往时。翰墨于公本馀事，风波当日正孤危。啸声隔岭如相应，心学逢源了不疑。曾是两贤枝策地，残生鹿洞可重窥？","dynasty":"清代","title":"观王文成书游庐山开先寺闻瑞卿都谏亦往白鹿因简诗题后"}
{"author":"陈宝琛","content":"眼看宫树雪纷披，犹抱冬心拱赤墀。避世已成终老计，识君偏失盛年时。君民尧舜谁曾见？治乱开天颇有知。赐沐亦思共幽讨，西山何日转春姿？","dynasty":"清代","title":"次韵徐梧生"}
{"author":"陈宝琛","content":"三年一面九回肠，楼外沧尘恐又扬。四海曾无床可坐，群书容有壁能藏。玄黄龙战今方始，潇晦鸡鸣古所臧。大好家居犹自坏，枝栖萍寄事寻常。","dynasty":"清代","title":"过青岛晤刘幼云属题潜楼读书图时欧洲搆兵岛亦戒严"}
{"author":"陈宝琛","content":"偷閒豫了登高债，思旧来寻酌水盟。垂暮犹淩孤塔迥，无尘能洗此泉清。离宫树石馀王气，绝岛风涛有战声。地下故人应见念，忧危当日自承平。","dynasty":"清代","title":"九月七日游玉泉山登妙高塔"}
{"author":"陈宝琛","content":"铁画霜棱肃我襟，人天何限别时心。一从谏疏明朝断，驯见神州大陆沈。往日回思真可惜，众芳萎绝更谁任？卅年留得荒滨叟，来对西山说邓林。","dynasty":"清代","title":"题邓铁香鸿胪遗墨"}
{"author":"陈宝琛","content":"老尚携朋到上方，后公已是一年强。云梯猿引犹能上，阴洞蛇行幸免创。有兴再来还我共，兹游所欠要天偿。奇岩夹涧无飞瀑，好树弥山未著霜。","dynasty":"清代","title":"自上方归柬赞虞"}
{"author":"陈宝琛","content":"出水荷钱看到花，又成败叶上轻槎。坐惊大陆深秋气，偏贷馀生阅物华。皈佛只赢心地净，忧天能免鬓霜加？相知犹有同心侣，不怨离人不忆家。","dynasty":"清代","title":"秋深寄内"}
{"author":"陈宝琛","content":"大患吾侪正有身，异于禽兽始为人。忧来老我难归隐，书至知君又食新。未死发肤终自惜，平生肺腑几相亲？乱棋满局须看竟，万一残年作幸民。","dynasty":"清代","title":"次韵答旭庄"}
{"author":"陈宝琛","content":"幽花生世不宜春，佳色天然与菊亲。侍醮淡妆犹入画，倾阳本性讵随人？苍梧泪溅斑筠尽，金粟魂依拱木新。莫语荷杯池馆日，秋风太液足伤神。","dynasty":"清代","title":"题节庵葵花画扇次韵"}
{"author":"陈宝琛","content":"乌私何意达宸聪，盛世堂廉骨肉同。一德赓歌彰圣善，百年慈孝见流风。累传犹食诗书旧，馀绪曾褒缋画工。辉映机声灯影卷，卷葹福泽孰如公？","dynasty":"清代","title":"钱文端陈群夜纺授读图"}
{"author":"陈宝琛","content":"此身已许高皇帝，刀镬谁能搅寸丹？正气文山同所养，奇情鸿宝觉尤难。孝经以外留心画，榕颂相持较岁寒。邻有瑰珍知不早，白头退食恣传观。","dynasty":"清代","title":"题研忱丈所藏石斋逸诗墨迹"}
{"author":"陈宝琛","content":"乾嘉世远风流尽，隔海欣来物茂卿。四部纵观登秘阁，三桑亲见过神京。他山有日资攻错，大地何年话太平？归路重烦讯罗隐，拂龟无限卜居情。","dynasty":"清代","title":"赠日本内藤虎"}
{"author":"陈宝琛","content":"束发倾心简学斋，三传晚顾见伦魁。性情于古差相近，世界疑天特与开。此后风云还几变，等閒花木有馀哀。个臣遗恨君能说，霜鬓当年苦费才。","dynasty":"清代","title":"题陈仁先诗卷"}
{"author":"陈宝琛","content":"楼台风日忆年时，茵溷相怜等此悲。著地可应愁踏损，寻春只自怨来迟。繁华早忏三生业，衰谢难酬一顾知。岂独汉宫传烛感，满城何限事如棋。","dynasty":"清代","title":"次韵逊敏斋主人落花四首其一"}
{"author":"陈宝琛","content":"冶蜂痴蝶太猖狂，不替灵修惜众芳。本意阴晴容养艳，那知风雨趣收场。昨宵秉烛犹张乐，别院飞英已命觞。油幕綵幡竟何用？空枝斜日百回肠。","dynasty":"清代","title":"次韵逊敏斋主人落花四首其二"}
{"author":"陈宝琛","content":"生灭元知色是空，可堪倾国付东风。唤醒绮梦憎啼鸟，罥入情丝奈网虫。雨里罗衾寒不耐，春阑金缕曲初终。返生香岂人间有，除奏通明问碧翁！","dynasty":"清代","title":"次韵逊敏斋主人落花四首其三"}
{"author":"陈宝琛","content":"流水前溪去不留，馀香骀荡碧池头。燕衔鱼唼能相厚，泥污苔遮各有由。委蜕大难求净土，伤心最是近高楼。庇根枝叶从来重，长夏阴成且小休。","dynasty":"清代","title":"次韵逊敏斋主人落花四首其四"}
{"author":"陈宝琛","content":"早岁论交托纪群，久钦难弟殉忠勋。一门气遏方张寇，百战功归特起军。从此淮淝多出将，当时曾李最知君。闻鼙忍听中兴盛？大好家居坐自焚。","dynasty":"清代","title":"张勇悫树屏遗像"}
{"author":"陈宝琛","content":"髫龄食宿习琤琮，老隔云山梦万重。早洁心源何敢浊，遍尝世味几层浓。书来为喜居新卜，瓶拆遥知手自封。终望及身见清晏，从君啜茗最高峰。","dynasty":"清代","title":"藜观僦居蒙泉山馆以泉水寄饷"}
{"author":"陈宝琛","content":"纯皇民事重坊庸，频对西山驻六龙。一代池台忍芜废，百年树木尚葱茏。出林亭敞凉宜夏，随锸泉生冻过冬。人海如君能有几？忍寒来看雪中松。","dynasty":"清代","title":"十一月十九日同濩斋钓鱼台看雪"}
{"author":"陈宝琛","content":"故山一别十三春，犹有从游载酒人。佳日池亭俨图画，昔年童冠尽缨绅。纵观寒木须时栋，暂对清尊远世尘。胜集金元遗迹在，如斯风义定谁伦？","dynasty":"清代","title":"里中及门百三十二人谠集钓鱼台"}
{"author":"陈宝琛","content":"耻同农圃较肥硗，休暇林泉乞把茅。槁壤及今犹望泽，危枝何处得安巢？不材老我输文木，共济须君愧苦匏。啸傲名园春物足，看山倘更过西郊。","dynasty":"清代","title":"次韵答周沈观"}
{"author":"陈宝琛","content":"医学寰中久失传，西来圣手动回天。感君深爱如亲属，起我沈疴亦宿缘。一日几回劳听切，馀生无恙恣餐眠。只惭衰朽留何用，孤负灵方与驻年。","dynasty":"清代","title":"病起赋谢克礼医师君有声沪上前岁归与欧战近来京师始与余相识岂佛家所谓缘耶"}
{"author":"陈宝琛","content":"笔耕代禄养衰亲，清白儿孙故耐贫。三绝能为殊俗重，一瞑谁谓彼苍仁。戴星力疾轻千里，品画来过欠五旬。我为寿耄犹涕下，可堪老檗对萧晨？","dynasty":"清代","title":"哀陈师曾"}
{"author":"陈宝琛","content":"忠孝只凭一念愚，深闺荏弱竟捐躯。少时礼教儿从父，辈起贞魂妇侍姑。双节凛然宜有传，二门清绝并为儒。从容引决原难事，多少须眉愧丈夫！","dynasty":"清代","title":"叶烈妇挽辞林生皋女也绝粒殉婿其姑亦殉节者"}
{"author":"陈宝琛","content":"梦想僧房菊，频来赏拒霜。花如人半醉，亭在水中央。变灭元空相，萧条剩晚芳。独应挥尺涕，还嗅野梅香。","dynasty":"清代","title":"华严精舍其六"}
{"author":"陈宝琛","content":"远送踰千里，风涛益汝悲。欲归诚不易，相见定何时？弱质殊堪念，柔肠强自持。亦思淩勃碣，北望奈吾衰！","dynasty":"清代","title":"婉女随婿入都过苏省亲送至上海其一"}
{"author":"陈宝琛","content":"汝婿趋庭乐，还朝正及春。传家先志节，报国恃精神。黻佩宜相敬，齑盐要耐贫。宣南巢好在，回首听鸡晨。","dynasty":"清代","title":"婉女随婿入都过苏省亲送至上海其二"}
{"author":"陈宝琛","content":"十年痁再发，无复阿爷来。当室嗟何世，全生幸不材。保无遗体累，忍便夙心灰？绕榻騃儿女，焉能喻我哀？","dynasty":"清代","title":"病疟示妇"}
{"author":"陈宝琛","content":"出门伤世变，行路觉吾衰。海月萧森夜，风林叫啸时。潮涛生故习，陵谷后遑知？廿载输顽石，崔嵬是旧姿。","dynasty":"清代","title":"十月初十夜鼓浪屿月中"}
{"author":"陈宝琛","content":"北风吹易水，满路白衣冠。无垢此片土，不冰馀寸丹。纲常终古在，风义近今难。一诀欠临穴，频揩泪眼看。","dynasty":"清代","title":"梁格庄会葬图为余樾园题"}
{"author":"陈宝琛","content":"春盛寒犹重，风多昼易阴。任天无早暮，同物自飞沈。地气鹃前觉，巢痕燕共寻。炉灰浑未冷，相喻向晨心。","dynasty":"清代","title":"次韵苏盦夜直"}
{"author":"陈宝琛","content":"凄清四更月，夜夜枕边看。镜破犹良久，眉低渐向阑。战声侵晓急，海气挟潮寒。候日郑夫子，磨销墨几丸？","dynasty":"清代","title":"残月"}
{"author":"陈宝琛","content":"介立丁邪世，哀歌得雅音。百罹前老至，一病与贫深。计学无此选，楹书谁可任？闻丧稽临哭，衰疾涕弥襟。","dynasty":"清代","title":"挽曾刚甫"}
{"author":"陈宝琛","content":"吾友严几道，天才绝等伦。但论精八法，亦足废千人。老病终邱首，溪山人战尘。可能持斗酒，沃酹橘花晨？","dynasty":"清代","title":"严几道临帖卷子没盖七年矣感题"}
{"author":"陈宝琛","content":"三元甲子岁朝春，千岁犹难值此辰。不合乾坤长板荡，却留皮骨老风尘。桃虫世难操心苦，刍狗科名拜赐新。早达晚成都梦呓，曾无毫末答君亲。","dynasty":"清代","title":"甲子元日立春书感"}
{"author":"陈宝琛","content":"固知无补忍言归，微愿平生事事违。好梦已随芳草远，旧人渐似曙星稀。出门宿潦深盈尺，举目阴云黯四围。失喜涉旬见颜色，病馀相视慰輖饥。","dynasty":"清代","title":"次韵濩斋病后入直作"}
{"author":"陈宝琛","content":"深房复幔护红芳，无那春风比虎狂。照睡犹持通夜烛，乞阴虚爇彻天香。画师百感成丝鬓，名友相怜尽断肠。曾及盛年参彦会，禊辰频醉国花堂。","dynasty":"清代","title":"和仁先词龛海棠"}
{"author":"陈宝琛","content":"麻鞋相见并霜颠，回首闽山卅二年。世以神州为博局，天留我辈看桑田。衰迟未尽平生意，琐尾翻赢一觌缘。何但黍离行道感，下车城郭已瞠然。","dynasty":"清代","title":"秦子质来津奔问因同入都"}
{"author":"陈宝琛","content":"羲轮不趁鲁戈回，万事人间总可哀。未死宿心随墓草，何年残劫换池灰。旧庐萧瑟空流叹，大陆疮痍正费才。辽海茫茫华表鹤，尘沙满眼为谁来？","dynasty":"清代","title":"过张忠武宅同愔仲徯园韵"}
{"author":"陈宝琛","content":"人间何世更商声？忍死终思见太平。丛菊再开非故土，迷阳弥望奈吾行。桑田海水相更迭，蝉翼千钧有重轻。一昨澄漪亭子上，西山犹对晚松明。","dynasty":"清代","title":"次韵苏盦九日作"}
{"author":"陈宝琛","content":"阴云如羃失重闉，遑问金明与玉津？一昔风光如隔世，等閒会合不由人。蛙声能禁民思汉？鹑首休疑帝赐秦。城北城南何所住？知君肠断曲江春。","dynasty":"清代","title":"次韵澹庵新正见怀"}
{"author":"陈宝琛","content":"胄筵五日有恩光，江介仁风藉奉扬。忧国万言逾痛哭，酬知一传剩循良。家声忠孝须能继，祖德高曾未可忘。敢信凉飙无再热？箧中留取亦甘棠。","dynasty":"清代","title":"可庄直上斋端午赐扇其孙小尹得之求题"}
{"author":"陈宝琛","content":"华发重来已堕颠，剩能传信说开天。全输此局无终局，痛哭当年故少年。成佛甘居灵运后，编诗忍溯义熙前？流离与子何多日，蚁磨风轮任转旋。","dynasty":"清代","title":"次韵答愔仲见题己酉后诗稿"}
{"author":"陈宝琛","content":"垂暮居夷不自意，群吟社饮复君同。昔贤胜集常兴感，小极浮生合养空。领略风光诗卷里，消磨腰脚战声中。众生苦厄何由度？多愧文殊省病翁。","dynasty":"清代","title":"匏庵约于俟园修禊以腰疾未赴有诗见讯次和"}
{"author":"陈宝琛","content":"阅遍冰霜占断春，凤城从未有双身。不须勤举飞英白，满院幽香已醉人。","dynasty":"清代","title":"月华贝勒招赏庭梅"}
{"author":"陈宝琛","content":"裴休戒定一头陀，生日年年借邵窝。一昨蚁舟犹腹痛，节楼东是逝川波。","dynasty":"清代","title":"听水斋杂忆其十一"}
{"author":"陈宝琛","content":"亭午蜻蜓信雨徵，登舻幸及未云兴。翻因借得南风便，帆落江楼正上灯。","dynasty":"清代","title":"八月十四夜携家泛南溪晨至小雄山斋晚归诗以纪之其三"}
{"author":"陈宝琛","content":"少作齐纨久付装，宋元家法故堂堂。损轩诗卷争传世，斜日黄垆总断肠。","dynasty":"清代","title":"汪君牧临金冬心画册其二"}
{"author":"陈宝琛","content":"凄清四更月，夜夜枕边看。镜破犹良久，眉低渐向阑。战声侵晓急，海气挟潮寒。候日郑夫子，磨销墨几丸？","dynasty":"清代","title":"残月"}
{"author":"陈宝琛","content":"若个将身作道场？荃兰揽涕视天霜。等閒大厦容巢燕，从古多歧易丧羊。孔蹠俱尘输一醉，楚凡同坐定谁亡？夜来洗得心如水，松月风泉满佛廊。","dynasty":"清代","title":"自西山归瑞臣见示三叠之作依韵再和"}
{"author":"陈宝琛","content":"少伯功成游五湖，东山安石志不渝。古人遭时类有托，廋语或更思莼鲈。以公方之趣倘殊，高牙大纛临三吴。江清海夷帝日俞，乃眷初服为斯图。诏书朝下夕移镇，川后稳送瓯闽鲈。下车勤勤问疾苦，作我髦士蒐师徒。袖长地褊岁未半，顿解符绶行首涂。再期连帅六受代，纵有郇召膏焉敷？氓萌睽睽失鷇哺，公胡不闵神夷愉？行藏任天那喜愠，政恐世难仍相须。招来麾去本臣职，但祝云卧无惊虞。中兴将帅算公在，矍铄犹可雄万夫。衡湘地灵足英少，报国莫道山林无。扁舟散帻色相耳，胸中八九云梦谁能摹？","dynasty":"清代","title":"题魏午庄尚书洞庭归棹图"}
{"author":"陈宝琛","content":"雨声盖海更连江，迸作辛酸泪满腔。一酹至言从此绝，九幽孤愤孰能降？少须地下龙终合，孑立人间鸟不双。徙倚虚楼最肠断，年时期与倒春缸。","dynasty":"清代","title":"入江哭蒉斋"}
{"author":"陈宝琛","content":"郎潜垂卅年，一麾乃万里。过家屡逾假，临发却复止。汝老顾自忘，怜我劳未已。我劳不离乡，远宦汝方始。平生积一试，志岂在膴仕？所忧疏戆素，于世故殊轨。海程虽稍近，出入炎瘴里。早晚滇池秋，掣电报我喜。","dynasty":"清代","title":"送仲勉之官云南其一"}
{"author":"陈宝琛","content":"否极谁能理乱丝？殷忧启圣此其时。陈谟惠迪亲耆德，凝命维新缵旧基。别久故应前席数，来迟自负盍簪期。心声悱恻犹相及，朝暮江云入梦思。","dynasty":"清代","title":"病山侍郎夏间来觐直讲至八月始归留诗索和次韵寄沪"}
{"author":"陈宝琛","content":"不茗中泠近十年，年时对品佛岩泉。缑山纵不吹笙去，禁得番番海变田？","dynasty":"清代","title":"听水斋杂忆其十"}
{"author":"陈宝琛","content":"费尽清霜染，初成一树丹。秋痕增绚烂，天意洗荒寒。蠹叶披云锦，虬柯灿海珊。燕脂谁乍洒，雁影昨低盘。斜照中边彻，西风昼夜乾。斋钟枫阪寺，画稿蓼花滩。绮丽春光并，高华晚景难。瑰材逢圣代，臣节寸忱殚。","dynasty":"清代","title":"乡试赋得霜高初染一林丹"}
{"author":"陈宝琛","content":"天公不谅耕者苦，当晴不晴雨不雨。入秋乾暵逾七旬，浙沥偶沾何足数。水田龙蜕不断声，山田龟坼无完土。藷藤掀翻随风飞，稻穗瘦薄向日舞。去年苦水今苦旱，剜肉可怜疮不补。煌煌蠲贷闽独无，匪民之辜谁实主？追徵火迫典卖尽，此状无人告大府。昨闻守令爇佛香，为民斋祈满城睹。过时虽雨亦何用，禁嚇无端及屠户。开镰须丐半月晴，民自吁天祷田祖。","dynasty":"清代","title":"苦旱吟"}
{"author":"陈宝琛","content":"岩扃犹剩题名墨，池水应怜皱面人。约略老坡眠石处，却从榛莽告晁秦。","dynasty":"清代","title":"灵光寺忆竹坡示畏庐石遗"}
{"author":"陈宝琛","content":"为神知尚眷皇州，全局残阑及故邱。强食无人抗封豕，苦心当日狎盟鸥。萧条敢信馀王气，衰耄安能有远谋？六十四年门馆旧，办香亲捧廿三秋。","dynasty":"清代","title":"辛未九月十七日文文忠师祠生日作"}
{"author":"陈宝琛","content":"香山兰若似年时，零落行宫总益悲。间说六飞曾一幸，君王终惜露台赀。","dynasty":"清代","title":"重过卧佛碧云二寺"}
{"author":"陈宝琛","content":"冶蜂痴蝶太猖狂，不替灵修惜众芳。本意阴晴容养艳，那知风雨趣收场。昨宵秉烛犹张乐，别院飞英已命觞。油幕綵幡竟何用？空枝斜日百回肠。","dynasty":"清代","title":"次韵逊敏斋主人落花四首其二"}
{"author":"陈宝琛","content":"寒日无光雪不成，南鸿忽至涕纵横。鸡凭禅力平孤愤，犹及尧年了一生。书种吾乡忧遂绝，泪河他日向谁倾？鳌峰合眼何曾烬，长觉微言总带醒。","dynasty":"清代","title":"郑友其大舅挽诗"}
{"author":"陈宝琛","content":"重入修门并秃翁，旧巢如扫付西风。从来秋士多萧瑟，不为霜林与候虫。","dynasty":"清代","title":"题伯愚将军志锐同听秋声馆圆并送之官伊犁其一"}
{"author":"陈宝琛","content":"开棂当荷风，香气日在袂。无花叶自好，花亦韵绝世。或以比君子，因之念吾契。芳华例一梦，苇荡邈天际。拒霜行且花，凉吹动岩桂。","dynasty":"清代","title":"沧趣楼杂诗其五"}
{"author":"陈宝琛","content":"光绪三载君始生，仲冬壬戌微雨晴。若翁草疏昼闭閤，我来小坐闻啼声。悬弧出告一笑乐，曰陈曰潜咳而名。前尘历历君已艾，乞画使我百感并。敬舆王佐斥不用，唐祚陵替风先萌。朱三崔胤厚相结，纵百韩偓焉扶倾。君编奏议昨进御，辨奸两札声铿宏。行朝拊髀惜忠谠，嘉汝风矩书以旌。丝纷幅裂类五季，国维垂绝需交撑。生三事一本童习，橐饘包贡惟其诚。钓台有松干离立，图此敢与双栝衡？廿年苦语倘未忘，相勖晚节仍坚贞。","dynasty":"清代","title":"为仲昭画松感赋"}
{"author":"陈宝琛","content":"絮酒哀馀敢久淹？蒋山笑我类髡钳。如何江海三千里，良觌当前失伯严！","dynasty":"清代","title":"朱二子涵留宿寓斋得诗四首其四"}
{"author":"陈宝琛","content":"丹心黄发契宸衷，褒德犹当式百工。莫作寻常科第看，中兴曾及见咸同。","dynasty":"清代","title":"劳韧叟乡举重逢拜御书丹心黄发之赐寄贺其一"}
{"author":"陈宝琛","content":"小住岂无三宿恋，见怀容有再来缘。河清梦想身亲见，犹喜心情似盛年。","dynasty":"清代","title":"访伯平吴门其五"}
{"author":"陈宝琛","content":"残梦能忘认启单，登瀛大拜盛衣冠。诸公犹及当平世，妙选何曾是冗官。禾黍旧京墟欲盏，云萍人海聚原难。羡君自拥书城老，酒罢丹铅尚校刊。","dynasty":"清代","title":"博沅叔招集同馆四十二人会饮藏园即席赋呈"}
{"author":"陈宝琛","content":"暗香入梦正花时，手亲移，尽成围。廿载偕寒，廿载忍抛离。下策火攻新出窖，聊慰眼，怎如伊。定谁索笑绕芳池，纵开迟，易空枝。铁石心肠，能免坐相思。祇恐月明还念我，春又到，几时归。","dynasty":"清代","title":"江城子忆梅"}
{"author":"陈宝琛","content":"莽氏遗臣独若存，长侪猿鹿畜林樊。朝朝屈膝娱行路，瓜果艰难一饱恩。","dynasty":"清代","title":"湖亭驯象缅王所俸也予以食则跪"}
{"author":"陈宝琛","content":"及身不相就，失君还自来。轩窗积尘寸，一一为我开。撑胸郁梁栋，吐地成楼台。委蜕等一寄，遑知华屋哀？牡丹正向阑，红白香作堆。留慰迟暮眼，识君殷勤栽。欲行见遗容，悄然重徘徊。交期安足道，悼此旷世才。","dynasty":"清代","title":"过驯鸥园留别仲昭其一"}
{"author":"陈宝琛","content":"吾生三度闰中秋，今日言愁始欲愁。便拟登台歌水调，高寒何处是琼楼？","dynasty":"清代","title":"闰中秋其一"}
{"author":"陈宝琛","content":"鹊华隔断梦层层，感到西江已不胜。他日更应成忆语，雨中瀹茗剥湖菱。","dynasty":"清代","title":"洪荫之黄益斋招游惠山其三"}
{"author":"陈宝琛","content":"石氏好兄弟，雁行来水斋。长如拄杖立，少亦听琴偕。离合那可料，扶携兹自佳。维摩长一榻，风雨若为怀？","dynasty":"清代","title":"叔毅墨樵树二石斋前漫题"}
{"author":"陈宝琛","content":"弓玉都亡宝笈空，飘零犹未出寰中。今年虐暑张厅壁，抵得刘褒画北风。","dynasty":"清代","title":"王石谷山水巨幅详载实笈三编蒲生子雅得之为题二绝其二"}
{"author":"陈宝琛","content":"羸驽加齿系宸襟，亲御仙毫振玉音。既晚勖为霜下杰，不迁鉴此岁寒心。谈经辟暑恩弥厚，授服怀忧力岂任？耄学宋臣才及第，愧无尘露答高深。","dynasty":"清代","title":"臣宝琛八十二岁生辰蒙御书老圃黄花标晚节仙洲丹橘拥高门联语并如意文绮以赐感悚恭纪"}
{"author":"陈宝琛","content":"亭午蜻蜓信雨徵，登舻幸及未云兴。翻因借得南风便，帆落江楼正上灯。","dynasty":"清代","title":"八月十四夜携家泛南溪晨至小雄山斋晚归诗以纪之其三"}
{"author":"陈宝琛","content":"女闾东国连樯至，利析秋毫信霸图。海外幸留邹鲁泽，吾宗雄杰一时无。","dynasty":"清代","title":"息力杂诗其五"}
{"author":"陈宝琛","content":"今愁古忧身并担，情丝缠缚成老蚕。跫然闻音慰衰暮，失喜对雪同城南。别来侘傺已逾艾，元发虽秃骄霜毵。我当晨兴子不睡，梦寤震壁方雄谈。昨游郊坛阅书肆，夙嗜未餍谟觞探。贾胡捆载此残剩，文物散佚繄谁惭？西山向人不改色，松栝冬秀龙蛰潭。往时避热每信宿，九九今正寒及三。君能度腊值休假，贾勇前导吾犹堪。夜中顾共阿戎语，文种垂绝常悲含。卅年兄弟子犹子，染素肯使迷朱蓝？人生得丧视所宝，万一用世功勿贪。","dynasty":"清代","title":"次韵和步溪"}
{"author":"陈宝琛","content":"水墦是处是渔庄，树石都含海色凉。摸蛤捉鱼潮复汐，那知人世有沧桑。","dynasty":"清代","title":"海珠屿"}
{"author":"陈宝琛","content":"尚嫌凉馆在人寰，逭暑聊赊半角山。海雨送诗松月外，天风吹酒荔云间。可招老衲商同社，转恐新蛩趣早还。连夕刺船就烟水，吾侪占得是萧閒。","dynasty":"清代","title":"山居杂诗其一"}
{"author":"陈宝琛","content":"髫龄食宿习琤琮，老隔云山梦万重。早洁心源何敢浊，遍尝世味几层浓。书来为喜居新卜，瓶拆遥知手自封。终望及身见清晏，从君啜茗最高峰。","dynasty":"清代","title":"藜观僦居蒙泉山馆以泉水寄饷"}
{"author":"陈宝琛","content":"孤臣无分再瞻天，晚直瀛台辄泫然。复土何年稽一哭？紬书终老息诸缘。看看兴庆班馀几，历历开元事满前。他日梦华各成录，能忘此会玉堂仙？","dynasty":"清代","title":"次韵和匏庵实录馆同人摄影偶志之作"}
{"author":"陈宝琛","content":"病夫一楼卧，佳客千里至。顿令山泽间，坐挹湖海气。登高望速水，摩石审题字。觥觥朱赵贤，陵谷风不坠。党禁一影泡，湖山载遗惠。闲云恋听水，误捉上方置。拱把惜才难，菜魔哂学伪。易子昔乘桴，不忍珠崖弃。沈侯近觇国，亲顿扶桑辔。君看七聚落，斗绝积雕瘵。绸缪贵及时，帷幄且小试。倘回溪壑姿，因君讯贤帅。","dynasty":"清代","title":"冬日同易实甫兵备顺鼎沈小沂舍人兆祉游邻霄台"}
{"author":"陈宝琛","content":"断肠花尽又霜天，心似寒灰不复然。金马尚容充小隐，月泉何意结今缘？史宬笔削关传信，社饭思量忍溯前？欲藉门生询足疾，篮舆准抵地行仙。","dynasty":"清代","title":"华卿协揆侨居天津感念去岁赏秋海棠用同馆天宇韵见寄依和"}
{"author":"陈宝琛","content":"赐书楼下支离叟，自昔吟风和夜窗。头白何年归对读，倚阑松顶看澄江。","dynasty":"清代","title":"仲勉今腊亦"}
{"author":"陈宝琛","content":"当年亦自惜秋光，今日来看信断肠。涧谷一生稀见日，作花偏又值将霜。","dynasty":"清代","title":"大悲寺秋海棠"}
{"author":"陈宝琛","content":"千里来看洞口云，牙琴海上奈临分。伤心剩对江田老，说著匡山最恸君。","dynasty":"清代","title":"听水斋杂忆其十三"}
{"author":"陈宝琛","content":"习看柯叶孰知心？绵历风霜不自今。多事柴桑醉中叟，苦将独树较连林。","dynasty":"清代","title":"自题画松"}
{"author":"陈宝琛","content":"雨声盖海更连江，迸作辛酸泪满腔。一酹至言从此绝，九幽孤愤孰能降？少须地下龙终合，孑立人间鸟不双。徙倚虚楼最肠断，年时期与倒春缸。","dynasty":"清代","title":"入江哭蒉斋"}
{"author":"陈宝琛","content":"五年不舣阳崎棹，几树赪桐欻出檐。旧物当门惟石坐，尔时插架尽牙签。官资到手谁能餍？诗卷随身可也添。恨别祇怜花竹色，江神未必管贪廉。","dynasty":"清代","title":"过玉屏山庄"}
{"author":"陈宝琛","content":"耆旧凋零又一时，輶轩忆拓教思碑。英英贻厥遗编抱，廉吏何曾不可为。","dynasty":"清代","title":"董秦州平章遗诗为仲容题其二"}
{"author":"陈宝琛","content":"二卵三言失此才，酒欢几日倏成哀。风波舟楫愁无那，却渡珠江掩袂来。","dynasty":"清代","title":"广州杂诗其三"}
{"author":"陈宝琛","content":"半生林卧癖山水，岁晏听泉嚼梅蕊。閒鸥所得祇忘机，老马何心更历块？谁知造物惜沟断，偏遣送春及婪尾。葵藿枯死终向阳，松菊虽存忍归里？羼读集元诗百首，清泪如铅心见子。金鳌退食剩密记，蕉园焚稿悲往轨。杜鹃老病犹再拜，鸡鸣风雨何能已？亦知天运例贞元，可奈孑黎苦疮痏。昨者夜吟庭堆盐，不管晨炊盎无米。同声喁于张与周，叠韵尖叉清且美。西山积素正向霁，何不忍冻再随喜？记得盛秋连辔归，满贮锦囊数番纸。试淩群玉俯银海，天地晶然悟一指。驾言是处可写忧，浊醪中亦有妙理。咏觞命啸人两三，坊巷过从居尺咫。千里江鱼到酒边，四壁唐花如画里。帝京景物故好在，故乡湖山恐无此。与君相见霜满颠，世事从教风过耳。","dynasty":"清代","title":"再叠答匏庵并柬珍午熙民"}
{"author":"陈宝琛","content":"长春寒月黯无辉，顿使冲皇痛靡依。帟殿衣冠犹似旧，陵山軿辂及同归。室谁实毁孤安托？医固无良死早祈。迟暮偏蒙恩礼绝，侧身墙翣重歔欷。","dynasty":"清代","title":"大行隆裕皇太后哀辞"}
{"author":"陈宝琛","content":"俦中可语本无多，移坐倾襟奈瞑何。馀暑转从秋令剧，夕风犹送市声过。七旬不见诗连牍，一昨相望月在波。穷薄说来还自哂，年年花后赏残荷。","dynasty":"清代","title":"入城过鳌峰就珍午閒话"}
{"author":"陈宝琛","content":"云黯康陵，芜深南内，片铜剩臭犹剧。蹋鞠朋游，争棋不逊，若曹同此门籍。尾随毡幄，更何羡、穿宫五百。漫劳讥察，义子连翩，况兼豪贼。一从夜度居庸，关钥难遮，印符亲敕。家里忘归，覆舟渔后，歌哭都成陈迹。一朝遗念，只天府、图藏警跸。留名真个，威武馀风，就中呼出。","dynasty":"清代","title":"庆春宫豹房铜牌"}
{"author":"陈宝琛","content":"一路琅玕绿到山，敢将千户较人间？此君颇亦伤芜秽，及取新萌莫等閒。","dynasty":"清代","title":"听水第二斋落成幼点嘿园同赋其三"}
{"author":"陈宝琛","content":"玉屏亭榭散春星，下院潮平惯扣扃。谁信出山缘便断，再无诗讯草堂灵。","dynasty":"清代","title":"听水斋杂忆其七"}
{"author":"陈宝琛","content":"少戆还君著作庭，天将雨露寓雷霆。遂初此去臣何慊，乱政从来国有刑。书壁会当思鲁直，裂麻竟不相延龄。陔馀未乏酬恩地，勤与乡邻讲孝经。","dynasty":"清代","title":"送江杏村归养"}
{"author":"陈宝琛","content":"远送踰千里，风涛益汝悲。欲归诚不易，相见定何时？弱质殊堪念，柔肠强自持。亦思淩勃碣，北望奈吾衰！","dynasty":"清代","title":"婉女随婿入都过苏省亲送至上海其一"}
{"author":"陈宝琛","content":"坏云坠地龙上扶，化为石厂佛所庐。吐漦炼水幻阴霁，九天飘下千明珠。十年梦想今眼见，洞口突兀林岩殊。烟丝羃历动丹碧，忽讶白点晴溅裾。穿松踏苔饱古绿，入门绕殿相惊呼。围屏三面幄千尺，铸此积铁宁洪炉。阴风融液作钟乳，滴灌佛顶甘醍醐。燕泥倒黏杂草实，修蔓垂络秋花疏。僧誇石泐肖大士，玉芝瑶树交莲趺。目谋意构微有似，谁梯险绝龛金躯？灵羊凿空定何代，深书仰读愁模糊。南溪晚出赋十景，数典便断开山初。淳熙布施一尘在，更遣徐谢穷追摹。沧桑陵谷那可说，勘取空色宾头卢。穹楼饭罢趣解襆，枕边淅淅吟魂苏。","dynasty":"清代","title":"游方广岩"}
{"author":"陈宝琛","content":"冠盖如云苦爱身，露章独有外台人。老餐山气颜逾泽，閒听江声世又新。脱屣一官殊磊落，巾车四海几交亲？粤华梦冷京尘远，廿载相逢两幸民。","dynasty":"清代","title":"节庵闻余至沪自焦山来会出示乞病纪恩诗次韵为赠"}
{"author":"陈宝琛","content":"投老书城祓世尘，廿年绨椠未离身。寻山犹惜分阴暇，隔海亲搜秘藏珍。取次校刊媲黄顾，会看著录过晁陈。一楼双鉴松声里，已傲同光几辈人。","dynasty":"清代","title":"题傅沅叔藏园校书图"}
{"author":"陈宝琛","content":"朔风猎霜林，绳直城西道。去岁饯黄公，今晨送张老。帝心重岳牧，飞黄出内皂。救时亦已亟，报国未为早。太行扼右辅，斥塞列城堡。矧伊灾祲馀，疲忙待公保。儆贪讽硕鼠，敦俗诵山栲。殆将试吏事，岂为积资考？深恩恋觚棱，馀泪别亲好。苍茫万千感，一一上怀抱。频年托韦弦，斗室展汛扫。忧虞天心醉，歌哭俗眼媢。所期合英贤，补衮翊皇造。经术公最深，万言气雄颢。速夷求识面，重译购疏稿。夜阑论边事，对烛首蓬葆。每忆风雪中，交章吁青琐。浊浪绵神迹，浮云郁层昊。更生副容台，掌故恣蒐讨。过从六丈已，道义互灌澡。不畏萧艾滋，但愁乏香草。公行见王郎，一尊乐泮藻。勖哉岁寒心，不雕以为宝。","dynasty":"清代","title":"送孝达前辈巡抚山西"}
{"author":"陈宝琛","content":"人间何世更商声？忍死终思见太平。丛菊再开非故土，迷阳弥望奈吾行。桑田海水相更迭，蝉翼千钧有重轻。一昨澄漪亭子上，西山犹对晚松明。","dynasty":"清代","title":"次韵苏盦九日作"}
{"author":"陈宝琛","content":"朝衣就市痛冰清，赴死还看好弟兄。有子多应思我友，此才难得出宗英。倚楹一泪几成罪，临穴同歼岂为名？长忆城南相送日，尔时厝火故承平。","dynasty":"清代","title":"闻伯茀寿富仲茀富寿兄弟死耗"}
{"author":"陈宝琛","content":"厂市归来醉管弦，六街是处是新年。不须远溯乾嘉盛，说著同光已惘然！","dynasty":"清代","title":"瑞臣属题罗两峰上兀夜饮图摹本其一"}
{"author":"陈宝琛","content":"人生聚散安可量，五年君再官吾乡。别后相思莫复道，灯前感旧真断肠。我乘轺出遂归卧，君亦剖竹浮沅湘。积年党籍坐不调，转徙岭表鸣循良。豸衣入闽髭满颊，相视此别周星强。是时节府气沆瀣，喁喁滨海希天浆。君独胡为慕止足，潞河厂市閒相羊。徵书强起牧旧治，无乃造物巧报偿？艰虞欲引义未可，龙性肯与时低昂？公馀墨墨就我语，玉堂天上谁能忘？当年忧天亦自哂，宁料及世沧尘扬。山中麻鞋阙奔问，读诏西向涕泗滂。伏蒲碧血半亲故，招魂那更哀国殇！长安如棋近廿载，陆沈谁实尸其殃？亲贤再起天不憖，剧哉国殄人之亡。君今移官何所骋？不管耆孺怀甘棠。哀鸿在野鼠在社，念此岂独离情长。吾衰倘免蹈海死，还望三至绥南畺。","dynasty":"清代","title":"感别小帆世丈移藩湖南"}
{"author":"陈宝琛","content":"畿南之山最大房，石廪层沓摩穹苍。银陀峻极古弗贵，伟此岩壑称上方。峰回涧束合林翠，森壁留罅穿天光。折盘开阖路几绝，数武一换山阴阳。岂无飞流与争道，上有栏楯临洸洋。石梯历级三百尽，复磴稍坦云屏张。庵堂七二半颓陀，错落丹碧仍相望。入门古柏俨初祖，建寺或者真情唐。洞游岩坐絜先后，争取馀晷腰脚强。经行荦确亦劳止，差喜所得堪汝偿。","dynasty":"清代","title":"四月十四日同嘿园宰平游上方山至兜率寺"}
{"author":"陈宝琛","content":"天穷人厄总区区，元祐熙丰俯仰殊。海外负瓢犹自适，江干吹笛尽相娱。命宫合有牛箕谤，春梦赢成笠屐图。若较陆张文谢辈，先生生世未暌孤。","dynasty":"清代","title":"郭侗伯招饮集寒碧簃拜东坡生日分韵得孤字"}
{"author":"陈宝琛","content":"孤儿昔病疟，父闻城中归。入门手拊额，未语先献欷。谓汝勿先我，声出泪亦随。是时月正午，当户松风吹。年年暑月夜，此味悬心脾。","dynasty":"清代","title":"四月十三夜"}
{"author":"陈宝琛","content":"雪肤翠鬣越千春，占断江山阅尽人。谁意息阴人去后，战尘还慁岁寒身。","dynasty":"清代","title":"诗孙画驯鸥园雪中古栝其一"}
{"author":"陈宝琛","content":"昨来腊尽顷春残，棋局长安总未安。场圃规成亭亦结，远山如画就君看。","dynasty":"清代","title":"三月廿四日再访小帆韧叟涞水村居其一"}
{"author":"陈宝琛","content":"人中屈轶孰如公？劲草天留抗疾风。百折不渝回日志，万言应悟徙薪忠。靖康至竟阶安石，臣靡终须殪有穷。行幄从容近黄发，可摅所学补天聪。","dynasty":"清代","title":"赠升吉甫尚书"}
{"author":"陈宝琛","content":"欲去还留又见花，强支衰槁对容华。不香那复知金屋，有泪多应溅绛纱。自笑一冬虚盼雪，豫愁明岁会移家。平分半日输张籍，侧帽钩帘看晚霞。","dynasty":"清代","title":"庭前海棠初开姜斋同赋"}
{"author":"陈宝琛","content":"亭子依然屋转新，梅花亦是劫馀身。净名居士心无住，却替幽香作主人。","dynasty":"清代","title":"郑友其大舅招饮偕寒亭观旧植梅其一"}
{"author":"陈宝琛","content":"倚天照海倏成空，脆薄原知不耐风。忍见化萍随柳絮，倘因集蓼毖桃虫。到头蝶梦谁真觉，刺耳鹃声恐未终。苦学挈皋事浇灌，绿阴涕尺种花翁。","dynasty":"清代","title":"感春四首其三"}
{"author":"陈宝琛","content":"木瓜无十年，一岁种便实。饤之晶盘中，黄蜡酿成蜜。","dynasty":"清代","title":"海南百果相续多中土所无纪以绝句其五"}
{"author":"陈宝琛","content":"孤儿昔病疟，父闻城中归。入门手拊额，未语先献欷。谓汝勿先我，声出泪亦随。是时月正午，当户松风吹。年年暑月夜，此味悬心脾。","dynasty":"清代","title":"四月十三夜"}
{"author":"陈宝琛","content":"无意溪行讨得源，廿年如梦漫留痕。平生事事蹉跎过，犹及衰残筑此墩。","dynasty":"清代","title":"听水第二斋落成幼点嘿园同赋其一"}
{"author":"陈宝琛","content":"凿空真成绝迹行，祇怜乱木不知名。烧痕匝地看俱尽，黛色参天尚幸生。","dynasty":"清代","title":"自威雷斯雷乘火车至大白蜡书所见"}
{"author":"陈宝琛","content":"习看柯叶孰知心？绵历风霜不自今。多事柴桑醉中叟，苦将独树较连林。","dynasty":"清代","title":"自题画松"}
{"author":"陈宝琛","content":"循绩廉声满外台，井泉时动邑人哀。焦原连岁无青草，苦忆琳宫请雨来。","dynasty":"清代","title":"听水斋杂忆其十二"}
{"author":"陈宝琛","content":"行园持橐人两三，板屋寻丈如僧龛。景翁老健癖茗饮，亲点分啜资雄谈。再期肝脾尚此味，坐处形影成优昙。手临真草忍检视，尘积能免供饥蟫。吾宗思旧宝残剩，发匮旦旦勤搜探。闻香无意得龙焙，汲戆盖猛随咀含。吾曹赋性习茶蓼，敢说苦硬终回甘？故人精爽俨临上，饮此后死容无惭。君诗沉哀积百感，三复脸泫吾何堪。此茶隔海谁所致？七鲲身近闽东南。","dynasty":"清代","title":"仁先于直庐检得景文诚遗茗分啜同人有诗纪事感痛辄和"}
{"author":"陈宝琛","content":"壮不如人况暮年，任从时世笑诗颠。未应八表同沈陆，无那群飞正刺天。久矣畏牺宁羡绣，㗳然伏枥忍加鞭？怪君多事供描画，簸秕扬糠例在前。","dynasty":"清代","title":"伯平复叠前韵以坚游吴之约再酬两章并答来书其一"}
{"author":"陈宝琛","content":"沈阴积成雨，通夕风怒鸣。蓦思水上村，飓发霪潦并。居人念客子，畏寒何所营？夙驾就馆餐，夜炉对书檠。由来秉礼国，所恃安无倾。小忠效载笔，何日观化成？远愧吾叔子，宛然鲁两生。先庐抱经卧，不闻风雨声。","dynasty":"清代","title":"寓斋杂述其八"}
{"author":"陈宝琛","content":"窜身海曲倏三秋，豪气销磨蛰一楼。但觉凉风催客老，敢希休日恣山游？勤王岂竟无狐偃，生子谁能似仲谋？九日回思卮共把，桑榆犹及与君收。","dynasty":"清代","title":"次韵苏盦丁卯九日"}
{"author":"陈宝琛","content":"再出身歼星斗南，中兴群帅竟刘戡。陆沈今日神恫甚，剩溯书楹作客谈。","dynasty":"清代","title":"林文忠公自云贵乞病归手书家塾楹语公曾孙蔚章重装属为题识"}
{"author":"陈宝琛","content":"合充净供法王台，却渡浑河溷俗埃。若个真能留核种？吾衰久不见花开。老僧寄速亲装笼，居士分甘费数枚。等是与山缘未断，秋凉犹拟就松来。","dynasty":"清代","title":"谢心畬分贻戒台山桃"}
{"author":"陈宝琛","content":"开径延三益，循溪署八愚。岁寒寻保社，禅缚笑臞儒。不饮奇嫌问，无金墓懒谀。计成投畚遁，绪触拔钗沽。瓶钵真居士，衣冠一野夫。忏堂甘刬草，慧海誓乘桴。狂象驯依圯，翔鸾铩就笯。花沾迦叶体，雪媚藐姑肤。柏树还生子，优昙总恋柎。那曾僧气足，遍道净缘劬。初地诚回向，诸天想唯俞。塔铃通译语，台镜豁尘污。出入谁司键，推敲讵待符？座充摩诘室，斋抵步兵厨。索索诗魔退，凉凉酒疟苏。杜机皈怖鸽，幻迹悟飞凫。到此题从凤，其间隐即蛛。终同守城墨，遑作泣歧朱？可忆趋京辇，频年侍阙觚。拘留桑下宿，蹭蹬棘中途。风雪过茶董，江湖话木奴。说经当席夺，咏史又船租。未种花盈县，徒贻水满盂。脱身辞请谒，容膝学跏趺。独寐宁妨寤，卬须枉见呼。祇园随喜施，息壤劫盟俱。蔬饭匆匆具，蒲团个个铺。韬名期蛰豹，伺影戒逢狐。宗派商师友，行藏杂钓屠。纵殊夫子瓮，颇类市公壶。震旦方灰劫，恒沙矧蕞躯。再中回日愿，万变看云图。石鼓泉应歇，山楼月太孤。傥来收橡实，相对饵松腴。定律深心护，空轮悉力扶。圆关探锁钥，静籁领笙竽。般若何生灭，阎浮自混渝。繄予常住否，微佛曷归乎？闻梵知先觉，移文忍厚诬。汪罗香火在，蛩駏莫愁无。","dynasty":"清代","title":"题损轩不二门图步净名韵"}
{"author":"陈宝琛","content":"匏庐诗卷巴园画，三寿惟君尚岿然。每念赛灯京邸夜，能忘刻烛郡斋年？同声例作霜钟应，雅戏疑犹博弈贤。客里土风长主社，天留南北两顽仙。","dynasty":"清代","title":"平斋八秩里言博笑其二"}
{"author":"陈宝琛","content":"楼外三峰不世情，四时向我敞云屏。平生浪费寻山屐，何似支头看送青。","dynasty":"清代","title":"沧趣楼杂诗其一"}
{"author":"陈宝琛","content":"春寒消不尽，九九尚凝阴。初旭笼云薄，疏星向曙沈。酒欢如可续，花事与重寻。历历同光世，閒来并上心。","dynasty":"清代","title":"春寒"}
{"author":"陈宝琛","content":"旧闻房太尉，夙世永禅师。佛有轮回验，神尤示梦奇。众生难度厄，仁者自行慈。夙夜期无忝，能忘芋味时？","dynasty":"清代","title":"吴养庵玉泉寻梦图"}
{"author":"陈宝琛","content":"试从全盛日，数到中兴年。世与人相待，名兼位以传。各留心画在，未觉事功偏。沈陆当谁责，庸非运使然？","dynasty":"清代","title":"题刘文正文清父子阮文达祁文端胡文忠曾文正左文襄李文忠翁文恭诸公手札册子"}
{"author":"陈宝琛","content":"东坡饮啖想平安，塞上秋风又戒寒。此别岂徒吾辈事，即归能复曩时欢？数声去雁霜将降，一片荒鸡月易残。独自听钟兼听水，山楼醒眼夜漫漫。","dynasty":"清代","title":"七月廿五夜山中怀蒉斋"}
{"author":"陈宝琛","content":"破禅中夜梦京尘，最忆西山对榻人。垂老可应思止酒，无官端不为忧贫。海天会合知何日，泉石沈冥各此身。诗墨和苔犹满壁，年时何限迹成陈。","dynasty":"清代","title":"鼓山见竹坡题句却寄"}
{"author":"陈宝琛","content":"观棋闻又入长安，金玦三年信誓寒。雨夜梦回疑妇叹，竹林酒熟忆朋欢。肯将龟筴从詹尹，倘爱钟鱼对懒残。住惯烟波怕尘土，停云直北奈迷漫。","dynasty":"清代","title":"蒉斋自塞上和前诗叠韵寄京师"}
{"author":"陈宝琛","content":"别梦江南逐去潮，却从乌石话金焦。战场极目涛犹怒，时事填膺酒易消。三径蓬蒿容仲蔚，满山藜藿待宽饶。日华转眼开春殿，天上风珂想早朝。","dynasty":"清代","title":"漱兰年丈来主闽试喜晤感赋"}
{"author":"陈宝琛","content":"十载街西形影随，五年南北尺书迟。梦中相见犹疑瘦，别后何时已有髭。机尽狎鸥元自适，声销卖药渐无知。江心忆拜张都像，热泪如潮雨万丝。","dynasty":"清代","title":"蒉斋以小像见贻题寄"}
{"author":"陈宝琛","content":"安排渔具号天随，晞发沧洲已悔迟。善病无方苏渴肺，懒吟有分赦愁髭。露兰香悴宁论服，风叶秋深各自知。赢与宾鸿镇来往，海天南北一情丝。","dynasty":"清代","title":"蒉斋和诗见怀叠韵再寄"}
{"author":"陈宝琛","content":"溪堤欹塌稻孙斜，乞籴山僧对客嗟。我辈且来评荔子，好官犹解惜荷花。京圻水退徵输粟，海市钱荒盼捆茶。莫过湖亭怀李赵，烟中城郭叫昏鸦。","dynasty":"清代","title":"水退同周彦升黄子穆丈林贻庵啖荔长庆寺"}
{"author":"陈宝琛","content":"礼书旧馆并沧桑，雪屋丹铅故未央。自拥百城忘户外，纷纷燕蝠廿三霜。","dynasty":"清代","title":"题绥之雪夜校书图其一"}
{"author":"陈宝琛","content":"我初十龄咸丰间，及未兵燹登金山。廿年前复道京口，夜蹑浮玉琼楼寒。流回沙合骑入郭，岸谷岂独蛟螭蟠？焦山崭然蔚深绿，僧话尘劫如鸥閒。故人腰黄新舍佛，同岁陈许争传观。无何王郎亦守润，欲约访戴穷幽攀。江中取泉岁数饷，此味十载留脾肝。一星未终尽鬼录，碧血桑海何时乾？昨持絮酒掠山过，天为雨泣伤春残。船窗闻笛不能仰，闭置甘受江神姗。吾宗题画偶徵及，谓廿八字君毋悭。宁知山楼晦如墨，吮笔百感来无端。","dynasty":"清代","title":"俶玉属题京口三山卷子"}
{"author":"陈宝琛","content":"书屋纯皇旧补桐，龙潜已裕十全功。神州渴望中兴主，早晚垂灵牖圣聪。","dynasty":"清代","title":"瀛台侍直七月至九月得十六首其三"}
{"author":"陈宝琛","content":"谪宦龙场讲学年，铸金黔徼衍薪传。不图私淑瀛洲客，载上归舟到日边。","dynasty":"清代","title":"清官良齐宗亲黔游得王文成铜像其师三岛中洲毅为之记装卷属题其一"}
{"author":"陈宝琛","content":"吾斋正对泉三叠，万个筼筜深复深。别后每思常入梦，画中偶感几沈吟。拂檐人或憎方直，放笔谁能作丈寻？旧蓄杖材肯刓却，多君述德眷家林。","dynasty":"清代","title":"题祝廉先方竹画帧"}
{"author":"陈宝琛","content":"悯忠寺古紧独完，春闰及来看牡丹。纷纷黄紫类新植，所爱双栝根深槃。旧围注视似稍长，疏荫交翠禅庭宽。尔时抚柯辄搔抑，霜肤郁烈逾椒兰。柏身松叶足本性，已外荣落何炎寒？花时易过更相就，对此永日容忘餐。","dynasty":"清代","title":"访旧七首其二法源寺栝"}
{"author":"陈宝琛","content":"梦寻才熟江南路，腹痛何缘蓟北行。八表同昏偏剩我，九原可作若为情？故知白璧无多福，敢望青编有定评？满眼边烽封树竟，麻衣凄绝入王城。","dynasty":"清代","title":"仲昭以书告窆兼将入都访求遗稿怆赋"}
{"author":"陈宝琛","content":"梦雨愁云暮复朝，似寒非暖最难料。衣篝香褪孤莺领，镜屉尘凝黯翠翘。风日轻抛挑菜节，笙歌忍忆落镫宵。碧城十二知谁管？断送韶光酒里消。","dynasty":"清代","title":"春阴和含晶韵其三"}
{"author":"陈宝琛","content":"无月无灯坐一更，星光中带候虫声。村居水宿吾都习，但祝年丰永息兵。","dynasty":"清代","title":"天津至胜芳舟中偶占其四"}
{"author":"陈宝琛","content":"卅八年前掌卷人，白头来坐殿中茵。人文干禄书犹昔，科目翘材馆一新。大道谁传无尽火？群公自积后来薪。骚魂合在梅花外，悄对凉蟾忆抚尘。","dynasty":"清代","title":"阅游学廷试卷宿文华殿西厢怀邓铁香鸿胪同治甲戌殿试予为收掌官邓以御史监试"}
{"author":"陈宝琛","content":"济川须我友，相与但一诚。二公道义徒，兹焉见平生。志得无管葛，身危运亦倾。拂石谂来哲，谅此欷歔情。","dynasty":"清代","title":"鼓山朱文公赵忠定题石下感赋"}
{"author":"陈宝琛","content":"潭柘亦宿游，得伴更一诣。舆轿晓踰岭，百转始到寺。银杏汝何修，及见祖宗世。翠华一再幸，挺干献灵异。至今沿尊称，长有郁葱气。可咍野人语，强指配统系。看竹仰宸题，弄泉诵御制。欲行却复回，爱树重所憩。","dynasty":"清代","title":"六月望后匏庵芝南珍午贻书幼点嘿园约为戒坛潭柘之游予先一日至三宿而归其六"}
{"author":"陈宝琛","content":"悲愉集中岁，秋气无来由。江涛非管弦，日夕与耳谋。平生欢如云，影过迹不留。幽明且异路，何论天各陬。嗟君坐此同，冬泪春不收。嘤鸣尚求友，况子双鸟侔。昨诗岂有愠，逾岁断倡酬。因怀白战人，池馆萤还流。山邱零落后，可语无一驺。入城或诣子，今兴似昔不？客持中泠泉，遗我祛百忧。酌之不忍啜，邮致才隔秋。君暇可就茗，倚杖看归牛。丹铅太自苦，趁景嬉遨头。","dynasty":"清代","title":"答俶玉用东坡送李公择韵见寄"}
{"author":"陈宝琛","content":"三九欠寒翻作热，一冬无雨颇妨花。先开意若相回避，桃李非时且吐葩。","dynasty":"清代","title":"郑友其大舅招饮偕寒亭观旧植梅其三"}
{"author":"陈宝琛","content":"高山溯自太王荒，车马东来四百霜。天近见龙犹在野，秋深旅雁总随阳。中兴未尽烦回纥，太简谁能议子桑？可慰旧京佳气望，别来吟鬓觉微苍。","dynasty":"清代","title":"次韵苏盦壬申九日"}
{"author":"陈宝琛","content":"居夷虽陋仍吾土，四冬渐长痴儿女。何苦旧京思，人方废夏时。通宵喧爆竹，群办椒盘宿。灯下愧苏斋，细书犹卖呆。","dynasty":"清代","title":"菩萨蛮"}
{"author":"陈宝琛","content":"礼书旧馆并沧桑，雪屋丹铅故未央。自拥百城忘户外，纷纷燕蝠廿三霜。","dynasty":"清代","title":"题绥之雪夜校书图其一"}
{"author":"陈宝琛","content":"十篇策问绝深闳，记里閒吟涉笔成。惭愧年时踏陈迹，惯曾暑潦戴星行。","dynasty":"清代","title":"姚惜抱先生使程日记为袁伯夔题其二"}
{"author":"陈宝琛","content":"辽金蒙古迭并吞，天笃圣相苏黎元。从容一录出人世，治心治国宁异源？曩寻玉泉拜王墓，岸谷暝想西刘村。岿然窣堵出廛肆，咫尺凭轼通精魂。仰山竖拂昔试手，布新涤旧降众髡。献诗乘舆寓讽谕，千里赴至师丧奔。佛耶儒耶二是一，谓可将相非溢言。三年北面得子印，评唱稽首西来恩。曹溪滴水洒六合，閟此舍利谁知尊。岷峨诗人志离垢，心恋塔影规成园。悲风一曲月正午，静泊并绝钟鱼喧。湛然集序即显诀，蘸取油盐味菜根。","dynasty":"清代","title":"题邓守瑕礼塔园图万松老人砖塔在宣武门内称为砖塔胡同"}
{"author":"陈宝琛","content":"谁分行年过务观？旁人又以儗衡山。愧无文采风流似，傥及承平气象还。庭树手栽聊可荫，门桃亲署莫嫌孱。养生岂外庖丁理，挂壁雕弧不再弯。","dynasty":"清代","title":"甲戌元日"}
{"author":"陈宝琛","content":"王政齐梁且未行，鲁衰滕褊更谁成？七篇何与蝇营事，侥倖臧仓浪挂名。","dynasty":"清代","title":"读孟子"}
{"author":"陈宝琛","content":"欢会不可常，别期蓦然至。诗堂摇烛影，黯黯失春气。君怀浩如云，著纸化愁字。就中挟万感，三复泪潜坠。岂无再至缘，亲布拊循惠。未堪眼前景，梦裹镇留置。由来五都市，真实不敢伪。侧席伫连城，道旁或横弃。行哉瞻四方，何所骋子辔？吾衰不自念，遑敢闵疲瘵？仰膏易为恩，藏器终一试。请看此邦民，攀辕惜去帅。","dynasty":"清代","title":"七叠前韵答实甫留别即以送行"}
{"author":"陈宝琛","content":"芍药将花失就看，蔽池苇荻一凭阑。亭台历劫犹如旧，松竹寻盟及未寒。留命自疑关动忍，恋恩无分养衰残。裕陵灵爽榱题在，蓟树东瞻感百端。","dynasty":"清代","title":"七月廿三日钓鱼台作"}
{"author":"陈宝琛","content":"宣南春梦一痕无，却向江天话酒炉。障壁丑书浑自忘，怪君犹不弃鸦涂。","dynasty":"清代","title":"朱二子涵留宿寓斋得诗四首其一"}
{"author":"陈宝琛","content":"倾盖题襟忆旧京，十年世事剧堪惊。笺诗不尽沿高密，论道端宜直迩英。万态浮云殊善幻，一心白水未渝盟。望衡两月经过数，何限关山别后情。","dynasty":"清代","title":"袁洁珊参议金铠用京惊韵见赠次和兼以留别"}
{"author":"陈宝琛","content":"畿南之山最大房，石廪层沓摩穹苍。银陀峻极古弗贵，伟此岩壑称上方。峰回涧束合林翠，森壁留罅穿天光。折盘开阖路几绝，数武一换山阴阳。岂无飞流与争道，上有栏楯临洸洋。石梯历级三百尽，复磴稍坦云屏张。庵堂七二半颓陀，错落丹碧仍相望。入门古柏俨初祖，建寺或者真情唐。洞游岩坐絜先后，争取馀晷腰脚强。经行荦确亦劳止，差喜所得堪汝偿。","dynasty":"清代","title":"四月十四日同嘿园宰平游上方山至兜率寺"}
{"author":"陈宝琛","content":"我初十龄咸丰间，及未兵燹登金山。廿年前复道京口，夜蹑浮玉琼楼寒。流回沙合骑入郭，岸谷岂独蛟螭蟠？焦山崭然蔚深绿，僧话尘劫如鸥閒。故人腰黄新舍佛，同岁陈许争传观。无何王郎亦守润，欲约访戴穷幽攀。江中取泉岁数饷，此味十载留脾肝。一星未终尽鬼录，碧血桑海何时乾？昨持絮酒掠山过，天为雨泣伤春残。船窗闻笛不能仰，闭置甘受江神姗。吾宗题画偶徵及，谓廿八字君毋悭。宁知山楼晦如墨，吮笔百感来无端。","dynasty":"清代","title":"俶玉属题京口三山卷子"}
{"author":"陈宝琛","content":"香夺莲华，甜逾桂栗，内官颁与尝新。玫瑰谁先，一般味取馀春。红绫重啖臣滋耄，更残牙、赐紫增荣。坐凉阴，伴食朝朝，腹负羞扪。京居压架丰茸满，怅花时人远，何况江村。收拾繁英，饼师犹惜温黁。上阳深锁莺衔尽，甚心情、说向程丞。尽分甘，衫袖包归，共饱浓恩。","dynasty":"清代","title":"庆春泽慢蒙赏藤花饼分饷同直溪园"}
{"author":"陈宝琛","content":"玉屏亭榭散春星，下院潮平惯扣扃。谁信出山缘便断，再无诗讯草堂灵。","dynasty":"清代","title":"听水斋杂忆其七"}
{"author":"陈宝琛","content":"尚嫌凉馆在人寰，逭暑聊赊半角山。海雨送诗松月外，天风吹酒荔云间。可招老衲商同社，转恐新蛩趣早还。连夕刺船就烟水，吾侪占得是萧閒。","dynasty":"清代","title":"山居杂诗其一"}
{"author":"陈宝琛","content":"拥褐居然主客图，得閒且共尽欢娱。十年山态无穷变，敢倚林岩总属吾？","dynasty":"清代","title":"八月十二夜同幼点宿听水斋其四"}
{"author":"陈宝琛","content":"此行未见黄松客，欠上千山揽盛秋。长白一支雄秀最，辽东三老典刑留。万方稔乱群薰穴，七字高吟独倚楼。早晚献诗还扈跸，仙人台上望神州。","dynasty":"清代","title":"辽阳黄黎雍式叙徵题千山觅句图久无以报东来题寄"}
{"author":"陈宝琛","content":"否极谁能理乱丝？殷忧启圣此其时。陈谟惠迪亲耆德，凝命维新缵旧基。别久故应前席数，来迟自负盍簪期。心声悱恻犹相及，朝暮江云入梦思。","dynasty":"清代","title":"病山侍郎夏间来觐直讲至八月始归留诗索和次韵寄沪"}
{"author":"陈宝琛","content":"此纸储藏近百年，此松更是百年前。乾隆御笔亲研写，持较观音像孰贤？","dynasty":"清代","title":"仲勉今腊亦七十矣写楼前松寄之六十年前同让书其下也并题二绝其二"}
{"author":"陈宝琛","content":"钟𥲤无惊鼎遂迁，故忧薪积火终然。载花都入移春槛，失水俄成架壑船。自断我生元有命，不知今夕是何年？王孙隆准狙宜慎，莫学湘累苦问天。","dynasty":"清代","title":"瑞臣见示守岁感赋用遗山甲午除夕韵次和"}
{"author":"陈宝琛","content":"冶蜂痴蝶恣飞栖，谁信朝来顿作泥。池上绿深犹美满，雨中香在转凄迷。凉湾坠粉供鱼唼，虚榭沈阴费鸟啼。断送一春还忆昨，却持残烛觅新题。","dynasty":"清代","title":"天心阁雨中山矾开过"}
{"author":"陈宝琛","content":"桑海迭番谁此寿？丹黄穷岁似无官。新收宋椠供雠比，百衲何如璧最完。","dynasty":"清代","title":"题傅沅叔藏元椠通鉴初印本其二"}
{"author":"陈宝琛","content":"北地南禽苦耐冬，故巢云海梦重重。为君不惜倾金翠，芳景清歌讵易逢？","dynasty":"清代","title":"题渡边晨亩画孔雀"}
{"author":"陈宝琛","content":"循吏归来作逸民，弦歌彭泽定前身。吟酬石笋争孤峭，坐对瓶花绝点尘。闽峤君能言笑忘，章江我尚梦思频。横流砥柱阳秋笔，碎录閒评亦足珍。","dynasty":"清代","title":"裴鉴澄诗册为屏衡题"}
{"author":"陈宝琛","content":"高山溯自太王荒，车马东来四百霜。天近见龙犹在野，秋深旅雁总随阳。中兴未尽烦回纥，太简谁能议子桑？可慰旧京佳气望，别来吟鬓觉微苍。","dynasty":"清代","title":"次韵苏盦壬申九日"}
{"author":"陈宝琛","content":"老向人间尚眼明，见君喜又见新京。风光渐共山川异，心力犹能道路轻。救世匹夫俱有责，忘家我辈岂无情？年年来和重阳什，北海羁居苦待清。","dynasty":"清代","title":"次韵苏盦九日"}
{"author":"陈宝琛","content":"霜华渐欲作冰坚，放闸泠泠泻玉泉。腐藻败荷收拾尽，空明还我水中天。","dynasty":"清代","title":"瀛台侍直七月至九月得十六首其十四"}
{"author":"陈宝琛","content":"忍携佳月就嚣尘？肠断沧波一片银。舟小畏风差得泊，楼高近市漫成邻。顽山是处愁吟望，残夜无人省病呻。却为彗星搔短发，万方涕泪诏书新。","dynasty":"清代","title":"七月十三夜厦门寓楼作"}
{"author":"陈宝琛","content":"花朝无一花，却造花之寺。佛扃僧亦去，荒寂可吾意。喜无城郭遮，西山青到地。天然有水竹，野步随所至。此来或是梦，往迹忍追记？暝近雪且成，阴寒趣归辔。","dynasty":"清代","title":"花朝集花之寺"}
{"author":"陈宝琛","content":"贞元朋辈久凋零，晚及同朝又两星。禁闼梦痕馀箧烛，耆英心学见书屏。兴贤故事工歌雅，增秩殊荣帝锡龄。潘傅后先辉里乘，霓裳一曲会重听。","dynasty":"清代","title":"吴蔚若宫保八十赐寿"}
{"author":"陈宝琛","content":"试验旧衫回忆。知是几场馀沥。望疑影，嗅犹香，谁信坠欢难拾。惨绿晕成重碧。墟下可怜陈迹。比白傅，说杭州，满襟况更闻琶湿。","dynasty":"清代","title":"醉乡春酒痕"}
{"author":"陈宝琛","content":"万寿移来永乐钟，铸金年恐后庭松。曾陪髯叟作重九，不扣禅扃经十冬。古绿千钗相映带，洪涛一杵互撞舂。未随估舶沧瀛去，请雨香花久失供。","dynasty":"清代","title":"过觉生寺观华严钟庭中盘松亦数百年物也戊午九日节庵招集其下"}
{"author":"陈宝琛","content":"木瓜无十年，一岁种便实。饤之晶盘中，黄蜡酿成蜜。","dynasty":"清代","title":"海南百果相续多中土所无纪以绝句其五"}
{"author":"陈宝琛","content":"吾宗家世习勤民，厌直承明墨绶新。治水自完司牧分，立祠曾及去思身。卅年树穫犹遗孑，万本馨香傥降神。至竟此邦风俗厚，相望林社峙湖漘。","dynasty":"清代","title":"题族孙吉士超山遗爱图"}
{"author":"陈宝琛","content":"万绿丛中占一坪，落成难得值春晴。诗来夔蝄如相语，梦醒风涛尚自惊。彻夕累君无稳睡，四时留客但秋声。却因远忆南州伯，百步廊前绿正生。","dynasty":"清代","title":"次韵答幼点因怀爱苍"}
{"author":"陈宝琛","content":"承平凡卉亦精神，耆宿风流此一尘。八十九年虫网遍，衰残及写岁寒身。","dynasty":"清代","title":"闇公得黄勤敏为祁文端画秋花纨扇属为写松"}
{"author":"陈宝琛","content":"回黄转绿。谁透春消息。入画纤眉舒未得。幸语行人莫折。留与千门作寒食。御河侧。青青怎如昔。乍装点、可怜色。忆当年、重为灵和惜。肯信东风，玉关遮断，犹有羌儿怨笛。","dynasty":"清代","title":"淡黄柳新柳"}
{"author":"陈宝琛","content":"投老书城祓世尘，廿年绨椠未离身。寻山犹惜分阴暇，隔海亲搜秘藏珍。取次校刊媲黄顾，会看著录过晁陈。一楼双鉴松声里，已傲同光几辈人。","dynasty":"清代","title":"题傅沅叔藏园校书图"}
{"author":"陈宝琛","content":"早岁论交托纪群，久钦难弟殉忠勋。一门气遏方张寇，百战功归特起军。从此淮淝多出将，当时曾李最知君。闻鼙忍听中兴盛？大好家居坐自焚。","dynasty":"清代","title":"张勇悫树屏遗像"}
{"author":"陈宝琛","content":"秀眉隆鼻面银光，英绝铨曹忆铁郎。今日相望俱耄耋，此身还阅几沧桑？閒吟送老观殊达，久宦能贫味自长。犹集孙曾授经训，一楼四叶旧书香。","dynasty":"清代","title":"平斋八秩里言博笑"}
{"author":"陈宝琛","content":"尚有移灯刮目人，过时那便委芳尘？维摩老矣空诸相，尽自销魂十九春。","dynasty":"清代","title":"天心阁山矾将谢默园夜过留饮花下"}
{"author":"陈宝琛","content":"安排渔具号天随，晞发沧洲已悔迟。善病无方苏渴肺，懒吟有分赦愁髭。露兰香悴宁论服，风叶秋深各自知。赢与宾鸿镇来往，海天南北一情丝。","dynasty":"清代","title":"蒉斋和诗见怀叠韵再寄"}
{"author":"陈宝琛","content":"卅年不见江亭雪，老顾犯寒迹前辙。城南冷人得两三，联句僧窗慰孤孑。西山入云怪相避，乾苇戴花愁压折。微阳欲吐阴旋凝，薄饮频消气不热。岿然劫后竟我待，惭愧鬓华照飘瞥。此人此景能几逢？影事陈陈更休说。忧时阅道吟立就，乞外诚斋行复别。却因难弟忆兀方，白战故山久弦绝。","dynasty":"清代","title":"雪中过石遗招同尧生昀谷登陶然亭"}
{"author":"陈宝琛","content":"循吏归来作逸民，弦歌彭泽定前身。吟酬石笋争孤峭，坐对瓶花绝点尘。闽峤君能言笑忘，章江我尚梦思频。横流砥柱阳秋笔，碎录閒评亦足珍。","dynasty":"清代","title":"裴鉴澄诗册为屏衡题"}
{"author":"陈宝琛","content":"狂风如雷不肯停，中有无数寒号声。又疑控弦万骑下，欲曙不曙甘长醒。去年今日泛舟处，立冬未届昨已冰。大钧失柄五纪舛，不怪四气相侵陵。何辜道旁冻死骨，谁实阶厉天无刑。神州累棋更幅裂，熙熙贺厦宁异情？馀生皈佛恋桑下，敢望身及黄河清？团城松栝日相见，输汝历历金元明。","dynasty":"清代","title":"九月二十九夜大风不寐作"}
{"author":"陈宝琛","content":"温厚为诗固寿徵，鹿鸣指顾更恩荣。作人典特隆科第，尚齿风常倡老更。联句幸同赓御制，盍簪并喜践宗盟。衰残愧溯青衿始，舞勺咸丰岁在庚。","dynasty":"清代","title":"庸庵尚书用瓯北先生韵重游泮宫诗徵和寄答四律其四"}
{"author":"陈宝琛","content":"小阮匆匆去入朝，阿瑛话旧最魂销。早知万事皆前定，秋雨横街说鬼宵。","dynasty":"清代","title":"沪上舆蒉斋会话其二"}
{"author":"陈宝琛","content":"向日岩居爱下弦，为留残月伴无眠。适来偏放清光过，同坐沈沈不曙天。","dynasty":"清代","title":"八月十二夜同幼点宿听水斋其二"}
{"author":"陈宝琛","content":"岱云随车度清济，一雨濯遍明湖荷。夥颐湖舫始何岁？楼观突兀周四阿。小沧浪馆最眼熟，丱角逃学频频过。湖心古亭旧驻跸，诗刻长与光林萝。先臣壁记亦好在，五十五载来摩挲。中间世事凡几变，岂但容鬓悲观河。张翁执手讯宫掖，三岁梦断风中珂。蒲鱼芳鲜足一醉，不饮如此风光何！酒阑月坠忍便去，坐对照槛鳞鳞波。","dynasty":"清代","title":"不见明湖近六十年过济南同张振卿前辈雨泛饮于湖榭"}
{"author":"陈宝琛","content":"天公不谅耕者苦，当晴不晴雨不雨。入秋乾暵逾七旬，浙沥偶沾何足数。水田龙蜕不断声，山田龟坼无完土。藷藤掀翻随风飞，稻穗瘦薄向日舞。去年苦水今苦旱，剜肉可怜疮不补。煌煌蠲贷闽独无，匪民之辜谁实主？追徵火迫典卖尽，此状无人告大府。昨闻守令爇佛香，为民斋祈满城睹。过时虽雨亦何用，禁嚇无端及屠户。开镰须丐半月晴，民自吁天祷田祖。","dynasty":"清代","title":"苦旱吟"}
{"author":"陈宝琛","content":"文字缘深见象贤，清诗美政本家传。三纲不信今真绝，犹宝丝纶景泰年。","dynasty":"清代","title":"任瑾存以其远祖景泰七年诰轴属题盖其先德抱持于兵燹间仅存者其二"}
{"author":"陈宝琛","content":"春梦随花不可寻，廿年几度吊禅林。不因留得榱题在，谁识承平岁月深。","dynasty":"清代","title":"心畬国花堂坐雨图为立之题即用其韵"}
{"author":"陈宝琛","content":"纷纷丛薄望秋零，莫怪征袍褪故青。正藉绳芟订年历，漫因薆蔽怨骚经。无情不分来飞蝶，同腐终羞托化萤。未报春晖心岂死，寒荄有日吐芳馨。","dynasty":"清代","title":"秋草和味云其四"}
{"author":"陈宝琛","content":"负扆延英色自温，臣心如结不能言。两宫殡在馀恩泪，九陌车过见燹痕。补衮故知时局异，张维谁信古经尊？散材废学由来旧，绵蕝何堪作叔孙？","dynasty":"清代","title":"三月初九日召见养心殿"}
{"author":"陈宝琛","content":"大师本性积为文，晚岁传衣独畀君。两纪孑遗增感旧，数行藏写见尊闻。梦馀鹿洞空香草，烬后鳌峰付乱云。出处何成吾耄矣，平生砻断愧班斤。","dynasty":"清代","title":"为何梅生书枚如丈赠言感题"}
{"author":"陈宝琛","content":"病夫一楼卧，佳客千里至。顿令山泽间，坐挹湖海气。登高望速水，摩石审题字。觥觥朱赵贤，陵谷风不坠。党禁一影泡，湖山载遗惠。闲云恋听水，误捉上方置。拱把惜才难，菜魔哂学伪。易子昔乘桴，不忍珠崖弃。沈侯近觇国，亲顿扶桑辔。君看七聚落，斗绝积雕瘵。绸缪贵及时，帷幄且小试。倘回溪壑姿，因君讯贤帅。","dynasty":"清代","title":"冬日同易实甫兵备顺鼎沈小沂舍人兆祉游邻霄台"}
{"author":"陈宝琛","content":"扪腹朝朝累大官，雪中屋暖不须宽。关山仍岁来奔问，涧谷无心及考槃。谁解倒悬苏世患，忍持迂论责君难？辽东毕竟龙兴地，四海横流底得安？","dynasty":"清代","title":"次韵答松客"}
{"author":"陈宝琛","content":"昔我去国日，当君出守年。浔阳九派水，牂牁万里天。谁知廿载隔，共此一壑泉。中间君诣阙，田盘少留连。而我卧故邱，翠微梦如烟。慈仁寺今烬，顾祠能独全。因忆枣花卷，何时续墨缘？顷登水云亭，望古风涛边。三宿那免恋，酒阑逾缠绵。欲从君人城，愁闻鼓填填。今夕月有食，不如江上眠。君行渡此江，我会杖孥前。回看大顶石，有诗请留镌。","dynasty":"清代","title":"十六日陪刘漳州溎煜登大顶峰观日因话旧游感赋二首即送其监税泉州其二"}
{"author":"陈宝琛","content":"摘星陀峻无由登，折旋斜上层复层。双崖前横忽中豁，杖底百里河如绳。绿阴障天导西下，磴尽始见岩栖僧。乍探洞口怯深黝，作气联臂贤吾朋。俯偻匍匐仅得度，手据足抵吾犹能。稍前一罅侧身过，以火照壁龙对腾。穹窿仰视不见顶，列炬十数终凌兢。雪山危坠塔断卧，鬼佛寻丈疑有凭。咄哉扣石备众响，笑语辄作洪声应。燎光瑟缩益险滑，欲进却返心瞢瞢。重幽顿出眩隙景，失讶接引来然灯。归途追忆恍一梦，长觉绕耳钟眩噌。","dynasty":"清代","title":"晨循摘星陀游云水洞"}
{"author":"陈宝琛","content":"俦中可语本无多，移坐倾襟奈瞑何。馀暑转从秋令剧，夕风犹送市声过。七旬不见诗连牍，一昨相望月在波。穷薄说来还自哂，年年花后赏残荷。","dynasty":"清代","title":"入城过鳌峰就珍午閒话"}
{"author":"陈宝琛","content":"尚嫌石鼓泉声细，洗耳时来就壑雷。晓雨既晴宵又月，天公于我故无猜。","dynasty":"清代","title":"听水第二斋落成幼点嘿园同赋其二"}
{"author":"陈宝琛","content":"绮纨果饵拜恩频，赐馔东朝比辅臣。蓑笠半生餍虾菜，何时容乞自由身？","dynasty":"清代","title":"瀛台侍直七月至九月得十六首其十一"}
{"author":"陈宝琛","content":"入江殊草草，一酹便告归。悲君复私慰，有子逾苏瑰。遗书苦裒辑，枉札远见咨。语长心弥重，想见趋庭时。定文吾岂任，后死责焉辞？故知是鳞爪，龙性存几希。检此趣移写，先以塞孝思。","dynasty":"清代","title":"检蒉斋手札怆然有感其四"}
{"author":"陈宝琛","content":"春明梦华对雪发，我笔未到君已谙。少年追欢了不觉，风际一瞥如优昙。郑虔爱冷每幽讨，并辔窑厂临冰潭。西山皑皑落杯底，照见金爵方朝参。一夕吾斋列酒阵，池上竹树明穹嵁。戴逵饮啖副腰腹，君户差小颜先𩈣。玉山颓矣尚啽呓，漏四五下寒鸡韽。迟明井辖各倒载，惊醒趣起追逃䳺。是时壬申岁聿暮，偻指今阅元黓三。云浮水逝日月丽，赢我笠戴君簦担。修门一出十载过，酒晕褪尽缁尘褴。同时朝士但城北，愁听旧曲歌何戡。皖城京口一带水，颇与安道通笑谈。次公解郡亦却扫，馀者墓木都毵毵。生花银海揩拭倦，味子诗意何深醰。帝阍乡树总万里，更有召父天西南。寒梅孕香自春色，有兴来共村醪甘。","dynasty":"清代","title":"恂予见和雪诗感念昔游叠韵奉答"}
{"author":"陈宝琛","content":"有子端应胜买田，苇间待汝共延缘。不须灯下吴江雨，相见论诗动隔年。","dynasty":"清代","title":"次韵答几道其五"}
{"author":"陈宝琛","content":"别梦江南逐去潮，却从乌石话金焦。战场极目涛犹怒，时事填膺酒易消。三径蓬蒿容仲蔚，满山藜藿待宽饶。日华转眼开春殿，天上风珂想早朝。","dynasty":"清代","title":"漱兰年丈来主闽试喜晤感赋"}
{"author":"陈宝琛","content":"亭榭钩连枕曲隈，卅年芜没十三梅。村童数十师三五，谁省欧斋旧讲台？","dynasty":"清代","title":"出郭勘宛在堂旧址因泛舟绕湖归过李忠定祠西湖书院其三"}
{"author":"陈宝琛","content":"交阯铜柱折，缅亡亦随之。夙疑国大患，或在西南陲。徙薪策不售，两纪空赍咨。坐自地宝弃，眼看飙轮驰。颇闻此邦贤，惩螫谋自治。同民在欲恶，守令皇所毗。昔我曾大父，承平实抚斯。百年遂陵谷，神格倘尔贻。","dynasty":"清代","title":"送仲勉之官云南其二"}
{"author":"陈宝琛","content":"欲去还留又见花，强支衰槁对容华。不香那复知金屋，有泪多应溅绛纱。自笑一冬虚盼雪，豫愁明岁会移家。平分半日输张籍，侧帽钩帘看晚霞。","dynasty":"清代","title":"庭前海棠初开姜斋同赋"}
{"author":"陈宝琛","content":"亭榭回波树蔽天，梵宫长属玉堂仙。谁怜八十先朝傅，圆殿东头旧胄筵。","dynasty":"清代","title":"瀛台侍直七月至九月得十六首其九"}
{"author":"陈宝琛","content":"却将诙笑洗苍凉，三夜分明梦一场。记取吴淞灯裹别，不须寒雨忆洪塘。","dynasty":"清代","title":"沪上舆蒉斋会话其三"}
{"author":"陈宝琛","content":"夏暵不可当，避炎乃亲冷。吾斋寄人外，语笑忽破静。美竹山所同，天与苍璧靓。泉声视春弱，溜溜镇悬绠。回风无定吹，飘雪著襟领。盥漱或就掬，篙筏亦试骋。嬉娱随所欣，特地觉昼永。少焉斜曛入，水气泛虹影。稍嫌见月晚，东际限脩岭。欲睡处处宜，蚊蝇自退屏。","dynasty":"清代","title":"六月十四日同林行陀方策六李子新钟惺西郭芸屏李石芝王彦和陈易园逭暑小雄山斋其一"}
{"author":"陈宝琛","content":"交谊平生托纪群，晚丁阳九始知君。直庐簪笔犹如旧，从径壶餐亦已勤。累疏纳忠长在御，一尊忍泪到临分。海程五日便来往，不似囊琴别水云。","dynasty":"清代","title":"送毅夫教授香港大学"}
{"author":"陈宝琛","content":"人生取适无常暂，消遣残年孰过閒。相伴山中惟竹好，旧闻潭底有龙盘。刺船一路来看画，拥褐空岩共耐寒。归自匡庐休论瀑，联吟亦复到更阑。","dynasty":"清代","title":"次嘿园般"}
{"author":"陈宝琛","content":"邂逅松下风，王孙皎如玉。七年不入城，饮涧饫山绿。所居树石净，听涛旧信宿。壁诗媲鸱鸮，悃款难卒读。郊迎恨不早，谁实任沈陆？心知大贤后，龙种讵偶俗。豪吟慎出口，轻薄易翻覆。难兄久居夷，何日复邦族？下弦月已高，相对但谡谡。","dynasty":"清代","title":"六月望后匏庵芝南珍午贻书幼点嘿园约为戒坛潭柘之游予先一日至三宿而归其四"}
{"author":"陈宝琛","content":"阑干东际是京华，香火何缘属碧霞。四十年前残泪在，中官衔诏祷天花。","dynasty":"清代","title":"妙高峰"}
{"author":"陈宝琛","content":"谢屐苔痕未十春，诗龛不见但蓬榛。湖农莫怨秋田坼，放艇菱湾得几人？","dynasty":"清代","title":"出郭勘宛在堂旧址因泛舟绕湖归过李忠定祠西湖书院其一"}
{"author":"陈宝琛","content":"瞥眼真成廿六年，书来草法逼张颠。早知好月难终夕，独惜晨星各一天。出殿神羊宁改触？放山病马久忘鞭。却愁会面从何说，身世交衡底似前？","dynasty":"清代","title":"叠韵答伯平见和"}
{"author":"陈宝琛","content":"五年不舣阳崎棹，几树赪桐欻出檐。旧物当门惟石坐，尔时插架尽牙签。官资到手谁能餍？诗卷随身可也添。恨别祇怜花竹色，江神未必管贪廉。","dynasty":"清代","title":"过玉屏山庄"}
{"author":"陈宝琛","content":"老为乡里佣，南北从所驱。却厌市楼饮，还来就西湖。主忘七年别，怪我霜上须。七年信倏忽，万变风云俱。独怜君家髯，手障沧溟孤。大劳不挂口，忠顺一世无。君新汉上来，两浙徯其苏。惠文冠自好，活民宁呴濡？相逢无可赠，三宿休留吾。","dynasty":"清代","title":"杭州留赠小帆世丈"}
{"author":"陈宝琛","content":"嗟君伤乱思乡土，老我衔哀直禁林。入世倦禽终爱羽，逢春枯树自空心。溪山无恙犹堪画，甲子长存不废吟。倘及馀年见清晏，相从一醉荔支阴。","dynasty":"清代","title":"次韵答畏庐人日见寄"}
{"author":"陈宝琛","content":"断桥溃岸数家村，雨少晴多减涨痕。雪白鹅儿绿杨柳，日高犹自掩柴门。","dynasty":"清代","title":"题梁节庵山水画册"}
{"author":"陈宝琛","content":"人间何世更商声？忍死终思见太平。丛菊再开非故土，迷阳弥望奈吾行。桑田海水相更迭，蝉翼千钧有重轻。一昨澄漪亭子上，西山犹对晚松明。","dynasty":"清代","title":"次韵苏盦九日作"}
{"author":"陈宝琛","content":"九徵不出出元迟，正气曾期与护持。独乐温公宁本意？见几疏傅有馀悲。老成渐已嗟零落，圣主终应念度支。郑重十年前一话，暑尘涨上使车时。","dynasty":"清代","title":"从邸报得朝邑相国凶问怆赋"}
{"author":"陈宝琛","content":"铁画霜棱肃我襟，人天何限别时心。一从谏疏明朝断，驯见神州大陆沈。往日回思真可惜，众芳萎绝更谁任？卅年留得荒滨叟，来对西山说邓林。","dynasty":"清代","title":"题邓铁香鸿胪遗墨"}
{"author":"陈宝琛","content":"树静泉枯谷气寒，灭灯不语对凭栏。断钟坠涧无寻处，佳月笼云恣赏难。却向山中谋小集，试从别后忆今欢。戒坛潭柘何能忘，为渡浑河取次看。","dynasty":"清代","title":"十一月十四夜听水斋同苏盦待月即送北行"}
{"author":"陈宝琛","content":"数竿竹外无多地，半属梅花半属兰。留客便盘圆石坐，借书惯就绿阴摊。空阶驯雀寻常下，小沼潜鱼自在宽。有酒不应成独饮，墙头还泥好烟峦。","dynasty":"清代","title":"宿灌佘山居"}
{"author":"陈宝琛","content":"大梦先醒弃我归，乍闻除夕泪频挥。隆寒并少青蝇吊，渴葬悬知大鸟飞。千里诀言遗稿在，一秋失悔报书稀。黎涡未算平生误，早羡阳狂是镜机。","dynasty":"清代","title":"哭竹坡"}
{"author":"陈宝琛","content":"诗筒把向春江读，江上潮生月满船。夜梦欲因度云海，前游可惜欠风泉。别来痛逝知君共，他日论文识子偏。缄泪寄将频北望，解装一为酹新阡。","dynasty":"清代","title":"二月十八夜泛月入山道得苏盦江南寄诗苏盦竹坡试闽举首也感赋以答"}
{"author":"陈宝琛","content":"小别悲同永诀看，当年闻语泪先潸。国门一出成今日，泉路相思到此山。月魄在天终不死，涧流赴海料无还。飘零剩墨神犹攫，剔遍荒苔夕照间。","dynasty":"清代","title":"鼓山觅竹坡题句不得怆然有赋"}
{"author":"陈宝琛","content":"五年不舣阳崎棹，几树赪桐欻出檐。旧物当门惟石坐，尔时插架尽牙签。官资到手谁能餍？诗卷随身可也添。恨别祇怜花竹色，江神未必管贪廉。","dynasty":"清代","title":"过玉屏山庄"}
{"author":"陈宝琛","content":"落红庭院昼愔愔，半晌微晴半晌阴。滞雨添成归燕懒，峭寒能否病鹦禁？偶抬柳眼只生怅，稍展蕉心且见侵。莫怨东风悭与便，吹犹不散酿还深。","dynasty":"清代","title":"春阴和含晶韵其一"}
{"author":"陈宝琛","content":"青青河畔草如袍，扶上秋千地本高。消息日边新嫁杏，风情露井昨开桃。屏山入梦犹胜画，井水沈愁不受篙。守过黄昏还伫月，觉来失笑总徒劳。","dynasty":"清代","title":"春阴和含晶韵其二"}
{"author":"陈宝琛","content":"梦雨愁云暮复朝，似寒非暖最难料。衣篝香褪孤莺领，镜屉尘凝黯翠翘。风日轻抛挑菜节，笙歌忍忆落镫宵。碧城十二知谁管？断送韶光酒里消。","dynasty":"清代","title":"春阴和含晶韵其三"}
{"author":"陈宝琛","content":"似闻鶗鴂隔花鸣，百五匆匆记不清。及未雨时烦作计，便成烟去那忘情？无风帘幕仍香篆，如水楼台更笛声。还是海棠沈睡好，枉烧银烛问蟆更。","dynasty":"清代","title":"春阴和含晶韵其四"}
{"author":"陈宝琛","content":"出门伤世变，行路觉吾衰。海月萧森夜，风林叫啸时。潮涛生故习，陵谷后遑知？廿载输顽石，崔嵬是旧姿。","dynasty":"清代","title":"十月初十夜鼓浪屿月中"}
{"author":"陈宝琛","content":"香山抵作雪山看，延目晴岚入寿安。卧佛阅人殊未倦，退翁专壑可胜寒？同游如梦承平旧，宿约频移命啸难。犹及残年见岩桧，风林况尚有馀丹。","dynasty":"清代","title":"重九后三日梅生鹤亭纕蘅招游退谷"}
{"author":"陈宝琛","content":"寒日无光雪不成，南鸿忽至涕纵横。鸡凭禅力平孤愤，犹及尧年了一生。书种吾乡忧遂绝，泪河他日向谁倾？鳌峰合眼何曾烬，长觉微言总带醒。","dynasty":"清代","title":"郑友其大舅挽诗"}
{"author":"陈宝琛","content":"圣母贤王造两朝，个臣风烈屹云霄。江河世局非难挽，箕尾忠魂不可招。大事能无韩魏国，中枢谁复李文饶？白头弟子披遗墨，相对苍茫泪似潮。","dynasty":"清代","title":"文文忠师画山水小帆同年属题"}
{"author":"陈宝琛","content":"十年前识禹川翁，谈笑治疫如拨麷。隔江林子得口诀，时发奥窔开群聋。君尤高弟早入室，被辟久隶船司空。豁然肝胆吾所契，疴痒渐与家人同。今年祲疠亘村郭，自夏滋蔓徂秋冬。疏防谁复省敝鬼，一发重险如伏戎。肢冰额汗脉细促，剩此灵府无霾雺。张目语君与林子，身非吾有惟君从。君蠲寝食日十诊，处剂甚引千钧弓。药随病转病应药，但有利导无坚攻。阴消阳息七日复，观者始诧旋知功。由来危事重委制，安得如子谋人忠！当生使起理固尔，所贵谨慎非矜隆。因思曩事悼予季，匪疾之死医实虹。恨不得君张一帜，三占从二摧其锋。嗟哉此道亦榛莽，燕石鱼目当途充。海西药市遍都会，得非空穴宜来风？师传一脉幸广衍，接迹郭玉遥源通。不材虽寿究安用，晚节何以砭愚憃？","dynasty":"清代","title":"病退赠医者鸿友县丞"}
{"author":"陈宝琛","content":"可斋齿发缄斋佩，一宿留痕也北邙。长记联吟僧榻夜，劫灰那更换灵光？","dynasty":"清代","title":"听水斋杂忆其九"}
{"author":"陈宝琛","content":"东坡饮啖想平安，塞上秋风又戒寒。此别岂徒吾辈事，即归能复曩时欢？数声去雁霜将降，一片荒鸡月易残。独自听钟兼听水，山楼醒眼夜漫漫。","dynasty":"清代","title":"七月廿五夜山中怀蒉斋"}
{"author":"陈宝琛","content":"旷代朱门数轶才，等閒咳唾绝氛埃。展观休盥蔷薇露，兰息芝香拂面来。","dynasty":"清代","title":"成容若侍卫致张见阳手札二十九通卷未有顾梁汾秦留仙朱竹坨姜西溟跋荣叔翚观察得之属题其一"}
{"author":"陈宝琛","content":"凄清四更月，夜夜枕边看。镜破犹良久，眉低渐向阑。战声侵晓急，海气挟潮寒。候日郑夫子，磨销墨几丸？","dynasty":"清代","title":"残月"}
{"author":"陈宝琛","content":"前村刈稻后分秧，南陇初花北半黄。猛记明宵当祀灶，水田万罫是他乡。","dynasty":"清代","title":"自巴达威亚至茂物"}
{"author":"陈宝琛","content":"华山碑碎剩拓本，鼎立海内如三峰。选楼退庵各据一，苦较先后相雌雄。中更燹劫百载近，神物隐现谁能踪？庸知化工巧作合，英粲以类来相从。陶斋好古力能致，阮梁避席惭酸穷。传观题识遍时彦，却炫得宝招村翁。别来万事且休说，夜窗开匣光腾虹。墨香纸色触已醉，字字峭过青芙蓉。目眵神眩忽成四，险误赝鼎迷真龙。过庭耳熟老卒觏，自诧此福天胡钟。名书古画迭应接，三宿舍去真匆匆。青溪绕廊蘸笔处，岳色留碧长双瞳。","dynasty":"清代","title":"题陶斋宝华盦图"}
{"author":"陈宝琛","content":"亭榭回波树蔽天，梵宫长属玉堂仙。谁怜八十先朝傅，圆殿东头旧胄筵。","dynasty":"清代","title":"瀛台侍直七月至九月得十六首其九"}
{"author":"陈宝琛","content":"家法尊师裕圣功，十朝全盛数乾隆。微臣耄及丁阳九，书屋曾窥旧补桐。","dynasty":"清代","title":"高宗为皇四子时致蔡文勤闾疾诗翰敬题其一"}
{"author":"陈宝琛","content":"入江殊草草，一酹便告归。悲君复私慰，有子逾苏瑰。遗书苦裒辑，枉札远见咨。语长心弥重，想见趋庭时。定文吾岂任，后死责焉辞？故知是鳞爪，龙性存几希。检此趣移写，先以塞孝思。","dynasty":"清代","title":"检蒉斋手札怆然有感其四"}
{"author":"陈宝琛","content":"吾生三度闰中秋，今日言愁始欲愁。便拟登台歌水调，高寒何处是琼楼？","dynasty":"清代","title":"闰中秋其一"}
{"author":"陈宝琛","content":"重阴羃三山，霪潦动骑月。君攐石鼓云，掉头晓当发。腥风满天地，到处蛟鼍窟。岳岳茶陵公，抡贤绝私谒。屈伸任变化，离合感倏忽。论交饶楚才，识君晚咄咄。故知名父子，时辈迥度越。出手试郡符，巨变定仓卒。甘棠众犹爱，直木谁敢伐？闽江人海流，南下亘百粤。深杯滟金波，不醉已兀兀。刺船吾归眠，江鸥与灭没。","dynasty":"清代","title":"送秦子质太守炳直应粤帅之辟"}
{"author":"陈宝琛","content":"朴公图卷失不收，再来犹见前朝楸。著花老干未觉丑，根节磥坷阴繁稠。当时树下展图读，沘笔赓续王朱游。虞山帝傅常独至，自写伊郁酬清幽。天回地转讵所料，痛定思痛当谁尤？僧贫换米及故纸，此树能免终薪槱。巡廊坐阶默相向，急雨打叶风飕飕。","dynasty":"清代","title":"访旧七首其三崇效寺楸"}
{"author":"陈宝琛","content":"荔丹行及落成时，来共含晶夜召箕。此事居然龟筴验，兰君去后更谁知？","dynasty":"清代","title":"听水斋杂忆其八"}
{"author":"陈宝琛","content":"与君同坐不知天，岂有微禽海可填？自古焦头欺曲突，忍将对泣换先鞭。茫茫正复忧来日，去去谁堪忆盛年？终就名园求一醉，清池古木夜床联。","dynasty":"清代","title":"病中答蒉斋书感赋其二"}
{"author":"陈宝琛","content":"赐书楼下支离叟，自昔吟风和夜窗。头白何年归对读，倚阑松顶看澄江。","dynasty":"清代","title":"仲勉今腊亦"}
{"author":"陈宝琛","content":"斯文未丧任居夷，豪杰能兴岂在师？孔里衣冠通寤寐，朱波山水付嗟咨。天无私覆从知圣，才不虚生要为时。南下惜无三日暇，与君论学更论诗。","dynasty":"清代","title":"海澄苏学书邱子安并生长缅甸而以兴教育才倡其乡人苏尤习缅地图志尝为竹枝词数十首有诗见投因答其意"}
{"author":"陈宝琛","content":"辽金蒙古迭并吞，天笃圣相苏黎元。从容一录出人世，治心治国宁异源？曩寻玉泉拜王墓，岸谷暝想西刘村。岿然窣堵出廛肆，咫尺凭轼通精魂。仰山竖拂昔试手，布新涤旧降众髡。献诗乘舆寓讽谕，千里赴至师丧奔。佛耶儒耶二是一，谓可将相非溢言。三年北面得子印，评唱稽首西来恩。曹溪滴水洒六合，閟此舍利谁知尊。岷峨诗人志离垢，心恋塔影规成园。悲风一曲月正午，静泊并绝钟鱼喧。湛然集序即显诀，蘸取油盐味菜根。","dynasty":"清代","title":"题邓守瑕礼塔园图万松老人砖塔在宣武门内称为砖塔胡同"}
{"author":"陈宝琛","content":"贞元朋辈久凋零，晚及同朝又两星。禁闼梦痕馀箧烛，耆英心学见书屏。兴贤故事工歌雅，增秩殊荣帝锡龄。潘傅后先辉里乘，霓裳一曲会重听。","dynasty":"清代","title":"吴蔚若宫保八十赐寿"}
{"author":"陈宝琛","content":"等閒一雨变炎凉，廛市园林本不常。奴价山中犹倍婢，新来椰子傲槟榔。","dynasty":"清代","title":"息力杂诗其四"}
{"author":"陈宝琛","content":"海天阁外閒吟遍，听水斋中寤宿深。吾契尚留髯叟在，与君相喻岁寒心。","dynasty":"清代","title":"画松寄吴郁生亲家"}
{"author":"陈宝琛","content":"三元甲子岁朝春，千岁犹难值此辰。不合乾坤长板荡，却留皮骨老风尘。桃虫世难操心苦，刍狗科名拜赐新。早达晚成都梦呓，曾无毫末答君亲。","dynasty":"清代","title":"甲子元日立春书感"}
{"author":"陈宝琛","content":"閒云不归无定栖，芳辰无复寻故蹊。东风吹柳作新绿，玉泉放闸莹玻瓈。廿年禊集无此盛，觞咏数突过会稽。冷人怀旧藉存古，凭槛且喜春光齐。永和诸贤何可望，相对如醉周馀黎。视今犹昔后敢必，望里宫树终凄迷。题名鉴形愧糠枇，转眼陈迹鸿留泥。南天兵尘幸净祓，准拟明岁陪桑溪。","dynasty":"清代","title":"壬申上巳十刹海禊集分韵得栖字"}
{"author":"陈宝琛","content":"赐书楼下支离叟，自昔吟风和夜窗。头白何年归对读，倚阑松顶看澄江。","dynasty":"清代","title":"仲勉今腊亦"}
{"author":"陈宝琛","content":"八年不到山，间阔抵卌载。眼明对松栝，世换怜我在。辽金岁且千，曾不柯叶改。皎然受命正，未死终磊磊。嗟予有涯生，少留玩桑海。每忧象教替，斤斧谁庇乃？托根远尘土，得地复何悔。明明去来今，无用叩真宰。","dynasty":"清代","title":"六月望后匏庵芝南珍午贻书幼点嘿园约为戒坛潭柘之游予先一日至三宿而归其一"}
{"author":"陈宝琛","content":"空谷招人是玉龙，南溪山好一重重。几回载得中秋月，半夜浮家看兔峰。","dynasty":"清代","title":"八月十四夜携家泛南溪晨至小雄山斋晚归诗以纪之其一"}
{"author":"陈宝琛","content":"元辰雪际卷频披，廿载低徊最后诗。沈陆自关夷甫辈，味公绝口不言时。","dynasty":"清代","title":"祁文恪诗卷为何润夫题其三"}
{"author":"陈宝琛","content":"梦上西山选佛场，春回寒日总无光。天风吹下支离叟，来伴维摩住病坊。","dynasty":"清代","title":"自题画松立春日病院作"}
{"author":"陈宝琛","content":"百年义法重师承，文字能关国废兴。东注风裁撝约学，制科取士讵无凭？","dynasty":"清代","title":"姚惜抱先生使程日记为袁伯夔题其一"}
{"author":"陈宝琛","content":"交阯铜柱折，缅亡亦随之。夙疑国大患，或在西南陲。徙薪策不售，两纪空赍咨。坐自地宝弃，眼看飙轮驰。颇闻此邦贤，惩螫谋自治。同民在欲恶，守令皇所毗。昔我曾大父，承平实抚斯。百年遂陵谷，神格倘尔贻。","dynasty":"清代","title":"送仲勉之官云南其二"}
{"author":"陈宝琛","content":"倚天照海倏成空，脆薄原知不耐风。忍见化萍随柳絮，倘因集蓼毖桃虫。到头蝶梦谁真觉，刺耳鹃声恐未终。苦学挈皋事浇灌，绿阴涕尺种花翁。","dynasty":"清代","title":"感春四首其三"}
{"author":"陈宝琛","content":"亭榭回波树蔽天，梵宫长属玉堂仙。谁怜八十先朝傅，圆殿东头旧胄筵。","dynasty":"清代","title":"瀛台侍直七月至九月得十六首其九"}
{"author":"陈宝琛","content":"一从凉吹转蓬科，拾翠无由近御河。别后园林深积箨，旧时池籞冷残荷。掘根险为饥鸿尽，剉荐能禁战马过？头白王孙归得未，乱蛩如雨绕铜驼。","dynasty":"清代","title":"秋草和味云其二"}
{"author":"陈宝琛","content":"乌山一角青，我春复我秋。国改乔木在，卜居无此幽。曩哲肯堂构，望云早归休。遗经逮诸孙，露车当横流。缅怀黄农世，高契园绮俦。三山双塔间，虫鸟相唱酬。五十忽已至，正月千岁忧。木榻分坐穿，生圹久自谋。知命圣有学，易理如环周。蹑景负息壤，吾宁忘吾楼？","dynasty":"清代","title":"颖生重葺环翠楼成寄题"}
{"author":"陈宝琛","content":"秋江澄碧蛟可罾，蓊然山木蟉苍藤。典船都尉昔开府，节楼官烛罗宾朋。陵迟岸谷欻卅载，谁遣曹舍閒于僧？公孙绳武佐旧治，游刃一割恢恢胜。零星竹木不足办，清啸乃亦登高能。诗成煮酒迟我至，含意恳款神轩腾。我随樯燕惯来往，熟睇栋宇怜废兴。曲江谪去绯衣代，流柹蔽水方蒸蒸。大航百艘锐自任，宁意白璧来青蝇？堑山填海事未竟，病发临别霜鬅鬙。兼官从此属两府，寝以致寇占负乘。太阿倒持漏卮注，更弄假面教猱升。端言发覆转遭摈，坐见横决谁堤塍？楚材晋用古恒有，要自甘苦知淄渑。斲轮老手尽引去，规矩何以贻孙曾？亿金学技岁为底，浪费画革翻书幐。狺狺一骨况群睨，门户可勿荓蜂惩。君何所恋久縻此？纸尾署押都船丞。先臣心血百存一，力引坠绪怀冰兢。灵之来下昨秋赛，波际祠鼓声鼟鼟。人天今昔剩一痛，矫首大厦寒予膺。鼓山献晴足朝爽，且共买布缝行滕。风涛屴崱试纵眼，嗟汝绊绁如驯鹰。吾衰款段亦懒御，埋照乡里甘无称。通家姻亲语不择，敢谓史料于诗徵？夜来望斗梦云䍐，早晚风雨踰殽陵。","dynasty":"清代","title":"答丹曾叠韵见赠"}
{"author":"陈宝琛","content":"七年挽泪欠怡盦，城市还谁可醉谈？抬眼蓬瀛吾故懒，遗诗一读一和南。","dynasty":"清代","title":"听水斋杂忆其六"}
{"author":"陈宝琛","content":"爞爞熏梦断。喜敲门客到，缺蟾斜瞰。练波双桨，谈笑入葭薍。露香花近远。初阳妆就明艳。未隔兼旬，看缃房翠菂，开谢渐过半。苦念金鳖影畔。牢落红衣，水怨蓬莱浅。比还连雨，伤潦共菱芡。一湾芳自占。舟招况对词伴。记否家江，正鱼肥荔美，和月趁潮泛。","dynasty":"清代","title":"梦芙蓉同梅生嘿园晓泛荷湾"}
{"author":"陈宝琛","content":"圣清解经轶唐宋，仪徵帅粤开讲堂。手裒鸿籍授铅椠，千四百册森琳琅。儒风津逮亘岭海，东塾晚出扬芬芳。节楼黤黮六十载，谁其嗣者南皮张。威弧外弦内缮政，树人本计无时忘。大营精庐署广雅，建局益揽东南良。燹馀孤本慎譬勘，水木如画罗朱黄。就中乙部十居七，治史欲絮研经长。鳌峰藏书始清恪，洛闽道脉存缥缃。后来左海倡汉学，一径乍辟寻榛荒。通经致用士所职，韦传弗读终回惶。祛卢立学未百稔，犹庋十万誇谟觞。觥觥邹鲁付挦扯，望海无乃航绝潢。育才报国匪二事，刀笔筐篚吾何望？君怜横舍割清俸，远致如馈贫家粮。山渊渔猎各餍愿，九数教艺重彷徨。同声倡和若有分，积石便可规曹仓。三年祠禄愧殖落，炳烛东壁分馀光。","dynasty":"清代","title":"何粮储成浩以广雅丛书捐置鳌峰书院赋谢"}
{"author":"陈宝琛","content":"否极谁能理乱丝？殷忧启圣此其时。陈谟惠迪亲耆德，凝命维新缵旧基。别久故应前席数，来迟自负盍簪期。心声悱恻犹相及，朝暮江云入梦思。","dynasty":"清代","title":"病山侍郎夏间来觐直讲至八月始归留诗索和次韵寄沪"}
{"author":"陈宝琛","content":"朔气催成暝。莽沉沉、乱云堆墨，横斜千阵。槐柳故宫深藏处，禁得霜天凄冷。又正恐、争栖难定。寒日无光何时曙，记翩飞、曾带昭阳影。终古恨，几人省。夜啼动搅孤眠醒。更怜伊、月明绕树，最担虚警。投止苍黄知谁屋，接饭丛祠差幸。且珍重、羽毛休损。开口易招南儿唾，漫误人、北雁传边信。头尽白，故山迥。","dynasty":"清代","title":"金缕曲寒鸦"}
{"author":"陈宝琛","content":"南溪岩壑阅千春，留与先生托隐沦。生死桐乡爱贤尹，悲欢汐社老遗民。深山耕凿居成聚，浊世纲常系此身。未敢争墩曾表墓，小斋望古对泉绅。","dynasty":"清代","title":"题元潮州总管王用文翰遗像"}
{"author":"陈宝琛","content":"元日震雷元夜雨，农家占验吾岂谙。冬春一寒酒里活，开户愁见阴云昙。南天破例三九雪，玉龙起蛰鏖层潭。侧生旁挺触之靡，蕉黄榕碧空相参。薄阳涉旬溜不绝，尚有冰箸排岩嵁。甘藷黣烂蔗尾槁，田父冻面瞋生𩈣。填街溢巷泥没髁，赤脚向火微呻韽。大官貂襜出眺赏，酒坐行炙罗兔䳺。北方农谚冲口熟，相庆宜麦逢白三。三山双塔气葱郁，谁信比户无储担。迩来荒歉到渔采，蜒户琐尾鹑悬褴。潢池盗弄岂得已，剽略烦及戈楼戡。丰年为瑞邦有本，莫厌琐琐书生谈。君慵折腰卧林壑，十年坐惜霜毛毵。新诗枉和蓄深喟，却效豚祝倾杯醰。东风吹绿会有霁，理楫期泛陶江南。侧闻诏称尧母寿，率土同颂嵰州甘。","dynasty":"清代","title":"再叠前韵和兰君"}
{"author":"陈宝琛","content":"厂市归来醉管弦，六街是处是新年。不须远溯乾嘉盛，说著同光已惘然！","dynasty":"清代","title":"瑞臣属题罗两峰上兀夜饮图摹本其一"}
{"author":"陈宝琛","content":"回黄转绿。谁透春消息。入画纤眉舒未得。幸语行人莫折。留与千门作寒食。御河侧。青青怎如昔。乍装点、可怜色。忆当年、重为灵和惜。肯信东风，玉关遮断，犹有羌儿怨笛。","dynasty":"清代","title":"淡黄柳新柳"}
{"author":"陈宝琛","content":"石罅泉声细欲沈，佛前钟亦断雷音。老专一壑关何事，不雨区区也动心。","dynasty":"清代","title":"八月十二夜同幼点宿听水斋其三"}
{"author":"陈宝琛","content":"合充净供法王台，却渡浑河溷俗埃。若个真能留核种？吾衰久不见花开。老僧寄速亲装笼，居士分甘费数枚。等是与山缘未断，秋凉犹拟就松来。","dynasty":"清代","title":"谢心畬分贻戒台山桃"}
{"author":"陈宝琛","content":"岳德在雄厚，后山峭且幽。得泉石华活，触石松枝蟉。冠岩结精庐，盘磴承岑楼。上有万古峡，滃然不断流。云液可𤻲饥，岚光能养眸。亭午不知暑，伏中疑已秋。东转益胜绝，留之期后游。","dynasty":"清代","title":"登岱同伊仲平徐梧生榕生兄弟其三"}
{"author":"陈宝琛","content":"赵生倜傥才，制行复有畔。昔浮旴江槎，作贡豫章干。抟沙一霎聚，转烛七年换。冷官仍不成，劳薪苦自爨。舟卿顷见辟，幕府不停翰。晨校职方图，夜布大衍算。登鲈测海圆，发箧画边捍。未辞蛙黾聒，聊胜凤鸾窜。吾庐滨沧江，相望隔烟岸。延缘苇閒舟，问讯柳下锻。酒香拗露筒，山黛捲风幔。下榻月满楼，剪灯书堆案。论才或意可，感事偶微叹。昨来告别期，归当及秋半。低颜刻宋楮，试手斲郢墁。所为科举文，乃抵策略看。衡尺世有程，龟鉴吾自玩。贾生危厝火，不免忤绛灌。京房斥恭显，蒙气卒未散。持此就冬烘，得勿骂风汉。鹓雏宁受嚇，天马终绝绊。且邀践山诺，会与淩日观。风泉非恶声，枕之待夜旦。","dynasty":"清代","title":"石鼓山中送赵声伯归江西应举"}
{"author":"陈宝琛","content":"投老书城祓世尘，廿年绨椠未离身。寻山犹惜分阴暇，隔海亲搜秘藏珍。取次校刊媲黄顾，会看著录过晁陈。一楼双鉴松声里，已傲同光几辈人。","dynasty":"清代","title":"题傅沅叔藏园校书图"}
{"author":"陈宝琛","content":"亲手浇培二十年，对花犹及未华颠。天心地气须猜度，人事终持造化权。","dynasty":"清代","title":"月华贝勒招赏庭梅其二"}
{"author":"陈宝琛","content":"冶蜂痴蝶太猖狂，不替灵修惜众芳。本意阴晴容养艳，那知风雨趣收场。昨宵秉烛犹张乐，别院飞英已命觞。油幕綵幡竟何用？空枝斜日百回肠。","dynasty":"清代","title":"次韵逊敏斋主人落花四首其二"}
{"author":"陈宝琛","content":"小桃微破柳初稊，风浴春衣尚未齐。诗侣画图成雅集，禊堂名籍费亲题。出游佳日兼寒食，寻胜芳园匹水西。若与永和较时世，山阴犹得托高栖。","dynasty":"清代","title":"莹园禊集分韵得西字"}
{"author":"陈宝琛","content":"及身不相就，失君还自来。轩窗积尘寸，一一为我开。撑胸郁梁栋，吐地成楼台。委蜕等一寄，遑知华屋哀？牡丹正向阑，红白香作堆。留慰迟暮眼，识君殷勤栽。欲行见遗容，悄然重徘徊。交期安足道，悼此旷世才。","dynasty":"清代","title":"过驯鸥园留别仲昭其一"}
{"author":"陈宝琛","content":"君亦江湖署病翁，百忧收拾酒杯中。人惊髯美疑真老，僧许山赊未算穷。满坐幽花休恨晚，独居倦羽颇知风。良宵赖有閒丝竹，正恐灯阑曲易终。","dynasty":"清代","title":"次韵节庵见赠"}
{"author":"陈宝琛","content":"移石题诗事偶然，那知谶发甫经年。却添衰白登高泪，不见明秋月再圆。","dynasty":"清代","title":"听水斋杂忆其四"}
{"author":"陈宝琛","content":"亭榭回波树蔽天，梵宫长属玉堂仙。谁怜八十先朝傅，圆殿东头旧胄筵。","dynasty":"清代","title":"瀛台侍直七月至九月得十六首其九"}
{"author":"陈宝琛","content":"祖宗圣能并天纵，游艺神妙开诸王。霓庵玉池挺初叶，琼华晋韵肩相望。王孙趋庭授祖砚，晚出顾欲兼众长。初师唐文逮王恽，近更逸迈追倪黄。写情岩壑取自适，不管人海尘飞扬。尺缣进御惬宸赏，洒翰旌以怡清堂。敕开秘笈俾甲乙，上溯元宋远及唐。人间画史几梦见，此福方驾励董张。艺林圣手类寿耇，君齿始壮谁能量？殿门秋霁拜赐出，彩服归捧循陔觞。继今技道与年进，龙种胸次元殊常。老馋骋嗜蓄绢素，岁岁乞费隃麋香。","dynasty":"清代","title":"贺雪斋贝子三十赐寿"}
{"author":"陈宝琛","content":"谢门高足亢吾宗，老作边荒识字农。垦地百方贤禄仕，囊诗千首傲侯封。风沙塞漠重开国，云树家山未息烽。寒月再圆看又缺，何时同听水斋钟？","dynasty":"清代","title":"赠族子樵琴"}
{"author":"陈宝琛","content":"诗筒把向春江读，江上潮生月满船。夜梦欲因度云海，前游可惜欠风泉。别来痛逝知君共，他日论文识子偏。缄泪寄将频北望，解装一为酹新阡。","dynasty":"清代","title":"二月十八夜泛月入山道得苏盦江南寄诗苏盦竹坡试闽举首也感赋以答"}
{"author":"陈宝琛","content":"笙璈裙屐尘倾城，火龙烛天红万茎。出门海沸不可度，飞奴瞥下寻前盟。涉旬留月月渐远，剩有满纸秋光横。危亭人外发孤啸，拨刺宁免池鱼惊。我诗三鼓气衰竭，君顾淬锐蒐心兵。轻艖笑乱一水碧，孰与出峡淩重瀛？鲸呿鳌掷总泡影，何物能滓圆灵清？潭潭旸谷晞发近，幸吸瀣皎餐霞赪。水仙一操洗众籁，侧耳静听张咸英。苇间孥音合让我，醉泥渔父馀杯倾。旧巢昨过暑已退，柳衰荷败低徊情。老梧虽槁中琴料，生恐薪爨烦规程。更阑夜静戒晨驾，檐雨又作催诗声。","dynasty":"清代","title":"二十六夜珍午寄示叠和望夕泛月诗时以仓神出游不果行也四叠答之"}
{"author":"陈宝琛","content":"还披图卷憩僧房，六十年来梦几场。楸树正花吾羡汝，及当平世见朱王。","dynasty":"清代","title":"四月朔观牡丹崇效寺其二"}
{"author":"陈宝琛","content":"正色霜台策治安，上游假节重陶桓。残棋自乱宁堪覆？薄酒相陶且强欢。重海不辞观日数，深春似为养花寒。乾乾龙德无潜见，前席心知有责难。","dynasty":"清代","title":"次韵病山布政"}
{"author":"陈宝琛","content":"魂何来此岂其仙？驾海乘风路万千。地下相思应更苦，天南独客有谁怜？馀生病尰归犹及，穷岁幽忧死傥贤。三岛十洲粗一览，与君恨不卅年前。","dynasty":"清代","title":"胫肿复作夜梦蒉斋"}
{"author":"陈宝琛","content":"孤儿昔病疟，父闻城中归。入门手拊额，未语先献欷。谓汝勿先我，声出泪亦随。是时月正午，当户松风吹。年年暑月夜，此味悬心脾。","dynasty":"清代","title":"四月十三夜"}
{"author":"陈宝琛","content":"三世藏书自昔难，使君述德与传观。钜编天禄烦钞补，善本鄱阳出覆刊。","dynasty":"清代","title":"题傅沅叔藏元椠通鉴初印本其一"}
{"author":"陈宝琛","content":"忍携佳月就嚣尘？肠断沧波一片银。舟小畏风差得泊，楼高近市漫成邻。顽山是处愁吟望，残夜无人省病呻。却为彗星搔短发，万方涕泪诏书新。","dynasty":"清代","title":"七月十三夜厦门寓楼作"}
{"author":"陈宝琛","content":"及时麟见世犹疑，卒为神州植福基。四裔具瞻知有圣，众生同病孰能医？声销坐见尧肌腊，泪尽如闻蜀魄悲。十载孤臣愆赴召，却留残息哭沦曦。","dynasty":"清代","title":"大行皇帝哀辞"}
{"author":"陈宝琛","content":"文字缘深见象贤，清诗美政本家传。三纲不信今真绝，犹宝丝纶景泰年。","dynasty":"清代","title":"任瑾存以其远祖景泰七年诰轴属题盖其先德抱持于兵燹间仅存者其二"}
{"author":"陈宝琛","content":"秋至谁先省，看行朝、毕罗颁下，夏时犹准。袅袅风将凉一味，付与汤官管领。却抚得、银床片影。抚序易生长年感，听哀蝉、还忆莲花饼。包袖热，莫教冷。流民织路无人振。忍回思、承平士女，剪楸簪胜。上苑虫文分明验，凄绝壶飧从径。况旅食、飘零难定。角黍花糕年年事，对旧京、内样滋悲哽。牙齿缺，且留饤。","dynasty":"清代","title":"贺新凉立秋日蒙赏秋叶饼与愔仲同赋"}
{"author":"陈宝琛","content":"茸茸红毛丹，色味赛荔支。或云即其种，无乃变于夷。","dynasty":"清代","title":"海南百果相续多中土所无纪以绝句其二"}
{"author":"陈宝琛","content":"三世藏书自昔难，使君述德与传观。钜编天禄烦钞补，善本鄱阳出覆刊。","dynasty":"清代","title":"题傅沅叔藏元椠通鉴初印本其一"}
{"author":"陈宝琛","content":"春盛寒犹重，风多昼易阴。任天无早暮，同物自飞沈。地气鹃前觉，巢痕燕共寻。炉灰浑未冷，相喻向晨心。","dynasty":"清代","title":"次韵苏盦夜直"}
{"author":"陈宝琛","content":"承平凡卉亦精神，耆宿风流此一尘。八十九年虫网遍，衰残及写岁寒身。","dynasty":"清代","title":"闇公得黄勤敏为祁文端画秋花纨扇属为写松"}
{"author":"陈宝琛","content":"亲手浇培二十年，对花犹及未华颠。天心地气须猜度，人事终持造化权。","dynasty":"清代","title":"月华贝勒招赏庭梅其二"}
{"author":"陈宝琛","content":"大患吾侪正有身，异于禽兽始为人。忧来老我难归隐，书至知君又食新。未死发肤终自惜，平生肺腑几相亲？乱棋满局须看竟，万一残年作幸民。","dynasty":"清代","title":"次韵答旭庄"}
{"author":"陈宝琛","content":"远见疏灯炯海天，静闻虚涧响风泉。西来礼塔还经此，为欠僧楼一宿缘。","dynasty":"清代","title":"宿极乐寺"}
{"author":"陈宝琛","content":"千户家家货殖雄，斯人忍独坐诗穷？杜鹃北望年年拜，长剩风怀付酒中。","dynasty":"清代","title":"息力杂诗其六"}
{"author":"陈宝琛","content":"平生爱友朋，况子总角契。行止虽殊涂，趋舍要一致。五年沪上语，人事恍隔世。湖山枉嘉招，握手转欲涕。涉旬餐胜足，别绪起酒次。投诗徵赠言，吾意子故会。圣湖自明瑟，宁以晴雨异。颇嫌游者众，林墅或为累。南山虚且深，松篁閟静翠。九溪十八涧，佳处岂在寺？意行试龙井，茗淡滋可味。文字外有禅，兹游子幸识。","dynasty":"清代","title":"留别豫生"}
{"author":"陈宝琛","content":"眼看宫树雪纷披，犹抱冬心拱赤墀。避世已成终老计，识君偏失盛年时。君民尧舜谁曾见？治乱开天颇有知。赐沐亦思共幽讨，西山何日转春姿？","dynasty":"清代","title":"次韵徐梧生"}
{"author":"陈宝琛","content":"少戆还君著作庭，天将雨露寓雷霆。遂初此去臣何慊，乱政从来国有刑。书壁会当思鲁直，裂麻竟不相延龄。陔馀未乏酬恩地，勤与乡邻讲孝经。","dynasty":"清代","title":"送江杏村归养"}
{"author":"陈宝琛","content":"四更坐月石坛空，旋见天云趁海风。万事随缘宁我料，平生独往况君同。沈沈孤嶂嚣尘外，浩浩三山醉梦中。井底老龙应睡熟，莫吟诗过越王宫。","dynasty":"清代","title":"七月十二夜同幼点登南台山"}
{"author":"陈宝琛","content":"廊广宜翔步，堂空便结跏。小松时作籁，久竹欻生花。农话昨收橘，僧供新摘茶。几分田舍味，举似向毗邪。","dynasty":"清代","title":"华严精舍其四"}
{"author":"陈宝琛","content":"一场如梦太悠悠，洗尽铅华不刬愁。谁信酴醾成结局，难从鶗鴂说来由。阑残有分依行幄，飘泊何心恋禁沟？犹剩绿阴须护惜，年来数遍过江流。","dynasty":"清代","title":"次韵仁先春尽日赋落花"}
{"author":"陈宝琛","content":"衣冠筐篚承平景，荒庄回首师门尽。垂暮几门生，酒肴无限情。水乡鱼笋足，投报纷相属。虚耗海滨同，可能存旧风。","dynasty":"清代","title":"菩萨蛮"}
{"author":"陈宝琛","content":"终古侏𠌯窟，崇朝礼乐堂。地还名泗水，祀竟嬗文昌。滨海绵朱学，阶天夐素王。群哤衷至圣，一诏仰吾皇。爟燎跻郊社，尊亲达辇航。九夷居未陋，重译道弥光。裸壤冠裳肃，腥乡俎豆香。司仪徕学子，陪祭逮牙郎。尼祷生辰溯，山颓讳日伤。奠楹群属属，辍市各芒芒。日月无私照，春秋有大防。终看归则受，景教与天方。","dynasty":"清代","title":"泗里末谒孔子庙"}
{"author":"陈宝琛","content":"一觌星再周，百罹老俱至。支离江海侧，萧瑟沆瀣气。与子宁石人，相望无只字。天高醉不闻，愚者苦忧坠。岭南曩邂逅，丈人故我惠。廿年剩梦思，万事错棋置。山堂蜕巾履，子亦屏世伪。翩然江东西，得句旋复弃。岂无澄清志，悔揽孟博辔。霜钟千里声，省录及衰瘵。别怀正满抱，退笔更一试。侧闻沅湘间，歔欷话旧帅。","dynasty":"清代","title":"伯严和实甫诗见及感旧六叠次韵"}
{"author":"陈宝琛","content":"五年不舣阳崎棹，几树赪桐欻出檐。旧物当门惟石坐，尔时插架尽牙签。官资到手谁能餍？诗卷随身可也添。恨别祇怜花竹色，江神未必管贪廉。","dynasty":"清代","title":"过玉屏山庄"}
{"author":"陈宝琛","content":"云黯康陵，芜深南内，片铜剩臭犹剧。蹋鞠朋游，争棋不逊，若曹同此门籍。尾随毡幄，更何羡、穿宫五百。漫劳讥察，义子连翩，况兼豪贼。一从夜度居庸，关钥难遮，印符亲敕。家里忘归，覆舟渔后，歌哭都成陈迹。一朝遗念，只天府、图藏警跸。留名真个，威武馀风，就中呼出。","dynasty":"清代","title":"庆春宫豹房铜牌"}
{"author":"陈宝琛","content":"培风在下御而行，宜若登天不可名。一代诗豪舒眺远，万钧国重著肩轻。最难飙馆联双璧，犹许霜钟接两京。承正图南元有待，苍苍浑是积阳成。","dynasty":"清代","title":"次答苏盦九日书来以诗索和并言与稚辛纵谈之乐"}
{"author":"陈宝琛","content":"伟此翻风动日材，百千历劫护香台。幸无匠伯操斤顾，抵作缁流结夏来。独树擅奇好山水，把茅隔绝俗氛埃。眼看王迹摧排尽，谁为郊坛古柏哀？","dynasty":"清代","title":"西湖法相寺古樟仁先结亭其侧为图属题"}
{"author":"陈宝琛","content":"不期垂白共深尊，照眼湖光近禁垣。四海喜闻公老健，卅年独斡世贞元。弹冠一出惭微尚，载笔相从怆旧恩。天性爱莲渐长夏，得陪高阁及时论。","dynasty":"清代","title":"湖楼酒坐呈孝达相国"}
{"author":"陈宝琛","content":"过庭耳熟姚张交，诗稿受寄更三朝。象贤抱持兵火际，卒就微禄为写雕。枣梨捆载千里致，归告家祭辞折腰。我寻棠茇后一纪，洄溯风义江天遥。晚丁澒洞再觏子，尚手此卷珍松寥。当时题赠事偶尔，世患腾遝来如潮。溪山胜画孰竟隐，何地乾净如僧寮？穷通修短等一覕，万劫要恃平生要。百年可作大父行，故家文物犹票姚。","dynasty":"清代","title":"姚叔节解元属题张亨甫先生题寄按察公石田画卷"}
{"author":"陈宝琛","content":"玉貌能堪百感攻？两年不见欻成翁。囊来小册犹三绝，瓮有馀醪且一中。瀛海即今谁乐土？江天何日不颠风。故山雨露清明近，等是孤儿痛转蓬。","dynasty":"清代","title":"题仁先围城中画册"}
{"author":"陈宝琛","content":"一曲何戡触旧悲，卌年看举寿人卮。相公亦是三朝老，宁见椒风受册时？","dynasty":"清代","title":"六月初一日漱芳斋听戏其二"}
{"author":"陈宝琛","content":"懒云恋山无定姿，趁钟随梵依耶毗。江风破禅堕奇句，一笑短发奚能为？昨来竹窗论笔势，灯花如豇薤倒披。据梧倚树百虫绝，仰睇箕斗光参差。怪君说诗忽感事，犀照万态穷魖夔。但论风雅今亦衰，君持古心将向谁？排场文字假君手，鉥剧肝肾翻招疑。盛年拄腹端且好，幸宝子墨怀侧釐。阴崖阳谷各有向，莫与寒木愁春曦。畹兰凝霜菊未秀，何以赠君惟卷葹。江潮上下别后思，行矣勃碣寒生澌。道逢损轩烦寄讯，劳苦邯郸带下医。","dynasty":"清代","title":"次韵答几道即以赠别"}
{"author":"陈宝琛","content":"重入修门并秃翁，旧巢如扫付西风。从来秋士多萧瑟，不为霜林与候虫。","dynasty":"清代","title":"题伯愚将军志锐同听秋声馆圆并送之官伊犁其一"}
{"author":"陈宝琛","content":"箨龙蛰化几千年，霜节冰心鍊许坚。自判生涯沟断伍，谁教末供砚山边。钓诗将石君真剧，咒笋充粮我欲禅。恰为铁君添一契，入林残腊约梅仙。","dynasty":"清代","title":"俶玉赠石绝肖竹根走笔谢之"}
{"author":"陈宝琛","content":"九徵不出出元迟，正气曾期与护持。独乐温公宁本意？见几疏傅有馀悲。老成渐已嗟零落，圣主终应念度支。郑重十年前一话，暑尘涨上使车时。","dynasty":"清代","title":"从邸报得朝邑相国凶问怆赋"}
{"author":"陈宝琛","content":"昔携山月造茅庐，今遣江湖迓笋舆。一宿便成三载近，肯来失喜四更初。陆沈窈窈舟藏壑，天籁泠泠乐出虚。对坐坳堂弄杯水，算君知我我知鱼。","dynasty":"清代","title":"听水斋喜灌畬夜至"}
{"author":"陈宝琛","content":"读公奏议修公传，晚与编诗识性情。功罪信心休问世，死生许国独全名。盟鸥勃海机宁息？养虎天山翼已成。尚有典型勤下拜，苍茫泪更向谁倾？","dynasty":"清代","title":"林文忠赴戍伊犁道遇所亲绘像赠之曰吾老矣恐不能生入玉门聊当齿发还乡也拜观感赋"}
{"author":"陈宝琛","content":"百年桑梓论耆献，循吏儒林是我师。时棘诏求兵事策，燹馀人话去思碑。独怜大用生才靳，却羡潜盘入仕迟。鸿雪满前元亦寄，萧条乍喜见须眉。","dynasty":"清代","title":"题龚海峰先生浚渠留别筹边三图"}
{"author":"陈宝琛","content":"睡醒喧传赤白囊，高牙不换北窗凉。频年医国真求艾，他日谈瀛早狧糠。何苦晴雷惊燕雀，未堪晚照聒蜩螗。病夫不是慵观弈，几道楸枰已尽忘。","dynasty":"清代","title":"睡醒"}
{"author":"陈宝琛","content":"一春谁道是芳时？未及飞红已暗悲。雨甚犹思吹笛验，风来始悔树幡迟。蜂衙撩乱声无准，鸟使逡巡事可知。输却玉尘三万斛，天公不语对枯棋。","dynasty":"清代","title":"感春四首其一"}
{"author":"陈宝琛","content":"阿母欢娱众女狂，十年养就满庭芳。那知绿怨红啼景，便在莺歌燕舞场。处处凤楼劳剪綵，声声羯鼓促传觞。可怜买尽西园醉，赢得嘉辰一断肠！","dynasty":"清代","title":"感春四首其二"}
{"author":"陈宝琛","content":"倚天照海倏成空，脆薄原知不耐风。忍见化萍随柳絮，倘因集蓼毖桃虫。到头蝶梦谁真觉，刺耳鹃声恐未终。苦学挈皋事浇灌，绿阴涕尺种花翁。","dynasty":"清代","title":"感春四首其三"}
{"author":"陈宝琛","content":"北胜南强较去留，泪波直注海东头。槐柯梦短殊多事，花槛春移不自由。从此路迷渔父棹，可无人坠石家楼？故林好在烦珍护，莫再飘摇断送休。","dynasty":"清代","title":"感春四首其四"}
{"author":"陈宝琛","content":"前村刈稻后分秧，南陇初花北半黄。猛记明宵当祀灶，水田万罫是他乡。","dynasty":"清代","title":"自巴达威亚至茂物"}
{"author":"陈宝琛","content":"涧壑能为盛夏寒，未霜林叶已微丹。潺潺洗出中秋月，拥褐深宵数起看。","dynasty":"清代","title":"志道其二"}
{"author":"陈宝琛","content":"还披图卷憩僧房，六十年来梦几场。楸树正花吾羡汝，及当平世见朱王。","dynasty":"清代","title":"四月朔观牡丹崇效寺其二"}
{"author":"陈宝琛","content":"凝碧池边几泪吞，一般社饭味遗言。史家休薄伶官传，犹感缠头说报恩。","dynasty":"清代","title":"六月初一日漱芳斋听戏其三"}
{"author":"陈宝琛","content":"山向畿西自郁苍，看人襟泪一行行。相从旷野伤吾道，差喜幽居近帝乡。雾凇障天消夜雪，风沙捲地失春阳。杜鹃臣甫容勤拜，东眺犹应胜乐浪。","dynasty":"清代","title":"十二月二十八日同瑞臣楼樵访小帆韧叟于涞水再叠苍字韵"}
{"author":"陈宝琛","content":"耄耋肩随羡健强，未须食乳学张苍。山游笑我期常失，诗学输君老益昌。酒保疑年怜旧史，历家书月感春王。市朝换尽黄炉在，犹拟追陪百十场。","dynasty":"清代","title":"次韵和樊山广和居即席作"}
{"author":"陈宝琛","content":"观棋闻又入长安，金玦三年信誓寒。雨夜梦回疑妇叹，竹林酒熟忆朋欢。肯将龟筴从詹尹，倘爱钟鱼对懒残。住惯烟波怕尘土，停云直北奈迷漫。","dynasty":"清代","title":"蒉斋自塞上和前诗叠韵寄京师"}
{"author":"陈宝琛","content":"论交三世忝年家，翰墨临分喜拜嘉。住惯北方耐风雪，却寻邓尉貌梅花。","dynasty":"清代","title":"宽孙世讲画梅得自庭训顷将南游手书画便面为别赋谢即以赠行其一"}
{"author":"陈宝琛","content":"北风吹雁作行回，引得閒鸥日日来。贫乏山赀难并隐，老输诗律敢量才？古松历劫供谈麈，秋藕留花劝禊杯。皮骨幸存得相对，莫挥尺涕为人哀。","dynasty":"清代","title":"俶玉石遗倡和叠韵见及因同城东风浴即事次韵"}
{"author":"陈宝琛","content":"夙闻尧颖类高辛，选傅何期及旧臣？忍泪残宵还炳烛，子孙要作太平民。","dynasty":"清代","title":"瀛台侍直七月至九月得十六首其一"}
{"author":"陈宝琛","content":"种竹恨不蕃，种松恨不大。看看竹成列，又盼松偃盖。微生耻求足，禅律况所戒。褊心更奈何，分别及兰艾。频婆近结子，凤眼红可爱。此木母手栽，落实怆不逮。封殖寄永思，家人勿剪拜。","dynasty":"清代","title":"沧趣楼杂诗其三"}
{"author":"陈宝琛","content":"鱼陂潦退横空罾，绕楼枯㮨垂荒藤。好风过江噪檐鹊，失喜联臂来诗朋。炎氛涨城散汤社，容我蛰卧如溪僧。五旬一面语不尽，痛逝相慰情可胜？玉屏山色缭沙步，岂不欲往病未能。峭帆灭没暝潮急，金波风縠光交腾。写经一去迹如埽，谁信瞥眼成衰兴！当年泛月恣还往，半夜吹火劳溲蒸。汀茫展谑不即枕，倦倚书卧迷鸡蝇。有时觅诗松影底，风际循发双鬅鬙。法门岂能离文字，漫署不二张三乘。无端荷芰自焚裂，出岫冉冉轻云升。葛垞访梅偶维楫，愁见病橘围寒塍。移文招隐付诙笑，宦味那复分淄渑。呜呼墓草今宿矣，虚摭治行铭欧曾。千编手校恐亦尽，上市往往逢签幐。廿年俯仰有如此，世事何限羹齑惩。吾宗诗盟更忍割，老宰畿赤侪聋丞。新归有弟昨过我，为话危阪犹淩兢。侨居颇亦感华屋，吟尽漏鼓声鼕鼟。两贤洒然步庭庑，宁免百念来填膺？诗成先后举似我，读竟三叹施之縢。䙰褷独鹤久不舞，敢整倦翮当霜鹰？长篇恶韵苦相难，琢句况费铢铢称。张侯宾馆倘思旧，合有赓响供追徵。新来开径得三益，此集唱和逾松陵。","dynasty":"清代","title":"六月十三日丹曾肖韩同舟枉存因访叔伊玉屏山庄有诗徵和感念损轩昔日之游即次其韵并视珍午"}
{"author":"陈宝琛","content":"芍药将花失就看，蔽池苇荻一凭阑。亭台历劫犹如旧，松竹寻盟及未寒。留命自疑关动忍，恋恩无分养衰残。裕陵灵爽榱题在，蓟树东瞻感百端。","dynasty":"清代","title":"七月廿三日钓鱼台作"}
{"author":"陈宝琛","content":"五日唐宫例赐衣，人间节物奈全非。夙忘宠辱空诸有，老阅寒炎审所依。耕钓分难初服遂，章缝幸未素心违。听钟犹共趋长乐，但觉晨星取次稀。","dynasty":"清代","title":"天中节赐纱卷次温毅夫御史韵"}
{"author":"陈宝琛","content":"毅庙中兴祚不永，国脉潜斲天实为。圣功蒙养始以渐，邪正消长争危微。嗟公直讲甫三稔，弃外长与重阍辞。师臣恩礼报匪易，直道难合徒心摧。我时未壮齿僚末，送别旋痛轩弓遗。垂帘负扆一再嬗，衰朽乃亦陪经帷。朝衣幸免葬厓海，鲁羁明济能辞疲？回思比屋侍坐日，往者足惜来焉追。垂髫叔子亦头白，苦抱画像兵间归。乌虖九京其可作，欲语平昔今馀谁？","dynasty":"清代","title":"林文恭公遗像为公子贻书提学题"}
{"author":"陈宝琛","content":"中秋又及，正桂子香飘，拜恩笾实。一样团团才满，坼还成十。金盘玉屑分明是，忆冬郎、禁中曾直。倚床閒啖，丹心最苦，素餐滋恧。咄宫阙、何年此夕。便影就山河，怎禁蟆蚀。如许高寒楼宇，寘餐谁璧。合修七宝谈容易，但画地、啖名奚益。太清休滓，含毫欲赋，为君停食。","dynasty":"清代","title":"桂枝香中秋蒙赏月饼"}
{"author":"陈宝琛","content":"此曲能闻定几回？分明天乐梵王台。升平法部乾隆日，娄县尚书旧费才。","dynasty":"清代","title":"六月初一日漱芳斋听戏其四"}
{"author":"陈宝琛","content":"力子治小学，而以通于医。五十守田里，不与金门期。偶为人海游，想望中兴基。儒术世弗尚，顾被方技知。维时急变法，二圣方宵衣。宗衮非间平，硕辅无韩琦。大患讳自养，责效剂和微。传宣无虚晨，赏赉使遝驰。郭玉之所怖，越人固见几。有庐城西南，爽垲于病宜。花竹与果蓏，适情兼𤻲饥。我来已改元，相见馀赍咨。正有栋榱惧，岂徒弓剑悲。省君插架书，犹是俸入遗。窥源證诵籀，订赝穷轩岐。此理东西同，新故何常师。医国匪吾事，活人聊自怡。每从谈姬岩，安能忘阳崎？一壶处处可，所冀太平时。","dynasty":"清代","title":"力轩举医隐庐"}
{"author":"陈宝琛","content":"尚嫌石鼓泉声细，洗耳时来就壑雷。晓雨既晴宵又月，天公于我故无猜。","dynasty":"清代","title":"听水第二斋落成幼点嘿园同赋其二"}
{"author":"陈宝琛","content":"谢门高足亢吾宗，老作边荒识字农。垦地百方贤禄仕，囊诗千首傲侯封。风沙塞漠重开国，云树家山未息烽。寒月再圆看又缺，何时同听水斋钟？","dynasty":"清代","title":"赠族子樵琴"}
{"author":"陈宝琛","content":"乡国徵耆献，黄楼不可谖。博通侔左海，都雅迈榕园。曩读公随笔，如聆古格言。百为归檃栝，四部恣燖温。缅想承平盛，能容夙好敦。典章纪南省，掌故载枢垣。阳朔停行幰，沧浪展别樽。丛谈皆有物，旁證必穷源。自世书香业，浑忘节度尊。短檠宁忍弃，墨帐记留痕。炳烛惭生晚，传灯识道存。请看无尽火，洛诵到曾孙。","dynasty":"清代","title":"梁退庵先生青灯有味似儿时遗照为公曾孙鸿志题"}
{"author":"陈宝琛","content":"卅八年前掌卷人，白头来坐殿中茵。人文干禄书犹昔，科目翘材馆一新。大道谁传无尽火？群公自积后来薪。骚魂合在梅花外，悄对凉蟾忆抚尘。","dynasty":"清代","title":"阅游学廷试卷宿文华殿西厢怀邓铁香鸿胪同治甲戌殿试予为收掌官邓以御史监试"}
{"author":"陈宝琛","content":"三年一面九回肠，楼外沧尘恐又扬。四海曾无床可坐，群书容有壁能藏。玄黄龙战今方始，潇晦鸡鸣古所臧。大好家居犹自坏，枝栖萍寄事寻常。","dynasty":"清代","title":"过青岛晤刘幼云属题潜楼读书图时欧洲搆兵岛亦戒严"}
{"author":"陈宝琛","content":"画尘论奇画更奇，不似而似世鲜窥。槎枒肝肺偶一吐，华光叙衽况补之。画家上乘师造化，造化之始将谁师？纵横屈伸无不可，如佛变现穷言思。盛子宝藏取自怡，梁髯赞叹犹费辞。冰心雪魄三百载，欲下转语还然疑。","dynasty":"清代","title":"沈臞禅画梅册盛季莹所藏节庵每叶有赞"}
{"author":"陈宝琛","content":"天穷人厄总区区，元祐熙丰俯仰殊。海外负瓢犹自适，江干吹笛尽相娱。命宫合有牛箕谤，春梦赢成笠屐图。若较陆张文谢辈，先生生世未暌孤。","dynasty":"清代","title":"郭侗伯招饮集寒碧簃拜东坡生日分韵得孤字"}
{"author":"陈宝琛","content":"纯皇民事重坊庸，频对西山驻六龙。一代池台忍芜废，百年树木尚葱茏。出林亭敞凉宜夏，随锸泉生冻过冬。人海如君能有几？忍寒来看雪中松。","dynasty":"清代","title":"十一月十九日同濩斋钓鱼台看雪"}
{"author":"陈宝琛","content":"幽寻缘避炎，远涉正当暑。僧房午炊具，倚树久延伫。朋来先就松，静籁入笑语。连山绕东际，登阁共一俯。目力随所穷，烟埃忍终古？天云倏变色，飞雹挟冻雨。刹那亦自休，林月迭吞吐。凉辉足忘眠，矧此清净土。","dynasty":"清代","title":"六月望后匏庵芝南珍午贻书幼点嘿园约为戒坛潭柘之游予先一日至三宿而归其五"}
{"author":"陈宝琛","content":"竿木何堪溷戏场？丰钟感气故知霜。狂歌亦自怜衰凤，瞑坐从人笑哑羊。得就论文观正变，敢云学易悟存亡？与君世旧交偏晚，望作夔龙赞舜廊。","dynasty":"清代","title":"再叠前韵答瑞臣"}
{"author":"陈宝琛","content":"承平重海禁，金钱防外流。顾利市舶榷，不为人满谋。潭潭白玉堂，车马拟王侯。岂无邦族念，老死沦炎洲。输税既不赀，遗产常见收。故知莫我谷，欲归宁且留。覆车纵弗戒，怀璧庸非尤？新喜诏改制，吏良政傥修。喁喁向北极，犹是赤子俦。","dynasty":"清代","title":"舟中忆爪哇之游杂述八首其五"}
{"author":"陈宝琛","content":"城南老槐多阅人，未料世事日日新。精庐幸免兵火烬，其奈时尚憎陈因。佛移僧逐换青垩，榜书楹句摧为薪。昨闻代者又殊好，趣撤墙屋重经纶。我来避嚣值喧閧，匝地瓦砾天灰尘。落成突兀定何许？不惜一掷千万缗。为槐装点失槐养，何爱争此荒寒滨？半聋诗人昔居此，楼外方沼饶游鳞。魂归绕槐或三叹，古意灭没从谁陈？","dynasty":"清代","title":"访旧七首其四龙树寺槐"}
{"author":"陈宝琛","content":"赐书楼下支离叟，自昔吟风和夜窗。头白何年归对读，倚阑松顶看澄江。","dynasty":"清代","title":"仲勉今腊亦"}
{"author":"陈宝琛","content":"补之下笔占清寒，不买胭脂绘牡丹。得米山农元有例，世人莫作画师看。","dynasty":"清代","title":"宽孙世讲画梅得自庭训顷将南游手书画便面为别赋谢即以赠行其二"}
{"author":"陈宝琛","content":"恨人又阅一星终，公等年华正及中。莫但刻舟伤往迹，要知磨铁恃深功。鸿嗷不集民安托？龙战能贞道未穷。倚杵张弓谁料得，衰残任唤信天翁。","dynasty":"清代","title":"竹醉日傒园招饮同愔仲韵"}
{"author":"陈宝琛","content":"皓质香肌总客尘，分明写照梦中人。将衰正盛何曾觉，肠断年年剩感春。","dynasty":"清代","title":"题画二首其二辛夷"}
{"author":"陈宝琛","content":"尹京旋出典名藩，展觌东华剩梦痕。铁面故知难偶俗，赤心自昔有成言。乾坤未正身俱老，江海相望义益敦。清健本来臞似鹤，行朝濡翰与开尊。","dynasty":"清代","title":"王聘三七十寿诗"}
{"author":"陈宝琛","content":"画里残山一道斜。际天衰草带馀霞。陵阙谁家那忍问。传恨。故宫明灭付归鸦。无分南荣长炙背。何意。晚晴西阁尚留些。还是枯葵偏耐久。厮守。知时让与合昏花。","dynasty":"清代","title":"定风波夕阳"}
{"author":"陈宝琛","content":"人生取适无常暂，消遣残年孰过閒。相伴山中惟竹好，旧闻潭底有龙盘。刺船一路来看画，拥褐空岩共耐寒。归自匡庐休论瀑，联吟亦复到更阑。","dynasty":"清代","title":"次嘿园般"}
{"author":"陈宝琛","content":"畿南之山最大房，石廪层沓摩穹苍。银陀峻极古弗贵，伟此岩壑称上方。峰回涧束合林翠，森壁留罅穿天光。折盘开阖路几绝，数武一换山阴阳。岂无飞流与争道，上有栏楯临洸洋。石梯历级三百尽，复磴稍坦云屏张。庵堂七二半颓陀，错落丹碧仍相望。入门古柏俨初祖，建寺或者真情唐。洞游岩坐絜先后，争取馀晷腰脚强。经行荦确亦劳止，差喜所得堪汝偿。","dynasty":"清代","title":"四月十四日同嘿园宰平游上方山至兜率寺"}
{"author":"陈宝琛","content":"谁遣仙姿落海涯，孤根封殖若为加？承平人尚吟宫锦，幽独天宜眷国花。欲睡可能宵秉烛？无香犹使客忘家。宜春苑在归何易，生怕边风起塞沙。","dynasty":"清代","title":"再和愔仲张园海棠"}
{"author":"陈宝琛","content":"瘴云六月山煁烘，我初谒公沧海东。茅檐竹椽拄刀戟，台飓夜捲如飞蓬。其秋把晤榕叶底，坐叹铸错哀藏弓。湘江一卧遂契阔，闻鼙又见边烽红。峭帆微服炮满耳，年时手障鲲身雄。山川百战付竖子，天胡此醉神其恫？陔除弄笔累千纸，敛抑奇崛何冲融。左书彭画足正气，鼎足晤对江楼中。赋诗报君愧衰惫，努力忠孝承门风。","dynasty":"清代","title":"杨勇悫公家居所临阁帖芝仙观察以一纸见贻感旧赋谢"}
{"author":"陈宝琛","content":"携稚山斋理梵书，廿年人事几乘除？柴门石彴层层磴，肠断元方旧捧舆。","dynasty":"清代","title":"听水斋杂忆其一"}
{"author":"陈宝琛","content":"承平凡卉亦精神，耆宿风流此一尘。八十九年虫网遍，衰残及写岁寒身。","dynasty":"清代","title":"闇公得黄勤敏为祁文端画秋花纨扇属为写松"}
{"author":"陈宝琛","content":"爞爞熏梦断。喜敲门客到，缺蟾斜瞰。练波双桨，谈笑入葭薍。露香花近远。初阳妆就明艳。未隔兼旬，看缃房翠菂，开谢渐过半。苦念金鳖影畔。牢落红衣，水怨蓬莱浅。比还连雨，伤潦共菱芡。一湾芳自占。舟招况对词伴。记否家江，正鱼肥荔美，和月趁潮泛。","dynasty":"清代","title":"梦芙蓉同梅生嘿园晓泛荷湾"}
{"author":"陈宝琛","content":"否极谁能理乱丝？殷忧启圣此其时。陈谟惠迪亲耆德，凝命维新缵旧基。别久故应前席数，来迟自负盍簪期。心声悱恻犹相及，朝暮江云入梦思。","dynasty":"清代","title":"病山侍郎夏间来觐直讲至八月始归留诗索和次韵寄沪"}
{"author":"陈宝琛","content":"乔木风霜久见侵，青青犹殿旧园林。莫嫌磥砢坚多节，正试平生捧日心。","dynasty":"清代","title":"题画松赠寿民"}
{"author":"陈宝琛","content":"同是寄公孰主客，九九翁参重九席。四秋縻此习兹园，槐柳变黄芦戴白。健者登坡恣吟眺，吾衰后至但饮食。锦囊蛮榼各自携，俊味迭尝杂南北。明年今日定何许？凉月留人乐既夕。周侯恋山期不来，郑老东游倘相忆。","dynasty":"清代","title":"九日集莹园分韵得客字"}
{"author":"陈宝琛","content":"敢复跫然望足音，年来真率亦销沈。淡交滋味心难忘，已失涪翁又石林。","dynasty":"清代","title":"听水斋杂忆其十四"}
{"author":"陈宝琛","content":"老于文者必能诗，此道祇今亦少衰。生世相怜骚雅近，赋才独得杜韩遗。江湖浩荡身行老，肝肺槎枒俗固疑。牢落年来欢会数，始知高论未须卑。","dynasty":"清代","title":"题伯严诗卷"}
{"author":"陈宝琛","content":"四山如昼见秋豪，便借天风散郁陶。容易一年冬又燠，相望重海月谁高？阴晴那复知明日，丘壑何期属我曹。灯火山楼依旧在，夜阑欠汝耳松涛。","dynasty":"清代","title":"冬夜同行陀看月邻霄台寄怀嘿园日本"}
{"author":"陈宝琛","content":"削竹为大榻，一僮负以趋。行就绿阴息，临流看浴凫。老牯浮鼻过，尔牧与之俱。荷箠各得荫，谑笑缘茭芦。吾亦忘其适，野风俄已晡。水蛙杂梵鼓，起立还斯须。","dynasty":"清代","title":"沧趣楼杂诗其六"}
{"author":"陈宝琛","content":"恨紫愁红又一时，开犹溅泪落滋悲。世尘起灭优昙幻，风信蹉跎苦栋迟。水面成文随处可，泥中多日自家知。绿阴回首池塘换，忍覆长安乱后棋？","dynasty":"清代","title":"荫坪叠落花前颌四首索和己未及今十年矣感而赋此"}
{"author":"陈宝琛","content":"西人常笑我，倾橐食鸟巢。燕蔬定何质？入药还充殽。夙闻所结处，高蹑海谷坳。宁知屋梁上，雪白如悬匏。作贡始闽厦，兼金致厥包。遂起筐篚例，市易无虚艘。洞租关又税，孰非吾国膏？谁能塞此漏，屏之如邪蒿。燕燕尔亦休，毂哺尧天高。","dynasty":"清代","title":"舟中忆爪哇之游杂述八首其七"}
{"author":"陈宝琛","content":"幽花生世不宜春，佳色天然与菊亲。侍醮淡妆犹入画，倾阳本性讵随人？苍梧泪溅斑筠尽，金粟魂依拱木新。莫语荷杯池馆日，秋风太液足伤神。","dynasty":"清代","title":"题节庵葵花画扇次韵"}
{"author":"陈宝琛","content":"梦醒犹疑雨满山，龙公又放月光还。半规松际吾逾爱，及取东方未白间。","dynasty":"清代","title":"二十夜雨过对月"}
{"author":"陈宝琛","content":"与君同坐不知天，岂有微禽海可填？自古焦头欺曲突，忍将对泣换先鞭。茫茫正复忧来日，去去谁堪忆盛年？终就名园求一醉，清池古木夜床联。","dynasty":"清代","title":"病中答蒉斋书感赋其二"}
{"author":"陈宝琛","content":"生灭元知色是空，可堪倾国付东风。唤醒绮梦憎啼鸟，罥入情丝奈网虫。雨里罗衾寒不耐，春阑金缕曲初终。返生香岂人间有，除奏通明问碧翁！","dynasty":"清代","title":"次韵逊敏斋主人落花四首其三"}
{"author":"陈宝琛","content":"万苇摇春了不殊，西山如笑向髭须。得乘佳日循城堞，谁料残年见阙觚。饮啖尽容吾辈健，行藏未悔半生迂。盲僧能说同光盛，歌者何戡恐亦无。","dynasty":"清代","title":"畏庐爱苍招集江亭"}
{"author":"陈宝琛","content":"竺教昔南暨，疑在齐梁年。鞭石造万像，冈阜光弥天。我仅揽其二，诧是鬼斧镌。巨塔垣五重，龙华会其巅。得非修罗斗，断脰鲜一全。其一佛久仆，拽起龛欹偏。无人踵布施，五亿王面钱。馀者得诸画，荒寒委风烟。或于名园遇，辇致如铜仙。瞀陋阙史乘，兴衰理茫然。徒令暹罗王，望古悲涕涟。","dynasty":"清代","title":"舟中忆爪哇之游杂述八首其四"}
{"author":"陈宝琛","content":"霜华渐欲作冰坚，放闸泠泠泻玉泉。腐藻败荷收拾尽，空明还我水中天。","dynasty":"清代","title":"瀛台侍直七月至九月得十六首其十四"}
{"author":"陈宝琛","content":"宿雨成泥未阻游，乌云何意镇随舟？衰残偏得天怜惜，乞与晴漪一帆秋。","dynasty":"清代","title":"天津至胜芳舟中偶占其一"}
{"author":"陈宝琛","content":"流连信佛矢，滑腻乃如脂。臭恶不可近，嗜者至典衣。","dynasty":"清代","title":"海南百果相续多中土所无纪以绝句其七"}
{"author":"陈宝琛","content":"凝碧池边几泪吞，一般社饭味遗言。史家休薄伶官传，犹感缠头说报恩。","dynasty":"清代","title":"六月初一日漱芳斋听戏其三"}
{"author":"陈宝琛","content":"何郎相见亦衰翁，百首携持劫燹中。长忆别时遗欬在，顾祠如扫就松风。","dynasty":"清代","title":"祁文恪诗卷为何润夫题其四"}
{"author":"陈宝琛","content":"眼看宫树雪纷披，犹抱冬心拱赤墀。避世已成终老计，识君偏失盛年时。君民尧舜谁曾见？治乱开天颇有知。赐沐亦思共幽讨，西山何日转春姿？","dynasty":"清代","title":"次韵徐梧生"}
{"author":"陈宝琛","content":"生丁天宝费呻吟，一泪新亭况陆沈。兵甲侧身三载过，烟涛举目四愁侵。倚楹漆室徒为尔，谋鼎晖台岂自今。十丈软红还恋否？湖山大好且登临。","dynasty":"清代","title":"颖生自浙寄示烟台小泊二律即次其韵其一"}
{"author":"陈宝琛","content":"两儿生及我趋庭，摩顶犹期遗一经。风木八年桑海换，头颅如许说添丁。","dynasty":"清代","title":"艮儿生"}
{"author":"陈宝琛","content":"怀旧犹褒八载勤，立言得力论韩文。当年仁庙昌朱学，薪火鳘峰一席分。","dynasty":"清代","title":"高宗为皇四子时致蔡文勤闾疾诗翰敬题其二"}
{"author":"陈宝琛","content":"茸茸红毛丹，色味赛荔支。或云即其种，无乃变于夷。","dynasty":"清代","title":"海南百果相续多中土所无纪以绝句其二"}
{"author":"陈宝琛","content":"大师本性积为文，晚岁传衣独畀君。两纪孑遗增感旧，数行藏写见尊闻。梦馀鹿洞空香草，烬后鳌峰付乱云。出处何成吾耄矣，平生砻断愧班斤。","dynasty":"清代","title":"为何梅生书枚如丈赠言感题"}
{"author":"陈宝琛","content":"岱云随车度清济，一雨濯遍明湖荷。夥颐湖舫始何岁？楼观突兀周四阿。小沧浪馆最眼熟，丱角逃学频频过。湖心古亭旧驻跸，诗刻长与光林萝。先臣壁记亦好在，五十五载来摩挲。中间世事凡几变，岂但容鬓悲观河。张翁执手讯宫掖，三岁梦断风中珂。蒲鱼芳鲜足一醉，不饮如此风光何！酒阑月坠忍便去，坐对照槛鳞鳞波。","dynasty":"清代","title":"不见明湖近六十年过济南同张振卿前辈雨泛饮于湖榭"}
{"author":"陈宝琛","content":"四更坐月石坛空，旋见天云趁海风。万事随缘宁我料，平生独往况君同。沈沈孤嶂嚣尘外，浩浩三山醉梦中。井底老龙应睡熟，莫吟诗过越王宫。","dynasty":"清代","title":"七月十二夜同幼点登南台山"}
{"author":"陈宝琛","content":"毅庙中兴祚不永，国脉潜斲天实为。圣功蒙养始以渐，邪正消长争危微。嗟公直讲甫三稔，弃外长与重阍辞。师臣恩礼报匪易，直道难合徒心摧。我时未壮齿僚末，送别旋痛轩弓遗。垂帘负扆一再嬗，衰朽乃亦陪经帷。朝衣幸免葬厓海，鲁羁明济能辞疲？回思比屋侍坐日，往者足惜来焉追。垂髫叔子亦头白，苦抱画像兵间归。乌虖九京其可作，欲语平昔今馀谁？","dynasty":"清代","title":"林文恭公遗像为公子贻书提学题"}
{"author":"陈宝琛","content":"通宵爆竹似平时，八十衰残不自知。何意蜷居一楼地，适来罗拜五男儿。君臣义在难归老，弟妹情长奈远离。混一车书终可待，天心人事正推移。","dynasty":"清代","title":"除夕"}
{"author":"陈宝琛","content":"洞游忆在种梅前，欠及花时再舣船。韵事劫馀总陈迹，后贤怀此亦华颠。一诗逋积吾能负，大梦归休子竟先。剥复天心那可料，尚思留命访臞仙。","dynasty":"清代","title":"黄笃友以先德小鲁观察烟霞洞种梅图属题久未有作而笃友物故怆赋以归其孤"}
{"author":"陈宝琛","content":"匪吾爱听水，山好恒在溪。载月昨来处，披丛入幽蹊。滩石故迤坦，滑致无纤泥。回湍渟成渊，鉴人若玻瓈。转转益清驶，坐卧闻微澌。林生识远祖，摩挲石上题。维时徐谢流，文酒日相携。庸知四百载，我辈糜蔬赍。荦确行且尽，寻源幸不迷。从来考槃宽，安用穷攀跻？","dynasty":"清代","title":"六月十四日同林行陀方策六李子新钟惺西郭芸屏李石芝王彦和陈易园逭暑小雄山斋其二"}
{"author":"陈宝琛","content":"送寒并送凋年去，籸盆灶马归何许。别岁比人难，人行犹有还。羔豚相慰劳，但祝年年好。且自酹吾诗，依然是义熙。","dynasty":"清代","title":"菩萨蛮"}
{"author":"陈宝琛","content":"阑干东际是京华，香火何缘属碧霞。四十年前残泪在，中官衔诏祷天花。","dynasty":"清代","title":"妙高峰"}
{"author":"陈宝琛","content":"文采绳绳水绘园，江湖断句匹兰荪。偶来飞控淩盘谷，便欲题诗满蓟门。道丧风骚愁歇绝，官閒丘壑与温存。定光塔际凭栏客，卅载重提旧梦痕。","dynasty":"清代","title":"题冒鹤亭农部广生盘山游草"}
{"author":"陈宝琛","content":"春盛寒犹重，风多昼易阴。任天无早暮，同物自飞沈。地气鹃前觉，巢痕燕共寻。炉灰浑未冷，相喻向晨心。","dynasty":"清代","title":"次韵苏盦夜直"}
{"author":"陈宝琛","content":"忍携佳月就嚣尘？肠断沧波一片银。舟小畏风差得泊，楼高近市漫成邻。顽山是处愁吟望，残夜无人省病呻。却为彗星搔短发，万方涕泪诏书新。","dynasty":"清代","title":"七月十三夜厦门寓楼作"}
{"author":"陈宝琛","content":"敢复跫然望足音，年来真率亦销沈。淡交滋味心难忘，已失涪翁又石林。","dynasty":"清代","title":"听水斋杂忆其十四"}
{"author":"陈宝琛","content":"阿母欢娱众女狂，十年养就满庭芳。那知绿怨红啼景，便在莺歌燕舞场。处处凤楼劳剪綵，声声羯鼓促传觞。可怜买尽西园醉，赢得嘉辰一断肠！","dynasty":"清代","title":"感春四首其二"}
{"author":"陈宝琛","content":"榜书犹宝秘香龛，手稿迦陵出枕函。复社风流今故在，忠门涕泪老何堪？劫馀薄宦聊中隐，史料闻吟抵剧谈。讽到晚年追往什，信知杜髓属樊南。","dynasty":"清代","title":"陈子蕃年丈花著龛遗诗"}
{"author":"陈宝琛","content":"街西三寺无一存，慈仁独以松留痕。双松成三久代嬗，望古销尽渔洋魂。山光满镜昔登阁，戒公息叟遗孤墩。顾阎龛火接凉翠，中有梵籁无尘喧。讵知转眼便泡影，窑像指画同泥洹。三松倔强天所赦，物外不动宁非尊？人间何世独也正，后秀足可追金元。欲知未来视过去，诗成图就吾何言！","dynasty":"清代","title":"二月二日温毅夫御史招同访松旧慈仁寺"}
{"author":"陈宝琛","content":"北院袤以深，积苔试孤步。九龙拱揖客，风过振韶頀。唐刹辽始坛，偻指祇旦暮。经幢与塔石，可以證此树。浑河日夜淘，滚滚送沙数。爪香搔带沥，衣绿坐含雾。难得半日閒，无人自来去。","dynasty":"清代","title":"六月望后匏庵芝南珍午贻书幼点嘿园约为戒坛潭柘之游予先一日至三宿而归其二"}
{"author":"陈宝琛","content":"戴石塞上山尽童，皱云特起森玲珑。谁开奇想凿混沌，十窟鳞比只洹宫。梦游伊阙老未践，到此目豁先河功。佛高百寻小径寸，周阿匝宇穷镌砻。真君坑僧网偶漏，昙曜忍死存大雄。法轮重转发宏愿，石寿什伯泥与铜。乘舆数临祷雨验，谁遗都洛捐云中？魏书郦注了可證，剥泐强半埋蒿蓬。当时伟丽绝一世，植福役遍中原工。要知陵谷有迁变，自古不坏惟真空。仁皇神武岁绝幕，驻跸瞻礼岩穹窿。煌煌宸藻二百载，西羁卫藏北詟蒙。层喽对佛万籁息，武州水挟如浑东。","dynasty":"清代","title":"云冈山石窟寺"}
{"author":"陈宝琛","content":"一楼潮汐送年芳，奎藻高悬夜吐芒。驽钝心期馀蹇蹇，龙潜文采自堂堂。久荒菊径从臣里，偶听松涛就赐庄。终望及身见平治，健行无息用斯臧。","dynasty":"清代","title":"恭和御制赐寿诗原韵"}
{"author":"陈宝琛","content":"梦回疑雨复疑风，身在飞流乱石中。听水故山吾最习，天涯老顾与君同。","dynasty":"清代","title":"志道"}
{"author":"陈宝琛","content":"清流眉目骚坛主，老作遗民及盛时。礼塔青原观素逝，密之僧腊世谁知？","dynasty":"清代","title":"冒巢民先生遗像为鹤亭题其一"}
{"author":"陈宝琛","content":"画师宿草亦成邱，旧馆苔荒况胜俦。老矣碧栖尚传食，可能撅笛谱蘋洲？","dynasty":"清代","title":"李次玉双辛夷楼填词图畏庐所绘为拔可题其二"}
{"author":"陈宝琛","content":"北胜南强较去留，泪波直注海东头。槐柯梦短殊多事，花槛春移不自由。从此路迷渔父棹，可无人坠石家楼？故林好在烦珍护，莫再飘摇断送休。","dynasty":"清代","title":"感春四首其四"}
{"author":"陈宝琛","content":"连床旋临分，解襆才几日。却持郊岛心，闯入浣花室。七年积危苦，破涕对抱膝。维摩元不病，说法爱问疾。劳歌和复赓，身世谁得逸？故知别后思，四海子由一。老刊繁艳尽，情缛语弥质。山斋伫篮舆，留约待取必。怀哉发五噫，行矣崇四术！","dynasty":"清代","title":"石遗出示俶玉别诗次韵奉柬即送石遗行"}
{"author":"陈宝琛","content":"仇池花竹长风烟，归梦沈沈路九千。身是西枝老诗史，忧时头白中兴年。","dynasty":"清代","title":"董秦州平章遗诗为仲容题其一"}
{"author":"陈宝琛","content":"放庵閒放学放翁，得画神貌适与同。平生任天无宿物，不假战胜颜常丰。年时比舍聚姻娅，我甫逾冠君方童。何期垂暮挈子侄，还与割宅居西东。顾予扈从滞渤碣，君尽日饮看霜枫。杞忧屈问亦自哂，天纵不坠终梦梦。昨来瞻觐退就我，积雪璀璀继以风。围炉话旧间星相，寿夭齐视何穷通？家山兵火勿复问，藏酝开瓮留一中。从游邓尉恐无分，且共酒面灯前红。","dynasty":"清代","title":"贻书自号放庵而得改七芗画一树梅花一放翁便面宛肖其貌索题"}
{"author":"陈宝琛","content":"老为乡里佣，南北从所驱。却厌市楼饮，还来就西湖。主忘七年别，怪我霜上须。七年信倏忽，万变风云俱。独怜君家髯，手障沧溟孤。大劳不挂口，忠顺一世无。君新汉上来，两浙徯其苏。惠文冠自好，活民宁呴濡？相逢无可赠，三宿休留吾。","dynasty":"清代","title":"杭州留赠小帆世丈"}
{"author":"陈宝琛","content":"园林安可常？适然成主宾。坐君绿阴中，疑与涧壑邻。秋花断人肠，忍死经冬春。僧房歘觏止，乃为隔世人。谂君亦避兵，徙宅城南新。顾念亭子上，槐龙谁与驯？轩棂与墙藩，位置尽手亲。故知皆幻缘，有图存一尘。邂逅吾且恋，矧君永昏晨。观颐重所养，大患正有身。祁诗审晚年，味之如饮醇。咸同贞元际，缅想馀悲辛。叙图将归君，展读还频频。","dynasty":"清代","title":"题何润夫养园圃用卷中祁文端旧韵"}
{"author":"陈宝琛","content":"人间何世更商声？忍死终思见太平。丛菊再开非故土，迷阳弥望奈吾行。桑田海水相更迭，蝉翼千钧有重轻。一昨澄漪亭子上，西山犹对晚松明。","dynasty":"清代","title":"次韵苏盦九日作"}
{"author":"陈宝琛","content":"求死不得乃出游，登高望远翻百忧。公之于山盖亦寄，一览焉洗万古愁？闽士耻名重介立，一节老死甘炎州。中原滪洞十载过，新参忽下徵鱼头。非时星凤瞥一喜，招来麾去公休休。我晚还朝接寮列，坐惜往日悲横流。陵迁谷变古恒有，柱折维绝当谁尤？逝将从公寥廓际，下视蚊虻蝇蚋相春秋。","dynasty":"清代","title":"题林文直登岱图"}
{"author":"陈宝琛","content":"不茗中泠近十年，年时对品佛岩泉。缑山纵不吹笙去，禁得番番海变田？","dynasty":"清代","title":"听水斋杂忆其十"}
{"author":"陈宝琛","content":"胜地如胜朋，习处不知宝。一从别后忆，反覆无不好。城隅一撮土，见我少还老。君亦江海徒，及来共春讨。西山为留雪，对客起画稿。泠泠荻芽风，吹冻尽变潦。座有思归人，庐瀑已挂抱。何妨少濡滞，聊缓百忧捣。他年或见怀，此会忍草草？还寻旧酒垆，曛黑须醉倒。","dynasty":"清代","title":"苏盦招集江亭时瘦唐将假归"}
{"author":"陈宝琛","content":"风云人世朝朝变，绨椠山斋岁岁新。有月肯临池上酌，与花同享坐中春。难从残劫徵遗献，惭对凉波托幸人。独树童童亭九曲，偕寒许结后凋邻。","dynasty":"清代","title":"依韵奉和枚如年丈过鳌峰访荷花之作"}
{"author":"陈宝琛","content":"悠悠七十年前事，蠹迹纵横墨彩新。满腹深醇经术气，一时殷阜太平春。流风邹鲁无馀地，绝学匡刘更几人？牢落池荷秋亦老，青山犹有谢家邻。","dynasty":"清代","title":"检得左海先生致先尚书公手札五通所言皆桑梓要务叠前韵呈谢丈"}
{"author":"陈宝琛","content":"酒炉歌哭僧房话，肝胆忘年白首新。顾我诗才孱到老，多公道气晚逾春。闭关忍更闻尘事，炳烛容同侣古人。失喜登高好腰脚，又携鸠杖过比邻。","dynasty":"清代","title":"枚如丈寄示叠韵有感之作逾日复见过再叠奉和"}
{"author":"陈宝琛","content":"弹指一星同听水，山中风物亦翻新。灵源自泻空岩月，老树能忘大地春。戒酒东林谁主社，寻诗南涧不逢人。篮舆若续穹楼梦，佛火僧钟是切邻。","dynasty":"清代","title":"枚如丈和前诗忆及石鼓三叠奉教兼约后游"}
{"author":"陈宝琛","content":"二十年前悬戒律，老来转喜斗清新。遣愁尽度床前月，嘘暖能回谷底春。路熟好山青入梦，冬开晚菊澹如人。三桑眼见浑閒事，闻笛休须怆旧邻。","dynasty":"清代","title":"枚如丈出示见答订游石鼓及作陈莲庭诔感怀又郑生国容选菊见惠叠韵三首四叠奉和"}
{"author":"陈宝琛","content":"骞超奉使乍归来，谁信深宫祸已胎。直到燎原方扑火，可怜聚市竟成雷。国殇他日宜同传，款局从今更乏才。江上分携垂廿载，平生文酒总堪哀。","dynasty":"清代","title":"三哀诗其一许侍郎"}
{"author":"陈宝琛","content":"盖狂汲戆故难平，诡丽文章世所惊。久历外台还内职，全凭儒术决边情。批鳞一疏终应省，抉目重阍忍自明。地下未随龙比去，愧从幽屏得偷生。","dynasty":"清代","title":"三哀诗其二袁太常"}
{"author":"陈宝琛","content":"相招海上一倾谈，外事疑君或未谙。不道圣恩资馆伴，翻因国论忤枢参。骈头诸贵宁同趣，琐尾孤雏岂所堪。似子朴忠真宋学，公孙阿世死多惭。","dynasty":"清代","title":"三哀诗其三联阁学"}
{"author":"陈宝琛","content":"朝衣就市痛冰清，赴死还看好弟兄。有子多应思我友，此才难得出宗英。倚楹一泪几成罪，临穴同歼岂为名？长忆城南相送日，尔时厝火故承平。","dynasty":"清代","title":"闻伯茀寿富仲茀富寿兄弟死耗"}
{"author":"陈宝琛","content":"人间何夕付休休？碧海青天有尽头。一曲霓裳空自惜，千年灵药可应求？云山北向心长耿，河汉西倾泪与流。回忆前年岩下宿，颠风险覆绝江舟。","dynasty":"清代","title":"次韵枚如丈中秋对月"}
{"author":"陈宝琛","content":"廊广宜翔步，堂空便结跏。小松时作籁，久竹欻生花。农话昨收橘，僧供新摘茶。几分田舍味，举似向毗邪。","dynasty":"清代","title":"华严精舍其四"}
{"author":"陈宝琛","content":"岩居名听水，无水亦良佳。秋早蝉声变，林深鸟性谐。枯禅依绝涧，夜气足吾斋。芝菌朝朝饱，真宜园绮侪。","dynasty":"清代","title":"七月望后陪谢枚如丈山居其二"}
{"author":"陈宝琛","content":"居夷虽陋仍吾土，四冬渐长痴儿女。何苦旧京思，人方废夏时。通宵喧爆竹，群办椒盘宿。灯下愧苏斋，细书犹卖呆。","dynasty":"清代","title":"菩萨蛮"}
{"author":"陈宝琛","content":"两村还往一牛鸣，炊黍羹蔬数短更。此景从来谁梦到？菊花开后尚论兵！","dynasty":"清代","title":"三月廿四日再访小帆韧叟涞水村居其二"}
{"author":"陈宝琛","content":"宋椠唐钞研汉学，博通何数古晁卿。老来投绂规幽筑，乱后题襟忆旧京。日月经天宁久晦，龙蛇起陆若为平？千秋落落吾徒事，一水盈盈两地情。","dynasty":"清代","title":"内藤湖南虎用戊午赠诗韵见寄次和"}
{"author":"陈宝琛","content":"掠眼林岩最眩人，一亭一堠几由旬？此行算与云争路，昨夜新烦雨洗尘。无数荒山供矿税，尽留散木作车薪。神州谁问蓬莱股，不怪天公醉赐秦。","dynasty":"清代","title":"自吉隆车行至威雷斯雷近八百里"}
{"author":"陈宝琛","content":"横街诗梦卅年痕，又向王城话水村。小草出山惭欲死，孤云恋日黯无言。人间龟筴从何问，泉下韦弦定几存？谁信相随衾影地，哀时长有独醒魂。","dynasty":"清代","title":"净师别于鼓山二十馀年矣顷复相过抚今感旧赋呈"}
{"author":"陈宝琛","content":"半笏松烟伴岁寒，尚劳隔海数衰残。钓台归试题糕笔，聊作平生缟纻看。","dynasty":"清代","title":"日本阪口五峰自其国电索予书走笔应之"}
{"author":"陈宝琛","content":"十篇策问绝深闳，记里閒吟涉笔成。惭愧年时踏陈迹，惯曾暑潦戴星行。","dynasty":"清代","title":"姚惜抱先生使程日记为袁伯夔题其二"}
{"author":"陈宝琛","content":"私淑乡贤逊志斋，晚丁桑海习风霾。一编纶旅心弥重，七日钧天梦未涯。冬至微阳正葭管，北征老病尚麻鞋。酣觞漫作黄农慨，得失相忘是葛怀。","dynasty":"清代","title":"赠章一山左丞"}
{"author":"陈宝琛","content":"夜来风雨挟松泉，已似听涛上海船。人世阴晴那可料，山门钟梵故依然。举杯莫漫论交态，题石翻从结净缘。廿载前尘忍回首，翠微铃塔亦成烟。","dynasty":"清代","title":"石鼓山中送瑞裕如户部丰还京"}
{"author":"陈宝琛","content":"再出身歼星斗南，中兴群帅竟刘戡。陆沈今日神恫甚，剩溯书楹作客谈。","dynasty":"清代","title":"林文忠公自云贵乞病归手书家塾楹语公曾孙蔚章重装属为题识"}
{"author":"陈宝琛","content":"孤臣无分再瞻天，晚直瀛台辄泫然。复土何年稽一哭？紬书终老息诸缘。看看兴庆班馀几，历历开元事满前。他日梦华各成录，能忘此会玉堂仙？","dynasty":"清代","title":"次韵和匏庵实录馆同人摄影偶志之作"}
{"author":"陈宝琛","content":"海壖梦京华，廿载不一至。巢痕劫灰尽，牢落况同气。俦中识卫玠，恨未饮文字。风花尺五天，飘散随所坠。昨来寻道山，挟卷顾我惠。诗魂类四愁，感旧讽不置。更枉长篇贻，清夐绝雕伪。繄余晚闻道，身世定谁弃。纵投夸父林，诅缓羲和辔？君方郁权奇，未合例衰瘵。暂蹶安足嗟，万言故可试。独念抱冰翁，武昌老犹帅。","dynasty":"清代","title":"叠前韵酬实甫见和"}
{"author":"陈宝琛","content":"退庵留片石，载归从桂林。有园在南浦，兵燹愁见侵。阿翁夙一见，积思极云岑。不图三十年，苞裹来江浔。有如久别朋，劫后交逾深。小子日侍侧，俨然父执临。故知彼亦寄，贵喻沧洲心。","dynasty":"清代","title":"沧趣楼杂诗其七"}
{"author":"陈宝琛","content":"天人交胜一于定，成败何常死生命。湘乡宏毅圣者徒，勋业所存要非性。入屯出险恃原往，得丧区区总退听。当时设竟从彭咸，知命岂非顺受正？多君手援在天下，假以护持傥天令。拯危恻怛宁前知，重为中兴生李晟。山川再过战声在，箕尾已归哀感迸。舍生自是儒门真，忍济留资兵事镜。左记王诗各有激，目击诸艰足旁證。津津施报妇儿言，莫滓太清心未净。","dynasty":"清代","title":"题章价人直州寿麟铜官感旧图曾文正靖港之败自沈以殉章掖出之"}
{"author":"陈宝琛","content":"华山碑碎剩拓本，鼎立海内如三峰。选楼退庵各据一，苦较先后相雌雄。中更燹劫百载近，神物隐现谁能踪？庸知化工巧作合，英粲以类来相从。陶斋好古力能致，阮梁避席惭酸穷。传观题识遍时彦，却炫得宝招村翁。别来万事且休说，夜窗开匣光腾虹。墨香纸色触已醉，字字峭过青芙蓉。目眵神眩忽成四，险误赝鼎迷真龙。过庭耳熟老卒觏，自诧此福天胡钟。名书古画迭应接，三宿舍去真匆匆。青溪绕廊蘸笔处，岳色留碧长双瞳。","dynasty":"清代","title":"题陶斋宝华盦图"}
{"author":"陈宝琛","content":"梦寻才熟江南路，腹痛何缘蓟北行。八表同昏偏剩我，九原可作若为情？故知白璧无多福，敢望青编有定评？满眼边烽封树竟，麻衣凄绝入王城。","dynasty":"清代","title":"仲昭以书告窆兼将入都访求遗稿怆赋"}
{"author":"陈宝琛","content":"相看短发未全斑，十五年来一瞬间。可似东坡遇莘老，安排浮白对青山。","dynasty":"清代","title":"沪上舆蒉斋会话其一"}
{"author":"陈宝琛","content":"卧游长在水云间，流水无声云亦閒。自是软红缘未尽，南中随地有溪山。","dynasty":"清代","title":"顾鹤逸画山水卷子为曹君直舍人题"}
{"author":"陈宝琛","content":"春初早韭味已甘，残梅何论枝北南。习池有酒例倒载，烟景迸作杯中醰。先生示病元不病，说法能下天花毵。玉龙十万摇笔至，装点岐海资丛谈。新开林墅筑诗垒，老矣犹可千军戡。我来瞠后行敢抗，譬对狐白扬敝褴。芙蓉左把荔右啖，池上花石勤般担。行窝安乐得一足，营窟况过田文三。松凉竹净鹤梦适，下视尘壒纷鴽䳺。此园于君盖旧物，流风乔木声能韽。绿波阅人五十载，年时照见韶颜𩈣。盘陀石笋斸土出，一一醉墨题崭嵁。空中楼阁弹指顷，微旨许共诗禅参。风涛隔断湍濑远，一鉴倒影天潭潭。尖叉白战动累月，那管身外白云昙。石林掉头官里去，此意尚有吾宗谙。","dynasty":"清代","title":"含晶前辈招饮环碧池馆旦不与俶玉叠韵诸作依倒叠韵奉呈"}
{"author":"陈宝琛","content":"老坡生丙子。算五十三龄，戊辰刚值。奇才践清地。正金莲光下，唏嘘先帝。宫壶拜赐。可曾念、黄州李委。奈从今、白发苍颜，磨蝎命宫难避。长记。乾嘉全盛，岁岁苏斋，胜流高会。奎精画里，衣冠客，尽时制。适先庚旬日，诗龛诗老，南雅芙初并至。恁沧桑、花甲重周，却来我辈。","dynasty":"清代","title":"瑞鹤仙戊辰东坡生日用梅溪体"}
{"author":"陈宝琛","content":"危绿当窗半变黄，树犹如此悟天藏。涉春霜柏祇仍旧，看汝成阴又一场。","dynasty":"清代","title":"瀛台侍直七月至九月得十六首其十五"}
{"author":"陈宝琛","content":"足恨饶悲更送君，瞻乌谁屋况斯文。三纲漠后看真绝，六籍秦馀恐卒焚。累疏不回垂尽日，一楼且卧未归云。坠驴开口何年事？差幸经帷远世纷。","dynasty":"清代","title":"得幼云青岛书却寄"}
{"author":"陈宝琛","content":"半笏松烟伴岁寒，尚劳隔海数衰残。钓台归试题糕笔，聊作平生缟纻看。","dynasty":"清代","title":"日本阪口五峰自其国电索予书走笔应之"}
{"author":"陈宝琛","content":"一觌星再周，百罹老俱至。支离江海侧，萧瑟沆瀣气。与子宁石人，相望无只字。天高醉不闻，愚者苦忧坠。岭南曩邂逅，丈人故我惠。廿年剩梦思，万事错棋置。山堂蜕巾履，子亦屏世伪。翩然江东西，得句旋复弃。岂无澄清志，悔揽孟博辔。霜钟千里声，省录及衰瘵。别怀正满抱，退笔更一试。侧闻沅湘间，歔欷话旧帅。","dynasty":"清代","title":"伯严和实甫诗见及感旧六叠次韵"}
{"author":"陈宝琛","content":"十载街西形影随，五年南北尺书迟。梦中相见犹疑瘦，别后何时已有髭。机尽狎鸥元自适，声销卖药渐无知。江心忆拜张都像，热泪如潮雨万丝。","dynasty":"清代","title":"蒉斋以小像见贻题寄"}
{"author":"陈宝琛","content":"是何悠飏，半庭晴日，随风无著。误群儿、扑地还争捉。又斜上墙新垩。六如空相谁真觉。比沾泥奚若。替剩春写照，浮萍一去，底处寻根脚。","dynasty":"清代","title":"探春令絮影"}
{"author":"陈宝琛","content":"石罅泉声细欲沈，佛前钟亦断雷音。老专一壑关何事，不雨区区也动心。","dynasty":"清代","title":"八月十二夜同幼点宿听水斋其三"}
{"author":"陈宝琛","content":"诂经精舍旧经生，六十年前亦厌兵。今日陆沈定谁过，可曾选举胜科名？","dynasty":"清代","title":"劳韧叟乡举重逢拜御书丹心黄发之赐寄贺其二"}
{"author":"陈宝琛","content":"水墦是处是渔庄，树石都含海色凉。摸蛤捉鱼潮复汐，那知人世有沧桑。","dynasty":"清代","title":"海珠屿"}
{"author":"陈宝琛","content":"楼前一树恣盘桓，长忆听涛共倚阑。不畏冰霜但愁飓，家书勤与报平安。","dynasty":"清代","title":"为刘氏妹画松"}
{"author":"陈宝琛","content":"足恨饶悲更送君，瞻乌谁屋况斯文。三纲漠后看真绝，六籍秦馀恐卒焚。累疏不回垂尽日，一楼且卧未归云。坠驴开口何年事？差幸经帷远世纷。","dynasty":"清代","title":"得幼云青岛书却寄"}
{"author":"陈宝琛","content":"儒术能为耆定功，泱泱表海见雄风。服膺师训尊心学，不独文同理亦同。","dynasty":"清代","title":"清官良齐宗亲黔游得王文成铜像其师三岛中洲毅为之记装卷属题其二"}
{"author":"陈宝琛","content":"此曲能闻定几回？分明天乐梵王台。升平法部乾隆日，娄县尚书旧费才。","dynasty":"清代","title":"六月初一日漱芳斋听戏其四"}
{"author":"陈宝琛","content":"小别悲同永诀看，当年闻语泪先潸。国门一出成今日，泉路相思到此山。月魄在天终不死，涧流赴海料无还。飘零剩墨神犹攫，剔遍荒苔夕照间。","dynasty":"清代","title":"鼓山觅竹坡题句不得怆然有赋"}
{"author":"陈宝琛","content":"终古侏𠌯窟，崇朝礼乐堂。地还名泗水，祀竟嬗文昌。滨海绵朱学，阶天夐素王。群哤衷至圣，一诏仰吾皇。爟燎跻郊社，尊亲达辇航。九夷居未陋，重译道弥光。裸壤冠裳肃，腥乡俎豆香。司仪徕学子，陪祭逮牙郎。尼祷生辰溯，山颓讳日伤。奠楹群属属，辍市各芒芒。日月无私照，春秋有大防。终看归则受，景教与天方。","dynasty":"清代","title":"泗里末谒孔子庙"}
{"author":"陈宝琛","content":"尚嫌石鼓泉声细，洗耳时来就壑雷。晓雨既晴宵又月，天公于我故无猜。","dynasty":"清代","title":"听水第二斋落成幼点嘿园同赋其二"}
{"author":"陈宝琛","content":"乾嘉世远风流尽，隔海欣来物茂卿。四部纵观登秘阁，三桑亲见过神京。他山有日资攻错，大地何年话太平？归路重烦讯罗隐，拂龟无限卜居情。","dynasty":"清代","title":"赠日本内藤虎"}
{"author":"陈宝琛","content":"瞥眼重重结海楼，别来二十四经秋。天公从古憎双鸟，大厦无人问万牛。文酒写忧艰一聚，江山横涕仗谁收？丰颐瘦损殊非故，不怪新霜也上头。","dynasty":"清代","title":"次韵和伯严"}
{"author":"陈宝琛","content":"亭榭钩连枕曲隈，卅年芜没十三梅。村童数十师三五，谁省欧斋旧讲台？","dynasty":"清代","title":"出郭勘宛在堂旧址因泛舟绕湖归过李忠定祠西湖书院其三"}
{"author":"陈宝琛","content":"闷就僧幮借贝多，醉呼田父饮亡何。潮随峡月吟边上，云逐江风梦里过。三宿巢痕如隔世，一家渔具漫同波。涉春君更还朝去，谁凭池阑话种荷？","dynasty":"清代","title":"山居杂诗其二"}
{"author":"陈宝琛","content":"晓寻观音洞，乃登极乐峰。洞深未穷底，峰峻淩空濛。峰后亦一洞，谓与浑河通。当年避兵人，千百来求容。众人一不见，从此丸泥封。我读壁上题，尽然声泪同。上述乱离状，下勘富贵空。谁将此时心，散作千声钟？回向忏我佛，冷冷西来风。","dynasty":"清代","title":"重游戒坛潭柘二寺得诗六首示嘿园宰平因寄堇腴其四"}
{"author":"陈宝琛","content":"沈冥颇亦恋岩扉，尊酒论诗月半晖。长有岁寒心一寸，万年枝上看春归。","dynasty":"清代","title":"酒坐晤日本黄叶秋造为述受姓之自录示先德溪边扫落叶绝句依韵追和其二"}
{"author":"陈宝琛","content":"谪仙非谪乃其游，坡公故是仙者流。谷神出世八百秋，禁网所脱声画留。陶斋好古苏斋侔，梁髯新来趣命俦。图书色香逾荐羞，陈以飨客餍客求。嗟公于世生何雠？死作奎宿谗始休。已灰之木不系舟，孰者龟鹤孰蜉蝣？往来人海髯如鸥，此会欻若风中沤。主人诗好难为酬，雪大能上西山不？","dynasty":"清代","title":"陶斋招为柬坡生日节庵新至信宿即归陶斋有诗索和"}
{"author":"陈宝琛","content":"戴石塞上山尽童，皱云特起森玲珑。谁开奇想凿混沌，十窟鳞比只洹宫。梦游伊阙老未践，到此目豁先河功。佛高百寻小径寸，周阿匝宇穷镌砻。真君坑僧网偶漏，昙曜忍死存大雄。法轮重转发宏愿，石寿什伯泥与铜。乘舆数临祷雨验，谁遗都洛捐云中？魏书郦注了可證，剥泐强半埋蒿蓬。当时伟丽绝一世，植福役遍中原工。要知陵谷有迁变，自古不坏惟真空。仁皇神武岁绝幕，驻跸瞻礼岩穹窿。煌煌宸藻二百载，西羁卫藏北詟蒙。层喽对佛万籁息，武州水挟如浑东。","dynasty":"清代","title":"云冈山石窟寺"}
{"author":"陈宝琛","content":"旁舍临流水，开窗对夕阳。老榕延月浅，高竹进风凉。便拟窥全藏，粗容置一床。自无尘可濯，多谢讽沧浪。","dynasty":"清代","title":"华严精舍其二"}
{"author":"陈宝琛","content":"眩人作剧太离奇，囊底贪天失镜机。岂有同舟心胆异，故应接壤辅车依。触蛮抵死犹争战，尧桀平情孰是非？中寿何知臣服罪，事成早办遂初衣。","dynasty":"清代","title":"次韵仁先将之大连留别并示愔仲"}
{"author":"陈宝琛","content":"辇金治陵三涉春，楼台朱邸争嶙峋。宝城未半玉步改，殡宫涕泪来孤臣。当年贬官坐少戆，晚被召对还批鳞。击奸不中挂冠逝，留得板荡酬恩身。瓦镫雪屋冻彻骨，自况庐墓山中人。朝晡上食从拜下，哀动陵户喧州民。馂馀笾实远见饷，感念畴昔滋悲辛。先皇初政媲元祐，卅载谁造沦胥因？受遗一老卒祈死，可惜此座天无亲。近闻雄文诔沙麓，誉以尧舜卑宣仁。一抔合窆纵稍杀，要胜醵葬思陵贫。春冰既解趣将作，诚感忍吝司农缗？山泉生瘿讵可久，准拟复土及霜晨。世人莫漫嘲顾怪，此义一发今千钧。","dynasty":"清代","title":"节庵自梁格庄以崇陵祭馀羊果见饷感赋"}
{"author":"陈宝琛","content":"空谷招人是玉龙，南溪山好一重重。几回载得中秋月，半夜浮家看兔峰。","dynasty":"清代","title":"八月十四夜携家泛南溪晨至小雄山斋晚归诗以纪之其一"}
{"author":"陈宝琛","content":"词林典故久灰尘，遗孑相存集旧臣。儒效难为前辈继，朝班曾及中兴辰。观河既耄惭波匿，薰穴争求闵越人。刮目陈编缅千载，不应古意遂沈湮。","dynasty":"清代","title":"八月廿八日沅叔招为蓬山话旧第二集视所藏明内府写本翰苑群书"}
{"author":"陈宝琛","content":"筑楼垂一章，人老楼亦敝。托基失卑湫，蚁蠢安敢怼？图新趣改作，砖石重甃砌。突高二尺强，潦涨庶我贳。吾亲坐卧处，邈绝人间世。尔时冀来者，十载瞥已逝。办此送残年，谁谓太早计？","dynasty":"清代","title":"改筑沧趣楼成有作"}
{"author":"陈宝琛","content":"此纸储藏近百年，此松更是百年前。乾隆御笔亲研写，持较观音像孰贤？","dynasty":"清代","title":"仲勉今腊亦七十矣写楼前松寄之六十年前同让书其下也并题二绝其二"}
{"author":"陈宝琛","content":"格林印度马来由，织路班兰各自求。老懒无心知四国，况能从汝学咿嚘？","dynasty":"清代","title":"息力杂诗其三"}
{"author":"陈宝琛","content":"一觌星再周，百罹老俱至。支离江海侧，萧瑟沆瀣气。与子宁石人，相望无只字。天高醉不闻，愚者苦忧坠。岭南曩邂逅，丈人故我惠。廿年剩梦思，万事错棋置。山堂蜕巾履，子亦屏世伪。翩然江东西，得句旋复弃。岂无澄清志，悔揽孟博辔。霜钟千里声，省录及衰瘵。别怀正满抱，退笔更一试。侧闻沅湘间，歔欷话旧帅。","dynasty":"清代","title":"伯严和实甫诗见及感旧六叠次韵"}
{"author":"陈宝琛","content":"东坡饮啖想平安，塞上秋风又戒寒。此别岂徒吾辈事，即归能复曩时欢？数声去雁霜将降，一片荒鸡月易残。独自听钟兼听水，山楼醒眼夜漫漫。","dynasty":"清代","title":"七月廿五夜山中怀蒉斋"}
{"author":"陈宝琛","content":"子舆论和圣展季，特笔表微许其介。坐怀诳鼎义凛然，此胸三公安足芥？君官谏议类阳子，出守乃得州民爱。至今霞漳燹烬馀，犹禁剪伐重所憩。而君瓠落南复北，老尚卖文抵酒债。充然元气足自养，了无机心何论械。螟蛉蜾裸任相慁，豺狼狐狸习不怪。久冥凡楚谁存亡，遑与毅豹较外内？我未识君读程墨，举白遥为吾友快。廿年闽峤始展觌，怆话玉堂叙年辈。爱君诗美政逾美，投辖郡斋饮我再。回思竟是羲皇前，周道顾瞻祇叹忾。君今七十差少我，仍办腰脚陟嵩岱。藏身人海最堪隐，留命桑田傥可待。西山寒退聊一登，世人莫误伯夷隘。","dynasty":"清代","title":"赠陈漳州嘉言"}
{"author":"陈宝琛","content":"退庵留片石，载归从桂林。有园在南浦，兵燹愁见侵。阿翁夙一见，积思极云岑。不图三十年，苞裹来江浔。有如久别朋，劫后交逾深。小子日侍侧，俨然父执临。故知彼亦寄，贵喻沧洲心。","dynasty":"清代","title":"沧趣楼杂诗其七"}
{"author":"陈宝琛","content":"衰残石友，尽相从劫后，磨墨磨人。整个金瓯看撞碎，画山一角偏珍。对此畸形，依然介性，恋恋剧多情。旧毡虽敝，与伊同伴寒呻。坡老苦说无田，枯还食汝，遭际总承平。乱世全身差自幸，璧完能望陶泓。不见铜山，系囚流窜，惟有断碑亲。半圭乌玉，蛰居聊送馀生。","dynasty":"清代","title":"壶中天破砚"}
{"author":"陈宝琛","content":"流水前溪去不留，馀香骀荡碧池头。燕衔鱼唼能相厚，泥污苔遮各有由。委蜕大难求净土，伤心最是近高楼。庇根枝叶从来重，长夏阴成且小休。","dynasty":"清代","title":"次韵逊敏斋主人落花四首其四"}
{"author":"陈宝琛","content":"伤时痛逝老尚书，闻说聪强渐不如。别十七年千万绪，怕从公语且归欤！","dynasty":"清代","title":"朱二子涵留宿寓斋得诗四首其三"}
{"author":"陈宝琛","content":"楼外三峰不世情，四时向我敞云屏。平生浪费寻山屐，何似支头看送青。","dynasty":"清代","title":"沧趣楼杂诗其一"}
{"author":"陈宝琛","content":"无花常独来，况此丁香海。暄风扇馨烈，紫白各璀璀。海棠开已阑，牡丹未破蕾。静女淡益姝，了无一尘浼。追欢幸犹及，栝柏亦好在。行宫剩枯槐，谁当禁樵采？","dynasty":"清代","title":"法源寺丁香盛开酬赵尧生"}
{"author":"陈宝琛","content":"通宵爆竹似平时，八十衰残不自知。何意蜷居一楼地，适来罗拜五男儿。君臣义在难归老，弟妹情长奈远离。混一车书终可待，天心人事正推移。","dynasty":"清代","title":"除夕"}
{"author":"陈宝琛","content":"十龄赋望岳，绝顶老始淩。艰难得休暇，矧挈同心朋。山云不成雨，为我祛炎蒸。循麓晞天门，疑无阶可升。千盘万级上，更有最上层。所历柏松尽，岩岩但石棱。登封迹犹是，人世自谷陵。若为叩真宰？八表来填膺。","dynasty":"清代","title":"登岱同伊仲平徐梧生榕生兄弟其一"}
{"author":"陈宝琛","content":"观棋闻又入长安，金玦三年信誓寒。雨夜梦回疑妇叹，竹林酒熟忆朋欢。肯将龟筴从詹尹，倘爱钟鱼对懒残。住惯烟波怕尘土，停云直北奈迷漫。","dynasty":"清代","title":"蒉斋自塞上和前诗叠韵寄京师"}
{"author":"陈宝琛","content":"无花自若。谁信花朝及。九九馀寒消不得。却累閒蜂浪蝶。虚趁林园侦消息。恁萧寂。东风总无力。稍回暖、霰旋集。看山桃、欲破还邀勒。最是冬郎，往年犹可，悽断今年此日。","dynasty":"清代","title":"淡黄柳花朝"}
{"author":"陈宝琛","content":"一尊辇下又重阳，世事经年足断肠。晚岁几回容会合，横流何处问行藏？名蓝思旧生天阔，丛菊娱人满座香。钟阜持螯应见忆，别来诗鬓恐添霜。","dynasty":"清代","title":"九日节庵招集广化寺同陈仁先曾寿潘吾刚清荫伍叔葆铨萃江霞君孔殷感和节庵并怀伯严江南"}
{"author":"陈宝琛","content":"元辰雪际卷频披，廿载低徊最后诗。沈陆自关夷甫辈，味公绝口不言时。","dynasty":"清代","title":"祁文恪诗卷为何润夫题其三"}
{"author":"陈宝琛","content":"梦醒犹疑雨满山，龙公又放月光还。半规松际吾逾爱，及取东方未白间。","dynasty":"清代","title":"二十夜雨过对月"}
{"author":"陈宝琛","content":"去日堂堂胡不归？晨光献岁更熹微。思艰行在需三鉴，厌乱都人望六飞。犹有遗臣谁是靡，能知四国岂无挥。危冠到老仍强项，吾道何伤举世非。","dynasty":"清代","title":"和愔仲除夕即用其韵"}
{"author":"陈宝琛","content":"百转千盘下翠微，梯田足水自然肥。棱棱石子偏当路，不放林阴六辔飞。","dynasty":"清代","title":"自南齐下吉乘驷车至加里巴丹"}
{"author":"陈宝琛","content":"耄耋肩随羡健强，未须食乳学张苍。山游笑我期常失，诗学输君老益昌。酒保疑年怜旧史，历家书月感春王。市朝换尽黄炉在，犹拟追陪百十场。","dynasty":"清代","title":"次韵和樊山广和居即席作"}
{"author":"陈宝琛","content":"倦禽爱幽翳，逢山辄淹留。坐与髯叟昵，天捉置此囚。饫君何所有？山光逾珍羞。昨来值岁尽，烛笑吟休休。回思曩夜涛，宁先与耳谋。未来那可说，即景勤焚修。","dynasty":"清代","title":"和嘿园除日过岁寒楼次东坡题杭州厅壁韵"}
{"author":"陈宝琛","content":"昔为岫云游，到寺已昏黑。那知山门外，双松翠交织。宸题引入胜，云日与绚色。升阶见娑罗，银杏尤夙识。踪寻出寺左，石径顿坦直。有亭夹清湍，丹垩亦新饰。去都且百里，布施定谁力？龙子与拜砖，奔走客万亿。幸先香会至，食宿免见逼。入梦习泉喧，窥床惜月昃。能留过中秋，朝夕共探陟。","dynasty":"清代","title":"重游戒坛潭柘二寺得诗六首示嘿园宰平因寄堇腴其五"}
{"author":"陈宝琛","content":"开径延三益，循溪署八愚。岁寒寻保社，禅缚笑臞儒。不饮奇嫌问，无金墓懒谀。计成投畚遁，绪触拔钗沽。瓶钵真居士，衣冠一野夫。忏堂甘刬草，慧海誓乘桴。狂象驯依圯，翔鸾铩就笯。花沾迦叶体，雪媚藐姑肤。柏树还生子，优昙总恋柎。那曾僧气足，遍道净缘劬。初地诚回向，诸天想唯俞。塔铃通译语，台镜豁尘污。出入谁司键，推敲讵待符？座充摩诘室，斋抵步兵厨。索索诗魔退，凉凉酒疟苏。杜机皈怖鸽，幻迹悟飞凫。到此题从凤，其间隐即蛛。终同守城墨，遑作泣歧朱？可忆趋京辇，频年侍阙觚。拘留桑下宿，蹭蹬棘中途。风雪过茶董，江湖话木奴。说经当席夺，咏史又船租。未种花盈县，徒贻水满盂。脱身辞请谒，容膝学跏趺。独寐宁妨寤，卬须枉见呼。祇园随喜施，息壤劫盟俱。蔬饭匆匆具，蒲团个个铺。韬名期蛰豹，伺影戒逢狐。宗派商师友，行藏杂钓屠。纵殊夫子瓮，颇类市公壶。震旦方灰劫，恒沙矧蕞躯。再中回日愿，万变看云图。石鼓泉应歇，山楼月太孤。傥来收橡实，相对饵松腴。定律深心护，空轮悉力扶。圆关探锁钥，静籁领笙竽。般若何生灭，阎浮自混渝。繄予常住否，微佛曷归乎？闻梵知先觉，移文忍厚诬。汪罗香火在，蛩駏莫愁无。","dynasty":"清代","title":"题损轩不二门图步净名韵"}
{"author":"陈宝琛","content":"烬馀纸墨尚香妍，瞑想翁何跋识年。五季如棋谁此寿，却容老眼看云烟。","dynasty":"清代","title":"题唐拓武梁祠画像残本"}
{"author":"陈宝琛","content":"无花自若。谁信花朝及。九九馀寒消不得。却累閒蜂浪蝶。虚趁林园侦消息。恁萧寂。东风总无力。稍回暖、霰旋集。看山桃、欲破还邀勒。最是冬郎，往年犹可，悽断今年此日。","dynasty":"清代","title":"淡黄柳花朝"}
{"author":"陈宝琛","content":"笑我顽疏百不宜，笼纱耻博俗僧知。阴晴画意鸡鸣寺，三两人家麂眼篱。试茗清谈聊自遣，入林把臂问何时。迢迢诗梦湖亭月，辜负梅花又到期。","dynasty":"清代","title":"登同泰寺秋朴有诗颇佳依韵酬之其一"}
{"author":"陈宝琛","content":"八表氛祲积不澄，海壖雾雨木生冰。起楼无地规多景，磐石何年颂中兴？谁遣淹留长作客，自怜老秃渐成僧。闻君诗兴犹如旧，能忘宣南盛集灯？","dynasty":"清代","title":"平斋有书枉存并视近作次韵奉和"}
{"author":"陈宝琛","content":"夜雨成秋，前尘计日。胜游犹力。一棹香云，疏花恋丛碧。芳辰易驶，倾意待、同舟词客。清寂。支枕扣舷，得斯须将息。铜驼废陌。擎翠摇红，菰蒲恣陵藉。无因再梦化国。海南北。寒却旧盟鸥鹭，自笑万波空历。恁满房心苦，那似昔时颜色。","dynasty":"清代","title":"惜红衣立秋后五日同梅生重泛荷湾和石帚韵"}
{"author":"陈宝琛","content":"试验旧衫回忆。知是几场馀沥。望疑影，嗅犹香，谁信坠欢难拾。惨绿晕成重碧。墟下可怜陈迹。比白傅，说杭州，满襟况更闻琶湿。","dynasty":"清代","title":"醉乡春酒痕"}
{"author":"陈宝琛","content":"送寒并送凋年去，籸盆灶马归何许。别岁比人难，人行犹有还。羔豚相慰劳，但祝年年好。且自酹吾诗，依然是义熙。","dynasty":"清代","title":"菩萨蛮"}
{"author":"陈宝琛","content":"天人交胜一于定，成败何常死生命。湘乡宏毅圣者徒，勋业所存要非性。入屯出险恃原往，得丧区区总退听。当时设竟从彭咸，知命岂非顺受正？多君手援在天下，假以护持傥天令。拯危恻怛宁前知，重为中兴生李晟。山川再过战声在，箕尾已归哀感迸。舍生自是儒门真，忍济留资兵事镜。左记王诗各有激，目击诸艰足旁證。津津施报妇儿言，莫滓太清心未净。","dynasty":"清代","title":"题章价人直州寿麟铜官感旧图曾文正靖港之败自沈以殉章掖出之"}
{"author":"陈宝琛","content":"启东兴盛并陪京，迁地因时世莫惊。日角重光宜受玺，雪花九月助餐英。诸君好勒浯溪颂，老我归寻息壤盟。赠策衰庸何敢比，从来王道视人情。","dynasty":"清代","title":"次韵酬苏盦"}
{"author":"陈宝琛","content":"欲去还留又见花，强支衰槁对容华。不香那复知金屋，有泪多应溅绛纱。自笑一冬虚盼雪，豫愁明岁会移家。平分半日输张籍，侧帽钩帘看晚霞。","dynasty":"清代","title":"庭前海棠初开姜斋同赋"}
{"author":"陈宝琛","content":"北风吹雁作行回，引得閒鸥日日来。贫乏山赀难并隐，老输诗律敢量才？古松历劫供谈麈，秋藕留花劝禊杯。皮骨幸存得相对，莫挥尺涕为人哀。","dynasty":"清代","title":"俶玉石遗倡和叠韵见及因同城东风浴即事次韵"}
{"author":"陈宝琛","content":"光绪三载君始生，仲冬壬戌微雨晴。若翁草疏昼闭閤，我来小坐闻啼声。悬弧出告一笑乐，曰陈曰潜咳而名。前尘历历君已艾，乞画使我百感并。敬舆王佐斥不用，唐祚陵替风先萌。朱三崔胤厚相结，纵百韩偓焉扶倾。君编奏议昨进御，辨奸两札声铿宏。行朝拊髀惜忠谠，嘉汝风矩书以旌。丝纷幅裂类五季，国维垂绝需交撑。生三事一本童习，橐饘包贡惟其诚。钓台有松干离立，图此敢与双栝衡？廿年苦语倘未忘，相勖晚节仍坚贞。","dynasty":"清代","title":"为仲昭画松感赋"}
{"author":"陈宝琛","content":"一死祧将斩大宗，奉亲传嗣事重重。图中松柏坚多节，能写冰霜四十冬。","dynasty":"清代","title":"杨屏衡乞题其母金太孺人经声灯影图其一"}
{"author":"陈宝琛","content":"摸索宁迷古战场？相从三度饮元霜。群空敢谓收真骥？官滥犹当胜烂羊。琴散广陵疑遂绝，笙诗华黍未应亡。秋风百草无穷思，赢得微吟共倚廊。","dynasty":"清代","title":"七月廿四日复同瑞臣校阅优生试卷四叠场字韵见示仍用前韵酬之"}
{"author":"陈宝琛","content":"老更伤春滞帝城，海天南际是柴荆。百花无主谁司命，一雨何悭急洗兵？官道马骄新绿满，禁林鸦散暮烟横。家家上冢知寒食，早晚山陵傥顾成。","dynasty":"清代","title":"次韵瑞臣春望"}
{"author":"陈宝琛","content":"风鹤绵冬春，诗声岂非瑞？矧兹朋簪盍，胜似草堂寄。主人庭宇拓，避俗善养志。我来欻已期，陶写亦数至。土风始百年，逮君盖四世。汉上罗宾僚，宣南盛气类。洛钟千里应，赵璧一双赛。俯仰甲子周，承平有馀味。秃翁感遗孑，梨楂并所嗜。不图隔京尘，复此倡闽派。酒温梅正花，万事且拨置。","dynasty":"清代","title":"人日栩楼吟集分韵得瑞字并呈匏庵"}
{"author":"陈宝琛","content":"耆旧凋零又一时，輶轩忆拓教思碑。英英贻厥遗编抱，廉吏何曾不可为。","dynasty":"清代","title":"董秦州平章遗诗为仲容题其二"}
{"author":"陈宝琛","content":"病橘荒州自负霜，好春如梦剩回肠。鬓丝坐阅恒沙劫，心事烧馀楚泽香。遗响江湖谁正始？清波亭榭近沧浪。秋来政有跫然喜，莫问漫漫夜短长。","dynasty":"清代","title":"次韵答实甫"}
{"author":"陈宝琛","content":"宿雨成泥未阻游，乌云何意镇随舟？衰残偏得天怜惜，乞与晴漪一帆秋。","dynasty":"清代","title":"天津至胜芳舟中偶占其一"}
{"author":"陈宝琛","content":"生男莫重，生女莫轻，忠贞或在巾帼。刬尽析津城郭，过闾为凭轼。惜幺么，非闯贼。误利匕、刺仇偏失。恁纤弱，侠烈如斯，一何雄特。闻说寇深时，邂逅中官，频问外消息。处死寸心坚决，谁能犯完璧。从先后，归毅魄。附传尾、藉扶人极。旧门巷，正对宫墙，阅年三百。","dynasty":"清代","title":"应天长明费宫人故里"}
{"author":"陈宝琛","content":"诗酒淋漓八十翁，当年亭榭共听风。吮豪意与骚魂接，勘取青青是雪中。","dynasty":"清代","title":"诗孙画驯鸥园雪中古栝其二"}
{"author":"陈宝琛","content":"廿年零落几朱门？历劫臞仙合断魂。自是深根移不得，国花堂下了无痕。","dynasty":"清代","title":"月华贝勒招赏庭梅其三"}
{"author":"陈宝琛","content":"山人捉入官，山水跃过屋。崩岩破云下，压倒数行竹。溪沙或改道，岸蹊欻成谷。独有千仞崖，长悬三叠瀑。坐我石床安，饮我茶灶熟。感彼怀久要，愧兹恋微禄。得归复舍去，既至不遑宿。请留息壤盟，勿为山灵辱。","dynasty":"清代","title":"谒假过家人小雄山留题听水第二斋"}
{"author":"陈宝琛","content":"人好牵连到屋乌，横流甚处可安渠？白翎雀冻居何择，赪尾鱼劳气倘苏。世局如棋从反覆，禅心似木孰荣枯？秋风已过莼丝老，沈陆稽天漫忆吴。","dynasty":"清代","title":"次韵管洛声移居"}
{"author":"陈宝琛","content":"冶蜂痴蝶恣飞栖，谁信朝来顿作泥。池上绿深犹美满，雨中香在转凄迷。凉湾坠粉供鱼唼，虚榭沈阴费鸟啼。断送一春还忆昨，却持残烛觅新题。","dynasty":"清代","title":"天心阁雨中山矾开过"}
{"author":"陈宝琛","content":"夜来风雨挟松泉，已似听涛上海船。人世阴晴那可料，山门钟梵故依然。举杯莫漫论交态，题石翻从结净缘。廿载前尘忍回首，翠微铃塔亦成烟。","dynasty":"清代","title":"石鼓山中送瑞裕如户部丰还京"}
{"author":"陈宝琛","content":"损轩诗梦坠如烟，载月重过一悄然。人事可胜华屋感，雁声又入早秋天。稻粱江海催君发，蛙黾林塘恣我眠。更对烛阑思伯氏，白头何日共归田？","dynasty":"清代","title":"十六夜访叔伊于损轩旧居即送其之鄂"}
{"author":"陈宝琛","content":"盆菊开残剩瘦枝，萧萧寒日上窗迟。病中始觉身真老，乱后犹疑事可为。一昨梦痕芳草改，半生心绪夜鸡知。相思最有江南客，注目霜鸿是此时。","dynasty":"清代","title":"病中答蒉斋书感赋其一"}
{"author":"陈宝琛","content":"与君同坐不知天，岂有微禽海可填？自古焦头欺曲突，忍将对泣换先鞭。茫茫正复忧来日，去去谁堪忆盛年？终就名园求一醉，清池古木夜床联。","dynasty":"清代","title":"病中答蒉斋书感赋其二"}
{"author":"陈宝琛","content":"坏户秋虫蛰过冬，发春来听佛庐钟。阴晴天幻村前景，开谢花留雪后容。欲共禽鱼参寂灭，漫凭药石养疏慵。壑蛇冉冉谁能记，偃盖只看手植松。","dynasty":"清代","title":"元日过华严精舍"}
{"author":"陈宝琛","content":"难买新年半月晴，今宵对月更圆成。只无佳客娱良夜，却少微云累太清。穷社赛春偏有兴，暗潮平岸不闻声。此身未死须料理，自踏金波步到明。","dynasty":"清代","title":"元夕步月江壖"}
{"author":"陈宝琛","content":"开过山矾又一春，经年池馆雨声新。别愁与水平添涨，诗梦随花黯化尘。觞咏忍虚垂老日，溪山应识苦吟人。未须去后怜萧寂，鸥鹭江头尽切邻。","dynasty":"清代","title":"幼点之官瓯宁雨夜见过有诗用韵和之"}
{"author":"陈宝琛","content":"陆沈我正思浮海，市隐君翻说买山。万里霜钟秋感气，重溟风羽倦知还。诗骚古意元空谷，厨及高名自远寰。闻道鹤书南下数，肯容跌宕钓屠间？","dynasty":"清代","title":"答邱菽园海南见寄"}
{"author":"陈宝琛","content":"出郭襟尘倏一清，眼明山色耳蛙声。野风吹鬓行将暝，好雨宜秧奈又晴。投老但求长日醉，避人难觅别蹊行。剧怜月下蘋洲笛，溪路今宵第几程？","dynasty":"清代","title":"四月十二日白湖舆中书寄幼点"}
{"author":"陈宝琛","content":"晚被殊恩但益悲，章身何慕见尊师？豹斑窥管难言学，鹈翼濡梁每讽诗。抚事侍中惭劲悍，怀忧退食敢委蛇？臣家世实玄狐赉，成庙当年正盛时。","dynasty":"清代","title":"赏穿带嗉貂袿感赋"}
{"author":"陈宝琛","content":"尚嫌凉馆在人寰，逭暑聊赊半角山。海雨送诗松月外，天风吹酒荔云间。可招老衲商同社，转恐新蛩趣早还。连夕刺船就烟水，吾侪占得是萧閒。","dynasty":"清代","title":"山居杂诗其一"}
{"author":"陈宝琛","content":"春梦随花不可寻，廿年几度吊禅林。不因留得榱题在，谁识承平岁月深。","dynasty":"清代","title":"心畬国花堂坐雨图为立之题即用其韵"}
{"author":"陈宝琛","content":"鍊云作花不作水，花故非花蕊非蕊。天宫欲放世光明，十万修罗埽蓬块。都人盼雪最三九，今年冬至值月尾。一阳井底回未回，飞度龙沙倏千里。六街浩浩亘昏昼，闭门僵卧者谁子？笑我犯寒蹴鳌蝀，蜷缩马毛没车轨。极知潜龙德勿用，敢说老骥心未已？比年辇毂苦旱涝，四海兵戈积疮痏。欲苏重困剩岁稔，所忧不在臣朔米。激江何救鲋辙枯，见弹因思鸮炙美。旬来中禁正斋祷，拂曙瞻天颜有喜。占丰消沴眷我民，亲洒丹毫诗一纸。时晴朔风益凛厉，快赏王帖屡呵指。穷檐鹑结更若何？始信经邦重燮理。腐儒床头但周易，夜验斗柄知天咫。故山冬暖归未得，尺半雪鱼长梦里。樊山诗老健且豪，贪看玉戏亦縻此。阳春一曲和已稀，莫再大声惊里耳。","dynasty":"清代","title":"次韵樊山喜雪诗"}
{"author":"陈宝琛","content":"竿木何堪溷戏场？丰钟感气故知霜。狂歌亦自怜衰凤，瞑坐从人笑哑羊。得就论文观正变，敢云学易悟存亡？与君世旧交偏晚，望作夔龙赞舜廊。","dynasty":"清代","title":"再叠前韵答瑞臣"}
{"author":"陈宝琛","content":"匏庐诗卷巴园画，三寿惟君尚岿然。每念赛灯京邸夜，能忘刻烛郡斋年？同声例作霜钟应，雅戏疑犹博弈贤。客里土风长主社，天留南北两顽仙。","dynasty":"清代","title":"平斋八秩里言博笑其二"}
{"author":"陈宝琛","content":"文字缘深见象贤，清诗美政本家传。三纲不信今真绝，犹宝丝纶景泰年。","dynasty":"清代","title":"任瑾存以其远祖景泰七年诰轴属题盖其先德抱持于兵燹间仅存者其二"}
{"author":"陈宝琛","content":"城郭都非尚此亭，西山偏向别杯青。斯文气类关时会，去国心情杂醉醒。景武终应行贾策，侯刘差解问元经。嗟予相对淞江夜，挂眼蒹葭已再星。","dynasty":"清代","title":"题几道江亭饯别图"}
{"author":"陈宝琛","content":"捧觞无复旧斑斓，才脱麻衣泪未乾。弟妹尽知当室感，妻孥浑作寄生看。难消薄福原应惜，勉受荣施转不欢。亲友倘怜休见慁，不然江上一渔竿。","dynasty":"清代","title":"五十初度亲友拟举觞为祝时初释服辞之"}
{"author":"陈宝琛","content":"尚书海外访碑回，六代江山幕府开。画舫烟波摊卷轴，名园宾客盛樽罍。筹边馀事知多暇，集古亲编定费才。可惜不留吴石在，学宫吟赏日频来。","dynasty":"清代","title":"题陶斋雪夜评碑图图后有天发神谶拓本"}
{"author":"陈宝琛","content":"北胜南强较去留，泪波直注海东头。槐柯梦短殊多事，花槛春移不自由。从此路迷渔父棹，可无人坠石家楼？故林好在烦珍护，莫再飘摇断送休。","dynasty":"清代","title":"感春四首其四"}
{"author":"陈宝琛","content":"黄落山川未足悲，百昌荣悴各因时。偶寻泽畔芳犹在，不向风前劲孰知？天接斜阳看转迥，地邻古塞恐先衰。八公久入商声裹，那更芦笳日夜吹。","dynasty":"清代","title":"秋草和味云其一"}
{"author":"陈宝琛","content":"巢颊能传外氏风，喜闻金石癖差同。廿年丱弁睽南北，肯挂云帆就秃翁？","dynasty":"清代","title":"宋琢绿石兰亭图砚拓本为林甥磊斋题其三"}
{"author":"陈宝琛","content":"已近清明尚剧寒，别筵佳月得来难。横流满地诗名贱，积雨骑春客袂单。当代犹应思旧德，此才何意就卑官。宣南吾及交中散，花事年时未向阑。","dynasty":"清代","title":"次肖蜦留别韵即送入都"}
{"author":"陈宝琛","content":"城郭都非尚此亭，西山偏向别杯青。斯文气类关时会，去国心情杂醉醒。景武终应行贾策，侯刘差解问元经。嗟予相对淞江夜，挂眼蒹葭已再星。","dynasty":"清代","title":"题几道江亭饯别图"}
{"author":"陈宝琛","content":"朔漠冰霜西域雪，鍊成直干故森森。重支大厦求梁栋，此木从来不二心。","dynasty":"清代","title":"画松赠袁行南中丞"}
{"author":"陈宝琛","content":"断肠何必绿阴时，怯雨愁风不自持。一度春光一情态，饶伊蜂蝶可曾知？","dynasty":"清代","title":"花下"}
{"author":"陈宝琛","content":"眼看宫树雪纷披，犹抱冬心拱赤墀。避世已成终老计，识君偏失盛年时。君民尧舜谁曾见？治乱开天颇有知。赐沐亦思共幽讨，西山何日转春姿？","dynasty":"清代","title":"次韵徐梧生"}
{"author":"陈宝琛","content":"麻鞋相见并霜颠，回首闽山卅二年。世以神州为博局，天留我辈看桑田。衰迟未尽平生意，琐尾翻赢一觌缘。何但黍离行道感，下车城郭已瞠然。","dynasty":"清代","title":"秦子质来津奔问因同入都"}
{"author":"陈宝琛","content":"郑盦提倡郋亭和，十手传模统系图。世论正将祧颉诵，穷研郑学亦殊孤。","dynasty":"清代","title":"题绥之雪夜校书图其二"}
{"author":"陈宝琛","content":"出门已见月三圆，犹似闽山八月天。行尽西南转西北，金沙江口望滇边。","dynasty":"清代","title":"十一月十五夜舟行缅甸海"}
{"author":"陈宝琛","content":"倾盖题襟忆旧京，十年世事剧堪惊。笺诗不尽沿高密，论道端宜直迩英。万态浮云殊善幻，一心白水未渝盟。望衡两月经过数，何限关山别后情。","dynasty":"清代","title":"袁洁珊参议金铠用京惊韵见赠次和兼以留别"}
{"author":"陈宝琛","content":"停云西望郁苍苍，书至犹缄泪数行。此局未输胡敛子，我心如醉莫知乡。剧怜握玺只文母，痴想挥戈有鲁阳。闻说耦耕邻约遂，山中残腊且聊浪。","dynasty":"清代","title":"得韧叟涞水书叠前韵为答并柬小帆"}
{"author":"陈宝琛","content":"浮云何苦恋清虚，却费西风与扫除。至竟完完须自惜，蚀明随处有詹诸。","dynasty":"清代","title":"闰中秋其二"}
{"author":"陈宝琛","content":"梦回疑雨复疑风，身在飞流乱石中。听水故山吾最习，天涯老顾与君同。","dynasty":"清代","title":"志道"}
{"author":"陈宝琛","content":"先帝龙飞举恩榜，臣门得士张与黄。黄生忠孝恸早世，君夙教冑宫东廊。渊源伊洛师道立，馀事精鉴评倪王。方严平进不偶俗，晚更异说憎蜩螗。挂冠不忍见桑海，朝露旋溘尘随扬。嗟予北来后半载，却展此卷心神伤。当时蹙国抱孤愤，犹恋禁阔频回肠。沧流驰波去不驻，兰芷变尽谁实芳？卷中同直率鬼录，醉死吾及临曹唐。全归末造总厚福，胜对离黍呼天苍。郎君笃旧岁具食，影堂发箧罗缣缃。宣南残梦一痕在，葛帔尽散陶楼藏。明寻西园究画理，龙种老矣终殊常。","dynasty":"清代","title":"劭予戊申乞假归省厚斋将军图咏送别两斋同人咸有赠章公子效彬属题"}
{"author":"陈宝琛","content":"风景新亭似昔年，诸君努力好扶颠。死生夸父能忘日？行止驺人本任天。一诺敢渝嵇吕驾，九原犹梦祖刘鞭。悬知相见翻成怆，历历开元在眼前。","dynasty":"清代","title":"伯平复叠前韵以坚游吴之约再酬两章并答来书其二"}
{"author":"陈宝琛","content":"庐山维岳孰与高？介立千载浔阳陶。寄奴未篡赋归去，寄兴于菊兼浊醪。食薇饮水抱兹独，义在桑海安所逃？杜陵讵会责子意，正似愚叟期儿曹。先生行藏颇髣髴，式谷顾欲侪伊咎。写经抗希赞五孝，此集取譬灵均骚。满楼海色昔造请，亲接杖屦看挥毫。停云同昏弥八表，何日洗甲名建櫜？报韩一击疏可惜，终佐天授师六韬。刑天精卫志故在，笑谢世士论枯膏。会携笔砚就五老，追话游迹大小劳。","dynasty":"清代","title":"题刘云樵封翁草书陶诗"}
{"author":"陈宝琛","content":"颉颃曾薛使重瀛，好学深思有荐评。同抱冬心谁竟展？返魂香里忆平生。","dynasty":"清代","title":"题吴恪斋为罗稷臣画梅其一"}
{"author":"陈宝琛","content":"文肃释褐初，明祚已衰晚。讲筵屡纳诲，入阁未席暖。一瞑桑海前，卷怀不复展。所契刘职方，早夭党祸免。平生切劘雅，累札见恳款。断断辨清介，意故鄙熟软。任事先知人，朝局适与反。可知志节士，穷达言必践。束帙还黎侯，追味犹潸泫。","dynasty":"清代","title":"文文肃震孟致刘练江职方永澄手札十通为露苑题"}
{"author":"陈宝琛","content":"江都画马独神妙，龙种今乃并二难。夙娴骑射本家法，爱骏癖亦伯仲间。阿兄据鞍老益壮，扫秃千颖追曹韩。弟初弄翰已人室，通习马语逾奚官。紫骝黄骢左右控，如扈法从蒐木兰。承平郎艾海西至，封臂供奉荣缨鞶。至今秘殿庋百帧，光价直欲齐荆关。写生况出睦亲宅，连璧进御开天颜。求之画史罕与匹，彝斋松雪终殊班。入秋玉叶惜一陨，火传薪尽滋汍澜。成蓝谢青古有语，请师厩驷佶且闲。","dynasty":"清代","title":"野云贝勒舆春园贝勒各画一马写真其侧图成而春园遽逝感题"}
{"author":"陈宝琛","content":"城郭都非尚此亭，西山偏向别杯青。斯文气类关时会，去国心情杂醉醒。景武终应行贾策，侯刘差解问元经。嗟予相对淞江夜，挂眼蒹葭已再星。","dynasty":"清代","title":"题几道江亭饯别图"}
{"author":"陈宝琛","content":"今愁古忧身并担，情丝缠缚成老蚕。跫然闻音慰衰暮，失喜对雪同城南。别来侘傺已逾艾，元发虽秃骄霜毵。我当晨兴子不睡，梦寤震壁方雄谈。昨游郊坛阅书肆，夙嗜未餍谟觞探。贾胡捆载此残剩，文物散佚繄谁惭？西山向人不改色，松栝冬秀龙蛰潭。往时避热每信宿，九九今正寒及三。君能度腊值休假，贾勇前导吾犹堪。夜中顾共阿戎语，文种垂绝常悲含。卅年兄弟子犹子，染素肯使迷朱蓝？人生得丧视所宝，万一用世功勿贪。","dynasty":"清代","title":"次韵和步溪"}
{"author":"陈宝琛","content":"斜月花宫法鼓催，风珂蓦忆掖门开。廿年三破僧床睡，大顶峰头候日来。","dynasty":"清代","title":"九月十五夜涌泉寺口号"}
{"author":"陈宝琛","content":"阑干东际是京华，香火何缘属碧霞。四十年前残泪在，中官衔诏祷天花。","dynasty":"清代","title":"妙高峰"}
{"author":"陈宝琛","content":"大师本性积为文，晚岁传衣独畀君。两纪孑遗增感旧，数行藏写见尊闻。梦馀鹿洞空香草，烬后鳌峰付乱云。出处何成吾耄矣，平生砻断愧班斤。","dynasty":"清代","title":"为何梅生书枚如丈赠言感题"}
{"author":"陈宝琛","content":"故人秋鼓吴淞舵，懒草词头直青琐。隔年相见话沧江，复此禅房拨松火。君家去我才一苇，月下趁潮惯单舸。青山留客作屏枕，小园养亲足蔬蓏。别来梦绕写经斋，花竹图书忆犹颇。怪君便尔舍林壑，手版倒持向尘堁。诗编礼说压牛腰，腊雪山行冻无那。人生粗取衣食足，何苦春蚕自缠裹？嫠纬空纡漆室忧，劳薪且有园夫荷。与君吃酒谢江神，片席鸥乡各虚左。看梅石鼓期他年，苦笋硬差莫烦我。","dynasty":"清代","title":"送叶损轩改官江南"}
{"author":"陈宝琛","content":"廿年零落几朱门？历劫臞仙合断魂。自是深根移不得，国花堂下了无痕。","dynasty":"清代","title":"月华贝勒招赏庭梅其三"}
{"author":"陈宝琛","content":"雨泊江湾喜见星，可曾一诺负山灵？廿年算与云泉习，万事浑随齿发零。尚亦有人规柱石，未应无地著巾瓶。月明留得岩前瀑，准备虚楼彻夜听。","dynasty":"清代","title":"雨后入鼓山"}
{"author":"陈宝琛","content":"匏庐诗卷巴园画，三寿惟君尚岿然。每念赛灯京邸夜，能忘刻烛郡斋年？同声例作霜钟应，雅戏疑犹博弈贤。客里土风长主社，天留南北两顽仙。","dynasty":"清代","title":"平斋八秩里言博笑其二"}
{"author":"陈宝琛","content":"髫龄食宿习琤琮，老隔云山梦万重。早洁心源何敢浊，遍尝世味几层浓。书来为喜居新卜，瓶拆遥知手自封。终望及身见清晏，从君啜茗最高峰。","dynasty":"清代","title":"藜观僦居蒙泉山馆以泉水寄饷"}
{"author":"陈宝琛","content":"五年无此好风日，八十三翁喜献春。爆竹彻宵喧梦甚，桃符比户照眸新。民劳得勿真思汉，居陋犹堪托避秦。却为乡邦忧长乱，开门节度亦无人。","dynasty":"清代","title":"庚午元旦"}
{"author":"陈宝琛","content":"摸索宁迷古战场？相从三度饮元霜。群空敢谓收真骥？官滥犹当胜烂羊。琴散广陵疑遂绝，笙诗华黍未应亡。秋风百草无穷思，赢得微吟共倚廊。","dynasty":"清代","title":"七月廿四日复同瑞臣校阅优生试卷四叠场字韵见示仍用前韵酬之"}
{"author":"陈宝琛","content":"昔携山月造茅庐，今遣江湖迓笋舆。一宿便成三载近，肯来失喜四更初。陆沈窈窈舟藏壑，天籁泠泠乐出虚。对坐坳堂弄杯水，算君知我我知鱼。","dynasty":"清代","title":"听水斋喜灌畬夜至"}
{"author":"陈宝琛","content":"移石题诗事偶然，那知谶发甫经年。却添衰白登高泪，不见明秋月再圆。","dynasty":"清代","title":"听水斋杂忆其四"}
{"author":"陈宝琛","content":"此腹朝朝饱御厨，极知君等笑愚儒。平章军国同俄顷，退食金鳌一事无。","dynasty":"清代","title":"瀛台侍直七月至九月得十六首其十二"}
{"author":"陈宝琛","content":"终古侏𠌯窟，崇朝礼乐堂。地还名泗水，祀竟嬗文昌。滨海绵朱学，阶天夐素王。群哤衷至圣，一诏仰吾皇。爟燎跻郊社，尊亲达辇航。九夷居未陋，重译道弥光。裸壤冠裳肃，腥乡俎豆香。司仪徕学子，陪祭逮牙郎。尼祷生辰溯，山颓讳日伤。奠楹群属属，辍市各芒芒。日月无私照，春秋有大防。终看归则受，景教与天方。","dynasty":"清代","title":"泗里末谒孔子庙"}
{"author":"陈宝琛","content":"石氏好兄弟，雁行来水斋。长如拄杖立，少亦听琴偕。离合那可料，扶携兹自佳。维摩长一榻，风雨若为怀？","dynasty":"清代","title":"叔毅墨樵树二石斋前漫题"}
{"author":"陈宝琛","content":"坐上何郎旧饮仙，别来牢落亦华颠。人生畏友谁能少，太息圭庵不假年！","dynasty":"清代","title":"朱二子涵留宿寓斋得诗四首其二"}
{"author":"陈宝琛","content":"酒炉歌哭僧房话，肝胆忘年白首新。顾我诗才孱到老，多公道气晚逾春。闭关忍更闻尘事，炳烛容同侣古人。失喜登高好腰脚，又携鸠杖过比邻。","dynasty":"清代","title":"枚如丈寄示叠韵有感之作逾日复见过再叠奉和"}
{"author":"陈宝琛","content":"落红庭院昼愔愔，半晌微晴半晌阴。滞雨添成归燕懒，峭寒能否病鹦禁？偶抬柳眼只生怅，稍展蕉心且见侵。莫怨东风悭与便，吹犹不散酿还深。","dynasty":"清代","title":"春阴和含晶韵其一"}
{"author":"陈宝琛","content":"江山龙虎接茵席，主客林塘乐晨夕。风帆吹落旧年春，汤社趣开新历日。我如沤鸟近寖驯，使君故亦傥荡人。蓬莱一谪卅载逝，坐见沧海三扬尘。陕以东西江左右，澒洞年时阻携手。筑楼我卧闽山云，入幕君醺燕市酒。凄凉世事顿陵谷，蹭蹬才名例箕斗。相逢一笑俱华颠，若者鸡口若牛后？出山小草不识时，往来柳雪飙轮驰。山邱华屋空思旧，风景新亭且说诗。到头失得谁为福？亘古输赢无此局。风流人尚怀谢安，工速君兼擅枚叔。发春献岁试叉手，嚼徵含宫出拄腹。功名浮白总等閒，著述杀青元自足。名园广宴为我开，感话旧雨晞金台。酒垆吟魂招不来，沃酹谁与生前杯？题襟人海行复别，揽辔神州正费才。赓酬四坐雄苏梅，坛坫翁真矍铄哉！","dynasty":"清代","title":"次韵答樊山布政元日瞻园吟集见赠"}
{"author":"陈宝琛","content":"苏盦诗如人，志洁旨弥夐。世儿昧真源，孟浪赏奇横。鲁连天下士，宁屑仪衍竞？我读述哀作，声泪一时迸。深谈因感旧，悲哽语难竟。考功抱古心，得子足后劲。熟闻过庭训，佛理杂儒行。遗著今刊行，绮语总见性。文章有嫡乳，心地先扫净。吾衰百不就，对子愧提命。卅载三四面，此会何日更？时艰恃节坚，俗薄忌名盛。子诗固自云：英气能为病。","dynasty":"清代","title":"沪上晤苏盦出视新刊考功词并海藏楼诗卷感赋留赠"}
{"author":"陈宝琛","content":"茶蓼能甘况蕨薇，一麾坐看刺天飞。去思恰取侨居适，直养何需战胜肥？衔石初心终不改，向阳短发且常晞。最难同趣侔陶翟，俨等才名世亦希。","dynasty":"清代","title":"赠黄石孙太守"}
{"author":"陈宝琛","content":"一楼潮汐送年芳，奎藻高悬夜吐芒。驽钝心期馀蹇蹇，龙潜文采自堂堂。久荒菊径从臣里，偶听松涛就赐庄。终望及身见平治，健行无息用斯臧。","dynasty":"清代","title":"恭和御制赐寿诗原韵"}
{"author":"陈宝琛","content":"安排渔具号天随，晞发沧洲已悔迟。善病无方苏渴肺，懒吟有分赦愁髭。露兰香悴宁论服，风叶秋深各自知。赢与宾鸿镇来往，海天南北一情丝。","dynasty":"清代","title":"蒉斋和诗见怀叠韵再寄"}
{"author":"陈宝琛","content":"鹤声不到南台树，六岁君王试擘窠。但愿平安能永保，老臣受赐已多多。","dynasty":"清代","title":"瀛台侍直七月至九月得十六首其十三"}
{"author":"陈宝琛","content":"陵山雨过菌迸生，故人茹薇配作羹。飞车速将及退食，香夺檀炷光玉莹。半生槃涧餍此味，老顾拜惠如尝新。我如禅诵子守塔，每饭无著思天亲。烹鱼溉釜付忾叹，斋素自养心源清。手栽松桧正愁槁，破晓膏沐都向荣。髯乎一饱对嫩旭，野芹信美何由陈！","dynasty":"清代","title":"谢节庵惠寄玉菌"}
{"author":"陈宝琛","content":"荒榛野箐满空山，瓯脱宁知不放閒。三十年前谁过此，琼州莫再作台湾。","dynasty":"清代","title":"吉隆车中口号"}
{"author":"陈宝琛","content":"楼台树石水中央，联句何年踵柏梁？宿卫庐虚桥板在，忍从老监说先皇？","dynasty":"清代","title":"瀛台侍直七月至九月得十六首其四"}
{"author":"陈宝琛","content":"液池缭碧回团城，红云亿千承露茎。金鳌车过辄流憩，忍向沧海寻鸥盟？比闻宸游肃禁卫，花光仗影波纵横。梦中犹疑香满载，绝驰道度还自惊。谁知沧桑在俄顷，急雨打叶声皆兵。妖狐据殿鸟鸣社，咄此一劫灰方瀛。红梨汗竹并焦土，巢痕廿载悲西清。对君伤时复感旧，蒿目何限鲂鱼赪！风涛池馆且凄厉，矧揽京辇霜前英。苇湾往日足可惜，酒人散尽朱华倾。再来葭薍恐弥望，老矣宁复舟招情？君行持橐直清籞，六飞河洛占归程。秋房心苦听候雁，莫误变徵为新声。","dynasty":"清代","title":"珍午和诗感及昔游因叠前韵奉答"}
{"author":"陈宝琛","content":"秋气掠孤梦，月窗濛若烟。潺潺无尽水，穆穆未明天。树影森疑象，虫声悄入玄。巡栏成独笑，非鬼亦非禅。","dynasty":"清代","title":"七月廿二夜听水斋对月"}
{"author":"陈宝琛","content":"小住岂无三宿恋，见怀容有再来缘。河清梦想身亲见，犹喜心情似盛年。","dynasty":"清代","title":"访伯平吴门其五"}
{"author":"陈宝琛","content":"忍将大隐换粗官？笼鸟辕驹引去难。一昔溪山除梦到，从今案牍当书看。修途汲汲争馀晷，独树萧萧向冱寒。寻辙太行愧前辈，卅年让我得潜盘。","dynasty":"清代","title":"出抚山西忆张文襄行时三十年矣"}
{"author":"陈宝琛","content":"词林典故久灰尘，遗孑相存集旧臣。儒效难为前辈继，朝班曾及中兴辰。观河既耄惭波匿，薰穴争求闵越人。刮目陈编缅千载，不应古意遂沈湮。","dynasty":"清代","title":"八月廿八日沅叔招为蓬山话旧第二集视所藏明内府写本翰苑群书"}
{"author":"陈宝琛","content":"曾是花王近侍花，相从踯躅犯风沙。故山红遍无归梦，来往丰台辄驻车。","dynasty":"清代","title":"李子申画芍药杜鹃便面"}
{"author":"陈宝琛","content":"玉屏亭榭散春星，下院潮平惯扣扃。谁信出山缘便断，再无诗讯草堂灵。","dynasty":"清代","title":"听水斋杂忆其七"}
{"author":"陈宝琛","content":"涉春行不留，胡子未为恝？矧兹岵屺望，久矣昏晨缺。亭林伤陆沈，益惧人纪绝。嗟君一束管，沥尽方寸血。东风日夜吹，新绿柳成列。庐阜吾能忘，西山子忍诀？载书寿二老，世事不可说。或者念我曹，谢祠花底别。","dynasty":"清代","title":"送胡瘦唐归江西"}
{"author":"陈宝琛","content":"开眼见杲日，出门愁飞埃。冬晴气爽况春旱，夏潦秋涨将何哉？前者不归后且来，娶妇生子死便埋，嗟而岂若贪殉财？无田可耕乃至此，时节先垄宁忘怀？积赀难餍乡里望，有吏如虎胥如豺。中伤不售恣剽劫，要赎殃及坟中骸。令君见惯厌雀鼠，循例批答谁亲裁？部文宪檄只益怒，上吁无雨空闻雷。一廛异域岂得已，邦族欲复心滋灰。流人幸蒙圣主念，傥置一吏贤且才。护商万国有通则，行见同轨滇边开。","dynasty":"清代","title":"缅侨叹"}
{"author":"陈宝琛","content":"无意溪行讨得源，廿年如梦漫留痕。平生事事蹉跎过，犹及衰残筑此墩。","dynasty":"清代","title":"听水第二斋落成幼点嘿园同赋其一"}
{"author":"陈宝琛","content":"双松代以三，顷来已一枯。虽非元明旧，挺立仍不孤。我昔见松始，中兴正多娱。刹那五星终，寺燬祠亦芜。朝市不自保，况此曲瘁株。澹庵欲留真，岁寒趣为图。缅怀乾隆世，七庙雨露濡。孑遗幸相守，冰雪何岁无。还复成双松，后先焉可诬？勿袭广雅误，谓与渔洋符。丁髯熟旧闻，考證能辞劬。","dynasty":"清代","title":"同澹庵闇公访松旧慈仁寺三松萎其一矣"}
{"author":"陈宝琛","content":"慰情涉林坰，乘霁得观穫。人烟广莫野，十数即墟落。黄云错蒲苇，弥望际丛薄。沮洳自古然，潴防恃力作。物穷例返本，敦俗孰农若？耘耔以俟天，操蹄愿已约。营田有遗迹，稍稍事芟斫。犹似陶江佃，羡君好腰脚。平生习畴垄，老顾无住著。休日亦自难，相从一宿乐。","dynasty":"清代","title":"鹅房观穫示轩举"}
{"author":"陈宝琛","content":"谁遣仙姿落海涯，孤根封殖若为加？承平人尚吟宫锦，幽独天宜眷国花。欲睡可能宵秉烛？无香犹使客忘家。宜春苑在归何易，生怕边风起塞沙。","dynasty":"清代","title":"再和愔仲张园海棠"}
{"author":"陈宝琛","content":"闷就僧幮借贝多，醉呼田父饮亡何。潮随峡月吟边上，云逐江风梦里过。三宿巢痕如隔世，一家渔具漫同波。涉春君更还朝去，谁凭池阑话种荷？","dynasty":"清代","title":"山居杂诗其二"}
{"author":"陈宝琛","content":"笔耕代禄养衰亲，清白儿孙故耐贫。三绝能为殊俗重，一瞑谁谓彼苍仁。戴星力疾轻千里，品画来过欠五旬。我为寿耄犹涕下，可堪老檗对萧晨？","dynasty":"清代","title":"哀陈师曾"}
{"author":"陈宝琛","content":"温厚为诗固寿徵，鹿鸣指顾更恩荣。作人典特隆科第，尚齿风常倡老更。联句幸同赓御制，盍簪并喜践宗盟。衰残愧溯青衿始，舞勺咸丰岁在庚。","dynasty":"清代","title":"庸庵尚书用瓯北先生韵重游泮宫诗徵和寄答四律其四"}
{"author":"陈宝琛","content":"爱我山斋杂忆诗，昨来权月践幽期。无端赚得君肠断，夜半诗成月落时。","dynasty":"清代","title":"八月十二夜同幼点宿听水斋其一"}
{"author":"陈宝琛","content":"三百馀俦最少年，海壖一卧亦华颠。平生自断羞言命，世事回思剩问天。党籍累君迟假节，陆沈愧昔让先鞭。别来两纪差持慰，小技雕虫未减前。","dynasty":"清代","title":"伯平同年不通问二十四年矣书联见贶有瀛洲旧侣成耆宿之语感赋报谢"}
{"author":"陈宝琛","content":"五度过重九。海曲风光，断送成衰朽。登高无培塿。小楼外、危绿萧疏槐柳。不日奈层阴，及未雨、来中君酒。却牵情，名园咫尺，梦痕非旧。那堪阵阵哀鸿，流转关山，雪早衣谁授。艰难开笑口。风鹤里、差算黄花无负。世事迫偷生，念有弟、先庐犹守。对萸囊、支筇北望，为兄搔首。","dynasty":"清代","title":"龙山会九日集饮味云寓斋"}
{"author":"陈宝琛","content":"青青河畔草如袍，扶上秋千地本高。消息日边新嫁杏，风情露井昨开桃。屏山入梦犹胜画，井水沈愁不受篙。守过黄昏还伫月，觉来失笑总徒劳。","dynasty":"清代","title":"春阴和含晶韵其二"}
{"author":"陈宝琛","content":"生丁天宝费呻吟，一泪新亭况陆沈。兵甲侧身三载过，烟涛举目四愁侵。倚楹漆室徒为尔，谋鼎晖台岂自今。十丈软红还恋否？湖山大好且登临。","dynasty":"清代","title":"颖生自浙寄示烟台小泊二律即次其韵其一"}
{"author":"陈宝琛","content":"虚盼龙宫有禁方，吾行何处不迷阳。一场春梦供诗料，六月凉风老睡乡。积劫终知天倚杵，及身忍见海生桑？射鱼鞭石休追想，古道当时已杳茫。","dynasty":"清代","title":"颖生自浙寄示烟台小泊二律即次其韵其二"}
{"author":"陈宝琛","content":"江舟犹刻去年痕，佳月如期满酒樽。溪上一帆吹汝至，诗中三昧向谁论？清光天若私吾辈，夕气秋先觉水村。跂脚船头休睡熟，过云如马了无存。","dynasty":"清代","title":"幼点新归七月十五夜复同泛月分赋"}
{"author":"陈宝琛","content":"俦中可语本无多，移坐倾襟奈瞑何。馀暑转从秋令剧，夕风犹送市声过。七旬不见诗连牍，一昨相望月在波。穷薄说来还自哂，年年花后赏残荷。","dynasty":"清代","title":"入城过鳌峰就珍午閒话"}
{"author":"陈宝琛","content":"雨声盖海更连江，迸作辛酸泪满腔。一酹至言从此绝，九幽孤愤孰能降？少须地下龙终合，孑立人间鸟不双。徙倚虚楼最肠断，年时期与倒春缸。","dynasty":"清代","title":"入江哭蒉斋"}
{"author":"陈宝琛","content":"故人遗爱满杭州，处士梅花共一邱。实事仕途能数见，哀时死所最难求。城南此别逾廿稔，地下有知还百忧。腹痛相过吾亦老，湖云衔日偶维舟。","dynasty":"清代","title":"孤山迪臣祠墓"}
{"author":"陈宝琛","content":"四更坐月石坛空，旋见天云趁海风。万事随缘宁我料，平生独往况君同。沈沈孤嶂嚣尘外，浩浩三山醉梦中。井底老龙应睡熟，莫吟诗过越王宫。","dynasty":"清代","title":"七月十二夜同幼点登南台山"}
{"author":"陈宝琛","content":"北风吹雁作行回，引得閒鸥日日来。贫乏山赀难并隐，老输诗律敢量才？古松历劫供谈麈，秋藕留花劝禊杯。皮骨幸存得相对，莫挥尺涕为人哀。","dynasty":"清代","title":"俶玉石遗倡和叠韵见及因同城东风浴即事次韵"}
{"author":"陈宝琛","content":"踏遍裨瀛老更豪，未将馀事废风骚。江山佳日张文宴，坛坫中原接彩毫。幽贽尽逾投缟雅，神交犹觉铸金劳。苍茫云水相望处，唇齿知君首重搔。","dynasty":"清代","title":"日本长冈子爵护美以影照及云海诗卷寄赠赋答其意"}
{"author":"陈宝琛","content":"蝉响枫容已变秋，满衣清吹自凭楼。缘枝松鼠如飞过，逐饵池鱼一閧休。昨夜月明无客赏，多年屋破累僧修。意君病退诗魔在，持赠山云待梦游。","dynasty":"清代","title":"八月十二夜期幼点不至时听水斋补葺未竞晓坐池上楼即事柬幼点"}
{"author":"陈宝琛","content":"无意从翁廿载游，风涛中著数椽楼。手栽稚树成乔木，眼看新沙替旧洲。文字童年劳强记，典型前辈不多留。经过迟暮休辞数，正藉深杯与写忧。","dynasty":"清代","title":"幼瞻丈病间见过留饮小楼"}
{"author":"陈宝琛","content":"吾年似汝登高日，四海兵戈望中兴。卌载风云随过鸟，一身林壑学枯僧。此怀正恐儿曹觉，世事元非我辈胜。西下夕阳东去水，朅来凝眺最高层。","dynasty":"清代","title":"挈复儿登邻霄台"}
{"author":"陈宝琛","content":"满院梅开忍就看？却从亭角望檐端。横流泉下能终免，来日山中正大难。乡国献徵从此绝，平生诗稿失公删。山庄插架犹三万，知作空华过眼观。","dynasty":"清代","title":"十一月十六日望耕亭晚眺追怀枚如丈"}
{"author":"陈宝琛","content":"舍家来就白云居，判作山人那羡鱼？月上未妨龛火烬，梅开差有瓮醅储。半楼雪意供蒲褐，一路松声迓竹舆。莫笑瞿昙风味似，正须相视印如如。","dynasty":"清代","title":"次韵答俶玉"}
{"author":"陈宝琛","content":"五年前寿石林文，目极黔山最忆君。今夕灯明初度酒，几番草宿故人坟。巢痕隔巷浑如梦，醉语连床久不闻。且喜樽前身见在，上楼试与看春云。","dynasty":"清代","title":"实孚生日留饮话及恂予"}
{"author":"陈宝琛","content":"已近清明尚剧寒，别筵佳月得来难。横流满地诗名贱，积雨骑春客袂单。当代犹应思旧德，此才何意就卑官。宣南吾及交中散，花事年时未向阑。","dynasty":"清代","title":"次肖蜦留别韵即送入都"}
{"author":"陈宝琛","content":"北枝陨尽剩南枝，愁诵终风且暴诗。乌石岿存天所赦，赪珠满摘佛之遗。倘来结夏从禅子，及未尝新餍岛夷。百颗胜无聊报慰，山泉还媵一军持。","dynasty":"清代","title":"俶玉以索荔莆田诗徵和摘山寺新熟百颗以饷并致鼓山泉一器即次其韵"}
{"author":"陈宝琛","content":"眼明蔡谱稔莆风，筠笼初开见老红。香味不愁三日变，飘摇谁信二州同？载醪一骑系何厚，报玖盈筐亦已丰。便乞斜川讯坡老，可持闽产较涪戎？","dynasty":"清代","title":"俶玉以丹午所寄莆荔三百分饷赋谢因讯特舟直州"}
{"author":"陈宝琛","content":"雨泊江湾喜见星，可曾一诺负山灵？廿年算与云泉习，万事浑随齿发零。尚亦有人规柱石，未应无地著巾瓶。月明留得岩前瀑，准备虚楼彻夜听。","dynasty":"清代","title":"雨后入鼓山"}
{"author":"陈宝琛","content":"梦寻才熟江南路，腹痛何缘蓟北行。八表同昏偏剩我，九原可作若为情？故知白璧无多福，敢望青编有定评？满眼边烽封树竟，麻衣凄绝入王城。","dynasty":"清代","title":"仲昭以书告窆兼将入都访求遗稿怆赋"}
{"author":"朱晞颜","content":"玉堂深。正重帘护暝，窗色试新晴。苔暖鳞生，泥融脉起，春意初破琼英。夜深后、寒消绛蜡，误碎月、和露落空庭。暖吹调香，冷芳侵梦，一晌消凝。长恨年华婉晚，被柔情数曲，抵死牵萦。何事东君，解将芳思，巧缀一斛春冰。那得似、空山静夜，傍疏篱、清浅小溪横。莫问调羹心事，且论笛里平生。","dynasty":"宋代","tags":"咏物，梅花，言志，归隐","title":"一萼红·盆梅"}
{"author":"朱晞颜","content":"不到越亭久，榴花今几红。江流寒泻玉，山色翠浮空。百越薰风里，三湘夕照中。行藏忠仗信，六合本同风。","dynasty":"宋代","title":"访叠彩岩登越亭"}
{"author":"朱晞颜","content":"不到越亭久，榴花今已红。江流寒泻玉，山色翠浮空。百粤薰风里，三湘夕照中。行藏仗忠信，六合本同风。","dynasty":"宋代","title":"叠綵岩登越亭"}
{"author":"朱晞颜","content":"万里同为客，秋悲未易禁。萍蓬乡国梦，松竹岁寒心。霜叶青红乱，云山紫翠深。何时锦屏下，樽酒话尘襟。","dynasty":"宋代","title":"题大安壁"}
{"author":"朱晞颜","content":"小立烟波上，江湖兴未忘。败梧风舞叶，寒菊露滋香。目逐去云断，愁随流水长。莼鲈秋正好，飞棹访沧浪。","dynasty":"宋代","title":"烟波阁"}
{"author":"朱晞颜","content":"湖上初惊八月秋，岭头又见桂香浮。巾车几忆陶彭泽，竹马多惭郭细侯。未遣灵泉还旧隐，且同岩壑访真游。一枰胜负人何在，试问樵柯已烂否。","dynasty":"宋代","title":"朝阳洞"}
{"author":"朱晞颜","content":"浪道湘南是瘴乡，玉壶银阙四时凉。卧龙不逐葭灰动，爱日空惊绣缕长。浮蚁且同佳节醉，探梅不作少年狂。暮归惭愧山头月，照我骎骎两鬓霜。","dynasty":"宋代","title":"游壶天观泛舟过龙隐洞小酌至月上而归"}
{"author":"朱晞颜","content":"天斲神剜不记年，洞中风景异尘寰。江波荡漾青罗带，崖石虚明碧玉环。地接三山真迹在，天连合浦宝珠还。重来恍似乘槎到，惭愧云门夜不关。","dynasty":"宋代","title":"伏波岩"}
{"author":"朱晞颜","content":"伤弓枉木漫猜嫌，岩石棱棱弹样圆。雕鹗横空秋凛凛，凫鸥渡水晚翩翩。私心灰冷慵思缴，蹇步尘劳不受鞭。挟弹张弓付年少，归欤趁取菊花天。","dynasty":"宋代","title":"弹丸山"}
{"author":"朱晞颜","content":"天教海若效珍祥，不与千林春竞芳。掷地遗音清戛玉，凌云直干凛凝霜。谁浮鲸海星槎到，犹带蟾宫月桂香。冶叶浮花埽除尽，坚高直欲共天长。","dynasty":"宋代","title":"洞底石间得枯木一株花叶咸无而枝干峭拔扣之铿然有声因成鄙"}
{"author":"朱晞颜","content":"区区乘传客，得似贾胡留。我亦黄埃底，空惭鲈鲙秋。","dynasty":"元代","title":"市汊驿十绝次韵其二"}
{"author":"朱晞颜","content":"一灯明古屋，四壁乱蛩声。千里关河梦，五更风雨情。","dynasty":"元代","title":"市汊驿十绝次韵其三"}
{"author":"朱晞颜","content":"翩翩沙际鸟，冲雨去何之。羡杀前汀鹭，翛然立水涯。","dynasty":"元代","title":"市汊驿十绝次韵其四"}
{"author":"朱晞颜","content":"马龁枯萁晓，梦回山月残。一鞯秋色里，偏觉毳袍寒。","dynasty":"元代","title":"市汊驿十绝次韵其五"}
{"author":"朱晞颜","content":"路转村逾僻，江平岸欲无。片帆明夕照，天遣画成图。","dynasty":"元代","title":"市汊驿十绝次韵其六"}
{"author":"朱晞颜","content":"古驿经过少，空庭鸟雀多。我来正摇落，奈此岁年何。","dynasty":"元代","title":"市汊驿十绝次韵其七"}
{"author":"朱晞颜","content":"西风波浩渺，我欲访三高。安得翼鸿顺，归舟捷似舠。","dynasty":"元代","title":"市汊驿十绝次韵其八"}
{"author":"朱晞颜","content":"江花随意碧，照水可怜生。不见采莲女，映妆羞月明。","dynasty":"元代","title":"市汊驿十绝次韵其九"}
{"author":"朱晞颜","content":"丈夫四方志，不识别离愁。风里挂帆去，宁辞云路修。","dynasty":"元代","title":"市汊驿十绝次韵其十"}
{"author":"朱晞颜","content":"居然丈夫质，嶷嶷萧艾中。自非铅华种，桃李若为容。","dynasty":"元代","title":"咏蕙"}
{"author":"朱晞颜","content":"妾有古明镜，光彩分妍媸。君面虽可照，君心未必知。","dynasty":"元代","title":"古意二首其一"}
{"author":"朱晞颜","content":"妾心如镜背，苍翠磨不灭。君心似镜心，妍丑随人设。","dynasty":"元代","title":"古意二首其二"}
{"author":"朱晞颜","content":"纯孝祠荒草自春，江山依约髻鬟青。行人不识夫人意，只把金钱愿乞灵。","dynasty":"元代","title":"曹娥纯孝祠"}
{"author":"朱晞颜","content":"春江流水曲尘波，亭上羁人奈若何。底事同来不同去，又添新雨入漳河。","dynasty":"元代","title":"江亭十绝其一"}
{"author":"朱晞颜","content":"岩花红白柳深青，箫鼓丛祠竞乞灵。可笑监官祝如愿，今年仍似去年醒。","dynasty":"元代","title":"江亭十绝其二"}
{"author":"朱晞颜","content":"暑雨初收积潦深，虹桥高下任浮沉。痴儿了却公家事，卧看西林度夕阴。","dynasty":"元代","title":"江亭十绝其三"}
{"author":"朱晞颜","content":"迥江亭北石阑东，荷气吹香递晚风。一夜扁舟发章赣，数声欸乃月明中。","dynasty":"元代","title":"江亭十绝其四"}
{"author":"朱晞颜","content":"江净秋清雁影空，参差落木飐西风。秀文几树堂前桂，得得吹香入座中。","dynasty":"元代","title":"江亭十绝其五"}
{"author":"朱晞颜","content":"红鳊白粲楚江秋，升斗来为口腹谋。世事自来如意少，忍堪无蟹有监州。","dynasty":"元代","title":"江亭十绝其六"}
{"author":"朱晞颜","content":"轩窗小小客情舒，榾柮堆红拥地炉。荡暖破除晨粥了，此身还似在家无。","dynasty":"元代","title":"江亭十绝其七"}
{"author":"朱晞颜","content":"辛苦携家累左迁，亏赢自信且随缘。鬓毛衰飒缁尘遍，又与梅花度一年。","dynasty":"元代","title":"江亭十绝其八"}
{"author":"朱晞颜","content":"平生心迹与天通，刻画无私任化工。堪笑东轩旧桃李，等閒开落媚东风。","dynasty":"元代","title":"江亭十绝其九"}
{"author":"朱晞颜","content":"百折奔腾万马驰，区区欲把此江迥。阑边鸥鸟忘机久，飞过涛头去又来。","dynasty":"元代","title":"江亭十绝其十"}
{"author":"朱晞颜","content":"春透江梅向暖枝，清香已许冻蜂知。遥思东阁无馀事，排遣东风正费诗。","dynasty":"元代","title":"寄唐子华照磨二首其一"}
{"author":"朱晞颜","content":"江汉飞飞鸿雁秋，孤羁未足稻粱谋。谁怜独客悲摇落，梦入寒塘月满洲。","dynasty":"元代","title":"寄唐子华照磨二首其二"}
{"author":"朱晞颜","content":"桃花飐浪龙先化，翠网曾牵出万艘。拨剌金鳞轻拾块，南风一席乱云浮。","dynasty":"元代","title":"鸟洋观鱼"}
{"author":"朱晞颜","content":"西湖春色滟歌钟，十载分携一梦中。今日归来头并白，满林黄叶卧秋风。","dynasty":"元代","title":"寄卫戴叔三首其一"}
{"author":"朱晞颜","content":"畦蔬绕舍稻粱新，白酒黄鸡不负贫。何事匆匆乘传去，青山元不解随人。","dynasty":"元代","title":"寄卫戴叔三首其二"}
{"author":"朱晞颜","content":"少年惊座纵雄谈，作掾输君只语三。不用归来誇舌在，试烹石鼎与同参。","dynasty":"元代","title":"寄卫戴叔三首其三"}
{"author":"朱晞颜","content":"穿林饮涧啸秋风，活计虽殊乐意同。自笑平生山野性，一生何事著樊中。","dynasty":"元代","title":"题两猿图"}
{"author":"朱晞颜","content":"閒门尽日递凉薰，八尺蕲藤展浪纹。睡久不知团扇落，更无来客为书裙。","dynasty":"元代","title":"午睡偶成其一"}
{"author":"朱晞颜","content":"龙门汲雪芳林之，址两山如户旁有。石泉夏旱不竭汲，以煮茗味极甘美。","dynasty":"元代","title":"午睡偶成其二"}
{"author":"朱晞颜","content":"山深万木偃蛟龙，岩罅渟涵一水中。自拾堕樵供石鼎，细听飞雪洒归篷。","dynasty":"元代","title":"午睡偶成其三"}
{"author":"朱晞颜","content":"白榆历历满天街，廓落薇垣帝座开。东壁图书群玉府，好曕奎画候兰台。","dynasty":"元代","title":"题星翁尧民诗卷"}
{"author":"朱晞颜","content":"一缕微升海峤东，悠然飘泊信无踪。赤乌苍狗浑閒事，卧看东西三四峰。","dynasty":"元代","title":"南浦朝云"}
{"author":"朱晞颜","content":"谁幻秋芳五色奇，漫教姚魏识东篱。可怜一寸风霜骨，绝似徐娘老大时。","dynasty":"元代","title":"牡丹菊其一"}
{"author":"朱晞颜","content":"丹岩拾翠岩产石，赤白色圆转如珠。世传仙灵遗迹春，游士女拾以为玩。","dynasty":"元代","title":"牡丹菊其二"}
{"author":"朱晞颜","content":"山蹊雨过绿初肥，的的啼红映落晖。斗草归来喧笑语，春风满袖湿珠玑。","dynasty":"元代","title":"牡丹菊其三"}
{"author":"朱晞颜","content":"江山清绝处，一刹涌青莲。门挹吴山翠，堂凝楚岸烟。金银开世界，龙象护人天。晴耸危梯直，阴穿古洞连。妙香清五蕴，胜境断诸缘。晓雨龙听讲，秋风鬼唤禅。廊深僧呗合，山匝寺钟圆。怪石虬蟠墓，惊涛雪溅船。宗乘湖海集，诗老古今传。地尽东南坼，江空象纬悬。青冥知有路，爽气欲无前。唤起乘槎兴，清辉近斗边。","dynasty":"元代","title":"金山寺"}
{"author":"朱晞颜","content":"昭代频纡眷，严祠侈报功。名山登异数，盛选属明公。雅志甘投散，新诗益启蒙。乾坤钟间气，湖海挹高风。剩喜词臣旧，还欣地位崇。归桡先顺济，予告亦留中。李令千奴富，相如四壁空。那知心暗折，转觉鬓先蓬。翰墨追遗老，江山迟此翁。鹤归横碧海，花发上离宫。故国人怀楚，仙都客自洪。君如滨寂寞，谁复起疲癃。落落真堪数，堂堂讵可攻。二疏增汉重，五鬼固韩穷。年至宁繁事，官优岂厚躬。春山乘款段，晓枕唱玲珑。娱老书千帙，归休屋一丛。重逢千里异，近别十年匆。技短株难劂，音希叩必鸿。已应惭宋玉，一赋大王雄。","dynasty":"元代","title":"和张伯雨寄揭曼石学士时揭奉旨祀岳渎留杭丐老"}
{"author":"朱晞颜","content":"行行重行行，道路阻且脩。游子日已远，缓带令人愁。鸿征尚投塞，狐死亦首丘。物微胡不尔，况在人情不。富贵岂不有，出处安可苟。发白不再玄，旧游骨应朽。愿勖瓜李心，为君报琼玖。","dynasty":"元代","title":"拟古十九首其一"}
{"author":"朱晞颜","content":"青青河畔草，悠悠陌上尘。春风日飘转，变故复变新。昔为闺中嬖，朱楼敞十二。芳妍夺主情，列屋不成媚。今为荡子妻，空床伴憔悴。伤哉蒲柳姿，膏沐不能理。","dynasty":"元代","title":"拟古十九首其二"}
{"author":"朱晞颜","content":"青青陵上陌，采采畹中兰。结根在涧谷，清芬被人间。维彼岩廊姿，贞坚世所难。君子每自器，圣贤岂其患。所以怀璞者，抱月号空山。","dynasty":"元代","title":"拟古十九首其三"}
{"author":"朱晞颜","content":"今日良宴会，欢情具难忘。玳簪映珠履，佩⽟鸣锵锵。芳馨杂盘馔，宫徵明丝簧。乐剧不计算，一酌累十觞。主人醉欲呕，倦客徒自伤。谁言万里游，共此灯烛光。","dynasty":"元代","title":"拟古十九首其四"}
{"author":"朱晞颜","content":"西北有高楼，飞阑搆缥缈。楼中有佳人，绝世颜色好。当窗挥五弦，徽音一何俏。弦促心绪繁，哀怨不成调。安得万里风，吹落邯郸道。","dynasty":"元代","title":"拟古十九首其五"}
{"author":"朱晞颜","content":"涉江采芙蓉，终朝不盈撷。本以寄所思，神魂忽飞越。常恐生弃置，芳妍日消歇。几欲佩秋风，衣冷不堪结。","dynasty":"元代","title":"拟古十九首其六"}
{"author":"朱晞颜","content":"明月皎夜光，浮云为之清。一樽饮露下，肝膈倾秋冰。昔我去里社，意气轻死生。相随霍嫖姚，献获劳先登。嫖姚今已贵，金紫盈朱门。康庄森棨戟，甲第连青云。安知天下士，霜露颓冠缨。丈夫有如此，当策中原勋。","dynasty":"元代","title":"拟古十九首其七"}
{"author":"朱晞颜","content":"冉冉孤生竹，托根在山阴。藤萝忽缠绕，宛转交相仍。来为君家妇，君戍交河城。携离虽未久，奈妾当新婚。思君不可见，涕泣徒沾襟。欲寄机中素，弱羽无由凭。不如兔丝子，结托相凭陵。偏得春风意，青青日向荣。","dynasty":"元代","title":"拟古十九首其八"}
{"author":"朱晞颜","content":"庭前有奇树，势欲排云齐。西风正激烈，枝叶沉沙泥。芳馨清可掬，远思成徒为。翻怜百鸟巢，悲鸣怨高栖。","dynasty":"元代","title":"拟古十九首其九"}
{"author":"朱晞颜","content":"迢迢牵牛星，远阻天之河。煌煌天帝孙，终岁弄飞梭。星渚鹊代桥，环佩鸣相磨。欢游一何短，方驾回羲和。依旧天一隅，澄汉生微波。空馀机杼繁，不识离绪多。","dynasty":"元代","title":"拟古十九首其十"}
{"author":"朱晞颜","content":"回车驾言迈，路远飞尘沙。秋云乱黄叶，暝树啼昏鸦。颇感万里心，纵横羁天涯。猗欤靖节翁，三径自成家。至今霜下杰，千载尊黄花。","dynasty":"元代","title":"拟古十九首其十一"}
{"author":"朱晞颜","content":"东城高且长，飞堞起层雾。城旁宅一区，长年锁风雨。香径与雕墙，离离暗禾黍。云是五侯居，昔年贮歌舞。今为泉下尘，空聚一抔土。强镞发阴机，鱼灯耿泉户。空有石虎狞，不解断斤斧。日暮陇头风，萧萧白杨树。","dynasty":"元代","title":"拟古十九首其十二"}
{"author":"朱晞颜","content":"驱车上东门，倏与故人俱。故人何为者，祖帐光路隅。白发紫缕巾，赤马黄金涂。名声迈朝列，事业光璠玙。一朝乞骸退，何异敝屣如。人生贵知止，莫作壁上枯。感君语亹亹，不记行区区。路远日已夕，且莫驱吾车。","dynasty":"元代","title":"拟古十九首其十三"}
{"author":"朱晞颜","content":"去者日已疏，来者日已亲。且勿疏去者，曾是多亲人。寒暑互转圜，生死同昏昕。巍巍北邙山，垒垒多丘坟。狐兔穴苍窆，蒿莱翳佳城。金贝悉羽化，吊祭空腥荤。岂无一杯酒，相与娱青春。","dynasty":"元代","title":"拟古十九首其十四"}
{"author":"朱晞颜","content":"生年不满百，常怀千岁忧。白发不少假，转眼春复秋。人生妄自必，殁后真贻羞。有歌在座侧，有酒盈金瓯。不乐徒自械，不饮空自囚。一室有代谢，宁为他人谋。","dynasty":"元代","title":"拟古十九首其十五"}
{"author":"朱晞颜","content":"凛凛岁云莫，祁寒俄迫期。霜风正萧瑟，冷意侵床帏。一念动万感，起作中夜悲。夫君久为贾，远在天一涯。掩袂只自伤，何以慰所思。客从远方来，遗我一袭衣。开缄欲试之，中有三致词。上言情勿离，下言久当归。妾心如素丝，丝尽色不移。","dynasty":"元代","title":"拟古十九首其十六"}
{"author":"朱晞颜","content":"孟冬寒气至，草木多凋萎。抚景悲吊影，感妾芳妍时。笑颦俱有情，入目分妍媸。以色事君子，色故宠即衰。况当避妍初，会少多别离。久间不获写，梦寐或见之。私衷苦未竟，晨色已熹微。愿逐塞上风，和寒入君衣。","dynasty":"元代","title":"拟古十九首其十七"}
{"author":"朱晞颜","content":"客从远方来，遗我双南金。感君千里意，致此百鍊精。非无跃冶姿，诡异世所惊。宁逐炉锤巧，勿与冶人轻。","dynasty":"元代","title":"拟古十九首其十八"}
{"author":"朱晞颜","content":"明月何皎皎，清辉映中庭。流光绕曲房，耿妾贞洁心。悠扬川上云，变态如君情。事君未旬日，已觉成因循。一身不能保，况保百岁亲。空有旧时月，来照新啼痕。","dynasty":"元代","title":"拟古十九首其十九"}
{"author":"朱晞颜","content":"我昔爱山水，嵩华扪绝顶。临风发清啸，笙鹤吟夜永。至今山屐踪，记忆犹故井。三年东海滨，健步无由逞。杖屦谢追游，真成杀风景。东还腰膂轻，散策度苍岭。平生走黄埃，历此心顿醒。万景毕横陈，妙处在君领。危亭俯层冈，已觉异喧静。群峰互起伏，翠叠浪千顷。又如出万姝，列侍风鬟整。蜿蜒龙赴壑，赑屃龟负鼎。凭轩试凝眸，倏若丹青炳。众态备媸妍，造化机自警。雨晴春洗妆，木落秋脱颖。缅思旧经行，一一皆梦境。畏途事崎岖，喟然发深省。何当从冯公，山中奉朝请。","dynasty":"元代","title":"题刘山驿和鲜于伯机韵"}
{"author":"朱晞颜","content":"清晨揽明镜，未觉朱颜非。珠盘莹赪⽟，色映虬髯辉。尚期青云到，肯将白日违。胡为巾栉间，见此一缕微。初疑素丝委，渐作秋蓬飞。苍苍化为白，鬒色日已希。念兹种种者，投老应无几。颜朱岂能驻，并逐流年归。回惭庭下花，妖艳争芬菲。春风互开落，不息生生机。吁嗟人世间，形悴神何依。谁能资点染，取媚同脂韦。行将半簪雪，独钓秋风矶。","dynasty":"元代","title":"觉衰呈汪桐阳教授四首其一"}
{"author":"朱晞颜","content":"有生异飞搏，独恃齿牙强。配兹柔胹舌，饮啖充胃肠。固知刚早折，何乃先唇亡。今年渐摇动，颇与食物妨。盘飧忘乾肉，鼎脔珍我肪。愁吟怜饼餤，歌笑嘲疏狂。槎牙怯漱水，龃龉艰焚香。时时畏脱落，对案心彷徨。翻怜髫龀时，齿毁儿不伤。及兹才一落，不复誇坚良。祗愁落向空，状类同吃羌。从今并嚼蜡，世味俱相忘。","dynasty":"元代","title":"觉衰呈汪桐阳教授四首其二"}
{"author":"朱晞颜","content":"平生判青白，好丑悬心胸。看朱忽成碧，转首今一翁。绝怜窗底月，坐废诗书工。磨研正亥豕，反覆寻鱼虫。当时擅轻俊，下目一纸空。天工忘听察，障此阿堵中。文章不可恃，信足欺盲聋。欲求一匕药，刮膜开双瞳。尝闻先达言，目与心神通。废书减思虑，远胜金篦功。便当逐一散，挥弦送飞鸿。","dynasty":"元代","title":"觉衰呈汪桐阳教授四首其三"}
{"author":"朱晞颜","content":"小少慕崔李，结交俱欲仙。任达日纵饮，醉袒冠裳偏。相嗔问斗石，鲸吸供百川。谁知鸬鹚杓，近断山翁缘。千钟愧昔守，百榼惭前贤。诗豪逊醉白，草圣讹张颠。深杯辞百罚，一引先颓然。平生持螯手，坐觉成拘挛。傍无骂坐客，恶语相嘲喧。又无执法吏，秉笔当樽前。得非肠胃间，有物今飞蜒。座中发深省，年已居人先。自怜腰膂弱，不复浮酒船。为问荷锸人，醒醉谁能全。臣今亦知趣，差胜馋流涎。","dynasty":"元代","title":"觉衰呈汪桐阳教授四首其四"}
{"author":"朱晞颜","content":"真人绝浮伪，一室逃虚空。轩窗敞寥廓，八面俱玲珑。悠然会众妙，纳此灵襟中。鸣琴弄秋月，洒墨吟春风。至令千载閒，默与前人通。驴鸣共草色，是乐真融融。痴人不解事，说梦追前踪。蒙头但熟睡，日影东窗红。","dynasty":"元代","title":"箫台周心乐以濂溪自家意思扁其所居之室为赋短诗"}
{"author":"朱晞颜","content":"朝看青如丝，暮看雪满颠。高堂几何人，掩镜悲徂年。吾生亦何悲，所悲乃吾天。周公不我梦，楚凤犹高骞。璠玙与钟鼎，事业将谁传。逝者信如斯，一白何由玄。相期努筋力，犹有童心焉。","dynasty":"元代","title":"答汪桐阳所和觉衰四首其一"}
{"author":"朱晞颜","content":"吾闻汪夫子，失笑韩昌黎。朝起抄烂饭，合口稳送之。当其仕四门，竟死遭时讥。公今已退休，仕进非所期。嗟余落宦途，两车牙莫支。鱼虾不能饱，大肉将安为。终当迹公去，漱石沧江湄。","dynasty":"元代","title":"答汪桐阳所和觉衰四首其二"}
{"author":"朱晞颜","content":"人生具两眼，自可观奇书。奇书苦易尽，两眼光有馀。天上何早计，盗我明月珠。因书渐废眼，因眼书益疏。眼废心自明，书废贤亦愚。但当减思虑，朝夕痛扫除。倦来枕书卧，莫为看花驱。","dynasty":"元代","title":"答汪桐阳所和觉衰四首其三"}
{"author":"朱晞颜","content":"幽居谢人事，门径绝送迎。曲生真解事，入室如有情。呼儿供细酌，我歌尔其聆。歌词非不佳，未乐愁先并。谁能逐愁去，千日时一醒。君家富良田，种秫当早成。翁虽不解饮，持以慰狂生。但当师饮湿，细糁东坡羹。","dynasty":"元代","title":"答汪桐阳所和觉衰四首其四"}
{"author":"朱晞颜","content":"人生百岁间，忧患长苦半。况乃万境殊，天咎不可玩。每思山水佳，安得一汗漫。信知樗散姿，天意良有惮。日师古佛流，一慧破诸暗。颇资象教力，春花悟空幻。露袒憩长松，老结林下伴。风寒梵呗腾，日夕钗影乱。谁将露电身，植此冰雪干。似闻入山初，苍髯手堪挽。只今根下苓，磊砢凫鹤满。颓光倘能延，俗骨安可换。慎勿假斧斤，绋缚共一爨。","dynasty":"元代","title":"题苏上人庵前古松"}
{"author":"朱晞颜","content":"世俗相诟病，美刺非妍媸。纡徐极狡好，肮脏多瑰奇。我面宁似子，子我不自知。至哉虚灵中，有物窈莫推。羊狠类渥丹，麟绂生蒙倛。圣狂惟自克，是故几于危。尧舜去已远，厥鉴犹可师。明德始自明，令闻日四驰。咨嗟今之人，方寸有险夷。作诗以铭子，聊用自解颐。","dynasty":"元代","title":"古心斋为朱鉴子明赋"}
{"author":"朱晞颜","content":"今年端正月，不见白⽟盘。封姨约丰隆，苦意相作难。似疑妒孀娥，婵娟满人间。凝尘掩明镜，舞影停双鸾。林间金背蟆，纳景泥蹒跚。何如草根萤，熠熠明夜阑。绝怜风枝鹊，飞绕何时安。嗟余老无术，戏挟清光寒。会须期隔岁，飞步凌天坛。","dynasty":"元代","title":"中秋不见月"}
{"author":"朱晞颜","content":"青松生崇冈，抱负岩壑姿。上披苍龙角，下绝黑地维。沦涟散清影，蔚若玄云垂。中潜飞腾意，鱼鸟不敢窥。馀辉被寸草，一一含华滋。愿言敦令德，永此终岁期。","dynasty":"元代","title":"题松泉卷录"}
{"author":"朱晞颜","content":"江亭枕烦嚣，积雨断行客。奔流疾征驶，浮鹢散沙碛。我虞课计虚，愁坐意转剧。凭谁排云手，为拯阳乌厄。兹晨天破悭，初日下林隙。波摇金破碎，花委锦堆积。岂无行乐心，苔径妨醉策。小人居近市，朝夕谋有益。拥彗过高轩，门巷多辙迹。殷勤接杯酒，谈谐慰离索。侧闻埙篪音，远胜瓦釜百。共称会面难，此日良可惜。乃知朋游欢，讲解资丽泽。北里足笙竽，门阑溢春色。列屋贮娇妍，黛绿仍粉白。平生浮华姿，许史久通籍。丈夫各有志，重宝匪金璧。嗟余晚闻道，无行可干泽。朱墨手自操，豚鱼争寸尺。终当老清颍，投竿坐矶石。","dynasty":"元代","title":"题春晴会饮分得石字韵"}
{"author":"朱晞颜","content":"山中风气佳，清泉流石乳。方池巧截肪，涵秋不知暑。波光净无尘，照映色苍古。灵鱼忽飞来，龙性欲掀舞。分明跃冶姿，幻此一沤聚。凭阑眼为开，鳞鬣真可数。骈然离复合，小大自行伍。倏焉去无踪，散漫失烟雾。但知圉圉乐，不救焦原苦。何当挟飞霆，一泻天瓢雨。","dynasty":"元代","title":"游⽟泉分得雨字韵"}
{"author":"朱晞颜","content":"北风吹海波，寒气已惨栗。岁功方告成，上计仓廪实。大府督先期，列城群彦集。公来亲奉辞，王事有远役。入登和钧堂，咨诹侍前席。力陈功利源，首先二三策。民实吾同胞，苛痛体均一。商贾趋懋迁，负贩致其力。上以奉王供，下以合民食。嗟余忝命吏，三载贰下邑。适丁岁屡艰，课计虚所入。使车勤远人，问俗考肥瘠。念兹灾疹馀，推额减其籍。寒者煦之温，饥者哺之粒。向非大府严，云雨手转剧。公归被顾问，为我对以臆。倘能出泥滓，穷困非所惜。相期在岁寒，梅边问消息。","dynasty":"元代","title":"饯吕子敬赴漕台"}
{"author":"朱晞颜","content":"吴山一何丽，湖水清且瀰。天高灏气浮，我行适其时。陂长秋意住，蘋末来清飔。扁舟日来往，薄宦焉能羁。山中耆旧人，吟啸相追随。茶笋尽禅味，风月多襟期。胡为滞江表，一钵营朝饥。何当归来乎，共赋丛桂枝。","dynasty":"元代","title":"寄茂枯林上人"}
{"author":"朱晞颜","content":"高人迈幽赏，意极千里豁。閒寻水山佳，众景入寥廓。扪萝绝鸟道，竦韘出林末。居然净梵天，金碧焕郛郭。飞构上凌云，日轨度檐角。倒景压重湖，奔雷破宫壑。微径下旁通，晨昏钟鼓合。相传晋何楷，勋业著麟阁。筑室向兹山，深求洞宫脚。尽洗浮华姿，玄默守栖泊。至今香火缘，英灵宛如托。书生仰前修，高堂哦泂酌。遗德俨可师，丹青真炳若。谁怜苍窆间，草树半凋落。粢盛修岁常，加笾无处着。勖哉贤侯心，直欲虎口脱。还将举冠舄，卜吉慰索寞。歆飨惟德馨，吾罍犹可濯。世岂乏雅士，同好卫公鹤。新诗有馀师，衔璧当面缚。","dynasty":"元代","title":"游何山吊胡安定坟和马侯德昌韵"}
{"author":"朱晞颜","content":"秋风入荒落，疏篱搆霜蔓。枯萁委蝉蜕，老荚剥羊眼。离离珠走盘，圆净真可贯。谁将蚁旋手，倒注入空窾。殷殷雷转岩，啧啧鱼吐泫。居然盆盎中，零乱舞鹅观。伟哉就鼎功，囊封有奇粲。馀习尚儒酸，点染形质幻。俄惊赵璧全，却讶白石烂。全胜塞上酥，轻比东坡糁。固知滋味长，尤喜齿牙暖。那资糠秕馀，杂糅出肤浅。终惭菉葛纤，生被脂粉涴。餐⽟定有方，咄嗟良可办。","dynasty":"元代","title":"赋豆腐"}
{"author":"朱晞颜","content":"今我忽不乐，长思草泽中。狂歌友樵牧，行乐意所从。一出风尘下，蹋翼栖樊笼。粱肉非不佳，快意野草丰。别君踰半载，茅塞心有蓬。俗物纷满前，推挽难为容。何由座置君，胜日支双筇。勃窣三家陂，把菊临西风。村酒不须贳，此乐谁能穷。","dynasty":"元代","title":"简李五峰"}
{"author":"朱晞颜","content":"南山有孤凤，振翼鸣朝阳。奇毛烂五色，焕若春云翔。朝茹玄圃芝，暮饮瑶池浆。丰仪太平世，金石何铿锵。嗟哉林间雉，下溷蓬藋场。清泉一自照，顾影怜文章。羽毛非不佳，所贵非祯祥。何能逐孔鸾，共际圣廷光。","dynasty":"元代","title":"赠赵古滩"}
{"author":"朱晞颜","content":"川平草树深，见此两觳觳。上有刍牧儿，前倨后何伏。曳尾者谁子，设意巧相覆。纷纷车马尘，危途多侧足。","dynasty":"元代","title":"题二牛三牧图"}
{"author":"朱晞颜","content":"山径盘诘曲，扪萝度层巅。阴崖日色死，阳谷天根连。星陨魄未化，秀结形逾坚。跳空雨飞雹，转石散紫烟。拳急绣毬迸，囊探赤丸鲜。晶荧怒目瞋，崛嵂高骨观。玄鸟遗坠卵，蠙珠涌流泉。惊麇惮激射，伏鹄思腾骞。月斧屑⽟饭，火鼎盘丹铅。狙公嗤拾橡，志士乐转圜。羽人委灵迹，巫俗相欢传。安期邈不返，无从巢神仙。","dynasty":"元代","title":"丹岩联句"}
{"author":"朱晞颜","content":"春风采采宫芹香，宫前泮水涵晴光。鳞鳞瓦影落晴昼，鱼自在藻鸢自翔。盛时学士多俊造，两庑弦诵声琅琅。藏修游息俨有序，丹雘炫耀联宫墙。喧啾一扫众境寂，爽垲坐阅松柽凉。吴兴先生适用材，时论已许收栋梁。悬知述作有本始，上顾宪纪司翕张。雄文师表动一世，籍湜喘汗汉走僵。昔之人品今可见，光燄万古开天章。推尊孔道赖韩氏，岿然丰刻在斯堂。","dynasty":"元代","title":"韩伯皋佥事移湖学讲堂时倪仲深作教韩为作堂记予因赋此诗"}
{"author":"朱晞颜","content":"康乐城西斗酒边，狭斜驱车逢郑虔。秋风萧骚两鬓雪，苍颜犹带东山烟。相看欲问心自语，老翁笑指行藏处。高堂素壁蚓行春，静院清风鹤翻露。年来漫浪湖海间，欲将老眼驱江山。自携破砚伴行脚，天公未厌斯人顽。金陵自昔繁华地，六朝风物今馀几。凤凰台下草连天，落日征帆满江水。","dynasty":"元代","title":"送郑有常学录之金陵"}
{"author":"朱晞颜","content":"江汉可游河可泳，涉卬已入诗人咏。何人绘此思原图，直欲源流接清近。嗟哉宗法久已湮，服属终缌亲已尽。礼亡世远情益疏，骨肉沦胥相诟病。吾身而上幸可推，百世犹能系其胤。昔人敦义致所思，岂但拘拘传谱引。是图命意良有然，一览令人发深省。名门德业世所钦，圭组蝉联互辉映。都官清节死不渝，祀事孔时官守谨。舒王虽贵魄已沉，卮酒无人酹松影。我诗浅陋不成章，要与水山相久永。","dynasty":"元代","title":"题梅正傅学正思原图"}
{"author":"朱晞颜","content":"少年足力便𡼭崟，登高捷若飞猱轻。清风八咏久芜没，明月双溪今震凌。我生游历半天下，胡床到处乘清夜。兴来不减庾征西，才疏应愧宣城谢。穷年飘泊东嘉城，低眉矮屋嗟愁生。拟寻思远豁滞积，飞阑窅漠无由凭。湖中荷花娇解语，兰舟荡漾移愁去。月明沆瀣翠盘低，冷香滴透洲边雨。清波倒影涵青红，恍疑飞堕蓬莱宫。回看绣栱光烂目，危梯直与银河通。羁人忽动登临兴，阑干面面和云凭。摩挲倦眼试新晴，山色溪光俱入咏。要看山水写真时，烟云杳霭秋蟾辉。竟须携酒共君醉，援毫发我胸中奇。","dynasty":"元代","title":"登朱荷洲南楼"}
{"author":"朱晞颜","content":"参军晚著从事衫，白头驱马风尘间。遇民以义不以利，照彻万类穷神奸。不私小智厌变诈，子孙何用夸移山。多财殖产虑益过，忍穷不计囊中悭。萧然偃仰惟一室，斋居慎独师曾颜。忘吾丧我漫不省，直与木石同坚顽。奴颜婢膝事软媚，升高附势劳跻攀。柳州昔日困僇辱，始以巧幸趋机关。伾文执谊窃政柄，贞元党与倾朝班。一朝祸变不可测，同时斥逐投荆蛮。知愚后世自可辩，至今潇水流潺湲。","dynasty":"元代","title":"独愚斋为苏敬之作"}
{"author":"朱晞颜","content":"殊庭旭日移清樾，滉漾晴窗明积雪。山翁解带凌清寒，一扫穷阴幻银阙。流澌溶泄春浪生，蛾眉洗妆鬟髻青。盘空飞磴三百里，彷佛中有巴猿声。参差古木缘云立，独拄西南天半壁。卧看参井悬高秋，不假丹梯手亲摘。人间无此山水佳，何年瀛海来仙崖。不应苍翠掩春昼，云气日夕屯空斋。","dynasty":"元代","title":"题开元商学士所作眉山春晓画壁"}
{"author":"朱晞颜","content":"李侯画手名天下，一纸千金不当价。笑将城市换山林，收拾烟云归一罅。苍松偃蹇怪石撑，修竹萧森冷泉泻。玄阴低户雪垂垂，颠倒黑蛟寒不化。雄姿幽态两奇绝，坐觉清寒逼长夏。道人宴坐心目开，忆得穷幽上嵩华。瘦筇倚壁鹤同癯，门外红尘朝没马。君不画一匡庐山，清风满谷声珊珊，何当着我茅三间。","dynasty":"元代","title":"题李遵道松竹泉石画壁"}
{"author":"朱晞颜","content":"五日一石十日水，王宰能事称子美。何因写此长江图，万里风烟来眼底。闭门读书期致身，天下国家几何理。人生积力久乃知，岂但区区事华丽。九江绝险禹所经，中涵万古英灵气。丰功伟绩想馀风，霸略雄图见遗趾。逐臣去国远于天，迁客投荒半为鬼。贤愚虽异迹未陈，历历江山旧游憩。展图一过深起予，叹息画师良有意。从险入易蜀道难，积微至著牛溪始。毫端妙刮造化窟，咫尺丹青得玄髓。百年等付桶底间，瀛海蓬山曾可苇。我诗迟拙不堪传，较似诸君发蒙耳。","dynasty":"元代","title":"题金总管所藏王宰临本长江万里图"}
{"author":"朱晞颜","content":"神仙荒诞不可推，独馀清净为吾师。盖公堂上日初永，吏舍群饮相恣睢。治平不挠俗自化，尧舜垂拱称无为。一从相国去汉室，此道汨没谁人知。筠江江上有故宅，丹气纳烂霞争辉。相传八百驻笙鹤，碧落有路通岩扉。我来历览拭遗扁，华屋突兀争翚飞。信知上界足官府，堂庑深静行逶迤。列曹简重喧竞息，未必吾气为居移。使君知理过伯始，坐看千里春熙熙。","dynasty":"元代","title":"江西道院"}
{"author":"朱晞颜","content":"古昔典礼崇圣贤，墓有卒守祀有田。粪除封殖严省谒，邦伯政教急所先。文昭德业盛湖学，道统得与洙泗传。堂封近接萧寺侧，儒墨利钝纷戈铤。城堙隧塞宰木仆，忍见图牒埋苍烟。吁嗟士气久不振，笾豆有享来墓前。使君下车申大义，坐使故里开新阡。逃空设教事两立，共际明治相昭宣。高薨伟表动原色，松槚一夕回清妍。愿输笔札为公赋，要与灵光嵂兀俱岿然。","dynasty":"元代","title":"拟张侯复胡安定坟"}
{"author":"朱晞颜","content":"孤城掎鹿天南东，佳山隐隐江溶溶。白日穿漏浪花碧，一刹崒涌青莲宫。侵门净洗尘万斛，襟带疑与银河通。帆樯潮汐聚凫雁，钟梵昏晓惊鱼龙。参差楼观眩金碧，玲珑窗户浮青红。琅珰夜语山殿迥，缥幡昼落秋坛空。飞涛怒捲高下雪，坏塔倒挂东西虹。幢幢僧宝珠出海，寥寥天乐香飘风。吟筇静探骤下石，弹射不到禽边松。我来荡底觅双雁，憩此一夕心神融。祇疑海若盗坤轴，夜半踏转金鳌峰。孤亭徙倚意恍惚，乘飙欲堕长波中。凭君为我绘禹迹，高堂虚廓烟霏重。","dynasty":"元代","title":"游江心寺"}
{"author":"朱晞颜","content":"仙人手酿春云液，粼粼满贮澄江碧。透封清带蜜脾香，醉魂飞堕危矶石。使君⽟食来天家，日给上尊承世泽。年来净洗豪华姿，苦茗清谈留坐客。独怜樵悴泽中吟，遣赐殷勤慰醒魄。枯肠顿扫糠籺馀，入髓春风散无迹。自惭监税常苦贫，得遇监州百忧释。但教有酒有螯持，醉饱从今肯求益。","dynasty":"元代","title":"谢李宣差惠采石酒"}
{"author":"朱晞颜","content":"死宁触诽谤木，莫受吴公片言辱。生不求冠军侯，但愿吴公一语褒。吴公名节重九鼎，一时士论推阳秋。昔人酌水贪泉上，起廉立懦传清唱。公今结屋西湖滨，曰漱清泉追逸响。十年作吏真饮冰，粟帛不曾充内帑。直声肯避贵人嫌，台阁至今称木强。袖中白简粲霜花，头上豸冠驱罔象。苍鹰侧翅在秋霄，狐兔悲鸣潜草莽。可怜豺虎亦惊惶，政恐老拳当巨颡。人言弹击是公才，公岂有意于斯哉。愿言天下万姓耕凿尽帝力，坐令虞芮归吾来。","dynasty":"元代","title":"上吴佥事"}
{"author":"朱晞颜","content":"吴纨一尺秋霜寒，冰绡⽟麈裁合欢。团团素影落怀袖，何人月下乘青鸾。二八佳人秋水色，提携未忍轻抛掷。閒寻小草戏流萤，儿家庭树秋风生。秋风萧骚日夜来，明年何处荷花开。","dynasty":"元代","title":"团扇词"}
{"author":"朱晞颜","content":"湘管娟娟弱凤翎。霜毫楚楚醉猩英。就中心早可人情。渐老江淹无好梦，输他年少意纵横。只堪閒写换鹅经。","dynasty":"元代","title":"浣溪沙谢张鲁瞻惠纸笔和来韵"}
{"author":"朱晞颜","content":"鲲鹏已向天池徙。瀺灂凡曹争几水。莫信鼓风雷。俱堪作鲙材。轻舠风送捷。触网黄金裂。谁谓我非鱼。我知鱼不如。","dynasty":"元代","title":"菩萨蛮乌洋观鱼"}
{"author":"朱晞颜","content":"广寒折得桂枝回。嫫母惜多才。九重春色锦江来。齐劝九霞杯。玉堂有客移宫羽，歌词丽、总是诗材。我惭弱水隔蓬莱。几许碧桃开。","dynasty":"元代","title":"月中行追补泰轩录事母夫人寿"}
{"author":"朱晞颜","content":"素艳重重叠雪轻，先春不怕雪霜凝。人言五岭地皆热，谁折一枝寒欲冰。似笑疏花太孤瘦，故教密叶拥千层。湘南别有新春样，拚醉花前唤不应。","dynasty":"宋代","title":"假"}
{"author":"朱晞颜","content":"小溪漱碧响潺潺，路入龙宫杳霭间。佳节漫添新白发，故人赖有旧青山。花朝几共湘南醉，萍迹何年岭北还。归路连镳红日晚，多惭龙卧白云閒。","dynasty":"宋代","title":"庆元改元寒食日陪都运寺丞游白龙洞时牡丹盛开小酌岩下夕阳西度并辔而归"}
{"author":"朱晞颜","content":"海物难穷造化奇，后凋惟有岁寒知。谁将修月黄金斧，斲就凌云紫玉枝。直干岂容尘点涴，灵根偏与石相宜。天然不假栽培力，肯逐春风盛与衰。","dynasty":"宋代","title":"石柏"}
{"author":"朱晞颜","content":"林间留我住多时，似与烟霞夙有期。野老烹茶来献客，岩猿偷果去呼儿。静思世上千年事，不值山中一局棋。欲说行藏舒卷意，洞天惟有白云知。","dynasty":"宋代","title":"白岳寄怀"}
{"author":"朱晞颜","content":"翠壁峥嵘百仞雄，玉龙飞下水晶宫。禹门激浪纵三级，□□□云仅一弓。银阙交辉天不夜，全鳞倒影水浮空。卷怀霖雨沈潜久，会有惊雷□岁丰。","dynasty":"宋代","title":"龙隐洞石壁玉立□门虚明目□江流□贯其中上□□□□如印泥然亦异矣暇日携家泛舟来游"}
{"author":"朱晞颜","content":"圣主龙飞已在天，洞中犹有老龙眠。便须吸尽西江水，霈作商霖大有年。","dynasty":"宋代","title":"龙隐岩"}
{"author":"朱晞颜","content":"曾按薰弦天一方，埽除民愠变清凉。遗音凛凛犹闻耳，不独当年味可忘。","dynasty":"宋代","title":"韶音洞"}
{"author":"朱晞颜","content":"早岁孤迎养，庭闱草自春。那知清野久，却喜白头新。楚水寒摇锡，蛮花净熨巾。怜君辛苦意，羞杀倚门人。","dynasty":"元代","title":"贺先上人奉母归乡"}
{"author":"朱晞颜","content":"平芜连楚甸，古县接通津。酒色澄江雨，茶香客焙春。鱼盐通远贾，鹅鸭共比邻。昨夜乡山梦，长吟到白蘋。","dynasty":"元代","title":"经芜湖"}
{"author":"朱晞颜","content":"晚凉閒散策，一径入松深。每到钟鱼地，便生泉石心。水花香晚殿，凉月堕空林。后夜相思梦，怀君倚柱吟。","dynasty":"元代","title":"普照寺晚步"}
{"author":"朱晞颜","content":"远脉通蛟穴，清泠泻翠苔。砖炉相对竹房开。容我笼头纱帽、白云堆。碧涩中𤃩雪，金沙二月雷。缶罂千里走黄埃。嗟尔苍生亿万、堕颠崖。","dynasty":"元代","title":"南柯子龙门汲雪"}
{"author":"朱晞颜","content":"凉影下青鸾。晴空泻素盘。漾玉壶、千顷多宽。老桂散香风露净，霜兔莹、骨毛寒。老子倚栏干。不辞终夜看。有谁人、共此清欢。为问姮娥今与古，能几见、正端端。","dynasty":"元代","title":"唐多令中秋"}
{"author":"朱晞颜","content":"挺挺双清临净练。羽佩飞来，颇觉游情倦。獭髓新痕开半面。前时一似湘皋见。流水回云春不艳。怕有生香，引得蜂儿健。净几明窗斜日转。如今不许幽兰占。","dynasty":"元代","title":"蝶恋花"}
{"author":"朱晞颜","content":"嫩冰池沼。泽国寒初峭。梅乍坼，春才早。朱门歌管矗，绣阁沉烟袅。欢宴处，神仙一夜离蓬岛。九十过头了。百岁看看到。须听取，千年调。人誇嫫母妍，我觉彭篯少。强健在，看儿历遍中书考。","dynasty":"元代","title":"千秋岁寿王推官母九十一是日小寒节"}
{"author":"朱晞颜","content":"人生八十，是世间中寿。七十由来古稀有。况君侯，已树开国殊勋，曾异数，周鲁瞻前拜后。玉麟分上瑞，千里传欢，鸾诰金花烂晴昼。象服照青春，秋香荐，北堂卮酒。问阿母西池底时来，试为数蟠桃，几番开否。","dynasty":"元代","title":"洞仙歌庆张闾总管母八十"}
{"author":"朱晞颜","content":"兰室馀香蕴。射雀屏深清昼永。红旌微动，帘展浪花移暝。重碧先拈翡翠杯，戏綵低窣鸳鸯锦。人在蕊宫，春生蓬境。尽说而翁少颖。记得遗环故时井。而今犹自风流，朱颜绿鬓。百年应惜铜仙在，九里争传清河润。山兮寿兮，以仁能静。","dynasty":"元代","title":"鱼游春水寿徐仁静其婿乐鲁常"}
{"author":"朱晞颜","content":"津亭柳色，正舞翠毵毵，乱侵歌袖。骊驹送酒。竞东门祖席，宾僚勋旧。白发青衫，愁绝风流去后。黯回首。但梦绕藩垣，帘影清昼。遗爱曾未久。闻里役均输，力排豪右。喧传万口。道调元赞化，是经纶手。鼎铉虚贤，分内功名信有。事非偶。看金瓯、姓名还又。","dynasty":"元代","title":"扫花游送人"}
{"author":"朱晞颜","content":"綵笔传歌，青衫提剑，幕中谁似风流。使檄联芳，宾筵接武，后尘每继清游。晓云春梦，试回首、星霜再周。仙曹书满，荐剡交推，一鹗横秋。扁舟乍可夷犹。一镜平湖，数点轻鸥。醉客疏狂，骚翁豪放，二公同是朋俦。仕而犹隐，料出处、胸中已筹。故山虽好，未许归来，一赋休休。","dynasty":"元代","title":"庆宫春送袁仲野归绍兴"}
{"author":"朱晞颜","content":"风鹤翩跹，记昨梦、天锡九龄。从头数、再周甲子，屈指天星。上界仙人足官府，人间岁月自峥嵘。庆明时、生甫又生申，维岳灵。珠盈掌，金满籯。浮瑞𪄠，啭春莺。是乃翁阴德，心事分明。笔下万言多活国，胸中三尺久持衡。慰来苏、为雨福苍生，腾颂声。","dynasty":"元代","title":"满江红寿推官焦元播庆六十"}
{"author":"朱晞颜","content":"弹铗归来，更谁叹、有鱼无肉。念良夜，向阑相对，旧欢难续。一夕乍寒秋枕梦，十年重剪西窗烛。算人生，得意待何时，蕉隍鹿。樽有酒，妻堪熟。书插架，儿能读。傍虚檐翠云低亚，万竿如束。数点苍山遥入户，半篙春水斜穿屋。便门前，车马寂无人，从教俗。","dynasty":"元代","title":"满江红"}
{"author":"朱晞颜","content":"有生异飞搏，独恃齿牙强。配兹柔胹舌，饮啖充胃肠。固知刚早折，何乃先唇亡。今年渐摇动，颇与食物妨。盘飧忘乾肉，鼎脔珍我肪。愁吟怜饼餤，歌笑嘲疏狂。槎牙怯漱水，龃龉艰焚香。时时畏脱落，对案心彷徨。翻怜髫龀时，齿毁儿不伤。及兹才一落，不复誇坚良。祗愁落向空，状类同吃羌。从今并嚼蜡，世味俱相忘。","dynasty":"元代","title":"觉衰呈汪桐阳教授四首其二"}
{"author":"朱晞颜","content":"青衫何事尚尘泥，久客人情自惜归。亲老已知为客误，家贫未是读书非。楼空晓雨浮吴远，笛冷秋云渡浙稀。十载长安资桂玉，东风老尽故山薇。","dynasty":"元代","title":"调饶汉军教授"}
{"author":"朱晞颜","content":"小少慕崔李，结交俱欲仙。任达日纵饮，醉袒冠裳偏。相嗔问斗石，鲸吸供百川。谁知鸬鹚杓，近断山翁缘。千钟愧昔守，百榼惭前贤。诗豪逊醉白，草圣讹张颠。深杯辞百罚，一引先颓然。平生持螯手，坐觉成拘挛。傍无骂坐客，恶语相嘲喧。又无执法吏，秉笔当樽前。得非肠胃间，有物今飞蜒。座中发深省，年已居人先。自怜腰膂弱，不复浮酒船。为问荷锸人，醒醉谁能全。臣今亦知趣，差胜馋流涎。","dynasty":"元代","title":"觉衰呈汪桐阳教授四首其四"}
{"author":"朱晞颜","content":"白榆历历满天街，廓落薇垣帝座开。东壁图书群玉府，好曕奎画候兰台。","dynasty":"元代","title":"题星翁尧民诗卷"}
{"author":"朱晞颜","content":"迥江亭北石阑东，荷气吹香递晚风。一夜扁舟发章赣，数声欸乃月明中。","dynasty":"元代","title":"江亭十绝其四"}
{"author":"朱晞颜","content":"水碧纱幮，月圆纨扇，悄悄午窗曾共。祛愁楚艾，照眼安榴，节物把人传送。无奈长昼如年，莺趁吟情，蝶迷乡梦。怅归期多误，暮云凝望，乱愁如葑。谁念我、闷对骚经，慵寻遗谱，冷落赴湘琴弄。醒魂正渴，筒碧初乾，买健听人呼粽。不似归来故园，同泛香蒲，频倾春瓮。尽痴儿騃女，齐唱湖楼兴动。","dynasty":"元代","title":"过秦楼客中端午"}
{"author":"朱晞颜","content":"谁幻秋芳五色奇，漫教姚魏识东篱。可怜一寸风霜骨，绝似徐娘老大时。","dynasty":"元代","title":"牡丹菊其一"}
{"author":"朱晞颜","content":"香尘盈箧。是旧日赐来，宫罗叠雪。服艾衣清，浴兰汤暖，输与个人娟洁。性巧戏拈针缕，蹙得虎儿狞劣。鬓半亸，贴朱符翠篆，同心双结。愁绝追楚俗。独吊湘累，日映沉菰叶。綵鹢浮空，鸣鼍聒昼，十里翠红相接。漫有倚空栏槛，谁把朱帘高揭。归去也，听叩舷儿女，尚传歌阕。","dynasty":"元代","title":"喜迁莺永嘉思远楼端午"}
{"author":"朱晞颜","content":"云边回首忆清游，信美江山有此楼。杂遝市声还岸曲，参差帘影入江流。西风断雁孤城暮，衰柳残蛩候馆秋。愧我东轩尘拍塞，危阑何日与君俦。","dynasty":"元代","title":"忆旧游"}
{"author":"朱晞颜","content":"县古槐成幄。燕泥香、繁红坠雨，半帘花落。一夜江皋黄犊雨，万顷绿云喷薄。听四野、田家欢乐。堂上琴声堂下水，昼庭空、自下风檐雀。喧竞少，尽不恶。竹窗暑净巾斜著。傍筠轩、閒舒啸戏，舞翻霜鹤。棐几藤床挥玉麈，风骨棱棱如削。炯一段、清冰秋壑。待得河阳桃李满，向雪堂、细订梅花约。须唤我，共酬酢。","dynasty":"元代","title":"贺新郎寿清尹靳从矩"}
{"author":"朱晞颜","content":"老去逢迎入郭稀，相看还觉故吾非。三生忆我参同梦，一著输君落钝机。岁晚鸥波烟水阔，秋高雁渚稻粱肥。重来应被梅花笑，谁为缁尘涴素衣。","dynasty":"元代","title":"简茂枯林上人"}
{"author":"朱晞颜","content":"迥江亭北石阑东，荷气吹香递晚风。一夜扁舟发章赣，数声欸乃月明中。","dynasty":"元代","title":"江亭十绝其四"}
{"author":"朱晞颜","content":"人生百岁间，忧患长苦半。况乃万境殊，天咎不可玩。每思山水佳，安得一汗漫。信知樗散姿，天意良有惮。日师古佛流，一慧破诸暗。颇资象教力，春花悟空幻。露袒憩长松，老结林下伴。风寒梵呗腾，日夕钗影乱。谁将露电身，植此冰雪干。似闻入山初，苍髯手堪挽。只今根下苓，磊砢凫鹤满。颓光倘能延，俗骨安可换。慎勿假斧斤，绋缚共一爨。","dynasty":"元代","title":"题苏上人庵前古松"}
{"author":"朱晞颜","content":"吴兴山水窟，清远古今闻。水入孤城合，山来别县分。寒川明野烧，晓碓湿溪云。试买乌程酒，微馨透客醺。","dynasty":"元代","title":"吴兴杂咏"}
{"author":"朱晞颜","content":"积阴连闰过芳春，气转清和物候新。信美江山非我土，绝怜天地老斯人。曲中有误周郎顾，琴上无弦陶令真。自愧不才床下拜，底知孰主孰为宾。","dynasty":"元代","title":"首夏会饮奉酬晴山晴川二先生见惠之什"}
{"author":"朱晞颜","content":"轩窗小小客情舒，榾柮堆红拥地炉。荡暖破除晨粥了，此身还似在家无。","dynasty":"元代","title":"江亭十绝其七"}
{"author":"朱晞颜","content":"东城高且长，飞堞起层雾。城旁宅一区，长年锁风雨。香径与雕墙，离离暗禾黍。云是五侯居，昔年贮歌舞。今为泉下尘，空聚一抔土。强镞发阴机，鱼灯耿泉户。空有石虎狞，不解断斤斧。日暮陇头风，萧萧白杨树。","dynasty":"元代","title":"拟古十九首其十二"}
{"author":"朱晞颜","content":"迢迢牵牛星，远阻天之河。煌煌天帝孙，终岁弄飞梭。星渚鹊代桥，环佩鸣相磨。欢游一何短，方驾回羲和。依旧天一隅，澄汉生微波。空馀机杼繁，不识离绪多。","dynasty":"元代","title":"拟古十九首其十"}
{"author":"朱晞颜","content":"群山喁喁来，跃入千层翠。漫垩有馀斯，我欲斲其鼻。","dynasty":"元代","title":"山翠"}
{"author":"朱晞颜","content":"香尘盈箧。是旧日赐来，宫罗叠雪。服艾衣清，浴兰汤暖，输与个人娟洁。性巧戏拈针缕，蹙得虎儿狞劣。鬓半亸，贴朱符翠篆，同心双结。愁绝追楚俗。独吊湘累，日映沉菰叶。綵鹢浮空，鸣鼍聒昼，十里翠红相接。漫有倚空栏槛，谁把朱帘高揭。归去也，听叩舷儿女，尚传歌阕。","dynasty":"元代","title":"喜迁莺永嘉思远楼端午"}
{"author":"朱晞颜","content":"今年端正月，不见白⽟盘。封姨约丰隆，苦意相作难。似疑妒孀娥，婵娟满人间。凝尘掩明镜，舞影停双鸾。林间金背蟆，纳景泥蹒跚。何如草根萤，熠熠明夜阑。绝怜风枝鹊，飞绕何时安。嗟余老无术，戏挟清光寒。会须期隔岁，飞步凌天坛。","dynasty":"元代","title":"中秋不见月"}
{"author":"朱晞颜","content":"平生馀耳辈，昔日鲁朱家。同难不同乐，悲歌日易斜。","dynasty":"元代","title":"送俞君实十首以长因送人处忆得别家时为韵其九"}
{"author":"朱晞颜","content":"幽居谢人事，门径绝送迎。曲生真解事，入室如有情。呼儿供细酌，我歌尔其聆。歌词非不佳，未乐愁先并。谁能逐愁去，千日时一醒。君家富良田，种秫当早成。翁虽不解饮，持以慰狂生。但当师饮湿，细糁东坡羹。","dynasty":"元代","title":"答汪桐阳所和觉衰四首其四"}
{"author":"朱晞颜","content":"汉廷策第拜殊恩，一日声名四海闻。黄甲共推名进士，青衫独识老参军。唫鞭细袅清苕雪，游屐閒穿古弁云。从此风流多胜集，好将馀论起斯文。","dynasty":"元代","title":"送吴叔巽赴湖州录事"}
{"author":"朱晞颜","content":"积阴连闰过芳春，气转清和物候新。信美江山非我土，绝怜天地老斯人。曲中有误周郎顾，琴上无弦陶令真。自愧不才床下拜，底知孰主孰为宾。","dynasty":"元代","title":"首夏会饮奉酬晴山晴川二先生见惠之什"}
{"author":"朱晞颜","content":"翩翩沙际鸟，冲雨去何之。羡杀前汀鹭，翛然立水涯。","dynasty":"元代","title":"市汊驿十绝次韵其四"}
{"author":"朱晞颜","content":"孤城掎鹿天南东，佳山隐隐江溶溶。白日穿漏浪花碧，一刹崒涌青莲宫。侵门净洗尘万斛，襟带疑与银河通。帆樯潮汐聚凫雁，钟梵昏晓惊鱼龙。参差楼观眩金碧，玲珑窗户浮青红。琅珰夜语山殿迥，缥幡昼落秋坛空。飞涛怒捲高下雪，坏塔倒挂东西虹。幢幢僧宝珠出海，寥寥天乐香飘风。吟筇静探骤下石，弹射不到禽边松。我来荡底觅双雁，憩此一夕心神融。祇疑海若盗坤轴，夜半踏转金鳌峰。孤亭徙倚意恍惚，乘飙欲堕长波中。凭君为我绘禹迹，高堂虚廓烟霏重。","dynasty":"元代","title":"游江心寺"}
{"author":"朱晞颜","content":"碧玉横陈，黄金细屑，天然画堂风景。古月浮香，冷风度曲，不许一尘侵近。沉沉永夜，漾水色窗轩秋净。如识岩前气韵，端知岁寒心性。繁华漫誇红紫，颜色直宜相并。纵有交承梅菊，也应推逊。自是蟾宫仙种，尽消得、婵娟伴清影。为乞姮娥，云阶鹫岭。","dynasty":"元代","title":"天香寿桂金堂竹泉总管"}
{"author":"朱晞颜","content":"远脉通蛟穴，清泠泻翠苔。砖炉相对竹房开。容我笼头纱帽、白云堆。碧涩中𤃩雪，金沙二月雷。缶罂千里走黄埃。嗟尔苍生亿万、堕颠崖。","dynasty":"元代","title":"南柯子龙门汲雪"}
{"author":"朱晞颜","content":"秀毓峨嵋德望高，风流元是玉堂豪。冥鸿匹对天边鹄，痴虎精神颊上毫。生气百年存大节，哀歌九些续馀骚。紫云饭饱秋堂寂，一穗炉熏对和陶。","dynasty":"元代","title":"跋茂枯林集句题东坡画像"}
{"author":"朱晞颜","content":"古驿临官渡，人烟聚一墟。江分南北限，山断圣凡居。落日孤飞鹜，寒潮逆上鱼。乡关何处所，城郭带烟芜。","dynasty":"元代","title":"瓜洲"}
{"author":"朱晞颜","content":"独客筠江上，嚣然傲世纷。市喧趋旦合，帆影过桥分。仕与贤愚滞，名因课利昏。高安有遗迹，莫惜访前闻。","dynasty":"元代","title":"独客二首其一"}
{"author":"朱晞颜","content":"世路艰于棘，生涯兀似禅。尚牵诗酒债，未断簿书缘。役役徒千里，悠悠付百年。何时脱羁絷，一棹浙江边。","dynasty":"元代","title":"独客二首其二"}
{"author":"朱晞颜","content":"微吟愁独客，马上思纷纷。古道下黄叶，空山生白云。轻烟浮宿霭，凉雨澹斜曛。望入苍茫外，西风黯不分。","dynasty":"元代","title":"秋色"}
{"author":"朱晞颜","content":"渐老难为别，江亭首重回。风尘头共白，湖海气全灰。我岂千金帚，君非百里才。试将遮日手，一棹载诗来。","dynasty":"元代","title":"别蕲县尹二首其一"}
{"author":"朱晞颜","content":"吹箫台上客，来此惜分携。别泪多兼酒，行囊半是诗。篮舆乘晓月，野饭煮秋葵。应忆栖栖者，山阳夜笛悲。","dynasty":"元代","title":"别蕲县尹二首其二"}
{"author":"朱晞颜","content":"凋丧兵戈后，清淳簿领前。老将琴作伴，閒与酒为年。俗眼多嗔白，君心独守玄。惟应松下客，相见故依然。","dynasty":"元代","title":"赠周可竹"}
{"author":"朱晞颜","content":"吴兴山水窟，清远古今闻。水入孤城合，山来别县分。寒川明野烧，晓碓湿溪云。试买乌程酒，微馨透客醺。","dynasty":"元代","title":"吴兴杂咏"}
{"author":"朱晞颜","content":"凤历初颁又建正，千门队仗蔼欢声。风生翠隼旌旗合，日转苍龙观阙明。北极星辰趋玉几，西池仙子进霞觥。远臣亦解相如赋，愿列词官窃宠荣。","dynasty":"元代","title":"和梅村方州判元日早朝韵"}
{"author":"朱晞颜","content":"不用区区叹陆沉，古来才大亦难任。且须自宝连城璧，莫为人疑跃冶金。宫锦色繁春仗丽，天书光烂夜堂深。他年诏直层霄上，应有青藜识此心。","dynasty":"元代","title":"简赵仲时"}
{"author":"朱晞颜","content":"世系名门礼数娴，妙年声望耸朝端。玄丘夜直金镛静，丹陛春朝玉佩寒。喜溢天颜承雨露，名通仙籍簉鹓鸾。自怜饥死东方朔，愿乞馀甘窃大官。","dynasty":"元代","title":"简王奉礼"}
{"author":"朱晞颜","content":"泥牛击罢晓寒轻，春满黄堂碧玉觥。衰齿已应怜饼餤，老怀犹自惜歌声。綵鞭争道尘初动，画鹢浮江水暗生。惭愧监官苦羁絷，东轩坐觉岁峥嵘。","dynasty":"元代","title":"立春日试笔呈元播府推时举经历其一"}
{"author":"朱晞颜","content":"东风一夜泮冰澌，晓日移春上故枝。朱户泥金题翠墨，玉盘纤手弄青丝。老将岁月销衰鬓，閒与江山觅好诗。剩办春晴供胜集，从今挑菜不须迟。","dynasty":"元代","title":"立春日试笔呈元播府推时举经历其二"}
{"author":"朱晞颜","content":"忆昔南宫角俊游，高名何事间陈楼。汉廷素擅无双誉，兰省今推第一流。吟策追随梅涧晓，书灯深窈竹房秋。遥知近注潜夫论，应是斯人可得俦。","dynasty":"元代","title":"次李竹所先辈韵"}
{"author":"朱晞颜","content":"汉廷策第拜殊恩，一日声名四海闻。黄甲共推名进士，青衫独识老参军。唫鞭细袅清苕雪，游屐閒穿古弁云。从此风流多胜集，好将馀论起斯文。","dynasty":"元代","title":"送吴叔巽赴湖州录事"}
{"author":"朱晞颜","content":"簪裙缓引步龙楼，每得鸣珂侍宴游。银笔从横裨献纳，玉堂清近接风流。昼帘花静琴心远，午枕香残草梦幽。盛业只今烦润色，先声已到凤池头。","dynasty":"元代","title":"贽管文秀博士"}
{"author":"朱晞颜","content":"德业由来裕后昆，笙竽应不羡高门。佳儿足付万金产，寒士时怀一饭恩。近为云山通井臼，每因水竹置琴樽。孙登肯愧淮南客，吟啸逢君未足论。","dynasty":"元代","title":"赠松间张内舍"}
{"author":"朱晞颜","content":"东吴望族君家最，倒指风流尽逝波。绿野池台春草遍，古槐门巷暮蝉多。诸郎冷落传缃素，故老依稀说佩珂。独有玄成经术在，骁腾无计柰君何。","dynasty":"元代","title":"赠娄贤佐"}
{"author":"朱晞颜","content":"忆向江湖诵子虚，锦囊初见出骊珠。穷途剩喜逢佳士，小伎终惭谒大巫。四壁愁吟蛩对语，一灯清影鹤同孤。采诗问字俱吾事，还许乘閒载酒无。","dynasty":"元代","title":"寄刘云庄"}
{"author":"朱晞颜","content":"紫鳌云气欲飞骞，粉署高邻尺五天。秋月新窗寒贮玉，晓风宫殿翠生烟。赤墀独奏三千字，银笔閒题九万笺。共说丝纶专世美，几回夜直赐金莲。","dynasty":"元代","title":"呈学士张师道"}
{"author":"朱晞颜","content":"衰迟谁复念陈人，一室聊堪信屈伸。自笑赤贫难使鬼，那知拙宦不谋身。十年风雨江湖梦，千里家山笋蕨春。曾向南州拜高节，归来丘垄倍思亲。","dynasty":"元代","title":"呈鲁子翚学士"}
{"author":"朱晞颜","content":"楼阁参差鹫岭青，松杉依约纪经行。半篙春水斜穿屋，一带苍山远入城。此地钟鱼真警俗，平生泉石最关情。好风一晌吹薝卜，顿觉庐能鼻观清。","dynasty":"元代","title":"游宝叔塔下方和季子奇韵"}
{"author":"朱晞颜","content":"画绣争看负弩驱，先声自昔满乡闾。传家旧有堆床笏，知己今惟一束书。夜月灯前闻鹤后，秋风江上忆鲈初。到头藏用须由命，且莫区区叹术疏。","dynasty":"元代","title":"呈山斋卫治中"}
{"author":"朱晞颜","content":"古驿荒凉小似舟，解装随分此淹留。风前残杵敲乡梦，雨底寒灯照客愁。山接重冈循县转，潮回暗水入河流。世间名利真何物，投老驱驰可自由。","dynasty":"元代","title":"和张同知安溪留题"}
{"author":"朱晞颜","content":"慷慨樽前抚剑歌，自怜侠气半消磨。不惟游子青衫薄，无奈高堂白发多。东阁梅寒清入思，南湖雨暖绿生波。一春折尽刀头梦，欲向玄真觅钓蓑。","dynasty":"元代","title":"简杨仲弘院长归思"}
{"author":"朱晞颜","content":"步入烟霞缥缈间，恍疑身已脱尘寰。风生万壑喧仍静，云出层峦去复还。世上几更新历日，洞中犹是旧溪山。留侯不作避秦举，到底赤松相与閒。","dynasty":"元代","title":"桃源古宫"}
{"author":"朱晞颜","content":"岗势萦回入缭垣，坡陀崇级上攀缘。八窗空阔浑无暑，一罅高寒别有天。隐隐佩环迷洞府，悠悠钟鼓隔山川。我来俛仰嗟陈迹，浪说仙家八百年。","dynasty":"元代","title":"碧落堂"}
{"author":"朱晞颜","content":"十载风尘倦往还，细看巾帽一汍澜。愁多白发三千丈，路折青泥百九盘。丘嫂漫嗤仪舌在，故人谁惜范袍寒。天涯多少驱车客，不信人间行路难。","dynasty":"元代","title":"书况其一"}
{"author":"朱晞颜","content":"老去身慵忆壮游，尊前无计破牢愁。青衫不掩功名泪，白发难藏富贵羞。风雨可堪鸡废职，稻粱那计雁为谋。因思自鬻于秦者，何事当年乐饭牛。","dynasty":"元代","title":"书况其二"}
{"author":"朱晞颜","content":"投鬣何年溯北溟，相逢把臂话平生。故山路远难为别，上国才多易得名。短褐风霜纫紫凤，长钩尘土结青萍。男儿一掬英雄泪，莫向西风恨不平。","dynasty":"元代","title":"会丘静山"}
{"author":"朱晞颜","content":"曾向钟山酹夜台，几因登览首频回。高人已逐飞凫去，此地还应化鹤来。古碣迷漫横断草，閒花颠倒卧苍苔。我来俛仰成今古，分付城头角自哀。","dynasty":"元代","title":"鄞县半山亭和郑宣使韵"}
{"author":"朱晞颜","content":"谁道分司此避乖，一轩安止信悠哉。庭无抱案丞何负，吟有诗盟郑不来。列屋堆银排夕浪，明珂映玉破寒梅。相逢对饮须成醉，莫问春风几日回。","dynasty":"元代","title":"寄郑天趣"}
{"author":"朱晞颜","content":"天才矫矫欲干霄，试捷东还王气销。处士衣冠栖别业，名门谱牒记前朝。寻松访竹诗题在，占水分云鹤梦遥。好觅丰碑旌隐节，大书琬琰上岧峣。","dynasty":"元代","title":"挽水云居士"}
{"author":"朱晞颜","content":"清时簪绂尽英游，才业如君第一流。珥笔早曾趋左辖，封章每得近前旒。纵横伧父三都赋，慷慨元龙百尺楼。海内正须烦卧治，莫将清兴到沙鸥。","dynasty":"元代","title":"简袁晞颜都事"}
{"author":"朱晞颜","content":"桃李春场一閧空，暮年心事只青松。饱知桤木三年大，绝厌花枝百日红。岁晚风霜坯屈蠖，夜深笙鹤度天风。他时愿结鸡窠伴，为问岩前十八公。","dynasty":"元代","title":"侍老人种松"}
{"author":"朱晞颜","content":"閒来倦足凌飞磴，试倚危栏眼为舒。落日空明金破碎，轻云点染翠扶疏。凄凄远笛归人暮，漠漠平沙去鸟孤。何事斯游嗟独晚，春江恰值雪晴初。","dynasty":"元代","title":"秋屏阁"}
{"author":"朱晞颜","content":"积阴连闰过芳春，气转清和物候新。信美江山非我土，绝怜天地老斯人。曲中有误周郎顾，琴上无弦陶令真。自愧不才床下拜，底知孰主孰为宾。","dynasty":"元代","title":"首夏会饮奉酬晴山晴川二先生见惠之什"}
{"author":"朱晞颜","content":"才华秀发蚤诜诜，大府宜君被选抡。天下昔曾陪画史，幕中今喜得诗人。清时事业行将见，诸老风流迹未陈。何日鸳鸯湖上水，相期一洗簿书尘。","dynasty":"元代","title":"追送唐子华照磨之任嘉禾"}
{"author":"朱晞颜","content":"春事骎骎欲向阑，病夫随分为凭栏。愁怜甚雨花多瘦，老觉殊乡食更寒。两屐晴泥妨醉策，一溪春水足渔竿。年来触物多悲感，莫向垂杨陌上看。","dynasty":"元代","title":"寒食感兴"}
{"author":"朱晞颜","content":"青山缭绕倚丛台，名迹空存尽草莱。岘首有碑空堕泪，门前无客且衔杯。春晴鱼鸟从人乐，日暮牛羊下垄来。相对欲谈今古事，野僧一笑领花开。","dynasty":"元代","title":"题岘山亭"}
{"author":"朱晞颜","content":"独客乡心被酒收，和愁分付上层楼。西风永巷孤砧晚，落日空江一笛秋。紫翠回还山作县，青黄点染橘成洲。狂游自笑君兼我，悔不睢阳二顷谋。","dynasty":"元代","title":"登楼晚眺"}
{"author":"朱晞颜","content":"青衫何事尚尘泥，久客人情自惜归。亲老已知为客误，家贫未是读书非。楼空晓雨浮吴远，笛冷秋云渡浙稀。十载长安资桂玉，东风老尽故山薇。","dynasty":"元代","title":"调饶汉军教授"}
{"author":"朱晞颜","content":"的皪筠笼晓露濡，病中初见气全苏。风酣鹤顶寒生粟，日炫龙睛怒迸珠。不比金樱擎翠笼，还同朱李荐芳壶。才疏羞对君家果，还有当年捷对无。","dynasty":"元代","title":"杨梅和蒋远静来韵"}
{"author":"朱晞颜","content":"扰扰人生百岁强，自须饮啄济身康。熊鱼未必能兼欲，藜藿何尝有别肠。澹泊存心惟味道，肥甘适口或罹殃。万钱一箸真同饱，未数何曾得计长。","dynasty":"元代","title":"和张州尹节饮食诗韵"}
{"author":"朱晞颜","content":"年来破砚不谋身，颇喜今朝饭瓮新。独客不须书咄咄，诸生应复颂陈陈。一官己厌獐头相，三釜终怜鹤发亲。莫为清香生怨泣，使君应念乞墦人。","dynasty":"元代","title":"戏简袁德平山长"}
{"author":"朱晞颜","content":"痴儿公事退还休，拄策仙岩最上头。莫但驱车行偪仄，且须橐笔赋深幽。百年古木缘云立，五月惊雷破峡流。试扫苍崖看藓迹，昔人曾有记游不。","dynasty":"元代","title":"游四明山杖锡寺"}
{"author":"朱晞颜","content":"屹立东南一柱齐，悬空栱桷尽翚飞。雄吞二景开黄道，远接三辰入紫微。春树已随辽鹤返，秋云不隔塞鸿归。长安只在蝉蜒处，莫向西风赋落睴。","dynasty":"元代","title":"拱北楼"}
{"author":"朱晞颜","content":"云边回首忆清游，信美江山有此楼。杂遝市声还岸曲，参差帘影入江流。西风断雁孤城暮，衰柳残蛩候馆秋。愧我东轩尘拍塞，危阑何日与君俦。","dynasty":"元代","title":"忆旧游"}
{"author":"朱晞颜","content":"陇使殷勤寄折枝，冰人犹带故人诗。楸枰有著花频落，棐几无尘影倒移。香透吟魂窗蝶绕，愁凝妆额镜鸾知。多情莫厌春无赖，看到青青子结时。","dynasty":"元代","title":"次陆撝谦瓶梅韵"}
{"author":"朱晞颜","content":"一泓湛碧气凝秋，转石来从鹫岭陬。六月地寒无死脉，九天风静有飞流。净涵阑影衣初湿，远夹松声耳更幽。最爱泠泠供客醉，几人著意到巢由。","dynasty":"元代","title":"冷泉"}
{"author":"朱晞颜","content":"老去逢迎入郭稀，相看还觉故吾非。三生忆我参同梦，一著输君落钝机。岁晚鸥波烟水阔，秋高雁渚稻粱肥。重来应被梅花笑，谁为缁尘涴素衣。","dynasty":"元代","title":"简茂枯林上人"}
{"author":"朱晞颜","content":"秀毓峨嵋德望高，风流元是玉堂豪。冥鸿匹对天边鹄，痴虎精神颊上毫。生气百年存大节，哀歌九些续馀骚。紫云饭饱秋堂寂，一穗炉熏对和陶。","dynasty":"元代","title":"跋茂枯林集句题东坡画像"}
{"author":"朱晞颜","content":"幽香和恨结冰枝，栩栩翻疑冻蝶知。几度春风寒不化，一规霜月冷相窥。醉迷驿树青禽在，怨入胡沙佩玉遗。爇尽奇熏招不返，自吟哀些酹清卮。","dynasty":"元代","title":"梅魂其一"}
{"author":"朱晞颜","content":"芳心元不为春劳，脉脉离愁黯欲销。一种幽情骚不挽，百生清怨笛难招。静依淡月临江驿，暗逐寒云度石桥。蕙歇兰衰悲吊影，空山千古恨寥寥。","dynasty":"元代","title":"梅魂其二"}
{"author":"朱晞颜","content":"眉子空颦病眼羞，谁将雅意曲中求。剩裁汉月传宫样，远割溪云写塞愁。切切小弦玄墨雨，庚庚横理紫筠秋。平生不解移宫羽，空伴书萤死案头。","dynasty":"元代","title":"赋马思琵琶研"}
{"author":"朱晞颜","content":"忆从按辔试初程，振鬣风前听一鸣。小队郊迎争騕袅，短衣野猎任纵横。晚凉柳下亲看洗，夜后槽间仆代更。谁信死生难倚托，敝帷一见惜深情。","dynasty":"元代","title":"悼马毙二首其一"}
{"author":"朱晞颜","content":"昨宵中厩失羸骖，腰脚虽顽信不难。有竹不妨门可款，无车何事铗空弹。花间小集追联辔，月下微吟忆据鞍。好乞赢钱买驽蹇，老夫端要遂巡官。","dynasty":"元代","title":"悼马毙二首其二"}
{"author":"朱晞颜","content":"群山喁喁来，跃入千层翠。漫垩有馀斯，我欲斲其鼻。","dynasty":"元代","title":"山翠"}
{"author":"朱晞颜","content":"病骥秋风里，盐车道路长。他年践霜雪，矫首看云骧。","dynasty":"元代","title":"送俞君实十首以长因送人处忆得别家时为韵其一"}
{"author":"朱晞颜","content":"良机间不作，成事每相因。善处囊中颖，知非碌碌人。","dynasty":"元代","title":"送俞君实十首以长因送人处忆得别家时为韵其二"}
{"author":"朱晞颜","content":"秋风吹客帆，江上遥相送。明月更多情，来照离人梦。","dynasty":"元代","title":"送俞君实十首以长因送人处忆得别家时为韵其三"}
{"author":"朱晞颜","content":"莼鲈秋正好，江海未归人。若遇严陵濑，无烦鱼鸟嗔。","dynasty":"元代","title":"送俞君实十首以长因送人处忆得别家时为韵其四"}
{"author":"朱晞颜","content":"长条不可攀，落叶知何处。不似暮春时，漫天作飞絮。","dynasty":"元代","title":"送俞君实十首以长因送人处忆得别家时为韵其五"}
{"author":"朱晞颜","content":"未别何人惜，别去令人忆。古来离别间，有泪多横臆。","dynasty":"元代","title":"送俞君实十首以长因送人处忆得别家时为韵其六"}
{"author":"朱晞颜","content":"郢人运风斤，妙去心自得。君才出轮扁，斲削无留迹。","dynasty":"元代","title":"送俞君实十首以长因送人处忆得别家时为韵其七"}
{"author":"朱晞颜","content":"英英露下兰，香与凡薰别。埋没萧艾中，佩冷无人结。","dynasty":"元代","title":"送俞君实十首以长因送人处忆得别家时为韵其八"}
{"author":"朱晞颜","content":"平生馀耳辈，昔日鲁朱家。同难不同乐，悲歌日易斜。","dynasty":"元代","title":"送俞君实十首以长因送人处忆得别家时为韵其九"}
{"author":"朱晞颜","content":"浮云归岫日，流水下山时。出处岂无意，世人难得知。","dynasty":"元代","title":"送俞君实十首以长因送人处忆得别家时为韵其十"}
{"author":"朱晞颜","content":"榔板从喧寂，丝缗自浅深。烟波同是客，谁识得鱼心。","dynasty":"元代","title":"题夹山玄真渔钓图"}
{"author":"朱晞颜","content":"零露下阶草，閒庭月影空。独眠浑不寐，一雁度西风。","dynasty":"元代","title":"市汊驿十绝次韵其一"}
{"author":"李华","content":"　　浩浩乎，平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？　　吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！　　吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力竭，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，暴骨沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！　　吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。　　苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。","dynasty":"唐代","tags":"古文观止，战争，吊古伤今，忧国忧民","title":"吊古战场文"}
{"author":"李华","content":"宜阳城下草萋萋，涧水东流复向西。芳树无人花自落，春山一路鸟空啼。","dynasty":"唐代","tags":"春天，写景，感伤","title":"春行即兴"}
{"author":"李华","content":"皎皎秋中月，团团海上生。影开金镜满，轮抱玉壶清。渐出三山岊，将凌一汉横。素娥尝药去，乌鹊绕枝惊。照水光偏白，浮云色最明。此时尧砌下，蓂荚自将荣。","dynasty":"唐代","title":"海上生明月（科试）"}
{"author":"李华","content":"黄钟叩元音，律吕更循环。邪气悖正声，郑卫生其间。典乐忽涓微，波浪与天浑。嘈嘈鸱枭动，好鸟徒绵蛮。王吉归乡里，甘心长闭关。玄黄与丹青，五气之正色。圣人端其源，上下皆有则。齐侯好紫衣，魏帝妇人饰。女奴厌金翠，倾海未满臆。何忍严子陵，羊裘死荆棘。甘酸不私人，元和运五行。生人受其用，味正心亦平。爪牙相践伤，日与性命争。圣人不能绝，钻燧与炮烹。嗜欲乘此炽，百金资一倾。正销神耗衰，邪胜体充盈。颜子有馀乐，瓢中寒水清。阴魄沦宇宙，太阳假其明。臣道不敢专，由此见亏盈。未闻东菑稼，一气嘉谷成。上天降寒暑，地利乃可生。葛藟附柔木，繁阴蔽曾原。风霜摧枝干，不复庇本根。女萝依松柏，然后得长存。孔光尊董贤，胡广惭李固。儒风冠天下，而乃败王度。绛侯与博陆，忠朴受遗顾。求名不考实，文弊反成蠹。结交得书生，书生钝且直。争权复争利，终不得其力。我逢纵横者，是我牙与翼。相旋如疾风，并命趋紫极。奔车得停轨，风火何相逼。仁义岂有常，肝胆反为贼。勿嫌书生直，钝直深可忆。","dynasty":"唐代","title":"杂诗六首"}
{"author":"李华","content":"摇桨曙江流，江清山复重。心惬赏未足，川迥失前峰。凌滩出极浦，旷若天池通。君阳青嵯峨，开拆混元中。九潭鱼龙窟，仙成羽人宫。阴奥潜鬼物，精光动烟空。玄猿啼深茏，白鸟戏葱蒙。飞湍鸣金石，激溜鼓雷风。雨濯万木鲜，霞照千山浓。草闲长馀绿，花静落幽红。渚烟见晨钓，山月闻夜舂。覆溪窈窕波，涵石淘溶溶。丹丘忽聚散，素壁相奔冲。白日破昏霭，灵山出其东。势排昊苍上，气压吴越雄。回头望云卿，此恨发吾衷。昔日萧邵游，四人才成童。属词慕孔门，入仕希上公。纬卿陷非罪，折我昆吾锋。茂挺独先觉，拔身渡京虹。斯人谢明代，百代坠鹓鸿。世故坠横流，与君哀路穷。相顾无死节，蒙恩逐殊封。天波洗其瑕，朱衣备朝容。一别凡十年，岂期复相从。馀生得携手，遗此两孱翁。群迁失莺羽，后凋惜长松。衰旅难重别，凄凄满心胸。遇胜悲独游，贪奇怅孤逢。禽尚彼何人，胡为束樊笼。吾师度门教，投弁蹑遐踪。","dynasty":"唐代","title":"寄赵七侍御"}
{"author":"李华","content":"昂藏獬豸兽，出自太平年。乱代乃潜伏，纵人为祸愆。尝闻断马剑，每壮朱云贤。身死名不灭，寒风吹墓田。精灵如有在，幽愤满松烟。汉皇修雅乐，乘舆临太学。三老与五更，天王亲割牲。一人调风俗，万国和且平。单于骤款塞，武库欲销兵。文物此朝盛，君臣何穆清。至今壝坛下，如有箫韶声。巢许在嵩颍，陶唐不得臣。九州尚洗耳，一命安能亲。绵邈数千祀，丘中谁隐沦。朝游公卿府，夕是山林人。蒲帛扬侧陋，薜萝为缙绅。九重念入梦，三事思降神。且设庭中燎，宁窥泉下鳞。汉时征百粤，杨仆将楼船。幕府功未立，江湖已骚然。岛夷非敢乱，政暴地仍偏。得罪因怀璧，防身辄控弦。三军求裂土，万里讵闻天。魏阙心犹在，旗门首已悬。如何得良吏，一为制方圆。秦灭汉帝兴，南山有遗老。危冠揖万乘，幸得厌征讨。当君逐鹿时，臣等已枯槁。宁知市朝变，但觉林泉好。高卧三十年，相看成四皓。帝言翁甚善，见顾何不早。咸称太子仁，重义亦尊道。侧闻骊姬事，申生不自保。暂出商山云，朅来趋洒扫。东宫成羽翼，楚舞伤怀抱。后代无其人，戾园满秋草。日照昆仑上，羽人披羽衣。乘龙驾云雾，欲往心无违。此山在西北，乃是神仙国。灵气皆自然，求之不可得。何为汉武帝，精思遍群山。糜费巨万计，宫车终不还。苍苍茂陵树，足以戒人间。天生忠与义，本以佐雍熙。何意李司隶，而当昏乱时。古坟襄城野，斜径横秋陂。况不禁樵采，茅莎无孑遗。高标尚可仰，精爽今何之。一忤中常侍，衔冤谁见知。尝观党锢传，抚卷不胜悲。文侯耽郑卫，一听一忘餐。白雪燕姬舞，朱弦赵女弹。淫声流不返，慆荡日无端。献岁受朝时，鸣钟宴百官。两床陈管磬，九奏殊未阑。对此唯恐卧，更能整衣冠。蜀主相诸葛，功高名亦尊。驱驰千万众，怒目瞰中原。曹伯任公孙，国亡身不存。社宫久芜没，白雁犹飞翻。勿言君臣合，可以济黎元。为蜀谅不易，如曹难复论。六国韩最弱，末年尤畏秦。郑生为韩计，且欲疲秦人。利物可分社，原情堪灭身。咸阳古城下，万顷稻苗新。沂水春可涉，泮宫映杨叶。丽色异人间，珊珊摇珮环。展禽恒独处，深巷生禾黍。城上飞海云，城中暗春雨。适来鸣珮者，复是谁家女。泥沾珠缀履，雨湿翠毛簪。电影开莲脸，雷声飞蕙心。自言沂水曲，采萍兼采菉。归径虽可寻，天阴光景促。怜君贞且独，愿许君家宿。徒劳惜衾枕，了不顾双蛾。艳质诚可重，淫风如礼何。周王惑褒姒，城阙成陂陀。","dynasty":"唐代","title":"咏史十一首"}
{"author":"李华","content":"初春遍芳甸，千里蔼盈瞩。美人摘新英，步步玩春绿。所思杳何处，宛在吴江曲。可怜不得共芳菲，日暮归来泪满衣。","dynasty":"唐代","title":"春游吟"}
{"author":"李华","content":"绝塞临光禄，孤营佐贰师。铁衣山月冷，金鼓朔风悲。都护征兵日，将军破虏时。扬鞭玉关道，回首望旌旗。","dynasty":"唐代","title":"奉使朔方，赠郭都护"}
{"author":"李华","content":"华省秘仙踪，高堂露瓦松。叶因春后长，花为雨来浓。影混鸳鸯色，光含翡翠容。天然斯所寄，地势太无从。接栋临双阙，连甍近九重。宁知深涧底，霜雪岁兼封。","dynasty":"唐代","title":"尚书都堂瓦松"}
{"author":"李华","content":"弱体鸳鸯荐，啼妆翡翠衾。鸦鸣秋殿晓，人静禁门深。每忆椒房宠，那堪永巷阴。日惊罗带缓，非复旧来心。","dynasty":"唐代","title":"相和歌辞。长门怨"}
{"author":"李华","content":"晨登玄石岭，岭上寒松声。朗日风雨霁，高秋天地清。山门开古寺，石窦含纯精。洞彻净金界，夤缘流玉英。泽药滋畦茂，气染茶瓯馨。饮液尽眉寿，餐和皆体平。琼浆驻容发，甘露莹心灵。岱谷谢巧妙，匡山徒有名。愿言构蓬荜，荷锸引泠泠。访道出人世，招贤依福庭。此心不能已，寤寐见吾兄。曾结颍阳契，穷年无所成。东西同放逐，蛇豕尚纵横。江汉阻携手，天涯万里情。恩光起憔悴，西上谒承明。秋色变江树，相思纷以盈。猿啼巴丘戍，月上武陵城。共恨川路永，无由会友生。云泉不可忘，何日遂躬耕。","dynasty":"唐代","title":"云母泉诗"}
{"author":"李华","content":"舍事入樵径，云木深谷口。万壑移晦明，千峰转前后。嶷然龙潭上，石势若奔走。开拆秋天光，崩腾夏雷吼。灵溪自兹去，纡直互纷纠。听声静复喧，望色无更有。冥冥翠微下，高殿映杉柳。滴滴洞穴中，悬泉响相扣。昔时秦王女，羽化年代久。日暮松风来，箫声生左右。早窥神仙箓，愿结芝朮友。安得羡门方，青囊系吾肘。","dynasty":"唐代","title":"仙游寺（有龙潭穴、弄玉祠）"}
{"author":"李华","content":"与君为近别，不啻远相思。落日平湖上，看山对此时。","dynasty":"唐代","title":"晚日湖上寄所思"}
{"author":"李华","content":"眼病身亦病，浮生已半空。迢迢千里月，应与惠连同。","dynasty":"唐代","title":"寄从弟"}
{"author":"李华","content":"公子三千客，人人愿报恩。应怜抱关者，贫病老夷门。","dynasty":"唐代","title":"奉寄彭城公"}
{"author":"李华","content":"龙蟠幽谷，非时则伏。蝉蜕高枝，饮露而飞。进如风行，退若云归。冥冥其几，赫赫其居。于越霸兴，强吴荡荑。功成不居，先生得之。","dynasty":"宋代","title":"鸱夷子皮赞"}
{"author":"李华","content":"后夜郁孤台上月，更从何处照诗人。","dynasty":"宋代","title":"句"}
{"author":"李华","content":"乳床奇诡鉴清涟，碧落真人古洞天。十载南游才一到，不访重补到难篇。","dynasty":"宋代","title":"戊寅入岭丁亥上元游碧落洞"}
{"author":"李华","content":"黄钟叩元音，律吕更循环。邪气悖正声，郑卫生其间。典乐忽涓微，波浪与天浑。嘈嘈鸱枭动，好鸟徒绵蛮。王吉归乡里，甘心长闭关。","dynasty":"唐代","title":"杂诗六首其一"}
{"author":"李华","content":"玄黄与丹青，五气之正色。圣人端其源，上下皆有则。齐侯好紫衣，魏帝妇人饰。女奴厌金翠，倾海未满臆。何忍严子陵，羊裘死荆棘。","dynasty":"唐代","title":"杂诗六首其二"}
{"author":"李华","content":"甘酸不私人，元和运五行。生人受其用，味正心亦平。爪牙相践伤，日与性命争。圣人不能绝，钻燧与炮烹。嗜欲乘此炽，百金资一倾。正销神耗衰，邪胜体充盈。颜子有馀乐，瓢中寒水清。","dynasty":"唐代","title":"杂诗六首其三"}
{"author":"李华","content":"阴魄沦宇宙，太阳假其明。臣道不敢专，由此见亏盈。未闻东菑稼，一气嘉谷成。上天降寒暑，地利乃可生。葛藟附柔木，繁阴蔽曾原。风霜摧枝干，不复庇本根。女萝依松柏，然后得长存。","dynasty":"唐代","title":"杂诗六首其四"}
{"author":"李华","content":"孔光尊董贤，胡广惭李固。儒风冠天下，而乃败王度。绛侯与博陆，忠朴受遗顾。求名不考实，文弊反成蠹。","dynasty":"唐代","title":"杂诗六首其五"}
{"author":"李华","content":"结交得书生，书生钝且直。争权复争利，终不得其力。我逢纵横者，是我牙与翼。相旋如疾风，并命趋紫极。奔车得停轨，风火何相逼。仁义岂有常，肝胆反为贼。勿嫌书生直，钝直深可忆。","dynasty":"唐代","title":"杂诗六首其六"}
{"author":"李华","content":"六国韩最弱，末年尤畏秦。郑生为韩计，且欲疲秦人。利物可分社，原情堪灭身。咸阳古城下，万顷稻苗新。","dynasty":"唐代","title":"咏史十一首其一"}
{"author":"李华","content":"巢许在嵩颍，陶唐不得臣。九州尚洗耳，一命安能亲。绵邈数千祀，丘中谁隐沦。朝游公卿府，夕是山林人。蒲帛扬侧陋，薜萝为缙绅。九重念入梦，三事思降神。且设庭中燎，宁窥泉下鳞。","dynasty":"唐代","title":"咏史十一首其三"}
{"author":"李华","content":"天生忠与义，本以佐雍熙。何意李司隶，而当昏乱时。古坟襄城野，斜径横秋陂。况不禁樵采，茅莎无孑遗。高标尚可仰，精爽今何之。一忤中常侍，衔冤谁见知。尝观党锢传，抚卷不胜悲。","dynasty":"唐代","title":"咏史十一首其四"}
{"author":"李华","content":"汉皇修雅乐，乘舆临太学。三老与五更，天王亲割牲。一人调风俗，万国和且平。单于骤款塞，武库欲销兵。文物此朝盛，君臣何穆清。至今壝坛下，如有箫韶声。","dynasty":"唐代","title":"咏史十一首其五"}
{"author":"李华","content":"汉时征百粤，杨仆将楼船。幕府功未立，江湖已骚然。岛夷非敢乱，政暴地仍偏。得罪因怀璧，防身辄控弦。三军求裂土，万里讵闻天。魏阙心犹在，旗门首已悬。如何得良吏，一为制方圆。","dynasty":"唐代","title":"咏史十一首其六"}
{"author":"李华","content":"秦灭汉帝兴，南山有遗老。危冠揖万乘，幸得厌征讨。当君逐鹿时，臣等已枯槁。宁知市朝变，但觉林泉好。高卧三十年，相看成四皓。帝言翁甚善，见顾何不早。咸称太子仁，重义亦尊道。侧闻骊姬事，申生不自保。暂出商山云，朅来趋洒扫。东宫成羽翼，楚舞伤怀抱。后代无其人，戾园满秋草。","dynasty":"唐代","title":"咏史十一首其七"}
{"author":"李华","content":"日照昆崙上，羽人披羽衣。乘龙驾云雾，欲往心无违。此山在西北，乃是神仙国。灵气皆自然，求之不可得。何为汉武帝，精思遍群山。糜费巨万计，宫车终不还。苍苍茂陵树，足以戒人间。","dynasty":"唐代","title":"咏史十一首其八"}
{"author":"李华","content":"文侯耽郑卫，一听一忘餐。白雪燕姬舞，朱弦赵女弹。淫声流不返，慆荡日无端。献岁受朝时，鸣钟宴百官。两床陈管磬，九奏殊未阑。对此唯恐卧，更能整衣冠。","dynasty":"唐代","title":"咏史十一首其九"}
{"author":"李华","content":"蜀主相诸葛，功高名亦尊。驱驰千万众，怒目瞰中原。曹伯任公孙，国亡身不存。社宫久芜没，白雁犹飞翻。勿言君臣合，可以济黎元。为蜀谅不易，如曹难复论。","dynasty":"唐代","title":"咏史十一首其十"}
{"author":"李华","content":"沂水春可涉，泮宫映杨叶。丽色异人间，珊珊摇佩环。展禽恒独处，深巷生禾黍。城上飞海云，城中暗春雨。适来鸣佩者，复是谁家女。泥沾珠缀履，雨湿翠毛簪。电影开莲脸，雷声飞蕙心。自言沂水曲，采萍兼采菉。归径虽可寻，天阴光景促。怜君贞且独，愿许君家宿。徒劳惜衾枕，了不顾双蛾。艳质诚可重，淫风如礼何。周王惑褒姒，城阙成陂陁。","dynasty":"唐代","title":"咏史十一首其十一"}
{"author":"李华","content":"江沉沉兮雨凄凄，洲渚没兮玄云低，伤别心兮闻鼓鼙。","dynasty":"唐代","title":"江州卧疾送李侍御歌"}
{"author":"李华","content":"千峰排碧落，双涧合清涟。","dynasty":"唐代","title":"咏双涧"}
{"author":"李华","content":"乌烟鬼，少年状貌真魁伟。如何转盼须臾尔，变化魌魑难向迩。可怜昼亦如夜时，生亦如死期。寄言三五少年子，莫向红尘作鬼嬉。乌鬼含冤白鬼笑，故鬼前驱新鬼啸。风雨回首一灯昏，数点青燐犹照耀。区区蛮触越南都，令行禁止风霜俱。白日如镜照寰宇，鬼乎何处藏其躯。","dynasty":"清代","title":"乌烟鬼"}
{"author":"邓维诚","content":"岧峣山色雨馀新，胜概宏开碧落真。寄傲扶筇穿石磴，寻幽得句坐花裀。波涵一鉴云天影，翠展千峰草木春。风景不殊登阆苑，顿令怀抱远嚣尘。","dynasty":"明代","title":"碧落洞"}
{"author":"冯宿","content":"夹道天渠远，垂丝御柳新。千条宜向日，万户共迎春。轻翠含烟发，微音逐吹频。静看思渡口，回望忆江滨。袅袅分游骑，依依驻旅人。阳和如可及，攀折在兹辰。","dynasty":"唐代","title":"御沟新柳"}
{"author":"冯宿","content":"共称洛邑难其选，何幸天书用不才。遥约和风新草木，且令新雪静尘埃。临岐有愧倾三省，别酌无辞醉百杯。明岁杏园花下集，须知春色自东来。","dynasty":"唐代","title":"酬白乐天刘梦得（一作尹河南酬乐天梦得）"}
{"author":"冯宿","content":"九衢车马传佳句，万户莺花接胜游。","dynasty":"唐代","title":"句"}
{"author":"刘珙","content":"南郭新居，忆乡社、久成疏隔。乘暇日、风吹衣袂，花迎村陌。果核鸡豚张燕豆，儿童父老联宾席。想笋舆、到处水增光，山添色。应情念，天涯侄。随官牒，飘萍迹。叹离多聚少，感今思昔。鬓影羞临湘水绿，梦魂常对屏山碧。凭画栏、搔首望归云，情无极。","dynasty":"宋代","title":"满江红（遥寿仲固叔谊）"}
{"author":"刘珙","content":"十载湘江守，重来白发垂。初无下车教，再赋食苹诗。天阔抟鹏翼，春融长桂枝。功名傥来事，大节要坚持。","dynasty":"宋代","title":"帅潭日劝驾诗"}
{"author":"刘珙","content":"翩翩双黄鹤，结巢相因依。一为天风便，矫翮西北飞。岁华及晼晚，霜露侵征衣。此行亦良苦，千里以为期。堂上玄发亲，荣禄当及兹。人生会有役，不复情凄洏。徘徊都门道，欲语行且迟。念子抱孤桐，窈窕弦古词。清商奋逸响，激烈有余悲。不辞弹者劳，正恐知音稀。知音何足贵，我顾不可追。","dynasty":"宋代","title":"送元晦"}
{"author":"韦骧","content":"冷艳幽香奇绝。粉金裁雪。无端又欲恨春风，恨不解、千千结。曲槛小池清切。倚烟笼月。佳人纤手傍柔条，似不忍、轻攀折。","dynasty":"宋代","title":"洛阳春（丁香花）"}
{"author":"韦骧","content":"岁华将暮，寒林萧索，极目冻云垂地。官梅忽见一枝芳，便顿觉、新春情味。小筵开处，歌喉清婉，舞态蹁跹争媚。沈腰潘鬓两休论，共举白、何须惜醉。","dynasty":"宋代","title":"鹊桥仙"}
{"author":"韦骧","content":"雕阑香砌。红紫妖韶何足计。争似幽芳。几朵先春蘸碧塘。玉船金盏。谁谓花神情有限。绰约仙姿。仿佛江皋解佩时。","dynasty":"宋代","title":"减字木兰花（水仙花）"}
{"author":"韦骧","content":"人生可意。只说功名贪富贵。遇景开怀。且尽生前有限杯。韶华几许。鶗鴂声残无觅处。莫自因循。一片花飞减却春。","dynasty":"宋代","title":"减字木兰花（惜春词）"}
{"author":"韦骧","content":"金貂贳酒。乐事可为须趁手。且醉青春。白发何曾饶贵人。凤笙鼍鼓。况是桃花落红雨。莫诉觥筹。炊熟黄粱一梦休。","dynasty":"宋代","title":"减字木兰花（劝饮词）"}
{"author":"韦骧","content":"鸾坡凤沼。轩冕倘来何足道。存养天真。安用浮名绊此身。劳生逸老。摆脱纷华须是早。解绶眠云。林下何曾见一人。","dynasty":"宋代","title":"减字木兰花（止贪词）"}
{"author":"韦骧","content":"危楼引望。天气犹寒花未放。远思悠悠。芳草何年恨即休。仙踪何处。此去蓬山多少路。春霭腾腾。更在瑶台十二层。","dynasty":"宋代","title":"减字木兰花（望仙词）"}
{"author":"韦骧","content":"帝城春媚。绿柳参天花照地。共荣升平。处处楼台歌板声。香轮玉镫。驰骤芳郊争选胜。妙舞轻讴。扰乱春风卒未休。","dynasty":"宋代","title":"减字木兰花（春词）"}
{"author":"韦骧","content":"琼杯且尽清歌送。人生离合真如梦。瞬息又春归。回头光景非。香喷金兽暖。欢意愁更短。白发不须量。从教千丈长。","dynasty":"宋代","title":"菩萨蛮（和舒信道水心寺会次韵）"}
{"author":"韦骧","content":"漏新春消耗，柳眼微青，素梅犹小。帘幕轻寒，引炉烟袅袅。凤管雍容，雁筝清切，对绮筵呈妙。此际欢虞，门庭自有，辉光荣耀。庆事难逢，世间须信，八十遐龄，古来稀少。况偶佳辰，是桑弧曾表。满奉金觥，暂停牙板，听雅歌精祷。惟愿增高，龟年鹤算，鸿恩紫诏。","dynasty":"宋代","title":"醉蓬莱（廷评庆寿）"}
{"author":"韦骧","content":"露气侵帘幕，萧然夜已分。括囊停较艺，倚几重论文。邂逅成相际，从容慰所闻。溪船行各去，回首只秋云。","dynasty":"宋代","title":"呈孙东美"}
{"author":"韦骧","content":"沓沓纷袍去，寥寥锁院中。云收晴野旷，潮卷夜江空。难尽文章鉴，终输议论公。敢辞淹旦暮，归翼尚羁笼。","dynasty":"宋代","title":"试罢"}
{"author":"韦骧","content":"养恬真有得，逐俗固无心。月沼秋如鉴，风松夜当琴。公馀偏坐晚，客至不谈今。张我名亭意，惭君寄好音。","dynasty":"宋代","title":"和东美示内乐亭诗"}
{"author":"韦骧","content":"所居知所向，种竹接前檐。翠色无时减，清风引日添。萧疏共谈麈，辉映祗书签。碌碌夏畦病，输君此养恬。","dynasty":"宋代","title":"题周开祖丛翠轩"}
{"author":"韦骧","content":"晓鸡三唱已，戒驭复长郊。残雪笼河岸，初阳射柳梢。野人犹闭户，宿鸟或依巢。而我何为者，区区足自嘲。","dynasty":"宋代","title":"早行"}
{"author":"韦骧","content":"凄寒动春夕，覆被益重袍。乡梦惊还远，征途久觉劳。破窗留月影，古木任风号。闻戒无兵馈，刚肠独佩刀。","dynasty":"宋代","title":"宿零壁驿"}
{"author":"韦骧","content":"晓起郊原寂，清风盥栉傍。松梢泫微露，岩顶泛初阳。彷佛山禽语，飘零古殿香。携书寓疏拙，三伏化寒凉。","dynasty":"宋代","title":"岩斋晓起"}
{"author":"韦骧","content":"隐约短窗明，呕哑两橹声。晓寒衾外觉，乡梦枕中惊。心喜亲闱近，身从宦路轻。男儿棺未盖，安可叹虚生。","dynasty":"宋代","title":"汴舟早行二首其一"}
{"author":"韦骧","content":"容足岂无处，浮名浪自牵。通宵不安寝，湍水正鸣船。旅况情何赖，家音远未传。凌晨飞棹急，聊以慰迁延。","dynasty":"宋代","title":"汴舟早行二首其二"}
{"author":"韦骧","content":"枘凿关连壮，横空不可摇。激波无雁齿，跨岸只虹腰。改制千年取，倾舟众患消。乘舆济人者，为惠固相辽。","dynasty":"宋代","title":"无脚桥"}
{"author":"韦骧","content":"晓雾锁长淮，初阳熨未开。造舟行险滑，舁竹势迟徊。回野苍茫合，严风浩荡来。归耕如有地，劳苦曷为哉。","dynasty":"宋代","title":"离泗上"}
{"author":"韦骧","content":"心舒还爱日，境胜欲忘归。茶战弱一水，棋兵尚十围。秋山终易冷，暮坐祇添衣。上马回首数，霜蟾逐盖飞。","dynasty":"宋代","title":"和南岩回"}
{"author":"韦骧","content":"巨源常少怪，第五岂无私。酒食先为困，溪山辄负期。七年思旧赏，隔日诵新诗。康乐清游在，随轩别有时。","dynasty":"宋代","title":"简夫丈约游南岩时以妇翁室会遂渝爽依韵和其来篇"}
{"author":"韦骧","content":"两道几千里，残炎七月天。累囚念濡滞，匹马重迁延。夜宿荆榛际，朝行虎豹前。幡思竹轩好，拥事亦神仙。","dynasty":"宋代","title":"道中寄景升仲诚二同官"}
{"author":"韦骧","content":"洞庭秋旦好，馀雾尚怀山。日色一竿际，波光万顷间。宿商鸣橹去，夜网得鱼还。佳趣知多少，濡毫恨思悭。","dynasty":"宋代","title":"洞庭秋四首其一"}
{"author":"韦骧","content":"洞庭秋昼永，气象坐中分。浩荡三江水，苍茫万里云。君山压波面，民舍傍城根。自昔看图画，今焉过所闻。","dynasty":"宋代","title":"洞庭秋四首其二"}
{"author":"韦骧","content":"洞庭秋薄暮，日脚返沧溟。云气天涯赤，峰峦水上青。归舟来隐隐，夕鸟去冥冥。鼓瑟音何在，空闻帝子灵。","dynasty":"宋代","title":"洞庭秋四首其三"}
{"author":"韦骧","content":"洞庭秋夕爽，皎月莹长空。颢气重湖接，清光四望通。楼开云母扇，人在水晶宫。胜绝无穷景，萧条万古同。","dynasty":"宋代","title":"洞庭秋四首其四"}
{"author":"韦骧","content":"学自辛勤富，名从旷怠休。痴慵回尔意，捍格慰吾忧。股刺难须著，邻光岂用偷。当知汉唐世，家绪有公侯。","dynasty":"宋代","title":"寄示二小子"}
{"author":"韦骧","content":"得情犹勿喜，圣训所宜钦。取正存三尺，持平在一心。摭文唯恨密，丽罪莫求深。岂必于虞辈，源流定可寻。","dynasty":"宋代","title":"阅金科"}
{"author":"韦骧","content":"童山皆戴石，浅水屡萦村。路接猿猱险，云兼瘴雾昏。披榛投舍馆，藉草展行樽。吏役身无定，天涯一断魂。","dynasty":"宋代","title":"板石驿"}
{"author":"韦骧","content":"明日重阳日，章江独放船。岂无时节兴，固有简书牵。残暑犹争际，馀雷忽霈然。诘朝晴气爽，忍负菊花天。","dynasty":"宋代","title":"九月八日离虔"}
{"author":"韦骧","content":"山雨淋头急，冈泥没骭深。从驱尔何罪，行役我甘心。抑鞚忧难趁，分装恐不任。苏樵复稀遇，寒气少相侵。","dynasty":"宋代","title":"之虔推劾道远雨甚念从隶之劳"}
{"author":"韦骧","content":"作邑多离邑，去家如去乡。三年三过驿，一别一回肠。治绩安能胜，征途遒备尝。何时腰解印，长啸入馀杭。","dynasty":"宋代","title":"安福驿"}
{"author":"韦骧","content":"今年未见日，指数两经旬。清旦初开霁，元功始布新。溪流徐变绿，林啭便知春。吏役方长道，油云莫更瞋。","dynasty":"宋代","title":"喜晴"}
{"author":"韦骧","content":"春来二十日，寒气尚棱棱。万甲殊未坼，新雷徒已曾。山禽鸣瑟缩，道马足凌兢。节候无惊异，江南旧所称。","dynasty":"宋代","title":"寒食"}
{"author":"韦骧","content":"烛烬遗朝几，炉烟出昼帘。时春惊一半，山雨怅相兼。吏局如巢寄，家音以鹊占。敢思游观乐，同患滞囚淹。","dynasty":"宋代","title":"二月十六日感雨示同事"}
{"author":"韦骧","content":"紫艳暮春庭，少陵诗思清。老蛟蟠曲干，丹矿缀繁英。花谱元无品，春工别有情。不随桃李色，俗眼莫相轻。","dynasty":"宋代","title":"紫荆花"}
{"author":"韦骧","content":"九日登州路，西风暴作威。黄桑犹半在，白雪已交飞。惯见邦人眼，难当旅客衣。来思尚稽咏，遽此对霏霏。","dynasty":"宋代","title":"九月二十二日黄县道中遇雪"}
{"author":"韦骧","content":"晓起仍行迈，征途一梦新。雁低如有信，马急似无尘。青讶山长雨，黄疑柳自春。此身从衮衮，奔走岂由人。","dynasty":"宋代","title":"路疑其一"}
{"author":"韦骧","content":"莫夜仍投宿，邮亭葺半新。风帷如涨海，烟蜡似征尘。白讶窗催晓，红疑炉变春。归期尚淹晚，鞅绊可尤人。","dynasty":"宋代","title":"路疑其二"}
{"author":"韦骧","content":"架竹引繁英，青罗簇素琼。潜卑宝相色，远过瑞香清。被雨凝云重，困风舞雪轻。凭谁变花谱，升在最高名。","dynasty":"宋代","title":"和木香花"}
{"author":"韦骧","content":"器业本青云，泥涂竟屈身。盖棺穷海角，还葬大江滨。子幼今无怙，家清正苦贫。传闻动归旐，西望一沾巾。","dynasty":"宋代","title":"哭路长吉"}
{"author":"韦骧","content":"闻道新轩外，长春日日花。幽人自薖轴，佳卉对葩华。波浪千重险，烟云一望赊。徒思故园旧，短句寄君家。","dynasty":"宋代","title":"陈次全长春轩"}
{"author":"韦骧","content":"海燕飞如织，红花巧胜裁。春光随水去，野色向人来。苇薄农家露，林疏古寺开。扁舟暂跧缩，旷望指层台。","dynasty":"宋代","title":"和金沙道中晚景"}
{"author":"韦骧","content":"君恩无远近，千里到山城。人意方均喜，天心为降霙。旌旗增德色，箫鼓变和声。盛际千年会，谁将史册评。","dynasty":"宋代","title":"和雪前数刻迎郊赦口占"}
{"author":"韦骧","content":"野渡半篙水，春风一苇航。柳梢舒嫩绿，梅萼泛幽香。绣羽惊波起，翠鳞跳日光。环城得佳趣，清思满高塘。","dynasty":"宋代","title":"上元后南溪泛舟联句"}
{"author":"韦骧","content":"阳春催物态，清暇养天和。求外于情薄，陶真所得多。梅苞新烂漫，松影旧婆娑。此日衔杯乐，何如鼓腹歌。","dynasty":"宋代","title":"和适意"}
{"author":"韦骧","content":"铃阁兴何幽，公庭讼不留。未能清昼寝，偶作夹城游。竹色仍烟翠，梅香趁水流。持杯听暮角，一任起楼头。","dynasty":"宋代","title":"和春阴倦游"}
{"author":"韦骧","content":"泛鹢兼乘竹，高低秀色间。鸭头生野水，凤翼展晴山。掎摭青春态，消磨白日閒。郡园双白鹭，投晚逐人还。","dynasty":"宋代","title":"和新晴"}
{"author":"韦骧","content":"铃下雕盘送，山蔬雅惠沾。乱丝银鲫鲙，交叠玉龙髯。日膳荣分美，晨羞荷见添。题诗授来使，珍重岂知餍。","dynasty":"宋代","title":"谢惠山花菜"}
{"author":"韦骧","content":"蔟律新声应，寅杓旧观还。三朝思北阙，万寿祝南山。谬忝金闺籍，遐违玉笋班。山城濡滞迹，望日想天颜。","dynasty":"宋代","title":"元日"}
{"author":"韦骧","content":"芳陌草萋萋，相逢又解携。柳梢迷酒绿，歌韵怨春低。兰菊时难一，鹪鹏乐自齐。送君须满饮，未放锦障泥。","dynasty":"宋代","title":"和苏正甫劝饮之作"}
{"author":"韦骧","content":"两壁万千嶂，一村三四家。度桥逢古驿，下马踏秋花。夜永蛩尤苦，云空月自华。冷官无好趣，安用五书车。","dynasty":"宋代","title":"宿杨梅驿"}
{"author":"韦骧","content":"踰尺秋江鳜，赀轻愧自深。穿腮窥秣赪，引鬣讶涂金。捂鼎情虽锐，飞刀爱不任。何须鲈满箸，始动季鹰心。","dynasty":"宋代","title":"食鳜"}
{"author":"韦骧","content":"寒光满尺馀，拂拭在朝晡。敌面知相应，纤毫肯见诬。壮颜随岁老，短发任秋枯。皦皦胸中事，君能照得无。","dynasty":"宋代","title":"对鉴"}
{"author":"韦骧","content":"埃壒满袛裯，谁矜意气豪。独知安履坦，宁复叹屯膏。剑气藏秋匣，弓声闭古韬。临风浩歌罢，短发不胜搔。","dynasty":"宋代","title":"感怀"}
{"author":"韦骧","content":"路向山腰转，云从陇首飞。晓天初衣裌，村驿罕乘肥。览物惊秋老，论心悟境非。归期且宽计，雨雪或霏霏。","dynasty":"宋代","title":"过查林"}
{"author":"韦骧","content":"石径踏羊肠，朦胧晓日光。久行情易厌，少事兴还长。林表霜枫赤，山根露菊黄。从来清冷趣，今日倍阳阳。","dynasty":"宋代","title":"行赴云门驿"}
{"author":"韦骧","content":"越岭掇春英，淮城惠不轻。一杯分爽气，千里想高情。啜与幽人共，烹宜庶子清。挥毫答珍贶，还愧玉川名。","dynasty":"宋代","title":"谢简夫太博惠茶"}
{"author":"韦骧","content":"小城幽趣远，海国暮寒多。委琐从谁遣，拘挛祗自诃。庭虚哀度雁，巷阒绝鸣珂。案牍萦仍外，陈编亦可磨。","dynasty":"宋代","title":"海陵按事"}
{"author":"韦骧","content":"海角春初至，林樊气未和。天寒梅发晚，沙近雁飞多。窗纸疏明玉，帘旌荡翠波。旅怀随日长，索莫不胜歌。","dynasty":"宋代","title":"海陵逢春"}
{"author":"韦骧","content":"肃羽度春晴，差肩足弟兄。何时别燕塞，此日类秦筝。应律声犹剩，排空字宛成。冥冥奚所滞，惆怅弋人情。","dynasty":"宋代","title":"观飞雁偶十有三"}
{"author":"韦骧","content":"烨烨银檠上，开荣歘尔新。芳心唯报喜，艳色不关春。翠幕障风稳，兰膏借润频。屡占皆取验，始信有花神。","dynasty":"宋代","title":"灯花"}
{"author":"韦骧","content":"璞琢穷工巧，书帷适用高。得邻辉宝墨，栖迹卧文毫。匪月光长在，非冰暑自逃。千金不论直，一字若为褒。","dynasty":"宋代","title":"水精笔架"}
{"author":"韦骧","content":"羽翮本云程，丹青入小屏。长年离远塞，尽日啄寒汀。暮角无惊势，春风悄去翎。几回疑繫帛，旅枕梦初醒。","dynasty":"宋代","title":"雁屏"}
{"author":"韦骧","content":"檐霜重如雪，池水冷于冰。鸟舌生根涩，花心起怨憎。旅人尤倍觉，年少尚难胜。欲作新春饮，高楼未可登。","dynasty":"宋代","title":"春寒"}
{"author":"韦骧","content":"云霭结青冥，成阴重复轻。虽知养春色，终是惨人情。索莫初花态，踌躇去雁声。芳时不宜忽，紫陌待暄晴。","dynasty":"宋代","title":"春阴"}
{"author":"韦骧","content":"种格得房精，权奇岂易名。耳批秋竹薄，蹄蹴水云轻。徒受双羁制，谁知千里程。未为良乐遇，春陌自长鸣。","dynasty":"宋代","title":"咏马"}
{"author":"韦骧","content":"不羡裁纨妙，唯怜入手轻。月从天上落，风向座中生。却暑期宣力，经秋任寡情。人心能似此，及物岂无成。","dynasty":"宋代","title":"咏素扇"}
{"author":"韦骧","content":"劲直不容偏，纤纤体并圆。附炎非曲致，执热藉双全。炽炭随方减，寒灰应手然。洪炉在调适，持此以为权。","dynasty":"宋代","title":"火箸"}
{"author":"韦骧","content":"露井无穷惠，机心在桔槔。浅深皆应取，俯仰不为劳。固免羸瓶悔，全胜短绠操。如何翻鄙笑，抱瓮自孤高。","dynasty":"宋代","title":"桔槔"}
{"author":"韦骧","content":"古来壶矢乐，今日亦钧情。庆马谁亡法，论筹自有评。较能分胜负，按数计亏盈。好是摧机中，收功特地轻。","dynasty":"宋代","title":"投壶格"}
{"author":"韦骧","content":"铁尺平如砥，银花贴软枝。成由巧匠手，持以镇书为。弹压全繄尔，推迁实在台。不能柔绕指，方册最相宜。","dynasty":"宋代","title":"花铁书镇"}
{"author":"韦骧","content":"戢翼下云中，惊狐计遂穷。笔端传击搏，座上感英雄。猛势看如活，妖魂觉已空。推奸当若此，不独画为空。","dynasty":"宋代","title":"雕狐图"}
{"author":"韦骧","content":"所赋一何钧，悠悠各一身。行藏宁逆物，进退本由人。向晦都忘累，逢明固任真。含沙尚能祸，辨早莫因循。","dynasty":"宋代","title":"咏影"}
{"author":"韦骧","content":"寂寞曾非迹，能闻乃辨声。于人缘有感，在物本无情。涛怒中秋盛，雷威百里惊。更论空谷答，至理自相倾。","dynasty":"宋代","title":"咏声"}
{"author":"韦骧","content":"绮阁宝为床，庭花曲韵长。三妃惑沈湎，十客助骄荒。不作强邻备，还罹独足殃。胡颜犹侍饮，更献请封章。","dynasty":"宋代","title":"陈后主"}
{"author":"韦骧","content":"钧是龙孙种，怜方与众殊。既能同劲直，还自表廉隅。雨露恩虽一，风霜迹更孤。端人以为杖，气类雅相符。","dynasty":"宋代","title":"方竹杖"}
{"author":"韦骧","content":"暂出纷嚣外，相寻寂寞乡。扫门风竹影，扑座露花香。白玉为琴轸，丹砂贮药囊。疑年閒试问，甲子亦都忘。","dynasty":"宋代","title":"访隐"}
{"author":"韦骧","content":"漠漠复霏霏，因风任所之。山家晨起后，渔舍晚归时。散远连云没，飘斜误鸟随。更堪萦旅思，怅望碧江湄。","dynasty":"宋代","title":"咏烟"}
{"author":"韦骧","content":"数本临溪岸，春多色更夭。暗香穿水腻，细蕊入风娇。枝卧侵微草，红繁蔽小桥。武陵迷客路，与此不相辽。","dynasty":"宋代","title":"溪上桃"}
{"author":"韦骧","content":"官荣符列宿，政术妙专城。未尽平生蕴，俄从长夜行。坦情归浩荡，爽气入清明。独有南州俗，空传遗爱声。","dynasty":"宋代","title":"胡巨源郎中挽词三首其一"}
{"author":"韦骧","content":"语论常惊座，精神迥照人。中途多坎壈，久疾遂湮沦。彷佛朱轮改，裴回画翣新。秋风入哀挽，行路亦伤神。","dynasty":"宋代","title":"胡巨源郎中挽词三首其二"}
{"author":"韦骧","content":"汲守卧犹治，冯郎发半华。冥鸿方避弋，美玉已埋砂。露湿铭旌重，风随挽绋斜。九原无甚恨，嗣子善传家。","dynasty":"宋代","title":"胡巨源郎中挽词三首其三"}
{"author":"韦骧","content":"布素平生友，如公乃达人。相逢临远水，累岁望清尘。万语难穷意，三杯且混真。鹏鹪各飞举，同是未归身。","dynasty":"宋代","title":"和陈成伯小饮"}
{"author":"韦骧","content":"百丈卷河滨，相欢席上人。香飘清近水，歌动净无尘。良会诚难必，开怀好任真。心期在他日，湖海共閒身。","dynasty":"宋代","title":"再和"}
{"author":"韦骧","content":"久客无佳思，长途有戒心。系舟偕择地，击柝互传音。西月光犹浅，南薰候已深。一樽虽冷落，所幸不孤斟。","dynasty":"宋代","title":"舟次柳子小饮呈成伯学士"}
{"author":"韦骧","content":"万石风流盛，中秋气序清。门弧当日庆，寿盏此时盈。庭下芝兰茂，腰间印绶荣。况高颐养术，龟鹤得长生。","dynasty":"宋代","title":"石懿老大夫生日"}
{"author":"韦骧","content":"双扉尽日关，旧观恍然还。进士将纷集，经生且暂閒。较材归俊杰，兀坐属疏顽。远想驹空谷，移文愧北山。","dynasty":"宋代","title":"次韵杨久中将试进士"}
{"author":"韦骧","content":"冷官仍白发，陋巷足青苔。弥月不书刺，经时长覆杯。未能依涧壑，空欲远尘埃。聊作支离况，诗成祗自咍。","dynasty":"宋代","title":"京居"}
{"author":"韦骧","content":"夜宿陈仓驿，朝行三里山。千峰排郁郁，万石激潺潺。征驭来何亟，幽禽语自閒。尘劳亦知幸，胜景得跻攀。","dynasty":"宋代","title":"过二里山"}
{"author":"韦骧","content":"六月群芳歇，榴花拆浅黄。色方金菊淡，体异玉簪长。触日犹能媚，迎风不在香。无劳问朱实，秀发占中央。","dynasty":"宋代","title":"黄石榴花"}
{"author":"韦骧","content":"圣文摅道妙，神武拓边封。治迹超三代，焦心厌九重。方仪韶乐凤，忽驾鼎湖龙。遗烈传千世，鸿基固祖宗。","dynasty":"宋代","title":"大行皇帝挽辞二首其一"}
{"author":"韦骧","content":"检玉将封岱，遗弓已上仙。新陵崇永裕，旧节罢同天。哀仗愁云外，悲笳惨月边。攀髯臣子恨，万泪欲成川。","dynasty":"宋代","title":"大行皇帝挽辞二首其二"}
{"author":"韦骧","content":"二月春将半，山高雪未消。危亭在屏障，万水缀琼瑶。似与尘寰隔，安知云路遥。区区澄按外，暂得驻轻轺。","dynasty":"宋代","title":"过雪峰亭"}
{"author":"韦骧","content":"几杖安身外，于兹用智深。见贻扶倦颔，捧受识仁心。本异支离隐，何妨彦祖钦。唯愁说诗善，笑解恐难任。","dynasty":"宋代","title":"谢岩起惠支颐二首其一"}
{"author":"韦骧","content":"紫竹交阴处，微行接小轩。辘轳声在井，薜荔翠依垣。自有山林趣，何妨鸟雀喧。公馀聊宴坐，方寸得澄源。","dynasty":"宋代","title":"次韵推官东庵"}
{"author":"韦骧","content":"积雨锁山城，幡然喜晚晴。园林变新绿，沟浍有馀声。日色间何阔，云阴否已倾。无才希杜赋，短句且纾情。","dynasty":"宋代","title":"晚晴"}
{"author":"韦骧","content":"红蕉秀南土，对植燕堂阴。每为开青眼，唯怜吐赤心。华丹天赋异，彫瘁岁寒深。拟夺兰荃誉，慇勤约共吟。","dynasty":"宋代","title":"红蕉"}
{"author":"韦骧","content":"拙句惭先刻，佳章幸继游。褒题踰八字，传咏入中州。舍馆仍增丽，时炎倏变秋。悠悠想清思，长似建溪流。","dynasty":"宋代","title":"去冬留题管节堂世美朝请今夏按部过之为诗见贲辄次韵奉和"}
{"author":"韦骧","content":"北风传晓角，宿雾锁寒城。秣马登途早，将雏振羽轻。一经承祖训，百里儆官成。多谢龙门秀，贻诗壮去程。","dynasty":"宋代","title":"和李世美见寄兼送推官宰彭泽"}
{"author":"韦骧","content":"同日分携去，先期掉鞅回。驰情随道远，残岁怯春催。客舍惊新柳，山城叹落梅。佳篇慰翘望，还驭过王台。","dynasty":"宋代","title":"又和道中书事奉怀"}
{"author":"韦骧","content":"德业高千古，忧勤尽九年。捲帘将复辟，弛卫忽登仙。饮泣均中外，流恩在幅员。春风低挽唱，幽咽厚陵边。","dynasty":"宋代","title":"大行太皇太后挽词其一"}
{"author":"韦骧","content":"临朝扶圣治，盛烈掩姜任。寿享尧龄浅，哀添舜慕深。灵衣粲翚翟，谥册刻球琳。仰望轩星晦，悽愁万国心。","dynasty":"宋代","title":"大行太皇太后挽词其二"}
{"author":"韦骧","content":"行路始知难，覆盆千石间。为逃人鲊瓮，敢惮竹竿山。晚日群峰碧，春风两鬓班。何时似都护，还度玉门关。","dynasty":"宋代","title":"自峡之夔过竹竿山"}
{"author":"韦骧","content":"明恕题标榜，心随目所瞻。平反长在念，燕适自无嫌。山气清朝幌，江光射昼檐。几何非吏隐，危坐兴难厌。","dynasty":"宋代","title":"明恕斋"}
{"author":"韦骧","content":"异质本难驯，金笼摆绣频。文华真出类，舒卷速如神。怒角双枝翠，垂緌九叶新。燕堂春昼永，注目屡逡巡。","dynasty":"宋代","title":"摆绣鸡其一"}
{"author":"韦骧","content":"一片垂丹臆，鲜明锦不如。殷红间深翠，半敛又全舒。未遇夺真画，犹虚博物书。虽非孔鸾比，傥可诧其馀。","dynasty":"宋代","title":"摆绣鸡其二"}
{"author":"韦骧","content":"穿山君蹈险，逆浪我乘危。玉事以勤济，人生少暇时。多材看腾踔，无补愧衰迟。巳饱殊乡味，何烦觉后知。","dynasty":"宋代","title":"戏答宋茂宗"}
{"author":"韦骧","content":"林叶阴浓，海云峰耸，夏景渐分。称画堂开宴，雍雍笑语，高年耆德，初拜君恩。汉相家声，一经传训，赏典今朝归庆门。清和昼，见香飘百和，乐按长春。休论。万事纷纭。算寿考、乡闾能几人。况凤书才降，龟龄正永，莫辞金盏，一醉醺醺。萱草忘忧，榴花含笑，庭院风光如再新。成欢颂，愿齐坚桧柏，频奉丝纶。","dynasty":"宋代","title":"沁园春（廷评拜官）"}
{"author":"韦骧","content":"轸下传音旨，胸中长忸怩。如何终日暇，犹负隔年诗。寡和知声妙，难抽恨思迟。殷勤还见趣，荒鄙敢为辞。","dynasty":"宋代","title":"答董都官索去年诗债"}
{"author":"韦骧","content":"衮衮孤城里，惟君离俗居。车鱼绝嗟叹，诗酒养冲虚。掩面羞龙断，澄心对古书。天其假幽寂，停滀合何如。","dynasty":"宋代","title":"和聂充甫水南见寄"}
{"author":"韦骧","content":"霜叶乘风舞，秋云盖野平。南溪尘境绝，东道玉壶清。佳处怜君得，新篇慰我情。无缘一携手，相共濯冠缨。","dynasty":"宋代","title":"和酬聂充甫新寄"}
{"author":"韦骧","content":"官冷馀才晦，涂清得代还。维舟纷扰外，行酒别离间。水落蛟鼋伏，沙空雁鹜閒。归欤风味好，天末辨家山。","dynasty":"宋代","title":"送李尉解任归庐陵"}
{"author":"韦骧","content":"叶落不随群，花开亦趁春。初包莲蕊白，半折粟文皴。蜂蝶遥相笑，儿童冷不亲。华丹君勿责，劲直在吾身。","dynasty":"宋代","title":"棕花"}
{"author":"韦骧","content":"美种盛东南，园林十二三。金丸方磊落，琼液正包含。采熟鸣禽怨，餐多稚子贪。岂须江国重，天下嗜柔甘。","dynasty":"宋代","title":"枇杷"}
{"author":"韦骧","content":"萧洒参军宇，临庭客不过。秋花生意渐，夏木昼阴多。坦腹群书榥，支藜一径莎。尘泥奔走外，得此兴如何。","dynasty":"宋代","title":"萧洒参军宇六首其一"}
{"author":"韦骧","content":"萧洒参军宇，年来讼狱稀。凝尘掩丹笔，苍藓半圜扉。晚树鸣蝉沸，虚檐斗雀飞。何须溪谷隐，即此是忘机。","dynasty":"宋代","title":"萧洒参军宇六首其二"}
{"author":"韦骧","content":"萧洒参军宇，郊原咫尺分。门前涨溪水，屋角露山云。白鸟斜阳见，鸣榔半夜闻。安知名利境，驰骋共纷纷。","dynasty":"宋代","title":"萧洒参军宇六首其三"}
{"author":"韦骧","content":"乡党推贤懿，宗姻慕孝慈。享年非及耄，造物固难知。神护铭旌远，龟从葬宅宜。幽冥复何恨，夫子映清时。","dynasty":"宋代","title":"寿安县君挽词一首"}
{"author":"韦骧","content":"胜概本天成，增营智亦精。何年丹槛敞，终日碧山横。青霭飘来薄，澄江泻去明。官居况相迩，杖屦不胜情。","dynasty":"宋代","title":"横翠亭"}
{"author":"韦骧","content":"闰馀中朔蚤，岁暮已春回。沼沚全消冻，林园半落梅。南风湿旧础，暮雨送新雷。节物逡巡变，衰颜忍不开。","dynasty":"宋代","title":"春后五日即事呈信道中丞致平学士"}
{"author":"韦骧","content":"会饮临登燕，逢春第一回。筝移未归雁，笛送巳飘梅。北海俄空酒，南山忽隐雷。交谈幸投隙，尘虑此时开。","dynasty":"宋代","title":"再和二首其一"}
{"author":"韦骧","content":"春归虽斗顿，寒去尚裴回。已放沙茸草，犹将雪掩梅。清吟陵鲍谢，高谊薄陈雷。倘缓西行兴，芳筵愿数开。","dynasty":"宋代","title":"再和二首其二"}
{"author":"韦骧","content":"泛鹢兹辰去，前驺几日回。离觞釂浮蚁，暮角听吹梅。雪峤初消玉，涛江远震雷。应多解颐句，归觐锦囊开。","dynasty":"宋代","title":"复以前韵示别"}
{"author":"韦骧","content":"高翮欲腾超，年华忽早彫。名言在宗室，休誉满公朝。卜远灵舆逝，伤春挽铎摇。南明此时路，花草为萧条。","dynasty":"宋代","title":"石都讲仲谟挽辞二首其一"}
{"author":"韦骧","content":"桂科名旧峻，玉殿对新归。异宠行将及，英魂遽巳飞。贵来年不待，志在命先违。还葬春山晓，空歌薤露晞。","dynasty":"宋代","title":"石都讲仲谟挽辞二首其二"}
{"author":"韦骧","content":"浩气忽凌虚，飘然厌虎符。风流失循吏，术学丧醇儒。飞旐冲霜外，哀歌惨路隅。螭坳有贤嗣，遗憾想公无。","dynasty":"宋代","title":"吴大夫挽词二首其一"}
{"author":"韦骧","content":"邂逅淮东别，逡巡二纪馀。岂期还故里，止得望灵舆。直道钦遗誉，高门仰旧居。鄙情凭薤唱，聊以解欷歔。","dynasty":"宋代","title":"吴大夫挽词二首其二"}
{"author":"韦骧","content":"秋云沓沓锁秋岩，怪木森森荫碧潭。游骑去时平野晓，老僧迎处满衣岚。何人自塑临泓水，近古遗棺撼石龛。我忆昔年曾此醉，却嗟今日辍陪参。","dynasty":"宋代","title":"和李信臣游南岩"}
{"author":"韦骧","content":"晓过龙洞口，秋雨寒江急。㸐炬撒星飞，随风光熠熠。危阁势凌空，履滑难择涩。特特马蹄声，谷虚良易入。祇恐惊神怪，轰雷起蟠蛰。岂不念怀安，自公忘岌岌。","dynasty":"宋代","title":"过龙洞"}
{"author":"韦骧","content":"五侯门馆映交衢，点检春光肯暂辜。教舞庭除红锦藉，看花窗牗碧纱糊。侈心忘理虽儿女，乐事乘时亦丈夫。而我拘挛过佳节，岂无船在贺家湖。","dynasty":"宋代","title":"再用前韵为感春喜会二首酬德夫其一"}
{"author":"韦骧","content":"九日闽中气尚暄，扶持病体坐家筵。喜看数朵黄金菊，强引三分白玉船。浮世谩论轩冕贵，佳辰难遇子孙圆。明年汝对陶公菊，应念欣欣戏綵前。","dynasty":"宋代","title":"九日示寿隆其一"}
{"author":"韦骧","content":"淮野征途人，邻邦莲幕客。飞鸟逸鞭声，遥山引行色。归欤况春近，林芳多甲拆。投宿可收灯，囊中夜光白。","dynasty":"宋代","title":"和留春亭席上送苏判官"}
{"author":"韦骧","content":"单舸西来六月初，偶逃远役且踌躇。幽寻古寺情怀放，高会虚堂暑气除。地主延留情已厚，故人邂逅乐何如。回头陈迹无寻处，姓字閒于壁上书。","dynasty":"宋代","title":"吴六合道原席上"}
{"author":"韦骧","content":"献替初虽有可贤，忌能遭贬是谁愆。獐头鼠目言何易，重困江湖十五年。","dynasty":"宋代","title":"咏唐史李揆"}
{"author":"韦骧","content":"搔首意不满，聊凭象栉功。高情唯自适，岂恤鬓如蓬。","dynasty":"宋代","title":"咏八仙栉发"}
{"author":"韦骧","content":"欺梅压柳肯相然，佳号迎春岂浪传。细叶茸茸垂绿发，繁英璨璨簇金钿。先时不入林莺妒，晚节唯容露菊鲜。绣在罗衣真有趣，不将红紫累婵娟。","dynasty":"宋代","title":"迎春花"}
{"author":"韦骧","content":"除书何日到宣城，水驿迢迢引旆旌。千里讴谣犹在耳，双溪风月岂忘情。行庖荐玉淮鱼美，坐席浮香楚醴清。何幸旧游衰晚者，得随舟尾共修程。","dynasty":"宋代","title":"汴上简陈成伯学士"}
{"author":"韦骧","content":"东园亭榭巧相因，更辟东轩探早春。面直小桥通沼沚，背临宏搆拥松筠。鸟鸣鱼跃先时得，柳绽桃苞入眼新。造物也知摇落久，应怜著意伺芳辰。","dynasty":"宋代","title":"探春轩"}
{"author":"韦骧","content":"草草开筵重九日，区区奉使第三年。黄花不肯趁时节，薄酒可堪无管弦。秋雨岷山犹涨水，夕阳巴峤自生烟。登高兴味空惆怅，万里乡关在目前。","dynasty":"宋代","title":"渝南九日"}
{"author":"韦骧","content":"盈盈仙蘤忽双开，似把轻罗一样裁。绿蒂相扶真艳出，芳心齐送异香来。浪吟莫惜诗千首，烂赏何妨酒百杯。剪寄黄堂有馀爱，也应蝶梦不空回。","dynasty":"宋代","title":"和以双头牡丹赠叔康太守"}
{"author":"韦骧","content":"舄奕红芳续，皇皇若竞辰。尽居群卉右，独得四时春。孤节寒方见，滂葩日又新。笑梅侵腊候，欺菊冒萧晨。值赋知均被，生成此特频。咨咨偏惠意，天听杳难尘。","dynasty":"宋代","title":"和石丈职方长春花"}
{"author":"韦骧","content":"同时锁深院，轮日直寒厅。所得期无喜，忘情在不经。桃心随雨碎，柳眼向人青。早晚连镳去，春郊约罄瓶。案积云堆影，庭虚谷应声。榜笞非所事，杖履有馀清。静径牵情数，芳林照眼明。相逢得佳侣，尤足慰营营。","dynasty":"宋代","title":"讯鞫有閒呈德夫"}
{"author":"韦骧","content":"二月春寒倍觉深，双扉昼锁柏庭阴。修途远至劳虽甚，雅谊相亲喜不任。穷覈须繄颛用智，哀矜当亦共存心。累囚未引犹纾暇，浊酒那辞细细斟。","dynasty":"宋代","title":"赣州鞫劾呈同事邓宰德夫"}
{"author":"韦骧","content":"梯险航深岐路赊，国恩未报敢咨嗟。感公秀句浑惊俗，送我孤踪远使巴。民讼稀疏几吏隐，官居岑寂似山家。举头霄汉思贤躅，聊和来篇示拜嘉。","dynasty":"宋代","title":"和答刘子先舍人送行诗"}
{"author":"韦骧","content":"古人抱道重行志，未肯轻从碌碌居。孟子历为侯国客，退之三上相君书。心忘险阨高苏武，言极兴衰仰仲舒。试问渭滨如不遇，直钩何日得生鱼。","dynasty":"宋代","title":"和访古"}
{"author":"韦骧","content":"秋云沓沓锁秋岩，怪木森森荫碧潭。游骑去时平野晓，老僧迎处满衣岚。何人自塑临泓水，近古遗棺撼石龛。我忆昔年曾此醉，却嗟今日辍陪参。","dynasty":"宋代","title":"和李信臣游南岩"}
{"author":"韦骧","content":"谢屐低前齿，登临势渐雄。岚光动衣袂，知在翠微中。","dynasty":"宋代","title":"琅邪三十二咏其四翠微亭"}
{"author":"韦骧","content":"昔年北苑试龙茶，似陟云霄饮露华。今日礼曹尝御酒，又疑尘迹到仙家。自知衮衮官身幸，莫向区区俚耳誇。此段出于尸禄外，支离形体更何加。","dynasty":"宋代","title":"尝进酒"}
{"author":"韦骧","content":"花似新鹅色泽均，萼如柘茧乱纷纷。更临返照遥凝目，翠幄无端惹瑞云。","dynasty":"宋代","title":"再咏黄石榴花二首其一"}
{"author":"韦骧","content":"回首边城暮霭轻，乱山深处宿归程。流泉绕榻鸣寒夜，别是劳生一段清。","dynasty":"宋代","title":"回宿故县驿"}
{"author":"韦骧","content":"醉翁虽已没，遗构在山阿。不比陶潜石，清时乐自多。","dynasty":"宋代","title":"琅邪三十二咏其六醉翁亭"}
{"author":"韦骧","content":"二月已破三月来，青春白日映楼台。劝君更饮一杯酒，一月人生笑几回。","dynasty":"宋代","title":"劝酒"}
{"author":"韦骧","content":"石室前头一片春，天然形象附嶙峋。山家况味无晨夕，安用鸡人赋此身。","dynasty":"宋代","title":"鸡人峰"}
{"author":"韦骧","content":"暌违旬浃似朝晡，劳想清冰映玉壶。谩寄小诗驰鄙意，更能还贶雅篇无。","dynasty":"宋代","title":"城固道中先寄其一"}
{"author":"韦骧","content":"宝峰亭下菊鲜鲜，妩媚秋风似可怜。欲摘一枝分玉盏，星轺莫惜屡扬鞭。","dynasty":"宋代","title":"闻岩起至以诗先寄其一"}
{"author":"韦骧","content":"幽寺傍□□□□，□□昂藏顶翠螺。县尹候迎车暂□，田氓观□□□□。潭间水黑应龙卧，松表风清独鹤过。□□□□□□我，萧斋倚柱祗长歌。","dynasty":"宋代","title":"和长道候使者宿龙窟见寄"}
{"author":"韦骧","content":"楼号朝京人未归，浮云蔽日雨霏微。静论国手饶棋路，閒喜官身著道衣。心慕孟轲潜养浩，年过蘧瑗久知非。随时觞咏聊同乐，全胜区区竞巧机。","dynasty":"宋代","title":"再和"}
{"author":"韦骧","content":"风流富川盛，善政久濡沾。市价童无惑，关讥盗不潜。卖刀人向本，让路俗知谦。明府精区处，圜扉绝滞淹。青纶方调补，内屏幸趋瞻。直道爰来遇，孤踪岂自嫌。有时申谳议，仰见霁威严。志得宁辞贱，公闲倍养恬。爰须祈汲引，足以慰清廉。静念官居乐，长言孰可钳。","dynasty":"宋代","title":"上太守陈少卿十韵"}
{"author":"韦骧","content":"芳蹊诘曲上亭南，小树萦纡若舞骖。直对苍山班席坐，旋寻幽卉满头篸。楮皮裁幅明如玉，竹叶浮杯渌似蓝。共酌共谈其乐胜，俗忧应是不能堪。","dynasty":"宋代","title":"和陶掾同登晓亭"}
{"author":"韦骧","content":"舳舻幸会舣江干，再别情悰岂易安。坐邑三年师恺悌，归程累日奉盘桓。金山寺外波涛晓，铁瓮城头草木寒。欲上孤舟又南望，何时重戴触邪冠。","dynasty":"宋代","title":"京口别叔康"}
{"author":"韦骧","content":"造化非无意，都如图画中。犹嫌未奇怪，更出石屏风。","dynasty":"宋代","title":"琅邪三十二咏其二十九石屏风"}
{"author":"韦骧","content":"高翮欲腾超，年华忽早彫。名言在宗室，休誉满公朝。卜远灵舆逝，伤春挽铎摇。南明此时路，花草为萧条。","dynasty":"宋代","title":"石都讲仲谟挽辞二首其一"}
{"author":"韦骧","content":"渴忆富川好，优游度岁时。白云藏治署，苍竹对书帷。弈战侵遗算，诗坛让拥麾。还乡固佳况，畴昔尚深思。","dynasty":"宋代","title":"忆富川四首其三"}
{"author":"韦骧","content":"金镜文高压万珍，开元宠遇号知人。范阳奏日言如用，安得西蒙蜀道尘。","dynasty":"宋代","title":"咏唐史张中令"}
{"author":"韦骧","content":"绣衣肤使出东州，九日旌轩不暂留。固有诚心当倚注，肯缘佳节废询求。马蹄远践天涯路，雁翼横飞海角秋。安得一樽黄菊酒，代公冰饮过宵休。","dynasty":"宋代","title":"胶水道中逢九日呈温伯舍人"}
{"author":"韦骧","content":"岂弟移风州事稀，何妨退食自逶迤。新阳来复茅庵暖，喜奉高篇促对棋。","dynasty":"宋代","title":"次韵答和叔见招茅庵弈棋"}
{"author":"韦骧","content":"潇洒江城雪后天，访寻幽境就开筵。数声晚角催残照，三日新春入旧年。鼎坐探题频击钵，杯行度曲有危弦。莫论俯仰成陈迹，顷刻清欢亦可怜。","dynasty":"宋代","title":"腊月十八日乙卯立春丁卯会饮开元呈信道中丞"}
{"author":"韦骧","content":"东城老圃扫青苔，竹柏深中一径开。桃蕊柳芽俱有意，安排春态待公来。","dynasty":"宋代","title":"和见招游城东园"}
{"author":"韦骧","content":"万仞苍崖耸碧空，谁为危室撼云中。双扉虚辟无人到，疑是飞仙逞妙工。","dynasty":"宋代","title":"望崖上"}
{"author":"韦骧","content":"云迷晓日山头闇，风落春梅水面香。十里郊原皆有趣，一番歌吹从寻芳。佳辰浩荡情怀惬，化国优游晷刻长。更把高才酬胜景，他年吟诵倍难忘。","dynasty":"宋代","title":"再和春寒次来韵"}
{"author":"韦骧","content":"林叶阴浓，海云峰耸，夏景渐分。称画堂开宴，雍雍笑语，高年耆德，初拜君恩。汉相家声，一经传训，赏典今朝归庆门。清和昼，见香飘百和，乐按长春。休论。万事纷纭。算寿考、乡闾能几人。况凤书才降，龟龄正永，莫辞金盏，一醉醺醺。萱草忘忧，榴花含笑，庭院风光如再新。成欢颂，愿齐坚桧柏，频奉丝纶。","dynasty":"宋代","title":"沁园春（廷评拜官）"}
{"author":"韦骧","content":"岁华垂改月犹圆，寒夜长思一欿然。从政谩图行幼学，济民何术禦凶年。消忧姑酌贤人酒，托德唯瞻刺史天。安得居诸如过隙，早看麰麦被原田。","dynasty":"宋代","title":"寄孙叔康"}
{"author":"韦骧","content":"花似新鹅色泽均，萼如柘茧乱纷纷。更临返照遥凝目，翠幄无端惹瑞云。","dynasty":"宋代","title":"再咏黄石榴花二首其一"}
{"author":"韦骧","content":"忆昔曾观名画记，画马独贵江都王。当时所画拳毛騧，声名气格凌有唐。太宗爱之自题识，缣素翕赩生辉光。何年流落传人间，至今不泯犹珍藏。高堂邂逅一注目，彷佛神骏如腾骧。拳毛騧非凡马匹，天驷之精为时出。虬须英主数跨鞍，出入戈鋋势飘逸。谷州洺水血战酣，电转风驰万人屈。欃枪扫尽社稷牢，归来始觉金创密。江都能事妙入神，落笔夺得造化真。星瞳月颊批竹耳，一毫不谬诚绝伦。时移物化丹青在，后世乃识真骐驎。寂寥莫继数百载，世间唯有曹将军。将军画马超俦侣，于此区区奚足数。为图谩杂师子花，忍使龙媒失其处。予知此画名实兼，虚美安能动今古。叹嗟不足聊一歌，却愧辞华非杜甫。","dynasty":"宋代","title":"观江都王画拳毛騧"}
{"author":"韦骧","content":"官舍相依吾二家，碧山之麓水之涯。祇知閒暇交谈屑，不觉逡巡改岁华。坐喜良农得麰麦，行闻异俗贡毡砂。衔杯且尽兵厨酿，安用呼儿索五花。","dynasty":"宋代","title":"再和张从道邻垣"}
{"author":"韦骧","content":"西风潇洒作轻寒，黄叶楼中强解颜。画角几声催晚照，乱云何处是家山。宦途有立宁辞贱，局事无多岂厌閒。浊酒一杯休万虑，长林烟暝暮鸦还。","dynasty":"宋代","title":"秋怀"}
{"author":"韦骧","content":"建芽精嫩凤为团，海错珍鲜鳆作乾。远物方惭容易献，来篇不似等閒看。始忻报玖情何厚，幡觉阳春和独难。写寄中州传好事，须教纸价踊长安。","dynasty":"宋代","title":"凌晨马上得惠诗再次元韵其二"}
{"author":"韦骧","content":"崎岖巴峡走单车，潇洒鄞江想载旟。驰款比追前日好，开缄忽奉去年书。篇章互及情皆见，踪迹相暌义不疏。但使鳞鸿勿虚过，何须临纸恨踌躇。","dynasty":"宋代","title":"和刘公仪见寄"}
{"author":"韦骧","content":"火日炎炎五月天，邑中分事力相完。君当庾廪司平粜，我近方书辑众丹。共识朝廷欲为惠，岂图居处自偷安。谁言忠谊须谋大，未合谋时且恪官。","dynasty":"宋代","title":"予莅制济民药朱尉掌粜常平粟因以记"}
{"author":"韦骧","content":"东风如酒醉朱樱，终日酣酣弄秀英。天上谪仙乘兴赏，一番歌吹傍云行。","dynasty":"宋代","title":"又和行字二韵"}
{"author":"韦骧","content":"二月已破三月来，吟诗空忆少陵才。檐前有意残花堕，云里无情旅雁回。何处轮蹄蹂芳草，谁家丝管上高台。吾侪局外添婴绕，此段襟怀强自开。","dynasty":"宋代","title":"惜春其二"}
{"author":"韦骧","content":"二月春将半，山高雪未消。危亭在屏障，万水缀琼瑶。似与尘寰隔，安知云路遥。区区澄按外，暂得驻轻轺。","dynasty":"宋代","title":"过雪峰亭"}
{"author":"韦骧","content":"振职提三尺，潜心醉六经。高材难浅度，岂止狱平亭。","dynasty":"宋代","title":"和述志"}
{"author":"韦骧","content":"戢翼下云中，惊狐计遂穷。笔端传击搏，座上感英雄。猛势看如活，妖魂觉已空。推奸当若此，不独画为空。","dynasty":"宋代","title":"雕狐图"}
{"author":"韦骧","content":"两篇藻思敌青春，开拨尘昏向此身。道旧悠悠言易感，论心炯炯谊还亲。光阴似毂何难转，事物如环且谩循。白雪调高知寡和，强歌徒愧郢中人。","dynasty":"宋代","title":"再和陈成伯见寄集句三首"}
{"author":"韦骧","content":"访水寻山好已迂，胜游难必果何如。二林咫尺还淹兴，空读匡庐易览书。","dynasty":"宋代","title":"想庐山三首其二"}
{"author":"韦骧","content":"判袂知非远，驰轺约屡经。犹于暮云底，回首汉皋亭。","dynasty":"宋代","title":"书西县壁"}
{"author":"韦骧","content":"云物半阴晴，春罍酒气清。花空叶自隘，梅重核初成。噱论无柔语，酣歌有壮声。翠眉应见笑，先老掷风情。","dynasty":"宋代","title":"即事"}
{"author":"韦骧","content":"九日闽中气尚暄，扶持病体坐家筵。喜看数朵黄金菊，强引三分白玉船。浮世谩论轩冕贵，佳辰难遇子孙圆。明年汝对陶公菊，应念欣欣戏綵前。","dynasty":"宋代","title":"九日示寿隆其一"}
{"author":"韦骧","content":"嘉陵江势并山回，山寺双扉对水开。凿石千寻维佛屋，参天一举类仙台。白云有意频舒卷，幽鸟无情自往来。心境两忘真未易，登临便谓出尘埃。","dynasty":"宋代","title":"又和告成寺"}
{"author":"韦骧","content":"瞿塘峡口江声急，古木阴中白帝祠。犹有馀灵凭险阻，往来舟楫祷安危。","dynasty":"宋代","title":"白帝祠一绝"}
{"author":"韦骧","content":"佳人最爱石榴红，染作轻裙步履同。唯有此花难入意，任教荣悴逐薰风。","dynasty":"宋代","title":"再咏黄石榴花二首其二"}
{"author":"韦骧","content":"诗来盛说溪山好，局事萧萧似隐流。閒对文枰销白日，勇持吟笔战清秋。城中事逐渔樵得，门外客无车马留。而我拘挛但增羡，强酬佳句思难抽。","dynasty":"宋代","title":"又和"}
{"author":"韦骧","content":"检玉将封岱，遗弓已上仙。新陵崇永裕，旧节罢同天。哀仗愁云外，悲笳惨月边。攀髯臣子恨，万泪欲成川。","dynasty":"宋代","title":"大行皇帝挽辞二首其二"}
{"author":"韦骧","content":"双鹤栖华表，仙山自此通。云霞自扃锁，尘土若为攻。","dynasty":"宋代","title":"琅邪三十二咏其一琅邪山门"}
{"author":"韦骧","content":"布鼓微声强自信，两篇响答语惊人。连城自我忻怀宝，八字凭谁叹受辛。岂为傥来轻有动，但能恬守即安贫。相期厚养忘多欲，莫似豚蹄祝满囷。","dynasty":"宋代","title":"又和所示"}
{"author":"韦骧","content":"晚穿乱水踏攲危，晓度空山瘴雾飞。今日戒途甘险阻，古来谋事重依违。行询野叟观其欲，静究州图记所非。走遍封疆收定议，黄花时节合东归。","dynasty":"宋代","title":"安远道中"}
{"author":"韦骧","content":"小城春物已阑珊，病肺朝来强自宽。疲苶未堪随骥尾，高明空想到龙蟠。日烘栏楯花枝卧，风滚阶除柳絮团。索笔题诗待回驭，肯将尘语累清欢。","dynasty":"宋代","title":"偶疾未平不得预龙蟠之游辄成诗以迓还旆"}
{"author":"韦骧","content":"拂闾尖出樱桃表，花枝巧向春风袅。四座交飞白玉船，一声相劝提壶鸟。摇摇画隼青天杳，落日酣歌近芳草。拨开尘淟从清游，安得樽前辞醉倒。","dynasty":"宋代","title":"饮樱桃园"}
{"author":"韦骧","content":"仲弟安居后，先庐忆故乡。暌离何足惜，气义已为光。远址他年见，归心千里长。西风吹别酒，为赋脊令章。","dynasty":"宋代","title":"贾中甫送庆甫弟来尉永兴久之告归仆多其来而重其去乃为诗以送之"}
{"author":"韦骧","content":"阴霖继月酷相因，旱魃今年遽丧神。膏泽翻忧害东作，芳期那敢爱青春。蜼谷虽智能蒙鼻，奈有民咨易动唇。天听甚卑群语切，雨师何事未回轮。","dynasty":"宋代","title":"和久雨"}
{"author":"韦骧","content":"华构峥嵘倚碧霄，开筵潇洒聚英僚。衣沾翠霭天收雨，目送银山海上潮。半日清欢浃觞咏，几番凉吹韵笙箫。醺酣老客依帡庇，归隐而今岂俟招。","dynasty":"宋代","title":"和宇文伯修侍郎会中和堂二首其二"}
{"author":"韦骧","content":"邮亭地远宿禅扃，夜永时寒睡思轻。檐溜不鸣知雨止，窗棂半白悟天明。更攒百点催兵从，鸡送三号起使程。自愧区区少禆补，北山文在盍留情。","dynasty":"宋代","title":"宿宁化西隐院"}
{"author":"韦骧","content":"中秋待月异寻常，桂魄如何特晦藏。疑是天心忌盈满，故将云影蔽辉光。徬徨注目瞻霄汉，冷落呼灯照豆觞。须记今宵有馀恨，明年此会莫轻忘。","dynasty":"宋代","title":"中秋夜待月不见一首"}
{"author":"韦骧","content":"四载收功故道循，滔滔千古势无垠。流知江海涵容大，静觉乾坤覆焘均。未必昆崙独倾注，祇安河汉共濆沦。如何骑得鲸鱼背，直到天涯一问津。","dynasty":"宋代","title":"黄河"}
{"author":"韦骧","content":"难并四者重良辰，寒食风光泽国春。日滉湖光千顷绿，烟披汀柳万条新。铃斋投隙登临好，吟笔裁篇气格淳。顾我不能酬绝唱，聊将鄙句慰邦人。","dynasty":"宋代","title":"次韵周开祖清明会景之作"}
{"author":"韦骧","content":"天地有大故，朝庭凶讣来。五年再罹苦，臣民若为哀。钜贤荷遗托，梦泽滂九垓。衣冠又新命，收泪心悠哉。","dynasty":"宋代","title":"国哀"}
{"author":"韦骧","content":"区区行役临南浦，忽奉来书墨未乾。见报新恩移亳社，便疑衰迹近长安。山危水恶行将免，宦思乡情日渐宽。朝夕放船来就别，赠言应许遗琅玕。","dynasty":"宋代","title":"答王晋叔"}
{"author":"韦骧","content":"勿异繁霜早，园林已具腓。陨时兼夜气，凝处张寒威。月落初分白，阳升还尽晞。棱棱不终日，由此识天机。","dynasty":"宋代","title":"和聂充甫晨霜"}
{"author":"韦骧","content":"醉翁虽已没，遗构在山阿。不比陶潜石，清时乐自多。","dynasty":"宋代","title":"琅邪三十二咏其六醉翁亭"}
{"author":"韦骧","content":"璞琢穷工巧，书帷适用高。得邻辉宝墨，栖迹卧文毫。匪月光长在，非冰暑自逃。千金不论直，一字若为褒。","dynasty":"宋代","title":"水精笔架"}
{"author":"韦骧","content":"十里之间五六湾，行舟终日绕青山。更为先后枫林翠，互出东西古屋閒。酒为孤斟心易倦，诗非共赋思仍悭。秋风飒飒吹襟袂，可是无情促鬓斑。","dynasty":"宋代","title":"泛滁河"}
{"author":"韦骧","content":"单舸西来六月初，偶逃远役且踌躇。幽寻古寺情怀放，高会虚堂暑气除。地主延留情已厚，故人邂逅乐何如。回头陈迹无寻处，姓字閒于壁上书。","dynasty":"宋代","title":"吴六合道原席上"}
{"author":"韦骧","content":"太宗宠异号名臣，五绝当年赐目新。亡也重嗟文物去，石渠东观谓无人。","dynasty":"宋代","title":"咏唐史虞世南"}
{"author":"韦骧","content":"原泉有本养渊渟，更似端人见底清。竹色山光朝暮在，当知涵碧不虚名。","dynasty":"宋代","title":"涵碧池"}
{"author":"韦骧","content":"座隅平地是云山，爽气无穷六月寒。梦得祗知图未善，不知能画不能完。","dynasty":"宋代","title":"涵碧亭"}
{"author":"韦骧","content":"木芙蓉，墙头浅浅红。秋林枝叶十九空，独此蓶扈当秋风。秋风无意开俗眼，俗眼不开须在侬。接䍦斜攲勿嫌重，满篸何恤惊儿童。岂必黄金菊，难辜白玉钟。","dynasty":"宋代","title":"木芙蓉词"}
{"author":"韦骧","content":"萧洒参军宇，回环百亩间。山光侵户牖，柳色锁门阑。尽爱清风满，相仍白日閒。祇赢诗思勇，濡笔溅青纶。","dynasty":"宋代","title":"萧洒参军宇六首其四"}
{"author":"韦骧","content":"萧洒参军宇，疏池小圃东。风荷朝披靡，月竹夜玲珑。樽酒有时满，囊钱计日空。养恬真得地，捽茹乐融融。","dynasty":"宋代","title":"萧洒参军宇六首其五"}
{"author":"韦骧","content":"萧洒参军宇，幽轩占一隅。栟榈双翡翠，薜荔绿氍毹。偃息三年计，炎歊六月无。跧藏晦疏拙，违俗任卢胡。","dynasty":"宋代","title":"萧洒参军宇六首其六"}
{"author":"韦骧","content":"送客欲逡巡，方舟舣棹频。夕阳千嶂外，秋色一江匀。酒面红烟惨，歌眉翠黛颦。昔年离别恨，今日并如新。","dynasty":"宋代","title":"八月泛江送客"}
{"author":"韦骧","content":"风脚无时定，霜花昼亦飞。天愁云四合，树冷鸟相依。陋室群书满，衡门俗客稀。饥肠何以疗，园芋正丰肥。","dynasty":"宋代","title":"十月"}
{"author":"韦骧","content":"木落望始远，阴沈其奈何。遥山云四闭，飞雪两相和。天惨景愈短，楼高寒更多。凝然空引睇，鸿鹄不知过。","dynasty":"宋代","title":"望"}
{"author":"韦骧","content":"千夫挽车载，无计奈人灵。惊起蛟蟠迹，空遗鸟篆腥。莫歌山有栲，始信物如萍。只爱坚姿峭，予眸为尔青。","dynasty":"宋代","title":"和吴常甫移石"}
{"author":"韦骧","content":"突兀见升平，前非望汝灵。尘途虽阖眼，血刃不磨腥。气格希神岳，漂浮贱水萍。遇迁何足计，唯守自然青。","dynasty":"宋代","title":"再和"}
{"author":"韦骧","content":"塞草游驹犊，边城夜不关。健儿心亦礼，老将没于閒。岂见兵符走，唯闻象贡还。从兹徐绩比，不得冢前山。","dynasty":"宋代","title":"塞上"}
{"author":"韦骧","content":"西风吹酒面，楼阁近重阳。悔把菊枝插，幡思乡路长。比来求熟醉，到了减清狂。不是纷华少，纷华我所忘。","dynasty":"宋代","title":"小"}
{"author":"韦骧","content":"自卫区区亦甚勤，刳肠剔柱奈何人。若知射影能相惧，应学含沙得保身。","dynasty":"宋代","title":"食蛤蜊二首其二"}
{"author":"韦骧","content":"祖饯初还重仳违，懒鞭款段入城扉。旌旂人去山川晚，台榭春归花药稀。鼓吹渐遥空望望，旄倪相顾共依依。自怜无以纾诚恋，唯有诗筒殆庶几。","dynasty":"宋代","title":"送别回作"}
{"author":"韦骧","content":"节物惊重九，区区尚山行。固无登高约，迟明即修程。下马入古寺，榜悬凤凰名。来巢古所传，至今得徽称。拂席坐其堂，耳目一以清。歘然壮稚集，往往持盘罂。问其何以至，云此谢秋成。年年当此时，村落相经营。薄具𤌭饤饾，所将惟至诚。感此良自叹，吾生殆如萍。从仕徒衮衮，退亦无田耕。去岁尝为客，今晨复遄征。佳节眼前过，有酒难独倾。紫萸金菊花，何以为芳馨。岂如群野人，蹄涔自纾情。行矣姑勉强，义命心所明。","dynasty":"宋代","title":"九日凤凰寺"}
{"author":"韦骧","content":"人生难计拟，并合若漂萍。稀阔同年会，萧条古县厅。冒寒欺雨势，卜夜托龟灵。漏转歌声促，风馀烛烬零。主樽惭北海，客量过沧溟。愿且留车马，离弦未可听。","dynasty":"宋代","title":"再和范同年得厅字"}
{"author":"韦骧","content":"閒花浪蕊谩芬敷，满槛妖韶体自殊。且看淡红随分有，须知绝品此中无。剪愁魏国掺掺手，辨怯齐门一一竽。已扫幽亭待清赏，更烦佳句预相娱。","dynasty":"宋代","title":"和刘守以诗约赏南园牡丹"}
{"author":"韦骧","content":"金玉来音忽迩闻，开缄恍若对风神。始知渡浙元宵逼，遥想乘时乐事频。恨不衔杯同此夕，可应联咏属他人。果然佳句先垂寄，依旧馀辉返照邻。","dynasty":"宋代","title":"和章致平西兴见寄二首其一"}
{"author":"韦骧","content":"强继高吟岂足论，聊持布鼓过雷门。解颐传咏知辞妙，落笔酬言怯思昏。霜叶舞风鸣碧瓦，寒云漏月射清尊。好传秀句频惊座，索马行将戒守阍。","dynasty":"宋代","title":"又和"}
{"author":"韦骧","content":"入相年馀值狂寇，独随车驾岂非忠。凶胡萌祸根荄远，史笔如何罪及公。","dynasty":"宋代","title":"咏唐史韦见素"}
{"author":"韦骧","content":"肝胆区区岂足矜，抟风宁复计鹏程。未能名迹如山重，且固心诚似水清。学譬治畦犹失溉，文参击缶不成声。感君篇贶虚褒借，强抉蓁芜写鄙情。","dynasty":"宋代","title":"和通甫见赠二首其二"}
{"author":"韦骧","content":"古人多隐钓，意不在徵求。稽海曾垂犗，磻溪旧直钩。声名当日晦，德业后来收。莫笑临流者，持竿迹更幽。","dynasty":"宋代","title":"和独钓其二"}
{"author":"韦骧","content":"汴水日就浅，篙师心不皇。扁舟若无滞，旧里亦非长。残叶馀秋色，明霞接暮光。黄昏未停泊，独自倚危樯。","dynasty":"宋代","title":"舟晚行"}
{"author":"韦骧","content":"下马得危亭，江晴气象清。潮头千顷白，柳色万株明。风物应如古，登临独有情。行春始今日，今日不虚行。","dynasty":"宋代","title":"驻轩亭"}
{"author":"韦骧","content":"舟倚桐庐岸，春风草树明。经由今假道，潇洒旧闻名。山势侵云上，溪流见底清。兹行得佳味，夜枕听滩声。","dynasty":"宋代","title":"过桐庐县"}
{"author":"韦骧","content":"琐琐尘泥迹，悠悠远宦心。一朝何喜甚，连客得家音。义训通千里，人情贱万金。斜阳复东望，依旧暮云深。","dynasty":"宋代","title":"五月到官七月八日始并得家问二"}
{"author":"韦骧","content":"自是重阳过，重阳菊不迟。幽芳始经宿，群好奈随时。未减黄金蕊，何妨白玉卮。赏花非赏节，衰谢直为期。","dynasty":"宋代","title":"和董公肃十日菊二首其一"}
{"author":"韦骧","content":"昨日堕乌纱，游欢等孟嘉。今晨举青眼，独自竞黄花。香冷朝犹盛，人疏势可嗟。明年又重九，何以面芳葩。","dynasty":"宋代","title":"和董公肃十日菊二首其二"}
{"author":"韦骧","content":"夫子吟何切，辞源泻不枯。秋山凿寒玉，夜蚌抉明珠。感叹通前古，风情满五湖。只忧长寡和，白雪本高孤。","dynasty":"宋代","title":"和苦吟二首其一"}
{"author":"韦骧","content":"骧也饶诗癖，才疏思每艰。持毫欲临纸，逐兽不知山。著意穷三百，唯时见一班。羡他唐老杜，气格独优閒。","dynasty":"宋代","title":"和苦吟二首其二"}
{"author":"韦骧","content":"中秋垂一宿，延颈望金波。素魄虽微缺，清光已觉多。圆来殊俯近，观者尚蹉跎。明夕当如鉴，光华更几何。","dynasty":"宋代","title":"八月十四日夜月"}
{"author":"韦骧","content":"八月得中节，今宵秋又中。由来金气王，向尽月华充。玩与多方共，清非别夜同。明皇如未死，依旧惑蟾宫。","dynasty":"宋代","title":"十五夜"}
{"author":"韦骧","content":"明月上天稽，中秋已过期。十分初减处，万目共怜时。不见昨宵盛，安知今夜衰。清光比他夕，犹胜满如规。","dynasty":"宋代","title":"十六夜"}
{"author":"韦骧","content":"寒窗夜将艾，一点映萧萧。燄向鸡声短，花随蝶梦凋。何须惜馀照，且喜近清朝。老婢不知此，荆钗屡屡挑。","dynasty":"宋代","title":"残灯"}
{"author":"韦骧","content":"萋萋广原上，苒苒曲江湄。人迹不到处，春风似有期。句牵碧成阵，蒙蔽密如丝。待看野火烈，百虫悲不悲。","dynasty":"宋代","title":"咏草"}
{"author":"韦骧","content":"一身分二首，一首一铦铓。遇物无微细，交锋即断伤。剪齐繄汝锐，任用在君详。大抵便柔脆，毋令过所长。","dynasty":"宋代","title":"剪刀"}
{"author":"韦骧","content":"勿异繁霜早，园林已具腓。陨时兼夜气，凝处张寒威。月落初分白，阳升还尽晞。棱棱不终日，由此识天机。","dynasty":"宋代","title":"和聂充甫晨霜"}
{"author":"韦骧","content":"霜月孤光在，寒鸡一唱催。晨兴衣未煖，夜诵帙犹开。乡梦还千里，愁肠过九回。浚明何所立，缇室又飞灰。","dynasty":"宋代","title":"次韵和聂充甫冬晓初起"}
{"author":"韦骧","content":"仲弟安居后，先庐忆故乡。暌离何足惜，气义已为光。远址他年见，归心千里长。西风吹别酒，为赋脊令章。","dynasty":"宋代","title":"贾中甫送庆甫弟来尉永兴久之告归仆多其来而重其去乃为诗以送之"}
{"author":"韦骧","content":"地僻少将迎，溪山一概清。秋深孟嘉宅，岁古阖闾城。吏隐全输我，诗豪半属卿。社坛何冷落，濡笔请寻盟。","dynasty":"宋代","title":"公閒念诗社之废寄陶贾二同僚一首"}
{"author":"韦骧","content":"寸禄固拘挛，区区顿豁然。比来符檄至，代者姓名传。公事多閒日，归期不及年。喜情通梦寐，累夕拜亲前。","dynasty":"宋代","title":"见省符知有代官一首"}
{"author":"韦骧","content":"寂默公閒外，新诗忽见撞。比来知燕坐，时得近秋窗。临弈誇能胜，持杯学诈降。相逢怯此病，继晷请然釭。","dynasty":"宋代","title":"和陶掾见寄"}
{"author":"韦骧","content":"湖水渐如带，扁舟渡亦艰。山空翠屏浅，荻老雪花残。立马寒烟际，登楼霭暮间。严闉促回辔，吏隐乐终悭。","dynasty":"宋代","title":"十月暮登延寿阁"}
{"author":"韦骧","content":"新文来复数，旧观顿然还。愿助群锋锐，那惭砥石顽。辞豪虽欲抑，理属不容删。废懒幡多愧，衰迟近学山。","dynasty":"宋代","title":"和鲁成之兄弟见谢"}
{"author":"韦骧","content":"独宿官居静，维舟古岸斜。尘埃犹吏局，烟水寄吾家。乡梦连宵动，归心计日差。向晨望星斗，晓橹趣呕哑。","dynasty":"宋代","title":"代官未至泊舟颁条门独宿署中"}
{"author":"韦骧","content":"雨脚随云断，湖光带日还。微虹初照水，馀雾尚怀山。理网渔歌喜，支篷孤棹閒。萧然安舣泊，尽室画图间。","dynasty":"宋代","title":"南湖晚霁"}
{"author":"韦骧","content":"美构冠名城，区区喜与登。澄泉朝窃鉴，爽气夜相陵。物象方倾盖，襟怀过饮冰。苍葭此何幸，玉树是依凭。","dynasty":"宋代","title":"舍绮霞阁五首呈石丈职方其一绮霞阁"}
{"author":"韦骧","content":"渴忆富川好，官居似隐潜。江山慰情淡，鱼稻养贫廉。旅传无将送，狴牢绝滞淹。疏閒真自得，何恤远炎炎。","dynasty":"宋代","title":"忆富川四首其一"}
{"author":"韦骧","content":"渴忆富川好，孤城插翠屏。淳风在人物，真趣满郊坰。野屋千间古，晴山四壁青。别来千鄙思，偃卧阅图经。","dynasty":"宋代","title":"忆富川四首其二"}
{"author":"韦骧","content":"渴忆富川好，优游度岁时。白云藏治署，苍竹对书帷。弈战侵遗算，诗坛让拥麾。还乡固佳况，畴昔尚深思。","dynasty":"宋代","title":"忆富川四首其三"}
{"author":"韦骧","content":"渴忆富川好，官休欲放船。垂囊买村酿，掷饵得溪鲜。迹寄纷嚣外，怀摅旷逸全。交游日相醉，屡以去期迁。","dynasty":"宋代","title":"忆富川四首其四"}
{"author":"韦骧","content":"云物半阴晴，春罍酒气清。花空叶自隘，梅重核初成。噱论无柔语，酣歌有壮声。翠眉应见笑，先老掷风情。","dynasty":"宋代","title":"即事"}
{"author":"韦骧","content":"所到固为命，嗟君志不通。未施稽古效，遽遘及泉凶。玉毁垂成际，兰摧共茂中。哀歌闭新垄，寂寞四山空。","dynasty":"宋代","title":"周生哀辞"}
{"author":"韦骧","content":"一等出钧陶，唯便儿女曹。诲悭材甚小，扑满祸难逃。所忌同敧器，为忧在错刀。物微诚谕远，招损警贪饕。","dynasty":"宋代","title":"和扑满"}
{"author":"韦骧","content":"词曹新调补，术学久坚完。有位欲行志，爱民无小官。脂车乘短日，山国动微寒。即听佳声满，贤劳岂或叹。","dynasty":"宋代","title":"送处道丈之台任民掾"}
{"author":"韦骧","content":"有子任清时，夫人新拂衣。人生到此乐，天数奈相违。壸肃风规在，奁閒粉泽微。云愁寒垄暮，何处是魂归。","dynasty":"宋代","title":"石夫人挽辞"}
{"author":"韦骧","content":"已矣九泉归，嗟君值短期。胸襟遗草在，孝友阖门悲。学谢生前用，名多没后知。幽冥当自慰，造物本无私。","dynasty":"宋代","title":"石经老挽辞"}
{"author":"韦骧","content":"忆昔厚栽培，怜双异众材。青青江外色，往往梦中来。未得甘棠比，宁随弱柳衰。春华摅劲质，冷淡为谁开。","dynasty":"宋代","title":"忆双栟榈"}
{"author":"韦骧","content":"作邑惭无术，怀民赖有年。讼筒消不逞，宾席汰非贤。奉养庭闱稳，论求典册全。谁言非吏隐，山水匝城堧。","dynasty":"宋代","title":"县斋即事"}
{"author":"韦骧","content":"雨止山路滑，肩舆进亦难。官拘当勉力，室处岂非安。浅涧流还急，鸣禽意自宽。来归虽薄暮，古寺且盘桓。","dynasty":"宋代","title":"金华按覆回止普净"}
{"author":"韦骧","content":"邑落皆山水，登楼远目通。从容民事外，游息圣经中。画饼羞虚誉，持衡尚至公。此心难语俗，举袂挹松风。","dynasty":"宋代","title":"登楼"}
{"author":"韦骧","content":"出野暴雨作，迟晴方戒行。溪山百里秀，气象一番清。于役途虽远，祛虑意自平。民田况交隶，足以慰予情。","dynasty":"宋代","title":"离邑之衢按狱"}
{"author":"韦骧","content":"路转方塘口，塘莲云不如。孤芳已难值，秀色况非馀。及鉴波平后，飘香雨过初。泥途忧溅污，顽鹜仗谁祛。","dynasty":"宋代","title":"野塘白莲"}
{"author":"韦骧","content":"隐隐苍山壁，蜿蜒此蛰身。物生多有象，人附即为神。头角千年古，威灵一境伸。确然难以诘，立马为逡巡。","dynasty":"宋代","title":"石龙"}
{"author":"韦骧","content":"欲及乾元节，登遐诏忽翻。万方钧疾痛，三纪被仁恩。气象河山惨，光华日月昏。小臣忠未效，饮泣望昆崙。","dynasty":"宋代","title":"闻国哀"}
{"author":"韦骧","content":"吏役谁婴绕，寻幽得二三。穿云离古观，冒月宿灵岩。乘兴诗何择，孤游语自缄。寄言酬地主，清赏可无惭。","dynasty":"宋代","title":"自灵岩回途中寄颜令"}
{"author":"韦骧","content":"前贤重交际，世俗竞将迎。用礼皆由正，知和始可行。候亭增旧构，题榜易先名。训徼非存远，还当鉴鄙情。","dynasty":"宋代","title":"和亭"}
{"author":"韦骧","content":"日出乾坤静，阴霖革累旬。前溪声未减，绿野秀如新。人意犹祛病，物心疑再春。此情谁解赋，先手属东邻。","dynasty":"宋代","title":"和伯英初霁"}
{"author":"韦骧","content":"秋风动林叶，山国早寒轻。较艺精神暇，持杯语论清。勿辞淹锁院，未用尅归程。留意如求举，终当不误评。","dynasty":"宋代","title":"衢梁试院呈同事"}
{"author":"韦骧","content":"落笔流星缓，酬言白璧轻。鄙辞翻可愧，老格有馀清。择士无精鉴，糊名况旧程。更烦为大句，使我壮文评。","dynasty":"宋代","title":"依前韵酬张屯田和诗"}
{"author":"韦骧","content":"公庭日无事，民伍正蚕耕。夏浅寒犹在，云浓雨易成。图书存远古，诗酒有馀情。傲吏居幽僻，其谁诮近名。","dynasty":"宋代","title":"初夏公馀"}
{"author":"韦骧","content":"故岁局重城，填然思不清。归来见春老，何处慰诗情。顾我几茅塞，知君已帙盈。社坛当未废，旧约可寻盟。","dynasty":"宋代","title":"自郡还寄长道"}
{"author":"韦骧","content":"宿阴初卷尽，万状正萧然。夜色兼秋半，人情爱月圆。褫巾洒浊酒，露坐幕青天。佳节还相遇，阳阳忆去年。","dynasty":"宋代","title":"中秋南康夜会得天字"}
{"author":"韦骧","content":"月华乘颢气，人竞此宵明。旧会嗟经岁，修途为辍程。凉飘襟袖爽，秋入管弦清。莫诮红裙饮，新诗亦间成。","dynasty":"宋代","title":"假道南康长道语今夕中秋正故岁聚并喜乐时也遂留以夜饮饮半和所示诗"}
{"author":"韦骧","content":"箫鼓厌喧豗，瓯声可荐杯。鸣珂秋猎骏，锵佩晓朝回。挹注虽为助，甄陶别有胚。玉纤敲击锐，惊起玉山颓。","dynasty":"宋代","title":"击瓯"}
{"author":"韦骧","content":"林沼春归后，幽芳日益添。芭蕉翠羽扇，芦笋碧牙签。薄霭笼夷径，微波荡曲檐。主人山野性，杖屦此无厌。","dynasty":"宋代","title":"林沼春归后"}
{"author":"韦骧","content":"未晓驱车出，炎蒸畏日高。苍茫侵雾气，隐约听鸡号。流滞还尸禄，奔驰敢叹劳。苦吟随处有，未始废陶陶。","dynasty":"宋代","title":"晓出候按察"}
{"author":"韦骧","content":"将旦云天惨，前瞻使旆高。田翁持火走，山鸟向人号。自哂折腰久，谁怜负弩劳。解从归去乐，空愧不如陶。","dynasty":"宋代","title":"自和"}
{"author":"韦骧","content":"苍葭欺绿鬓，白水照朱颜。掷饵渊渟处，牵钩荡漾间。亦知鱼呴沬，肯学雀衔环。且欲资清旷，消磨永日閒。","dynasty":"宋代","title":"和独钓其一"}
{"author":"韦骧","content":"古人多隐钓，意不在徵求。稽海曾垂犗，磻溪旧直钩。声名当日晦，德业后来收。莫笑临流者，持竿迹更幽。","dynasty":"宋代","title":"和独钓其二"}
{"author":"韦骧","content":"池间𩉾鞢红，特尔不雷同。共本青跗瘦，骈头秀色充。湘娥心并恨，江女佩双空。忍负流觞乐，虚教逐暮风。","dynasty":"宋代","title":"双莲二首其一"}
{"author":"韦骧","content":"临风皆独媚，同蒂忽相亲。擢秀材宜合，飘香势自钧。虽惭两岐瑞，已掩百花春。定是怜濡滞，殷勤悦主人。","dynasty":"宋代","title":"双莲二首其二"}
{"author":"朱耆寿","content":"樱桃抄乳酪。正雨厌肥梅，风忺吹箨。咸瞻格天阁。见十眉环侍，争鸣弦索。茶瓯试沦。更良夜、沉沉细酌。问间生、此日为谁，曾向玉皇、案前持橐。龟鹤。从他祝寿，未比当年，阴功堪托。天应不错。教公议，细评泊。自和戎以来，谋国多少，萧曹卫霍。奈胡儿自若，惟守绍兴旧约。","dynasty":"宋代","title":"瑞鹤仙（寿秦伯和侍郎）"}
{"author":"刘大夏","content":"晓来联骑踏晴沙，风景苍苍一望赊。几处白云前代寺，数村流水野人家。莺啼别墅春犹在，马到西山日未斜。回首不知归路远，九重宫殿隔烟霞。","dynasty":"明代","title":"西山道中"}
{"author":"刘大夏","content":"春风吹暖布新晴，远迩频闻击壤声。为乐自忘终日倦，遗安应效古人耕。更无世故来萦虑，只解农功是养生。堪笑宦游江海客，几人勋业著升平。","dynasty":"明代","title":"陌上耕农"}
{"author":"刘大夏","content":"夜色苍苍月渐西，千官待漏立金闺。龙飞咫尺天颜近，虎拜从容佩响齐。花迓宫袍云锦重，柳披春仗露梢低。眼中并识文明治，东阁前头取次题。","dynasty":"明代","title":"早朝"}
{"author":"刘大夏","content":"漏残高阁月华低，曙色分来紫禁西。帘捲香烟龙衮见，佩和仙乐鹭班齐。陛头咫尺承天语，花底从容坐御堤。遥忆故人何处是，楚天云树望中迷。","dynasty":"明代","title":"早朝寄所知"}
{"author":"刘大夏","content":"青山隐隐水悠悠，此日披图忆旧游。远树云开湘浦晚，孤帆日落洞庭秋。萍踪自昔随流转，华发谁今为国忧。却笑薄才终恋阙，湖山雅趣付君收。","dynasty":"明代","title":"湖山雅趣图为太仓张俞题"}
{"author":"刘大夏","content":"别是江南一种梅，年年先占早春开。东风有意怜冰骨，冻雪无情压绛腮。仙子自知丰格在，北人宁作杏花猜。虽然未见调羹实，一寸丹心绝点埃。","dynasty":"明代","title":"红梅"}
{"author":"刘大夏","content":"最是祗园佳境深，白云堆里路难寻。禅房未了看花兴，清梵空闻隔叶音。酒醒微风双树远，诗成斜日半山阴。相逢拟就汤休宿，古钵分泉洗渴心。","dynasty":"明代","title":"寻功德寺失道"}
{"author":"刘大夏","content":"谁将西子比西湖，此日凭栏一吊苏。楼外江山依旧在，湖中歌舞几时无。自怜白发千茎短，徒有丹心一寸孤。归去九重如赐问，萧条今日在三吴。","dynasty":"明代","title":"六月三日登净寺望西湖"}
{"author":"刘大夏","content":"黄金台下唱骊驹，送客南归万里馀。一命未沾天子泽，满囊空载古人书。暖侵山雪新晴后，春入江梅欲绽初。宦况何如家食好，白云飞处是匡庐。","dynasty":"明代","title":"送人还江西"}
{"author":"刘大夏","content":"匹马迎风㧕外嘶，停鞭私语换前题。千年故事怀江左，一路青山似镐西。此地传闻曾见虏，何人谈笑合封齐。感时无限伤春意，潦倒都因醉后迷。","dynasty":"明代","title":"和李宾之再游西山韵"}
{"author":"刘大夏","content":"青春作客几经年，白发犹怜未息肩。领得丝纶来远峤，不辞风雨度危巅。半空云锁浑无地，一径人通直有天。闻道前途山更险，及时须着祖生鞭。","dynasty":"明代","title":"乙巳二月在闽雨中度福安县大岭"}
{"author":"刘大夏","content":"清时作宦得閒游，更喜祗园景物幽。山色连云迷晓径，松声绕涧杂寒流。层台回首诸天近，半日凭栏百念休。薄暮归来心更乐，离离禾黍万家秋。","dynasty":"明代","title":"游闽中玄妙寺晚归偶成奉同行徐沈二公"}
{"author":"刘大夏","content":"重阴绕屋蔽晴晖，独卧东庵半掩扉。日似小年人事简，风如太古世情稀。石田有稻供蔬食，野径无尘染素衣。一段山居多少趣，临风几度倦高飞。","dynasty":"明代","title":"山居偶成"}
{"author":"刘大夏","content":"蚤年书剑客京师，愧以疏慵辱子知。龙榜已欣曾并举，凤池犹幸重相随。交游满眼还谁厚，尔汝忘形有宿期。总道玄都盛桃李，东风宁肯弃残枝。","dynasty":"明代","title":"赠李西涯"}
{"author":"刘大夏","content":"奉命南来十二程，风光感目不胜情。几家桑梓编新户，何处松楸蔽旧茔。问俗独怜今日异，留田敢废后人耕。相逢莫道悠悠者，牧守如今是弟兄。","dynasty":"明代","title":"赴广东过东平马上因简萧九鼎"}
{"author":"刘大夏","content":"风雨凄凄客思凉，况逢冬至在殊方。愁看瘴岭遮天短，独拥寒衾觉夜长。地杂夷情休问俗，庭无官事懒升堂。醇醪幸接周公瑾，百感伤怀总欲忘。","dynasty":"明代","title":"南宁遇冬至雨中有感呈同事二王公"}
{"author":"刘大夏","content":"邕州壤地接交南，凄楚夷风不忍谈。男女歌谣成卺礼，官民尔汝集茅庵。瘴来山谷云应黑，毒入溪河水尽蓝。漂泊独怜吴楚客，故园回首意何堪。","dynasty":"明代","title":"闻从者谈邕州土俗柬王佥宪"}
{"author":"刘大夏","content":"烟波沧海九衢尘，北去南来笑此身。清世自惭无补地，白头犹作未归人。故乡儿女多荒废，仕路交游半隐沦。洛社诗成何日事，楚江西畔觅香莼。","dynasty":"明代","title":"往香山海上"}
{"author":"刘大夏","content":"欹枕秋风负胜招，群仙遥忆下烟霄。红螺醮甲金波重，宝鸭迎风玉篆消。古锦奚囊推贺笔，清时吏隐笑由瓢。山花与主新名字，老我吟成侑酒谣。","dynasty":"明代","title":"次西涯学士饯衍圣公作"}
{"author":"刘大夏","content":"临沱新作辋川庄，乔木牵萝接草堂。山势东环云泽远，水源西出汉江长。秀钟人物滋三世，清绕门栏擅一方。君实归来须入社，黄花酿酒日闻香。","dynasty":"明代","title":"题孙懋仁沱西别业"}
{"author":"刘大夏","content":"早窃湖南第一筹，时承蟒玉宠光优。八千里外充行伍，四五年前别冕旒。捧檄丹心怜我拙，乘桴沧海共谁忧。逢人若问停车处，直到关西最尽头。","dynasty":"明代","title":"宿新乐县寿圣寺壁间有唐人早朝诗依韵写怀"}
{"author":"刘大夏","content":"平生自顾百年间，九分驱驰一分閒。绿野误违三品地，白头今到六盘山。冰行雪渡知前定，运去年衰值后艰。寄语同年老知己，天涯孤客几时还。","dynasty":"明代","title":"过六盘山遇雪寄西涯阁老"}
{"author":"刘大夏","content":"界限山河汉与胡，生成天险卫秦都。初经边塞劳军送，老步冰桥倩客扶。故老千年思蹇叔，长城万里惜扶苏。不知鹿走坑儒事，更有何人诫后车。","dynasty":"明代","title":"蓝州渡河孙守备领兵护行"}
{"author":"刘大夏","content":"老年飘泊在天涯，番汉丛中信作家。塞下风寒愁戌火，城头日暮惨悲笳。山溪险阻来时路，江汉微茫梦里槎。故旧乘骢来又别，殷勤为我报京华。","dynasty":"明代","title":"俞佥宪报京师信息"}
{"author":"刘大夏","content":"东望乡关各一天，闭门閒坐思悠然。时催节候临端午，地尽江山到醴泉。往岁忧劳浑是梦，老年眈静似成仙。感怀吟罢无他事，祝颂君王有万年。","dynasty":"明代","title":"端午日感怀"}
{"author":"刘大夏","content":"临岐莫厌酒杯深，此去何年更盍簪。秋塞比来多便雁，殷勤时慰故人心。","dynasty":"明代","title":"彰德别叶庭荗"}
{"author":"刘大夏","content":"甲胄森严意气豪，马头威振阵云高。戎王胆落天山外，鼠首穹庐望羽旄。","dynasty":"明代","title":"题杨参将出征"}
{"author":"刘大夏","content":"博带乌纱步骤迟，风流不似阵前时。将军岂是乖戎略，要使边人识汉仪。","dynasty":"明代","title":"自题衣冠乘马小像"}
{"author":"刘大夏","content":"到处烽烟警客肠，津头幸有济舟航。暮云春树怀人处，独倚春风醉晚觞。","dynasty":"明代","title":"谪回东莆田林都宪"}
{"author":"刘大夏","content":"老冒风尘万里行，蒲轮今日出都城。独怜陌上王孙草，一任寒霜不世情。","dynasty":"明代","title":"戌中故旧无来见独严仲洪赠诗和之"}
{"author":"刘大夏","content":"荷戈老出玉门关，圣主恩深又许还。独感多情陈阃使，音书频问到东山。","dynasty":"明代","title":"寄谢浙江陈都阃"}
{"author":"刘大夏","content":"吾道乾坤大，神功宇宙长。六经垂宪典，百世乐虞唐。圣主崇殷礼，春丁启旧章。制从天上下，诚在币先将。斗柄回霄汉，黉宫列冕裳。炉烟环殿袅，庭燎烛天煌。飒沓韶钧奏，清芬黍稷芳。舞容辉俎豆，歌吹杂笙簧。肃肃神如在，颙颙气若藏。致恭三献爵，饮福再升堂。遥听青衿赞，稀闻玉佩锵。松阴移晓月，人影散寒霜。回首看车马，徐徐过庙墙。","dynasty":"明代","title":"仲春陪祀先师于太学"}
{"author":"董朴","content":"庙食空山八百年，衣冠犹是李唐前。汴河十里垂杨柳，何似松阴数亩田。","dynasty":"宋代","title":"保应庙"}
{"author":"高佑釲","content":"六月经长路，孤舟问去津。自怜垂钓者，忽作远游人。门户凭诸弟，关山忆老亲。平生慷慨意，到此一沾巾。","dynasty":"清代","title":"落帆亭别诸弟"}
{"author":"高佑釲","content":"慈仁怪松枝如铁，年深鳞甲欲飞裂。拿云抉石龙虎形，见者惊喜叹奇绝。我曾三度至燕都，酷爱此松天下无。安得写以韦偃笔，使吾坐卧对此图。每返鸳湖远相忆，梦魂长在苍松侧。今来结伴绩前游，未午拍浮到日昃。尝闻豫章乔木栋梁材，工师远取江之隈。何如此松磥砢抱奇质，五百年来尚在哉。","dynasty":"清代","title":"同沈留侯陈淡持汤千里饮报国寺松下"}
{"author":"辅国将军","content":"乌乌在虚飞，玄驹遂野依。名今编户籍，翠过叶生稀。个树枝条朽，三花五面啼。移家朝度日，谁觉□□□。","dynasty":"唐代","title":"为刘洪作"}
{"author":"辅国将军","content":"个树枝条朽，三花五面啼。移家朝度日，谁觉。","dynasty":"唐代","title":"为刘洪作其二"}
{"author":"王闿运","content":"秋云洗晨光，庭树碧已散。风期偶然照，水石若在眼。清淇忆晓涉，尘虑得初盥。日色马上明，波痕鹭边浅。沦漪自然绿，空秀不可限。樵汲带清景，望望使步缓。自从闭门来，屡见王路蹇。泽衰怀绿猗，道难惧蓬转。情闲地仍幽，物扰理自遣。谁谓山水深，方从寸心远。","dynasty":"清代","tags":"秋天，写景，回忆","title":"秋晓风日偶忆淇上"}
{"author":"王闿运","content":"浮烟暗一城，孤月四边明。渔火动多影，湘流静有声。风高寒望眼，漏永逼秋情。危磴荒池外，清时草渐生。","dynasty":"清代","title":"城上月夜"}
{"author":"王闿运","content":"作客真成计，逢春定别家。故园风过柳，残月夜依花。岐路马犹顾，轻波鸥自斜。离心共芳草，著处便天涯。","dynasty":"清代","title":"春社日往邵阳道中杂诗其一"}
{"author":"王闿运","content":"细路引沙圻，墟人趁夕晖。烟深镫影大，舟泊水声微。晚渡争操楫，春寒懒换衣。垂杨最关客，迎送总依依。","dynasty":"清代","title":"春社日往邵阳道中杂诗其二"}
{"author":"王闿运","content":"喉舌通三省，脂膏尽五年。分忧群帅苦，闻喜万人传。破竹成今日，栽瓜满废田。便应乘夏水，浩荡起戈船。","dynasty":"清代","title":"喜闻官军收复九江寄胡巡抚其一"}
{"author":"王闿运","content":"日月光麟阁，风烟望鹤楼。转粮关内相，筹笔武乡侯。夹道弓刀肃，横空江汉流。书生能料事，虚作杞人忧。","dynasty":"清代","title":"喜闻官军收复九江寄胡巡抚其二"}
{"author":"王闿运","content":"力战诚孤注，兵机有万端。遗民翻涕泪，百胜转艰难。日落江潮白，城空夏木寒。向来论进取，不独守凋残。","dynasty":"清代","title":"喜闻官军收复九江寄胡巡抚其三"}
{"author":"王闿运","content":"倾国论军赏，酬功恨爵稀。竟闻收大郡，不愧总戎机。翠羽貂边玉，鹅黄马上衣。看君邀异数，感激在骞飞。","dynasty":"清代","title":"喜闻官军收复九江寄胡巡抚其四"}
{"author":"王闿运","content":"倦客看城郭，他年厌鼓鼙。转蓬随马足，移柳旧乌啼。子弟元从楚，风云势壮西。夜深看北斗，长剑自提携。","dynasty":"清代","title":"喜闻官军收复九江寄胡巡抚其五"}
{"author":"王闿运","content":"南苑依依柳，犹能送客骖。微生天意惜，孤影别愁堪。晓月供憔悴，征鸿度两三。浅黄深碧外，只是忆湘潭。","dynasty":"清代","title":"自京赴济南途中秋兴其一"}
{"author":"王闿运","content":"一角钟山，朝朝拄笏，宦情不如归兴。君恩容卧治，且饶与、皋兰轺乘。公才须称。喜六旆红停，皖山青映。新开府，早秋衙鼓，雁声遥应。还认。油幕看人，问故人别后，好风谁赠。白蘋江上句，料难共、吴兴争胜。戟门香凝。有得意诗篇，赏心图帧。君知否、楚云楼阁，有人闲凭。","dynasty":"清代","title":"翠楼吟其二继莲畦为江藩，与端督龃龉。朝命移甘肃，于道令权皖抚，故为此"}
{"author":"王闿运","content":"才送春归，当阶芍药，剩红留影。风寒雨细，谁问绿苔芳径。晓光笼、阑干暗凭，寂寞谁管离愁醒。只翠禽双语，似知人闷，笑人孤另。强起开明镜。又照见横波，泪痕香冷。今年好月，孤负粉樱红杏。甚佳期、寒食踏青，倡条冶叶闲寄兴。但昏昏，梦入梨云，早莺啼懒听。","dynasty":"清代","title":"琐窗寒甲寅四月，夏气犹寒，芍药已残，新荷未出。登楼晨望，霭然有作"}
{"author":"王闿运","content":"好春蚕事早。竹外篱边，豆花香了。自挈筠笼，摘得绿珠远小。城里新开菜市，应不比、家园风调。樱笋较。甘芳略胜，点盐刚好。曾闻峡口逢仙，说姊妹相携，世尘难到。近日相煎，怕被豆根诗恼。寄与尝新一笑。想念我、晨妆眉扫。风露晓。园中芥荃将老。","dynasty":"清代","title":"玉漏迟其一滋摘蚕豆寄窊，为作一词，索才女和"}
{"author":"王闿运","content":"和章来不早。又碧池深涨，绿荷开了。消夏闲吟，正拂浣花笺小。军将打门传送，刚谱得、红闺新调。谁唱定风波，墨向盾头磨好。堪怜十四琼枝，似四折瓜稀，仙凡颠倒。且向深山，聊避六根烦恼。偶得开颜一笑。便一斗胸中尘扫。清镜晓。提防玉关人老。","dynasty":"清代","title":"玉漏迟其二为滋和代懿作"}
{"author":"王闿运","content":"岳云远到南横，尚书旧第风筝碎。人生逝水，几家诗社，又兴吟事。西蜀才人，少年潘鬓，暗惊铅泪。笑诗翁充老，龙钟自喜，浑不管，陈抟睡。今日法源春醉。问归魂，可留琼佩。再传弟子，比康南海，更加憔悴。来往燕台，驴背驮诗，遗篇不坠。恨虞渊日薄，黄公垆畔，更无题字。","dynasty":"清代","title":"水龙吟题岳云闻笛图"}
{"author":"王闿运","content":"小姑吟罢英雄老，再起南征。转恨余生，凄诉琴声杂鼓声。微之也悔从前误，误了莺莺。莫误卿卿。可惜风流顾曲名。","dynasty":"清代","title":"采桑子二阕其一"}
{"author":"王闿运","content":"书生却有元戎胆，醉罢蒲桃。笑摘红蕉。茉莉花前宿酒消。思量冷暖吴钩剑，重把灯挑。细捻香烧。一卷兵书付小乔。","dynasty":"清代","title":"采桑子二阕其二"}
{"author":"王闿运","content":"十二桥边树，枯薪尚有根。西风乱芦叶，孤月出关门。跸道悲龙过，寒塘独鸟喧。先皇全盛日，生晚共谁论。","dynasty":"清代","title":"自京赴济南途中秋兴其二"}
{"author":"王闿运","content":"马色渡河秋，萧萧向德州。江淮今罢运，冯李昔潜谋。久重平原守，闲看鬲水流。羁愁不成梦，那更听齐讴。","dynasty":"清代","title":"自京赴济南途中秋兴其三"}
{"author":"王闿运","content":"驻马官桥侧，邮程数再经。河流荡日白，山色背天青。晚麦疲民种，荒田积水腥。应怜风土变，休喜似湘酃。","dynasty":"清代","title":"自京赴济南途中秋兴其四"}
{"author":"王闿运","content":"久别江南雨，春声似故山。市喧贪晓静，舶散待潮还。楚俗余珠履，禽言效越蛮。晨门莫相访，即此闭柴关。","dynasty":"清代","title":"上海客舍晓坐听雨"}
{"author":"王闿运","content":"六月炎州火作山，冬来河朔雪盈鞍。冰天热海闲经过，未觉人间万事难。","dynasty":"清代","title":"齐河道中雪行偶作"}
{"author":"王闿运","content":"雄剑不希世，光气腾紫霄。登城敌头白，挥手明星摇。千秋神怪有离合，满堂华烛风飒飒，此时起舞翻离觞，六月寒云欲飞雪。弹铗辞君归故山，白波九道流潺潺。请君直斩长鲸背，洗剑秋河明月寒。","dynasty":"清代","title":"雄剑篇赠别李伯元"}
{"author":"王闿运","content":"龙生别我当为客，青波平挂章江席。同时李子好远游，书剑苍茫无所适。良夜迢迢接深语，此时愁坐扬云宅。两君三十同不官，大壑楩楠天所惜。东南民气复萧瑟，惨淡空怀济时策。高名落拓难弃置，犹与诸侯掌书记。洞庭有客方归来，憔悴青衫不如意。槭槭芳洲吊祢衡，长江浪急空山平。夏口萧条托黄祖，庸才敢与孙郎争。书生傲睨当时事，塞默无言有深意。祇将词赋掩奇才，肯向荆州出奇计。文章得祸非所料，孔公叹息曹公笑。蹭蹬于今又一时，掉头誓拟终屠钓。彭蠡湖外鼓声死，江风夜起黄州水。坚壁同时走督师，旌节相望二千里。君今投分向人间，挟策何曾敢一言。衣冠南渡荆扬远，鼓角西来江汉翻。黄昏尘满别云暗，送子归来方闭门。","dynasty":"清代","title":"龙生行送皞臣往南昌兼送李篁先"}
{"author":"王闿运","content":"空山霜气深，落月千里阴。之子未高卧，相思共此心。一夜梧桐老，闻君江上琴。","dynasty":"清代","title":"寄怀辛眉"}
{"author":"王闿运","content":"晓色初明白马嘶，北岩雨霁秋鸦啼。相逢十日正堪别，门前枯柳几人折。西风吹水浮马蹄，东阡南陌无端倪。樵人自问下山路，归客今过青岭西。五年相识干戈后，往往空村共杯酒。近闻下诏徵贤良，与子才名在人口。田舍老翁莫论事，洛阳狂生长太息。拂衣徒步且归来，看剑纵横泪沾臆。城头画角萧疏鸣，舍傍秋草昼夜生。驱车莫作远游赋，悲歌聊拟少年行。昨夜微霜入罗幕，美人独梦锦衾薄。陵上桂枝风下零，月里松子衣前落。仙女山中红树深，相思咫尺碧山阴。斜阳寂寂石林气，云冷烟空何处寻。","dynasty":"清代","title":"送蔡与循"}
{"author":"王闿运","content":"清秋风日宜别离，石弯双折垂杨枝。醉把金鞭入红树，坐看孤棹出青溪。溪回路转秋烟烧，咫尺千重隔芳峤。马上相逢舟上人，遥遥语笑风吹到。道旁回首各东西，客子经过意不迷。芦洲碧水随秋雁，茅屋炊烟闻午鸡。云山十日同游衍，云林几曲仍相见。别后谁言即歧路，归来孤坐怀清晏。高楼寂寞向黄昏，独想行舟拂月痕。空江夜泊亲渔火，微路潜行度石门。秋山远近寻烟树，迢迢自作怀人句。晚津骄马渡频嘶，长记停鞍送君处。","dynasty":"清代","title":"与循行日同送陈希唐令弟泛舟下湘别于明冈渡口余骑送与循至石弯归行涓岸复遇陈舟遥语而别"}
{"author":"王闿运","content":"湖亭衰柳对金堤，石桥霜色晓凄凄。青溪往事随云影，细路孤行信马蹄。孤行影照澄波碧，荒草覆烟寒寂寂。酒客乱离今半死，僧童长大犹相识。水阁阴连花岛弯，还从碧槛望红栏。月明古树无鸦宿，雪外西山见鹤还。半房初日门空锁，深殿微风明佛火。愁里难吟访旧诗，客中暂得焚香坐。阑干寸寸是前游，去时凄恻到时愁。红颜对镜初嫌老，碧藕无花早过秋。懒性从来甘寂寞，物论逍遥无住著。解道波澜起寸心，始信人间有哀乐。当时豪竹并哀弦，一罢清尊便五年。后夜相思梦渺渺，祇余孤月照湖烟。","dynasty":"清代","title":"重游南昌东湖水亭"}
{"author":"王闿运","content":"玉瓦映朱楼，雪照千家县。深林翼孤峰，烟拥三重观。青澜既潭沱，寒树犹明茜。悠悠扣楫讴，渺渺惊凫乱。赏心不假言，余秀殊可玩。","dynasty":"清代","title":"富阳"}
{"author":"王闿运","content":"朝作白头吟，夕代东武讴。西风一夜起秋色，满堂宾客增离忧。送君西行太行道，滹沱连云没秋草。人生富贵须少年，倏忽穷愁至将老。京华来往十四春，布衣疏食家仍贫。只言白璧报知己，惟见黄金赐近臣。一旦繁华人事改，百道鲸波喷沧海。匣中宝剑三四鸣，万户侯封不相待。坐中有客奏兵机，绝国萧条无是非。空开西域蒲桃酒，且尽墙东鹦鹉杯。持杯却问霜台客，祇恐中兴有遗失。致君尧舜公等知，七疏书成万人惜。卑官落拓更可怜，嗟君欲去知君贤。莫辞便作折腰吏，何时得种公家田。从来形势称三辅，太原雄关任腰膂。借问年年汾水秋，即今谁作并州虎。此别东西各自悲，古寺钟鸣来客稀。惟有鸣蝉聒人意，夜来啁哳在高枝。","dynasty":"清代","title":"酒集法源寺送龙知县汝霖试用山西兼赠郭编修嵩焘尹御史耕云郭新从大沽防营入奏兵状与尹言夷务故有是赠"}
{"author":"王闿运","content":"幽柏涧并青，芳草径初碧。参差重阁外，峭茜山四壁。入门松风起，偶坐溪亭夕。灵泉度烟响，归人共鸦息。暂闻清梵落，始觉心未寂。暝色春濛濛，孤此云外石。","dynasty":"清代","title":"入西山从潭柘寺东涧至山亭"}
{"author":"王闿运","content":"潇碧延清窗，掩映三竹林。坐对白云暮，安知溪水心。微风又如何，历历一钟音。春心夜始寒，想像空山深。幽梦断复续，吾其观古今。","dynasty":"清代","title":"潇碧房听阶上流泉"}
{"author":"王闿运","content":"坛空松阴阴，山色春更静。风移龙蜿蜿，云散日靓靓。飞襟一里翠，度石双屐冷。娟花不出谷，独对山露醒。芳香路之半，远近自春影。日暮逢归樵，相看在人境。","dynasty":"清代","title":"从戒坛下至可罗村"}
{"author":"王闿运","content":"长沙学士才名羡，澄湘台下初相见。当时鼓角翻江波，取别匆匆若飞电。七年卧病黄鹄矶，即君留滞周南时。汉口霜凫冻冲网，有酒相呼斛酌之。我年未壮君已艾，众中许我倾流辈。鹦鹉洲前狂笑来，祢衡惊起仍相怪。古来盛名多零丁，看君早入承明庭。浮云富贵长过眼，三台跂足如蓬瀛。嗟余抱玉求高价，白须趋走都堂下。人生得失苦相欺，与君同被时人嗤。一回相逢一回老，惟有诗思如婴儿。郭侯知君复知我，酒边论君每移坐。为言年少妒风流，高堂挟瑟双倭鬌。即今老去看文君，丝竹余音不忍闻。颇忆东山谢安石，远愁西第沈休文。南洼明月清光绝，古往今来圆又缺。且应击缶对高吟，莫遣当窗照华发。彰门晓树映宫楼，冠盖憧憧车马流。持戟同僚揖王董，登车新雨论黄周。元亭寂寞秋苔绿，季主逡巡不能卜。西风落叶闭重门，悄然坐梦深岩屋。余亦长歌归故关，白云幽涧水潺潺。他年乘兴一相见，分作淮南大小山。","dynasty":"清代","title":"赠翰林周学士寿昌"}
{"author":"王闿运","content":"九疑云破天难补，年年迸作潇湘雨。水驿无更秋被寒，木兰船背如繁鼓。二妃老去双蛾绿，月过璇宫冷阶玉。祇将清泪报深恩，分付三竿两竿竹。秋长雨细无人听，流落蛮荒幽咽声。瑽瑽摵摵止还作，鸳瓦明镫俱有情。关河何处无秋雨，泪粉啼花不劳数。省识潇湘万古愁，独眠独梦看看曙。","dynasty":"清代","title":"潇湘秋夜雨曲"}
{"author":"王闿运","content":"曾侯昔起田间师，将用拙速胜巧迟。腰镰执梃五千众，大捷湘上名天知。当时提督一马竿，突阵横贼风电驰。南人好船不好马，水师万舸横江湄。三河一败兵如灰，虽有舟楫无由施。陆军气夺贼马蹄，都统扬扬建两旗。始知骑步定天下，曹公不敌董卓儿。驱勒农夫学腾跨，项强胫直百不宜。我年二十骋身手，超坑堕堑抛金羁。驽骀多肉骥多骨，炎方刍稻难调治。马侯将马识马性，如造父孙汧牧时。是时王师苦不利，曾侯避地黄山陲。骅骝蹇驴尽无用，相与蚁垤为娱嬉。据鞍一笑何生痴，壮士恨不革裹尸。清秋一桨下鄱水，归来但觅果下骑。春风秋日偶盘骤，骨脉和协心颜怡。马侯牧方聊小用，千金擗纩越女蚩。尔来廿年不问事，死生贵贱和天倪。偶从蠹牍见名姓，使我心热神{亻甯}疑。松阴长簟恍未冷，苦战身死真何为。忆尔伊凉骋千里，郁气一吐月晕亏。战马长嘶饮河水，谁甘老死皂隶笞。余亦放马衡山阳，梦中不听晓角吹。马侯马侯身死莫论功成败，君不见湘乡石马青苔滋。","dynasty":"清代","title":"马将军歌"}
{"author":"王闿运","content":"酌泉试茗平生好，惟有蒙茶远难到。名高地僻少愈珍，梦想灵芽但西笑。春动岷嶓花药香，故山新茗渴未尝。石花露叶今始见，开缄已觉炎风凉。闻道仙根汉时活，七株常应鸣雷发。王褒遣僮不敢担，长卿识字名空撮。贡登天府二千年，龙衮亲擎飨帝筵。从此人间不曾识，苔阑十里围云烟。年年叶共周天转，银泥小合盛三片。至尊晨御偶一煎，王公那得分余羡。吴越湘湖名品多，祇供嫔女泼云涡。含霜焙火争春早，散雪流芳付驿驮。一闻蜀使当秋进，始觉后时天所吝。闻名乍见已足夸，川纲长价开中引。达赖熬茶静远荒，红茶航海动西洋。从来盐铁一时利，谁言此物关兴亡。肸蚃馨香元有自，百草纤微岂堪比。对此沈吟不忍煎，如观法物郊坛里。山人掉首百不知，松风一榻轻烟迟。园茶采采共葵菽，迎凉且咏豳公诗。世间远物徒为累，宁知跂石眠云味。一啜余甘复几时，支颐坐看西山翠。忽忆君山北渚濒，乱余枯蘖杂樵薪。五峰深处寻真隐，傥遇披霞旧种人。","dynasty":"清代","title":"蒙山清茶歌"}
{"author":"王闿运","content":"锦水绿未波，摩诃柳初碧。东风昨更寒，为送将归客。兰陵归客感年新，不待莺啼早惜春。二月云山三峡树，五湖烟水一家人。枫树青青洞庭路，桂楫夷犹复容与。一片江南江北春，君行远到花开处。戍鼓楼船且未休，石城淮浦忆前游。谢公棋罢东山冷，陆弟诗成洛水秋。旧苑垂杨不堪折，海边芳草催鶗鴂。览古空怜瓜步潮，相思吟向苏台月。莫道崎岖入蜀非，君平避世久忘机。借问南阳一龙卧，何似临邛驷马归。","dynasty":"清代","title":"忆江淮旧游送薛福保还无锡"}
{"author":"王闿运","content":"神山夙所经，未至已超夷。况兹澄波棹，翼被祥风吹。真灵无定形，九面异圆亏。晴云穴内蒸，积石露嵌奇。江湖汩无声，浩荡复逶迤。呼风凌紫烟，漱玉吸琼脂。赏心不期游，谁识道曾累。若有人世情，暂来祓尘羁。","dynasty":"清代","title":"青石洞望巫山作"}
{"author":"王闿运","content":"蜀国春寒连夏月，江波未泛峨眉雪。越中高士去复来，万里奇游何撇{扌烈}。当年揽秀采琼英，暂入金门听凤鸣。忽然蹭蹬粉墙里，却作赀郎同舍生。南归观海海如雾，正见彭张竞笳鼓。宿望高名一代无，苦欲相留掉头去。狄山抗请诛相臣，今君肯向合肥门。浊河清济竟谁是，仰天一笑看浮云。廿年和战忧危大，只与世人生富贵。贾胡反覆那足言，案甲论兵误群帅。伊犁交趾争蜗蛮，谁识真人但闭关。偶从谭笑挥八极，陆贾张骞相往还。井蛙自古嗟梁益，今日西陲盛宾客。已见终军出散关，更看马援还京国。东西南北尽销兵，书剑苍茫海上行。何日东朝求实用，请君多谢汉公卿。","dynasty":"清代","title":"赠于晦若自南海还蜀旋赴天津幕府"}
{"author":"王闿运","content":"崇高极富贵，岩壑见朝廷。盘道屯千乘，列柏栖万灵。伊来圣皇游，非余德敢升。良月蠲吉朔，攀天叩明庭。时雨应泠风，开烟出丘陵。仙华润春丹，交树盖秋青。肃肃洗神志，坦坦跻元扃。既知中天峻，不待超八纮。翼如两嶂趋，纬彼四岳亭。将睹三光正，端居心载宁。","dynasty":"清代","title":"泰山诗孟冬朔日登山作"}
{"author":"王闿运","content":"东里乐吴缟，南工论楚剑。真知世所希，外赏谁能鉴。余本支离士，人形偶然犯。寝迹恣闲游，适来访朝坫。彼美在彤闼，特达光圭剡。瞻言弥六合，计画符深念。昔参断臂谋，意绝英俄瞰。人亡远图止，语合雄襟憾。谬许愧刘陈，千时异郦范。风寒燕市静，烛暖清觞汎。将回已灰心，吁谟待君验。","dynasty":"清代","title":"答赠袁章京昶袁语及西藏旧计谬以刘向陈汤相比因伤丁文诚怃然有作"}
{"author":"王闿运","content":"卅年不见林屋山，东南竹箭青琅玕。江山才俊相映发，使我万里开心颜。石林才子文章伯，暂学陶潜出彭泽。故人假节选宾僚，拄笏清秋看山色。郑公子，陈翰林，外台三妙成知音。山塘黄花五湖蟹，一醉可抵千黄金。怪君来迟惜秋暮，放我扁舟踏霜去。郑君写作红树图，青山一发南徐路。图背题诗别思深，梦中吟想见君心。折腰便作尘中吏，挥手还思海上琴。祇今海内风流歇，世业传家只闽越。林陈郑沈多故人，春兰秋菊长无绝。君家传经比贺刘，岂但诗句陵沧洲。山中旧宅松竹好，眼底浮云风月秋。新篇旧制落吾手，应胜与君三日留。长江浩荡日鸥冷，南州冬树青青影。归舟乘月过君山，犹似吴船酒初醒。","dynasty":"清代","title":"洞庭归舟酬叶损轩大庄吴中赠别诗因及陈芸敏"}
{"author":"王闿运","content":"积雪初晴冰不坼，湘干车马踏瑶璚。冰弦玉笛寒更清，群公张宴敷重席。良辰见招余降辰，饮宾恭命从介僎。垂髫黄口愿观乐，华镫细罽香氤氲。玳筵管长未终曲，三更紞鼓回明烛。席间歌韵犹绕梁，船头桨声如轧玉。中流风急湘波高，颓云四合寒雁号。渔镫尽黑城郭暗，孤舟篙折乌篷摇。二雏敛翼不唧唧，忽如荒江失樯楫。芦中夜雪呼不闻，冰天万里炊烟绝。舟轻火灭风更颠，呼僮一笑且藏船。穷途岁暮有羁旅，老幼关河常屡年。此时端坐百虑静，万事从心不由境。坐中阶下一翻覆，乐极悲来在俄倾。列炬来迎凫雁惊，层楼列榭眼中明。归来只话宴游乐，冰雪萧条非世情。","dynasty":"清代","title":"生日湘东公宴夜还行雪阻风待缆鸡鸣始至"}
{"author":"王闿运","content":"暮云忽失双飞鹤，古戍荒林愁日落。湘川枫树晚犹青，千里烟横洞庭白。独寐长宵霜入帏，鸡鸣庭树曙光微。枕上分明见君去，樽前始惜故人稀。忆昔征车梁郑陌，酒炉对饮狂歌窄。天子临轩问左生，中丞置驿迎归客。中原急难须奇才，自觉嵚崎怀抱开。鼙鼓连天箭满眼，与君醉上羊公台。即今空洲卧寒月，两贤电火余光绝。九洲耕织江海清，野梅官荻花如雪。自古豪雄全盛时，也知功德百年衰。意气宁甘邓禹笑，琴歌不为雍门悲。身逐骠姚肯驰骛，看人胜负还相误。行向西州痛哭回，坐吟南郭灰心句。云散风流不复论，游谈犹羡李膺门。庞公不爱入州府，五噫寥寥非隐人。","dynasty":"清代","title":"暮云篇追伤郭兵左嵩焘"}
{"author":"王闿运","content":"回雁霜钟，湘东梅月，游宦未妨羁旅。选韵挑镫，消寒添酒，华簪雅共尊俎。奈冰雪、刘叉去，无缘问连句。潭州路。想扁舟、犯寒东下，早孤负、官阁翠酣红舞。鸳瓦不留人，又吟鞭、敲雪何处。粥嫩糕甜，好年光、正在岁暮。便貂裘典尽，差胜黄紬衙鼓。","dynasty":"清代","title":"献仙音"}
{"author":"王闿运","content":"碧云深。正霜轻日嫩，梅萼破疏林。驴背行佳，翠禽眠暖，薄醉还自微吟。料何逊、风流未老，想白发、幡胜正堪簪。紫印泥封，绣衣貂薄，俊赏须寻。卧雪披云世外，倚邦君政美，随兴登临。腊鼓占丰，灶觚催钵，重闻盛日和音。莫便放、年华去也，只应为、诗酒惜光阴。寒尽山中班春，愿听瑶琴。","dynasty":"清代","title":"一萼红寄张衡州乞官历"}
{"author":"王闿运","content":"西湖千古多情地，画舫红镫。宝钿香尘。流水年年照丽人。休提倚翠偎红事，细数青春。瘦尽吟身。三十看花是老人。","dynasty":"清代","title":"丑奴儿西湖游宴"}
{"author":"王闿运","content":"玉饧香，红烛艳，良夜永清漏。爆竹声催，新泉酿芳酎。年年三六盈虚，瓶尊报赛，还略似、梦华风候。一冬又。为问叶灶阴羊，人间几贫富。每度梅开，每度醉村酒。饶他土锉铛空，寒宵镜暖，浑不为、世情僝僽。","dynasty":"清代","title":"祝英台近己巳送灶"}
{"author":"王闿运","content":"问汀洲，几多芳草，青青远黏天去。少年儿女春闺意，又对流光重数。留不住。烟波恨，逡巡踏破湖边路。凭栏不语。待更不伤心，此心仍似，一点未飞絮。人间似，离合悲欢总误。无情犹有痴妒。愁来漫写登楼赋。不遇解人谁诉。梁燕舞。还只恐、洞庭也化桑田土。当年战苦。休更说周郎，风流尽在，千古浪淘处。","dynasty":"清代","title":"摸鱼儿庚午题岳阳楼，用稼轩韵"}
{"author":"王闿运","content":"春恨压屏山。细雨欺花困牡丹。雨若再晴花再艳，应难。唤起双鬟摘下看。凭软曲阑干。晓逗微光似不寒。忽地玉阶风过，觉衣单。重入罗帏又懒眠。","dynasty":"清代","title":"南乡子赋得惜花春起早"}
{"author":"王闿运","content":"汴宫流水咽。剩秋花，无人更与攀折。幽情自萦结。只繁霜吊雁，暗香藏蝶。轻怜重别。泪娟娟，罗衣皱褶。恨清尊易竭，关山一去，仇烟万叠。凄绝。微根地弱，残梦天寒，恁时消歇。人间一霎。生共死，为谁说。待看花人问，孤芳寻断，正是销魂时节。替西风、补入图中，伴他明月。","dynasty":"清代","title":"瑞鹤仙其一吊开封倡女四菊"}
{"author":"王闿运","content":"别愁凄满院。正晚来、疏帘和雨都卷。春痕背镫见。又烟丝碧润，露花红断。潇潇线线。绕回阑，寒轻夜浅。被东风、迤逗相思，刚落檐花一片。休缱。红楼隔冷，珠箔通光，作成闺怨。天涯纵远。诗共酒，尽消遣。但西窗剪烛，东阑对雪，年时几回相见。好殷勤、爱惜良宵，莫催银箭。","dynasty":"清代","title":"瑞鹤仙其二赋得镫前细雨檐花"}
{"author":"王闿运","content":"看西风吹云。只偷年换节，助老欺人。刚有疏芦瘦柳，为他销魂。残月影，秋烟根。又豆花、依依遮门。奈暑气低篷，阴尘笼店，无趣访江村。良时去，佳期新。怎闲眠闲坐，闲过黄昏。忆得新秋凉味，画楼平分。嫌酒暖，愁香熏。到恁时，罗衣温存。空梦著今宵，银河玉阶清露痕。","dynasty":"清代","title":"寿楼春青县舟中"}
{"author":"王闿运","content":"年年箫鼓。总是宜家儿女。闹深宵。酒薄寒犹在，香轻春共摇。饔飧何日了。车马不辞劳。消受饧糕粥，更鏖糟。","dynasty":"清代","title":"女冠子其一庚午送灶"}
{"author":"王闿运","content":"二月初一。十九年前今日。正春分。酒绿香如雾，花红晕作云。娉婷轻嫁了，旖旎暗怜人。惟有迷离梦，又逢春。","dynasty":"清代","title":"女冠子其二二月初"}
{"author":"王闿运","content":"岁暮寒夜。喜良会，春无价。不眠不坐，分明笑靥，更点唇朱，早又妆罢。指看襟上酒痕多，独自守、月昏镫灺。待归时、数说相思，到相逢、更无从娇姹。且将年事安排者。剪幡胜，同心画。莫饮屠苏，欺人老大。学写宜春，玉手重把。昨宵镜、听道来来，绣一对、凤囊酬谢。愿明年、步步相随，尽商量，在玉梅花下。","dynasty":"清代","title":"玉山枕岁暮夜归"}
{"author":"王闿运","content":"云暗少城东，看夕阴昏处，新绿初显。惆怅独归路，送天边春眼。湘水泛舟何时，早燕子、分明樯上见。算别后、便佳期误了，垂杨如线。七载西山看暮云，料旧梦无迹，郡斋苔暖。游屐更迢遥，独啼鹃相唤。有些残剩山川，对暮色、付教天管。客里放春归，讶道楚江潮满。","dynasty":"清代","title":"八音谐成都新绿，寄怀张永州"}
{"author":"王闿运","content":"汉王宫。正良辰胜赏，荆楚岁华秾。草衬骢嘶，松留鹤守，谁道时序匆匆。入春早，商量梅柳，看嫩蕊，新绿引东风。花在诗前，雁归人后，酒满吟中。怀古感时都罢，喜清时政暇，故国年丰。一水西浮，层阴北望，还见云树重重。似今欲归便得，休惆怅、寒涧石床东。寄语繁花，明年更映人红。","dynasty":"清代","title":"一萼红庚辰人日，定王台宴集，和姜白石"}
{"author":"王闿运","content":"眉语兜欢，颊窝添笑，教人无那凉宵。凤帷双掩，香魂暗共钗摇。爱袅娜，作憨娇。把云衣、绉折红绡。翠鸳浓睡，防他梦醒，莫把镫挑。前度暗咽琼箫。怨春风梦远，枕上遥遥。罗裙半幅，误翻酒污难消。香篆冷，钿云飘。好留仙、捻住纤腰。怕伊重见，眼波溜处，羞也么潮。","dynasty":"清代","title":"夜合花和孙季蕃"}
{"author":"王闿运","content":"年年雅会，处处新诗，谁知暗里催老。散仙勘破人间世，付与将来好事，家家东道。湘上平安多福地，把海内、风流占了。更有峨眉归客。戏著雪鸿爪。借问寿苏故事，自覃溪去后，唯有杨家酒好。三年梦里，八仙局外，又见尊前一笑。想文章嬉骂，空洞胸怀可同调。且较量，红烛光中，绿梅花外，甚处得春早。","dynasty":"清代","title":"八归辛巳腊月十九日，郭筠仙“寿苏”集饮"}
{"author":"王闿运","content":"糕甜粥嫩催年事。年刚被、爆竹今宵催起。夜雪悄生寒，趁壶觞先醉。里巷人家争节物，早厨办、一杯香水。迎岁。便狮头腊鼓，牛鞭春意。犹念暮景团圞，自寒扉掩后，锉烟冷腻。语笑旧儿童，悔枣梨嬉戏。镜听无人重跪拜，但老去、菱花羞对。憔悴。更凭谁说与，那时情味。","dynasty":"清代","title":"真珠帘壬午送灶"}
{"author":"王闿运","content":"又相逢、深寒帘幕，晴光镫影参差。素兰羞叶瘦，铜瓶湘几外，占春宜。瑶姬惯嫁，便远行，未损腰支。看万里轻车细驮，玉蕾琼肌。抛离。一分尘土，不须风露，自秀芳时。嫩黄三四箭，暗香疏影地，摇曳烟丝。伴晨妆夜盥，却未妨、污粉凝脂。怪只怪、横江一笑，误了幽期。","dynasty":"清代","title":"芳草"}
{"author":"王闿运","content":"探梅信。看乍入新年，东风相趁。喜词人依旧，韶光艳华鬓。几年人日寻芳约，春早佳期近。更多情，逗酒迎香，斗诗催韵。红绽北枝认。似汉月窥檐，湘烟长晕。云麓台前、游屐没苔璺。登临共道遨头好，花与人俱俊。料今年、先占一分春稳。","dynasty":"清代","title":"探芳讯夏芝岑修饰定王台，每岁人日探梅，必有赋咏。癸未邀集，用草窗调应之"}
{"author":"王闿运","content":"更无风，漫流平碧，轻舟漾到鸥边。看远浦、隔回江浪，夕阴留住春烟。离情那天。清和芳草绵绵。休道别愁难摸，一时载满湖船。忆腻水脂红，粉娇桃嫩，惹衣香沁，露酣蕖重，如今独自凭阑望眼，遥山黛色依然。早娟娟。前番明蟾又弦。","dynasty":"清代","title":"八六子沅江舟闷"}
{"author":"王闿运","content":"瘦蕊禯花，更不管人愁，香满凉夜。欲睡还休，长记玉窗镫下。冰簟梦醒惺惺，误茉莉、暗兜罗帕。想带烟、幂露无语，开遍闹庭闲榭。一年容易秋还夏。望银河、月斜星亚。玉真自许禁离别，妆晚饶娇姹。听到络纬一声，重绕向、翠藤双架。那夜西风里，罗裙拽处，散香和麝。","dynasty":"清代","title":"玲珑四犯夜来盛开，归期无准。七夕秋近，作此寄家人"}
{"author":"王闿运","content":"正妆罢、搓胭掐粉。早又拈起，麝煤纤笢。巧削葱根，细吹兰气，口脂晕。酒边茶后，频敲处、微红印。看似碧蕉心，不许展、春风半寸。香烬。怎知香歇罢，刚被冷茸留衬。殷勤记取，喜罗袖、暗笼低抆。问那日、细写相思，待烧了、成灰教认。莫去点孤镫，长是照人离恨。","dynasty":"清代","title":"长亭怨纸煤"}
{"author":"王闿运","content":"小舟困懒，曲溆弯环，细雨风剪。春去宵寒，漫道柳绵烟暖。前浦燕来看似熟，暮云鸠语如相唤。但朝朝、被新潮赚去，随风吹转。料别后、红窗暗坐，计日量程，早过巫巘。肯梦相寻，梦定比人行远。自是无心随去棹，争知有恨销年箭。怕匆匆，作桃源，迷仙刘阮。","dynasty":"清代","title":"倦寻芳湖曲待风，寄半山"}
{"author":"王闿运","content":"春梦无拘管。人去后，粉墙花影撩乱。分明月在，阑干倚处，佩香犹暖。荼蘼似肯相伴。奈夏雨、池台绿换。只刺藤、曾罥罗裙，横斜占了西苑。窗前帕印脂冰，床偎簟汗，娇笑如见。重帘暂护，芳尘莫扫，一方空院。良缘若道真断。怎犹得、欢情在眼。耐思量、惟有闲愁，依依傍晚。","dynasty":"清代","title":"宴清都和卢浦江"}
{"author":"王闿运","content":"正云外、层阴乍霁，又引天际，送春余恨。半老江湖，怨晴愁雨，没期准。沙头风色，从来是，催离信。五渚任兴亡，忘不了，蔫花啼粉。春晚，但看流水去，谁管佳人远近。征帆似笋，指吴蜀浪高涛愤。恁渺渺、万里烟波，楚宫外、柳绵吹尽。便跨海楼船，不抵鸱夷俘稳。","dynasty":"清代","title":"长亭怨沙市晴望"}
{"author":"王闿运","content":"绿槐凉雨高楼静，凄凄嗽声还咽。楚梦无凭，蜀魂乍返，不记甚时相别。寒吹玉叶。是早日听伊，弄音清切。得意初来，一庭花影送残笛。如今素秋又接，便孤吟到夜，空伴啼蟀。南国芳华，夕阳弦索，打叠罗衣收歇。西风漫曳。斗惊起离心、玉壶冰热。细算流光，唤人愁第一。","dynasty":"清代","title":"齐天乐天津闻蝉，用吴韵"}
{"author":"王闿运","content":"玉窗长别，分今生、不见泪痕弹粉。春梦潜窥，蓦相逢傍晚，亭亭细问。背人处，倩妆谁认。朝雨香残，斜门烟亸，耐他思忖。常时上林芳讯。见玉妃侵晓，撩乱双鬓。妒杀夭桃，占东风不稳。如今瘦损，悔前度、挂心提恨。又欲成阴，一时判与，早莺衔尽。","dynasty":"清代","title":"辘轳金井废圃寻春，见樱桃花，感赋"}
{"author":"王闿运","content":"秋霖曾赋。自中年后，渐减愁趣。连宵到晓何事，向孤镫外，敲窗摇树。料是无眠惯听，更凄切蛩语。蓦记起、飘箔红楼，点点声声断肠处。残花落尽泥沾絮。总教天、漏尽何须补。闲情已自难耐，争得管、酒帘花橹。睡也休休，侵晓冲门、一段寒雾。只怕到、丝鬓重青，早又潇潇暮。","dynasty":"清代","title":"雨霖铃辛卯九月十九夜雨"}
{"author":"王闿运","content":"汉时月色。向古城一角，长窥词客。试傍玉梅，岁岁春来探消息。环佩归时夜冷，料瘦损、胡沙天北。又十载、蜡屐重经，长啸楚天碧。南国。远岑寂。比雪苑兔园，未近锋镝。故垣约略。时有幽禽觑苔石。休道长沙地小，长乐外、钟声堪忆。这冷淡、踪迹处，几人觅得。","dynasty":"清代","title":"暗香定王台夜集"}
{"author":"王闿运","content":"欧氏灰寒，孟家机暖，长念殷勤慈母。紫诰回鸾，金觞捕鲤，春晖待报难补。写不尽、书镫味，当年折菱处。岁华暮。问从来、雪饕冰坼，几曾见、翠柏碧筠寒冱。莫作傲霜看，想人生、随分为遇。玉树庭阶，喜承欢、更有谢絮。只披图暗恨，我亦曾经荼苦。","dynasty":"清代","title":"献仙音江建霞母华淑人翠柏图"}
{"author":"王闿运","content":"湘流碧玉。正浦云平处，翠松团屋。世外仙源，归去来兮，三径丛兰更绿。板舆惟道闲居好，浑不忆、禁钟边角。只夜窗、听得书声，又似纺镫宵读。万事如今莫问，且料理墙外，几株梅竹。清绝湖南，枫树青青，分付楚累骚曲。牧童钓客如相访，更休说、沧浪水浊。尽流连，一片汀洲，稳放采菱舟宿。","dynasty":"清代","title":"绿意陈柏屏枫林山庄图"}
{"author":"王闿运","content":"旧时游处，只恐沧桑换。明月又窥人，喜分明、尊前眼见。尘襟初浣，离绪不胜情，三更烛，满堂宾，总道深杯浅。玉骢催去，计日征蓬转。公事且休忙，好安排、诗筒茗盏。涞阴梅子，五月定应黄，将携酒，论英雄，莫论闲长短。","dynasty":"清代","title":"蓦山溪衡阳夜宴，喜逢徐幼穆"}
{"author":"王闿运","content":"二月相逢后。正见凉秋篱豆。玉阶前几日，长苔绣。艳影交飞，略比春前瘦。无酒无花候。莫更兜人，有些离恨迤逗。闲幔消长昼。漫道诗情依旧。薄罗歌扇冷，舞裙皱。桂小香寒，怎似牡丹双宿。晴日金钗溜。为报西风，尽他罗袖消受。","dynasty":"清代","title":"一枝花秋蝶"}
{"author":"王闿运","content":"画里湖山好，又几回题句，年华催换。少日襟情，老来游迹，旧图都见。莫道风波恶，泛一叶、钓舟归便。愁洛阳，暗满胡沙，迟了莼鲈张翰。非晚。新恩重眷。有琴鹤归装，萝荔芳院。待欲抽簪，怕羲之笑我、庾公尘涴。陶令容萧散。记运甓、才专方面。只兰亭不似新亭，许多春怨。","dynasty":"清代","title":"曲游春其一题俞仲隅卧游图，送别"}
{"author":"王闿运","content":"十顷澄莹水，有客亭负日，看人来去。春怨难胜，不如秋好，碧云吟暮。千古销金地，尽付与、柳丝芦絮。问荷花，照过倾城，还似旧时香否。延伫。前游三过。记玉堂墙外，眉月弯处。更有珠宫听红儿歌罢，较量词谱。只恨诗人老，况近日、黄流沙污。怕图中画里相逢，又钩离绪。","dynasty":"清代","title":"曲游春其二李公子明湖秋宴"}
{"author":"王闿运","content":"旧迹重荒，剩残垒、指点承平游处。北兰寺废，画栋片云成雾。网船唱晚，料无复、藏园词句。空自访、贤守碑题，更寻傍城斜路。江州谢家治谱。到于今尚想，南朝风度。南唐又过，说甚澹台徐孺。转车腹痛，似听得、往年笳鼓。应替我、细数流光，不须吊古。","dynasty":"清代","title":"一枝春访滕王阁娄妃墓，因过谢尚宅，并看澹台将军石像"}
{"author":"王闿运","content":"细雨催春。兰桨顺流，回避残年风雪。十五尽头，早约还期，圆梦胜于圆月。鸳瓦油衣，从前意、如今都歇。佳节。只粥嫩糕甜，酒温香热。多少离合悲欢，算年去年来，大家休说。谁是倦游，那有闲情，朝朝替人伤别。若望归舟，乱山里、片帆明灭。山缺。刚见绮窗梅发。","dynasty":"清代","title":"燕山亭甲辰腊月十四日，萍乡换船，泛醴陵渌水，出湘入涟，一日夜至山塘庄，喜而成咏"}
{"author":"王闿运","content":"腊鼓催年，航船侵夜，送我匆匆唤渡。自笑闲忙，把归期迟误。问何事、只剩残冬一日，兀自片帆双橹。却累长年，向斜风吹雨。算年来、更没关心处。谁曾管，世上流光度。去住不负良时，似山阴来去。到明朝、独守梅花树。屠苏暖、醉里红颜驻。道此行，恰似飞仙，在新春前路。","dynasty":"清代","title":"拜星月慢甲辰除夕前夜，自城还山，舟中作"}
{"author":"王闿运","content":"马上胡笳，更安史乱后，琵琶凄切。谁道经画江淮，繁华未销歇。檀槽手制，几回看，柳花如雪。元相徵歌，李谟擪笛，长自呜咽。想秦蜀，流落千年，又新染、桃花扇边血。多少玉颜漂泊，叹腥膻宫阙。只一曲、逤逻沙尘，把古今、积恨弹彻。说甚叶氏韩家，那时喧热。","dynasty":"清代","title":"琵琶仙孔东塘所藏韩滉小忽雷叶东卿拓本，今在陶斋，乙巳上元日感题"}
{"author":"王闿运","content":"忆青镫课子，到老含饴，苦荼还是甘蔗。一样机声，廿年镜影。忘却花晨霜夜。为展楹书，似依慈母，琅琅伊亚。听禁钟、梦醒回思，隐约纺车才罢。图里慈恩难写。更杯棬永恨，泪珠盈把。只留得遗编，报答春晖未谢。人间淑懿，自然天性，女学何须矜诧。叹我亦、七岁孤孙，祖德诗惭无和。","dynasty":"清代","title":"望湘人题金甸丞祖母夜纺图"}
{"author":"王闿运","content":"汉宫唐殿，夕照外、并无禾黍。更五载秋风，依稀谁记，前度雕阑绮署。反挂珊钩，旁人见、也被笑，匆匆来去。看彩凤帷空，盘螭金暗，哑咿鸦语。无数。翠緌鸣玉，趋班鹓鹭。想待漏星稀，退朝云散，看尽终南黛妩。古往今来，前因后果，留得许多词句。但一角危楼，无人共倚，朱颜如故。","dynasty":"清代","title":"二郎神过西安北院感题"}
{"author":"王闿运","content":"烹得黄羊。喜厨中酒熟，甑里糕香。团圞无镜，听儿女、有家当。五穷辞去去东洋。依然那时、镫光烛光。消得我、七十次，香花供养。惆怅。休更想。要识世间，苦乐常相傍。范釜常寒，梁炊不熟，他日欢情无量。勘破流年似回环，只愁霜鬓明朝长。谁思量。紫姑神、如愿酬饷。","dynasty":"清代","title":"换巢鸾凤乙巳送灶"}
{"author":"王闿运","content":"镫影新春，蟾远此夜，几家庭院箫管。缓缓轻舁，熟路未妨归晚。正到门，爆竹烟笼，先照著、玉梅花暖。庭畔。似云阶月地，游仙乍返。暗数前时赏玩。只第一良宵、姮娥难见。度尽华年，宝马香尘梦远。怕夜寒、帘隙窥人，湿衫袖、柳梢吟怨。缘浅。想玉人独自，璇宫漏转。","dynasty":"清代","title":"月华清丙午元夕，从东骛山乘月还山庄"}
{"author":"王闿运","content":"汉柏唐槐，只陌上荒尘，长掩斜照。却访青门，双树绿阴寒罩。墙外碧玉交枝，浑不似、闰年生小。想向来、阅过沧桑，相伴岁寒三老。曾经御辇鸣鸾到。问游仙、梦痕谁扫。吹香密叶藤花外，古寺临官道。看尽灞上柳条，兵火后，依然春好。比六榕蛮地，空杳霭、云昏晓。","dynasty":"清代","title":"玲珑四犯"}
{"author":"王闿运","content":"凄凄半月雨。做尽春愁无处诉。帘外泼寒处处。只柳眼啼烟，杏腮笼雾。寒鸦报曙。听几声，萧瑟如许。谁知我、酒边诗里，别有咏花句。芳树。艳阳潜度。且引起、玉钩金缕。花朝刚是小雪，尽放春来，莫教天妒。眼前骢马路。怕他日、天涯又去。还分付、暖香眠鸭，好在绣帏护。","dynasty":"清代","title":"霓裳中序第一丙午二月二日，苦雨凄风，饶有春意"}
{"author":"王闿运","content":"几辈清流，选谏草、更得谏垣甄别。此生亲见，三度杨花榆荚。那禁得、宫树流莺，有百般巧语，暗似鶗鴂。不如早去，一任寄巢啼血。江湖未须回首，向故山隐处，自寻薇蕨。渔阳鼙鼓动地，苍黄宫阙。问东门、那时帐饮，更怅望、斜阳柳隙。一掬离恨，都付与、铜琵铁笛。","dynasty":"清代","title":"三部乐题张仲炘都门帐饮图"}
{"author":"王闿运","content":"看谁持玉杖，是匡庐旧日，主人无恙。峡泉三叠，琴调破云浪。浩歌声自放。天风吹做凄荡。不尽吟情，有吴烟几点，摇曳白波上。戴笠寻诗有样。瘦损何妨，呼吸通天响。牯牛平望，夷语乱樵唱。洗空山水瘴。飞流溅瀑千丈。更莫闲游，祇凭阑把酒，一醉吐空旷。","dynasty":"清代","title":"梦芙蓉题王太守戴笠图"}
{"author":"王闿运","content":"记曾探、山阴春晓。思发花前，兴先云到。王谢风流，远情都说宦游好。玉骢珠舫，刚一洗、酸寒稿。况鹤畔琴边，自指点、年时游钓。吟啸。正汾阴听雁，又是洞庭秋早。渔蓑豸绣，总不负、江山文藻。更到处、胜侣高朋，闲添入奚囊诗料。但展卷看题，空想图中三妙。","dynasty":"清代","title":"长亭怨为俞廙仙题卧游图"}
{"author":"王闿运","content":"姑射貌。旧日酒边曾索笑。春风吹醒人年少。花开花落情多少。明蟾照。人间只有西湖好。","dynasty":"清代","title":"归国谣为俞廙仙题彭雪琴画梅"}
{"author":"王闿运","content":"镫喧月静，好元宵景色，绿梅香透。玉镜银阶千万影，箫管曲长催酒。夜已三更，花迷五色，换烛添香又。记曾寻句，六街春景如绣。恰是月转回廊，照星星华发，年光非旧。旧日儿童今老大，憔悴青衫短袖。斫地休歌，恼人无寐，此夜真孤负。忘情一笑，依然傍花随柳。","dynasty":"清代","title":"百字令戊申元宵，赠陈甥邓婿"}
{"author":"王闿运","content":"绮思年年，离情处处，惯别浑成闲事。海上风波，惹新亭悲泪。料今岁，不如唐宫露盘花水，只是爆声传喜。那用乞灵，看群儿自贵。叹山中，自有悲秋意。被词人、拉入愁城底。一曲新吟，在啼螀声里。如今好久住神仙地。岂不肯、挽尽银河水。且付与、织剩余丝，织人间锦字。","dynasty":"清代","title":"拜星月慢和樊山七夕词"}
{"author":"王闿运","content":"不分春来，柳条无赖，蓦地报人春信。新年才几日，更打探、花期远近。窗梅遥问。料青苔点点，落英盈寸。谁知道、碧桃开了，刘郎未省。长恨。花事匆匆，怕红无三日，绿阴成阵。海棠娇小惯，且先趁、东风赌俊。好春无尽。总不如今年，暗催离怨。沙泉畔、踏春行处，夜雷惊笋。","dynasty":"清代","title":"翠楼吟其一春信"}
{"author":"詹初","content":"行行涉南原，遥望北山岑。上有千尺崖，下有高树林。高林转幽隩，戛然啼双禽。流水自迅逝，白云澹无心。策杖者谁子，閒来坐春阴。相逢择林下，携手豀水滨。对之两无言，悠然鸣素琴。素琴清且越，畅以披冲襟。","dynasty":"宋代","title":"出心原"}
{"author":"詹初","content":"雨过窗前树，天然生意新。枝条枯昨日，萌蘖长今晨。根本原无改，濡滋自有神。静看微物理，应识养心真。","dynasty":"宋代","title":"窗树"}
{"author":"詹初","content":"生意无端绿满枝，闭门高卧日迟迟。一编周易年年把，门外春归总不知。","dynasty":"宋代","title":"春归"}
{"author":"詹初","content":"白云冉冉度南园，绿柳明花处处然。云物无心心自适，优游无我我忘年。","dynasty":"宋代","title":"春日"}
{"author":"詹初","content":"抠衣上圣山，徘徊四望通。下视小区邑，上视高苍穹。小者吾诚高，高者吾何从。浑浑道无极，求之不可穷。而欲穷其际，亦曰执一中。一中苟在斯，卑高大小同。","dynasty":"宋代","title":"登圣山"}
{"author":"詹初","content":"閒笑唐明主，深怜李勣忠。如何一谄献，便使百年恫。武后兴唐乱，英公奋义戎。那知成祸者，祸惨亦归躬。","dynasty":"宋代","title":"读李敬业傅"}
{"author":"詹初","content":"先天本无言，有言即后天。欲知先天易，须在无言前。","dynasty":"宋代","title":"读易"}
{"author":"詹初","content":"一从示至教，日觉旧行非。但恨范模远，终为物欲欺。有知无取正，积惑总成疑。独有依归念，端然未改移。","dynasty":"宋代","title":"奉寄体仁宗叔一首"}
{"author":"詹初","content":"岁月蹉跎六十乘，嗟予德业竟何能。善无一得过恒有，力尽千般志尚弘。学易一编终法孔，反身三省死如曾。漫嘲吾老成衰朽，定举全仁重任胜。","dynasty":"宋代","title":"感叹"}
{"author":"詹初","content":"万木春来花满枝，忽来忽去迭无时。此中还有此中意，说向傍人人不知。","dynasty":"宋代","title":"观春"}
{"author":"詹初","content":"归田漫云苦，田野乐有余。忙去一犂黍，閒来万卷书。食赡忘帝力，现见识心虚。随地平生意，从今可自如。","dynasty":"宋代","title":"归田"}
{"author":"詹初","content":"数椽草阁构新成，四面苍松入户清。霜雪须教长不改，后凋端与尔为盟。","dynasty":"宋代","title":"寒松草阁"}
{"author":"詹初","content":"忆昔年犹壮，庐山侍读书。叨为三友末，相隔廿年余。君道多朋合，余非独索居。缘兹君日益，余味愈成愚。","dynasty":"宋代","title":"寄黄直卿"}
{"author":"詹初","content":"不闻尔言久，因觉我言非。欲得尔之善，真期尔指归。","dynasty":"宋代","title":"寄柳塘汪叔畊三首"}
{"author":"詹初","content":"久未从君行，出门无可去。思尔行之善，秉烛坐至曙。","dynasty":"宋代","title":"寄柳塘汪叔畊三首"}
{"author":"詹初","content":"数月未论心，此心觉还真。矢以惺惺法，始终奉此身。","dynasty":"宋代","title":"寄柳塘汪叔畊三首"}
{"author":"詹初","content":"理本无象，气为有形。气为理载，理以气乘。匪理气粗，匪气理冥。气以理神，理以气弘。二者相须，其道分明。","dynasty":"宋代","title":"理气"}
{"author":"詹初","content":"秋风独坐野塘前，水上游鱼自有天。真意更须何处觅，知音从古在无弦。","dynasty":"宋代","title":"漫兴"}
{"author":"詹初","content":"万木枯岁晚，寒梅独不移。幽香对白雪，清景月明时。","dynasty":"宋代","title":"梅"}
{"author":"詹初","content":"暮春河水暖春晖，浴罢悠悠自坐矶。弄柳乘风兴未尽，高歌一曲日西归。","dynasty":"宋代","title":"沐浴"}
{"author":"詹初","content":"閒浴豀头静自居，此身已濯心何如。此心欲濯静中去，静定由来物自除。","dynasty":"宋代","title":"沐浴"}
{"author":"詹初","content":"何须身外更求荣，荣在吾身尔自轻。但得仁荣真尊爵，荣华世上总虚名。","dynasty":"宋代","title":"偶成"}
{"author":"詹初","content":"方趁夏日永，不知秋已清。秋清岁即晚，吾道终何成。","dynasty":"宋代","title":"秋至"}
{"author":"詹初","content":"生生天地心，吾人秉其真。虚灵无一物，纯然惟元仁。如何彼放失，物欲共沉沦。客感乃为主，本主翳埃尘。鉴此去物欲，而求我真纯。求之真即见，端然还在身。只恐吓物与欲，乘间复来侵。念兹心益奋，日夜终惟寅。戒惧与谨独，式用存吾神。于焉生生意，始与天地伦。","dynasty":"宋代","title":"求心斋"}
{"author":"詹初","content":"浔阳夜泊送客船，船上谁人白乐天。坐闻一曲琵琶奏，青衫何用涕泗涟。岂知通穷良有命，君子当之无怨焉，虚使歌行世上传。","dynasty":"宋代","title":"书白乐天琵琶行后"}
{"author":"詹初","content":"小豀流水自悠悠，策杖南林入早秋。随地人生俱可乐，浮云富贵复何求。","dynasty":"宋代","title":"书怀"}
{"author":"詹初","content":"独坐终日闭寒庐，回首生年五十初。岁月不知垂老至，惟从愤乐自如如。","dynasty":"宋代","title":"书怀"}
{"author":"詹初","content":"青翠春来未见奇，丽红正是夭夭时。霜寒十月花开尽，只有松筠秀旧枝。","dynasty":"宋代","title":"松竹"}
{"author":"詹初","content":"桃花灼灼斗春芳，一见如云满目光。不识冬来霜雪遍，芳意争似竹松长。","dynasty":"宋代","title":"桃花"}
{"author":"詹初","content":"此翁日日对修竹，竹上风清心亦清。高节有常原自劲，中虚无物本来成。美淇君子诗为咏，贯岁圣人礼作盟。林里七贤真浪迹，怜君不慕七贤名。","dynasty":"宋代","title":"题程栖竹居士卷"}
{"author":"詹初","content":"幽居避俗氛，世事那复闻。閒浴池塘水，静看山岭云。云自无心出，水从有本分。水云真自得，吾与尔为群。","dynasty":"宋代","title":"题岱山水云幽居"}
{"author":"詹初","content":"南开数亩田，妻子共锄耕。比岁颇丰稔，仰天歌治弘。忧贫本匪念，忘物自怡情。遥忆执舆者，问津来上平。","dynasty":"宋代","title":"田居"}
{"author":"詹初","content":"静夜无人语，何处送杵声。米以杵而出，杵以多而精。小事尚如此，况於吾性成。所以古圣贤，寝食不遑宁。","dynasty":"宋代","title":"闻杵"}
{"author":"詹初","content":"老来不忍闻征战，征战偏从老岁闻。静里追思生乱者，令人无语对斜曛。","dynasty":"宋代","title":"闻胡人入寇"}
{"author":"詹初","content":"忽尔闻莺语，语巧真如簧。呼童逐之去，不使鸣我傍。语巧是非乱，语拙道吾常。守道由拙得，不仁为巧亡。吾宁道吾拙，翻为巧者伤。","dynasty":"宋代","title":"闻莺"}
{"author":"詹初","content":"吾闻古君子，发愤竞分阴。漫以一朝逸，终辜百岁心。嫌秋昼短人，爱夏刻长临。三省吾身过，专诚学子参。","dynasty":"宋代","title":"惜日"}
{"author":"詹初","content":"人心如谷种，生生本无时。虽然有生意，培养贵自知。不耘诚为昧，揠苗良可悲。戒病复有事，苗秀实可期。","dynasty":"宋代","title":"心如谷种"}
{"author":"詹初","content":"岁月新更又一春，迎春还是旧年人。愿除旧妄生新意，端与新年日日新。","dynasty":"宋代","title":"新春"}
{"author":"詹初","content":"青荷小小初凌水，梗直中虚不着尘。为道人心本然处，直虚原与物为同。","dynasty":"宋代","title":"新荷"}
{"author":"詹初","content":"呼尔群儿，示尔儿知。俭则本立，学则智资。时逐勿逐，古圣是规。守道安贫，我所慕思。竞势趋豪，我心实悲。毋谓放巧，毋谓谨痴。毋谓恶小，乃以自欺。毋谓善小，弃而不为。为善去恶，奋志乘时。少壮不力，老大何追。尔父虽昧，所言则宜。永以为训，无为我遗。","dynasty":"宋代","title":"训子"}
{"author":"詹初","content":"世道已趋末，人心觉更殊。逐逐在势利，权势竞吹嘘。忠言翻为怨，成风在谄谀。谄谀势立至，势去还踌躇。小人夸得志，君子思归欤。不忍同世濁，深山高结庐。闭门守吾拙，势利安可居。势利一时荣，时过祸反予。不如守贫贱，履道常坦如。所以介然志，三公不易诸。","dynasty":"宋代","title":"有感"}
{"author":"詹初","content":"閒居忽有怀，怅然令心恫。世人尚浮沉，君子难苟同。是以盖世贤，飘然返山中。栖迟竹林下，明道善其躬。如何彼之子，居常起波风。屈原泣泽畔，仲尼悲道穷。贤圣尚如此，吾身那可容。","dynasty":"宋代","title":"有怀"}
{"author":"詹初","content":"水中月影还是影，天上一真影万川。水里月影人共识，一真谁复见先天。","dynasty":"宋代","title":"月"}
{"author":"詹初","content":"心如明月物如云，心放应为物所分。欲反此心须去物，原来还自在天君。","dynasty":"宋代","title":"云掩月"}
{"author":"詹初","content":"门前凿三塘，流水常不息。逝者诚如斯，间断伊谁忒。","dynasty":"宋代","title":"凿流塘二首"}
{"author":"詹初","content":"旧为沙泥场，今为流水域。混混固有源，开导吾为德。似凝与物欲，已有犹当克。已去心源澄，活泼自无塞。万彙当其前，水鉴真明极。徘徊此塘滨，永为立心则。","dynasty":"宋代","title":"凿流塘二首"}
{"author":"詹初","content":"圣贤自古执其中，允执此中万理通。万理由来心自得，心同方是理大同。","dynasty":"宋代","title":"中道"}
{"author":"詹初","content":"閒笑唐明主，深怜李绩忠。如何一谄献，便使百年恫。武后兴唐乱，英公奋义戎。那知成祸者，祸惨亦归躬。","dynasty":"宋代","title":"读李敬业传"}
{"author":"詹初","content":"小溪流水自悠悠，策杖南林入早秋。随地人生俱可乐，浮云富贵复何求。","dynasty":"宋代","title":"书怀其一"}
{"author":"詹初","content":"天上一轮影万轮，一轮方是月明真。祗寻天上一轮月，水里万千何足论。","dynasty":"宋代","title":"月其一"}
{"author":"詹初","content":"閒浴溪头静自居，此身已濯心何如。此心欲濯静中去，静定由来物自除。","dynasty":"宋代","title":"沐浴其二"}
{"author":"詹初","content":"旧为沙泥场，今为流水域。混混固有源，开导吾为德。人心凝物欲，已有犹当克。已去心源澄，活泼自无塞。万汇当其前，水鉴真明极。徘徊此塘滨，永为立心则。","dynasty":"宋代","title":"凿流塘二首其二"}
{"author":"詹初","content":"游云纷扰混太清，苍茫万里晦月明。岂是贞明能为改，却缘外面纵且横。纵横云霭尽能拨，一轮即见当天发。当天皎皎月照人，今古何曾人照月。千江万江月尽圆，千人万人谁知焉。李白江头捉月死，尽笑李白醉而颠。江中那有月可捉，举首独立空茫然。空茫然，月在天，古来祗有一心传。休教心外便便言，当时岂啻李白醉江边。","dynasty":"宋代","title":"云掩月其一"}
{"author":"范正国","content":"侨寓穷沧海，心栖快阁间。烟云浮四座，几席对千山。阑槛何由见，神明怅未还。兴崇应有待，高躅付谁攀。","dynasty":"宋代","title":"重经快阁"}
{"author":"范正国","content":"百尺参天隋代柏，可怜终老栋梁材。","dynasty":"宋代","title":"句其一"}
{"author":"范正国","content":"云护俨公塔，天清雷满池。","dynasty":"宋代","title":"句其二"}
{"author":"郑霖","content":"恰好莺花一半春，福星相会赣江滨。丈人师吉符前谶，肤使心同扫旧尘。看剑引杯宜酩酊，轻裘缓带倍精神。从今净洗天河甲，有诏催归两重臣。","dynasty":"宋代","title":"安抚陈侍郎宴曾提刑乐语"}
{"author":"郑霖","content":"十年随牒访三高，不觉星星上鬓毛。尚忆齑盐形夜梦，聊因椒柏荐春醪。文盟再会知何日，臭味相投属我曹。总是虞庠旧培植，致君当不愧夔皋。","dynasty":"宋代","title":"淳佑己酉月正人日春雨堂宴三学同舍即事"}
{"author":"郑霖","content":"县滩如沸鼎，玄馆足清幽。竹迳不留暑，莲池先借秋。学仙师有诀，恋禄我怀羞。安得双岛舄，乘风八极游。","dynasty":"宋代","title":"集仙纳凉"}
{"author":"郑霖","content":"属镂堪为后人伤，池溜清泉有恨长。不斩妖邪斩忠直，淡烟荒草鹿麋场。","dynasty":"宋代","title":"剑池"}
{"author":"郑霖","content":"听得敷纶天上头，二星交会玉虹流。风生三路军容壮，春到双江喜气浮。谈笑预知传露布，劝酬只恐促更筹。会看印佩黄金斗，肯羡当年定远侯。","dynasty":"宋代","title":"提刑曾宝章宴安抚陈侍郎乐语"}
{"author":"郑霖","content":"使轺严戒鼓逢逢，熊轼颁春到此邦。炳炳福星临一道，融融爱日照横江。断霞秋日闲飞鹜，荒草寒烟不吠厖。台府交欢同一体，从今俗返古淳庞。","dynasty":"宋代","title":"喜知军宴交代都运陈宝章乐语"}
{"author":"郑霖","content":"每谒祠堂憩虎邱，山僧煮茗雪花浮。陆泉便作曹溪会，引得清风话未休。","dynasty":"宋代","title":"赠无择老禅因观稼"}
{"author":"郑霖","content":"两年风雨为民愁，那得偷閒物外游。谁谓秋鸿留爪甲，吴侬一稔展眉头。","dynasty":"宋代","title":"赠无择老禅因观稼其一"}
{"author":"崔迈","content":"癖性耽孤介，俗士多所忤。闭门稀出游，狭隘迫于路。往者游长安，求名不终遇。幡然归故林，颇得隐居趣。入室酒满尊，挂壁琴一具。虽无牺牛乐，且免神龟惧。啸傲《招隐》诗，吟咏《归田》赋。却怜世间人，醉梦几时寤。","dynasty":"清代","title":"杂诗"}
{"author":"陈子随","content":"露下荒台秋思添，美人一去月重蟾。麻姑鸟爪书书小，樊素樱桃字字纤。别鹤语留天已老，断箫声冷病方恹。返魂香竟无消息，多少花枝恼隔帘。","dynasty":"明代","title":"怀仙志"}
{"author":"崔光笏","content":"野店无更鼓，乌啼夜欲阑。远钟催客起，斜月照人寒。树密知村近，沙平觉路宽。行行天欲曙，晓日出林端。","dynasty":"清代","title":"早行"}
{"author":"崔寔","content":"栖息高丘。","dynasty":"魏晋","title":"答陆机诗"}
{"author":"朱敦儒","content":"我是清都山水郎，天教分付与疏狂。曾批给雨支风券，累上留云借月章。诗万首，酒千觞。几曾着眼看侯王？玉楼金阙慵归去，且插梅花醉洛阳。","dynasty":"宋代","tags":"宋词三百首，豪放，言志","title":"鹧鸪天·西都作"}
{"author":"朱敦儒","content":"世事短如春梦，人情薄似秋云。不须计较苦劳心，万事原来有命。幸遇三杯酒好，况逢一朵花新。片时欢笑且相亲，明日阴晴未定。","dynasty":"宋代","tags":"人生，哲理，抒怀","title":"西江月·世事短如春梦"}
{"author":"朱敦儒","content":"金陵城上西楼，倚清秋。万里夕阳垂地，大江流。中原乱，簪缨散，几时收？试倩悲风吹泪，过扬州。","dynasty":"宋代","tags":"宋词三百首，豪放，爱国，怀念","title":"相见欢·金陵城上西楼"}
{"author":"朱敦儒","content":"日日深杯酒满，朝朝小圃花开。自歌自舞自开怀，无拘无束无碍。青史几番春梦，黄泉多少奇才。不须计较与安排，领取而今现在。（版本一）日日深杯酒满，朝朝小圃花开。自歌自舞自开怀，且喜无拘无碍。青史几番春梦，红尘多少奇才。不须计较与安排，领取而今现在。（版本二）","dynasty":"宋代","tags":"生活，感叹，人生","title":"西江月·日日深杯酒满"}
{"author":"朱敦儒","content":"摇首出红尘，醒醉更无时节。活计绿蓑青笠，惯披霜冲雪。晚来风定钓丝闲，上下是新月。千里水天一色，看孤鸿明灭。","dynasty":"宋代","tags":"宋词三百首，隐居，生活","title":"好事近·摇首出红尘"}
{"author":"朱敦儒","content":"盏底一盘金凤。满泛酒光浮动。引我上烟霞，智力一时无用。无用。无用。蹋破十洲三洞。","dynasty":"宋代","title":"如梦令"}
{"author":"朱敦儒","content":"旅雁向南飞，风雨群初失。饥渴辛勤两翅垂，独下寒汀立。鸥鹭苦难亲，矰缴忧相逼。云海茫茫无处归，谁听哀鸣急。","dynasty":"宋代","tags":"爱国，人民","title":"卜算子·旅雁向南飞"}
{"author":"朱敦儒","content":"放船千里凌波去。略为吴山留顾。云屯水府，涛随神女，九江东注。北客翩然，壮心偏感，年华将暮。念伊嵩旧隐，巢由故友，南柯梦、遽如许。回首妖氛未扫，问人间、英雄何处。奇谋报国，可怜无用，尘昏白羽。铁锁横江，锦帆冲浪，孙郎良苦。但愁敲桂棹，悲吟梁父，泪流如雨。","dynasty":"宋代","tags":"豪放，爱国，怀古","title":"水龙吟·放船千里凌波去"}
{"author":"朱敦儒","content":"刘郎已老。不管桃花依旧笑。要听琵琶。重院莺啼觅谢家。曲终人醉。多似浔阳江上泪。万里东风。国破山河落照红。","dynasty":"宋代","tags":"典故，感叹，人生","title":"减字木兰花·刘郎已老"}
{"author":"朱敦儒","content":"当年五陵下，结客占春游。红缨翠带，谈笑跋马水西头。落日经过桃叶，不管插花归去，小袖挽人留。换酒春壶碧，脱帽醉青楼。楚云惊，陇水散，两漂流。如今憔悴，天涯何处可销忧。长揖飞鸿旧月。不知今夕烟水，都照几人愁。有泪看芳草，无路认西州。","dynasty":"宋代","tags":"追忆，抒情，伤怀，惆怅","title":"水调歌头·淮阴作"}
{"author":"朱敦儒","content":"平生看明月，西北有高楼。如今羁旅，常叹茅屋暗悲秋。闻说吴淞江上，有个垂虹亭好，结友漾轻舟。记得蓬莱路，端是旧曾游。趁黄鹄，湖影乱，海光浮。绝尘胜处，合是不数白萍洲。何物陶朱张翰，劝汝橙薤鲈脍，交错献还酬。寄语梅仙道，来岁肯同不。","dynasty":"宋代","title":"水调歌头（和海盐尉范行之）"}
{"author":"朱敦儒","content":"凭月携箫，溯空秉羽，梦踏绛霄仙去。花冷街榆，悄中天风露。并真官、蕊佩芬芳，望帝所、紫云容与。享钧天、九奏传觞，听龙啸，看鸾舞。惊尘世，悔平生，叹万感千恨，谁怜深素。群仙念我，好人问难住。劝阿母、偏与金桃，教酒星、剩斟琼醑。醉归时、手授丹经，指长生路。","dynasty":"宋代","title":"聒龙谣"}
{"author":"朱敦儒","content":"嵩高维岳，图书之渊，西都二室三川。神鼎定金，麟符刻玉，英灵未称河山。谁再整乾坤。是挺生真主，浴日开天。御归梁苑，驾回汾水凤楼闲。升平运属当千。眷凝旒暇日，西顾依然。银汉诏虹，瑶台赐碧，一新瑞气祥烟。重到帝居前。怪鹊桥龙阙，飞下人间。父老欢呼，翠华来也太平年。","dynasty":"宋代","title":"望海潮（丁酉，西内成，乡人请作望幸曲）"}
{"author":"朱敦儒","content":"何人不爱，是江梅红绽。雪野寒空冻云晚。照清溪绰约，粉艳先春，包绛萼、姑射冰肌自暖。上林花万品，都借风流，国色天香任欣羡。共素娥青女，一笑相逢，人不见、悄悄霜宫月殿。想乘云、是在玉皇前，粲蕊佩明珰，侍清都燕。","dynasty":"宋代","title":"洞仙歌"}
{"author":"朱敦儒","content":"淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。","dynasty":"宋代","title":"点绛唇"}
{"author":"朱敦儒","content":"春雨春风，问谁染就江南草。燕娇莺巧。只是参军老。今古红尘，愁了人多少。尊前好。缓歌低笑。醉向花间倒。","dynasty":"宋代","title":"点绛唇"}
{"author":"朱敦儒","content":"陌上雪销初，才得江梅信。翦彩盘金院落香，便觉烧灯近。乐事眼前多，春酒今年胜。好趁迎梅接柳时，满引金杯饮。","dynasty":"宋代","title":"卜算子"}
{"author":"朱敦儒","content":"水云照。浮生了了，霜风衰草。日月金梭，江山春梦，天多人少。赤松认得虚空，便一向、飞腾缥缈。直上蓬瀛，回看沧海，凄然长啸。","dynasty":"宋代","title":"柳梢青"}
{"author":"朱敦儒","content":"歌钟列。公堂盛会酬佳节。酬佳节。皇恩宣布，早梅争发。舞场椎鼓催回雪。金壶镟酒琼酥热。琼酥热。今朝不饮，几时欢悦。","dynasty":"宋代","title":"忆秦娥（至节赴郡会，赦到）"}
{"author":"朱敦儒","content":"西江碧。江亭夜燕天涯客。天涯客。一杯相属，此夕何夕。烛残花冷歌声急。秦关汉苑无消息。无消息。戍楼吹角，故人难得。","dynasty":"宋代","title":"忆秦娥（若无置酒朝元亭，师厚同饮作）"}
{"author":"朱敦儒","content":"古人误我。独舞西风双泪堕。鹤去无踪。木落西陵返照红。人间难住。掷下酒杯何处去。楼锁钟残。山北山南两点烟。","dynasty":"宋代","title":"减字木兰花（秋日饮酒香山石楼醉中作）"}
{"author":"朱敦儒","content":"无知老子。元住渔舟樵舍里。暂借权监。持节纡朱我甚惭。不能者止。免苦龟肠忧虎尾。身退心闲。剩向人间活几年。","dynasty":"宋代","title":"减字木兰花"}
{"author":"朱敦儒","content":"斫鱼作鮓。酒面打开香可醡。相唤同来。草草杯盘饮几杯。人生虚假。昨日梅花今日谢。不醉何为。从古英雄总是痴。","dynasty":"宋代","title":"减字木兰花"}
{"author":"朱敦儒","content":"今年梅晚。懒趁寿阳钗上燕。月唤霜催。不肯人间取次开。低鬟掩袂。愁寄玉阑金井外。粉瘦香寒。独抱深心一点酸。","dynasty":"宋代","title":"减字木兰花"}
{"author":"朱敦儒","content":"无人惜我。我自殷勤怜这个。恧峭惺惺。不肯随人独自行。乾坤许大。只在棘针尖上坐。依旧多情。搂著虚空睡到明。","dynasty":"宋代","title":"减字木兰花"}
{"author":"朱敦儒","content":"琴上金星正照，砚中瞿鸟眼相青。闲来自觉有精神。心海风恬浪静。且喜面前花好，更听林外莺新。瓮头清辣洞庭春。醉里徐行路稳。","dynasty":"宋代","title":"西江月"}
{"author":"朱敦儒","content":"万里飘零南越，山引泪，酒添愁。不见凤楼龙阙、又惊秋。九日江亭闲望，蛮树绕，瘴云浮。肠断红蕉花晚、水西流。","dynasty":"宋代","title":"沙塞子"}
{"author":"朱敦儒","content":"穷后常如囚系，老来半似心风。饥蚊饿蚤不相容。一夜何曾做梦。被我不扇不捉，廓然总是虚空。寺钟官角任西东。别弄些儿骨董。","dynasty":"宋代","title":"西江月"}
{"author":"朱敦儒","content":"相留不住。又趁东风去。楼外夕阳芳草路。今夜短亭何处。杏花斜压阑干。朱帘不卷春寒。惆怅黄昏前后，离愁酒病厌厌。","dynasty":"宋代","title":"清平乐"}
{"author":"朱敦儒","content":"灼灼一枝桃，粉艳天然好。只被春风摆撼多，颜色凋零早。结子未为迟，悔恨随芳草。不下山来不出溪，待守刘郎老。","dynasty":"宋代","title":"卜算子"}
{"author":"朱敦儒","content":"山晓鹧鸪啼，云暗泷州路。榕叶阴浓荔子青，百尺桄榔树。尽日不逢人，猛地风吹雨。惨黯蛮溪鬼峒寒，隐隐闻铜鼓。","dynasty":"宋代","title":"卜算子"}
{"author":"朱敦儒","content":"才子佳人相见难。舞收歌罢又更阑。密将春恨系幽欢。结子同心香佩带，帕儿双字玉连环。酒醒灯暗忍重看。","dynasty":"宋代","title":"浣溪沙"}
{"author":"朱敦儒","content":"晚菊花前敛翠蛾。挼花传酒缓声歌。柳枝团扇别离多。拥髻凄凉论旧事，曾随织女度银梭。当年今夕奈愁何。","dynasty":"宋代","title":"浣溪沙（赠贲大夫歌者，其人尝在大家）"}
{"author":"朱敦儒","content":"胧月黄昏亭榭。池上秋千初架。燕子说春寒。杏花残。泪断愁肠难断。往事总成幽怨。幽怨几时休。泪还流。","dynasty":"宋代","title":"昭君怨（悼亡）"}
{"author":"朱敦儒","content":"折桂归来懒觅官。十年风月醉家山。有人挟瑟伴清闲。楚畹飞香兰结佩，蓝田生暖玉连环。拥书万卷看双鸾。","dynasty":"宋代","title":"浣溪沙（季钦拥双妙丽，使来求长短句，为赋）"}
{"author":"朱敦儒","content":"西塞山边白鹭飞。吴兴江上绿杨低。桃花流水鳜鱼肥。青箬笠将风里戴，短蓑衣向雨中披。斜风细雨不须归。","dynasty":"宋代","title":"浣溪沙（玄真子有渔父词，为添作）"}
{"author":"朱敦儒","content":"芭蕉叶上秋风碧。晚来小雨流苏湿。新窨木樨沈。香迟斗帐深。无人同向夕。还是愁成忆。忆昔结同心。鸳鸯何处寻。","dynasty":"宋代","title":"菩萨蛮"}
{"author":"朱敦儒","content":"风流才子倾城色。红缨翠幰长安陌。夜饮小平康。暖生银字簧。持杯留上客。私语眉峰侧。半冷水沈香。罗帷宫漏长。","dynasty":"宋代","title":"菩萨蛮"}
{"author":"朱敦儒","content":"青锦成帷瑞香浓。雅称小帘栊。主人好事，金杯留客，共倚春风。不知因甚来尘世，香似旧曾逢。江梅退步，幽兰偷眼，回避芳丛。","dynasty":"宋代","title":"眼儿媚（席上瑞香）"}
{"author":"朱敦儒","content":"叠翠阑红斗纤浓。云雨绮为栊。只忧谢了，偏须著意，障雨遮风。瑞云香雾虽难觅，蓦地有时逢。不妨守定，从他人笑，老入花丛。","dynasty":"宋代","title":"眼儿媚"}
{"author":"朱敦儒","content":"紫帔红襟艳争浓。光彩烁疏栊。香为小字，瑞为高姓，道骨仙风。此花合向瑶池种，可惜未遭逢。阿环见了，羞回眼尾，愁聚眉丛。","dynasty":"宋代","title":"眼儿媚"}
{"author":"朱敦儒","content":"青垂柳线水平池。芳径燕初飞。日长事少人静，山茧换单衣。箫鼓远，篆香迟。卷帘低。半床花影，一枕松风，午醉醒时。","dynasty":"宋代","title":"诉衷情"}
{"author":"朱敦儒","content":"老人无复少年欢。嫌酒倦吹弹。黄昏又是风雨，楼外角声残。悲故国，念尘寰。事难言。下了纸帐，曳上青氈，一任霜寒。","dynasty":"宋代","title":"诉衷情"}
{"author":"朱敦儒","content":"芙蓉红落秋风急。夜寒纸帐霜华湿。枕畔木瓜香。晓来清兴长。轻舟青箬笠。短棹溪光碧。去觅谢三郎。芦花何处藏。","dynasty":"宋代","title":"菩萨蛮"}
{"author":"朱敦儒","content":"春怎恋。楼外绿催红殿。短袖迎风愁半卷。手寒无处暖。目断蓬莱宫殿。引去谁怜惟怨。相见不如青翅燕。举头长安远。","dynasty":"宋代","title":"谒金门（和李士举）"}
{"author":"朱敦儒","content":"直自凤凰城破後，掰钗破镜分飞。天涯海角信音稀。梦回辽海北，魂断玉关西。月解重圆星解聚，如何不见人归。今春还听杜鹃蹄。年年看塞雁，一十四番回。","dynasty":"宋代","title":"临江仙·直自凤凰城破後"}
{"author":"朱敦儒","content":"通处灵犀一点真。忺随紫橐步红茵，个中自是神仙住，花作帘栊玉作人。偏澹静，最尖新。等闲舞雪振歌尘。若教宋玉尊前见，应笑襄王梦里寻。","dynasty":"宋代","title":"鹧鸪天·通处灵犀一点真"}
{"author":"朱敦儒","content":"夜来听雪晓来看。惊失却尘寰。摇撼琼林玉树，心疑身是仙官。乘风缥缈，凌空径去，不怕高寒。却被孤鸿相劝，何如且在人间。","dynasty":"宋代","title":"朝中措·夜来听雪晓来看"}
{"author":"朱敦儒","content":"海山叠翠。夕阳殷雨云堆雪。鹧鸪声里蛮花发。我共扁舟，江上两萍叶。东风落酒愁难说。谁教春梦分胡越。碧城芳草应销歇。曾识刘郎，惟有半弯月。","dynasty":"宋代","title":"醉落魄/一斛珠"}
{"author":"朱敦儒","content":"梅倚江娥，日舒宫线。老人星唤群仙宴。泛杯玉友暖飞浮，堆盘金橘光零乱。听命宽心，随缘适愿。痴狂赢取身长健。醉中等看碧桃春，尊前莫问蓬莱浅。","dynasty":"宋代","title":"踏莎行·梅倚江娥"}
{"author":"朱敦儒","content":"闲人行李。羽扇芒鞋尘世外。一叠溪山。也解分风送客帆。时平易醉。无复惊心并溅泪。长揖忘言。回棹桃花插满船。","dynasty":"宋代","title":"减字木兰花·闲人行李"}
{"author":"朱敦儒","content":"无人请我。我自铺氈松下坐。酌酒裁诗。调弄梅花作侍儿。心欢易醉。明月飞来花下睡。醉舞谁知。花满妙巾月满杯。","dynasty":"宋代","title":"减字木兰花·无人请我"}
{"author":"朱敦儒","content":"淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。","dynasty":"宋代","title":"点绛唇·淮海秋风"}
{"author":"朱敦儒","content":"春雨春风，问谁染就江南草。燕娇莺巧。只是参军老。今古红尘，愁了人多少。尊前好。缓歌低笑。醉向花间倒。","dynasty":"宋代","title":"点绛唇·春雨春风"}
{"author":"朱敦儒","content":"歌锺列。公堂盛会酬佳节。酬佳节。皇恩宣布，早梅争发。舞场椎鼓催回雪。金壶镟酒琼酥热。琼酥热。今朝不饮，几时欢悦。","dynasty":"宋代","title":"忆秦娥·歌锺列"}
{"author":"朱敦儒","content":"江上见新年，年夜听春雨。有个人人领略春，粉澹红轻注。深劝玉东西，低唱黄金缕。拈底梅花总是愁，酒尽人归去。","dynasty":"宋代","title":"卜算子·江上见新年"}
{"author":"朱敦儒","content":"胧月黄昏亭榭。池上秋千初架。燕子说春寒。杏花残。泪断愁肠难断。往事总成幽怨。幽怨几时休。泪还流。","dynasty":"宋代","title":"昭君怨·胧月黄昏亭榭"}
{"author":"朱敦儒","content":"青旗彩胜又迎春。暖律应祥云。金盘内家生菜，宫院遍承恩。时节好，管弦新。度升平。惠风迟日，柳眼梅心，任醉芳尊。","dynasty":"宋代","title":"诉衷情·青旗彩胜又迎春"}
{"author":"朱敦儒","content":"真个先生爱睡。睡里百般滋味。转面又翻身，随意十方游戏。游戏。游戏。到了元无一事。","dynasty":"宋代","title":"如梦令·真个先生爱睡"}
{"author":"朱敦儒","content":"好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。","dynasty":"宋代","title":"如梦令·好笑山翁年纪"}
{"author":"朱敦儒","content":"且喜芜菁种得成，苔心散出碧纵横。脆甜肭子无反恶，肥嫩恙儿不杀生。乐羊岂断儿孙念，刘季宁无父子情。争似野人茅屋下，日高澹煮一杯羹。","dynasty":"宋代","title":"种芜菁作羹"}
{"author":"朱敦儒","content":"面册面友风雨散，山鸟山花澹薄交。一榻氍毹容独卧，满盘杞菊是兼肴。","dynasty":"宋代","title":"历世"}
{"author":"朱敦儒","content":"谁倚黄旗唤阿瞒，令君终作可怜人。萧然惟有鹿门老，不带孙刘一点尘。","dynasty":"宋代","title":"绝句二首其一"}
{"author":"朱敦儒","content":"轻阴小雨晚难收，柳瘦梅穷却似秋。可恨水仙花不语，无人共我说春愁。","dynasty":"宋代","title":"绝句二首其二"}
{"author":"朱敦儒","content":"梨花雨送海棠风，不借胭脂作小红。几日无人吹玉笛，鸳鸯飞入馆娃宫。","dynasty":"宋代","title":"春怨"}
{"author":"朱敦儒","content":"青罗包髻白行缠，不是凡人不是仙。家在洛阳城里住，卧吹铜笛过伊川。","dynasty":"宋代","title":"绝句"}
{"author":"朱敦儒","content":"早年京洛识前辈，晚景江湖无故人。难与儿童谈旧事，夜攀庭树数星辰。","dynasty":"宋代","title":"忆旧"}
{"author":"朱敦儒","content":"藤州三月作小尽，梧州三月作大尽。哀哉官历今不颁，忆昔升平泪成阵。我今何异桃源人，落叶为秋花作春。但恨未能与世隔，时闻丧乱空伤神。","dynasty":"宋代","title":"小尽行"}
{"author":"朱敦儒","content":"天寒犹著絮，雨湿欲蒸书。吴地人情薄，西人客计疏。无书堪著眼，有法可安心。","dynasty":"宋代","title":"五言"}
{"author":"朱敦儒","content":"当年五陵下，结客占春游。红缨翠带，谈笑跋马水西头。落日经过桃叶，不管插花归去，小袖挽人留。换酒春壶碧，脱帽醉青楼。楚云惊，陇水散，两漂流。如今憔悴，天涯何处可消忧。长揖飞鸿旧月。不知今夕烟水，都照几人愁。有泪看芳草，无路认西州。","dynasty":"宋代","title":"水调歌头其一淮阴作"}
{"author":"朱敦儒","content":"白日去如箭，达者惜分阴。问君何苦，长抱冰炭利名心。冀望封侯一品，侥倖升仙三岛，不死解烧金。听取百年曲，三叹有遗音。会良朋，逢美景，酒频斟。昔人已矣，松下泉底不如今。幸遇重阳佳节，高处红萸黄菊，好把醉乡寻。澹澹飞鸿没，千古共销魂。","dynasty":"宋代","title":"水调歌头其二"}
{"author":"朱敦儒","content":"偏赏中秋月，从古到如今。金风玉露相间，别做一般清。是处帘栊争卷，谁家管弦不动，乐世足欢情。莫指关山路，空使翠蛾颦。水精盘，鲈鱼脍，点新橙。鹅黄酒暖，纤手传杯任频斟。须惜晓参横后，直到来年今夕，十二数亏盈。未必来年看，得似此回明。","dynasty":"宋代","title":"水调歌头其三和董弥大中秋"}
{"author":"朱敦儒","content":"平生看明月，西北有高楼。如今羁旅，常叹茅屋暗悲秋。闻说吴淞江上，有个垂虹亭好，结友漾轻舟。记得蓬莱路，端是旧曾游。趁黄鹄，湖影乱，海光浮。绝尘胜处，合是不数白蘋洲。何物陶朱张翰，劝汝橙齑鲈脍，交错献还酬。寄语梅仙道，来岁肯同不。","dynasty":"宋代","title":"水调歌头其四和海盐尉范行之"}
{"author":"朱敦儒","content":"天宇著垂象，日月共回旋。因何明月，偏被指点古来传。浪语修成七宝，漫说霓裳九奏，阿姊最婵娟。愤激书青奏，伏愿听臣言。诏六丁，驱狡兔，屏痴蟾。移根老桂，种在历历白榆边。深锁广寒宫殿，不许姮娥歌舞，按次守星躔。永使无亏缺，长对日团圆。","dynasty":"宋代","title":"水调歌头其五对月有感"}
{"author":"朱敦儒","content":"几日春愁无意绪，撚金剪绥慵拈。小楼终日怕凭阑。一双新泪眼，千里旧关山。苦恨碧云音信断，只教征雁空还。早知盟约是虚言。枉裁诗字锦，悔寄泪痕笺。","dynasty":"宋代","title":"临江仙其七"}
{"author":"朱敦儒","content":"老后人间无去处。多谢碧桃留我住。红尘回步旧烟霞，清境开扉新院宇。隐几日长香一缕。风散飞花红不聚。眼前寻见自家春，罢问玉霄云海路。","dynasty":"宋代","title":"木兰花/玉楼春其一"}
{"author":"朱敦儒","content":"夜来听雪晓来看。惊失却尘寰。摇撼琼林玉树，心疑身是仙官。乘风缥缈，凌空径去，不怕高寒。却被孤鸿相劝，何如且在人间。","dynasty":"宋代","title":"朝中措其七"}
{"author":"朱敦儒","content":"胸中尘土久无奇。今夕借清辉。歌纵群英诸彦，舞狂蕙带荷衣。鸳鸯湖上，波平岸远，酒酽鱼肥。好是中秋圆月，分明天下人知。","dynasty":"宋代","title":"朝中措其一"}
{"author":"朱敦儒","content":"听蝉剪叶迎秋燕。画戟散、金铺开遍。清风占住秦筝怨。楼上衙牌易晚。飞雨过、绣幕尽卷。借水沈、龙涎旋碾。金盆弄水停歌扇。凉在冰肌粉面。","dynasty":"宋代","title":"杏花天其二"}
{"author":"朱敦儒","content":"梅倚江娥，日舒宫线。老人星唤群仙宴。泛杯玉友暖飞浮，堆盘金橘光零乱。听命宽心，随缘适愿。痴狂赢取身长健。醉中等看碧桃春，尊前莫问蓬莱浅。","dynasty":"宋代","title":"踏莎行其一太易生日"}
{"author":"朱敦儒","content":"剪胜迎春后，和风入律频催。前回下叶飞霜处，红绽一枝梅。正遇时调玉烛，须添酒满金杯。寻芳伴侣休闲过，排日有花开。","dynasty":"宋代","title":"乌夜啼"}
{"author":"朱敦儒","content":"澹澹薰风庭院，青青过雨园林。铜驼陌上旧莺声。今日江边重听。落帽酒中有趣，题桥琴里无心。香残沈水缕烟轻。花影阑干人静。","dynasty":"宋代","title":"西江月其一"}
{"author":"朱敦儒","content":"琴上金星正照，砚中鸲眼相青。闲来自觉有精神。心海风恬浪静。且喜面前花好，更听林外莺新。瓮头清辣洞庭春。醉里徐行路稳。","dynasty":"宋代","title":"西江月其二"}
{"author":"朱敦儒","content":"闲人行李。羽扇芒鞋尘世外。一叠溪山。也解分风送客帆。时平易醉。无复惊心并溅泪。长揖忘言。回棹桃花插满船。","dynasty":"宋代","title":"减字木兰花其四"}
{"author":"朱敦儒","content":"刘郎已老。不管桃花依旧笑。要听琵琶。重院莺啼觅谢家。曲终人醉。多似浔阳江上泪。万里东风。国破山河落照红。","dynasty":"宋代","title":"减字木兰花其五"}
{"author":"朱敦儒","content":"斫鱼作鲊。酒面打开香可榨。相唤同来。草草杯盘饮几杯。人生虚假。昨日梅花今日谢。不醉何为。从古英雄总是痴。","dynasty":"宋代","title":"减字木兰花其九"}
{"author":"朱敦儒","content":"无人请我。我自铺毡松下坐。酌酒裁诗。调弄梅花作侍儿。心欢易醉。明月飞来花下睡。醉舞谁知。花满纱巾月满怀。","dynasty":"宋代","title":"减字木兰花其十四"}
{"author":"朱敦儒","content":"淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。","dynasty":"宋代","title":"点绛唇其一"}
{"author":"朱敦儒","content":"春雨春风，问谁染就江南草。燕娇莺巧。只是参军老。今古红尘，愁了人多少。尊前好。缓歌低笑。醉向花间倒。","dynasty":"宋代","title":"点绛唇其四"}
{"author":"朱敦儒","content":"水云晚照。浮生了了，霜风衰草。日月金梭，江山春梦，天多人少。赤松认得虚空，便一向、飞腾缥缈。直上蓬瀛，回看沧海，凄然长啸。","dynasty":"宋代","title":"柳梢青其六"}
{"author":"朱敦儒","content":"歌钟列。公堂盛会酬佳节。酬佳节。皇恩宣布，早梅争发。舞场椎鼓催回雪。金壶旋酒琼酥热。琼酥热。今朝不饮，几时欢悦。","dynasty":"宋代","title":"忆秦娥其四至节赴郡会，赦到"}
{"author":"朱敦儒","content":"江上见新年，年夜听春雨。有个人人领略春，粉澹红轻注。深劝玉东西，低唱黄金缕。捻底梅花总是愁，酒尽人归去。","dynasty":"宋代","title":"卜算子其一除夕"}
{"author":"朱敦儒","content":"胧月黄昏亭榭。池上秋千初架。燕子说春寒。杏花残。泪断愁肠难断。往事总成幽怨。幽怨几时休。泪还流。","dynasty":"宋代","title":"昭君怨悼亡"}
{"author":"朱敦儒","content":"碧玉栏干白玉人。倚花吹叶忍黄昏。萧郎一去又经春。眉澹翠峰愁易聚，脸残红雨泪难匀。纤腰减半绿罗裙。","dynasty":"宋代","title":"生查子其四"}
{"author":"朱敦儒","content":"青锦成帏瑞香浓。雅称小帘栊。主人好事，金杯留客，共倚春风。不知因甚来尘世，香似旧曾逢。江梅退步，幽兰偷眼，回避芳丛。","dynasty":"宋代","title":"眼儿媚其一席上瑞香"}
{"author":"朱敦儒","content":"江南岸，柳枝。江北岸，柳枝。折送行人无尽时。恨分离。柳枝。酒一杯。柳枝。泪双垂。柳枝。君到长安百事违。几时归。柳枝。","dynasty":"宋代","title":"柳枝"}
{"author":"朱敦儒","content":"真个先生爱睡。睡里百般滋味。转面又翻身，随意十方游戏。游戏。游戏。到了元无一事。","dynasty":"宋代","title":"如梦令其四"}
{"author":"朱敦儒","content":"好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。","dynasty":"宋代","title":"如梦令其八"}
{"author":"朱敦儒","content":"试将天下照，万象总分明。","dynasty":"宋代","title":"句其一"}
{"author":"朱敦儒","content":"岭外江数百，会此清远峡。","dynasty":"宋代","title":"句其二"}
{"author":"朱敦儒","content":"春林着雨绿自足，野水漾花红不知。","dynasty":"宋代","title":"句其三"}
{"author":"朱敦儒","content":"解唱阳关别调声，前朝惟有李夫人。","dynasty":"宋代","title":"句其四"}
{"author":"朱敦儒","content":"几许少年春欲夏，一番梦事绿催红。","dynasty":"宋代","title":"句其五"}
{"author":"朱敦儒","content":"过时不语莺解事，怕客深藏鱼见机。","dynasty":"宋代","title":"句其六"}
{"author":"朱敦儒","content":"人间万事老无味，天下四时秋最愁。","dynasty":"宋代","title":"句其七"}
{"author":"朱敦儒","content":"剪茅编鹤屋，筛米聚鸡粮。","dynasty":"宋代","title":"句其八"}
{"author":"朱敦儒","content":"灯昏鼠窥研，雨急犬穿篱。","dynasty":"宋代","title":"句其九"}
{"author":"朱敦儒","content":"但能闭户酌季雅，安用驭风寻伯昏。","dynasty":"宋代","title":"句其十"}
{"author":"朱敦儒","content":"老鹤悔抛青嶂里，客星倦倚紫微边。","dynasty":"宋代","title":"句其十一"}
{"author":"朱敦儒","content":"而今心服陶元亮，作得人间第一流。","dynasty":"宋代","title":"句其十二"}
{"author":"朱敦儒","content":"一个小园儿，两三亩地。花竹随宜旋装缀。槿篱茅舍，便有山家风味。等闲池上饮，林间醉。都为自家，胸中无事。风景争来趁游戏。称心如意，剩活人间几岁。洞天谁道在、尘寰外。","dynasty":"宋代","tags":"写景，议论","title":"感皇恩·一个小园儿"}
{"author":"朱敦儒","content":"插天翠柳，被何人，推上一轮明月。照我藤床凉似水，飞入瑶台琼阙。雾冷笙箫，风轻环佩，玉锁无人掣。闲云收尽，海光天影相接。谁信有药长生，素娥新链就、飞霜凝雪。打碎珊瑚，争似看、仙桂扶疏横绝。洗尽凡心，满身清露，冷浸萧萧发。明朝尘世，记取休向人说。","dynasty":"宋代","tags":"豪放，咏物，月亮，想象","title":"念奴娇·插天翠柳"}
{"author":"朱敦儒","content":"扁舟去作江南客，旅雁孤云。万里烟尘。回首中原泪满巾。碧山对晚汀洲冷，枫叶芦根。日落波平。愁损辞乡去国人。","dynasty":"宋代","tags":"宋词精选，写景，抒怀，怀念","title":"采桑子·彭浪矶"}
{"author":"朱敦儒","content":"姮娥怕闹，银蟾传令，且与遮鸾翳凤。直须人睡俗尘清，放云汉、冰轮徐动。山翁散发，披衣松下，琴奏瑶池三弄。曲终鹤警露华寒，笑浊世、饶伊做梦。","dynasty":"宋代","title":"鹊桥仙"}
{"author":"朱敦儒","content":"春雨细如尘，楼外柳丝黄湿。风约绣帘斜去，透窗纱寒碧。美人慵翦上元灯，弹泪倚瑶瑟。却上紫姑香火，问辽东消息。","dynasty":"宋代","tags":"元宵节，写雨，怀人","title":"好事近·春雨细如尘"}
{"author":"朱敦儒","content":"酒壶空，歌扇去。独倚危楼，无限伤心处。芳草连天云薄暮。故国山河，一阵黄梅雨。有奇才，无用处。壮节飘零，受尽人间苦。欲指虚无问征路。回首风云，未忍辞明主。","dynasty":"宋代","title":"苏幕遮"}
{"author":"朱敦儒","content":"东风吹尽江梅。橘花开。旧日吴王宫殿、长青苔。今古事。英雄泪。老相催。长恨夕阳西去、晚潮回。","dynasty":"宋代","title":"相见欢"}
{"author":"朱敦儒","content":"中秋一轮月，只和旧青冥。都缘人意，须道今夕别般明。是处登临开宴，争看吴歌楚舞，沈醉倒金尊。各自心中事，悲乐几般情。烛摧花，鹤惊露，忽三更。舞茵未卷，玉绳低转便西倾。认取眼前流景，试看月归何处，因甚有亏盈。我自阖门睡，高枕笑浮生。","dynasty":"宋代","title":"水调歌头"}
{"author":"朱敦儒","content":"曾为梅花醉不归。佳人挽袖乞新词。轻红遍写鸳鸯带，浓碧争斟翡翠卮。人已老，事皆非。花前不饮泪沾衣。如今但欲关门睡，一任梅花作雪飞。","dynasty":"宋代","title":"鹧鸪天"}
{"author":"朱敦儒","content":"昨日晴。今日阴。楼下飞花楼上云。阑干双泪痕。江南人。江北人。一样春风两样情。晚寒潮未平。","dynasty":"宋代","title":"长相思"}
{"author":"朱敦儒","content":"佳人不耐冷，重叠著春衣。","dynasty":"宋代","title":"句其十三"}
{"author":"朱敦儒","content":"拾翠当年延伫。解佩感君诚素。微步过南冈。献明珰。襟上泪难再会。惆怅幽兰心事。心事永难忘。寄君王。","dynasty":"宋代","title":"洛妃怨"}
{"author":"朱敦儒","content":"帐掩秋风一半开。闲将玉笛吹。过云微雨散轻雷。夜参差、认楼台。暗香移枕新凉住，竹外漏声催。放教明月上床来。共清梦、两徘徊。","dynasty":"宋代","title":"燕归梁"}
{"author":"朱敦儒","content":"拂破秋江烟碧。一对双飞鸂鶒。应是远来无力。捎下相偎沙碛。小艇谁吹横笛。惊起不知消息。悔不当时描得。如今何处寻觅。","dynasty":"宋代","title":"双鸂鶒"}
{"author":"朱敦儒","content":"纸帐绸衾忒暖。尽自由、横翻倒转。睡觉西窗灯一笺。恰听打、三更三点。残梦不须深念。这些个、光阴煞短。解散缰绳休系绊。把从前、一笔句断。","dynasty":"宋代","title":"鼓笛令"}
{"author":"朱敦儒","content":"青旗B237胜又迎春。暖律应祥云。金盘内家生菜，宫院遍承恩。时节好，管弦新。度升平。惠风迟日，柳眼梅心，任醉芳尊。","dynasty":"宋代","title":"诉衷情"}
{"author":"朱敦儒","content":"乡关散尽当年客。春风寂寞花无色。长日掩重门。江山眼外昏。画图高挂壁。嵩少参差碧。想见卧云人。松黄落洞门。","dynasty":"宋代","title":"菩萨蛮"}
{"author":"朱敦儒","content":"银海清泉洗玉杯。恰篘白酒冷偏宜。水林檎嫩折青枝。争看使君长寿曲，旋教法部太平词。快风凉雨火云摧。","dynasty":"宋代","title":"浣溪沙"}
{"author":"朱敦儒","content":"碧玉阑干白玉人。倚花吹叶忍黄昏。萧郎一去又经春。眉淡翠峰愁易聚，脸残红雨泪难匀。纤腰减半缘罗裙。","dynasty":"宋代","title":"浣溪沙"}
{"author":"朱敦儒","content":"柳花陌上捻明珰。娇红新样妆。匆匆曾贮一襟香。月痕金缕凉。分泪扇，掩离觞。春残人断肠。锦书难寄雁飞忙。池塘芳草长。","dynasty":"宋代","title":"阮郎归"}
{"author":"朱敦儒","content":"拨转钓鱼船，江海尽为吾宅。恰向洞庭沽酒，却钱塘横笛。醉颜禁冷更添红，潮落下前碛。经过子陵滩畔，得梅花消息。","dynasty":"宋代","title":"好事近"}
{"author":"朱敦儒","content":"古涧一枝梅，免被园林锁。路远山深不怕寒，似共春相趓。幽思有谁知，托契都难可。独自风流独自香，明月来寻我。","dynasty":"宋代","title":"卜算子"}
{"author":"朱敦儒","content":"莫恨中秋无月。月又不甜不辣。幸有瓮头春，闲坐暖云香雪。香雪。香雪。满引水晶蕉叶。","dynasty":"宋代","title":"如梦令"}
{"author":"朱敦儒","content":"连云衰草，连天晚照，连山红叶。西风正摇落，更前溪呜咽。燕去鸿归音信绝。问黄花、又共谁折。征人最愁处，送寒衣时节。","dynasty":"宋代","title":"十二时"}
{"author":"朱敦儒","content":"听蝉翦叶迎秋燕。画戟散、金铺开遍。清风占住秦筝怨。楼上衙牌易晚。飞雨过、绣幕尽卷。借水沈、龙涎旋碾。金盆弄水停歌扇。凉在冰肌粉面。","dynasty":"宋代","title":"杏花天"}
{"author":"朱敦儒","content":"夜饮西真洞。群仙惊戏弄。素娥传酒袖凌风，送送送。吸尽金波，醉朝天阙，斗班星拱。碧简承新宠。紫微恩露重。忽然推枕草堂空。梦梦梦。帐冷衾寒，月斜灯暗，画楼钟动。","dynasty":"宋代","title":"醉春风·夜饮西真洞"}
{"author":"朱敦儒","content":"慵歌怕酒。今日春衫惊著瘦。双燕帘栊。金鸭香沈客泪中。琵琶重听。谁信人间多少恨。落日东风。吹得桃花满院红。","dynasty":"宋代","title":"减字木兰花"}
{"author":"朱敦儒","content":"平生看明月，西北有高楼。如今羁旅，常叹茅屋暗悲秋。闻说吴淞江上，有个垂虹亭好，结友漾轻舟。记得蓬莱路，端是旧曾游。趁黄鹄，湖影乱，海光浮。绝尘胜处，合是不数白蘋洲。何物陶朱张翰，劝汝橙齑鲈脍，交错献还酬。寄语梅仙道，来岁肯同不。","dynasty":"宋代","title":"水调歌头其四和海盐尉范行之"}
{"author":"朱敦儒","content":"直自凤凰城破後，掰钗破镜分飞。天涯海角信音稀。梦回辽海北，魂断玉关西。月解重圆星解聚，如何不见人归。今春还听杜鹃蹄。年年看塞雁，一十四番回。","dynasty":"宋代","title":"临江仙·直自凤凰城破後"}
{"author":"朱敦儒","content":"陌上雪销初，才得江梅信。翦彩盘金院落香，便觉烧灯近。乐事眼前多，春酒今年胜。好趁迎梅接柳时，满引金杯饮。","dynasty":"宋代","title":"卜算子"}
{"author":"朱敦儒","content":"折芙蓉弄水，动玉佩、起秋风。正柳外闲云，溪头淡月，映带疏钟。人间厌谪堕久，恨霓旌未返碧楼空。且与时人度日，自怜怀抱谁同。当时种玉五云东。露冷夜耕龙。念瑞草成畦，琼蔬未采，尘染衰容。谁知素心未已，望清都绛阙有无中。寂寞归来隐几，梦听帝乐冲融。","dynasty":"宋代","title":"木兰花慢"}
{"author":"朱敦儒","content":"元宵初过少吹弹。楼角B237灯残。踏雪闲寻深院，携壶试觅幽欢。麻姑暂语，文君未寝，五老双鸾。要共梅花同晓，薄罗不耐春寒。","dynasty":"宋代","title":"朝中措"}
{"author":"朱敦儒","content":"春林着雨绿自足，野水漾花红不知。","dynasty":"宋代","title":"句其三"}
{"author":"朱敦儒","content":"溪清水浅，月胧烟澹，玉破梅梢未遍。横枝依约影如无，但风里、空香数点。乘风欲去，凌波难住，谁见红愁粉怨。夜深青女湿微霜，暗香散、广寒宫殿。","dynasty":"宋代","title":"鹊桥仙·溪清水浅"}
{"author":"朱敦儒","content":"胸中尘土久无奇。今夕借清辉。歌纵群英诸彦，舞狂蕙带荷衣。鸳鸯湖上，波平岸远，酒酽鱼肥。好是中秋圆月，分明天下人知。","dynasty":"宋代","title":"朝中措其一"}
{"author":"朱敦儒","content":"盏底一盘金凤。满泛酒光浮动。引我上烟霞，智力一时无用。无用。无用。蹋破十洲三洞。","dynasty":"宋代","title":"如梦令"}
{"author":"朱敦儒","content":"听蝉剪叶迎秋燕。画戟散、金铺开遍。清风占住秦筝怨。楼上衙牌易晚。飞雨过、绣幕尽卷。借水沈、龙涎旋碾。金盆弄水停歌扇。凉在冰肌粉面。","dynasty":"宋代","title":"杏花天其二"}
{"author":"朱敦儒","content":"木落江南感未平。雨萧萧、衰鬓到今。甚处是长安路，水连空、山锁暮云。老人对酒今如此，一番新、残梦暗惊。又是洒黄花泪，问明年、此会怎生。","dynasty":"宋代","title":"恋绣衾"}
{"author":"朱敦儒","content":"唱得梨园绝代声。前朝惟数李夫人。自从惊破霓裳后，楚奏吴歌扇里新。秦嶂雁，越溪砧。西风北客两飘零。尊前忽听当时曲，侧帽停杯泪满巾。","dynasty":"宋代","title":"鹧鸪天"}
{"author":"朱敦儒","content":"最好中秋秋夜月，常时易雨多阴。难逢此夜更无云。玉轮飞碧落，银幕换层城。桂子香浓凝瑞露，中兴气象分明。酒楼灯市管弦声。今宵谁肯睡，醉看晓参横。","dynasty":"宋代","title":"临江仙"}
{"author":"朱敦儒","content":"曾为梅花醉不归。佳人挽袖乞新词。轻红遍写鸳鸯带，浓碧争斟翡翠卮。人已老，事皆非。花前不饮泪沾衣。如今但欲关门睡，一任梅花作雪飞。","dynasty":"宋代","title":"鹧鸪天"}
{"author":"朱敦儒","content":"姮娥怕闹，银蟾传令，且与遮鸾翳凤。直须人睡俗尘清，放云汉、冰轮徐动。山翁散发，披衣松下，琴奏瑶池三弄。曲终鹤警露华寒，笑浊世、饶伊做梦。","dynasty":"宋代","title":"鹊桥仙"}
{"author":"朱敦儒","content":"浪萍风梗，寄人间，倦为客。梦里瀛洲，姓名误题仙藉。敛翅归来，爱小园、蜕箨筼筜碧。新种幽花，戒儿童休摘。放怀随分，各逍遥，飞鷃等鹏翼。舍此萧闲，问君携杖安适。诸彦群英，诗酒皆勍敌。太平时，向花前，不醉如何休得。","dynasty":"宋代","title":"梦玉人引（和祝圣俞）"}
{"author":"朱敦儒","content":"谁转琵琶弹侧调。征尘万里伤怀抱。客散黄昏庭院悄。灯相照。春寒燕子归来早。可惜韶光虚过了。多情人已非年少。只恐莺啼春又老。知音少。人间何处寻芳草。","dynasty":"宋代","title":"渔家傲"}
{"author":"朱敦儒","content":"芝房并蒂空称瑞。几曾见、香旎旎。也不论兰休比蕙。王孙高韵，说得的当，不减唐诸李。今朝影落琼杯里。共才子佳人斗高致。莫道衰翁都无意。为他丰韵，为他情味，锁得真个醉。","dynasty":"宋代","title":"青玉案（坐上和赵智夫瑞香）"}
{"author":"朱敦儒","content":"鉴水稽山尘不染。归来贺老身强健。有客跨鲸游汗漫。留羽扇。玉船取酒青鸾劝。莫恨飞花容易散。仙家风味何曾减。春色一壶丹九转。堪为伴。雕梁幸有轻盈燕。","dynasty":"宋代","title":"渔家傲（石夷仲一姬去，念之，止小妓燕燕）"}
{"author":"朱敦儒","content":"柳花陌上捻明珰。娇红新样妆。匆匆曾贮一襟香。月痕金缕凉。分泪扇，掩离觞。春残人断肠。锦书难寄雁飞忙。池塘芳草长。","dynasty":"宋代","title":"阮郎归"}
{"author":"朱敦儒","content":"胧月黄昏亭榭。池上秋千初架。燕子说春寒。杏花残。泪断愁肠难断。往事总成幽怨。幽怨几时休。泪还流。","dynasty":"宋代","title":"昭君怨·胧月黄昏亭榭"}
{"author":"朱敦儒","content":"折桂归来懒觅官。十年风月醉家山。有人挟瑟伴清闲。楚畹飞香兰结佩，蓝田生暖玉连环。拥书万卷看双鸾。","dynasty":"宋代","title":"浣溪沙（季钦拥双妙丽，使来求长短句，为赋）"}
{"author":"朱敦儒","content":"人间万事老无味，天下四时秋最愁。","dynasty":"宋代","title":"句其七"}
{"author":"朱敦儒","content":"绿泛一瓯云，留住欲飞胡蝶。相对夜深花下，洗萧萧风月。从容言笑醉还醒，争忍便轻别。只愿主人留客，更重斟金叶。","dynasty":"宋代","title":"好事近"}
{"author":"朱敦儒","content":"风流才子倾城色。红缨翠幰长安陌。夜饮小平康。暖生银字簧。持杯留上客。私语眉峰侧。半冷水沈香。罗帷宫漏长。","dynasty":"宋代","title":"菩萨蛮"}
{"author":"朱敦儒","content":"闲人行李。羽扇芒鞋尘世外。一叠溪山。也解分风送客帆。时平易醉。无复惊心并溅泪。长揖忘言。回棹桃花插满船。","dynasty":"宋代","title":"减字木兰花其四"}
{"author":"朱敦儒","content":"风流老峭，负不群奇表。弹指超凡怎由教。把俗儒故纸，推向一边，三界外、寻得一场好笑。尘缘无处趓，应见宰官，苦行公心众难到。这功名富贵，有也寻常，管做得、越古超今神妙。待接得、众生总成佛，向酒肆淫房，再逞年少。","dynasty":"宋代","title":"洞仙歌（赠太易）"}
{"author":"朱敦儒","content":"西子溪头春到也，大家追趁芳菲。盘雕翦锦换障泥。花添金凿落，风展玉东西。先探谁家梅最早，雪儿桂子同携。别翻舞袖按新词。从今排日醉，醉过牡丹时。","dynasty":"宋代","title":"临江仙"}
{"author":"朱敦儒","content":"梅倚江娥，日舒宫线。老人星唤群仙宴。泛杯玉友暖飞浮，堆盘金橘光零乱。听命宽心，随缘适愿。痴狂赢取身长健。醉中等看碧桃春，尊前莫问蓬莱浅。","dynasty":"宋代","title":"踏莎行其一太易生日"}
{"author":"朱敦儒","content":"梅倚江娥，日舒宫线。老人星唤群仙宴。泛杯玉友暖飞浮，堆盘金橘光零乱。听命宽心，随缘适愿。痴狂赢取身长健。醉中等看碧桃春，尊前莫问蓬莱浅。","dynasty":"宋代","title":"踏莎行·梅倚江娥"}
{"author":"朱敦儒","content":"别离情绪，奈一番好景，一番悲戚。燕语莺啼人乍远，还是他乡寒食。桃李无言，不堪攀折，总是风流客。东君也自，怪人冷淡踪迹。花艳草草春工，酒随花意薄，疏狂何益。除却清风并皓月，脉脉此情谁识。料得文君，重帘不卷，且等间消息。不如归去，受他真个怜惜。","dynasty":"宋代","title":"念奴娇"}
{"author":"朱敦儒","content":"东方千骑拟三河。灯夕试春罗。想是蟾宫高会，暂留暮雨姮娥。使君燕喜，王孙赋就，桃叶秋波。弱柳移来娇舞，落梅换了行歌。","dynasty":"宋代","title":"朝中措（上元席上和赵智夫，时小雨）"}
{"author":"朱敦儒","content":"淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。","dynasty":"宋代","title":"点绛唇·淮海秋风"}
{"author":"朱敦儒","content":"老鹤悔抛青嶂里，客星倦倚紫微边。","dynasty":"宋代","title":"句其十一"}
{"author":"朱敦儒","content":"夜饮西真洞。群仙惊戏弄。素娥传酒袖凌风，送送送。吸尽金波，醉朝天阙，斗班星拱。碧简承新宠。紫微恩露重。忽然推枕草堂空。梦梦梦。帐冷衾寒，月斜灯暗，画楼钟动。","dynasty":"宋代","title":"醉春风"}
{"author":"朱敦儒","content":"红药花前欲送春。金鞭柘弹趁芳尘。故傍绣帘挼柳线。恰见。淡梳妆映瘦腰身。闲倚金铺书闷字。尤殢。为谁憔悴减心情。放下彩毫匀粉泪。弹指。你不知人是不知人。","dynasty":"宋代","title":"定风波"}
{"author":"朱敦儒","content":"花随人去。今夜钱塘江上雨。宿酒残更。潮过西窗不肯明。小罗金缕。结尽同心留不住。何处长亭。绣被春寒掩翠屏。","dynasty":"宋代","title":"减字木兰花"}
{"author":"朱敦儒","content":"胸中尘士久无奇。今夕借清辉。歌纵群英诸彦，舞狂蕙带荷衣。鸳鸯湖上，波平岸远，酒酽鱼肥。好是中秋圆月，分明天下人知。","dynasty":"宋代","title":"朝中措"}
{"author":"朱敦儒","content":"曾醉武陵溪，竹深花好。玉佩云鬟共春笑。主人好事，坐客雨巾风帽。日斜青凤舞，金尊倒。歌断渭城，月沈星晓。海上归来故人少。旧游重到。但有夕阳衰草。恍然真一梦，人空老。","dynasty":"宋代","title":"感皇恩（游□□园感旧）"}
{"author":"朱敦儒","content":"元来尘世。放著希奇事。行到路穷时，果别有、真山真水。登临任意，随步白云生，三秀草，九花藤，满袖琼瑶蕊。何须F8E3老，浩荡心常醉。唱个快活歌，更说甚、黄粱梦里。苍颜华发，只是旧时人，不动步，却还家，处处新桃李。","dynasty":"宋代","title":"蓦山溪"}
{"author":"朱敦儒","content":"好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。","dynasty":"宋代","title":"如梦令·好笑山翁年纪"}
{"author":"朱敦儒","content":"风落芙蓉画扇闲。凉随春色到人间。乍垂罗幕乍飞鸾。好把深杯添绿酒，休拈明镜照苍颜。浮生难得是清欢。","dynasty":"宋代","title":"浣溪沙"}
{"author":"朱敦儒","content":"卧病独眠人，无月中秋节。淡照碧纱灯，冷看银屏雪。风露转萧寒，砧杵添凄切。伏枕漫书空，到晓愁难说。","dynasty":"宋代","title":"生查子"}
{"author":"朱敦儒","content":"青锦成帷瑞香浓。雅称小帘栊。主人好事，金杯留客，共倚春风。不知因甚来尘世，香似旧曾逢。江梅退步，幽兰偷眼，回避芳丛。","dynasty":"宋代","title":"眼儿媚（席上瑞香）"}
{"author":"朱敦儒","content":"一夜雨声连晓。青灯相照。旧时情绪此时心，花不见、人空老。可惜春光闲了。阴多晴少。江南江北水连云，问何处、寻芳草。","dynasty":"宋代","title":"一落索"}
{"author":"朱敦儒","content":"春去尚堪寻，莫恨老来难却。且趁禁烟百七，醉残英余萼。坐间玉润赋妍辞，情语见真乐。引满癭杯竹笺，胜黄金凿落。","dynasty":"宋代","title":"好事近（清明百七日洛川小饮和驹父）"}
{"author":"朱敦儒","content":"红稀绿暗掩重门。芳径罢追寻。已是老于前岁，那堪穷似他人。一杯自劝，江湖倦客，风雨残春。不是酴醿相伴，如何过得黄昏。","dynasty":"宋代","title":"朝中措"}
{"author":"朱敦儒","content":"花涨藤江，草熏鸭步。锦帆兰棹分春去。二翁元是一溪云，暂为山北山南雨。绿酒多斟，白须休觑。飞丹约定烟霞侣。与君先占赤城春，回桡早趁桃源路。","dynasty":"宋代","title":"踏莎行（送子权赴藤）"}
{"author":"朱敦儒","content":"青锦成帏瑞香浓。雅称小帘栊。主人好事，金杯留客，共倚春风。不知因甚来尘世，香似旧曾逢。江梅退步，幽兰偷眼，回避芳丛。","dynasty":"宋代","title":"眼儿媚其一席上瑞香"}
{"author":"朱敦儒","content":"老鹤悔抛青嶂里，客星倦倚紫微边。","dynasty":"宋代","title":"句其十一"}
{"author":"朱敦儒","content":"炎昼永，初夜月侵床。露卧一丛莲叶畔，芙蓉香细水风凉。枕上是仙乡。浮世事，能有几多长。白日明朝依旧在，黄花非晚是重阳。不用苦思量。","dynasty":"宋代","title":"望江南"}
{"author":"朱敦儒","content":"淮海秋风，冶城飞下扬州叶。画船催发。倾酒留君别。卧倒金壶，相对天涯客。阳关彻。大江横绝。泪湿杯中月。","dynasty":"宋代","title":"点绛唇"}
{"author":"朱敦儒","content":"中秋一轮月，只和旧青冥。都缘人意，须道今夕别般明。是处登临开宴，争看吴歌楚舞，沈醉倒金尊。各自心中事，悲乐几般情。烛摧花，鹤惊露，忽三更。舞茵未卷，玉绳低转便西倾。认取眼前流景，试看月归何处，因甚有亏盈。我自阖门睡，高枕笑浮生。","dynasty":"宋代","title":"水调歌头"}
{"author":"朱敦儒","content":"西真姊妹。只这梅花是。乘醉下瑶池，粉燕支、何曾梳洗。冰姿素艳，无意压群芳，独自笑，有时愁，一点心难寄。雪添蕊佩。霜护盈盈泪。尘世悔重来，梦凄凉，玉楼十二。教些香去，说与惜花人，云黯淡，月朦胧，今夜谁同睡。","dynasty":"宋代","title":"蓦山溪"}
{"author":"朱敦儒","content":"远寻花。正风亭霁雨，烟浦移沙。缓提金勒，路拥桃叶香车。凭高帐饮，照羽觞、晚日横斜。六朝浪语繁华。山围故国，绮散余霞。无奈尊前万里客，叹人今何在，身老天涯。壮心零落，怕听叠鼓掺挝。江浮醉眼，望浩渺、空想灵槎。曲终泪湿琵琶。谁扶上马，不省还家。","dynasty":"宋代","title":"芰荷香（金陵）"}
{"author":"朱敦儒","content":"江上见新年，年夜听春雨。有个人人领略春，粉淡红轻注。深劝玉东西，低唱黄金缕。捻底梅花总是愁，酒尽人归去。","dynasty":"宋代","title":"卜算子（除夕）"}
{"author":"朱敦儒","content":"竹翠阴森，寒泉浸、几峰奇石。销畏日、溪蒲呈秀，水蕉供碧。筠簟平铺光欲动，纱B23B高挂空无色。似月明、萍叶起秋风，潇湘白。不敢笑，红尘客。争肯羡，神仙宅。且披襟脱帽，自适其适。靖节窗风犹有待，本初朔饮非长策。怎似我、心闲便清凉，无南北。","dynasty":"宋代","title":"满江红（大热卧疾，浸石种蒲，强作凉想）"}
{"author":"朱敦儒","content":"东风不住。几阵黄梅雨。风外晓莺声，怨飘零、花残春暮。鸳鸯散后，供了十年愁，怀旧事，想前欢，忍记丁宁语。尘昏青镜，休照孤鸾舞。烟锁凤楼空，问吹箫、人今何处。小窗惊梦，携手似平生，阳台路。行云去。目断山无数。","dynasty":"宋代","title":"蓦山溪"}
{"author":"朱敦儒","content":"好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。","dynasty":"宋代","title":"如梦令其八"}
{"author":"朱敦儒","content":"失却故山云，索手指空为客。莼菜鲈鱼留我，住鸳鸯湖侧。偶然添酒旧壶卢，小醉度朝夕。吹笛月波楼下，有何人相识。","dynasty":"宋代","title":"好事近"}
{"author":"朱敦儒","content":"风约雨横江。秋满篷窗。个中物色侭凄凉。更是行人行未得，独系归艎。拥被换残香。黄卷堆床。开愁展恨翦思量。伊是浮云侬是梦，休问家乡。","dynasty":"宋代","title":"浪淘沙（康州泊船）"}
{"author":"朱敦儒","content":"乡关散尽当年客。春风寂寞花无色。长日掩重门。江山眼外昏。画图高挂壁。嵩少参差碧。想见卧云人。松黄落洞门。","dynasty":"宋代","title":"菩萨蛮"}
{"author":"朱敦儒","content":"芙蓉红落秋风急。夜寒纸帐霜华湿。枕畔木瓜香。晓来清兴长。轻舟青箬笠。短棹溪光碧。去觅谢三郎。芦花何处藏。","dynasty":"宋代","title":"菩萨蛮"}
{"author":"朱敦儒","content":"轻阴小雨晚难收，柳瘦梅穷却似秋。可恨水仙花不语，无人共我说春愁。","dynasty":"宋代","title":"绝句二首其二"}
{"author":"朱敦儒","content":"先生筇杖是生涯，挑月更担花。把住都无憎爱，放行总是烟霞。飘然携去，旗亭问酒，萧寺寻茶。恰似黄鹂无定，不知飞到谁家？","dynasty":"宋代","tags":"自然，山水，隐居，闲适","title":"朝中措·先生筇杖是生涯"}
{"author":"朱敦儒","content":"青旗B237胜又迎春。暖律应祥云。金盘内家生菜，宫院遍承恩。时节好，管弦新。度升平。惠风迟日，柳眼梅心，任醉芳尊。","dynasty":"宋代","title":"诉衷情"}
{"author":"朱敦儒","content":"柳花陌上捻明珰。娇红新样妆。匆匆曾贮一襟香。月痕金缕凉。分泪扇，掩离觞。春残人断肠。锦书难寄雁飞忙。池塘芳草长。","dynasty":"宋代","title":"阮郎归"}
{"author":"朱敦儒","content":"检尽历头冬又残。爱他风雪忍他寒。拖条竹杖家家酒，上个篮舆处处山。添老大，转痴顽。谢天教我老来闲。道人还了鸳鸯债，纸帐梅花醉梦间。","dynasty":"宋代","title":"鹧鸪天"}
{"author":"朱敦儒","content":"帐掩秋风一半开。闲将玉笛吹。过云微雨散轻雷。夜参差、认楼台。暗香移枕新凉住，竹外漏声催。放教明月上床来。共清梦、两徘徊。","dynasty":"宋代","title":"燕归梁"}
{"author":"朱敦儒","content":"碧瓦小红楼，芳草江南岸。雨后纱窗几阵寒，零落梨花晚。看到水如云，送尽鸦成点。南北东西处处愁，独倚阑干遍。","dynasty":"宋代","title":"卜算子"}
{"author":"朱敦儒","content":"拂破秋江烟碧。一对双飞鸂鶒。应是远来无力。捎下相偎沙碛。小艇谁吹横笛。惊起不知消息。悔不当时描得。如今何处寻觅。","dynasty":"宋代","title":"双鸂鶒"}
{"author":"朱敦儒","content":"老后人间无处去。多谢碧桃留我住。红尘回步旧烟霞，清境开扉新院宇。隐几日长香一缕。风散飞花红不聚。眼前寻见自家春，罢问玉霄云海路。","dynasty":"宋代","title":"木兰花"}
{"author":"朱敦儒","content":"剪胜迎春后，和风入律频催。前回下叶飞霜处，红绽一枝梅。正遇时调玉烛，须添酒满金杯。寻芳伴侣休闲过，排日有花开。","dynasty":"宋代","title":"乌夜啼"}
{"author":"朱敦儒","content":"有个仙人捧玉卮。满斟坚劝不须辞。瑞龙透顶香难比，甘露浇心味更奇。开道域，洗尘机。融融天乐醉瑶池。霓裳拽住君休去，待我醒时更一瓻。","dynasty":"宋代","title":"鹧鸪天"}
{"author":"朱敦儒","content":"灼灼一枝桃，粉艳天然好。只被春风摆撼多，颜色凋零早。结子未为迟，悔恨随芳草。不下山来不出溪，待守刘郎老。","dynasty":"宋代","title":"卜算子"}
{"author":"朱敦儒","content":"花随人去。今夜钱塘江上雨。宿酒残更。潮过西窗不肯明。小罗金缕。结尽同心留不住。何处长亭。绣被春寒掩翠屏。","dynasty":"宋代","title":"减字木兰花"}
{"author":"朱敦儒","content":"插天翠柳，被何人，推上一轮明月。照我藤床凉似水，飞入瑶台琼阙。雾冷笙箫，风轻环佩，玉锁无人掣。闲云收尽，海光天影相接。谁信有药长生，素娥新链就、飞霜凝雪。打碎珊瑚，争似看、仙桂扶疏横绝。洗尽凡心，满身清露，冷浸萧萧发。明朝尘世，记取休向人说。","dynasty":"宋代","tags":"豪放，咏物，月亮，想象","title":"念奴娇·插天翠柳"}
{"author":"朱敦儒","content":"枕海山横，陵江潮去，雉堞秋风残照。闲寻桂子，试听菱歌，湖上晚来凉好。几处兰舟，采莲游女，归去隔花相恼。奈长安不见，刘郎已老，暗伤怀抱。谁信得、旧日风流，如今憔悴，换却五陵年少。逢花倒趓，遇酒坚辞，常是懒歌慵笑。除奉天威，扫平狂虏，整顿乾坤都了。共赤松携手，重骑明月，再游蓬岛。","dynasty":"宋代","title":"苏武慢"}
{"author":"朱敦儒","content":"斫鱼作鮓。酒面打开香可醡。相唤同来。草草杯盘饮几杯。人生虚假。昨日梅花今日谢。不醉何为。从古英雄总是痴。","dynasty":"宋代","title":"减字木兰花"}
{"author":"朱敦儒","content":"拾翠当年延伫。解佩感君诚素。微步过南冈。献明珰。襟上泪难再会。惆怅幽兰心事。心事永难忘。寄君王。","dynasty":"宋代","title":"洛妃怨"}
{"author":"朱敦儒","content":"折芙蓉弄水，动玉佩、起秋风。正柳外闲云，溪头淡月，映带疏钟。人间厌谪堕久，恨霓旌未返碧楼空。且与时人度日，自怜怀抱谁同。当时种玉五云东。露冷夜耕龙。念瑞草成畦，琼蔬未采，尘染衰容。谁知素心未已，望清都绛阙有无中。寂寞归来隐几，梦听帝乐冲融。","dynasty":"宋代","title":"木兰花慢"}
{"author":"朱敦儒","content":"碧玉阑干白玉人。倚花吹叶忍黄昏。萧郎一去又经春。眉淡翠峰愁易聚，脸残红雨泪难匀。纤腰减半缘罗裙。","dynasty":"宋代","title":"浣溪沙"}
{"author":"朱敦儒","content":"前日寻梅椒样缀。今日寻梅蜂已至。乍开绛萼欲生香，略绽粉苞先有意。故人今日升沈异。定是江南无驿使。自调弦管自开尊，笑把花枝花下醉。","dynasty":"宋代","title":"木兰花（探梅寄李士举）"}
{"author":"朱敦儒","content":"江南岸，柳枝；江北岸，柳枝；折送行人无尽时。恨分离，柳枝。酒一杯，柳枝；泪双垂，柳枝；君到长安百事违。几时归？柳枝。","dynasty":"宋代","tags":"送别，抒情","title":"柳枝·江南岸"}
{"author":"朱敦儒","content":"先生筇杖是生涯，挑月更担花。把住都无憎爱，放行总是烟霞。飘然携去，旗亭问酒，萧寺寻茶。恰似黄鹂无定，不知飞到谁家？","dynasty":"宋代","tags":"自然，山水，隐居，闲适","title":"朝中措·先生筇杖是生涯"}
{"author":"朱敦儒","content":"元是西都散汉，江南今日衰翁。从来颠怪更心风。做尽百般无用。屈指八旬将到，回头万事皆空。云间鸿雁草间虫。共我一般做梦。","dynasty":"宋代","title":"西江月"}
{"author":"朱敦儒","content":"古涧一枝梅，免被园林锁。路远山深不怕寒，似共春相趓。幽思有谁知，托契都难可。独自风流独自香，明月来寻我。","dynasty":"宋代","title":"卜算子"}
{"author":"朱敦儒","content":"一夜新秋风雨。客恨客愁无数。我是卧云人，悔到红尘深处。难住。难住。拂袖青山归去。","dynasty":"宋代","title":"如梦令"}
{"author":"朱敦儒","content":"淡淡薰风庭院，青青过雨园林。铜驼陌上旧莺声。今日江边重听。落帽酒中有趣，题桥琴里无心。香残沈水缕烟轻。花影阑干人静。","dynasty":"宋代","title":"西江月"}
{"author":"朱敦儒","content":"天高风劲尘寰静，佳节重阳。叶下潇湘。碧海晴空一阵霜。安排弦管倾芳酝，报答秋光。昼短歌长。红烛黄花夜未央。","dynasty":"宋代","title":"采桑子（重阳病起饮酒连夕）"}
{"author":"朱敦儒","content":"故国当年得意，射麋上苑，走马长楸。对葱葱佳气，赤县神州。好景何曾虚过，胜友是处相留。向伊川雪夜，洛浦花朝，占断狂游。胡尘卷地，南走炎荒，曳裾强学应刘。空漫说、螭蟠龙卧，谁取封侯。塞雁年年北去，蛮江日日西流。此生老矣，除非春梦，重到东周。","dynasty":"宋代","title":"雨中花（岭南作）"}
{"author":"朱敦儒","content":"惯被好花留住。蝶飞莺语。少年场上醉乡中，容易放、春归去。今日江南春暮。朱颜何处。莫将愁绪比飞花，花有数、愁无数。","dynasty":"宋代","title":"一落索"}
{"author":"朱敦儒","content":"谁转琵琶弹侧调。征尘万里伤怀抱。客散黄昏庭院悄。灯相照。春寒燕子归来早。可惜韶光虚过了。多情人已非年少。只恐莺啼春又老。知音少。人间何处寻芳草。","dynasty":"宋代","title":"渔家傲"}
{"author":"朱敦儒","content":"别离情绪，奈一番好景，一番悲戚。燕语莺啼人乍远，还是他乡寒食。桃李无言，不堪攀折，总是风流客。东君也自，怪人冷淡踪迹。花艳草草春工，酒随花意薄，疏狂何益。除却清风并皓月，脉脉此情谁识。料得文君，重帘不卷，且等间消息。不如归去，受他真个怜惜。","dynasty":"宋代","title":"念奴娇"}
{"author":"朱敦儒","content":"狂踪怪迹。谁料年老，天涯为客。帆展霜风，船随江月，山寒波碧。如今著处添愁，怎忍看、参西雁北。洛浦莺花，伊川云水，何时归得。","dynasty":"宋代","title":"柳梢青"}
{"author":"朱敦儒","content":"春去尚堪寻，莫恨老来难却。且趁禁烟百七，醉残英余萼。坐间玉润赋妍辞，情语见真乐。引满癭杯竹笺，胜黄金凿落。","dynasty":"宋代","title":"好事近（清明百七日洛川小饮和驹父）"}
{"author":"朱敦儒","content":"西楼几日无人到。依旧红围绿绕。楼下落花谁扫。不见长安道。碧云望断无音耗。倚遍阑干残照。试问泪弹多少。湿遍楼前草。","dynasty":"宋代","title":"桃源忆故人"}
{"author":"朱敦儒","content":"西塞山边白鹭飞。吴兴江上绿杨低。桃花流水鳜鱼肥。青箬笠将风里戴，短蓑衣向雨中披。斜风细雨不须归。","dynasty":"宋代","title":"浣溪沙（玄真子有渔父词，为添作）"}
{"author":"朱敦儒","content":"携琴寄鹤，辞山别水，乘兴随云做客。囊中欲试紫金丹，待点化、鸾红凤碧。谁知到此，玉梯无路，天上难通消息。不如却趁白云归，免误使、山英扫迹。","dynasty":"宋代","title":"鹊桥仙"}
{"author":"朱敦儒","content":"夜饮西真洞。群仙惊戏弄。素娥传酒袖凌风，送送送。吸尽金波，醉朝天阙，斗班星拱。碧简承新宠。紫微恩露重。忽然推枕草堂空。梦梦梦。帐冷衾寒，月斜灯暗，画楼钟动。","dynasty":"宋代","title":"醉春风·夜饮西真洞"}
{"author":"朱敦儒","content":"花随人去。今夜钱塘江上雨。宿酒残更。潮过西窗不肯明。小罗金缕。结尽同心留不住。何处长亭。绣被春寒掩翠屏。","dynasty":"宋代","title":"减字木兰花"}
{"author":"朱敦儒","content":"春雨春风，问谁染就江南草。燕娇莺巧。只是参军老。今古红尘，愁了人多少。尊前好。缓歌低笑。醉向花间倒。","dynasty":"宋代","title":"点绛唇其四"}
{"author":"朱敦儒","content":"拾翠当年延伫。解佩感君诚素。微步过南冈。献明珰。襟上泪难再会。惆怅幽兰心事。心事永难忘。寄君王。","dynasty":"宋代","title":"洛妃怨"}
{"author":"朱敦儒","content":"江上见新年，年夜听春雨。有个人人领略春，粉澹红轻注。深劝玉东西，低唱黄金缕。捻底梅花总是愁，酒尽人归去。","dynasty":"宋代","title":"卜算子其一除夕"}
{"author":"朱敦儒","content":"人间万事老无味，天下四时秋最愁。","dynasty":"宋代","title":"句其七"}
{"author":"朱敦儒","content":"不系虚舟取性颠。浮河泛海不知年。乘风安用青帆引，逆浪何须锦缆牵。云荐枕，月铺氈，无朝无夜任横眠。太虚空里知谁管，有个明官唤做天。","dynasty":"宋代","title":"鹧鸪天"}
{"author":"朱敦儒","content":"听蝉翦叶迎秋燕。画戟散、金铺开遍。清风占住秦筝怨。楼上衙牌易晚。飞雨过、绣幕尽卷。借水沈、龙涎旋碾。金盆弄水停歌扇。凉在冰肌粉面。","dynasty":"宋代","title":"杏花天"}
{"author":"朱敦儒","content":"西子溪头春到也，大家追趁芳菲。盘雕翦锦换障泥。花添金凿落，风展玉东西。先探谁家梅最早，雪儿桂子同携。别翻舞袖按新词。从今排日醉，醉过牡丹时。","dynasty":"宋代","title":"临江仙"}
{"author":"朱敦儒","content":"雨斜风横香成阵。春去空留春恨。欢少愁多因甚。燕子浑难问。碧尖蹙损眉慵晕。泪湿燕支红沁。可惜海棠吹尽。又是黄昏近。","dynasty":"宋代","title":"桃源忆故人"}
{"author":"朱敦儒","content":"今年梅晚。懒趁寿阳钗上燕。月唤霜催。不肯人间取次开。低鬟掩袂。愁寄玉阑金井外。粉瘦香寒。独抱深心一点酸。","dynasty":"宋代","title":"减字木兰花"}
{"author":"朱敦儒","content":"枕海山横，陵江潮去，雉堞秋风残照。闲寻桂子，试听菱歌，湖上晚来凉好。几处兰舟，采莲游女，归去隔花相恼。奈长安不见，刘郎已老，暗伤怀抱。谁信得、旧日风流，如今憔悴，换却五陵年少。逢花倒趓，遇酒坚辞，常是懒歌慵笑。除奉天威，扫平狂虏，整顿乾坤都了。共赤松携手，重骑明月，再游蓬岛。","dynasty":"宋代","title":"苏武慢"}
{"author":"朱敦儒","content":"江南岸，柳枝；江北岸，柳枝；折送行人无尽时。恨分离，柳枝。酒一杯，柳枝；泪双垂，柳枝；君到长安百事违。几时归？柳枝。","dynasty":"宋代","tags":"送别，抒情","title":"柳枝·江南岸"}
{"author":"朱敦儒","content":"相留不住。又趁东风去。楼外夕阳芳草路。今夜短亭何处。杏花斜压阑干。朱帘不卷春寒。惆怅黄昏前后，离愁酒病厌厌。","dynasty":"宋代","title":"清平乐"}
{"author":"朱敦儒","content":"江南春水。罗幕黄昏寒未退。好个相知。唱到姮娥敛黛眉。夜阑人醉。风露无情花有泪。画角残时。一片参旗红杏西。","dynasty":"宋代","title":"减字木兰花"}
{"author":"朱敦儒","content":"海云黄。橘洲霜。如箭滩流石似羊。溪船十丈长。人难量。水难量。过险方知著甚忙。归休老醉乡。","dynasty":"宋代","title":"长相思"}
{"author":"朱敦儒","content":"元来尘世。放著希奇事。行到路穷时，果别有、真山真水。登临任意，随步白云生，三秀草，九花藤，满袖琼瑶蕊。何须F8E3老，浩荡心常醉。唱个快活歌，更说甚、黄粱梦里。苍颜华发，只是旧时人，不动步，却还家，处处新桃李。","dynasty":"宋代","title":"蓦山溪"}
{"author":"朱敦儒","content":"至日春云，万般祥瑞朝来奏。太平时候。乐事家家有。玉指呵寒，酥点梅花瘦。金杯酒。与君为寿。只愿人长久。","dynasty":"宋代","title":"点绛唇"}
{"author":"朱敦儒","content":"银海清泉洗玉杯。恰篘白酒冷偏宜。水林檎嫩折青枝。争看使君长寿曲，旋教法部太平词。快风凉雨火云摧。","dynasty":"宋代","title":"浣溪沙"}
{"author":"朱敦儒","content":"竹粉吹香杏子丹。试新纱帽紵衣宽。日长几案琴书静，地僻池塘鸥鹭闲。寻汗漫，听潺湲。淡然心寄水云间。无人共酌松黄酒，时有飞仙暗往还。","dynasty":"宋代","title":"鹧鸪天"}
{"author":"朱敦儒","content":"宫样细腰身。玉带罗衫稳试新。小底走来宣对御，催频。曲殿西厢小苑门。歌舞斗轻盈。不许杨花上锦茵。劝得君王真个醉，承恩。金凤红袍印粉痕。","dynasty":"宋代","title":"南乡子"}
{"author":"朱敦儒","content":"浪萍风梗，寄人间，倦为客。梦里瀛洲，姓名误题仙藉。敛翅归来，爱小园、蜕箨筼筜碧。新种幽花，戒儿童休摘。放怀随分，各逍遥，飞鷃等鹏翼。舍此萧闲，问君携杖安适。诸彦群英，诗酒皆勍敌。太平时，向花前，不醉如何休得。","dynasty":"宋代","title":"梦玉人引（和祝圣俞）"}
{"author":"朱敦儒","content":"斫鱼作鲊。酒面打开香可榨。相唤同来。草草杯盘饮几杯。人生虚假。昨日梅花今日谢。不醉何为。从古英雄总是痴。","dynasty":"宋代","title":"减字木兰花其九"}
{"author":"朱敦儒","content":"夜来听雪晓来看。惊失却尘寰。摇撼琼林玉树，心疑身是仙官。乘风缥缈，凌空径去，不怕高寒。却被孤鸿相劝，何如且在人间。","dynasty":"宋代","title":"朝中措其七"}
{"author":"朱敦儒","content":"吴越东风起，江南路，芳草绿争春。倚危楼纵目，绣帘初卷，扇边寒减，竹外花明。看西湖、画船轻泛水，茵幄稳临津。嬉游伴侣，两两携手，醉回别浦，歌遏南云。有客愁如海，江山异，举目暗觉伤神。空想故园池阁，卷地烟尘。但且恁、痛饮狂歌，欲把恨怀开解，转更销魂。只是皱眉弹指，冷过黄昏。","dynasty":"宋代","title":"风流子"}
{"author":"朱敦儒","content":"年衰人老。矍铄支离君莫笑。白日青天。我自心情胜少年。超凡入妙。游戏神通随意到。酒圣诗仙。舞棹虚空驾铁船。","dynasty":"宋代","title":"减字木兰花"}
{"author":"朱敦儒","content":"卧病独眠人，无月中秋节。淡照碧纱灯，冷看银屏雪。风露转萧寒，砧杵添凄切。伏枕漫书空，到晓愁难说。","dynasty":"宋代","title":"生查子"}
{"author":"朱敦儒","content":"试看何时有，元来总是空。丹砂只在酒杯中。看取乃公双颊、照人红。花外庄周蝶，松间御寇风。古人漫尔说西东。何似自家识取、卖油翁。","dynasty":"宋代","title":"风蝶令"}
{"author":"朱敦儒","content":"当初相见。君恨相逢晚。一曲秦筝弹未遍。无奈昭阳人怨。便教恩浅情疏。隔花空望金舆。春晚不拈红粉，碧窗自录仙书。","dynasty":"宋代","title":"清平乐"}
{"author":"朱敦儒","content":"雨湿清明香火残。碧溪桥外燕泥寒。日长独自倚阑干。脱箨修篁初散绿，褪花新杏未成酸。江南春好与谁看。","dynasty":"宋代","tags":"节日，清明，写景，抒情，哀伤","title":"浣溪沙·雨湿清明香火残"}
{"author":"朱敦儒","content":"江上见新年，年夜听春雨。有个人人领略春，粉淡红轻注。深劝玉东西，低唱黄金缕。捻底梅花总是愁，酒尽人归去。","dynasty":"宋代","title":"卜算子（除夕）"}
{"author":"朱敦儒","content":"七十衰翁，告老归来，放怀纵心。念聚星高宴，围红盛集，如何著得，华发陈人。勉意追随，强颜陪奉，费力劳神恐未真。君休怪，近频辞雅会，不是无情。岩扃。旧菊犹存。更松偃、梅疏新种成。爱静窗明几，焚香宴坐，闲调绿绮，默诵黄庭。莲社轻舆，雪溪小棹，有兴何妨寻弟兄。如今且，趓花迷酒困，心迹双清。","dynasty":"宋代","title":"沁园春"}
{"author":"朱敦儒","content":"堪笑一场颠倒梦，元来恰似浮云。尘劳何事最相亲。今朝忙到夜，过腊又逢春。流水滔滔无住处，飞光匆匆西沈。世间谁是百年人。个中须著眼，认取自家身。","dynasty":"宋代","title":"临江仙"}
{"author":"朱敦儒","content":"圆月又中秋。南海西头。蛮云瘴雨晚难收。北客相逢弹泪坐，合恨分愁。无酒可销忧。但说皇州。天家宫阙酒家楼。今夜只应清汴水，呜咽东流。","dynasty":"宋代","title":"浪淘沙（中秋阴雨，同显忠、椿年、谅之坐寺门作）"}
{"author":"朱敦儒","content":"检尽历头冬又残。爱他风雪忍他寒。拖条竹杖家家酒，上个篮舆处处山。添老大，转痴顽。谢天教我老来闲。道人还了鸳鸯债，纸帐梅花醉梦间。","dynasty":"宋代","title":"鹧鸪天"}
{"author":"朱敦儒","content":"秋风又到人间。叶珊珊。四望烟波无尽、欠青山。浮生事。长江水。几时闲。幸是古来如此、且开颜。","dynasty":"宋代","title":"相见欢"}
{"author":"朱敦儒","content":"泷州几番清秋。许多愁。叹我等闲白了、少年头。人间事。如何是。去来休。自是不归归去、有谁留。","dynasty":"宋代","title":"相见欢"}
{"author":"朱敦儒","content":"我是清都山水郎，天教分付与疏狂。曾批给雨支云券，累上留云借月章。诗万卷，酒千觞，几曾着眼看侯王？玉楼金阙慵归去，且插梅花醉洛阳。","dynasty":"宋代","title":"鹧鸪天西都作"}
{"author":"朱敦儒","content":"玉笙吹彻清商后。寂寞弓弯舞袖。巧画远山不就。只为眉长皱。灵犀望断星难透。立到凄凉时候。今夜月明如昼。人共梅花瘦。","dynasty":"宋代","title":"桃源忆故人"}
{"author":"朱敦儒","content":"一夜雨声连晓。青灯相照。旧时情绪此时心，花不见、人空老。可惜春光闲了。阴多晴少。江南江北水连云，问何处、寻芳草。","dynasty":"宋代","title":"一落索"}
{"author":"朱敦儒","content":"生长西都逢化日，行歌不记流年。花间相过酒家眠。乘风游二室，弄雪过三川。莫笑衰容双鬓改，自家风味依然。碧潭明月水中天。谁闲如老子，不肯作神仙。","dynasty":"宋代","title":"临江仙"}
{"author":"朱敦儒","content":"夜饮西真洞。群仙惊戏弄。素娥传酒袖凌风，送送送。吸尽金波，醉朝天阙，斗班星拱。碧简承新宠。紫微恩露重。忽然推枕草堂空。梦梦梦。帐冷衾寒，月斜灯暗，画楼钟动。","dynasty":"宋代","title":"醉春风"}
{"author":"朱敦儒","content":"折芙蓉弄水，动玉佩、起秋风。正柳外闲云，溪头淡月，映带疏钟。人间厌谪堕久，恨霓旌未返碧楼空。且与时人度日，自怜怀抱谁同。当时种玉五云东。露冷夜耕龙。念瑞草成畦，琼蔬未采，尘染衰容。谁知素心未已，望清都绛阙有无中。寂寞归来隐几，梦听帝乐冲融。","dynasty":"宋代","title":"木兰花慢"}
{"author":"朱敦儒","content":"放船纵棹，趁吴江风露，平分秋色。帆卷垂虹波面冷，初落萧萧枫叶。万顷琉璃，一轮金鉴，与我成三客。碧空寥廓，瑞星银汉争白。深夜悄悄鱼龙，灵旗收暮霭，天光相接。莹澈乾坤，全放出、叠玉层冰宫阙。洗尽凡心，相忘尘世，梦想都销歇。胸中云海，浩然犹浸明月。","dynasty":"宋代","title":"念奴娇（垂虹亭）"}
{"author":"朱敦儒","content":"无人请我。我自铺氈松下坐。酌酒裁诗。调弄梅花作侍儿。心欢易醉。明月飞来花下睡。醉舞谁知。花满妙巾月满杯。","dynasty":"宋代","title":"减字木兰花"}
{"author":"朱敦儒","content":"风落芙蓉画扇闲。凉随春色到人间。乍垂罗幕乍飞鸾。好把深杯添绿酒，休拈明镜照苍颜。浮生难得是清欢。","dynasty":"宋代","title":"浣溪沙"}
{"author":"朱敦儒","content":"碧瓦小红楼，芳草江南岸。雨后纱窗几阵寒，零落梨花晚。看到水如云，送尽鸦成点。南北东西处处愁，独倚阑干遍。","dynasty":"宋代","title":"卜算子"}
{"author":"朱敦儒","content":"今冬寒早风光好。休怪搀先欹絮帽。蟹肥一个可称斤，酒美三杯真合道。年年闲梦垂垂了。且喜风松吹不倒。平分两月是新春，却共梅花依旧笑。","dynasty":"宋代","title":"西湖曲"}
{"author":"朱敦儒","content":"月中玉兔日中鸦。随我度年华。不管寒暄风雨，饱饭热煎茶。居士竹，故侯瓜。老生涯。自然天地，本分云山，到处为家。","dynasty":"宋代","title":"诉衷情"}
{"author":"朱敦儒","content":"老人谙尽人间苦。近来恰似心头悟。九九是重阳。重阳菊散芳。出门何处去。对面谁相语。枕臂卧南窗。铜炉柏子香。","dynasty":"宋代","title":"菩萨蛮"}
{"author":"朱敦儒","content":"人间花少。菊小芙蓉老。冷淡仙人偏得道。买定西风一笑。前身原是疏梅。黄姑点碎冰肌。惟有暗香长在，饱参清露霏微。","dynasty":"宋代","title":"清平乐（木樨）"}
{"author":"朱敦儒","content":"虚空无碍。你自痴迷不自在。撒手游行。到处笙歌拥路迎。天然美满。不用些儿心计算。莫听先生。引入深山百丈坑。","dynasty":"宋代","title":"减字木兰花"}
{"author":"朱敦儒","content":"花满金盆，香凝碧帐，小楼晓日飞光。有人相伴，开镜点新妆。脸嫩琼肌著粉，眉峰秀、波眼宜长。云鬟就，玉纤溅水，轻笑换明珰。檀郎。犹恣意，高欹凤枕，慵下银床。问今日何处，斗草寻芳。不管余酲未解，扶头酒、亲捧瑶觞。催人起，雕鞍翠幰，乘露看姚黄。","dynasty":"宋代","title":"满庭芳"}
{"author":"朱敦儒","content":"老来可喜，是历遍人间，谙知物外。看透虚空，将恨海愁山，一时挼碎。免被花迷，不为酒困，到处惺惺地。饱来觅睡，睡起逢场作戏。休说古往今来，乃翁心里，没许多般事。也不蕲仙不佞佛，不学栖栖孔子。懒共贤争，从教他笑，如此只如此。杂剧打了，戏衫脱与呆底。","dynasty":"宋代","title":"念奴娇"}
{"author":"朱敦儒","content":"携琴寄鹤，辞山别水，乘兴随云做客。囊中欲试紫金丹，待点化、鸾红凤碧。谁知到此，玉梯无路，天上难通消息。不如却趁白云归，免误使、山英扫迹。","dynasty":"宋代","title":"鹊桥仙"}
{"author":"朱敦儒","content":"直自凤凰城破后，擘钗破镜分飞。天涯海角信音稀。梦回辽海北，魂断玉关西。月解重圆星解聚，如何不见人归。今春还听杜鹃啼。年年看塞雁，一十四番回。","dynasty":"宋代","title":"临江仙"}
{"author":"朱敦儒","content":"信取虚空无一物，个中著甚商量。风头紧后白云忙。风元无去住，云自没行藏。莫听古人闲语话，终归失马亡羊。自家肠肚自端详。一齐都打碎，放出大圆光。","dynasty":"宋代","title":"临江仙"}
{"author":"朱敦儒","content":"瘦仙人，穷活计。不养丹砂，不肯参同契。两顿家餐三觉睡。闭著门儿，不管人闲事。又经年，知几岁。老屋穿空，幸有天遮蔽。不饮香醑常似醉。白鹤飞来，笑我颠颠地。","dynasty":"宋代","title":"苏幕遮"}
{"author":"朱敦儒","content":"元来老子曾垂教。挫锐和光为妙。因甚不听他，强要争工巧。只为忒惺惺，惹尽闲烦恼。你但莫、多愁早老。你但且、不分不晓。第一随风便倒拖，第二君言亦大好。管取没人嫌，便总道、先生俏。","dynasty":"宋代","title":"忆帝京"}
{"author":"朱敦儒","content":"眼里数闲人，只有钓翁潇洒。已佩水仙宫印，恶风波不怕。此心那许世人知，名姓是虚假。一棹五湖三岛，任船儿尖要。","dynasty":"宋代","title":"好事近"}
{"author":"朱敦儒","content":"绿泛一瓯云，留住欲飞胡蝶。相对夜深花下，洗萧萧风月。从容言笑醉还醒，争忍便轻别。只愿主人留客，更重斟金叶。","dynasty":"宋代","title":"好事近"}
{"author":"朱敦儒","content":"西江东去，总是伤时泪。北陆日初长，对芳尊、多悲少喜。美人去后，花落几春风，杯漫洗。人难醉。愁见飞灰细。梅边雪外。风味犹相似。迤逦暖乾坤，仗君王、雄风英气。吾曹老矣，端是有心人、追剑履。辞黄绮。珍重萧生意。","dynasty":"宋代","title":"蓦山溪（和人冬至韵）"}
{"author":"朱敦儒","content":"深秋庭院初凉。近重阳。篱畔一枝金菊、露微黄。鲈脍韵。橙薤品。酒新香。我是升平闲客、醉何妨。","dynasty":"宋代","title":"相见欢"}
{"author":"朱敦儒","content":"一夜蟠桃吹坼。刚道有人偷折。幸自没踪由，无奈蝶蜂胡说。胡说。胡说。方朔不须耳热。","dynasty":"宋代","title":"如梦令"}
{"author":"朱敦儒","content":"好笑山翁年纪。不觉七十有四。生日近元宵，占早烧灯欢会。欢会。欢会。坐上人人千岁。","dynasty":"宋代","title":"如梦令"}
{"author":"朱敦儒","content":"真个先生爱睡。睡里百般滋味。转面又翻身，随意十方游戏。游戏。游戏。到了元无一事。","dynasty":"宋代","title":"如梦令"}
{"author":"朱敦儒","content":"莫恨中秋无月。月又不甜不辣。幸有瓮头春，闲坐暖云香雪。香雪。香雪。满引水晶蕉叶。","dynasty":"宋代","title":"如梦令"}
{"author":"朱敦儒","content":"吟蛩作尽秋声。月西沈。凄断余香残梦、下层城。人不见。屏空掩。数残更。还自搴帷独坐、看青灯。","dynasty":"宋代","title":"相见欢"}
{"author":"朱敦儒","content":"当年两上蓬瀛。燕殊庭。曾共群仙携手、斗吹笙。云涛晚。霓旌散。海鸥轻。却钓松江烟月、醉还醒。","dynasty":"宋代","title":"相见欢"}
{"author":"朱敦儒","content":"早起未梳头，小园行遍。拄杖穿花露犹泫。菊篱瓜畹。最喜引枝添蔓。先生独自笑，流莺见。著意访寻，幽香国艳。千里移根未为远。浅深相间。最要四时长看。群芳休怪我，归来晚。","dynasty":"宋代","title":"感皇恩"}
{"author":"朱敦儒","content":"当年弹铗五陵间。行处万人看。雪猎星飞羽箭，春游花簇雕鞍。飘零到此，天涯倦客，海上苍颜。多谢江南苏小，尊前怪我青衫。","dynasty":"宋代","title":"朝中措"}
{"author":"朱敦儒","content":"元宵初过少吹弹。楼角B237灯残。踏雪闲寻深院，携壶试觅幽欢。麻姑暂语，文君未寝，五老双鸾。要共梅花同晓，薄罗不耐春寒。","dynasty":"宋代","title":"朝中措"}
{"author":"朱敦儒","content":"风约雨横江。秋满篷窗。个中物色侭凄凉。更是行人行未得，独系归艎。拥被换残香。黄卷堆床。开愁展恨翦思量。伊是浮云侬是梦，休问家乡。","dynasty":"宋代","title":"浪淘沙（康州泊船）"}
{"author":"朱敦儒","content":"雨斜风横香成阵。春去空留春恨。欢少愁多因甚。燕子浑难问。碧尖蹙损眉慵晕。泪湿燕支红沁。可惜海棠吹尽。又是黄昏近。","dynasty":"宋代","title":"桃源忆故人"}
{"author":"朱敦儒","content":"我不是神仙，不会炼丹烧药。只是爱闲耽酒，畏浮名拘缚。种成桃李一园花，真处怕人觉。受用现前活计，且行歌行乐。","dynasty":"宋代","title":"好事近"}
{"author":"朱敦儒","content":"飘萧我是孤飞雁。不共红尘结怨。几度蓬莱清浅。侧翅曾傍看。有时飞入西真院。许趁风光流转。玉蕊绿花开遍。可惜无人见。","dynasty":"宋代","title":"桃源忆故人"}
{"author":"朱敦儒","content":"炎昼永，初夜月侵床。露卧一丛莲叶畔，芙蓉香细水风凉。枕上是仙乡。浮世事，能有几多长。白日明朝依旧在，黄花非晚是重阳。不用苦思量。","dynasty":"宋代","title":"望江南"}
{"author":"朱敦儒","content":"宴阕。散津亭鼓吹扁舟发。离魂黯、隐隐阳关彻。更风愁雨细添凄切。恨结。叹良朋雅会轻离诀。一年价、把酒风花月。便山遥水远分吴越。书倩雁，梦借蝶。重相见、且把归期说。只愁到他日，彼此萍踪别。总难如、前会时节。","dynasty":"宋代","title":"踏歌"}
{"author":"朱敦儒","content":"前日寻梅椒样缀。今日寻梅蜂已至。乍开绛萼欲生香，略绽粉苞先有意。故人今日升沈异。定是江南无驿使。自调弦管自开尊，笑把花枝花下醉。","dynasty":"宋代","title":"木兰花（探梅寄李士举）"}
{"author":"朱敦儒","content":"西真姊妹。只这梅花是。乘醉下瑶池，粉燕支、何曾梳洗。冰姿素艳，无意压群芳，独自笑，有时愁，一点心难寄。雪添蕊佩。霜护盈盈泪。尘世悔重来，梦凄凉，玉楼十二。教些香去，说与惜花人，云黯淡，月朦胧，今夜谁同睡。","dynasty":"宋代","title":"蓦山溪"}
{"author":"朱敦儒","content":"竹粉吹香杏子丹。试新纱帽紵衣宽。日长几案琴书静，地僻池塘鸥鹭闲。寻汗漫，听潺湲。淡然心寄水云间。无人共酌松黄酒，时有飞仙暗往还。","dynasty":"宋代","title":"鹧鸪天"}
{"author":"朱敦儒","content":"天上人间酒最尊。非甘非苦味通神。一杯能变愁山色，三笺全迥冷谷春。欢后笑，怒时瞋。醒来不记有何因。古时有个陶元亮，解道君当恕醉人。","dynasty":"宋代","title":"鹧鸪天"}
{"author":"朱敦儒","content":"见梅惊笑，问经年何处，收香藏白。似语如愁，却问我、何苦红尘久客。观里栽桃，仙家种杏，到处成疏隔。千林无伴，淡然独傲霜雪。且与管领春回，孤标争肯接、雄蜂雌蝶。岂是无情，知受了、多少凄凉风月。寄驿人遥，和羹心在，忍使芳尘歇。东风寂寞，可怜谁为攀折。","dynasty":"宋代","title":"念奴娇"}
{"author":"朱敦儒","content":"春寒未定。是欲近清明，雨斜风横。深闭朱门，尽日柳摇金井。年光自趁飞花紧。奈幽人、雪添双鬓。谢山携妓，黄垆贳酒，旧愁慵整。念壮节、漂零未稳。负九江风笛，五湖烟艇。起舞悲歌，泪眼自看清影。新莺又向愁时听。把人间、如梦深省。旧溪鹤在，寻云弄水，是事休问。","dynasty":"宋代","title":"桂枝香（南都病起）"}
{"author":"耶律楚材","content":"昔年今日度松关，车马崎岖行路难。瀚海潮喷千浪白，天山风吼万林丹。气当霜降十分爽，月比中秋一倍寒。回首三秋如一梦，梦中不觉到新安。","dynasty":"元代","title":"过夏国新安县"}
{"author":"耶律楚材","content":"清明时节过边城，远客临风几许情。野鸟间关难解语，山花烂熳不知名。蒲萄酒熟愁肠乱，玛瑙杯寒醉眼明。遥想故园今好在，梨花深院鹧鸪声。","dynasty":"元代","title":"庚辰西域清明"}
{"author":"耶律楚材","content":"阴山千里横东西，秋声浩浩鸣秋溪。猿猱鸿鹄不能过，天兵百万驰霜蹄。万倾松风落松子，郁郁苍苍映流水。六丁何事夸神威，天台罗浮移到此。云霞掩翳山重重，峰峦突兀何雄雄。古来天险阻西域，人烟不与中原通。细路萦纡斜复宜，山角摩天不盈尺。溪风萧萧溪水寒，花落空山人影寂。四十八桥横雁行，胜游奇观真非常。临高俯视千万仞，令人凛凛生恐惶。百里镜湖山顶上，旦暮云烟浮气象。山南山北多幽绝，几派飞泉练千丈。大河西注波无穷，千溪万壑皆会同。君成绮语壮奇诞，造物缩手神无功。山高四更才吐月，八月山峰半埋雪。遥思山外屯边兵，西风冷彻征衣铁。","dynasty":"元代","title":"过阴山和人韵"}
{"author":"耶律楚材","content":"山接青霄水浸空，山光滟滟水溶溶。风回一镜揉蓝浅，雨过千峰泼黛浓。","dynasty":"元代","title":"过济源登裴公亭用闲闲老人韵"}
{"author":"耶律楚材","content":"羸马阴山道，悠然远思寥。青峦云霭霭，黄叶雨萧萧。未可行周礼，谁能和舜韶。嗟吾浮海粟，何碍八风飘。","dynasty":"元代","title":"过阴山和人韵其二"}
{"author":"耶律楚材","content":"毡庐同抵足，谈道月西沈。议论馨香发，文章蕴藉深。正便边氏腹，不上谪仙襟。自得逍遥意，何须泊邓林。","dynasty":"元代","title":"用万松老人韵作十诗寄郑景贤其一"}
{"author":"耶律楚材","content":"丰城三尺剑，神气尚埋沈。确论穿杨的，生机劈筈深。天真贮便腹，浩气塞征襟。伫看泽天下，清风冠士林。","dynasty":"元代","title":"用万松老人韵作十诗寄郑景贤其二"}
{"author":"耶律楚材","content":"破船无渗漏，流水不能沈。雾锁青山秀，花藏古径深。白云陪野兴，晴月洗烦襟。绝后重苏息，飞花枯木林。","dynasty":"元代","title":"用万松老人韵作十诗寄郑景贤其三"}
{"author":"耶律楚材","content":"隐隐三星出，依依片月沈。鹤飞辽海阔，猿啸楚山深。柳色云沾袖，芦花雪满襟。普天秋意露，一叶坠梧林。","dynasty":"元代","title":"用万松老人韵作十诗寄郑景贤其四"}
{"author":"耶律楚材","content":"玄珠罗帐密，寒鼎篆烟沈。翡翠疏帘隔，琉璃古殿深。本来无垢体，何必拂尘襟。斫却蟾中桂，方成假若林。","dynasty":"元代","title":"用万松老人韵作十诗寄郑景贤其五"}
{"author":"耶律楚材","content":"龙冈、漆水两交欢，纵意琴书做老闲。未得一言安海内，已输三箭定天山。肯容诗思妨心慧，岂使声尘碍耳还。信手拈来无不是，清风明月有何悭。","dynasty":"元代","title":"寄景贤一十首其二"}
{"author":"耶律楚材","content":"人间聚散妄悲欢，何似林泉遁世闲。十载残躯游瀚海，积年归梦绕闾山。空岩猿鹤招予往，满架琴书伴我还。多谢龙冈怜老隐，新诗酬酢路无悭。","dynasty":"元代","title":"寄景贤一十首其三"}
{"author":"耶律楚材","content":"弦索词章且助欢，羡渠临老得安闲。琴歌爱子弹秋水，佳句服君仰泰山。声古调凄真可听，辞雄韵险实难还。先难后易今方省，名士襟怀本不悭。","dynasty":"元代","title":"寄景贤一十首其四"}
{"author":"耶律楚材","content":"宦情触处不成欢，未得浮生半日闲。荐鹗有书惭北海，泽民无术愧东山。琴书习气终难忘，岩麓荒园怎得还。卜隐龙冈成老伴，肯教诗思笔头悭。","dynasty":"元代","title":"寄景贤一十首其五"}
{"author":"耶律楚材","content":"广文怜我失清欢，每著琴书伴我闲。痛忆金声并玉振，酷思流水与高山。诗坛吝啬犹深闭，琴债迁延未肯还。一状如今都领过，龙冈须破两重悭。","dynasty":"元代","title":"寄景贤一十首其六"}
{"author":"耶律楚材","content":"琴书吾子尽幽欢，随分消磨日月闲。佳句典刑传四海，水仙声韵彻三山。每惭木李投君去，却得琼瑶报我还。从此龙冈开廪藏，徽边笔下更无悭。","dynasty":"元代","title":"寄景贤一十首其七"}
{"author":"耶律楚材","content":"世间何事最为欢，争似能偷忙里闲。得遇夜晴须对月，每逢春盛强登山。无钱沽酒和衣典，图利吟诗倍本还。绮语千章琴百曲，莫教风月笑人悭。","dynasty":"元代","title":"寄景贤一十首其八"}
{"author":"耶律楚材","content":"我与先生久已欢，而今皆愿老来闲。同舟载棹醉观月，并辔骑驴饱看山。绮句缀成连谱换，纯音弹了着诗还。琴诗此际慵拈出，可怨龙冈为纸悭。","dynasty":"元代","title":"寄景贤一十首其九"}
{"author":"耶律楚材","content":"闲人闲里竟闲欢，未得回光未是闲。叩道一螺斟巨海，参玄千里望恒山。但能透镞穿三句，何必拖泥辨八还。个事人人皆富有，含生休怨释迦悭。","dynasty":"元代","title":"寄景贤一十首其十"}
{"author":"耶律楚材","content":"龙冈便腹尽诗书，落笔云烟我不如。一纸安书思塞雁，十年归兴忆鲈鱼。托身医隐君谋妙，委迹儒冠我计疏。何日相将归故里，翠微深处卜幽居。","dynasty":"元代","title":"和景贤韵三首其一"}
{"author":"耶律楚材","content":"昔年今日渡松关，车马崎岖行路难。瀚海潮喷千浪白，天山风吼万林丹。气当霜降十分爽，月比中秋一倍寒。回首三秋如一梦，梦中不觉到新安。","dynasty":"元代","title":"过夏国新安县"}
{"author":"耶律楚材","content":"龙冈居士得贤君，闻道贤君增所闻。节操鹓雏捐鼠饵，风神野鹤立鸡群。只知辅嗣能谈易，谁识相如善属文。拟欲赞君言不尽，区区微意见诗云。","dynasty":"元代","title":"和景贤十一首其一"}
{"author":"耶律楚材","content":"天下奇才郑使君，清名不使世人闻。五车书笥独穷理，三峡词源迥出群。未得开怀重话旧，常思抵足共论文。自从一识龙冈老，馀子纷纷不足云。","dynasty":"元代","title":"和景贤十一首其二"}
{"author":"耶律楚材","content":"一圣龙飞敢择君，嗟予潦倒尚无闻。苍生未识鸿鹄志，皓首甘游麋鹿群。黄雀已归奚望报，彩禽飞去不能文。龙冈特慰孤穷闷，时有新诗报我云。","dynasty":"元代","title":"和景贤十一首其三"}
{"author":"耶律楚材","content":"试和新诗寄郑君，无言谈道不闻闻。治心更索捐中道，养性浑如鞭后群。玄语谆谆非是说，真书历历不关文。儒生刺教嫌虚诞，得意忘言孔子云。","dynasty":"元代","title":"和景贤十一首其四"}
{"author":"耶律楚材","content":"文章自愧不如君，敢以玄言渎所闻。有道居尘何异俗，无心入兽不惊群。重玄消息无多子，半纸功名值几文。回首死生犹是幻，自馀何足更云云。","dynasty":"元代","title":"和景贤十一首其五"}
{"author":"耶律楚材","content":"十年不遇一相知，恰识龙冈恨见迟。常爱箕山能洗耳，何堪邻舍效颦眉。荣枯贵贱难逃数，用舍行藏自有时。心事纷纷无处说，援毫闲和景贤诗。","dynasty":"元代","title":"和景贤十一首其六"}
{"author":"耶律楚材","content":"万里西来过月氏，初离故国思迟迟。人情惭愧三须面，人世梳妆半额眉。田上野夫空叹凤，泽边渔父不伤时。龙冈本具英雄眼，几倩东风寄我诗。","dynasty":"元代","title":"和景贤十一首其七感事"}
{"author":"耶律楚材","content":"林甫滔天圣不知，三郎深恨识卿迟。尘中妃子春罗袜，钱上开元指甲眉。七夕殿中祈巧夜，三秋原上摘瓜时。长天忽见飞来雁，垂泪空吟李峤诗。","dynasty":"元代","title":"和景贤十一首其八读唐史有感"}
{"author":"耶律楚材","content":"李杨相继领台司，兵起渔阳祸已迟。向昔正怜花解语，而今空忆柳如眉。心伤桃李初开夜，肠断梧桐半落时。试问宫中谁第一，三郎犹记谪仙诗。","dynasty":"元代","title":"和景贤十一首其九"}
{"author":"耶律楚材","content":"往来寒暑暗推移，下手修行犹太迟。迷后徒劳常捏目，悟来何必更扬眉。宗门淘汰宜穷理，道眼因缘贵识时。祗为龙冈心猛利，湛然刚写不言诗。","dynasty":"元代","title":"和景贤十一首其十"}
{"author":"耶律楚材","content":"龙冈医隐本知机，薰莸同盘辨者稀。廊庙虚名无意恋，林泉夙愿与心违。羡君绰绰有馀裕，笑我皇皇无所归。尚忆当年垂钓处，一江烟雨静霏霏。","dynasty":"元代","title":"和景贤十一首其十一"}
{"author":"耶律楚材","content":"汉室空成一土丘，至今仍未雪前羞。不禁出塞涉沙碛，最恨临轩辞冕旒。幽怨半和青冢月，闲云常锁黑河秋。滔滔天堑东流水，不尽明妃万古愁。","dynasty":"元代","title":"过青冢用先君文献公韵"}
{"author":"耶律楚材","content":"荒城萧洒枕长河，古字碑文半灭磨。青冢路遥人去少，黑山寒重雁来多。正愁晓雪冰生砚，不忿西风叶坠柯。偶忆先君旧游处，潸然不奈此情何。","dynasty":"元代","title":"过东胜用先君文献公韵二首其一"}
{"author":"耶律楚材","content":"依然千里旧山河，事改时移随变磨。巢许家风乌可少，萧曹勋业未为多。可伤陵变须耕海，不待棋终已烂柯。翻手荣枯成底事，不如归去入无何。","dynasty":"元代","title":"过东胜用先君文献公韵二首其二"}
{"author":"耶律楚材","content":"去岁云川始见君，澄澄胸次净无尘。山南第一圭璋士，冀北无双柱石臣。万里云松斜谷外，千竿水竹渭河滨。他年归隐重相访，无影林间别有春。","dynasty":"元代","title":"再用韵以美抟霄之德"}
{"author":"耶律楚材","content":"箕裘家世忝先君，惭愧飘萧两鬓尘。自古山河归圣主，从今廊庙弃愚臣。常思卧隐云乡外，肯效行吟泽国滨。驿使不来人已老，江南谁寄一枝春。","dynasty":"元代","title":"再用韵自叹行藏"}
{"author":"耶律楚材","content":"当年遗恨叹昭君，玉貌冰肤染塞尘。边塞未安嫔侮虏，朝廷何事拜功臣。朝云雁唳天山外，残日猿悲黑水滨。十里东风青冢道，落花犹似汉宫春。","dynasty":"元代","title":"过青冢次贾"}
{"author":"耶律楚材","content":"延寿丹青本诳君，和亲犹未敛胡尘。穹庐自恨嫔戎主，泉壤相逢愧汉臣。玉骨已消青冢底，香魂犹绕黑河滨。愁云暗锁天山路，野草闲花也怨春。","dynasty":"元代","title":"过青冢次贾其二"}
{"author":"耶律楚材","content":"宣尼名教本尊君，贼子干常犯跸尘。鹿失嬴秦无令主，鼎分炎汉有能臣。宋朝南渡尤天水，辽室东倾罪海滨。回首兴亡都莫问，不如沈醉瓮头春。","dynasty":"元代","title":"再用韵感古"}
{"author":"耶律楚材","content":"重玄不惜说知君，又恐重添眼里尘。临济喝中分主客，洞山言下辨君臣。持铃普化摇空里，垂钓华亭没水滨。勘破遮般闲伎俩，铁林花发劫前春。","dynasty":"元代","title":"再用韵唱玄"}
{"author":"耶律楚材","content":"西域风尘汗漫游，十年辜负旧渔舟。曾观八阵云奔速，亲见三川席卷收。烟锁居延苏子恨，云埋青冢汉家羞。深思篱下西风醉，谁羡班超万里侯。","dynasty":"元代","title":"过云川和刘正叔韵"}
{"author":"耶律楚材","content":"一扫氐羌破吐浑，群雄悉入北朝吞。自怜西域十年客，谁识东丹八叶孙。射虎将军皆建节，飞龙天子未更元。我惭才略非良器，封禅书成不敢言。","dynasty":"元代","title":"过云中和张伯坚韵"}
{"author":"耶律楚材","content":"致泽君民本不难，言轻无用愧偷安。十年潦倒功何在，三径荒凉盟已寒。岩下藏名思傅说，林间谈道谒丰干。挂冠神武当归去，自有夔龙辅可汗。","dynasty":"元代","title":"过云中和张仲先韵"}
{"author":"耶律楚材","content":"白雪阳春寡和音，谁人解听没弦琴。诗书事业真堪笑，刀笔功名未可钦。不信西天三步远，焉知东海一杯深。元来佛法无多子，何必嵩山谒少林。","dynasty":"元代","title":"过云中和王正夫韵"}
{"author":"耶律楚材","content":"十年沦落困边城，今日龙钟返帝京。运拙不须求富贵，时危何处取功名。腾骧谁识孙阳骥，俊逸深思支遁鹰。客里逢君赠佳句，知音相见眼偏明。","dynasty":"元代","title":"过白登和李振之韵"}
{"author":"耶律楚材","content":"西征扈从过龙庭，误得东州浪播名。琴阮因缘真有味，诗书事业拙谋生。咄嗟兴废悲三叹，倏忽荣枯梦一惊。何日解官归旧隐，满园松菊小庵清。","dynasty":"元代","title":"过天城和靳泽民韵"}
{"author":"耶律楚材","content":"班姬流落到而今，闻道翻身入道林。歌扇舞裙忘旧业，药炉经卷半新吟。闲眠白昼三杯醉，静对青松一曲琴。更看他年栖隐处，蓬山楼阁五云深。","dynasty":"元代","title":"过武川赠仆散令人"}
{"author":"耶律楚材","content":"闲上披云第一重，离离禾黍汉家宫。窗开青锁招晴色，帘捲银钩揖晓风。好梦安排诗句里，闲愁分付酒杯中。静思二十年间事，聚散悲欢一梦同。","dynasty":"元代","title":"还燕京题披云楼和诸士大夫韵"}
{"author":"耶律楚材","content":"十载西游志已灰，南征又自大梁回。扶持佛日惭无力，赞翊皇风愧不才。旧约未能林下去，新诗常寄日边来。何时杖履烟霞里，一笑伸眉得共陪。","dynasty":"元代","title":"和威宁珍上人韵"}
{"author":"耶律楚材","content":"回首亲朋半土丘，嗟予十稔浪西游。半生兵革慵开眼，一纸功名暗点头。下士笑予谋计拙，至人知我谓心忧。再行不惮风沙恶，鹤迹云踪任去留。","dynasty":"元代","title":"过燕京和陈秀玉韵五首其一"}
{"author":"耶律楚材","content":"君恩犹未报山丘，自笑遐方汗漫游。客过玉关惊白发，要游金谷觅苍头。冷官待罪予为歉，陋巷居贫君不忧。犹望道行泽四海，敢辞沙漠久淹留。","dynasty":"元代","title":"过燕京和陈秀玉韵五首其二"}
{"author":"耶律楚材","content":"狐死曾闻尚首丘，悲予去国十年游。昆崙碧耸日落处，渤海西倾天尽头。君子云亡真我恨，斯文将丧是吾忧。尚期晚节回天意，隐忍龙庭且强留。","dynasty":"元代","title":"过燕京和陈秀玉韵五首其三"}
{"author":"耶律楚材","content":"馀生不得乐林丘，犹忆丁年选胜游。几帙残编聊映眼，一张衲被且蒙头。貔貅已报西门役，柱石犹怀东顾忧。自料荒疏成弃物，菟裘归计乞封留。","dynasty":"元代","title":"过燕京和陈秀玉韵五首其四"}
{"author":"耶律楚材","content":"空惊沧海变陵丘，白昼分明梦里游。除妄楔边重出楔，求真头上更安头。亨通富贵刚生喜，苦恼悲愁强作忧。斫断葛藤闲伎俩，系驴橛子不须留。","dynasty":"元代","title":"过燕京和陈秀玉韵五首其五"}
{"author":"耶律楚材","content":"明明圣主万邦君，神武彫弓挽六钧。时有逸人游阙下，更无骚客吊江滨。衣冠师古承殷辂，历日随时建夏寅。厚德深仁施万世，巍然一代典谟新。","dynasty":"元代","title":"和李德修韵"}
{"author":"耶律楚材","content":"旧说飞卿词翰全，风神浑似晋名贤。吟诗校子三十里，押韵输君一着先。笔迹查牙森似戟，词源浩瀚注如川。好诗好字独予得，准备携将帝里传。","dynasty":"元代","title":"和吕飞卿韵"}
{"author":"耶律楚材","content":"学道宗儒难两全，湛然深许国华贤。儒门已悟如心恕，道藏能穷象帝先。似海词源涵万水，如鲸饮量吸长川。而今一识君侯面，始信清名不浪传。","dynasty":"元代","title":"再用韵赠国华"}
{"author":"耶律楚材","content":"一鞭羸马渡天山，偶到云川暂解鞍。独守空房方丈稳，更无薄酒一杯残。诗书半蠹绝来客，釜甑生尘笑冷官。赖有觉非怜野拙，长须为我馈盘餐。","dynasty":"元代","title":"谢飞卿饭"}
{"author":"耶律楚材","content":"河中花木蔽春山，烂赏东风纵宝鞍。留得晚瓜过腊半，藏来秋果到春残。亲尝芭榄宁论价，自酿蒲萄不纳官。常叹不才还有幸，滞留遐域得佳餐。","dynasty":"元代","title":"再用韵记西游事"}
{"author":"耶律楚材","content":"凛凛风神白玉山，罢游鹰犬逞金鞍。瑶琴高挂么弦绝，羲易频翻断简残。息念如僧还有发，忘形见客似无官。伽陀诵罢炉薰冷，一钵疏羹当晓餐。","dynasty":"元代","title":"再用韵赠抟霄"}
{"author":"耶律楚材","content":"行尽遐陬万里山，十年飘泊困征鞍。春风燕语归心切，夜月猿啼客梦残。圣世因时行夏正，愚臣嗜数愧春官。谁知贤帅开青眼，扫洒西庵召我餐。","dynasty":"元代","title":"再用韵谢非熊召饭"}
{"author":"耶律楚材","content":"藤条击破铁围山，倒跨白牛不鞲鞍。讲疏僧归经卷乱，坐禅人起佛灯残。为学未必如为道，选佛从教胜选官。百事湛然都不念，祗知渴饮与饥餐。","dynasty":"元代","title":"再用韵唱玄"}
{"author":"耶律楚材","content":"云山叠叠复云山，瘦马芦鞭矮面鞍。瀚海去程千驿远，扬州归梦五更残。尘缘淡处应忘世，逸兴浓时好解官。二顷良田何必觅，春山笋蕨亦供餐。","dynasty":"元代","title":"再用韵"}
{"author":"耶律楚材","content":"天马西来酿玉浆，革囊倾处酒微香。长沙莫吝西江水，文举休空北海觞。浅白痛思琼液冷，微甘酷爱蔗浆凉。茂陵要洒尘心渴，愿得朝朝赐我尝。","dynasty":"元代","title":"寄贾抟霄乞马乳"}
{"author":"耶律楚材","content":"一札霜毫缀玉枝，管城家世出东涯。锋端有口能谈景，纸上无声解写诗。免向江淹求彩管，莫学班氏弃毛锥。赠君聊助文房用，赋就离骚寄我知。","dynasty":"元代","title":"赠抟霄笔"}
{"author":"耶律楚材","content":"资生无畏济人深，便见能仁六度心。尘世捐财矜苦厄，寒林洒饭拔幽沈。既临巨海钩神物，试叩洪钟伺好音。今日湛然攀旧例，珠缨休惜挂祗林。","dynasty":"元代","title":"和抟霄韵代水陆疏文因其韵为诗十首其一"}
{"author":"耶律楚材","content":"新朝威德感人深，渴望云霓四海心。东夏再降烽火灭，西门一战塞烟沈。颙观颁朔施仁政，伫待更元布德音。好放湛然云水去，庙堂英俊正如林。","dynasty":"元代","title":"和抟霄韵代水陆疏文因其韵为诗十首其二"}
{"author":"耶律楚材","content":"论道西庵爱慕深，推诚片片露丹心。瑶琴莫抚相如引，宝鼎休焚韩寿沈。花气浑如三角串，松风全似五弦音。清谈终日忘归思，不觉昏鸦噪晚林。","dynasty":"元代","title":"和抟霄韵代水陆疏文因其韵为诗十首其三"}
{"author":"耶律楚材","content":"五派分流道愈深，尘中谁识本来心。穿心土椀元无漏，没底胶船却不沈。山色水光呈妙相，鸟啼猿啸露圆音。云霞活计无求饱，何事狂童作肉林。","dynasty":"元代","title":"和抟霄韵代水陆疏文因其韵为诗十首其四"}
{"author":"耶律楚材","content":"前生未了妄缘深，薄宦相萦负夙心。只见渊明能印弃，谁知居士解舟沈。穷通荣辱皆真梦，毁誉称讥尽假音。中隐冷官闲况味，归心无日不山林。","dynasty":"元代","title":"和抟霄韵代水陆疏文因其韵为诗十首其五"}
{"author":"耶律楚材","content":"居士才微学未深，静思宁不愧中心。难忘北海千钟酒，虚负西庵一炷沈。绮语效颦赓险韵，瑶琴学步鼓纯音。此番公案休拈出，祗恐相传入笑林。","dynasty":"元代","title":"和抟霄韵代水陆疏文因其韵为诗十首其六"}
{"author":"耶律楚材","content":"新诗欬玉起予深，独有抟霄我许心。真迹居尘聊俯仰，高名与世任浮沈。同成雅会清茶话，共赏枯桐白雪音。他日归休约何处，燕山参谒万松林。","dynasty":"元代","title":"和抟霄韵代水陆疏文因其韵为诗十首其七"}
{"author":"耶律楚材","content":"贤帅文章蕴藉深，云川倾盖便同心。掀髯谈道檠灯灺，抵足论文塞月沈。有眼句中君得意，无弦琴上我知音。乘舟误捉波中月，莫学当年李翰林。","dynasty":"元代","title":"和抟霄韵代水陆疏文因其韵为诗十首其八"}
{"author":"耶律楚材","content":"浪迹西游岁月深，临风谁识湛然心。斯文将丧儒风歇，真智难明佛日沈。佳茗暂尝轰雪浪，正声聊作鼓雷音。年来逸兴十分切，准备求真入道林。","dynasty":"元代","title":"和抟霄韵代水陆疏文因其韵为诗十首其九"}
{"author":"耶律楚材","content":"渔矶旧隐荻花深，尘世宁忘昔日心。两岸清风单舸稳，满江明月一钩沈。饥来煮稻无兼味，醉后鸣榔笑五音。闲卧烟蓑春梦断，不知潮起没青林。","dynasty":"元代","title":"和抟霄韵代水陆疏文因其韵为诗十首其十"}
{"author":"耶律楚材","content":"灵木垂芳桂两枝，非熊佳誉动西涯。倦听琴阮嫌狂客，饱看经书厌小诗。成德羡君垂竹帛，虚名嗟我类刀锥。会难别易堪惆怅，何日重来谁得知。","dynasty":"元代","title":"再用韵别非熊"}
{"author":"耶律楚材","content":"生涯箪食与囊浆，空忆朝回衣惹香。笔去馀才犹可赋，酒来多病不能觞。松窗雨细琴书润，槐馆风微枕簟凉。正与文君谋此渴，长沙美湩送予尝。","dynasty":"元代","title":"谢马乳复用韵二首其一"}
{"author":"耶律楚材","content":"肉食从容饮酪浆，差酸滑腻更甘香。革囊旋造逡巡酒，桦器频倾潋滟觞。顿解老饥能饱满，偏消烦渴变清凉。长沙严令君知否，只许诗人合得尝。","dynasty":"元代","title":"谢马乳复用韵二首其二"}
{"author":"耶律楚材","content":"文献阴功绝比伦，昆虫草木尽承恩。我为北阙十年客，汝是东丹九世孙。致主泽民宜务本，读书学道好穷源。他时辅翼英雄主，珥笔承明策万言。","dynasty":"元代","title":"爱子金柱索诗"}
{"author":"耶律楚材","content":"玉立堂堂紫桂枝，云川中隐寓天涯。风神萧散能谈道，格调清新解作诗。鄙论我甘蒙酱瓿，雄材君已露囊锥。澄澄胸次人谁识，祗有清风明月知。","dynasty":"元代","title":"再用韵寄抟霄二首其一"}
{"author":"耶律楚材","content":"斫倒松筠节外枝，谁言法界有边涯。筌蹄意尽闲周易，脂粉情忘束诂诗。去岁生涯犹说剑，今年活计更捐锥。威音那畔真消息，试问瞿昙也不知。","dynasty":"元代","title":"再用韵寄抟霄二首其二"}
{"author":"耶律楚材","content":"二陆尊贤擅美声，月评难弟亦难兄。西庵挥麈谈三界，北观携琴论五行。休道酒仙无太白，须知诗伯有飞卿。奇人辐辏君门下，占断西州好士名。","dynasty":"元代","title":"赠贾非熊抟霄一首"}
{"author":"耶律楚材","content":"艺逢知己敢相呈，几夜论文喜气生。笔阵我甘三舍退，诗坛君使四筵惊。公初倾盖冬将半，予拟乘轺岁欲更。特与幽人助行色，一声寒角隔烟鸣。","dynasty":"元代","title":"非熊兄弟饯予之燕再用振之韵"}
{"author":"耶律楚材","content":"十年不得舞衣班，一忆江南胆欲寒。黄犬候来秋自老，白云望断信何难。军中得句常横槊，客里伤心每据鞍。游子未归情几许，天山风雪正漫漫。","dynasty":"元代","title":"连国华饯予出天山因用韵"}
{"author":"耶律楚材","content":"半纸功名未可呈，无心何处不安生。十年沧海尘空起，百岁黄粱梦乍惊。旧径既荒松菊在，丹诚不变鬓髯更。年来渐有升平望，每恨栖鸡半夜鸣。","dynasty":"元代","title":"和李振之二首其一"}
{"author":"耶律楚材","content":"酷忆遥山寸碧呈，归耕何日乐馀生。蝇营得失都无念，狗苟荣枯总若惊。客梦觉来家万里，诗声吟罢月三更。溟鹏本有冲天志，直待三年再一鸣。","dynasty":"元代","title":"和李振之二首其二"}
{"author":"耶律楚材","content":"纷纷世态眩荣华，静里乾坤本不哗。琴阮生涯聊自适，诗书事业更何加。但期圣德泽天下，敢惜馀生寄海涯。可笑燕然旧游客，倚楼悲我客程赊。","dynasty":"元代","title":"还燕和美德明一首"}
{"author":"耶律楚材","content":"岁月如流走兔乌，求真可惜费工夫。深源到底忘根柢，至道元来贵拙愚。真理不空宜具眼，太虚无面莫添须。直须稳坐长安好，切忌途中认画图。","dynasty":"元代","title":"和连国华三首其一"}
{"author":"耶律楚材","content":"安得长绳系日乌，天涯老却旧耕夫。林泉放旷输君乐，沙漠淹留笑我愚。虎战每惊涉虎尾，龙飞不得采龙须。文章毕竟成何事，富贵元知不可图。","dynasty":"元代","title":"和连国华三首其二"}
{"author":"耶律楚材","content":"月上南枝啼夜乌，悲歌弹铗叹征夫。愁边逐日看周易，梦里随风谒太愚。纵有征尘遮两眼，却无惭色上三须。真人已应千年运，伫待河清再出图。","dynasty":"元代","title":"和连国华三首其三"}
{"author":"耶律楚材","content":"可笑人心自短长，谁知个事不囊藏。化成橙子舌耽味，幻作梅英鼻觉香。金卵似真随变灭，冰魂元假却芬芳。唯心识破同根旨，何必临风再举扬。","dynasty":"元代","title":"又和橙子梅韵"}
{"author":"耶律楚材","content":"富贵无心羡五侯，随时俯仰浪西游。断无事业留千古，静看英雄横九州。白雁纵传遐域信，黄华却负故园秋。苍生未济归何益，一见吾山一度羞。","dynasty":"元代","title":"和竹林一禅师韵"}
{"author":"耶律楚材","content":"触处无非选佛堂，东风何处避春光。郡人无足充千界，大地绝尘塞四方。举步踢翻沧海月，转身踏破白云乡。快须击碎闲家具，说向西庵笑一场。","dynasty":"元代","title":"西庵上人住夏禁足以诗戏之"}
{"author":"耶律楚材","content":"开怀樽俎笑谈倾，未暇论文君已行。富贵涂亨渠易致，诗篇韵险我难赓。已成倾盖金兰友，安用沾襟儿女情。准拟秋深迓归骑，一樽浊酒远相迎。","dynasty":"元代","title":"送韩浩然用马朝卿韵"}
{"author":"耶律楚材","content":"昨夜白麻降日边，文章领袖远朝天。遥思御座分香赐，更想龙庭命席前。白面书生酬夙志，黑头边帅领新权。非熊应笑非熊老，八十犹然钓渭川。","dynasty":"元代","title":"戊子饯非熊仍以吕望磻溪图为赠"}
{"author":"耶律楚材","content":"勇将谋臣满玉京，吾侪袖手待升平。荆榛至道常嗟我，柱石中原岂舍卿。日下有人叨肉食，云中高士振诗鸣。思君兴味如梅渴，海印那能知此情。","dynasty":"元代","title":"和宋子玉韵"}
{"author":"耶律楚材","content":"酷暑炎炎正不禁，一声雷震酿轻阴。救回南亩十分旱，变作西郊三日霖。遍野桑畴青幄密，连天麦垄绿云深。王孙喜雨登楼宴，贳酒黄垆解带金。","dynasty":"元代","title":"戊子喜雨用马朝卿韵二首其一"}
{"author":"耶律楚材","content":"生死轮回苦莫禁，不如学道惜分阴。船乘没底聊相渡，云出无心强作霖。不死乡中灵草异，长生劫外紫云深。茅山道士真堪笑，虚费工夫炼五金。","dynasty":"元代","title":"戊子喜雨用马朝卿韵二首其二"}
{"author":"耶律楚材","content":"驲骑翩翩出玉京，金符一插照人明。莫忘北阙龙飞志，要识南陬舌情。布袖来朝无骑乘，锦衣归去不徒行。升仙桥畔增春色，郡守传呼接长卿。","dynasty":"元代","title":"和邦瑞韵送奉使之江表"}
{"author":"耶律楚材","content":"酷似燕山窦十郎，灵椿初老桂枝芳。两朝厚遇垂千稔，一日清明满四方。玉佩丁东照兰省，斑衣摇曳悦萱堂。他年参到平常处，便是长生不老乡。","dynasty":"元代","title":"祝忘忧居士寿"}
{"author":"耶律楚材","content":"陇右奇才冠士林，万言良策起予深。泽民致主倾丹恳，邀利沽名匪素心。我伴簿书无好思，君陪风月有閒吟。他年共纳林泉下，茅屋松窗品正音。","dynasty":"元代","title":"和李邦瑞韵二首其一"}
{"author":"耶律楚材","content":"谢君千里远相寻，倾盖交欢气义深。笔砚生涯无异志，金兰气味本同心。挥毫解赋登高句，缓轸能弹对竹琴。此去鳞鸿知有便，临风无吝寄芳音。","dynasty":"元代","title":"和李邦瑞韵二首其二"}
{"author":"耶律楚材","content":"方外闲人天一隅，因风寄我紫云腴。起予妙理欺欢伯，涤我枯肠压酪奴。琥珀精神浑彷佛，葡萄滋味较锱铢。禅师远弃桃源路，日日寻山摘此无。","dynasty":"元代","title":"谢禅师□公寄闾山紫玉"}
{"author":"耶律楚材","content":"洪才硕德两相宜，雅操真堪据凤池。富贵未终随梦变，功名何在值时危。奇词解吐万言策，敏思能吟七步诗。但倩东风轻着力，摩天鹏翼若云垂。","dynasty":"元代","title":"和王正之韵三首其一"}
{"author":"耶律楚材","content":"自惭不解告嘉谟，十载韬藏僻一隅。巨海洪深容弃物，新朝宽厚用愚夫。亨时嘉会千年少，圣主雄材万代无。文物规模皆法古，伫看明诏起真儒。","dynasty":"元代","title":"和王正之韵三首其二"}
{"author":"耶律楚材","content":"皇天辅德本无亲，乐道奚忧甑满尘。道泰小人当屏斥，时屯君子自经纶。浮云富贵元千变，昨梦繁华得几春。遇不遇兮皆是命，吾侪休羡锦衣新。","dynasty":"元代","title":"和王正之韵三首其三"}
{"author":"耶律楚材","content":"圣主龙飞日月新，微才忝预股肱臣。民财已阜钱如水，驲骑长闲塞不尘。威镇西陲输定远，宴开东阁慕平津。何如收拾琴书去，林下衣冠作舜民。","dynasty":"元代","title":"和郑寿之韵"}
{"author":"耶律楚材","content":"越岭仙姿迥异常，洞庭春染六铢裳。枝横碧玉天然瘦，蕾破黄金分外香。反笑素英浑淡抹，却嫌红艳太浓妆。临风浥此蔷薇露，醉墨淋漓寄渺茫。","dynasty":"元代","title":"蜡梅二首其一"}
{"author":"耶律楚材","content":"冰姿梦里慕姚黄，滴蜡凝酥别样妆。生妒白红太浓淡，懒施朱粉自芬芳。寒英深染蔷薇露，冷艳微熏笃耨香。受用清绝恣吟绕，惜花一念未全忘。","dynasty":"元代","title":"蜡梅二首其二"}
{"author":"耶律楚材","content":"鳌饵不须针，聊将玉线沈。须弥犹未大，渤海岂为深。悟后牛穿鼻，迷时马有襟。弋人何所慕，幽鸟在嵩林。","dynasty":"元代","title":"用万松老人韵作十诗寄郑景贤其六"}
{"author":"耶律楚材","content":"个事不容针，迷途自陆沈。西天三步远，东海一杯深。凉月盛玄钵，轻云剪素襟。曹溪无一滴，波浪沸禅林。","dynasty":"元代","title":"用万松老人韵作十诗寄郑景贤其七"}
{"author":"耶律楚材","content":"流波无放荡，死水暮平沈。机尽方钩隐，纶空正钓深。赤心休惜口，青眼好开襟。误捉溪中月，人人似翰林。","dynasty":"元代","title":"用万松老人韵作十诗寄郑景贤其八"}
{"author":"耶律楚材","content":"梦觉方知错，生平自屈沈。涤尘千㵎外，遗照乱松深。柳带缝穿屣，荷衣缀破襟。寂寥选佛味，何似宴琼林。","dynasty":"元代","title":"用万松老人韵作十诗寄郑景贤其九"}
{"author":"耶律楚材","content":"渔家何足好，乘兴一钩沈。路僻苍苔滑，舟横古渡深。小晴掀箬笠，微雨整蓑襟。梦断知何处，寒潮没晚林。","dynasty":"元代","title":"用万松老人韵作十诗寄郑景贤其十"}
{"author":"耶律楚材","content":"异同谁足据，俯仰且随缘。居士难联句，梅轩却解禅。无云皆皓月，何处不青天。话到忘言处，迢迢夜不眠。","dynasty":"元代","title":"和李世荣韵"}
{"author":"耶律楚材","content":"王孙蒙馈饭，灵辄未扶轮。自笑孤穷客，谁怜衰病身。黄沙万馀里，白发一孀亲。肠断山城月，徘徊照远人。","dynasty":"元代","title":"和王君玉韵"}
{"author":"耶律楚材","content":"西域风光换，东方音问疏。屠苏聊复饮，郁垒不须书。旧岁昨宵尽，新年此日初。客中今十载，孀母信何如。","dynasty":"元代","title":"壬午元日二首其一"}
{"author":"耶律楚材","content":"隐逸养幽慵，飘萧两鬓蓬。角巾折暮雨，醉帽落秋风。避暑挂石上，衔杯鹿酒中。忘机任真率，露顶向王公。","dynasty":"元代","title":"用刘润之乞冠韵"}
{"author":"耶律楚材","content":"寂寞河中府，连甍及万家。葡萄亲酿酒，杷榄看开花。饱啖鸡舌肉，分餐马首瓜。人生唯口腹，何碍过流沙。","dynasty":"元代","title":"西域河中十咏其一"}
{"author":"耶律楚材","content":"寄语沙城老故人，别来嬴得鬓边尘。马蹄踏破关中月，新句吟空河表春。名利相萦余有歉，琴书自乐子非贫。何时策杖君家去，再试渊明漉酒巾。","dynasty":"元代","title":"寄沙井刘子春"}
{"author":"耶律楚材","content":"徒步南来爱陆机，公馀邂逅似相期。高山韵吼千岩木，流水声号半夜陂。圣德宛如歌治化，南风犹似抚疮痍。曲终声散无人会，撩我高吟一首诗。","dynasty":"元代","title":"和琴士苗兰韵"}
{"author":"耶律楚材","content":"三年四度过鸡鸣，我仆徘徊马倦登。寂寞柴门空有舍，萧条山寺静无僧。残花溅泪千程别，啼鸟伤心百感生。今古兴亡都莫问，穹庐高卧醉腾腾。","dynasty":"元代","title":"己丑过鸡鸣山"}
{"author":"耶律楚材","content":"西域诸蕃古未知，来生远过禹封畿。名山准拟金泥检，古塞无劳羽檄飞。世乐讵能敌静乐，蓑衣到底胜朝衣。年来痛忆闾山景，月照茅亭水一围。","dynasty":"元代","title":"和人韵二首其一"}
{"author":"耶律楚材","content":"干戈未敛我伤神，自恨虚名误此身。否德讵能师百辟，微才安可步三辰。箕裘谩叹青毡旧，勋业空惊白发新。安得夔龙立廊庙，扶持尧舜济斯民。","dynasty":"元代","title":"和人韵二首其二"}
{"author":"耶律楚材","content":"当年倾盖识君初，烂饮天山驻使车。秋去安仁空有赋，雁来公瑾又无书。林峦红叶知人老，篱落黄花亦我疏。为向天涯道岑寂，强吟新句附双鱼。","dynasty":"元代","title":"寄天山周敬之"}
{"author":"耶律楚材","content":"当年西域未知名，四海无人识晋卿。扈从銮舆三万里，谟谋凤阙九重城。衣冠异域真余志，礼乐中原乃我荣。何日功成归旧隐，五湖烟浪乐馀生。","dynasty":"元代","title":"和武川严亚之见寄五首其一"}
{"author":"耶律楚材","content":"亚之平水久驰名，壮岁题桥慕长卿。厌世德风如偃草，惊人诗价比连城。功名未立不为慊，仁义能行亦足荣。此理幽微人不识，莫言儒道拙谋生。","dynasty":"元代","title":"和武川严亚之见寄五首其二"}
{"author":"耶律楚材","content":"今年又得亚之诗，每叹风云会遇迟。拙运且淹童子役，雄才宜作帝王师。羡君笔下挥千字，知子胸中蕴六奇。静对西风和新句，凄然南望动深思。","dynasty":"元代","title":"和武川严亚之见寄五首其三"}
{"author":"耶律楚材","content":"误忝纶恩斗印悬，乏才羞到玉墀前。劾奸封事梦犹诤，许国忠诚老益坚。仁政发从天北畔，捷音来自海西边。从今率土沾王化，礼乐车书共一天。","dynasty":"元代","title":"和武川严亚之见寄五首其四"}
{"author":"耶律楚材","content":"陇右奇才冠士林，万言良策起予深。泽民致主倾丹恳，邀利沽名匪素心。我伴簿书无好思，君陪风月有閒吟。他年共纳林泉下，茅屋松窗品正音。","dynasty":"元代","title":"和李邦瑞韵二首其一"}
{"author":"耶律楚材","content":"昔传难貌志公真，我道斯言尚未亲。刹刹尘尘无处避，丹青也是本来人。","dynasty":"元代","title":"题志公图"}
{"author":"耶律楚材","content":"尘缘划断已忘机，布鼓徒敲和者稀。中隐强陪人事过，禅心不与世情违。昔年勋业真堪笑，旧日家山懒欲归。我爱北天真境界，乾坤一色雪花霏。","dynasty":"元代","title":"外道李浩和景贤霏字韵予再和呈景贤"}
{"author":"耶律楚材","content":"我爱龙冈老，鸣琴自老成。未弹白雪曲，先爱水仙声。但欲合纯古，谁能媚世情。林泉聊自适，何必献承明。","dynasty":"元代","title":"和郑景贤韵"}
{"author":"耶律楚材","content":"须信希声是大音，猱多则乱吟多淫。世人不识栖岩意，祗爱时宜热闹琴。","dynasty":"元代","title":"爱栖岩弹琴声法二绝其一"}
{"author":"耶律楚材","content":"世间何事最为欢，争似能偷忙里闲。得遇夜晴须对月，每逢春盛强登山。无钱沽酒和衣典，图利吟诗倍本还。绮语千章琴百曲，莫教风月笑人悭。","dynasty":"元代","title":"寄景贤一十首其八"}
{"author":"耶律楚材","content":"昔我驰星轺，驻车归化城。汝方来抠衣，从同训其名。侍予垂十年，百事无一成。律历且及半，琴道犹未精。禅书置一隅，尚未穷一经。大道若沧海，万古长澄清。酌之而不竭，注之而不盈。偃鼠得满腹，亦足饱鲲鲸。又如大圆镜，历劫长圆明。中间无影像，应物不现形。汉、胡递相照，出没能纵横。又如万钧钟，寂然藏雄声。随叩而即应，圆音自锵铿。小击而小响，大撞而大鸣。又如长明烛，积岁长荧荧。分为百千万，光明如日星。惠之而不费，是为无尽灯。日月照天下，不可语瞽盲。雷霆碎山岳，聋者未曾听。枯木元无花，却怨春不平。作偈以劝汝，可以为盘铭。","dynasty":"元代","title":"旦日示从同仍简忘忧"}
{"author":"耶律楚材","content":"雅操真堪坐庙堂，积年仁义佐贤王。鸣琴谈笑泽天下，始信斯文天不亡。","dynasty":"元代","title":"和景贤七绝其四"}
{"author":"耶律楚材","content":"拈花老子徒饶舌，面壁胡僧太赚人。更着洞山行过水，吾宗从此永沈沦。","dynasty":"元代","title":"太阳十六题其一识自宗"}
{"author":"耶律楚材","content":"干戈未敛我伤神，自恨虚名误此身。否德讵能师百辟，微才安可步三辰。箕裘谩叹青毡旧，勋业空惊白发新。安得夔龙立廊庙，扶持尧舜济斯民。","dynasty":"元代","title":"和人韵二首其二"}
{"author":"耶律楚材","content":"寂寞河中府，清欢且自寻。麻笺聊写字，苇笔亦供吟。伞柄学钻笛，宫门自斲琴。临风时适意，不负昔年心。","dynasty":"元代","title":"西域河中十咏其七"}
{"author":"耶律楚材","content":"圣人开运忆斯年，睿智文明禀自天。旁午衣冠游北海，纵横耕钓满居延。月氏入贡称属国，日本观光列户编。威震西溟千万里，汉唐鸿业亦虚传。","dynasty":"元代","title":"继宋德懋韵三首其一"}
{"author":"耶律楚材","content":"雪刃森森倚碧云，佛魔凡圣总亡魂。水乾沧海鱼龙死，火烈昆冈玉石焚。","dynasty":"元代","title":"太阳十六题其八杀人剑"}
{"author":"耶律楚材","content":"个个既知迦叶富，人人休怨释迦悭。破铛煮得空华实，甑里盛将铁汉餐。","dynasty":"元代","title":"太阳十六题其十利道拔生"}
{"author":"耶律楚材","content":"阴山奇胜讵能名，断送新诗得得成。万叠峰峦擎海立，千层松桧接云平。三年沙塞吟魂遁，一夜毡穹客梦清。遥想长安旧知友，能无知我此时情。","dynasty":"元代","title":"过阴山和人韵其四"}
{"author":"耶律楚材","content":"西域风光换，东方音问疏。屠苏聊复饮，郁垒不须书。旧岁昨宵尽，新年此日初。客中今十载，孀母信何如。","dynasty":"元代","title":"壬午元日二首其一"}
{"author":"耶律楚材","content":"笑我区区亦强为，故园荒矣欲何之。读书测海持螺测，学道窥天以管窥。疲俗不禁新疾苦，滥官难抚旧疮痍。才微任重宜求退，自有当途国手医。","dynasty":"元代","title":"继宋德懋韵三首其二"}
{"author":"耶律楚材","content":"文献阴功绝比伦，昆虫草木尽承恩。我为北阙十年客，汝是东丹九世孙。致主泽民宜务本，读书学道好穷源。他时辅翼英雄主，珥笔承明策万言。","dynasty":"元代","title":"爱子金柱索诗"}
{"author":"耶律楚材","content":"鸿雁翩翩自北南，归欤何日驾归骖。潜龙在下宜初九，即鹿无虞戒六三。洛下好游白傅寺，济源重觅侍中庵。衰翁自揣何多幸，昨梦斋中得罢参。","dynasty":"元代","title":"信之和余酬贾非熊三字韵见寄因再赓元韵以复之其三"}
{"author":"耶律楚材","content":"闲闲个事本明圆，一念才兴路八千。生死既知皆是幻，功名犹恋岂能贤？兴来畅饮斟晴月，醉后高歌枕碧泉。触处逢渠何所碍，不玄玄处亦玄玄。","dynasty":"元代","title":"西域和王君玉诗二十首其十五"}
{"author":"耶律楚材","content":"生死轮回苦莫禁，不如学道惜分阴。船乘没底聊相渡，云出无心强作霖。不死乡中灵草异，长生劫外紫云深。茅山道士真堪笑，虚费工夫炼五金。","dynasty":"元代","title":"戊子喜雨用马朝卿韵二首其二"}
{"author":"耶律楚材","content":"河源之边鸟鼠西，阴山千里号千溪。倚云天险不易过，骕骦局蹙追风蹄。签记长安五陵子，马似游龙车如水。天王赫怒山无神，一夜雄师飞过此。盘云细路松成行，出天入井实异常。王尊疾驱九折坂，此来一顾应哀惶。峥嵘突出峰峭直，山顶连天才咫尺。枫林霜叶声萧骚，一雁横空秋色寂。西望月窟九译重，嗟呼自古无英雄。出关未盈十万里，荒陬不得车书通。天兵饮马西河上，欲使西戎献驯象。旌旗蔽空尘涨天，壮士如虹气千丈。秦皇、汉武称兵穷，拍手一笑儿戏同。堑山陵海匪难事，剪斯群丑何无功。骚人羞对阴山月，壮岁星星发如雪。穹庐展转清不眠，霜匣闲杀锟铻铁。","dynasty":"元代","title":"再用前韵"}
{"author":"耶律楚材","content":"安得长绳系日乌，天涯老却旧耕夫。林泉放旷输君乐，沙漠淹留笑我愚。虎战每惊涉虎尾，龙飞不得采龙须。文章毕竟成何事，富贵元知不可图。","dynasty":"元代","title":"和连国华三首其二"}
{"author":"耶律楚材","content":"龙龛宝藏照人寒，奥老功成住圣安。却请定公来领略，收拾香火礼旃檀。","dynasty":"元代","title":"请定公住大觉疏"}
{"author":"耶律楚材","content":"西来万里尚骑驴，旋借葡萄酿绿醑。司马捲衣亲涤器，文君挽袖自当炉。元知沽酒业缘重，何奈调羹手段无。古昔英雄初未遇，生涯或亦隐屠沽。","dynasty":"元代","title":"西域家人辈酿酒戏书屋壁"}
{"author":"耶律楚材","content":"陇右奇才冠士林，万言良策起予深。泽民致主倾丹恳，邀利沽名匪素心。我伴簿书无好思，君陪风月有閒吟。他年共纳林泉下，茅屋松窗品正音。","dynasty":"元代","title":"和李邦瑞韵二首其一"}
{"author":"耶律楚材","content":"门弟辽阳刘德真，刚直木讷近乎仁。怜君粗有才学术，师我精通天地人。今日从军征两剑，他时拥旆入三秦。三辰测验须吾子，创作天朝宝历新。","dynasty":"元代","title":"送门人刘德真征蜀"}
{"author":"耶律楚材","content":"河中二月好踏青，且莫临风叹客程。溪畔数枝红杏浅，墙头半点小桃明。谁知西域逢佳景，始信东君不世情。圆沼方池三百所，澄澄春水一时平。","dynasty":"元代","title":"壬午西域河中游春十首其四"}
{"author":"耶律楚材","content":"晴烟苍节出墙青，斜日黄华隔槛明。松菊尚存归未得，湛然真个太憨生。","dynasty":"元代","title":"题昭上人松菊堂"}
{"author":"耶律楚材","content":"古今兴废不堪听，宠辱都如梦一惊。韬略欣然推后进，琴书足以了馀生。既知物物头头是，谁问朝朝暮暮情。散尽迷云何所有，一轮秋月普天明。","dynasty":"元代","title":"和冲霄韵五首其二"}
{"author":"耶律楚材","content":"整老先生本素臣，洪才大笔力千钧。沽名不筑传岩版，贾世谁垂渭水纶。舟泛五湖希范蠡，腰悬六印笑苏秦。韦编三绝耽羲易，萧散风神真隐人。","dynasty":"元代","title":"过天德和王辅之四首其四"}
{"author":"耶律楚材","content":"昔我驰星轺，驻车归化城。汝方来抠衣，从同训其名。侍予垂十年，百事无一成。律历且及半，琴道犹未精。禅书置一隅，尚未穷一经。大道若沧海，万古长澄清。酌之而不竭，注之而不盈。偃鼠得满腹，亦足饱鲲鲸。又如大圆镜，历劫长圆明。中间无影像，应物不现形。汉、胡递相照，出没能纵横。又如万钧钟，寂然藏雄声。随叩而即应，圆音自锵铿。小击而小响，大撞而大鸣。又如长明烛，积岁长荧荧。分为百千万，光明如日星。惠之而不费，是为无尽灯。日月照天下，不可语瞽盲。雷霆碎山岳，聋者未曾听。枯木元无花，却怨春不平。作偈以劝汝，可以为盘铭。","dynasty":"元代","title":"旦日示从同仍简忘忧"}
{"author":"耶律楚材","content":"兑爻符太一，天相忝文昌。泛海难追蠡，封留欲学良。秽形伴珠玉，朽木厕松樟。直节心虽赤，衰年鬓已苍。伴食居相府，无德报君王。草甲濡春雨，葵心倾太阳。大权归禁阙，成算出岩廊。自北王师发，平南上策长。皇朝将革命，亡国自颓纲。汉水偏师渡，长河一苇航。股肱无敢惰，元首载歌康。号令传诸域，英雄守四方。大勋虽已集，遗命未尝忘。万国来驰币，诸侯敬奉璋。兆民涵舜德，百郡仰天光。大有威如吉，重乾体自强。硕贤起编户，良将出戎行。太庙陈笾豆，明堂服冕裳。宋朝微寖灭，皇嫡久成戕。政乱人思变，君愚自底亡。右师潜入剑，元子直临襄。杀气侵南斗，长庚壮玉堂。弓犹藏宝玉，剑未识干将。皇业超千古，天威耸八荒。元戎施虎略，勇士展鹰扬。武继元封迹，文联贞观芳。宫庭敢谏鼓，帷幄上书囊。伫待卿云见，行观丹凤翔。武文能迭用，威德足相当。多士思登用，遗贤肯退藏。诗书搜鸟篆，功业抑龙骧。国用恒无缺，民财苦不伤。八音歌颂雅，百戏屏优倡。圣泽传朝露，明刑肃暮霜。永垂尘劫祚，一混九州疆。重任司钧石，微才匪栋梁。思归心似醉，感愧泪如滂。严子终辞汉，黄公合隐商。穷通真有数，忧乐实难量。虽受千钟禄，何如归故乡。乙未闰月上旬日，玉泉书。","dynasty":"元代","title":"云汉远寄新诗四十韵因和而谢之"}
{"author":"耶律楚材","content":"高人惠我岭南茶，烂赏飞花雪没车。玉屑三瓯烹嫩蕊，青旗一叶碾新芽。顿令衰叟诗魂爽，便觉红尘客梦赊。两腋清风生坐榻，幽欢远胜泛流霞。","dynasty":"元代","title":"西域从王君玉乞茶因其韵七首其三"}
{"author":"耶律楚材","content":"举世昏昏似醉眠，悲哉不肯救头然。祖师点破新关捩，且指人心教外传。","dynasty":"元代","title":"和贾抟霄韵二绝其一"}
{"author":"耶律楚材","content":"生死与涅槃，都如昨梦耳。觉后笑呵呵，无彼亦无此。","dynasty":"元代","title":"和房长老二绝其二"}
{"author":"耶律楚材","content":"清明出郭赴幽期，千里江山丽日迟。花叶不飞风定后，香尘微敛雨馀时。彫镌冰玉诗尤健，挥扫龙蛇字愈奇。好字好诗独我得，不来赓和拟胡为。","dynasty":"元代","title":"游河中西园和王君玉韵四首其二"}
{"author":"耶律楚材","content":"金鼓銮舆出陇秦，驱驰八骏又西巡。千年际会风云异，一代规模宇宙新。西域兵来擒伪主，东山诏下起幽人。股肱元首明良世，高拱垂衣寿万春。","dynasty":"元代","title":"河中游西园四首其四"}
{"author":"耶律楚材","content":"前生未了妄缘深，薄宦相萦负夙心。只见渊明能印弃，谁知居士解舟沈。穷通荣辱皆真梦，毁誉称讥尽假音。中隐冷官闲况味，归心无日不山林。","dynasty":"元代","title":"和抟霄韵代水陆疏文因其韵为诗十首其五"}
{"author":"耶律楚材","content":"征南都护得旋旆，平北将军已罢师。寰海讴歌归大舜，明堂钟鼓奏咸池。咸阳父老倾心日，鲁国书生得志时。收拾琴书我归去，朝廷人物有皋夔。","dynasty":"元代","title":"用曹桢韵"}
{"author":"耶律楚材","content":"富贵无心羡五侯，随时俯仰浪西游。断无事业留千古，静看英雄横九州。白雁纵传遐域信，黄华却负故园秋。苍生未济归何益，一见吾山一度羞。","dynasty":"元代","title":"和竹林一禅师韵"}
{"author":"耶律楚材","content":"重阳九日菊花新，妙契忘言不犯春。收得安南忧伐北，不知何日得通津。","dynasty":"元代","title":"太阳十六题其十三透脱不透脱"}
{"author":"耶律楚材","content":"张君宗派自留侯，壮岁成名入士流。一代诗声如玉振，千钧笔力挽银钩。平山邂逅初青眼，汴水伶仃已白头。遥想荷花好时节，故人吟倚仲宣楼。","dynasty":"元代","title":"寄张鸣道"}
{"author":"耶律楚材","content":"说与沙城刘子春，湛然垂老酷思君。同游青冢秋将尽，共饮天山酒半醺。茧纸题诗熟鍊字，毡庐谈道细论文。五年回首真如梦，衰草寒烟正断魂。","dynasty":"元代","title":"寄移剌子春"}
{"author":"耶律楚材","content":"只打野盘无寺宿，不供糊口趁村斋。上户莫桩虚物力，僧司无得错推排。","dynasty":"元代","title":"黄龙三关颂其三如何是上座生缘"}
{"author":"耶律楚材","content":"自从一箭透重关，触处忘缘触处闲。莫问羔裘横毳衲，从教华发映苍颜。水声说法起予甚，山色呈机不我悭。寄客天涯乐如许，问渠何必更南还。","dynasty":"元代","title":"外道李浩求归再用韵示景贤"}
{"author":"耶律楚材","content":"晋阳名刹近千区，华塔丛林冠一隅。今日请予来领略，他年乞我一禅庐。","dynasty":"元代","title":"华塔照上人请为功德主"}
{"author":"耶律楚材","content":"君恩犹未报山丘，自笑遐方汗漫游。客过玉关惊白发，要游金谷觅苍头。冷官待罪予为歉，陋巷居贫君不忧。犹望道行泽四海，敢辞沙漠久淹留。","dynasty":"元代","title":"过燕京和陈秀玉韵五首其二"}
{"author":"耶律楚材","content":"狐死曾闻尚首丘，悲予去国十年游。昆崙碧耸日落处，渤海西倾天尽头。君子云亡真我恨，斯文将丧是吾忧。尚期晚节回天意，隐忍龙庭且强留。","dynasty":"元代","title":"过燕京和陈秀玉韵五首其三"}
{"author":"耶律楚材","content":"越岭仙姿迥异常，洞庭春染六铢裳。枝横碧玉天然瘦，蕾破黄金分外香。反笑素英浑淡抹，却嫌红艳太浓妆。临风浥此蔷薇露，醉墨淋漓寄渺茫。","dynasty":"元代","title":"蜡梅二首其一"}
{"author":"耶律楚材","content":"雨萧萧，风萧萧，对床谈道彻清宵。欲画太虚无面目，慎无落笔污冰绡。人间平地风波起，反笑于陵啖螬李。富贵荣华都几时，迷者孰能死前死。须弥芥子云相容，神通妙用不空空。劫火洞然渠不坏，纸鸢能禦毗蓝风。龙象腾骧何绰绰，回视驽骀空矍铄。悟时一语透尘沙，安用才学恃宏博。维摩方丈傍无边，个中无碍散花天。回途稳稳步双莲，得玄鸟道横晴烟。","dynasty":"元代","title":"和南质张学士敏之见赠七首其三"}
{"author":"耶律楚材","content":"一札霜毫缀玉枝，管城家世出东涯。锋端有口能谈景，纸上无声解写诗。免向江淹求彩管，莫学班氏弃毛锥。赠君聊助文房用，赋就离骚寄我知。","dynasty":"元代","title":"赠抟霄笔"}
{"author":"耶律楚材","content":"摩抚疮痍正似医，微君孰肯拯时危。万金良策悟明主，厚德深仁四海施。","dynasty":"元代","title":"和景贤韵三首其三"}
{"author":"耶律楚材","content":"一抱青山插碧空，平湖春水碧溶溶。裴公亭下千竿竹，撩我诗情得得浓。","dynasty":"元代","title":"过济源登裴公亭用闲闲老人韵四绝其一"}
{"author":"耶律楚材","content":"雪压山峰八月寒，羊肠樵路曲盘盘。千岩竞秀清人思，万壑争流壮我观。山腹云开岚色润，松巅风起雨声乾。光风满贮诗囊去，一度思山一度看。","dynasty":"元代","title":"过金山用人韵"}
{"author":"耶律楚材","content":"壮年多轗轲，晚节叹行藏。故国颓纲秽，新朝明德香。雄材能预算，大略固难量。迭出神兵速，无敌我武扬。本图服叛逆，何止剪诪张。西讨穷于阗，东征过乐浪。彗侵天垒壁，光动太白铓。整整车徒盛，鳞鳞旗鼓望。天皇深责重，贤帅庙谟臧。江左将擒楚，河阳已灭商。英雄皆入彀，强禦敢跳梁。采访轩车闹，司农官吏忙。轻徭常力足，薄赋不财伤。勋业超秦汉，规模迈帝王。流言无管蔡，奇计有平良。增葺新文物，耕耘古战场。蛟龙方奋迅，雕鹗得翱翔。偶遇风云会，争依日月光。永酬千古耻，一怒四夷攘。虎帐十年梦，龙庭几度霜。迎降初请命，出郭远相将。久敌真宜死，宽恩何敢当。赦书民有幸，歌咏寿无疆。扶杖听黄诏，称觞进白狼。散财竭库藏，拔将出戎行。殷绝仁犹在，周倾道不亡。来招燕郡内，入觐大食傍。戎服貂裘紫，星轺駮马苍。中春辞北望，初夏过西凉。瀚海汹而涌，阴山彷且徨。闲云迷去路，疏雨润行装。出处空兴叹，风光自断肠。典刑陈故事，利病上封章。天下援深溺，中州冀小康。风俗乘丧乱，筹策要优长。痼疾如神附，游魂笑鬼伥。仁术能骨肉，灵药起膏肓。避祸宜缄口，当言肯括囊。遭谗心欲剖，涉苦胆先尝。北漠绝穷域，西隅抵大洋。诗书犹不废，忠信未能忘。毡补连腮帐，绳穿朽脚床。郊行长野兴，人静若禅房。回鹘交游熟，昆崙事迹详。风烟多黯黯，云水两茫茫。灾变垂乾象，妖氛翳太阳。髯龙三岛去，玉叶一枝芳。明主初登极，愚臣敢进狂。九畴从帝锡，五事合天常。大乐陈金石，朝服具冕裳。降升分上下，进退有低昂。拓境时方急，郊天且未遑。应兵无血刃，降虏自壶浆。按堵无更肆，因敌不馈粮。宸心尊德义，圣政济柔刚。恩泽涵诸夏，威棱震八荒。势连西域重，天助北方强。举我陪三省，求贤守四方。锦衣捐毳褐，肉食弃糟糠。隐逸求新仕，流亡集故乡。百官欣戴舜，万国愿归唐。耕钓咸生遂，工商乐未央。会将封泰岳，行看建明堂。自叹才雕篆，长惭学面墙。君恩予久负，贤路我深妨。覆餗恒忧惧，持盈实恐惶。故山松径碧，旧隐菊花黄。太守方遗舄，初平政牧羊。厚颜居此位，若已纳于隍。吟啸须归去，香山老侍郎。","dynasty":"元代","title":"和张敏之诗七十韵三首其一"}
{"author":"耶律楚材","content":"龙冈能觅淡中欢，心与孤云自在闲。琴阮生涯事松菊，诗书活计老丘山。叩弦声自无中出，得句思从天外还。踏破化工无尽藏，闲人受用亦非悭。","dynasty":"元代","title":"寄景贤一十首其一"}
{"author":"耶律楚材","content":"闲骑白马思无穷，来访西城绿发翁。元老规模妙天下，锦城风景压河中。花开杷榄芙渠淡，酒泛葡萄琥珀浓。痛饮且图容易醉，欲凭春梦到卢龙。","dynasty":"元代","title":"赠蒲察元帅七首其一"}
{"author":"耶律楚材","content":"运出三爻兑，龙飞九五乾。要荒归化育，豪哲入陶甄。有幸恩涵海，无私德应天。偏师收百越，一鼓下三川。天子能身正，元戎不自贤。重光道同轨，累圣德相联。策决九重内，功归万乘权。群雄哀稽颡，多士喜摩肩。辅弼规左右，丞疑赞后前。开夷逾汉武，平叛跨周宣。冠盖通穷域，车书过古埏。览机云母障，受谏翠华軿。款塞诸蛮洞，来朝百济船。降王趋陛阙，强虏列氓编。净扫妖氛变，潜消烽火烟。词臣游馆阁，幽隐起林泉。尧舜文明盛，商姬礼乐全。九成合古奏，二雅咏新篇。世卜千百世，年斯亿万年。宗亲成蒂固，国祚等瓜绵。圣政舆人颂，天威万古传。勉旃封禅事，不用策安边。","dynasty":"元代","title":"和冀先生韵"}
{"author":"耶律楚材","content":"二陆尊贤擅美声，月评难弟亦难兄。西庵挥麈谈三界，北观携琴论五行。休道酒仙无太白，须知诗伯有飞卿。奇人辐辏君门下，占断西州好士名。","dynasty":"元代","title":"赠贾非熊抟霄一首"}
{"author":"耶律楚材","content":"龙冈便腹尽诗书，落笔云烟我不如。一纸安书思塞雁，十年归兴忆鲈鱼。托身医隐君谋妙，委迹儒冠我计疏。何日相将归故里，翠微深处卜幽居。","dynasty":"元代","title":"和景贤韵三首其一"}
{"author":"耶律楚材","content":"湛然扈从狼山东，御闲天马如游龙。惊狐突出过飞鸟，霜蹄霹雳飞尘中。马上将军弓挽月，脩尾蒙茸卧残雪。玉翎犹带血模糊，騄駬嘶鸣汗微血。长围四合匝数重，东西驰射奔追风。鸣鞘一震翠华去，满川枕藉皆豺熊。自笑中书老居士，拥鼻微吟弓矢废。向人忍耻乞其馀，瘦兔瘸獐紫驼背。吾儒六艺闻吾书，男儿可废射御乎！明年准备秋山底，试一如皋学射雉。","dynasty":"元代","title":"扈从羽猎"}
{"author":"耶律楚材","content":"珍玉参差照底寒，闲闲佳句继香山。湛然不揆真堪笑，也敢题诗列壁间。","dynasty":"元代","title":"过济源登裴公亭用闲闲老人韵四绝其二"}
{"author":"耶律楚材","content":"无意恋三公，有心辞驷马。洛阳失金谷，闾山有别野。芳酒泻盈樽，秋香折盈把。沈醉卧西风，不让梨花下。","dynasty":"元代","title":"次韵黄华和同年九日诗十首其五"}
{"author":"耶律楚材","content":"别后无缘得再参，新诗重寄代和南。他年放我休官去，只向云川结小庵。","dynasty":"元代","title":"寄西庵上人用旧韵四首其一"}
{"author":"耶律楚材","content":"圣驾徂征率百工，貔貅亿万入关中。周秦气焰如云变，唐汉繁华扫地空。灞水尚存官柳绿，骊山惟有驿尘红。天兵一鼓长安克，千里威声震陕东。","dynasty":"元代","title":"和王巨川韵"}
{"author":"耶律楚材","content":"积年飘泊困边尘，闲过西隅谒故人。忙唤贤姬寻器皿，便呼辽客奏筝𥱧。葡萄架底葡萄酒，杷榄花前杷榄仁。酒酽花繁正如许，莫教辜负锦城春。","dynasty":"元代","title":"赠蒲察元帅七首其二"}
{"author":"耶律楚材","content":"唐室承平久，遗贤不遁藏。罗纨桑幄腻，饼饵麦畴香。马牧初蕃息，民编莫校量。边臣闲虎略，卫士敛鹰扬。禁苑晨钟动，梨园锦障张。披香风细细，太液水浪浪。河汉明方润，长庚淡不铓。羽旄仪两列，冠盖道相望。谏士陈休戚，廷臣论否臧。金石歌大雅，琴瑟奏清商。青鸟迷鸳瓦，乌衣绕画梁。供张官府备，殽馔大官忙。共享清时乐，殊无谤议伤。含元朝百辟，花萼宴诸王。主上贞观圣，官僚魏郑良。岁馀开武讲，春首辟文场。异宝浮淮水，馀粮朽凤翔。诸羌来入卫，百济请观光。关塞沈烽火，乡闾息寇攘。三春常若雨，六月不飞霜。圣德跻朝夕，仁心本就将。俯知人意顺，仰视帝心当。彍骑轻关内，精兵重北疆。朝廷潜巨蠹，方镇养贪狼。粉面三千辈，金钗十二行。持盈当忌满，居治不知亡。相罢曲江去，权移林甫傍。华清高屼屼，骊峤碧苍苍。金屋眠春晓，温泉浴暮凉。掖庭花烂漫，阁道路彷徨。官监金犀饰，妖姬珠玉装。危弦惊醉耳，哀调断柔肠。灯烛晖鳷鹊，丝簧沸建章。奢淫几桀纣，纯俭劣成康。击柝宫城邃，传筹禁漏长。谋欢长汲汲，沈醉若伥伥。未悟薪及爇，谁知病已肓。人横碧玉笛，腰佩绛香囊。岭表千山远，荔枝三日尝。仙衣吹渺渺，莲舸泛洋洋。力士权诚重，杨钊宠不忘。承恩趍宝座，奏事近牙床。荧惑频侵斗，秋阳弗集房。人心咸怨怒，天象不披详。易水声呜咽，燕山水郁茫。盗贼充上郡，鼙鼓起渔阳。杀气凌金阙，繁霜殒玉芳。环儿刚赐死，天子惧如狂。战士皆思变，奸臣亦易常。空闲尘羯鼓，谁舞旧霓裳。忠义心徒顺，英雄志自昂。翠华摇曳曳，鸾驭去遑遑。禁脔庖供豕，村民路进浆。隘兵蜀道险，糊口益州粮。灵武兵声振，汾阳意气刚。复收京阙克，重治寝园荒。贼势时深蹙，官军力益强。羽檄传剑阁，龙驾返南方。御府仍无酒，饥民尚啖糠。邛都求道士，蓬岛觅仙乡。符使将归汉，真妃犹忆唐。金钗分一股，钿合擘中央。挥涕春风殿，伤心秋月堂。梧桐笼院砌，桃李映宫墙。佳梦真难得，幽欢颇有妨。春宵成怨忆，秋夜愈悲惶。尚记脩眉绿，犹思半额黄。强舒鸾被翠，闲杀辇车羊。陵谷俄惊海，沧浪已变隍。临风一卮酒，聊复酹三郎。","dynasty":"元代","title":"和张敏之诗七十韵三首其三读唐史有感复继张敏之韵颇有脂粉气息迁就声韵故也呵呵"}
{"author":"耶律楚材","content":"汉臣千里觐龙庭，欲使天皇致太平。十事便宜言恳切，三千貔虎令严明。好筹庙算如留相，莫忆鲈鱼似季鹰。一统要荒君勉力，云台须占最高名。","dynasty":"元代","title":"张汉臣因入觐索诗"}
{"author":"耶律楚材","content":"年来衰老四旬馀，愿与人间万事疏。惟有琴魔降不得，鸣球戛玉彻清虚。","dynasty":"元代","title":"和景贤七绝其六"}
{"author":"耶律楚材","content":"河冰春尽水无声，靠岸钩鱼羡击冰。乍远南州如梦蝶，暂游北海若飞鹏。隋堤柳絮风何处，越岭梅花信莫凭。试暂停鞭望西北，迎风羸马不堪乘。","dynasty":"元代","title":"过闾居河四首其一"}
{"author":"耶律楚材","content":"旷劫茫茫困路尘，回头便是故园春。而今既遇松轩老，究取元来不死人。","dynasty":"元代","title":"付从究"}
{"author":"耶律楚材","content":"多著吟猱热客耳，强生取与媚俗情。纯音简易谁能识，却道岩栖无木声。","dynasty":"元代","title":"爱栖岩弹琴声法二绝其二"}
{"author":"耶律楚材","content":"秋思而今不入时，平和节奏苦嫌迟。香山旧谱重拈出，不问知音知不知。","dynasty":"元代","title":"弹秋思用乐天韵二绝示景贤其一"}
{"author":"耶律楚材","content":"倪公本是我同参，道价峥嵘冠斗南。千里云山旧游地，何妨杖锡住西庵。","dynasty":"元代","title":"请倪公"}
{"author":"耶律楚材","content":"可笑人心自短长，谁知个事不囊藏。化成橙子舌耽味，幻作梅英鼻觉香。金卵似真随变灭，冰魂元假却芬芳。唯心识破同根旨，何必临风再举扬。","dynasty":"元代","title":"又和橙子梅韵"}
{"author":"耶律楚材","content":"十载西游志已灰，南征又自大梁回。扶持佛日惭无力，赞翊皇风愧不才。旧约未能林下去，新诗常寄日边来。何时杖履烟霞里，一笑伸眉得共陪。","dynasty":"元代","title":"和威宁珍上人韵"}
{"author":"耶律楚材","content":"抛梁南，一带南山挹翠岚。创筑和林建宫室，酂侯功业冠曹参。","dynasty":"元代","title":"和林城建行宫上梁文其二"}
{"author":"耶律楚材","content":"箕裘家世忝先君，惭愧飘萧两鬓尘。自古山河归圣主，从今廊庙弃愚臣。常思卧隐云乡外，肯效行吟泽国滨。驿使不来人已老，江南谁寄一枝春。","dynasty":"元代","title":"再用韵自叹行藏"}
{"author":"耶律楚材","content":"平阳闻有邹人孙，封书上我仅万言。讨论坟典造极致，商搉古今穷深源。文章高出苏黄辈，英雄不效秦仪志。志图仁义济元元，异比无双瑚琏器。沦落尘埃德不孤，梅轩结友天一隅。我惜盐车困骐骥，腾骧未得踏亨涂。瓮牖绳枢甘俭薄，饥肠雷转充糟粕。他日佳声闻九天，富贵之来不得却。丁年黄卷乐平生，乡闾一诺千金轻。沧浪清处闲濯缨，才名高价如连城。笔下有神诗有眼，五车书史穷编简。一举高登甲乙科，曾对阊阖持手版。天兵一鼓下雎阳，旌旗整整阵堂堂。玉石俱焚君子隐，北渡来依日月光。徒步黄尘千里远，犹抱遗经究微婉。天产昂藏一丈夫，三十未遇非为晚。闻望卓冠儒林丛，灿然星宿罗心胸。驰骤大方孰并驾，绝尘奔逸其犹龙。君似昆吾玉可切，锟铻不是寻常铁。利颖神锋人未知，宝匣空闲三尺雪。何时搜出蛰龙鞭，一声霹雳轰青天。岁旱须君作霖雨，拔茅进用其茹连。天子明堂求国栋，鹏飞全藉天风送。凤池波暖百花新，咏游不作江湖梦。","dynasty":"元代","title":"和孟驾之韵"}
{"author":"耶律楚材","content":"抛梁东，万里山川一望中。灵沼灵台未为比，宸宫不日已成功。","dynasty":"元代","title":"和林城建行宫上梁文其一"}
{"author":"耶律楚材","content":"金山突兀翠霞高，清赏浑如享太牢。半夜穹庐伏枕卧，乱云深处野猿号。","dynasty":"元代","title":"过金山和人韵三绝其一"}
{"author":"耶律楚材","content":"昔日山中养圣胎，峪中松桧手亲栽。院荒松老无龙象，便请东林更一来。","dynasty":"元代","title":"德兴府𡺁峪云岩寺请东林老人住持疏"}
{"author":"耶律楚材","content":"佛祖不识山中主，良材可惜遭斤斧。肩担明月过前峰，一时忘却曹溪语。","dynasty":"元代","title":"题黄梅出山图"}
{"author":"耶律楚材","content":"金城元有翠微山，宝刹禅林积岁闲。笑请学公来领略，一瓶游戏白云间。","dynasty":"元代","title":"请学庵主住翠微山宝林寺开堂出世疏"}
{"author":"耶律楚材","content":"行令如同车脚圆，你三文后我三钱。直饶道底分明是，也是当年鹦鹉禅。","dynasty":"元代","title":"黄龙三关颂其二我脚何似驴脚"}
{"author":"耶律楚材","content":"当年倾盖识君初，烂饮天山驻使车。秋去安仁空有赋，雁来公瑾又无书。林峦红叶知人老，篱落黄花亦我疏。为向天涯道岑寂，强吟新句附双鱼。","dynasty":"元代","title":"寄天山周敬之"}
{"author":"耶律楚材","content":"抛梁南，底个因缘最好参。试问助缘多少众，前三三与后三三。","dynasty":"元代","title":"万寿寺创建厨室上梁文其二"}
{"author":"耶律楚材","content":"元知舌上无横骨，须信喉中有转关。唤鳖为龟人不肯，直教迦叶也眉攒。","dynasty":"元代","title":"太阳十六题其十一言无过失"}
{"author":"耶律楚材","content":"一曲悲风历指寒，昔年曾奉万松轩。本嫌浮脆删吟抑，为爱轩昂变撞敦。高趣酿成真有味，烦襟洗尽了无痕。禅人若道声尘妄，孤负观音正法门。","dynasty":"元代","title":"弹琴逾时作解嘲以呈万松老师"}
{"author":"耶律楚材","content":"寂寞河中府，临流结草庐。开樽倾美酒，掷网得新鱼。有客同联句，无人独看书。天涯获此乐，终老又何如。","dynasty":"元代","title":"西域河中十咏其二"}
{"author":"耶律楚材","content":"寂寞河中府，遐荒僻一隅。葡萄垂马乳，杷榄灿牛酥。酿春无输课，耕田不纳租。西行万馀里，谁谓乃良图。","dynasty":"元代","title":"西域河中十咏其三"}
{"author":"耶律楚材","content":"寂寞河中府，生民屡有灾。避兵开邃穴，防水筑高台。六月常无雨，三冬却有雷。偶思禅伯语，不觉笑颜开。","dynasty":"元代","title":"西域河中十咏其四"}
{"author":"耶律楚材","content":"寂寞河中府，颓垣绕故城。园林无尽处，花木不知名。南岸独垂钓，西畴自省耕。为人但知足，何处不安生。","dynasty":"元代","title":"西域河中十咏其五"}
{"author":"耶律楚材","content":"寂寞河中府，西流绿水倾。冲风磨旧麦，悬碓杵新粳。春月花浑谢，冬天草再生。优游聊卒岁，更不望归程。","dynasty":"元代","title":"西域河中十咏其六"}
{"author":"耶律楚材","content":"寂寞河中府，清欢且自寻。麻笺聊写字，苇笔亦供吟。伞柄学钻笛，宫门自斲琴。临风时适意，不负昔年心。","dynasty":"元代","title":"西域河中十咏其七"}
{"author":"耶律楚材","content":"寂寞河中府，西来亦偶然。每春忘旧闰，随月出新年。强策浑心竹，难穿无眼钱。异同无定据，俯仰且随缘。","dynasty":"元代","title":"西域河中十咏其八"}
{"author":"耶律楚材","content":"寂寞河中府，声名昔日闻。城隍连畎亩，市井半丘坟。食饭秤斤卖，金银用麦分。生民怨来后，箪食谒吾君。","dynasty":"元代","title":"西域河中十咏其九"}
{"author":"耶律楚材","content":"寂寞河中府，遗民自足粮。黄橙调蜜煎，白饼糁糖霜。漱旱河为雨，无衣垄种羊。一从西到此，更不忆吾乡。","dynasty":"元代","title":"西域河中十咏其十"}
{"author":"耶律楚材","content":"我爱龙冈老，鸣琴自老成。未弹白雪曲，先爱水仙声。但欲合纯古，谁能媚世情。林泉聊自适，何必献承明。","dynasty":"元代","title":"和郑景贤韵"}
{"author":"耶律楚材","content":"无花复无蝶，不似今秋穷。黄花岁岁别，九日年年同。我居北海南，子在西山东。公余会何日，一醉闲愁空。","dynasty":"元代","title":"次韵黄华和同年九日诗十首其三"}
{"author":"耶律楚材","content":"生死与涅槃，都如昨梦耳。觉后笑呵呵，无彼亦无此。","dynasty":"元代","title":"和房长老二绝其二"}
{"author":"耶律楚材","content":"君本辽阳人，家居华表傍。随任来燕然，卜筑金台坊。幼蒙父兄训，读书登上庠。大义治三传，左氏为纪纲。诗书究微理，易道宗京房。吏学亦精妙，议论如馨香。行道有馀力，下笔能诗章。典雅继李杜，浮华笑陈梁。当年辟科举，郡国求圭璋。御围屡不捷，在前饶秕糠。先生乃医隐，退身慕羲皇。难素透玄旨，针砭能起僵。可并华扁迹，可联和缓芳。门生皆良医，西海高名扬。昔我知君名，方且王事忙。兵尘隔东西，忽成参与商。君初涉洛瀍，我已达燉煌。瀚海浪奔激，金山路徬徨。西游几万里，两鬓今苍苍。西方好风土，大率无蚕桑。家家植木绵，是为垄种羊。年年旱作魃，未识舞𪄲鴹。决水溉田圃，无岁无丰穰。远近无饥人，四野栖馀粮。是以农民家，处处皆池塘。飞泉绕曲水，亦可斟流觞。早春而晚秋，河中类馀杭。濯足或濯缨，肥水如沧浪。杂花间侧柏，园林如绣妆。烂醉蒲萄酒，渴饮石榴浆。随分有弦管，巷陌杂优倡。佳人多碧髯，皎皎白衣裳。市井安丘坟，畎亩连城隍。货钱无孔郭，卖饭称斤量。甘瓜如马首，大者狐可藏。采杏兼食核，餐瓜悉去瓤。西瓜大如鼎，半枚已满筐。芭榄贱如枣，可爱白沙糖。人生为口腹，何必思吾乡。一住十馀年，物我皆相忘。神祖上仙去，圣主登明堂。驲骑徵我归，忝位居岩廊。河表寒旧盟，鄜秦成战场。翠华乃南渡，鸾驭声锵锵。六军临孟津，偏师出太行。间路入斜谷，南鄙侵寿唐。犄角皆受敌，应战实未遑。一旦汴梁破，何足倚金汤。下诏求名医，先生隐药囊。驰轺来北阙，失措空仓惶。我于群鸡中，忽见孤凤凰。下马执君手，涕泪其如滂。我叹白头翁，君亦嗟髯郎。停灯话旧事，谈笑吐肺肠。酬酢觅佳句，沈思搜微茫。湛然访医药，预备庸何妨。高君略启口，确论闻未尝：「医术与治道，二者元一方。武事类药石，文事如膏粱。膏粱日日用，药石藏巾箱。一朝有急病，药石施锋铓。病愈速藏药，膏粱复如常。缓急寇难作，大剑须长枪。寇止兵弗戢，自焚必不长。发表勿攻里，治内无外伤。朝廷有内乱，安可摇边疆。疆场或警急，中变决自戕。阴病阳脉生，阳症阴脉亡。暴法譬之阴，仁政喻之阳。太平虽日久，恣暴降百殃。大乱遍天下，行仁降百祥。一君必二臣，佐使仍参详。不殊世间事，烝民无二王。国老似甘草，良将比大黄。一缓辅一急，一柔济一刚。病来不速治，安居养豺狼。疾作傥无药，遇水泛舟航。病固有寒热，药性分温凉。疗热用连糵，理寒宜桂姜。君子与小人，礼刑令相当。虚者补其嬴，实者泻其强。扶衰食枸杞，破血服槟榔。抑高举其下，天道犹弓张。损馀补不足，贫富无低昂。寒多成冷痼，热盛为疮疡。政猛民伤残，政慢贼猖狂。保生必求源，胃府为太仓。四时胃为主，端居镇中央。朝廷天下本，本固邦家昌。实实而虚虚，其谋元不臧。五行不偏胜，所以寿而康。太宗平府兵，是致威要荒。未病宜预治，未乱宜预防。贼臣弑君父，祸难生萧墙。辨之由不早，即渐成坚霜。心腹尚难治，况复及膏肓。」湛然闻此语，不觉兴胡床。谢君赠诲言，苦口如药良。问一而得二，和璧并夜光。走笔书新诗，一笑呈龙冈。","dynasty":"元代","title":"赠高善长一百韵"}
{"author":"耶律楚材","content":"健羡金鞍美少年，盈门剑客列三千。须知执德元非德，况是无贤敢自贤。不解弯弓射石虎，谁能击剑跃龙泉。黑头勋业今何在，壮岁功成愧谢玄。","dynasty":"元代","title":"西域和王君玉诗二十首其四"}
{"author":"耶律楚材","content":"不见高阳旧酒徒，临风惆怅几踟蹰。无穷真味思焦尾，有限浮生叹白驹。德望服人输二陆，文章重世愧三苏。散材潦倒浑无用，空作昂藏一丈夫。","dynasty":"元代","title":"和冲霄韵五首其六"}
{"author":"耶律楚材","content":"蔼蔼英声镇北州，非熊人物本风流。时逢佳客开青眼，久领元戎尚黑头。已发丰城神剑出，休嗟暗室夜光投。驱兵经略关中了，题遍长安旧酒楼。","dynasty":"元代","title":"和非熊韵"}
{"author":"耶律楚材","content":"游子痴愚莫识家，牛车远弃爱羊车。汪洋渤海龙宫藏，涓滴波澜坎井蛙。迷后万言犹是少，悟来千里不为赊。丛林衲子空行脚，绕遍天涯与海涯。","dynasty":"元代","title":"和松月野衲海上人见寄二诗其一"}
{"author":"耶律楚材","content":"笑我区区亦强为，故园荒矣欲何之。读书测海持螺测，学道窥天以管窥。疲俗不禁新疾苦，滥官难抚旧疮痍。才微任重宜求退，自有当途国手医。","dynasty":"元代","title":"继宋德懋韵三首其二"}
{"author":"耶律楚材","content":"秋香真可人，不为无人改。自惭寒昔盟，东篱子空待。我独摇酒卮，不得寒英采。临风望故园，参商二十载。","dynasty":"元代","title":"次韵黄华和同年九日诗十首其一"}
{"author":"耶律楚材","content":"临行不暇别圆明，禅客机关百变生。明月清风都不会，落花流水两无情。只知常谒摩诃院，谁道曾离归化城。宾主相忘非聚散，笑谈松竹自清声。","dynasty":"元代","title":"寄武川摩诃院圆明老人五首其一"}
{"author":"耶律楚材","content":"秋水清声忽变商，龙冈曾遗二山羊。今年祗奉诗三首，为报先生鹿尾浆。","dynasty":"元代","title":"遗龙冈鹿尾二绝其一"}
{"author":"耶律楚材","content":"韶老须弥论过失，庐陵来价认商量。可怜一粒灵丹药，咽下喉咙命已亡。","dynasty":"元代","title":"太阳十六题其三活中死"}
{"author":"耶律楚材","content":"仲文曾作黑头公，辅弼明时播美风。治粟货泉流冀北，提刑奸迹屏胶东。笑观桃李新恩遍，拜扫松楸老计终。西域故人增喜色，万全良策不谋同。","dynasty":"元代","title":"寄仲文尚书"}
{"author":"耶律楚材","content":"寂寞河中府，遗民自足粮。黄橙调蜜煎，白饼糁糖霜。漱旱河为雨，无衣垄种羊。一从西到此，更不忆吾乡。","dynasty":"元代","title":"西域河中十咏其十"}
{"author":"耶律楚材","content":"醉时还许醒时无，谚有斯言正谓予。未得素鹅白似雪，等闲难与右军书。","dynasty":"元代","title":"和景贤二绝其一"}
{"author":"耶律楚材","content":"一抱青山插碧空，平湖春水碧溶溶。裴公亭下千竿竹，撩我诗情得得浓。","dynasty":"元代","title":"过济源登裴公亭用闲闲老人韵四绝其一"}
{"author":"耶律楚材","content":"三杯兀兀元如道，一觉昏昏恰似真。不识香山慵睡意，知音自有个中人。","dynasty":"元代","title":"跋白乐天慵屏图"}
{"author":"耶律楚材","content":"一发燕然晓日边，寒云叠叠乱山千。万重沙漠犹逢友，十室荒村亦有贤。留客芳樽思北海，惊人奇语忆南泉。思量万事多浑错，勉力轮锤好扣玄。","dynasty":"元代","title":"西域和王君玉诗二十首其二"}
{"author":"耶律楚材","content":"幸有和林酒一樽，地炉煨火为君温。昔年相见兴三叹，此日临行赠一言。士行莫忘直报怨，人情须信害生恩。而今跃入惊人浪，珍重风涛过禹门。","dynasty":"元代","title":"和邦瑞韵送行"}
{"author":"耶律楚材","content":"西风残日秋，有客嗟幽独。偶尔得香醪，凄然忆霜菊。世态屡迁变，人生多返复。十年一梦中，犹未黄粱熟。","dynasty":"元代","title":"次韵黄华和同年九日诗十首其二"}
{"author":"耶律楚材","content":"旧说飞卿词翰全，风神浑似晋名贤。吟诗校子三十里，押韵输君一着先。笔迹查牙森似戟，词源浩瀚注如川。好诗好字独予得，准备携将帝里传。","dynasty":"元代","title":"和吕飞卿韵"}
{"author":"耶律楚材","content":"丁年学道道难成，却得中原浪播名。否德自惭调鼎鼐，微才不可典玑衡。谁知东海潜姜望，好向南阳起孔明。收拾琴书作归计，玉泉佳处老馀生。","dynasty":"元代","title":"用梁斗南韵"}
{"author":"耶律楚材","content":"万里东皇不失期，园林春老我来迟。漫天柳絮将飞日，遍地梨花半谢时。异域风光特秀丽，幽人佳句自清奇。临风畅饮题玄语，方信无为无不为。","dynasty":"元代","title":"游河中西园和王君玉韵四首其一"}
{"author":"耶律楚材","content":"且喜朝廷先正名，林泉隐逸总公卿。群雄一遇风云会，万国咸观日月明。丹凤固应潜乱世，白麟自今出升平。伫看北阙垂温诏，夜半前席进贾生。","dynasty":"元代","title":"和移剌子春见寄五首其三"}
{"author":"耶律楚材","content":"隐逸养幽慵，飘萧两鬓蓬。角巾折暮雨，醉帽落秋风。避暑挂石上，衔杯鹿酒中。忘机任真率，露顶向王公。","dynasty":"元代","title":"用刘润之乞冠韵"}
{"author":"耶律楚材","content":"佳人元不是摩澄，幻术因循污此生。对雪解歌吟飞絮，灭灯能审断弦声。凤楼潇洒闲琼馆，冰室深沈冷玉笙。好访龙溪善知识，传灯何啻总持名。","dynasty":"元代","title":"寄冰室散人"}
{"author":"耶律楚材","content":"龙沙幽隐子真家，自拨寒泉出浅沙。我愿卜邻穹帐侧，旋分清酌煮新茶。","dynasty":"元代","title":"卜邻一绝寄郑景贤"}
{"author":"耶律楚材","content":"筵前且尽主人心，明烛厌厌饮夜深。素袖佳人学汉舞，碧髯官妓拨胡琴。轻分茶浪飞香雪，旋擘橙杯破软金。五夜欢心犹未已，从教斜月下疏林。","dynasty":"元代","title":"赠蒲察元帅七首其五"}
{"author":"耶律楚材","content":"去岁云川始见君，澄澄胸次净无尘。山南第一圭璋士，冀北无双柱石臣。万里云松斜谷外，千竿水竹渭河滨。他年归隐重相访，无影林间别有春。","dynasty":"元代","title":"再用韵以美抟霄之德"}
{"author":"耶律楚材","content":"客中为客已浃旬，岁杪西边访故人。杷榄花前风弄麦，葡萄架底雨沾尘。山城肠断得穷腊，村馆销魂偶忘春。今日唤回十载梦，一盘凉饼翠蒿新。","dynasty":"元代","title":"十七日早行始忆昨日立春"}
{"author":"耶律楚材","content":"小隐居山何太错，居廛大隐绝忧乐。山林朝市笑呵呵，为报禅人莫动着。","dynasty":"元代","title":"和松月野衲海上人见寄二诗其二"}
{"author":"耶律楚材","content":"积年不啜建溪茶，心窍黄尘塞五车。碧玉瓯中思雪浪，黄金碾畔忆雷芽。卢仝七椀诗难得，谂老三瓯梦亦赊。敢乞君侯分数饼，暂教清兴绕烟霞。","dynasty":"元代","title":"西域从王君玉乞茶因其韵七首其一"}
{"author":"耶律楚材","content":"万松节外有孙枝，德业文章冠一时。不惜临风寄新句，知音消得湛然诗。","dynasty":"元代","title":"寄甘泉禅师谢惠书"}
{"author":"耶律楚材","content":"五流分洞下，一派起湖南。春水无心碧，秋山著意岚。临济真颠汉，曹山放酒酣。许多闲伎俩，仔细好生参。","dynasty":"元代","title":"次韵黄华和同年九日诗十首其九"}
{"author":"耶律楚材","content":"扬善从来慕晋卿，沧浪浊处不濯缨。关东易学孰能与，冀北诗声莫与京。今日穷途虽蹇剥，他时行道自亨贞。须知遁世元无闷，莫怨龙钟出帝城。","dynasty":"元代","title":"和冯扬善韵"}
{"author":"耶律楚材","content":"室中忝预万松筹，脱得中间与两头。反覆人心厌殷室，咄嗟天下属宗周。直须勇退中书事，未肯荣贪留国侯。收拾纶竿与蓑笠，华亭却觅旧渔舟。","dynasty":"元代","title":"又和仲文二首其二"}
{"author":"耶律楚材","content":"黄沙三万里，白发一孀亲。肠断边城月，徘徊照旅人。","dynasty":"元代","title":"怀亲二首其二"}
{"author":"耶律楚材","content":"昔传难貌志公真，我道斯言尚未亲。刹刹尘尘无处避，丹青也是本来人。","dynasty":"元代","title":"题志公图"}
{"author":"耶律楚材","content":"云横北海西，驲骑来天际。梅轩真可人，新诗远相惠。其声若良金，其臭如芳蕙。文艳理无华，词雄言不侈。笔力似黄山，惊浪云奔势。犀象牙角新，虿蜂铓尾细。遥想醉衔杯，梅坞清阴翳。閒散玉麒麟，可得羁而系。吾子卧东山，谁治今之世。好陈十渐书，毋用六奇计。万里入龙庭，何须叹迢递。时方涉大川，舟楫须君济。","dynasty":"元代","title":"和李世荣见寄"}
{"author":"耶律楚材","content":"年来世事已参商，但有声尘尚未忘。若向琴中定优劣，龙冈错认老髯郎。","dynasty":"元代","title":"又和景贤四绝其一"}
{"author":"耶律楚材","content":"圣人开运忆斯年，睿智文明禀自天。旁午衣冠游北海，纵横耕钓满居延。月氏入贡称属国，日本观光列户编。威震西溟千万里，汉唐鸿业亦虚传。","dynasty":"元代","title":"继宋德懋韵三首其一"}
{"author":"耶律楚材","content":"覃怀胜游地，济渎垂名久。忽见乐天吟，笑我输先手。丽词金玉振，老笔风雷走。乘兴试续貂，启我谈天口。平湖涌泉注，清凉莹无垢。凭槛瞰涟漪，风髯尘抖擞。龙孙十万竿，蓊翳浓阴厚。沁水济源东，天坛王屋右。秀色已可餐，何须杜康酒。步步总堪诗，佳篇如素有。赓酬淡相对，独有龙冈叟。亭上几徘徊，斜阳西入酉。晚年归意切，对此空沉首。何日遂初心，营居碧林后。","dynasty":"元代","title":"过济源和香山居士韵"}
{"author":"耶律楚材","content":"天涯惟仗梦魂归，破梦春风透客帏。灯下几时哦丽句，筵前何日舞斑衣。垂垂塞北行人老，得得江南远信稀。回首故园千万里，倚楼空望白云飞。","dynasty":"元代","title":"思亲用旧韵二首其二"}
{"author":"耶律楚材","content":"一曲悲风历指寒，昔年曾奉万松轩。本嫌浮脆删吟抑，为爱轩昂变撞敦。高趣酿成真有味，烦襟洗尽了无痕。禅人若道声尘妄，孤负观音正法门。","dynasty":"元代","title":"弹琴逾时作解嘲以呈万松老师"}
{"author":"耶律楚材","content":"尘缘划断已忘机，布鼓徒敲和者稀。中隐强陪人事过，禅心不与世情违。昔年勋业真堪笑，旧日家山懒欲归。我爱北天真境界，乾坤一色雪花霏。","dynasty":"元代","title":"外道李浩和景贤霏字韵予再和呈景贤"}
{"author":"耶律楚材","content":"天皇冬狩如行兵，白旄一麾长围成。长围不知几千里，蛰龙震慄山神惊。长围布置如圆阵，万里云屯贯鱼进。千群野马杂山羊，赤熊白鹿奔青獐。壮士弯弓殒奇兽，更驱虎豹逐贪狼。独有中书倦游客，放下毡帘诵周易。","dynasty":"元代","title":"扈从冬狩"}
{"author":"耶律楚材","content":"竹径风来自破禅，修篁青剑叶垂千。烂吟风月元无碍，高卧烟霞未是贤。迷处无由逃绊锁，悟来何处不林泉。纵横触目皆真理，坐卧经行鸟路玄。","dynasty":"元代","title":"西域和王君玉诗二十首其七"}
{"author":"耶律楚材","content":"达磨一派未西来，无限劳生眼未开。六朝繁盛已矣耳，两晋风流安在哉！自笑中书老仆射，事佛窃仿王安石。公案翻腾旧葛藤，林泉准备闲踪迹。用之勋业垂千秋，发扬孔孟谁为俦。舍之独善乐真觉，赋诗舒笑临清流。岂止渊明慕松菊，晋室高贤十八九。君子道消小人用，贞夫远弃利名酒。苏、黄冠世能文词，裴、张二相名当时。祖道禅林恣游戏，尧风舜德甘嘘吹。达人不为造物役，打破东西与南北。毛吞巨海也寻常，出没纵横透空色。真如颇与羲易同，不动确乎无吉凶。湛然信笔书寱语，临风远寄绿野翁。赠君一句直截处，祗要教君能养素。但能死生荣辱哀乐不能羁，存亡进退尽是无生路。","dynasty":"元代","title":"和裴子法韵"}
{"author":"耶律楚材","content":"前生未了妄缘深，薄宦相萦负夙心。只见渊明能印弃，谁知居士解舟沈。穷通荣辱皆真梦，毁誉称讥尽假音。中隐冷官闲况味，归心无日不山林。","dynasty":"元代","title":"和抟霄韵代水陆疏文因其韵为诗十首其五"}
{"author":"耶律楚材","content":"天兵南出武阳东，暂解征鞍憩梵宫。玉像巍巍红叶捧，金容奕奕碧纱笼。三秦繁盛如席卷，两晋风流扫地空。惟有真如元不坏，青山依旧白云中。","dynasty":"元代","title":"憩解州邵薛村洪福院"}
{"author":"耶律楚材","content":"知人者明，自知者智。仁人一言，溥哉其利。","dynasty":"元代","title":"示从智"}
{"author":"耶律楚材","content":"扬兵青海西凉灭，渡马黄河南汴空。百济称藩新内附，驰轺来自海门东。","dynasty":"元代","title":"和高丽使三首其二"}
{"author":"耶律楚材","content":"唐室承平久，遗贤不遁藏。罗纨桑幄腻，饼饵麦畴香。马牧初蕃息，民编莫校量。边臣闲虎略，卫士敛鹰扬。禁苑晨钟动，梨园锦障张。披香风细细，太液水浪浪。河汉明方润，长庚淡不铓。羽旄仪两列，冠盖道相望。谏士陈休戚，廷臣论否臧。金石歌大雅，琴瑟奏清商。青鸟迷鸳瓦，乌衣绕画梁。供张官府备，殽馔大官忙。共享清时乐，殊无谤议伤。含元朝百辟，花萼宴诸王。主上贞观圣，官僚魏郑良。岁馀开武讲，春首辟文场。异宝浮淮水，馀粮朽凤翔。诸羌来入卫，百济请观光。关塞沈烽火，乡闾息寇攘。三春常若雨，六月不飞霜。圣德跻朝夕，仁心本就将。俯知人意顺，仰视帝心当。彍骑轻关内，精兵重北疆。朝廷潜巨蠹，方镇养贪狼。粉面三千辈，金钗十二行。持盈当忌满，居治不知亡。相罢曲江去，权移林甫傍。华清高屼屼，骊峤碧苍苍。金屋眠春晓，温泉浴暮凉。掖庭花烂漫，阁道路彷徨。官监金犀饰，妖姬珠玉装。危弦惊醉耳，哀调断柔肠。灯烛晖鳷鹊，丝簧沸建章。奢淫几桀纣，纯俭劣成康。击柝宫城邃，传筹禁漏长。谋欢长汲汲，沈醉若伥伥。未悟薪及爇，谁知病已肓。人横碧玉笛，腰佩绛香囊。岭表千山远，荔枝三日尝。仙衣吹渺渺，莲舸泛洋洋。力士权诚重，杨钊宠不忘。承恩趍宝座，奏事近牙床。荧惑频侵斗，秋阳弗集房。人心咸怨怒，天象不披详。易水声呜咽，燕山水郁茫。盗贼充上郡，鼙鼓起渔阳。杀气凌金阙，繁霜殒玉芳。环儿刚赐死，天子惧如狂。战士皆思变，奸臣亦易常。空闲尘羯鼓，谁舞旧霓裳。忠义心徒顺，英雄志自昂。翠华摇曳曳，鸾驭去遑遑。禁脔庖供豕，村民路进浆。隘兵蜀道险，糊口益州粮。灵武兵声振，汾阳意气刚。复收京阙克，重治寝园荒。贼势时深蹙，官军力益强。羽檄传剑阁，龙驾返南方。御府仍无酒，饥民尚啖糠。邛都求道士，蓬岛觅仙乡。符使将归汉，真妃犹忆唐。金钗分一股，钿合擘中央。挥涕春风殿，伤心秋月堂。梧桐笼院砌，桃李映宫墙。佳梦真难得，幽欢颇有妨。春宵成怨忆，秋夜愈悲惶。尚记脩眉绿，犹思半额黄。强舒鸾被翠，闲杀辇车羊。陵谷俄惊海，沧浪已变隍。临风一卮酒，聊复酹三郎。","dynasty":"元代","title":"和张敏之诗七十韵三首其三读唐史有感复继张敏之韵颇有脂粉气息迁就声韵故也呵呵"}
{"author":"耶律楚材","content":"雪刃森森倚碧云，佛魔凡圣总亡魂。水乾沧海鱼龙死，火烈昆冈玉石焚。","dynasty":"元代","title":"太阳十六题其八杀人剑"}
{"author":"耶律楚材","content":"整老先生本素臣，洪才大笔力千钧。沽名不筑传岩版，贾世谁垂渭水纶。舟泛五湖希范蠡，腰悬六印笑苏秦。韦编三绝耽羲易，萧散风神真隐人。","dynasty":"元代","title":"过天德和王辅之四首其四"}
{"author":"耶律楚材","content":"客中为客已浃旬，岁杪西边访故人。杷榄花前风弄麦，葡萄架底雨沾尘。山城肠断得穷腊，村馆销魂偶忘春。今日唤回十载梦，一盘凉饼翠蒿新。","dynasty":"元代","title":"十七日早行始忆昨日立春"}
{"author":"耶律楚材","content":"笑我区区亦强为，故园荒矣欲何之。读书测海持螺测，学道窥天以管窥。疲俗不禁新疾苦，滥官难抚旧疮痍。才微任重宜求退，自有当途国手医。","dynasty":"元代","title":"继宋德懋韵三首其二"}
{"author":"耶律楚材","content":"可笑人心自短长，谁知个事不囊藏。化成橙子舌耽味，幻作梅英鼻觉香。金卵似真随变灭，冰魂元假却芬芳。唯心识破同根旨，何必临风再举扬。","dynasty":"元代","title":"又和橙子梅韵"}
{"author":"耶律楚材","content":"一鞭羸马渡天山，偶到云川暂解鞍。独守空房方丈稳，更无薄酒一杯残。诗书半蠹绝来客，釜甑生尘笑冷官。赖有觉非怜野拙，长须为我馈盘餐。","dynasty":"元代","title":"谢飞卿饭"}
{"author":"耶律楚材","content":"明明圣主万邦君，神武彫弓挽六钧。时有逸人游阙下，更无骚客吊江滨。衣冠师古承殷辂，历日随时建夏寅。厚德深仁施万世，巍然一代典谟新。","dynasty":"元代","title":"和李德修韵"}
{"author":"耶律楚材","content":"真空境界本如如，病眼生花认画图。至道绝形刚着面，太虚无面更添须。","dynasty":"元代","title":"题张道人扇二首其二"}
{"author":"耶律楚材","content":"衣龙钟，鬓飘萧，穹庐停烛坐寒宵。翰林遣介赠佳句，虿芒鸟迹书生绡。既倒狂澜再扶起，昔有谪仙原姓李。今日龙庭忽见君，谁道当年太白死。文章气象难形容，腾龙翥凤游秋空。笔力万钧神鬼泣，雷轰电掣驱疾风。馀裕喜君能绰绰，鼓舞为君予矍铄。解读奇字笑扬雄，识厌张华能物博。与君握手天山边，举觞相嘱望青天。他年雅社结白莲，林泉杖屦冲云烟。","dynasty":"元代","title":"和南质张学士敏之见赠七首其七"}
{"author":"耶律楚材","content":"学士既归夫子道，吾儒宜识仲尼心。当年删出诗三百，时复弦歌不废琴。","dynasty":"元代","title":"刘润之作诗有厌琴之句因和之"}
{"author":"耶律楚材","content":"秋水清声忽变商，龙冈曾遗二山羊。今年祗奉诗三首，为报先生鹿尾浆。","dynasty":"元代","title":"遗龙冈鹿尾二绝其一"}
{"author":"耶律楚材","content":"鹪鹩犹欠一枝栖，不得燕山半土犁。时复有琴歌碧玉，年来无梦绕清溪。数行文字聊遮眼，半纸功名苦噬脐。回首故人今健否，馀生甘老碧云西。","dynasty":"元代","title":"寄清溪居士秀玉"}
{"author":"耶律楚材","content":"水外犹逢水，山前更有山。元知非内外，更不在中间。测海才盈掬，窥天见一斑。枢机谩竭世，一笔请君删。","dynasty":"元代","title":"次韵黄华和同年九日诗十首其十"}
{"author":"耶律楚材","content":"阴山千里横东西，秋声浩浩鸣秋溪。猿猱鸿鹄不能过，天兵百万驰霜蹄。万倾松风落松子，郁郁苍苍映流水。六丁何事夸神威，天台罗浮移到此。云霞掩翳山重重，峰峦突兀何雄雄。古来天险阻西域，人烟不与中原通。细路萦纡斜复宜，山角摩天不盈尺。溪风萧萧溪水寒，花落空山人影寂。四十八桥横雁行，胜游奇观真非常。临高俯视千万仞，令人凛凛生恐惶。百里镜湖山顶上，旦暮云烟浮气象。山南山北多幽绝，几派飞泉练千丈。大河西注波无穷，千溪万壑皆会同。君成绮语壮奇诞，造物缩手神无功。山高四更才吐月，八月山峰半埋雪。遥思山外屯边兵，西风冷彻征衣铁。","dynasty":"元代","title":"过阴山和人韵"}
{"author":"耶律楚材","content":"一试戎衣大定初，达贤不得退閒居。盟津既渡诸侯喜，亲见王舟跃白鱼。","dynasty":"元代","title":"和吕飞卿"}
{"author":"耶律楚材","content":"人间聚散妄悲欢，何似林泉遁世闲。十载残躯游瀚海，积年归梦绕闾山。空岩猿鹤招予往，满架琴书伴我还。多谢龙冈怜老隐，新诗酬酢路无悭。","dynasty":"元代","title":"寄景贤一十首其三"}
{"author":"耶律楚材","content":"多著吟猱热客耳，强生取与媚俗情。纯音简易谁能识，却道岩栖无木声。","dynasty":"元代","title":"爱栖岩弹琴声法二绝其二"}
{"author":"耶律楚材","content":"新诗欬玉起予深，独有抟霄我许心。真迹居尘聊俯仰，高名与世任浮沈。同成雅会清茶话，共赏枯桐白雪音。他日归休约何处，燕山参谒万松林。","dynasty":"元代","title":"和抟霄韵代水陆疏文因其韵为诗十首其七"}
{"author":"耶律楚材","content":"寂寞河中府，西流绿水倾。冲风磨旧麦，悬碓杵新粳。春月花浑谢，冬天草再生。优游聊卒岁，更不望归程。","dynasty":"元代","title":"西域河中十咏其六"}
{"author":"耶律楚材","content":"尘世春风岁又迁，僚属来贺古川前。谁知万法生心上，不觉双毛落鬓边。人生能得几緉屐，文章不直一文钱。威音那畔乾坤别，且道而今是几年。","dynasty":"元代","title":"旦日遗从祖"}
{"author":"耶律楚材","content":"佳人元不是摩澄，幻术因循污此生。对雪解歌吟飞絮，灭灯能审断弦声。凤楼潇洒闲琼馆，冰室深沈冷玉笙。好访龙溪善知识，传灯何啻总持名。","dynasty":"元代","title":"寄冰室散人"}
{"author":"耶律楚材","content":"金山突兀翠霞高，清赏浑如享太牢。半夜穹庐伏枕卧，乱云深处野猿号。","dynasty":"元代","title":"过金山和人韵三绝其一"}
{"author":"耶律楚材","content":"湛然有过必人知，笑寄龙冈自讼诗。阎浮众生苦为乐，华严皇觉药能医。十年擐甲足疾作，三月弹琴臂力衰。因病得闲闲却病，闲中虽病也便宜。","dynasty":"元代","title":"寄景贤"}
{"author":"耶律楚材","content":"北海慵倾北海樽，予怀为向景华伸。奇才管葛堪为匹，何事唐虞不得臣。行道欲期丹凤出，忘机且与白鸥亲。龙庭万里休辞远，六出奇画正赖陈。","dynasty":"元代","title":"继介丘穆景华韵"}
{"author":"耶律楚材","content":"多幸松轩得罢参，玉泉山水胜江南。泉边便作归休计，何必香山觅旧庵。","dynasty":"元代","title":"寄西庵上人用旧韵四首其三"}
{"author":"耶律楚材","content":"削玉剜琼出自然，依晞岩窦吐云烟。禅师手段掀山岳，便好移来向玉泉。","dynasty":"元代","title":"寄万寿堂头乞湖山"}
{"author":"耶律楚材","content":"广文怜我失清欢，每著琴书伴我闲。痛忆金声并玉振，酷思流水与高山。诗坛吝啬犹深闭，琴债迁延未肯还。一状如今都领过，龙冈须破两重悭。","dynasty":"元代","title":"寄景贤一十首其六"}
{"author":"耶律楚材","content":"历代兴亡数张纸，千年胜负一盘棋。因而识破人间梦，始信空门一著奇。","dynasty":"元代","title":"示忘忧"}
{"author":"耶律楚材","content":"破船折棹残蓑笠，石女直钩波上月。方士徒誇铁作金，道人祗要金成铁。","dynasty":"元代","title":"太阳十六题其十七方又圆"}
{"author":"耶律楚材","content":"天兵南出武阳东，暂解征鞍憩梵宫。玉像巍巍红叶捧，金容奕奕碧纱笼。三秦繁盛如席卷，两晋风流扫地空。惟有真如元不坏，青山依旧白云中。","dynasty":"元代","title":"憩解州邵薛村洪福院"}
{"author":"耶律楚材","content":"济济千官侍玉宸，尊贤容众更亲亲。风云际会千年少，天地恩私四海均。西狩一苏张掖乱，南巡重变大梁春。车书南北无多日，万里河山宇宙新。","dynasty":"元代","title":"次云卿见赠"}
{"author":"耶律楚材","content":"归欤奚待鬓双皤，无恙闾山耸岌峨。万壑松风思仰峤，千岩烟雨忆平坡。开基气概鲸吞海，遁世生涯鼠饮河。好买扁舟从此逝，醉眠江国一渔蓑。","dynasty":"元代","title":"继孟云卿韵"}
{"author":"耶律楚材","content":"天兵出云中，一战平城破。居庸守将亡，京畿游骑逻。有客赴澶渊，无人送临贺。奸臣兴弑逆，时君远迁播。圣主得中原，明诏求王佐。胡然北海游，不得南阳卧。宠遇命前席，客星侵帝座。万里金山行，三经玉门过。于阗岁贡修，燉煌兵势挫。国维张礼义，民生重食货。黜陟九等分，幽明三载课。小人绝觊觎，贤才无轗轲。功名本忌盈，庙堂难久坐。老矣盍归来，归欤可重和。俯仰不心惭，宽弘从面唾。清浊自沙汰，精粗任扬簸。赋性嗜疏闲，高眠乐慵惰。苍鸡粗庖充，黄犊足梨拖。幼子事耕锄，老妻供碓磨。随分养馀龄，虽饥而不饿。","dynasty":"元代","title":"和平阳张彦升见寄"}
{"author":"耶律楚材","content":"三圣真元本自同，随时应物立宗风。道儒表里明坟典，佛祖权宜透色空。曲士寡闻能异议，达人大观解相融。长沙赖有莲峰掌，一拨江河尽入东。","dynasty":"元代","title":"题西庵归一堂"}
{"author":"耶律楚材","content":"当年西域未知名，四海无人识晋卿。扈从銮舆三万里，谟谋凤阙九重城。衣冠异域真余志，礼乐中原乃我荣。何日功成归旧隐，五湖烟浪乐馀生。","dynasty":"元代","title":"和武川严亚之见寄五首其一"}
{"author":"耶律楚材","content":"触处无非选佛堂，东风何处避春光。郡人无足充千界，大地绝尘塞四方。举步踢翻沧海月，转身踏破白云乡。快须击碎闲家具，说向西庵笑一场。","dynasty":"元代","title":"西庵上人住夏禁足以诗戏之"}
{"author":"耶律楚材","content":"除戎堂主震威名，一扫尘氛消未萌。不出户庭成庙算，折冲樽俎有奇兵。何须公瑾长江险，安用蒙恬万里城。坐镇大河兵偃息，居延不复塞尘惊。","dynasty":"元代","title":"除戎堂二首其一"}
{"author":"耶律楚材","content":"致泽君民本不难，言轻无用愧偷安。十年潦倒功何在，三径荒凉盟已寒。岩下藏名思傅说，林间谈道谒丰干。挂冠神武当归去，自有夔龙辅可汗。","dynasty":"元代","title":"过云中和张仲先韵"}
{"author":"耶律楚材","content":"门外回环皆碧水，庭中坐卧得青山。凭栏尽日搜新句，思入烟霞缥缈间。","dynasty":"元代","title":"复用前韵其二"}
{"author":"耶律楚材","content":"历数兴亡掌上看，提兵一战领清官。马前草诏珠玑润，纸上挥毫风雨寒。昔日谈禅明法界，而今崇道倡香坛。诸行百辅君都占，潦倒鲰生何处安。","dynasty":"元代","title":"寄巨川宣抚"}
{"author":"耶律楚材","content":"老子年来酷爱闲，不堪白发映苍颜。十年兴废悲歌里，半世干戈寤寐间。北阙欲辞新凤阁，东州元有旧闾山。熊经鸟引聊终老，嵓下疏松正好攀。","dynasty":"元代","title":"继武善夫韵"}
{"author":"耶律楚材","content":"寂寞河中府，临流结草庐。开樽倾美酒，掷网得新鱼。有客同联句，无人独看书。天涯获此乐，终老又何如。","dynasty":"元代","title":"西域河中十咏其二"}
{"author":"耶律楚材","content":"尘世春风岁又迁，僚属来贺古川前。谁知万法生心上，不觉双毛落鬓边。人生能得几緉屐，文章不直一文钱。威音那畔乾坤别，且道而今是几年。","dynasty":"元代","title":"旦日遗从祖"}
{"author":"耶律楚材","content":"昔我学鼓琴，豪气凌青天。轻笑此小技，何必师成连。宝架翻旧谱，对谱寻冰弦。自弹数十弄，以为无差肩。有客来劝予，因举庄生篇。时君方诵书，轮扁居其前。释椎而入请，何故读残编。上古已久矣，不得见圣贤。遗书糟粕馀，与道云泥悬。臣年七十秋，双鬓如垂绵。斲轮固小巧，巧性非方圆。心手两相应，不能语子焉。是知圣人道，安得形言诠。至今千载间，此论不可迁。琴书纸上语，妙趣焉能传？不学妄穿凿，是为谁之愆。今方谒弭君，服膺乃拳拳。相对授指诀，初请歌水仙。吟猱不踰矩，节奏能平平。起伏与神会，态状如云烟。朝夕从之游，琴事得大全。小艺尚如此，大道宁不然。当年嗜佛书，经论穷疏笺。公案助谈柄，卖弄猾头禅。一遇万松师，驽骀蒙策鞭。委身事洒扫，抠衣且三年。圆教摄万法，始觉担板偏。回视平昔学，尚未及埃涓。渐能入堂奥，稍稍穷高坚。疑团一旦碎，桶底七八穿。洪炉片雪飞，石上栽白莲。佛祖立下风，俯视威音先。忘忧西域时，师我求真筌。经今十五春，进退犹迁延。望涯自退缩，甘心嗟无缘。将求无价宝，未肯酬一钱。未启半篑土，欲酌九仞泉。美玉付良工，良工得雕镌。良金不受冶，徒费炉韝煽。闻君近好琴，停烛夜不眠。弹之未期月，曲调能相联。君初未弹时，曾不知勾蠲。学道亦如此，惟患无精专。谁无摩尼珠，谁无般若船。立志勿犹豫，叩参宜勉旃。他时大彻悟，沛然如决川。毛端吞巨海，芥子含大千。瞬息一世过，生死相萦缠。此生不得觉，旷劫徒悲煎。吾言真药石，疗子沈疴痊。","dynasty":"元代","title":"琴道喻五十韵以勉忘忧进道"}
{"author":"耶律楚材","content":"忆昔携琴论太玄，湛然初识子闻贤。回头葱岭仍千里，分手松轩已五年。东望卢龙倾玉表，西来青鸟阙金笺。几时重会燕山道，一曲临风奏水仙。","dynasty":"元代","title":"寄张子闻"}
{"author":"耶律楚材","content":"龙沙玄教未全行，故筑精蓝近帝城。须仗檀那垂手力，一轮佛日焕然明。","dynasty":"元代","title":"和林建佛寺疏"}
{"author":"耶律楚材","content":"风萧萧，雨萧萧，萧萧风雨悲凉宵。篱菊残英渍黄玉，林风脱叶飘红绡。幽人辗转凌晨起，邂逅门前逢短李。殷衰闻道有三仁，欲说九畴君不死。穹庐相结为从容，悬河雄辨能谈空。风神萧散野鹤立，照人玉树临秋风。落笔新诗一挥绰，不似武人誇矍铄。银钩笔力掩二王，照夜连城肯轻博。他年相约秋山边，秋江一派连秋天。闲听菱女歌采莲，轻舟一醉眠秋烟。","dynasty":"元代","title":"和南质张学士敏之见赠七首其六"}
{"author":"耶律楚材","content":"龙飞登九五，历数与天膺。休运绵瓜瓞，功臣列土封。但期酬子志，奚虑枕吾肱。千载圣人出，休嗟见有恒。","dynasty":"元代","title":"和李汉臣韵四首其二"}
{"author":"耶律楚材","content":"国士朝黄屋，无辞路八千。徒嗟苏子困，谁识祢生贤。腰下无金印，山中有翠烟。英雄须有用，勉力待中年。","dynasty":"元代","title":"德恒将行以诗见赠因用元韵以见意云"}
{"author":"耶律楚材","content":"信意弹秋水，清商促轸成。只疑天上曲，不似世间声。海若诚无敌，河神已请平。三朝不弹此，心窍觉尘生。","dynasty":"元代","title":"弹秋水"}
{"author":"耶律楚材","content":"劫外风光别，人间日月迁。南洲添一岁，北海又二年。荣利蜗黏壁，功名蚁慕膻。万缘都放下，好扣祖师禅。","dynasty":"元代","title":"元日劝忘忧进道"}
{"author":"耶律楚材","content":"去国十年久，还乡两鬓皤。三川犹梗涩，百越正干戈。东胜城无恙，西征事若何。凭高吟望久，樽酒酹长河。","dynasty":"元代","title":"扈从旋师道过东胜秦帅席上继杜受之韵"}
{"author":"耶律楚材","content":"我访龙冈老，珠玑咳唾间。酒熟香馥馥，琴滑水潺潺。王吉中栽菊，和林也有山。但能心放下，何处不安闲。","dynasty":"元代","title":"景贤作诗颇有思归意因和元韵以勉之"}
{"author":"耶律楚材","content":"多谢梅轩不惜春，声诗来寄格清新。词源莫测波千顷，笔力能扛鼎万钧。忧国心情常悄悄，闲居容止自申申。谁知板荡中原后，潇洒河东有若人。","dynasty":"元代","title":"和李世荣韵"}
{"author":"耶律楚材","content":"梅轩相别又三春，别后文章与日新。不忿散材沾造化，好将幽隐入陶钧。我游北海年垂老，君卧南阳志未申。遥想冰魂政无恙，一枝回施陇头人。","dynasty":"元代","title":"再用其韵"}
{"author":"耶律楚材","content":"我爱平阳李世荣，一番书史再镌铭。欲令吾子穷三传，故向君家乞六经。简策灿然新制度，文章宛尔旧仪刑。莫教幼稚空相忆，日日求书到鲤庭。","dynasty":"元代","title":"又索六经"}
{"author":"耶律楚材","content":"滴滴秋光溢远山，穹庐寥落酒瓶乾。诗章平淡思居易，禅里纵横忆道安。不忿西风霜叶脱，难禁秋雨菊花残。闾山旧隐天涯远，梦里思归梦亦难。","dynasty":"元代","title":"和薛伯通韵"}
{"author":"耶律楚材","content":"十年不得舞衣班，一忆江南胆欲寒。黄犬候来秋自老，白云望断信何难。军中得句常横槊，客里伤心每据鞍。游子未归情几许，天山风雪正漫漫。","dynasty":"元代","title":"连国华饯予出天山因用韵"}
{"author":"耶律楚材","content":"临行不暇别圆明，禅客机关百变生。明月清风都不会，落花流水两无情。只知常谒摩诃院，谁道曾离归化城。宾主相忘非聚散，笑谈松竹自清声。","dynasty":"元代","title":"寄武川摩诃院圆明老人五首其一"}
{"author":"耶律楚材","content":"一曲风高奏古宫，坐䝼神物愧无功。千金厚惠将何报，鹗表慇勤效孔融。","dynasty":"元代","title":"和韩浩然韵二首其二"}
{"author":"耶律楚材","content":"达磨一派未西来，无限劳生眼未开。六朝繁盛已矣耳，两晋风流安在哉！自笑中书老仆射，事佛窃仿王安石。公案翻腾旧葛藤，林泉准备闲踪迹。用之勋业垂千秋，发扬孔孟谁为俦。舍之独善乐真觉，赋诗舒笑临清流。岂止渊明慕松菊，晋室高贤十八九。君子道消小人用，贞夫远弃利名酒。苏、黄冠世能文词，裴、张二相名当时。祖道禅林恣游戏，尧风舜德甘嘘吹。达人不为造物役，打破东西与南北。毛吞巨海也寻常，出没纵横透空色。真如颇与羲易同，不动确乎无吉凶。湛然信笔书寱语，临风远寄绿野翁。赠君一句直截处，祗要教君能养素。但能死生荣辱哀乐不能羁，存亡进退尽是无生路。","dynasty":"元代","title":"和裴子法韵"}
{"author":"耶律楚材","content":"龙沙一住二十年，独识龙冈郑景贤。诗笔饶君甘在后，琴棋笑我强争先。冷官何啻广文乐，归计犹存谷口田。劫外壶天寿无量，请公勤叩祖师禅。","dynasty":"元代","title":"丙申元日为景贤寿"}
{"author":"耶律楚材","content":"当年西域未知名，四海无人识晋卿。扈从銮舆三万里，谟谋凤阙九重城。衣冠异域真余志，礼乐中原乃我荣。何日功成归旧隐，五湖烟浪乐馀生。","dynasty":"元代","title":"和武川严亚之见寄五首其一"}
{"author":"耶律楚材","content":"奔走红尘积有年，深思雪涧竹竿千。谁能世上全三乐，好向林间伴七贤。笔下风生诗似锦，瓮头春涨酒如泉。诗成酒罢寂无事，净几明窗诵太玄。","dynasty":"元代","title":"西域和王君玉诗二十首其六"}
{"author":"耶律楚材","content":"凌晨随分备樽罍，辟疫屠苏饮一杯。迂叟不令书郁垒，痴儿刚要画钟馗。新愁又逐东风至，旧信难随春日来。又向边城添一岁，天涯飘泊几时回。","dynasty":"元代","title":"西域元日"}
{"author":"耶律楚材","content":"今日边城又见君，试弹流水爇梅魂。声和塞色金徽润，香散穹庐玉鼎温。","dynasty":"元代","title":"和景贤七绝其三"}
{"author":"耶律楚材","content":"小隐居山何太错，居廛大隐绝忧乐。山林朝市笑呵呵，为报禅人莫动着。","dynasty":"元代","title":"和松月野衲海上人见寄二诗其二"}
{"author":"耶律楚材","content":"接得新诗想笑谈，奇才独步斗之南。纵横风月输君手，惟有枯禅不许参。","dynasty":"元代","title":"又和景贤四绝其四"}
{"author":"耶律楚材","content":"摩抚疮痍正似医，微君孰肯拯时危。万金良策悟明主，厚德深仁四海施。","dynasty":"元代","title":"和景贤韵三首其三"}
{"author":"耶律楚材","content":"圣德洋洋雨露零，虫鱼草木总欢荣。妖氛敛祸尧风扇，外道消声佛日明。","dynasty":"元代","title":"用昭禅师韵二首其二"}
{"author":"耶律楚材","content":"张侯风味讵能忘，黄米曾令我一尝。抵死解官违北阙，达生遁世钓南塘。知来何假灵龟兆，作赋能陈瑞鹤祥。岂是西边无土物，不如诗句寄东阳。","dynasty":"元代","title":"寄南塘老人张子真"}
{"author":"耶律楚材","content":"囊里瑶琴驾上书，个中真味更何如。伴闲美竹千竿许，养老田园二顷馀。睡起焚香诵圆觉，兴来缓轸品幽居。夕阳半下山偏好，吟入烟霞稳跨驴。","dynasty":"元代","title":"再和万寿润禅师书字韵五首其五投老"}
{"author":"耶律楚材","content":"华亭髣髴旧时舟，又见吾师钓直钩。只道梦中重作梦，不知愁底更添愁。曾参活句垂青眼，未得生侯已白头。撇下尘嚣归去好，谁能骑鹤上扬州。","dynasty":"元代","title":"蒲华城梦万松老人"}
{"author":"耶律楚材","content":"一抱青山插碧空，平湖春水碧溶溶。裴公亭下千竿竹，撩我诗情得得浓。","dynasty":"元代","title":"过济源登裴公亭用闲闲老人韵四绝其一"}
{"author":"耶律楚材","content":"河中风物出乎伦，闲命金兰玉斝巡。半笑梨花琼脸嫩，轻颦杨柳翠眉新。衔泥紫燕先迎客，偷蕊黄蜂远趁人。日日西园寻胜概，莫教辜负客城春。","dynasty":"元代","title":"河中游西园四首其二"}
{"author":"耶律楚材","content":"异域逢君本不期，湛然深恨识君迟。清诗厌世光千古，逸笔惊人自一时。字老本来遵雅淡，吟成元不尚新奇。出伦诗笔服君妙，笑我区区亦强为。","dynasty":"元代","title":"游河中西园和王君玉韵四首其三"}
{"author":"耶律楚材","content":"区区游子困风尘，就路还家触处真。芳草满川桃李乱，风光全似故园春。","dynasty":"元代","title":"洞山五位颂"}
{"author":"耶律楚材","content":"昔年曾赏沁园春，今日重来迹已陈。水外无心修竹古，雪中含恨瘦梅新。垣颓月榭经兵火，草没诗碑覆劫尘。羞对覃怀昔时月，多情依旧照行人。","dynasty":"元代","title":"过沁园"}
{"author":"耶律楚材","content":"无德惭为天下先，湖山归计好加鞭。霜深尚有篱边菊，风劲全无叶底蝉。三弄瑶琴歌素月，一樽浊酒醉苍烟。凤池分付夔龙去，万顷潇湘属湛然。","dynasty":"元代","title":"用薛正之韵"}
{"author":"耶律楚材","content":"丁年兰省识君初，缓步鸣珂游帝都。象简常陪天仗立，玉骢曾使禁臣趋。只贪殢酒长安市，不肯题诗瑞应图。我念李侯端的意，大都好事不如无。","dynasty":"元代","title":"观瑞鹤诗卷独子进治书无诗"}
{"author":"耶律楚材","content":"我爱嵩山堂，山堂秋寂寂。苍烟自摇荡，白云风出入。泠泠溪水寒，细细琴丝湿。离尘欲无事，又有闲踪迹。","dynasty":"元代","title":"和少林和尚英粹中山堂诗韵"}
{"author":"耶律楚材","content":"贤帅文章蕴藉深，云川倾盖便同心。掀髯谈道檠灯灺，抵足论文塞月沈。有眼句中君得意，无弦琴上我知音。乘舟误捉波中月，莫学当年李翰林。","dynasty":"元代","title":"和抟霄韵代水陆疏文因其韵为诗十首其八"}
{"author":"耶律楚材","content":"风云佳遇未能期，自是鱼龙上钓迟。岩穴潜藏难遁世，尘嚣俯仰且随时。百年富贵真堪叹，半纸功名未足奇。伴我琴书聊自适，生涯此外更何为。","dynasty":"元代","title":"游河中西园和王君玉韵四首其四"}
{"author":"耶律楚材","content":"河源之边鸟鼠西，阴山千里号千溪。倚云天险不易过，骕骦局蹙追风蹄。签记长安五陵子，马似游龙车如水。天王赫怒山无神，一夜雄师飞过此。盘云细路松成行，出天入井实异常。王尊疾驱九折坂，此来一顾应哀惶。峥嵘突出峰峭直，山顶连天才咫尺。枫林霜叶声萧骚，一雁横空秋色寂。西望月窟九译重，嗟呼自古无英雄。出关未盈十万里，荒陬不得车书通。天兵饮马西河上，欲使西戎献驯象。旌旗蔽空尘涨天，壮士如虹气千丈。秦皇、汉武称兵穷，拍手一笑儿戏同。堑山陵海匪难事，剪斯群丑何无功。骚人羞对阴山月，壮岁星星发如雪。穹庐展转清不眠，霜匣闲杀锟铻铁。","dynasty":"元代","title":"再用前韵"}
{"author":"耶律楚材","content":"西方子尚气凌云，一见忘年各任真。阴德传家宜有庆，义方垂训不违仁。雄文固可魁天下，确论曾无诡圣人。天产英才须有意，好将吾道济斯民。","dynasty":"元代","title":"送西方子尚"}
{"author":"耶律楚材","content":"酷似燕山窦十郎，灵椿初老桂枝芳。两朝厚遇垂千稔，一日清明满四方。玉佩丁东照兰省，斑衣摇曳悦萱堂。他年参到平常处，便是长生不老乡。","dynasty":"元代","title":"祝忘忧居士寿"}
{"author":"耶律楚材","content":"滴滴秋光溢远山，穹庐寥落酒瓶乾。诗章平淡思居易，禅里纵横忆道安。不忿西风霜叶脱，难禁秋雨菊花残。闾山旧隐天涯远，梦里思归梦亦难。","dynasty":"元代","title":"和薛伯通韵"}
{"author":"耶律楚材","content":"四海干戈尚未平，不如归隐听歌声。情知文武都无用，罢读诗书不学兵。","dynasty":"元代","title":"复用前韵其四"}
{"author":"耶律楚材","content":"桃源仙子忆刘郎，不惮严冬雨雪凉。红雨已先初夏落，妖魂重对小春芳。冷侵绿萼刚舒脸，寒彻朱衣强喷香。谁向荒园慰萧索，数枝无语映斜阳。","dynasty":"元代","title":"和冲霄十月桃花韵二首其一"}
{"author":"耶律楚材","content":"云中栖隐养雄豪，我爱先生一著高。鼓腹诗鸣光圣世，雄文端可继离骚。","dynasty":"元代","title":"和李汉臣韵四首其三"}
{"author":"耶律楚材","content":"囊里瑶琴驾上书，个中真味更何如。伴闲美竹千竿许，养老田园二顷馀。睡起焚香诵圆觉，兴来缓轸品幽居。夕阳半下山偏好，吟入烟霞稳跨驴。","dynasty":"元代","title":"再和万寿润禅师书字韵五首其五投老"}
{"author":"耶律楚材","content":"并门连岁不年丰，证父攘羊礼义空。既倒狂澜扶不起，直须急手建庠宫。","dynasty":"元代","title":"太原修夫子庙疏"}
{"author":"耶律楚材","content":"一圣龙飞德足称，其亡凛凛涉春冰。千山风烈来从虎，万里云垂看举鹏。尧舜徽猷无阙失，良平妙算足依凭。华夷混一非多日，浮海长桴未可乘。","dynasty":"元代","title":"过闾居河四首其三"}
{"author":"耶律楚材","content":"一派潇湘万里山，閒骑冻𩤸照江天。风帆雪棹知多少，认取华亭没底船。","dynasty":"元代","title":"题寒江接舫图"}
{"author":"耶律楚材","content":"懒答禅师一纸书，禅师佳句古谁如。不才叹我垂垂老，美裕怜君绰绰馀。断臂志能如慧祖，点胸终不似云居。三关参到纵横处，识破黄龙脚似驴。","dynasty":"元代","title":"寄万寿润公禅师用旧韵"}
{"author":"耶律楚材","content":"龙冈居士得贤君，闻道贤君增所闻。节操鹓雏捐鼠饵，风神野鹤立鸡群。只知辅嗣能谈易，谁识相如善属文。拟欲赞君言不尽，区区微意见诗云。","dynasty":"元代","title":"和景贤十一首其一"}
{"author":"耶律楚材","content":"白云深处有沧波，半醉微醒哭更歌。孤艇往来无系绊，阴晴天气曝渔蓑。","dynasty":"元代","title":"太阳十六题其四不落死活"}
{"author":"耶律楚材","content":"信断江南望驿尘，十年辜负岭头春。而今重到覃怀地，却与梅花作主人。","dynasty":"元代","title":"过覃怀二绝其二"}
{"author":"耶律楚材","content":"一抱青山插碧空，平湖春水碧溶溶。裴公亭下千竿竹，撩我诗情得得浓。","dynasty":"元代","title":"过济源登裴公亭用闲闲老人韵四绝其一"}
{"author":"耶律楚材","content":"美髯中书，白衣居士。从他抹粉施朱，一任安名立字。手中玉麈震雷音，说尽人间无限事。","dynasty":"元代","title":"自赞"}
{"author":"耶律楚材","content":"仲文曾作黑头公，辅弼明时播美风。治粟货泉流冀北，提刑奸迹屏胶东。笑观桃李新恩遍，拜扫松楸老计终。西域故人增喜色，万全良策不谋同。","dynasty":"元代","title":"寄仲文尚书"}
{"author":"耶律楚材","content":"我与先生久已欢，而今皆愿老来闲。同舟载棹醉观月，并辔骑驴饱看山。绮句缀成连谱换，纯音弹了着诗还。琴诗此际慵拈出，可怨龙冈为纸悭。","dynasty":"元代","title":"寄景贤一十首其九"}
{"author":"耶律楚材","content":"昨朝春日偶然忘，试作春盘我一尝。木案初开银线乱，砂瓶煮熟藕丝长。匀和豌豆揉葱白，细剪蒌蒿点韭黄。也与何曾同是饱，区区何必待膏梁。","dynasty":"元代","title":"十七日驿中作穷春"}
{"author":"耶律楚材","content":"兴亡千古事，胜负一枰棋。感恨空兴叹，悲吟乃赋诗。三皇崇道德，五帝重仁慈。礼废三王谢，权兴五伯漓。焚书嫌孔孟，峻法用高斯。政出人思乱，身亡国亦随。阿房修象魏，徐福觅灵芝。偶语真虚禁，长城信谩为。只知秦失鹿，不觉楚亡骓。约法三章日，恩垂四百基。汉兴学校启，文作典章施。黩武疲中夏，穷兵攘四夷。嗣君恩稍失，刘氏德难衰。新室虽兴难，真人已御期。魏吴将奋起，灵献自荒嬉。贼子权移汉，奸臣坞筑郿。三朝如峙鼎，四海若棼丝。才奉山阳主，已生司马师。仲谋服孟德，葛亮倍曹丕。惟晋成独统，平吴混八维。有初终鲜克，居治乱谁思。蝉鬓充兰掖，羊车绕竹岐。孙谋无远虑，神器委痴儿。国事归椒室，民饥询肉糜。为人昧菽麦，闻蟆问官私。卫瓘尝几谏，何曾已预知。五胡云扰攘，六代电奔驰。川谷流腥血，郊原厌积尸。天光分耀日，地里裂瓜时。历数当归李，驱除暂假隋。西陲开鄯善，东鄙讨高丽。鸾驾如江国，龙舟泛汴漪。锦帆遮水面，粉浪污河湄。府藏金帛积，生灵气力疲。盗贼天下起，章奏禁中欺。海内空龙战，河东有凤姿。元戎展鹰犬，颉利助熊罴。奉表遵朝命，尊王建义旗。经营于盗手，禅让托君辞。豪哲归吾彀，要荒入我羁。太宗真令主，贞观有皇规。正美开元治，俄成天宝悲。曲江还故里，林甫领台司。裂土封三国，缠头爱八姨。霓裳犹未罢，鼙鼓恨来迟。逆寇陵丹阙，君王舍翠眉。两京贼党灭，方镇重权移。朱李元堪叹，石刘亦可嗤。九州重搆乱，五代荐荒饥。辽宋分南北，翁孙讲礼仪。宣和风侈靡，教主德庸卑。背约绝邻好，兴师借寇资。悬知丧唇齿，何事撤籓篱。失地人皆怨，蒙尘悔可追。辽家遵汉制，孔教祖宣尼。焕若文章备，康哉政事熙。朝廷严衮冕，郊庙奏埙篪。校猎温驰射，行营习正奇。南州走玉帛，诸国畏鞭笞。天祚骄人上，朝鲜叛海涯。未终三百祀，不免一朝危。鸭绿金朝起，桑乾玉玺遗。后辽兴大石，西域统龟兹。万里威声震，百年名教垂。武元平宋地，殷礼杂宗姬。治国崇文事，拔贤尚赋词。邦昌君洛汭，刘豫立青淄。大定民兴咏，明昌物适宜。日中须景昃，月满必光亏。肘腋独夫难，丘墟七庙隳。北朝天辅佑，南国俗疮痍。天子潜巡狩，宗臣严守陴。山西尽荆枳，河朔半豺狸。食尽谋安出，兵羸力不支。长围重数匝，久困再周期。太液生秋草，姑苏游野麋。忠臣全节死，馀众入降麾。文献生三子，东丹第八枝。虚名如画饼，遗业学为箕。自笑蓬垂鬓，谁怜雪满髭。抚膺长感慨，搔首几嗟咨。车盖知何处，衣冠问阿谁。自天明下诏，知我素通蓍。发轫装琴剑，登车执策绥。穹庐或白黑，驿骑半黄駓。肥脔白如瓠，琼浆甘似饴。天山连北府，瀚海过西伊。天马穷渤澥，神兵过月氏。感恩承圣敕，寄住到寻罳。春色多红树，秋波总绿陂。不须赊酒饮，随分有驴骑。畎亩栖禾粟，园林足果梨。舂粳光璨玉，煮饭滑流匙。圣祖方轻举，明君应乐推。龙庭陈大礼，原庙献明粢。万国朝金陛，千官列玉墀。求贤为辅弼，举我忝丞疑。才德真为慊，颠危不解持。愿从麋鹿性，岂恋凤凰池。投老谁为伴，黄山有敏之。","dynasty":"元代","title":"怀古一百韵寄张敏之"}
{"author":"耶律楚材","content":"五年只得一书题，路远山长梦亦迷。睡老黑甜酣顺北，冷官清淡泊辽西。羡人得志能如虎，笑我乏才粗效鸡。伫看天兵旋北阙，从今不用玉关泥。","dynasty":"元代","title":"才卿外郎五年止惠一书"}
{"author":"耶律楚材","content":"绕垣乔木碧天参，松竹萧萧翳镜潭。他日携琴来隐此，林间乞我一禅庵。","dynasty":"元代","title":"过济源登裴公亭用闲闲老人韵四绝其三"}
{"author":"耶律楚材","content":"院深深，籁萧萧，伽陀舒卷度兰宵。若解荷心系珠露，便能天外裁云绡。大觉空生一沤起，悟斯独有屏山李。穿透楞严第一机，方信庵中人不死。个里家风针不容，梦回六趣大千空。道人受用本无尽，明月薄𠜱细切风。香象朋从威绰绰，独跳狂獐空矍铄。悲心起处了无私，济度尘沙恩广博。不涉中流离两边，下无大地上无天。无人无佛台无莲，萋萋碧草生芳烟。","dynasty":"元代","title":"和南质张学士敏之见赠七首其四"}
{"author":"耶律楚材","content":"居士闲弹止息时，胸中郁结了无遗。乐天若得嵇生意，未肯独吟秋思诗。","dynasty":"元代","title":"弹广陵散"}
{"author":"耶律楚材","content":"能谈仁义兵，经传宗素臣。字画类闲闲，句法如之纯。淡然与世疏，渭水独垂纶。蒿莱塞庭除，尘土沾衣绅。归我夫子门，三月无违仁。后生来从学，善诱能循循。颜巷不改乐，范甑长生尘。仰不愧于天，俯不怍于人。进德方乾乾，慎行而修身。旅食秦晋间，骑驴三十春。珠玉炙人口，丽藻嘉彬彬。今年又绝粮，生涯如在陈。歌咏犹不辍，真为葛天民。新诗过子卿，离骚齐灵均。亡机天壤间，举措皆天真。濯足沧浪中，鸥鹭来相亲。胸中万卷书，下笔端如神。素负经济才，人品伊皋伦。桂林祇一枝，亦何惭郗诜。","dynasty":"元代","title":"再赓仲祥韵寄之"}
{"author":"耶律楚材","content":"驿骑新从平水回，知公无恙笑颜开。出门不剪闲庭草，退步从生古殿苔。玉锁何须絟彩凤，金钩毋得钓黄鲐。夜深织就无纹锦，但有人来寄个来。","dynasty":"元代","title":"寄平阳净名润老"}
{"author":"耶律楚材","content":"落日城头鸦乱啼，秋风原上马频嘶。雁行南去潇湘北，萍迹东来鸟鼠西。百尺栋梁谁着价，三春桃李自成蹊。功名到底成何事，烂饮玻璃醉似泥。","dynasty":"元代","title":"西域有感"}
{"author":"耶律楚材","content":"馀生不得乐林丘，犹忆丁年选胜游。几帙残编聊映眼，一张衲被且蒙头。貔貅已报西门役，柱石犹怀东顾忧。自料荒疏成弃物，菟裘归计乞封留。","dynasty":"元代","title":"过燕京和陈秀玉韵五首其四"}
{"author":"耶律楚材","content":"魏帝儿孙气似龙，而今飘泊困尘中。君游泉石初无闷，我秉钧衡未有功。元氏从来多慷慨，并门自古出英雄。李唐名相沙堤在，好与微之继旧风。","dynasty":"元代","title":"和太原元大举韵"}
{"author":"耶律楚材","content":"写蛟螭，咳珠玑，英姿元拣碧梧栖。彬彬文彩自光辉，有材希晋用，失志欲刘依。荐君谁肯惜吹嘘，洪才大笔识君稀。鲲游翻海震，鹏举翥天飞。问渠蟾窟攀仙桂，何似冥山破铁围。人间强认假生死，世上本无真是非。浓欢殢春梦，晚景叹残晖。梦断日沈真可笑，输却禅人向上机。遮眼开经卷，蒙头坏衲衣。息念融凡圣，无心应顺违。震风威，横担楖栗万山归。","dynasty":"元代","title":"和张敏之鸣凤曲韵"}
{"author":"耶律楚材","content":"回首亲朋半土丘，嗟予十稔浪西游。半生兵革慵开眼，一纸功名暗点头。下士笑予谋计拙，至人知我谓心忧。再行不惮风沙恶，鹤迹云踪任去留。","dynasty":"元代","title":"过燕京和陈秀玉韵五首其一"}
{"author":"耶律楚材","content":"晋祠山水冠人间，好请希公向此闲。饭了蒙头三觉睡，逢人休说赵州关。","dynasty":"元代","title":"请希庵主住晋祠奉圣寺开堂疏"}
{"author":"耶律楚材","content":"生死轮回苦莫禁，不如学道惜分阴。船乘没底聊相渡，云出无心强作霖。不死乡中灵草异，长生劫外紫云深。茅山道士真堪笑，虚费工夫炼五金。","dynasty":"元代","title":"戊子喜雨用马朝卿韵二首其二"}
{"author":"耶律楚材","content":"甘荠五溪人不采，两京高价卖秤斤。君方沦落羞看我，我亦飘零懒问君。人远空残眉上黛，愁深不整鬓边云。谁怜古戍寒窗下，新样梭成织锦文。","dynasty":"元代","title":"槐安席上和张梅韵"}
{"author":"耶律楚材","content":"仲文才笔冠人间，工部坛前第一班。世上久无孔北海，云中谁识谢东山。忘怀诗酒醒还醉，适意琴书乐且闲。野有遗贤犹未用，中书宁得不胡颜。","dynasty":"元代","title":"又和仲文二首其一"}
{"author":"耶律楚材","content":"月上南枝啼夜乌，悲歌弹铗叹征夫。愁边逐日看周易，梦里随风谒太愚。纵有征尘遮两眼，却无惭色上三须。真人已应千年运，伫待河清再出图。","dynasty":"元代","title":"和连国华三首其三"}
{"author":"耶律楚材","content":"河中风物出乎伦，闲命金兰玉斝巡。半笑梨花琼脸嫩，轻颦杨柳翠眉新。衔泥紫燕先迎客，偷蕊黄蜂远趁人。日日西园寻胜概，莫教辜负客城春。","dynasty":"元代","title":"河中游西园四首其二"}
{"author":"耶律楚材","content":"清溪掀倒打油房，五卫凋零三径荒。未信塞翁嗟失马，须知禦寇觅亡羊。东湖菡萏从君赏，西域蒲萄输我尝。各在天涯会何日，临风休忘老髯郎。","dynasty":"元代","title":"戏秀玉"}
{"author":"耶律楚材","content":"寂寞河中府，清欢且自寻。麻笺聊写字，苇笔亦供吟。伞柄学钻笛，宫门自斲琴。临风时适意，不负昔年心。","dynasty":"元代","title":"西域河中十咏其七"}
{"author":"耶律楚材","content":"除戎厅事筑城阿，烽火平安师旅和。远胜长城欺李绩，徒标铜柱笑伏波。服心不用七擒策，禦侮何劳三箭歌。高枕幽窗无一事，西人不敢牧长河。","dynasty":"元代","title":"除戎堂二首其二"}
{"author":"耶律楚材","content":"诏下龙庭万国欢，野花啼鸟总欣然。熙朝龟卜符千亿，圣主龙飞第一年。至道变通皆有数，浮生富贵本由天。谁人得似杨公子，傲世高吟数百篇。","dynasty":"元代","title":"和杨居敬韵二首其二"}
{"author":"耶律楚材","content":"今年扈从入西秦，山色犹如昔日新。诗思远随秦岭雁，征衣全染灞桥尘。含元殿坏荆榛古，花萼楼空草木春。千古兴亡同一梦，梦中多少未归人。","dynasty":"元代","title":"又用韵和王巨川其二"}
{"author":"耶律楚材","content":"古今兴废不堪听，宠辱都如梦一惊。韬略欣然推后进，琴书足以了馀生。既知物物头头是，谁问朝朝暮暮情。散尽迷云何所有，一轮秋月普天明。","dynasty":"元代","title":"和冲霄韵五首其二"}
{"author":"耶律楚材","content":"冯君今岁又离家，携手赓酬海一涯。秦汉兴亡真梦寐，苏张轗轲莫吁嗟。孔融座上樽盈酒，靖节篱边菊有华。何日公馀同此乐，西风一醉泛流霞。","dynasty":"元代","title":"和冯扬善九日韵"}
{"author":"耶律楚材","content":"登高回首望燕山，试道新诗怨圣安。赚得护身符子去，二年不寄大还丹。","dynasty":"元代","title":"寄圣安澄老乞药"}
{"author":"耶律楚材","content":"能谈仁义兵，经传宗素臣。字画类闲闲，句法如之纯。淡然与世疏，渭水独垂纶。蒿莱塞庭除，尘土沾衣绅。归我夫子门，三月无违仁。后生来从学，善诱能循循。颜巷不改乐，范甑长生尘。仰不愧于天，俯不怍于人。进德方乾乾，慎行而修身。旅食秦晋间，骑驴三十春。珠玉炙人口，丽藻嘉彬彬。今年又绝粮，生涯如在陈。歌咏犹不辍，真为葛天民。新诗过子卿，离骚齐灵均。亡机天壤间，举措皆天真。濯足沧浪中，鸥鹭来相亲。胸中万卷书，下笔端如神。素负经济才，人品伊皋伦。桂林祇一枝，亦何惭郗诜。","dynasty":"元代","title":"再赓仲祥韵寄之"}
{"author":"耶律楚材","content":"渔阳光祖冠当时，笔法词源我独知。君有家鸡君自厌，为何偏爱玉泉诗。","dynasty":"元代","title":"寄光祖"}
{"author":"耶律楚材","content":"我爱张公子，丁年密退藏。施为宜法则，议论自馨香。元气却不死，深陂岂可量。儿时供府荐，壮岁已名扬。汲汲尊尼父，堂堂类子张。迁居择邻里，濯足拣沧浪。作传编毛颖，谈玄说剑铓。奇才千古重，令问万民望。气压四明客，调穷三耳臧。典谟师我舜，雅颂起予商。绵蕞曾陈汉，仁术屡说梁。本非中酒困，长为和诗忙。道长茹连拔，时衰心独伤。篆文遒似李，隶字楷如王。青眼予能作，白眉君最良。万言陈国利，一战捷文场。出海游龙舞，腾空翥凤翔。十全君子行，一代士林光。句法吾师范，诗材我窃攘。忠心常向日，直节欲淩霜。文没岁云久，道亡天未将。狂澜时既倒，木铎子宜当。德业能纯粹，学术靡理疆。冲天憎燕雀，当路恶豺狼。绮语吟千韵，宸笔扫十行。行藏关治乱，出处卜兴亡。郡隶清河上，家居杜曲傍。登科年甫冠，修史发初苍。仙观尝新欠，宫园醉晚凉。朝天恭踧踖，退食独彷徨。得暇多休沐，游山小治装。一卮持竹叶，左手把无肠。官酒浇三斗，宫词唾百章。阮声师校尉，琴诀受嵇康。似玉风神异，如兰气味长。坦怀无戚戚，明见笑伥伥。草檄堪医疾，针诗可治肓。博闻敌武库，高价重珠囊。忧患经多故，艰难已备尝。悲歌声历历，雅调韵洋洋。造次必于是，中心何日忘。生涯两书箧，香火一禅床。海上寻徐福，壶中觅长房。流传虽若此，真伪甚难详。水国波奔激，仙乡路渺茫。孤身朝北阙，皓首叹东阳。险韵嚼佳句，残英嗅冷芳。仁人今尚在，箕子本佯狂。洪范明皇极，彝伦叙有常。百王遗礼乐，三代旧轩裳。会补南极缺，能令北斗昂。无媒言嗫嚅，失志思回遑。秋老空悲扇，天凉反卖浆。却来频渭钓，又绝在陈粮。志道衰犹梦，依仁老更刚。故家三径远，薄土一廛荒。混混常无舍，乾乾体自强。卒躬能省己，行道不踰方。宁耻身衣褐，谁嗟日食糠。起歌明月夜，舒啸白云乡。绮夏终辞汉，巢由固避唐。名极得三者，柴立机中央。荣遇传金马，题名刻玉堂。未窥君所蕴，徒见子之墙。遣欲绝形累，无贪不行妨。一瓢渠乐逸，陋巷我忧惶。牺易韦编暗，麟经古卷黄。著述遵辅嗣，去取笑公羊。再辨麟绝笔，重笺城复隍。焦桐人不识，独有蔡中郎。","dynasty":"元代","title":"和张敏之诗七十韵三首其二再用张敏之韵"}
{"author":"耶律楚材","content":"金山前畔水西流，一片晴山万里秋。萝月团团上东嶂，翠屏高挂水晶毬。","dynasty":"元代","title":"过金山和人韵三绝其二"}
{"author":"耶律楚材","content":"张君宗派自留侯，壮岁成名入士流。一代诗声如玉振，千钧笔力挽银钩。平山邂逅初青眼，汴水伶仃已白头。遥想荷花好时节，故人吟倚仲宣楼。","dynasty":"元代","title":"寄张鸣道"}
{"author":"耶律楚材","content":"西风残日秋，有客嗟幽独。偶尔得香醪，凄然忆霜菊。世态屡迁变，人生多返复。十年一梦中，犹未黄粱熟。","dynasty":"元代","title":"次韵黄华和同年九日诗十首其二"}
{"author":"耶律楚材","content":"西方子尚气凌云，一见忘年各任真。阴德传家宜有庆，义方垂训不违仁。雄文固可魁天下，确论曾无诡圣人。天产英才须有意，好将吾道济斯民。","dynasty":"元代","title":"送西方子尚"}
{"author":"耶律楚材","content":"上人别后未能参，一首新诗自北南。萧寺深沉香火冷，白云闲锁旧禅庵。","dynasty":"元代","title":"寄白云上人用旧韵"}
{"author":"耶律楚材","content":"纷纷世态眩荣华，静里乾坤本不哗。琴阮生涯聊自适，诗书事业更何加。但期圣德泽天下，敢惜馀生寄海涯。可笑燕然旧游客，倚楼悲我客程赊。","dynasty":"元代","title":"还燕和美德明一首"}
{"author":"耶律楚材","content":"龙冈才德古来无，敏捷新诗正起予。词翰双全妙天下，银钩深似鲁公书。","dynasty":"元代","title":"和景贤二绝其二"}
{"author":"耶律楚材","content":"个事不容针，迷途自陆沈。西天三步远，东海一杯深。凉月盛玄钵，轻云剪素襟。曹溪无一滴，波浪沸禅林。","dynasty":"元代","title":"用万松老人韵作十诗寄郑景贤其七"}
{"author":"耶律楚材","content":"前年驿骑过西陲，闻道萱堂鬓已丝。琴断五弦忘旧谱，菊荒三径负疏篱。筵前戏笑知何日，膝下嬉游看几时。欲附一书无处寄，愁边空咏满囊诗。","dynasty":"元代","title":"思亲用旧韵二首"}
{"author":"耶律楚材","content":"圣主方思治，边臣未奉行。凭君达此意，无得负苍生。","dynasty":"元代","title":"赠东平主事王玉"}
{"author":"耶律楚材","content":"瘦损佳人冰雪枝，天教妆抹入时宜。小桃嫌铺翠云叶，疏杏惊看碧玉枝。李白诗成怨妃子，吴宫宴罢醉西施。而今辜负黄昏月，只少西湖处士诗。","dynasty":"元代","title":"红梅二首其一"}
{"author":"耶律楚材","content":"东堂不肯卧西堂，珍御鲜食别样装。枉费青帘三百尺，云中公子不来尝。","dynasty":"元代","title":"和请住东堂疏韵"}
{"author":"耶律楚材","content":"灵木垂芳桂两枝，非熊佳誉动西涯。倦听琴阮嫌狂客，饱看经书厌小诗。成德羡君垂竹帛，虚名嗟我类刀锥。会难别易堪惆怅，何日重来谁得知。","dynasty":"元代","title":"再用韵别非熊"}
{"author":"耶律楚材","content":"今年扈从入西秦，山色犹如昔日新。诗思远随秦岭雁，征衣全染灞桥尘。含元殿坏荆榛古，花萼楼空草木春。千古兴亡同一梦，梦中多少未归人。","dynasty":"元代","title":"又用韵和王巨川其二"}
{"author":"耶律楚材","content":"得不欣欣失不忧，依然不改旧风流。深藏凤璧无投鼠，好蓄龙泉候买牛。山寺幽居思少室，梅花归梦绕扬州。萱堂温凊十年阙，负米供亲愧仲由。","dynasty":"元代","title":"感事四首其三"}
{"author":"耶律楚材","content":"行尽中原二百州，黄能往往不吞钩。而今再出天山道，收拾纶竿北海游。","dynasty":"元代","title":"过天德用迁上人韵"}
{"author":"耶律楚材","content":"琴书吾子尽幽欢，随分消磨日月闲。佳句典刑传四海，水仙声韵彻三山。每惭木李投君去，却得琼瑶报我还。从此龙冈开廪藏，徽边笔下更无悭。","dynasty":"元代","title":"寄景贤一十首其七"}
{"author":"耶律楚材","content":"抛梁东，香积移来不犯功。却笑维摩无手段，但将盂饭到尘中。","dynasty":"元代","title":"万寿寺创建厨室上梁文其一"}
{"author":"耶律楚材","content":"论道西庵爱慕深，推诚片片露丹心。瑶琴莫抚相如引，宝鼎休焚韩寿沈。花气浑如三角串，松风全似五弦音。清谈终日忘归思，不觉昏鸦噪晚林。","dynasty":"元代","title":"和抟霄韵代水陆疏文因其韵为诗十首其三"}
{"author":"耶律楚材","content":"异域逢君本不期，湛然深恨识君迟。清诗厌世光千古，逸笔惊人自一时。字老本来遵雅淡，吟成元不尚新奇。出伦诗笔服君妙，笑我区区亦强为。","dynasty":"元代","title":"游河中西园和王君玉韵四首其三"}
{"author":"耶律楚材","content":"衰年且喜志微伸，镜里惊看白发新。何日得游云水去，秋江鸥鹭淡相亲。","dynasty":"元代","title":"和薛伯通韵四绝其三"}
{"author":"耶律楚材","content":"写蛟螭，咳珠玑，英姿元拣碧梧栖。彬彬文彩自光辉，有材希晋用，失志欲刘依。荐君谁肯惜吹嘘，洪才大笔识君稀。鲲游翻海震，鹏举翥天飞。问渠蟾窟攀仙桂，何似冥山破铁围。人间强认假生死，世上本无真是非。浓欢殢春梦，晚景叹残晖。梦断日沈真可笑，输却禅人向上机。遮眼开经卷，蒙头坏衲衣。息念融凡圣，无心应顺违。震风威，横担楖栗万山归。","dynasty":"元代","title":"和张敏之鸣凤曲韵"}
{"author":"耶律楚材","content":"富贵无心羡五侯，随时俯仰浪西游。断无事业留千古，静看英雄横九州。白雁纵传遐域信，黄华却负故园秋。苍生未济归何益，一见吾山一度羞。","dynasty":"元代","title":"和竹林一禅师韵"}
{"author":"耶律楚材","content":"古晋君实世所知，幽轩佳号两相宜。长鲸海量嫌甜酒，彩笔天才笑小诗。七步赋成文灿烂，千钟不惜锦淋漓。何当杖屦游平水，得预君家吟醉时。","dynasty":"元代","title":"题平阳李君实吟醉轩"}
{"author":"耶律楚材","content":"华亭髣髴旧时舟，又见吾师钓直钩。只道梦中重作梦，不知愁底更添愁。曾参活句垂青眼，未得生侯已白头。撇下尘嚣归去好，谁能骑鹤上扬州。","dynasty":"元代","title":"蒲华城梦万松老人"}
{"author":"耶律楚材","content":"銮舆秋狝猎南冈，鹿尾分甘赐尚方。浓色殷殷红玉髓，微香馥馥紫琼浆。韭花酷辣同葱薤，芥屑差辛类桂姜。何似毡根蘸浓液，邀将诗客大家尝。","dynasty":"元代","title":"鹿尾"}
{"author":"耶律楚材","content":"雪压山峰八月寒，羊肠樵路曲盘盘。千岩竞秀清人思，万壑争流壮我观。山腹云开岚色润，松巅风起雨声乾。光风满贮诗囊去，一度思山一度看。","dynasty":"元代","title":"过金山用人韵"}
{"author":"耶律楚材","content":"谁识云中李谪仙，诗如文锦酒如川。十亩良园君有趣，一廛薄土我无缘。旧恨常来春梦里，新吟不到客愁边。明朝分手天涯去，他日相逢又几年。","dynasty":"元代","title":"过云中赠别李尚书"}
{"author":"耶律楚材","content":"十方世界是全身，气宇如王绝比伦。与夺机中明主客，正偏位里辨君臣。眠云卧月辞三岛，鼓腹讴歌预四民。了了了时谁可晓，闲人元不是闲人。","dynasty":"元代","title":"和百拙禅师韵"}
{"author":"耶律楚材","content":"古晋君实世所知，幽轩佳号两相宜。长鲸海量嫌甜酒，彩笔天才笑小诗。七步赋成文灿烂，千钟不惜锦淋漓。何当杖屦游平水，得预君家吟醉时。","dynasty":"元代","title":"题平阳李君实吟醉轩"}
{"author":"耶律楚材","content":"湛然寱语寄西堂，此个因缘果异常。阳老十门刚结案，钦公五派强分赃。剑逢剑客须拈出，诗遇诗人何必藏。居士病多谙药性，圣安得效不传方。","dynasty":"元代","title":"从圣安澄老借书"}
{"author":"耶律楚材","content":"殷勤敬礼辟支牙，缘在西庵居士家。午夜飞光惊晓月，六时腾焰灿朝霞。一番顶带因初结，七转生天果不差。庸士执方犹未信，防风安得骨专车。","dynasty":"元代","title":"题西庵所藏佛牙二首其一"}
{"author":"耶律楚材","content":"旃檀奁里贮灵牙，来自中天尊者家。莹色冷夺秋夜月，真光明射晚晴霞。本同舍利元无别，疑是金刚事有差。犹忆广长舌左右，咀嚼风雨震雷车。","dynasty":"元代","title":"题西庵所藏佛牙二首其二"}
{"author":"耶律楚材","content":"旧山盟约已愆期，一梦十年尽觉非。瀚海路难人去少，天山雪重雁飞稀。渐惊白发宁辞老，未济苍生曷敢归。去国迟迟情几许，倚楼空望白云飞。","dynasty":"元代","title":"和移剌继先韵二首其一"}
{"author":"耶律楚材","content":"八月阴山雪满沙，清光凝目眩生花。插天绝壁喷晴月，擎海层峦吸翠霞。松桧丛中疏畎亩，藤萝深处有人家。横空千里雄西域，江左名山不足誇。","dynasty":"元代","title":"过阴山和人韵其三"}
{"author":"耶律楚材","content":"一圣龙飞德足称，其亡凛凛涉春冰。千山风烈来从虎，万里云垂看举鹏。尧舜徽猷无阙失，良平妙算足依凭。华夷混一非多日，浮海长桴未可乘。","dynasty":"元代","title":"过闾居河四首其三"}
{"author":"耶律楚材","content":"山接青霄水浸空，山光滟滟水溶溶。风回一镜揉蓝浅，雨过千峰泼黛浓。","dynasty":"元代","title":"过济源登裴公亭"}
{"author":"耶律楚材","content":"秋思而今不入时，平和节奏苦嫌迟。香山旧谱重拈出，不问知音知不知。","dynasty":"元代","title":"弹秋思用乐天韵二绝示景贤其一"}
{"author":"耶律楚材","content":"不如归去乐馀龄，百岁光阴有几程。文史三冬输曼倩，田园二顷忆渊明。宾朋冷落绝交分，亲戚团栾说话情。植杖耘耔聊自适，笑观南亩绿云平。","dynasty":"元代","title":"壬午西域河中游春十首其九"}
{"author":"耶律楚材","content":"蔼蔼英声镇北州，非熊人物本风流。时逢佳客开青眼，久领元戎尚黑头。已发丰城神剑出，休嗟暗室夜光投。驱兵经略关中了，题遍长安旧酒楼。","dynasty":"元代","title":"和非熊韵"}
{"author":"耶律楚材","content":"昔年曾赏沁园春，今日重来迹已陈。水外无心修竹古，雪中含恨瘦梅新。垣颓月榭经兵火，草没诗碑覆劫尘。羞对覃怀昔时月，多情依旧照行人。","dynasty":"元代","title":"过沁园"}
{"author":"耶律楚材","content":"廷臣侍从蔑前驱，道侣忻奔迓使车。县吏喜闻新号令，村民争认旧中书。累累山果盈磁钵，薄薄浊醪半瓦壶。隐逸竞询新事迹，几时迁洛卜新都。","dynasty":"元代","title":"过太原南阳镇题紫薇观壁三首其一"}
{"author":"耶律楚材","content":"行尽遐陬万里山，十年飘泊困征鞍。春风燕语归心切，夜月猿啼客梦残。圣世因时行夏正，愚臣嗜数愧春官。谁知贤帅开青眼，扫洒西庵召我餐。","dynasty":"元代","title":"再用韵谢非熊召饭"}
{"author":"耶律楚材","content":"去岁云川始见君，澄澄胸次净无尘。山南第一圭璋士，冀北无双柱石臣。万里云松斜谷外，千竿水竹渭河滨。他年归隐重相访，无影林间别有春。","dynasty":"元代","title":"再用韵以美抟霄之德"}
{"author":"耶律楚材","content":"龙冈医隐本知机，薰莸同盘辨者稀。廊庙虚名无意恋，林泉夙愿与心违。羡君绰绰有馀裕，笑我皇皇无所归。尚忆当年垂钓处，一江烟雨静霏霏。","dynasty":"元代","title":"和景贤十一首其十一"}
{"author":"耶律楚材","content":"龙庭十载典南讹，再品朱弦韵未和。美湩千钟聊当酒，纯音三弄且充歌。","dynasty":"元代","title":"和景贤七绝其二"}
{"author":"耶律楚材","content":"不在寻求不在参，谁分西北与东南。云川试入西庵去，三圣元来共一庵。","dynasty":"元代","title":"再和西庵上人韵"}
{"author":"耶律楚材","content":"不肯参禅不读书，徒喧口鼓说真如。未能即色明真色，只道无馀已有馀。法眼凋残浮海去，沩山寂寞少人居。一从三圣承当后，季世寥寥无瞎驴。","dynasty":"元代","title":"再和万寿润禅师书字韵五首其一忧道"}
{"author":"耶律楚材","content":"知公已得夜明符，任运腾腾无所拘。见说金城多长者，有人青眼待君无。","dynasty":"元代","title":"和金城宝宫旭公禅师三绝其一"}
{"author":"耶律楚材","content":"圣人开运忆斯年，睿智文明禀自天。旁午衣冠游北海，纵横耕钓满居延。月氏入贡称属国，日本观光列户编。威震西溟千万里，汉唐鸿业亦虚传。","dynasty":"元代","title":"继宋德懋韵三首其一"}
{"author":"耶律楚材","content":"吾山吾山予将归。予将归，深溪苍松围茅亭，扃扃柴扉。水边林下，琴书乐矣，水边林下，琴书乐矣，不许市朝知。猿鹤悲，吾山胡不归！","dynasty":"元代","title":"吾山吟"}
{"author":"耶律楚材","content":"岩廊深责忝疑丞，位重材轻负宠荣。猾虏七擒输葛亮，奇谋六出愧陈平。未行礼乐常如歉，欲挂衣冠似不情。何日对君言我志，夜阑秉烛笑谈倾。","dynasty":"元代","title":"和渔阳赵光祖二诗其一"}
{"author":"耶律楚材","content":"殷勤敬礼辟支牙，缘在西庵居士家。午夜飞光惊晓月，六时腾焰灿朝霞。一番顶带因初结，七转生天果不差。庸士执方犹未信，防风安得骨专车。","dynasty":"元代","title":"题西庵所藏佛牙二首其一"}
{"author":"耶律楚材","content":"碧玉声中步月歌，弹来弹去不嫌多。从教人笑成琴癖，老子佯呆不管他。","dynasty":"元代","title":"弹秋宵步月秋夜步月二曲"}
{"author":"耶律楚材","content":"云中豪杰构东堂，便请禅师蚤发装。自有东山铁馂馅，不妨拈出大家尝。","dynasty":"元代","title":"请住东堂"}
{"author":"耶律楚材","content":"寂寞河中府，临流结草庐。开樽倾美酒，掷网得新鱼。有客同联句，无人独看书。天涯获此乐，终老又何如。","dynasty":"元代","title":"西域河中十咏其二"}
{"author":"耶律楚材","content":"云中栖隐养雄豪，我爱先生一著高。鼓腹诗鸣光圣世，雄文端可继离骚。","dynasty":"元代","title":"和李汉臣韵四首其三"}
{"author":"耶律楚材","content":"圣主龙飞日月新，微才忝预股肱臣。民财已阜钱如水，驲骑长闲塞不尘。威镇西陲输定远，宴开东阁慕平津。何如收拾琴书去，林下衣冠作舜民。","dynasty":"元代","title":"和郑寿之韵"}
{"author":"耶律楚材","content":"大安之季君政乖，屯爻用事符云雷。边军骄懦望风溃，燕南赵北飞兵埃。民财已竭转输困，元元思治如望梅。太白经天守帝座，长星勾巳坼中台。玄台密表告天道，灾妖变异无不该。奸臣搆祸谋不轨，鱼鳞鳞首侵宸阶。喋血京师万人死，君臣自此相嫌猜。居庸失守紫荆破，天兵掣电腾八垓。潜议迁都避凶祸，衔枚半夜宫门开。河表偷生聊自固，京城留后除行台。力穷食尽计安出，元戎守节甘自栽。虬龙奋迅脱大难，微波沈滞独黄能。王师神武本不杀，一发鹿台能散财。威声远震陕洛惧，势同拉朽如枯摧。髯公退缩养愚拙，白麻一旦天边来。万里龙庭谒天子，轺车轧轧风尘埋。言轻无用自缄嘿，浮沈鹓鹭相趋陪。布幕毡庐庇风雨，日中一食如持斋。瀚海波声寒汹涌，金山峰势高崔嵬。十年行役亦艰苦，盐车强驾同驽骀。美湩如饴润喉吻，仃伶独拨寒炉灰。故园梦断几千里，燕然回首白云堆。弹铗悲歌望明月，山城明月空徘徊。往事如丝不敢忆，令人感慨生馀哀。圣人继运践九五，欢声腾沸天之涯。万国梯航喜奔走，币帛交列陈琼瑰。天子恩威溢中外，远迩翕然无不怀。四民乐业庶政举，宗臣戮力诸王谐。行殿受朝设钟鼓，明堂祭祀陈大罍。卿云轮菌自纷郁，妖星不复侵天街。否道已穷受诸泰，人心已顺天心回。制度一新从简略，禁网疏阔如天恢。贤材尚隐若冥雁，区区弋人何慕哉。自惭忝位司钧轴，可怜多士无梯媒。愿学留侯引年去，不与赤松游蓬莱。闾阳旧隐度残朽，扁舟蓑笠江湖崖。","dynasty":"元代","title":"用张道亨韵"}
{"author":"耶律楚材","content":"主人开宴醉华胥，一派丝篁沸九衢。黯紫葡萄垂马乳，轻黄杷榄灿牛酥。金波泛蚁斟欢伯，雪浪浮花点酪奴。忙里偷闲谁若此，西行万里亦良图。","dynasty":"元代","title":"赠蒲察元帅七首其六"}
{"author":"耶律楚材","content":"诚之识我二十年，不读经书不学禅。误尔儒冠好投笔，过人勋业好加鞭。浣花溪畔春如画，濯锦江边酒似川。壮岁从军真乐事，邓侯遗躅勉争先。","dynasty":"元代","title":"送门人刘复亨征蜀"}
{"author":"耶律楚材","content":"忝位台司岁月深，中书自笑不如岑。殷周礼乐真予事，唐舜规模本素心。郑五每惭难作相，胥靡终欲强为霖。陇西妙语虚推奖，舒卷寒窗尽日吟。","dynasty":"元代","title":"李庭训和予诗见寄复用元韵以谢之"}
{"author":"耶律楚材","content":"劫外风光别，人间日月迁。南洲添一岁，北海又二年。荣利蜗黏壁，功名蚁慕膻。万缘都放下，好扣祖师禅。","dynasty":"元代","title":"元日劝忘忧进道"}
{"author":"耶律楚材","content":"冲霄酷爱玉泉诗，愧我年来无好辞。录寄新诗三十首，莫教俗子等闲知。","dynasty":"元代","title":"录寄新诗呈冲霄"}
{"author":"耶律楚材","content":"琴书吾子尽幽欢，随分消磨日月闲。佳句典刑传四海，水仙声韵彻三山。每惭木李投君去，却得琼瑶报我还。从此龙冈开廪藏，徽边笔下更无悭。","dynasty":"元代","title":"寄景贤一十首其七"}
{"author":"耶律楚材","content":"天涯九日出龙沙，冬后冬前却到家。馈运功成须报我，好游天汉上浮槎。","dynasty":"元代","title":"送王璘行"}
{"author":"耶律楚材","content":"运出三爻兑，龙飞九五乾。要荒归化育，豪哲入陶甄。有幸恩涵海，无私德应天。偏师收百越，一鼓下三川。天子能身正，元戎不自贤。重光道同轨，累圣德相联。策决九重内，功归万乘权。群雄哀稽颡，多士喜摩肩。辅弼规左右，丞疑赞后前。开夷逾汉武，平叛跨周宣。冠盖通穷域，车书过古埏。览机云母障，受谏翠华軿。款塞诸蛮洞，来朝百济船。降王趋陛阙，强虏列氓编。净扫妖氛变，潜消烽火烟。词臣游馆阁，幽隐起林泉。尧舜文明盛，商姬礼乐全。九成合古奏，二雅咏新篇。世卜千百世，年斯亿万年。宗亲成蒂固，国祚等瓜绵。圣政舆人颂，天威万古传。勉旃封禅事，不用策安边。","dynasty":"元代","title":"和冀先生韵"}
{"author":"耶律楚材","content":"风拂新芳映短墙，典型依约类丁香。梅花欲谢渠先坼，消得东君为汝忙。","dynasty":"元代","title":"咏探春花用高冲霄韵"}
{"author":"耶律楚材","content":"桐孙元采峄阳林，万里携来表素心。聊尔赠君为土物，也教人道有知音。","dynasty":"元代","title":"和景贤七绝其五"}
{"author":"耶律楚材","content":"抛梁南，一带南山挹翠岚。创筑和林建宫室，酂侯功业冠曹参。","dynasty":"元代","title":"和林城建行宫上梁文其二"}
{"author":"耶律楚材","content":"资生无畏济人深，便见能仁六度心。尘世捐财矜苦厄，寒林洒饭拔幽沈。既临巨海钩神物，试叩洪钟伺好音。今日湛然攀旧例，珠缨休惜挂祗林。","dynasty":"元代","title":"和抟霄韵代水陆疏文因其韵为诗十首其一"}
{"author":"耶律楚材","content":"兴亡千古事，胜负一枰棋。感恨空兴叹，悲吟乃赋诗。三皇崇道德，五帝重仁慈。礼废三王谢，权兴五伯漓。焚书嫌孔孟，峻法用高斯。政出人思乱，身亡国亦随。阿房修象魏，徐福觅灵芝。偶语真虚禁，长城信谩为。只知秦失鹿，不觉楚亡骓。约法三章日，恩垂四百基。汉兴学校启，文作典章施。黩武疲中夏，穷兵攘四夷。嗣君恩稍失，刘氏德难衰。新室虽兴难，真人已御期。魏吴将奋起，灵献自荒嬉。贼子权移汉，奸臣坞筑郿。三朝如峙鼎，四海若棼丝。才奉山阳主，已生司马师。仲谋服孟德，葛亮倍曹丕。惟晋成独统，平吴混八维。有初终鲜克，居治乱谁思。蝉鬓充兰掖，羊车绕竹岐。孙谋无远虑，神器委痴儿。国事归椒室，民饥询肉糜。为人昧菽麦，闻蟆问官私。卫瓘尝几谏，何曾已预知。五胡云扰攘，六代电奔驰。川谷流腥血，郊原厌积尸。天光分耀日，地里裂瓜时。历数当归李，驱除暂假隋。西陲开鄯善，东鄙讨高丽。鸾驾如江国，龙舟泛汴漪。锦帆遮水面，粉浪污河湄。府藏金帛积，生灵气力疲。盗贼天下起，章奏禁中欺。海内空龙战，河东有凤姿。元戎展鹰犬，颉利助熊罴。奉表遵朝命，尊王建义旗。经营于盗手，禅让托君辞。豪哲归吾彀，要荒入我羁。太宗真令主，贞观有皇规。正美开元治，俄成天宝悲。曲江还故里，林甫领台司。裂土封三国，缠头爱八姨。霓裳犹未罢，鼙鼓恨来迟。逆寇陵丹阙，君王舍翠眉。两京贼党灭，方镇重权移。朱李元堪叹，石刘亦可嗤。九州重搆乱，五代荐荒饥。辽宋分南北，翁孙讲礼仪。宣和风侈靡，教主德庸卑。背约绝邻好，兴师借寇资。悬知丧唇齿，何事撤籓篱。失地人皆怨，蒙尘悔可追。辽家遵汉制，孔教祖宣尼。焕若文章备，康哉政事熙。朝廷严衮冕，郊庙奏埙篪。校猎温驰射，行营习正奇。南州走玉帛，诸国畏鞭笞。天祚骄人上，朝鲜叛海涯。未终三百祀，不免一朝危。鸭绿金朝起，桑乾玉玺遗。后辽兴大石，西域统龟兹。万里威声震，百年名教垂。武元平宋地，殷礼杂宗姬。治国崇文事，拔贤尚赋词。邦昌君洛汭，刘豫立青淄。大定民兴咏，明昌物适宜。日中须景昃，月满必光亏。肘腋独夫难，丘墟七庙隳。北朝天辅佑，南国俗疮痍。天子潜巡狩，宗臣严守陴。山西尽荆枳，河朔半豺狸。食尽谋安出，兵羸力不支。长围重数匝，久困再周期。太液生秋草，姑苏游野麋。忠臣全节死，馀众入降麾。文献生三子，东丹第八枝。虚名如画饼，遗业学为箕。自笑蓬垂鬓，谁怜雪满髭。抚膺长感慨，搔首几嗟咨。车盖知何处，衣冠问阿谁。自天明下诏，知我素通蓍。发轫装琴剑，登车执策绥。穹庐或白黑，驿骑半黄駓。肥脔白如瓠，琼浆甘似饴。天山连北府，瀚海过西伊。天马穷渤澥，神兵过月氏。感恩承圣敕，寄住到寻罳。春色多红树，秋波总绿陂。不须赊酒饮，随分有驴骑。畎亩栖禾粟，园林足果梨。舂粳光璨玉，煮饭滑流匙。圣祖方轻举，明君应乐推。龙庭陈大礼，原庙献明粢。万国朝金陛，千官列玉墀。求贤为辅弼，举我忝丞疑。才德真为慊，颠危不解持。愿从麋鹿性，岂恋凤凰池。投老谁为伴，黄山有敏之。","dynasty":"元代","title":"怀古一百韵寄张敏之"}
{"author":"耶律楚材","content":"廷臣侍从蔑前驱，道侣忻奔迓使车。县吏喜闻新号令，村民争认旧中书。累累山果盈磁钵，薄薄浊醪半瓦壶。隐逸竞询新事迹，几时迁洛卜新都。","dynasty":"元代","title":"过太原南阳镇题紫薇观壁三首其一"}
{"author":"耶律楚材","content":"水外犹逢水，山前更有山。元知非内外，更不在中间。测海才盈掬，窥天见一斑。枢机谩竭世，一笔请君删。","dynasty":"元代","title":"次韵黄华和同年九日诗十首其十"}
{"author":"耶律楚材","content":"酒仙飘逸不知茶，可笑流涎见曲车。玉杵和云舂素月，金刀带雨剪黄芽。试将绮语求茶饮，特胜春衫把酒赊。啜罢神清淡无寐，尘嚣身世便云霞。","dynasty":"元代","title":"西域从王君玉乞茶因其韵七首其四"}
{"author":"耶律楚材","content":"龙冈才德古来无，敏捷新诗正起予。词翰双全妙天下，银钩深似鲁公书。","dynasty":"元代","title":"和景贤二绝其二"}
{"author":"耶律楚材","content":"仲文曾作黑头公，辅弼明时播美风。治粟货泉流冀北，提刑奸迹屏胶东。笑观桃李新恩遍，拜扫松楸老计终。西域故人增喜色，万全良策不谋同。","dynasty":"元代","title":"寄仲文尚书"}
{"author":"耶律楚材","content":"晋祠山水冠人间，好请希公向此闲。饭了蒙头三觉睡，逢人休说赵州关。","dynasty":"元代","title":"请希庵主住晋祠奉圣寺开堂疏"}
{"author":"耶律楚材","content":"寥落龙沙寄此生，情钟我辈岂无情。参商管鲍贤朋友，南北机云好弟兄。莲叶飘香思晚浦，梅花飞雪梦春城。故园日夜归心切，未济斯民不敢行。","dynasty":"元代","title":"和武川严亚之见寄五首其五"}
{"author":"耶律楚材","content":"抛梁西，碧海寒涛雪拍堤。臣庶称觞来上寿，嵩呼拜舞一声齐。","dynasty":"元代","title":"和林城建行宫上梁文其三"}
{"author":"耶律楚材","content":"方外闲人天一隅，因风寄我紫云腴。起予妙理欺欢伯，涤我枯肠压酪奴。琥珀精神浑彷佛，葡萄滋味较锱铢。禅师远弃桃源路，日日寻山摘此无。","dynasty":"元代","title":"谢禅师□公寄闾山紫玉"}
{"author":"耶律楚材","content":"下马如虹气焰雄，惊人诗笔有谁同。银钩老字学颜体，玉振奇辞类国风。今日白衣聊养素，他年皇屋好推忠。经营江左须豪哲，占取云台第一功。","dynasty":"元代","title":"和张善长韵"}
{"author":"耶律楚材","content":"万里东皇不失期，园林春老我来迟。漫天柳絮将飞日，遍地梨花半谢时。异域风光特秀丽，幽人佳句自清奇。临风畅饮题玄语，方信无为无不为。","dynasty":"元代","title":"游河中西园和王君玉韵四首其一"}
{"author":"耶律楚材","content":"寂寞河中府，遗民自足粮。黄橙调蜜煎，白饼糁糖霜。漱旱河为雨，无衣垄种羊。一从西到此，更不忆吾乡。","dynasty":"元代","title":"西域河中十咏其十"}
{"author":"耶律楚材","content":"闻君久得煎茶赋，故我先吟投李诗。为报君侯休吝惜，照人琼玖算多时。","dynasty":"元代","title":"从国才索闲闲煎茶赋"}
{"author":"耶律楚材","content":"十载西游志已灰，南征又自大梁回。扶持佛日惭无力，赞翊皇风愧不才。旧约未能林下去，新诗常寄日边来。何时杖履烟霞里，一笑伸眉得共陪。","dynasty":"元代","title":"和威宁珍上人韵"}
{"author":"耶律楚材","content":"风流彩扇出西州，寄与白莲老社头。遮日招风都不碍，休从侍者索犀牛。","dynasty":"元代","title":"寄孔雀便面奉万松老师"}
{"author":"耶律楚材","content":"超佛越祖透真空，也与沩山说梦同。面貌眼睛鼻孔里，大千沙界一沤中。","dynasty":"元代","title":"丙申上元夜梦中有得"}
{"author":"耶律楚材","content":"十月澄江彻底冰，梅花江路破瑶英。寒斋冷坐人无寐，雪映书窗一夜明。","dynasty":"元代","title":"洞山五位颂"}
{"author":"耶律楚材","content":"天兵出云中，一战平城破。居庸守将亡，京畿游骑逻。有客赴澶渊，无人送临贺。奸臣兴弑逆，时君远迁播。圣主得中原，明诏求王佐。胡然北海游，不得南阳卧。宠遇命前席，客星侵帝座。万里金山行，三经玉门过。于阗岁贡修，燉煌兵势挫。国维张礼义，民生重食货。黜陟九等分，幽明三载课。小人绝觊觎，贤才无轗轲。功名本忌盈，庙堂难久坐。老矣盍归来，归欤可重和。俯仰不心惭，宽弘从面唾。清浊自沙汰，精粗任扬簸。赋性嗜疏闲，高眠乐慵惰。苍鸡粗庖充，黄犊足梨拖。幼子事耕锄，老妻供碓磨。随分养馀龄，虽饥而不饿。","dynasty":"元代","title":"和平阳张彦升见寄"}
{"author":"耶律楚材","content":"西域渠魁运已终，天兵所指破金墉。崇朝驲骑驰千里，一夜捷书奏九重。鞭策不须施犬马，庙堂良算足夔龙。北窗高卧薰风里，尽任他人笑我慵。","dynasty":"元代","title":"河中春游有感五首其四"}
{"author":"耶律楚材","content":"尘世春风岁又迁，僚属来贺古川前。谁知万法生心上，不觉双毛落鬓边。人生能得几緉屐，文章不直一文钱。威音那畔乾坤别，且道而今是几年。","dynasty":"元代","title":"旦日遗从祖"}
{"author":"耶律楚材","content":"旭老今年锥也无，粪堆却得旧明珠。穹庐半夜无灯烛，请尽平安一纸书。","dynasty":"元代","title":"和金城宝宫旭公禅师三绝其三"}
{"author":"耶律楚材","content":"当年元拟得封侯，一误儒冠入士流。赫赫凤鸾捐腐鼠，区区蛮触战蜗牛。未能离欲超三界，必用麾旄混九州。致主泽民元素志，陈书自荐我无由。","dynasty":"元代","title":"感事四首其二"}
{"author":"耶律楚材","content":"劫外风光别，人间日月迁。南洲添一岁，北海又二年。荣利蜗黏壁，功名蚁慕膻。万缘都放下，好扣祖师禅。","dynasty":"元代","title":"元日劝忘忧进道"}
{"author":"耶律楚材","content":"雨萧萧，风萧萧，对床谈道彻清宵。欲画太虚无面目，慎无落笔污冰绡。人间平地风波起，反笑于陵啖螬李。富贵荣华都几时，迷者孰能死前死。须弥芥子云相容，神通妙用不空空。劫火洞然渠不坏，纸鸢能禦毗蓝风。龙象腾骧何绰绰，回视驽骀空矍铄。悟时一语透尘沙，安用才学恃宏博。维摩方丈傍无边，个中无碍散花天。回途稳稳步双莲，得玄鸟道横晴烟。","dynasty":"元代","title":"和南质张学士敏之见赠七首其三"}
{"author":"耶律楚材","content":"枯肠搜尽数杯茶，千卷胸中到几车。汤响松风三昧手，雪香雷震一枪芽。满囊垂赐情何厚，万里携来路更赊。清兴无涯腾八表，骑鲸踏破赤城霞。","dynasty":"元代","title":"西域从王君玉乞茶因其韵七首其六"}
{"author":"耶律楚材","content":"俊老荼毗四十年，前身是我误相传。香山声价喧天下，争似衰翁不会禅。","dynasty":"元代","title":"和松菊堂主人照老见寄三诗其三"}
{"author":"耶律楚材","content":"院深深，籁萧萧，伽陀舒卷度兰宵。若解荷心系珠露，便能天外裁云绡。大觉空生一沤起，悟斯独有屏山李。穿透楞严第一机，方信庵中人不死。个里家风针不容，梦回六趣大千空。道人受用本无尽，明月薄𠜱细切风。香象朋从威绰绰，独跳狂獐空矍铄。悲心起处了无私，济度尘沙恩广博。不涉中流离两边，下无大地上无天。无人无佛台无莲，萋萋碧草生芳烟。","dynasty":"元代","title":"和南质张学士敏之见赠七首其四"}
{"author":"耶律楚材","content":"安得长绳系日乌，天涯老却旧耕夫。林泉放旷输君乐，沙漠淹留笑我愚。虎战每惊涉虎尾，龙飞不得采龙须。文章毕竟成何事，富贵元知不可图。","dynasty":"元代","title":"和连国华三首其二"}
{"author":"耶律楚材","content":"古晋君实世所知，幽轩佳号两相宜。长鲸海量嫌甜酒，彩笔天才笑小诗。七步赋成文灿烂，千钟不惜锦淋漓。何当杖屦游平水，得预君家吟醉时。","dynasty":"元代","title":"题平阳李君实吟醉轩"}
{"author":"耶律楚材","content":"睢阳三绝从来传，坡仙铁杖为之先。宋朝四美岂易得，地君神器称手贤。了然居士隐洛瀍，读书好古有积年。擒龙捉日获二宝，宝之凿栋屋壁穿。龙庭万里叠山川，欲来馈我嗟无缘。将夺固与此理玄，慇勤携赠陈与田。陈田今岁来朝天，惠然出赐穹庐前。乌虬入手苍壁悬，恍然遗世如登仙。长蛟倚壁光娟娟，鳞介欲生如蜿蜒。澄澄秋月莹朝镜，须臾洗尽余腥膻。足方法地顶法乾，四十五节松柏坚。七尺乌金三十两，微簧瑟瑟鸣哀蝉。云顶纤纤空腹圆，十三玉柱鸿翩翩。耽耽云坐踞猛虎，岩岩山口双双弦。铁君伴我游林泉，足疾顿减冲云烟。临风三弄碎琼玉，清商秋水声涓涓。安仁得此如临渊，子聃求杖不惜钱。湛然坐受匪劳力，不胜其服心胡然。西方讽我求终焉，故令二友相招延。抱桐扶杖闾山巅，举觞笑咏秋风边。","dynasty":"元代","title":"谢西方器之赠阮杖"}
{"author":"耶律楚材","content":"我欲归休与愿违，而方知命正宜归。闾山自有当年月，一舸西风赋式微。","dynasty":"元代","title":"送侄九龄行"}
{"author":"耶律楚材","content":"试和新诗寄郑君，无言谈道不闻闻。治心更索捐中道，养性浑如鞭后群。玄语谆谆非是说，真书历历不关文。儒生刺教嫌虚诞，得意忘言孔子云。","dynasty":"元代","title":"和景贤十一首其四"}
{"author":"耶律楚材","content":"君有蛮儿我已知，湛然援笔上新诗。翠眉已惹禅心动，玉颊休教獭髓医。旧有药炉虽竭底，新来鼎器却扶衰。隆隆玉准能青眼，不解云霓也自宜。","dynasty":"元代","title":"复用前韵戏呈龙冈居士兼善长诗友二首其一"}
{"author":"耶律楚材","content":"蓬山北海游，珥笔陈良谋。徒步而南来，意气凌马周。贪吏乱法令，如茨不可束。子中有大志，每甘胯下辱。他日得从龙，其锋谁敢触。今日君子来，非为五斗粟。君子慎择术，痛恨陪全真。调心正是妄，堪笑学鸟伸。一日错下脚，万劫含酸辛。平生大梦中，不识庵中人。一言赠吾子，宗匠宜相亲。","dynasty":"元代","title":"和刘子中韵"}
{"author":"耶律楚材","content":"书满穹庐酒满樽，龙冈召我谢殷勤。琴中别有无弦曲，醉里开怀举似君。","dynasty":"元代","title":"和景贤召饮韵"}
{"author":"耶律楚材","content":"汾水禅师个里人，杖藜寻我过清源。半盂红果情何厚，一盏青灯话细论。山水景中君适意，兵戈堆里我消魂。他年相约云深处，松竹萧萧静掩门。","dynasty":"元代","title":"过清源赠法云禅师"}
{"author":"耶律楚材","content":"幽人寥落思无穷，付与轩昂一曲终。欲罢不能行且止，泣麟嗟凤鼓悲风。","dynasty":"元代","title":"又和景贤四绝其三"}
{"author":"耶律楚材","content":"昨朝命我初无兴，今日寻君不在家。不问主人都饮尽，醉吟倒载黑毡车。","dynasty":"元代","title":"景贤召予饮以事不果翌日予访景贤值出予开樽尽醉而归留诗戏之"}
{"author":"耶律楚材","content":"西征军旅未还家，六月攻城汗滴沙。自愧不才还有幸，午风凉处剖新瓜。","dynasty":"元代","title":"西域尝新瓜"}
{"author":"耶律楚材","content":"秋水清声忽变商，龙冈曾遗二山羊。今年祗奉诗三首，为报先生鹿尾浆。","dynasty":"元代","title":"遗龙冈鹿尾二绝其一"}
{"author":"耶律楚材","content":"十年不得舞衣班，行尽天涯万里山。黄阁伴食空皓首，苍生未济漫胡颜。新朝兵革征方急，旧隐烟霞尚未还。衮衮簿书尘满眼，衰翁奚暇谒松关。","dynasty":"元代","title":"过天宁寺用彦老韵二首其一"}
{"author":"耶律楚材","content":"世间何事最为欢，争似能偷忙里闲。得遇夜晴须对月，每逢春盛强登山。无钱沽酒和衣典，图利吟诗倍本还。绮语千章琴百曲，莫教风月笑人悭。","dynasty":"元代","title":"寄景贤一十首其八"}
{"author":"耶律楚材","content":"谢君千里远相寻，倾盖交欢气义深。笔砚生涯无异志，金兰气味本同心。挥毫解赋登高句，缓轸能弹对竹琴。此去鳞鸿知有便，临风无吝寄芳音。","dynasty":"元代","title":"和李邦瑞韵二首其二"}
{"author":"耶律楚材","content":"风流彩扇出西州，寄与白莲老社头。遮日招风都不碍，休从侍者索犀牛。","dynasty":"元代","title":"寄孔雀便面奉万松老师"}
{"author":"耶律楚材","content":"衣龙钟，鬓飘萧，穹庐停烛坐寒宵。翰林遣介赠佳句，虿芒鸟迹书生绡。既倒狂澜再扶起，昔有谪仙原姓李。今日龙庭忽见君，谁道当年太白死。文章气象难形容，腾龙翥凤游秋空。笔力万钧神鬼泣，雷轰电掣驱疾风。馀裕喜君能绰绰，鼓舞为君予矍铄。解读奇字笑扬雄，识厌张华能物博。与君握手天山边，举觞相嘱望青天。他年雅社结白莲，林泉杖屦冲云烟。","dynasty":"元代","title":"和南质张学士敏之见赠七首其七"}
{"author":"耶律楚材","content":"广文怜我失清欢，每著琴书伴我闲。痛忆金声并玉振，酷思流水与高山。诗坛吝啬犹深闭，琴债迁延未肯还。一状如今都领过，龙冈须破两重悭。","dynasty":"元代","title":"寄景贤一十首其六"}
{"author":"耶律楚材","content":"须信希声是大音，猱多则乱吟多淫。世人不识栖岩意，祗爱时宜热闹琴。","dynasty":"元代","title":"爱栖岩弹琴声法二绝其一"}
{"author":"耶律楚材","content":"四众飞书请万松，不消弹指已成功。灯笼證据真谈辨，露柱承当不耳聋。梵行细推无处所，戒坛须信塞虚空。无为济物谁能悉，惟有东垣月拂风。","dynasty":"元代","title":"寄曲阳戒坛会首大师"}
{"author":"耶律楚材","content":"信流乘坎过西天，钵里吞针亦偶然。只道一花刚点额，不知三子暗登肩。既来此世难逃数，且应前生未了缘。俗眼见时难放过，并赃陈首万松轩。","dynasty":"元代","title":"自叙"}
{"author":"耶律楚材","content":"天道不可穷，此理自古然。大暴寿盗蹠，至仁夭颜渊。伟材鲜遭遇，君臣难两全。庸愚厌粱肉，广文寒无毡。未逢知音人，伯牙故绝弦。我爱冯公子，孔教穷高坚。忧道不忧贫，一室如罄悬。却笑庠序生，供荐徒备员。诗书贮便腹，一斗吟百篇。远蹈颜孟迹，近比苏黄肩。宁受胯下辱，不为天下先。升平已有期，上道化日躔。九州成一统，刑赏归朝权。汴梁三战定，乐浪一檄传。先生谒承明，万里来秦川。徒步沙碛中，往复几一年。揲蓍说易传，应诏命席前。十年符亿兆，一世盈十千。男儿志在道，何论胝与胼。一旦得荣遇，闾巷车马填。穷通固由命，何必兴孜煎。用之自可进，舍之便可还。自笑髯中书，有过仍不悛。三代不同礼，勉欲相袭沿。贤人正退隐，强起居官联。冰炭岂共器，安可浑愚贤。可惜和氏姿，庸工浪雕镌。不能作大器，取次成弃捐。潜龙喻君子，或跃或在田。未遂马周志，好垦扬雄廛。伏腊粗酒脯，旦夕充羹饘。穷途不足泣，吊影无自怜。人生一瞬息，日月如玑璇。学道如牧羊，后者为之鞭。离群谢富贵，遁世安林泉。勿学躁进人，扼腕长呼天。","dynasty":"元代","title":"和冯扬善韵"}
{"author":"耶律楚材","content":"我与先生久已欢，而今皆愿老来闲。同舟载棹醉观月，并辔骑驴饱看山。绮句缀成连谱换，纯音弹了着诗还。琴诗此际慵拈出，可怨龙冈为纸悭。","dynasty":"元代","title":"寄景贤一十首其九"}
{"author":"耶律楚材","content":"古木残阳映矮岗，雁行天际写秋光。霜蓑带雨添愁色，晚菊和风送冷香。浊酒三年浑未试，黄粮九月得初尝。龙沙且喜身强健，南望幽人天一方。","dynasty":"元代","title":"和冲霄韵五首其五"}
{"author":"耶律楚材","content":"圆方顶足法高卑，五九苍苍老节奇。一日湛然获二宝，东坡铁杖寂通诗。","dynasty":"元代","title":"用樗轩散人韵谢秀玉先生见惠东坡杖"}
{"author":"耶律楚材","content":"我本东丹八叶花，先生贤祖相林牙。而今四海归王化，明月青天却一家。","dynasty":"元代","title":"赠辽西李郡王"}
{"author":"耶律楚材","content":"澄公屡有寄来书，不著寒温问讯予。老柏依然笼古殿，旃檀无恙锁精庐。金鳞透网三乘外，大隐居廛千载馀。祗有些儿堪恨处，向人刚觅护身符。","dynasty":"元代","title":"寄圣安澄公禅师"}
{"author":"耶律楚材","content":"我爱嵩山堂，山堂秋寂寂。苍烟自摇荡，白云风出入。泠泠溪水寒，细细琴丝湿。离尘欲无事，又有闲踪迹。","dynasty":"元代","title":"和少林和尚英粹中山堂诗韵"}
{"author":"耶律楚材","content":"玉泉珍惜玉泉琴，不遇高人不许心。素轸四三排碧玉，明徽六七粲黄金。临风好奏朝飞曲，对月宜弹清夜吟。赠与龙冈老居士，须教下指便知音。","dynasty":"元代","title":"赠景贤玉涧鸣泉琴"}
{"author":"耶律楚材","content":"当年元拟得封侯，一误儒冠入士流。赫赫凤鸾捐腐鼠，区区蛮触战蜗牛。未能离欲超三界，必用麾旄混九州。致主泽民元素志，陈书自荐我无由。","dynasty":"元代","title":"感事四首其二"}
{"author":"耶律楚材","content":"仲文才笔冠人间，工部坛前第一班。世上久无孔北海，云中谁识谢东山。忘怀诗酒醒还醉，适意琴书乐且闲。野有遗贤犹未用，中书宁得不胡颜。","dynasty":"元代","title":"又和仲文二首其一"}
{"author":"耶律楚材","content":"只打野盘无寺宿，不供糊口趁村斋。上户莫桩虚物力，僧司无得错推排。","dynasty":"元代","title":"黄龙三关颂其三如何是上座生缘"}
{"author":"耶律楚材","content":"接得新诗想笑谈，奇才独步斗之南。纵横风月输君手，惟有枯禅不许参。","dynasty":"元代","title":"又和景贤四绝其四"}
{"author":"耶律楚材","content":"天马西来酿玉浆，革囊倾处酒微香。长沙莫吝西江水，文举休空北海觞。浅白痛思琼液冷，微甘酷爱蔗浆凉。茂陵要洒尘心渴，愿得朝朝赐我尝。","dynasty":"元代","title":"寄贾抟霄乞马乳"}
{"author":"耶律楚材","content":"行雨行云一夜飞，襄王从此莫含悲。蛮儿侍寝龙岗老，恰似柔稊生柳枝。","dynasty":"元代","title":"复用前韵戏呈龙冈居士兼善长诗友二首其二"}
{"author":"耶律楚材","content":"阴山奇胜讵能名，断送新诗得得成。万叠峰峦擎海立，千层松桧接云平。三年沙塞吟魂遁，一夜毡穹客梦清。遥想长安旧知友，能无知我此时情。","dynasty":"元代","title":"过阴山和人韵其四"}
{"author":"耶律楚材","content":"牢落十年扈御营，瑶琴忘尽水仙声。酷思诗酒闲中乐，见说干戈梦里惊。林下因缘千古重，人间富贵一钱轻。此身未退心先退，独有龙冈识我情。","dynasty":"元代","title":"用李德恒韵寄景贤"}
{"author":"耶律楚材","content":"甘荠五溪人不采，两京高价卖秤斤。君方沦落羞看我，我亦飘零懒问君。人远空残眉上黛，愁深不整鬓边云。谁怜古戍寒窗下，新样梭成织锦文。","dynasty":"元代","title":"槐安席上和张梅韵"}
{"author":"耶律楚材","content":"落日萧萧万马声，东南回首暮云横。金朋兰友音书绝，玉轸朱弦尘土生。十里春风别野店，五年秋色到边城。云山不碍归飞梦，夜夜随风到玉京。","dynasty":"元代","title":"思友人"}
{"author":"耶律楚材","content":"天纵吾君大圣人，天兵所指弭烟尘。三齐电扫何须郦，六国雷驱不用秦。诛佞未闻曾请剑，劾奸谁肯试埋轮。伴食黄阁空无辅，自笑龙钟一老臣。","dynasty":"元代","title":"过天德和王辅之四首其一"}
{"author":"耶律楚材","content":"六师严驾渡长河，师不留行谁敢何！千里旌旗翻锦浪，一声金鼓振寒波。殷亡谁道三仁在，康灭空传五子歌。唾手要荒归一统，汉唐鸿业未能过。","dynasty":"元代","title":"过天德和王辅之四首其二"}
{"author":"耶律楚材","content":"积年叨禄领台司，位重才微甚不宜。地上流钱惭晏算，樽前决胜愧良帷。过实声问传人口，似直愚忠结主知。三径荒凉松菊在，他时舍此复何之。","dynasty":"元代","title":"过天德和王辅之四首其三"}
{"author":"耶律楚材","content":"整老先生本素臣，洪才大笔力千钧。沽名不筑传岩版，贾世谁垂渭水纶。舟泛五湖希范蠡，腰悬六印笑苏秦。韦编三绝耽羲易，萧散风神真隐人。","dynasty":"元代","title":"过天德和王辅之四首其四"}
{"author":"耶律楚材","content":"管城从我自燕都，流落遐荒万里馀。半札秋毫裁翡翠，一枝霜竹剪琼琚。锋端但可题尘景，笔下安能划太虚。聊复赠君为土物，中书休笑不中书。","dynasty":"元代","title":"赠李郡王笔"}
{"author":"耶律楚材","content":"游子栖迟久不归，积年温清阙慈闱。囊中昆仲亲书帖，箧内萱堂手制衣。黄犬不来愁耿耿，白云空望思依依。欲凭鳞羽传安信，绿水西流雁北飞。","dynasty":"元代","title":"思亲有感二首其一"}
{"author":"耶律楚材","content":"天仙皎皎素罗裳，淡抹浓涂总不妨。酒晕半潮妃子醉，胭脂初试寿阳妆。肯同桃杏迷蜂蝶，本与松筠傲雪霜。顾影也应悲汉室，临风犹似怨三郎。","dynasty":"元代","title":"红梅二首其二"}
{"author":"耶律楚材","content":"鹫岭默然全是影，毗耶杜口本非真。灯笼露柱呵呵笑，误杀浮生多少人。","dynasty":"元代","title":"太阳十六题其十五降句之一"}
{"author":"耶律楚材","content":"误忝纶恩斗印悬，乏才羞到玉墀前。劾奸封事梦犹诤，许国忠诚老益坚。仁政发从天北畔，捷音来自海西边。从今率土沾王化，礼乐车书共一天。","dynasty":"元代","title":"和武川严亚之见寄五首其四"}
{"author":"耶律楚材","content":"雪溪词翰辉星斗，纸蠹尘蒙诗一首。湛然挥墨试续貂，嗫嚅使人难出口。丁年彭泽解官去，遨游三径真三友。悠然把菊见南山，畅饮东篱醉重九。献陵吴氏治荒园，成趣为名良可取。养高不肯事王侯，闲卧林泉了衰朽。今年扈从过秦川，可怜尚有萧条柳。归计甘输吴子先，丽词已后黄华手。知音谁听断弦琴，临风痛想纱巾酒。嗟乎世路声利人，不知曾忆渊明否？","dynasty":"元代","title":"和黄华老人题献陵吴氏成趣园诗"}
{"author":"耶律楚材","content":"龙沙幽隐子真家，自拨寒泉出浅沙。我愿卜邻穹帐侧，旋分清酌煮新茶。","dynasty":"元代","title":"卜邻一绝寄郑景贤"}
{"author":"耶律楚材","content":"良弼施宅创天宁，却请天宁旧衲僧。为报柏岩休逊让，闲中续出祖师灯。","dynasty":"元代","title":"请柏岩俨公疏"}
{"author":"耶律楚材","content":"晋祠山水冠人间，好请希公向此闲。饭了蒙头三觉睡，逢人休说赵州关。","dynasty":"元代","title":"请希庵主住晋祠奉圣寺开堂疏"}
{"author":"耶律楚材","content":"当年职都水，曾不入其门。德重文章杰，年高道义尊。虽闻传国士，恨不识王孙。韵语如苏武，离骚类屈原。烟霞供好句，江海入雄吞。意气轻三杰，才名冠八元。著述归至赜，议论探深源。藉藉名虽重，区区席不温。家贫谒鲁肃，国难避王敦。北鄙来云内，西边退吐蕃。勉将严韵继，不得细论文。远害虽君智，全身亦圣恩。大才宜应诏，豪气傲司阍。学识光先哲，风流遗后昆。莫寻三岛客，好谒万松轩。六度真光发，三毒妄影奔。素丝忘染习，古镜去尘昏。炉上飞寒雪，胸中洗热烦。到家浑不识，得象固忘言。心月孤圆处，澄澄泯六根。乙未闰月上休日，玉泉书。","dynasty":"元代","title":"德新先生惠然见寄佳制二十韵和而谢之"}
{"author":"耶律楚材","content":"一束三人作一团，了无前后亦无偏。几乎笑杀庞居士，拟问如何便着拳。","dynasty":"元代","title":"梦中赠圣安澄老"}
{"author":"耶律楚材","content":"行令如同车脚圆，你三文后我三钱。直饶道底分明是，也是当年鹦鹉禅。","dynasty":"元代","title":"黄龙三关颂其二我脚何似驴脚"}
{"author":"耶律楚材","content":"我爱湖山好，茆斋绕涧泉。道人闲受用，不使半文钱。","dynasty":"元代","title":"梦中偶得"}
{"author":"耶律楚材","content":"东堂不肯卧西堂，珍御鲜食别样装。枉费青帘三百尺，云中公子不来尝。","dynasty":"元代","title":"和请住东堂疏韵"}
{"author":"耶律楚材","content":"大安之季君政乖，屯爻用事符云雷。边军骄懦望风溃，燕南赵北飞兵埃。民财已竭转输困，元元思治如望梅。太白经天守帝座，长星勾巳坼中台。玄台密表告天道，灾妖变异无不该。奸臣搆祸谋不轨，鱼鳞鳞首侵宸阶。喋血京师万人死，君臣自此相嫌猜。居庸失守紫荆破，天兵掣电腾八垓。潜议迁都避凶祸，衔枚半夜宫门开。河表偷生聊自固，京城留后除行台。力穷食尽计安出，元戎守节甘自栽。虬龙奋迅脱大难，微波沈滞独黄能。王师神武本不杀，一发鹿台能散财。威声远震陕洛惧，势同拉朽如枯摧。髯公退缩养愚拙，白麻一旦天边来。万里龙庭谒天子，轺车轧轧风尘埋。言轻无用自缄嘿，浮沈鹓鹭相趋陪。布幕毡庐庇风雨，日中一食如持斋。瀚海波声寒汹涌，金山峰势高崔嵬。十年行役亦艰苦，盐车强驾同驽骀。美湩如饴润喉吻，仃伶独拨寒炉灰。故园梦断几千里，燕然回首白云堆。弹铗悲歌望明月，山城明月空徘徊。往事如丝不敢忆，令人感慨生馀哀。圣人继运践九五，欢声腾沸天之涯。万国梯航喜奔走，币帛交列陈琼瑰。天子恩威溢中外，远迩翕然无不怀。四民乐业庶政举，宗臣戮力诸王谐。行殿受朝设钟鼓，明堂祭祀陈大罍。卿云轮菌自纷郁，妖星不复侵天街。否道已穷受诸泰，人心已顺天心回。制度一新从简略，禁网疏阔如天恢。贤材尚隐若冥雁，区区弋人何慕哉。自惭忝位司钧轴，可怜多士无梯媒。愿学留侯引年去，不与赤松游蓬莱。闾阳旧隐度残朽，扁舟蓑笠江湖崖。","dynasty":"元代","title":"用张道亨韵"}
{"author":"耶律楚材","content":"道人尘世厌嚣尘，白雪阳春雅意深。万顷松风皆有趣，一溪流水本无心。忘机触处成佳谱，信手拈来总妙音。陶老无弦犹是剩，何如居士更无琴？","dynasty":"元代","title":"和王正夫忆琴"}
{"author":"耶律楚材","content":"无花复无蝶，不似今秋穷。黄花岁岁别，九日年年同。我居北海南，子在西山东。公余会何日，一醉闲愁空。","dynasty":"元代","title":"次韵黄华和同年九日诗十首其三"}
{"author":"耶律楚材","content":"龙飞登九五，历数与天膺。休运绵瓜瓞，功臣列土封。但期酬子志，奚虑枕吾肱。千载圣人出，休嗟见有恒。","dynasty":"元代","title":"和李汉臣韵四首其二"}
{"author":"耶律楚材","content":"万里龙庭白草秋，时时归梦旧渔舟。酌残白酒难成醉，老尽黄花无限愁。久识人心多厌政，喜逢天下已归刘。而今子入中州去，莫惜寒梅寄陇头。","dynasty":"元代","title":"和赵庭玉子贽韵"}
{"author":"耶律楚材","content":"妙舞盘中尘不飞，采莲一曲绕梁悲。慕素鲁蛮独当两，贯珠歌韵柳腰枝。","dynasty":"元代","title":"再用前韵二首其二"}
{"author":"耶律楚材","content":"酷暑炎炎正不禁，一声雷震酿轻阴。救回南亩十分旱，变作西郊三日霖。遍野桑畴青幄密，连天麦垄绿云深。王孙喜雨登楼宴，贳酒黄垆解带金。","dynasty":"元代","title":"戊子喜雨用马朝卿韵二首其一"}
{"author":"耶律楚材","content":"衰翁老矣倦功名，繁简行军笑李程。牛粪火熟石炕暖，蛾连纸破瓦窗明。水中漉月消三毒，火里生莲屏六情。野老不知天子力，讴歌鼓腹庆升平。","dynasty":"元代","title":"壬午西域河中游春十首其十"}
{"author":"耶律楚材","content":"四众飞书请万松，不消弹指已成功。灯笼證据真谈辨，露柱承当不耳聋。梵行细推无处所，戒坛须信塞虚空。无为济物谁能悉，惟有东垣月拂风。","dynasty":"元代","title":"寄曲阳戒坛会首大师"}
{"author":"耶律楚材","content":"骨肉星分天一涯，萱堂何处忆孤儿。排愁正赖无声乐，遗兴学吟有眼诗。丽句日逐三上尔，香醪时复一中之。前年汉使来西域，笑我星星两鬓丝。","dynasty":"元代","title":"思亲有感"}
{"author":"耶律楚材","content":"举世昏昏似醉眠，悲哉不肯救头然。祖师点破新关捩，且指人心教外传。","dynasty":"元代","title":"和贾抟霄韵二绝其一"}
{"author":"耶律楚材","content":"君实洛阳园，花竹秀而野。先生取此意，开园临古社。土阶甃以石，茅亭略其瓦。佳木碧云摇，清泉寒玉泻。开轩扣琴筑，抚景飞觞斝。我来正秋晚，残英折盈把。粲然启一笑，琅然歌二雅。将归且裴回，幽寻未能舍。呼酒尽馀兴，索笔为摸写。缅怀温国公，重名满天下。寥寥二百年，童卒传司马。君侯筑兹圃，如有所慕者。晞颜颜之徒，子亦斯人也。","dynasty":"元代","title":"再过太原题覃公秀野园"}
{"author":"耶律楚材","content":"酷暑炎炎正不禁，一声雷震酿轻阴。救回南亩十分旱，变作西郊三日霖。遍野桑畴青幄密，连天麦垄绿云深。王孙喜雨登楼宴，贳酒黄垆解带金。","dynasty":"元代","title":"戊子喜雨用马朝卿韵二首其一"}
{"author":"耶律楚材","content":"谁识云中李谪仙，诗如文锦酒如川。十亩良园君有趣，一廛薄土我无缘。旧恨常来春梦里，新吟不到客愁边。明朝分手天涯去，他日相逢又几年。","dynasty":"元代","title":"过云中赠别李尚书"}
{"author":"耶律楚材","content":"茶邻药物成邪气，琴伴箫声变郑音。可惜龙冈老居士，却教邪教污真心。","dynasty":"元代","title":"赠景贤"}
{"author":"耶律楚材","content":"桃源仙子忆刘郎，不惮严冬雨雪凉。红雨已先初夏落，妖魂重对小春芳。冷侵绿萼刚舒脸，寒彻朱衣强喷香。谁向荒园慰萧索，数枝无语映斜阳。","dynasty":"元代","title":"和冲霄十月桃花韵二首其一"}
{"author":"耶律楚材","content":"垂衣端拱愧佳兵，文化优游致太平。昨夜濛濛春雨足，松筠花草一时荣。","dynasty":"元代","title":"太阳十六题其七活分"}
{"author":"耶律楚材","content":"不见高阳旧酒徒，临风惆怅几踟蹰。无穷真味思焦尾，有限浮生叹白驹。德望服人输二陆，文章重世愧三苏。散材潦倒浑无用，空作昂藏一丈夫。","dynasty":"元代","title":"和冲霄韵五首其六"}
{"author":"耶律楚材","content":"三台须要趁琵琶，知己相逢两会家。雕斲勿伤石内玉，纵横须放火中花。探玄浑似三杯酒，清兴何消七椀茶。谁识湛然端的处，差徭随分纳些些。","dynasty":"元代","title":"和杨彦广韵"}
{"author":"耶律楚材","content":"梅轩相别又三春，别后文章与日新。不忿散材沾造化，好将幽隐入陶钧。我游北海年垂老，君卧南阳志未申。遥想冰魂政无恙，一枝回施陇头人。","dynasty":"元代","title":"再用其韵"}
{"author":"耶律楚材","content":"九重阊阖列群官，曳佩鸣珂及万千。云水偷将属野叟，功名回施与时贤。好凭定慧超三界，不恋轮回没九泉。迅速光阴莫虚度，回光返照静参玄。","dynasty":"元代","title":"西域和王君玉诗二十首其十八"}
{"author":"耶律楚材","content":"称头斤两须端的，短少毫釐不可欺。函关辨认合同券，未肯轻轻放过伊。","dynasty":"元代","title":"黄龙三关颂其一我手何似佛手"}
{"author":"耶律楚材","content":"山接青霄水浸空，山光滟滟水溶溶。风回一镜揉蓝浅，雨过千峰泼黛浓。","dynasty":"元代","title":"过济源登裴公亭"}
{"author":"耶律楚材","content":"一抱青山插碧空，平湖春水碧溶溶。裴公亭下千竿竹，撩我诗情得得浓。","dynasty":"元代","title":"过济源登裴公亭用闲闲老人韵四绝其一"}
{"author":"耶律楚材","content":"云飘飘，水萧萧，一灯香火过闲宵。神清半夜不成梦，书帷风细扬微绡。运应昌期王者起，自愧文章输杜李。窃同居易了无生，谁羡葛洪学不死。一榻蒲团膝足容，翛然丈室塞虚空。翻腾密藏明佛日，淘汰机缘振祖风。丹凤冲霄何绰绰，失晓呆郎徒矍铄。人间取舍本千差，世路穷通如六博。幽人啸咏水云边，劫外光风自一天。闲来石上栽红莲，水无波浪火无烟。","dynasty":"元代","title":"和南质张学士敏之见赠七首其五"}
{"author":"耶律楚材","content":"狐死曾闻尚首丘，悲予去国十年游。昆崙碧耸日落处，渤海西倾天尽头。君子云亡真我恨，斯文将丧是吾忧。尚期晚节回天意，隐忍龙庭且强留。","dynasty":"元代","title":"过燕京和陈秀玉韵五首其三"}
{"author":"耶律楚材","content":"知人者明，自知者智。仁人一言，溥哉其利。","dynasty":"元代","title":"示从智"}
{"author":"耶律楚材","content":"参叩松轩积有年，光尘融泄一愚贤。视民每羡如刍狗，治国常思烹小鲜。只道牛边休执杖，谁知琴上亦忘弦。湛然稍异香山老，不学空门不学仙。","dynasty":"元代","title":"用刘正叔韵"}
{"author":"耶律楚材","content":"圣主龙飞日月新，微才忝预股肱臣。民财已阜钱如水，驲骑长闲塞不尘。威镇西陲输定远，宴开东阁慕平津。何如收拾琴书去，林下衣冠作舜民。","dynasty":"元代","title":"和郑寿之韵"}
{"author":"耶律楚材","content":"丁年兰省识君初，缓步鸣珂游帝都。象简常陪天仗立，玉骢曾使禁臣趋。只贪殢酒长安市，不肯题诗瑞应图。我念李侯端的意，大都好事不如无。","dynasty":"元代","title":"观瑞鹤诗卷独子进治书无诗"}
{"author":"耶律楚材","content":"重玄不惜说知君，又恐重添眼里尘。临济喝中分主客，洞山言下辨君臣。持铃普化摇空里，垂钓华亭没水滨。勘破遮般闲伎俩，铁林花发劫前春。","dynasty":"元代","title":"再用韵唱玄"}
{"author":"耶律楚材","content":"道人尘世厌嚣尘，白雪阳春雅意深。万顷松风皆有趣，一溪流水本无心。忘机触处成佳谱，信手拈来总妙音。陶老无弦犹是剩，何如居士更无琴？","dynasty":"元代","title":"和王正夫忆琴"}
{"author":"耶律楚材","content":"昔年曾赏沁园春，今日重来迹已陈。水外无心修竹古，雪中含恨瘦梅新。垣颓月榭经兵火，草没诗碑覆劫尘。羞对覃怀昔时月，多情依旧照行人。","dynasty":"元代","title":"过沁园"}
{"author":"耶律楚材","content":"三年春色过边城，萍迹东归未有程。细细和风红杏落，涓涓流水碧湖明。花林啜茗添幽兴，绿亩观耕称野情。何日要荒同入贡，普天钟鼓乐清平。","dynasty":"元代","title":"壬午西域河中游春十首其二"}
{"author":"耶律楚材","content":"得得清欢乐自然，不辞去国客程千。翻腾旧案因君玉，唱和新诗有景贤。每遇开樽邀素月，常因盥手掬寒泉。衰翁自揣何多幸，未死中间乐此玄。","dynasty":"元代","title":"西域和王君玉诗二十首其十二"}
{"author":"耶律楚材","content":"写蛟螭，咳珠玑，英姿元拣碧梧栖。彬彬文彩自光辉，有材希晋用，失志欲刘依。荐君谁肯惜吹嘘，洪才大笔识君稀。鲲游翻海震，鹏举翥天飞。问渠蟾窟攀仙桂，何似冥山破铁围。人间强认假生死，世上本无真是非。浓欢殢春梦，晚景叹残晖。梦断日沈真可笑，输却禅人向上机。遮眼开经卷，蒙头坏衲衣。息念融凡圣，无心应顺违。震风威，横担楖栗万山归。","dynasty":"元代","title":"和张敏之鸣凤曲韵"}
{"author":"耶律楚材","content":"云川道士有诗声，刻篆雕虫醉未醒。素扇自甘赎碧笠，玄鹤不肯换黄庭。春秋荣悴悲椿木，晦朔生凋笑瑞蓂。何似扩开真日月，区区爝火任荧荧。","dynasty":"元代","title":"赠云川张道人"}
{"author":"耶律楚材","content":"亚之平水久驰名，壮岁题桥慕长卿。厌世德风如偃草，惊人诗价比连城。功名未立不为慊，仁义能行亦足荣。此理幽微人不识，莫言儒道拙谋生。","dynasty":"元代","title":"和武川严亚之见寄五首其二"}
{"author":"耶律楚材","content":"一粒灵丹寄我尝，湛然回简谢西堂。杀活一草真难会，药病相治未易量。子细嚼时元不碍，浑沦吞下也无妨。圣安骨董知多少，卖弄千年旧药方。","dynasty":"元代","title":"谢圣安澄公馈药"}
{"author":"耶律楚材","content":"壮年多轗轲，晚节叹行藏。故国颓纲秽，新朝明德香。雄材能预算，大略固难量。迭出神兵速，无敌我武扬。本图服叛逆，何止剪诪张。西讨穷于阗，东征过乐浪。彗侵天垒壁，光动太白铓。整整车徒盛，鳞鳞旗鼓望。天皇深责重，贤帅庙谟臧。江左将擒楚，河阳已灭商。英雄皆入彀，强禦敢跳梁。采访轩车闹，司农官吏忙。轻徭常力足，薄赋不财伤。勋业超秦汉，规模迈帝王。流言无管蔡，奇计有平良。增葺新文物，耕耘古战场。蛟龙方奋迅，雕鹗得翱翔。偶遇风云会，争依日月光。永酬千古耻，一怒四夷攘。虎帐十年梦，龙庭几度霜。迎降初请命，出郭远相将。久敌真宜死，宽恩何敢当。赦书民有幸，歌咏寿无疆。扶杖听黄诏，称觞进白狼。散财竭库藏，拔将出戎行。殷绝仁犹在，周倾道不亡。来招燕郡内，入觐大食傍。戎服貂裘紫，星轺駮马苍。中春辞北望，初夏过西凉。瀚海汹而涌，阴山彷且徨。闲云迷去路，疏雨润行装。出处空兴叹，风光自断肠。典刑陈故事，利病上封章。天下援深溺，中州冀小康。风俗乘丧乱，筹策要优长。痼疾如神附，游魂笑鬼伥。仁术能骨肉，灵药起膏肓。避祸宜缄口，当言肯括囊。遭谗心欲剖，涉苦胆先尝。北漠绝穷域，西隅抵大洋。诗书犹不废，忠信未能忘。毡补连腮帐，绳穿朽脚床。郊行长野兴，人静若禅房。回鹘交游熟，昆崙事迹详。风烟多黯黯，云水两茫茫。灾变垂乾象，妖氛翳太阳。髯龙三岛去，玉叶一枝芳。明主初登极，愚臣敢进狂。九畴从帝锡，五事合天常。大乐陈金石，朝服具冕裳。降升分上下，进退有低昂。拓境时方急，郊天且未遑。应兵无血刃，降虏自壶浆。按堵无更肆，因敌不馈粮。宸心尊德义，圣政济柔刚。恩泽涵诸夏，威棱震八荒。势连西域重，天助北方强。举我陪三省，求贤守四方。锦衣捐毳褐，肉食弃糟糠。隐逸求新仕，流亡集故乡。百官欣戴舜，万国愿归唐。耕钓咸生遂，工商乐未央。会将封泰岳，行看建明堂。自叹才雕篆，长惭学面墙。君恩予久负，贤路我深妨。覆餗恒忧惧，持盈实恐惶。故山松径碧，旧隐菊花黄。太守方遗舄，初平政牧羊。厚颜居此位，若已纳于隍。吟啸须归去，香山老侍郎。","dynasty":"元代","title":"和张敏之诗七十韵三首其一"}
{"author":"耶律楚材","content":"忆昔吾师放晚参，扬兵西北击东南。一声霹雳龙飞去，尚有痴人宿草庵。","dynasty":"元代","title":"寄西庵上人用旧韵四首其四"}
{"author":"耶律楚材","content":"前生未了妄缘深，薄宦相萦负夙心。只见渊明能印弃，谁知居士解舟沈。穷通荣辱皆真梦，毁誉称讥尽假音。中隐冷官闲况味，归心无日不山林。","dynasty":"元代","title":"和抟霄韵代水陆疏文因其韵为诗十首其五"}
{"author":"耶律楚材","content":"碧山妆点塞天秋，老尽黄花蝶也愁。拚醉东篱颠倒舞，人间富贵一何楼。","dynasty":"元代","title":"和薛伯通韵四绝其二"}
{"author":"耶律楚材","content":"兴亡千古事，胜负一枰棋。感恨空兴叹，悲吟乃赋诗。三皇崇道德，五帝重仁慈。礼废三王谢，权兴五伯漓。焚书嫌孔孟，峻法用高斯。政出人思乱，身亡国亦随。阿房修象魏，徐福觅灵芝。偶语真虚禁，长城信谩为。只知秦失鹿，不觉楚亡骓。约法三章日，恩垂四百基。汉兴学校启，文作典章施。黩武疲中夏，穷兵攘四夷。嗣君恩稍失，刘氏德难衰。新室虽兴难，真人已御期。魏吴将奋起，灵献自荒嬉。贼子权移汉，奸臣坞筑郿。三朝如峙鼎，四海若棼丝。才奉山阳主，已生司马师。仲谋服孟德，葛亮倍曹丕。惟晋成独统，平吴混八维。有初终鲜克，居治乱谁思。蝉鬓充兰掖，羊车绕竹岐。孙谋无远虑，神器委痴儿。国事归椒室，民饥询肉糜。为人昧菽麦，闻蟆问官私。卫瓘尝几谏，何曾已预知。五胡云扰攘，六代电奔驰。川谷流腥血，郊原厌积尸。天光分耀日，地里裂瓜时。历数当归李，驱除暂假隋。西陲开鄯善，东鄙讨高丽。鸾驾如江国，龙舟泛汴漪。锦帆遮水面，粉浪污河湄。府藏金帛积，生灵气力疲。盗贼天下起，章奏禁中欺。海内空龙战，河东有凤姿。元戎展鹰犬，颉利助熊罴。奉表遵朝命，尊王建义旗。经营于盗手，禅让托君辞。豪哲归吾彀，要荒入我羁。太宗真令主，贞观有皇规。正美开元治，俄成天宝悲。曲江还故里，林甫领台司。裂土封三国，缠头爱八姨。霓裳犹未罢，鼙鼓恨来迟。逆寇陵丹阙，君王舍翠眉。两京贼党灭，方镇重权移。朱李元堪叹，石刘亦可嗤。九州重搆乱，五代荐荒饥。辽宋分南北，翁孙讲礼仪。宣和风侈靡，教主德庸卑。背约绝邻好，兴师借寇资。悬知丧唇齿，何事撤籓篱。失地人皆怨，蒙尘悔可追。辽家遵汉制，孔教祖宣尼。焕若文章备，康哉政事熙。朝廷严衮冕，郊庙奏埙篪。校猎温驰射，行营习正奇。南州走玉帛，诸国畏鞭笞。天祚骄人上，朝鲜叛海涯。未终三百祀，不免一朝危。鸭绿金朝起，桑乾玉玺遗。后辽兴大石，西域统龟兹。万里威声震，百年名教垂。武元平宋地，殷礼杂宗姬。治国崇文事，拔贤尚赋词。邦昌君洛汭，刘豫立青淄。大定民兴咏，明昌物适宜。日中须景昃，月满必光亏。肘腋独夫难，丘墟七庙隳。北朝天辅佑，南国俗疮痍。天子潜巡狩，宗臣严守陴。山西尽荆枳，河朔半豺狸。食尽谋安出，兵羸力不支。长围重数匝，久困再周期。太液生秋草，姑苏游野麋。忠臣全节死，馀众入降麾。文献生三子，东丹第八枝。虚名如画饼，遗业学为箕。自笑蓬垂鬓，谁怜雪满髭。抚膺长感慨，搔首几嗟咨。车盖知何处，衣冠问阿谁。自天明下诏，知我素通蓍。发轫装琴剑，登车执策绥。穹庐或白黑，驿骑半黄駓。肥脔白如瓠，琼浆甘似饴。天山连北府，瀚海过西伊。天马穷渤澥，神兵过月氏。感恩承圣敕，寄住到寻罳。春色多红树，秋波总绿陂。不须赊酒饮，随分有驴骑。畎亩栖禾粟，园林足果梨。舂粳光璨玉，煮饭滑流匙。圣祖方轻举，明君应乐推。龙庭陈大礼，原庙献明粢。万国朝金陛，千官列玉墀。求贤为辅弼，举我忝丞疑。才德真为慊，颠危不解持。愿从麋鹿性，岂恋凤凰池。投老谁为伴，黄山有敏之。","dynasty":"元代","title":"怀古一百韵寄张敏之"}
{"author":"耶律楚材","content":"玉泉珍惜玉泉琴，不遇高人不许心。素轸四三排碧玉，明徽六七粲黄金。临风好奏朝飞曲，对月宜弹清夜吟。赠与龙冈老居士，须教下指便知音。","dynasty":"元代","title":"赠景贤玉涧鸣泉琴"}
{"author":"耶律楚材","content":"滴滴秋光溢远山，穹庐寥落酒瓶乾。诗章平淡思居易，禅里纵横忆道安。不忿西风霜叶脱，难禁秋雨菊花残。闾山旧隐天涯远，梦里思归梦亦难。","dynasty":"元代","title":"和薛伯通韵"}
{"author":"耶律楚材","content":"二陆尊贤擅美声，月评难弟亦难兄。西庵挥麈谈三界，北观携琴论五行。休道酒仙无太白，须知诗伯有飞卿。奇人辐辏君门下，占断西州好士名。","dynasty":"元代","title":"赠贾非熊抟霄一首"}
{"author":"耶律楚材","content":"荒城萧洒枕长河，古字碑文半灭磨。青冢路遥人去少，黑山寒重雁来多。正愁晓雪冰生砚，不忿西风叶坠柯。偶忆先君旧游处，潸然不奈此情何。","dynasty":"元代","title":"过东胜用先君文献公韵二首其一"}
{"author":"耶律楚材","content":"泥湫昔日隐蛰龙，一震重新大觉宫。却请收云归旧壑，晨昏香火礼师翁。","dynasty":"元代","title":"请奥公住崇寿院"}
{"author":"耶律楚材","content":"张侯风味讵能忘，黄米曾令我一尝。抵死解官违北阙，达生遁世钓南塘。知来何假灵龟兆，作赋能陈瑞鹤祥。岂是西边无土物，不如诗句寄东阳。","dynasty":"元代","title":"寄南塘老人张子真"}
{"author":"耶律楚材","content":"湛然扈从狼山东，御闲天马如游龙。惊狐突出过飞鸟，霜蹄霹雳飞尘中。马上将军弓挽月，脩尾蒙茸卧残雪。玉翎犹带血模糊，騄駬嘶鸣汗微血。长围四合匝数重，东西驰射奔追风。鸣鞘一震翠华去，满川枕藉皆豺熊。自笑中书老居士，拥鼻微吟弓矢废。向人忍耻乞其馀，瘦兔瘸獐紫驼背。吾儒六艺闻吾书，男儿可废射御乎！明年准备秋山底，试一如皋学射雉。","dynasty":"元代","title":"扈从羽猎"}
{"author":"耶律楚材","content":"龙飞登九五，历数与天膺。休运绵瓜瓞，功臣列土封。但期酬子志，奚虑枕吾肱。千载圣人出，休嗟见有恒。","dynasty":"元代","title":"和李汉臣韵四首其二"}
{"author":"耶律楚材","content":"崔子龙钟亦可怜，临风相送我胡然。君来玉塞三千里，余隐龙沙二十年。美玉讵容藏韫椟，精金到底入钧甄。他时定下搜贤诏，先到河东汾水边。","dynasty":"元代","title":"继崔子文韵"}
{"author":"耶律楚材","content":"河源之边鸟鼠西，阴山千里号千溪。倚云天险不易过，骕骦局蹙追风蹄。签记长安五陵子，马似游龙车如水。天王赫怒山无神，一夜雄师飞过此。盘云细路松成行，出天入井实异常。王尊疾驱九折坂，此来一顾应哀惶。峥嵘突出峰峭直，山顶连天才咫尺。枫林霜叶声萧骚，一雁横空秋色寂。西望月窟九译重，嗟呼自古无英雄。出关未盈十万里，荒陬不得车书通。天兵饮马西河上，欲使西戎献驯象。旌旗蔽空尘涨天，壮士如虹气千丈。秦皇、汉武称兵穷，拍手一笑儿戏同。堑山陵海匪难事，剪斯群丑何无功。骚人羞对阴山月，壮岁星星发如雪。穹庐展转清不眠，霜匣闲杀锟铻铁。","dynasty":"元代","title":"再用前韵"}
{"author":"耶律楚材","content":"广平流落寓平城，亲老家贫强苟生。炎汉萧曹贤政事，李唐房杜美声名。进求高誉千金重，退隐闲身一叶轻。应继开元旧勋业，华堂钟鼓对长檠。","dynasty":"元代","title":"继宋德懋韵三首其三"}
{"author":"耶律楚材","content":"生民垂欲陟春台，南斗妖氛绝点埃。典礼已随前代废，遗音犹怨后庭哀。十年叹我垂垂老，万里怜君得得来。此语纵无多忌讳，缄题未可对人开。","dynasty":"元代","title":"和渔阳赵光祖二诗其二"}
{"author":"耶律楚材","content":"闲上披云第一重，离离禾黍汉家宫。窗开青锁招晴色，帘捲银钩揖晓风。好梦安排诗句里，闲愁分付酒杯中。静思二十年间事，聚散悲欢一梦同。","dynasty":"元代","title":"还燕京题披云楼和诸士大夫韵"}
{"author":"耶律楚材","content":"幽人寥落思无穷，付与轩昂一曲终。欲罢不能行且止，泣麟嗟凤鼓悲风。","dynasty":"元代","title":"又和景贤四绝其三"}
{"author":"耶律楚材","content":"西域渠魁运已终，天兵所指破金墉。崇朝驲骑驰千里，一夜捷书奏九重。鞭策不须施犬马，庙堂良算足夔龙。北窗高卧薰风里，尽任他人笑我慵。","dynasty":"元代","title":"河中春游有感五首其四"}
{"author":"耶律楚材","content":"牢落十年扈御营，瑶琴忘尽水仙声。酷思诗酒闲中乐，见说干戈梦里惊。林下因缘千古重，人间富贵一钱轻。此身未退心先退，独有龙冈识我情。","dynasty":"元代","title":"用李德恒韵寄景贤"}
{"author":"耶律楚材","content":"湛然寱语寄西堂，此个因缘果异常。阳老十门刚结案，钦公五派强分赃。剑逢剑客须拈出，诗遇诗人何必藏。居士病多谙药性，圣安得效不传方。","dynasty":"元代","title":"从圣安澄老借书"}
{"author":"耶律楚材","content":"明明圣主万邦君，神武彫弓挽六钧。时有逸人游阙下，更无骚客吊江滨。衣冠师古承殷辂，历日随时建夏寅。厚德深仁施万世，巍然一代典谟新。","dynasty":"元代","title":"和李德修韵"}
{"author":"耶律楚材","content":"主人知我怯金觞，特为先生一改堂。细切黄橙调蜜煎，重罗白饼糁糖霜。几盘绿橘分金缕，一椀清茶点玉香。明日辞君向东去，这些风味几时忘。","dynasty":"元代","title":"赠蒲察元帅七首其三"}
{"author":"耶律楚材","content":"湛然扈从狼山东，御闲天马如游龙。惊狐突出过飞鸟，霜蹄霹雳飞尘中。马上将军弓挽月，脩尾蒙茸卧残雪。玉翎犹带血模糊，騄駬嘶鸣汗微血。长围四合匝数重，东西驰射奔追风。鸣鞘一震翠华去，满川枕藉皆豺熊。自笑中书老居士，拥鼻微吟弓矢废。向人忍耻乞其馀，瘦兔瘸獐紫驼背。吾儒六艺闻吾书，男儿可废射御乎！明年准备秋山底，试一如皋学射雉。","dynasty":"元代","title":"扈从羽猎"}
{"author":"耶律楚材","content":"云山叠叠复云山，瘦马芦鞭矮面鞍。瀚海去程千驿远，扬州归梦五更残。尘缘淡处应忘世，逸兴浓时好解官。二顷良田何必觅，春山笋蕨亦供餐。","dynasty":"元代","title":"再用韵"}
{"author":"耶律楚材","content":"清溪掀倒打油房，五卫凋零三径荒。未信塞翁嗟失马，须知禦寇觅亡羊。东湖菡萏从君赏，西域蒲萄输我尝。各在天涯会何日，临风休忘老髯郎。","dynasty":"元代","title":"戏秀玉"}
{"author":"耶律楚材","content":"抛梁东，万里山川一望中。灵沼灵台未为比，宸宫不日已成功。","dynasty":"元代","title":"和林城建行宫上梁文其一"}
{"author":"耶律楚材","content":"闻道霖师退寿宁，秀公难弟亦难兄。新诗远寄石州去，贬起眉毛便好行。","dynasty":"元代","title":"请石州海秀首座住文水寿宁寺"}
{"author":"耶律楚材","content":"休嗔久假不云归，长笑还书是一痴。居士亲行万里地，政须百注杜陵诗。","dynasty":"元代","title":"戏刘润之"}
{"author":"耶律楚材","content":"衣龙钟，鬓飘萧，穹庐停烛坐寒宵。翰林遣介赠佳句，虿芒鸟迹书生绡。既倒狂澜再扶起，昔有谪仙原姓李。今日龙庭忽见君，谁道当年太白死。文章气象难形容，腾龙翥凤游秋空。笔力万钧神鬼泣，雷轰电掣驱疾风。馀裕喜君能绰绰，鼓舞为君予矍铄。解读奇字笑扬雄，识厌张华能物博。与君握手天山边，举觞相嘱望青天。他年雅社结白莲，林泉杖屦冲云烟。","dynasty":"元代","title":"和南质张学士敏之见赠七首其七"}
{"author":"耶律楚材","content":"抛梁下，聊倩般输成大厦。朝朝香饭供诸佛，承事悉无空过者。","dynasty":"元代","title":"万寿寺创建厨室上梁文其六"}
{"author":"耶律楚材","content":"鳌饵不须针，聊将玉线沈。须弥犹未大，渤海岂为深。悟后牛穿鼻，迷时马有襟。弋人何所慕，幽鸟在嵩林。","dynasty":"元代","title":"用万松老人韵作十诗寄郑景贤其六"}
{"author":"耶律楚材","content":"佛祖不识山中主，良材可惜遭斤斧。肩担明月过前峰，一时忘却曹溪语。","dynasty":"元代","title":"题黄梅出山图"}
{"author":"耶律楚材","content":"韶老须弥论过失，庐陵来价认商量。可怜一粒灵丹药，咽下喉咙命已亡。","dynasty":"元代","title":"太阳十六题其三活中死"}
{"author":"耶律楚材","content":"羸马阴山道，悠然远思寥。青峦云霭霭，黄叶雨萧萧。未可行周礼，谁能和舜韶。嗟吾浮海粟，何碍八风飘。","dynasty":"元代","title":"过阴山和人韵其二"}
{"author":"耶律楚材","content":"空惊沧海变陵丘，白昼分明梦里游。除妄楔边重出楔，求真头上更安头。亨通富贵刚生喜，苦恼悲愁强作忧。斫断葛藤闲伎俩，系驴橛子不须留。","dynasty":"元代","title":"过燕京和陈秀玉韵五首其五"}
{"author":"耶律楚材","content":"室中忝预万松筹，脱得中间与两头。反覆人心厌殷室，咄嗟天下属宗周。直须勇退中书事，未肯荣贪留国侯。收拾纶竿与蓑笠，华亭却觅旧渔舟。","dynasty":"元代","title":"又和仲文二首其二"}
{"author":"耶律楚材","content":"云中栖隐养雄豪，我爱先生一著高。鼓腹诗鸣光圣世，雄文端可继离骚。","dynasty":"元代","title":"和李汉臣韵四首其三"}
{"author":"耶律楚材","content":"一派潇湘万里山，閒骑冻𩤸照江天。风帆雪棹知多少，认取华亭没底船。","dynasty":"元代","title":"题寒江接舫图"}
{"author":"耶律楚材","content":"疏山住住莫葱葱，龙牙且无祖师意。须信扑牛另有方，不犯锋铓震天地。","dynasty":"元代","title":"太阳十六题其十六降句之二"}
{"author":"耶律楚材","content":"一圣龙飞敢择君，嗟予潦倒尚无闻。苍生未识鸿鹄志，皓首甘游麋鹿群。黄雀已归奚望报，彩禽飞去不能文。龙冈特慰孤穷闷，时有新诗报我云。","dynasty":"元代","title":"和景贤十一首其三"}
{"author":"耶律楚材","content":"斫倒松筠节外枝，谁言法界有边涯。筌蹄意尽闲周易，脂粉情忘束诂诗。去岁生涯犹说剑，今年活计更捐锥。威音那畔真消息，试问瞿昙也不知。","dynasty":"元代","title":"再用韵寄抟霄二首其二"}
{"author":"耶律楚材","content":"征南都护得旋旆，平北将军已罢师。寰海讴歌归大舜，明堂钟鼓奏咸池。咸阳父老倾心日，鲁国书生得志时。收拾琴书我归去，朝廷人物有皋夔。","dynasty":"元代","title":"用曹桢韵"}
{"author":"耶律楚材","content":"华塔当年隐蛰龙，轰雷掣电满云中。而今却请还山去，折脚铛边煮晓风。","dynasty":"元代","title":"请照老住华塔"}
{"author":"耶律楚材","content":"梦觉方知错，生平自屈沈。涤尘千㵎外，遗照乱松深。柳带缝穿屣，荷衣缀破襟。寂寥选佛味，何似宴琼林。","dynasty":"元代","title":"用万松老人韵作十诗寄郑景贤其九"}
{"author":"耶律楚材","content":"西州来索湛然诗，笑点霜毫录鄙辞。底事行藏元有数，斯文否泰本由时。硕材未信明君弃，雅操何惭暴吏欺。此语颇涉人忌讳，等閒勿使细民知。","dynasty":"元代","title":"示石州刘企贤"}
{"author":"耶律楚材","content":"一束三人作一团，了无前后亦无偏。几乎笑杀庞居士，拟问如何便着拳。","dynasty":"元代","title":"梦中赠圣安澄老"}
{"author":"耶律楚材","content":"我与先生久已欢，而今皆愿老来闲。同舟载棹醉观月，并辔骑驴饱看山。绮句缀成连谱换，纯音弹了着诗还。琴诗此际慵拈出，可怨龙冈为纸悭。","dynasty":"元代","title":"寄景贤一十首其九"}
{"author":"耶律楚材","content":"伶仃万里度西陲，壮岁星星两鬓丝。白雁来时思北阙，黄花开日忆东篱。可怜游子投营晚，正是孀亲倚户时。异域风光恰如故，一消魂处一篇诗。","dynasty":"元代","title":"思亲有感二首其二"}
{"author":"耶律楚材","content":"像教中微祖意沈，卢能嫡子起予深。看经不怕牛皮透，着眼常听露柱吟。行道权居卧佛寺，活机特异死禅心。凭君摘取空华实，好种人閒无影林。","dynasty":"元代","title":"寄云中卧佛寺照老"}
{"author":"耶律楚材","content":"昔年平水便相寻，握手临风话素心。刻烛赋成无字句，按徽弹彻没弦琴。风来远渡晚潮急，雨过寒塘秋水深。此乐莫教儿辈觉，又成公案满丛林。","dynasty":"元代","title":"寄平阳净名院润老"}
{"author":"耶律楚材","content":"云川道士有诗声，刻篆雕虫醉未醒。素扇自甘赎碧笠，玄鹤不肯换黄庭。春秋荣悴悲椿木，晦朔生凋笑瑞蓂。何似扩开真日月，区区爝火任荧荧。","dynasty":"元代","title":"赠云川张道人"}
{"author":"耶律楚材","content":"白衣大士足威神，莲智兴悲讵可陈。金色界中垂万臂，碧莲花上露全身。镇州铸就金难似，天竺镌来玉未真。不识观音真面目，莺吟燕语过残春。","dynasty":"元代","title":"赞李俊英所藏观音像"}
{"author":"耶律楚材","content":"三圣真元本自同，随时应物立宗风。道儒表里明坟典，佛祖权宜透色空。曲士寡闻能异议，达人大观解相融。长沙赖有莲峰掌，一拨江河尽入东。","dynasty":"元代","title":"题西庵归一堂"}
{"author":"耶律楚材","content":"自从一箭透重关，触处忘缘触处闲。莫问羔裘横毳衲，从教华发映苍颜。水声说法起予甚，山色呈机不我悭。寄客天涯乐如许，问渠何必更南还。","dynasty":"元代","title":"外道李浩求归再用韵示景贤"}
{"author":"耶律楚材","content":"尘缘划断已忘机，布鼓徒敲和者稀。中隐强陪人事过，禅心不与世情违。昔年勋业真堪笑，旧日家山懒欲归。我爱北天真境界，乾坤一色雪花霏。","dynasty":"元代","title":"外道李浩和景贤霏字韵予再和呈景贤"}
{"author":"耶律楚材","content":"渊明幽隐掩柴关，琴已忘弦人亦闲。静倚书窗独寄傲，笑观庭树自怡颜。五音格外声何限，百草头边法不悭。蠹谱断弦无用处，因风得得寄书还。","dynasty":"元代","title":"和景贤还书韵二首其二"}
{"author":"耶律楚材","content":"自愧才术草芥微，偶然千载遇明时。惟希一统皇家义，何暇重思晁氏危。仁义且图扶孔孟，纵横安肯效秦仪。行看尧舜泽天下，万国咸宁庶绩熙。","dynasty":"元代","title":"和杨居敬韵二首其一"}
{"author":"耶律楚材","content":"龙沙幽隐子真家，自拨寒泉出浅沙。我愿卜邻穹帐侧，旋分清酌煮新茶。","dynasty":"元代","title":"卜邻一绝寄郑景贤"}
{"author":"耶律楚材","content":"石女翩翻鸟道飞，渊明琴上抚冰丝。缓歌劫外阳春曲，慢看盘中白雪词。","dynasty":"元代","title":"洞山五位颂"}
{"author":"耶律楚材","content":"春雁楼边三两声，东天回首望归程。山青水碧伤心切，李白桃红照眼明。几树绿杨摇客恨，一川芳草惹羁情。天兵几日归东阙，万国欢声贺太平。","dynasty":"元代","title":"壬午西域河中游春十首其三"}
{"author":"耶律楚材","content":"龙冈参透后三三，髣髴前人何所惭。妙笔照人惊老字，新诗入手想清谈。尘中名利予难出，梦里荣华君不耽。准拟归时便归去，闾山珍重旧禅庵。","dynasty":"元代","title":"和景贤见寄"}
{"author":"耶律楚材","content":"昔年平水便相寻，握手临风话素心。刻烛赋成无字句，按徽弹彻没弦琴。风来远渡晚潮急，雨过寒塘秋水深。此乐莫教儿辈觉，又成公案满丛林。","dynasty":"元代","title":"寄平阳净名院润老"}
{"author":"耶律楚材","content":"河中二月好踏青，且莫临风叹客程。溪畔数枝红杏浅，墙头半点小桃明。谁知西域逢佳景，始信东君不世情。圆沼方池三百所，澄澄春水一时平。","dynasty":"元代","title":"壬午西域河中游春十首其四"}
{"author":"耶律楚材","content":"登高回首望燕山，试道新诗怨圣安。赚得护身符子去，二年不寄大还丹。","dynasty":"元代","title":"寄圣安澄老乞药"}
{"author":"耶律楚材","content":"金山前畔水西流，一片晴山万里秋。萝月团团上东嶂，翠屏高挂水晶毬。","dynasty":"元代","title":"过金山和人韵三绝其二"}
{"author":"耶律楚材","content":"遏住行云不敢飞，一声还噎一声悲。蛮儿深惬龙冈意，唱得香山杨柳枝。","dynasty":"元代","title":"再用前韵二首其一"}
{"author":"耶律楚材","content":"禁脔酷思浓鹿汁，香蔬久厌小儿拳。龙冈采得班龙尾，一串穿来寄玉泉。","dynasty":"元代","title":"和景贤赠鹿尾二绝其二"}
{"author":"耶律楚材","content":"汉室空成一土丘，至今仍未雪前羞。不禁出塞涉沙碛，最恨临轩辞冕旒。幽怨半和青冢月，闲云常锁黑河秋。滔滔天堑东流水，不尽明妃万古愁。","dynasty":"元代","title":"过青冢用先君文献公韵"}
{"author":"耶律楚材","content":"酷忆遥山寸碧呈，归耕何日乐馀生。蝇营得失都无念，狗苟荣枯总若惊。客梦觉来家万里，诗声吟罢月三更。溟鹏本有冲天志，直待三年再一鸣。","dynasty":"元代","title":"和李振之二首其二"}
{"author":"耶律楚材","content":"从来重士还相重，到底轻人却自轻。醴废翻然便归去，至今高尚穆先生。","dynasty":"元代","title":"刘润之馆于忘忧门下作述怀诗有弟子二三同会食谁曾开口问先生之句余感而和之"}
{"author":"耶律楚材","content":"旧山盟约已愆期，一梦十年尽觉非。瀚海路难人去少，天山雪重雁飞稀。渐惊白发宁辞老，未济苍生曷敢归。去国迟迟情几许，倚楼空望白云飞。","dynasty":"元代","title":"和移剌继先韵二首其一"}
{"author":"耶律楚材","content":"河中春晚我邀宾，诗满云笺酒满巡。对景怕看红日暮，临池羞照白头新。柳添翠色侵凌草，花落馀香著莫人。且著新诗与芳酒，西园佳处送残春。","dynasty":"元代","title":"河中游西园四首其一"}
{"author":"耶律楚材","content":"论道西庵爱慕深，推诚片片露丹心。瑶琴莫抚相如引，宝鼎休焚韩寿沈。花气浑如三角串，松风全似五弦音。清谈终日忘归思，不觉昏鸦噪晚林。","dynasty":"元代","title":"和抟霄韵代水陆疏文因其韵为诗十首其三"}
{"author":"耶律楚材","content":"一札霜毫缀玉枝，管城家世出东涯。锋端有口能谈景，纸上无声解写诗。免向江淹求彩管，莫学班氏弃毛锥。赠君聊助文房用，赋就离骚寄我知。","dynasty":"元代","title":"赠抟霄笔"}
{"author":"耶律楚材","content":"金乌日日东飞西，滔滔绿水流长溪。流波一去不复返，逐日恨无八骏蹄。穷理达生独孔子，叹夫逝者如斯水。岁不我与其奈何，两鬓星星尚如此！曩时凿破藩垣重，泽民济世学英雄。风云未会我何往，天地大否途难通。霜匣神剑苍龙直，切玉如泥长数尺。利器深藏人未知，丰城埋没神光寂。读书一目下数行，金石其心学正常。学术忠义两无用，道之将丧予忧惶。有意攀龙不得上，徒劳牙角拔犀象。唯思仁义济苍生，岂为珍羞列方丈。箪瓢陋巷甘孤穷，鸿鹄安与燕雀同。天与之才不与地，反令竖子成其功。安得光明依日月，功名未立头如雪。问君此错若为多，使尽二十四州铁。","dynasty":"元代","title":"用前韵感事二首其二"}
{"author":"耶律楚材","content":"八月阴山雪满沙，清光凝目眩生花。插天绝壁喷晴月，擎海层峦吸翠霞。松桧丛中疏畎亩，藤萝深处有人家。横空千里雄西域，江左名山不足誇。","dynasty":"元代","title":"过阴山和人韵其三"}
{"author":"耶律楚材","content":"年来衰老四旬馀，愿与人间万事疏。惟有琴魔降不得，鸣球戛玉彻清虚。","dynasty":"元代","title":"和景贤七绝其六"}
{"author":"耶律楚材","content":"英侯志节本凌云，尚自飘零故国尘。有道且同麋鹿友，谈玄能说虎狼仁。幸然不全饱死鬼，可惜空吟笑杀人。弥勒下生何太早，莫随邪见说无因。","dynasty":"元代","title":"寄德明"}
{"author":"耶律楚材","content":"只识瓶盘不识金，瓶盘钗钏本真金。一从打破疑团后，物物头头总是心。","dynasty":"元代","title":"和房长老二绝其一"}
{"author":"耶律楚材","content":"削玉剜琼出自然，依晞岩窦吐云烟。禅师手段掀山岳，便好移来向玉泉。","dynasty":"元代","title":"寄万寿堂头乞湖山"}
{"author":"耶律楚材","content":"忝位台司岁月深，中书自笑不如岑。殷周礼乐真予事，唐舜规模本素心。郑五每惭难作相，胥靡终欲强为霖。陇西妙语虚推奖，舒卷寒窗尽日吟。","dynasty":"元代","title":"李庭训和予诗见寄复用元韵以谢之"}
{"author":"耶律楚材","content":"生死与涅槃，都如昨梦耳。觉后笑呵呵，无彼亦无此。","dynasty":"元代","title":"和房长老二绝其二"}
{"author":"耶律楚材","content":"寂寞河中府，连甍及万家。葡萄亲酿酒，杷榄看开花。饱啖鸡舌肉，分餐马首瓜。人生唯口腹，何碍过流沙。","dynasty":"元代","title":"西域河中十咏其一"}
{"author":"耶律楚材","content":"祖道门庭元简略，儿孙草里添芒索。拟心鹞子过新罗，起念白云横大漠。迥殊四句有无中，元非三际来今昨。大海纤尘一点飞，洪炉片雪寒光烁。宁论业障本来空，半偈徒誇寂灭乐。细切清风非异事，更将明月𠜱来薄。玲珑四面亦无门，充塞十方绝壁落。罗列珍羞渠不食，痴人犹是贪藜藿。祗图龙颔摘明珠，谁知虎口存活雀。坐晚犹迷一色边，崎岖鸟道横秋鹗。可笑人间荆棘林，死者填沟空塞壑。","dynasty":"元代","title":"和移剌继先韵三首其三"}
{"author":"耶律楚材","content":"疏山住住莫葱葱，龙牙且无祖师意。须信扑牛另有方，不犯锋铓震天地。","dynasty":"元代","title":"太阳十六题其十六降句之二"}
{"author":"耶律楚材","content":"并门连岁不年丰，证父攘羊礼义空。既倒狂澜扶不起，直须急手建庠宫。","dynasty":"元代","title":"太原修夫子庙疏"}
{"author":"耶律楚材","content":"客中为客已浃旬，岁杪西边访故人。杷榄花前风弄麦，葡萄架底雨沾尘。山城肠断得穷腊，村馆销魂偶忘春。今日唤回十载梦，一盘凉饼翠蒿新。","dynasty":"元代","title":"十七日早行始忆昨日立春"}
{"author":"耶律楚材","content":"诚之久侍万松师，何事十年下手迟。劫火光中须退步，青春宁有再来时。","dynasty":"元代","title":"诚之索偈"}
{"author":"耶律楚材","content":"行雨行云一夜飞，襄王从此莫含悲。蛮儿侍寝龙岗老，恰似柔稊生柳枝。","dynasty":"元代","title":"复用前韵戏呈龙冈居士兼善长诗友二首其二"}
{"author":"耶律楚材","content":"生死轮回苦莫禁，不如学道惜分阴。船乘没底聊相渡，云出无心强作霖。不死乡中灵草异，长生劫外紫云深。茅山道士真堪笑，虚费工夫炼五金。","dynasty":"元代","title":"戊子喜雨用马朝卿韵二首其二"}
{"author":"耶律楚材","content":"馀生不得乐林丘，犹忆丁年选胜游。几帙残编聊映眼，一张衲被且蒙头。貔貅已报西门役，柱石犹怀东顾忧。自料荒疏成弃物，菟裘归计乞封留。","dynasty":"元代","title":"过燕京和陈秀玉韵五首其四"}
{"author":"耶律楚材","content":"清溪作寱语，湛然大笑之。仅能知大用，尚未识天机。贪随言语转，错认二阿师。个中关捩子，卓然绝百非。三学未尝坐，何说非与是。半藏未有言，奚论赞与毁。解语非干舌，能知诚匪智。为报清溪公，无事莫生事。","dynasty":"元代","title":"和秀玉韵"}
{"author":"耶律楚材","content":"河中二月好踏青，且莫临风叹客程。溪畔数枝红杏浅，墙头半点小桃明。谁知西域逢佳景，始信东君不世情。圆沼方池三百所，澄澄春水一时平。","dynasty":"元代","title":"壬午西域河中游春十首其四"}
{"author":"耶律楚材","content":"抛梁东，香积移来不犯功。却笑维摩无手段，但将盂饭到尘中。","dynasty":"元代","title":"万寿寺创建厨室上梁文其一"}
{"author":"耶律楚材","content":"旧山盟约已愆期，一梦十年尽觉非。瀚海路难人去少，天山雪重雁飞稀。渐惊白发宁辞老，未济苍生曷敢归。去国迟迟情几许，倚楼空望白云飞。","dynasty":"元代","title":"和移剌继先韵二首其一"}
{"author":"耶律楚材","content":"寓迹尘埃且乐生，垂天六翮敛鹏程。无缘未得风云会，有幸能瞻日月明。出处随时全道用，穷通逐势叹人情。凭谁为发丰城剑，一扫妖氛四海平。","dynasty":"元代","title":"壬午西域河中游春十首其八"}
{"author":"耶律楚材","content":"筵前且尽主人心，明烛厌厌饮夜深。素袖佳人学汉舞，碧髯官妓拨胡琴。轻分茶浪飞香雪，旋擘橙杯破软金。五夜欢心犹未已，从教斜月下疏林。","dynasty":"元代","title":"赠蒲察元帅七首其五"}
{"author":"耶律楚材","content":"诏下龙庭万国欢，野花啼鸟总欣然。熙朝龟卜符千亿，圣主龙飞第一年。至道变通皆有数，浮生富贵本由天。谁人得似杨公子，傲世高吟数百篇。","dynasty":"元代","title":"和杨居敬韵二首其二"}
{"author":"耶律楚材","content":"四海皇皇无所归，梦魂常绕故园飞。海山不羡学居易，华表留言笑令威。毛落难寻苏子节，囊空犹有老莱衣。静思二十年间事，扰扰纷纷尽觉非。","dynasty":"元代","title":"和人韵"}
{"author":"耶律楚材","content":"十年不得舞衣班，行尽天涯万里山。黄阁伴食空皓首，苍生未济漫胡颜。新朝兵革征方急，旧隐烟霞尚未还。衮衮簿书尘满眼，衰翁奚暇谒松关。","dynasty":"元代","title":"过天宁寺用彦老韵二首其一"}
{"author":"耶律楚材","content":"沦落天涯数十秋，区区班笔早年投。采薇山下慵拈草，洗耳溪边懒饮牛。振武扬威难射虎，忘机绝虑不惊鸥。当年射策承明殿，未必轻轻输吕筹。","dynasty":"元代","title":"过天山周敬之席上和人韵二首其一"}
{"author":"耶律楚材","content":"憩马居延酒半醺，寂寥寒馆变春温。未能鹏翼腾溟海，不得鸿音过雁门。千里云烟青冢暗，一天风雪黑山昏。天涯幸遇知音士，子细论文共一樽。","dynasty":"元代","title":"过天山周敬之席上和人韵二首其二"}
{"author":"耶律楚材","content":"胜克河中号令齐，神兵入自太行西。昏昏烟锁天坛暗，漠漠云埋王屋低。风软却教冰泛水，寒轻还使雪成泥。行吟想像覃怀景，多少梅花坼玉溪。","dynasty":"元代","title":"王屋道中"}
{"author":"耶律楚材","content":"科登甲乙战文围，吾子才名予独知。巢许身心君易乐，萧曹勋业我难为。有恒得见实无憾，知己相逢未忍离。携手河梁重话旧，胡然羞和子卿诗。","dynasty":"元代","title":"丁亥过沙井和移剌子春韵二首其一"}
{"author":"耶律楚材","content":"行藏俯仰且随时，缊袍怀珠人未知。燕雀既群难立志，凤凰不至拟胡为。可嗟世态频更变，何奈人生多别离。莫忘天山风雪里，湛然驼背和君诗。","dynasty":"元代","title":"丁亥过沙井和移剌子春韵二首其二"}
{"author":"耶律楚材","content":"猛士弯弓挽六钧，长驱入汴政施仁。前朝运谢山河古，圣世时亨雨露新。未遇自甘焚绿绮，知音不必惜阳春。朝廷将下搜贤诏，莫恋烟霞老此身。","dynasty":"元代","title":"和解天秀韵"}
{"author":"耶律楚材","content":"良夜沈沈人未眠，桐君横膝叩朱弦。千山皓月和烟静，一曲悲风对谱传。故纸且教遮具眼，声尘何碍污幽禅。元来底许真消息，不在弦边与指边。","dynasty":"元代","title":"赠万松老人琴谱诗一首"}
{"author":"耶律楚材","content":"四众飞书请万松，不消弹指已成功。灯笼證据真谈辨，露柱承当不耳聋。梵行细推无处所，戒坛须信塞虚空。无为济物谁能悉，惟有东垣月拂风。","dynasty":"元代","title":"寄曲阳戒坛会首大师"}
{"author":"耶律楚材","content":"圣驾徂征率百工，貔貅亿万入关中。周秦气焰如云变，唐汉繁华扫地空。灞水尚存官柳绿，骊山惟有驿尘红。天兵一鼓长安克，千里威声震陕东。","dynasty":"元代","title":"和王巨川韵"}
{"author":"耶律楚材","content":"多士云奔奠上下，释迦遗像亦行城。旌幢错落休迷色，钟磬铿锵岂在声。宣父素心施有政，能仁深意契无生。儒流释子无相讽，礼乐因缘尽假名。","dynasty":"元代","title":"释奠"}
{"author":"耶律楚材","content":"昔年萍迹旅京华，曾到风流国宝家。居士为予常吃素，先生爱客必烹茶。明窗挥麈谈禅髓，净几焚香顶佛牙。回首五年如一梦，梦中不觉过流沙。","dynasty":"元代","title":"寄移剌国宝"}
{"author":"耶律楚材","content":"四海皇皇足俊贤，浪陪扶日上青天。且图约法三章定，宁羡浮荣六印悬。润色吾术惟恐后，扶持天下敢为先。过情声闻予深耻，可笑虚名到处传。","dynasty":"元代","title":"和移剌子春见寄五首其一"}
{"author":"耶律楚材","content":"生遇干戈我不辰，十年甘分作俘臣。施仁发政非无据，论道经邦自有人。圣世规模能法古，污俗习染得维新。英雄已入吾皇彀，从此无人更问津。","dynasty":"元代","title":"和移剌子春见寄五首其二"}
{"author":"耶律楚材","content":"且喜朝廷先正名，林泉隐逸总公卿。群雄一遇风云会，万国咸观日月明。丹凤固应潜乱世，白麟自今出升平。伫看北阙垂温诏，夜半前席进贾生。","dynasty":"元代","title":"和移剌子春见寄五首其三"}
{"author":"耶律楚材","content":"举世寥寥识我谁，未学弓矢愧由基。衰年有幸弹三乐，盛世无才出六奇。弃物且存光海量，散材获用荷天私。微臣自忖将何报，信笔裁成颂德诗。","dynasty":"元代","title":"和移剌子春见寄五首其四"}
{"author":"耶律楚材","content":"邂逅沙城识子初，天山风雪醉吟馀。文章光焰君堪羡，节操仪刑我不如。曲蘖乡中前进士，风波堆里老中书。他年归去无相弃，同到闾山旧隐居。","dynasty":"元代","title":"和移剌子春见寄五首其五"}
{"author":"耶律楚材","content":"龙冈能觅淡中欢，心与孤云自在闲。琴阮生涯事松菊，诗书活计老丘山。叩弦声自无中出，得句思从天外还。踏破化工无尽藏，闲人受用亦非悭。","dynasty":"元代","title":"寄景贤一十首其一"}
{"author":"张抃","content":"一水悠悠百粤通，片帆无奈信秋风。几层峡浪寒舂月，尽日江天雨打篷。漂泊渐摇青草外，乡关谁念雪园东。未知今夜依何处，一点渔灯出苇丛。","dynasty":"唐代","title":"题衡阳泗州寺"}
{"author":"李序","content":"魍魉何曾见，头旋即下神。图他衫子段，诈道大王嗔。","dynasty":"唐代","title":"笑巫诗"}
{"author":"李序","content":"桃杏忽已残，秾花逐流水。绿阶日色重，芳草青靡靡。飞燕衔落花，春风共吹起。飘散不相知，愁心满千里。","dynasty":"唐代","title":"远愁曲"}
{"author":"李序","content":"晓起初褰薜荔裳，隔帘皓影杂红光。雪花映日孤峰起，玉柱浮空千尺长。风急露华都是霰，石寒芝草不生芳。朝皦正似丹砂色，照耀云间白玉床。","dynasty":"元代","title":"敬次叔父适庵先生六观图韵六首其一"}
{"author":"李序","content":"两岸汀洲一浦分，隔帘啼鸟近相闻。逶迤绿水绕春色，窈窕东风交浪纹。杜若沙中香漠漠，蘼芜烟暖翠纷纷。灵源不记东西路，千树桃花日又曛。","dynasty":"元代","title":"敬次叔父适庵先生六观图韵六首其二"}
{"author":"李序","content":"山下泉鸣似殷雷，山前倒影射崔嵬。斜阳迢递天边去，暮色苍茫溪上来。青壁高悬西若木，丹崖半长夜明苔。何时落日都门道，照见东城陌上埃。","dynasty":"元代","title":"敬次叔父适庵先生六观图韵六首其三"}
{"author":"李序","content":"亭前月色散斜曛，林外滩声隔岸闻。碧浪有烟浑似雪，青天如水不生云。风吹白露千崖耸，秋映银河两派分。吹断紫箫闻鹤过，空中疑是玉宸君。","dynasty":"元代","title":"敬次叔父适庵先生六观图韵六首其四"}
{"author":"李序","content":"蒙茸高壁踞山梁，流彩霏霏似彗长。玉气氤氲春日暖，翠华缥缈白云香。阳坡十里横烟树，阴壑千寻长露篁。坐向梧桐晞绿发，采芳自葺薜萝裳。","dynasty":"元代","title":"敬次叔父适庵先生六观图韵六首其五"}
{"author":"李序","content":"在渊灵物或飞天，祷雨何须叩祝蜒。千尺白虹晴饮涧，半岩苍树昼迷烟。雁山云冷留飞锡，匡阜诗成忆谪仙。自昔南游看不厌，归来欲写作图悬。","dynasty":"元代","title":"敬次叔父适庵先生六观图韵六首其六"}
{"author":"李序","content":"暮行大堤上，明月天上来。但能照欢乐，不解怜悲哀。谁家少年子？大宅高楼台。凉风管弦发，夜饮携金罍。宁知饭牛客，郁郁心如灰。欢娱岂终极，屈辱俱雄才。徘徊望明月，惆怅何由裁。","dynasty":"元代","title":"暮行大堤上"}
{"author":"李序","content":"青云两黄鹄，双飞起南极。翱翔阊阖风，直上太行北。和鸣忽弃背，中路不相得。长言生死同，胡为自持击。天风高四方，毋乃伤羽翼。丹穴有凤凰，为君变颜色。","dynasty":"元代","title":"青云两黄鹄"}
{"author":"李序","content":"清晨出南陌，平旦下城闉。东风微淡荡，草木一何新。郁郁游子情，祁祁女如云。翩翩桃花马，辘辘翠车轮。娟娟珠帘下，袅袅看行人。回眸不相见，摇动陌上春。岂不频见之，匪我所思存。所思在远道，感激意重陈。愿为双飞燕，南北长与亲。云霞不相隔，飞越复经秦。","dynasty":"元代","title":"都门道"}
{"author":"李序","content":"明月入高楼，流光何辗转。佳人一寸心，千里如素练。浮光玉露起，华渚浮云散。光辉长若斯，君心不相见。","dynasty":"元代","title":"明月"}
{"author":"李序","content":"甘泉照月如钧天，千门万户生碧烟。碧天无云露盘出，明河夜拂金童仙。栖鸦起啼曲城晓，大官步进青龙道。昆山玉尽武皇老，茂陵春风吹绿草。魏人车马东方来，一朝秋燐飞空台。天荒地老骨亦摧，三川白日闻春雷。蕙花兰叶参差起，微月斜明光泥泥，仙人之泪犹泚泚。","dynasty":"元代","title":"武皇仙露曲"}
{"author":"李序","content":"绿波夭矫如龙尾，河汉英英拂云起。紫云楼下花映人，摇荡香风十馀里。妖魂照夜春欲语，白玉容华旧丝缕。秦川望月锦绣纹，桂楫兰舟凤箫女。紫云头上飞鸟过，朱兰半折空嵯峨。怨红落粉生微波，芳华欲揽愁不歌，云裳绮袂风露多。","dynasty":"元代","title":"曲江芙蓉歌"}
{"author":"李序","content":"昆明使者南方来，洛阳宫阙如云开。玉阶奉进嗽金鸟，水晶镂刻辟寒台。错金为屑玉为饵，神刀取脑白龟死。美人自捣明月珠，赤玉盘中光靡靡。云高夜启月当户，展翼垂吭为君吐。白鸾之尾扫成堆，瑟瑟轻黄如粉蠹。冶烟五色何氤氲，后宫独赐承恩人。雕成宛转合欢钏，一尺春风袖中软。不知南国江水深，铁箕已尽愁人心。岸傍沙陇高百尺，卖儿买得云南金。安得群飞万千羽，不食珠玑食禾黍。呕出肝肠奉明主，天下黄金贱如土。","dynasty":"元代","title":"嗽金鸟行"}
{"author":"李序","content":"天南翔雁鸣雍雍，城头旭日光瞳眬。长眉公子绸缪客，骑马乘冰上南陌。马蹄翩翩几千里，江汉水暖游双鲤。东风不□天上春，拂柳吹花为君喜。绮屏桂烛开洞房，暖红霏霏明月香。三星绰约正当户，流辉照见双鸾凰。鸾凰不惜双飞翼，天上神仙远相忆。","dynasty":"元代","title":"绸缪曲送都彦良"}
{"author":"李序","content":"铜雀台倾见荒土，月黑妖狐上台舞。千年瓴甋堕人间，瑟瑟苔花暗秋雨。天荒地老奈愁何，台上青泥生碧莎。斜风吹雨啼蟋蟀，此是西陵长夜歌。魏人膏血今已古，漆色凝花人未睹。一从为砚今几年，漳水滔滔自东去。为君写作铜台吟，台前瓦砾犹伤心。","dynasty":"元代","title":"次韵纳斋铜雀台砖砚歌"}
{"author":"李序","content":"野塘鵁鶄暖，水泓生桂叶。暮上大堤行，拂人飞蛱蝶。门前弱柳长纷纷，水花漠漠飞暖云。柔条自有烟露色，不如愁死堤上人。刘郎肉薄愁心重，天上离鸾思别凤。春风摇荡本无根，种得桃花绕新梦。","dynasty":"元代","title":"大堤曲"}
{"author":"李序","content":"我有坚白心，凝作方寸璧。与君交结终不移，都邑连城不能易。守灵童子无纤瑕，十年琢削如莲花。金铃珠带玉夭矫，中有七窍流精华。置之灵台缟如雪，相思一夜虹光发。美人千里共月明，直上秋天贯明月。飞神出入洞八荒，璆琳为衣璹为裳。光辉照子丹元府，昆山石烂无相忘。忆君更有和氏目，千载推之置君腹。","dynasty":"元代","title":"和胡景云白玉心黄金泪二歌其一"}
{"author":"李序","content":"长相思，□一方。仰天望明月，流泪何浪浪。西方白帝金为质，赐我瞳人外如漆。酸心烈烈不可支，火起灵台铸成液。为君洒向别时衣，一弹双指如星飞。为君写作加餐字，千载光辉犹不死。古来结交须黄金，眼中流出交更深。斑斑痕迹明镜小，镜中照我相思心。明珠只买蛾眉女，空使□人泪如雨。","dynasty":"元代","title":"和胡景云白玉心黄金泪二歌其二"}
{"author":"李序","content":"山中鬼不独，山中亦城市。衣中环佩无玉声，直入人家弄书史。小冠斑文剪湘竹，越衣芰制如流水。玉壶未竭歌未终，飘若空中野云起。门前月色夜茫茫，门外秋风满千里。朝餐松柏露，暮食兰蕙花。陇头青桂树，何处是君家。","dynasty":"元代","title":"山鬼篇赠姜历山"}
{"author":"李序","content":"头白乌，毕逋尾。尔焉知作坟送人死，天公遣尔役孝子。头白乌，天上来。口中流血不自惜，却怜孝子心肝摧。鸦鸦夜宿坟边树，飞向山头啄泥土。新坟磊磊三尺高，衔得黄泥如返哺。秦人涸水筑山灵，飞乌为作颜氏茔。颜氏子，国有祀。乌作坟，秦无人。","dynasty":"元代","title":"乌伤行"}
{"author":"李序","content":"妫公子，碧烟里。薜萝引作鱼鳞衣，衣上清风如流水。云为宇，松为墙。绸缪牖户碧缕香，翠华之幄青瑶珰。乱发郁郁焕紫光，十年不出生文章。手扳苍虬上风雨，蓬莱山中木天下。","dynasty":"元代","title":"云松巢歌赠陈国宾"}
{"author":"李序","content":"昆崙丘，云上头，河西之子牧氂牛。野田蓬莱牛不食，直上昆崙几千尺。凌絪缊，上昆崙。牛背上，弄碧云。氂牛努角旁无人，与云同入天之门。天门高高向西极，月华烂烂飞五色。云间夜食明月光，身上斓斌虎文碧。昆崙郁嵯峨，中高四下流黄河。黄河水流东入海，牧人自唱蓬莱歌。神刀断截氂牛尾，析木津头献天子。","dynasty":"元代","title":"昆崙山牧童歌"}
{"author":"李序","content":"天上云，何方来。天之元气出变化，飞龙与尔相徘徊。龙飞不自行，乘云如水高飞腾。逶迤缥缈不可名，翱翔矫矫游太清。出紫薇，过箕尾。龙行亦行止亦止，与龙一心青天里。青天皎皎日正中，轮囷萧索飞溶溶。春风浩荡吹八极，氤氲五气流春风。忽然收卷不留迹，妙入无门閟玄极。冥冥窅窅神所宅，独有飞龙可以识。房山之上有屋名云庄，青壁突兀开栋梁。云兮云兮不可以敛藏，散为甘雨泽四方，年丰黍稻多穰穰。云在天，人乐康。","dynasty":"元代","title":"云庄歌赠云庄左丞"}
{"author":"李序","content":"明河之水流玉云，神乌为梁贯天津。河西织云天帝子，今夕东行见河鼓。瑶光如笑横碧渚，微风徘徊自成舞。风参差，夜逶迤，愿回六龙驻不飞。明星渐出明月底，珊珊灵雨随车飞。","dynasty":"元代","title":"七夕谣"}
{"author":"李序","content":"槐虫复槐虫，高槐郁郁如青龙。枝枝叶叶被尔食，青云萧瑟生秋风。槐虫肥，枝上垂。一枝摇曳势欲绝，欲堕不堕风凄凄。下有车辙交马蹄，不可堕地身为泥。闺中女儿莫近之，令尔肌肉生疮痍。","dynasty":"元代","title":"槐虫吟"}
{"author":"李序","content":"独漉复独漉，隔帘月影望微月。楼头夜语不分明，碧穗开香似云叶。蜻蜓天上来，春愁立死锦绣堆。岂知身是秋风客，为君容颜瘦如石。芳菲相望采不及，千里黄云覆沙碛。背人去，几日还。曾饮江南水，□向燕支山。汀洲三月柳风起，愿得秋来渡江水。","dynasty":"元代","title":"独漉篇有所赠"}
{"author":"樊汉广","content":"墙头冉冉新阳露，忽作玲珑玉千树。老蛟偃蹇独避人，卷回飞雪江皋莫。何处鸣禽来龙去脉好音，四月枝垂起黄雾。摧折霜馀初不惧，笑看春光等闲度。百年梦幻欲无言，吹落吹开岂风故。时来荐鼎真偶尔，小住疏篱非不遇。我知天地绝茫茫，无为展转独多虑。为花凄断却回头，尔亦微酸苦难茹。","dynasty":"宋代","title":"沈黎使君与客饮王建梅林分韵作诗过沈犀以诗"}
{"author":"艾丑","content":"杳杳灵岩洞府深，有人岩下振潮音。龙天耸听生欢喜，留得神鱼立到今。","dynasty":"宋代","title":"登立鱼山"}
{"author":"崔橹","content":"倚风无力减香时，涵露如啼卧翠池。金谷楼前马嵬下，世间殊色一般悲。不耐高风怕冷烟，瘦红欹委倒青莲。无人解把无尘袖，盛取残香尽日怜。","dynasty":"唐代","title":"残莲花（后首一作张林诗）"}
{"author":"崔橹","content":"不向横塘泥里栽，两株晴笑碧岩隈。枉教绝世深红色，只向深山僻处开。万里王孙应有恨，三年贾傅惜无才。缘花更叹人间事，半日江边怅望回。","dynasty":"唐代","title":"山路木芙蓉"}
{"author":"崔橹","content":"无情柔态任春催，似不胜风倚古台。多少去年今日恨，御沟颜色洞庭来。","dynasty":"唐代","title":"新柳"}
{"author":"崔橹","content":"不见江头三四日，桥边杨柳老金丝。岸南岸北往来渡，带雨带烟深浅枝。何处故乡牵梦想，两回他国见荣衰。汀洲草色亦如此，愁杀远人人不知。","dynasty":"唐代","title":"临川见新柳"}
{"author":"崔橹","content":"半塘前日染来红，瘦尽金方昨夜风。留样最嗟无巧笔，护香谁为惜熏笼。缘停翠棹沈吟看，忍使良波积渐空。魂断旧溪憔悴态，冷烟残粉楚台东。","dynasty":"唐代","title":"惜莲花"}
{"author":"崔橹","content":"障掩金鸡蓄祸机，翠华西拂蜀云飞。珠帘一闭朝元阁，不见人归见燕归。","dynasty":"唐代","tags":"历史，抒情，感慨","title":"华清宫三首·其二"}
{"author":"崔橹","content":"影欹晴浪势欹烟，恨态缄言日抵年。轻雾晓和香积饭，片红时堕化人船。人间有笔应难画，雨后无尘更好怜。何限断肠名不得，倚风娇怯醉腰偏。","dynasty":"唐代","title":"莲花"}
{"author":"崔橹","content":"门横金锁悄无人，落日秋声渭水滨。红叶下山寒寂寂，湿云如梦雨如尘。","dynasty":"唐代","tags":"写景，感慨","title":"华清宫三首·其三"}
{"author":"崔橹","content":"草遮回磴绝鸣鸾，云树深深碧殿寒。明月自来还自去，更无人倚玉阑干。","dynasty":"唐代","tags":"写景，抒情，感伤","title":"华清宫三首·其一"}
{"author":"崔橹","content":"芳草青青古渡头，渔家住处暂维舟。残花半树悄无语，细雨满天风似愁。家信不来春又晚，客程难尽水空流。自怜爱失心期约，看取花时更远游。","dynasty":"唐代","title":"春晚泊船江村"}
{"author":"崔橹","content":"一百五日又欲来，梨花梅花参差开。行人自笑不归去，瘦马独吟真可哀。杏酪渐香邻舍粥，榆烟将变旧炉灰。画桥春暖清歌夜，肯信愁肠日九回。","dynasty":"唐代","title":"春日即事"}
{"author":"崔橹","content":"烟花零落过清明，异国光阴老客情。云梦夕阳愁里色，洞庭春浪坐来声。天边一与旧山别，江上几看芳草生。独倚阑干意难写，暮笳呜咽调孤城。翠烟如钿柳如环，晴倚南楼独看山。江国草花三月暮，帝城尘梦一年间。虚舟尚叹萦难解，飞鸟空惭倦未还。何以不羁詹父伴，睡烟歌月老潺潺。","dynasty":"唐代","title":"春晚岳阳言怀二首"}
{"author":"崔橹","content":"绿杨如发雨如烟，立马危桥独唤船。山口断云迷旧路，渡头芳草忆前年。身随远道徒悲梗，诗卖明时不直钱。归去楚台还有计，钓船春雨日高眠。","dynasty":"唐代","title":"过蛮溪渡"}
{"author":"崔橹","content":"含情含怨一枝枝，斜压渔家短短篱。惹袖尚馀香半日，向人如诉雨多时。初开偏称雕梁画，未落先愁玉笛吹。行客见来无去意，解帆烟浦为题诗。","dynasty":"唐代","title":"岸梅"}
{"author":"崔橹","content":"茱萸冷吹溪口香，菊花倒绕山脚黄。家山去此强百里，弟妹待我醉重阳。风健早鸿高晓景，露清圆碧照秋光。莫看时节年年好，暗送搔头逐手霜。","dynasty":"唐代","title":"重阳日次荆南路经武宁驿"}
{"author":"崔橹","content":"白首成何事，无欢可替悲。空馀酒中兴，犹似少年时。","dynasty":"唐代","title":"述怀"}
{"author":"崔橹","content":"似醉如慵一水心，斜阳欲暝彩云深。清明月照羞无语，凉冷风吹势不禁。曾向楚台和雨看，只于吴苑弄船寻。当时为汝题诗遍，此地依前泥苦吟。","dynasty":"唐代","title":"岳阳云梦亭看莲花"}
{"author":"崔橹","content":"袅风惊未定，溪影晚来寒。不得重阳节，虚将满把看。神仙谁采掇，烟雨惜凋残。牧竖樵童看，应教爱尔难。","dynasty":"唐代","title":"村路菊花"}
{"author":"崔橹","content":"雨馀烟腻暖香浮，影暗斜阳古驿楼。丹凤总巢阿阁去，紫花空映楚云愁。堪怜翠盖奇于画，更惜芳庭冷似秋。长日老春看落尽，野禽闲哢碧悠悠。","dynasty":"唐代","title":"题山驿新桐花"}
{"author":"崔橹","content":"薄烟如梦雨如尘，霜景晴来却胜春。好住池西红叶树，何年今日伴何人。","dynasty":"唐代","title":"题云梦亭"}
{"author":"崔橹","content":"醉时颠蹶醒时羞，麹糵推人不自由。叵耐一双穷相眼，不堪花卉在前头。","dynasty":"唐代","title":"有酒失于虔州陆郎中肱，以诗谢之"}
{"author":"崔橹","content":"银河漾漾月晖晖，楼碍星边织女机。横玉叫云天似水，满空霜逐一声飞。","dynasty":"唐代","title":"闻笛（一作华清宫）"}
{"author":"崔橹","content":"晓红初拆露香新，独立空山冷笑人。春意自知无主惜，恣风吹逐马蹄尘。","dynasty":"唐代","title":"山路见花"}
{"author":"崔橹","content":"病香无力被风欺，多在青苔少在枝。马上行人莫回首，断君肠是欲残时。","dynasty":"唐代","title":"暮春对花"}
{"author":"崔橹","content":"强半瘦因前夜雪，数枝愁向晚天来。（《梅花》。以下并见《摭言》）无人解把无尘袖，盛取残香尽日怜。（《莲花》）一番春雨吹巢冷，半朵山花咽觜香。（《山鹊》）云生柱础降龙地，露洗林峦放鹤天。菱叶乍翻人采后，荇花初没舸行时。（池上，见《诗史》）","dynasty":"唐代","title":"句"}
{"author":"崔橹","content":"似前如却玉堆堆，薄带轻烟翠好裁。斜倚兔钩孤影伴，校低仙掌一头来。盘疑虎伏形难写，展认龙拏势未回。惊讶昔人曾羽化，此中争不接瑶台。诗手难题画手惭，浅青浓碧叠东南。尘愁世界忙心在，霞伴神仙稳梦酣。雨涕自悲看雪鬓，星冠无计整云篸.家风负荷须名宦，可惜千峰绿似蓝。差烟危碧半斜晖，何代仙人此羽飞。高袖镇长寒柏暗，古祠时复彩云归。红尘鞭马颜将换，碧落骖鸾意有违。声利系身家系念，今生辜负六铢衣。","dynasty":"唐代","title":"过南城县麻姑山"}
{"author":"崔橹","content":"何人移得在禅家，瑟瑟枝条簇簇霞。争那寂寥埋草暗，不胜惆怅舞风斜。无缘影对金尊酒，可惜香和石鼎茶。看取老僧齐物意，一般抛掷等凡花。忍委芳心此地开，似霞颜色苦低回。风惊少女偷香去，雨认巫娥觅伴来。今日独怜僧院种，旧山曾映钓矶栽。三清上客知惆怅，劝我春醪一两杯。露香如醉态如慵，斜压危阑草色中。试问更谁过野寺，无憀徒自舞春风。兰缸尚惜连明在，锦帐先愁入夏空。一日几回来又去，不能容易舍深红。","dynasty":"唐代","title":"和友人题僧院蔷薇花三首"}
{"author":"崔橹","content":"风慢日迟迟，拖烟拂水时。惹将千万恨，系在短长枝。骨软张郎瘦，腰轻楚女饥。故园归未得，多少断肠思。","dynasty":"唐代","title":"柳"}
{"author":"崔橹","content":"夜来风入最高枝，罥断愁肠几尺丝。楚塞曾吟烟午处，曲江长忆雪晴时。金衔细毂萦回岸，戍笛牛歌远近陂。还把旧年惆怅意，武安城下一吟诗。","dynasty":"唐代","title":"南阳见柳"}
{"author":"崔橹","content":"点空夸黛妒愁眉，何必浮来结梦思。惭愧二年青翠色，惹窗粘枕伴吟诗。","dynasty":"唐代","title":"别君山"}
{"author":"崔橹","content":"一支清急万山来，穿竹喧飞破石苔。梦在故乡临欲到，声闻孤枕却惊回。多愁鬓发余甘老，有限年光尔莫催。缘忆旧游相似处，月明山响子陵台。","dynasty":"唐代","title":"宿寿安山阴馆闻泉"}
{"author":"崔橹","content":"翠烟如钿柳如环，晴倚南楼独看山。江国草花三月暮，帝城尘梦一年间。虚舟尚叹萦难解，飞鸟空惭倦未还。何以不羁詹父伴，睡烟歌月老潺潺。","dynasty":"唐代","title":"春晚岳阳言怀二首其二"}
{"author":"崔橹","content":"诗手难题画手惭，浅青浓碧叠东南。尘愁世界忙心在，霞伴神仙稳梦酣。雨涕自悲看雪鬓，星冠无计整云篸。家风负荷须名宦，可惜千峰绿似蓝。","dynasty":"唐代","title":"过南城县麻姑山其二"}
{"author":"崔橹","content":"差烟危碧半斜晖，何代仙人此羽飞。高袖镇长寒柏暗，古祠时复彩云归。红尘鞭马颜将换，碧落骖鸾意有违。声利系身家系念，今生辜负六铢衣。","dynasty":"唐代","title":"过南城县麻姑山其三"}
{"author":"崔橹","content":"忍委芳心此地开，似霞颜色苦低回。风惊少女偷香去，雨认巫娥觅伴来。今日独怜僧院种，旧山曾映钓矶栽。三清上客知惆怅，劝我春醪一两杯。","dynasty":"唐代","title":"和友人题僧院蔷薇花三首其二"}
{"author":"崔橹","content":"露香如醉态如慵，斜压危阑草色中。试问更谁过野寺，无憀徒自舞春风。兰缸尚惜连明在，锦帐先愁入夏空。一日几回来又去，不能容易舍深红。","dynasty":"唐代","title":"和友人题僧院蔷薇花三首其三"}
{"author":"崔橹","content":"草遮回磴绝鸣銮，云树深深碧殿寒。明月自来还自去，更无人倚玉栏干。","dynasty":"唐代","title":"华清宫三首其一"}
{"author":"崔橹","content":"障掩金鸡蓄祸机，翠华西拂蜀云飞。珠帘一闭朝元阁，不见人归见燕归。","dynasty":"唐代","title":"华清宫三首其二"}
{"author":"崔橹","content":"醉时颠蹶醒时羞，曲糵推人不自由。叵耐一双穷相眼，不堪花卉在前头。","dynasty":"唐代","title":"有酒失于虔州陆郎中肱以诗谢之"}
{"author":"崔橹","content":"不耐高风怕冷烟，瘦红欹委倒青莲。无人解把无尘袖，盛取残香尽日怜。","dynasty":"唐代","title":"残莲花其二"}
{"author":"崔橹","content":"点空誇黛妒愁媚，何必浮来结梦思。惭愧二年青翠色，惹窗黏枕伴吟诗。","dynasty":"唐代","title":"别君山"}
{"author":"金地藏","content":"空门寂寞汝思家，礼别云房下九华。爱向竹栏骑竹马，懒于金地聚金沙。添瓶涧底休招月，烹茗瓯中罢弄花。好去不须频下泪，老僧相伴有烟霞。","dynasty":"唐代","tags":"赠别","title":"送童子下山"}
{"author":"赵师秀","content":"黄梅时节家家雨，青草池塘处处蛙。有约不来过夜半，闲敲棋子落灯花。","dynasty":"宋代","tags":"古诗三百首，初中古诗，夏天，写景，写雨，生活","title":"约客"}
{"author":"赵师秀","content":"黄梅时节家家雨，青草池塘处处蛙。有约不来过夜半，闲敲棋子落灯花。","dynasty":"宋代","tags":"夏天，夜晚，写雨，寂寞","title":"约客"}
{"author":"赵师秀","content":"朝来行药向秋池，池上秋深病不知。一树木犀供夜雨，清香移在菊花枝。","dynasty":"宋代","title":"池上"}
{"author":"赵师秀","content":"一身来作吏，白日算徒劳。尘土侵衣重，年光如鬓牢。春深禽语改，溪落岸沙高。柳下垂钓者，吾今愧尔曹。","dynasty":"宋代","title":"春晚即事"}
{"author":"赵师秀","content":"嗔尔横行为多足，割尔两螯如割玉。怜尔有甲不自卫，评尔一身黄胜肉。吴江十月天霜寒，吴人微尔不举餐。萑蒲勿讶束尔急，与虎争强能上山。","dynasty":"宋代","title":"次韵赵正字蟹"}
{"author":"赵师秀","content":"石岩看不见，翠色自重重。春雨生松叶，山风响铁钟。碑顽工费墨，草嫩绿添茸。住院吴僧老，相迎忆旧逢。","dynasty":"宋代","title":"翠岩寺"}
{"author":"赵师秀","content":"身如瘦鹤已伶俜，一卧兼旬更有零。朝客偶知亲送药，野僧相保密持经。力微尚觉衣裳重，才退难徼笔砚灵。惟有爱花心未已，遍分黄菊插空瓶。","dynasty":"宋代","title":"病起"}
{"author":"赵师秀","content":"十载仙家采药心，春风过了得幽寻。如今纵有相逢处，不是桃花是绿阴。","dynasty":"宋代","title":"采药径"}
{"author":"赵师秀","content":"何处飞来缥缈中，人间惟有画图同。两层帘幕垂无地，一片笙箫起半空。岩竹倒添秋水碧，渚莲平接夕阳红。游人未达蒙庄旨，虚倚栏干面面风。","dynasty":"宋代","title":"陈待制湖楼"}
{"author":"赵师秀","content":"中夜清寒入緼袍，一杯山茗当香醪。鸟飞竹叶霜初下，人立梅花月正高。无欲自然心似水，有营何止事如毛。春来拟约萧闲伴，重上天台看海涛。","dynasty":"宋代","title":"呈蒋薛二友"}
{"author":"赵师秀","content":"不作封侯念，悠然远世纷。惟应种瓜事，犹被读书分。野水多于地，春山半是云。吾生嫌已老，学圃未如君。","dynasty":"宋代","title":"薛氏瓜庐"}
{"author":"赵师秀","content":"开扉在石层，尽日少人登。一鸟过寒木，数花摇翠藤。茗煎冰下水，香炷佛前灯。吾亦逃名者，何因似此僧。","dynasty":"宋代","title":"岩居僧"}
{"author":"赵师秀","content":"数日秋风欺病夫，尽吹黄叶下庭芜。林疏放得遥山出，又被云遮一半无。","dynasty":"宋代","title":"数日"}
{"author":"赵师秀","content":"忆君初病时，仓皇造君榻。知为寒所中，胫痹连左胛。蒋子丹有神，三日能屈伸。五日扶杖立，十日行逡巡。于时数相见，谈娱靡曾倦。啜茶犹满瓯，改诗忽盈卷。君亦疑勿药，春和可为乐。仙家桃最红，同践天台约。多愁积如山，令君心不闲。残疴故未去，涩啬肠腑间。岳僧有烈剂，倒箧得馀惠。服之汗翻浆，事与东流逝。啼妻无完裙，弱子犹哀麕。诗人例穷苦，穷死更怜君。君如三秋草，不见一日好。根荄霜霰侵，萎绝嗟何早。哭君日无光，思君月照床。犹疑君不死，猛省欲颠狂。昨者君未疾，相过不论日。晴窗春翦蒲，寒炉夜煨栗。石阶苔藓中，犹有旧行踪。忧心不能寐，无梦得相逢。君诗如贾岛，劲笔斡天巧。昔为人所称，今为人所宝。石峰云有地，葬从朋友议。须求侍郎铭，难见山民字。平生翁与徐，南去久无书。不知闻信后，涕泪当何如。写池烟水暮，宛是西川路。虚言楚客招，终感向生赋。","dynasty":"宋代","title":"哀山民"}
{"author":"赵师秀","content":"行尽沿溪路，天寒岁又除。欲消冰似雪，初长麦如蔬。于世无成事，何时有定居。等缘贫所役，为仕愧为渔。","dynasty":"宋代","title":"安仁道中"}
{"author":"赵师秀","content":"数里庵西路，东风去更吹。稻寒生叶细，松老作花迟。小憩嫌无侣，曾游忆有诗。新萤光尚小，未暗出空池。","dynasty":"宋代","title":"庵西"}
{"author":"赵师秀","content":"谁炷清香礼少君，数声金磬梦中闻。起来闲把青衣袖，裹得栏干一片云。","dynasty":"宋代","title":"白石岩"}
{"author":"赵师秀","content":"晓开北户得新晴，木末犹横一两星。满地绿苔看不见，细花如雪落冬青。","dynasty":"宋代","title":"北户"}
{"author":"赵师秀","content":"弊庐补葺虽劳力，且得幽闲住此身。旧友误称吟笔长，诸亲争笑罢官贫。近檐竹密妨巢雀，当户花疏见路人。所虑久晴田事废，今闻高下雨皆匀。","dynasty":"宋代","title":"答徐灵渊"}
{"author":"赵师秀","content":"寂寞坐高斋，兵来与讯偕。喜看君字画，癯似我形骸。颇欲徵陈作，遥知动远怀。梦魂思一遇，风雨暗长淮。","dynasty":"宋代","title":"答叶司理"}
{"author":"赵师秀","content":"爱重吟来句，和经一处安。亦知将作佛，何讶不为官。楚塞烽烟静，淮波柳絮残。疑根深未指，欲往愧飞翰。","dynasty":"宋代","title":"答曾景建"}
{"author":"赵师秀","content":"青苔生满路，人迹至应稀。小寺鸣钟晚，深林透日微。野花春后发，山鸟涧中飞。或有相逢者，多因采药归。","dynasty":"宋代","title":"大慈道"}
{"author":"赵师秀","content":"一派落虚空，如何画得同。高风吹作雨，低日射成虹。西域书曾说，先朝路始通。或言龙已去，幽处别为宫。","dynasty":"宋代","title":"大龙湫"}
{"author":"赵师秀","content":"餐馀行数步，稍觉一身和。蚕月人家闭，春山瀑布多。莺啼声出树，花落片随波。前路东林近，惭因捧檄过。","dynasty":"宋代","title":"德安道中"}
{"author":"赵师秀","content":"峰头不住起云烟，野水纵横尽入田。定是人家蚕事末，道傍桑叶小如钱。","dynasty":"宋代","title":"德安道中"}
{"author":"赵师秀","content":"三月江头花正开，啼教花片委青苔。若嫌此地非君土，今度归时莫要来。","dynasty":"宋代","title":"杜鹃"}
{"author":"赵师秀","content":"落日栏干与雁平，往来疑有旧英灵。潮生海口微茫白，麦秀淮南迤逦青。远贾泊舟趋地利，老僧指甕说州形。残风忽送吹营角，声引边愁不可听。","dynasty":"宋代","title":"多景楼晚望"}
{"author":"赵师秀","content":"隔涧竹扉深，苍童引客寻。虽然乖昭语，犹得见园林。野蔓时妨步，山蝉亦好吟。石根泉数斗，清冷应人心。","dynasty":"宋代","title":"访韩仲止不遇题涧上"}
{"author":"赵师秀","content":"人欲难穷极，于中觉者稀。但令无过分，何处有危机。长日书千册，清风竹一园。东南坤势阙，子计不为非。","dynasty":"宋代","title":"奉赋朱新父足庵"}
{"author":"赵师秀","content":"强起扶栏立，新寒陡见侵。钟声诸寺晓，柳荫半池阴。病久方凭艾，贫深或梦金。湖边好风日，孤负几登临。","dynasty":"宋代","title":"扶栏"}
{"author":"赵师秀","content":"抚栏惊岁月，久住欲如何。水国花开早，春城人上多。病令诗懒作，闲喜客频过。听说边头事，时贤策在和。","dynasty":"宋代","title":"抚栏"}
{"author":"赵师秀","content":"树色对疏棂，横陈一片清。微风杨叶下，斜日竹稍明。此老无尘事，双姝亦道情。客来怜素壁，题句不题名。","dynasty":"宋代","title":"葛翁小阁"}
{"author":"赵师秀","content":"何人可与话登临，徒倚危栏日又沈。千古苍茫青史梦，一年迢递故乡心。天无雨雪梅花早，地有波涛雁影深。为是夫差旧台榭，愁来不敢越人吟。","dynasty":"宋代","title":"姑苏台作"}
{"author":"赵师秀","content":"二月芳菲在水边，旅人消困亦随缘。晴舒蝶翅初匀粉，雨压杨花未放绵。有句自题闲处壁，无钱难买贵时船。最怜隐者高眠地，日春风是筦弦。","dynasty":"宋代","title":"孤山寒食"}
{"author":"赵师秀","content":"为宅傍城墙，先求夏日凉。凿池容众水，栽竹断斜阳。官是三年满，身无一事忙。不知何补报，安坐恐难当。","dynasty":"宋代","title":"官舍初成"}
{"author":"赵师秀","content":"好水不厌阔，好风不厌凉。况有十顷荷，荷风媚波光。主人昔谓余，此境不可忘。举觞集群英，期以朝未央。清欢遣丝竹，善谑停优倡。快若鱼脱网，适比鸳在梁。搴芳衣履湿，饮渌肌骨香。操觚赋相联，妙续楚九章。苦吟堕饥蝉，巧咏发轻簧。常胜或倒戈，突出或擅场。或峙而遽蹴，或抑而载扬。所欠独巨翁，不使人意强。孱衲尔何为，竭飒立在傍。有间众稍默谈辩忽汪洋。夕风亦损荷，万事付叵量。","dynasty":"宋代","title":"官田之集翁聘君失期陈伯寿赋诗率尔次韵"}
{"author":"赵师秀","content":"石路入青莲，来游出偶然。峰高秋月射，岩裂野烟穿。萤冷粘棕上，僧闲坐井边。虚堂留一宿，宛似雁山眠。","dynasty":"宋代","title":"龟峰寺"}
{"author":"赵师秀","content":"蓍草占秋动，蓬秋早得归。本非为事迫，不欲兴心违。波净孤萤度，宵凉数叶飞。远怀高卧者，微月闭松扉。","dynasty":"宋代","title":"贵溪夜泊寄赵昌甫"}
{"author":"赵师秀","content":"三月三番过弋阳，吾生辛苦莫思量。磨圆滩石几年浪，丹尽江枫昨夜霜。已算中途当度腊，更怜抵舍未为乡。高眠旧有山中约，只欠青骡道十方。","dynasty":"宋代","title":"过弋阳"}
{"author":"赵师秀","content":"远近人家住，过桥路尽通。野田行瘦马，浅渚聚群鸿。地静微泉响，天寒落日红。若非身作吏，不道是城中。","dynasty":"宋代","title":"壕上"}
{"author":"赵师秀","content":"留僧秋阁上，身自伴僧闲。潄齿临寒水，焚香对远山。野禽偷果去，童子借经还。馀兴成诗句，高题屋柱间。","dynasty":"宋代","title":"和鲍县尉"}
{"author":"赵师秀","content":"粼粼水增波，叠叠云弄影。昔夸春径妍，今爱秋塘静。芳筵集宾彦，清宴除艳靓。时当新雨馀，苍翠献林岭。既忻冲抱舒，复快远目骋。仰嘉钟鼎人，而乃眷箕颍。深营察高趣，雅咏发沉景。独使和者难，一夕愁欲瘿。","dynasty":"宋代","title":"和陈水云湖庄韵"}
{"author":"赵师秀","content":"又得相逢闲寺里，凡人多笑太无营。谁知见事心先懒，未说寻幽足已轻。二月春风添树色，一山夜雨失泉声。谢师更作重眠约，来往云消两日晴。","dynasty":"宋代","title":"和人韵赠北山僧"}
{"author":"赵师秀","content":"巷南与巷北，相去路无多。以我常孤坐，劳君数见过。望山嫌夕霭，听雨想春波。稍俟晴明日，相携一醉歌。","dynasty":"宋代","title":"和朱子发韵兼简青龙诸友二首"}
{"author":"赵师秀","content":"交交谷鸟哀，郁郁涧松折。山民无还期，春物失怡悦。平生感斯人，难以常理说。共智己则愚，忽巧众亦拙。芳名信可垂，在世何寂灭。含恓为卜兆，窀穸利兹月。行当宿草生，当使我泪歇。未知百年后，谁复耕此穴。寄言苦吟者，勿弃摄生诀。","dynasty":"宋代","title":"后哀"}
{"author":"赵师秀","content":"此中非一景，欲状固难名。江近秋阴早，山多晓气清。断云分树泊，饥鹤下田行。别拟深更至，虚空看月明。","dynasty":"宋代","title":"会景轩"}
{"author":"赵师秀","content":"又承出郭到贫家，一度分携鬓易华。自说印书春可寄，独惭阙酒夜难赊。眠迟古鼎销残火，吟苦寒缸落细花。羸病不能亲送别，梦魂先立渡头沙。","dynasty":"宋代","title":"会宿再送子野"}
{"author":"赵师秀","content":"几度题诗寄入山，不知何处处书看。莓苔石上秋吟远，星斗坛中夜拜寒。鹤改新名呼未至，碑逢断刻打应难。忆师每欲寻师去，芝术栽成自可餐。","dynasty":"宋代","title":"寄茅山温尊师"}
{"author":"赵师秀","content":"每于楼上立，远远望新吴。春至山疑长，江空雨似无。怀才人尽爱，多病体常癯。若治东游策，舟行与子俱。","dynasty":"宋代","title":"寄新吴友人"}
{"author":"赵师秀","content":"病不窥园经一月，更无人迹损青苔。池禽引子衡鱼去，野蔓开花上竹来。亦欲鬓毛休似雪，争如丹汞只为灰。秋风昨夜吹寒雨，有梦南游到海回。","dynasty":"宋代","title":"寄徐丞"}
{"author":"赵师秀","content":"自尔为官去，吾扉亦返关。池成逢夜雨，篱坏出秋山。岁事登禾稼，朝纲去草菅。题书寄漳水，专俟好诗还。","dynasty":"宋代","title":"寄徐县丞"}
{"author":"赵师秀","content":"虚窗风飒然，独卧听残蝉。家务贫多阙，诗篇老渐圆。清秋添一月，故里别三年。最忆君门首，黄花匝野泉。","dynasty":"宋代","title":"寄薛景石"}
{"author":"赵师秀","content":"逃名逃未得，几载住章泉。便使重承诏，多应不议边。高风时所击，新集世方传。忆就江楼别，雪晴江月圆。","dynasty":"宋代","title":"寄赵昌父"}
{"author":"赵师秀","content":"承明虽妙古云劳，小借临边却自豪。韩信所封兵尚劲，刘伶曾住酒应高。牵来宝马通言语，放去雕弓落羽毛。别有异时人忆处，万株杨柳绿春壕。","dynasty":"宋代","title":"寄赵楚州"}
{"author":"赵师秀","content":"空斋兀兀难消日，况入中年睡亦疏。洗釜煮蔬留客饭，卷帘移菊看人锄。秋衣因病全更衲，晓鬓迎寒半脱梳。多谢贵交芸阁里，许令随意借官书。","dynasty":"宋代","title":"简孙正字"}
{"author":"赵师秀","content":"久晴滩碛众，舟楫后先行。终日不相见，与君如各程。水禽多雪色，野笛忽秋声。必有新成句，溪流合让清。","dynasty":"宋代","title":"简同行翁灵舒"}
{"author":"赵师秀","content":"出仕归来贫似旧，借园偶近画桥居。纵观不用春携酒，清坐何妨夜读书。港小只通闲客棹，树低多碍故人车。向时城里缘尘土，久欲湖边住岁馀。","dynasty":"宋代","title":"借居湖上"}
{"author":"赵师秀","content":"半月逢梅雨，初晴客意消。莺声临野水，松影卧新苗。少憩休舆卒，闲行过板桥。平生无饮分，空愧酒旗招。","dynasty":"宋代","title":"进贤道中"}
{"author":"赵师秀","content":"亲知因别久，具酒劳经过。古邑居人少，春寒入夜多。雨香仙地药，烛动石桥波。稍觉离家远，乡音一半讹。","dynasty":"宋代","title":"缙云县宿"}
{"author":"赵师秀","content":"久在京华损道心，故人谁与念升沈。春楼卧病燕相伴，湖寺题诗僧为吟。三月不逢家信至，一茎新有鬓丝侵。早知谏猎非时节，只在山中自养金。","dynasty":"宋代","title":"京华病后"}
{"author":"赵师秀","content":"耆旧半凋落，在者如晨星。与翁别豫章，十见草木青。人生几堪别，梦寐生羽翎。迢迢玉溪波，近昨尝再经。携家事多难，所至那得停。山中空望来，日夕不掩扃。岂独负兹约，尺书亦沈冥。逢人问消息，但喜言康宁。堕来两卷什，一以慰飘零。感此故意弘，不我迹以形。文章出晚岁，字画犹壮龄。诵之西湖滨，惊动孤山灵。翁卷游崆峒，一已烦邮铃。幸翁良未衰，吾党存典刑。遥闻曾入郛，谅为韩与丁。郡斋待且久，几宿涧上亭。今春少晴时，涧水应泠泠。归来安稳否，董风入林坰。愿言爱玉骨，逍遥卧殊庭。会面虽未期，忽聚江湖萍。","dynasty":"宋代","title":"敬谢章泉赵昌甫二十韵"}
{"author":"赵师秀","content":"人生苦形役，不定如车辕。况各异乡井，忽此同酒尊。此尊岂易同，意乃有数存。西湖雪未成，两山翠相奔。山根日照树，花放林逋村。野馔具蘼藿，一饱厌百飧。有客何多髯，吐气邻芳荪。慷慨念时事，所惜智者昏。砭疗匪无术，讳疾何由论。北望徒太息，归欤寻故园。哆然黄冠师，笑请子勿喧。东南守太乙，此宿福所屯。吾子且饮酒，酒冷为子温。","dynasty":"宋代","title":"九客一羽衣泛舟分韵得尊字就送朱几仲"}
{"author":"赵师秀","content":"一瓶茶外无祗待，同上西楼看晚山。","dynasty":"宋代","title":"句"}
{"author":"赵师秀","content":"地僻传闻新事少，路遥牵率故人多。","dynasty":"宋代","title":"句"}
{"author":"赵师秀","content":"教人知遁甲，笑客问勾庚。","dynasty":"宋代","title":"句"}
{"author":"赵师秀","content":"路曲不隈一径通。","dynasty":"宋代","title":"句"}
{"author":"赵师秀","content":"一来高处望，远近尽秋容。秀气归才子，清风属钓翁。溪晴分别港，山阙见他峰。独慢慢凉宵月，无因宿此中。","dynasty":"宋代","title":"筠州郡庠山亭"}
{"author":"赵师秀","content":"君早抱奇质，获与有道亲。微官漫不遇，泊然安贱贫。心夷语自秀，一洗世士陈。使其养以年，鲍谢焉足邻。","dynasty":"宋代","title":"哭徐玑五首"}
{"author":"赵师秀","content":"思君气实充，不与短折类。血死匪无由，恐是服椒罪。君于药自深，何独此乎昧。岂不闻仙人，饵菖得千岁。","dynasty":"宋代","title":"哭徐玑五首"}
{"author":"赵师秀","content":"平生于所学，常若丧其敏。临池书未成，池水黑已尽。传来叶岭帖，遂与兰亭近。凡兹究极功，亦足损肝肾。","dynasty":"宋代","title":"哭徐玑五首"}
{"author":"赵师秀","content":"道晖爱江蓠，吾子思单老。生念死不灭，应会沅湘道。空山独灵舒，闭户守枯槁。风雪将岁阑，凋零此怀抱。","dynasty":"宋代","title":"哭徐玑五首"}
{"author":"赵师秀","content":"众境碧沈沈，前峰月正临。楼钟晴听响，池水夜观深。清净非人世，虚空是佛心。却寻来处宿，风起古松林。","dynasty":"宋代","title":"冷泉夜坐"}
{"author":"赵师秀","content":"宵长非一梦，欲记已迷茫。照镜枯于腊，梳头落似霜。病疴如退愈，贫屡又商量。所嗜惟崖栗，今年不敢尝。","dynasty":"宋代","title":"栗禁"}
{"author":"赵师秀","content":"梅花千树白，不是旧时村。倾我酤来酒，酹君仙去魂。短碑藤倚蔓，空冢竹行根。犹有归来鹤，清时欲与论。","dynasty":"宋代","title":"林逋墓下"}
{"author":"赵师秀","content":"一面见溪水，三边皆翠微。晚来虚槛外，秋近白云飞。重至恰身老，同吟感客非。灵山自如画，依旧隔斜晖。","dynasty":"宋代","title":"灵山阁见二徐友旧题句"}
{"author":"赵师秀","content":"忽有千岩聚，禅宫得土悭。古来云是海，天下别无山。久立增寒思，初看损壮颜。曾闻斤石剥，夜落半空间。","dynasty":"宋代","title":"灵岩"}
{"author":"赵师秀","content":"嫌在城中住，全家入翠微。开松通月过，接竹引泉归。虑淡头无白，诗清貌不肥。必无车马至，犹掩向岩扉。","dynasty":"宋代","title":"刘隐君山居"}
{"author":"赵师秀","content":"转曲认幽栖，斋名壁上题。柳遮船步水，草出瓦沟泥。养静抛书册，销闲倚杖藜。谁知凤城外，宛是武陵溪。","dynasty":"宋代","title":"柳下书斋"}
{"author":"赵师秀","content":"晓雨微微洒物华，牵牛初发傍墙花。数声野鹤无寻处，只在楼西有竹家。","dynasty":"宋代","title":"楼上"}
{"author":"赵师秀","content":"闲人闲处住，载酒荷高情。小舍宁容客，同舟却向城。弄花忘昼暑，忧谷念秋晴。归路虽无月，银河亦自明。","dynasty":"宋代","title":"卢申之载酒舟中分韵得明字"}
{"author":"赵师秀","content":"帝里逢春雨不乾，才晴数日又春还。桐华半落官河水，榆叶全遮客舍山。未悔阔疏令事去，最怜乏绝坏身闲。菖蒲九节今堪采，思尔逍遥涧谷间。","dynasty":"宋代","title":"暮春书怀寄翁十"}
{"author":"赵师秀","content":"千日方过半，何因便得还。就令凡事易，不及一身闲。种术怜官地，登城忆自山。苦吟无爱者，写在户庭间。","dynasty":"宋代","title":"千日"}
{"author":"赵师秀","content":"凡有栏干处，秋来遍往还。就中惟此地，全得见西山。雁落遥沙小，人登废垒闲。因怜一州景，皆在夕阳间。","dynasty":"宋代","title":"秋屏作"}
{"author":"赵师秀","content":"官事何曾晓，闲名苦要签。大书公吏恐，直语众人嫌。俸少贫如故，医慵病却添。秋风墙下菊，相对忆陶潜。","dynasty":"宋代","title":"秋日偶书"}
{"author":"赵师秀","content":"乘兴入孤村，神凝秋水间。菊开嫌径小，荷尽觉池宽。林影悬崖屋，钟声何处山。清游殊未倦，初月照松关。","dynasty":"宋代","title":"秋日游栖霞庵"}
{"author":"赵师秀","content":"此生谩与蠹鱼同，白发难收纸上功。辅嗣易行无汉学，玄晖诗变有唐风。夜长灯烬挑频落，秋老虫声听不穷。多少故人天禄贵，犹将寂寞叹扬雄。","dynasty":"宋代","title":"秋夜偶书"}
{"author":"赵师秀","content":"一山大半皆槠叶，绝顶闲寻得轻微。无日谩劳携纸扇，有风犹怯去绵衣。野花可爱移难活，啼鸟多情望即飞。惟与寺僧居渐熟，煮花深院待人归。","dynasty":"宋代","title":"润陂山上作"}
{"author":"赵师秀","content":"困尝苦茗不论杯，天气才晴又有雷。寂寞小亭看草坐，晚风时复堕青梅。","dynasty":"宋代","title":"山路怀翁卷"}
{"author":"赵师秀","content":"幽溪晓无雨，野竹叶自湿。涓涓北流泉，风吹落花入。不见苦吟人，芳思将谁拾。","dynasty":"宋代","title":"山路怀翁卷"}
{"author":"赵师秀","content":"案上阴符卷，应逢骊母传。无言过永日，不食度终年。云覆烧丹灶，花浮洗药泉。时闻有玄虎，来礼洞门前。","dynasty":"宋代","title":"沈洞主"}
{"author":"刘希夷","content":"洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。","dynasty":"唐代","tags":"写花，感伤，青春","title":"代悲白头翁"}
{"author":"刘希夷","content":"天津桥下阳春水，天津桥上繁华子。马声回合青云外，人影动摇绿波里。绿波荡漾玉为砂，青云离披锦作霞。可怜杨柳伤心树，可怜桃李断肠花。此日遨游邀美女，此时歌舞入娼家。娼家美女郁金香，飞来飞去公子傍。的的珠帘白日映，娥娥玉颜红粉妆。花际徘徊双蛱蝶，池边顾步两鸳鸯。倾国倾城汉武帝，为云为雨楚襄王。古来容光人所羡，况复今日遥相见。愿作轻罗著细腰，愿为明镜分娇面。与君相向转相亲，与君双栖共一身。愿作贞松千岁古，谁论芳槿一朝新。百年同谢西山日，千秋万古北邙尘。","dynasty":"唐代","tags":"公子，艺妓，恋情","title":"公子行"}
{"author":"刘希夷","content":"山树落梅花，飞落野人家。野人何所有，满瓮阳春酒。携酒上春台，行歌伴落梅。醉罢卧明月，乘梦游天台。","dynasty":"唐代","title":"春日行歌"}
{"author":"刘希夷","content":"萋萋春草绿，悲歌牧征马。行见白头翁，坐泣青竹下。感叹前问之，赠予辛苦词。岁月移今古，山河更盛衰。晋家都洛滨，朝廷多近臣。词赋归潘岳，繁华称季伦。梓泽春草菲，河阳乱华飞。绿珠不可夺，白首同所归。高楼倏冥灭，茂林久摧折。昔时歌舞台，今成狐兔穴。人事互消亡，世路多悲伤。北邙是吾宅，东岳为吾乡。君看北邙道，髑髅萦蔓草。芳□□□□，□□□□□。碑茔或半存，荆棘敛幽魂。挥涕弃之去，不忍闻此言。","dynasty":"唐代","title":"洛川怀古"}
{"author":"刘希夷","content":"秋天瑟瑟夜漫漫，夜白风清玉露漙.燕山游子衣裳薄，秦地佳人闺阁寒。欲向楼中萦楚练，还来机上裂齐纨。揽红袖兮愁徙倚，盼青砧兮怅盘桓。盘桓徙倚夜已久，萤火双飞入帘牖。西北风来吹细腰，东南月上浮纤手。此时秋月可怜明，此时秋风别有情。君看月下参差影，为听莎间断续声。绛河转兮青云晓，飞鸟鸣兮行人少。攒眉缉缕思纷纷，对影穿针魂悄悄。闻道还家未有期，谁怜登陇不胜悲。梦见形容亦旧日，为许裁缝改昔时。缄书远寄交河曲，须及明年春草绿。莫言衣上有斑斑，只为思君泪相续。","dynasty":"唐代","title":"捣衣篇"}
{"author":"刘希夷","content":"秋天风飒飒，群胡马行疾。严城昼不开，伏兵暗相失。天子庙堂拜，将军凶门出。纷纷伊洛道，戎马几万匹。军门压黄河，兵气冲白日。平生怀仗剑，慷慨即投笔。南登汉月孤，北走代云密。近取韩彭计，早知孙吴术。丈夫清万里，谁能扫一室。","dynasty":"唐代","title":"从军行"}
{"author":"刘希夷","content":"春女颜如玉，怨歌阳春曲。巫山春树红，沅湘春草绿。自怜妖艳姿，妆成独见时。愁心伴杨柳，春尽乱如丝。目极千馀里，悠悠春江水。频想玉关人，愁卧金闺里。尚言春花落，不知秋风起。娇爱犹未终，悲凉从此始。忆昔楚王宫，玉楼妆粉红。纤腰弄明月，长袖舞春风。容华委西山，光阴不可还。桑林变东海，富贵今何在。寄言桃李容，胡为闺阁重。但看楚王墓，唯有数株松。","dynasty":"唐代","title":"春女行"}
{"author":"刘希夷","content":"蜀土绕水竹，吴天积风霜。穷览通表里，气色何苍苍。旧国有年代，青楼思艳妆。古人无岁月，白骨冥丘荒。寂历弹琴地，幽流读书堂。玄龟埋卜室，彩凤灭词场。阵图一一在，柏树双双行。鬼神清汉庙，鸟雀参秦仓。叹世已多感，怀心益自伤。赖蒙灵丘境，时当明月光。","dynasty":"唐代","title":"蜀城怀古"}
{"author":"刘希夷","content":"佳人眠洞房，回首见垂杨。寒尽鸳鸯被，春生玳瑁床。庭阴幕青霭，帘影散红芳。寄语同心伴，迎春且薄妆。","dynasty":"唐代","title":"晚春"}
{"author":"刘希夷","content":"酒熟人须饮，春还鬓已秋。愿逢千日醉，得缓百年忧。旧里多青草，新知尽白头。风前灯易灭，川上月难留。卒卒周姬旦，栖栖鲁孔丘。平生能几日，不及且遨游。","dynasty":"唐代","title":"故园置酒"}
{"author":"刘希夷","content":"将军辟辕门，耿介当风立。诸将欲言事，逡巡不敢入。剑气射云天，鼓声振原隰。黄尘塞路起，走马追兵急。弯弓从此去，飞箭如雨集。截围一百里，斩首五千级。代马流血死，胡人抱鞍泣。古来养甲兵，有事常讨袭。乘我庙堂运，坐使干戈戢。献凯归京师，军容何翕习。","dynasty":"唐代","title":"将军行"}
{"author":"刘希夷","content":"将军陷虏围，边务息戎机。霜雪交河尽，旌旗入塞飞。晓光随马度，春色伴人归。课绩朝明主，临轩拜武威。","dynasty":"唐代","title":"横吹曲辞。入塞"}
{"author":"刘希夷","content":"月出嵩山东，月明山益空。山人爱清景，散发卧秋风。风止夜何清，独夜草虫鸣。仙人不可见，乘月近吹笙。绛唇吸灵气，玉指调真声。真声是何曲，三山鸾鹤情。昔去落尘俗，愿言闻此曲。今来卧嵩岑，何幸承幽音。神仙乐吾事，笙歌铭夙心。","dynasty":"唐代","title":"嵩岳闻笙"}
{"author":"刘希夷","content":"艳唱潮初落，江花露未晞。春洲惊翡翠，朱服弄芳菲。画舫烟中浅，青阳日际微。锦帆冲浪湿，罗袖拂行衣。含情罢所采，相叹惜流晖。","dynasty":"唐代","title":"江南曲八首其二"}
{"author":"刘希夷","content":"君为陇西客，妾遇江南春。朝游含灵果，夕采弄风蘋。果气时不歇，蘋花日自新。以此江南物，持赠陇西人。空盈万里怀，欲赠竟无因。","dynasty":"唐代","title":"江南曲八首其三"}
{"author":"刘希夷","content":"皓如楚江月，霭若吴岫云。波中自皎镜，山上亦氛氲。明月留照妾，轻云持赠君。山川各离散，光气乃殊分。天涯一为别，江北自相闻。","dynasty":"唐代","title":"相和歌辞江南曲八首其四"}
{"author":"刘希夷","content":"舣舟乘潮去，风帆振早凉。潮平见楚甸，天际望维扬。洄溯经千里，烟波接两乡。云明江屿出，日照海流长。此中逢岁晏，浦树落花芳。","dynasty":"唐代","title":"江南曲八首其五"}
{"author":"刘希夷","content":"暮春三月晴，维扬吴楚城。城临大江汜，回映洞浦清。晴云曲金阁，珠楼碧烟里。月明芳树群鸟飞，风过长林杂花起。可怜离别谁家子，于此一至情何已。","dynasty":"唐代","title":"江南曲八首其六"}
{"author":"刘希夷","content":"北堂红草盛䒠茸，南湖碧水照芙蓉。朝游暮起金花尽，渐觉罗裳珠露浓。自惜妍华三五岁，已叹关山千万重。人情一去无还日，欲赠怀芳怨不逢。","dynasty":"唐代","title":"江南曲八首其七"}
{"author":"刘希夷","content":"忆昔江南年盛时，平生怨在长洲曲。冠盖星繁湘水上，冲风摽落洞庭渌。落花舞袖红纷纷，朝霞高阁洗晴云。谁言此处婵娟子，珠玉为心以奉君。","dynasty":"唐代","title":"相和歌辞江南曲八首其八"}
{"author":"刘希夷","content":"独坐秋阴生，悲来从所适。行见汝阳潭，飞萝蒙水石。悬瓢木叶上，风吹何历历。幽人不耐烦，振衣步闲寂。回流清见底，金沙覆银砾。错落非一文，空胧几千尺。鱼鳞可怜紫，鸭毛自然碧。吟咏秋水篇，渺然忘损益。秋水随形影，清浊混心迹。岁暮归去来，东山余宿昔。","dynasty":"唐代","title":"秋日题汝阳潭壁"}
{"author":"刘希夷","content":"舂陵气初发，渐台首未传。列营百万众，持国十八年。运开朱旗后，道合赤符先。宛城剑鸣匣，昆阳镝应弦。犷兽血涂地，巨人声沸天。长驱过北赵，短兵出南燕。太守迎门外，王郎死道边。升坛九城陌，端拱千秋年。朝廷方雀跃，剑珮几联翩。至德刑四海，神仪翳九泉。宗子行旧邑，恭闻清庙篇。君容穆而圣，臣像俨犹贤。攒木承危柱，疏萝挂朽椽。祠庭巢鸟啄，祭器网虫缘。怀古江山在，惟新历数迁。空馀今夜月，长似旧时悬。","dynasty":"唐代","title":"谒汉世祖庙"}
{"author":"刘希夷","content":"巫山幽阴地，神女艳阳年。襄王伺容色，落日望悠然。归来高唐夜，金釭焰青烟。颓想卧瑶席，梦魂何翩翩。摇落殊未已，荣华倏徂迁。愁思潇湘浦，悲凉云梦田。猿啼秋风夜，雁飞明月天。巴歌不可听，听此益潺湲。","dynasty":"唐代","title":"巫山怀古"}
{"author":"刘希夷","content":"归去嵩山道，烟花覆青草。草绿山无尘，山青杨柳春。日暮松声合，空歌思杀人。","dynasty":"唐代","title":"归山"}
{"author":"刘希夷","content":"珠帘的晓光，玉颜艳春彩。林间鸟鸣唤，户外花相待。花鸟惜芳菲，鸟鸣花乱飞。人今伴花鸟，日暮不能归。池月怜歌扇，山云爱舞衣。佳期杨柳陌，携手莫相违。","dynasty":"唐代","title":"代闺人春日"}
{"author":"刘希夷","content":"暮宿南洲草，晨行北岸林。日悬沧海阔，水隔洞庭深。烟景无留意，风波有异浔。岁游难极目，春戏易为心。朝夕无荣遇，芳菲已满襟。艳唱潮初落，江花露未晞。春洲惊翡翠，朱服弄芳菲。画舫烟中浅，青阳日际微。锦帆冲浪湿，罗袖拂行衣。含情罢所采，相叹惜流晖。君为陇西客，妾遇江南春。朝游含灵果，夕采弄风蘋.果气时不歇，蘋花日自新。以此江南物，持赠陇西人。空盈万里怀，欲赠竟无因。皓如楚江月，霭若吴岫云。波中自皎镜，山上亦氛氲。明月留照妾，轻云持赠君。山川各离散，光气乃殊分。天涯一为别，江北自相闻。舣舟乘潮去，风帆振草凉。潮平见楚甸，天际望维扬。洄溯经千里，烟波接两乡。云明江屿出，日照海流长。此中逢岁晏，浦树落花芳。暮春三月晴，维扬吴楚城。城临大江汜，回映洞浦清。晴云曲金阁，珠楼碧烟里。月明芳树群鸟飞，风过长林杂花起。可怜离别谁家子，于此一至情何已。北堂红草盛丰茸，南湖碧水照芙蓉。朝游暮起金花尽，渐觉罗裳珠露浓。自惜妍华三五岁，已叹关山千万重。人情一去无还日，欲赠怀芳怨不逢。忆昔江南年盛时，平生怨在长洲曲。冠盖星繁湘水上，冲风摽落洞庭渌，落花舞袖红纷纷，朝霞高阁洗晴云。谁言此处婵娟子，珠玉为心以奉君。","dynasty":"唐代","title":"相和歌辞。江南曲八首"}
{"author":"刘希夷","content":"杨柳送行人，青青西入秦。秦家采桑女，楼上不胜春。盈盈灞水曲，步步春芳绿。红脸耀明珠，绛唇含白玉。回首渭桥东，遥怜树色同。青丝娇落日，缃绮弄春风。携笼长叹息，逶迤恋春色。看花若有情，倚树疑无力。薄暮思悠悠，使君南陌头。相逢不相识，归去梦青楼。","dynasty":"唐代","title":"相和歌辞。采桑"}
{"author":"刘希夷","content":"秋来风瑟瑟，群马胡行疾。严城昼不开，伏兵暗相失。天子庙堂拜，将军玉门出。纷纷伊洛间，戎马数千匹。军门压黄河，兵气冲白日。平生怀伏剑，慷慨既投笔。南登汉月孤，北走燕云密。近取韩彭计，早知孙吴术。丈夫清万里，谁能扫一室。","dynasty":"唐代","title":"相和歌辞。从军行"}
{"author":"刘希夷","content":"蚕月桑叶青，莺时柳花白。澹艳烟雨姿，敷芬阳春陌。如何秋风起，零落从此始。独有南涧松，不叹东流水。玄阴天地冥，皓雪朝夜零。岂不罹寒暑，为君留青青。青青好颜色，落落任孤直。群树遥相望，众草不敢逼。灵龟卜真隐，仙鸟宜栖息。耻受秦帝封，愿言唐侯食。寒山夜月明，山冷气清清。凄兮归凤集，吹之作琴声。松子卧仙岑，寂听疑野心。清泠有真曲，樵采无知音。美人何时来，幽径委绿苔。吁嗟深涧底，弃捐广厦材。","dynasty":"唐代","title":"孤松篇"}
{"author":"刘希夷","content":"旅馆何年废，征夫此日过。途穷人自哭，春至鸟还歌。行路新知少，荒田古径多。池篁覆丹谷，坟树绕清波。日照蓬阴转，风微野气和。伤心不可去，回首怨如何。","dynasty":"唐代","title":"晚憩南阳旅馆"}
{"author":"刘希夷","content":"五岭分鸢徼，三天峙鹫峰。法堂因嶂起，香阁与岩重。寒水千寻壑，禅林万丈松。日将轻影殿，风闲响传钟。佛帐珠幡绕，经函宝印封。野鸣初化鹤，岸上欲降龙。北牖泉埃散，南阶石癣浓。净花山木槿，真蒂水芙蓉。古塔留奇制，残碑纪胜踪。一音三界路，十善百灵恭。流窜同飘萚，登临暂杖筇。摄衣趋福地，跪膝对真容。忽似毗耶偈，还如舍卫逢。宿心常恳恳，尔日更颙颙。苦业暥前际，危光迫下舂。已知空假色，犹念吉除凶。覆护如无爽，归飞庶可从。","dynasty":"唐代","title":"初度岭过韶州灵鹫广果二寺其寺院相接故同诗一首"}
{"author":"刘希夷","content":"南桥昏晓人万万，北邙新故冢千千。自为骄奢彼都邑，何图零落此山颠。不知虚魄寻归路，但见僵尸委墓田。青松乐饮无容色，白骨生苔有岁年。地久青松摧为薪，天长白骨化为尘。碧山明月徒自晓，黄居闇室不知晨。汉家城郭帝王州，晋国衣冠车马流。金谷青春珠绮舞，铜阶碧树玉人游。云起清盈骄画阁，水堂明迥弄仙舟。始忆断歌催一代，俄悲长夜历千秋。秋枫至兮冬雪明，春两息兮夏云生。墨池沙枯通草蔓，妆楼瓦尽向林倾。古箧重书宜笔迹，路台鹤胃若弦声。不信草经延暮齿，惟求青史列虚名。呜呼哀哉洛阳道，相思相望蓬莱岛。玉颜晖晖并是春，人发青青未尝老。星帘捲兮月窗开，镜花摇兮山树回。仙衣窈窕风吹去，雨盖霏微舞绕来。与君携手三山顶，如何冥寞九泉台。","dynasty":"唐代","title":"北邙篇"}
{"author":"刘希夷","content":"连山四望何高高，良马本代君子劳；燕地冰坚伤冻骨，胡天霜落缩寒毛。愿君回来乡山道，道傍青青饶美草；鞭策寻途未敢迷，希君少留养疲老。君其去去途未穷，悲鸣羸卧此山中；桃花零落三春月，桂枝摧折九秋风。昔是浮光疑曳练，常时蹑景如流电；长楸尘闇形影遥，上策日明踪迹遍。汉女弹弦怨离别，楚王兴歌苦征战；赤血沾君君不知，白骨辞君君不见。少年驰射出幽并，高秋摇落重横行；云中想见游龙影，月下思闻飞鹊声。千里相思浩如失，一代英雄从此毕；盐车垂耳不知年，妆楼画眉宁记日？高门待封杳无期，迁乔题柱即长辞；八骏驰名终已矣，千金买骨复何时？","dynasty":"唐代","title":"死马赋"}
{"author":"刘希夷","content":"独下三江路，飘如一叶浮。卧查冲险洑，欹树压平流。岸枝时冒挽，潬沙或碍舟。出没见帆影，远近闻棹讴。浦花春似雪，江气晓如秋。白云乖帝里，舟徼。","dynasty":"唐代","title":"江上羁情"}
{"author":"刘希夷","content":"西山日没人独归，东江月明鹤孤飞。秋风四起声切切，边心一听泪霏霏。嵩岳灵泉摇玉羽，蓬丘仙雾下金衣。自怜流落烦岁暮，唯有悲凉人事非。","dynasty":"唐代","title":"独鹤篇"}
{"author":"刘希夷","content":"孤云何其高，明月不可系。灼灼抱此心，与世自泾渭。释来从所欢，感乱亦歔欷。咨惟今之人，窃国未云耻。白首入吴市，秋风恐燕水。区区袁与曹，等是刺客耳。而我于其间，秉义不敢坠。袁音回衡飙，清义动幽邃。天心固难亮，吾独信所履。溶溶日间云，漠漠点寒砌。饥鼯堕苍瓦，澹薄公所憩。静然想英姿，孤怀亦差𢠢。","dynasty":"唐代","title":"谒诸葛祠"}
{"author":"刘希夷","content":"日暮秋风起，关山断别情。泪随黄叶下，愁向绿樽生。野路归骖转，河洲宿鸟惊。宾游宽旅宴，王事促严程。","dynasty":"唐代","title":"送友人之新丰"}
{"author":"刘希夷","content":"鸿鹄振羽翮，翻飞入帝乡。朝鸣集银树，暝宿下金塘。日月天门近，风烟夜路长。自怜穷浦雁，岁岁不随阳。","dynasty":"唐代","title":"饯李秀才赴举"}
{"author":"刘希夷","content":"江南成久客，门馆日萧条。惟有图书在，多伤鬓发凋。诸生陪讲诵，稚子给渔樵。隐室寒灯净，空阶落叶飘。沧洲自有趣，谁道隐须招。","dynasty":"唐代","title":"夜集张諲所居"}
{"author":"刘希夷","content":"鸾镜晓含春，蛾眉向影嚬。开□衣裳破，那堪粉黛新。春还洛阳道，为忆春阶草。杨叶未能攀，梅花待君扫。今朝喜鹊傍人飞，应是狂夫走马归。遥想行歌共游乐，迎前含笑著春衣。","dynasty":"唐代","title":"代秦女赠行人"}
{"author":"刘希夷","content":"清洛浮桥南渡头，天晶万里散华洲。晴看石濑光无数，晓入寒潭浸不流。微云一点曙烟起，南陌憧憧遍行子。欲将此意与君论，复道秦关尚千里。","dynasty":"唐代","title":"洛中晴月送殷四入关"}
{"author":"刘希夷","content":"青楼挂明镜，临照不胜悲。白发今如此，人生能几时。秋风下山路，明月上春期。叹息君恩尽，容颜不可思。","dynasty":"唐代","title":"览镜"}
{"author":"崔邠","content":"醴齐泛尊彝，轩县动干戚。入室僾如在，升阶虔所历。奋疾合威容，定利舒皦绎。方崇庙貌礼，永被君恩锡。","dynasty":"唐代","title":"郊庙歌辞。享文敬太子庙乐章。亚献终献"}
{"author":"崔邠","content":"三献具举，九旗将旋。追劳表德，罢享宾天。风引仙管，堂虚画筵。芳馨常在，瞻望悠然。","dynasty":"唐代","title":"郊庙歌辞。享文敬太子庙乐章。送神"}
{"author":"崔邠","content":"脉脉羡佳期，月夜吟丽词。谏垣则随步，东观方承顾。林雪消艳阳，简册漏华光。坐更芝兰室，千载各芬芳。节苦文俱盛，即时人并命。翩翻紫霄中，羽翮相辉映。","dynasty":"唐代","title":"礼部权侍郎阁老史馆张秘监阁老有离合酬赠…聊继此章"}
{"author":"崔邠","content":"醴齐泛樽彝，轩县动干戚。入室僾如在，升阶虔所历。奋疾合威容，定利舒皦泽。方崇庙貌礼，永被君恩锡。","dynasty":"唐代","title":"享文恭太子庙乐章"}
{"author":"昙域","content":"堂开星斗边，大谏采薇还。禽隐石中树，月生池上山。凉风吹咏思，幽语隔禅关。莫拟归城计，终妨此地闲。","dynasty":"唐代","title":"宿郑谏议山居"}
{"author":"昙域","content":"鬓髯秋景两苍苍，静对茅斋一炷香。病后身心俱澹泊，老来朋友半凋伤。峨眉山色侵云直，巫峡滩声入夜长。犹喜深交有支遁，时时音信到松房。","dynasty":"唐代","title":"怀齐己"}
{"author":"昙域","content":"远庵枯叶满，群鹿亦相随。顶骨生新发，庭松长旧枝。禅高太白月，行出祖师碑。乱后潜来此，南人总不知。","dynasty":"唐代","title":"赠岛云禅师"}
{"author":"杨衡","content":"黄菊紫菊傍篱落，摘菊泛酒爱芳新。不堪今日望乡意，强插茱萸随众人。","dynasty":"唐代","title":"九日"}
{"author":"杨衡","content":"礼娶嗣明德，同牢夙所钦。况蒙生死契，岂顾蓬蒿心。雁币任野薄，恩爱缘义深。同声若鼓瑟，合韵似鸣琴。将迓空未立，就赘意难任。皎月托言誓，沧波信浮沉。荆台理晨辙，巫渚疑宵襟。悯悯百虑起，回回万恨深。候更促徒侣，先晓彻夜禽。灯彩凝寒风，蝉思噪密林。留念同心带，赠远芙蓉簪。抚怀极投漆，感物重黄金。分鸾岂遐阻，别剑念相寻。倘甘蓬户贱，愿俟故山岑。","dynasty":"唐代","title":"夷陵郡内叙别"}
{"author":"杨衡","content":"桂林浅复碧，潺湲半露石。将乘触物舟，暂驻飞空锡。蜀乡异青眼，蓬户高朱戟。风度杳难寻，云飘讵留迹。旧户闲花草，驯鸽傍檐隙。挥手共忘怀，日堕千山夕。","dynasty":"唐代","title":"送公孙器自桂林归蜀"}
{"author":"杨衡","content":"凝鲜雾渚夕，阳艳绿波风。鱼游乍散藻，露重稍欹红。楚客伤暮节，吴娃泣败丛。促令芳本固，宁望雪霜中。","dynasty":"唐代","title":"采莲曲"}
{"author":"杨衡","content":"汉渚常多别，山桥忽重游。向云迎翠辇，当月拜珠旒。寝幌凝宵态，妆奁闭晓愁。不堪鸣杼日，空对白榆秋。","dynasty":"唐代","title":"他乡七夕"}
{"author":"杨衡","content":"逐客指天涯，人间此路赊。地图经大庾，水驿过长沙。腊月雷州雨，秋风桂岭花。不知荒徼外，何处有人家。","dynasty":"唐代","title":"送人流雷州"}
{"author":"杨衡","content":"云居避世客，发白习儒经。有地水空绿，无人山自青。废梁悲逝水，卧木思荒庭。向夕霏烟敛，徒看处士星。","dynasty":"唐代","title":"经赵处士居"}
{"author":"杨衡","content":"空庭日照花如锦，红妆美人当昼寝。傍人不知梦中事，唯见玉钗时坠枕。","dynasty":"唐代","title":"春梦"}
{"author":"杨衡","content":"随云步入青牛谷，青牛道士留我宿。可怜夜久月明中，唯有坛边一枝竹。","dynasty":"唐代","title":"宿青牛谷"}
{"author":"杨衡","content":"病舆憩上馆，缭绕向山隅。荒葛漫欹壁，幽禽啄朽株。力微怯升降，意欲结踟躇。谁能挹香水，一为濯烦纡。","dynasty":"唐代","title":"病中赴袁州次香馆"}
{"author":"杨衡","content":"玉缨翠珮杂轻罗，香汗微渍朱颜酡。为君起唱白纻歌，清声袅云思繁多，凝笳哀琴时相和。金壶半倾芳夜促，梁尘霏霏暗红烛。令君安坐听终曲，坠叶飘花难再复。蹑珠履，步琼筵。轻身起舞红烛前，芳姿艳态妖且妍。回眸转袖暗催弦，凉风萧萧流水急。月华泛艳红莲湿，牵裙揽带翻成泣。","dynasty":"唐代","title":"舞曲歌辞。白纻辞二首"}
{"author":"杨衡","content":"落叶寒拥壁，清霜夜沾石。正是忆山时，复送归山客。殷勤一尊酒，晓月当窗白。","dynasty":"唐代","title":"卢十五竹亭送侄偁归山"}
{"author":"杨衡","content":"委檐方滴滴，沾红复洒绿。醉听乍朦胧，愁闻多断续。始兼泉向细，稍杂更声促。百虑自萦心，况有人如玉。","dynasty":"唐代","title":"赋得夜雨滴空阶送魏秀才"}
{"author":"杨衡","content":"西风屡鸣雁，东郊未升日。繁烟幕幕昏，暗骑萧萧出。望云愁玉塞，眠月想蕙质。借问露沾衣，何如香满室。","dynasty":"唐代","title":"征人"}
{"author":"杨衡","content":"独壑临万嶂，苍苔绝行迹。仰窥猿挂树，俯对鹤巢石。上有一岩屋，相传灵人宅。深林无阳晖，幽水转鲜碧。拾薪遇遗鼎，探穴得古籍。结念候云兴，烧香坐终夕。","dynasty":"唐代","title":"游陆先生故岩居"}
{"author":"杨衡","content":"山边萧寂室，石掩浮云扃。绕室微有路，松烟深冥冥。入松汲寒水，对鹤问仙经。石几香未尽，水花风欲零。何年去华表，几度穷苍冥。却顾宦游子，眇如霜中萤。","dynasty":"唐代","title":"题玄和师仙药室"}
{"author":"杨衡","content":"殷勤照永夜，属思未成眠。馀辉含薄雾，落烬迸空筵。谁比秦楼晓，缄愁别幌前。","dynasty":"唐代","title":"宿陆氏斋赋得残灯诗"}
{"author":"杨衡","content":"玉京初侍紫皇君，金缕鸳鸯满绛裙。仙宫一闭无消息，遥结芳心向碧云。","dynasty":"唐代","title":"仙女词"}
{"author":"杨衡","content":"贤人处霄汉，荒泽自耕耘。陇首降时雨，雷声出夏云。（答崔钱二补阙见《诗式》）一一鹤声飞上天。（见《纪事》）","dynasty":"唐代","title":"句"}
{"author":"杨衡","content":"白首年空度，幽居俗岂知。败蕉依晚日，孤鹤立秋墀。久客何由造，禅门不可窥。会同尘外友，斋沐奉威仪。","dynasty":"唐代","title":"送"}
{"author":"杨衡","content":"海上多仙峤，灵人信长生。荣卫冰雪姿，咽嚼日月精。默书绛符遍，晦步斗文成。翠发披肩长，金盖凌风轻。晓籁息尘响，天鸡叱幽声。碧树来户阴，丹霞照窗明。焚香叩虚寂，稽首回太清。鸾鹭振羽仪，飞翻拂旆旌。左挹玉泉液，右搴云芝英。念得参龙驾，攀天度赤城。","dynasty":"唐代","title":"赠罗浮易鍊师"}
{"author":"杨衡","content":"蹑珠履，步琼筵。轻身起舞红烛前，芳姿艳态妖且妍。回眸转袖暗催弦，凉风萧萧漏水急。月华泛溢红莲湿，牵裙揽带翻成泣。","dynasty":"唐代","title":"白纻辞其一"}
{"author":"杨衡","content":"欲问皇天天更远。","dynasty":"唐代","title":"句"}
{"author":"杨衡","content":"圣皇自在长生殿，不向蓬莱王母家。","dynasty":"唐代","title":"上阳春辞"}
{"author":"杨衡","content":"白首年空度，幽居俗岂知。败蕉依晚日，孤鹤立秋墀。久客何由造，禅门不可窥。会同尘外友，斋沐奉威仪。","dynasty":"唐代","title":"送彻公"}
{"author":"杨衡","content":"寂寥高室古松寒，松下仙人字委鸾。头垂白发朝鸣磬，手把青芝夜绕坛。物像自随尘外灭，真源长向性中看。悠悠万古皆如此，秋比松枝春比兰。","dynasty":"唐代","title":"赠庐山道士"}
{"author":"杨衡","content":"寂寞瑶琴上，深知直者情。幸传朱鹭曲，那止素丝名。瑞草人空仰，王言世久行。大方闻正位，乐府动清声。文武音初合，宫商调屡更。谁能向机杼，终日泣无成。","dynasty":"唐代","title":"赋得直如朱丝弦"}
{"author":"杨衡","content":"眼重朝眠足，头轻宿醉醒。阳光满前户，雪水半中庭。候变随天气，春生逐地形。北檐梅晚白，东岸柳先青。葱垄抽羊角，松巢堕鹤翎。老来诗更拙，吟罢少人听。","dynasty":"唐代","title":"早春即事"}
{"author":"杨衡","content":"都无看花意，偶到树边来。可怜枝上色，一一为愁开。","dynasty":"唐代","title":"题花树"}
{"author":"杨衡","content":"风鸣云外钟，鹤宿千年松。相思杳不见，月出山重重。","dynasty":"唐代","title":"宿吉祥寺寄庐山隐者"}
{"author":"杨衡","content":"苏武节旄尽，李陵音信稀。梅当陇上发，人向陇头归。","dynasty":"唐代","title":"边思"}
{"author":"杨衡","content":"茫茫死复生，惟有古时城。夜半无鸟雀，花枝当月明。","dynasty":"唐代","title":"夜半步次古城"}
{"author":"杨衡","content":"千峰白露后，云壁挂残灯。曙色海边日，经声松下僧。意闲门不闭，年去水空澄。稽首如何问，森罗尽一乘。","dynasty":"唐代","title":"题山寺"}
{"author":"杨衡","content":"象阙趋云陛，龙宫憩石门。清铙犹启路，黄发重攀辕。藻变朝天服，珠怀委地言。那令蓬蒿客，兹席未离尊。","dynasty":"唐代","title":"广州石门寺重送李尚赴朝，时兼宗正卿"}
{"author":"杨衡","content":"泛棹若流萍，桂寒山更青。望云生碧落，看日下沧溟。潮尽收珠母，沙闲拾翠翎。自趋龙戟下，再为诵芳馨。","dynasty":"唐代","title":"送孔周之南海谒王尚书"}
{"author":"杨衡","content":"闻君动征棹，犯夜故来寻。强置一尊酒，重款百年心。灯白霜气冷，室虚松韵深。南阳三顾地，幸偶价千金。","dynasty":"唐代","title":"冬夜举公房送崔秀才归南阳"}
{"author":"杨衡","content":"匡山一亩宫，尚有桂兰丛。凿壁年虽异，穿杨志幸同。貌羸缘塞苦，道蹇为囊空。去谒临川守，因怜鹤在笼。","dynasty":"唐代","title":"送陈房谒抚州周使君"}
{"author":"杨衡","content":"幢幢云树秋，黄叶下山头。虫响夜难度，梦闲神不游。窗灯寒几尽，帘雨晓阶愁。何以禅栖客，灰心在沃州。","dynasty":"唐代","title":"山斋独宿赠晏上人"}
{"author":"杨衡","content":"惨戚损志抱，因君时解颜。重叹今夕会，复在几夕间。碧桂水连海，苍梧云满山。茫茫从此去，何路入秦关。","dynasty":"唐代","title":"桂州与陈羽念别"}
{"author":"杨衡","content":"海上多仙峤，灵人信长生。荣卫冰雪姿，咽嚼日月精。默书绛符遍，晦步斗文成。翠发披肩长，金盖凌风轻。晓籁息尘响，天鸡叱幽声。碧树来户阴，丹霞照窗明。焚香叩虚寂，稽首回太清。鸾鹭振羽仪，飞翻拂旆旌。左挹玉泉液，右搴云芝英。念得参龙驾，攀天度赤城。","dynasty":"唐代","title":"赠罗浮易炼师"}
{"author":"杨衡","content":"紫霄不可涉，灵峰信穹崇。下有琼树枝，上有翠发翁。鸡鸣秋汉侧，日出红霞中。璨璨真仙子，执旄为侍童。焚香杳忘言，默念合太空。世华徒熠耀，虚室自朦胧。云飞琼瑶圃，龟息芝兰丛。玉箓掩不开，天窗微微风。兹焉悟佳旨，尘境亦幽通。浩渺临广津，永用挹无穷。","dynasty":"唐代","title":"登紫霄峰赠黄仙师"}
{"author":"杨衡","content":"玉缨翠佩杂轻罗，香汗微渍朱颜酡。为君起唱白纻歌，清声袅云繁思多，凝笳哀瑟时相和。金壶半倾芳夜促，梁尘霏霏暗红烛。令君安坐听终曲，坠叶飘花难再复。蹑珠履，步琼筵，轻身起舞红烛前。芳姿艳态妖且妍，回眸转袖暗催弦。凉风萧萧漏水急，月华泛艳红莲湿，牵裙揽带翻成泣。","dynasty":"唐代","title":"白纻歌二首"}
{"author":"杨衡","content":"丝声繁兮管声急，珠帘不卷风吹入。万遍凝愁枕上听，千回候命花间立。望望昭阳信不来。回眸独掩红巾泣。","dynasty":"唐代","title":"长门怨"}
{"author":"杨衡","content":"北风吹霜霜月明，荷叶枯尽越水清。别来几度龙宫宿，雪山童子应相逐。","dynasty":"唐代","title":"寄彻公"}
{"author":"杨衡","content":"白鸡黄犬不将去，寂寞空馀葬时路。草死花开年复年，后人知是何人墓。忆君思君独不眠，夜寒月照青枫树。","dynasty":"唐代","title":"哭李象"}
{"author":"杨衡","content":"云房寄宿秋夜客，一灯荧荧照虚壁。虫声呼客客未眠，几人语话清景侧。不可离别愁纷多，秋灯秋灯奈别何。","dynasty":"唐代","title":"宿云溪观，赋得秋灯引送客"}
{"author":"杨衡","content":"荆台别路长，密绪分离状。莫诉杯来促，更筹屡已倡。烛花侵雾暗，瑟调寒风亮。谁念晓帆开，默睇参差浪。","dynasty":"唐代","title":"将之荆州南与张伯刚马惣钟陵夜别"}
{"author":"杨衡","content":"阴岸东流水，上有微风生。素羽漾翠涧，碧苔敷丹英。重林宿雨晦，远岫孤霞明。飞猱相攀牵，白云乱纵横。有客溯轻楫，阅胜匪羁程。逍遥一息间，粪土五侯荣。搴茗庶蠲热，漱泉聊析酲。寄言丝竹者，讵识松风声。","dynasty":"唐代","title":"经端溪峡中"}
{"author":"杨衡","content":"炎风杂海气，暑雨每成霖。涂泥亲杖屦，苔藓渍衣襟。念近剧怀远，涉浅定知深。暗沟夜滴滴，荒庭昼霪霪。折简展离旷，理径俟招寻。处阴诚多惨，况乃触隅禽。","dynasty":"唐代","title":"南海苦雨，寄赠王四侍御"}
{"author":"杨衡","content":"霭霭复濛濛，非雾满晴空。密添宫柳翠，暗泄路桃红。萦丝光乍失，缘隙影才通。夕迷鸳枕上，朝漫绮弦中。促驷驰香陌，劳莺转艳丛。可怜肠断望，并在洛城东。","dynasty":"唐代","title":"咏春色"}
{"author":"杨衡","content":"结构天南畔，胜绝固难俦。幸蒙时所漏，遂得恣闲游。路石荫松盖，槛藤维鹤舟。雨霁花木润，风和景气柔。宝殿敞丹扉，灵幡垂绛旒。照曜芙蓉壶，金人居上头。翔禽拂危刹，落日避层楼。端溪弥漫驶，曲涧潺湲流。高居何重沓，登览自夷犹。烟霞无隐态，岩洞讵遗幽。奔驷非久耀，驰波肯暂留。会从香火缘，灭迹此山丘。","dynasty":"唐代","title":"游峡山寺"}
{"author":"杨衡","content":"像宇郁参差，宝林疏复密。中有弥天子，燃灯坐虚室。心证红莲喻，迹羁青眼律。玉炉扬翠烟，金经开缥帙。肆陈坚固学，破我梦幻质。碧水洒尘缨，凉扇当夏日。宿禽讵相保，迸火烟欲失。愿回戚促劳，趋隅事休逸。","dynasty":"唐代","title":"宿陟岵寺云律师院"}
{"author":"杨衡","content":"秋至触物愁，况当离别筵。短歌销夜烛，繁绪遍高弦。桂水舟始泛，兰堂榻讵悬。一杯勾离阻，三载奉周旋。鸦噪更漏飒，露濡风景鲜。斯须不共此，且为更留连。","dynasty":"唐代","title":"秋夜桂州宴送郑十九侍御"}
{"author":"杨衡","content":"孟嘉从宴地，千乘复登临。缘危陟高步，凭旷写幽襟。黄花玩初馥，翠物喜盈斟。云杂组绣色，乐和山水音。旆摇秋吹急，筵卷夕光沉。都人瞻骑火，犹知隔寺深。","dynasty":"唐代","title":"九日陪樊尚书龙山宴集"}
{"author":"杨衡","content":"远客归故里，临路结裴回。山长水复阔，无因重此来。聊将歌一曲，送子手中杯。","dynasty":"唐代","title":"江陵送客归河北"}
{"author":"杨衡","content":"百年泛飘忽，万事系衰荣。高鸿脱矰缴，达士去簪缨。始从天目游，复作罗浮行。云卧石林密，月窥花洞明。全形在气和，习默凭境清。夙秘绛囊诀，屡投金简名。钟管促离觞，烟霞随去程。何当真府内，重得款平生。","dynasty":"唐代","title":"送郑丞之罗浮中习业"}
{"author":"杨衡","content":"君为蹈海客，客路谁谙悉。鲸度乍疑山，鸡鸣先见日。所嗟回棹晚，倍结离情密。无贪合浦珠，念守江陵橘。","dynasty":"唐代","title":"送王秀才往安南"}
{"author":"苻朗","content":"四大起保因，聚散无穷已。既适一生中，又入一死理。冥心乘和畅，未觉有终始。如何箕山夫，奄焉处东市。旷此百年期，远同嵇叔子。命也归自天，委化任冥纪。","dynasty":"魏晋","title":"临终诗"}
{"author":"苻朗","content":"造化劳我以生。休我以炮烙。","dynasty":"魏晋","title":"拟关龙逢行歌"}
{"author":"曾瑞","content":"送别阳关曲，歌金缕，离别杯，倒玉壶。为功名不可留君住，远程途无计将奴去，想人间最是伤情处。玉容愁过武陵溪，雕鞍懒上临平路。","dynasty":"元代","title":"【仙吕】寄生草_送别阳关曲"}
{"author":"曾瑞","content":"自叹南山空灿，白石空烂，星移物换愁无限。隔重关，困尘寰，几番肩锁空长叹。百事不成羞又赧。闲，一梦残。干，两鬓斑。叹世鸡鸣为利，鸦栖收计，几曾得觉囫囵睡。使心机，昧神祗，区区造下弥天罪。富贵一场春梦里。财，沤泛水。人，泉下鬼。荣华休傲，贫穷休笑，循环世态多颠倒。恰春朝，早秋宵，花开花谢都知道。今岁孟春花更早。花，依旧好。人，空谩老。虚名休就，眉头休皱，终身更不遭机彀。抱官囚，为谁愁，功名半纸难能够。争如漆园蝶梦叟。常，紧闭口。闲，且袖手。花逢春到，人逢时到，花开人旺多欢笑。看英豪，赏花娇，乐极悲至非人乐。花正发时风又恶。花，零落了。人，憔悴了。财帛争竞，田园吞并，得来未必成嘉庆。干虚名，舍残生，归来笑杀彭泽令。孤云野鹤为伴等。鹤，飞过境。云，行过岭。题情青鸾舞镜，红鸳交颈，梦回依旧成孤另。冻云晴，月华明，香消烛灭人初静。窗外朔风梅萼冷。风，寒夜景。横，梅瘦影。讥时繁花春尽，穷途人困，太平分的清闲运。整乾坤，会经纶，奈何不遂风雷信。朝市得安为大隐。咱，妆做蠢。民，何受窘。闺怨孤帏独卧，良宵空过，付能有梦还惊破。病成魔，泪如梭，凄凉无数来着末。凭谁顿开眉上锁。咱，无奈何。愁，无处躲。妓怨春花秋月，歌舞舞榭，悲欢聚散花开谢。恰和协，又离别，被娘间阻郎心趄。离恨满怀何处说。娘，毒似蝎。郎，心似铁。","dynasty":"元代","title":"【中吕】山坡羊_自叹南山空"}
{"author":"曾瑞","content":"遣兴春云鬟雾鬓秋千院，翠袖缃裙鼓吹船，锦屏花帐六桥边。真阆苑，人醉杏花天。夏金杯冷酌琼花酿，玉笋冰调荔子浆，洛神西子斗浓妆。移画舫，来趁芰荷香。秋青霄霜降枫林醉，白雁风来木叶飞，登临欢酌菊花杯。图画里，何必醉东篱。离情云悭雨涩欢娱俭，雁杳鱼沉郁闷添，旧愁新恨上眉尖。淹泪脸，谁问苦恹恹。秋夜闺思凄惶泪湿鸳鸯枕，惨淡香消翡翠衾，恼人休自怅蛩吟。惊夜寝，邻院捣寒砧。秋闺思庭槐破梦秋风撼，妾泪聊珠夜雨搀，朝云无计出湘潭。休问俺，司马泪青衫。春闺思蜂蝶困歇梨花梦，莺燕飞迎柳絮风，强移莲步出帘栊。心绪冗，羞见落花红。相思你残花态那衣叩，咱减腰围攒带钩，这般情绪几时休。思配偶，争奈不自由。又鸳鸯作对关前世，翡翠成双约后期，无缘难得做夫妻。除梦里，惊觉各东西。妓家无钱难解双生闷，有钞能驱倩女魂，粉营花寨紧关门。咱受窘，披撇见钱亲。又沾花惹草沙中俏，傅粉施朱笑里刀，劝君莫惜野花娇。零落了，结果许由瓢。闺情鸳鸯失配谁惊散，燕子无双飞兴阑，妆楼便当望夫山。凝泪眼，无语凭栏干。闺怨当时欢喜言盟誓，今日瓓珊说是非，世间你是负心贼。休卖嘴，暗有鬼神知。寻乐湖山遣兴还诗债，杖屦寻芳释闷怀，村醪满酌劝吾侪。杯莫侧，听唱喜春来。咏雪梅魂来纸帐香先到，花放冰梢雪未消，浩然驴背霸陵桥。风势恶，休笑子猷乔。未遂功名希望何时就，书剑飘零甚日休，算来著甚可消愁。除是酒，醉倚仲宣楼。隐居牧牛枉叹白石烂，垂钓休嗟渭水寒，云深虎豹九重关。非是懒，无意近长安。江村即事女儿收网临江哆，稚子垂钩靠岸沙，笛声惊雁出蒹葭。清淡煞，衰柳缆鱼槎。阅世佳章软语醒时和，白雪阳春醉后歌，簪花饮酒且婆娑。开闷锁，闲看恶风波。赏春桃花扇影香风软，杨柳楼心夜月圆，繁弦急管送歌筵。杯量浅，烂醉玉人边。感怀溪边倦客停兰棹，楼上何人品玉箫，哀声幽怨满江皋。声渐悄，遣我闷无聊。离愁奴因寄恨招灾祸，他为寻芳中网罗，柳嫌花妒百千合。成间阔，教俺怎存活。","dynasty":"元代","title":"【中吕】喜春来_遣兴春云鬟"}
{"author":"曾瑞","content":"买笑银筝暗麝尘，锦瑟空檀架。青鸾临宝镜，丹凤隔因霞。同是天涯，休辜负春无价。可憎他谁不夸，明出着月夜花朝，空寂寞鸳帏绣榻。【梁州】无人暖罗衾易冷，渍啼痕珊枕偏多，梦回酒醒添潇洒。昏惨惨孤灯罗幌，淡濛濛斜月窗纱。却想美甘甘尤云殢雨，喜孜孜倒凤颠鸾，便是铁石人也感叹嗟呀。休道是俏心肠所事儿通达，邮别人有破绽着冷句儿填扎，见别人生科泛着笑话儿逼匝。见别人乾厮研着假意儿承塌。放奸，放耍，我则待尽田园都准做千金价，一见了漾不下。据旖旎风流俊雅，所为更有谁如他。【三煞】凭温柔举止特如法，论恩爱疏薄支有差。你则待这回云雨匿巫峡，一任教眉淡了春山，也不要张京兆轻盈巧画。陡恁地变了卦，阳台路新来下了面闸，要恋那谈笑生涯。【二】能清歌妙舞捱时霎，会受诨承科度岁华，就着这其间觑看你的甚参杂。拣一个可意的冤家，酩子里由伊驱驾。更有行志不谎诈。肯的你舒心儿便许俺，我古自未敢道真假。【尾】怕你肯不肯回与我句真实话，可休是不是空教人指点咱。细寻思再想咱，好前程不要耍。由你彻骨的娘透了的滑，你那疑惑心则有半米儿争差，可敢错系了绿杨门外马。","dynasty":"元代","title":"【南吕】一枝花_买笑银筝暗"}
{"author":"曾瑞","content":"骋怀花月酒家楼，可追欢亦可悲秋。悲欢聚散为常事，明眸皓齿，歌莺舞燕，各逞温柔。【幺】人俊惜风流，欠前生酒病花愁。尚还不彻相思债，携云挈雨，批风切月，到处绸缪。【催拍子】爱共寝花间锦鸠，恨孤眠水上白鸥。月宵花昼，大筵排回雪韦娘，小酌会窃香韩寿。举觞红袖，玉纤横管，银甲调筝，酒令诗筹。曲成诗就，韵协声律，情动魂消，腹稿冥搜。宿恩当受，水仙山鬼，月妹花妖，如还得遇，不许干休。会埋伏未尝泄漏。【幺】群芳会首，繁英故友。梦回时绿肥红瘦，荣华过可见疏薄，财物广始知亲厚。慕新思旧，簪遗佩解，镜破钗分，蜂妒蝶羞。恶缘难救，痼疾长发，业贯将盈，努力呈头。冷飡重馅，口摇舌剑，吻搠唇枪，独攻决胜，混战无忧。不到得落人奸彀。【尾】展放征旗任谁走，庙算神机必应口。一管笔在手，敢搦孙吴女兵斗。","dynasty":"元代","title":"【大石调】青杏子_骋怀花月酒"}
{"author":"曾瑞","content":"叹世名利相签，祸福相兼，使得人白发苍髯。残花雨过，落絮泥沾，似梦中身、石中火、水中盐。【幺】跳下竿尖，摆脱钩钳，乐天真休问人嫌。顾前盼后，识耻知廉。是汉张良，越范蠡，晋陶潜。【乔木查】尽秋霜鬓染，老去红尘厌。名利为心无半点，庄周蝶梦甜，疏散威严。【搅筝琶】君休欠，何故苦厌厌。月满还亏，杯盈自滟，荣贵路景稠粘。沾惹情忺，把穿。绝业贯休再添，徒尔趋炎。【拨不断】弃雕檐，隐闾阎。灰心打灭烧身焰，袖手擘开锁顶钳，柔舌砍钝吹毛剑。旧由绝念。【离亭宴带歇指煞】无钱妆富刚为僭，有财合散休从俭。狂夫不厌，为口腹遥天外置网罗，贪贿赂满肚里生荆棘，争人我平地上撅坑堑。六印多你尚贪，一瓢足咱无欠。君子退谦，把两字利名勾，向百岁光阴里，将一味清闲占。供庖厨野齑香，忘宠辱村醪酽。无客至柴荆昼掩，卧松菊北窗凉，躲风波世途险。","dynasty":"元代","title":"【双调】行香子_叹世名利相"}
{"author":"曾瑞","content":"闺怨夜月楼头横玉管，雾帐云屏，常恨春霄短。别后身属新恨管，泥金翠袖啼痕满。【乔牌儿】旧衣服陡恁宽，好茶饭减多半。添盐添醋人撺断，刚捱了少半碗。【神曲缠】似这般，我怎谩，招处女邻姬相玩。云堆髻盘，钗横凤冠，这憔悴除他来缓。我怎观，樵爨。残荷飐荒凉池畔，衰柳拂斜阳楼观。秋草比人情一般，妆点就闲愁一段。【幺】闷如何，倒断，音尘杳归期难算。断久恋花衢妓馆，想难忘娇艳浓欢。恨题班姬素纨，笔书乏蒙氏毫端。鸾肠断，翠槃，恨无个地缝钻。一会没乱，一会心酸，都撮来眉上攒。无甚病痯，钏松冰腕，腹中愁堆垛满。【离亭带歇指煞】顿不开眉上连环贯，续不上腹内柔肠断。凄惶业债，风流婿魂梦中少团圆。淹渐病昼夜家厮缠缴，相思鬼行坐里常陪伴。暮寒生灯渐昏，微雨歇云初判。添愁衅端，风引漏声来，月移花影去，物感愁心乱。强解开闷套头，硬剁断愁羁绊，先擗掠凄凉两般。怀抱的枕儿温，香熏的被儿暖。","dynasty":"元代","title":"【双调】蝶恋花_闺怨夜月楼"}
{"author":"曾瑞","content":"清高七国谋臣诏，三闾贤相贬。官极将相位双兼，险，险，险。众口难箝，您也久占，俺咱常严。【幺】狼虎途中慊，山村酒兴染。引开醉眼舞青帘，飐，飐，飐。金橘香甜，玉蛆浮酤，绿醅醇酽。【最高歌】醒时长啸掀髯，醉后高歌入崦。竹溪花坞山庄掩，门映遥岑数点。【喜春来】客来椀镟巡山店，鹤去松阴转屋檐。野塘消遣酒频添，杯潋滟，不顾老妻嫌。【普天乐】无拘钤，绝忧念，山岚湖潋，浪静风恬。篱菊忏，风云俭，隐迹埋名随时浙，任当途谁污谁廉。田租自敛，糇粮不歉，世事休呥。【卖花声煞】悬河口紧闭山水间潜，经纶手忙抄尘世上闪。书万卷撑肠稳支拈瓦，有感幽怀露光焰，吐虹霓作歌挥剑。","dynasty":"元代","title":"【中吕】醉春风_清高七国谋"}
{"author":"曾瑞","content":"赠喜温柔蟾宫闭，花貌羞，莺呖呖啭歌讴。樽前立，席上有，喜温柔。都压尽墙花路柳。朝云退，暮雨收，悲秋客泪空流。伤情思，非病酒，见温柔。便痊可相思证候。歌金缕，捧玉瓯，杯巡后越风流。心肠拽，模样兜，喜温柔。偏能会将没作有。云归岫，月转楼，芳景去最难留。蝶寻对，莺唤友，劝温柔。且饮彻闲茶浪酒。鸳鸯帐，燕子楼，孤枕怯夜凉秋。啼痕揾，罗帕溲，想温柔。捱不得天长地久。秋波溜，眉黛愁，施展会鬼胡由。蹅科耨，吟句讴，喜温柔。迤逗杀狂朋怪友。寻破绽，觅优头，将恩爱变为雠。去何咒，来呵瞅，逞温柔。省可里扭头拗手。春归后，花谢休，寻春客慵追游。痴心候，坚意守，喜温柔。休徯蹬风流配偶。他垂钓，谁上钩，休妆赖几曾有。得你意，平生够，喜温柔。怎禁你行监坐守。闲寻斗，不肯休，折证倒看谁羞。人难嗽，你撒飏，怨温柔。自落得出乖弄丑。","dynasty":"元代","title":"【商调】梧叶儿_赠喜温柔蟾"}
{"author":"曾瑞","content":"过分水关山如佛髻，人登鳌背，穿云石磴盘松桧。一关围，万山齐，龙蟠虎踞东南地。岭头两分了银汉水。高，天外倚；低，云涧底。行人驱驰不易，更那堪暮秋天气，拂面西风透客衣。山雨霏微，草虫啾唧。身上淋漓，脚底沾泥。痛恨杀仡情鹧鸪啼，行不得。云山叠翠，枫林如醉，潇潇景物添秋意。过山围，渡山溪，扬鞭举棹非容易。区区只因名利逼。思，家万里。愁，何日归。飘零飘零客寄，困长途尘满征衣，泣露秋虫助客悲。泪眼昏迷，病体尪羸，无甚亲戚，谁肯扶持。行不动哥哥鹧鸪啼，人心碎。","dynasty":"元代","title":"【中吕】山坡羊过青哥儿"}
{"author":"曾瑞","content":"赠老妓娇鸾态，雏凤姿，正生红闹簇枯枝。含香蓓蕾未开时，没乱杀莺儿燕子。【幺】恰初春又早残春至，只愁吹破胭脂。忽惊风雨夜来时，零落了千红万紫。【出队子】阑珊春事，恨题绝罗扇诗。玉容香散粉慵施，锦树花残蝶倦时，正绿叶成阴子满枝。【幺】暮年间刬地知公事，所为儿都敬持。纵千般打骂是好言词，无半点虚脾谎话儿，衠一派真诚好意思。【尾】得扶侍容颜越伶俐，旧风流不减动些儿，一个鞋样儿到悭了多半指。","dynasty":"元代","title":"【黄钟】愿成双"}
{"author":"曾瑞","content":"风情值暮景烟花领袖，点秋霜风月班头，少年狂翻作老来羞。有人处把些礼数，无人处结遍绸缪，任谁问休道咱共你有。假认义做哥哥般亲厚，行人情似妹妹般追逐，着小局断儿包藏着鬼胡由。明讲着昆仲礼，暗结了燕莺俦，似恁般谁猜疑我共你有。袄庙火既烧着皮肉，蓝桥水已淹过咽喉，紧按捺风声满南州。便毕罢了终是点污，若成合了到敢风流，不恁么呵也道是有。会云雨风也教休透，闲是非屁也似休偢，去那无缝锁上十字儿纽一个封头。由那快抡锹的闪着手腕，散楚的叫破咽喉，俺两个痛关心的情越有。期白昼家前院后，约黄昏雨歇云收，知他是你卖风他负德我胡搊。由你义秧儿栽个强证，草本儿指个牵头，见如今他共我有。题桥志文章锦绣，驾车心体态温柔，女貌郎才忒风流。语言间情暗许，眼色内意相投，两个委实无人道做有。口儿块特婪侃嗽，脚儿勤推恋俳优，每日家弄子里茶坊中紧相逐，为俺待的厚，也惼气快要的恶也忒情熟，因此上外人观恰便似有。闲谈笑踏科儿寻斗，但离别觅缝儿承头，好一会弱一会厮奚酬。着厮拾啜为了题目，闲打骂做了开头，两个虎难当又真个有。乔断案村俫杂嗽，望梅花子弟单兜，侧脚里姨夫做了冤仇。苏小小弃了舞榭，许盼盼闭上歌楼，似恁么难厮着怎做得有。实镘的剐皮割肉，虚恩情撇闪提鼻勾，乾遇讪乔敷演几时休。妆砌末招人谤，哮孛郎儿人羞，强折证刚道他有。","dynasty":"元代","title":"【中吕】红绣鞋_风情值暮景"}
{"author":"曾瑞","content":"述怀冠世才，安邦策，无用空怀土中埋。有人跳出红尘外，七里滩，五柳宅，名万载。白酒篘，黄柑扭，樽俎临溪枕清流。醉时歌罢黄花嗅。香已残，蝶也愁，饮甚酒！鸡恰啼，人忙起，利逼名煎苦相催。争如我梦胡蝶睡。由你好，笑我痴，强似你！雪满簪，霜垂颔，老拙随缘苦无贪。狂图多被风波淹。享大财，得重衔，休笑俺！衣紫袍，居黄阁，九鼎沉如许由瓢。调羹无味教人笑。弃了官，辞了朝，归去好。闺情孤雁悲，寒蛩泣，恰待团圆梦惊回。凄凉物感愁心碎。翠黛颦，珠泪滴，衫袖湿。感怀春色残，莺声懒，百岁韶光梦槐安。功名纵得成虚幻。一跳身，百尺竿，难转眼。叹世万丈潭，千寻坎，一线风涛隔仙凡。劝君莫被虚名赚。无厌心，呆大胆，谁再敢。嘲俗子买笑金，缠头锦，得遇知音可人心。倦逢狂客天生沁。扭死鹤，劈碎琴，不害碜。闺情簪玉折，菱花缺，旧恨新愁乱山叠。思君凝望临台榭。鱼雁无，音信绝，何处也。酷吏官况甜，公途险，虎豹重关整威严。仇多恩少人皆厌。业贯盈，横祸添。无处闪。叹世罗网施，权豪使，石火光阴不多时，吉力活若比吴蚕似。皮作锦，茧做丝，蛹荡死。闺情髻乱窝，钗横堕，膳减愁添怎存活。抽签摆卦为工课。花貌衰，鬼病磨，何日可。美足小地锦踏，香风飒，款步金莲蹴裙纱。纤柔娇衬凌波袜。软玉钧，新月牙，可喜杀。嘲妓家黄肇村，冯魁蠢，虽有通神钞和银。奴非不爱双生俊，孛老严，坡撇狠，钱上紧。乐饮紫蟹肥，白醪美，万事无心且衔杯。醉乡忘尽人间世。定夜钟，报晓鸡，魂梦里。鹿煮肥，鱼煎鲊，白酒初熟菊方花。醅浑巾漉何须榨。酒越添，量不加，生灌杀。警世狗探汤，鱼着网，急走沿身痛着伤。柳腰花貌斜魔旺。柳弄娇，花艳妆，君莫赏。村夫走院逞富豪，沾花草，遍休村筋不曾挑。入门着几连珠炮。骨髓剜，脑子掏，可早觉。","dynasty":"元代","title":"【南吕】四块玉_述怀冠世才"}
{"author":"曾瑞","content":"警世有见识越大夫，无转理楚三闾。正当权肯觅个脱身术，那的是高才处。老孤，面糊，休直待虚名误。全身远害倒大福，驾一叶扁舟去，烟水云林，皆无租赋，拣溪山好处居。相府，帅府，那与他别人住。肉撑翻鼎饕餮，士蚀损剑镆铘。诸公荣贵不曾绝，偏我如鸠拙。命耶，运耶，穷通内分优劣。蜂衙蚁阵且略别，伴四季闲风月。老瓦盆边，无明无夜，盆乾时酒再赊。醉也，睡也，一任教花开谢。受官厅暮雨残，待漏院晓霜寒。耽耽九虎隔重关，更险似连云栈。左难，右难，牢着脚周公旦。功成名遂不退闲，真个是痴呆汉。梦里浮华，浑无多限，觉来时两鬓斑。试看，这番，又是个新公案。老风情莺花寨不受敌，雨云乡纳降旗。簪花人老不相宜，枉惹的人牙戏。忏悔，罪累，要绝了鸾凤配。人心争奈不是木石，长感动思凡意。得遇知心，私情机密，有风声我怕谁。你任谁，问伊，硬抵着头皮讳。自误肉肥甘酒韵美，多一口便伤食。家传一翁淡黄齑，吃过后须回味。恁地，老实，尚不可渔樵意。时乎命也我自知，无半点闲萦系。枕石眠云，蘧庐天地，正胡蝶魂梦里。晓鸡，乱啼，又惊觉陈抟睡。劝娼花刷子拽大权，俏勤儿受熬煎。又待趁风流成就了好姻缘，又待认没幸看钱面。爱贤，爱钱，两件儿都从伊便。爱贤后谁强如李亚仙，爱钱把冯魁缠。敬富嫌贫，贤愚不辨，想苏卿也识见浅。当时你眼前，若选，谁后似双知县。","dynasty":"元代","title":"【中吕】快活三过朝天子_警世有见识"}
{"author":"曾瑞","content":"闺怨秋霄淡淡轻阴，暮景萧条，疏雨霪霖。林外鸟啼，天边雁叫，砌下蛩吟。更漏永声来绣枕，篆烟消寒透罗衾。恨杀邻砧，惊散离魂，捣碎人心。秦城望断箫声，时物供愁，放景伤情。鹤唳松庭，风摇槛竹，雨滴檐楹。银烛暗雕盘篆冷，绣帏孤翠被寒增。数尽残更，天也难明，梦也难成。","dynasty":"元代","title":"【双调】折桂令"}
{"author":"曾瑞","content":"风情连夜银蟾，逐朝媚脸。休再情添，淹渐病染。殢雨初沾，尤云乍敛。他不嫌，俺正忺。不顾伤廉，何曾记点。【紫花儿】双歌月枕，携手虚檐。傅粉妆奁，欢娱忒酽。收管特严，如鰜。载何曾有半句儿谄，无一星所欠。浪静风恬，落花泥粘。【幺】无嫌，大排场俺占，乔风月咱兼，闲是非人口店。强做科撒坫，硬热恋白沾。相答抡的柄铜锹分外里险，撅坑撅堑。潘岳花撏，韩寿香苫。【小桃红】小姨夫统镘紧沾粘，新人物冤家忺。早起无钱晚夕厌，怎拘钤，苏卿不嫁穷双渐，败旗儿莫飐。俏懃儿绝念，鱼雁各伏替。【尾】假真诚好话儿亲曾验，鼻凹里沙糖怎饫。贪顾恋眼前甜，不堤防背后闪。","dynasty":"元代","title":"【越调】斗鹌鹑_风情连夜银"}
{"author":"曾瑞","content":"自序一枕梦魂惊，千载风云过，将古来英俊评跋。谁才能谁霸道谁王佐，只落得高冢麒麟卧。【幺】百年身隙外白驹过，事无成潘鬓双皤。既生来命与时相挫，去狼虎丛服低捋。【滚绣球】时与命道不合，我和他气不和，皆前定并无差错。虽圣贤胸次包罗，待据六合，要并一锅，其中有千万人我，各有天时地利人和。气难吞吴魏亡了诸葛，道不行齐梁丧了孟轲，天数难那。【倘秀才】举伊尹有汤王倚托，微管仲无桓公不可，相公子纠偏如何不九合。失时也忘了家国，得意后霸了山河，也是君臣每会合。【脱布衫】时不遇版筑为活，时不遇荆南落魄，时不遇逾垣而躲，时不遇在陈忍饿。【小梁州】男儿贫困果如何？击缶讴歌。甘贫守分淡消磨，颜回乐，知足后一瓢多。【幺】既功名不入凌烟阁，放疏狂落落陀陀。就着老瓦盆，浮香糯，直吃的彻。未醒后又如何。【滚绣球】学刘伶般酒里酡，做坡仙般诗里魔，乐闲身有何不可。说几句不伤时信口开合，折莫待愤悱启发平科。见破绽呵闲榼，教人道我豪放风魔。由他似斗筲之器般看得微末，似粪土之墙般觑得小可，一任由他。【醉太平】看别人挥鞭登剑阁，举棹泛沧波，争如我得磨跎处且磨跎。无名韁利锁，携壶策杖穿林落，临风对月闲吟课。有花有酒且高歌，居村落快活。【叨叨令】听樵歌牧唱依腔和，整丝纶独钓垂钩坐，铺苔茵展绿张云幕，披渔蓑带雨和烟卧。快活也么哥，快活也么哥，且潜居抱道随缘过。【一煞】也不学采薇自洁埋幽壑，不学举国独醒葬汨罗，也不学墨子回车，巢由洗耳、河老腾云、许子衣褐，也不仰天长叹，也不待相宣言，也不扣角为歌，却回光照我，图甚苦张罗。【二】忘飡智士齐君果，不吐嫌兄仲子鹅。饱养鸡豚，广栽桃李，多植桑麻。剩种粳禾。盖数椽茅屋，买四角黄牛，租百亩庄窠。时不遇也恁么，且耕种置个家活。【三】瓮头白酒新醅泼，碗内黄齑坌酱和。诗里乾坤，杯中日月，醉醒由己，清浊从他。我量宽似海，杯吸长鲸，酒泛洪波。醉乡宽阔，不饮待如何。【四】忘忧陋巷于咱可，乐道穷途奈我何。右抱琴书，左携妻子，无半纸功名，躲万丈风波。看别人日边牢落，天际驱驰，云外蹉跎。咱图个甚莫，未转首总南柯。【尾】既无那抱关击柝名煎聒，且守这养气收心安乐窝。用时行，舍时躲，居山村，离城郭。对樽罍，远鼎镬，黄菊东篱栽数科，野菜西山锄几陀。听一笛斜阳下远坡，看见缕残霞蘸浅波。醉袖乘风鹏翼拖，蹇个临溪鳌背驮。杲杲秋阳曝已过，淘淘清江濯几合。骨角成形我切磋，玉石为珪自琢磨。华画干将剑不磨，唾噀经纶手不搓。养拙潜身躲灾祸，由恁是非满乾坤也近不得我。","dynasty":"元代","title":"【正宫】端正好_自序一枕梦"}
{"author":"曾瑞","content":"相邀士夫，笑引奚奴。涌金门外过西湖，写新诗吊古。苏堤堤上寻芳树，断桥桥畔沽醽醁，孤山山下醉林逋。洒梨花暮雨。","dynasty":"元代","title":"【正宫】醉太平"}
{"author":"曾瑞","content":"秋扇合欢制时人皆悦，斫湘川翠竹挑成篾。量分寸短长截，充直性见火随科。便屈节，盘圈攒柄，下漆投胶，按素练如秋月。龟背罗色同沉麝，柄分开白璧，圈贵定乌蛇。线缠着万缕黑龙须，囊鼓双飞玉胡蝶。样制孤高，停分无偏，圆成不缺。【幺】自谓奇绝，要和时辈争优劣。得架大人权，比蒲葵白羽特别。识破也，其中隐漆，就里藏金，徒夸外面如冰雪。除一身外馀阴难籍，力难撑大厦，声不震惊蛰。中途见弃莫伤心，误世清谈谩争舌，几曾将溺庶携挈。【耍孩儿】果然是弄巧番成拙，挽造化非同苟且。要移寒暑不由天，奈四时正气无邪。当胸卷地兵尘避，举手谩天日色遮。风云隔，本人间器物，妆世上英杰。【幺】最难甘递互相抬贴，卖弄他风流酝藉。只能驱一握掌中风，几曾将烦暑除绝。偏宜皓齿歌金缕，不为生灵奏玉牒。临台榭，引歌声荡漾，牵情思和协。【三煞】写天涯咫尺间，画云山千万叠。纵浮花妆饰皆虚设，见胚胎破绽难藏扌厭，有点污唵口替强打迭。无光摄，匹头上面阔，半路里腰折。【二】苗稼枯木叶焦，涌泉涸井脉竭。晒曝得田亩龟纹裂，犹随酷吏临轩阁，不播仁风到窟实。民灾孽，障虚名有剩，慰残喘无些。【尾】汗沾襟似沸汤，地烘炉如炼铁。比及盼得到白露中秋节，把四海苍生热杀也。麈腰千古风流旖旎，束纤腰偏称襄王意。翠盘中妃后逞娇娆，舞春风杨柳依依。喜则喜，深兜玉腹，浅露酥胸，拘束得宫腰细。一幅锦或挑或绣，金妆锦砌，翠绕珠围。卧铺绣褥酿春光，睡展香衾暗花溪。粉汗香袭，被底无双，怀中第一。【耍孩儿】帐中偏惹情郎殢，特遗人劳心费力。选二色青红相配，拣四时锦绣希奇。剪行时蜀锦分花萼，针过处吴绫审聚绣堆。倒钩着金针刺，刺得丝丝密密，裁得那整整齐齐。【六煞】裯痕儿似剪云，针脚儿如布虮，缝成倒凤颠鸾翼。穿花鸂氵鶒偏斜落，出水鸳鸯颠倒飞，浑乡得繁华异。高低中不剩，宽窄里元肥。【五】青连红晚霞照楚山，红边青春云射渭水，玉纤款款当胸系。带儿絟十二白蝶舞，牙子对一双碧翠飞，望得些风流意。拘钤寂寞，抑勒孤凄。【四】常常得靠柳腰，紧紧得贴素体。同行同坐同鸳被，本待遮藏秋水冰肌瘦，包弄春风玉一围，先泄漏春消息。纵不是你是昨□开罗叩，多应是我瘦损香肌。【三】你不肯遮盖咱，咱须当遮盖你。刬地褪酥胸落着相思讳，不堪锦帐怀君子，好向嵬坡衬马蹄。你不比别衣被，有法度针线，无那儹轻衣。【二】也不索托香腮转转猜，伸纤腰细细比，不索觑搂带裯裙儿禊。则这红罗鞋宽掩过多三指，翠当头横搀了少年围。若见俺风流婿，便知消减，不索先题。【尾】为你知心腹倚仗着伊，可便半腰里无主戚。似这般无恩情不管人憔悴，我则向心坎上单单系着你。古镜起制轩辕始建，物来则应堪人羡，以此后人传。本形少规多圆，想在先，铜熔开金汁，泥固定沙模，倾写飞虹电。那的是良工绝妙，厚薄相称，周旋无偏。照临人世待时光。暗浥香尘度流年。纽氵齿青埃，背渍朱斑，面生绿鲜。【幺】靠椓侵边，渍斑塞满龙蛇篆。八卦土匀填，绿云阚定寒泉。意信遣，着衣不睹。取火难通，空结愁云怨。一区光容沉匿，霞光皆杳，惠眼常禅。鄙哉无智不矜衒，仁者存心可哀怜，同心结罗带深穿。【耍孩儿】香尘花晕银波浅，浮罩长庚甚远。濛濛皓月坠深渊，玉纨轻覆云笺。内明云暗无肖阐，里洁烟笼不郎然。尘内蟠龙渐，雾昏暗结，云翳相联。【幺】青衣布满如蓝澱，烁烁寒光未转。可怜内洁几曾知，鸾台无用空悬。桃腮怎对施朱粉，宫额难临贴翠钿，不称风流愿。香奁宝砌，绣袋金圈。【五煞】照妖镇释坛，护心保命全。分开后对成姻眷，乐昌暗结风流配。鲁肃深谋斩斫权。憔翠佳人倦，愁观衰貌，喜照芳妍。【四】圆光净更清，菱花明更坚。可怜世事云千变，玉盘本洁蒙尘垢，皓月虽明障雾烟，云暗青霄掩，世情有分，物态无缘。【三】古铜时下收，菱花何处选。今来特许良工见，气吹黯雾飞天外，手抚残云离月边。光彩如银练，高低善辨，貌陋能传。【二】就中硬胜刚，外面软似绵。冰盆初破如刀剪，逢人射影停身分，睹物遗形在眼前。分明现，秋天朗朗，风露涓涓。【一】分毫无缕瑕，光莹净玉宣。残云刮地西风卷，寒光皎洁明盈室，素魄团圆照满天。似银汉冰盘转，鉴窥星斗，照耀山川。【尾】据坚平明正清，非为俺自专。若回光返照仁人面，廉洁分明自然显。思乡辇毂下人生有幸，乐太平歌舞同欢庆。金绮陌玉娉婷，间笙簧歌转流莺。斗驰骋，粉浓兰麝，肌莹琼酥，花解语娇相并。旦暮花魔酒病，诗酬酢好句，词赓和新声。樱唇月下吕玉箫，春笋花前按银筝。正宴乐皇都，忽忆吴山，顿思越景。【幺】书剑南行，或征或止无定，飘泊若云萍。驾孤舟一叶帆轻，似脱颖，辞九重凤阙，快万里鹏程。无名利徒奔竞，自愿瞰东南形胜。湖山留客醉，花柳系人情。梯航海峤暮云黄，轿马烟岚乱山青。屡曾经，莲渚芦汀。【耍孩儿】山屏锦幛繁花盛，雪霁风和雨晴，良工着色画难成。竹疏梅淡轻盈，竹穿坏壁凉阴浅，梅枕寒流瘦影清。贪幽净，懒趋权势，不就功名。【幺】蹉跎到处闲蹭蹬，不觉秋霜鬓冷。客窗几度梦朝京，忆松楸败境荒荆。见新人百倍增千倍，问故友十停无九停。咱徼幸，尚天涯流落，海角飘零。【三煞】涎乾沿壁蜗，翅殭守冻蝇。羁縻人舟缆桩橛钉。迟留荆楚悲王粲，久困长沙叹贾生。思薄命，钱未尝满贯，粮不足空瓶。【二】虽然动的脚根，何曾转的眼睛，杜鹃啼感动归家兴。羡孤云易举离南浦，无双翼高飞过渭城。行装并，载满船风月，十里旗亭。【尾】剡溪水半合，山阴雪欲平。还乡子安道无踪影，不回棹先生望谁请。羊诉冤十二宫分了巳未，禀乾坤二气成形质。颜色异种多般，本性善群兽难及。向塞北，李陵台畔，苏武坡前，嚼卧夕阳外，趁满目无穷草地。散一川平野，走四塞荒陂。驭车善致晋侯欢，拂石能逃左慈危。舍命于家，就死成仁，杀身报国。【幺】告朔何疑，代衅钟偏称宣王意。享天地济民饥，据云山水陆无敌。尽之矣，駞蹄熊掌，鹿脯獐豝，比我都无滋味。折莫烹炮煮煎熛蒸炙，便盐淹将卮，醋拌糟焙。肉麋肌鲊可为珍，莼菜鲈鱼有何奇，于四时中无不相宜。【耍孩儿】从黑河边赶我到东吴内，我也则望前程万里。想道是物离乡贵有些峥嵘，撞着个主人翁少东没西。无料喂把肠胃都抛做粪，无水饮将脂膏尽化做尿。便似养虎豹牢监系，从朝至暮，坐守行随。【幺】见一日八十番觑我膘脂，除我柯杖外别有甚的。许下浙江等处恶神祗，又请过在城新旧相知。待赁与老火者残岁里呈高戏，要雇与小子弟新年中扮社直。穷养的无巴避，待准折舞裙歌扇，要打摸暖帽春衣。【一煞】把我蹄指甲要舒做晁窗，头上角要锯做解锥，瞅着颔下须紧要栓挝笔。待生撏我毛裔铺毡袜，待活剥我监儿石覃皮。眼见的难回避，多应早晚，不保朝夕。【二】火里赤磨了快刀，忙古歹烧下热水，若客都来抵九千鸿门会。先许下神鬼飏了前膊，再请下相知揣了后腿。围我在垓心内，便休想一刀两段，必然是万剐凌迟。【尾】我如今剌搭着两个蔫耳朵，滴溜着一条麄硬腿。我便似蝙蝠臀内精精地，要祭赛的穷神下的呵吃。村居人性善皆由天命，气清浊列等为贤圣。万物内最为灵，又幸为男子峥嵘。要自省妍媸贵贱，寿夭穷通，这几事皆前定，使不着吾强我性。叹时乖运拙，随坎止流行。既知钟鼎果无缘，好向林泉且埋名。除去浮花，修养残躯，安排暮景。【幺】量力经营，数间茅屋临人境，车马少得安宁。有书堂药室茶亭，甚齐整。鱼池内菱芡，溪岸上鸡鹅，壮观我乘高兴。缫车响蝉声相应，妻蚕女茧，婢织奴耕。陇头残月荷锄歌，牛背夕阳短笛横，听农家野调山声。【耍孩儿】虽然蔬圃衠畦径，搀造化夺时发生。也和治世一般平，桔槔便当权衡。堤防着雨涝开沟洫，准备着天晴浍水坑。栽排定，生涯要久远，养子望聪明。【幺】把闲花野草都锄净，尚又怕稊稗交生。桑榆高接暮云平，笋黄菜绿瓜青。葫芦花发香风细，杨柳阴浓暑气清。开心镜，静观消长，闲考亏盈。【五煞】菜老便枯，菜嫩便荣，荣枯消长教人为证。菜因浇灌多荣旺，人为功名苦战争。徒然竞，百年身世，数度阴晴。【四】兴来画片山，闲来看卷经，推敲访友针诗病。消磨世态杯中酒，聚散人情水上萍。心方定，但缘有酒，与世忘形。【三】无愁心自安，高眠梦不惊，不乏衣食为侥幸。身闲才见公途险，累少方知担子轻。成家庆，顽童前引，稚子随行。【二】樵夫叉了柴，渔翁扳了罾，故来下访相钦敬。盘中熟笋和生菜，瓮里新醅泼酉占清。行歪令，饮竭正盏，斟满罚觥。【尾】渔说了强，樵说他能。我攒颏抱膝宁可听，闲看会渔樵壮厮挺。","dynasty":"元代","title":"【般涉调】哨遍_秋扇合欢制"}
{"author":"曾瑞","content":"四时闺怨春花飞春去愁偏甚，情缘恶梦难禁，分钗破监别离谶。泪满襟，鸾拆衾，鸳分枕。弦断瑶琴，髻坠琼簪，玉消香，裙退锦，钏憁金。郎欢娱未审，妾烦恼特深。慵针指，懒梳掠，倦登临。闷相侵，恨相寻，闲愁闲闷绿成阴。念想逐宵浑废寝，相思无日不伤心。夏纱厨烟淡波纹簟，惊午梦恨厌厌，别离情绪难绝念。闷转添，恨转添，愁无厌。问卜求签，有苦无甜。痛无心，调锦瑟，对妆奁。泪淹残杏脸，愁压损眉尖。欢娱俭，愁检束，闷拘钳。近雕檐，簌朱帘，困人天气扇慵拈。云髻蓬松愁病染，缃裙宽掩舞腰纤。秋斜阳万点昏鸦乱，闲楼阁映林峦，漫天愁闷为奴伴。眉黛攒，秋水漫，柔肠断。刀搅锥剜，情苦心酸。晚帘栊，笼双凤，锁孤鸾。病身属恨管，暮景序愁端。云初判，月正圆，夜漫漫。景难观，闷难搬，流苏空掩枕衾宽。暗想有缘添恨满，料应无梦继情欢。冬同云黯黯冰花放，梅扑簌絮颠狂，严凝寒透红绡帐。情感伤，难抵当，愁魔障。风竹敲窗。雪月侵廊。暮寒生，欢梦少，漏声长。漫魂劳意攘，空腹热肠荒。何曾忘，愁万缕，泪千行。掩空堂，锁余香，消疏景物助凄凉。梅竹无言成闷赏，心情怀恨入愁乡。渔父长天远水秋光淡，天连水影相涵，澄波万顷渔舟泛。月满潭，鱼满篮，船着缆。紫蟹黄柑，白洒红蚶。醉魂酣，杯量减，酒空坛。赖江湖壮胆，仗鱼鳖供馋。睚时暂，同苦甘，共妻男。暮云昙，晓山岚，六合为我一茅庵。富贵荣华难强揽，衣食饱暖更无贪。风情酸丁词客人多儳，歌白苎泪青衫，风流歇豁着坑陷。冷句儿詀，好话儿□鸟，踏科儿钐。风月贪婪，云雨尴九咸。你妆憨，咱□淹。影羞惭，惜花心旋减，噀玉口牢缄。情绝滥，意莫贪，眼休馋。出深潭，上高岩，方知色界海中淹。美女花娇休去览，老婆禅奥莫来参。惜花春起早春鸡梦断云屏夜，银烛短篆烟斜，朱帘卷起梨花月。酒晕颊，人乍怯，风儿劣。绿映红遮，似锦障周折。金沙软睡鸳鸯，杨柳晴啼杜宇，牡丹暖宿胡蝶。花枝蹀躞，花影重叠。木香洞薰兰麝，茶蘼架飘玉雪，苍苔径绣纹缬。秋千外月儿斜，西楼畔鸟声歇，海棠丝穿透露珠儿踅。宿酒禁持人困也，东风寒似夜来些。闺情才郎远送秋江岸，斟别酒唱阳关，临岐无语空长叹。酒已阑，曲未残，人初散。月缺化残，枕剩衾寒。脸消香，眉蹙黛，髻松鬟。心长怀去后，信不寄平安。拆鸾凤，分莺燕，杳鱼雁。对遥山，倚阑干，当时无计锁雕鞍。去后思量悔应晚，别时容易见时难。闺中闻杜鹃无情杜宇闲淘气，头直上耳根底，声声聒得人心碎。你怎知，我就里，愁无际。帘幕低垂，重门深闭。曲阑边，雕檐外，画楼西。把春酲唤起，将晓梦惊回。无明夜，闲聒噪，厮禁持。我几曾离，这绣罗帏，没来由劝我道不如归。狂客江南正道迷，这声儿好去对俺那人啼。","dynasty":"元代","title":"【南吕】骂玉郎过感皇恩采茶歌"}
{"author":"曾瑞","content":"元宵忆旧冻雪才消腊梅谢，却早击碎泥牛应节，柳眼吐些些。时序相催，斗把鳌山结。【喜迁莺】畅豪奢，听鼓吹喧天那欢悦。好教我心如刀切，泪珠儿揾不迭，哭的似痴呆。自从别后，这满腹相思何处说。流痛血，瑶琴怎续，玉簪难接。【出队子】想当初时节，那浓欢怎弃舍。新愁装满太平车，旧恨常堆几万叠，若负德辜恩天地折。【神仗儿】这些时情诗倦写，和音书断绝。斜月笼明，残灯半灭。恨檐马玎当，怨塞鸿凄切。猛然间想起多娇，那愁闷，怎拦截。【挂金索】业缘心肠，那烦恼何时彻。对景伤情，怎捱如年夜。灯火阑珊，似万朵金莲谢。车马□阗，赛一火鸳鸯社。【随尾】见他人两口儿家携着手看灯夜，教俺怎生不感叹伤嗟。尚想俺去年的那人何处也。怀离行色匆匆易伤感，陡恁般香消玉减，无暇理金簪。云鬓髧鬖，比是情凄惨。避不得这羞惭，准备遮藏手半掩。【喜迁莺】想才郎丰鉴，貌堂堂阔论高谈。那堪。并不愚滥，一见了春愁独自搅，常好是忒大胆。怕不你心心儿里待贪，又则怕意意儿里相搀。【出队子】想人生时暂，在绣房中把岁月耽。描不成映花梢孔雀翠相搀，剪不出扑柳絮胡蝶粉乱糁，刺不就啄谷穗鹌鹑嘴细嗛。【刮地风】则被这几对儿家毛团迤逗俺，马儿送的人地北天地。待私奔至死心无憾，我则见四野巉巉，不听的众口喃喃。明滴溜参儿相搀，剔团圞月儿初淡。柳色浓，桃花谢，红稀绿暗。想才郎常好是做得严，跳出这虎窟龙潭。【四门子】要相逢怕甚牙儿占彡，呀，敢我紧妆着一半憨。过关津怕的是人虚站，又道我恰离家初二三。胆儿又虚，色儿又惨，百忙里蹿行马儿不住叫喊。脚儿又疾，口儿又喃，我见他头低眼目斩。【古水仙子】将将将紫丝韁紧兜揽，是是是春纤长勒不住碧玉衔。飕飕飕摔风过长亭，出出出方行过短站。见见见三家店忽的向南，淹淹淹映香尘晓日红含。我我我软兀剌绣鞍身半探，看看看曲弯弯两叶蛾眉淡，瘦怯怯六幅翠裙搀。【寨儿令】尴九咸，尴九咸，做的来所事忒严。想当初才貌两相堪，一个是娇仕女，一个俊儿男，他自把那婚姻勘。【神仗儿】袄庙锁足乞塔的对岩，蓝桥上忽剌剌的水淹，将一对小小夫妻送的来他羞我惨。娇娇媚媚，甜甜也那绀绀，半路里被人坑陷，我我我则落的眼儿馋。【尾声】一担相思自摇撼，我和你两家担由自难担，将一个担不起担儿却怎生分付俺。","dynasty":"元代","title":"【黄钟】醉花阴_元宵忆旧冻"}
{"author":"曾瑞","content":"宫词闷登楼倚阑干看暮景，天阔水云平。浸池面楼台倒影，书去笺雁字斜横。衰柳拂月户云窗，残荷临水阁凉亭。景凄凉助人愁越逞，下妆楼步月空庭。鸟惊环佩响，鹤吹铎铃鸣。【逍遥乐】对景如青鸾舞镜，天隔羊车，人囚凤城。好姻缘辜负了今生，痛伤悲雨泪如倾。心如醉满怀何日醒，西风传玉漏丁宁。恰过半夜，胜似三秋，才交四更。【金菊香】秋虫夜语不堪听，啼树宫鸦不住声。入孤帏强眠寻梦境，被相思鬼绰了魂灵，纵有梦也难成。【醋葫芦】睡不着，坐不宁，又不疼不痛病萦萦。待不思量霎儿心未肯，没乱到更阑人静。【高平煞】照愁人残蜡碧荧荧，没水烟消金兽鼎。败叶走庭除，修竹扫苍楹。唱道是人和闷可难争，则我瘦身躯怎敢共愁肠竞。伤心情脉脉，病体困腾腾。画屋风轻，翠被寒增，也温不过早来袜儿冷。【尾】睡魔盼不来，丫鬟叫不应，香消烛灭冷清清。唯嫦娥与人无世情，可怜咱孤另，透疏帘斜照月偏明。","dynasty":"元代","title":"【商调】集贤宾_宫词闷登楼"}
{"author":"曾瑞","content":"风情施计策，硬栽排，把明皇没扌刷地揣过来。假承塌，休□□坐，借债我做着傍牌。可敢别烧上风流怪。成密宠，正情浓，休听外人冷句儿哝。劣冤家，小业种，情我做着屏风。可休别凿透桃源洞。我共你，莫相离，肉铁索更粘如胶共漆。系着眉毛，结着鬀髻，硬顶着头皮，熬一个心选退。","dynasty":"元代","title":"【中吕】迎仙客"}
{"author":"曾瑞","content":"狗探汤，鱼着网，急走沿身痛着伤。柳腰花貌邪魔旺。柳弄娇，花艳妆，君莫赏。","dynasty":"元代","tags":"劝诫，警世","title":"四块玉·警世"}
{"author":"方弘静","content":"岩端曙日晖，岩下启松扉。流水不知处，幽禽相与飞。青山常对席，白发久忘机。试与西邻叟，携壶上翠微。","dynasty":"明代","title":"东岩"}
{"author":"方弘静","content":"避喧来谷口，爱此青松阴。永日空山寂，幽蝉时自吟。花源应未隔，萝径杳难寻。稍觉尘襟豁，方知仙境深。","dynasty":"明代","title":"访程山人不遇"}
{"author":"方弘静","content":"岩前宿鸟飞，林外晓光微。春色惊人早，云山与世违。泉流采药径，花映钓鱼矶。借问金门士，谁同萝薜衣。","dynasty":"明代","title":"题李山人草堂"}
{"author":"方弘静","content":"尔抱鸾凰志，云何枳棘栖。十年犹未达，斗酒惜分携。旧业微蝉翼，穷途信马蹄。赠言无自薄，风雨有鸣鸡。","dynasty":"明代","title":"送王以珍"}
{"author":"汪相如","content":"指点縠江水，遥认作琼醅。介公眉寿，年年倾入紫霞杯。寿与江流无尽，人在壶天不老，谈笑领春回。昨夜瞻南极，列宿拱中台。补天工，取日手，济时材。不应勇退，归来绿野宴瑶台。天要先生调燮，人要先生休养，虚左待重来。再捧长生箓，依旧面三槐。","dynasty":"宋代","title":"水调歌（寿退休丞相）"}
{"author":"范崇","content":"川源通汉沔，舟楫下潇湘。","dynasty":"宋代","title":"句"}
{"author":"宣宗宫人","content":"流水何太急，深宫尽日闲。殷勤谢红叶，好去到人间。","dynasty":"唐代","tags":"女子，向往，自由","title":"题红叶"}
{"author":"韩仪","content":"短行轴了付三铨，休把新衔恼必先。今日便称前进士，好留春色与明年。","dynasty":"唐代","title":"记知闻近过关试"}
{"author":"程纶","content":"篷窗长伏枕，秋梦荻芦间。疏雨分残照，归云杂晚山。欲随渔牧侣，相对鹭鸥间。俯愧寒潭水，依然照旅颜。","dynasty":"清代","title":"晚泊临平"}
{"author":"程纶","content":"江湖犹自念京畿，国破城春泪满衣。台省几年明主弃，俊厨一网故人稀。恨填东海常衔石，忍饿西山不采薇。多事鼎翁为吊客，信公视死本如归。","dynasty":"清代","title":"书刘念台先生传后"}
{"author":"程纶","content":"杨柳东风动渭城，故乡千里独含情。颍川有吏推黄霸，楚国无筵饯穆生。马上春云开岳色，天边晴云落河声。空囊不载蓝田玉，依旧归装一叶轻。","dynasty":"清代","title":"得朱关中归信"}
{"author":"顾煚世","content":"一树紫薇花，繁英日未斜。曾经青琐闼，长忆碧云车。烂漫朝晞露，葳蕤晚照霞。暂将邛竹杖，扶植惜年华。","dynasty":"清代","title":"紫薇花效玉溪生"}
{"author":"岑安卿","content":"清溪潾潾生浅花，晓日倒射摇金沙。翩然双鹭下危石，玉雪照影无纤瑕。溪边小景入图画，青烟绿树渔翁家。渔翁归来歌未终，鹭鸶忽起芦花风。回眸遥望不可极，但见白玉飞青空。昔年夜宿潇湘浦，彻晓不眠听急雨。解衣曳杖立沙头，何似今朝得容与？长安马寒泥没腹，雪满朝衣冻肩缩。试令援笔题此图，长篇应赋《归来曲》。","dynasty":"元代","title":"题晴川图"}
{"author":"岑安卿","content":"片玉出东溟，斯须怪事生。皇天一眼■，下土万民惊。荡荡云无迹，晖晖星愈明。嫦娥恨孤寡，谁为斩蟆精。","dynasty":"元代","title":"八月十六日夜月蚀"}
{"author":"岑安卿","content":"别去将三载，相望路一千。观光诚有意，问道恐无缘。梦堕柯山月，愁迷舜水烟。看云应见忆，只恐不成眠。","dynasty":"元代","title":"寄易直兄"}
{"author":"岑安卿","content":"开元古名刹，独客思凄然。不佩六国印，元无二顷田。吾犹甘自守，人政不须怜。堪笑陶朱子，西施共上船。","dynasty":"元代","title":"次王敬助见寄韵六首其一"}
{"author":"岑安卿","content":"发疏常自理，心苦欲频搥。夜月久无梦，秋风忽寄诗。来同颜子乐，聊复宋生悲。何怪孔文举，人犹呼作儿。","dynasty":"元代","title":"次王敬助见寄韵六首其二"}
{"author":"岑安卿","content":"卧龙蟠屈处，首尾枕长河。台榭基犹在，衣冠人若何。登临云水远，感慨草莱多。无限扳援志，青松有女萝。","dynasty":"元代","title":"次王敬助见寄韵六首其三"}
{"author":"岑安卿","content":"琴书曾远访，访我海东滨。对酒不成醉，看花惟惜春。青灯书有味，白眼世无人。尽有耕桑趣，翛然一幸民。","dynasty":"元代","title":"次王敬助见寄韵六首其四"}
{"author":"岑安卿","content":"秘图留滞日，乡思已凄凄。黄卷挑灯阅，红妆掩镜啼。交新情僶俛，感旧恨低迷。语及深知处，应怜独鹤栖。","dynasty":"元代","title":"次王敬助见寄韵六首其五"}
{"author":"岑安卿","content":"山阴归贺老，唐室尚升平。诗有清狂语，心无宠辱惊。赓歌希杰作，出处见真情。夷考前人志，非君孰并行。","dynasty":"元代","title":"次王敬助见寄韵六首其六"}
{"author":"岑安卿","content":"儒林正衰落，武伯又何如。白发双亲泪，黄泉万卷书。仪刑宗吾旧，交彩戆花馀。应有修文约，相从地下居。","dynasty":"元代","title":"悼吴武伯"}
{"author":"岑安卿","content":"役役岁将暮，闲暇不易得。高贤会山阿，恨此云雾隔。敬亭新归人，金台旧游客。偕彼东皋翁，于焉话畴昔。心契金兰交，意探山水迹。我穷不出门，颇觉天地窄。君虽倦游归，有志终致泽。长歌楚狂词，痛哭贾生策。努力青云衢，毋使头遽白。","dynasty":"元代","title":"吴南伯王子英李元善会于林湖资敬庵各有诗予遂叙和其一"}
{"author":"岑安卿","content":"鱼潜碧渊中，鸢戾青云表。志士各苦心，肯嗜颜色好。声气幸不殊，诗书事探讨。赓歌叙缱绻，翰墨递挥扫。三英倏胥会，翠崦深杳杳。有同松竹梅，凌寒挺清峭。我亦物外人，胸怀自明了。退藏岂余心，畏此风波浩。未言折鎗鎗，政坐污皦皦。古道日沦丧，交谊今复少。如何二三子，真情见怀抱。倘可立下风，毋讥原壤老。","dynasty":"元代","title":"吴南伯王子英李元善会于林湖资敬庵各有诗予遂叙和其二"}
{"author":"岑安卿","content":"君居东海国，投犗思钓鳌。持竿三十年，归来鬓萧骚。六鳌不可得，动荡空波涛。跋涉山海间，力费心徒劳。惟馀诗酒兴，不负平生豪。朅来三山居，燕坐楼阁高。开窗纳新月，展席延清飙。此乐我所嗜，爽气生肤毛。世人附炎热，反为我辈嘲。穷冬雨雪途，竹舆替兰桡。归隐五磊峰，俯视双丸跳。何当共登览，长啸青云霄。","dynasty":"元代","title":"送任正之旋里"}
{"author":"岑安卿","content":"去年壁上扇，苍苍生网虫。今年承拂拭，还有去年风。自怜颜色改，得入君怀中。愿言新旧人，恩宠长相同。","dynasty":"元代","title":"题旧纨扇"}
{"author":"岑安卿","content":"窗虚月炯炯，林近风飕飕。梅花照我室，缅想罗浮游。罗浮浸碧海，骑鲸梦中求。风凄花月白，毛骨清寒瘳。坡翁不可见，浩兴无与酬。归来二三子，讴吟惬狂谋。敲门索美酒，灯影摇玉舟。谁能合污俗，庶足同清流。为言立仗马，何似忘机鸥。董溪月中仙，乘鸾海东头。我思一见之，足往心还留。寄声妙年客，瞿翁不胜秋。","dynasty":"元代","title":"次韵桂怀英以诗寄谢元善及宗昭侄辈暮夜见访"}
{"author":"岑安卿","content":"普明山中僧，潇洒云外客。肃宾天竺堂，步武慎规式。山中五千指，湖海视仪则。斯时虎岩翁，宴坐躬诲益。瓶锡如流泉，请谒无虚席。吾师解周旋，云衲举欣怿。送迎尽礼貌，众誉日辉赫。高座忽倾圮，拂袖归故域。从容细行中，止观恣温绎。诸山积馀资，润屋侈华饰。飞甍切云霓，广亩连阡陌。岂惟服食丰，少艾亦充斤。国朝极尊崇，我辈徒叹息。一朝命令下，俾齿齐民役。徵输与挽漕，鞭箠困驱策。于以苏疲民，于以警货殖。惟师乐恬退，储蓄仅朝夕。昔有无田讥，今无有田戚。所以闲雅怀，得遂游览舄。今秋积雨馀，访我海东碛。田衣影翩翩，屐齿响苔石。我逃空谷中，闻之喜盈色。一尊对黄花，真意颇周悉。俯仰出赠言，拈毫写胸臆。倒囊答新响，明月光的皪。生我蓬荜辉，启我茅径塞。复为重峰行，幽探山水赜。兹山多俊彦，感叹已非昔。颙颙大章公，丛林服英识。斯人不可见，俛仰但陈迹。归来叙别怀，晤语转悽恻。吾宗子孙多，且复倒馀沥。邻家有新酤，解佩奚足惜。欣欣笑语间，礼度悆严𩛙。约我山中游，可以已羸疾。讵意承新交，出语见悃愊。兹行固未逮，厚意殊感激。何当具扁舟，行舣半山侧。一笑过石桥，攀萝共登陟。摩挲两青瞳，遥睇南山碧。","dynasty":"元代","title":"简从山僧亮明道"}
{"author":"岑安卿","content":"石燕拂云杪，河鱼落檐前。天公半月雨，下土舒忧湔。槁壤蚓发唱，素壁蜗留涎。禾蔬郁嘉秀，乐彼田与园。既无沟壑虞，体受期归全。插架有遗轴，足以消馀年。","dynasty":"元代","title":"次元善喜雨韵"}
{"author":"岑安卿","content":"宿雨生晚凉，幽禽在高树。披衣出门看，溪流急如注。草木被新渥，青山满公署。偶为城郭居，获此林下素。邻家酒如渑，歌管朝夕度。此乐非我知，看书日还暮。","dynasty":"元代","title":"官含偶成"}
{"author":"岑安卿","content":"朔风动清吟，孤月流寒素。白发困青灯，红妆泣秋雨。罗扇沿网虫，宝鉴青鸾舞。白昼魍魉行，山昏鬼无语。","dynasty":"元代","title":"伤心行用李长吉韵"}
{"author":"岑安卿","content":"宝剑龙入水，千载犹可见。春风动鳞甲，浪舞桃花片。一息过天池，相期曲江宴。","dynasty":"元代","title":"次雷子枢知事延平八咏韵"}
{"author":"岑安卿","content":"风高扫炎瘴，猿啸破昏昧。圣学醒群蒙，触景与心会。我思住山中，伊谁致芳酎。","dynasty":"元代","title":"次雷子枢知事延平八咏韵其二猿洞秋风"}
{"author":"岑安卿","content":"峨峨金凤山，绀宇各雄占。佛境本无殊，人心有欣厌。云从何处来，普覆青萝厂。","dynasty":"元代","title":"次雷子枢知事延平八咏韵其三三寺云深"}
{"author":"岑安卿","content":"群峰西南来，叠翠环且聚。绝顶生夜凉，光浮玉毫兔。沆瀣洗我心，高吟振寰宇。","dynasty":"元代","title":"次雷子枢知事延平八咏韵其四九峰月朗"}
{"author":"岑安卿","content":"白鹤去不返，仙归已无日。大明生东维，光粲神丹室。我来吊遗踪，惟见跳丸赤。","dynasty":"元代","title":"次雷子枢知事延平八咏韵其五梅山朝旭"}
{"author":"岑安卿","content":"翠微烂五色，回光动仙舍。谁移赤城霞，来展延平画。跻扳远莫遂，沈吟日西下。","dynasty":"元代","title":"次雷子枢知事延平八咏韵其六演仙晴霞"}
{"author":"岑安卿","content":"泉流山忽断，急溅落悬壁。梁石见天机，窍竹给民食。贤哉赛侯功，丰碑宜百尺。","dynasty":"元代","title":"次雷子枢知事延平八咏韵其七中峰飞瀑"}
{"author":"岑安卿","content":"建溪东南流，滩石狞可怖。黯淡束奇险，过此始无虑。回思太行山，亦有摧车路。","dynasty":"元代","title":"次雷子枢知事延平八咏韵其八黯淡雄涛"}
{"author":"岑安卿","content":"虚亭巧结构，有此观鱼境。碧沼风生纹，高林月留影。花竹列我前，松杉瘦而颖。山环翡翠屏，水莹琉璃井。书生东海来，山水颇深省。喜有郑家湖，诗文每相警。","dynasty":"元代","title":"咏范氏池亭"}
{"author":"岑安卿","content":"东风吹香荡晴昼，长安宫苑花如绣。海棠一夜拆轻红，淑气薰蒸困醇酎。太真徙倚沈香亭，宿酲未解春冥冥。眉峰敛翠翳秋水，侍儿夹拥花娉婷。玉床腻滑芙蓉展，水沈烟袅金屏暖。丹腮融润珊瑚温，宝钗斜鬌乌云绾。上皇玉笛那敢吹，地衣红皱靴轻移。传令别殿罢歌舞，流莺不语游丝垂。渔阳鼙鼓边尘动，台阁无言卿士懵。妇人一睡四海昏，主闇臣谀总如梦。翠华西狩九庙隳，祸胎未剪三军疑。马嵬之梦生死诀，一时悔祸人心归。骊山举燧供欢笑，犬戎蹴踏周原草。丹青谁写春睡图，后世不须箴太宝。","dynasty":"元代","title":"题太真春睡图"}
{"author":"岑安卿","content":"山人隐迹樵空峒，天王赐见明光宫。执柯伐柯喻为学，兹理讲贯融心胸。侁侁胄子国元气，有命剖析开昏蒙。斧斤斲就栋梁器，欂栌椳楔纷相从。贤能往往布清要，利泽天下山人功。功成又复视民俗，绣衣玉斧蓬莱东。剪除枳棘毓嘉木，坐听于越歌时雍。会稽秦望尝独往，此心犹羡樵径风。","dynasty":"元代","title":"樵隐诗为浙东佥事毕公赋"}
{"author":"岑安卿","content":"青松阴阴间修竹，六月翛然破炎溽。梅花一味只宜冬，江上孤舟水边屋。笔端春信回孤根，鲛绡浅抹玄霜痕。江南烟雨正愁绝，一枝唤醒罗浮魂。无声诗生有声画，吟咏工夫见挥洒。坡翁仙去二百春，梦绕松风古亭下。兹花清致谁堪当，孤山题品渊源长。推篷细认心凄凉，鼻端彷佛闻天香。","dynasty":"元代","title":"次韩明善题推篷图"}
{"author":"岑安卿","content":"蚌胎抉珠光陆离，山石韫玉形瑰奇。民生适秉俊秀姿，如玉含润珠生辉。广平世德远已微，云礽奋发思前徽。轻獧不遂裘马肥，下帷恬淡齑盐宜。读书待旦心孜孜，穴壁睥睨晨光熹。我忆视子龆龀时，髧发郁尔青齐眉。椿庭期待余所知，近师嘱汝吾儒归。只今年才二十几，瑰词藻语超伦夷。示予琬琰润且滋，蝇头点漆光累累。兰苕芬馥翡翠飞，鲸鱼掉尾横天池。秋风丹桂香纷霏，明年期尔扳高枝。而翁阴祐应扶持，抟风九万非难期。但愁老眼将昏眵，羽翼不睹连云垂。","dynasty":"元代","title":"勉宋无逸向学"}
{"author":"岑安卿","content":"君不见杜少陵，剑南宣谋老且穷，瞿塘一蹶伤其躬。又不见萧齐司徒丧名节，堕水被诮訾超宗。我惭人马仆石梁，翻身直下冯夷宫。衣襦沾湿愧乘鲤，鞍辔出没如游龙。康庄独步信便适，陟危履险由来凶。从兹时买两芒屩，□□□□□西东。","dynasty":"元代","title":"坠马漫成录示诸弟侄"}
{"author":"岑安卿","content":"辘轳汲井羞绠短，海纳江河不知满。大材小器量不同，火鼠冰蚕自寒暖。人能弘道斯为儒，馀光端可昭昏愚。君家信道非凡夫，临危尝解捐其躯。眼明见此渥洼汗血之名驹，胡为尚滞禹门点额之龙鱼。譬犹卞和白壁隋侯珠，未遇具眼宁同瓦砾迷榛墟。君文璀璨新出之珊瑚，君材粹美已琢之璠玙。谁能与君对掷争枭卢，但当再拜捋彼桓伊须。裁诗再寄惊我心模糊，我惟里手阁笔成欷歔。武夫幸厕珩与琚，定知鄙我生嗟吁。杜洲水暖飞群凫，管弦画舫如平居。慎勿同乐辜三馀，五湖一舸今何如。","dynasty":"元代","title":"和舒宏道"}
{"author":"岑安卿","content":"清溪粼粼生浅花，晓日倒射摇金沙。翩然双鹭下危石，玉雪照影无纤瑕。溪边小景入图画，青烟绿树渔翁家。渔翁归来歌未终，鹭鸶忽起芦花风。回眸遥望不可极，但见白玉飞青空。昔年夜宿潇湘浦，彻晓不眠听急雨。解衣曳杖立沙头，何似今朝得容与。长安马寒泥没腹，雪满朝衣冻肩缩。试令援笔题此图，长篇应赋《归来曲》。","dynasty":"元代","title":"题晴川图"}
{"author":"岑安卿","content":"至人超六合，造物期同游。飘飘无根蓬，荡荡不系舟。江河罔知返，日夕惟东流。鸣鸠尔何为，户牖思绸缪。人生底用愁如织，朝看朱颜暮无色。何如生死两忘怀，日月梭飞任交掷。君不见秦皇入海求方瞳，包括区宇摧群雄。沙邱辒辌鲍鱼臭，一世万世今何功。又不见班生投笔踰流沙，封侯万里威远加。玉门东望不可入，上书祈请心咨嗟。我生于人何所为，即死于人何所悲。乌鸢蝼蚁何所苦，珠襦玉柙何所辉。不如生前赋诗饮酒放浪山水间，死与造物默默还同归。","dynasty":"元代","title":"和王子英醉后歌"}
{"author":"岑安卿","content":"恶人恒多善人少，春来未省听啼鸟。惟有鸱枭最恼人，聒聒五更鸣到晓。䲭枭䲭枭尔何为，万人怪汝千人讥。更有王孙金弹丸，绕林逐尔将安归。","dynasty":"元代","title":"正月闻鸮有感"}
{"author":"岑安卿","content":"东风吹寒春漠漠，海气作暝天昏昏。空阶夜落雪一尺，起看万树梨花云。诗翁撚须僵不死，开窗强作饥猿蹲。欲呵冻笔写清思，瓮中馀沥催频温。山僧积财富畎亩，驱驰役事何纷纷。木鱼停挝磬声绝，但听衙鼓趋公门。何如孤舟钓鱼叟，一蓑独钓寒江濆。","dynasty":"元代","title":"二月二日大雪偶赋时寓州郭"}
{"author":"岑安卿","content":"刘侯宦辙半天下，台阁府州无不可。王良驷马熟路车，杨仆楼船顺流柁。政刑德礼随设施，贤智愚顽成切磋。朅来贰政临吾州，民习浇漓更偷惰。我侯振举纲目张，治剧理繁惟琐琐。每嗟田赋籍不明，玉板青绫空叠垛。大邦有命独见推，万指不停吹夜火。富民有田不忍欺，贫士无田愈闲暇。今年赋役称均平，吏不容奸民俗妥。侯能施惠泽吾民，民亦祝侯膺福嘏。祝侯福嘏当何如，正笏垂绅辅宗社。","dynasty":"元代","title":"送镏同知"}
{"author":"岑安卿","content":"东风吹醒游人梦，千里怀归寸心痛。乌江春至雨雪馀，白鹭洲晴水消冻。锦囊璀璨行色饶，画鹢凌风见飞动。陆行更买竹肩舆，夹道梅花递相送。春禽不解客心悲，晓日高枝作娇哢。涉江还踏西陵道，万壑千岩春渺渺。秘图行认旧游踪，客星分翠迎归棹。三山东望海茫茫，雪浪翻空髻鬟小。归来夜宿故人家，白发青灯炯相照。明朝匍匐走重峰，泪洒松风石云岛。衔哀捧骨閟幽宫，马鬣封高水萦绕。行人齐咨风日悲，白马素车来故老。送终事已旋有期，叙旧杯盘惭草草。裁诗聊复饯君行，我亦何人遽挥扫。西江宗派师涪翁，邵庵当代文章公。持诗为我谒亟丈，点化金铁归陶镕。缄誊远示涂窜迹，咀嚼端可醒昏蒙。何妨更致明月片，七椀两腋生清风。扫除人世酣醉梦，凌云竟入蓬莱宫。西江访旧期再会，撷芳更煮康王淙。","dynasty":"元代","title":"送陈元纲巡检葬亲毕还乌江"}
{"author":"岑安卿","content":"三衢仙人石桥弈，隅坐野樵心自适。不知柯烂岁月深，人世归来已非昔。越山客亦樵云中，碧山杳杳云重重。香炉扪萝春滃郁，若耶涉水秋冥濛。斧声丁丁响深谷，猿猱鹿豕恒相从。怀章太守归故里，读书处士栖长松。古人千载不可见，二公出处谁将同。君于此计岂长往，草衣芒屩姑从容。仙人倘遇不须久，归来歌我樵径风。","dynasty":"元代","title":"题黄中立樵云卷"}
{"author":"岑安卿","content":"老骥伏枥风萧萧，饥鹰侧目看青霄。骊龙抱珠海底卧，虎豹不噬群狐嗥。河边老人倚墙坐，六合茫茫弹丸大。平生剩读古人书，倒箧青钱无一个。侧闻朝廷遗逸徵，集贤著作空盈庭。紫微堂上日羊饭，世祖山河如砥平。","dynasty":"元代","title":"出门偶赋"}
{"author":"岑安卿","content":"六经辅世不可彻，照耀今古如日月。前圣后圣语合符，历历尽为忠孝发。野堂太守来甬东，下车德泽春融融。抚民馀暇出家乘，累叶爵位犹尊崇。先翁昔长玉堂署，为德端重心谦冲。露香百拜己母疾，让爵同产情相钟。彤庭褒锡表宅里，双楹玉篆悬穹窿。大君有命治怀庆，至今父老歌勋庸。尊崇不缘戚里贵，忠孝自与天人通。中朝阁老更赞咏，墨云挥洒飞蛇龙。雄文大笔续前代，玉光下烛披长虹。亲亲敬长在一已，能使天下皆同风。公承世泽将雨露，尽洗海国尘埃蒙。民风丕变气苏息，温言恻恻苏疲癃。老农家居五云表，引领东望思帡幪。愿言不日秉旄钺，七州均入甄陶中。上为天子宣德意，下慰祖考于无穷。诗人作歌颂不朽，丰碑百尺看磨砻。","dynasty":"元代","title":"题庆元路太守雍吉刺氏传家录卷"}
{"author":"岑安卿","content":"爰居不识钟鼓响，孔翠赤霄羞饲养。荥阳千载不羁人，厥后云礽亦清爽。烛溪流水清可斟，乌戎山高足瞻仰。羡君筑室山水间，馀乐名斋信奇赏。斋前花药恒芬敷，屋上乔松翠相向。黄金未散书满堂，白酒要宾不须酿。不缘独冷固栖迟，山水情深起遐想。人言贫贱乐有馀，问君此乐为何如。贫而无乐岂我辈，富不好礼尤庸奴。贫而有乐富好礼，此是人间真丈夫。","dynasty":"元代","title":"题郑学可馀乐斋"}
{"author":"岑安卿","content":"世家三山踰百年，读书作官还种田。支分派别五十灶，昔日一家同屋眠。迩来本大枝叶繁，荣枯异体理则然。自家有酒自家吃，有馀尽可宾客延。自家无钱自家守，慎勿仿效生冤愆。我今新正六十四，发白面黑心未死。寡交颇觉乡党疏，嫉恶何妨宗族忌。此心但愿子孙贤，诗礼家声勿令坠。种田有饭蚕有衣，读书作友天下知。纷纷衣锦食肉人，马上相逢知是谁。","dynasty":"元代","title":"元日有感率成口号示季渊侄辈效储光羲体"}
{"author":"岑安卿","content":"栲峰老人头雪白，竹扇如箕障炎赫。徐行阡陌稻花间，稚子歌呼手高拍。西风吹我衣巾轻，鹭鸶飞起鸲鹆鸣。西山一饷挂龙雨，薄暮归来新月明。","dynasty":"元代","title":"八月上旬出游晚归"}
{"author":"岑安卿","content":"流苏帐卷春寒轻，纱窗弄碧天微明。软红娇紫怯朝露，美人推枕心为惊。鬓云未绾香奁开，侍儿侧立肩婴孩。黄莺飞动花影乱，停梳睥睨犹相猜。谁将妙意寄工巧，溪藤雪莹金刀小。丹青退舍松煤枯，剪出天真数分杪。筌熙倾轧空自誇，惟竞时人颜色好。无声有声两相副，此景此诗均压倒。司空见惯了无言，应是禅心被花恼。","dynasty":"元代","title":"题张彦明所藏剪纸惜花春起早图"}
{"author":"岑安卿","content":"周纲陵夷九鼎轻，玉帛交错朝蛮荆。熊虔北睨志未已，积材垒土搀青冥。姬姜丽质郑卫音，台中燕乐森如林。汾沮远略肘腋变，乾溪一散愁人心。荒山饥走归无所，睡酣又失涓人股。棘闱深闭魂魄飞，申亥负尸埋浅土。章华台上空子规，啼杀游魂终不归。","dynasty":"元代","title":"余观近时诗人往往有以前代台名为赋者辄用效颦以消馀暇其一章华台"}
{"author":"岑安卿","content":"吴王筑土山为址，俯视水云三百里。台中歌舞萃华丽，金碧巑岏眩珠翠。江花泛泛浮鸱夷，会稽思霸甘卑辞。千金不买西子笑，一舫竟逐陶朱归。丹砌草深麋鹿卧，凄凄棘露沾人衣。阖庐丘墓虎为卫，至今钟磬闻馀悲。游人不悟国倾亡，松间援笔题真娘。","dynasty":"元代","title":"余观近时诗人往往有以前代台名为赋者辄用效颦以消馀暇其二姑苏台"}
{"author":"岑安卿","content":"巫峰十二青参差，石形俨现仙娥姿。苍藤翠木怯凄冷，精诚夜感襄王思。仙衣缥缈仙裙湿，云影飘飖雨声急。阳台朝暮不胜情，高唐想像愁无极。梦中奇遇事杳冥，公子雕辞亦胸臆。荒凉古庙屹江干，台空不见行云迹。游人怅望尚徘徊，古碑寂寂荒莓苔。","dynasty":"元代","title":"余观近时诗人往往有以前代台名为赋者辄用效颦以消馀暇其三朝阳台"}
{"author":"岑安卿","content":"雕墙峻宇无不亡，蓟城筑宫国乃昌。屈身延士礼优异，四方英俊如云翔。郭生马喻真良策，亟拜乐卿为上客。兵行旬日入临淄，秦楚诸君咸辟易。夙心已雪先王耻，七十齐城祇馀二。君王仙去主帅逃，叹息后人非继志。巍台悲惨朔风号，不知骑劫何时招。","dynasty":"元代","title":"余观近时诗人往往有以前代台名为赋者辄用效颦以消馀暇其四黄金台"}
{"author":"岑安卿","content":"嬴秦北筑城万里，芒砀无人识云气。鸿门斗碎骊山焚，汉楚残民半为鬼。重瞳失道身首分，沛公酒叙还乡恩。风云飞动白日永，歌声激烈悲勋亲。四方备禦思虎士，进取守成良不易。长陵崇奉四百春，歌台遗筑今荆杞。壮哉一曲《大风歌》，千古英雄尽怀愧。","dynasty":"元代","title":"余观近时诗人往往有以前代台名为赋者辄用效颦以消馀暇其五歌风台"}
{"author":"岑安卿","content":"彭城负险河为障，南屹崇台势雄壮。重瞳奋迹入秦回，诸侯揽辔皆东向。酒酣蹴马升崔嵬，鬉翻鬣振云烟开。倚鞭四顾示无敌，指挥貔虎心雄哉。黄金间行亚父去，帐下茫然失谋主。楚歌声合溃重围，昔日名骓空故步。千年积恨气未消，绕台泗水撞飞涛。","dynasty":"元代","title":"余观近时诗人往往有以前代台名为赋者辄用效颦以消馀暇其六戏马台"}
{"author":"岑安卿","content":"金茎擎露空崔嵬，湖台筑恨心犹哀。剖桐殡土事暧昧，祸机元自长生来。寿踰大耋世已稀，赵国憸人心险巇。盗兵诛佞两非是，屈氂督战犹惊疑。衔冤竟殒鸠泉里，壶关三老言非迟。向无少卿护病已，上林僵柳何缘起。空馀老泪滴纹甃，斑斑相间苔花紫。","dynasty":"元代","title":"余观近时诗人往往有以前代台名为赋者辄用效颦以消馀暇其七望思台"}
{"author":"岑安卿","content":"汉室分崩成鼎峙，铜雀翚飞邺宫起。碧甃漾日覆纹鸳，蕙帐凝香集馀妓。我观创始既骄逸，后裔焉知惕奢侈。洛阳宫阙凌青霄，公卿负土何焦劳。玉音亲责役夫缓，瞬息身首横霜刀。荒游日恣典午肆，西陵空掩欺孤智。至今砚墨抱遗羞，千古奸雄秽青史。","dynasty":"元代","title":"余观近时诗人往往有以前代台名为赋者辄用效颦以消馀暇其八铜雀台"}
{"author":"岑安卿","content":"万里长江东入海，千年高台今尚在。当时谁道凤凰来，览德何人足相待。凤声悠悠梧叶空，谪仙文采流长虹。跨鲸一去不复返，后人欲语羞雷同。海上三山渺何许，群仙骑凤隔风雨。登临空咏谪仙诗，白鹭斜飞过秋浦。","dynasty":"元代","title":"余观近时诗人往往有以前代台名为赋者辄用效颦以消馀暇其九凤凰台"}
{"author":"岑安卿","content":"锦云窣地春风软，彩鸾影展乌云绾。绣茸慵理怯馀寒，宝凫烟断花阴转。露晞香径苔藓肥，凤鞋湿翠行迟迟。凭阑无语何所思，默看双蝶花间飞。","dynasty":"元代","title":"美人行"}
{"author":"岑安卿","content":"岳阳楼昏水云黑，夜揭冰轮破幽寂。浮光万顷跃寒金，倒影一规沈素璧。霜毫谁幻清绝姿，毛发增寒心辟易。何时鼓柂逐南游，散发君山弄虚碧。","dynasty":"元代","title":"予读近时人诗有咏潇湘八景者辄用效颦以消馀暇其一洞庭秋月"}
{"author":"岑安卿","content":"黑云捲空暗衡岳，二水争流风力恶。推窗不睹雪珠跳，篷底惟听鸣错落。江猿无声老蛟吼，鲸鲵出没闻瀺灂。素缣挥洒凛高堂，座上羁人心战愕。","dynasty":"元代","title":"予读近时人诗有咏潇湘八景者辄用效颦以消馀暇其二潇湘夜雨"}
{"author":"岑安卿","content":"骆驼水枯圆露觜，橘洲霜清平似砥。衡阳回侣羽翮疲，接翅连群飞复止。洞庭波阔菰米稀，弋人夜榜机心微。平明又为稻粱谋，来看行迹空嗟咨。","dynasty":"元代","title":"予读近时人诗有咏潇湘八景者辄用效颦以消馀暇其三平沙落雁"}
{"author":"岑安卿","content":"暝云破红日色微，轻舟冉冉湾寒矶。湿罾悬水水犹缀，回光倒射明珠玑。怯寒鸥鹭集沙觜，侧身鼓翅疑忘机。何当置我蓬屋底，一声欸乃中流归。","dynasty":"元代","title":"予读近时人诗有咏潇湘八景者辄用效颦以消馀暇其四渔村落照"}
{"author":"岑安卿","content":"雨馀山径溪萦回，小桥野店相因开。新烟覆屋色掩映，薄日笼树光熹微。芋魁香软紫姜脆，旋沽美酒添尊罍。不辞馀润湿衣袂，但惜屐齿伤莓苔。","dynasty":"元代","title":"予读近时人诗有咏潇湘八景者辄用效颦以消馀暇其五山市晴岚"}
{"author":"岑安卿","content":"洞庭波翻天咫尺，风惨云霾四无极。水凫寒死鸿鹄僵，冷透渔蓑眠不得。冯夷夜剪瑶台花，琼英著水轻无迹。试令写入画图看，衡岳诸峰失遥碧。","dynasty":"元代","title":"予读近时人诗有咏潇湘八景者辄用效颦以消馀暇其六江天暮雪"}
{"author":"岑安卿","content":"长江万里东入海，南极苍梧北踰济。龙骧万斛驾洪涛，去日酸辛归日熹。画师夙昔谙行色，鹅溪半幅留真迹。入门妩媚各有怀，谁念山巅望夫石。","dynasty":"元代","title":"予读近时人诗有咏潇湘八景者辄用效颦以消馀暇其七远浦归帆"}
{"author":"岑安卿","content":"绀宫崔嵬插苍冥，暮阴凝紫蒙丹青。华鲸吼彻日西坠，片月渐渐升东溟。老僧莫归尚馀暇，松间引鹤榰枯藤。不知谁写逼真景，耳边彷佛闻馀声。","dynasty":"元代","title":"予读近时人诗有咏潇湘八景者辄用效颦以消馀暇其八烟寺晚钟"}
{"author":"岑安卿","content":"蟠龙老僧凯南仲，平生信实无嫌猜。袒肩不倚薝卜树，结跏应坐莲花台。我来问信默无语，纸幡漠漠飞尘埃。不如彻此方解脱，菩提明镜何为哉。","dynasty":"元代","title":"悼凯南仲"}
{"author":"岑安卿","content":"息庵戏墨闻奇古，碧蔓萦纡湿凉露。声名籍籍逼老温，我未得观如病瞽。剡藤涵雪持入山，须忆同窗旧情素。挥毫倘寄绝伦技，当置云林息游处。","dynasty":"元代","title":"寄兹息庵乞水墨蒲桃"}
{"author":"岑安卿","content":"天花夜逐东风来，千山万山白皑皑。三阳献瑞后土泽，六出呈巧冯夷裁。漫空冥冥柳絮起，匝地漠漠梨花开。玉龙群飞银海涌，缟鹤万舞琼林摧。广寒羽衣离素阙，姑射仙子升瑶台。苏卿啮毡心壮烈，王恭披氅身毰毸。山阴返棹迷处所，东郭破履行徘徊。悬弧鹅鸣误击柝，灞桥驴冻疑衔枚。山僧有时闻折竹，野客无处寻真梅。枯枝点缀生蓓蕾，宿麦盖覆埋根荄。气凌市井贵白堕，光粲城郭无黄埃。翰林石鼎月团片，太尉金帐羊羔醅。重裀群饮绣帷底，一蓑独钓寒江隈。谁怜高士僵欲死，坐觉大地春先回。欧公白战不持铁，效颦自愧非其材。寒窗一笑呵冻笔，谁能为我贻琼瑰。东皇夜驾云车来，缟衣两盖光皑皑。平明散作万花落，幻出天巧非人裁。初疑蜚廉怒驱海，倒捲万叠银山摧。又疑中秋十五夜，月色冷浸玻瓈台。恍如天女乘白鹤，曼陀落手轻毰毸。又如杨花傍帘幕，垂垂欲下还徘徊。鸟飞无影人迹灭，瘦马僵缩难加枚。晓云无路空有梦，暗香不度终非梅。色欺山矾玉屑蕊，冻屈庭草黄金荄。寒威透肌起圆粟，冷艳夺目无纤埃。呵冰濡我紫毫笔，煖汤热我真珠醅。梁园胜赏犹想像，缤纷不辨隩与隈。邹枚司马不可见，妍辞秘思堪抽回。谢公作赋千载后，只今谁复摅奇材。我言诸子毋自缩，荆山俯拾皆玫瑰。","dynasty":"元代","title":"元正二日喜雪走笔示诸侄"}
{"author":"岑安卿","content":"江风吹云天漠漠，去官欲行愁雨落。沙头已买一扁舟，惟载旧书盈故橐。东街西街蜡屐声，冠盖填门行蹻蹻。坐中犹有乞文人，囊里元无赠钱客。我愿行时天日晴，先生此心江水清。殷勤相饯一杯酒，早听玉堂铃索鸣。","dynasty":"元代","title":"送宇文别驾"}
{"author":"岑安卿","content":"翠萝滴露络纬鸣，熠耀照影秋水清。轻云度白河汉明，月挂半璧生东溟。幽人不寐起夜行，铁挝攫地铿有声。绿林豪客慎勿惊，白昼大盗犹纵横。","dynasty":"元代","title":"防盗夜行"}
{"author":"岑安卿","content":"去年坛津作初度，适与书云节相遇。清晨宾从贺新阳，日午杯盘亦微具。海亭宦客归来迟，薄莫北窗同笑语。共誇长至偶生辰，似谶若人增寿数。今年在家又初度，破屋欺风海涛怒。虽有绛蜡剪春红，亦有篆烟腾碧缕。妻孥满目意自真，少长相趋礼如故。东皋先生予故人，寒窗教子甘清贫。得钱沽酒还自醉，书声夜夜惊比邻。东平先生李元善，酒后歌诗快清健。可怜年少亦羞寒，褐帽蒙头仅留面。欲要二妙话绸缪，羞杀冰庖酒殽鲜。我虽有田未忍卖，弟责儿嗔了无怨。只惭天子不我知，沟壑老填为可叹。寄诗慎勿笑痴狂，倚楼且看南飞雁。","dynasty":"元代","title":"十一月初五日初度"}
{"author":"岑安卿","content":"故郓书生美无度，飘泊江湖未羞遇。贫如东野诗愈佳，叹息无车载家具。莫言家具少于车，喜有昌黎不平语。清名后世期不刊，富贵浮云何足数。读书惟阚温凊馀，女哭男啼不须怒。王章昔日卧牛衣，靖节茅𢵧亦蓝缕。即今蹭蹬毋自怜，变化云龙岂无故。颜生四勿称仁人，负郭二顷犹言贫。我田仅足了饘粥，苦吟贻笑东西邻。行藏勿用人称善，景逼桑榆幸康健。乌纱匼匝仅蒙头，霜鬓鬅松亦遮面。青山白云交契深，金马玉堂书问鲜。无才无德空老成，下不尤人上无怨。与君唱酬心自欢，咏歌不足还嗟叹。越中小友有来诗，相要更赋衡阳雁。","dynasty":"元代","title":"再用韵柬李元善"}
{"author":"岑安卿","content":"海风撼屋屋欲摧，洪涛喷雪高崔嵬。此人战慑心死灰，客子远来犹自哀。故人见我颜为开，暖汤濯足酒满杯。黄柑丹荔错落堆，饭抄云子光皑皑。江上人谁知老朽，薄云高谊今还有。明朝风静渡江去，兰芬上下重回首。","dynasty":"元代","title":"寄谢曹峨王子隆"}
{"author":"岑安卿","content":"郑侯书法妙天下，镌石林生亦文雅。延平碑刻不日成，坐见东南纸增价。我穷出游羞局促，打碑拟向京师鬻。只恐天公不我怜，一夜风雷轰荐福。","dynasty":"元代","title":"题平林山诗卷"}
{"author":"岑安卿","content":"丹青插空幻飞阁，有客谈天志寥廓。毛锥未足了平生，心溢七闽山水郭。青衫白帽提干将，黄蕉丹荔番禺行。溪下歌呼溪女舞，山鬼不啸海若藏。路经潮阳车缓驱，昌黎有庙神灵居。升堂酌酒须再拜，为问鳄鱼今有无。","dynasty":"元代","title":"送建宁邹仲方赴广州鼎安巡捡"}
{"author":"岑安卿","content":"五云仙子来蓬瀛，霜花肃肃风泠泠。绣衣香拂瘴云散，老龙擎月波心明。鸊鹈膏寒浸秋水，宝匣生光斗生紫。妖氛千里不敢飞，狐兔遁形枭獍死。九龙当轩翠鸾峙，文笔又向天中起。欲宣教化踵前贤，瞻拜还看下车始。泮宫洋洋腾颂声，飞章从祀升延平。玉堂芸阁应赞成，伫闻答诏来天庭。俗淳民厚期逭刑，百世愿主斯文盟。","dynasty":"元代","title":"上分宪山东佥事"}
{"author":"岑安卿","content":"此君一日不可无，子猷笃爱心欢愉。延平官舍斩伐馀，稽山倦客心烦纡。先生抛官南海来，胸中丘壑争崔嵬。笔端造化夺天巧，箨龙一夜惊春雷。素绢团团剪秋月，愿染玄霜写幽绝。萧然便觉风雨生，顷刻清寒屏炎热。昔时与可称绝伦，息斋近世尤逼真。我持此扇出门去，要使袜材咸萃君。","dynasty":"元代","title":"求叶仲舆写墨竹扇面"}
{"author":"岑安卿","content":"高梧脱叶金井寒，璧月夜挂珠阑干。银河万里浸虚白，凌风欲访乘槎仙。金壶箭水声第一，画角《梅花》听悽恻。三山楼阁碧海凉，老鹤不眠清露滴。","dynasty":"元代","title":"逢秋"}
{"author":"岑安卿","content":"飞龙在天不可识，叶公千载馀墨迹。洞微复写牝牡姿，壁破点晴犹莫测。老所三山海上仙，贝阙珠宫惯游历。归家援笔写飞腾，变化风云走胸臆。但忧真赝不可知，空使时人宝燕石。我来幸逢四世孙，笔势翩翩尤逼真。解衣半载梅山住，持练扣户人纷纷。画成不用书亦所，便作所翁何所分。出门坛津正秋水，一笑双龙忽飞起。","dynasty":"元代","title":"赠画龙陈亦所"}
{"author":"岑安卿","content":"海风立水天空濛，瘴云昼掩蓬莱宫。仙人跨鹤天姥东，归来楼阁昏无踪。九仙山高玉为户，广寒夜访乘鸾女。桂香滴露梦不成，看彻《霓裳羽衣舞》。宫袍舞锦花翩翩，诗成毛骨生清寒。飞章赠我归剡川，推篷月在梅花边。","dynasty":"元代","title":"谢李仲容见赠"}
{"author":"岑安卿","content":"披云仙子双眉青，一笑不语千娉婷。临风隔水忽何许，曼卿空主芙蓉城。山斋归来日色暮，四壁黄昏鬼相语。城头呜呜角声晓，青山一点黄金小。","dynasty":"元代","title":"观鱼亭书所见"}
{"author":"岑安卿","content":"金花鞍覆红氍毹，驽骀振鬣鸣长途。龙驹喘汗滴血珠，翘首伯乐羞盐车。十年挥金醉皇都，白发闽海犹驰驱。临汀春草梅花舒，东风为我先吹嘘。","dynasty":"元代","title":"赠汪彦升"}
{"author":"岑安卿","content":"君不见深源咄咄惟书空，徒知怪事填心胸。仲将佳制虽点漆，空函竟达非桓敌。又不见绍宗工隶希前人，画腹意与虞公邻。楮陈泓颖摈不用，书法远迨无穷春。颠张画沙有奇悟，藏锋指意谁能嗔。我今老矣心未融，每愁落笔茫西东。蛮笺十样无远寄，窗昏九败尘埃封。凤楼不修紫毫冻，举手只解遮寒风。前贤学书心手閒，杯饮自乐何劳钟。李侯懿子金闺郎，文章艳艳春葩香。银钩铁画亦奇绝，嗜好不羡红楼妆。诗成挥洒每相寄，戈波点画遒且刚。玄香销磨倏无迹，袖手与我同凄凉。知君尚方隃糜给使终有时，我独两鬓萧飒飞秋霜。金銮夜赐记恩宠，玉堂昼步看翱翔。会当倚马挥九制，笑傲何在张君房。廷圭真制散绝今已五百祀，我无佳惠君何偿。诗来急索肯违忤，祗恐邻烛无馀光。墨堪作字字堪煮，徒使我辈偪仄搜枯肠。","dynasty":"元代","title":"次李元善求墨韵"}
{"author":"岑安卿","content":"水浊不见石，云深欲无山。利欲酷似之，翳彼方寸间。年来名利嗟已矣，如云过山石沈水底。不似庄生形槁木，心死灰，又不如瞿昙氏，面壁九年身不起。物来自解鉴妍丑，事至常思见非是。始知至静可观动，是非妍丑皆从彼。静中有乐我素谙，字我静能斯不愧。春花灿烂秋叶零，岁月奔驰老将至。静能静能可若何，归全须究曾参旨。","dynasty":"元代","title":"短歌行"}
{"author":"岑安卿","content":"归人归未得，天际复生阴。小雨湿官道，清砧伤客心。萧肥兰蕙瘦，雀语凤鸾瘖。坐对荥阳老，空怀正始音。","dynasty":"元代","title":"九月三日晚与郑元秉对坐至日暮小雨后归宿偶成"}
{"author":"岑安卿","content":"夜醉重峰酒，晓行游径霜。急风来广漠，初日在微茫。交臂恨相失，思君还自伤。翛然鹓鹭质，鸡𩥦愧联行。","dynasty":"元代","title":"冬至前一日到游源及归知元善亦自彼回途中遇风不得相近偶成"}
{"author":"岑安卿","content":"西林子元子，触热又何之。一语未深契，瓣香还为谁。月庭秋影满，云阁定□迟。倘有相思句，因风幸见贻。","dynasty":"元代","title":"送康穆庵游浙右诸山"}
{"author":"岑安卿","content":"岁暮重峰寺，诗文喜共论。暝云昏叠嶂，寒雨滞孤村。别后病翻剧，书来身幸存。藤枝肯扶老，终扣月中门。","dynasty":"元代","title":"和来竺西见寄"}
{"author":"岑安卿","content":"齿豁鬓萧飕，幽栖东海陬。家贫难施与，世乱易诛求。饟道二千里，戈船五百艘。招安复征讨，食肉岂无谋。","dynasty":"元代","title":"见乞食者日多感而有作"}
{"author":"岑安卿","content":"雨下山云黑，雨收山月明。凉风蚊蚋散，活水蚓蛙鸣。露顶中庭坐，披衣曲砌行。遥怜荷戈士，触热入占城。","dynasty":"元代","title":"夏夜偶成"}
{"author":"岑安卿","content":"蠢尔不知贱，高高亦戾天。饥惟掠蚊蚋，飞不避鹰鹯。白昼身无措，黄昏意自便。缅思谗佞辈，与汝可周旋。","dynasty":"元代","title":"蝙蝠"}
{"author":"岑安卿","content":"半载客延平，沙阳梦愈惊。蛩鸣深巷静，月昃半楼明。故国三千里，归途一月程。西风在庭树，絺绤不胜情。","dynasty":"元代","title":"沙县小楼"}
{"author":"岑安卿","content":"溽暑南州甚，我来成感伤。日长聊假寐，梦短亦还乡。水汲龙津渌，茶烹凤苑香。长歌忆归去，屈指待清商。","dynasty":"元代","title":"偶成"}
{"author":"岑安卿","content":"越客半年住，闽溪千里流。山高不碍梦，日暮易为愁。兄弟终相忆，乡闾非所忧。何当先垄侧，同理钓鱼舟。","dynasty":"元代","title":"寄易礼弟"}
{"author":"岑安卿","content":"剑光飞射斗牛寒，应笑如今铗尚弹。万国梯航朝帝阙，百年礼乐付儒冠。黄金用尽无颜色，白发交深见肺肝。重念蒲轮东鲁客，暮年名动汉朝端。","dynasty":"元代","title":"简王东皋"}
{"author":"岑安卿","content":"武夷山水最清佳，路转三衢未觉赊。百里弦歌初作宰，一官琴鹤早辞家。夜凉灯影连书屋，溪近松声杂吏衙。遥想政成闲暇日，锦笺试墨品春茶。","dynasty":"元代","title":"送易直县尹兄赴松溪"}
{"author":"岑安卿","content":"宣文阁上危夫子，日侍经筵眷遇优。祗阅秘书供御览，旁求遗籍赞皇猷。琅琊南渡终承晋，昭烈西征亦继刘。公论自存千载下，圣人直笔在春秋。","dynasty":"元代","title":"危太朴以经筵检讨奉诏求故宋遗书作诗赠之其一"}
{"author":"岑安卿","content":"使星东下斗牛墟，潜德幽光待发舒。昭代进修三国史，词臣来购四方书。是非往事询黄发，咫尺清光动玉除。若问江淮今日政，愿陈比法话樵渔。","dynasty":"元代","title":"危太朴以经筵检讨奉诏求故宋遗书作诗赠之其二"}
{"author":"岑安卿","content":"画舫秋江集缙绅，公馀来吊故人魂。子陵名节千年墓，文叔云礽百世孙。高阁清风生玉麈，空山凉月堕金尊。独惭老朽无由到，只有新诗可共论。","dynasty":"元代","title":"次郑元秉陪刘同知谒子陵祠韵"}
{"author":"岑安卿","content":"东山景物吾州稀，莲宫璀璨浮春辉。过湖人骑白雪马，待客僧立青苔矶。花边举杯酒一斗，石上解衣松十围。最爱东冈老禅伯，夜窗为我谈玄机。","dynasty":"元代","title":"游东山寺赠尉东冈"}
{"author":"岑安卿","content":"太史文章星斗光，丛祠新制耀仙乡。两贤嘉泽千年在，万顷清风五月凉。烟际楼台澄晚色，雨馀兰芷发天香。经筵检讨临川彦，唱和尤闻感慨长。","dynasty":"元代","title":"次叶敬常编修危太朴检讨东湖嘉泽庙倡和诗韵"}
{"author":"岑安卿","content":"去年不死今年活，直语半生人不禁。老去谤书从满箧，春来乐事总关心。观鱼濯足沧浪水，听鸟支筇杨柳阴。我已无心叫阊閤，玉皇高拱紫云深。","dynasty":"元代","title":"遣兴"}
{"author":"岑安卿","content":"朝日昆邱彩凤鸣，秋风黄鹄共飞腾。朝廷自召杜清碧，草泽宁忘严子陵。万仞振衣□□□，□□□□□□□。□□□□□□□，□□□□□□□。","dynasty":"元代","title":"送友"}
{"author":"岑安卿","content":"麈尾高挥演大乘，火云不散愈崚嶒。漫同三岛吟诗客，閒访重峰醉酒僧。翠竹阴移凉梦远，碧莲香散暮云凝。归途未即天瓢注，犹有长风解郁蒸。","dynasty":"元代","title":"重峰寺祈雨后简李元善二律"}
{"author":"岑安卿","content":"玉勒花骢达宦乘，我惟两脚踏崚嶒。山林不见休官客，云水何如问道僧。老鹤梦回清露滴，佳人信杳碧云凝。五旬不雨心如醉，赖有新篇破溽蒸。","dynasty":"元代","title":"重峰寺祈雨后柬李元善二律其二"}
{"author":"岑安卿","content":"负笈少年志，读书无患贫。聚萤时已迈，映雪事当新。沈默东墟老，凄凉江左宾。兴居便饮食，德性藉陶甄。陋巷穷诗礼，荒陬集荐绅。缁衣心眷眷，贝锦语谆谆。醴设穆生□，□□□□□。","dynasty":"元代","title":"寄杜洲乡学读书诸弟侄时王敬助为师"}
{"author":"岑安卿","content":"天台存旧谱，地望著清光。教育文辞赡，渐磨道义彰。移官杜洲曲，开讲树山傍。晓日皋比暖，薰风绛帐凉。青衿诸俊彦，綵服两儿郎。弟子堪榱桷，先生实栋梁。群飞迷蓊郁，骏足识康庄。岁月考书满，风云际会良。伏龙终偃蹇，鸣鹤自翱翔。执友陈供帐，携家上小航。锦囊诗匼匝，苍玉佩铿锵。壮志期高翥，归心驰故乡。赤城霞粲粲，秀岭日苍苍。巾子峰头月，琼台石上霜。暂伸怀土乐，爰整好游装。下捧薇垣檄，上沾枫陛香。公车应荐剡，耆德必文章。不日看除目，何时举贺觞。佳音如我寄，鱼雁在沧浪。","dynasty":"元代","title":"题阙"}
{"author":"岑安卿","content":"凤历新颁朔，椒盘尚献春。故人来远道，旧事忆比邻。童子常游钓，先君辱诲谆。妙年期奋迅，中道适邅迍。处困宁东海，观光向北辰。策勋精国语，捧檄佐王臣。案牍需翻译，蛮荒赖警巡。一官心未慊，再世气方振。有弟嗟沦落，无家共苦辛。南游绝交广，东望极瓯闽。天路飞扬阔，家山感慨频。浔阳新阀阅，槜李旧宗姻。浅土双亲念，浮生百岁身。亟归冲雨雪，努力剪荆榛。马鬣封犹古，鹏程路转新。行看袍换绿，莫叹鬓如银。折柳歌金缕，看梅想玉人。停杯心眷眷，分袂礼彬彬。我已辜新渥，君毋忘昔贫。愿持清白操，随地福斯民。","dynasty":"元代","title":"送陈元刚巡检葬亲毕还乌江治所"}
{"author":"岑安卿","content":"昭代文明治，先儒理化行。九畴皇极建，万象泰阶平。一德乾坤正，诸经日月明。桂宫纷佩玦，璧水集簪缨。丹穴生灵凤，沧溟出大鲸。岷峨山郁嵂，苕霅水澄泓。两地气钟秀，百年人间生。宣尼垂笔削，文节阐家声。孝友心无忝，忠贞石可铭。力言扶正学，格论见深诚。之子诸孙行，为儒命世英。棘闱初战艺，薇省即扬名。虎榜斯高揭，龙门忽下倾。褐衣虽见锡，黄卷愈研精。","dynasty":"元代","title":"送杜洲山长刘公辅二首其一"}
{"author":"岑安卿","content":"捧檄来东壁，台成乐毅亲。宁为猵见笑，勿以蠖求伸。喋喋羞同志，栖栖忆故人。鸟飞应择木，鱼逝必惊纶。爆竹岁云暮，椒盘日便春。依然弦诵地，童稚会比邻。","dynasty":"元代","title":"送杜洲山长刘公辅二首其二"}
{"author":"岑安卿","content":"殷肇土茫茫，诗歌玄鸟祥。建邦思得姓，易代复宾王。德泽流千古，云礽遍四方。深源还辅晋，郑国亦兴唐。奕奕家声远，绵绵世泽扬。停舟先过我，拥帚许相迎。讲道无馀蕴，论文得细详。","dynasty":"元代","title":"送杜洲殷山长归天台二首其一"}
{"author":"岑安卿","content":"词章汉宗正，诗笔李长庚。礼展慈湖奠，心摇微国旌。先公同窜谪，后裔借尊荣。侨馆甘藜藿，芳洲采杜蘅。春风闲杖策，夜雨短灯檠。浮海瞻龙仗，登皋听鹤鸣。三年书满考，一旦趣归程。执手论交契，持觞叙别情。但期趋玉陛，焉在遗金籯。旋舍斑衣舞，归舟綵帐轻。庭闱心晏晏，交友喜盈盈。侍次还乡举，趋班复帝京。捷音如我报，莫俟雁南征。","dynasty":"元代","title":"送杜洲殷山长归天台二首其二"}
{"author":"岑安卿","content":"亭亭千岁松，起自一寸植。苟无斤斧患，寿可比金石。青青园中草，一雨回故色。清霜忽飘零，彫悴在顷刻。","dynasty":"元代","title":"古意四首其一"}
{"author":"岑安卿","content":"宝刀不断水，线溜可穿石。君看城门轨，要非两马力。为学不苦心，虚谈政何益。伟哉大禹功，犹思寸阴惜。","dynasty":"元代","title":"古意四首其二"}
{"author":"岑安卿","content":"浚冲执牙算，武子蓄金埒。积镪不能施，名秽身亦灭。富贵何足云，道义自可悦。偃蹇彭泽腰，不为五斗折。","dynasty":"元代","title":"古意四首其三"}
{"author":"岑安卿","content":"江河东入海，天汉恒西流。感此不息机，宴安匪良谋。农夫务耘植，为学奥义求。青春厌老大，还可回施不？","dynasty":"元代","title":"古意四首其四"}
{"author":"岑安卿","content":"达为天下相，穷作人世师。穷达有定命，勿叹时非时。宁污牛尾泥，不作车尘随。山林隐文豹，江海潜黄螭。人皆嗜奔竞，奔竞人还嗤。仲尼与三子，出处皆从宜。一芥不可与，万钟亦难辞。今人知古人，不识来者谁。何如沽美酒，笑傲歌新诗。功业不补世，那求后人思。人生如树花，开落从风吹。又如无根蓬，飘飘亦何为。天高日月远，寿命皆崦嵫。人兮勿自苦，吾道当平夷。","dynasty":"元代","title":"和李元善自警诗"}
{"author":"岑安卿","content":"离离鸿雁群，渺渺水云国。白雪剡川藤，玄香牧溪迹。形真具生意，彷佛二百翼。四海兄弟情，于兹见叙秩。前鸣后如应，高下低复逆。随阳足稻粱，直夜防机弋。水寒芦叶黄，霜清苇花白。群游得所止，一气同悦怿。哀哉《淮南谣》，布粟歌斗尺。东阿赋豆萁，才高终摈斥。观图适念此，翻为古人戚。今人犹古人，毋为后人惜。","dynasty":"元代","title":"百雁图"}
{"author":"岑安卿","content":"项王拔剑起，叱咤天为阴。平生万人敌，虞兮泪沾襟。我才鱼上竹，君学猿援林。叹息无与言，萧骚雪盈簪。","dynasty":"元代","title":"王子英馆杨氏作诗自述以柬之其一"}
{"author":"岑安卿","content":"我怜卞和氏，献璞刖其足。千载无斯人，荆山有遗玉。遗玉何足云，遗贤难自鬻。置身蒿艾中，何人为推毂。","dynasty":"元代","title":"王子英馆杨氏作诗自述以柬之其二"}
{"author":"岑安卿","content":"蒲轮逆申公，感慨怀汉武。为治顾力行，所答惟一语。寥寥百世下，兹事谁复举。高松梁栋材，埋没同草莽。","dynasty":"元代","title":"王子英馆杨氏作诗自述以柬之其三"}
{"author":"岑安卿","content":"狂奴肆故态，傲睨万乘君。羊裘不解结，归钓桐江云。我穷不出户，经籍自讨论。怀哉孔稚圭，空移北山文。","dynasty":"元代","title":"王子英馆杨氏作诗自述以柬之其四"}
{"author":"岑安卿","content":"姑苏古伯国，繁华有遗踪。栉比十万家，楼台出鸿濛。歌舞彻清夜，锦绣围春风。苟无礼义化，流荡将何从。子游千载士，文学洙泗宗。邦人致仰慕，筑室阛阓中。牺牲与笾豆，祀事洁且丰。育材阐王化，道义相磨砻。有如砥柱石，屹然障河洪。吾邦旧文献，近亦多章逢。扬子昔长此，讲贯懋厥功。吾子亦云往，辞色温其恭。薰风揭绛帐，皋比座蒙茸。愿精学道旨，再使民俗忠。我当踵季札，观风一来同。","dynasty":"元代","title":"送郑学可赴平江学道书院长"}
{"author":"岑安卿","content":"黄齑瓮已竭，枯■筐亦空。老芥长芒刺，食久咽为痛。山雨拆竹胎，未入春盘供。畦丁适踵门，致我亲戚送。脱绷锦纹散，切玉霜刀弄。新香喷汤鼎，馋涎迸齿缝。未倩搜诗肠，已破食肉梦。参禅诚滑稽，煮箦宜笑鬨。赞宁谱亦佳，涪翁句堪诵。僻居东海偏，斯味时一中。山僧应厌餐，饱食听春哢。","dynasty":"元代","title":"食新笋"}
{"author":"岑安卿","content":"秋蟾东海彦，文绪支一木。悃款无所为，笔耕继饘粥。驰骋山水怀，泓渟经史腹。光潜珠入渊，德隐玉韫椟。辨博沃同志，沈默瞬流俗。人谓静者寿，命乃如转烛。分袂未二旬，一疾竟困踣。寡妻抱遗经，号呼无可属。哀哉同门友，付托渺一粟。炎凉世事变，谁奠生刍束。苍苍林湖山，玉树埋荒麓。白云如有知，为我伴幽独。","dynasty":"元代","title":"吊高仲炜"}
{"author":"岑安卿","content":"渥洼产良骥，振鬣鸣天衢。力虽任远重，赤汗流殷珠。兄材足驰骋，惜为百里拘。善政无浪誉，鄙彼讦直徒。琴堂风日闲，疲氓自春苏。迩来解组归，实笑乐友于。揽辔忽言别，触热之皇都。风波幸宁息，道途谅无虞。谷禄天所与，慎勿权门趋。铜章绾绿绶，昔日青毡儒。我犹宁生龟，曳尾甘泥涂。兄今远行迈，所愿当何如。功名固宜勖，更寄加食书。","dynasty":"元代","title":"送易直兄入京"}
{"author":"岑安卿","content":"厉公予先师，侃侃国髦士。文词奋白屋，名识动丹扆。帝乡眷遇殊，曲宴锡丰侈。青衫何足云，倏忽期显仕。云何尉苕溪，露泣秋萱死。朔风撼南极，黄屋继隳圮。归栖从山云，松柯荫琴史。泪挥新亭悲，诗穷《黍离》旨。雪霜转侵凌，故里不可止。漂泊海东西，生计日彫靡。暮年赋归欤，幸遂首丘志。遗经惜无传，嗣续但耘耔。死别三十春，恨未致一慰。何当马鬣封，秋菊荐寒水。","dynasty":"元代","title":"三哀诗其一厉"}
{"author":"岑安卿","content":"我忆总角初，群立侍师鲁。苍然太古姿，眉发垂素缕。慨思英发时，济济整风度。承家二百䙫，衣冠踵馀武。驰骋文藻林，濩落老无遇。转盼五十春，国祚倏非故。荒凉东海滨，谁复嗟罄窭。幸馀慈溪翁，诗文接情素。孙枝复萎折，宗祏凛无主。斯文竟何辜，不缀一线绪。嗟予三世交，念此转增慕。萧萧豫樟风，悲号惘难诉。","dynasty":"元代","title":"三哀诗其二高"}
{"author":"岑安卿","content":"吾乡山水佳，间世产英特。迩来百年间，接武愧寥寂。苍苍栲栳峰，东西峙空碧。先生擅斯名，挺挺无愧色。驰声翰墨场，群彦咸辟易。五色日迷眼，造物秘莫测。馀年付诗酒，琴书自朝夕。晚交无功师，妙语契金石。谈空眇生死，实以贫贱戚。青衫固不就，纵就国步革。凄凉文会基，狐兔穴遗甓。我生恨后时，不及风采识。空馀书一编，焚香得翻绎。","dynasty":"元代","title":"三哀诗其三李"}
{"author":"岑安卿","content":"猗猗紫兰花，素秉岩穴趣。移栽碧盆中，似为香所误。吐舌终不言，畏此尘垢污。岂无高节士，幽深共情素。俯首若有思，清风飒庭户。","dynasty":"元代","title":"盆兰"}
{"author":"岑安卿","content":"东风坠云翰，陋室生光辉。重沐一开缄，慰我久别思。为言乐道善，速我褒贤诗。恭惟侍读翁，忠孝世所知。清容人中彦，草庐天下师。二老既有作，我焉敢措词。及观家乘叙，潜德良无遗。自揆非巧匠，缩手惟嗟咨。吾闻许文正，道德开皇基。文明耀中土，四裔犹蚩蚩。译经入国语，训迪良在兹。所以化庭贵，抚字皆伦彝。野堂嗣爵秩，来守甬水湄。濊泽被民庶，懋德隆本支。择配贰帝室，万国瞻母仪。王正肇厥始，诸公咏重熙。大哉圣人道，终古常如斯。","dynasty":"元代","title":"为题庆元路太守雍吉刺氏传家录书答郑景尹"}
{"author":"岑安卿","content":"陶朱五湖客，相业霸于越。十年思复仇，一举强国灭。扁舟烟水间，千载仰遗烈。子今居是邦，景慕有前辙。试吏固云始，时至亦宏达。","dynasty":"元代","title":"述古四章送范瑞卿回越其一"}
{"author":"岑安卿","content":"莱芜汉佳士，游宦不厌贫。辞友太尉府，甑釜生鱼尘。缅惟清俭操，千载闻一人。子今举无玷，得禄思养亲。尝闻饘粥绝，升斗谋诸邻。","dynasty":"元代","title":"述古四章送范瑞卿回越其二"}
{"author":"岑安卿","content":"司隶百世士，揽辔思澄清。生罹党锢祸，殁有盖世名。善类既销歇，汉祚亦云倾。子材固不逮，识此已足称。善人不可见，千载思云礽。","dynasty":"元代","title":"述古四章送范瑞卿回越其三"}
{"author":"岑安卿","content":"文正将相才，忧国还忧民。大开天章阁，奸邪日逡巡。至今姑苏田，利泽及后人。试吏计资算，积累犹涓尘。功名苟树立，富贵何足云。","dynasty":"元代","title":"述古四章送范瑞卿回越其四"}
{"author":"岑安卿","content":"春风桃李花，秋雨梧桐树。人心自悲喜，草木那知故。三香各根柢，气色偶一类。凄凉冰雪魂，夐绝霜月趣。人惟知其然，遂有兄弟喻。花岂识友于，人自生好恶。吾闻登徒子，好色耽伛偻。又闻海上翁，逐臭慕腥腐。世人溺嗜好，颠倒死不悟。君今眷兹香，志意实清苦。流芳当无穷，万古复万古。","dynasty":"元代","title":"题王氏三芗图"}
{"author":"岑安卿","content":"积雨稍开霁，晴川棹孤舟。双目豁阴翳，四望馀云收。轻风生衣袂，洒洒舒烦忧。桥横落日迥，水与山俱流。白鸥洲渚凉，黄鸟林塘幽。十旬九阴雨，兹晴信难求。美景与心会，及暮犹迟留。宾朋惬清赏，晤语更献酬。归途见明月，华颠风飕飕。","dynasty":"元代","title":"梦中作"}
{"author":"岑安卿","content":"宴安人鸩毒，我老嗟无闻。知汝行有日，送汝宁无言。汝父早即世，汝子衣犹斑。汝弟颇知学，且识应门难。别家思自奋，托荫薇花垣。王侯近下士，接待礼尤宽。人观所为主，结交慎扳援。期汝在远大，嘱汝犹殷勤。蛟龙蛰深壑，变化斯须间。雕鹗志霄汉，奋迅凌风翰。钱塘萃佳丽，比屋人烟繁。寝食须自谨，勿蹑春风门。酌此一杯酒，我心愈忧烦。功名倘相遂，寄我归来篇。","dynasty":"元代","title":"送景融侄之浙"}
{"author":"岑安卿","content":"赤日露顶行，步入南雷去。归来云雾生，薄暮雨如注。苍苍将槁苗，郁郁色如故。人言太守贤，天意肯相助。不喜亦不惊，太守若无与。日月行中天，照临及下土。日月不自功，光明万民睹。我知太守心，借此以为喻。试问喻者谁，三山老农圃。","dynasty":"元代","title":"谢汪辰良太守祈雨有应"}
{"author":"岑安卿","content":"道人名止庵，其实无所止。不搆草木庐，不斸土石址。惟于寓居堂，揭扁字盈咫。伟哉磐石书，古隶遒且美。廛市固烦嚣，自得尘外致。开扃睨龙泉，岚光动阑几。中函玉笈文，鳞比积经史。朝翻暮紬绎，刻志究玄理。著书混三教，牵令同一轨。示予得披阅，愧未参奥旨。出语如涌泉，辨析至于是。性心既超脱，好尚世所异。朝行携赤藤，逍遥舜江市。夜息数清漏，灵台湛秋水。我尝问道人，请析止之义。仁敬慈孝信，五者孰可已。道人笑未言，欲答如有拟。缗蛮黄鸟声，翛然起岑蔚。","dynasty":"元代","title":"董止庵诗卷"}
{"author":"岑安卿","content":"人必贵虚明，月色爱端正。旁死还哉生，以渐至圆净。谁于既望宵，分此先后景。亭依水西浒，月出山东岭。孤光一离天，即破亭色暝。凭阑对东湖，潋滟一千顷。惟怜亭西隅，阴阴尚幽映。一轮固圆明，未尽满月境。何如到天心，山河了无影。","dynasty":"元代","title":"题月波圭大章先月亭"}
{"author":"岑安卿","content":"乾坤散清气，诗文肆呶哇。讴吟出天然，岂事攫与拿。金銮敝贵幸，玉烛歌调和。苏黄与李杜，后继今谁家。辉光掩朝蝀，绮丽欺春葩。温然悦情性，清矣寒齿牙。顾予私淑人，景慕空年华。古来蔬笋林，味此间亦嘉。名虽厕俊髦，迹每沈邱阿。一斑窥管豹，两部听春蛙。苟无入神趣，徒若缠病疴。禅林得幻悟，学业日以加。线溜溅崖壑，终焉赴洪河。大辂鸣和铃，慎勿较柴车。前诗举相戏，勿谓语意颇。宗门说圆顿，宝偈河沙多。师当复悟此，行坐甄叔迦。","dynasty":"元代","title":"用韵简休远上人"}
{"author":"岑安卿","content":"盈盈宫锦仙，厌彼繁华场。当春不自献，婉娩怀无方。托根旃檀林，金仙借恩光。群阴正凝冱，特与回春阳。拒霜宜愧死，江梅亦羞香。翻令桃李颜，应有趋时伤。定惠一笑姿，未免随春芳。始信鹤林仙，解逞非时妆。","dynasty":"元代","title":"次兹息庵冬日海棠韵"}
{"author":"岑安卿","content":"我不识往古，谁复知来今。彼哉牛山泪，祗湿当时襟。节序倏代谢，秋风生树林。暑气日已薄，凉气日已深。酌我新熟酒，鸣我素蓄琴。陶然一今古，万事从无心。","dynasty":"元代","title":"和济夭岸法师约李五峰同游韵其一"}
{"author":"岑安卿","content":"行行风波途，著脚殊未稳。荣名非素怀，飘忽任衰晚。嗟哉圣贤心，明白寄黄卷。如何当世人，交深语翻浅。所以靖节翁，抛官托罢蹇。长歌归去来，高风播弥远。","dynasty":"元代","title":"和济夭岸法师约李五峰同游韵其二"}
{"author":"岑安卿","content":"丑妇怯青镜，当春强欢媚。佳人饰红芳，祗恐老日至。清修岁可延，婵娟色难恃。松乔悟兹理，倏遂高举志。君今五云居，湖山迹先寄。相从殊有怀，诛茅恨无地。","dynasty":"元代","title":"和济夭岸法师约李五峰同游韵其三"}
{"author":"岑安卿","content":"穷居越东海，西望越山翠。越山何葱茏，中有五云起。美人隔重江，交会日游恣。诗文赏清新，世道任丰悴。吾闻宛陵翁，穷乃诗所累。君今犹笔耕，斯穷得无自。","dynasty":"元代","title":"和济夭岸法师约李五峰同游韵其四"}
{"author":"岑安卿","content":"鸡鸣夜起舞，志士惨不眠。稽山称达观，看鸿复挥弦。何如息心虚，从物更后前。我惟囿大化，不计脆与坚。闻道宁一日，秽德终百年。盗蹠富且寿，天理何其偏。","dynasty":"元代","title":"和济夭岸法师约李五峰同游韵其五"}
{"author":"岑安卿","content":"群耕斥卤地，此计诚迂疏。种瓜春夏交，幸不致荒芜。青丸熟秋宝，涨水为漂如。天笑世难测，讵敢尤耘锄。农家刈粳稻，我乃忧空虚。远思韦苏州，不如坐观书。","dynasty":"元代","title":"追和韦苏州种瓜诗韵盖有所感也"}
{"author":"岑安卿","content":"春风吹繁花，秋露净孤月。壮年嗜好新，对此每倾悦。年来百念灰，搔首惟短发。流光不我与，苔生古人骨。常怀却世纷，宴坐学龟息。心乎茂叔莲，兴乃子猷竹。从渠鹏去留，不问马得失。李侯宦游踪，来僦海上宅。庭兰茁春芽，笑语落霏雪。诗文尝我过，老晦资启发。穷思独善身，自献殊未刖。对酒还当歌，甘旨宜朝夕。君心与我怀，相对交叹息。","dynasty":"元代","title":"和李宰韵"}
{"author":"岑安卿","content":"蓬莱海中云，太行天下脊。相去万馀里，可望不可即。君骑学骝马，捧檄来夙昔。焉知冀北材，绊此江南役。肃肃冰霜姿，翩翩水云迹。三载职巡逻，公馀目经籍。我老厚交契，相过惟咫尺。平生诗酒怀，公田足香秫。朱楼俯官道，向水光的皪。开帘见青山，徙倚生悦怿。海氛忽凭陵，蒙冲肆攻击。弓开新月弯，剑倚秋空碧。跋涉洪涛中，归语心戚戚。惟喜山谷间，穿窬自宁息。花村犬生氂，民庶安种植。解龟及初秋，荐剡已腾陟。大初助褒词，宪府终见辟。双溪风月清，往矣无愧色。仪式著宏纲，临事须谨饬。","dynasty":"元代","title":"送张巡检满任归冀宁"}
{"author":"岑安卿","content":"灌畦起清晨，汲水甘自劳。微露湿裳屐，凉风吹鬓毛。缅怀汉阴丈，东陵亦其曹。顾予何为者，佚豫敢自骄。日午得偃息，读书志弥高。年饥见粳稻，万民免煎熬。寄迹天壤间，于焉遂逍遥。","dynasty":"元代","title":"灌畦"}
{"author":"岑安卿","content":"渊明晋徵士，子云莽大夫。超然归去辞，深哉太玄书。文词重金石，轩冕轻锱铢。恬退各有□，□□辨贤愚。焉知千载下，直笔逢董狐。富贵何足云，节义斯良图。奈何今世士，草间乞为奴。首鼠幸脱兔，辱国心何如。嗟嗟白野公，肝脑污泥涂。见道固明白，杀身似模糊。读我怀古诗，后贤其监诸。","dynasty":"元代","title":"怀古"}
{"author":"岑安卿","content":"轮囷屈拿势，偃蹇蟠伏影。山神惧飞腾，絷缚藉藤绠。斤斧不敢施，蛰卧恐其醒。鳞甲生阴风，飒我毛骨冷。","dynasty":"元代","title":"洞山十咏其一松龙"}
{"author":"岑安卿","content":"子阳千载魂，化石疑未死。胀腹犹彭亨，屹此自尊鬼。怒气足倡勇，能为越王起。坎井乐苟安，焉知东海水。","dynasty":"元代","title":"洞山十咏其二蛙石"}
{"author":"岑安卿","content":"镕铸匪炉冶，寒液凝不裂。虽无磨淬工，俯视香奁揭。能湔百虑空，了不见生灭。水鉴惟外形，心渊湛秋月。","dynasty":"元代","title":"洞山十咏其三镜池"}
{"author":"岑安卿","content":"孤根悬倒影，彷佛浮灵槎。疏疏枝间雪，淡淡波中花。松竹复相亚，偃蹇同欹斜。折香汲深寒，清供推禅家。","dynasty":"元代","title":"洞山十咏其四梅沼"}
{"author":"岑安卿","content":"奇形奋雄武，可拜不可触。虽无三品封，阅世知几国。似逃秦王鞭，来听山鬼哭。翻思雷万春，受矢如槁木。","dynasty":"元代","title":"洞山十咏其五将军石"}
{"author":"岑安卿","content":"山溪本崭岩，著脚畏顽石。何人琢玄璞，甃垒界墨色。恍疑踏鲸背，步武便短屐。日暮知僧归，山空闻卓锡。","dynasty":"元代","title":"洞山十咏其六乌石岭"}
{"author":"岑安卿","content":"日光烂阴崖，壮气振林木。炳炳金钱斑，雾泽文彩足。夜深忽咆吼，惊却老僧宿。起视山月高，馀音在空谷。","dynasty":"元代","title":"洞山十咏其七豹关"}
{"author":"岑安卿","content":"崖阴滴珠玑，清蓄鲛人泣。瓷罂汲新寒，满贮归须急。外渗如方诸，中乾匪人吸。君看铅汞流，金铁犹漏湿。","dynasty":"元代","title":"洞山十咏其八透瓶泉"}
{"author":"岑安卿","content":"石束清溪流，琮琤玉声碎。如闻操履霜，堕却思亲泪。伯牙寡所知，钟期乃同志。至今流水音，寥寥在兹地。","dynasty":"元代","title":"洞山十咏其九琴峡"}
{"author":"岑安卿","content":"谁知广寒宫，有此嘉树植。年年风露中，黄金吐秋色。秋色天上来，开轩为我得。笑彼挥斧翁，劳生竟何益。","dynasty":"元代","title":"洞山十咏其十桂轩"}
{"author":"岑安卿","content":"田园日芜秽，衰迈不自治。童仆肆疏懒，子孙习娱嬉。良苗杂稂莠，瓜瓞缠蒺藜。草深狐兔聚，水积蛙蚓滋。念兹每独往，邈焉起遐思。世事亦如此，重令我心悲。","dynasty":"元代","title":"寄兴示诸子"}
{"author":"曹学佺","content":"夹岸人家映柳条，玄晖遗迹草萧萧。曾为一夜青山客，未得无情过板桥。","dynasty":"明代","title":"新林浦"}
{"author":"曹学佺","content":"艳阳已及时，晦日尚临雪。草色新未稳，柳条绽仍结。啼莺綍雕窗，走马闲金埒。惟有素心人，相过慰愁绝。","dynasty":"明代","title":"晦日非熊叔虞茂之同用雪字"}
{"author":"曹学佺","content":"为郎虽已久，归家较亦近。陶潜有故居，梅福亦终隐。日恋北堂萱，时观东窗槿。应知此别长，含泪不堪抆。","dynasty":"明代","title":"送陈德远吏部"}
{"author":"曹学佺","content":"陇头水呜咽，磨刀易出血。欲斩匈奴归，不顾刀头折。男儿封侯多燕颔，此水照人人屡换。岂惟腥膻魂不食，铁骑过之亦流汗。朝水流兮暮水流，汉人死尽胡人休。","dynasty":"明代","title":"陇头水"}
{"author":"曹学佺","content":"之子秋为期，八月始余嫁。庭鹊代人言，山猿出相迓。会晤犹在兹，景光乃云谢。波涛一何广，林柯渐多罅。熟径任苔生，新亭随鸟下。露重畏萧晨，月至惜佳夜。理咏久寂寥，闻蝉日销化。丘壑喜独存，簪缨悔迟罢。","dynasty":"明代","title":"喜茂之至有述"}
{"author":"曹学佺","content":"东西有湖相竞白，只隔湖中一片石。石桥湖水照人行，幽意盈盈动日夕。坐来水满月亦多，月在两湖谁作波。波香羡杀采莲曲，却见长江帆影过。影。","dynasty":"明代","title":"高桥行"}
{"author":"曹学佺","content":"驱车来往桃叶渡，渡头歌管喧盈路。金陵惟此行乐地，可惜为官不得住。我官无事长日闲，之子幽期坐此间。桥上行人俱在水，镜里娇娥别有山。几行杨柳枝交荫，门外弯环碧流枕。云散仍从几席生，潮来半是阑干浸。月明艇子摇双双，两岸人家浮玉缸。有时暗泊疏帘下，见尔科头坐北窗。","dynasty":"明代","title":"题胡可复水阁"}
{"author":"曹学佺","content":"白浪隐帘钩，清风闻棹讴。看人惟看影，同泛不同舟。已出东邻里，难逢南陌头。谁知暮潮水，半作断肠流。","dynasty":"明代","title":"城南古意"}
{"author":"曹学佺","content":"摇摇林影外，雪满夕阳前。此地无人到，来看尚宛然。翠深俱在岭，寒极不生烟。欲问兹心境，惟应一喻禅。","dynasty":"明代","title":"永庆寺竹园看雪"}
{"author":"曹学佺","content":"白下思千里，吴门到一寻。预知片榻上，缓我故园心。良夜不复寝，清霜时在襟。除将杯酒外，直许是长吟。","dynasty":"明代","title":"宿范东生池上"}
{"author":"曹学佺","content":"客里嘉平始，山中岁序残。树呈群石巧，花雨一江寒。明月临禅壑，清霜覆戒坛。应知西向笑，不是为长安。","dynasty":"明代","title":"腊月朔日圣果寺访戒山上人"}
{"author":"曹学佺","content":"几度过吴苑，情亲问所居。相依昔日久，但觉此时疏。踪迹飘蓬外，诗篇脱草余。自知苦不足，于子意何如。","dynasty":"明代","title":"过沈从先"}
{"author":"曹学佺","content":"经秋成惨思，入夜始玄言。霜白先微月，钟清乍啸猿。涧流应闭叶，山雨未开门。明日疏林外，能禁览眺繁。","dynasty":"明代","title":"宿石头庵"}
{"author":"曹学佺","content":"欲作题诗别，仍为命酌留。故人来不断，淹坐胜于游。树暖微蒸雨，星寒尽入流。秣陵何日到，信宿未移舟。","dynasty":"明代","title":"舟夜"}
{"author":"曹学佺","content":"湖口行人旷，山门入树幽。钟鸣片石夜，月满九江秋。洞里悬渔纲，岩前过客舟。醉歌仍未已，清露湿沧洲。","dynasty":"明代","title":"夜登石钟山"}
{"author":"曹学佺","content":"思乡情有极，送子意无涯。明月看时别，清霜梦后知。江空茅舍静，秋半柳条衰。九派何须问，居然怨两歧。","dynasty":"明代","title":"别喻宣仲宣仲之闽"}
{"author":"曹学佺","content":"停棹投渔火，人烟自一区。远行衔月浅，隔水度营孤。夕露无声坠，寒猿有泪呼。临流归梦促，安得涉江湖。","dynasty":"明代","title":"泊舟大湘"}
{"author":"曹学佺","content":"为客无停况，朝昏惜解携。山容看两郡，水色别三溪。远雁冲云外，残蝉泣雨西。征途犹未半，归信岂堪题。","dynasty":"明代","title":"建州道中寄家"}
{"author":"曹学佺","content":"清宵不看月，谁忍负秋辉。林壑欲相乱，江风来甚微。名香生道念，落叶点山衣。池上枝枝鸟，天凉同客归。","dynasty":"明代","title":"十六夜步月用辉字"}
{"author":"曹学佺","content":"几夜舟中语，沙溪便有程。忍将离别泪，一洒合州城。小雨入江暮，微阳穿树明。曰归何不得，岁晚事孤征。","dynasty":"明代","title":"沙溪别东生"}
{"author":"曹学佺","content":"岂不念行乐，重为王事牵。夕除何店里，春到故园边。路更过三峡，人须老一年。凄凉盘岭梦，正及子规天。","dynasty":"明代","title":"岁暮送郑知事之蜀二首"}
{"author":"曹学佺","content":"质裂横疑水，光生薄似苔。凭将彩笔画，认作剪刀栽。鸟向空中度，花从镜里开。细看若无力，不畏晓风催。","dynasty":"明代","title":"咏墨纱灯（杭州元夕席上作，一时罢唱）"}
{"author":"曹学佺","content":"坐看诸客去，始信一官非。道固忧将丧，时犹不任讥。瘴烟歌站站，雨雪叹霏霏。那得从商绮，西山赋采薇。","dynasty":"明代","title":"送叔度还闽"}
{"author":"曹学佺","content":"此时君定发，安得复蹉跎。雁信南来少，鸥群北去多。芳洲虽可涉，寒月竟谁过。余兴乘冬暖，江行踏浅莎。","dynasty":"明代","title":"再送宣仲"}
{"author":"曹学佺","content":"苔深知石古，竹长见墙低。积翠沈波底，斜阳到岸西。搜花成小泛，摘叶任分题。何日渔樵老，能容此地栖。","dynasty":"明代","title":"游杨氏园"}
{"author":"曹学佺","content":"马上迎寒色，梅花历几村。所之俱白雪，不识是黄昏。涧水仍前路，人家尽后园。何闻栖隐处，始为到柴门。","dynasty":"明代","title":"柯屿访陈惟秦宅"}
{"author":"曹学佺","content":"月色轻云里，秋声细雨边。经旬移节候，洒暝作凉天。鸟宿明河断，蛩吟古塞连。予心耽寂寞，耿耿不成眠。","dynasty":"明代","title":"初十夜月"}
{"author":"曹学佺","content":"温江离省近，民俗向称饶。处处是流水，时时当度桥。沤麻成白雪，酿酒比红蕉。底事归心发，惊闻估客桡。","dynasty":"明代","title":"温江道中"}
{"author":"曹学佺","content":"今年顿丰熟，古迹恣搜寻。玄室有寄字，琴台无俗音。读书知夜静，采菊见秋深。粉署多清暇，应知同此心。","dynasty":"明代","title":"寄谢在杭"}
{"author":"曹学佺","content":"汉时修觉寺，唐代上皇题。苍翠驱津筏，虚空转石梯。江声文井外，山色武阳西。寂寞僧房里，曾容名士栖。","dynasty":"明代","title":"修觉寺"}
{"author":"曹学佺","content":"锦城平日暖，旅泊始知寒。犍蜀中分地，岷峨相向看。冈连三女冢，水疾二郎滩。芦苇风吹急，萧萧汉将坛。","dynasty":"明代","title":"夜泊彭山江口"}
{"author":"曹学佺","content":"万里桥方度，双流径已存。薄寒成翠色，疏雨点黄昏。竹柏密他树，水云平过村。群乌栖欲尽，才到县西门。","dynasty":"明代","title":"双流"}
{"author":"曹学佺","content":"与君期入蜀，珍重尺书回。只索诗篇寄，不同朋友来。益州香米熟，官舍菊花开。敌却巴中路，猿声一段哀。","dynasty":"明代","title":"寄林茂之"}
{"author":"曹学佺","content":"客邸当良夜，观空在一庭。月为片水白，云作断涯青。砌合丛边露，墙过竹里萤。北窗时偃卧，风起自泠泠。","dynasty":"明代","title":"署中对月"}
{"author":"曹学佺","content":"园日涉成趣，经时胡不过。鹤迎防践稻，鱼戏欲翻荷。儿辈知余懒，僧寮占处多。连宵无月色，微雨湿烟萝。","dynasty":"明代","title":"渺轩书怀"}
{"author":"曹学佺","content":"徭粮难猝辨，村老未全驯。风俗传鸡卜，春秋祀马人。法依山例峻，歌叠浪花新。懒妇田间过，忙将织作陈。","dynasty":"明代","title":"桂林风谣二首"}
{"author":"曹学佺","content":"圣世优闲典，初非前代论。不闻宫观使，但可赐归恩。客有时惊座，公无日署门。语侵朝事际，趣令倒芳樽。","dynasty":"明代","title":"寄钱受之二首（己卯）"}
{"author":"曹学佺","content":"言辞粉署重凄凄，道路时闻征马嘶。日照梦悬乡树外，夜郎吟向郡楼西。竹鸡群里登峨岭，铜鼓声中出朗溪。我欲白门扳柳送，相思此夜有乌啼。","dynasty":"明代","title":"送陈民部出守思州（青州人）"}
{"author":"曹学佺","content":"满天烟雾昼冥蒙，狐兔荒阡过几丛。漠漠白杨遮面雨，萧萧黄叶点衣风。孤村断火三家闭，一水冲桥半渡穷。门巷凄凉衰柳在，不堪系马夕阳中。","dynasty":"明代","title":"金溪道中"}
{"author":"曹学佺","content":"江东列郡领丹阳，鼎足三分此一方。总为石头成虎踞，不知巫峡下龙骧。云生寝庙千秋綍，月照篱门几夜长。年少风流能顾曲，行人犹自说孙郎。一从荆棘叹铜驼，五马为龙世所歌。晋室山河遗略尽，雒中人物过江多。杨花寂寂新宫出，燕子依依旧宅过。欲向登临感陈迹，至今天阙尚嵯峨。钟阜霜飚馆已倾，至今哀壑起秋声。针楼银汉含情语，画屟金莲逐步生。日落卢龙迷古戍，天寒白马走空城。不堪重理玄晖咏，极目澄江似练平。齐云宫观景阳楼，尽入隋家作蒋州。下若溪寒明月夜，后庭花落隔江秋。疏钟梦断犹疑响，红泪看余独不流。何事高情江仆射，摄山泉石恣淹留。","dynasty":"明代","title":"金陵怀古四首和汪仲嘉"}
{"author":"曹学佺","content":"谢公墩上日闲行，四野霜天一倍明。亭馆已空云物丽，寺门相近夕钟清。寒山又傍斜阳路，江水终销十月声。载妓如花不同赏，风流应感古今情。","dynasty":"明代","title":"谢公墩"}
{"author":"曹学佺","content":"长亭山势倚岧峣，半壁斜阳散采樵。野烧轻阴遥度水，海门喧市乍归潮。芦花古戍生残角，木叶西风过断桥。回首不堪仙路远，马头尘梦又今宵。","dynasty":"明代","title":"枫亭"}
{"author":"曹学佺","content":"重重涧道入云登，忽接空香最上层。松下轻烟埋断碣，塔中残照送归僧。远江蛟吹千帆雨，绝壑狐餐一片冰。衣带天风吹落尽，危阑萧瑟不堪凭。","dynasty":"明代","title":"清源绝顶"}
{"author":"曹学佺","content":"西风萧瑟动离颜，一树衰杨不剩攀。秋老几人犹白社，月明无主是青山。征途南北高楼外，客泪纵横杯酒间。此别纷纷难聚首，天涯那许梦魂闲。","dynasty":"明代","title":"八月朔日王元直招集南楼送陈汝翱之东粤王玉"}
{"author":"曹学佺","content":"执手依然在路歧，劝余行役不须悲。况当白下闲官日，尽是清尊对客时。回首故山俱惜别，出门新月便相思。片鸿不断能来往，还为题书寄所知。","dynasty":"明代","title":"别吴子修"}
{"author":"曹学佺","content":"予选明诗嘉靖中，匏庵唱和石田翁。论晴较雨当家话，食叶成文道者风。吴地疏篁堪避俗，钱王荒草满离宫。书声一派深更里，绕过奚川桥子东。","dynasty":"明代","title":"寄题奚川八景诗为钱受之作"}
{"author":"曹学佺","content":"兀坐斋头对此君，闲游牵尔便为群。许多烟景随莺住，强半春光与客分。久雨乍晴花尽放，易寒成暖酒微醺。墨池何处寻遗迹，大梦山前杂暮云。","dynasty":"明代","title":"黄元常徐兴公见过因游西湖"}
{"author":"曹学佺","content":"社家寥落不成欢，虽是芳春似岁残。旧雨已将消息断，新诗那得递相看。邃中疏冷梅花韵，箸里酸辛菜甲盘。谁是伐檀有遗咏，空令惆怅在河干。","dynasty":"明代","title":"春首社集感怀"}
{"author":"曹学佺","content":"新潮何日发吴航，屡听车音到画廊。阶下瑞蓂重对叶，座间仙令有余香。借筹无计匡时短，秉烛行游觉夜长。湖海尚存交谊在，嘤鸣端不负春阳。","dynasty":"明代","title":"初四日携具西园候夏彝仲令君因谈时事有感（"}
{"author":"曹学佺","content":"令节那容心赏违，天涯有客喜相依。似因岁闰迟迟别，不道春光黯黯归。閤下铃签稀报漏，坐中单袷屡更衣。漫言白社凋残甚，掩掩榴花杏子肥。","dynasty":"明代","title":"安荩卿招集蒋弢仲郑肇中徐兴公诸子送春"}
{"author":"曹学佺","content":"江北山东已战场，江南忧旱复忧蝗。若归家里无多事，漫说闽中只小康。别后山川俱寂寞，眼前朋旧半销亡。相看惟有西峰叟，冻手抄书日数行。","dynasty":"明代","title":"林异卿客归志感"}
{"author":"曹学佺","content":"词场领袖失三山，所恨存亡一水间。独抱玄真归洞府，空余大翮落人寰。平安两日无书至，恸哭千秋有梦还。老泪可如冬节涧，只将呜咽当潺湲。","dynasty":"明代","title":"挽徐兴公（壬午冬）"}
{"author":"曹学佺","content":"廿年曾注粤参藩，前后趋承站主恩。岭外民生空杼轴，辽阳兵气咽关门。私忧国计无归着，屡到家书亦厌烦。半百已过弹指顷，尚留残烛照黄昏。","dynasty":"明代","title":"癸亥除夕"}
{"author":"曹学佺","content":"豫章诸郡彻胡笳，闽海犹然天一涯。三月风光临上巳，两京消息隔中华。登城预想鱼丽阵，入幕谁为燕子家。世味不知如此恶，且将清况试新茶。","dynasty":"明代","title":"癸未上巳李子素直社城楼即事"}
{"author":"曹学佺","content":"野草傍幽涧，草长涧亦满。不知水流急，但觉人步缓。","dynasty":"明代","title":"金陵杂诗二首"}
{"author":"曹学佺","content":"朝出太平堤，逶迤芳草齐。杨花飘作絮，触面使人迷。","dynasty":"明代","title":"金陵杂诗二首"}
{"author":"曹学佺","content":"风入天门吹欲开，马当虽险却奔回。爰居欲避应何处，犹有飞鱼树上来。","dynasty":"明代","title":"皖口阻风二首"}
{"author":"曹学佺","content":"风声不定在何边，起视长堤树影偏。客恨不如风里树，一枝吹落向南天。","dynasty":"明代","title":"皖口阻风二首"}
{"author":"曹学佺","content":"微月斜阳影已低，霜风四起夕凄凄。乌生两翼不飞去，只在白门城上啼。","dynasty":"明代","title":"留别金陵"}
{"author":"曹学佺","content":"问君此去欲何之，江北江南各一涯。南北即从今日别，销魂不在渡江时。","dynasty":"明代","title":"送邓汝高之京"}
{"author":"曹学佺","content":"度岭穿林境孰如，怀人遥望片云居。应知寂寞禅关里，一树梅花共岁除。","dynasty":"明代","title":"除夕柬非熊茂之"}
{"author":"曹学佺","content":"山下层层起暮烟，山中一点佛灯燃。僧家功课如常事，只有朝昏无岁年。","dynasty":"明代","title":"和闻梵"}
{"author":"曹学佺","content":"去年荔熟初营阁，今岁阁成风雨恶。他处萧条尚可言，忍向阁中看荔落。","dynasty":"明代","title":"荔枝叹三首"}
{"author":"曹学佺","content":"十八娘家粉黛残，玉肌罗帐泪阑干。枫亭三日无消息，马上空歌行路难。","dynasty":"明代","title":"荔枝叹三首"}
{"author":"曹学佺","content":"矫羞十五闭房栊，风雨无端妒守宫。玉镜台前倚惆怅，郎家不送荔枝红。","dynasty":"明代","title":"荔枝叹三首"}
{"author":"曹学佺","content":"早看东南暮看西，蜀天只怕上头低。东边日出纯无用，云暗上头三尺泥。","dynasty":"明代","title":"夔府竹府词四首"}
{"author":"曹学佺","content":"君居北井妾南沱，对面相看隔路多。须趁渔舟过急峡，还随乌翼上斜波。","dynasty":"明代","title":"夔府竹府词四首"}
{"author":"曹学佺","content":"今日峰高云束腰，平平一掌在明朝。朝来出门又如是，侬是好言郎莫焦。","dynasty":"明代","title":"夔府竹府词四首"}
{"author":"曹学佺","content":"沿江坎上即田畴，满店烧春酒气浮。峨眉五月雪消水，刚让侬家割麦秋。","dynasty":"明代","title":"夔府竹府词四首"}
{"author":"曹学佺","content":"两岸人家傍柳条，玄晖遗迹自萧萧。曾为一夜青山客，未得无情过板桥。","dynasty":"明代","title":"板桥"}
{"author":"曹学佺","content":"半月之前已立春，春光犹自隔河津。漫言今夜须牢守，放着年光已七旬。","dynasty":"明代","title":"壬午除夕四首"}
{"author":"曹学佺","content":"雒阳齐右与襄阳，生事萧条忆远方。三大名藩俱荡尽，有何家计论消亡。","dynasty":"明代","title":"壬午除夕四首"}
{"author":"曹学佺","content":"梅花落尽绛桃开，临老偏宜缓缓来。漏泄春光无次第，不须箫鼓更相催。","dynasty":"明代","title":"壬午除夕四首"}
{"author":"曹学佺","content":"闽海谁云易作霖，雾霜三日但阴阴。笑把屠苏问童稚，何渠水旱不经心？","dynasty":"明代","title":"壬午除夕四首"}
{"author":"曹学佺","content":"暂尔归仍去，征衣未拭尘。蚕丛行候火，猿峡过沾巾。禄薄奴从懒，官闲吏苦贫。西风吹短鬓，又逐岁华新。","dynasty":"明代","title":"岁暮送郑知事之蜀二首其一"}
{"author":"曹学佺","content":"夜坐多蚊母，秋成半芋魁。寄桑传酿法，文石中碑材。戍饷资桥税，山田仰粪灰。广南商贩到，盐厂雪盈堆。","dynasty":"明代","title":"桂林风谣二首其一"}
{"author":"曹学佺","content":"拂水丹房启，悬崖白羽窥。知君行乐秘，转自切忧时。岂即携家隐，犹云拜贶迟。苍苍烟与雾，已抗俗尘姿。","dynasty":"明代","title":"寄钱受之二首"}
{"author":"曹学佺","content":"魂迥难招屈左徒，伤心忍顾藐诸孤。龙精带雨长鸣剑，鲛泪临风尽落珠。八口丧归扶广柳，一官甑破见莱芜。不知寂寞高堂下，尚有青蝇吊客无。","dynasty":"明代","title":"挽周先生明府四首其一"}
{"author":"曹学佺","content":"长安闻讣客魂惊，一夜关山挽不成。夙昔但挥离别泪，如何能尽死生情。风前残烛吹南浦，雪里孤身恸北平。国士厚恩酬未得，夷门肝胆向谁倾。","dynasty":"明代","title":"挽周先生明府四首其二"}
{"author":"曹学佺","content":"泉台寂寂夜漫漫，永隔音容想像难。遣嘱倩人传诀别，相思托梦接悲欢。花滋愤泪河阳县，水吓游魂黯淡滩。敢问皇天容诉恨，独排阊阖五云端。","dynasty":"明代","title":"挽周先生明府四首其三"}
{"author":"曹学佺","content":"白马驱驰楚国阴，西州消息半浮沉。中山箧满皆飞语，流水弦孤孰赏音。邻笛一声闻雁落，墓门千古听猿吟。余生不尽酬知己，宁但吴钩挂隔林。","dynasty":"明代","title":"挽周先生明府四首其四"}
{"author":"曹学佺","content":"一从荆棘叹铜驼，五马为龙世所歌。晋室山河遗略尽，雒中人物过江多。杨花寂寂新宫出，燕子依依旧宅过。欲向登临感陈迹，至今天阙尚嵯峨。","dynasty":"明代","title":"金陵怀古四首和汪仲嘉其二晋"}
{"author":"曹学佺","content":"钟阜霜飙馆已倾，至今哀壑起秋声。针楼银汉含情语，画屟金莲逐步生。日落卢龙迷古戍，天寒白马走空城。不堪重理玄晖咏，极目澄江似练平。","dynasty":"明代","title":"金陵怀古四首和汪仲嘉其三齐"}
{"author":"曹学佺","content":"齐云宫观景阳楼，尽入隋家作蒋州。下若溪寒明月夜，后庭花落隔江秋。疏钟梦断犹疑响，红泪看余独不流。何事高情江仆射，摄山泉石恣淹留。","dynasty":"明代","title":"金陵怀古四首和汪仲嘉其四陈"}
{"author":"曹学佺","content":"君居北井妾南沱，对面相看隔路多。须趁渔舟过急峡，还随乌翼上斜波。","dynasty":"明代","title":"夔府竹府词四首其二"}
{"author":"曹学佺","content":"君不见信州丞相第，十二高楼称绮丽。雕甍共倚黄金堂，绣柱遥连白玉砌。琼恩宝泽锡嘉名，睿藻宸题照日明。方圆法式颁仪部，多少金钱给水衡。复道文窗开扇扇，极目欲穷西楚甸。灵山黛色稠叠来，彭蠡湖光微渺见。山川如旧人事非，圣主原施不测威。胥江已见浮鸱去，华表空闻化鹤归。魂招归来上不得，寂寂高楼徒叹息。火烧崇墉落劫灰，尘飞绮栋无颜色。可怜殁后见精忠，青史相传贯白虹。欲知血泪何时灭，秋老榴花开尚红。","dynasty":"明代","title":"丹榴行"}
{"author":"曹学佺","content":"我来患暌隔，唯子为好仇。禊事期云愆，于兹亦可修。危亭俯溪上，溪水傍城流。白沙映如玉，绿草披若油。濯绥垢既逝，行觞数亦周。渔父不可见，垂钓空沧州。","dynasty":"明代","title":"渔沧亭诗"}
{"author":"高篃","content":"春来何处最关情，一半垂杨一半莺。不定晓烟空锁恨，易阑残梦惯闻声。草飞蝴蝶愁千里，风冷棠梨月二更。欲把相思寄流水，小楼深夜坐调笙。","dynasty":"清代","title":"春来"}
{"author":"高篃","content":"去年春风花满墀，抱病孤负花前卮。一年惆怅掉头过，今年又值花开时。庭花对我有怜意，烂缦似发含春姿。春来兮何处，春去兮何之？去何速兮来何迟，飞花一夜飏春梦，杜鹃嗟尔啼空枝。","dynasty":"清代","title":"春日吟"}
{"author":"高篃","content":"砌曲红疏，自华年梦断，芳魂愁楚。绡帐睡残，休问卷帘人妒。多情剩有啼螀，伴夜月、瑶阶凄语。妆成，怨秋心寂悄，嫣红无主。幽思定谁诉。记玉人倦饰，镜鬟妍谱。瘦影数枝低约，露丛烟缕。墙阴背立无言，莫误认、烧灯前度。何处。有寒闺、彩幡低护。","dynasty":"清代","title":"惜秋华见《绝妙近词》"}
{"author":"高篃","content":"珠帘半揭，有暖风小漾，吹起双蝶。绣槛妆成，偷写眉山，镜里一痕愁碧。浓春满压阑干角，漫罥柳、晴丝飘直。想映花避月，回廊几处，悄垂裙褶。长是欢游未已。玉人正倦舞，鬓亸钗侧。别院池台，绿遍空波，约略惊鸿无迹。夕阳不语香桃瘦，又却误、重来寻觅。有隔墙、送过秋千，低问佩环消息。","dynasty":"清代","title":"疏影"}
{"author":"高篃","content":"旧游处。有蕙扇萦花，榴裙浣雨。自片帆人远，芳情向谁诉。江南何限消魂事，怕读伤春赋。倦东风、燕筑香巢，柳低眉妩。春色又如许。看金谷裁歌，琼楼试舞。碧草钿车，犹认去时路。重来泪浥红绡透，揽佩人非故。渺离情、叶落黄鹂对语。","dynasty":"清代","title":"探访信"}
{"author":"王昌龄","content":"寒雨连江夜入吴，平明送客楚山孤。洛阳亲友如相问，一片冰心在玉壶。","dynasty":"唐代","tags":"唐诗三百首，小学古诗，送别，写雨，抒情，早教古诗100首","title":"芙蓉楼送辛渐"}
{"author":"王昌龄","content":"秦时明月汉时关，万里长征人未还。但使龙城飞将在，不教胡马度阴山。","dynasty":"唐代","tags":"唐诗三百首，边塞，写景，战争，爱国，忧国忧民，早教古诗100首","title":"出塞二首·其一"}
{"author":"王昌龄","content":"青海长云暗雪山，孤城遥望玉门关。黄沙百战穿金甲，不破楼兰终不还。","dynasty":"唐代","tags":"高中古诗，边塞，战争，壮志，早教古诗100首，猖狂","title":"从军行七首·其四"}
{"author":"王昌龄","content":"荷叶罗裙一色裁，芙蓉向脸两边开。乱入池中看不见，闻歌始觉有人来。","dynasty":"唐代","tags":"写景，少女","title":"采莲曲"}
{"author":"王昌龄","content":"秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。","dynasty":"唐代","tags":"边塞，写景，叙事，战争，抒情，组诗","title":"出塞二首"}
{"author":"王昌龄","content":"烽火城西百尺楼，黄昏独上海风秋。(独上一作：独坐)更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。","dynasty":"唐代","tags":"边塞，叙事，抒情，思念，早教古诗100首","title":"从军行七首"}
{"author":"王昌龄","content":"寒雨连江夜入吴，平明送客楚山孤。(连江一作：连天)洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。","dynasty":"唐代","tags":"组诗，送别，友情，写景，抒情","title":"芙蓉楼送辛渐二首"}
{"author":"王昌龄","content":"闺中少妇不知愁，春日凝妆上翠楼。忽见陌头杨柳色，悔教夫婿觅封侯。","dynasty":"唐代","tags":"唐诗三百首，春天，妇女，闺怨","title":"闺怨"}
{"author":"王昌龄","content":"吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。","dynasty":"唐代","tags":"荷花，女子，组诗","title":"采莲曲二首"}
{"author":"王昌龄","content":"大将军出战，白日暗榆关。三面黄金甲，单于破胆还。","dynasty":"唐代","tags":"边塞，战争，组诗","title":"从军行二首·其一"}
{"author":"王昌龄","content":"本来清净所，竹树引幽阴。檐外含山翠，人间出世心。圆通无有象，圣境不能侵。真是吾兄法，何妨友弟深。天香自然会，灵异识钟音。","dynasty":"唐代","title":"同王维集青龙寺昙壁上人兄院五韵"}
{"author":"王昌龄","content":"秋风鸣桑条，草白狐兔骄。邯郸饮来酒未消，城北原平掣皂雕。射杀空营两腾虎，回身却月佩弓弰。","dynasty":"唐代","title":"城傍曲"}
{"author":"王昌龄","content":"怨别秦楚深，江中秋云起。天长杳无隔，月影在寒水。","dynasty":"唐代","title":"送李十五"}
{"author":"王昌龄","content":"勿听白头吟，人间易忧怨。若非沧浪子，安得从所愿。北上太行山，临风阅吹万。长云数千里，倏忽还肤寸。观其微灭时，精意莫能论。百年不容息，是处生意蔓。始悟海上人，辞君永飞遁。","dynasty":"唐代","title":"悲哉行"}
{"author":"王昌龄","content":"相逢楚水寒，舟在洞庭驿。具陈江波事，不异沦弃迹。杉上秋雨声，悲切蒹葭夕。弹琴收馀响，来送千里客。平明孤帆心，岁晚济代策。时在身未充，潇湘不盈画。湖小洲渚联，澹淡烟景碧。鱼鳖自有性，龟龙无能易。谴黜同所安，风土任所适。闭门观玄化，携手遗损益。","dynasty":"唐代","title":"岳阳别李十七越宾"}
{"author":"王昌龄","content":"江城建业楼，山尽沧海头。副职守兹县，东南棹孤舟。长安故人宅，秣马经前秋。便以风雪暮，还为纵饮留。貂蝉七叶贵，鸿鹄万里游。何必念钟鼎，所在烹肥牛。为君啸一曲，且莫弹箜篌。徒见枯者艳，谁言直如钩。岑家双琼树，腾光难为俦。谁言青门悲，俯期吴山幽。日西石门峤，月吐金陵洲。追随探灵怪，岂不骄王侯。","dynasty":"唐代","title":"留别岑参兄弟"}
{"author":"王昌龄","content":"荷畚至洛阳，杖策游北门。天下尽兵甲，豺狼满中原。明夷方遘患，顾我徒崩奔。自惭菲薄才，误蒙国士恩。位重任亦重，时危志弥敦。西北未及终，东南不可吞。进则耻保躬，退乃为触藩。叹息嵩山老，而后知其尊。","dynasty":"唐代","title":"咏史"}
{"author":"王昌龄","content":"苍苍竹林暮，吾亦知所投。静坐山斋月，清溪闻远流。西峰下微雨，向晓白云收。遂解尘中组，终南春可游。","dynasty":"唐代","title":"宿裴氏山庄"}
{"author":"王昌龄","content":"县职如长缨，终日检我身。平明趋郡府，不得展故人。故人念江湖，富贵如埃尘。迹在戎府掾，心游天台春。独立浦边鹤，白云长相亲。南风忽至吴，分散还入秦。寒夜天光白，海净月色真。对坐论岁暮，弦悲岂无因。平生驰驱分，非谓杯酒仁。出处两不合，忠贞何由伸。看君孤舟去，且欲歌垂纶。","dynasty":"唐代","title":"送韦十二兵曹"}
{"author":"王昌龄","content":"暮霞照新晴，归云犹相逐。有怀晨昏暇，想见登眺目。问礼侍彤襜，题诗访茅屋。高楼多古今，陈事满陵谷。地久微子封，台馀孝王筑。裴回顾霄汉，豁达俯川陆。远水对孤城，长天向乔木。公门何清静，列戟森已肃。不叹携手稀，常思著鞭速。终当拂羽翰，轻举随鸿鹄。","dynasty":"唐代","title":"酬鸿胪裴主簿雨后北楼见赠（一作高適诗）"}
{"author":"王昌龄","content":"幽娟松筱径，月出寒蝉鸣。散发卧其下，谁知孤隐情。吟时白云合，钓处玄潭清。琼树方杳霭，凤兮保其贞。","dynasty":"唐代","title":"山中别庞十"}
{"author":"王昌龄","content":"云起太华山，云山互明灭。东峰始含景，了了见松雪。羁人感幽栖，窅映转奇绝。欣然忘所疲，永望吟不辍。信宿百馀里，出关玩新月。何意昨来心，遇物遂迁别。人生屡如此，何以肆愉悦。","dynasty":"唐代","title":"过华阴"}
{"author":"王昌龄","content":"筑室在人境，遂得真隐情。春尽草木变，雨来池馆清。琴书全雅道，视听已无生。闭户脱三界，白云自虚盈。","dynasty":"唐代","title":"静法师东斋"}
{"author":"王昌龄","content":"白露伤草木，山风吹夜寒。遥林梦亲友，高兴发云端。郭外秋声急，城边月色残。瑶琴多远思，更为客中弹。","dynasty":"唐代","title":"和振上人秋夜怀士会"}
{"author":"王昌龄","content":"清洛日夜涨，微风引孤舟。离肠便千里，远梦生江楼。楚国橙橘暗，吴门烟雨愁。东南具今古，归望山云秋。","dynasty":"唐代","title":"送李擢游江东"}
{"author":"王昌龄","content":"秋雾连云白，归心浦溆悬。津人空守缆，村馆复临川。篷隔苍茫雨，波连演漾田。孤舟未得济，入梦在何年。","dynasty":"唐代","title":"沙苑南渡头"}
{"author":"王昌龄","content":"萧条郡城闭，旅馆空寒烟。秋月对愁客，山钟摇暮天。新知偶相访，斗酒情依然。一宿阻长会，清风徒满川。","dynasty":"唐代","title":"潞府客亭寄崔凤童"}
{"author":"王昌龄","content":"物化同枯木，希夷明月珠。本来生灭尽，何者是虚无。一坐看如故，千龄独向隅。至人非别有，方外不应殊。","dynasty":"唐代","title":"素上人影塔"}
{"author":"王昌龄","content":"欣逢柏梁故，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。","dynasty":"唐代","title":"遇薛明府谒聪上人"}
{"author":"王昌龄","content":"中峰青苔壁，一点云生时。岂意石堂里，得逢焦炼师。炉香净琴案，松影闲瑶墀。拜受长年药，翩翻西海期。","dynasty":"唐代","title":"谒焦炼师"}
{"author":"王昌龄","content":"霜天起长望，残月生海门。风静夜潮满，城高寒气昏。故人何寂寞，久已乖清言。明发不能寐，徒盈江上尊。","dynasty":"唐代","title":"宿京江口期刘昚虚不至"}
{"author":"王昌龄","content":"晋阳寒食地，风俗旧来传。雨灭龙蛇火，春生鸿雁天。泣多流水涨，歌发舞云旋。西见之推庙，空为人所怜。","dynasty":"唐代","title":"寒食即事"}
{"author":"王昌龄","content":"客来舒长簟，开閤延清风。但有无弦琴，共君尽尊中。晚来常读易，顷者欲还嵩。世事何须道，黄精且养蒙。嵇康殊寡识，张翰独知终。忽忆鲈鱼鲙，扁舟往江东。","dynasty":"唐代","title":"赵十四兄见访"}
{"author":"王昌龄","content":"白马逐朱车，黄昏入狭邪。柳树乌争宿，争枝未得飞上屋。东房少妇婿从军，每听乌啼知夜分。","dynasty":"唐代","title":"乌栖曲"}
{"author":"王昌龄","content":"祝融之峰紫云衔，翠如何其雪崭岩。邑西有路缘石壁，我欲从之卧穹嵌。鱼有心兮脱网罟，江无人兮鸣枫杉。王君飞舄仍未去，苏耽宅中意遥缄。","dynasty":"唐代","title":"奉赠张荆州"}
{"author":"王昌龄","content":"晋水千庐合，汾桥万国从。开唐天业盛，入沛圣恩浓。下辇回三象，题碑任六龙。睿明悬日月，千岁此时逢。","dynasty":"唐代","title":"驾幸河东"}
{"author":"王昌龄","content":"漭漭江势阔，雨开浔阳秋。驿门是高岸，望尽黄芦洲。水与五溪合，心期万里游。明时无弃才，谪去随孤舟。鸷鸟立寒木，丈夫佩吴钩。何当报君恩，却系单于头。","dynasty":"唐代","title":"九江口作"}
{"author":"王昌龄","content":"怏怏步长道，客行渺无端。郊原欲下雪，天地棱棱寒。当时每酣醉，不觉行路难。今日无酒钱，凄惶向谁叹。","dynasty":"唐代","title":"大梁途中作"}
{"author":"王昌龄","content":"游人愁岁晏，早起遵王畿。坠叶吹未晓，疏林月微微。惊禽栖不定，寒兽相因依。叹此霜露下，复闻鸿雁飞。渺然江南意，惜与中途违。羁旅悲壮发，别离念征衣。永图岂劳止，明节期所归。宁厌楚山曲，无人长掩扉。","dynasty":"唐代","title":"途中作"}
{"author":"王昌龄","content":"倦此山路长，停骖问宾御。林峦信回惑，白日落何处。徙倚望长风，滔滔引归虑。微雨随云收，濛濛傍山去。西临有边邑，北走尽亭戍。泾水横白烟，州城隐寒树。所嗟异风俗，已自少情趣。岂伊怀土多，触目忻所遇。","dynasty":"唐代","title":"山行入泾州"}
{"author":"王昌龄","content":"崖谷喷疾流，地中有雷集。百泉势相荡，巨石皆却立。跳波沸峥嵘，深处不可挹。昏为蛟龙怒，清见云雨入。灵怪崇偏祠，废兴自兹邑。沉淫顷多昧，檐宇遂不葺。吾闻被明典，盛德惟世及。生人载山川，血食报原隰。岂伊骇微险，将以循甿揖。□飞振吕梁，忠信亦我习。波流浸已广，悔吝在所汲。溪水有清源，褰裳靡沾湿。","dynasty":"唐代","title":"小敷谷龙潭祠作"}
{"author":"王昌龄","content":"凤凰所宿处，月映孤桐寒。槁叶零落尽，空柯苍翠残。虚心谁能见，直影非无端。响发调尚苦，清商劳一弹。","dynasty":"唐代","title":"段宥厅孤桐"}
{"author":"王昌龄","content":"阴岑宿云归，烟雾湿松柏。风凄日初晓，下岭望川泽。远山无晦明，秋水千里白。佳气盘未央，圣人在凝碧。关门阻天下，信是帝王宅。海内方晏然，庙堂有奇策。时贞守全运，罢去游说客。予忝兰台人，幽寻免贻责。","dynasty":"唐代","title":"风凉原上作"}
{"author":"王昌龄","content":"闲堂闭空阴，竹林但清响。窗下长啸客，区中无遗想。经纶精微言，兼济当独往。","dynasty":"唐代","title":"裴六书堂"}
{"author":"王昌龄","content":"横笛怨江月，扁舟何处寻。声长楚山外，曲绕胡关深。相去万馀里，遥传此夜心。寥寥浦溆寒，响尽惟幽林。不知谁家子，复奏邯郸音。水客皆拥棹，空霜遂盈襟。羸马望北走，迁人悲越吟。何当边草白，旌节陇城阴。","dynasty":"唐代","title":"江上闻笛"}
{"author":"王昌龄","content":"林卧情每闲，独游景常晏。时从灞陵下，垂钓往南涧。手携双鲤鱼，目送千里雁。悟彼飞有适，知此罹忧患。放之清冷泉，因得省疏慢。永怀青岑客，回首白云间。神超物无违，岂系名与宦。","dynasty":"唐代","title":"独游"}
{"author":"王昌龄","content":"山馆人已空，青萝换风雨。自从永明世，月向龙宫吐。凿井长幽泉，白云今如古。应真坐松柏，锡杖挂窗户。口云七十馀，能救诸有苦。回指岩树花，如闻道场鼓。金色身坏灭，真如性无主。僚友同一心，清光遣谁取。","dynasty":"唐代","title":"诸官游招隐寺"}
{"author":"王昌龄","content":"寒江映村林，亭上纳鲜洁。楚客共闲饮，静坐金管阕。酣竟日入山，暝来云归穴。城楼空杳霭，猿鸟备清切。物状如丝纶，上心为予决。访君东溪事，早晚樵路绝。","dynasty":"唐代","title":"宴南亭"}
{"author":"王昌龄","content":"客有住桂阳，亦如巢林鸟。罍觞且终宴，功业会未了。山月空霁时，江明高楼晓。门前泊舟楫，行次入松筱。此意投赠君，沧波风袅袅。","dynasty":"唐代","title":"何九于客舍集"}
{"author":"王昌龄","content":"良友呼我宿，月明悬天宫。道安风尘外，洒扫青林中。削去府县理，豁然神机空。自从三湘还，始得今夕同。旧居太行北，远宦沧溟东。各有四方事，白云处处通。","dynasty":"唐代","title":"洛阳尉刘晏与府掾诸公茶集天宫寺岸道上人房"}
{"author":"王昌龄","content":"刻意吟云山，尤知隐沦妙。远公何为者，再诣临海峤。而我高其风，披图得遗照。援毫无逃境，遂展千里眺。淡扫荆门烟，明标赤城烧。青葱林间岭，隐见淮海徼。但指香炉顶，无闻白猿啸。沙门既云灭，独往岂殊调。感对怀拂衣，胡宁事渔钓。安期始遗舄，千古谢荣耀。投迹庶可齐，沧浪有孤棹。","dynasty":"唐代","title":"观江淮名胜图"}
{"author":"王昌龄","content":"迁客就一醉，主人空金罍。江湖青山底，欲去仍裴回。郭侯未相识，策马伊川来。把手相劝勉，不应老尘埃。孟阳逢山旧，仙馆留清才。日晚劝趣别，风长云逐开。幸随板舆远，负谴何忧哉。唯有仗忠信，音书报云雷。","dynasty":"唐代","title":"留别伊阙张少府郭大都尉"}
{"author":"王昌龄","content":"鞍马上东门，裴回入孤舟。贤豪相追送，即棹千里流。赤岸落日在，空波微烟收。薄宦忘机括，醉来即淹留。月明见古寺，林外登高楼。南风开长廊，夏夜如凉秋。江月照吴县，西归梦中游。","dynasty":"唐代","title":"东京府县诸公与綦毋潜李颀相送至白马寺宿"}
{"author":"王昌龄","content":"皇恩暂迁谪，待罪逢知己。从此武陵溪，孤舟二千里。桃花遗古岸，金涧流春水。谁识马将军，忠贞抱生死。","dynasty":"唐代","title":"留别武陵袁丞"}
{"author":"王昌龄","content":"天地寒更雨，苍茫楚城阴。一尊广陵酒，十载衡阳心。倚仗不可料，悲欢岂易寻。相逢成远别，后会何如今。身在江海上，云连京国深。行当务功业，策马何駸駸。","dynasty":"唐代","title":"别刘谞"}
{"author":"王昌龄","content":"自从别京华，我心乃萧索。十年守章句，万里空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔泽屡栖泊。独行备艰难，孰辞干鼎镬。皇情念淳古，时俗何浮薄。理道须任贤，安人在求瘼。故交负奇才，逸气包謇谔。隐轸经济策，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自深，浮云不堪托。吾谋适可用，天道岂辽廓。不然买山田，一身与耕凿。","dynasty":"唐代","title":"淇上酬薛据兼寄郭微（一作高適诗）"}
{"author":"王昌龄","content":"刘生隐岳阳，心远洞庭水。偃帆入山郭，一宿楚云里。竹映秋馆深，月寒江风起。烟波桂阳接，日夕数千里。袅袅清夜猿，孤舟坐如此。湘中有来雁，雨雪候音旨。","dynasty":"唐代","title":"巴陵别刘处士"}
{"author":"王昌龄","content":"西陵侠年少，送客过长亭。青槐夹两路，白马如流星。闻道羽书急，单于寇井陉。气高轻赴难，谁顾燕山铭。走马还相寻，西楼下夕阴。结交期一剑，留意赠千金。高阁歌声远，重关柳色深。夜闲须尽醉，莫负百年心。","dynasty":"唐代","title":"杂曲歌辞。少年行二首"}
{"author":"王昌龄","content":"向晚横吹悲，风动马嘶合。前驱引旗节，千重阵云匝。单于下阴山，砂砾空飒飒。封侯取一战，岂复念闺阁。","dynasty":"唐代","title":"杂曲歌辞。变行路难"}
{"author":"王昌龄","content":"儒有轻王侯，脱略当世务。本家蓝田下，非为渔弋故。无何困躬耕，且欲驰永路。幽居与君近，出谷同所骛。昨日辞石门，五年变秋露。云龙未相感，干谒亦已屡。子为黄绶羁，余忝蓬山顾。京门望西岳，百里见郊树。飞雨祠上来，霭然关中暮。驱车郑城宿，秉烛论往素。山月出华阴，开此河渚雾。清光比故人，豁达展心晤。冯公尚戢翼，元子仍跼步。拂衣易为高，沦迹难有趣。张范善终始，吾等岂不慕。罢酒当凉风，屈伸备冥数。","dynasty":"唐代","title":"郑县宿陶太公馆中赠冯六元二"}
{"author":"王昌龄","content":"商风入我弦，夜竹深有露。弦悲与林寂，清景不可度。寥落幽居心，飕飗青松树。松风吹草白，溪水寒日暮。声意去复还，九变待一顾。空山多雨雪，独立君始悟。","dynasty":"唐代","title":"听弹风入松阕赠杨补阙"}
{"author":"王昌龄","content":"林色与溪古，深篁引幽翠。山尊在渔舟，棹月情已醉。始穷清源口，壑绝人境异。春泉滴空崖，萌草拆阴地。久之风榛寂，远闻樵声至。海雁时独飞，永然沧洲意。古时青冥客，灭迹沦一尉。吾子踌躇心，岂其纷埃事。缑峰信所克，济北余乃遂。齐物意已会，息肩理犹未。卷舒形性表，脱略贤哲议。仲月期角巾，饭僧嵩阳寺。","dynasty":"唐代","title":"缑氏尉沈兴宗置酒南溪留赠"}
{"author":"王昌龄","content":"哀哀献玉人，楚国同悲辛。泣尽继以血，何由辨其真。赖承琢磨惠，复使光辉新。犹畏谗口疾，弃之如埃尘。","dynasty":"唐代","title":"为张僓赠阎使臣"}
{"author":"王昌龄","content":"东林月未升，廓落星与汉。是夕鸿始来，斋中起长叹。怀哉望南浦，眇然夜将半。但有秋水声，愁使心神乱。握中何为赠，瑶草已衰散。海鳞未化时，各在天一岸。","dynasty":"唐代","title":"赠史昭"}
{"author":"王昌龄","content":"岩间寒事早，众山木已黄。北风何萧萧，兹夕露为霜。感激未能寐，中宵时慨慷。黄虫初悲鸣，玄鸟去我梁。独卧时易晚，离群情更伤。思君若不及，鸿雁今南翔。","dynasty":"唐代","title":"秋山寄陈谠言"}
{"author":"王昌龄","content":"槠楠无冬春，柯叶连峰稠。阴壁下苍黑，烟含清江楼。景开独沿曳，响答随兴酬。旦夕望吾友，如何迅孤舟。叠沙积为岗，崩剥雨露幽。石脉尽横亘，潜潭何时流。既见万古色，颇尽一物由。永与世人远，气还草木收。盈缩理无馀，今往何必忧。郴土群山高，耆老如中州。孰云议舛降，岂是娱宦游。阴火昔所伏，丹砂将尔谋。昨临苏耽井，复向衡阳求。同疚来相依，脱身当有筹。数月乃离居，风湍成阻修。野人善竹器，童子能溪讴。寒月波荡漾，羁鸿去悠悠。","dynasty":"唐代","title":"出郴山口至叠石湾野人室中寄张十一"}
{"author":"王昌龄","content":"独饮灞上亭，寒山青门外。长云骤落日，桑枣寂已晦。古人驱驰者，宿此凡几代。佐邑由东南，岂不知进退。吾宗秉全璞，楚得璆琳最。茅山就一征，柏署起三载。道契非物理，神交无留碍。知我沧溟心，脱略腐儒辈。孟冬銮舆出，阳谷群臣会。半夜驰道喧，五侯拥轩盖。是时燕齐客，献术蓬瀛内。甚悦我皇心，得与王母对。贱臣欲干谒，稽首期殒碎。哲弟感我情，问易穷否泰。良马足尚踠，宝刀光未淬。昨闻羽书飞，兵气连朔塞。诸将多失律，庙堂始追悔。安能召书生，愿得论要害。戎夷非草木，侵逐使狼狈。虽有屠城功，亦有降虏辈。兵粮如山积，恩泽如雨霈。羸卒不可兴，碛地无足爱。若用匹夫策，坐令军围溃。不费黄金资，宁求白璧赉。明主忧既远，边事亦可大。荷宠务推诚，离言深慷慨。霜摇直指草，烛引明光珮。公论日夕阻，朝廷蹉跎会。孤城海门月，万里流光带。不应百尺松，空老钟山霭。","dynasty":"唐代","title":"宿灞上寄侍御玙弟"}
{"author":"王昌龄","content":"汝山方联延，伊水才明灭。遥见入楚云，又此空馆月。纷然驰梦想，不谓远离别。京邑多欢娱，衡湘暂沿越。明湖春草遍，秋桂白花发。岂惟长思君，日夕在魏阙。","dynasty":"唐代","title":"次汝中寄河南陈赞府"}
{"author":"王昌龄","content":"诸侯分楚郡，饮饯五谿春。山水清晖远，俱怜一逐臣。","dynasty":"唐代","title":"武陵田太守席送司马卢谿"}
{"author":"王昌龄","content":"闻道将军破海门，如何远谪渡湘沅。春来明主封西岳，自有还君紫绶恩。","dynasty":"唐代","title":"寄陶副使"}
{"author":"王昌龄","content":"与君同病复漂沦，昨夜宣城别故人。明主恩深非岁久，长江还共五溪滨。","dynasty":"唐代","title":"至南陵答皇甫岳"}
{"author":"王昌龄","content":"乘舆执玉已登坛，细草沾衣春殿寒。昨夜云生拜初月，万年甘露水晶盘。","dynasty":"唐代","title":"甘泉歌"}
{"author":"王昌龄","content":"贵人妆梳殿前催，香风吹入殿后来。仗引笙歌大宛马，白莲花发照池台。胡部笙歌西殿头，梨园弟子和凉州。新声一段高楼月，圣主千秋乐未休。","dynasty":"唐代","title":"殿前曲二首"}
{"author":"王昌龄","content":"溆浦潭阳隔楚山，离尊不用起愁颜。明祠灵响期昭应，天泽俱从此路还。","dynasty":"唐代","title":"别皇甫五"}
{"author":"王昌龄","content":"龙溪只在龙标上，秋月孤山两相向。谴谪离心是丈夫，鸿恩共待春江涨。","dynasty":"唐代","title":"送崔参军往龙溪"}
{"author":"王昌龄","content":"东楚吴山驿树微，轺车衔命奉恩辉。英僚携出新丰酒，半道遥看骢马归。","dynasty":"唐代","title":"送郑判官"}
{"author":"王昌龄","content":"吴掾留觞楚郡心，洞庭秋雨海门阴。但令意远扁舟近，不道沧江百丈深。","dynasty":"唐代","title":"送姚司法归吴"}
{"author":"王昌龄","content":"桂阳秋水长沙县，楚竹离声为君变。青山隐隐孤舟微，白鹤双飞忽相见。","dynasty":"唐代","title":"送万大归长沙"}
{"author":"王昌龄","content":"辰阳太守念王孙，远谪沅溪何可论。黄鹤青云当一举，明珠吐著报君恩。","dynasty":"唐代","title":"留别司马太守"}
{"author":"王昌龄","content":"霜天留后故情欢，银烛金炉夜不寒。欲问吴江别来意，青山明月梦中看。","dynasty":"唐代","title":"李四仓曹宅夜饮"}
{"author":"王昌龄","content":"源向春城花几重，江明深翠引诸峰。与君醉失松溪路，山馆寥寥传暝钟。","dynasty":"唐代","title":"宴春源"}
{"author":"王昌龄","content":"梁园秋竹古时烟，城外风悲欲暮天。万乘旌旗何处在，平台宾客有谁怜。","dynasty":"唐代","title":"梁苑"}
{"author":"王昌龄","content":"斋心问易太阳宫，八卦真形一气中。仙老言馀鹤飞去，玉清坛上雨濛濛。","dynasty":"唐代","title":"武陵龙兴观黄道士房问易因题"}
{"author":"王昌龄","content":"津头云雨暗湘山，迁客离忧楚地颜。遥送扁舟安陆郡，天边何处穆陵关。","dynasty":"唐代","title":"送薛大赴安陆"}
{"author":"王昌龄","content":"玉碗金罍倾送君，江西日入起黄云。扁舟乘月暂来去，谁道沧浪吴楚分。","dynasty":"唐代","title":"送李五"}
{"author":"王昌龄","content":"南越归人梦海楼，广陵新月海亭秋。宝刀留赠长相忆，当取戈船万户侯。","dynasty":"唐代","title":"别陶副使归南海"}
{"author":"王昌龄","content":"金刚波若傲吏非吏，名流即道流。隐居不可见，高论莫能酬。水接仙源近，山藏鬼谷幽。往来迷处所，花下问鱼舟。[一作孟浩然诗]","dynasty":"唐代","title":"梅道士水亭"}
{"author":"王昌龄","content":"主家新邸第，相国旧池台。馆是招贤辟，楼因教囗囗。轩车人已散，箫管凤初来。今日龙门下，谁知文举才，[一作孟浩然诗]","dynasty":"唐代","title":"失题"}
{"author":"王昌龄","content":"弱冠早登龙，今来喜再逢。何知春月柳，犹忆岁寒松。烟火临寒食，笠歌达曙钟。喧喧斗鸡道，行乐羡朋从。","dynasty":"唐代","title":"寒食卧疾喜李少府见寻"}
{"author":"王昌龄","content":"雾辟天光远，春回日道临。草浓河畔色，槐结路旁阴。欲映君王史，先摽胄子襟。经明如何拾，自有致云心。","dynasty":"唐代","title":"咏青"}
{"author":"王昌龄","content":"盛才膺命世，高价动良时。帝简登藩翰，人和发咏思。神仙去华省，鸳鸯忆丹墀。清净能无事，优游即赋诗。江山纷想象，云物动葳蕤。逸气刘公干，玄言向子期。多惭汲引速，翻愧激昂迟。相马如何恨，登龙返自疑。风尘吏道迫，行迈旅心衰。拙疾徒为尔，穷愁欲问谁？秋风一片叶，朝镜数茎丝。州县甘无取，丘园悔莫追。琼瑶生箧笥，光景借茅茨。他日青霄里，犹应访所知。[一作高适诗]","dynasty":"唐代","title":"奉酬睢阳路太守见贻之作"}
{"author":"王昌龄","content":"草绿小平津，花开一水滨。今君不得意，辜负帝乡春。口不言金帛，心常任屈伸。阮君唯饮酒，陶令肯羞贫。阳羡风流地，沧江避世人。菱歌五湖远，桂树八公邻。青鸟迎孤棹，白云随一身。潮从秣陵上，月映石头新。未可逃名利，应须在缙绅。汀洲芳杜色，劝尔暂垂纶。[一作李颀诗]","dynasty":"唐代","title":"送乔林"}
{"author":"王昌龄","content":"阏氏黄叶落，妾望自登台。月出碧云断，单于秋色来。胡兵沙塞合，汉使玉关回。征客无归日，空悲蕙草摧。[一作李白诗]","dynasty":"唐代","title":"秋思"}
{"author":"王昌龄","content":"与君远相知，不道云海深。《寄欢州》得罪由己招，本性易然诺。《见谴至伊水》黄叶乱秋雨，空斋愁暮心。《客舍秋霖呈席姨父》通经彼上人，无迹任勤苦。《题上人房》枫桥延海岸，客帆归富春。《送邬贲觐省江东》陵薮寒苍茫，登城遂怀古。《登城怀古》河口饯南客，进帆清江水。《送别》迁客又相送，风悲蝉更号。微雨随云收，蒙蒙傍山去。日夕辨灵药，空山松桂香。墟落有怀县，长烟溪树边。青桂花未吐，江中独鸣琴。还家望炎海，楚叶下秋水。[注：此送友人之安南。]","dynasty":"唐代","title":"录自《文镜秘府论》"}
{"author":"王昌龄","content":"苍深翠浅瀑峥潺，岂谓讥秦始爱山。一炬咸阳机冢赤，紫霄巍立晓云间。","dynasty":"唐代","title":"云山清晓"}
{"author":"王昌龄","content":"秦时明月汉时关，万里长征人未还。但使龙城飞将在，不教胡马度阴山。","dynasty":"唐代","title":"出塞二首其一"}
{"author":"王昌龄","content":"玉盌金罍倾送君，江西日入起黄云。扁舟乘月暂来去，谁道沧浪吴楚分。","dynasty":"唐代","title":"送李五"}
{"author":"王昌龄","content":"青骢一匹昆崙牵，奏上大王不取钱。直为猛风波滚骤，莫怪昌龄不下船。","dynasty":"唐代","title":"上马当山神"}
{"author":"王昌龄","content":"渺然客子魂，倏铄川上晖。还云惨知暮，九月仍未归。","dynasty":"唐代","title":"又赠李侍御"}
{"author":"王昌龄","content":"道不虚行兮，史鳅没位，吾宁范伯之徒欤，感夷齐而多愧。麟凤远去，龙则死之，河水洋洋兮，先师莫归。往者不可谏，来者吾谁欺？始退身以进道，曷飏言而受非，彼萧相国知予乎布衣。","dynasty":"唐代","title":"吊轵道赋附邵平歌"}
{"author":"王昌龄","content":"降奚能骑射，战马百馀匹。甲仗明寒川，霜□□□□。□□煞单于，薄暮红旗出。城旁粗少年，骤马垂长鞭。脱却□□□，□剑沦秋天。匈奴不敢出，漠北闭甲烟。","dynasty":"唐代","title":"城旁□□"}
{"author":"王昌龄","content":"春烟桑柘林，落日隐荒墅。泱漭平原夕，清吟久延伫。故人家于此，招我渔樵所。","dynasty":"唐代","title":"旅次盩厔过韩士别业"}
{"author":"王昌龄","content":"桑林映陂水，雨过宛城西。留醉楚山别，阴云暮霋霋。","dynasty":"唐代","title":"留别"}
{"author":"王昌龄","content":"奉诏甘泉宫，总徵天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。","dynasty":"唐代","title":"塞下曲四首其三"}
{"author":"王昌龄","content":"边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。","dynasty":"唐代","title":"塞下曲四首其四"}
{"author":"王昌龄","content":"槠楠无冬春，柯叶连峰稠。阴壁下苍黑，烟含清江楼。景开独沿曳，响答随兴酬。旦夕望吾友，如何迅孤舟。叠沙积为岗，崩剥雨露幽。石脉尽横亘，潜潭何时流。既见万古色，颇尽一物由。永与世人远，气还草木收。盈缩理无馀，今往何必忧。郴土群山高，耆老如中州。孰云议舛降，岂是娱宦游。阴火昔所伏，丹砂将尔谋。昨临苏耽井，复向衡阳求。同疚来相依，脱身当有筹。数月乃离居，风湍成阻脩。野人善竹器，童子能溪讴。寒夜波荡漾，羁鸿去悠悠。","dynasty":"唐代","title":"出郴"}
{"author":"王昌龄","content":"林卧情每閒，独游景常晏。时从灞陵下，垂钓往南涧。手携双鲤鱼，目送千里雁。悟彼飞有适，知此罹忧患。放之清冷泉，因得省疏慢。永怀青岑客，回首白云间。神超物无违，岂系名与宦。","dynasty":"唐代","title":"独游"}
{"author":"王昌龄","content":"良友呼我宿，月明悬天宫。道安风尘外，洒扫青林中。削去府县理，豁然神机空。自从三湘还，始得今夕同。旧居太行北，远宦沧溟东。各有四方事，白云处处通。","dynasty":"唐代","title":"洛阳尉刘晏与府掾"}
{"author":"王昌龄","content":"王维诗天子，杜甫诗宰相。","dynasty":"唐代","title":"句"}
{"author":"王昌龄","content":"还舟望炎海，楚叶下秋水。","dynasty":"唐代","title":"送友人之安南"}
{"author":"王昌龄","content":"昨夜风开露井桃，未央前殿月轮高。平阳歌舞新承宠，帘外春寒赐锦袍。","dynasty":"唐代","tags":"唐诗三百首，女子，宫怨","title":"春宫曲"}
{"author":"王昌龄","content":"旷野饶悲风，飕飕黄蒿草。系马倚白杨，谁知我怀抱。所是同袍者，相逢尽衰老。北登汉家陵，南望长安道。下有枯树根，上有鼯鼠窠。高皇子孙尽，千载无人过。宝玉频发掘，精灵其奈何。人生须达命，有酒且长歌。","dynasty":"唐代","tags":"人生，抒怀，旷达","title":"长歌行"}
{"author":"王昌龄","content":"沅水通波接武冈，送君不觉有离伤。青山一道同云雨，明月何曾是两乡。","dynasty":"唐代","tags":"送别，友情","title":"送柴侍御"}
{"author":"王昌龄","content":"醉别江楼橘柚香，江风引雨入舟凉。忆君遥在潇湘月，愁听清猿梦里长。","dynasty":"唐代","tags":"写景，送别，友情","title":"送魏二"}
{"author":"王昌龄","content":"饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。","dynasty":"唐代","tags":"唐诗三百首，战争，乐府","title":"塞下曲"}
{"author":"王昌龄","content":"向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。","dynasty":"唐代","tags":"边塞，感伤，思归，组诗","title":"从军行二首"}
{"author":"王昌龄","content":"金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。","dynasty":"唐代","tags":"唐诗三百首，秋天，闺怨","title":"长信怨"}
{"author":"王昌龄","content":"蝉鸣空桑林，八月萧关道。出塞入塞寒，处处黄芦草。从来幽并客，皆共尘沙老。莫学游侠儿，矜夸紫骝好。","dynasty":"唐代","tags":"唐诗三百首，乐府，边塞，写景，讽刺，游侠","title":"塞上曲·其一"}
{"author":"王昌龄","content":"蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。不学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。","dynasty":"唐代","tags":"边塞，组诗","title":"塞下曲四首"}
{"author":"王昌龄","content":"高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。","dynasty":"唐代","tags":"唐诗三百首，月亮，怀人","title":"同从弟南斋玩月忆山阴崔少府"}
{"author":"王昌龄","content":"落落寞寞路不分，梦中唤作梨花云。","dynasty":"唐代","title":"梅诗"}
{"author":"王昌龄","content":"西陵侠少年，送客短长亭。青槐夹两道，白马如流星。闻道羽书急，单于寇井陉。气高轻赴难，谁顾燕山铭。","dynasty":"唐代","title":"杂曲歌辞少年行二首其一"}
{"author":"王昌龄","content":"流水通波接武冈，送君不觉有离伤。青山一道同云雨，明月何曾是两乡。","dynasty":"唐代","title":"送柴侍御"}
{"author":"王昌龄","content":"哀哀献玉人，楚国同悲辛。泣尽继以血，何由辨其真。赖承琢磨惠，复使光辉新。犹畏谗口疾，弃之如埃尘。","dynasty":"唐代","title":"为张(亻贵)赠阎使臣"}
{"author":"王昌龄","content":"凤皇所宿处，月映孤桐寒。槁叶零落尽，空柯苍翠残。虚心谁能见，直影非无端。响发调尚苦，清商劳一弹。","dynasty":"唐代","title":"段宥厅孤桐"}
{"author":"王昌龄","content":"卢溪郡南夜泊舟，夜闻两岸羌戎讴。其时月黑猿啾啾，微雨沾衣令人愁。有一迁客登高楼，不言不寐弹箜篌。弹作蓟门桑叶秋，风沙飒飒青冢头，将军铁嗯汗血流，深入匈奴战未休。黄旗一点兵马收，乱杀胡人积如丘。疮病驱来配边州，仍披漠北羔羊裘。颜色饥枯掩面羞，眼眶泪滴深两眸。思还本乡食牦牛，欲语不得指咽喉。或有强壮能噫呦，意说被他边将仇。五世属藩汉主留，碧毛毡帐河曲游。橐驼五万部落稠，敕赐飞凤金兜鍪。为君百战如过筹，静扫阴山无鸟投。家藏铁券特承优，黄金千斤不称求。九族分离作楚囚，深溪寂寞弦苦幽。草木悲感声飕飀，仆本东山为国忧。明光殿前论九畴，簏读兵书尽冥搜。为君掌上施权谋，洞晓山川无与俦。紫宸诏发远怀柔，摇笔飞霜如夺钩。鬼神不得知其由，怜爱苍生比蚍蜉。朔河屯兵须渐抽，尽遣降来拜御沟。便令海内休戈矛，何用班超定远侯。使臣书之得已不？","dynasty":"唐代","title":"箜篌引"}
{"author":"王昌龄","content":"双峰褐衣久，一磐白眉长。谁识野人意，徒看春草芳。","dynasty":"唐代","title":"击磐老人"}
{"author":"王昌龄","content":"棕榈花满院，苔藓入闲房。彼此名言绝，空中闻异香。","dynasty":"唐代","title":"题僧房双桐"}
{"author":"王昌龄","content":"诸侯分楚郡，饮饯五溪春。山水清晖远，俱怜一逐臣。","dynasty":"唐代","title":"武陵田太守席送司马卢溪"}
{"author":"王昌龄","content":"梁苑秋竹古时烟，城外风悲欲暮天。万乘旌旗何处在，平台宾客有谁怜。","dynasty":"唐代","title":"梁苑"}
{"author":"王昌龄","content":"时与醉林壑，因之堕农桑。槐烟渐含夜，楼月深苍茫。","dynasty":"唐代","title":"失题"}
{"author":"王昌龄","content":"怏怏步长道，客行渺无端。郊原欲下雪，天地棱棱寒。当时每酣醉，不觉行路难。今日无酒钱，凄惶向谁叹。","dynasty":"唐代","title":"大梁途中作"}
{"author":"王昌龄","content":"乘舆执玉已登坛，细草沾衣春殿寒。昨夜云生拜初月，万年甘露水晶盘。","dynasty":"唐代","title":"甘泉歌"}
{"author":"王昌龄","content":"皇恩暂迁谪，待罪逢知己。从此武陵溪，孤舟二千里。桃花遗古岸，金涧流春水。谁识马将军，忠贞抱生死。","dynasty":"唐代","title":"留别武陵袁丞"}
{"author":"王昌龄","content":"玉盌金罍倾送君，江西日入起黄云。扁舟乘月暂来去，谁道沧浪吴楚分。","dynasty":"唐代","title":"送李五"}
{"author":"王昌龄","content":"客来舒长簟，开閤延清风。但有无弦琴，共君尽尊中。晚来常读易，顷者欲还嵩。世事何须道，黄精且养蒙。嵇康殊寡识，张翰独知终。忽忆鲈鱼鲙，扁舟往江东。","dynasty":"唐代","title":"赵十四兄见访"}
{"author":"王昌龄","content":"哀哀献玉人，楚国同悲辛。泣尽继以血，何由辨其真。赖承琢磨惠，复使光辉新。犹畏谗口疾，弃之如埃尘。","dynasty":"唐代","title":"为张(亻贵)赠阎使臣"}
{"author":"王昌龄","content":"日暮西北堂，凉风洗修木。著书在南窗，门馆常肃肃。苔草延古意，视听转幽独。或问余所营，刈黍就寒谷。","dynasty":"唐代","title":"秋兴"}
{"author":"王昌龄","content":"荷叶罗裙一色裁，芙蓉向脸两边开。乱入池中看不见，闻歌始觉有人来。","dynasty":"唐代","tags":"写景，少女","title":"采莲曲"}
{"author":"王昌龄","content":"双峰褐衣久，一磐白眉长。谁识野人意，徒看春草芳。","dynasty":"唐代","title":"击磐老人"}
{"author":"王昌龄","content":"良友呼我宿，月明悬天宫。道安风尘外，洒扫青林中。削去府县理，豁然神机空。自从三湘还，始得今夕同。旧居太行北，远宦沧溟东。各有四方事，白云处处通。","dynasty":"唐代","title":"洛阳尉刘晏与府掾诸公茶集天宫寺岸道上人房"}
{"author":"王昌龄","content":"楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。","dynasty":"唐代","tags":"送别，写景，抒情","title":"送任五之桂林"}
{"author":"王昌龄","content":"西陵侠少年，送客短长亭。青槐夹两道，白马如流星。闻道羽书急，单于寇井陉。气高轻赴难，谁顾燕山铭。走马远相寻，西楼下夕阴。结交期一剑，留意赠千金。高阁歌声远，重门柳色深。夜阑须尽饮，莫负百年心。","dynasty":"唐代","title":"少年行二首"}
{"author":"王昌龄","content":"香帏风动花入楼，高调鸣筝缓夜愁。肠断关山不解说，依依残月下帘钩。","dynasty":"唐代","tags":"伤怀，思念","title":"青楼怨"}
{"author":"王昌龄","content":"津头云雨暗湘山，迁客离忧楚地颜。遥送扁舟安陆郡，天边何处穆陵关。","dynasty":"唐代","title":"送薛大赴安陆"}
{"author":"王昌龄","content":"白花原头望京师，黄河水流无尽时。穷秋旷野行人绝，马首东来知是谁。","dynasty":"唐代","tags":"抒情","title":"旅望/出塞行"}
{"author":"王昌龄","content":"西陵侠年少，送客过长亭。青槐夹两路，白马如流星。闻道羽书急，单于寇井陉。气高轻赴难，谁顾燕山铭。走马还相寻，西楼下夕阴。结交期一剑，留意赠千金。高阁歌声远，重关柳色深。夜闲须尽醉，莫负百年心。","dynasty":"唐代","title":"杂曲歌辞。少年行二首"}
{"author":"王昌龄","content":"初日净金闺，先照床前暖。斜光入罗幕，稍稍亲丝管。云发不能梳，杨花更吹满。","dynasty":"唐代","title":"初日"}
{"author":"王昌龄","content":"南越归人梦海楼，广陵新月海亭秋。宝刀留赠长相忆，当取戈船万户侯。","dynasty":"唐代","title":"别陶副使归南海"}
{"author":"王昌龄","content":"大贤本孤立，有时起丝纶。伯父自天禀，元功载生人。","dynasty":"唐代","title":"上同州使君伯"}
{"author":"王昌龄","content":"沅溪夏晚足凉风，春酒相携就竹丛。莫道弦歌愁远谪，青山明月不曾空。","dynasty":"唐代","tags":"生活","title":"龙标野宴"}
{"author":"王昌龄","content":"金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。","dynasty":"唐代","tags":"秋天，女子，宫怨，生活，组诗","title":"长信秋词五首"}
{"author":"王昌龄","content":"映门淮水绿，留骑主人心。明月随良掾，春潮夜夜深。","dynasty":"唐代","tags":"送别，友情","title":"送郭司仓"}
{"author":"王昌龄","content":"仗剑行千里，微躯感一言。曾为大梁客，不负信陵恩。","dynasty":"唐代","tags":"抒情，答谢","title":"答武陵太守"}
{"author":"王昌龄","content":"西宫夜静百花香，欲卷珠帘春恨长。斜抱云和深见月，朦胧树色隐昭阳。","dynasty":"唐代","tags":"宫怨","title":"西宫春怨"}
{"author":"王昌龄","content":"孤舟微月对枫林，分付鸣筝与客心。岭色千重万重雨，断弦收与泪痕深。","dynasty":"唐代","tags":"写景，音乐","title":"听流人水调子"}
{"author":"王昌龄","content":"秋风夜渡河，吹却雁门桑。遥见胡地猎，鞴马宿严霜。五道分兵去，孤军百战场。功多翻下狱，士卒但心伤。","dynasty":"唐代","tags":"乐府，边塞，战争","title":"塞下曲·秋风夜渡河"}
{"author":"王昌龄","content":"秋在水清山暮蝉，洛阳树色鸣皋烟。送君归去愁不尽，又惜空度凉风天。","dynasty":"唐代","tags":"写景，送别，友情","title":"送狄宗亨"}
{"author":"王昌龄","content":"白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。","dynasty":"唐代","tags":"乐府，怀古，组诗","title":"青楼曲二首"}
{"author":"王昌龄","content":"城南虏已合，一夜几重围。自有金笳引，能沾出塞衣。听临关月苦，清入海风微。三奏高楼晓，胡人掩涕归。","dynasty":"唐代","title":"胡笳曲"}
{"author":"王昌龄","content":"双丝作绠系银瓶，百尺寒泉辘轳上。悬丝一绝不可望，似妾倾心在君掌。人生意气好迁捐，只重狂花不重贤。宴罢调筝奏离鹤，回娇转盼泣君前。君不见，眼前事，岂保须臾心勿异。西山日下雨足稀，侧有浮云无所寄。但愿莫忘前者言，锉骨黄尘亦无愧。行路难，劝君酒，莫辞烦，美酒千钟犹可尽，心中片愧何可论。一闻汉主思故剑，使妾长嗟万古魂。","dynasty":"唐代","title":"行路难"}
{"author":"王昌龄","content":"角鹰初下秋草稀，铁骢抛鞚去如飞。少年猎得平原兔，马后横捎意气归。","dynasty":"唐代","title":"观猎"}
{"author":"王昌龄","content":"芙蓉不及美人妆，水殿风来珠翠香。谁分含啼掩秋扇，空悬明月待君王。","dynasty":"唐代","title":"西宫秋怨"}
{"author":"王昌龄","content":"香帏风动花入楼，高调鸣筝缓夜愁。肠断关山不解说，依依残月下帘钩。","dynasty":"唐代","tags":"伤怀，思念","title":"青楼怨"}
{"author":"王昌龄","content":"莫道秋江离别难，舟船明日是长安。吴姬缓舞留君醉，随意青枫白露寒。","dynasty":"唐代","tags":"送别，友谊，抒情","title":"重别李评事"}
{"author":"王昌龄","content":"水宿烟雨寒，洞庭霜落微。月明移舟去，夜静魂梦归。暗觉海风度，萧萧闻雁飞。","dynasty":"唐代","tags":"秋夜，湖泊","title":"太湖秋夕"}
{"author":"王昌龄","content":"枫林已愁暮，楚水复堪悲。别后冷山月，清猿无断时。","dynasty":"唐代","title":"送张四"}
{"author":"王昌龄","content":"白花原头望京师，黄河水流无尽时。穷秋旷野行人绝，马首东来知是谁。","dynasty":"唐代","tags":"抒情","title":"旅望/出塞行"}
{"author":"王昌龄","content":"月昃鸣珂动，花连绣户春。盘龙玉台镜，唯待画眉人。","dynasty":"唐代","tags":"爱情","title":"朝来曲"}
{"author":"王昌龄","content":"青山远近带皇州，霁景重阳上北楼。雨歇亭皋仙菊润，霜飞天苑御梨秋。茱萸插鬓花宜寿，翡翠横钗舞作愁。谩说陶潜篱下醉，何曾得见此风流。","dynasty":"唐代","title":"九日登高"}
{"author":"王昌龄","content":"荆门不堪别，况乃潇湘秋。何处遥望君，江边明月楼。","dynasty":"唐代","title":"送胡大"}
{"author":"王昌龄","content":"摇曳巴陵洲渚分，清江传语便风闻。山长不见秋城色，日暮蒹葭空水云。","dynasty":"唐代","title":"巴陵送李十二"}
{"author":"王昌龄","content":"楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。","dynasty":"唐代","tags":"送别，写景，抒情","title":"送任五之桂林"}
{"author":"王昌龄","content":"孤桐秘虚鸣，朴素传幽真。仿佛弦指外，遂见初古人。意远风雪苦，时来江山春。高宴未终曲，谁能辨经纶。","dynasty":"唐代","title":"琴"}
{"author":"王昌龄","content":"日暮西北堂，凉风洗修木。著书在南窗，门馆常肃肃。苔草延古意，视听转幽独。或问余所营，刈黍就寒谷。","dynasty":"唐代","title":"秋兴"}
{"author":"王昌龄","content":"江上巍巍万岁楼，不知经历几千秋。年年喜见山长在，日日悲看水独流。猿狖何曾离暮岭，鸬鹚空自泛寒洲。谁堪登望云烟里，向晚茫茫发旅愁。","dynasty":"唐代","title":"万岁楼"}
{"author":"王昌龄","content":"双峰褐衣久，一磬白眉长。谁识野人意，徒看春草芳。","dynasty":"唐代","title":"击磬老人"}
{"author":"王昌龄","content":"清江月色傍林秋，波上荧荧望一舟。鄂渚轻帆须早发，江边明月为君留。","dynasty":"唐代","title":"送窦七"}
{"author":"王昌龄","content":"真无御化来，借有乘化归。如彼双塔内，孰能知是非。愚也骇苍生，圣哉为帝师。当为时世出，不由天地资。万回主此方，平等性无违。今我一礼心，亿劫同不移。肃肃松柏下，诸天来有时。","dynasty":"唐代","title":"香积寺礼拜万回平等二圣僧塔"}
{"author":"王昌龄","content":"仙人骑白鹿，发短耳何长。时余采菖蒲，忽见嵩之阳。稽首求丹经，乃出怀中方。披读了不悟，归来问嵇康。嗟余无道骨，发我入太行。","dynasty":"唐代","title":"就道士问周易参同契"}
{"author":"王昌龄","content":"初日净金闺，先照床前暖。斜光入罗幕，稍稍亲丝管。云发不能梳，杨花更吹满。","dynasty":"唐代","title":"初日"}
{"author":"王昌龄","content":"仆本濩落人，辱当州郡使。量力颇及早，谢归今即已。萧萧若凌虚，衿带顷消靡。车服卒然来，涔阳作游子。郁郁寡开颜，默默独行李。忽逢平生友，一笑方在此。秋清宁风日，楚思浩云水。为语弋林者，冥冥鸿远矣。","dynasty":"唐代","title":"赠宇文中丞（本畅当诗）"}
{"author":"王昌龄","content":"卢谿郡南夜泊舟，夜闻两岸羌戎讴，其时月黑猿啾啾。微雨沾衣令人愁，有一迁客登高楼，不言不寐弹箜篌。弹作蓟门桑叶秋，风沙飒飒青冢头，将军铁骢汗血流。深入匈奴战未休，黄旗一点兵马收，乱杀胡人积如丘。疮病驱来配边州，仍披漠北羔羊裘，颜色饥枯掩面羞。眼眶泪滴深两眸，思还本乡食牦牛，欲语不得指咽喉。或有强壮能咿嚘，意说被他边将雠，五世属藩汉主留。碧毛毡帐河曲游，橐驼五万部落稠，敕赐飞凤金兜鍪。为君百战如过筹，静扫阴山无鸟投，家藏铁券特承优。黄金千斤不称求，九族分离作楚囚，深溪寂寞弦苦幽。草木悲感声飕飗，仆本东山为国忧，明光殿前论九畴。簏读兵书尽冥搜，为君掌上施权谋，洞晓山川无与俦。紫宸诏发远怀柔，摇笔飞霜如夺钩，鬼神不得知其由。怜爱苍生比蚍蜉，朔河屯兵须渐抽，尽遣降来拜御沟。便令海内休戈矛，何用班超定远侯，史臣书之得已不。","dynasty":"唐代","title":"箜篌引"}
{"author":"王昌龄","content":"楼头广陵近，九月在南徐。秋色明海县，寒烟生里闾。夜帆归楚客，昨日度江书。为问易名叟，垂纶不见鱼。","dynasty":"唐代","title":"客广陵"}
{"author":"王昌龄","content":"女萝覆石壁，溪水幽濛胧。紫葛蔓黄花，娟娟寒露中。朝饮花上露，夜卧松下风。云英化为水，光采与我同。日月荡精魄，寥寥天宇空。","dynasty":"唐代","title":"斋心"}
{"author":"王昌龄","content":"南渡洛阳津，西望十二楼。明堂坐天子，月朔朝诸侯。清乐动千门，皇风被九州。庆云从东来，泱漭抱日流。升平贵论道，文墨将何求。有诏征草泽，微臣献谋猷。冠冕如星罗，拜揖曹与周。望尘非吾事，入赋且迟留。幸蒙国士识，因脱负薪裘。今者放歌行，以慰梁父愁。但营数斗禄，奉养毋丰羞。若得金膏遂，飞云亦可俦。","dynasty":"唐代","title":"相和歌辞。放歌行"}
{"author":"王昌龄","content":"桃花四面发，桃叶一枝开。欲暮黄鹂啭，伤心玉镜台。清筝向明月，半夜春风来。","dynasty":"唐代","title":"古意"}
{"author":"王昌龄","content":"留君夜饮对潇湘，从此归舟客梦长。岭上梅花侵雪暗，归时还拂桂花香。","dynasty":"唐代","title":"送高三之桂林"}
{"author":"王昌龄","content":"深林秋水近日空，归棹演漾清阴中。夕浦离觞意何已，草根寒露悲鸣虫。","dynasty":"唐代","title":"送十五舅"}
{"author":"王昌龄","content":"腰镰欲何之，东园刈秋韭。世事不复论，悲歌和樵叟。开门望长川，薄暮见渔者。借问白头翁，垂纶几年也。","dynasty":"唐代","title":"题灞池二首"}
{"author":"王昌龄","content":"钱塘江畔是谁家，江上女儿全胜花。吴王在时不得出，今日公然来浣纱。","dynasty":"唐代","title":"浣纱女"}
{"author":"王昌龄","content":"平明江雾寒，客马江上发。扁舟事洛阳，窅窅含楚月。","dynasty":"唐代","title":"送刘十五之郡"}
{"author":"王昌龄","content":"河上老人坐古槎，合丹只用青莲花。至今八十如四十，口道沧溟是我家。","dynasty":"唐代","title":"河上老人歌（一作河上歌）"}
{"author":"王昌龄","content":"客心仍在楚，江馆复临湘。别意猿鸟外，天寒桂水长。","dynasty":"唐代","title":"送谭八之桂林"}
{"author":"王昌龄","content":"一从恩谴度潇湘，塞北江南万里长。莫道蓟门书信少，雁飞犹得到衡阳。","dynasty":"唐代","title":"寄穆侍御出幽州"}
{"author":"王昌龄","content":"棕榈花满院，苔藓入闲房。彼此名言绝，空中闻异香。","dynasty":"唐代","title":"题僧房"}
{"author":"王昌龄","content":"西陵侠少年，送客短长亭。青槐夹两道，白马如流星。闻道羽书急，单于寇井陉。气高轻赴难，谁顾燕山铭。走马远相寻，西楼下夕阴。结交期一剑，留意赠千金。高阁歌声远，重门柳色深。夜阑须尽饮，莫负百年心。","dynasty":"唐代","title":"少年行二首"}
{"author":"王昌龄","content":"杀气凝不流，风悲日彩寒。浮埃起四远，游子弥不欢。依然宿扶风，沽酒聊自宽。寸心亦未理，长铗谁能弹。主人就我饮，对我还慨叹。便泣数行泪，因歌行路难。十五役边地，三四讨楼兰。连年不解甲，积日无所餐。将军降匈奴，国使没桑乾。去时三十万，独自还长安。不信沙场苦，君看刀箭瘢。乡亲悉零落，冢墓亦摧残。仰攀青松枝，恸绝伤心肝。禽兽悲不去，路旁谁忍看。幸逢休明代，寰宇静波澜。老马思伏枥，长鸣力已殚。少年兴运会，何事发悲端。天子初封禅，贤良刷羽翰。三边悉如此，否泰亦须观。","dynasty":"唐代","tags":"写景，战争，抒情","title":"代扶风主人答"}
{"author":"王昌龄","content":"石溪流已乱，苔径人渐微。日暮东林下，山僧还独归。昔为庐峰意，况与远公违。道性深寂寞，世情多是非。会寻名山去，岂复望清辉。","dynasty":"唐代","title":"送东林廉上人归庐山"}
{"author":"王昌龄","content":"太清闻海鹤，游子引乡眄。声随羽仪远，势与归云便。青桂春再荣，白云暮来变。迁飞在礼仪，岂复泪如霰。","dynasty":"唐代","title":"送刘昚虚归取宏词解"}
{"author":"王昌龄","content":"鸿都有归客，偃卧滋阳村。轩冕无枉顾，清川照我门。空林网夕阳，寒鸟赴荒园。廓落时得意，怀哉莫与言。庭前有孤鹤，欲啄常翩翻。为我衔素书，吊彼颜与原。二君既不朽，所以慰其魂。","dynasty":"唐代","title":"灞上闲居"}
{"author":"王昌龄","content":"奸雄乃得志，遂使群心摇。赤风荡中原，烈火无遗巢。一人计不用，万里空萧条。","dynasty":"唐代","title":"失题"}
{"author":"王昌龄","content":"握中铜匕首，粉锉楚山铁。义士频报雠，杀人不曾缺。可悲燕丹事，终被狼虎灭。一举无两全，荆轲遂为血。诚知匹夫勇，何取万人杰。无道吞诸侯，坐见九州裂。","dynasty":"唐代","title":"杂兴"}
{"author":"王昌龄","content":"吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。越女作桂舟，还将桂为楫。湖上水渺漫，清江初可涉。摘取芙蓉花，莫摘芙蓉叶。将归问夫婿，颜色何如妾。","dynasty":"唐代","title":"相和歌辞。采莲曲三首"}
{"author":"王昌龄","content":"黄河渡头归问津，离家几日茱萸新。漫道闺中飞破镜，犹看陌上别行人。","dynasty":"唐代","title":"送裴图南"}
{"author":"王昌龄","content":"武陵溪口驻扁舟，溪水随君向北流。行到荆门上三峡，莫将孤月对猿愁。","dynasty":"唐代","title":"卢溪主人"}
{"author":"王昌龄","content":"远别舟中蒋山暮，君行举首燕城路。蓟门秋月隐黄云，期向金陵醉江树。","dynasty":"唐代","title":"送朱越"}
{"author":"王昌龄","content":"寒江绿水楚云深，莫道离忧迁远心。晓夕双帆归鄂渚，愁将孤月梦中寻。","dynasty":"唐代","title":"送人归江夏"}
{"author":"王昌龄","content":"故园今在灞陵西，江畔逢君醉不迷。小弟邻庄尚渔猎，一封书寄数行啼。","dynasty":"唐代","title":"别李浦之京"}
{"author":"王昌龄","content":"青骢一匹昆仑牵，奏上大王不取钱。直为猛风波滚骤，莫怪昌龄不下船。","dynasty":"唐代","title":"上马当山神"}
{"author":"王昌龄","content":"秦时明月汉时关，万里长征人未还。但使龙城飞将在，不教胡马度阴山。","dynasty":"唐代","title":"出塞"}
{"author":"王昌龄","content":"正字芸香阁，经过宛如昨。幽人竹桑园，归卧寂无喧。高鸟能择木，羝羊漫触藩。物情今已见，从此欲无言。[一作孟浩然诗]","dynasty":"唐代","title":"寄是正字"}
{"author":"王昌龄","content":"青鸾飞入合欢宫，紫凤衔花出禁中。可怜今夜千门里，银汉星回一道通。","dynasty":"唐代","title":"萧驸马宅花烛"}
{"author":"王昌龄","content":"南浦逢君岭外还，沅溪更远洞庭山。尧时恩泽如春雨，梦里相逢同入关。","dynasty":"唐代","title":"西江寄越弟"}
{"author":"王昌龄","content":"别馆萧条风雨寒，扁舟月色渡江看。酒酣不识关西道，却望春江云尚残。","dynasty":"唐代","title":"别辛渐"}
{"author":"王昌龄","content":"冬夜伤离在五溪，青鱼雪落鲙橙齑。武冈前路看斜月，片片舟中云向西。","dynasty":"唐代","title":"送程六"}
{"author":"王昌龄","content":"长亭驻马未能前，井邑苍茫含暮烟。醉别何须更惆怅，回头不语但垂鞭。","dynasty":"唐代","title":"留别郭八"}
{"author":"王昌龄","content":"沅江流水到辰阳，溪口逢君驿路长。远谪谁知望雷雨，明年春水共还乡。","dynasty":"唐代","title":"送吴十九往沅陵"}
{"author":"王昌龄","content":"土德三元正，尧心万国同。汾阴备冬礼，长乐应和风。赐庆垂天泽，流欢旧渚宫。楼台生海上，箫鼓出天中。雾晓筵初接，宵长曲未终。雨随青幕合，月照舞罗空。玉陛分朝列，文章发圣聪。愚臣忝书赋，歌咏颂丝桐。","dynasty":"唐代","title":"夏月花萼楼酺宴应制"}
{"author":"王昌龄","content":"怀禄贵心赏，东流山水长。官移会稽郡，地迩上虞乡。缓带屏纷杂，渔舟临讼堂。逶迤回溪趣，猿啸飞鸟行。万室霁朝雨，千峰迎夕阳。辉辉远洲映，暧暧澄湖光。白发有高士，青春期上皇。应须枉车歇，为我访荷裳。","dynasty":"唐代","title":"送欧阳会稽之任"}
{"author":"翁方钢","content":"匡庐界黄龙，渐入遂闳深。平畴郁修广，初日荡云岑。暑退风稍寒，空濛延远襟。谁言匡庐近，正藉群峰阴。悠然南山目，缅彼太古心。片石柴桑字，徒杠粟里寻。归来馆何处？醉石迹未沉。北窗松风意，岁月去　　。岩幽虎心善，远吹来杏林。但坐掏石泉，溪回鸣玉琴。","dynasty":"未知","title":"隘口"}
{"author":"魏兼恕","content":"河曲今无战，王师每务农。选才当重委，足食乃深功。草色孤城外，云阴绝漠中。萧关休叹别，归望在乘骢。","dynasty":"唐代","title":"送张兵曹赴营田"}
{"author":"蔡沈","content":"试将风月共君哦，识处应须出旧科。吟咏性情当自得，敷张华藻第差讹。入神致用何思虑，告往知来谩切蹉。欲达古诗三百义，一言而蔽不须多。","dynasty":"宋代","title":"次刘子融言诗之韵"}
{"author":"蔡沈","content":"江西多秀士，卓跞相后先。其中最翘楚，无出黄陈前。森然插天干，琢削草舍椽。羌童扣金石，越女调管弦。非无要妙音，难与韶濩传。王风惜云远，屈宋美独专。沉浓玄晖诗，典雅渊明篇。少陵备众体，太白真谪仙。微情寄风月，肺腑皆天然。自从句中眼，一字千金钱。于今百馀载，诵说如河悬。人惟屋下屋，何以千万间。正声日微茫，寂感空无边。","dynasty":"宋代","title":"读江西诗呈游光化料院"}
{"author":"蔡沈","content":"噫吁嚱，噫嚱一曲难为听，桑麻垅亩今荆榛。子规夜诉仓庚鸣，时至气化能无声。高皇神武百世业，安汉小子为凭陵。九十六万目可掩，奈何从臾皆群臣。臣乎臣乎胡乃尔，富汝贵汝庸何生。炎精白昼欲晦蚀，日角眉目尤精神。古来权柄不早去，止为鱼肉涂生灵。生灵涂炭自兹始，古往今来只如此。重华一去何时还，志士幽人泪如雨。","dynasty":"宋代","title":"读王莽传寄廖判府"}
{"author":"蔡沈","content":"古人不可见，末习徒纷然。精微固难知，论议胡尔偏。郢曲听者谁，巴唱和乃千。世道既若兹，淳风何当还。矫矫且自强，天运终来旋。","dynasty":"宋代","title":"古意二首"}
{"author":"蔡沈","content":"种木必培根，清流必澄源。根源得其理，流末乃可言。圣贤本始务，条达盖自然。时俗枝委求，持操空尔烦。存存此成性，道义斯其门。","dynasty":"宋代","title":"古意二首"}
{"author":"蔡沈","content":"幽雅从君志，驱驰愧我人。无忘岁时旧，因得笑言亲。心赏知非故，诗成语自新。一川风景会，樽酒且频频。","dynasty":"宋代","title":"归自城中承介卿宠顾惠诗次韵"}
{"author":"蔡沈","content":"怀人复怀人，怀忧不能写。沧浪有舟楫，使欲从东下。春寒雨淋淋，舟楫不可寻。临流一惆怅，直下万里深。","dynasty":"宋代","title":"和伯氏怀人韵"}
{"author":"蔡沈","content":"信笔题诗学行馀，功名聊且付樵渔。心闲独玩三秋干，足健时看数亩蔬。渺渺橘园联草阁，疏疏竹径傍田庐。是间日有无穷趣，月淡风清静读书。","dynasty":"宋代","title":"和伯氏用介卿韵惠诗二首"}
{"author":"蔡沈","content":"悄悄园林世味长，碧云疏散暮天光。且宽礼乐兴江左，厌听干戈暗洛阳。梨叶尽时无伏暑，竹阴深处有馀凉。从容领会精微旨，何用区区底事忙。","dynasty":"宋代","title":"和伯氏用介卿韵惠诗二首"}
{"author":"蔡沈","content":"生来井井义谁穷，阳自初来位五中。若信此间方寸地，能安而虑即成功。","dynasty":"宋代","title":"和陈子公井斋韵"}
{"author":"蔡沈","content":"六曲溪头处士家，年年篱落万枝花。怪来驿使无消息，却报烟村一树斜。","dynasty":"宋代","title":"和介卿唐石道中早梅"}
{"author":"蔡沈","content":"篱落当岁暮，春至无人知。鸾鹤倏尔集，蜂蝶还先期。月落步疏影，空明见幽姿。香气谁与达，赖有清风吹。","dynasty":"宋代","title":"和吴伯纶早梅"}
{"author":"蔡沈","content":"一树芳菲露短墙，彩霞千缕带斜阳。东君赋予知何意，剩与胭脂使嗇香。","dynasty":"宋代","title":"红梅"}
{"author":"蔡沈","content":"南陆昼日永，北窗风气清。端居玩时物，园林绿阴成。新竹梢已繁，修梧叶初荣。翩翩有幽禽，睍睆发清声。岂无樽酒欢，抚景难自倾。亲朋天一端，别我岁倏更。衷丹寄秋毫，香煤染霜藤。耿耿叹离群，拳拳怀友人。珍重万金抵，契阔千恨平。欲题尺书报，恻怆若为情。","dynasty":"宋代","title":"寄赠江宁刘明府"}
{"author":"蔡沈","content":"静寻啄木藏身处，闲看游丝到地时。","dynasty":"宋代","title":"句"}
{"author":"蔡沈","content":"游鱼顾影惊寒月，宿鹭迷群下夕阳。","dynasty":"宋代","title":"句"}
{"author":"蔡沈","content":"积雨添泉脉，寒来送两山。南风北窗下，午梦听潺湲。","dynasty":"宋代","title":"绝句"}
{"author":"蔡沈","content":"造物无穷巧，寒芳品更殊。花腴真类假，枝瘦嬾犹枯。帝子明黄表，宫人隐绛襦。若论风韵别，桃李亦为奴。","dynasty":"宋代","title":"蜡梅"}
{"author":"蔡沈","content":"畏暑懒出户，息心聊罢诗。诸公旧有作，其意已无遗。岭表经行处，贤阙扣见时。悠然皆往事，勉务日新期。","dynasty":"宋代","title":"刘子野携诸名公诗轴见过为书其后"}
{"author":"蔡沈","content":"谁把霜毫归庾岭，王孙去后久寥寥。长时月夜横疏影，镇日春风上素绡。可笑儿童寻剪摘，如知蜂蝶亦邀招。人心造物无穷巧，顷刻功成永不摇。","dynasty":"宋代","title":"马司户所作墨梅并示佳作因次韵"}
{"author":"蔡沈","content":"巍城十八里，雄壮称洪都。北郭势迤逦，南浦形萦纡。连亘控西江，囊括尽东湖。灌侯遗故址，李相规旧模。改筑龙沙堤，三方第如初。得非雕残后，民力不足欤。得非府库竭，费用不给欤。当时庙堂上，不主公议欤。我来客城闉，感慨成欷吁。今古如一辙，有才能远图。","dynasty":"宋代","title":"南昌城"}
{"author":"蔡沈","content":"作书与蜀客，止为求知音。不料缘素丝，却与多黄金。今情既已异，古意何由寻。一笑陶靖节，雅趣无弦琴。","dynasty":"宋代","title":"偶题"}
{"author":"蔡沈","content":"暮年无杂虑，何事更关情。入市非求利，居山岂为名。诚存心自逸，足健步常轻。却是行游处，春风日日生。","dynasty":"宋代","title":"偶题三首"}
{"author":"蔡沈","content":"寂寞园林迥，栖迟念虑宽。雨声连砌响，风色入帘寒。义理无新得，交游少旧懽。梅花自畴昔，岁晚独相看。","dynasty":"宋代","title":"偶题三首"}
{"author":"蔡沈","content":"日日门前路，春风与物期。早梅纷白雪，垂柳散青丝。把酒怀情久，吟诗遣兴迟。闲来复闲往，携策谩逶迤。","dynasty":"宋代","title":"偶题三首"}
{"author":"蔡沈","content":"才既非时用，性本爱岑寂。决策西山游，幽隐遂成癖。春风百花红，秋月千嶂碧。烟霞结绸缪，猿鸟自畴昔。乘间抚深旷，喷薄轰铁笛。笑挹天柱峰，高寒几千尺。","dynasty":"宋代","title":"山中"}
{"author":"蔡沈","content":"寺古苍松老，僧高俗客希。我来游竟日，不用笋舆归。","dynasty":"宋代","title":"双林壁间有人写董仲达希字韵诗和者纷纷因用"}
{"author":"蔡沈","content":"人生辛苦惟别离，况复心相知。辛酸话别语不出，相看执手徒依依。问君西游何归期，长途巉岩不可思。春霜日暮山谷里，寒风凛凛吹人衣。中林哑哑乌欲栖，猿猱虎豹夹路啼。路傍古屋掩柴扉，空房独宿生新悲。家山昨夜春始至，桃花初破梅花飞。自非丈夫刚自许，谁不去住生狐疑。惟君与我同此志，西湘东越频驱驰。番阳浩荡六百里，南昌风物雄江西。西山中峙高崔嵬，滕王杰阁横江开。五更东望红浴日，鱼龙蛟蜃惊相积。阳门青松青可挹，剑池清水清可吸。真人鹤岭遗金丹，中峰苍莽风常寒。游人西游止此地，眼明足健应忘还。闽山岂足展羽翮，湖光望极天地宽。鲲鹏变化知有托，归来长铗宁须弹。","dynasty":"宋代","title":"送江端伯之隆兴"}
{"author":"蔡沈","content":"本有瓜葛旧，况乃桑梓情。浮云无定姿，飘泊湖溪滨。春晴百花发，忍对江头别。垂杨弄柔丝，含愁不能折。湖溪故人心，寒潭照秋月。一别经十年，俯仰伤契阔。为言山中友，青阳半华发。","dynasty":"宋代","title":"送连惟馨之小湖兼简程节推"}
{"author":"蔡沈","content":"幽人欲往西岩巅，临风送目心悠然。芒鞋竹杖风月冷，千山万壑开晴烟。人生适意多掣肘，穷欲入山山不受。严光终老钓台春，李白谩醉长安酒。殷勤为我语山灵，白头管取相看守。","dynasty":"宋代","title":"送王禹玉游西岩"}
{"author":"蔡沈","content":"时人欲作圣贤归，反己由来自不欺。谈话每虞无十步，持循长恐有虚辞。砼砼固不为兹必，踽踽宁求可善斯。吃紧此心常自在，一诚之外靡馀师。","dynasty":"宋代","title":"题范伯诗顾斋"}
{"author":"蔡沈","content":"考亭云谷孰居先，名世悠然得正传。穷理致知须主敬，存心养性道齐贤。凌云端拟陈三策，魂梦那知隔九泉。后世表章尊所学，四书功足继朱宣。","dynasty":"宋代","title":"挽刘文安公"}
{"author":"蔡沈","content":"余昔隐屏东，扁舟夹双龙。浩歌碧云间，万壑生清风。群仙幔亭宴，玉女双鬓蓬。夕景落寒岩，照耀金芙蓉。","dynasty":"宋代","title":"武夷山中四首"}
{"author":"蔡沈","content":"余昔隐屏西，乘闲卧幽栖。岩花雪端发，野鸟林际啼。仙掌神所刓，石崖天与齐。月华结清梦，啁哳闻金鸡。","dynasty":"宋代","title":"武夷山中四首"}
{"author":"蔡沈","content":"余昔隐屏南，春风驻征骖。开门傍水面，结屋依山岚。千崖互纡郁，万象中浑涵。居然岁月深，寒花露毵毵。","dynasty":"宋代","title":"武夷山中四首"}
{"author":"蔡沈","content":"余昔隐屏北，飘然度岩侧。谁知神仙居，自与尘世隔。瑶草霜更青，琪花雪仍白。横玉叫寒云，万里天一色。","dynasty":"宋代","title":"武夷山中四首"}
{"author":"蔡沈","content":"武夷群岫高崔嵬，隐屏直耸天中开。千寻拔地出圭壁，屼屼万古封苍苔。烟霞舍卷朝夕异，日月昼夜东西回。寒流诘曲抱岩足，水清沙碧直蓬莱。紫京真人玉为杯，琼浆初发葡萄醅。醉来披云卧松月，松花点点飘香雪。哀猿绝壁声更长，惆怅怀人逮明发。","dynasty":"宋代","title":"武夷自咏"}
{"author":"蔡沈","content":"岁事已无几，相过常少宾。扣门来剥啄，握手见情亲。月窟文章客，花岩老病身。从兹襟义合，有约待新春。","dynasty":"宋代","title":"谢人惠诗"}
{"author":"蔡沈","content":"楚国当年滥政刑，子胥何事亦鞭平。当时若有权轻重，止合终身去郢城。","dynasty":"宋代","title":"胥村"}
{"author":"蔡沈","content":"夜读苏州诗，襟怀尽冰雪。飘飘关塞云，微微河汉月。秋兰南窗前，清香静中发。怀我千载心，岁晚更幽绝。","dynasty":"宋代","title":"夜读苏州诗"}
{"author":"蔡沈","content":"四曲游人欸乃歌，旧矶千古老渔蓑。题诗岩下人来往，春雨年年长绿莎。","dynasty":"宋代","title":"咏武夷"}
{"author":"蔡沈","content":"紫荆相依倚，绿绦自蒙密。秋兰涧中花，山果路边实。沿岗引霜藤，临流坐寒石。日暮阴崖开，云收远山出。疏篱尚存菊，荒庭旧垂橘。丝桐想虚堂，简策居静室。俯仰今几时，漫然已陈迹。摩挲苍苔痕，屐齿不可识。","dynasty":"宋代","title":"咏西山"}
{"author":"蔡沈","content":"我来灵岩游，坐石披蒙葺。悠然忘世纷，便欲脱屣从。外峻悬绝磴，中宽峙高峰。精庐三数间，岁久苍苔封。寒藤结暝色，秋花敛愁客。哀猿发清声，月影山重重。扁舟暮江下，疏林闻夜钟。","dynasty":"宋代","title":"游灵岩分韵得从字"}
{"author":"蔡沈","content":"人心具天德，气禀有昏明。学以致其知，善恶义乃陈。恶既在必去，善即在持循。知之虽曰至，行之贵乎诚。念虑或未实，覆护寻亦生。遂令负初心，怛焉愧于人。君子必谨独，暗室十目瞋。毫厘不苟徇，隐微常战兢。好恶慊于己，择言无在身。由中以达外，万善皆精纯。大书毋自欺，高斋扁新名。居常目在是，以况汤盘铭。","dynasty":"宋代","title":"玉堂真丈索毋自欺斋诗"}
{"author":"蔡沈","content":"秋风日日吹芳草，山北山南迹如扫。江梅一夜暗将春，疏影横斜水边道。道逢驿使江南归，袖中袖出天香老。英姿独步霜雪中，清癯只为风流早。","dynasty":"宋代","title":"早梅寄周纯臣"}
{"author":"蔡沈","content":"勿谓参也鲁，孔门最少年。能于一唯间，顿悟冠三千。","dynasty":"宋代","title":"曾景山犹子觅诗"}
{"author":"蔡沈","content":"嵯峨远游冠，过我田里居。手谈达要妙，心计有卷舒。把握杀活机，操持开阖枢。总总如乱兵，纷纷若奔车。观者皆怵惕，敌人更揶揄。一着起疲废，万口惊諠呼。巧思自神授，智慧非常拘。又闻风鉴精，许与且不渝。群公赠诗文，称述良匪虚。自昔少兼能，今挟二术俱。奕秋与许负，世异同一躯。惜哉惟艺名，问学当何如。","dynasty":"宋代","title":"赠棋士兼相"}
{"author":"蔡沈","content":"公子方年少，丝桐长有名。曲虽仍旧谱，指要发新声。涧落泉初响，风清月正明。起予千古意，怆恻不胜情。","dynasty":"宋代","title":"赠琴士刘伯华"}
{"author":"蔡沈","content":"胶漆本无意，丝桐非有情。因缘醉翁指，发此无穷声。萧萧秋风引，落叶渭水清。喧喧阳春歌，花明锦江城。离鸾月徘徊，别鹤云杳冥。清泠洒毛发，震荡惊雷霆。曲度神莫测，调高妙难名。时方多艰虞，掩耳谁为听。无为恩怨儿女语，疆场勇士轩昂行。","dynasty":"宋代","title":"赠琴士翁明远"}
{"author":"蔡沈","content":"谈命谁称妙莫穷，圆机端的与天通。试看今日飞腾者，多在当年计与中。","dynasty":"宋代","title":"赠谈命余圆机"}
{"author":"蔡沈","content":"里闬皆华族，云山独草庐。非求龙虎鼎，爰傍圣贤居。石耸千寻直，溪涵万顷虚。文公精爽在，风月夜何如。","dynasty":"宋代","title":"赠武夷熊圣功隐士"}
{"author":"蔡沈","content":"才叔传神笔更奇，一分为二两无疑。心追造物无穷巧，后代能名今可知。","dynasty":"宋代","title":"张才叔屡作文公先生像如其生焉亦托名不朽矣"}
{"author":"蔡沈","content":"紫阳遗像壁间开，谁写当年道义怀。从此春风百千亿，化身皆自笔端来。","dynasty":"宋代","title":"张才叔屡作文公先生像如其生焉亦托名不朽矣"}
{"author":"蔡沈","content":"世事多颠倒，惟仁实可依。几多豪富贵，少不草莱归。孺子宅犹在，令公园已非。踌躇不能去，端恐寸心违。","dynasty":"宋代","title":"自咏"}
{"author":"蔡沈","content":"才叔传神笔更奇，一分为二两无疑。心追造物无穷巧，后代能名今可知。","dynasty":"宋代","title":"张才叔屡作文公先生像如其生焉亦托名不朽矣二首其一"}
{"author":"陈朝龙","content":"盖代豪华别业存，梅花百树自成村。春光漏泄枝三两，破费寻诗一扣门。","dynasty":"清代","title":"潜园探梅其一"}
{"author":"高塞","content":"雨霁空山夕，寻幽入杳冥。云封千涧白，露濯万峰青。飞鸟依檐宿，流泉伏枕听。朦胧空翠里，孤月自亭亭。","dynasty":"清代","title":"宿香严寺绝顶"}
{"author":"高塞","content":"圣朝存象法，古寺复闻钟。花引山门路，云封野殿松。高斋谈静理，远屿淡秋容。日暮还携杖，月明林外峰。","dynasty":"清代","title":"宿向阳寺"}
{"author":"高塞","content":"万仞盘危磴，千峰此独尊。山光澄宿雾，海色上朝暾。野殿松杉古，残碑岁月存。悠然云外想，何必问花源。","dynasty":"清代","title":"大安寺"}
{"author":"高塞","content":"碧天如水夜初凉，三五蟾光满帝乡。何处笙歌侵晓漏，几家砧杵急秋霜。仙台深闭金茎露，月殿高悬桂子香。独抱幽怀浑不寐，西风雁唳到虚堂。","dynasty":"清代","title":"丙午中秋"}
{"author":"高塞","content":"春雨湿归鞅，行色藉以沐。落日投蓟门，遂寄禅宫宿。谁为初地功，高楼倚空筑。梯云历层楹，聊纵千里目。回飙递晓钟，薄雾笼寒竹。芳草丽郊原，新林变川陆。岂意路道人，复此慰幽独。临风思近睽，倚槛恣遥瞩。渤海杳漭沆，盘山互纡曲。安期驻秦銮，广成降帝屋。圣哲既已往，陈迹遗岩谷。空同与沧溟，烟波恒断续。","dynasty":"清代","title":"戊申春日行次蓟门登独乐寺阁"}
{"author":"颜荛","content":"言自云山访我来，每闻奇秘觉叨陪。吾师不饮人间酒，应待流霞即举杯。","dynasty":"唐代","title":"戏张道人不饮酒"}
{"author":"颜荛","content":"爽籁尽成鸣凤曲，游人多是弄珠仙。（见《方舆胜览》）","dynasty":"唐代","title":"句"}
{"author":"吴镒","content":"澄彻北湖水，圆镜莹青铜。客槎星汉天上，隐隐暗朝通。六月浮云落日，十顷增冰积雪，胜绝与谁同。罗袜步新月，翠袖倚凉风。子韩子，叫虞帝，傲祝融。御风凌雾来去，邂逅此从容。欲问骑驎何处，试举叉鱼故事，惊起碧潭龙。乞我飞霞佩，从子广寒宫。","dynasty":"宋代","title":"水调歌头（柳州北湖）"}
{"author":"吴镒","content":"澄彻北湖水，圆镜莹青铜。客槎星汉天上，隐隐暗朝通。六月浮云落日，十顷增冰积雪，胜绝与谁同。罗袜步新月，翠袖倚凉风。子韩子，叫虞帝，傲祝融。御风凌雾来去，邂逅此从容。欲问骑驎何处，试举叉鱼故事，惊起碧潭龙。乞我飞霞佩，从子广寒宫。","dynasty":"宋代","title":"水调歌头·澄彻北湖水"}
{"author":"吴镒","content":"三楚上游地，五岭翠眉横。杜诗韩笔难尽，身到眼增明。最好流泉百道，нн绕城萦市，唯见洛阳城。化鹤三千岁，橘井尚凄清。阆风客，紫贝阙，白玉京。不堪天上官府，时此驻霓旌。岁晚朔云边雪，压尽蛮烟瘴雨，过雁落寒汀。况有如泉酒，细与故人倾。","dynasty":"宋代","title":"水调歌头·三楚上游地"}
{"author":"吴镒","content":"浮丘仙袂风中挹，子晋吹笙月下闻。翠盖霓裳君过我，尻舆神马我从君。","dynasty":"宋代","title":"崇仙观"}
{"author":"吴镒","content":"人生尘土不可耐，天上高寒定自嘉。但约麻姑擘麟脯，莫寻句漏问丹砂。","dynasty":"宋代","title":"崇仙观"}
{"author":"吴镒","content":"十里香山寺，三年到几回。不嫌送客远，端是爱山来。老木生僧住，閒云为我开。归鞍意未足，城鼓莫相催。","dynasty":"宋代","title":"送客香山寺"}
{"author":"吴镒","content":"夏夜深如秋气清，梦回风露湿桃笙。惭忻月色分山色，所恨蛙声乱水声。","dynasty":"宋代","title":"野石岩"}
{"author":"吴镒","content":"八十郎君类若翁，一门两世寿吾宗。晴空矫矫归来鹤，冬岭槃晚秀松。重见堂悬宗老牓，大胜身袭列封侯。宦游良苦端居乐，小弟输兄冰雪容。","dynasty":"宋代","title":"宗老堂"}
{"author":"吴镒","content":"澄彻北湖水，圆镜莹青铜。客槎星汉天上，隐隐暗朝通。六月浮云落日，十顷增冰积雪，胜绝与谁同。罗袜步新月，翠袖倚凉风。子韩子，叫虞帝，傲祝融。御风凌雾来去，邂逅此从容。欲问骑驎何处，试举叉鱼故事，惊起碧潭龙。乞我飞霞佩，从子广寒宫。","dynasty":"宋代","title":"水调歌头其一柳州北湖"}
{"author":"赵文","content":"冰肌玉骨淡裳衣。素云翠枝。一生不晓摘仙诗。雪香应自知。微雨後，禁烟时，洗妆君莫迟。东风不解惜妍姿。吹成蝴蝶飞。","dynasty":"宋代","title":"阮郎归（梨花）"}
{"author":"赵文","content":"舞红一架欲生衣。残英辞旧枝。雨声自唱惜春词。行人应未知。新火后，薄罗时。君归何太迟。镜中失却少年姿。年随花共飞。","dynasty":"宋代","title":"阮郎归"}
{"author":"赵文","content":"绿秧平，烟树远，村燕声喧，凫雁归来晚。自倚阑干舒困眼。一架葡萄，青得池塘满。饮先愁，吟又懒。几许闲情，百计难消遣。客路不如归梦短。何况啼鹃，怎不教肠断。","dynasty":"宋代","title":"苏幕遮（春情）"}
{"author":"赵文","content":"白玉磋成，香罗捻就，为谁特地团团。羡司花神女，有此清闲。疑是弓靴蹴鞠，刚一踢、误挂花间。方信道，酴醿失色，玉蕊无颜。凭阑。几回淡月，怪天上冰轮，移下尘寰。奈堪同玉手，难插云鬟。人道转官球也，春去也，欲转何官。聊寄与、诗人案头，冰雪相看。","dynasty":"宋代","title":"凤凰台上忆吹箫（转官球）"}
{"author":"赵文","content":"梅花新霁後。正锦样华堂，一时装就。洞房花烛深深处，慢转铜壶银漏。新妆未了。奈浩荡、春心相候。香篆里、簇簇笙歌。微寒半侵罗袖。侵晨浅捧兰汤，问堂上萱花，夜来安否。功名漫斗。漫赢得、万里相思清瘦。蓝袍俊秀。便胜却、登科龙首。春画永，帘幕重重，箫声缓奏。","dynasty":"宋代","title":"玉烛新"}
{"author":"赵文","content":"绣帘深，刘郎一笑，风流胜前度。戟香门户。还别有祥云，檐外飞舞。洞底烛下应低语。晨妆须带曙。待献了、堂前罗袜，双双交祝付。从桃与杨枝，如今便、合逊梅花为主。行乐处。西溪上、柳汀花屿。封侯事、看人漫苦。谁能向、黄河风雪路。且对取、锦屏金幕，双蛾新样妩。","dynasty":"宋代","title":"花犯（贺後溪刘再娶）"}
{"author":"赵文","content":"风雨山城，天意欲雪，梅花照影清峭。彩燕飞春，祥麟绂旦，当日文星高照。天地无情，向十载、风埃吹老。盖世科名，经邦事业，白衣苍狗。不是贪名求分表。漫猎较、逢场一笑。野外朝仪，城中马队，且暂淹才调。为斯文争一脉，斯文在、乾坤未了，烂醉金尊，夜何其，东方渐晓。","dynasty":"宋代","title":"氐州第一（寿刘府教）"}
{"author":"赵文","content":"初荷一番沃雨，锦云红尚卷。隘华屋、赋客吟仙，候望南极天远。还报道、飘然紫气，山奇水胜都行偏。却归来领客，水晶庭院开宴。窗户青红，正似京洛，按笙歌一片。似别有、金屋佳人，桃根桃叶清婉。倚薰风、虬须正绿，人似玉手挼纨扇。算风流，只有蓬瀛，画图曾见。谁知老子，正自萧然，於此兴颇浅。只拟问、金砂玉蕊，兔髓乌肝，偃月炉中，七还九转。今来古往，悠悠史传，神仙本是英雄做、笑英雄、到此多留恋。看看破晓耕龙，跨海骑鲸，千年依旧庙脸。便教乞与，万里封侯，奈朔风如箭。又何似、广山一任，种竹栽花，棋局思量，墨池挥染。天还记得，生贤初意，乾坤正要人撑拄，便公能安隐天宁肯。待看佐汉功成，伴赤松游，恁时未晚。","dynasty":"宋代","title":"莺啼序（寿胡存齐）"}
{"author":"赵文","content":"春小小，和气满仙家。喜渐近春华。彩衣明媚人如玉，金杯潋滟酒成霞。寿诗翁，翁饮少，更添些。便万里传宣谁不羡。便万里封侯谁不愿。适意处，退为佳。田园尽可渊明栗，弓刀何似邵平瓜。但年年，清浅水，看梅花。","dynasty":"宋代","title":"最高楼（寿刘介叔）"}
{"author":"赵文","content":"如此中山如此酒，何须更觅蓬瀛。江湖历□记平生。诗囊都束起，只好说丹经。家事付他儿辈，功名留待诸孙。维摩法喜鬓青青。日长深院里，时听读书声。","dynasty":"宋代","title":"临江仙（寿此山，有酒名如此堂）"}
{"author":"赵文","content":"吾观天地间，一一皆是画与诗。渝川有二罗，画得天地之英奇。大罗诗名撼湖海，小罗天机勃郁不得已而水墨之。摇毫造化已破碎，洒墨元气为淋漓。嗟余老眼得一见，以手扪摸心然疑。问君自古画有几，君今此画师者谁。君言我以眼为手，天地万物皆吾师。吾能得其意与理，貌取色相特其皮。画成正未知似否，人人有眼谁可欺。譬之禅宗要透脱，恋恋祖佛宁非痴。作诗点出未来眼，一扫徐熙与郭熙。","dynasty":"宋代","title":"罗稚川善画作此赠之"}
{"author":"赵文","content":"今年麦熟亦可喜，紫石霏霏落钟乳。我从田家惯饼饵，梦想风味今未已。箬叶浮浮卷牛舌，甆瓯泛泛割龙耳。一丸萝卜吾岂无，悲歌不怕红娘子。诗成不满贵公笑，书生岂识饼十字。","dynasty":"宋代","title":"麦熟"}
{"author":"赵文","content":"采采陌上桑，采之不盈筐。云何不盈筐，欢子在中肠。车马从何来，云是大国王。呼妾欲共载，恐惕涕沾裳。君民分固严，敢乱夫妇网。有罪姜当诛，宁当荐匡床。夫君即我天，岂必侍中郎。再拜前致词，蚕饥采桑忙。王其早还宫，宫中多艳妆。","dynasty":"宋代","title":"陌上桑"}
{"author":"赵文","content":"梦跨海风出埃{左去右盍}，万顷琼瑶双履踏。四无畔岸水连天，两碗琉璃自相合。当时我外更无人，仙圣往来班杂沓。恍然梦觉失清游，正似明珠埋蚌蛤。十年对月心自拜，江南沙土老额塌。羡君持月海天淳，万里乾坤云一匝。乘槎径到斗牛间，细语星辰相问答。知君此行有奇遇，直挟星书扣阊阖。群仙若问青山人，白发秋深坐萧飒。","dynasty":"宋代","title":"彭海月北游"}
{"author":"赵文","content":"前有一尊酒，有酒即无愁。吾评仪狄功，端与神禹侔。微禹吾其鱼，微狄吾其囚。人生十九不如意，一醉之外安所求。古来何国非亡社，古来何人不荒丘。沉思痛至骨，赖尔可销忧。尊中有酒，无酒乃休。饮多作病，酒不可雠。","dynasty":"宋代","title":"前有一尊酒"}
{"author":"赵文","content":"五日伉俪情，五年离别肠。归舍不数武，少忍庸何伤。如何甘旨费，乃作犯礼偿。桑者不有躬，何以奉高堂。秽行诚已丑，宁复可同床。濯之清泠渊，死之留芬芳。念姑讵忍别，引决涕沾裳。寄言后来者，好事怀金郎。","dynasty":"宋代","title":"秋胡行"}
{"author":"赵文","content":"四更欲尽草露湿，万籁不鸣山月闲。往往虎蹄留道上，时时人语出林间。","dynasty":"宋代","title":"秋夜与空舟弄泉于北溪之上赋是诗"}
{"author":"赵文","content":"秋雨沉沉酒醒迟，小窗灯火对唐诗。是谁隔屋鸣弦管，恰似吴山梦觉时。","dynasty":"宋代","title":"秋雨"}
{"author":"赵文","content":"去者日以疏，留者日以老。沉忧能伤人，玄发坐成皓。人生固应尔，要亦何太早。携持玉雪姿，故敢弃远道。苍天行悠悠，白日照杲杲。安得以妾肠，化作君墓草。","dynasty":"宋代","title":"去者日以疏"}
{"author":"赵文","content":"门外萧疏竹数行，小池聊可浴沧浪。木床留向竹阴下，儿踏田归话晚凉。","dynasty":"宋代","title":"榕村田家"}
{"author":"赵文","content":"上岭或如兴，下岭复如拜。是程多泥涂，拄杖端足赖。脱屦去泥淖，停车观水械。偶然得一笑，更以苦为快。田水终夜鸣，江浪怒澎湃。听之不能睡，摩足了诗债。","dynasty":"宋代","title":"入分宜界"}
{"author":"赵文","content":"梅花瘦而贞，霜磨雪折骨愈奇。山礬清而野，桃李场中不肯移。梅也似伯夷，礬也似叔齐。水仙大似孤竹之中子，不瘦不野含仙姿。人生但愿水仙福，梅兄礬弟真难为。","dynasty":"宋代","title":"三香图"}
{"author":"赵文","content":"昨日相扶尚自存，今朝痛哭奠清尊。如何一夜音容隔，便有纷纷说梦魂。","dynasty":"宋代","title":"伤逝三首"}
{"author":"赵文","content":"老人不哭自销魂，况复长号病眼昏。终日哭声那可听，一声声有一般言。","dynasty":"宋代","title":"伤逝三首"}
{"author":"赵文","content":"老去真无泪可挥，断肠三十八年非。忍看乳者携孙揖，怕见亲情别柩归。","dynasty":"宋代","title":"伤逝三首"}
{"author":"赵文","content":"上古陵，古陵无可上。苔雨绣涩，草烟栖怆。鸱鸮鸣荒林，狐狸穴空圹。丰碑去梁何处津，堲周作灶谁家炀。不如东邻一抔土，樵牧侵陵白官府。","dynasty":"宋代","title":"上陵"}
{"author":"赵文","content":"动皇舆，回中道。龙为驱，虎为导。乐蕃厘，祠雍后。息甘泉，饫天酒。澹穆清，冰热恼。四夷服，咸稽首。臣三祝。皇万寿。","dynasty":"宋代","title":"上之回"}
{"author":"赵文","content":"人生难得真生日，正使百年才遇一。我今客里值斯时，况复主人相款密。连宵举酒为我寿，满眼鸡豚破梨栗。寿笺投赠盛宾友，寿觞拜舞罗弟侄。假今家居那有此，米盐纷纠费爬栉。去年闽山收弟骨，日夜悲啼吟蟋蟀。岁晚方能负骨归，此愿已偿甘似蜜。平生苦遭儿女累，十年求解如沐漆。今年二子各成婚，坐看明年婚嫁毕。云边太史相邂逅，许我行年七十七。盖棺以前日一诗，万首犹堪剑南匹。未知先生竟肯否，不肯便问天公乞。","dynasty":"宋代","title":"生日客朱溪主人云今年乃青山真生日也感其语"}
{"author":"赵文","content":"自出延平十八年，年年谁与酹荒阡。若为化得衰翁骨，去作圹中三百砖。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"舜卿墓表屹东禅，却恐如今不得全。崇胜山中一堆土，故应汝骨尚依然。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"平生二老最怜君，今日相随在九京。汝得从亲吾孑立，不知谁死复谁生。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"如此情钟少梦君，绝疑魂断已无魂。新兴道士传消息，知共乘云玉帝门。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"说与辽东丁令威，天长海阔不须归。中郎便有重还日，肠断生妻已去帏。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"十八年来老眼枯，只今白尽旧髭须。假饶梦里重相遇，知汝犹能认我无。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"妻子相宽亦偶然，老人何用许悲煎。沉忧若解令人死，何至相疏十八年。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"怕看杜老怀观颖，厌见东坡说子由。每读渠诗先掩卷，旁人怪我泪双流。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"刺血题诗寄阿侬，断肠五十五衰翁。此诗到是衰翁到，此血由来与汝同。","dynasty":"宋代","title":"诗九首托南剑刘教寻亦周墓焚之"}
{"author":"赵文","content":"江流汤汤，日夜不休。瞿塘滟澦，屹然不流。人心人心，反覆难任。昨日朱丝琴，今日白头吟。","dynasty":"宋代","title":"石留"}
{"author":"赵文","content":"食鱼江水边，投骨江水中。众鱼逐其腴，踊跃以相从。所得僅濡沫，满意如游龙。焉知此弃骨，与尔类本同。人间网罗多，江海不得容。小鱼得骨莫浪喜。且可慎汝出入踪。","dynasty":"宋代","title":"食鱼江水边"}
{"author":"赵文","content":"明月何时掇，秋风几日还。若教人不热，敢怨我长闲。","dynasty":"宋代","title":"书扇二首"}
{"author":"赵文","content":"墙外数茎新竹，楼西一抹斜阳。偶游蚁穴初觉，细听蝉声自凉。","dynasty":"宋代","title":"书扇二首"}
{"author":"赵文","content":"云间有双雁，弋者欲炙之。雁飞向南去，虽有矰{左矢右敫}将安施。山川悠远霜苦，可怜宿食不得时。一雁中道死，一雁忍痛鸣且飞。黄云落日天地瘦，惟有影与形相随。归来故巢亦已毁，朝吟夕怨欲诉谁。千古万古多别离，唯有死者何当归。呜呼物生有情盍俱死，莫令后死空鸣悲。","dynasty":"宋代","title":"双雁吟"}
{"author":"赵文","content":"故园松菊，归步月明。萧然独往，百世之英。","dynasty":"宋代","title":"水石图赞"}
{"author":"赵文","content":"小窗午热倦如柳，睡起雨来江浪声。快意百年浑似此，不须浮海觅长生。","dynasty":"宋代","title":"睡起"}
{"author":"赵文","content":"晓起裁诗拟送春，临池把笔意殷勤。何人送得春曾去，只见春风解送君。","dynasty":"宋代","title":"送春"}
{"author":"赵文","content":"未舞霓裳宝髻斜，流苏帐里再盘鸦。君王细看春风面，终是香云减一些。","dynasty":"宋代","title":"太真入宫图二首"}
{"author":"赵文","content":"夹道千花护彩云，三郎马上不胜情。谁知绣幰深深许，中有渔阳百万兵。","dynasty":"宋代","title":"太真入宫图二首"}
{"author":"赵文","content":"钩辀格磔李群玉，嵬眼澒耳樊宗师。人生歌哭贵适意，闲倚秋江听竹枝。","dynasty":"宋代","title":"题郭索集"}
{"author":"赵文","content":"云巢草虫十有七，我言蜂蚁非虫匹。我见二虫常敬之，为有君臣天所秩。江南此虫久已无，烦君翦取赠老夫。","dynasty":"宋代","title":"题画"}
{"author":"赵文","content":"泥行郭索其神全，枯枝独抱吟风仙。细腰追逐相后先，画眉双栖斗婵娟。一鸣一止俱自然，老猴如鬼踞石边。游蜂何为过其前，水禽伺鱼双眼穿。久而无得倦欲眠，鸜之鹆之高树巅。俯视螳臂为垂涎，之虫不作名利牵。饮啄之外何所便，人生扰扰真可怜。笑谈对面森戈鋋，王侯蝼蚁俱埃烟。大年未可笑小年，世间唯有虫能天。","dynasty":"宋代","title":"题画虫鸟"}
{"author":"赵文","content":"远山浓淡几无影，远树高低略带行。不是模糊并纸败，无人知是米元章。","dynasty":"宋代","title":"题米芾山水"}
{"author":"赵文","content":"耆英会上十三人，当时世道如初春。洛阳牡丹非昔比，妖怪百出年年新。我见此图泪如雨，诸老翩然过何许。何时梦见洛阳春，郑公插花潞公舞。","dynasty":"宋代","title":"题耆英图"}
{"author":"赵文","content":"田舍儿童走似麞，踏歌椎鼓斗颠狂。元宵乞汝闲几日，元宵过后种田忙。","dynasty":"宋代","title":"听儿童歌船作竹枝助之"}
{"author":"赵文","content":"平生不喜佛，喜听念佛声。大都止六字，三诵有馀音。唱偈类哀切，和声等低平。蝉联未肯已，绵弱殆不胜。馁息僅相属，柔吭时一鸣。听兹颓阘韵，生我寂灭情。坐令喧竞中，便欲无所争。乃知象教意，妙觉在声闻。俗人不解此，梵教杂歌行。敲铿鼓笛奏，真与郑卫并。能令妇女悦，未必佛者听。","dynasty":"宋代","title":"听请道人念佛"}
{"author":"赵文","content":"散发欹眠困郁蒸，谁推河汉落红尘。电光照雨不可尽，雾气满空疑有神。驾海怒潮新月夜，绕山腰鼓建溪春。此声此景谁能写，输与城中不寐人。","dynasty":"宋代","title":"听雨"}
{"author":"赵文","content":"朝望西陵墓，夕望西陵墓。望望不复归，月朔又十五。又朔十五可奈何，更对空帷作歌舞。铜雀昂然飞不去，当时美人发垂素。我生不如陵上树，年年树根穿入土。","dynasty":"宋代","title":"铜雀台"}
{"author":"赵文","content":"曹公筑铜台，气力雄九有。咿嘤到香履，千古开笑口。犹馀当时瓦，作砚传不朽。涪翁所珍惜，又复落吾手。鬼夺与客偷，任运不汝守。可怜台上人，不如此瓦寿。","dynasty":"宋代","title":"铜雀瓦"}
{"author":"赵文","content":"老瞒智计笼天下，歌舞未终铜雀夜。可怜用破一生心，不及当时台上瓦。屑金作瓦费精神，那知身后旋成尘。流传千百僅一二，付与所不知何人。快阁仙人谀墓得，品题更费东坡墨。研磨辛苦政未休，怜尔何年返真宅。摩挲岁月白发生，建安七子俱雕零。安得春醪三万斛，醉来快写短歌行。","dynasty":"宋代","title":"铜雀砚"}
{"author":"赵文","content":"私夜必见污，葛屦必遭践。生世不为男，托身况微贱。悲痛只在心，憔悴更障面。出入怀袖中，羡郎白团扇。","dynasty":"宋代","title":"团扇歌"}
{"author":"赵文","content":"咿咿轧轧橹声歇，凄凄切切寒蛩鸣，满空星斗不解语，时与渔火争晶荧。","dynasty":"宋代","title":"汶归舟中"}
{"author":"赵文","content":"何人种此玻璃橘，挂在空高寒露湿。秋风吹堕清泠中，惊杀神髯夜深蛰。钴鉧潭中岂无月，冷光长照衰羁泣。何如阿孙屋头月，时时投取杯中吸。吸馀吐向笔墨间，纸上淋漓流月汁。前年劫火到诗屋，月走江寒烧不及。青山夜起绕皆山，满地芦花不堪拾。何时短棹钓西江，雪寒一夜无簑笠。","dynasty":"宋代","title":"西江柳氏月江诗"}
{"author":"赵文","content":"昔年携洱赴闽京，此日深儿尚未生。今日携儿收叔骨，一如当日共伊行。","dynasty":"宋代","title":"昔年二首"}
{"author":"赵文","content":"少年如此已成枯，我亦重来白鬓须。正使冥冥有知识，不知还认阿兄无。","dynasty":"宋代","title":"昔年二首"}
{"author":"赵文","content":"行行复行行，晴日端可爱。全胜墙隈老，僅得暖肩背。欣欣田间麦，亦与人意会。乃知天地间，生意浩如海。","dynasty":"宋代","title":"喜晴"}
{"author":"赵文","content":"一儿攀肩猿上枝，一儿接臂倒立之。立者忽作踞地伏，攀者引头立其足。飞跳倏忽何轻翾，怜尔骨节柔如绵。少年屈折支体软，红锦缠头酒论碗。此儿巧捷未足称，江南何限无骨人。","dynasty":"宋代","title":"相扑儿"}
{"author":"赵文","content":"篮舆拂清露，亦有山花香。平生懒早起，催盥方倒裳。不知九州晓，有此清风凉。","dynasty":"宋代","title":"晓行"}
{"author":"赵文","content":"朝行江水边，莫行江水边。乍与江水别，江水复在前。江水胜人心，相随何缠绵。相随何缠绵，幸勿鸣悲煎。我悲为我弟，君悲亦胡然。","dynasty":"宋代","title":"行行江水边"}
{"author":"赵文","content":"夜寒枕席跳霰珠，夜深我睡霰亦无。未晨仆起萦炊火，怪见满地琼瑶铺。我行至此不得止，但倚红酒为先驱。路逢十店九闭户，苦寒正自无薪刍。终然著地即化去，造物何用劳工夫。前山欲融未融处，玉龙浮动青珊瑚。藤梢竹刺时点缀，寒食野花栖路隅。小车行雪真有益，平生看画无此笔。","dynasty":"宋代","title":"行雪"}
{"author":"赵文","content":"三更星月寒炯炯，四更霜风吹断梗。晓来宇宙忽成空，万里天河堕无影。人间世界积滓秽，化作太清无色境。天上何人巧戏剧，笑我痴眠方怯冷。溪头梅花老于我，卧树生鳞欲谁省。饮羔金帐非我事，煎水何妨试双井。眼前清致不可辜，诸公白战续清颍。","dynasty":"宋代","title":"雪"}
{"author":"赵文","content":"问师云已出，杖履水东湾。世上方多事，山中亦小闲。竹光新雨后，禽语夕阳间。自出云关去，钟声送我还。","dynasty":"宋代","title":"寻郭道士不遇"}
{"author":"赵文","content":"朔风吹沙淮浪白，二十四桥沉冷月。颠雷夜半撼芜城，雪萼琼丝破空碧。金瓶岁岁献君王，玉罂泛酒莲花香。明光殿闭沙漠远，人自无情花断肠。落蕊飞天识天路，何如拔树飞升去。唐昌游女再归来，城中只卖琼花露。江南俘客吟如叫，想像裁词不成调。天宫夜宴按霓裳，玉女擎花紫皇笑。","dynasty":"宋代","title":"扬州后土庙琼花香如莲花落不著地丙子一夕大"}
{"author":"赵文","content":"野鹰来，高台下。天寒鸟死狐兔伏，枯梢啄雪何为者。宜城有酒煦尔寒，格高鞲暖肉不乾，终日臂尔夜宿安。野鹰来，山中忍饥良独难。天阴日落雪模糊，有虎有虎雄当涂，两猿不饱睨我雏。鹰不来，将奈何。","dynasty":"宋代","title":"野鹰来歌"}
{"author":"赵文","content":"煌煌天上星，堕地化为石。回思天宫胜，再上那可得。台郁将谁言，犹能事文墨。一落秦王手，已是不完璧。秋风吹我衣，倚树三叹息。","dynasty":"宋代","title":"倚树三叹息"}
{"author":"赵文","content":"午坐如痴懶唤茶，意行因到野人家。千红万紫随春去，独立溪头看荔花。","dynasty":"宋代","title":"意行"}
{"author":"赵文","content":"一丈明窗便有馀，四人燕坐小蓬壶。可怜一月半晴雨，未省百花今在无。眼底是诗皆可赋，樽中有酒不须沽。更阑醉后便归去，赖有门生稚子扶。","dynasty":"宋代","title":"饮袁国宗"}
{"author":"赵文","content":"我与梅花别一期，停云倚树鬓成丝。偶于蹊路相逢处，正似故人初见时。清里有和夷惠圣，寒边带瘦岛郊诗。客中无酒能消得，共拨寒灰坐欲痴。","dynasty":"宋代","title":"咏梅"}
{"author":"赵文","content":"雨过山田物物穰，斋庖煮豆喜初尝。茸茸绿荚牛毛浅，戢戢明珠蚌蛤长。不直画堂擎玉腕，只宜吟客饱藜肠。食馀依旧堆盘在，贵贱同归何有乡。","dynasty":"宋代","title":"雨过"}
{"author":"赵文","content":"雨后临池草色浮，小楼欲上又还休。儿童问我悲何事，忽见山茶长一头。","dynasty":"宋代","title":"雨后"}
{"author":"赵文","content":"天地忽昼晦，四山泼墨浓。而我行其间，宛如所翁龙。大风吹倒人，欲避无所容。有翼不得张，狂走急雨中。数里乃一息，如出鲛人宫。老树道边拜，疑我行雨工。过午上五岭，攀缘入青空。仰视万山巅，有气如炊笼。下视田间白，云此锄田农。兹行岂不苦，奇观亦已雄。惜哉如此山，不与晓景逢。不晓韩吏部，登华哭途穷。","dynasty":"宋代","title":"雨行五岭下"}
{"author":"赵文","content":"又见王正改旧年，此生此去几新元。自无宾客来看岁，不遣儿童苦闭门。雨带痴寒禁草色，雪吹残片上须根。小孙未省人间事，尚拟今宵守岁樽。","dynasty":"宋代","title":"元日"}
{"author":"赵文","content":"岂能狂落魄，只似醉瞢腾。媪拜儿看笑，蛮妆鬼见憎。客中犹有酒，乱后此看灯。携手沙河路，前身梦里曾。","dynasty":"宋代","title":"元夕陪须溪野庙观灯"}
{"author":"赵文","content":"远如期，近可知。如何咫尺间，朝之所约夕背之。千言万语托死生，转眼已若行路人。问之何遽至如许，往往或起秋毫争。财利诚已重，仁义诚已轻。昨日弟与兄，今日胡与秦。远如期，古来惟是山阳范巨卿。","dynasty":"宋代","title":"远如期"}
{"author":"赵文","content":"采采山上葛，攀藤步岩幽。上山逢虎狼，下山逢猕猴。归来絺綌之，藕丝香且柔。织成一片云，精绝鬼工愁。入笥献君王，贡职民当修。君王不自惜，持以奉仇雠。西施被服之，俱是越国尤。吴王抵掌笑，于越吾优忧。飞书益封地，谓越吾诸侯。嗟尔采葛伴，辛苦勿叹愁。天道有乘除，苦极行当休。吴王沉醉姑苏上，半夜不知吴国秋。","dynasty":"宋代","title":"越妇采葛苦"}
{"author":"赵文","content":"细细清风吹月明，笋舆如泛夜舟行。草根带露有虫语，茅屋闭门唯犬声。鬼燐影寒惊远去，曜灵睡起亦东征。踏车田父莫嗟怨，如此早凉谁与争。","dynasty":"宋代","title":"早过历塘"}
{"author":"赵文","content":"雨雨不肯止，倒泻春江涛。可怜龙公苦，甚我行路劳。长陂不可涉，攀岭如猿猱。忽然出夷旷，行人何滔滔。馆定访我友，醉我软脚醪。翻思昨暮秋，有酒安可逃。诸少森玉立，俊秀非儿曹。示我近所作，亦复吹其毛。人生有乘除，理不差秋毫。岂非昨者厄，故有今者遭。归来驰然卧，梦中亦陶陶。","dynasty":"宋代","title":"早禾田"}
{"author":"赵文","content":"谭君酒狂，一笔笔了不可当。嗟哉胡为乎，不自贵重也而狂。我知君狂不得已，欲倚杯酒呵苍苍。苍苍不识君我识，知君胸有光怪物。问君今年其岁几，四十一矣无何仕。光阴诞谩不可恃，我昔行年亦如此。相逢一醉令公喜，解剑倾囷无壮士。一簦独行风雨里，老人夜醉谁汝止。丈夫得志行所为，穷即低头教童子。嗟哉乾坤如此而已矣，归来归来归来是。","dynasty":"宋代","title":"赠长沙谭存心"}
{"author":"赵文","content":"水秀山明几百年，一朝城市化荒烟。朱门富贵已如此，犹有人争旧墓田。","dynasty":"宋代","title":"赠山人二首"}
{"author":"赵文","content":"竹刺藤梢未易攀，一杯红酒酹荒菅。携儿不敢高声哭，僧录新来住此山。","dynasty":"宋代","title":"展亦周墓"}
{"author":"赵文","content":"式乾殿久化烟埃，忠壮祠犹立水隈。当日早如龙剑逝，免将分拆累三台。","dynasty":"宋代","title":"张司空庙"}
{"author":"赵文","content":"蜀江洗妍姿，万里献君王。君王不我幸，弃置何怨伤。君王要宁胡，借问谁能行。女伴各惧怯，畏此道路长。慨然欲自往，讵忍别恩光。倘于国有益，尚胜死空房。行行涉沙漠，风霜落红妆。得为胡阏氏，揣分已过当。单于感汉恩，边境得安康。一朝所天死，掩泣涕沾裳。胡俗或妻母，何异豺与狼。仰天自引决，爱此夫妇网。大忠与大义，二者俱堂堂。可怜千古无人说，只道琵琶能断肠。","dynasty":"宋代","title":"昭君词"}
{"author":"赵文","content":"梦中颠风摇梦魂，老夫起坐心未平。树枝上下觉山动，窗户开阖疑鬼行。鱼龙翻空江海怒，虎豹入丛道路清。溪头梅花无恙否，为子展转难为情。","dynasty":"宋代","title":"枕上闻大风"}
{"author":"赵文","content":"哭得愁云转不晴，山风吹泪欲成冰。两年不过西州路，今日来登下马陵。","dynasty":"宋代","title":"正月十四日大雪上信国公冢"}
{"author":"赵文","content":"气概堂堂压九州，谁知零落此荒丘。却烦野老编松叶，怕有牛羊上冢头。","dynasty":"宋代","title":"正月十四日大雪上信国公冢"}
{"author":"赵文","content":"共出长汀恰此朝，荒山露宿草萧萧。如今踏雪来看冢，回首当时未寂寥。","dynasty":"宋代","title":"正月十四日大雪上信国公冢"}
{"author":"赵文","content":"十年目与肠俱断，不见延平病雁回。若不从公天上去，定应随我雪中来。","dynasty":"宋代","title":"正月十四日大雪上信国公冢"}
{"author":"赵文","content":"昨日泥中人，今日花下客。即时一杯酒，已胜风雨黑。我来后花时，不及秾艳色。生与天作花，已是花命厄。沾茵与堕溷，要亦随所适。谁能长腴红，而不变衰白。惟应感流光，有酒日鼓瑟。","dynasty":"宋代","title":"至白水主人饮至海棠下花已离披"}
{"author":"赵文","content":"高低榉柳绿如苔，三两柴门傍竹开。此处定无人挟弹，青青乳燕出溪来。","dynasty":"宋代","title":"朱湖"}
{"author":"赵文","content":"终日望君君不来，为谁犹住郁孤台。幸自一年无梦到，谁教昨日有书回。","dynasty":"宋代","title":"竹枝词"}
{"author":"赵文","content":"江南女儿善踏歌，桑落酒熟黄金波。洗壶日日望君至，君不来兮可奈何。","dynasty":"宋代","title":"竹枝词"}
{"author":"赵文","content":"非痴非梦小瞢腾，瞑坐还同入定僧。口似汝阳狂见曲，头疑季子困悬绳。儿来问字几三退，客苦多言彊一应。日日如期不相贷，世情谁似尔堪凭。","dynasty":"宋代","title":"坐睡"}
{"author":"赵文","content":"水天楼阁影重重，化国何年此寄踪。淮海西来三百里，大江中涌一孤峰。涛声夜恐巢枝鸟，云气朝随出洞龙。几度欲登帆去疾，苍茫遥听隔烟钟。","dynasty":"宋代","title":"金山寺"}
{"author":"赵文","content":"扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。","dynasty":"宋代","title":"哭张文翁同舍其二"}
{"author":"赵文","content":"散发攲眠困郁蒸，谁推河汉落红尘。电光照雨不可尽，雾气满空疑有神。驾海怒潮新月夜，绕山腰鼓建溪春。此声此景谁能写，输与城中不寐人。","dynasty":"宋代","title":"听雨"}
{"author":"赵文","content":"纤纤光润态偏浓，曲曲花蓬暖自融。娇泪恼公初著雨，丰肌病酒不宜风。人疑欲睡高烧烛，天悔无香剩与红。正使吹残亦何恨，向来艳艳本空空。","dynasty":"宋代","title":"海棠"}
{"author":"赵文","content":"二十七年重合并，旧游回首绝堪惊。世间至竟寿多辱，造物不如君有情。白苧春风留古意，青灯夜雨话平生。子由无复连床日，赖有秦黄是弟兄。","dynasty":"宋代","title":"欧阳时可来访感而问之故临别赠此"}
{"author":"赵文","content":"写韵亭高楼更高，百年登览著吾曹。客和月日成三九，我与鲲鹏共一毫。山吐南云飞炮石，江横西雪涌波涛。黄花到眼应多感，不欠黄花插鬓毛。","dynasty":"宋代","title":"张南溟山长相邀紫极宫西雪楼登高姚南桤言北方异书载大鹏事"}
{"author":"赵文","content":"郎时杯酒不须名，最爱先生醉是真。雪柏霜篁千岁寿，川花池草几番春。少陵句妙惊山鬼，老子心閒养谷神。如此眼前聊一笑，此生犹是太平人。","dynasty":"宋代","title":"寿王馀庆"}
{"author":"赵文","content":"步入云阳俗兴阑，山灵应不掩云关。禅房深锁寺应古，经钥不开僧更閒。菊绽黄香霜气秀，山堆秋色露痕斑。留侯千载空陈迹，猿鹤声声拱夜坛。","dynasty":"宋代","title":"云阳寺"}
{"author":"赵文","content":"白玉堂前野水滨，何曾荣悴异精神。当于香色外观韵，可怪冰霜里有春。天下无花堪伯仲，江南惟尔不风尘。欲将素王相推戴，老向山中作素臣。","dynasty":"宋代","title":"咏梅"}
{"author":"赵文","content":"晨起出门去，江声自悲咽。满目无行人，前山雾如雪。","dynasty":"宋代","title":"晨起三首其一"}
{"author":"赵文","content":"恰好菊花前二日，寿星高照秋天。堂前王母鬓方玄。怀中娇凤小，已解祝公年。如此生涯如此屋，看看海亦成田。闲中多把酒杯传。长生无别诀，放下是神仙。","dynasty":"宋代","title":"临江仙（寿前人）"}
{"author":"赵文","content":"坐对梅花笑，还记初度年时。名利事，总成非。漫老矣何为。吴山夜月闽山雾，回首鬓影如丝。懒更问，斗牛箕。强凭醉成诗。闲思。嗟飘泊，浮云飞絮，曾跌荡、春风柘枝。便万里、金台筑就，已长分采药庞公，誓墓义之。百年正尔，一笑尊前，儿女牵衣。","dynasty":"宋代","title":"塞翁吟"}
{"author":"赵文","content":"鹭州江上水，望南浦、送将归。想陌上儿童，尊前老父，口口能碑。家声一琴一鹤，甚和他、琴鹤也无之。城市貔貅静，泮宫芹藻春迟。与公南北两天涯，渺再风何时。记楼月歌残，碧云句好，尽是相思。江南烧痕未补，倩春归、说与上天知。早晚洪钧一转，东风先到寒枝。","dynasty":"宋代","title":"木兰花慢（送赵按察归洪州）"}
{"author":"赵文","content":"绿秧平，烟树远，村落声喧，凫雁归来晚。自倚阑干舒困眼。一架葡萄，青得池塘满。饮先愁，吟又懒。几许闲情，百计难消遣。客落不如归梦短。何况啼鹃，怎不教肠断。","dynasty":"宋代","title":"苏幕遮·绿秧平"}
{"author":"赵文","content":"恨花开尽，夜深自敛胭脂颗。雨过。绕曲曲花篷锦围裹。浮空烧蜜矩，香雾霏霏堕。无那。倚滴滴娇红笑相亸。歌俦饮伴，花底围春坐。念满眼、少年人，谁更老於我。岁岁花时，洞门无锁。莫负东君，酒盟诗课。","dynasty":"宋代","title":"侧犯·恨花开尽"}
{"author":"赵文","content":"正宝香残，重帘静，飞鸟时惊花铎。沈思前梦去，有当时老泪，欲弹还阁。太一宫墙，菩提寺路，谁管纷纷开落。心情浑何似，似琵琶马上，晓寒沙漠。想筝雁频移，钏金度瘦，素肌清削。相思无奈著。重访旧、谁遣车生角。暗记省、刘郎前度，杜牧三生，为何人、顿乘芳约。试把菱花拭，愁来处、鬓比生觉。念幽独、成荒索。何日重见，错拟扬州骑鹤，绿阴不妨细酌。","dynasty":"宋代","title":"大?"}
{"author":"赵文","content":"余赏其言，为赋寒泉溅雪，有环佩隐隐，飞度霜月。易水风寒，壮士悲歌，关山万里离别。杨花浩荡晴空转，又化作、云鸿霜鹘。耿石壕，夜久无言寂历，如闻幽咽。云谷山人老矣，江空又岁晚，相对愁绝。玉立长身，自是胎仙，舞我黄庭三叠。人间只惯丁当字，妙处在、一声清拙。待明朝、试拂菱花，老我一簪华发。","dynasty":"宋代","title":"疏影·寒泉溅雪"}
{"author":"赵文","content":"绣帘深，刘郎一笑，风流胜前度。戟香门户。还别有祥云，檐外飞舞。洞底烛下应低语。晨妆须带曙。待献了、堂前罗袜，双双交祝付。从桃与杨枝，如今便、合逊梅花为主。行乐处。西溪上、柳汀花屿。封侯事、看人漫苦。谁能向、黄河风雪路。且对取、锦屏金幕，双蛾新样妩。","dynasty":"宋代","title":"花犯·绣帘深"}
{"author":"赵文","content":"千年鹭渚，持作须翁酒。剩有儿孙上翁寿。向玉和堂前，樽俎从容，笑此处，惯著丝纶大手。金丹曾熟未，熟得金丹，头上安头甚时了。便踢翻炉鼎，抛却蒲团，直恁俊鹘梢空时候。但唤取、心斋老门生，向城北城南，傍花随柳。","dynasty":"宋代","title":"洞仙歌·千年鹭渚"}
{"author":"赵文","content":"记年时、快马上青云，而今衮衣还。问公归何有，春风万斛，散满人间。闻道金銮召对，风采动朝班。宰相从来有，几个朱颜。梅雨槐风清润，正台星一点，光照龙湾。赴经纶馀暇，按行紫芝山。念江南、民生何似，把囊封、奏上九重关。须信道，济时功行，便是仙丹。","dynasty":"宋代","title":"八声甘州·记年时"}
{"author":"赵文","content":"堂上华颠泣欲枯，哭声那解到黄垆。千般欲解郤公意，难得嘉宾一箧书。","dynasty":"宋代","title":"哭亦周其二"}
{"author":"赵文","content":"二十年来黍一炊，英风惟有冢累累。儿童踯躅牛羊戏，陌上行人谓此谁。","dynasty":"宋代","title":"哭亦周其四"}
{"author":"赵文","content":"上田下田水哓哓，南岭北岭虫啁啁。如此月明谁管领，可怜满壁海棠梢。","dynasty":"宋代","title":"皆山夜起其一"}
{"author":"赵文","content":"昔年携汝赴闽京，此日深儿尚未生。今日携儿收叔骨，一如当日共伊行。","dynasty":"宋代","title":"昔年二首其一"}
{"author":"赵文","content":"午坐如痴懒唤茶，意行因到野人家。千红万紫随春去，独立溪头看荔花。","dynasty":"宋代","title":"意行"}
{"author":"赵文","content":"夹道千花护綵云，三郎马上不胜情。谁知绣幰深深许，中有渔阳百万兵。","dynasty":"宋代","title":"太真入宫图二首其二"}
{"author":"赵文","content":"刺血题诗寄阿侬，断肠五十五衰翁。此诗到是衰翁到，此血由来与汝同。","dynasty":"宋代","title":"诗九首托南剑刘教寻亦周墓焚之其九"}
{"author":"赵文","content":"谷陵岸谷本何常，尽是盘龙梦里冈。欲买一丘埋浑沌，却教世上再羲黄。","dynasty":"宋代","title":"赠山人二首其二"}
{"author":"赵文","content":"青鸾解报仙郎信，红叶能传禁女情。东家把酒西家笑，只作春风过一生。","dynasty":"宋代","title":"赠媒者二首其一"}
{"author":"赵文","content":"空谷佳人独笑歌，不烦花鸟使相过。红妆洗却蛾眉丑，纵有良媒可奈何。","dynasty":"宋代","title":"赠媒者二首其二"}
{"author":"赵文","content":"丁督护，听我语。欲从君，臂不羽。嫁时所结发，剪之随君去。","dynasty":"宋代","title":"丁督护曲其二"}
{"author":"赵文","content":"新诗日以多，古意日以往。我欲求玄珠，未易觅象罔。中道良独难，执玉迷俯仰。索居无谁语，掩卷起遐想。当求古人知，何用世俗赏。意到亦偶然，深刻戒斯鞅。惟堪自娱戏，非欲互标榜。唐公谬见推，薛侯讵宜长。","dynasty":"宋代","title":"次韵欧阳良有高山仰止四首"}
{"author":"赵文","content":"绿秧平，烟树远，村落声喧，凫雁归来晚。自倚阑干舒困眼。一架葡萄，青得池塘满。饮先愁，吟又懒。几许闲情，百计难消遣。客落不如归梦短。何况啼鹃，怎不教肠断。","dynasty":"宋代","title":"苏幕遮·绿秧平"}
{"author":"赵文","content":"坐对梅花笑，还记初度年时。名利事，总成非。漫老矣何为。吴山夜月闽山雾，回首鬓影如丝。懒更问，斗牛箕。强凭醉成诗。闲思。嗟飘泊，浮云飞絮，曾跌荡、春风柘枝。便万里、金台筑就，已长分采药庞公，誓墓义之。百年正尔，一笑尊前，儿女牵衣。","dynasty":"宋代","title":"塞翁吟"}
{"author":"赵文","content":"绛阙珠宫何处，碧梧双凤吟。为底事、一落人间，轻题破、隐韵天音。当时点云滴雨，匆匆处，误墨沾素襟。算人间、最苦多情，争知道、天上情更深。世事似晴又阴。罗襦甲帐，回头一梦难寻。虎啸崎嵚，护遗迹、尚如今。斜阳落花流水，吹紫宇、澹成林。霜空月明，天风响、环佩飞翠禽。","dynasty":"宋代","title":"绮寮怨（题写韵轩）"}
{"author":"赵文","content":"云巢草虫十有七，我言蜂蚁非虫匹。我见二虫常敬之，为有君臣天所秩。江南此虫久已无，烦君翦取赠老夫。","dynasty":"宋代","title":"题画"}
{"author":"赵文","content":"千年鹭渚，持作须翁酒。剩有儿孙上翁寿。向玉和堂前，樽俎从容，笑此处，惯著丝纶大手。金丹曾熟未，熟得金丹，头上安头甚时了。便踢翻炉鼎，抛却蒲团，直恁俊鹘梢空时候。但唤取、心斋老门生，向城北城南，傍花随柳。","dynasty":"宋代","title":"洞仙歌·千年鹭渚"}
{"author":"赵文","content":"草色青青有底忙，空斋愁坐日偏长。一春不作看花梦，满地苔痕煮药香。","dynasty":"宋代","title":"愁坐"}
{"author":"赵文","content":"扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。","dynasty":"宋代","title":"哭张文翁同舍其二"}
{"author":"赵文","content":"丁督护，念我苦。未亡人，殇鬼妇。古若无衔冤，乾坤无风雨。","dynasty":"宋代","title":"丁督护曲其三"}
{"author":"赵文","content":"云外梅阴，雨馀苔晕，嫩寒初沁罗裳。书几凝尘，琴丝带润，小窗幽梦生凉。新水涨银塘。恨王孙去后，烟草茫茫。记得湖山胜处，相对拆封黄。情笺思墨犹香。奈当时两鬓，都是吴霜。兔颖吟苦，鹴裘解尽，何意此□游梁。旧话不堪长。便倩薰风吹去，本地看风光。惟有青山，伴我耕钓老村庄。","dynasty":"宋代","title":"望海潮次龙有章韵"}
{"author":"赵文","content":"五日伉俪情，五年离别肠。归舍不数武，少忍庸何伤。如何甘旨费，乃作犯礼偿。桑者不有躬，何以奉高堂。秽行诚已丑，宁复可同床。濯之清泠渊，死之留芬芳。念姑讵忍别，引决涕沾裳。寄言后来者，好事怀金郎。","dynasty":"宋代","title":"秋胡行"}
{"author":"赵文","content":"今年麦熟亦可喜，紫石霏霏落钟乳。我从田家惯饼饵，梦想风味今未已。箬叶浮浮卷牛舌，甆瓯泛泛割龙耳。一丸萝卜吾岂无，悲歌不怕红娘子。诗成不满贵公笑，书生岂识饼十字。","dynasty":"宋代","title":"麦熟"}
{"author":"赵文","content":"岂意渴相如，俄为化子舆。平生一杯酒，活计百篇书。同舍遂欲尽，吾生不愿馀。如今念夫子，痛饮未全疏。扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。","dynasty":"宋代","title":"哭张文翁同舍"}
{"author":"赵文","content":"夜寒枕席跳霰珠，夜深我睡霰亦无。未晨仆起萦炊火，怪见满地琼瑶铺。我行至此不得止，但倚红酒为先驱。路逢十店九闭户，苦寒正自无薪刍。终然著地即化去，造物何用劳工夫。前山欲融未融处，玉龙浮动青珊瑚。藤梢竹刺时点缀，寒食野花栖路隅。小车行雪真有益，平生看画无此笔。","dynasty":"宋代","title":"行雪"}
{"author":"赵文","content":"朔风吹沙淮浪白，二十四桥沉冷月。颠雷夜半撼芜城，雪萼琼丝破空碧。金瓶岁岁献君王，玉罂泛酒莲花香。明光殿闭沙漠远，人自无情花断肠。落蕊飞天识天路，何如拔树飞升去。唐昌游女再归来，城中只卖琼花露。江南俘客吟如叫，想像裁词不成调。天宫夜宴按霓裳，玉女擎花紫皇笑。","dynasty":"宋代","title":"扬州后土庙琼花香如莲花落不著地丙子一夕大雷雨失花所在相传以为上天云"}
{"author":"赵文","content":"地僻谷自淳，此世有羲轩。行携二三子，读书秋树根。不拟山水窟，忽枉君侯轓。携持贵人意，仆口不惮烦。居然寒谷底，暖以扶桑暾。是时花正浓，主客共清樽。欣闻结驷盛，下贲穷巷原。恍如神仙人，谒入晋贺元。旧谷虽可记，白发各已拚。细论别来事，感怆将何言。愁予守破研，石田疲老犍。羡君行万里，天宇横孤鶱。唯思山林寂，颇厌朝市喧。夔州华发女，欲嫁谁能昏。堂堂李元礼，今代真龙门。胸中有人物，荦然剖篱藩。好春播伊耆，神火惊陆浑。词章轶唐人，天马出大宛。翰墨掩晋代，凤翥龙蛇奔。如何肯下顾，草间獐与猿。殷勤远赠我，一纸春风痕。空中实自愧，在上安敢援。坐对大将军，有虱不得扪。岂不念长饥，终恐成素飧。故人有宿诺，未敢覆手翻。泫然还明珠，甘此烟雨村。寄谢河阳公，敢当石与温。愿公茂功业，南国资于蕃。行当从公归，衮绣相府尊。嗟我与夫子，结契在仍昆。新知犹可乐，宿好况弥敦。中肠未抒写，别涕已潺湲。行行一尊酒，相送玉溪源。自从别君来，夜瞻太微垣。可怜一寸心，摇摇风中幡。采采涧边蒲，欲扣黄堂阍。行窥溟渤大，讵止云梦吞。省穑不堪用，愧我小国蘩。奈何疲津梁，卧病守一墩。欲往未可必，叹息谁与论。大哉天地德，六合回春暄。向来作诗祸，荡涤从此番。永言结我舌，有如啖铅矾。高居远俗氛，静坐收惊魂。皇皇仁义涂，自兹改乘辕。愿君笃久要，好语时温存。借君千顷波，清我汎滥袁。饱读古人书，仰酬明主恩。诸公尽萧曹，二皓自绮园。来诗岂可和，什袭传儿孙。","dynasty":"宋代","title":"黄西有以清江李侯书来袁见招不果就既去西有五十韵见寄次其韵"}
{"author":"赵文","content":"人间岁月如江波，欢乐苦少哀情多。千曲箜篌弹不尽，公无渡河公渡河。","dynasty":"宋代","title":"次韵感旧"}
{"author":"赵文","content":"蜀江洗妍姿，万里献君王。君王不我幸，弃置何怨伤。君王要宁胡，借问谁能行。女伴各惧怯，畏此道路长。慨然欲自往，讵忍别恩光。倘于国有益，尚胜死空房。行行涉沙漠，风霜落红妆。得为胡阏氏，揣分已过当。单于感汉恩，边境得安康。一朝所天死，掩泣涕沾裳。胡俗或妻母，何异豺与狼。仰天自引决，爱此夫妇网。大忠与大义，二者俱堂堂。可怜千古无人说，只道琵琶能断肠。","dynasty":"宋代","title":"昭君词"}
{"author":"赵文","content":"心斋听讲趁诸生，何意相逢曲豆城。急雨狂风十年梦，青灯白酒故人情。形骸改化悲叹异，岁月销磨感慨平。却恐斗牛惊紫气，寒炉今夜聚文星。","dynasty":"宋代","title":"富水曾教授夜饮有作"}
{"author":"赵文","content":"京浙尘动态，闽峤风霜，不觉催老。封侯事付儿曹，懒把菱花频照。明光赋笔，那知白首山中，年年管领闲花草。叩角夜漫漫，问何时能晓。堪笑。空有传世千篇，正似病呻饥啸。欲傲王侯，早被王侯相傲。盖棺事定，即今老子独龙，荣枯得丧浑难料。无酒不须愁，问黄花知道。","dynasty":"宋代","title":"石州慢"}
{"author":"赵文","content":"昨日泥中人，今日花下客。即时一杯酒，已胜风雨黑。我来后花时，不及秾艳色。生与天作花，已是花命厄。沾茵与堕溷，要亦随所适。谁能长腴红，而不变衰白。惟应感流光，有酒日鼓瑟。","dynasty":"宋代","title":"至白水主人饮至海棠下花已离披"}
{"author":"赵文","content":"丁督护，为我行。去时马上郎，今作野外殇。男儿肯断头，归女肯断肠。","dynasty":"宋代","title":"丁督护曲其一"}
{"author":"赵文","content":"壮老相催已久知，逢秋正自不须悲。向来蚁国一场梦，此去牛山几首诗。且共黄花嬉晋晚，懶携白发过燕垂。江南风景何堪说，却爱新来眼着篱。","dynasty":"宋代","title":"次韵孙小隐九日"}
{"author":"赵文","content":"田舍儿童走似麞，踏歌椎鼓斗颠狂。元宵乞汝闲几日，元宵过后种田忙。","dynasty":"宋代","title":"听儿童歌船作竹枝助之"}
{"author":"赵文","content":"鸳鸯异野鹜，凤凰非山鸡。物生各有偶，非偶不并栖。昔为丛台人，今为圉者妻。亦知久当弃，无乃太不齐。同时歌舞人，何异玉与泥。失身已至斯，违天将安归。俛首祇自羞，有声不敢啼。何缘梦到君王侧，彻夜不眠闻马嘶。","dynasty":"宋代","title":"邯郸才人嫁为厮养卒妇"}
{"author":"赵文","content":"青鸾解报仙郎信，红叶能传禁女情。东家把酒西家笑，只作春风过一生。","dynasty":"宋代","title":"赠媒者二首其一"}
{"author":"赵文","content":"哭得愁云转不晴，山风吹泪欲成冰。两年不过西州路，今日来登下马陵。","dynasty":"宋代","title":"正月十四日大雪上信国公冢"}
{"author":"赵文","content":"散发攲眠困郁蒸，谁推河汉落红尘。电光照雨不可尽，雾气满空疑有神。驾海怒潮新月夜，绕山腰鼓建溪春。此声此景谁能写，输与城中不寐人。","dynasty":"宋代","title":"听雨"}
{"author":"赵文","content":"铁龙一掷九万里，银桥冉冉行秋水。霓裳不是世间音，只有嫦娥似妃子。恍然一梦酒初醒，依然玉座云母屏。明朝写出天上曲，却笑羯鼓羊皮腥。人间万事如秋草，离别苦多欢乐少。崎岖万里锦官城，此身曾作银桥行。","dynasty":"宋代","title":"明皇游月宫歌"}
{"author":"赵文","content":"报楚彊吴一世豪，属镂夜赐竟徒劳。繁华极处能回首，惟有春风第一高。","dynasty":"宋代","title":"春风高"}
{"author":"赵文","content":"纖纖光润态偏浓，曲曲花蓬暖自融。娇泪恼公初着雨，丰肌病酒不宜风。人疑欲睡高烧烛，天悔无香剩与红。正使吹残亦何恨，向来艳艳本空空。","dynasty":"宋代","title":"海棠"}
{"author":"赵文","content":"岂意渴相如，俄为化子舆。平生一杯酒，活计百篇书。同舍遂欲尽，吾生不愿馀。如今念夫子，痛饮未全疏。扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。","dynasty":"宋代","title":"哭张文翁同舍"}
{"author":"赵文","content":"夜寒枕席跳霰珠，夜深我睡霰亦无。未晨仆起萦炊火，怪见满地琼瑶铺。我行至此不得止，但倚红酒为先驱。路逢十店九闭户，苦寒正自无薪刍。终然著地即化去，造物何用劳工夫。前山欲融未融处，玉龙浮动青珊瑚。藤梢竹刺时点缀，寒食野花栖路隅。小车行雪真有益，平生看画无此笔。","dynasty":"宋代","title":"行雪"}
{"author":"赵文","content":"昔年携洱赴闽京，此日深儿尚未生。今日携儿收叔骨，一如当日共伊行。","dynasty":"宋代","title":"昔年二首"}
{"author":"赵文","content":"何人种此玻瓈橘，挂在空高寒露湿。秋风吹堕清泠中，惊杀神髯夜深蛰。钴鉧潭中岂无月，冷光长照衰羁泣。何如阿孙屋头月，时时投取杯中吸。吸馀吐向笔墨间，纸上淋漓流月汁。前年劫火到诗屋，月走江寒烧不及。青山夜起绕皆山，满地芦花不堪拾。何时短棹钓西江，雪寒一夜无蓑笠。","dynasty":"宋代","title":"西江柳氏月江诗"}
{"author":"赵文","content":"东风何许红紫，又匆匆吹去。最堪惜、九十春光，一半情绪听雨。到昨日、看花去处，如今尽是相思树。倚斜阳脉脉，多情燕子能语。自怪情怀，近日顿懒，忆刘郎前度。断桥外、小院重帘，那人正柳边住。问章台、青青在否。芳信隔、□魂无据。想行人，折尽柔条，滚愁成絮。闲将杯酒，苦劝义和，揽辔更少驻。怎忍把、芳菲容易委路。春还倒转归来，为君起舞。寸肠万恨，何人共说，十年暗洒铜仙泪，是当时、滴滴金盘露。思量万事成空，只有初心，英英未化为土。浮生似客，春不怜人，人更怜春暮。君不见、青楼朱阁，舞女歌童，零落山丘，便房幽户。长门词赋，沈香乐府，悠悠谁是知音者，且绿阴多处修花谱。殷勤更倩啼莺，传语风光，後期莫误。","dynasty":"宋代","title":"莺啼序（春晚）"}
{"author":"赵文","content":"是去年、春草又凄凄，尘生缕金衣。怅朱颜为土，白杨堪柱，燕子谁依。谩说漫漫六合，无地著相思。辽鹤归来後，城亦全非。更有延平一剑，向风雷半夜，何处寻伊。怪天天何物，堪作玉弹棋。到年年、无肠堪断，向清明、独自掩荆扉。何况又、禽声杜宇，花事酴醿。","dynasty":"宋代","title":"八声甘州（和孔瞻怀信国公，因念亦周弟）"}
{"author":"赵文","content":"余赏其言，为赋寒泉溅雪，有环佩隐隐，飞度霜月。易水风寒，壮士悲歌，关山万里离别。杨花浩荡晴空转，又化作、云鸿霜鹘。耿石壕，夜久无言寂历，如闻幽咽。云谷山人老矣，江空又岁晚，相对愁绝。玉立长身，自是胎仙，舞我黄庭三叠。人间只惯丁当字，妙处在、一声清拙。待明朝、试拂菱花，老我一簪华发。","dynasty":"宋代","title":"疏影"}
{"author":"赵文","content":"恨花开尽，夜深自敛胭脂颗。雨过。绕曲曲花蓬锦围裹。浮空烧蜜炬，香雾霏霏堕。无那。倚滴滴娇红笑相亸。歌俦饮伴，花底围春坐。念满眼、少年人，谁更老于我。岁岁花时，洞门无锁。莫负东君，酒盟诗课。","dynasty":"宋代","title":"侧犯夜饮海棠下"}
{"author":"赵文","content":"四更欲尽草露湿，万籁不鸣山月闲。往往虎蹄留道上，时时人语出林间。","dynasty":"宋代","title":"秋夜与空舟弄泉于北溪之上赋是诗"}
{"author":"赵文","content":"宿酒初醒唤梦回，起来诗句暗敲推。山童熟睡呼不应，枥马齕刍风雨来。","dynasty":"宋代","title":"两峰睡觉"}
{"author":"赵文","content":"少年场屋心，富贵轻秋毫。如何此逼仄，晚作空山逃。世方驰逐好，我独儒书豪。宁甘往教远，不肯十上劳。尚持鹍鸡弦，自爱凤尾槽。纷然凉州曲，谁赏郁轮袍。取之众弃中，君眼亦已高。惜哉君更穷，相看两萧骚。","dynasty":"宋代","title":"次韵欧阳良有高山仰止四首"}
{"author":"赵文","content":"远如期，近可知。如何咫尺间，朝之所约夕背之。千言万语托死生，转眼已若行路人。问之何遽至如许，往往或起秋毫争。财利诚已重，仁义诚已轻。昨日弟与兄，今日胡与秦。远如期，古来惟是山阳范巨卿。","dynasty":"宋代","title":"远如期"}
{"author":"赵文","content":"门外萧疏竹数行，小池聊可浴沧浪。木床留向竹阴下，儿踏田归话晚凉。","dynasty":"宋代","title":"榕村田家"}
{"author":"赵文","content":"泊舟豫章城，黑潦满道周。街衢未改昔，故旧罕所留。行投学子庐，假榻得小休。灯前作家书，岂为儿女谋。戒之筑土室，弟骨至则收。茫茫念三年，此骨知在不。置书就我寝，泫然泪双流。","dynasty":"宋代","title":"抵豫章"}
{"author":"赵文","content":"我与梅花别一期，停云倚树鬓成丝。偶于蹊路相逢处，正似故人初见时。清里有和夷惠圣，寒边带瘦岛郊诗。客中无酒能消得，共拨寒灰坐欲痴。","dynasty":"宋代","title":"咏梅"}
{"author":"赵文","content":"向来上阳人，尽属沙叱利。长门不用守，蜥蜴草间戏。","dynasty":"宋代","title":"捕守宫"}
{"author":"赵文","content":"私夜必见污，葛屦必遭践。生世不为男，托身况微贱。悲痛只在心，憔悴更障面。出入怀袖中，羡郎白团扇。","dynasty":"宋代","title":"团扇歌"}
{"author":"赵文","content":"栈道萦纡如蜀路，我梦曾游定何处。金碧楼台缥纱里，员峤方壶如是尔。彼何人者欲问之，翩然抱琴过桥底。","dynasty":"宋代","title":"海山图二首"}
{"author":"赵文","content":"结庐胜境，似旧日曾游，玉莲佳处。万花织组。爱回廊宛转，楚腰束素。度密穿青，上有燕支万树。探梅去。正竹外一枝，春意如许。奇绝盘谷序。更碧皱沿堤，绮霏承宇。柳桥花坞。问何人解有，玉兰能赋。老子婆娑，长与春风作主。彩衣舞。看人间、落花飞絮。","dynasty":"宋代","title":"扫花游/扫地游"}
{"author":"赵文","content":"天公大恶处，妒我喜晴诗。当与妻子别，急雨纷交驰。小孙送我行，屡止不肯归。老夫骨肉情，能不酸且悲。日暮投历山，倦极不得栖。故人情义重，杯酒煦妪之。老友亦适至，良会非所期。人生孰非梦。此梦亦已奇。我倦欲先睡，径与主人辞。","dynasty":"宋代","title":"白水初程"}
{"author":"赵文","content":"浮沉隐见各从容，不借山童尺箠功。一梨春雨吾事济，何用啧啧多牛翁。","dynasty":"宋代","title":"百牛图"}
{"author":"赵文","content":"冰枝压路不可行，健夫快斧声丁丁。南来未得过车道，北山复作发屋声。低枝丛薄亦可喜，但觉身过琉璃城。山高路滑凛欲跌，拄杖赖有青童君。平安度岭笑相贺，榾柮快暖胭脂春。夜投野店且熟睡，明日阴晴明日事。","dynasty":"宋代","title":"别白水归大雪"}
{"author":"赵文","content":"又与我友别，独与我子俱。念彼归舟疾，眠食今何如。愁怀不可遣，赖有床头书。曲江江上人，摇舟来卖鱼。亦有妻与子，一饱便有馀。我生不如子，我忧化其须。","dynasty":"宋代","title":"别朝祐"}
{"author":"赵文","content":"向来上阳人，尽属沙叱利。长门不用守，蜥蜴草间戏。","dynasty":"宋代","title":"捕守宫"}
{"author":"赵文","content":"晨登屋后山，采采山上芝。可怜松上雨，滴滴沾我衣。盈筐颇磊落，满意持之归。童子见我来，拍手共笑之。薄者实杀人，荡荡光陆离。厚者不能光，食之有馀滋。我感童子言，叹息成涟洏。古来用人者，或以簿见奇。一时误采取，后悔那可追。乃知古人智，不似童子痴。","dynasty":"宋代","title":"采芝"}
{"author":"赵文","content":"物生何用出世早，春风红紫今枯槁。东篱潇洒一枝秋，向来埋没不如草。人生涉世亦如此，风雪林中要耐老。陈君臞然一寒素，清绝谁如叔也好。十年竟被先畴役，大袖高冠反颠倒。黄金白璧尽辞去，独与寒花澹相保。问君对菊何所得，租藉半空诗富藁。百年芳臭终不歇，一时泯灭岂足道。君不见渊明对菊无一钱，千古诗名塞穹昊。","dynasty":"宋代","title":"陈清叔晚菊"}
{"author":"赵文","content":"晨起出门去，江声自悲咽。满目无行人，前山雾如雨。","dynasty":"宋代","title":"晨起三首"}
{"author":"赵文","content":"山寒日不光，举目断人肠。儿童莫问路，怕是小筼筜。","dynasty":"宋代","title":"晨起三首"}
{"author":"赵文","content":"三人相对眠，眠中各自梦。觉起偶开门，老树绿不动。","dynasty":"宋代","title":"晨起三首"}
{"author":"赵文","content":"草色青青有底忙，空斋愁坐日偏长。一春不作看花梦，满地苔痕煮药香。","dynasty":"宋代","title":"愁坐"}
{"author":"赵文","content":"天将才调累君闲，新领仙除记室间。半夜月寒眠未得，灯前草奏玉京山。","dynasty":"宋代","title":"酬郭书记"}
{"author":"赵文","content":"报楚彊吴一世豪，属镂夜赐竟徒劳。繁华极处能回首，惟有春风第一高。","dynasty":"宋代","title":"春风高"}
{"author":"赵文","content":"分得宜春地，东偏一画屏。洪阳仙洞古，龙姥故祠灵。雨过溪痕长，春回草意青。道傍聊下马，剔藓读碑铭。","dynasty":"宋代","title":"次分宜"}
{"author":"赵文","content":"人间岁月如江波，欢乐苦少哀情多。千曲箜篌弹不尽，公无渡河公渡河。","dynasty":"宋代","title":"次韵感旧"}
{"author":"赵文","content":"杜门却扫冯敬通，何人载酒暖此翁。昼长书罢啼鸟寂，山水似我清而穷。山僧携来两诗卷，笔势迅疾如追锋。渔歌风断郭功父，碧云暮合汤休公。寒梅自照太古雪，孤松压倒妖春红。一时见此光怪物，丈室忽换化人宫。近者重游宝林寺，山行小辟炎毒攻。唱酬坐觉山鬼泣，谈笑不知酒海空。当时分韵十五客，冠童亦有童非童。惜哉梅松不在眼，自与修竹为吾宗。传闻净觉更殊胜，极欲往求三日聋。补天久已付昨梦，面壁更欲收奇功。百年金碧亦尘土，须有好语留山中。山中道人许我否，饱饭摩腹听松风。","dynasty":"宋代","title":"次韵郭梅边汤孤松见寄"}
{"author":"赵文","content":"江南有故事，极热介秋夏。空斋得幽景，众绿天所画。对景惬余情。谈文及兹暇。山风吹池月，不似城中夜。百年易过花，万事庶生蔗。羲和如走马，疾急不可靶。何妨奴严光，讵肯吏侯霸。一笑且披襟，新凉自无价。","dynasty":"宋代","title":"次韵刘耘庐"}
{"author":"赵文","content":"少年场屋心，富贵轻秋毫。如何此逼仄，晚作空山逃。世方驰逐好，我独儒书豪。宁甘往教远，不肯十上劳。尚持鹍鸡弦，自爱凤尾槽。纷然凉州曲，谁赏郁轮袍。取之众弃中，君眼亦已高。惜哉君更穷，相看两萧骚。","dynasty":"宋代","title":"次韵欧阳良有高山仰止四首"}
{"author":"赵文","content":"我携二三子，行此白玉湾。案头左章集，古语留人间。我昔识此士，风雨满空山。忧愁送日月，不复记容颜。自从一别来，乃此再见悭。为客使同邑，造物何其儇。岂无城府意，乘马忽复班。还能顾寂寞，山路披荒菅。","dynasty":"宋代","title":"次韵欧阳良有高山仰止四首"}
{"author":"赵文","content":"新诗日以多，古意日以往。我欲求玄珠，未易觅象罔。中道良独难，执玉迷俯仰。索居无谁语，掩卷起遐想。当求古人知，何用世俗赏。意到亦偶然，深刻戒斯鞅。惟堪自娱戏，非欲互标榜。唐公谬见推，薛侯讵宜长。","dynasty":"宋代","title":"次韵欧阳良有高山仰止四首"}
{"author":"赵文","content":"壮老相催已久知，逢秋正自不须悲。向来蚁国一场梦，此去牛山几首诗。且共黄花嬉晋晚，懶携白发过燕垂。江南风景何堪说，却爱新来眼着篱。","dynasty":"宋代","title":"次韵孙小隐九日"}
{"author":"赵文","content":"家住荒寒野水滨，老来无处避风尘。裸人至境有不裸，臣族幸然非乱臣。鬓影半因忧世白，眉端时为得诗伸。盛衰物理烦君看，旧日钱神今更神。","dynasty":"宋代","title":"次韵文以正"}
{"author":"赵文","content":"相逢小坐芷花秋，绝胜扬鞭并与幽。世上十年尘转海，人生万事博悬投。当时对酒曾辞酒，今日言愁始欲愁。何不倒囊来一醉，旧题重访酒边楼。","dynasty":"宋代","title":"次韵友人"}
{"author":"赵文","content":"文字于吾身，有如病枝指。晚思逃天刑，日自参佛髓。近虽迫老病，颇已了生死。吾犹说故吾，我已觉今是。卿云从天来，五色光透纸。斯文亦厌老，此事尽逊子。好秋行当中，明月照白水。谁能访穷山，诗酒相料理。惟当吟君诗，永夜对明视。","dynasty":"宋代","title":"次韵张天从"}
{"author":"赵文","content":"坐拥寒炉酒入肌，偶然谈笑胜于诗。空斋着雨更愁绝，往事如云劳梦思。岁月只供吾辈老，经纶不了古人痴。狂来欲碎琼壶起，忽忆残钟禁夜时。","dynasty":"宋代","title":"次韵赵韫玉"}
{"author":"赵文","content":"良苗未成实，绿色相交加。南风嘘拂之，奔走如惊蛇。","dynasty":"宋代","title":"村行所见"}
{"author":"赵文","content":"荒草茫茫一笛风，{磨石换牛}鸣未必牧人通。归鸦落日江南野，何限人间真戴嵩。","dynasty":"宋代","title":"戴嵩牛"}
{"author":"赵文","content":"休休得一闲，杯酒聊从容。晚凉过池亭，受用水上风。默存即实境，身在莲花中。何况青青盘，磊落堆莲蓬。乍休吟风蝉，又起聒夜虫。乃知天机动，衮衮无终穷。如何二三子，不肯勤其躬。无已思太康，明当励新功。","dynasty":"宋代","title":"得莲子"}
{"author":"赵文","content":"青春苦留不肯住，白发不招还自来。闲看灯前写诗手，百年端是窖中埃。","dynasty":"宋代","title":"灯前咏诗"}
{"author":"赵文","content":"泊舟豫章城，黑潦满道周。街衢未改昔，故旧罕所留。行投学子庐，假榻得小休。灯前作家书，岂为儿女谋。戒之筑土室，弟骨至则收。茫茫念三年，此骨知在不。置书就我寝，泫然泪双流。","dynasty":"宋代","title":"抵豫章"}
{"author":"赵文","content":"丁督护，为我行。去时马上郎，今作野外殇。男儿肯断头，归女肯断肠。","dynasty":"宋代","title":"丁督护曲"}
{"author":"赵文","content":"丁督护，听我语。欲从君，臂不羽。嫁时所结发，剪之随君去。","dynasty":"宋代","title":"丁督护曲"}
{"author":"赵文","content":"丁督护，念我苦。未亡人，殇鬼妇。古若无衔冤，乾坤无风雨。","dynasty":"宋代","title":"丁督护曲"}
{"author":"赵文","content":"新春喜见甲子日，汝辈岂知丁酉科。酒少亦呼邻共饮，家寒敢问客能过。堆床万卷皆可饱，如此一贫吾已多。忽忆东坡戏赵叟，明年六十奈君何。","dynasty":"宋代","title":"丁酉元日示儿"}
{"author":"赵文","content":"老人无泪与君啼，梦里相逢路竟迷。二十三年崇胜寺，对床今夜是江西。","dynasty":"宋代","title":"东兴铺二首"}
{"author":"赵文","content":"老老堂前寿酒杯，乡人曾羡锦衣回。那知此日还乡处，剩有东轩长老来。","dynasty":"宋代","title":"东兴铺二首"}
{"author":"赵文","content":"夹寨功名节节奇，门高事起更堪悲。身亡家破英雄笑，恰似伶官戏罢时。","dynasty":"宋代","title":"读史"}
{"author":"赵文","content":"留得馀寒伴客衾，蓦然万感赴沉吟。隔溪啼鸟东风软，满地落花春雨深。草草一樽聊若下，匆匆千载亦山阴。月溪桥上凭栏久，应有游鯈识此心。","dynasty":"宋代","title":"二月十四夜梦中吟云隔溪啼鸟东风软满地落花"}
{"author":"赵文","content":"晴得一霜晴更稳，饱饭不怕伏虎岭。山高积雪冻犹在，昨日空惊雪画本。日烘高树玉槎牙，时有冰花堕无影。纷纷垂丝白海棠，得冷时能略苏醒。可怪此君大曲折，向人雅拜欲求拯。拥袍公子亦吟雪，岂识山中有些景。笪桥烛下写诗成，一尊独酌谁能省。","dynasty":"宋代","title":"伏虎岭残雪"}
{"author":"赵文","content":"心斋听讲趁诸生，何意相逢曲豆城。急雨狂风十年梦，青灯白酒故人情。形骸改化悲叹异，岁月销磨感慨平。却恐斗牛惊紫气，寒炉今夜聚文星。","dynasty":"宋代","title":"富水曾教授夜饮有作"}
{"author":"赵文","content":"君为王，我为后，结发相从期白首。君为奴，我为婢，人间反覆何容易。为婢不离家，为奴去适吴。死生未可测，离别在斯须。君谓妾勿悲，忍耻乃良图。自怜儿女情，能不啼乌乌。仰盾庭前树，一岁一荣枯。与君若有重荣日，匆匆未可弃褕翟。","dynasty":"宋代","title":"勾践夫人歌"}
{"author":"赵文","content":"栈道萦纡如蜀路，我梦曾游定何处。金碧楼台缥纱里，员峤方壶如是尔。彼何人者欲问之，翩然抱琴过桥底。","dynasty":"宋代","title":"海山图二首"}
{"author":"赵文","content":"嵯峨石壁不可梯，列仙之癯实居之。下视茫茫渺何许，风帆浪舶多积贮。舟中贾客莫浪喜，山上高人解笑汝。","dynasty":"宋代","title":"海山图二首"}
{"author":"赵文","content":"纖纖光润态偏浓，曲曲花蓬暖自融。娇泪恼公初着雨，丰肌病酒不宜风。人疑欲睡高烧烛，天悔无香剩与红。正使吹残亦何恨，向来艳艳本空空。","dynasty":"宋代","title":"海棠"}
{"author":"赵文","content":"鸳鸯异野鹜，凤凰非山鸡。物生各有偶，非偶不并栖。昔为丛台人，今为圉者妻。亦知久当弃，无乃太不齐。同时歌舞人，何异玉与泥。失身已至斯，违天将安归。挽首只自羞，有声不敢啼。何缘梦到君王侧，彻夜不眠闻马嘶。","dynasty":"宋代","title":"邯郸才人嫁为厮养卒归"}
{"author":"赵文","content":"天亦寒痴日易曛，客情暗暗似春云。不知细雨止还作，自倚篮舆看水纹。","dynasty":"宋代","title":"禾川归途"}
{"author":"赵文","content":"已惯禁秋不用悲，无情日月去如飞。霜晚起风鸦自宿，江南欲雪雁安归。小园梅花照眼在，老子鬓毛如昔非。败絮与官供战卒，遥怜老妇泣牛衣。","dynasty":"宋代","title":"和简斋十月"}
{"author":"赵文","content":"河之水，深复深。舟以济，犹难谌。被发之叟，狂不可鍼。岂无一壶，水力难任。与公同匡床，恨不挽公襟。乱流欲渡，直下千寻。我泣眼为枯，我哭声为瘖。投身以从公，岂不畏胥沉。同归尚可忍，独生亦难禁。公死狂，妾死心。蛟龙食骨有时尽，惟有妾心无古今。河之水，深复深。","dynasty":"宋代","title":"河之水"}
{"author":"赵文","content":"总角坐成老，孤生自可怜。遂为众父父，又贺一年年。桃板无新语，屠苏妨早眠。柴门无可掩，来者自萧然。","dynasty":"宋代","title":"贺一年年"}
{"author":"赵文","content":"亦恶人言如处仲，爱闻伎说似司空。假饶眼耳浑相似，正恐肝肠自不同。","dynasty":"宋代","title":"桓温"}
{"author":"赵文","content":"既不梦于我，胡然无一言。形容那可认，骨发想俱存。泪尽血犹滴，雾开山尚昏。相看怜稚子，老病莫销魂。","dynasty":"宋代","title":"纪梦"}
{"author":"赵文","content":"晚客他州只为饥，无人可与话心期。前生一念有今日，投老相逢复几时。头白可知天下事，秋深定有客中诗。何当细语梅花下，眼底故人今在谁。","dynasty":"宋代","title":"寄欧阳振仲"}
{"author":"赵文","content":"夜枕苦展转，午睡清且安。万事有乘除，满意良独难。贫居鲜来客，儿女自团圞。书声杂纺响，聒耳亦足叹。念我素心友，诗盟久已寒。向来适邂逅，杯酒语夜阑。如何同所舍，聚散如沙抟。百年尽偶尔，弃置何足叹。","dynasty":"宋代","title":"寄彭宏济"}
{"author":"赵文","content":"恰似东山不见时，我怀如此更能诗。传闻荐表虽无验，感激修涂独见思。渝水微茫蓬岛外，秋风浩荡菊花期。别来残锦何堪寄，羞示孙郎帐下儿。","dynasty":"宋代","title":"寄孙小隐"}
{"author":"赵文","content":"雪里云山玉作屏，松风入耳细泠泠。朝来醉著江亭酒，却被髯龙唤得醒。","dynasty":"宋代","title":"江路闻松风"}
{"author":"赵文","content":"上田下田水哓哓，南岭北岭虫啁啁。如此月明谁管领，可怜满壁海棠梢。","dynasty":"宋代","title":"皆山夜起"}
{"author":"赵文","content":"邻家闭门月色好，篱落参差残雪中。想见老农方鼾睡，不知门外有清风。","dynasty":"宋代","title":"皆山夜起"}
{"author":"赵文","content":"倦极得凉意自适，芒席何必殊桃笙。啼鸟一声扇堕地，我睡已足非渠惊。","dynasty":"宋代","title":"倦极"}
{"author":"赵文","content":"一览楼头笑拂衣，今朝何意此嘘欷。断无痛饮歌都护，那得重归见令威。太学废来同舍尽，清江好在故人非。我来岂是无情者，为哭妻儿无泪挥。","dynasty":"宋代","title":"哭丁千崖教授"}
{"author":"赵文","content":"满襟和气任天真，岂意俄成千载人。笃厚西都诸老传，宦游南海宰官身。竹君所幸存中子，荀氏何妨有二仁。早及相门今白发，传来哀讣倍酸辛。","dynasty":"宋代","title":"哭文溪"}
{"author":"赵文","content":"忆得梅边载酒时，梅花依旧主君非。春如生客至谁省，人与残年去不归。铜雀帐存仙似梦，金台雁到客沾衣。清朝庶政须参决，却怕除书出帝畿。","dynasty":"宋代","title":"哭文溪"}
{"author":"赵文","content":"于佛曾闻法，因诗遂得贫。若为三尺喙，不了百年身。在昔玄真子，如今主水神。饭馀茶又孰，不学泪沾巾。","dynasty":"宋代","title":"哭萧渔所"}
{"author":"赵文","content":"去日相携涉畏涂，归来形影自相扶。倦行小憩荒山道，怕听深丛叫鹧鸪。","dynasty":"宋代","title":"哭亦周"}
{"author":"赵文","content":"擢第君王与袍笏，盖棺丞相办深衣。江南仕宦堪车载，如此全归似汝稀。","dynasty":"宋代","title":"哭亦周"}
{"author":"赵文","content":"岂意渴相如，俄为化子舆。平生一杯酒，活计百篇书。同舍遂欲尽，吾生不愿馀。如今念夫子，痛饮未全疏。扶上竹车去，知无再见期。谁能逃数定，不必恨归迟。白发扶棺母，青年上学儿。乱来朋友少，洒血一题诗。","dynasty":"宋代","title":"哭张文翁同舍"}
{"author":"赵文","content":"瞥然满屋飞金蛇，楼东楼西号火鸦。天鼓百面一手挝，百年老柱神斧加。妇女惊倒儿童哇，知君把钓江头沙。明珠赤手龙颔拿，天翁发怒为此耶。向来五鬼千夜叉，寒我饥我生眼花。捧头惊竄如麏麚，从此不作穷诗家。","dynasty":"宋代","title":"雷震渔所之柱"}
{"author":"赵文","content":"宿酒初醒唤梦回，起来诗句暗敲推。山童熟睡呼不应，枥马齕刍风雨来。","dynasty":"宋代","title":"两峰睡觉"}
{"author":"赵文","content":"江南冬前虫未蛰，猎师篝火熏穴急。山中玉面何处藏，供奉期程如束湿。茅檐十日无炊米，蓬鬓鹑衣瘠如鬼。但教得狸何顾尔，易牙奉君尚烹子。","dynasty":"宋代","title":"猎户叹"}
{"author":"赵文","content":"君当学君家君子儒，西河之上可以老，诸侯端拜为师模。君莫学君家老中郎，河南田畜岂不好，上林要牧天子羊。只今乐莫如耕乐，梅我从初不曾学。作劳自可操豚蹄，旧读何妨挂牛角。慎勿思成汤聘币起幡然，伊尹当年已大错。","dynasty":"宋代","title":"刘阳卜氏耕乐堂"}
{"author":"陈凤昌","content":"柳老西风作意骄，惊蝉强自抱疏条。天连白草横残垒，日落青空涌暮潮。八百孤寒同骨肉，万千黎庶望星轺。不知更有春来否，满眼秋光太寂寥。","dynasty":"清代","title":"秋望"}
{"author":"陈凤昌","content":"一袭青衫绝世缘，尚馀诗酒习难捐。囊空客与花争笑，屋破风和月伴眠。憔悴首阳愁夕霭，萧条寒食感春鸢。江山本是无情物，话到兴亡亦可怜。","dynasty":"清代","title":"感怀"}
{"author":"陈凤昌","content":"书生戎马总非宜，自请前军力不支。毕竟艰危能仗节，果然南八是男儿。溪南溪北两鏖兵，不爱微躯爱令名。淮楚无声人散后，屯军五百殉田横。短衣匹马战城东，八卦山前路已穷。铁炮开花君證果，劫灰佛火彻霄红。留得新诗作墓铭，九原虽死气犹生。赤嵌潮水原非赤，却被先生血染成。大长扶馀说仲坚，一时忠愤竟徒然。六朝金粉笙歌闹，知否台阳有季篯。幽草萋萋白日昏，无人野奠出东门。阿来本是催租吏，收拾遗衣树小坟。","dynasty":"清代","title":"吊吴季篯"}
{"author":"陈凤昌","content":"群龙涸死鳄鱼生，瀛海波涛日夜鸣。两岛提封同黑痣，廿年正朔奉朱明。勤王独奋争天力，事父终羞干蛊名。试问奇男元库库，何如当日郑延平。据浙都闽迹渺然，中兴事业委荒烟。沉沙欲折周郎戟，断水难投战士鞭。北向称兵天不共，东来辟国地孤悬。孝陵风雨生秋草，未许遗臣荐豆笾。","dynasty":"清代","title":"延平祠怀古"}
{"author":"陈航","content":"空谷何曾出，深林但隐栖。采樵探古穴，把钓傍清溪。云气侵衣重，山容入户低。只缘忘世事，不是慕夷齐。","dynasty":"明代","title":"山中作"}
{"author":"陈航","content":"隔水问柴荆，行行认犬声。野花当户发，谷鸟傍人鸣。地僻堪招隐，朋来暂辍耕。惟应三径里，斗酒话平生。","dynasty":"明代","title":"山庄访友"}
{"author":"陈航","content":"龙龛高耸出烟霞，御国低佪接海涯。浅草牛羊随处放，深林猿鹤自成家。江潮汹涌朝仍暮，沙径逶迤曲又斜。年少此游今白发，倚筇无奈数归鸦。","dynasty":"明代","title":"秋兴"}
{"author":"陈航","content":"休文何事减腰围，每日高楼坐不归。爱客真如忘寝食，对人浑若不胜衣。凭栏细数桃花落，卷幔閒看越鸟飞。似此清幽犹恨少，深移钓艇傍苔矶。","dynasty":"明代","title":"再柬带湖主人"}
{"author":"陈航","content":"平芜缥缈浩无烟，禾黍高低遍野田。馌妇携筐遵小径，农夫荷锸觇荒泉。场坡瓜熟风当户，沧海渔归月在船。更喜清时无寇警，长江迤逦得安眠。","dynasty":"明代","title":"江村即事"}
{"author":"陈航","content":"千里怀人念故乡，应多感慨遇重阳。殷勤尽在诗编里，目极南天忆雁行。","dynasty":"明代","title":"和赞善叔父尊韵"}
{"author":"陈航","content":"数里平沙接远村，千重乔木荫柴门。可人最是沧洲晚，潮落依稀见水痕。","dynasty":"明代","title":"山水图"}
{"author":"陈航","content":"引领盻层巅，遥见四老人。苍颜映绿水，一一严衣巾。望之即再拜，重其古先民。或云黄与绮，于此避强秦。至德尚可想，遐踪浩无邻。翩然若仪凤，览德翔秋旻。亡国失大老，兴邦得祥麟。威容动黼扆，问荅何精神。明两有馀庆，偏爱遂沦湮。至今仰遗烈，英气犹振振。","dynasty":"明代","title":"题商山四皓"}
{"author":"陈航","content":"饮尽桐江水，采遍富春山。不羡波底鱼，难垂手中竿。耕凿有真乐，衡茅无苦颜。一朝遇物色，千里涉河关。下车竟不屈，特立人所难。遂令天下士，千秋仰遐观。","dynasty":"明代","title":"题严子陵"}
{"author":"陈航","content":"远公禅门秀，宴坐东林里。绝迹避喧嚣，不渡虎溪水。抑且偶忘形，相邀过清泚。忽闻于菟声，大笑不能已。元亮帻欲欹，脩静冠将委。丰采动林峦，声音响涯涘。逸韵当时称，高风后人纪。载瞻抚斯图，咏歌仍仰止。","dynasty":"明代","title":"虎溪三笑"}
{"author":"陈航","content":"妾有一匹锦，欲作春风衣。珍重不肯着，十载藏光辉。时时自拂拭，彩色生罗帏。不绣閒花草，只作双鸳飞。天寒针线冷，谁念妾心违。","dynasty":"明代","title":"古锦词"}
{"author":"陈航","content":"长城连大漠，紫塞控边涘。千骑黑弰军，落日辕门里。不战气偏骄，角逐心更喜。尝闻卫霍功，得遇风尘起。如今息功利，令人愁欲死。","dynasty":"明代","title":"塞下曲"}
{"author":"陈航","content":"古人结交重相许，刎颈捐生后人慕。倾心沥胆过弟兄，意气昂藏谁敢顾。一朝势去事稍移，外貌未变心已离。临危忽作安身计，前时相许成相欺。君不见张耳陈馀最相爱，印绶毕竟何人佩。","dynasty":"明代","title":"结交行"}
{"author":"陈航","content":"平生不信春风颠，日日买醉春风前。今朝始信春风恶，桃花作雨柳飘绵。冲狂击荡上复下，澎湃奔腾如怒马。恍疑威动四极陲，又若气振长平瓦。游人郊外意颇愁，巨觥起浪难献酬。不如挈榼且归去，呼童载酒登南楼。","dynasty":"明代","title":"春风颠歌"}
{"author":"陈航","content":"石上草，何营营，团团翠碧沿岸生。年年雨露滋不长，岁旱乾枯应复萌。根托紫泥里，叶并白云横。恍疑九节长生饵，又若芝术摇金茎。老夫不可结，樵子难为薪。岂是天公爱灵物，护此石上千年春。","dynasty":"明代","title":"赋得石上草"}
{"author":"陈航","content":"金陵大道平如砥，翠瓦雕甍相对起。甲第纵横尽主家，金鞭络绎多戚里。主家戚里遥相连，平堤走马去朝天。骑簇通衢看似绣，香连内苑色凝烟。烟连骑簇真堪玩，倏忽朝回更萧散。五侯宾从集如云，四夷门馆多迎款。须臾教乐从天来，齐歌赵舞皆柔谐。愧我儒生眼未识，日逐羸马随飞埃。飞埃扑人心草草，风光只在长安道。故乡回首白云遥，归去南山且终老。","dynasty":"明代","title":"丙戌金陵作"}
{"author":"陈航","content":"大溪昔日风光好，十家五家同一保。鸡犬相闻达曙喧，晓钟递击无昏早。山人居山只食山，种得稻粱心亦閒。取柴斫竹白云里，筑埧分泉绿树间。山入于此自云乐，饱食安眠甘澹薄。里胥无复夜惊呼，足迹都忘到城郭。梵宫禅伯亦风流，辄与文人相唱酬。僧堂懒作六时礼，客馆偏能几日留。吁嗟此事犹眼见，倏忽光阴去如箭。至今惟有三家村，出入豺狼心胆战。相逢路上多含哀，辛苦如何说得来。只将筋力付流水，空把形容同死灰。","dynasty":"明代","title":"大溪山"}
{"author":"陈航","content":"海上灵山孕神秀，万木苍苍碧云溜。山头霁色衬朝霞，树里岚光宜晚照。尘嚣迥隔绝纤埃，金仙之宅如蓬莱。神房半自花间出，定室多从松下开。胜槩岧峣真绝境，目极神驰与俱永。飞岩踏上听天鸡，叠巘攒云愁半岭。终南太华休争奇，其中佳趣人不知。岩扉静掩薜萝月，法水光涵祇树枝。不用伤心怨迟暮，且须载酒随玄度。玉堂词客解长歌，挥洒何须便归去。自笑狂吟非等伦，丽句从来贵有邻。他年诏许还山日，结社应须访旧人。","dynasty":"明代","title":"龙龛禅寺追和王高二太史题壁诗"}
{"author":"陈航","content":"林下春风来，千年翠如璧。云拥群木深，溪回百川寂。中有幽人居，清朝此投迹。邂逅得良朋，于焉咏嘉客。","dynasty":"明代","title":"题山水扇面"}
{"author":"陈航","content":"灼灼道傍花，依依堤上柳。荣华耀一时，谁人不回首。颜色信可怜，春风不长久。有酒且自斟，母为叹衰朽。","dynasty":"明代","title":"感兴"}
{"author":"沈约","content":"河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。","dynasty":"南北朝","tags":"古诗三百首，乐府，妇女，孤独，思念，悲愁","title":"夜夜曲"}
{"author":"沈约","content":"微风摇紫叶，轻露拂朱房。中池所以绿，待我泛红光。","dynasty":"南北朝","tags":"荷花","title":"咏芙蓉"}
{"author":"沈约","content":"生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思？","dynasty":"南北朝","tags":"离别，友人，不舍","title":"别范安成"}
{"author":"沈约","content":"勿言草卉贱，幸宅天池中。微根才出浪，短干未摇风。宁知寸心里，蓄紫复含红！","dynasty":"南北朝","tags":"咏物，荷花，寓人，抒怀","title":"咏新荷应诏"}
{"author":"沈约","content":"白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。","dynasty":"南北朝","tags":"咏物，写鸟，思乡","title":"咏湖中雁"}
{"author":"沈约","content":"萌开箨已垂，结叶始成枝。繁荫上蓊茸，促节下离离。风动露滴沥，月照影参差。得生君户牖，不愿夹华池。","dynasty":"南北朝","tags":"咏物，竹子","title":"咏檐前竹"}
{"author":"沈约","content":"廉公失权势，门馆有虚盈。贵贱犹如此，况乃曲池平。高车尘未灭，珠履故馀声。宾阶绿钱满，客位紫苔生。谁当九原上，郁郁望佳城。","dynasty":"南北朝","tags":"感叹，生死，讽刺","title":"冬节后至丞相第诣世子车中作"}
{"author":"沈约","content":"挟瑟丛台下，徙倚爱容光。伫立日已暮，戚戚苦人肠。露葵已堪摘，淇水未沾裳。锦衾无独暖，罗衣空自香。明月虽外照，宁知心内伤？","dynasty":"南北朝","title":"古意诗"}
{"author":"沈约","content":"朝发披香殿，夕济汾阴河。于兹怀九逝，自此敛双蛾。沾妆如湛露，绕臆状流波。日见奔沙起，稍觉转蓬多。朔风犯肌骨，非直伤绮罗。衔涕试南望，关山郁嵯峨。始作阳春曲，终成苦寒歌。惟有三五夜，明月暂经过。","dynasty":"南北朝","tags":"写人，抒情，伤怀，凄苦","title":"昭君辞"}
{"author":"沈约","content":"虽云万重岭，所玩终一丘。阶墀幸自足，安事远邀游？临池清溽暑，开幌望高秋。园禽与时变，兰根应节抽。凭轩搴木末，垂堂对水周。紫箨开绿筿，白鸟映青畴。艾叶弥南浦，荷花绕北楼。送日隐层阁，引月入轻帱。爨熟寒蔬剪，宾来春蚁浮。来往既云倦，光景为谁留？","dynasty":"南北朝","title":"休沐寄怀"}
{"author":"沈约","content":"将修盛礼，其仪孔炽。有腯斯牲，国门是置。不黎不㾞，靡愆靡忌。呈肌献体，永言昭事。俯休皇德，仰绥灵志。百福具膺，嘉祥允洎。骏奔伊在，庆覃遐嗣。","dynasty":"南北朝","title":"梁雅乐歌六首其四涤雅"}
{"author":"沈约","content":"反本兴敬，复古昭诚。礼容宿设，祀事孔明。华俎待献，崇碑丽牲。充哉茧握，肃矣簪缨。其膋既启，我豆既盈。庖丁游刃，葛卢验声。多祉攸集，景福来并。","dynasty":"南北朝","title":"梁雅乐歌六首其五牷雅"}
{"author":"沈约","content":"我有明德，馨非稷黍。牲玉孔备，嘉荐惟旅。金悬宿设，和乐具举。礼达幽明，敬行尊俎。钟鼓云送，遐福是与。","dynasty":"南北朝","title":"梁雅乐歌六首其八諴雅"}
{"author":"沈约","content":"神宫肃肃，天仪穆穆。礼献既同，膺兹厘福。我有馨明，无愧史祝。","dynasty":"南北朝","title":"献雅"}
{"author":"沈约","content":"紫宫昭焕，太乙微玄。降临下土，尊高上天。载陈圭币，式备牲牷。云箛清引，栒虡高悬。俯昭象物，仰致高烟。肃彼灵祉，咸达皇虔。","dynasty":"南北朝","title":"禋雅"}
{"author":"沈约","content":"盛乐斯举，协徵调宫。灵飨庆洽，祉积化融。八变有序，三献已终。坎牲瘗玉，酬德报功。振垂成吕，投壤生风。道无虚致，事由感通。于皇盛烈，比祚华嵩。","dynasty":"南北朝","title":"禋雅其二"}
{"author":"沈约","content":"方坛既塪，地只已出。盛典弗愆，群望咸秩。乃升乃献，敬成礼卒。灵降无兆，神飨载谧。允矣嘉祚，其升如日。","dynasty":"南北朝","title":"梁北郊登歌二首其一"}
{"author":"沈约","content":"至哉坤元，实惟厚载。躬兹奠飨，诚交显晦。或升或降，摇珠动佩。德表成物，庆流皇代。纯虾不愆，祺福是赉。","dynasty":"南北朝","title":"梁北郊登歌二首其二"}
{"author":"沈约","content":"帝居在震，龙德司春。开元布泽，含和尚仁。群居既散，岁云阳止。饬农分地，民粒惟始。雕梁绣栱，丹楹玉墀。灵威以降，百福来绥。","dynasty":"南北朝","title":"梁明堂登歌五首其一歌青帝辞"}
{"author":"沈约","content":"炎光在离，火为威德。执礼昭训，持衡受则。靡草既凋，温风以至。嘉荐惟旅，时羞孔备。齐缇在堂，笙镛在下。匪惟七百，无绝终始。","dynasty":"南北朝","title":"梁明堂登歌五首其二歌赤帝辞"}
{"author":"沈约","content":"郁彼中坛，含灵阐化。回环气象，轮无辍驾。布德焉在，四序将收。音宫数五，饭稷骖骝。宅屏居中，旁临外宇。升为帝尊，降为神主。","dynasty":"南北朝","title":"梁明堂登歌五首其三歌黄帝辞"}
{"author":"沈约","content":"神在秋方，帝居西皓。允兹金德，裁成万宝。鸿来雀化，参见火斜。幕无玄鸟，菊有黄华。载列笙磬，式陈彝俎。灵罔常怀，惟德是与。","dynasty":"南北朝","title":"梁明堂登歌五首其四歌白帝辞"}
{"author":"沈约","content":"德盛乎水，玄冥纪节。阴降阳腾，气凝象閟。司智莅坎，驾铁衣玄。祈寒拆地，晷度回天。悠悠四海，骏奔奉职。祚我无疆，永隆民极。","dynasty":"南北朝","title":"梁明堂登歌五首其五歌黑帝辞"}
{"author":"沈约","content":"功高礼洽，德尊乐备。三献具举，百司在位。诚敬罔愆，幽明同致。茫茫亿兆，无思不遂。盖之如天，容之如地。","dynasty":"南北朝","title":"梁宗庙歌七首其一"}
{"author":"沈约","content":"殷兆玉筐，周始邠王。于赫文祖，基我大梁。肇土七十，奄有四方。帝轩百祀，人思未忘。永言圣烈，祚我无疆。","dynasty":"南北朝","title":"梁宗庙歌七首其二"}
{"author":"沈约","content":"有夏多罪，殷人涂炭。四海倒悬，十室思乱。自天命我，歼凶殄难。既跃乃飞，言登天汉。爰享爰格，福禄攸赞。","dynasty":"南北朝","title":"梁宗庙歌七首其三"}
{"author":"沈约","content":"牺象既饰，罍俎斯具。我郁载馨，黄流乃注。峨峨卿士，骏奔是务。佩上鸣阶，缨还拂树。悠悠亿兆，天临日煦。","dynasty":"南北朝","title":"梁宗庙歌七首其四"}
{"author":"沈约","content":"猗与至德，光被黔首。铸镕苍昊，甄陶区有。恪恭三献，对扬万寿。比屋可封，含生无咎。匪徒七百，天长地久。","dynasty":"南北朝","title":"梁宗庙歌七首其五"}
{"author":"沈约","content":"有命自天，于皇后帝。悠悠四海，莫不来祭。繁祉具膺，八神耸卫。福至有兆，庆来无际。播此馀休，于彼荒裔。","dynasty":"南北朝","title":"梁宗庙歌七首其六"}
{"author":"沈约","content":"祀典昭洁，我礼莫违。八簋充室，六龙解騑。神宫肃肃，灵寝微微。嘉荐既飨，景福攸归。至德光被，洪祚载辉。","dynasty":"南北朝","title":"梁宗庙歌七首其七"}
{"author":"沈约","content":"閟宫肃肃，清庙济济。于穆夫人，固天攸启。祚我梁德，膺斯盛礼。文㮰达向，重檐丹陛。饰我俎彝，洁我粢盛。躬事奠飨，推尊尽敬。悠悠万国，具承兹庆。大孝追远，兆庶攸咏。","dynasty":"南北朝","title":"梁小庙乐歌二首"}
{"author":"沈约","content":"光流者远，礼贵弥申。嘉飨云备，盛典必陈。追养自本，立爱惟亲。皇情乃慕，帝服来尊。驾齐六辔，旗耀三辰。感兹霜露，事彼冬春。以斯孝德，永被烝民。","dynasty":"南北朝","title":"梁小庙乐歌二首"}
{"author":"沈约","content":"设官分职，髦俊攸俟。髦俊伊何，贵德尚齿。唐乂咸事，周宁多士。区区卫国，犹赖君子。汉之得人，帝猷乃理。","dynasty":"南北朝","title":"梁三朝雅乐歌十九首其一俊雅"}
{"author":"沈约","content":"开我八袭，辟我九重。珩佩流响，缨绂有容。衮衣前迈，列辟云从。义兼东序，事美西雍。分阶等肃，异列齐恭。","dynasty":"南北朝","title":"梁三朝雅乐歌十九首其二"}
{"author":"沈约","content":"重列北上，分庭异陛。百司扬职，九宾相礼。齐宋舅甥，鲁卫兄弟。思皇蔼蔼，群龙济济。我有嘉宾，实惟恺悌。","dynasty":"南北朝","title":"梁三朝雅乐歌十九首其三"}
{"author":"沈约","content":"自昔殷代，哲王迭有。降及周成，惟器是守。上天乃眷，大梁既受。灼灼重明，仰承元首。体乾作贰，命服斯九。置保置师，居前居后。前星比耀，克隆万寿。","dynasty":"南北朝","title":"梁三朝雅乐歌十九首其四胤雅"}
{"author":"沈约","content":"明明在上，其仪有序。终事靡愆，收铏撤俎。乃升乃降，和乐备举。天德莫违，人谋是与。敬行礼达，兹焉燕语。","dynasty":"南北朝","title":"梁三朝雅乐歌十九首其十七雍雅"}
{"author":"沈约","content":"我馂惟阜，我肴孔庶。嘉味既充，食旨斯饫。属厌无爽，冲和在御。击壤齐欢，怀生等豫。烝庶乃粒，实由仁恕。","dynasty":"南北朝","title":"梁三朝雅乐歌十九首其十八"}
{"author":"沈约","content":"百司警列，皇在在陛。既饫且醑，卒食成礼。其容穆穆，其仪济济。凡百庶僚，莫不恺悌。奄有万国，抑由天启。","dynasty":"南北朝","title":"梁三朝雅乐歌十九首其十九"}
{"author":"沈约","content":"惟王建国，辨方正位。于赫有梁，向明而治。知人则哲，聪明文思。思皇多士，俊乂咸事。弗惟其官，惟人乃备。","dynasty":"南北朝","title":"梁三朝雅乐歌十九首其一俊雅"}
{"author":"沈约","content":"训迪庶工，位以德序。恭已而治，垂旒当宁。或以言扬，或以事举。春朝秋觐，圭币惟旅。翼翼丰郇，峨峨齐楚。","dynasty":"南北朝","title":"梁三朝雅乐歌十九首其二"}
{"author":"沈约","content":"客入金奏，宾至县兴。威仪有则，是降是升。百辟卿士，元首是承。左右秩秩，终敬且矜。彝伦攸序，王猷以凝。","dynasty":"南北朝","title":"梁三朝雅乐歌十九首其三"}
{"author":"沈约","content":"天下为家，大梁受命。眷求一德，惟烈无竞。仪刑哲王，元良诞庆。灼灼明两，作离承圣。英华外发，温文成性。立师立保，左右惟政。休有烈光，前星比盛。","dynasty":"南北朝","title":"梁三朝雅乐歌十九首其四胤雅"}
{"author":"沈约","content":"穆穆天子，时惟圣敬。济济群公，恭为德柄。为撤有典，膳夫是命。礼行禘尝，义光朝聘。神飨其德，民洽其庆。","dynasty":"南北朝","title":"梁三朝雅乐歌十九首其十七雍雅"}
{"author":"沈约","content":"尚有和羹，既戒且平。亦有其馂，亦惟克明。其馂惟旅，其酳惟成。百礼斯洽，三宥已行。明哉元首，遹骏其声。","dynasty":"南北朝","title":"梁三朝雅乐歌十九首其十八"}
{"author":"沈约","content":"戒食有章，卒食惟序。庭鸣金奏，凯收笾莒。客出以雍，撤以振羽。离磬乃作，和钟备举。济济威仪，喤喤簨虡。","dynasty":"南北朝","title":"梁三朝雅乐歌十九首其十九"}
{"author":"沈约","content":"高高在上，实爱斯人。眷求圣德，大拯彝伦。率土方燎，如火在薪。惵惵黔首，暮不及晨。朱光启耀，兆发穹旻。我皇郁起，龙跃汉津。言届牧野，电激雷震。阙巩之甲，彭濮之人。或貔或武，漂杵浮轮。我邦虽旧，其命维新。六伐乃止，七德必陈。君临万国，遂抚八寅。","dynasty":"南北朝","title":"梁大壮大观舞歌二首其一大壮舞歌"}
{"author":"沈约","content":"皇矣帝烈，大哉兴圣。奄有四方，受天明命。居上不怠，临下惟敬。举无愆则，动无失正。物从其本，人遂其性。昭播九功，肃齐八柄。宽以惠下，德以为政。三趾晨仪，重轮夕映。栈壑忘阻，梯山匪夐。如曰有恒，与天无竟。载陈金石，式流舞咏。咸英韶夏，于兹比盛。","dynasty":"南北朝","title":"梁大壮大观舞歌二首其二大观舞歌"}
{"author":"沈约","content":"发萼九华隈，开跗寒露侧。氤氲非一香，参差多异色。宿昔寒飙举，摧残不可识。霜雪交横至，对之长叹息。","dynasty":"南北朝","title":"芳树"}
{"author":"沈约","content":"邯郸奇弄出文梓。萦弦急调切流徵。玄鹤徘徊白云起。白云起。郁披香。离复合。曲未央。","dynasty":"南北朝","title":"江南弄四首其一赵瑟曲"}
{"author":"沈约","content":"罗袖飘纚拂雕桐。促柱高张散轻宫。迎歌度舞遏归风。遏归风。止流月。寿万春。欢无歇。","dynasty":"南北朝","title":"江南弄四首其二秦筝曲"}
{"author":"沈约","content":"杨柳垂地燕差池。缄情忍思落容仪。弦伤曲怨心自知。心自知。人不见。动罗裙。拂珠殿。","dynasty":"南北朝","title":"江南弄四首其三阳春曲"}
{"author":"沈约","content":"阳台氤氲多异色。巫山高高上无极。云来云去常不息。常不息。梦来游。极万世。度千秋。","dynasty":"南北朝","title":"江南弄四首其四朝云曲"}
{"author":"沈约","content":"实体平心待和味。庶羞百品多为贵。或鼎或鼒宣九沸。楚桂胡盐芼芳卉。加笾列俎雕且蔚。","dynasty":"南北朝","title":"梁三朝雅乐歌十九首其九需雅"}
{"author":"沈约","content":"五味九变兼六和。令芳甘旨庶且多。三危之露九期禾。圆案方丈粲星罗。皇举斯乐同山河。","dynasty":"南北朝","title":"梁三朝雅乐歌十九首其十"}
{"author":"沈约","content":"九州上腴非一族。玄芝碧树寿华木。终朝采之不盈掬。用拂腥膻和九谷。既甘且饫致遐福。","dynasty":"南北朝","title":"梁三朝雅乐歌十九首其十一"}
{"author":"沈约","content":"人欲所大味为先。兴和尽敬咸在旃。碧鳞朱尾献嘉鲜。红毛绿翼坠轻翾。臣拜稽首万斯年。","dynasty":"南北朝","title":"梁三朝雅乐歌十九首其十二"}
{"author":"沈约","content":"膳夫奉职献芳滋。不麛不夭咸以时。调甘适苦别渑淄。其德不爽受福厘。于焉逸豫永无期。","dynasty":"南北朝","title":"梁三朝雅乐歌十九首其十四"}
{"author":"沈约","content":"备味斯飨惟至圣。咸降人神礼为盛。或风或雅流歌咏。负鼎言归启殷命。悠悠四海同兹庆。","dynasty":"南北朝","title":"梁三朝雅乐歌十九首其十五"}
{"author":"沈约","content":"道我六穗罗八珍。洪鼎自爨匪劳薪。荆包海物必来陈。滑甘滫𤅵味和神。以斯至德被无垠。","dynasty":"南北朝","title":"梁三朝雅乐歌十九首其十六"}
{"author":"沈约","content":"农用八政食为元。播时百谷民所天。禘尝郊社尽洁虔。燕飨馈食礼节宣。九功惟序登颂弦。","dynasty":"南北朝","title":"梁三朝雅乐歌十九首其九需雅"}
{"author":"沈约","content":"感物而动物靡遂。大羹不和有遗味。非极口腹而行气。节之民心杀攸贵。宁为礼本饔与饩。","dynasty":"南北朝","title":"梁三朝雅乐歌十九首其十"}
{"author":"沈约","content":"始诸饮食物之初。设卦观象受以需。烝民乃粒有牲刍。自卫反鲁删诗书。弋不射宿杀已祛。","dynasty":"南北朝","title":"梁三朝雅乐歌十九首其十一"}
{"author":"沈约","content":"在昔哲王观民志。庶羞百品因时备。为善不同同归治。蔬膳菲食化始至。率物以躬行尊位。","dynasty":"南北朝","title":"梁三朝雅乐歌十九首其十二"}
{"author":"沈约","content":"雅有洄酌风采苹。蕴藻之菜非八珍。涧溪沼沚贵先民。明信之德感人神。譬诸礿祭在西邻。","dynasty":"南北朝","title":"梁三朝雅乐歌十九首其十三"}
{"author":"沈约","content":"行苇之微犹勿践。宁惟血气无身剪。圣人之心微而显。千里之应出言善。况遂豚鱼革前典。","dynasty":"南北朝","title":"梁三朝雅乐歌十九首其十四"}
{"author":"沈约","content":"春酸夏苦冬有宜。筐莒锜釜备糗酏。逡巡揖让诏司仪。卑高制节明等差。君臣之序正在斯。","dynasty":"南北朝","title":"梁三朝雅乐歌十九首其十五"}
{"author":"沈约","content":"日月光华风四塞。规飨有序仪不忒。匪天私梁乃佑德。光被四表自南北。长世缀旒为下国。","dynasty":"南北朝","title":"梁三朝雅乐歌十九首其十六"}
{"author":"沈约","content":"贤首山。险而峻。乘岘凭临胡阵。骋奇谋。奋卒徒。断白马。塞飞狐。殪日逐。歼骨都。刃谷蠡。馘林胡。草既润。原亦涂。轮无反。幕有乌。扫残孽。震戎逋。扬凯奏。展欢酺。咏杕杜。旋京吴。","dynasty":"南北朝","title":"梁鼓吹曲十二首其二贤首山"}
{"author":"沈约","content":"桐柏山。淮之首。肇基帝迹。遂光区有。大震边关。殪獯丑。农既劝。民惟阜。穗充庭。稼盈亩。迨嘉辰。𧲛芳糗。纳寒场。为春酒。昭景福。介眉寿。天斯长。地斯久。化无极。功无朽。","dynasty":"南北朝","title":"梁鼓吹曲十二首其三桐柏山"}
{"author":"沈约","content":"道亡数极归永元。悠悠兆庶尽含冤。沈河莫极皆无安。赴海谁授矫龙翰。自樊汉仙波流水清且澜。救此倒悬拯涂炭。誓师刘旅赫灵断。率兹八百驱十乱。登我圣明去多难。长夜杳冥忽云旦。","dynasty":"南北朝","title":"梁鼓吹曲十二首其四道亡"}
{"author":"沈约","content":"汉东流。江之汭。逆徒蜂聚。旌旗纷蔽。仰震威灵。乘高骋锐。至仁解网。穷鸟入怀。因此龙跃。言登泰阶。","dynasty":"南北朝","title":"梁鼓吹曲十二首其六汉东流"}
{"author":"沈约","content":"鹤楼峻。连翠微。因岩设险池永归。唇亡齿惧。薄言震。耀灵威。凶众稽颡。天不能违。金汤无所用。功烈长巍巍。","dynasty":"南北朝","title":"梁鼓吹曲十二首其七鹤楼峻"}
{"author":"沈约","content":"期运集。惟皇膺宝符。龙跃清汉渚。凤起方城隅。讴歌共适夏。狱讼两违朱。二仪启嘉祚。千载犹旦暮。舞蹈流帝功。金玉昭王度。","dynasty":"南北朝","title":"梁鼓吹曲十二首其十期运集"}
{"author":"沈约","content":"于穆君臣。君臣和以肃。关王道。定天保。乐均灵囿。宴同在镐。前庭悬鼓钟。左右列笙镛。缨佩俯仰。有则修礼容。翔振鹭。骋群龙。隆周何足拟。远与唐比踪。","dynasty":"南北朝","title":"梁鼓吹曲十二首其十一于穆"}
{"author":"沈约","content":"惟大梁。开运。受箓。膺图。君八极。冠带被五都。四海并和会。排阙款塞无异涂。","dynasty":"南北朝","title":"梁鼓吹曲十二首其十二惟大梁"}
{"author":"沈约","content":"刑措甫自今。隆平亦肇兹。神武超楚汉。安用道邠岐。百拜奄来宅。执玉咸在斯。象天则地体无为。","dynasty":"南北朝","title":"梁鞞舞歌明之君六首其二"}
{"author":"沈约","content":"礼缉民用扰。乐谐风自移。舜琴终已绝。尧衣今复垂。象天则地体无为。","dynasty":"南北朝","title":"梁鞞舞歌其三"}
{"author":"沈约","content":"治兵战六兽。为邦命九官。灵蛇及瑞羽。分素复衔丹。望就逾轩顼。铿锵掩咸护。九尾扰成群。八象鸣相顾。象天则地化云布。","dynasty":"南北朝","title":"梁鞞舞歌其四"}
{"author":"沈约","content":"可怜桂树枝。单雄忆故雌。岁暮异栖宿。春至犹别离。山河隔长路。路远绝容仪。岂云无可匹。寸心终不移。","dynasty":"南北朝","title":"效古诗"}
{"author":"沈约","content":"出空宁可图。入庭位难赋。非烟复非云。如丝复如雾。霢霂裁欲垂。霏微不能注。虽无千金质。聊为一辰趣。","dynasty":"南北朝","title":"庭雨应诏诗"}
{"author":"沈约","content":"扶道觅阳春。相将共携手。草色犹自腓。林中都未有。无事逐梅花。空教信杨柳。且复归去来。含情寄杯酒。","dynasty":"南北朝","title":"初春诗"}
{"author":"沈约","content":"杨柳乱如丝。绮罗不自持。春草黄复绿。客心伤此时。青苔已结洧。碧水复盈淇。日华照赵瑟。风色动燕姬。襟前万行泪。故是一相思。","dynasty":"南北朝","title":"春咏诗"}
{"author":"沈约","content":"弱草半抽黄。轻条未全录。年芳被禁籞。烟华绕层曲。寒苔卷复舒。冬泉断方续。早花散凝金。初露泫成玉。","dynasty":"南北朝","title":"伤春诗"}
{"author":"沈约","content":"月落宵向分。紫烟郁氛氲。曀曀萤入雾。离离鴈出云。巴童暗理瑟。汉女夜缝裙。新知乐如是。久要讵相闻。","dynasty":"南北朝","title":"秋夜诗"}
{"author":"沈约","content":"江南箫管地。妙响发亟待枝。殷勤寄玉指。含情举复垂。雕梁再三绕。轻尘四五移。曲中有深意。丹诚君讵知。","dynasty":"南北朝","title":"咏箎诗"}
{"author":"沈约","content":"梢风有劲质。柔用道非一。平织方以文。穹成圆且密。荐羞虽百中国。所贵浮天实。幸承欢醑余。宁辞嘉宴毕。","dynasty":"南北朝","title":"咏竹槟榔盘诗"}
{"author":"沈约","content":"萌开箨已垂。结叶始成枝。繁荫上蓊茸。促节下离离。风动露滴沥。月照影参差。得生君户牖。不愿夹华池。","dynasty":"南北朝","title":"咏檐前竹诗"}
{"author":"沈约","content":"轻阴拂建章。夹道连未央。因风结复解。沾露柔且长。楚妃思欲绝。班女泪成行。游人未应去。为此还故乡。","dynasty":"南北朝","title":"翫庭柳诗"}
{"author":"沈约","content":"青玉冠西海。碧石弥外区。化为中园实。其下成路衢。在先良足贵。因小邈难逾。色润房陵缥。味夺寒水朱。摘持欲以献。尚食且踟蹰。","dynasty":"南北朝","title":"麦李诗"}
{"author":"沈约","content":"风来吹叶动。风动畏花伤。红英已照灼。况复含日光。歌童暗理曲。游女夜缝裳。讵诚当春泪。能断思人肠。","dynasty":"南北朝","title":"咏桃诗"}
{"author":"沈约","content":"缘阶已漠漠。泛水复绵绵。微根如欲断。轻丝似更联。长风隐细草。深堂没绮钱。萦郁无人赠。葳蕤徒可怜。","dynasty":"南北朝","title":"咏青苔诗"}
{"author":"沈约","content":"纤手制新奇。剌作可怜仪。萦丝飞凤子。结缕坐花儿。不声如动吹。无风自褭枝。丽色傥未歇。聊承云鬓垂。","dynasty":"南北朝","title":"十咏领边绣"}
{"author":"沈约","content":"丹墀上飒香。玉殿下趋锵。逆转珠佩响。先表绣袿香。裾开临舞席。袖拂绕歌堂。所叹忘怀妾。见委入罗床。","dynasty":"南北朝","title":"十咏脚下履"}
{"author":"沈约","content":"元长秉奇调。弱冠慕前踪。眷言怀祖武。一篑望成峯。途艰行易跌。命舛志难逢。折风落迅羽。流恨满青松。","dynasty":"南北朝","title":"怀旧诗伤王融"}
{"author":"沈约","content":"吏部信才杰。文锋振奇响。调与金石谐。思逐风云上。岂言陵霜质。忽随人事往。尺璧尔何寃。一旦同丘壤。","dynasty":"南北朝","title":"怀旧诗伤谢朓"}
{"author":"沈约","content":"右率馥时誉。秀出冠朋僚。耸兹千仞气。振此百寻条。藴藉含文雅。散朗溢风飚。楸槚今已合。容范尚昭昭。","dynasty":"南北朝","title":"怀旧诗伤庾杲之"}
{"author":"沈约","content":"长史体闲任。坦荡无外求。持身非诡遇。应物有虚舟。心从朋好尽。形为欢宴留。欢宴未终毕。零落委山丘。","dynasty":"南北朝","title":"怀旧诗伤王谌"}
{"author":"沈约","content":"东南既擅美。洛阳复称才。携手同欢宴。比迹共游陪。事随短秀落。言归长夜台。","dynasty":"南北朝","title":"怀旧诗伤虞炎"}
{"author":"沈约","content":"少府怀贞节。忘躯济所奉。吏道勤不息。繁文长自拥。既阙优孟歌。身没谁为宠。","dynasty":"南北朝","title":"怀旧诗伤李珪之"}
{"author":"沈约","content":"韦叟识前载。博物备戎华。税骖止营校。沦迹委泥沙。始知庸听局。方悟大音赊。","dynasty":"南北朝","title":"怀旧诗伤韦景猷"}
{"author":"沈约","content":"处和无近累。天然有胜质。萧瑟负高情。耿介怀秋实。义贵良为重。兰摧非所恤。一罢平生言。宁知携手日。","dynasty":"南北朝","title":"怀旧诗伤刘沨"}
{"author":"沈约","content":"豫州怀风范。绰然标雅度。处约志不渝。接广情无忤。颉颃事刀笔。纷纶递朱素。美志同山阿。浮年迫朝露。","dynasty":"南北朝","title":"怀旧诗伤胡谐之"}
{"author":"沈约","content":"轻生宅园籞。复得栖嘉树。岂敢擅洪枝。轻条遭所遇。叶密形易扬。风回响难住。","dynasty":"南北朝","title":"听蝉鸣应诏诗"}
{"author":"沈约","content":"彼美实枯枝。孤筱定参差。鹍鸡已啁哳。枣下复林离。本期王子宴。宁待洛滨吹。","dynasty":"南北朝","title":"咏笙诗"}
{"author":"沈约","content":"秦稳吐绝调。玉柱扬清曲。弦依高张断。声随妙指续。徒闻音绕梁。宁知颜如玉。","dynasty":"南北朝","title":"咏筝诗"}
{"author":"沈约","content":"灵园同佳称。幽山有奇质。停采久弥鲜。含华岂期实。长愿微名隐。无使孤株出。","dynasty":"南北朝","title":"咏山榴诗"}
{"author":"沈约","content":"隘此大泛庭。方知九垓局。穷天岂弥指。尽地不容足。","dynasty":"南北朝","title":"大言应令诗"}
{"author":"沈约","content":"开馆尺棰余。筑榭微尘里。蜗角列州县。毫端建朝市。","dynasty":"南北朝","title":"细言应令诗"}
{"author":"沈约","content":"阴庭覆素芷。南阶褰绿葹。玉台新落构。青山已半亏。","dynasty":"南北朝","title":"咏余雪诗"}
{"author":"沈约","content":"噭噭夜猿鸣，溶溶晨雾合。不知声远近，惟见山重沓。既欢东岭唱，复伫西岩答。","dynasty":"南北朝","title":"石塘濑听猿"}
{"author":"沈约","content":"眷言访舟客，兹川信可珍。洞澈随清浅，皎镜无冬春。千仞写乔树，万丈见游鳞。沧浪有时浊，清济涸无津。岂若乘斯去，俯映石磷磷。纷吾隔嚣滓，宁假濯衣巾？愿以潺湲水，沾君缨上尘。","dynasty":"南北朝","title":"新安江至清浅深见底贻京邑同好"}
{"author":"沈约","content":"汉池水如带。巫山云似盖。瀄汩背吴潮。潺湲横楚濑。一望沮漳水。宁思江海会。以我径寸心。从君千里外。","dynasty":"南北朝","title":"饯谢文学离夜诗"}
{"author":"沈约","content":"团扇复团扇，持许自障面。憔悴无复理，羞与郎相见。","dynasty":"南北朝","title":"团扇歌二首其二"}
{"author":"沈约","content":"灵山纪地德，地险资岳灵。终南表秦观，少室迩王城。翠凤翔淮海，衿带绕神坰。北阜何其峻，林薄杳葱青。","dynasty":"南北朝","title":"游钟山诗应西阳王教其一"}
{"author":"沈约","content":"发地多奇岭，干云非一状。合沓共隐天，参差互相望。郁律构丹巘，崚嶒起青嶂。势随九疑高，气与三山壮。","dynasty":"南北朝","title":"游钟山诗应西阳王教其二"}
{"author":"沈约","content":"即事既多美，临眺殊复奇。南瞻储胥观，西望昆明池。山中咸可悦，赏逐四时移。春光发陇首，秋风生桂枝。","dynasty":"南北朝","title":"游钟山诗应西阳王教其三"}
{"author":"沈约","content":"多值息心侣，结架山之足。八解鸣涧流，四禅隐岩曲。窈冥终不见，萧条无可欲。所愿从之游，寸心于此足。","dynasty":"南北朝","title":"游钟山诗应西阳王教其四"}
{"author":"沈约","content":"君王挺逸趣，羽旆临崇基。白云随玉趾，青霞杂桂旗。淹留访五药，顾步伫三芝。于焉仰镳驾，岁暮以为期。","dynasty":"南北朝","title":"游钟山诗应西阳王教其五"}
{"author":"沈约","content":"连峰竟无已，积翠远微微。寥戾野风急，芸黄秋草腓。我来岁云暮，于此怅怀归。霜雪方共下，宁止露沾衣。待余两岐秀，去去掩柴扉。","dynasty":"南北朝","title":"留"}
{"author":"沈约","content":"甲帐垂和璧。螭云张桂宫。隋珠既吐曜。翠被复含风。","dynasty":"南北朝","title":"咏帐诗"}
{"author":"沈约","content":"假容不足观。遗音犹可荐。幸蒙乔树恩。得以闻高殿。","dynasty":"南北朝","title":"侍宴咏反舌诗"}
{"author":"沈约","content":"梢声振寒声。青葱标暮色。疎叶望岭齐。乔{韩韦=余}临云直。","dynasty":"南北朝","title":"寒松诗"}
{"author":"沈约","content":"龙门百尺时。排云少孤立。分根荫玉池。欲待高鸾集。","dynasty":"南北朝","title":"咏孤桐诗"}
{"author":"沈约","content":"秋还遽已落。春晓犹未荑。微叶虽可贱。一剪或成珪。","dynasty":"南北朝","title":"咏梧桐诗"}
{"author":"沈约","content":"绿叶迎露滋。朱苞待霜润。但令入玉柈。金衣非所悋。","dynasty":"南北朝","title":"园橘诗"}
{"author":"沈约","content":"大谷来既重。岷山道又难。摧折非所悋。但令入玉盘。","dynasty":"南北朝","title":"咏梨应诏诗"}
{"author":"沈约","content":"列茂河阳苑。蓄紫滥觞隈。翻黄秋沃若。落素春徘徊。","dynasty":"南北朝","title":"西地梨诗"}
{"author":"沈约","content":"微风摇紫叶。轻露拂朱房。中池所以绿。待我泛红光。","dynasty":"南北朝","title":"咏芙蓉诗"}
{"author":"沈约","content":"生在穷绝地。岂与世相亲。不顾逢采撷。本欲芳幽人。","dynasty":"南北朝","title":"咏杜若诗"}
{"author":"沈约","content":"始诸饮食物之初。设卦观象受以需。烝民乃粒有牲刍。自卫反鲁删诗书。弋不射宿杀已祛。","dynasty":"南北朝","title":"梁三朝雅乐歌十九首其十一"}
{"author":"沈约","content":"眷言访舟客，兹川信可珍。洞澈随清浅，皎镜无冬春。千仞写乔树，万丈见游鳞。沧浪有时浊，清济涸无津。岂若乘斯去，俯映石磷磷。纷吾隔嚣滓，宁假濯衣巾？愿以潺湲水，沾君缨上尘。","dynasty":"南北朝","title":"新安江至清浅深见底贻京邑同好"}
{"author":"沈约","content":"德盛乎水。玄冥纪节。阴降阳腾。气凝象閟。司智莅坎。驾铁衣玄。祈寒拆地。晷度回天。悠悠四海。骏奔奉职。祚我无疆。永隆民极。","dynasty":"南北朝","title":"梁明堂登歌歌黑帝辞"}
{"author":"沈约","content":"高台不可望。望远使人愁。连山无断乚包。河水复悠悠。所思竟何在。洛阳南陌头。可望不可见。何用解人忧。","dynasty":"南北朝","title":"临高台"}
{"author":"沈约","content":"桂舟既容与。绿浦复回纡。轻丝动弱芰。微楫起单鳬。扣舷忘日暮。卒岁以为娱。","dynasty":"南北朝","title":"钓竿"}
{"author":"沈约","content":"寒瓜方卧垄。秋菰亦满陂。紫茄纷烂熳。绿芋郁参差。初菘向堪把。时韮日离离。高梨有繁实。何减万年枝。荒渠集野雁。安用昆明池。","dynasty":"南北朝","title":"行园诗"}
{"author":"沈约","content":"寿随百礼洽，庆与三朝升。惟皇集繁祉，景福互相仍。申锡永无遗，穰简必来应。","dynasty":"南北朝","title":"梁三朝雅乐歌十九首其七"}
{"author":"沈约","content":"地德薄。昆丘峻。扬羽翟。鼓应朄。出尊祗。展诚信。招海渎。罗岳镇。惟福祉。咸昭晋。","dynasty":"南北朝","title":"梁雅乐歌諴雅二"}
{"author":"沈约","content":"祀典昭洁，我礼莫违。八簋充室，六龙解騑。神宫肃肃，灵寝微微。嘉荐既飨，景福攸归。至德光被，洪祚载辉。","dynasty":"南北朝","title":"梁宗庙歌七首其七"}
{"author":"沈约","content":"百味既含馨，六饮莫能尚。玉罍信湛湛，金卮颇摇漾。敬举发天和，祥祉流嘉贶。","dynasty":"南北朝","title":"梁三朝雅乐歌十九首其八"}
{"author":"沈约","content":"洛阳大道中。佳丽实无比。燕裙傍日开。赵带随风靡。领上蒲萄绣腰中合欢绮。佳人殊未来。薄暮空徙倚。","dynasty":"南北朝","title":"洛阳道"}
{"author":"沈约","content":"期运集。惟皇膺宝符。龙跃清汉渚。凤起方城隅。讴歌共适夏。狱讼两违朱。二仪启嘉祚。千载犹旦暮。舞蹈流帝功。金玉昭王度。","dynasty":"南北朝","title":"梁鼓吹曲十二首其十期运集"}
{"author":"沈约","content":"北斗阑干去。夜夜心独伤。月辉横射枕。灯光半隐床。","dynasty":"南北朝","title":"夜夜曲"}
{"author":"沈约","content":"吏部信才杰。文锋振奇响。调与金石谐。思逐风云上。岂言陵霜质。忽随人事往。尺璧尔何寃。一旦同丘壤。","dynasty":"南北朝","title":"怀旧诗伤谢朓"}
{"author":"沈约","content":"隘此大泛庭。方知九垓局。穷天岂弥指。尽地不容足。","dynasty":"南北朝","title":"大言应令诗"}
{"author":"沈约","content":"闻夜鹤。夜鹤叫南池。对此孤明月。临风振羽仪。伊吾人之菲薄。无赋命之天爵。抱局促之短怀。随冬春而哀乐。懿海上之惊凫。伤云间之离鹤。离鹤昔未离。迥发天北垂。忽值疾风起。暂下昆明池。复畏冬冰合。水宿非所宜。欲留不可住。欲去飞已疲。势逐疾风举。求温向衡楚。复值南飞鸿。参差共成侣。海上多云雾。苍茫失洲屿。自此别故羣。独向潇湘渚。故羣不离散。相依江海畔。夜止羽相切。昼飞影相乱。刷羽共浮沉。湛澹泛清浔。既不经离别。安知慕侣心。九冬负霜雪。六翮飞不任。且养凌云翅。俯仰弄清音。所望浮丘子。旦夕来相寻。","dynasty":"南北朝","title":"八咏诗夕行闻夜鹤"}
{"author":"沈约","content":"玄英纪运。冬冰折。物为音本。和且悦。穷高测深。长无绝。","dynasty":"南北朝","title":"五音曲羽引"}
{"author":"沈约","content":"寒闺昼密罗幌垂。婉容丽色心相知。双去双还誓不移。长袖拂面为君施。翡翠羣飞飞不息。愿在云间长比翼。佩服瑶草驻容色。舜日尧年欢无极。","dynasty":"南北朝","title":"四时白纻歌冬白纻"}
{"author":"沈约","content":"大妇拂玉匣。中妇结罗帷。小妇独无事。对镜画蛾眉。良人且安卧。夜长方自私。","dynasty":"南北朝","title":"三妇艳"}
{"author":"沈约","content":"出空宁可图。入庭位难赋。非烟复非云。如丝复如雾。霢霂裁欲垂。霏微不能注。虽无千金质。聊为一辰趣。","dynasty":"南北朝","title":"庭雨应诏诗"}
{"author":"沈约","content":"少府怀贞节，忘躯济所奉。吏道勤不息，繁文长自拥。既阙优孟歌，身没谁为宠。","dynasty":"南北朝","title":"怀旧诗九首其六伤李圭之"}
{"author":"沈约","content":"分手桃林岸，送别岘山头。若欲寄音信，汉水向东流。","dynasty":"南北朝","title":"襄阳蹋铜蹄歌三首其一"}
{"author":"沈约","content":"昏主恣淫慝。皆曰自昌盛。上仁矜亿兆。誓师为请命。既齐丹浦战。又符甲子辰。龛难伐有罪。伐罪吊斯民。悠悠亿万姓。于此覩阳春。","dynasty":"南北朝","title":"梁鼓吹曲昏主恣淫慝"}
{"author":"沈约","content":"悲落桐。落桐早霜露。燕至叶未抽。鸿来枝已素。本出龙门山。长枝仰刺天。上峰百丈绝。下趾万寻悬。幽根已盘结。孤枝复危绝。初不照光景。终年负霜雪。自顾无羽仪。不愿生曲池。芬芳本自乏。华实无可施。匠者特留眄。王孙少见之。分取孤生蘖。徙置北堂陲。宿茎抽晚干。新叶生故枝。故枝虽辽远。新叶颇离离。春风一朝至。荣华并如斯。自惟良菲薄。君恩徒照灼。顾已非嘉树。空用凭阿阁。愿作清庙琴。为舞双玄鹤。薜荔可为裳。文杏堪作梁。勿言草木贱。徒照君末光。末光不徒照。为君含噭咷。阳柯绿水弦。阴枝苦寒调。厚德非可任。敢不虚其心。若逢阳春至。吐绿照清浔。","dynasty":"南北朝","title":"八咏诗其四霜来悲落桐"}
{"author":"沈约","content":"潇湘风已息。沅澧复安流。扬蛾一含睇。{女便}娟好且修。捐玦置澧浦。解佩寄中洲。","dynasty":"南北朝","title":"湘夫人"}
{"author":"沈约","content":"丹墀上飒香。玉殿下趋锵。逆转珠佩响。先表绣袿香。裾开临舞席。袖拂绕歌堂。所叹忘怀妾。见委入罗床。","dynasty":"南北朝","title":"十咏脚下履"}
{"author":"沈约","content":"至哉坤元，实惟厚载。躬兹奠飨，诚交显晦。或升或降，摇珠动佩。德表成物，庆流皇代。纯虾不愆，祺福是赉。","dynasty":"南北朝","title":"梁北郊登歌二首其二"}
{"author":"沈约","content":"山邦务寡。陕辅任隆。才否虽异。劳逸不同。幽岩何月。丹桂为丛。结枝以赠。寄之飞鸿。","dynasty":"南北朝","title":"赠刘南郡委连诗"}
{"author":"沈约","content":"龙门百尺时。排云少孤立。分根荫玉池。欲待高鸾集。","dynasty":"南北朝","title":"咏孤桐诗"}
{"author":"沈约","content":"有为臣所执，司契君之道。运行乃四时，无言信苍昊。宸居体冲寂，忘怀定天保。","dynasty":"南北朝","title":"梁鞞舞歌其五"}
{"author":"沈约","content":"桐柏山。淮之首。肇基帝迹。遂光区有。大震边关。殪獯丑。农既劝。民惟阜。穗充庭。稼盈亩。迨嘉辰。𧲛芳糗。纳寒场。为春酒。昭景福。介眉寿。天斯长。地斯久。化无极。功无朽。","dynasty":"南北朝","title":"梁鼓吹曲十二首其三桐柏山"}
{"author":"沈约","content":"明明在上，其仪有序。终事靡愆，收铏撤俎。乃升乃降，和乐备举。天德莫违，人谋是与。敬行礼达，兹焉燕语。","dynasty":"南北朝","title":"梁三朝雅乐歌十九首其十七雍雅"}
{"author":"沈约","content":"灵山纪地德，地险资岳灵。终南表秦观，少室迩王城。翠凤翔淮海，衿带绕神坰。北阜何其峻，林薄杳葱青。","dynasty":"南北朝","title":"游钟山诗应西阳王教其一"}
{"author":"沈约","content":"团扇复团扇。持许自障面。憔悴无复理。羞与郎相见。","dynasty":"南北朝","title":"团扇歌"}
{"author":"沈约","content":"盛乐斯举，协徵调宫。灵飨庆洽，祉积化融。八变有序，三献已终。坎牲瘗玉，酬德报功。振垂成吕，投壤生风。道无虚致，事由感通。于皇盛烈，比祚华嵩。","dynasty":"南北朝","title":"禋雅其二"}
{"author":"沈约","content":"祀典昭洁，我礼莫违。八簋充室，六龙解騑。神宫肃肃，灵寝微微。嘉荐既飨，景福攸归。至德光被，洪祚载辉。","dynasty":"南北朝","title":"梁宗庙歌七首其七"}
{"author":"沈约","content":"尊学尚矣。道亦遐哉。启图观秘。辟苑兴才事高东序。义迈云台。峨峨德傅。灼灼英台。复礼曲台。反乐宣榭。阙文内举。輶轩外驾。结朋千里。从师百舍。坠典必修。阙祀咸荐。回鸾献爵。摐金委奠。肆士辨仪。胥人掌县。髣髴神踪。徘徊灵睠。","dynasty":"南北朝","title":"侍皇太子释奠宴诗"}
{"author":"沈约","content":"在昔哲王观民志。庶羞百品因时备。为善不同同归治。蔬膳菲食化始至。率物以躬行尊位。","dynasty":"南北朝","title":"梁三朝雅乐歌十九首其十二"}
{"author":"沈约","content":"三朝礼乐和，百福随春酒。玉樽湛而献，聪明作元后。安乐享延年，无疆臣拜手。","dynasty":"南北朝","title":"梁三朝雅乐歌十九首其七"}
{"author":"沈约","content":"治兵战六兽。为邦命九官。灵蛇及瑞羽。分素复衔丹。望就踰轩顼。铿锵掩咸护。九尾扰成羣。八象鸣相顾。象天则地化云布。","dynasty":"南北朝","title":"梁鞞舞歌明之君四"}
{"author":"沈约","content":"右率馥时誉。秀出冠朋僚。耸兹千仞气。振此百寻条。藴藉含文雅。散朗溢风飚。楸槚今已合。容范尚昭昭。","dynasty":"南北朝","title":"怀旧诗伤庾杲之"}
{"author":"沈约","content":"玄英纪运。冬冰折。物为音本。和且悦。穷高测深。长无绝。","dynasty":"南北朝","title":"五音曲羽引"}
{"author":"沈约","content":"至哉坤元，实惟厚载。躬兹奠飨，诚交显晦。或升或降，摇珠动佩。德表成物，庆流皇代。纯虾不愆，祺福是赉。","dynasty":"南北朝","title":"梁北郊登歌二首其二"}
{"author":"沈约","content":"閟宫肃肃。清庙济济。于穆夫人。固天攸启。祚我梁德。膺斯盛礼。文{鎞釒=木}达向。重檐丹陛。饰我俎彝。洁我粢盛。躬事奠飨。推尊尽敬。悠悠万国。具承兹庆。大孝追远。兆庶攸咏。","dynasty":"南北朝","title":"梁小庙乐歌舞歌"}
{"author":"沈约","content":"去秋三五月。今秋还照梁。今春兰蕙草。来春复吐芳。悲哉人道异。一谢永销亡。帘屏既毁撤。帷席更施张。游尘掩虚座。孤帐覆空床。万事无不尽。徒令存者伤。","dynasty":"南北朝","title":"悼亡诗"}
{"author":"沈约","content":"龙门百尺时。排云少孤立。分根荫玉池。欲待高鸾集。","dynasty":"南北朝","title":"咏孤桐诗"}
{"author":"沈约","content":"梢声振寒声。青葱标暮色。疎叶望岭齐。乔{韩韦=余}临云直。","dynasty":"南北朝","title":"寒松诗"}
{"author":"沈约","content":"东南既擅美。洛阳复称才。携手同欢宴。比迹共游陪。事随短秀落。言归长夜台。","dynasty":"南北朝","title":"怀旧诗伤虞炎"}
{"author":"沈约","content":"紫宫昭焕，太乙微玄。降临下土，尊高上天。载陈圭币，式备牲牷。云箛清引，栒虡高悬。俯昭象物，仰致高烟。肃彼灵祉，咸达皇虔。","dynasty":"南北朝","title":"禋雅"}
{"author":"沈约","content":"陵季相沿，训随世殆。政缺雅乖，风漓化改。礼亡衽席，乐沉河海。三雍靡构，四教谁采。瞻震并峻，义属重丽。横书清道，晦彼生知。","dynasty":"南北朝","title":"为南郡王侍皇太子释奠诗二首其一"}
{"author":"沈约","content":"临春风。春风起春树。游丝暧如网。落花雰似雾。先泛天渊池。还过细柳枝。蝶逢飞摇飏。燕值羽参池。扬桂旆。动芝盖。开燕裾。吹赵带。赵带飞参差。燕裾合且离。回簪复转黛。顾步惜容仪。容仪已炤灼。春风复回薄。氛氲桃李花。青跗含素萼。既为风所开。复为风所落。摇绿蒂。抗紫茎。舞春雪。杂流莺。曲房开兮金铺响。金铺响兮妾思惊。梧台未阴。淇川始碧。迎行雨于高唐。送归鸿于碣石。经洞房。响纨素。感幽闺。思帏帟。想芳园兮可以游。念兰翘兮渐堪摘。拂明镜之冬尘。解罗衣之秋襞。既铿锵以动佩。又絪缊而流射。始摇荡以入闺。终徘徊而缘隙。鸣珠帘于绣户。散芳尘于绮席。是时怅思妇。安能久行役。佳人不在兹。春风为谁惜。","dynasty":"南北朝","title":"八咏诗其二会圃临春风"}
{"author":"沈约","content":"贤首山。险而峻。乘岘凭临胡阵。骋奇谋。奋卒徒。断白马。塞飞狐。殪日逐。歼骨都。刃谷蠡。馘林胡。草既润。原亦涂。轮无反。幕有乌。扫残孽。震戎逋。扬凯奏。展欢酺。咏杕杜。旋京吴。","dynasty":"南北朝","title":"梁鼓吹曲十二首其二贤首山"}
{"author":"沈约","content":"明明在上，其仪有序。终事靡愆，收铏撤俎。乃升乃降，和乐备举。天德莫违，人谋是与。敬行礼达，兹焉燕语。","dynasty":"南北朝","title":"梁三朝雅乐歌十九首其十七雍雅"}
{"author":"沈约","content":"明明在上。其仪有序。终事靡諐。收铏撤俎。乃升乃降。和乐备举。天德莫违。人谋是与。敬行礼达。兹焉燕语。","dynasty":"南北朝","title":"梁三朝雅乐歌雍雅一"}
{"author":"沈约","content":"殊庭不可及，风熛多异色。霞衣不待缝，云锦不须织。","dynasty":"南北朝","title":"和刘中书仙诗二首其二"}
{"author":"沈约","content":"江南箫管地。妙响发亟待枝。殷勤寄玉指。含情举复垂。雕梁再三绕。轻尘四五移。曲中有深意。丹诚君讵知。","dynasty":"南北朝","title":"咏箎诗"}
{"author":"沈约","content":"多值息心侣，结架山之足。八解鸣涧流，四禅隐岩曲。窈冥终不见，萧条无可欲。所愿从之游，寸心于此足。","dynasty":"南北朝","title":"游钟山诗应西阳王教其四"}
{"author":"沈约","content":"治兵战六兽。为邦命九官。灵蛇及瑞羽。分素复衔丹。望就逾轩顼。铿锵掩咸护。九尾扰成群。八象鸣相顾。象天则地化云布。","dynasty":"南北朝","title":"梁鞞舞歌其四"}
{"author":"沈约","content":"陵季相沿。训随世殆。政缺雅乖。风漓化改。礼亡袵席。乐沉河海。三雍靡构。四教谁采。瞻震并峻。义属重丽。横书清道。晦彼生知。","dynasty":"南北朝","title":"为南郡王侍皇太子释奠宴诗"}
{"author":"沈约","content":"棹歌发江潭。采莲渡湘南。宜须闲隐处。舟浦予自谙。罗衣织成带。堕马碧玉篸。但令舟楫渡。宁计路崭嵌。","dynasty":"南北朝","title":"江南曲"}
{"author":"沈约","content":"桐柏山。淮之首。肇基帝迹。遂光区有。大震边关。殪獯丑。农既劝。民惟阜。穗充庭。稼盈亩。迨嘉辰。𧲛芳糗。纳寒场。为春酒。昭景福。介眉寿。天斯长。地斯久。化无极。功无朽。","dynasty":"南北朝","title":"梁鼓吹曲十二首其三桐柏山"}
{"author":"沈约","content":"执衡司事。宅离方。滔滔夏日。火德昌。八音备举。乐无疆。","dynasty":"南北朝","title":"五音曲徵引"}
{"author":"沈约","content":"猗与至德，光被黔首。铸镕苍昊，甄陶区有。恪恭三献，对扬万寿。比屋可封，含生无咎。匪徒七百，天长地久。","dynasty":"南北朝","title":"梁宗庙歌七首其五"}
{"author":"沈约","content":"我馂惟阜，我肴孔庶。嘉味既充，食旨斯饫。属厌无爽，冲和在御。击壤齐欢，怀生等豫。烝庶乃粒，实由仁恕。","dynasty":"南北朝","title":"梁三朝雅乐歌十九首其十八"}
{"author":"沈约","content":"明君创洪业，大同登颂声。开元洽百礼，来仪奏九成。申锡南山祚，赫赫复明明。","dynasty":"南北朝","title":"梁三朝雅乐歌十九首其六介雅"}
{"author":"沈约","content":"教微因弛辔。维峻属贞期。义乖良未远。斯文炴在兹。超河综绝礼。冠楚缀沦诗。披縢辨蠹册。酌醴访深疑。澄流黜往性。泛畧引前滋。汉壁含遗篆。名山多逸词。绿编方委阁。素简日盈辎。空幸参鸳鹭。比秀恧琼芝。挹流既知广。复道还自嗤。","dynasty":"南北朝","title":"和竟陵王抄书诗"}
{"author":"沈约","content":"阴庭覆素芷。南阶褰绿葹。玉台新落构。青山已半亏。","dynasty":"南北朝","title":"咏余雪诗"}
{"author":"沈约","content":"尊学尚矣。道亦遐哉。启图观秘。辟苑兴才事高东序。义迈云台。峨峨德傅。灼灼英台。复礼曲台。反乐宣榭。阙文内举。輶轩外驾。结朋千里。从师百舍。坠典必修。阙祀咸荐。回鸾献爵。摐金委奠。肆士辨仪。胥人掌县。髣髴神踪。徘徊灵睠。","dynasty":"南北朝","title":"侍皇太子释奠宴诗"}
{"author":"沈约","content":"六代旧山川。兴亡几百年。繁华今寂寞。朝市昔喧阗。夜月琉璃水。春风柳色天。伤时为怀古。垂泪国门前。","dynasty":"南北朝","title":"登北固楼诗"}
{"author":"沈约","content":"百司警列。皇在在陛。既饫且醑。卒食成礼。其容穆穆。其仪济济。凡百庶僚。莫不恺悌。奄有万国。抑由天启。","dynasty":"南北朝","title":"梁三朝雅乐歌雍雅三"}
{"author":"沈约","content":"临春风。春风起春树。游丝暧如网。落花雰似雾。先泛天渊池。还过细柳枝。蝶逢飞摇扬。燕值羽参池。扬桂旆。动芝盖。开燕裾。吹赵带。赵带飞参差。燕裾合且离。回簪复转黛。顾步惜容仪。容仪已照灼。春风复回薄。氛氲桃李花。青跗含素萼。既为风所开。复为风所落。摇绿蔕。抗紫茎。舞春雪。杂流莺。曲房开兮金铺响。金铺响兮妾思惊。梧台未阴。淇川始碧。迎行雨于高唐。送归鸿于碣石。经洞房。响纨素。感幽闺。思帏帟。想芳园兮可以游。念兰翘兮渐堪摘。拂明镜之冬尘。解罗衣之秋襞。既铿锵以动佩。又絪缊而流射。始摇荡以入闺。终徘徊而缘隙。鸣珠帘于绣户。散芳尘于绮席。是时怅思妇。安能久行役。佳人不在兹。春风为谁惜。","dynasty":"南北朝","title":"八咏诗会圃临春风"}
{"author":"沈约","content":"守山东。山东万岭郁青葱。两溪共一泻。水洁望如空。岸侧青莎被。岩间丹桂丛。上瞻既隐轸。下睇亦溟蒙。远林响咆兽。近树聒鸣虫。路出若溪右涧吐金华东。万仞倒危石。百丈注悬潨。掣曳写流电。奔飞似白虹。洞井含清气。漏穴吐飞风。玉窦膏滴沥。石乳室空笼。峭崿途弥险。崖岨步纔通。余舍平生之所爱。歘暮年而此逢。欲一去而不还。怅邹衣之未褫。揖林壑之清旷。事氓俗之纷诡。幸帝德之方升。值天纲之未毁。既除旧而布新。故化民而俗徙。播赵俗以南徂。扇齐风以东靡。乳雉方可驯。流蝗庶能弭。清心矫世浊。俭政革民侈。秩满归白云。淹留事芝髓。","dynasty":"南北朝","title":"八咏诗被褐守山东"}
{"author":"沈约","content":"清旦发玄洲。是暮宿丹丘。昆山西北映。流泉东南流。霓裳拂流电。云车委轻霰。峥嵘上不覩。寥廓下无见。","dynasty":"南北朝","title":"和刘中书仙诗"}
{"author":"沈约","content":"勿言草卉贱，幸宅天池中。微根才出浪，短干未摇风。宁知寸心里，蓄紫复含红！","dynasty":"南北朝","tags":"咏物，荷花，寓人，抒怀","title":"咏新荷应诏"}
{"author":"沈约","content":"梢耸振寒声，青葱标暮色。疏叶望岭齐，乔干凌云直。","dynasty":"南北朝","title":"寒松诗"}
{"author":"沈约","content":"道我六穗罗八珍。洪鼎自爨匪劳薪。荆包海物必来陈。滑甘滫{氵髓}味和神。以斯至德被无垠。","dynasty":"南北朝","title":"梁三朝雅乐歌需雅八"}
{"author":"沈约","content":"皇矣帝烈，大哉兴圣。奄有四方，受天明命。居上不怠，临下惟敬。举无愆则，动无失正。物从其本，人遂其性。昭播九功，肃齐八柄。宽以惠下，德以为政。三趾晨仪，重轮夕映。栈壑忘阻，梯山匪夐。如曰有恒，与天无竟。载陈金石，式流舞咏。咸英韶夏，于兹比盛。","dynasty":"南北朝","title":"梁大壮大观舞歌二首其二大观舞歌"}
{"author":"沈约","content":"百司警列，皇在在陛。既饫且醑，卒食成礼。其容穆穆，其仪济济。凡百庶僚，莫不恺悌。奄有万国，抑由天启。","dynasty":"南北朝","title":"梁三朝雅乐歌十九首其十九"}
{"author":"沈约","content":"木纪谢。火运昌。炳南陆。耀炎光。民去癸。鼎归梁。鲛鱼出。庆云翔。韊五帝。轶三王。德无外。化溥将。仁荡荡。义汤汤。浸金石。达昊苍。横四海。被八荒。舞干戚。垂衣裳。对天眷。坐岩廊。胤有锡。祚无疆。风教远。礼容盛。感人神。宣舞咏。降繁祉。延嘉庆。","dynasty":"南北朝","title":"梁鼓吹曲木纪谢"}
{"author":"沈约","content":"纤手制新奇，刺作可怜仪。萦丝飞凤子，结缕坐花儿。不声如动吹，无风自袅枝。丽色傥未歇，聊承云鬓垂。","dynasty":"南北朝","title":"十咏二首其一领边绣"}
{"author":"沈约","content":"殷兆玉筐，周始邠王。于赫文祖，基我大梁。肇土七十，奄有四方。帝轩百祀，人思未忘。永言圣烈，祚我无疆。","dynasty":"南北朝","title":"梁宗庙歌七首其二"}
{"author":"沈约","content":"执衡司事。宅离方。滔滔夏日。火德昌。八音备举。乐无疆。","dynasty":"南北朝","title":"五音曲徵引"}
{"author":"沈约","content":"地德薄。昆丘峻。扬羽翟。鼓应朄。出尊祗。展诚信。招海渎。罗岳镇。惟福祉。咸昭晋。","dynasty":"南北朝","title":"梁雅乐歌諴雅二"}
{"author":"沈约","content":"守山东。山东万岭郁青葱。两溪共一泻。水洁望如空。岸侧青莎被。岩间丹桂丛。上瞻既隐轸。下睇亦溟濛。远林响咆兽。近树聒鸣虫。路出若溪右。涧吐金华东。万仞倒危石。百丈注悬潨。制曳写流电。奔飞似白虹。洞井含清气。漏穴吐飞风。玉窦膏滴沥。石乳室空笼。峭崿途弥险。崖岨步才通。余舍平生之所爱。欻暮年而此逢。欲一去而不还。怅邹衣之未褫。揖林壑之清旷。事氓俗之纷诡。幸帝德之方升。值天纲之未毁。既除旧而布新。故化民而俗徙。播赵俗以南徂。扇齐风以东靡。乳雉方可驯。流蝗庶能弭。清心矫世浊。俭政革民侈。秩满归白云。淹留事芝髓。","dynasty":"南北朝","title":"八咏诗其八被褐守山东"}
{"author":"沈约","content":"百味既含馨。六饮莫能尚。玉罍信湛湛。金巵颇摇漾。敬举发天和。祥祉流嘉贶。","dynasty":"南北朝","title":"梁三朝雅乐歌介雅三"}
{"author":"沈约","content":"山阴柳家女。莫言出田墅。丰容好姿颜。便僻工言语。腰肢既软弱。衣服亦华楚。红轮映早寒。画扇迎初暑。锦履并花纹。绣带同心苣。罗繻金薄厕。云鬓花钗举。我情已郁纡。何用表崎岖。托意眉间黛。申心口上朱。莫争三春价。坐丧千金躯。盈尺青铜镜。径寸合浦珠。无因达往意。欲寄双飞凫。裾开见玉趾。衫薄映凝肤。羞言赵飞燕。笑杀秦罗敷。白顾虽悴薄。冠盖耀城隅。高门列驺驾。广路从骊驹。何惭鹿卢剑。讵减府中趋。还家问乡里。讵堪持作夫。","dynasty":"南北朝","title":"少年新婚为之咏诗"}
{"author":"沈约","content":"日月光华风四塞。规飨有序仪不忒。匪天私梁乃佑德。光被四表自南北。长世缀旒为下国。","dynasty":"南北朝","title":"梁三朝雅乐歌十九首其十六"}
{"author":"沈约","content":"秦筝吐绝调，玉柱扬清曲。弦依高张断，声随妙指续。徒闻音绕梁，宁知颜如玉。","dynasty":"南北朝","title":"咏筝诗"}
{"author":"沈约","content":"忱威授律命苍兕。言薄加湖灌秋水。回澜瀄汩泛增雉。争河投岸掬盈指。犯刃婴戈洞流矢。资此威烈齐文轨。","dynasty":"南北朝","title":"梁鼓吹曲忱威"}
{"author":"沈约","content":"朝止阊阖宫。暮蔂清都阙。腾盖隐奔星。低銮避行月。九疑纷相从。虹旌乍升没。青鸟去复还。高唐云不歇。若华有余照。淹留且晞发。","dynasty":"南北朝","title":"和竟陵王游仙诗"}
{"author":"沈约","content":"危峰带北阜，高顶出南岑。中有陵风榭，回望川之阴。岸险每增减，湍平互浅深。水流本三派，台高乃四临。上有离群客，客有慕归心。落晖映长浦，焕景烛中浔。云生岭乍黑，日下溪半阴。信美非吾土，何事不抽簪。","dynasty":"南北朝","title":"登玄畅楼诗"}
{"author":"沈约","content":"微薄叨今幸，忝荷非昔期。唐风岂异世，钦明重在兹。饰骖去关辅，分竹入河淇。下车如昨日，曳组忽弥期。霜载凋秋草，风三动春旗。无以招卧辙，宁望后相思。","dynasty":"南北朝","title":"去东阳与吏民别诗"}
{"author":"沈约","content":"夭矫乘绛仙，螭衣方陆离。玉銮隐云雾，溶溶纷上驰。瑶台风不息，赤水正涟漪。峥嵘玄圃上，聊攀琼树枝。","dynasty":"南北朝","title":"和竟陵王游仙诗二首"}
{"author":"沈约","content":"朝止阊阖宫，暮宴清都阙。腾盖隐奔星，低銮避行月。九疑纷相从，虹旌乍升没。青鸟去复还，高唐云不歇。若华有馀照，淹留且晞发。","dynasty":"南北朝","title":"和竟陵王游仙诗二首其二"}
{"author":"沈约","content":"陈王斗鸡道，安仁采樵路。东郊岂异昔，聊可閒余步。野径既盘纡，荒阡亦交互。槿篱疏复密，荆扉新且故。树顶鸣风飙，草根积霜露。惊麇去不息，征鸟时相顾。茅栋啸愁鸱，平冈走寒兔。夕阴带层阜，长烟引轻素。飞光忽我遒，岂止岁云暮。若蒙西山药，颓龄倘能度。","dynasty":"南北朝","title":"宿东园诗"}
{"author":"沈约","content":"丽日属元巳，年芳具在斯。开花已匝树，流莺复满枝。洛阳繁华子，长安轻薄儿。东出千金堰，西临雁鹜陂。游丝映空转，高杨拂地垂。绿帻文照耀，紫燕光陆离。清晨戏伊水，薄暮宿兰池。象筵鸣宝瑟，金瓶泛羽卮。宁忆春蚕起，日暮桑欲萎。长袂屡已拂，彫胡方自炊。爱而不可见，宿昔减容仪。且当忘情去，叹息独何为。","dynasty":"南北朝","title":"三月三日率尔成章诗"}
{"author":"沈约","content":"白云自帝乡，氛氲屡回没。蔽亏昆山树，含吐瑶台月。秋风西北起，飘我过城阙。城阙已参差，白云复离离。皎洁在天汉，倒影入华池。将过丹丘野，时至碧林垂。九重迎飞燕，万里送翔螭。","dynasty":"南北朝","title":"和王中书德充咏白云诗"}
{"author":"沈约","content":"白水满春塘，旅雁每回翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。","dynasty":"南北朝","title":"咏湖中雁诗"}
{"author":"沈约","content":"清汉夜昭皙，扶桑晓陆离。发歌摐阳下，建羽朝夕池。摐金浮水若，耸跸诏山祗。一沾九霄露，藜藿终自知。","dynasty":"南北朝","title":"侍游方山应诏诗"}
{"author":"沈约","content":"生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思。","dynasty":"南北朝","title":"别范安成诗"}
{"author":"沈约","content":"盛乐斯举，协徵调宫。灵飨庆洽，祉积化融。八变有序，三献已终。坎牲瘗玉，酬德报功。振垂成吕，投壤生风。道无虚致，事由感通。于皇盛烈，比祚华嵩。","dynasty":"南北朝","title":"禋雅其二"}
{"author":"沈约","content":"轻生宅园篽，复得栖嘉树。岂敢擅洪枝，轻条遭所遇。叶密形易扬，风回响难住。","dynasty":"南北朝","title":"听蝉鸣应诏诗"}
{"author":"沈约","content":"影逐斜月来。香随远风入。言是定知非。欲笑翻成泣。","dynasty":"南北朝","title":"为邻人有怀不至诗"}
{"author":"沈约","content":"韦叟识前载。博物备戎华。税骖止营校。沦迹委泥沙。始知庸听局。方悟大音赊。","dynasty":"南北朝","title":"怀旧诗伤韦景猷"}
{"author":"沈约","content":"梢耸振寒声，青葱标暮色。疏叶望岭齐，乔干凌云直。","dynasty":"南北朝","title":"寒松诗"}
{"author":"沈约","content":"帝德实广运，车书靡不宾。执瑁朝群后，垂旒御百神。八荒重译至，万国婉来亲。","dynasty":"南北朝","title":"梁雅乐歌六首其一皇雅"}
{"author":"沈约","content":"方坛既塪。地祇已出。盛典弗諐。羣望咸秩。乃升乃献。敬成礼卒。灵降无兆。神飨载谧。允矣嘉祚。其升如日。","dynasty":"南北朝","title":"梁北郊登歌"}
{"author":"沈约","content":"峨峨令藩。腾芳戚右。缉兹江汉。实寄僚首。在德易充。为名难朽。愿言可获。岁暮携手。","dynasty":"南北朝","title":"赠刘南郡委连诗"}
{"author":"沈约","content":"至德同自然。裁成侔玄造。珍祥委天贶。灵物开地宝。窈窕降青琴。参差就朱草。","dynasty":"南北朝","title":"梁鞞舞歌明之君六"}
{"author":"沈约","content":"四气新元旦，万寿初今朝。趋拜齐衮玉，钟石变箫韶。日升等皇运，洪基邈日遥。","dynasty":"南北朝","title":"梁三朝雅乐歌十九首其八"}
{"author":"沈约","content":"设官分职，髦俊攸俟。髦俊伊何，贵德尚齿。唐乂咸事，周宁多士。区区卫国，犹赖君子。汉之得人，帝猷乃理。","dynasty":"南北朝","title":"梁三朝雅乐歌十九首其一俊雅"}
{"author":"沈约","content":"青玉冠西海。碧石弥外区。化为中园实。其下成路衢。在先良足贵。因小邈难逾。色润房陵缥。味夺寒水朱。摘持欲以献。尚食且踟蹰。","dynasty":"南北朝","title":"麦李诗"}
{"author":"沈约","content":"司秋纪兑。奏西音。激扬钟石。和瑟琴。风流福被。乐愔愔。","dynasty":"南北朝","title":"五音曲商引"}
{"author":"沈约","content":"神宫肃肃。天仪穆穆。礼献既同。膺兹厘福。我有馨明。无愧史祝。","dynasty":"南北朝","title":"梁雅乐歌献雅"}
{"author":"沈约","content":"危峯带北阜。高顶发南岑。中有陵风榭。回望川之阴。岸险每增减。湍平互浅深。水流本三派。台高乃四临。上有离羣客。客有慕归心。落晖映长浦。炴景烛是浔。云生岭乍黑。日下溪半阴。信美非吾土。何事不抽簪。","dynasty":"南北朝","title":"登玄畅楼诗"}
{"author":"沈约","content":"丽日属元已。年芳具在斯。开花已匝树。流莺复满枝。洛阳繁华子。长安轻薄儿。东出千金堰。西临鴈鹜陂。游丝映空转。高杨拂地垂。绿帻文照耀。紫燕光陆离。清晨戏伊水。薄暮宿兰池。象筵鸣宝瑟。金瓶泛羽巵。宁忆春蚕起。日暮桑欲萎。长袂屡已拂。雕胡方自炊。爱而不可见。宿昔减容仪。且当忘情去。叹息独何为。","dynasty":"南北朝","title":"三月三日率尔成章诗"}
{"author":"沈约","content":"微风摇紫叶，轻露拂朱房。中池所以绿，待我泛红光。","dynasty":"南北朝","tags":"荷花","title":"咏芙蓉"}
{"author":"沈约","content":"秋还遽已落。春晓犹未荑。微叶虽可贱。一剪或成珪。","dynasty":"南北朝","title":"咏梧桐诗"}
{"author":"沈约","content":"愍衰草。衰草无容色。憔悴荒径中。寒荄不可识。昔时兮春日。昔日兮春风。含华兮佩实。垂绿兮散红。氛氲鳷鹊右。照耀望仙东。送归顾慕泣淇水。嘉客淹留怀上宫。岩陬兮海岸。冰多兮霰积。烂熳兮客根。攒幽兮寓隙。布绵密于寒皋。吐纤疏于危石。既惆怅于君子。倍伤心于行役。露缟枝于初旦。霜红天于始夕。雕芳卉之九衢。霣灵茅之三脊。风急崤道难。秋至客衣单。既伤檐下菊。复悲池上兰。飘落逐风尽。方知岁早寒。流萤暗明烛。雁声断纔续。萎绝长信宫。芜秽丹墀曲。霜夺茎上紫。风销叶中绿。山变兮青薇。水折兮黄苇。秋鸿兮疎引。寒鸟兮聚飞。径荒寒草合。桐长旧岩围。园庭渐芜没。霜露日沾衣。愿逐晨征鸟。薄暮共西归。","dynasty":"南北朝","title":"八咏诗岁暮愍衰草"}
{"author":"沈约","content":"鲁连扬一策，陈平出六奇。邯郸风雨散，白登烟雾维。排云出九地，陵定振五卮。","dynasty":"南北朝","title":"出重闱和傅昭诗"}
{"author":"沈约","content":"开馆尺棰余。筑榭微尘里。蜗角列州县。毫端建朝市。","dynasty":"南北朝","title":"细言应令诗"}
{"author":"沈约","content":"韦叟识前载。博物备戎华。税骖止营校。沦迹委泥沙。始知庸听局。方悟大音赊。","dynasty":"南北朝","title":"怀旧诗伤韦景猷"}
{"author":"沈约","content":"蹀鞚飞尘起。左右自生光。男儿得富贵。何必在归乡。","dynasty":"南北朝","title":"襄阳蹋铜蹄歌"}
{"author":"沈约","content":"感物而动物靡遂。大羹不和有遗味。非极口腹而行气。节之民心杀攸贵。宁为礼本饔与饩。","dynasty":"南北朝","title":"梁三朝雅乐歌十九首其十"}
{"author":"沈约","content":"白露欲凝草已黄。金管玉柱响洞房。双心一影俱回翔。吐情寄君君莫忘。翡翠羣飞飞不息。愿在云间长比翼。佩服瑶草驻容色。舜日尧年欢无极。","dynasty":"南北朝","title":"四时白纻歌秋白纻"}
{"author":"沈约","content":"陵季相沿。训随世殆。政缺雅乖。风漓化改。礼亡袵席。乐沉河海。三雍靡构。四教谁采。瞻震并峻。义属重丽。横书清道。晦彼生知。","dynasty":"南北朝","title":"为南郡王侍皇太子释奠宴诗"}
{"author":"沈约","content":"清汉夜昭晳。扶桑晓陆离。发歌摐阳下。建羽朝夕池。摐金浮水若。耸跸诏山祗。一沾九霄露。藜藿终自知。","dynasty":"南北朝","title":"侍游方山应诏诗"}
{"author":"沈约","content":"生在穷绝地。岂与世相亲。不顾逢采撷。本欲芳幽人。","dynasty":"南北朝","title":"咏杜若诗"}
{"author":"沈约","content":"晨策终南首。顾望咸阳川。戚里遡层阙。甲馆负崇轩。复涂希紫阁。重台拟望仙。巴姬幽兰奏。郑女阳春弦。共矜红颜日。俱忘白发年。寂寥茂陵宅。照曜未央蝉。无以五鼎盛。顾嗤三经玄。","dynasty":"南北朝","title":"君子有所思行"}
{"author":"沈约","content":"朝日出邯郸。照我丛台端。中有倾城艳。顾景织罗纨。延躯以纤约。遗视若回澜。瑶装映层绮。金服炫雕栾。幸有同匡好。西仕服秦官。宝剑垂玉贝。汗马饰金鞍。萦场类转雪。逸控写腾鸾。罗衣夕解带。玉钗暮垂冠。","dynasty":"南北朝","title":"日出东南隅行"}
{"author":"沈约","content":"帝德实广运，车书靡不宾。执瑁朝群后，垂旒御百神。八荒重译至，万国婉来亲。","dynasty":"南北朝","title":"梁雅乐歌六首其一皇雅"}
{"author":"沈约","content":"眷言访舟客，兹川信可珍。洞澈随清浅，皎镜无冬春。千仞写乔树，万丈见游鳞。沧浪有时浊，清济涸无津。岂若乘斯去，俯映石磷磷。纷吾隔嚣滓，宁假濯衣巾？愿以潺湲水，沾君缨上尘。","dynasty":"南北朝","title":"新安江至清浅深见底贻京邑同好"}
{"author":"沈约","content":"七梁七百始。天监三元初。圣功澄宇县。帝德总车书。熙熙亿兆臣。其志皆欢愉。","dynasty":"南北朝","title":"梁鞞舞歌明之君一"}
{"author":"沈约","content":"九州上腴非一族。玄芝碧树寿华木。终朝采之不盈掬。用拂腥膻和九榖。既甘且饫致遐福。","dynasty":"南北朝","title":"梁三朝雅乐歌需雅三"}
{"author":"沈约","content":"红妆与明镜。二物本相亲。用持施点画。不照离居人。往秋虽一照。一照复还尘。尘生不复拂。蓬首对河津。冬夜寒如此。宁遽道阳春。初商忽云至。暂得奉衣巾。施衿已成故。每聚忽如新。","dynasty":"南北朝","title":"织女赠牵牛诗"}
{"author":"沈约","content":"丹墀上飒沓，玉殿下趋锵。逆转珠佩响，先表绣袿香。裾开临舞席，袖拂绕歌堂。所叹忘怀妾，见委入罗床。","dynasty":"南北朝","title":"十咏二首其二脚下履"}
{"author":"沈约","content":"挟瑟丛台下，徙倚爱容光。伫立日已暮，戚戚苦人肠。露葵已堪摘，淇水未沾裳。锦衾无独暖，罗衣空自香。明月虽外照，宁知心内伤？","dynasty":"南北朝","title":"古意诗"}
{"author":"沈约","content":"汉东流。江之汭。逆徒蜂聚。旌旗纷蔽。仰震威灵。乘高骋鋭。至仁解网。穷鸟入怀。因此龙跃。言登泰阶。","dynasty":"南北朝","title":"梁鼓吹曲汉东流"}
{"author":"沈约","content":"秋还遽已落。春晓犹未荑。微叶虽可贱。一剪或成珪。","dynasty":"南北朝","title":"咏梧桐诗"}
{"author":"沈约","content":"贞女信无矫。傍邻也见疑。轻生本非惜。贱躯良足悲。传芳托嘉树。弦歌寄好词。","dynasty":"南北朝","title":"贞女引"}
{"author":"沈约","content":"秦稳吐绝调。玉柱扬清曲。弦依高张断。声随妙指续。徒闻音绕梁。宁知颜如玉。","dynasty":"南北朝","title":"咏筝诗"}
{"author":"沈约","content":"自昔殷代，哲王迭有。降及周成，惟器是守。上天乃眷，大梁既受。灼灼重明，仰承元首。体乾作贰，命服斯九。置保置师，居前居后。前星比耀，克隆万寿。","dynasty":"南北朝","title":"梁三朝雅乐歌十九首其四胤雅"}
{"author":"沈约","content":"宴镐锵玉銮。游汾举仙軷。荣光泛彩旄。修风动芝盖。淑气婉登晨。天行耸云斾。帐殿临春籞。帷宫绕芳荟。渐席周羽觞。分墀引回濑。穆穆玄化升。济济皇阶泰。将御遗风轸。远侍瑶台会。","dynasty":"南北朝","title":"三日侍林光殿曲水宴应制诗"}
{"author":"沈约","content":"阴庭覆素芷。南阶褰绿葹。玉台新落构。青山已半亏。","dynasty":"南北朝","title":"咏余雪诗"}
{"author":"沈约","content":"将修盛礼，其仪孔炽。有腯斯牲，国门是置。不黎不㾞，靡愆靡忌。呈肌献体，永言昭事。俯休皇德，仰绥灵志。百福具膺，嘉祥允洎。骏奔伊在，庆覃遐嗣。","dynasty":"南北朝","title":"梁雅乐歌六首其四涤雅"}
{"author":"沈约","content":"凉风北起。高鴈南翻。叶浮楚水。草折梁园。凄凉霜野。惆怅晨鹍。云轻寒树。日丽秋原。三金广设。六羽高陈。寒英始献。凉酎初醇。靡靡神襟。锵锵羣彦。思媚储猷。洽和奉宴。恩畅兰席。欢同桂殿。景遽乐推。临风以眷。丽景天枝。位非德举。任伍辰阶。祚均河楚。负岳未胜。瞻云难侣。望古兴惕。心焉载伫。","dynasty":"南北朝","title":"为临川王九日侍太子宴诗"}
{"author":"沈约","content":"豫州怀风范，绰然标雅度。处约志不渝，接广情无忤。颉颃事刀笔，纷纶递朱素。美志同山阿，浮年迫朝露。","dynasty":"南北朝","title":"怀旧诗九首其九伤胡谐之"}
{"author":"沈约","content":"出空宁可图。入庭位难赋。非烟复非云。如丝复如雾。霢霂裁欲垂。霏微不能注。虽无千金质。聊为一辰趣。","dynasty":"南北朝","title":"庭雨应诏诗"}
{"author":"沈约","content":"红妆与明镜。二物本相亲。用持施点画。不照离居人。往秋虽一照。一照复还尘。尘生不复拂。蓬首对河津。冬夜寒如此。宁遽道阳春。初商忽云至。暂得奉衣巾。施衿已成故。每聚忽如新。","dynasty":"南北朝","title":"织女赠牵牛诗"}
{"author":"沈约","content":"眷言访舟客，兹川信可珍。洞澈随清浅，皎镜无冬春。千仞写乔树，万丈见游鳞。沧浪有时浊，清济涸无津。岂若乘斯去，俯映石磷磷。纷吾隔嚣滓，宁假濯衣巾？愿以潺湲水，沾君缨上尘。","dynasty":"南北朝","title":"新安江至清浅深见底贻京邑同好"}
{"author":"沈约","content":"春隰荑绿柳。寒墀积皓雪。依依往纪盈。霏霏来思结。思结缠岁晏。曾是掩初节。初节曾不掩。浮荣逐弦缺。弦缺更圆合。浮荣永沉灭。外随夏莲变。态与秋霜耋。道迫无异期。贤愚有同绝。衔恨岂云忘。天道无甄别。功名识所职。竹帛寻摧裂。生外茍难寻。坐为长叹设。","dynasty":"南北朝","title":"长歌行"}
{"author":"沈约","content":"备味斯飨惟至圣。咸降人神礼为盛。或风或雅流歌咏。负鼎言归启殷命。悠悠四海同兹庆。","dynasty":"南北朝","title":"梁三朝雅乐歌需雅七"}
{"author":"沈约","content":"有夏多罪。殷人涂炭。四海倒悬。十室思乱。自天命我。殱凶殄难。既跃乃飞。言登天汉。爰享爰格。福禄攸赞。","dynasty":"南北朝","title":"梁宗庙登歌三"}
{"author":"沈约","content":"桐柏山。淮之首。肇基帝迹。遂光区有。大震边关。殪獯丑。农既劝。民惟阜。穗充庭。稼盈亩。迨嘉辰。𧲛芳糗。纳寒场。为春酒。昭景福。介眉寿。天斯长。地斯久。化无极。功无朽。","dynasty":"南北朝","title":"梁鼓吹曲十二首其三桐柏山"}
{"author":"沈约","content":"龙驾有驰策。日御不停阴。星钥亟回变。气化坐盈侵。寒光稍眇眇。秋塞日沉沉。高窗仄余火。倾河驾腾参。飚风折暮草。惊萚霣层林。时云霭空远。渊水结清深。奔枢岂易纽。珠庭不可临。怀仁每多意。履顺孰能禁。露清一唯促。缓志且移心。哀歌步梁甫。叹绝有遗音。","dynasty":"南北朝","title":"梁甫吟"}
{"author":"沈约","content":"豫州怀风范。绰然标雅度。处约志不渝。接广情无忤。颉颃事刀笔。纷纶递朱素。美志同山阿。浮年迫朝露。","dynasty":"南北朝","title":"怀旧诗伤胡谐之"}
{"author":"沈约","content":"皇矣帝烈，大哉兴圣。奄有四方，受天明命。居上不怠，临下惟敬。举无愆则，动无失正。物从其本，人遂其性。昭播九功，肃齐八柄。宽以惠下，德以为政。三趾晨仪，重轮夕映。栈壑忘阻，梯山匪夐。如曰有恒，与天无竟。载陈金石，式流舞咏。咸英韶夏，于兹比盛。","dynasty":"南北朝","title":"梁大壮大观舞歌二首其二大观舞歌"}
{"author":"沈约","content":"青玉冠西海。碧石弥外区。化为中园实。其下成路衢。在先良足贵。因小邈难逾。色润房陵缥。味夺寒水朱。摘持欲以献。尚食且踟蹰。","dynasty":"南北朝","title":"麦李诗"}
{"author":"沈约","content":"青槐金陵陌。丹毂贵游士。方骖万科巨。炫服千金子。咸阳不足称。临淄孰能拟。","dynasty":"南北朝","title":"长安有狭斜行"}
{"author":"沈约","content":"月华临静夜。夜静灭氛埃。方晖竟户入。圆影隙中来。高楼切思妇。西园游上才。网轩映珠缀。应门别录苔。洞房殊未晓。清光信悠哉。","dynasty":"南北朝","title":"应王中丞思远咏月诗"}
{"author":"沈约","content":"光迟蕙亩。气婉椒台。皇心爱矣。帝曰游哉。玉鸾徐骛。翠凤轻回。别殿广临。离宫洞启。川祇奉寿。河宗相礼。清洛渐筵。长伊流陛。洄荡嘉羞。摇漾芳醴。轻歌易绕。弱舞难持。素云留管。玄鹤停丝。引思为岁。岁亦阳止。叨服贲身。身亦昌止。徒勤丹漆。终愧文梓。","dynasty":"南北朝","title":"三日侍凤光殿曲水宴应制诗"}
{"author":"沈约","content":"白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。","dynasty":"南北朝","tags":"咏物，写鸟，思乡","title":"咏湖中雁"}
{"author":"沈约","content":"青青林中竹，可作白团扇。动摇玉郎手，因风托方便。","dynasty":"南北朝","title":"团扇歌二首其一"}
{"author":"沈约","content":"鸿汉景德，盛楚连徽。灼灼中垒，入奥知微。殊源别派，复属清辉。伊我兰执，升堂启扉。宴游忽永，心期靡悔。代历四朝，年逾十载。朋居缱绻，余违尔诲。岂独秋兰，结言为佩。事有离会，心未江湖。昔分湘济，今别荆吴。安得理翰，同飞故都。情劳伊尔，念切纷吾。追念生平，欢友非一。讽雩斯五，披林者七。方驾清衢，置酒兰室。离役代有，兴言涕溢。山邦务寡，陕辅任隆。才否虽异，劳逸不同。幽岩何有，丹桂为丛。结枝以赠，寄之飞鸿。峨峨令藩，腾芳戚右。缉兹江汉，实寄僚首。在德易充，为名难朽。愿言可获，岁暮携手。","dynasty":"南北朝","title":"赠刘南郡季连诗"}
{"author":"沈约","content":"陵季相沿。训随世殆。政缺雅乖。风漓化改。礼亡袵席。乐沉河海。三雍靡构。四教谁采。瞻震并峻。义属重丽。横书清道。晦彼生知。","dynasty":"南北朝","title":"为南郡王侍皇太子释奠宴诗"}
{"author":"沈约","content":"泽兰被荒径。孤芳岂自通。幸逢瑶池旷。得与金芝丛。朝承紫台露。夕润绿池风。既美修嫮女。复悦繁华童。夙昔玉霜满。旦暮翠条空。叶飘储胥右。芳歇露寒东。纪化尚盈昃。俗志信颓隆。财殚交易绝。华落爱难终。所惜改驩眄。岂恨逐征蓬。愿回昭阳景。持照长门宫。","dynasty":"南北朝","title":"江蓠生幽渚"}
{"author":"沈约","content":"去朝市。朝市深归暮。辞北缨而南徂。浮东川而西顾。逢天地之降祥。值日月之重光。当伊仁之菲薄。非余情之信芳。充待诏于金马。奉高宴于柏梁。观鬬兽于虎圈。望窈窕于披香。游西园兮登铜雀。攀青琐兮眺重阳。讲金华兮议宣室。昼武帷兮夕文昌。佩甘泉兮履五柞。簪枍栺兮绂承光。托后车兮侍华幄。游渤海兮泛清漳。天道有盈缺。寒暑递炎凉。一朝卖玉碗。眷眷惜余香。曲池无复处。桂枝亦销亡。清庙徒肃肃。西陵久茫茫。薄暮余多幸。嘉运重来昌。忝稽郡之南尉。典千里之光贵。别北芒于浊河。恋横桥于清渭。望前轩之早桐。对南阶之初卉。非余情之屡伤。寄兹焉兮能慰。眷昔日兮怀哉。日将暮兮归去来。","dynasty":"南北朝","title":"八咏诗解佩去朝市"}
{"author":"沈约","content":"青青林中竹。可作白团扇。动摇玉郎手。因风访方便。","dynasty":"南北朝","title":"团扇歌"}
{"author":"沈约","content":"礼容盛。尊俎列。玄酒陈。陶匏设。献清酒。致虔洁。王既升。乐已阕。降苍昊。垂芳烈。","dynasty":"南北朝","title":"梁南郊登歌诗"}
{"author":"沈约","content":"膳夫奉职献芳滋。不麛不夭咸以时。调甘适苦别渑淄。其德不爽受福厘。于焉逸豫永无期。","dynasty":"南北朝","title":"梁三朝雅乐歌十九首其十四"}
{"author":"沈约","content":"有命自天，于皇后帝。悠悠四海，莫不来祭。繁祉具膺，八神耸卫。福至有兆，庆来无际。播此馀休，于彼荒裔。","dynasty":"南北朝","title":"梁宗庙歌七首其六"}
{"author":"沈约","content":"日月光华风四塞。规飨有序仪不忒。匪天私梁乃佑德。光被四表自南北。长世缀旒为下国。","dynasty":"南北朝","title":"梁三朝雅乐歌十九首其十六"}
{"author":"沈约","content":"鸿汉景德，盛楚连徽。灼灼中垒，入奥知微。殊源别派，复属清辉。伊我兰执，升堂启扉。宴游忽永，心期靡悔。代历四朝，年逾十载。朋居缱绻，余违尔诲。岂独秋兰，结言为佩。事有离会，心未江湖。昔分湘济，今别荆吴。安得理翰，同飞故都。情劳伊尔，念切纷吾。追念生平，欢友非一。讽雩斯五，披林者七。方驾清衢，置酒兰室。离役代有，兴言涕溢。山邦务寡，陕辅任隆。才否虽异，劳逸不同。幽岩何有，丹桂为丛。结枝以赠，寄之飞鸿。峨峨令藩，腾芳戚右。缉兹江汉，实寄僚首。在德易充，为名难朽。愿言可获，岁暮携手。","dynasty":"南北朝","title":"赠刘南郡季连诗"}
{"author":"沈约","content":"礼缉民用扰。乐谐风自移。舜琴终已绝。尧衣今复垂。象天则地体无为。","dynasty":"南北朝","title":"梁鞞舞歌明之君三"}
{"author":"沈约","content":"神宫肃肃，天仪穆穆。礼献既同，膺兹厘福。我有馨明，无愧史祝。","dynasty":"南北朝","title":"献雅"}
{"author":"沈约","content":"阊阖既洞启，龙楼亦高辟。两宫集鸾步，二闱引通籍。伊尔事清途，纷吾供贱役。","dynasty":"南北朝","title":"酬孔通直逖怀蓬居诗"}
{"author":"沈约","content":"五味九变兼六和。令芳甘旨庶且多。三危之露九期禾。圆案方丈粲星罗。皇举斯乐同山河。","dynasty":"南北朝","title":"梁三朝雅乐歌十九首其十"}
{"author":"沈约","content":"月落宵向分。紫烟郁氛氲。曀曀萤入雾。离离鴈出云。巴童暗理瑟。汉女夜缝裙。新知乐如是。久要讵相闻。","dynasty":"南北朝","title":"秋夜诗"}
{"author":"沈约","content":"牺象既饰。罍俎斯具。我郁载馨。黄流乃注。峨峨卿士。骏奔是务。佩上鸣阶。缨还拂树。悠悠亿兆。天临日煦。","dynasty":"南北朝","title":"梁宗庙登歌四"}
{"author":"沈约","content":"梢耸振寒声，青葱标暮色。疏叶望岭齐，乔干凌云直。","dynasty":"南北朝","title":"寒松诗"}
{"author":"沈约","content":"至德同自然。裁成侔玄造。珍祥委天贶。灵物开地宝。窈窕降青琴。参差就朱草。","dynasty":"南北朝","title":"梁鞞舞歌明之君六"}
{"author":"沈约","content":"鸿汉景德，盛楚连徽。灼灼中垒，入奥知微。殊源别派，复属清辉。伊我兰执，升堂启扉。宴游忽永，心期靡悔。代历四朝，年逾十载。朋居缱绻，余违尔诲。岂独秋兰，结言为佩。事有离会，心未江湖。昔分湘济，今别荆吴。安得理翰，同飞故都。情劳伊尔，念切纷吾。追念生平，欢友非一。讽雩斯五，披林者七。方驾清衢，置酒兰室。离役代有，兴言涕溢。山邦务寡，陕辅任隆。才否虽异，劳逸不同。幽岩何有，丹桂为丛。结枝以赠，寄之飞鸿。峨峨令藩，腾芳戚右。缉兹江汉，实寄僚首。在德易充，为名难朽。愿言可获，岁暮携手。","dynasty":"南北朝","title":"赠刘南郡季连诗"}
{"author":"沈约","content":"神宫肃肃，天仪穆穆。礼献既同，膺兹厘福。我有馨明，无愧史祝。","dynasty":"南北朝","title":"献雅"}
{"author":"沈约","content":"龙门百尺时。排云少孤立。分根荫玉池。欲待高鸾集。","dynasty":"南北朝","title":"咏孤桐诗"}
{"author":"沈约","content":"望秋月。秋月光如练。照曜三爵台。徘徊九华殿。九华瑇瑁梁。华榱与璧珰。以兹雕丽色。持照明月光。凝华入黼帐。清辉悬洞房。先过飞燕户。却照班姬床。桂宫袅袅落桂枝。露寒凄凄凝白露。上林晚叶飒飒鸣。鴈门早鸿离离度。湛秀质兮似规。委清光兮如素。照愁轩之蓬影。映金阶之轻步。居人临此笑以歌。别客对之伤且慕。经衰圃。映寒丛。凝清夜。带秋风。随庭雪以偕素。与池荷而共红。临玉墀之皎皎。含霜霭之蒙蒙。{车兰}天衢而徙度。轹长汉而飞空。隐岩崖而半出。隔帷幌而纔通。散朱庭之奕奕。入青琐而玲珑。闲阶悲寡鹄。沙洲怨别鸿。文姬泣胡殿。昭君思汉宫。余亦何为者。淹留此山东。","dynasty":"南北朝","title":"八咏诗登台望秋月"}
{"author":"沈约","content":"发地多奇岭，干云非一状。合沓共隐天，参差互相望。郁律构丹巘，崚嶒起青嶂。势随九疑高，气与三山壮。","dynasty":"南北朝","title":"游钟山诗应西阳王教其二"}
{"author":"沈约","content":"虽云万重岭，所玩终一丘。阶墀幸自足，安事远邀游？临池清溽暑，开幌望高秋。园禽与时变，兰根应节抽。凭轩搴木末，垂堂对水周。紫箨开绿筿，白鸟映青畴。艾叶弥南浦，荷花绕北楼。送日隐层阁，引月入轻帱。爨熟寒蔬剪，宾来春蚁浮。来往既云倦，光景为谁留？","dynasty":"南北朝","title":"休沐寄怀"}
{"author":"沈约","content":"始诸饮食物之初。设卦观象受以需。烝民乃粒有牲刍。自卫反鲁删诗书。弋不射宿杀已祛。","dynasty":"南北朝","title":"梁三朝雅乐歌十九首其十一"}
{"author":"沈约","content":"木纪谢。火运昌。炳南陆。耀炎光。民去癸。鼎归梁。鲛鱼出。庆云翔。韊五帝。轶三王。德无外。化溥将。仁荡荡。义汤汤。浸金石。达昊苍。横四海。被八荒。舞干戚。垂衣裳。对天眷。坐岩廊。胤有锡。祚无疆。风教远。礼容盛。感人神。宣舞咏。降繁祉。延嘉庆。","dynasty":"南北朝","title":"梁鼓吹曲木纪谢"}
{"author":"沈约","content":"有命自天，于皇后帝。悠悠四海，莫不来祭。繁祉具膺，八神耸卫。福至有兆，庆来无际。播此馀休，于彼荒裔。","dynasty":"南北朝","title":"梁宗庙歌七首其六"}
{"author":"沈约","content":"忆眠时。人眠强未眠。解罗不待劝。就枕更须牵。复恐傍人见。娇羞在烛前。","dynasty":"南北朝","title":"六忆诗四首其四"}
{"author":"沈约","content":"戒食有章，卒食惟序。庭鸣金奏，凯收笾莒。客出以雍，撤以振羽。离磬乃作，和钟备举。济济威仪，喤喤簨虡。","dynasty":"南北朝","title":"梁三朝雅乐歌十九首其十九"}
{"author":"沈约","content":"猗与至德。光被黔首。铸镕苍昊。甄陶区有。恪恭三献。对扬万寿。比屋可封。含生无咎。匪徒七百。天长地久。","dynasty":"南北朝","title":"梁宗庙登歌五"}
{"author":"沈约","content":"联翩贵游子，侈靡千金客。华毂起飞尘，珠履竟长陌。","dynasty":"南北朝","title":"永明乐"}
{"author":"沈约","content":"閟宫肃肃。清庙济济。于穆夫人。固天攸启。祚我梁德。膺斯盛礼。文{鎞釒=木}达向。重檐丹陛。饰我俎彝。洁我粢盛。躬事奠飨。推尊尽敬。悠悠万国。具承兹庆。大孝追远。兆庶攸咏。","dynasty":"南北朝","title":"梁小庙乐歌舞歌"}
{"author":"沈约","content":"韦叟识前载。博物备戎华。税骖止营校。沦迹委泥沙。始知庸听局。方悟大音赊。","dynasty":"南北朝","title":"怀旧诗伤韦景猷"}
{"author":"沈约","content":"有命自天。于皇后帝。悠悠四海。莫不来祭。繁祉具膺。八神耸卫。福至有兆。庆来无际。播此余休。于彼荒裔。","dynasty":"南北朝","title":"梁宗庙登歌六"}
{"author":"沈约","content":"生平少年日，分手易前期。及尔同衰暮，非复别离时。勿言一樽酒，明日难重持。梦中不识路，何以慰相思？","dynasty":"南北朝","tags":"离别，友人，不舍","title":"别范安成"}
{"author":"沈约","content":"彼美实枯枝。孤筱定参差。鹍鸡已啁哳。枣下复林离。本期王子宴。宁待洛滨吹。","dynasty":"南北朝","title":"咏笙诗"}
{"author":"沈约","content":"德盛乎水，玄冥纪节。阴降阳腾，气凝象閟。司智莅坎，驾铁衣玄。祈寒拆地，晷度回天。悠悠四海，骏奔奉职。祚我无疆，永隆民极。","dynasty":"南北朝","title":"梁明堂登歌五首其五歌黑帝辞"}
{"author":"沈约","content":"江南箫管地，妙响发孙枝。殷勤寄玉指，含情举复垂。雕梁再三绕，轻尘四五移。曲中有深意，丹诚君讵知。","dynasty":"南北朝","title":"咏篪诗"}
{"author":"沈约","content":"轻阴拂建章，夹道连未央。因风结复解，沾露柔且长。楚妃思欲绝，班女泪成行。游人未应去，为此还故乡。","dynasty":"南北朝","title":"玩庭柳诗"}
{"author":"沈约","content":"纤手制新奇，刺作可怜仪。萦丝飞凤子，结缕坐花儿。不声如动吹，无风自袅枝。丽色傥未歇，聊承云鬓垂。","dynasty":"南北朝","title":"十咏二首其一领边绣"}
{"author":"沈约","content":"丹墀上飒沓，玉殿下趋锵。逆转珠佩响，先表绣袿香。裾开临舞席，袖拂绕歌堂。所叹忘怀妾，见委入罗床。","dynasty":"南北朝","title":"十咏二首其二脚下履"}
{"author":"沈约","content":"元长秉奇调，弱冠慕前踪。眷言怀祖武，一篑望成峰。途艰行易跌，命舛志难逢。折风落迅羽，流恨满青松。","dynasty":"南北朝","title":"怀旧诗九首其一伤王融"}
{"author":"沈约","content":"右率馥时誉，秀出冠朋僚。耸兹千仞气，振此百寻条。蕴藉含文雅，散朗溢风飙。楸槚今已合，容范尚昭昭。","dynasty":"南北朝","title":"怀旧诗九首其三伤庾杲之"}
{"author":"沈约","content":"长史体閒任，坦荡无外求。持身非诡遇，应物有虚舟。心从朋好尽，形为欢宴留。欢宴未终毕，零落委山丘。","dynasty":"南北朝","title":"怀旧诗九首其四伤王谌"}
{"author":"沈约","content":"东南既擅美，洛阳复称才。携手同欢宴，比迹共游陪。事随短秀落，言归长夜台。","dynasty":"南北朝","title":"怀旧诗九首其五伤虞炎"}
{"author":"沈约","content":"少府怀贞节，忘躯济所奉。吏道勤不息，繁文长自拥。既阙优孟歌，身没谁为宠。","dynasty":"南北朝","title":"怀旧诗九首其六伤李圭之"}
{"author":"沈约","content":"韦叟识前载，博物备戎华。税骖止营校，沦迹委泥沙。始知庸听局，方悟大音赊。","dynasty":"南北朝","title":"怀旧诗九首其七伤韦景猷"}
{"author":"沈约","content":"旅游媚年春。年春媚游人。徐光旦垂彩。和露晓凝津。时嘤起稚叶。蕙气动初苹。一朝阻旧国。万里隔良辰。","dynasty":"南北朝","title":"悲哉行"}
{"author":"沈约","content":"峨峨令藩。腾芳戚右。缉兹江汉。实寄僚首。在德易充。为名难朽。愿言可获。岁暮携手。","dynasty":"南北朝","title":"赠刘南郡委连诗"}
{"author":"沈约","content":"寿随百礼洽。庆与三朝升。惟皇集繁祉。时福互相仍。申锡永无遗。穰简必来应。","dynasty":"南北朝","title":"梁三朝雅乐歌介雅二"}
{"author":"沈约","content":"夭矫乘绛仙。螭衣方陆离。玉銮隐云雾。溶溶纷上驰。瑶台风不息。赤水正涟漪。峥嵘玄圃上。聊攀琼树枝。","dynasty":"南北朝","title":"和竟陵王游仙诗"}
{"author":"沈约","content":"五味九变兼六和。令芳甘旨庶且多。三危之露九期禾。圆案方丈粲星罗。皇举斯乐同山河。","dynasty":"南北朝","title":"梁三朝雅乐歌十九首其十"}
{"author":"沈约","content":"汉东流。江之汭。逆徒蜂聚。旌旗纷蔽。仰震威灵。乘高骋锐。至仁解网。穷鸟入怀。因此龙跃。言登泰阶。","dynasty":"南北朝","title":"梁鼓吹曲十二首其六汉东流"}
{"author":"沈约","content":"微风摇紫叶，轻露拂朱房。中池所以绿，待我泛红光。","dynasty":"南北朝","tags":"荷花","title":"咏芙蓉"}
{"author":"沈约","content":"挟瑟丛台下，徙倚爱容光。伫立日已暮，戚戚苦人肠。露葵已堪摘，淇水未沾裳。锦衾无独暖，罗衣空自香。明月虽外照，宁知心内伤？","dynasty":"南北朝","title":"古意诗"}
{"author":"沈约","content":"陈王鬬鸡道。安仁采樵路。东郊岂异昔。聊可闲余步。野径既盘纡。荒阡亦交互。槿篱疏复密。荆扉新且故。树顶鸣风飙。草根积霜露。惊麏去不息。征鸟时相顾。茅栋啸愁鸱。平冈走寒兔。夕阴带层阜。长烟引轻素。飞光忽我遒。岂止岁云暮。若蒙西山药。颓龄倘能度。","dynasty":"南北朝","title":"宿东园诗"}
{"author":"沈约","content":"亿舜日。万尧年。咏湛露。歌采莲。愿杂百和气。宛转金炉前。","dynasty":"南北朝","title":"江南弄乐未央"}
{"author":"沈约","content":"郭外三千亩。欲以贸朝饘。繁蔬既绮布。密菓亦星悬。","dynasty":"南北朝","title":"憩郊园和约法师采药诗"}
{"author":"沈约","content":"礼容盛，尊俎列。玄酒陈，陶匏设。献清酒，致虔洁。王既升，乐已阕。降苍昊，垂芳烈。","dynasty":"南北朝","title":"梁南郊登歌诗二首其二"}
{"author":"沈约","content":"绿叶迎露滋。朱苞待霜润。但令入玉柈。金衣非所悋。","dynasty":"南北朝","title":"园橘诗"}
{"author":"沈约","content":"雅有洄酌风采苹。蕴藻之菜非八珍。涧溪沼沚贵先民。明信之德感人神。譬诸礿祭在西邻。","dynasty":"南北朝","title":"梁三朝雅乐歌十九首其十三"}
{"author":"沈约","content":"戒食有章，卒食惟序。庭鸣金奏，凯收笾莒。客出以雍，撤以振羽。离磬乃作，和钟备举。济济威仪，喤喤簨虡。","dynasty":"南北朝","title":"梁三朝雅乐歌十九首其十九"}
{"author":"沈约","content":"罗袖飘纚拂雕桐。促柱高张散轻宫。迎歌度舞遏归风。遏归风。止流月。寿万春。欢无歇。","dynasty":"南北朝","title":"江南弄四首其二秦筝曲"}
{"author":"沈约","content":"漠漠床上尘。心中忆故人。故人不可忆。中夜长叹息。叹息想容仪。不言长别离。别离稍已久。空床寄杯酒。","dynasty":"南北朝","title":"拟青青河畔草"}
{"author":"沈约","content":"百味既含馨，六饮莫能尚。玉罍信湛湛，金卮颇摇漾。敬举发天和，祥祉流嘉贶。","dynasty":"南北朝","title":"梁三朝雅乐歌十九首其八"}
{"author":"沈约","content":"洛阳大道中。佳丽实无比。燕裙傍日开。赵带随风靡。领上蒲萄绣腰中合欢绮。佳人殊未来。薄暮空徙倚。","dynasty":"南北朝","title":"洛阳道"}
{"author":"沈约","content":"汉东流。江之汭。逆徒蜂聚。旌旗纷蔽。仰震威灵。乘高骋鋭。至仁解网。穷鸟入怀。因此龙跃。言登泰阶。","dynasty":"南北朝","title":"梁鼓吹曲汉东流"}
{"author":"沈约","content":"秦筝齐瑟燕赵女，一朝得意心相许。明月如规方袭予，夜长未央歌白纻。","dynasty":"南北朝","title":"四时白纻歌五首其五夜白纻"}
{"author":"沈约","content":"无人赏高节。徒自抱贞心。","dynasty":"南北朝","title":"咏竹诗"}
{"author":"沈约","content":"即事既多美，临眺殊复奇。南瞻储胥观，西望昆明池。山中咸可悦，赏逐四时移。春光发陇首，秋风生桂枝。","dynasty":"南北朝","title":"游钟山诗应西阳王教其三"}
{"author":"沈约","content":"炎光在离。火为威德。执礼昭训。持衡受则。靡草既凋。温风以至。嘉荐惟旅。时羞孔备。齐缇在堂。笙镛在下。匪惟七百。无绝终始。","dynasty":"南北朝","title":"梁明堂登歌歌赤帝辞"}
{"author":"沈约","content":"松子排烟去。英灵眇难测。惟有清涧流。潺湲终不息。神丹在兹化。云軿于此陟。愿受金液方。片言生羽翼。渴就华池歌。饥向朝霞食。何时当来还。延伫青岩侧。","dynasty":"南北朝","title":"赤松涧诗"}
{"author":"沈约","content":"龙驾有驰策。日御不停阴。星钥亟回变。气化坐盈侵。寒光稍眇眇。秋塞日沉沉。高窗仄余火。倾河驾腾参。飚风折暮草。惊萚霣层林。时云霭空远。渊水结清深。奔枢岂易纽。珠庭不可临。怀仁每多意。履顺孰能禁。露清一唯促。缓志且移心。哀歌步梁甫。叹绝有遗音。","dynasty":"南北朝","title":"梁甫吟"}
{"author":"沈约","content":"盛乐斯举，协徵调宫。灵飨庆洽，祉积化融。八变有序，三献已终。坎牲瘗玉，酬德报功。振垂成吕，投壤生风。道无虚致，事由感通。于皇盛烈，比祚华嵩。","dynasty":"南北朝","title":"禋雅其二"}
{"author":"沈约","content":"龙门百尺时。排云少孤立。分根荫玉池。欲待高鸾集。","dynasty":"南北朝","title":"咏孤桐诗"}
{"author":"沈约","content":"轻阴拂建章，夹道连未央。因风结复解，沾露柔且长。楚妃思欲绝，班女泪成行。游人未应去，为此还故乡。","dynasty":"南北朝","title":"玩庭柳诗"}
{"author":"沈约","content":"膳夫奉职献芳滋。不麛不夭咸以时。调甘适苦别渑淄。其德不爽受福厘。于焉逸豫永无期。","dynasty":"南北朝","title":"梁三朝雅乐歌需雅六"}
{"author":"沈约","content":"元长秉奇调。弱冠慕前踪。眷言怀祖武。一篑望成峯。途艰行易跌。命舛志难逢。折风落迅羽。流恨满青松。","dynasty":"南北朝","title":"怀旧诗伤王融"}
{"author":"沈约","content":"开馆尺棰馀，筑榭微尘里。蜗角列州县，毫端建朝市。","dynasty":"南北朝","title":"细言应令诗"}
{"author":"沈约","content":"处和无近累，天然有胜质。萧瑟负高情，耿介怀秋实。义贵良为重，兰摧非所恤。一罢平生言，宁知携手日。","dynasty":"南北朝","title":"怀旧诗九首其八伤刘沨"}
{"author":"沈约","content":"西征登陇首，东望不见家。关树抽紫叶，塞草发青芽。昆明当欲满，葡萄应作花。流泪对汉使，因书寄狭斜。","dynasty":"南北朝","tags":"抒情，思乡","title":"有所思"}
{"author":"沈约","content":"发地多奇岭。干云非一状。合沓共隐天。参差互相望。郁律构丹巘。崚嶒起青嶂。势随九疑高。气与三山壮。","dynasty":"南北朝","title":"游钟山诗应西阳王教"}
{"author":"沈约","content":"远汉景德。盛楚连徽。灼灼中垒。入奥知微。殊源别派。复属清辉。伊我兰执。升堂启扉。","dynasty":"南北朝","title":"赠刘南郡委连诗"}
{"author":"沈约","content":"亿舜日。万尧年。咏湛露。歌采莲。愿杂百和气。宛转金炉前。","dynasty":"南北朝","title":"江南弄乐未央"}
{"author":"沈约","content":"农用八政食为元。播时百谷民所天。禘尝郊社尽洁虔。燕飨馈食礼节宣。九功惟序登颂弦。","dynasty":"南北朝","title":"梁三朝雅乐歌十九首其九需雅"}
{"author":"沈约","content":"惟大梁。开运。受箓。膺图。君八极。冠带被五都。四海并和会。排阙款塞无异涂。","dynasty":"南北朝","title":"梁鼓吹曲十二首其十二惟大梁"}
{"author":"沈约","content":"忱威授律命苍兕。言薄加湖灌秋水。回澜瀄汩泛增雉。争河投岸掬盈指。犯刃婴戈洞流矢。资此威烈齐文轨。","dynasty":"南北朝","title":"梁鼓吹曲忱威"}
{"author":"沈约","content":"处和无近累，天然有胜质。萧瑟负高情，耿介怀秋实。义贵良为重，兰摧非所恤。一罢平生言，宁知携手日。","dynasty":"南北朝","title":"怀旧诗九首其八伤刘沨"}
{"author":"沈约","content":"豫州怀风范，绰然标雅度。处约志不渝，接广情无忤。颉颃事刀笔，纷纶递朱素。美志同山阿，浮年迫朝露。","dynasty":"南北朝","title":"怀旧诗九首其九伤胡谐之"}
{"author":"沈约","content":"轻生宅园篽，复得栖嘉树。岂敢擅洪枝，轻条遭所遇。叶密形易扬，风回响难住。","dynasty":"南北朝","title":"听蝉鸣应诏诗"}
{"author":"沈约","content":"秦筝吐绝调，玉柱扬清曲。弦依高张断，声随妙指续。徒闻音绕梁，宁知颜如玉。","dynasty":"南北朝","title":"咏筝诗"}
{"author":"沈约","content":"开馆尺棰馀，筑榭微尘里。蜗角列州县，毫端建朝市。","dynasty":"南北朝","title":"细言应令诗"}
{"author":"沈约","content":"阴庭覆素芷，南阶褰绿葹。玉台新落构，青山已半亏。","dynasty":"南北朝","title":"咏馀雪诗"}
{"author":"沈约","content":"梢耸振寒声，青葱标暮色。疏叶望岭齐，乔干凌云直。","dynasty":"南北朝","title":"寒松诗"}
{"author":"沈约","content":"清旦发玄洲，日暮宿丹丘。昆山西北映，流泉东南流。霓裳拂流电，云车委轻霰。峥嵘上不睹，寥廓下无见。","dynasty":"南北朝","title":"和刘中书仙诗二首其一"}
{"author":"沈约","content":"殊庭不可及，风熛多异色。霞衣不待缝，云锦不须织。","dynasty":"南北朝","title":"和刘中书仙诗二首其二"}
{"author":"沈约","content":"阊阖既洞启，龙楼亦高辟。两宫集鸾步，二闱引通籍。伊尔事清途，纷吾供贱役。","dynasty":"南北朝","title":"酬孔通直逖怀蓬居诗"}
{"author":"沈约","content":"鲁连扬一策，陈平出六奇。邯郸风雨散，白登烟雾维。排云出九地，陵定振五卮。","dynasty":"南北朝","title":"出重闱和傅昭诗"}
{"author":"沈约","content":"于维盛世即轩妫。朝酆宴镐复在斯。朝光灼烁映兰池。春风婉转入细枝。时莺顾慕声合离。轻波微动漾羽卮。河宗海若生蛟螭。浮梁径度跨回漪。朱颜始洽景将移。安得壮士驻奔曦。","dynasty":"南北朝","title":"上巳华光殿诗"}
{"author":"沈约","content":"忆来时。灼灼上阶墀。勤勤叙别离。慊慊道相思。相看常不足。相见乃忘饥。","dynasty":"南北朝","title":"六忆诗四首其一"}
{"author":"沈约","content":"忆坐时。点点罗帐前。或歌四五曲。或弄两三弦。笑时应无比。嗔时更可怜。","dynasty":"南北朝","title":"六忆诗四首其二"}
{"author":"沈约","content":"忆食时。临盘动容色。欲坐复羞坐。欲食复羞食。含哺如不饥。擎瓯似无力。","dynasty":"南北朝","title":"六忆诗四首其三"}
{"author":"沈约","content":"忆眠时。人眠强未眠。解罗不待劝。就枕更须牵。复恐傍人见。娇羞在烛前。","dynasty":"南北朝","title":"六忆诗四首其四"}
{"author":"沈约","content":"望秋月。秋月光如练。照曜三爵台。徘徊九华殿。九华玳瑁梁。华榱与璧珰。以兹雕丽色。持照明月光。凝华入黼帐。清辉悬洞房。先过飞燕户。却照班姬床。桂宫袅袅落桂枝。露寒凄凄凝白露。上林晚叶飒飒鸣。雁门早鸿离离度。湛秀质兮似规。委清光兮如素。照愁轩之蓬影。映金阶之轻步。居人临此笑以歌。别客对之伤且慕。经衰圃。映寒丛。凝清夜。带秋风。随庭雪以偕素。与池荷而共红。临玉墀之皎皎。含霜霭之濛濛。𨏼天衢而徙度。轹长汉而飞空。隐岩崖而半出。隔帷幌而才通。散朱庭之奕奕。入青琐而玲珑。閒阶悲寡鹄。沙洲怨别鸿。文姬泣胡殿。昭君思汉宫。余亦何为者。淹留此山东。","dynasty":"南北朝","title":"八咏诗其一登台望秋月"}
{"author":"沈约","content":"临春风。春风起春树。游丝暧如网。落花雰似雾。先泛天渊池。还过细柳枝。蝶逢飞摇飏。燕值羽参池。扬桂旆。动芝盖。开燕裾。吹赵带。赵带飞参差。燕裾合且离。回簪复转黛。顾步惜容仪。容仪已炤灼。春风复回薄。氛氲桃李花。青跗含素萼。既为风所开。复为风所落。摇绿蒂。抗紫茎。舞春雪。杂流莺。曲房开兮金铺响。金铺响兮妾思惊。梧台未阴。淇川始碧。迎行雨于高唐。送归鸿于碣石。经洞房。响纨素。感幽闺。思帏帟。想芳园兮可以游。念兰翘兮渐堪摘。拂明镜之冬尘。解罗衣之秋襞。既铿锵以动佩。又絪缊而流射。始摇荡以入闺。终徘徊而缘隙。鸣珠帘于绣户。散芳尘于绮席。是时怅思妇。安能久行役。佳人不在兹。春风为谁惜。","dynasty":"南北朝","title":"八咏诗其二会圃临春风"}
{"author":"沈约","content":"悯衰草。衰草无容色。憔悴荒径中。寒荄不可识。昔时兮春日。昔日兮春风。含华兮佩实。垂绿兮散红。氛氲鳷鹊右。照耀望仙东。送归顾慕泣淇水。嘉客淹留怀上宫。岩陬兮海岸。冰多兮霰积。烂熳兮客根。攒幽兮寓隙。布绵密于寒皋。吐纤疏于危石。既惆怅于君子。倍伤心于行役。露缟枝于初旦。霜红天于始夕。凋芳卉之九衢。霣灵茅之三脊。风急崤道难。秋至客衣单。既伤檐下菊。复悲池上兰。飘落逐风尽。方知岁早寒。流萤暗明烛。雁声断才续。萎绝长信宫。芜秽丹墀曲。霜夺茎上紫。风销叶中绿。山变兮青薇。水折兮黄苇。秋鸿兮疏引。寒鸟兮聚飞。径荒寒草合。桐长旧岩围。园庭渐芜没。霜露日沾衣。愿逐晨征鸟。薄暮共西归。","dynasty":"南北朝","title":"八咏诗其三岁暮悯衰草"}
{"author":"沈约","content":"悲落桐。落桐早霜露。燕至叶未抽。鸿来枝已素。本出龙门山。长枝仰刺天。上峰百丈绝。下趾万寻悬。幽根已盘结。孤枝复危绝。初不照光景。终年负霜雪。自顾无羽仪。不愿生曲池。芬芳本自乏。华实无可施。匠者特留眄。王孙少见之。分取孤生蘖。徙置北堂陲。宿茎抽晚干。新叶生故枝。故枝虽辽远。新叶颇离离。春风一朝至。荣华并如斯。自惟良菲薄。君恩徒照灼。顾已非嘉树。空用凭阿阁。愿作清庙琴。为舞双玄鹤。薜荔可为裳。文杏堪作梁。勿言草木贱。徒照君末光。末光不徒照。为君含噭咷。阳柯绿水弦。阴枝苦寒调。厚德非可任。敢不虚其心。若逢阳春至。吐绿照清浔。","dynasty":"南北朝","title":"八咏诗其四霜来悲落桐"}
{"author":"沈约","content":"闻夜鹤。夜鹤叫南池。对此孤明月。临风振羽仪。伊吾人之菲薄。无赋命之天爵。抱局促之短怀。随冬春而哀乐。懿海上之惊凫。伤云间之离鹤。离鹤昔未离。迥发天北垂。忽值疾风起。暂下昆明池。复畏冬冰合。水宿非所宜。欲留不可住。欲去飞已疲。势逐疾风举。求温向衡楚。复值南飞鸿。参差共成侣。海上多云雾。苍茫失洲屿。自此别故群。独向潇湘渚。故群不离散。相依江海畔。夜止羽相切。昼飞影相乱。刷羽共浮沉。湛澹泛清浔。既不经离别。安知慕侣心。九冬负霜雪。六翮飞不任。且养凌云翅。俯仰弄清音。所望浮丘子。旦夕来相寻。","dynasty":"南北朝","title":"八咏诗其五夕行闻夜鹤"}
{"author":"沈约","content":"听晓鸿。晓鸿度将旦。跨弱水之微澜。发成山之远岸。怵春归之未几。惊此岁之云半。出海涨之苍茫。入云途之瀰漫。无东西之可辨。孰遐迩之能算。微昔见于洲渚。赴秋期于江汉。集劲风于弱躯。负重雪于轻翰。寒溪可以饮。荒皋可以窜。溪水徒自清。微容岂足玩。秋蓬飞兮未极。塞草寒兮无色。吴山高兮高度。越水深兮深不测。羡明月之驰光。顾征禽之驶翼。翼伊余马之屡怀。知吾行之未极。夜绵绵而难晓。愁参差而盈臆。望山川悉无似。惟星河犹可识。孤雁夜南飞。客泪夜沾衣。春鸿旦暮返。客子方未归。岁去欢娱尽。年来容貌衰。揽衽形虽是。抚臆事多违。青緺虽长复易解。白云诚远讵难依。","dynasty":"南北朝","title":"八咏诗其六晨征听晓鸿"}
{"author":"沈约","content":"去朝市。朝市深归暮。辞北缨而南徂。浮东川而西顾。逢天地之降祥。值日月之重光。当伊仁之菲薄。非余情之信芳。充待诏于金马。奉高宴于柏梁。观斗兽于虎圈。望窈窕于披香。游西园兮登铜雀。攀青琐兮眺重阳。讲金华兮议宣室。昼武帷兮夕文昌。佩甘泉兮履五柞。簪枍栺兮绂承光。托后车兮侍华幄。游渤海兮泛清漳。天道有盈缺。寒暑递炎凉。一朝卖玉碗。眷眷惜馀香。曲池无复处。桂枝亦销亡。清庙徒肃肃。西陵久茫茫。薄暮余多幸。嘉运重来昌。忝稽郡之南尉。典千里之光贵。别北芒于浊河。恋横桥于清渭。望前轩之早桐。对南阶之初卉。非余情之屡伤。寄兹焉兮能慰。眷昔日兮怀哉。日将暮兮归去来。","dynasty":"南北朝","title":"八咏诗其七解佩去朝市"}
{"author":"沈约","content":"守山东。山东万岭郁青葱。两溪共一泻。水洁望如空。岸侧青莎被。岩间丹桂丛。上瞻既隐轸。下睇亦溟濛。远林响咆兽。近树聒鸣虫。路出若溪右。涧吐金华东。万仞倒危石。百丈注悬潨。制曳写流电。奔飞似白虹。洞井含清气。漏穴吐飞风。玉窦膏滴沥。石乳室空笼。峭崿途弥险。崖岨步才通。余舍平生之所爱。欻暮年而此逢。欲一去而不还。怅邹衣之未褫。揖林壑之清旷。事氓俗之纷诡。幸帝德之方升。值天纲之未毁。既除旧而布新。故化民而俗徙。播赵俗以南徂。扇齐风以东靡。乳雉方可驯。流蝗庶能弭。清心矫世浊。俭政革民侈。秩满归白云。淹留事芝髓。","dynasty":"南北朝","title":"八咏诗其八被褐守山东"}
{"author":"沈约","content":"帝德实广运，车书靡不宾。执瑁朝群后，垂旒御百神。八荒重译至，万国婉来亲。","dynasty":"南北朝","title":"梁雅乐歌六首其一皇雅"}
{"author":"沈约","content":"华盖拂紫微，勾陈绕太一。容裔被缇组，参差罗䍐毕。星回昭以烂，天行徐且谧。","dynasty":"南北朝","title":"梁雅乐歌六首其二"}
{"author":"沈约","content":"清跸朝万㝢，端冕临正阳。青絇黄金繶，衮衣文绣裳。既散华虫采，复流日月光。","dynasty":"南北朝","title":"梁雅乐歌六首其三"}
{"author":"沈约","content":"怀忽慌，瞻浩荡。尽诚洁，致虔想。出杳冥，降无象。皇情肃，具僚仰。人礼盛，神途敞。僾明灵，申敬享。感苍极，洞玄象。","dynasty":"南北朝","title":"梁雅乐歌六首其六諴雅"}
{"author":"沈约","content":"地德溥，昆丘峻。扬羽翟，鼓应朄。出尊祗，展诚信。招海渎，罗岳镇。惟福祉，咸昭晋。","dynasty":"南北朝","title":"梁雅乐歌六首其七諴雅"}
{"author":"沈约","content":"暾既明，礼告成。惟圣祖，主上灵。爵已献，罍又盈。息羽龠，展歌声。僾如在，结皇情。","dynasty":"南北朝","title":"梁南郊登歌诗二首其一"}
{"author":"沈约","content":"礼容盛，尊俎列。玄酒陈，陶匏设。献清酒，致虔洁。王既升，乐已阕。降苍昊，垂芳烈。","dynasty":"南北朝","title":"梁南郊登歌诗二首其二"}
{"author":"沈约","content":"礼莫违，乐具举。延藩辟，朝帝所。执桓蒲，列齐莒。垂衮毳，纷容与。升有仪，降有序。齐簪绂，忘笑语。始矜严，终酣醑。","dynasty":"南北朝","title":"梁三朝雅乐歌十九首其五寅雅"}
{"author":"沈约","content":"百福四象初，万寿三元始。拜献惟衮职，同心协卿士。北极永无穷，南山何足拟。","dynasty":"南北朝","title":"梁三朝雅乐歌十九首其六介雅"}
{"author":"沈约","content":"寿随百礼洽，庆与三朝升。惟皇集繁祉，景福互相仍。申锡永无遗，穰简必来应。","dynasty":"南北朝","title":"梁三朝雅乐歌十九首其七"}
{"author":"沈约","content":"百味既含馨，六饮莫能尚。玉罍信湛湛，金卮颇摇漾。敬举发天和，祥祉流嘉贶。","dynasty":"南北朝","title":"梁三朝雅乐歌十九首其八"}
{"author":"沈约","content":"车同轨，行同伦。来万国，相九宾。延群后，朝荩臣。礼时行，乐日新。摐夷则，奏雅寅。衮衣曜，玉帛陈。仪抑抑，皇恂恂。","dynasty":"南北朝","title":"梁三朝雅乐歌十九首其五寅雅"}
{"author":"沈约","content":"明君创洪业，大同登颂声。开元洽百礼，来仪奏九成。申锡南山祚，赫赫复明明。","dynasty":"南北朝","title":"梁三朝雅乐歌十九首其六介雅"}
{"author":"沈约","content":"三朝礼乐和，百福随春酒。玉樽湛而献，聪明作元后。安乐享延年，无疆臣拜手。","dynasty":"南北朝","title":"梁三朝雅乐歌十九首其七"}
{"author":"沈约","content":"四气新元旦，万寿初今朝。趋拜齐衮玉，钟石变箫韶。日升等皇运，洪基邈日遥。","dynasty":"南北朝","title":"梁三朝雅乐歌十九首其八"}
{"author":"沈约","content":"木纪谢，火运昌。炳南陆，耀炎光。民去癸，鼎归梁。鲛鱼出，庆云翔。韊五帝，轶三王。德无外，化溥将。仁荡荡，义汤汤。浸金石，达昊苍。横四海，被八荒。舞干戚，垂衣裳。对天眷，坐岩廊。胤有锡，祚无疆。风教远，礼容盛。感人神，宣舞咏。降繁祉，延嘉庆。","dynasty":"南北朝","title":"梁鼓吹曲十二首其一木纪谢"}
{"author":"沈约","content":"忱威授律命苍兕。言薄加湖灌秋水。回澜瀄汩泛增雉。争河投岸掬盈指。犯刃婴戈洞流矢。资此威烈齐文轨。","dynasty":"南北朝","title":"梁鼓吹曲十二首其五忱"}
{"author":"沈约","content":"昏主恣淫慝，皆曰自昌盛。上仁矜亿兆，誓师为请命。既齐丹浦战，又符甲子辰。龛难伐有罪，伐罪吊斯民。悠悠亿万姓，于此睹阳春。","dynasty":"南北朝","title":"梁鼓吹曲十二首其八昏主恣淫慝"}
{"author":"沈约","content":"石首局，北墉墐。新堞严，东垒峻。共表里，遥相镇。矢未飞，鼓方振。竞衔璧，并舆榇。酒池扰，象廊震。同伐谋，兼善陈。辟应和，扫煨烬。剪庶恶，靡馀胤。","dynasty":"南北朝","title":"梁鼓吹曲十二首其九石首局"}
{"author":"沈约","content":"大梁七百始，天监三元初。圣功澄宇县，帝德总车书。熙熙亿兆臣，其志皆欢愉。","dynasty":"南北朝","title":"梁鞞舞歌明之君六首其一"}
{"author":"沈约","content":"有为臣所执，司契君之道。运行乃四时，无言信苍昊。宸居体冲寂，忘怀定天保。","dynasty":"南北朝","title":"梁鞞舞歌其五"}
{"author":"沈约","content":"至德同自然，裁成侔玄造。珍祥委天贶，灵物开地宝。窈窕降青琴，参差就朱草。","dynasty":"南北朝","title":"梁鞞舞歌其六"}
{"author":"沈约","content":"鸿汉景德，盛楚连徽。灼灼中垒，入奥知微。殊源别派，复属清辉。伊我兰执，升堂启扉。宴游忽永，心期靡悔。代历四朝，年逾十载。朋居缱绻，余违尔诲。岂独秋兰，结言为佩。事有离会，心未江湖。昔分湘济，今别荆吴。安得理翰，同飞故都。情劳伊尔，念切纷吾。追念生平，欢友非一。讽雩斯五，披林者七。方驾清衢，置酒兰室。离役代有，兴言涕溢。山邦务寡，陕辅任隆。才否虽异，劳逸不同。幽岩何有，丹桂为丛。结枝以赠，寄之飞鸿。峨峨令藩，腾芳戚右。缉兹江汉，实寄僚首。在德易充，为名难朽。愿言可获，岁暮携手。","dynasty":"南北朝","title":"赠刘南郡季连诗"}
{"author":"沈约","content":"陵季相沿，训随世殆。政缺雅乖，风漓化改。礼亡衽席，乐沉河海。三雍靡构，四教谁采。瞻震并峻，义属重丽。横书清道，晦彼生知。","dynasty":"南北朝","title":"为南郡王侍皇太子释奠诗二首其一"}
{"author":"沈约","content":"义重师匡，业贵虚受。襄野顺风，西河杜帚。表迹亏光，降情回首。道御百灵，神行万有。尊学尚矣，继列传徽。旗章或舛，兹道莫违。自堂及室，异轸同归。洋洋圣范，楚楚儒衣。","dynasty":"南北朝","title":"为南郡王侍皇太子释奠诗二首其二"}
{"author":"沈约","content":"光迟蕙亩，气婉椒台。皇心爱矣，帝曰游哉。玉鸾徐骛，翠凤轻回。别殿广临，离宫洞启。川只奉寿，河宗相礼。清洛渐筵，长伊流陛。洄荡嘉羞，摇漾芳醴。轻歌易绕，弱舞难持。素云留管，玄鹤停丝。引思为岁，岁亦阳止。叨服贲身，身亦昌止。徒勤丹漆，终愧文梓。","dynasty":"南北朝","title":"三日侍凤光殿曲水宴应制诗"}
{"author":"甘学","content":"扶病强登江上台，芙蓉玉鹤共徘徊。三千世界杯中见，九万扶摇醉里灰。前世苏公真佛祖，再来甘子野花魁。光阴遮没怜萍水，竹院寻僧忘却回。","dynasty":"明代","title":"游海珠寺"}
{"author":"甘学","content":"息履岩头再振衣，千秋回首忆同谁。水声不似当年响，石壁犹存去日诗。野老扫苔惊客暮，山花催鸟报春迟。未知真隐归何处，斜照阑干半谢时。","dynasty":"明代","title":"游喷玉岩"}
{"author":"甘学","content":"绝壁栖枝歌月明，此身原寄一毛轻。千年仙径迷芳草，六月芙蓉有醉英。云液馨香来院宇，水声弦管出峥嵘。白头莫问留题处，已有文章借长卿。","dynasty":"明代","title":"送汪生出西樵"}
{"author":"甘学","content":"巢禹人间共一堂，交情到此羡相忘。天南春早停云思，蓟北秋宵坐月光。今古几人曾下榻，江山留句入奚囊。他年我亦腰横玉，不识重来望帝乡。","dynasty":"明代","title":"题东林饯别图"}
{"author":"甘学","content":"白云几来去，紫藓伴青苔。鱼寐钓不起，空馀古石台。","dynasty":"明代","title":"钓鲤台"}
{"author":"甘学","content":"水帘封昼夜，石洞无春秋。好景心自醉，人间空白头。","dynasty":"明代","title":"锦岩"}
{"author":"甘学","content":"天上归来不钓名，溪翁诗酒共陶情。閒时拈起东坡笔，洒向人间作雨声。","dynasty":"明代","title":"有拟"}
{"author":"甘学","content":"雪夜三人心，抱膝梅花林。梅香不见影，山谷衡门深。赓歌李太白，宁怯岩寒侵。豪气凌斗杓，孤兴千仞岑。举声叱山鬼，惊起眠枝禽。何如邓二仲，与我雄一襟。此事几千古，今作卧龙吟。明发各乃别，载阳复相寻。共期登大科，再弄天风琴。","dynasty":"明代","title":"岁暮宿锦岩偕邓粤仁兄弟"}
{"author":"董含","content":"提兵十万拥元戎，斩帅沉船意气雄。战斗八年能独霸，杀降三户竟无功。秦军已破漳河上，汉社初移渭水东。诸将膝行齐禀命，莫因成败笑重瞳。","dynasty":"清代","title":"旅窗读汉书"}
{"author":"董含","content":"山势岧峣欲到难，玉真宫殿拥千官。香飘下界青冥近，磬入诸天碧落寒。洞口断云朝放鹤，石根晴树暮栖鸾。金门羽客龙泥印，夜礼星辰上醮坛。","dynasty":"清代","title":"登穹窿谒句曲行宫"}
{"author":"范寅孙","content":"峻极藤为道，盘旋百转多。崖悬枯树杪，涧折怪岩阿。雁入云霄去，猿从荆刺过。谁云西蜀险，罗此更如何。","dynasty":"宋代","title":"藤道"}
{"author":"金人瑞","content":"三春却是暮秋天，逸少临文写现前。上巳若还如印板，至今何不永和年？逸少临文总是愁，暮春写得如清秋。少年太子无伤感，却把奇文一笔勾。","dynasty":"清代","title":"上巳日，天畅晴甚，觉《兰亭》“天朗气清”句为右军入化之笔，昭明忽然出手，岂谓年年有印板上巳耶？诗以纪"}
{"author":"金人瑞","content":"众响渐已寂，虫于佛面飞。半窗关夜雨，四壁挂僧衣。","dynasty":"清代","title":"宿野庙"}
{"author":"金人瑞","content":"江水流春不当春，江花江草故愁人。开头捩舵汝何往，击鼓鸣桡皆不伦。巫峡猿啼真迸血，楚天朝雨最通神。老夫欲寄精诚去，凭仗高风达紫宸。","dynasty":"明代","title":"愁"}
{"author":"福州幕官","content":"从渠腰上有金带，何处山中无菜羹。","dynasty":"宋代","title":"句"}
{"author":"董正官","content":"得生众命赖渔船，恭顺中山天亦怜。破艇底能漂海上，大龟屿恰属兰边。馆餐仰体怀柔远，额手欣看顶礼虔。此与琉球深夙契，前年护送又今年。","dynasty":"清代","title":"琉球难夷遭风到境加意抚恤照例护送诗以纪事"}
{"author":"董正官","content":"兰山一路重巡边，轻坐篮舆便往旋。溪阔渡舠仍足涉，埔平行犊有车牵。竹围茅屋疏村落，柘厂砻房小懋迁。无数荒坪沙压断，稽今失垦又年年。","dynasty":"清代","title":"兰防即事其一"}
{"author":"董正官","content":"虎寮马隘设防闲，半似沙喃逼内山。番害数从溪径出，庄屯都欠瓦楼环。牢穿莫惜亡羊补，虞备何嫌即鹿艰。丁壮甲田资保聚，石垣应在众擎间。","dynasty":"清代","title":"兰防即事其二"}
{"author":"董正官","content":"鳌岛斜拖象鼻长，天公设险界重洋。嘘帆兼候风南北，钩舵时防石显藏。米艇埯边行尚稳，草船浮海势难狂。梭巡楼舰终须慎，艋舺营师水一方。","dynasty":"清代","title":"兰阳杂咏八首"}
{"author":"董正官","content":"想像三峰天外峣，现从岛国指三貂。猿梯直上云千仞，鸟道惟通路一条。望若茫茫西海隔，开兰步步北关遥。内山樵径来茶客，说距新庄只两朝。","dynasty":"清代","title":"兰阳杂咏八首"}
{"author":"董正官","content":"凤竹原无雉堞名，藩篱捍蔽俨维城。复于隍卜苍筤老，瞻彼淇疑版筑成。翠幕一围资固圉，绿沉千个抵排兵。萧疏莫恃春云补，未雨修宜众手擎。","dynasty":"清代","title":"兰阳杂咏八首"}
{"author":"董正官","content":"献地当年此熟番，社分卅六驻平原。译名武歹龟刘别，问俗榛狉鴃舌存。金鲤鱼悬双额喜，刺桐花发一年论。斗醪尺布售摹纸，忍极田租汉仔吞。","dynasty":"清代","title":"兰阳杂咏八首"}
{"author":"董正官","content":"闻道黔中雨势偏，秋冬兰雨更连绵。气迎塞北风掀浪，地处瀛东水上天。补石欲邀娲再鍊，变桑谁信海三迁。可怜冲压艰修复，租税年年泣废田。","dynasty":"清代","title":"兰阳杂咏八首"}
{"author":"董正官","content":"百里民番错杂居，耕三耕一复何馀。荒坑试种人拼兽，浮埔经秋佃变渔。锄力丁男宜体恤，戈声甲仗戒粉挐。纵存地角无多隙，案吏犹谈报垦书。","dynasty":"清代","title":"兰阳杂咏八首"}
{"author":"董正官","content":"此去汪洋接太空，传言万水尽朝宗。台阳琅峤难南渡，浙海舟山尚北通。乌石潮生归艇月，龟峰云起列屏风。蔡牵败退朱濆走，安土无忘击贼功。","dynasty":"清代","title":"兰阳杂咏八首"}
{"author":"董正官","content":"海角苍生共此生，腼然何独戾人情。饰金怪具髑髅癖，饮血群归鸟兽行。番割得毋忻搆祸，铁工疑亦暗赍兵。虽言隘隘难防遍，鬼怨糜粮瞰最明。","dynasty":"清代","title":"兰阳杂咏八首"}
{"author":"董正官","content":"闽峤东南尽海湾，重洋突涌大孱颜。鸡笼口踞全台北，信否来龙自鼓山。","dynasty":"清代","title":"由鸡笼口上三貂岭过双溪到远望坑界入噶玛兰境"}
{"author":"董正官","content":"不畏番林蓊翳迷，不嫌鸟道与云齐。盱衡小立三貂岭，大海茫茫转在西。","dynasty":"清代","title":"由鸡笼口上三貂岭过双溪到远望坑界入噶玛兰境"}
{"author":"董正官","content":"一夜飞踰黑水沟，山中又见大溪流。危帆甫卸还呼渡，真个无边宦海浮。","dynasty":"清代","title":"由鸡笼口上三貂岭过双溪到远望坑界入噶玛兰境"}
{"author":"董正官","content":"云水天真以漏名，山灵慰我霁颜生。海邦风气殊中土，不喜随车雨喜晴。","dynasty":"清代","title":"由鸡笼口上三貂岭过双溪到远望坑界入噶玛兰境"}
{"author":"许虬","content":"居辽四十年，生儿十岁许。偶听故乡音，问爷此何语。","dynasty":"清代","title":"折杨柳歌"}
{"author":"许虬","content":"落木庵中卧老禅，寒河风雅笔如椽。垂来白发耽高隐，散尽黄金忆少年。十亩秋茶新雨后，半山霜蕨夕阳边。开元天宝诗亡后，欲问人间寡和篇。","dynasty":"清代","title":"天池山访元叹门榜落木庵为寒河谭子笔"}
{"author":"许虬","content":"去国何曾隔绛霄，幽燕襟带古迢遥。尾箕斜绾星千里，恒卫中分水二条。铁笛漫惊龙塞月，玉钗春怨凤城箫。还将清啸凭酬对，南北音书任寂寥。","dynasty":"清代","title":"河西关"}
{"author":"许虬","content":"紫电飞驰尽锦袍，悲风猎猎下城壕。夜闻北里歌声合，晓望南云杀气高。岂有功名如绛灌，独尊刀笔到萧曹。长安只在青天上，莫忆春明露井桃。","dynasty":"清代","title":"黔中岁暮漫兴"}
{"author":"许虬","content":"荆蛮忽聚四方豪，睥睨城西幕府高。蹴鞠摴蒱方合阵，竹头木屑有分曹。清商莫奏湘君曲，浊酒堪酬屈子《骚》。南北往还诚万里，百年物役一何劳。","dynasty":"清代","title":"将发荆州招李劬庵秦对岩话别次劬庵韵"}
{"author":"许虬","content":"吴阊惜别雁书稀，春树春江雨色微。游子谁怜亲渐老，无家止有国堪依。青萍啸夜中原在，白日流空两鬓非。还忆长安同跃马，极边樵悴揽征衣。","dynasty":"清代","title":"和答钱宫声见怀"}
{"author":"许虬","content":"柳条三尺长，明日清明节。江南小儿女，采作流苏结。","dynasty":"清代","title":"折杨柳歌三首其一"}
{"author":"许虬","content":"千树宫墙柳，万朵道旁花。折柳在侬手，花飞到谁家？","dynasty":"清代","title":"折杨柳歌三首其二"}
{"author":"许虬","content":"黄鹤仙人不少留，洲名鹦鹉更堪愁。三湘登眺还吾辈，千古江山独此楼。汉口夕阳衔远岫，武昌寒郭浸春流。烧痕满地闲生感，回首烽烟野戍秋。携壶凭槛塞云横，怀古荆门镇重兵。春柳久荒陶侃垒，寒潮直上吕蒙营。沧桑尽付邯郸枕，烟月全销玉笛声。唯有芳洲春草色，年年还傍大江生。","dynasty":"清代","title":"登黄鹤楼"}
{"author":"李文蔚","content":"楔子(冲末扮宋江同外扮吴学究领偻儸上)(宋江诗云)幼小郓城为司吏，因杀阎婆遭迭配。宋江表字本公明，人号顺天呼保义。某姓宋名江，字公明，绰号顺天呼保义者也。曾为济州郓城县把笔悟史，因带酒杀了阎婆惜，一脚踢翻烛台，延烧了官房，被官军拿某到官，脊杖了六十，迭配江州牢城军营。因打梁山经过，遇着晁盖哥哥，打加枷锁，救谋上山，就让某第二把交椅坐了。不幸哥哥晁盖，三打祝家庄中箭身亡。众弟兄就推某为首，聚三十六大伙，七十二小伙，半垓来的小偻儸。某喜的是两个节令：清明三月三，重阳九月九。目今正是九月重阳节令，某放众头领下山，三十日假限，误了一日笞四十，误了二日杖八十，误了三日处斩。有燕青去了四十日，至今未回，误了某十日假限。常言道：\"军令无私。\"怎好饶免？小偻儸，蹅着山冈望着，若燕青来时，报复我知道。(偻儸云)理会的。(正末扮燕青上，云)嗨！早误了假限十日也。(唱)【仙吕】【端正好】则我这白毡帽半抢风。则我这破搭搏，落可的权遮雨。谁曾住半霎儿程途！(云)报复去，道有燕青来了也。(偻儸云)诺，报的哥哥得知，有燕青来了也。(宋江云)着他过来！(偻儸云)着过去。(正末做见科，云)哥哥喏！(唱)我这里便爆雷也似喏罢抬着觑，(宋江怒科，云)燕青！你来了也。(正末唱)呀！则见我保、保、保义哥哥怒。(宋江云)燕青，你告了几时假限也？(正末云)哥哥与与您兄弟一个月假限。(宋江云)你去了几时？(正末云)我去了四十日。(宋江云)你误了我几日假限？(正末云)误了哥哥十日假限。(宋江云)你知道我的军令，误了我一日假限，该咱处？(正末云)笞四十。(宋江云)误了两日呢？(正末云)杖八十。(宋江云)误了三日呢？(正末云)处斩。(宋江云)你误了几日？(正末云)我误了哥哥十日假限。(宋江云)你误了十日假限，更待干罢！小偻儸，与我将燕青推出去，斩讫报来！(正末云)众弟兄每劝一劝儿波。(吴学究做跪下劝科，云)刀下留人！哥哥息怒，想燕青在于梁山泊上，也多有功来，怎生看俺众兄弟之面，饶过他这一次咱。(宋江云)众兄弟每请起。论法呵饶不过，看着众兄弟每的面皮，姑免他项上之罪，脊杖六十者！（吴学究云)燕青兄弟，军中事容不得情，你且受杖者。(偻儸做打科，云)四十！五十！六十！(宋江云)小偻儸！将燕青抢出去！自今日为始，再也不用他了也。(正末云)哥哥，打了您兄弟也罢，可怎生不用，就赶下山去？(偻儸做推出门科)(正末做没眼科，云)您兄弟每，可怎生不见您一个那？呀呀呀！坏了我这眼也。(偻儸云)可不早说。报的哥哥得知，燕青被打了六十，感了一口气，坏了眼也。(宋江云)学究兄弟，可惜一个好汉！小偻儸，将燕青与我扶上山来者！(偻儸云)理会的。(扶正末做见宋江科)(正末云)哥哥，坏了我这眼也。(宋江云)兄弟也，某一时间致怒打了你几下，不想坏了你这眼。众兄弟每，看我面皮，每人只一短金钗，与你下山去寻个良医。待医治的好了，你上山来，依旧用着你也。(正末云)索是谢了哥哥也。(唱)【幺篇】罢波，我枉舍了火也似热热的一丹心，早没了我镜也似朗朗的双明目，可着谁养赡我这七尺之躯。想弟兄每虎据了山东路，则捻了个不出力的燕青去。(下)(宋江云)燕青去了也。等他医得眼好了上山来。某依旧用他，亦未为迟。大小头领，听某将令！(诗云)从小校听咱分付，今夜个该谁巡捕？黑地里悄语低言，不要您头藏尾露。遇官军须当杀退。若经商便将拿住。但违了某家将令，斩首级决无轻恕！(同下)第一折(冲末扮燕大、搽旦扮王腊梅、外扮燕二同上)(燕大诗云)耕牛无宿料，仓鼠有余粮。万事分已定，浮生空自忙。小可汴梁人氏，唤做燕和，嫡亲的三口儿家属。浑家王腊梅，元不是我自小里的儿女夫妻，他是我后娶的。兄弟是燕顺，生的须发蓬松，只因性子粗糙，众人起他一个混名，叫做卷毛虎。不知我这兄弟，为着那一件来，偏生两个眼里见不的我那嫂嫂。(燕二云)怎么我见不的那？(搽旦云)燕大，你这兄弟见我便是骂。我便歹杀者波，也是你哥哥的浑家，怎么这等轻薄！(燕二云)哥哥，俺是甚等样人家，着他辱门败户--顶着屎头巾走，你还不知道？(燕大云)兄弟也，我怎生顶着屎头巾走？(搽旦云)你哥哥更是鏖糟头。(燕二云)你道我打不的你么？(搽旦云)燕大！你看你兄弟打我哩。(燕大云)兄弟也，你休打你嫂嫂，打我波。(燕二云)罢、罢、罢，俺一搭里也难住，则今日辞别了哥哥，我离了家中，冻死、饿死再也不上你门来了。嫂嫂，好生侍奉哥哥，俺哥哥若有些好歹，我不道的轻饶素放了你也！(搽旦云)你要去自去，你哥哥才三岁儿哩。(燕二云)我出的这门来。燕顺也离了家中，可也耳根清净，则今日街市上投托几个相识朋友，走一遭去来。(下)(燕大云)我兄弟搬出去了。大嫂，你心中可快活了也。(搽旦云)燕大，你如今却要怎的？(燕大云)大嫂，明日是三月三清明节令，多将着些钱钞，咱要同乐院吃酒去来。(诗云)春天日正长，烂熳百花香。同乐院里吃酒去也，等人称赞我家里有这好娇娘。(下)(搽旦云)燕大去了也。我虽家嫁了这燕大，私下里和这杨衙内有些不伶俐的勾当。我着人寻他去了。这早晚怎生还不见回来？且磕些瓜子儿，等着他者。(净扮杨衙内上，诗云)花花太岁我为最，浪子丧门世无对。满城百姓尽闻名，唤做有权有势杨衙内。自空杨衙内的便是。我和这燕大的浑家王腊梅，有些不伶俐的勾当，争奈俺两个则是不能勾称心。如今他使人来寻我，不知有甚的说话，须索走一遭去。此间正是。不过便过去，我则在门首幺喝，他里头自有人出来。下次小的每，将那马与我拴的远着。(搽旦见科，云)这是衙内的声气，他来了也。待我唤他。衙内！你进屋里来。(杨衙内云)家里没人么？(搽旦云)没人在家，你进来。(杨衙内入门科，云)姐姐，想杀我也！你唤我来，有甚么勾当？(搽旦云)我虽然嫁了燕大，我真心儿只在你身上。明日是清明三月三，俺两口儿烧香去，在同乐院里吃酒。我在那里等，你疾些儿去，早些儿来。(杨衙内云)你明日和燕大在同乐院吃酒去？你先去便等我，我先去便等你，只不要哄我。(同下)(?蟀绲晷《希?百般买卖都会做，及至做酒做了醋。算来福气不如人，只是守着本分做豆腐。自家店小二人的便是。俺这店里下着个瞎大汉，欠下房宿饭钱，一些没有，被大主人家怪我。今日唤他出来，我自有个处置。兀那没眼的大汉，店门首有你个乡亲唤你哩。(正末上，云)哥哥，你唤我做甚么那？(店小二云)门口有你个亲眷寻哩。(正末云)哥也，我那里得那亲眷来？你休斗我耍。(店小二云)兀的不在店门首？(做推科，云)你出去！我关上这门，冻杀饿杀，不干我事。(下)(正末云)好大雪也！哥哥开门波，再住一夜儿去。真个不开门那？这里也无人，自家燕青的便是。自从坏了我这双眼，下的山来到这店肆中安下，房宿饭钱都少下他的。那小二哥被大主人家埋怨，今日把我赶将出来。便好道\"男儿不得便，刺头泥里陷\"，拚的长街市上盘街儿叫化去咱。(唱)【大石调】【六国朝】我揣巴些残汤剩水，打叠起浪酒闲茶，我着些气呵暖我这冻拳头，再着些唾揩光我这冷鼻凹。瘦的来我这身子儿没个麻秸大，兀的不消磨了我剌绣的青黛和这朱砂。眼见的穷活路觅不出衣和饭，怕不道酷寒亭把我来冻饿杀。全不见那昏惨惨云遮了银汉，则听的淅零零雪糁琼沙，我、我、我待踮着个鞋底儿去拣那浅中行，先绰的这棒头来向深处插。(带云)前街上讨不得一些儿，再往后巷里去。(唱)【喜秋风】我与你便吖吖叫，我与你便磨磨擦。我为甚将这脚尖儿细细踏？我怕只怕这路儿有些步步滑。(带云)似我这模样，像个甚的？(唱)将那前街后巷我便如盘卦，刚才个渐渐里呵的我这手温和，可又早切切里冻的我这脚麻辣。【归塞北】天那！您不肯道是相赍发，专与俺这穷汉做冤家。这雪呵，他如柳絮不添我身上絮，似梨花却变做了眼前花，则我这拄杖冻难拿。(带云)有那等人道：\"兀的君子，那东京城里有的是买卖营生，你寻些做可不好那？\"我道哥也，你岂知我无眼那？他便道：\"寻你那无眼营生去做。\"哥也，您那里知道咱。(唱)【雁过南楼】我是一个混海龙摧鳞去甲，我是一只爬山虎也啰奈削爪敲牙。往常时我习武艺学兵法，到如今半筹也不纳，则我这拿云手怕不待寻觅那等瞎生涯。我能舞剑，偏不能疙蹅蹅敲象板；会轮枪，偏不会支楞楞拨琵琶，着甚度年华？(杨衙内躧马领随从上，云)好大雪也！寻那王腊梅大姐去来。(做撞倒正末科)(正末做起笼住马科，云)爷须瞎，儿须不瞎！(杨衙内云)这厮无礼，他撞着我马头，倒把说话伤着我哩。(正末唱)【六国朝】我不向梁山泊里东路，我则拖的你去开封府的南衙，你做甚委眼睁睁当翻了人？(带云)儿，我与你去来！(唱)我把手摩挲揪住马。(杨衙内云)放手！这厮你好大胆也，敢如此无理。(正末唱)又不是官街窄，怎故意的把人欺压。你有甚娘忙公事，莫不去云阳将赴法？我一只手把铜环来紧掿，那厮多应是两只脚把宝镫来牢蹅，(杨衙内云)我打这厮！(做打科)(正末唱)哎哟！那厮雨点也似马鞭子丢，不俫偏不的我风团般着这拄杖打。(杨衙内云)这厮手脚倒也来的。我与他缠甚么？我自寻那王腊梅姐姐去，走、走、走！(下)(燕二冲上，云)弟兄每少罪，改日还席也。(正末揪住燕二科，云)好呵，清平世界，浪荡乾坤，你怎么当街里打人？(燕二云)呸！你看我那命波。兀那君子，我是个步行的人，打你的是个骑马的。(正末云)哥也，我须无眼那。(燕二云)住、住、住！君子，你这眼是从小里坏了的，可是半路里坏了的？(正末云)哥也，我这眼是半路里气坏了的。(燕二云)君子也，你倒有缘，我善会神针法灸。我医好你这眼。你意下如何？(正末云)若得如此，我感恩非浅。(燕二云)你跟的我铺儿里来。(做行科，云)这里便是。我开开这门。君子请稳便，等你这血气定了时，我与你下针咱。(正末唱)【憨货郎】莫不是千化身观音菩萨，救了我这双无目沿街的叫化。他道是妙手通灵，圣心无假。哥也，多谢你个良医肯把金针下，我又没甚的米麦丝麻，哥也，你则可怜见我这穷汉瞎。(燕二云)待我取出这金针来。君子坐正着，我下针也。我这针上至泥丸宫，下至涌泉穴、太阳穴，不敢下针。少阳穴下两针，咳嗽三里下两针。我取出这药来，是圣饼子用菩萨水调的。君子，张开了口吃这药。这一会儿针药相投了也，我起针波。吸气，吸气。君子，将你那手摩的热着，揉你那眼，我着你复旧如初也。(正末唱)【归塞北】他把我眼角儿才针罢，则我这疮口儿未结痂。早将我两只手揉开了这一对眼，(带云)是好手段也！(唱)则当一枚外挑去了一重沙，恰便似日日退残霞。(云)是谁医好我这眼来？(燕二云)是我医好了你的。(正末云)哥也，你请坐，你是我重生的父母，再养的爷娘，请受您兄弟八拜咱。(正末做拜科)(燕二做扯科，云)且住！我才医好了的眼，不争你拜下去，这血脉往上行，就也无效了。(正末云)恁的呵，等我跪一跪，权当作八拜。(燕二云)君子，你那里乡贯？姓甚名谁？(正末云)哥，您兄弟不是歹人。(燕二云)谁道你是歹人哩？(正末云)哥也，则我是宋江手下第十五个头领，浪子燕青。哥也，您兄弟不是歹人。(燕二云)你不是歹人，是贼的阿公哩！君子，你多大年纪也？(正末云)您兄弟二十五岁了。(燕二云)我痴长你两岁，我认义你做个兄弟，你意下如何？（正末云）哥哥不弃嫌呵，情愿与哥哥做个兄弟。（燕二云）我听的说，宋江哥哥手下三十六个头领，多有本事。你试说一遍咱。(正末云)我在梁山上，多曾与宋头领出气力来。(唱)【初问口】俺也曾那草坡前把滥官拿，则俺那梁山泊上宋江，须不比那帮源洞里的方腊。你将我这蝼蚁残生厮救拔，我把哥哥那山海也似恩临厮报答。从今日拜辞了主人家，绰着这过眼齐眉的枣子棍，依旧到杀人放火蓼儿洼，须认的俺狠那吒。(云)哥也，您兄弟有句话，可是敢问哥哥么？适才大雪里打我的那厮，是甚么人？(燕二云)兄弟，休要大惊小怪的，则他便是杨衙内，是个有权有势的人，打死人如同那房檐上揭一块瓦相似。你和他打了这一操，他如今不来寻你，就是你的造化了。(正末云)哥也，你说那里话！(唱)【尾声】你道是他打了我呵似房檐上揭瓦，不信道我打了他呵就着我这脖项上披枷。调动我这莽拳头，拓动我这长捎靶，我向那前街后巷便去爪寻他。(带云)若见了他呵，(唱)我一只手揪住那厮黄头发，一只手把腰脚牢掐，我可敢滴溜扑活撺那厮在马直下。(下)(燕二云)兄弟去了也。我也收拾些盘缠，上梁山见宋江哥哥，走一遭去来。(下)第二折(净扮店小二上，诗云)隔壁三家醉，开埕十里香。可知多主顾，称咱活杜康。自家是这同乐院前卖酒的。我烧的这镟锅儿热，看有甚么人来(燕大同搽旦上)(燕大云)自家燕大的便是。浑家王腊梅。今日是三月三清明节令，那同乐院前游春的王孙士女，好不华盛，我与大嫂也去赏玩一赏玩。可早来到了也。(做见店小二科，云)卖酒的，有干净阁子儿么？(店小二云)官人、嫂子请坐，这间阁子干净。(燕大云)大嫂，俺在这间阁子里坐。卖酒的，打二百钱酒来。(店小二云)有有有，酒在此。(搽旦云)燕大，这同乐院是好景致也。酒便有了，可没些肴馔，这寡酒如何吃的？你出门去寻些时新的果品，各色的鲜味来，等我宽心的吃几杯儿，可不好那？(燕大云)大嫂，你说的是。你则在这阁子里坐，我买案酒去也。(正末挑鱼提上，云)这里也无人。自家燕青的便是。自从医好了我这眼，问人借了些小本钱，贩买了些鲜鱼。时遇着三月三清明佳节，到同乐院里博鱼去咱。(唱)【仙吕】【点绛唇】刚留的我这没影孤身，借人资本，为营运。避不得艰辛，则要这两家\"衣食\"准。【混江龙】可怜咱十分贫窘，恰才那打鱼人赊与俺这卖鱼人。凭着我六文家铜馒，博的是这三尺金鳞。鱼也你在荷叶盘中犹跌尾，怎不想桃花浪里一翻身。我去那新红盒子内，拿着这常占胜，不占输，只愁富，不愁穷，明丢丢的几个头钱问。钱那！若是告一场响豁，便是我半路里落的这殷勤。(叫科，云)博鱼！博鱼！(燕大云)一尾好鲜鱼。你这鱼是卖的，可是博的？(正末云)这于也博，也卖。(燕大云)这尾鱼重多少斤两？要多少钱钞？你则实说咱。(正末唱)【那吒令】这鱼呵，重七斤八斤，你若是博呵，要五纯六纯，着小人呵，也觅一文半文。(带云)主人家有么？(唱)快与我抹下浅盆，磨下刀刃你看我雪片也似批鳞。(燕大云)将头钱来，我和你博这尾鱼咱。(正末云)哥也，你真个要博鱼呵，(唱)【金盏儿】比及问五陵人，先顶礼二郎神，哥也，你便博一千博，我这胳膊也无些儿困。我将那竹根的绳拂子绰了这地皮尘，(云)哥也，老实的博。(燕大云)我只是博耍子，有甚么老实不老实？(正末唱)不要你蹲着腰虚土里纵，叠着指漫砖上墩；则要你平着身往下撇，不要你探着手可便往前分。(燕大云)你拿头钱来我看咱。(正末云)这个是头钱。(燕大云)这钱昏，字镘不好。(正末云)哥也，这钱不昏，你则睁眼儿看者。(唱)【油葫芦】则这新染来的头钱不甚昏，可不算选的准，手心里明明白白摆定一文文。(燕大做博科，云)我博了六个镘儿，我赢了也。(正末唱)呀呀呀，我则见五个镘儿乞丢磕塔稳，更和一个字儿急留骨碌滚。唬的我咬定下唇，掐定指纹，又被这个不防头爱撇的砖儿稳，可是他便一博六浑纯。(燕大云)我赢了也。大嫂，我赢的一尾好鲜鱼，你看(搽旦云)是一尾好鲜鱼也。(正末跪科，云)哥也，鱼便与哥哥，则可怜我这本钱是别人的，可怎生借这尾鱼出去，赢了呵，我就拿来还你。(燕大云)大嫂，你听的他说么？他这尾鱼是借的本钱。他问俺借这鱼去与人博，若他赢了时，就来还我也。(搽旦云)燕大，说那里话？快将这尾鱼煎一半儿，煮一半儿，留着一半儿将的家去，我要吃哩。(燕大云)大嫂，你则依着我，将来借与他罢。(搽旦云)这尾鱼是你赢的，又不是偷他的，抢他的，又不是白要他的。好汉识好汉，输也输了，又来借！我不还他，不还他！(燕大云)这鱼我要还你，争奈俺大嫂不肯哩。(正末唱)【醉中天】这君子心儿顺，那妮子意儿嗔。(带云)我着几句言语奖奉他咱。嫂嫂，(唱)你是那南海南观音的第一尊，(搽旦云)他糖食我，说我是\"南海南观音第一尊\"。我比观音，则少个净瓶儿。饶你明说到夜，夜说到明，我不还你。则是不还你！(正末唱)怎将俺这小本经纪来掯。(搽旦云)燕大，你依着我，半这尾鱼煎一半儿，煮一半儿，留一半儿将的家去。(正末云)他待煎一半，煮一半儿，留一半儿将的家去。(唱)可不道这姐姐今年个断荤。休将那精神来使尽，(带云)常言道\"十分惺惺使五分\"。(唱)可不道留一分与您儿孙。(燕大云)大嫂，将来还他。艰难的人，可怜见他无本钱也。(搽旦云)我本待不还他来，罢罢罢，看你的面上，还了他罢。(燕大云)还你这尾鱼，你将的去。(正末云)多谢了，哥哥！(正末挑担儿走科)(杨衙内冲上，云)我被那恶兄弟每抵死的留着吃酒，可不辜负了王大姐？这早晚等我许多时也。(做撞正末科，云)这个村弟子孩儿无礼，怎么敢撞着我？咄！你是甚么人？(正末云)小人是个做买卖的人。(杨衙内云)你既是做买卖的，将那担子挑过一边，你怎生拦着这路？(做踢倒担子科，云)怎么见我来也不躲开？(正末唱)【醉扶归】我妆一个喜脸儿将他来揾，他将那恶性儿把咱哏，(杨衙内云)把这两个筐子要做甚么？左右，与我踹碎了！(正末唱)呀呀呀，他把我个竹眼笼的球楼蹬折了四五根。(杨衙内云)连这条扁担也屈折了罢！(正末唱)把我这一条黄桑担生蹅损，(杨衙内云)那持鱼的盆子，也拿来摔碎了！(正末唱)把我这一个设口样囫囵的浅盆，(云)这是借来的波，爷饶了我罢！(唱)可早是打一条通长璺。(杨衙内云)这厮敢这等无礼！想是不曾闻我的名儿。且饶了你个弟子孩儿，快去！我要同乐院里寻那王腊梅去也。(正末见店小二科，云)小二哥，我将这担儿寄在这里。敢问适才来的这是甚么人！(店小二云)你还不懂的？则他便是杨衙内(正末云)哦，原来大雪里打我的，正是这厮！(唱)【后庭花】难道我不亲呵认是亲，既知恩不报恩，调动我这三尺拦天臂，拏起一千条歹斗筋。谁着你恼了我恶魔神，试尝咱这精拳一顿。我割舍的发会村，怒吽吽使会狠，便做道佛世尊，这回家也怎地忍。【金盏儿】我这里抢起折支巾，拽起夜叉裙，(杨衙内做见搽旦科，云)姐姐休怪，我来迟了也。(正末做扳杨衙内科，云)哥也，唱着喏去！(做打杨衙内科)(杨衙内打筋斗科)(正末唱)拳着处早可扑的精砖上盹。(燕大云)你打死他了也。(正末云)哥，你休怕者。(唱)看那厮眼朦胧正着昏，我将这大拇指去那厮人中里掐。(带云)主人家有水将的些来。(唱)新汲水那厮面皮上喷。(杨衙内做叹气科)(正末云)哥也，他不死哩。(唱)那厮热拖拖的才出气，(杨衙内舒身科)(燕大云)他早翻过身哩。(正末云)他怎么肯死？(唱)那厮他跌躞躞的恰还魂。(杨衙内做嘴脸调旦科)(正末云)待我再打这厮。(杨衙内做怕、打哨子下)(燕大云)我倒看不出你这个博鱼的，有恁般好手脚，倒不如只打拳去。我问你，委实是那里人氏？姓甚名谁？(正末云)我三更不改名，四更不改姓。哥，我实对你说，我须不是歹人。(燕大云)你不是歹人，可是甚人？(正末云)则我是宋江手下第十五个头领，浪子燕青的便是。(燕大云)壮士，你姓燕，我也姓燕。你多大年纪了？(正末云)我今年二十五岁也。(燕大云)不是我要便宜，我可三十五岁。你肯与我做个兄弟么？(正末云)若不弃嫌呵，愿与哥哥做个兄弟。(燕大云)好、好、好！大嫂，与兄弟厮见咱。(搽旦云)这几年我不曾见你说有甚么兄弟，今日可可的就认的是你兄弟，着我与他相见。我怕见生人，羞答答的。(做见科)(正末拜科，云)嫂嫂，恕生面少拜识。(搽旦云)呸！两个眼恰似贼一般的。(燕大云)大嫂，你好歹嘴也。(正末云)哥也，你兄弟有一句话，敢说么？(燕大云)兄弟，你有甚么话？你说。(正末云)敢问哥哥，这嫂嫂敢不和哥哥是儿女夫妻么？(燕大云)兄弟，你好眼毒也。你怎生便认的出来？(正末唱)【赚煞尾】你看这鬏髻上扭的出那棘针油，面皮上刮的下那桃花粉，只这两棒儿管做了你个哥哥的祸根。穿着些素淡衣服越风韵，兀的不是天生成玉软香温。我见他扭回身，抖擞下精神，则被他那眼角眉尖断送了春。(正末做打耳喑科，云)哥也，可是这般。(燕大云)我知道了也。(正末唱)我恰才舌贴着你那耳轮，敢可也一言难尽，哎，哥也你是个好男儿休戴着这一顶屎头巾。(下)(燕大云)大嫂，天色将晚也，俺和你回家去来。(同下)第三折(搽旦上，云)自家同乐院里见了衙内，又不曾说的一句梯气话；回到家中，我心里则自想着。今日是八月十五日中秋节令，我才和燕大、燕青在前厅上饮酒玩月。我将那酒冷一钟、热一钟、冷一碗、热一碗，灌的他两个烂醉。我如今打发他在房中都歇息去了。可是为何？我心中不待与他吃酒，我则想着衙内。我藏下些好案酒果品，只等衙内到来，我和他悄悄的自到后花园吃几杯儿。我已多时着人叫他去了，这早晚敢待来也。(杨衙内上，云)自家杨衙内的便是。自从王大姐相约，我在同乐院里着那个人打了我一顿，我再也不曾见他，不知那厮是甚么人。如今王大姐着人来寻找，相约晚间在他家说话，须索走一遭去。(做见搽旦科，云)大姐，你可记的，当日同乐院前那汉子是甚么人？险些儿被他打死我也。如今你家燕大在那里？(搽旦云)衙内，燕大醉了，我打发他在房中睡哩。你进家里来。(杨衙内云)我单为你，着那厮打了这一顿，你又叫我怎的？(搽旦云)这也是你自家的悔气，着那厮打了，我好不心疼哩！我如今整备下好酒好食，与你到后花园亭子上吃几杯酒，一来就与你陪话，二来和你取一回快乐。(杨衙内云)你那里是我姐姐，就是我的娘哩！你只不要耍我。(搽旦云)我怎么耍你？我和你吃酒去来。(杨衙内云)去、去、去！(同下)(正末拿席上，云)自从来到哥哥家中，可早半年光景也。时遇八月十五日中秋节令，我和俺哥哥，前厅上多饮了几杯酒，觉的身上烦热。我到那后花园亭子上，乘凉去咱。(唱)【中吕】【粉蝶儿】鼓打初更，是谁人推出这一轮明镜，原来是配金乌那兔魄东生。这早晚玉绳高，银河浅，恰正是夜阑人静。端的这月白风清。我则见滴溜溜倒垂着斗柄。【叫声】我恰才便横饮到两三巡，灌得我来酩酊、酩酊，犹未醒，(带云)怪道我这脚趔趄站不定呵，(唱)原来那一盏盏都是瓮头甭。(带云)来到这月台上，将席子展开，待我睡一觉咱。(唱)【醉春风】我铺的这艾呀纹藤席净。掇过这桃花瓣石枕冷，醉魂儿偏喜月波凉，就这搭儿里挺挺。满鼻凹清风，拍胸膛爽气，落的这彻骨毛索性。(带云)我是听这上衙更鼓咱。(做打二鼓科)(唱)【倘秀才】鼓打到一更也那二更，犬吠到三声也那四声。(搽旦同杨衙内上，搽旦云)衙内，咱两个往那黑地里走，休往月亮处，着人瞧见，要说短说长的。咱两个打着个暗号：赤、赤、赤！(杨衙内搽旦做跳过正末身科)(正末唱)我这里呵欠罢翻身打个呓挣，(搽旦云)赤、赤、赤！(杨衙内云)赤、赤、赤！(正末唱)蓦见那女娉婷引着个后生。(搽旦叉杨衙内行科，云)赤、赤、赤！(正末唱)【叫声】眼见的八九分是奸情，是谁家鬼精、鬼精，做出这乔行径？(搽旦云)穿的那衣服，拖天扫地的，一脚踹着，不险些儿绊倒了？捋起衣服来，走、走，赤、赤、赤！(杨衙内云)赤、赤、赤！(正末唱)怎知道黑影里偏撞着俺这泼燕青。【滚绣球】俺这里将怪眼睁，(搽旦云)把脚抬的轻着些儿，不要走的响了着人听见，又捏舌也。(正末唱)他那里抬的脚步儿轻，他若是但回身，我在这背阴中掩映。(杨衙内扯搽旦科)(搽旦云)折了你那手爪子，走便走，这么扯扯拽拽的做甚么？(正末唱)则见他厮扯拽悄地前行。(杨衙内云)赤赤赤、(搽旦云)赤赤赤、(正末唱)那厮赤的唤了一声，那妮子赤的应了一声。早是这吃敲才胆硬，(搽旦云)咱来到这亭子上也，推开这门进来了。关上门，打开吊窗，把这芭蕉扇合着这酒，把这梨花样磁钵遮着暗灯。但有人说，你就打吊窗里跳出去，怕做甚么？咱两个自在吃几钟儿。(杨衙内云)好，好，我和你吃的醉了，方才有兴。(正末云)这厮亭子上去了也。(唱)我见他笑吟吟的推入门木呈，比及我唾润开窗纸偷晴觑，他也可背靠定球楼侧耳听，(搽旦云)我这般赤心的待你，只怕你忘了我好处，我要你说个誓来。(杨衙内云)我若负了你的心呵，灯草打折脚古拐，现报在你眼里。(正末唱)他说甚么海誓也山盟。(搽旦云)你再吃一钟，我也吃一钟。(正末云)这事不中，唤俺哥哥去来。(做唤燕大科，云)哥哥，你出来！(燕大上，云)兄弟，深更半夜，你唤我做甚么？(正末云)哥哥，俺嫂嫂有奸夫也。(燕大云)兄弟，你嫂嫂不是这般人。有奸夫？在那里？(正末云)在后花园亭子上，正在那里吃酒哩。咱和你拿去来！(燕大云)兄弟，拿他做甚么？他吃了酒，好歹去也。(正末云)我蹅开这门咱。(正末做蹅开门科)(燕大云)快拿住奸夫！(杨衙内做慌科，云)有人来了！我打这吊窗里跳出去，走走走、(下)(正末云)嗨！这厮可走了也。(燕大云)好！走了倒是场干净。你这贱人，我且问你，怎生与奸夫在这里吃酒？(搽旦云)奸夫在那里？姓张姓李？姓赵姓王？可是长也矮？瘦也胖？被你拿住了来？天气暄热，我来这里歇凉，那里讨的奸夫来？常言道：\"捉贼见赃，捉奸见双。\"燕大，你既要拿奸，如今还我奸夫来便罢；若没奸夫，怎把这样好小事赃诬着我？我是个拳头上站的人，胳膊上走的马，不带头巾男子汉，丁丁当当响的老婆。燕大，我与你要见一个明白！(正末唱)【幺篇】你这个养汉精，假撇清。你道是没奸夫抵死来瞒定，恰才个谁推开这半破窗棂？(搽旦云)我支开亮窗，这里趁风歇凉来。(正末唱)谁揉的你这鬓角儿松？(搽旦云)我恰才呼猫，是花枝儿抓着来。(正末唱)谁捏的你这腮斗的儿青？(搽旦云)我恰才睡着了，是鬼捏青来。(正末唱)可也不须你折证，见放着一个不语先生。谁着这芭蕉叶纸扇翻合着酒？谁着这花梨花样磁钵倒暗着灯？这公事要辩个分明。(正末云)哥也，这等妇人要做甚么？与我杀了者。(燕大云)兄弟，我便要杀他，也没有刀那。(正末拔刀科，云)兀的不是刀？(燕大做杀搽旦科)(搽旦云)我那亲哥哥，如今天气热，你便杀了我，到那寒冬腊月里害脚冷，谁与你焐脚？(燕大云)兄弟，不争我杀坏了他，谁与我焐脚？我委实下不的手。(正末云)哥也，你杀不的，我替你杀。(搽旦叫科，云)有杀人贼也！(杨衙内领随从冲上，云)这厮无故杀人，令人！与我拿住这两个杀人的，都下在死囚牢里去者！(随从做拿住正末、燕大科)(搽旦云)好也，好也！如今都绑下在死囚牢里去了，看你可有本事再来杀我！(燕大云)兄弟也，似此可怎了！(正末云)哥，我恰才不说来，(唱)【煞尾】则你个纸做的瓶儿怎拔干的井，蜡打的锹儿怎撅的坑？你道他有体态，有聪明，知你的意，会你的情，有他时春自生，没他时坐不宁。怎知他欠本分，少至诚，忒淫滥苏小卿，不值钱王桂英。拿住奸夫你又杀不成，倒被他拖入囚牢死狗似撑。也不是我病僧劝患僧，有一日押向云阳市上行，只等的高叫开刀和那声，方才道悔不当初你可便恁时节省。(同燕大下)(杨衙内云)大姐，你方才放心了，把这两个放在牢中牢死了，俺两个做了永远夫妻，可不快活也！(搽旦云)衙内，只等结果了他，咱就没人管的着了。恁着我这一片好心，天也与俺这条儿糖吃。(同下)第四折(燕仁上，云)自家燕顺便是。自与燕青分别后，到于梁山泊上，投见宋江哥哥，就收留了我做个头领。听知的俺哥哥燕和，落在那妇人彀中，连兄弟燕青也着绊了。我问宋江哥哥，告了一个月假限，背着一包袱金珠宝贝，救两个兄弟走一遭去来。(诗云)拜辞了宋江哥哥，不辞惮碌碌波波。为兄弟忘生舍死，早救出地网天罗。(下)(杨衙内上，云)，谁想燕大下在牢中，他两上动了牢走了，更待干罢！我领着众弓兵，不问那里赶将去。（下）（正末拿枷，燕大背衣服同上）(燕大云)兄弟，这早晚往那里去好？(正末云)哥哥，走、走、走！(唱)【双调】【新水令】正风清月郎碧天高，(带云)好怪那！(唱)可怎生打独磨觅不着官道？(燕大云)兄弟，若有人追来时，我可躲在那里？(正末唱)你去那大北坡踉跄走，(燕大云)兄弟你呢？(正末唱)咱则去那小道儿上隔斜抄。行不到半里其高，则听的脑背后喊声闹。(燕大云)兄弟，背后有人追来了。这早晚黑洞洞的，可往那里躲去！(正末云)哥也，我支分与你躲那厮咱。(唱)【沉醉东风】你去这白革坡潜踪蹑脚，(燕大云)兄弟也，你呢？(正末唱)我在这黄叶林屈脊低腰。我曲躬躬的向地皮上伏，立钦钦的把松枝来靠，直挺挺按定枷稍。我这里听沉了我时静悄悄，我则见火把和那灯笼可都去了。(云)哥也，你则在这里，我迎的那厮每去咱。(燕大云)兄弟，我则在这里等着你也。(正末下)(杨衙内同搽旦引弓兵上)(搽旦云)衙内，兀的不是燕大？(杨衙内云)正是燕大，拿绳子来绑了他。(绑科，云)把这厮绑在这里。还有一个哩，咱寻那个去来！(同搽旦下)(燕大云)天那！着谁人救我也。(正末再上科)(燕大云)兄弟！被奸夫淫妇将我绑在这里，你救我咱。(正末唱)【搅筝琶】急的我心儿跳，好似热油浇。为甚么乾支剌吐着舌头，呆不腾瞪着眼脑？鼻凹里冷气出，咽喉内热涎潮，元来是一缕麻绦，谁把个活套头将他拴住了？(带云)我若来的迟呵，(唱)争些儿一命难逃。(燕大云)兄弟，我被那奸夫淫妇，险些儿断送了也。(正末云)哥也，我和你赶那厮去来。(同下)(燕二上，云)我趁着这月色微明，连夜趱到汴梁，救拔我那燕青兄弟去也。(正末上，做撞见科)(喝云)咄！那里来的是甚么人？(燕二云)你说你是那个？(正末云)则我梁山泊好汉，燕青的便是。(燕二云)兄弟，我便是卷毛虎燕顺。(燕大云)喏，报、报、报！(燕二云)怎的？(燕大云)元来是我兄弟燕二，大家耍一会。(正末唱)【乔木查】俺撩开衣，拽起脚，刚转过这林薄。只听的可磕擦闪出个人来到，元来是俺哥哥厮撞着。(云)哥哥，我问你，黑夜里到那里去？(燕二云)兄弟，我如今也在梁山泊上，做个头领了。闻知你和大哥被杨衙内拿下死囚牢里，只在早晚要杀坏你两个，因此上告了一个月假限，特来救你。(正末唱)【甜水令】我则道你法灸神针，周流湖海，发卖医药，元来你也要弄俺这家刀。可怎生在旷野荒郊，月黑时光，风高天道，独自个背着衣包。(燕二云)我这包裹里都是些金珠宝贝，要将来上下使用，救拔你两个的。(正末唱)【折桂令】我有甚犯法违条，只为那淫妇奸夫，险送了你个共乳同胞。你待要使用金银，打通关节，救拔囚牢，则俺燕青呵，须不是鹰心雁爪，早跳出虎穴狼巢。（燕二云）且喜兄弟今日逍遥无事了也。(正末唱）你说甚无事逍遥，争知我怒气难消。我若不杀的这两个无徒也，怎显的我半世英豪！(杨衙内同搽旦引弓兵上，云)黑洞洞的，不知那个死囚那里躲了？大姐，我们且结果了那个绑的去，与你拔了这眼中的钉子哩。(正末喝云)兀的不是奸夫淫妇？你往那里走？(做拿住科)(众弓兵云)不好了，我每走了罢！将军不下马，各自奔前程。(下)(杨衙内云)我要拿他，倒被他拿了我也。(搽旦云)元来是我两个叔叔，我道你是好人那。(正末云)将这两个贼男女，都执缚定了，押回山寨，见我宋江哥哥去来。(唱)【离亭宴歇指煞】半合儿歇息在牛王庙，一直的走到梁山泊。若见俺公明太保，还了俺这石榴色茜红巾，柳叶砌乌油甲，荷叶样烟毡帽，百炼钢打就的长朴刀，五色绒刺下的香绵袄。(带云)便是俺大哥也，(唱)一齐的去那皖子城中送老，上稍里不眠花，下场头少不的落一会草。(宋江领偻儸冲上，云)某乃宋江是也。今有兄弟燕青着绊，有燕顺告假救他去了。某如今亲领一枝军马，接应燕青去来。(做见科)(宋江云)宋青兄弟，这桩事我遣神行太保戴宗打探明白，早已知道也。小偻儸，将这奸夫淫妇，与我绳缠索绑拿上山去，缚在花标树上，杀坏了者！一面敲牛宰马，杀羊造酒，做一个庆喜的筵席。(词云)则俺三十六勇耀罡星，一个个正直公平。为燕大主家不正，亲兄弟赶离家庭。杨衙内败坏风俗，共淫妇暗约偷情。将二人分尸断首，梁山上号令施行。这的是与民除害，不枉了浪子燕青。题目梁山泊宋江将令正名同乐院燕青博鱼","dynasty":"元代","title":"杂剧·同乐院燕青博鱼"}
{"author":"李文蔚","content":"第一折(上阙)等的天色将次晚，躲在人家灶火边。若是无人撞入去，偷了东西一道烟。盗了这家十匹布，拿了那家五斤绵。为甚贫道好做贼？皆因也有祖师传。施主若来请打醮，清心洁净更诚坚。未曾看经要吃肉，吃的饱了肚儿圆。平生要吃好狗肉，吃了狗肉念真言。不想撞着巡军过，说我破斋犯戒坏醮筵。众人将我拿个住，背绑绳缚都向前。见我不走着棍打，嘴头上打了七八拳。拿在厅前见官府，连忙跪膝在阶前。大人着我说词因，道我败坏风俗罪名愆。背上打到二百棍，眉毛上打了七八千。大人心里犹不足：\"再着这厮顶城砖。\"被我宁心打一坐，无语悲悲大笑喧。我这般喜喜孜孜无欢悦，呷呷大笑无语言。众人齐声皆都赞，两边闲人一发言。道我是个清闲真道本，说我是个无忧无虑的散神仙。(唱)【上小楼】家住在深日旷野，又无有东邻西舍，好吃的是野杏山桃，淡饭黄齑，竹笋茶叶。俺那里人烟稀，鸟声绝，灯消火灭，伴了些树梢头晓星残月。【上小楼】家住在深山里头，好吃的是牛肉羊肉，闲来时打家截盗，剜墙□窟，盗马偷牛。枪杆子，大闷棍，鹅卵石头，这的是俺出家人苦修争斗。【上小楼】不怕你王法有条，也不怕丹书来召，也不怕昼夜，十二个时辰，涌出枪刀。一毒蛇，二大虫，豺狼当道，也不怕猛狮子狼熊虎豹。【上小楼】休笑我贪花恋酒，酒里头把玄机参透，酒中得道，花里神仙，自古传留。炼丹砂，九转成，通身不漏，直修的来无生死与天齐寿。(云)贫道是这无天之外，有影无形，风里来，云里去，闻不见，摸不着，道号扯虚，表字托空是也。今日无甚事，游山玩水，走一遭去。(做见正末科，云)此人乃是张良，忠孝双全，迷踪失路。我指与他一条大路者。(正末云)这一会儿雪越大了也，又无一个人来往，不知那里是人行的大路，雪迷了遍野，可怎生了也！(正末见虎惊科，云)兀的不是个斑斓大虫？谁人救的我性命也呵！(乔仙做唤科，云)张良，你怕么？你敢迷踪失路？我是大罗活神仙也。(正末云)师父，救小生性命咱。(乔仙云)你要我救你性命？你可也有缘，我救你。（正末云）师父是那一位神仙？(乔仙云）你不认的我，我是上八洞神仙。(正末云)师父指与我个正路，又有大虫拦路，怕伤了我的性命，师父救我的性命咱！(乔仙云)你要我救你，我有个曲儿，是〔朝天子〕。我临了那一句，我说\"你要我救你么\"？你说\"要你救我\"，我就救你。(唱)【朝天子】我是个道童，道法又不精，在山中闲游幸，风风傻傻任纵横，与虎豹狼虫共。(云)你走在山中，迷踪失路。(唱)那虎他舞爪张牙，将你来拦定。(云)张良你死也。(唱)你那魂魄儿添怕恐，那虎将你那骨肉来并工，行嚼了你的腿脡，(云)张良，你要我救你么？(正末云)可知要师父救我哩。(乔仙云)我无手段，也救不的你张良。(唱)我想来你没来由闲丢命。(正末云)师父，可怜见小生性命咱。(乔仙云)这个不是大虫，是我养熟了的个小猫儿，又唤做善哥。我如今唤他一声\"善哥\"，他便抿耳攒蹄，伏伏在地。我如今唤他三声，头一声便跪在我身边；叫他第二声，我便骑在他身上；我叫他第三声，腾空驾云而起。(正末云)师父，有这等手段也？(乔仙云)你不信？我唤他一声：善哥！(虎打乔仙科)(乔仙云)善哥！(虎又打乔仙科)(正末云)师父，他是个猛兽，休要逗他也。(乔仙云)不妨事，他是我养熟的。善哥！(虎推倒乔仙科)(正末云)师父，你既是神仙呵，怎生教大虫打倒你也？(乔仙云)不妨事，我养的熟的。(虎拖乔仙下)(外扮太白金星上，云)蓬莱三岛乐清闲，阆苑仙乡更自然。长赴西池蟠桃会，曾驾祥云上九天。贫道乃是上界太白金星是也，专管人间善恶贵贱忠孝之事。想为人者，善恶由心造也。福者，乃善之积也；祸者，乃恶之积也。神天盖不能为人之祸，亦不能致人之福，但由人之积也，神明鉴之。凡人岂知天神者有阴骘之因？凡为人臣，要心存忠孝，长思君王爵禄之恩，父母生身之义，必以忠君为先，竭力尽心，长怀补报。若是久远长行如此之事，天地鉴之，神明护祐，居其富而不失其富，居其贵而不失其贵，祸不能侵，寿必永矣。此乃可行之事，永保安宁也。坐卧行藏思所为，守己存心可自推。常将一念明天理，自然神圣永扶持。今有一人，乃是张良。此人有尽忠之心，要与韩国报仇，被人所逼，逃灾避难，到此山中，雪迷遍野，迷踪失路。此人有忠烈之心，贫道指与他大道也。(做唤正末科，云)我试唤他一声。兀那张良！你躲的往那里去？(正末唱)【醉扶归】我见一个老叟亲来到，(太白云)兀那张良，你的性命，实是难逃也！(正末唱)他道我性命怎生逃，(太白云)便着人拿住张良者。(正末云)老尊长救性命咱。(唱)唬的我胆战心惊魂魄消。(太白云)兀那张良，这等风雪，如何不行动些？(正末唱)我这里迷却经尘道，(太白云)你来到俺这里，你走如何的往那里去？(正末唱)告你个老尊长将咱来且饶。(太白云)张良，我待救你这一命，你可是如何？(正末云)若是救了我的性命呵，(唱)久以后将你这救我命的恩临报。(太白云)张良，我知道你是张良，不知你是那里人氏。为何逃灾避难？你实说，我试听咱。(正末云)小生姓张名良字子房，韩国阜城人也。祖、父以来，五世韩国拜相。为秦皇灭了俺韩邦，我发愤报仇，谁想将秦皇击之不中。如今差人擒拿小生，因此上逃灾避难。老尊长，是必搭救小生咱。(太白云)张良，我问你咱，你那祖、父以来，韩国受何爵禄，享何荣贵，怎生发愤报仇，你再说一遍者。(正末唱)【后庭花】五世在韩邦衣紫袍，俺端的可便受深恩享重爵，都则为赢政收俺家国，(云)谁想击之不中也。(唱)我因此上我便离乡可也背井逃。(太白云)你再有何所干？(正末唱)我这里说根苗，我如今迷了他这大道。我向这土坡前膝跪前，可怜见咱命夭，衣不遮身上薄，食不能腹内饱，食不能腹内饱。(太白云)张良，我说与你，千经万典，不如忠孝为先。你既省的，你说，我试听者。张良，你尽忠可是如何也？(正末唱)【青哥儿】尽忠呵，须把这皇恩、皇恩答报，(太白云)尽孝呵，可是怎生？(正末唱)尽孝呵，想着我哀哀父母劬劳。尽忠呵，也则要竭力侍君王辅圣朝，敢则要俺动合王道。正直臣僚，禄重官高，伞盖飘飘，播万古千秋、万古千秋的把名标。这的是为臣子行忠孝。(太白云)此人果有忠孝之心。张良，你才所言侍君孝亲之道，你既然省的呵，我再说与你：为臣者必尽其忠，为子者理当尽孝。若是久远长行，便是你立身之道。张良，我观你的容颜，你异日必然拜相封侯也。我一发指引与你立身之事，别处难以安存，直至下邳城去。你若到的那里，必有教训你之师，自有立身扬名的去处。不则我来，兀那里又有一个来也。(下)(正末做回身科，云)在那里？呀呀呀！怎生连他也不见了？原来是一位神灵，指引着我下邳城中逃灾避难，自有好人指教与我立身扬名的事，便索走一遭去。(唱)【尾声】疾便的践程途，寻俺那下邳的长安道，岂避这路远山高水迢，又不比蜀道嵯峨山险恶。若是留的我性命坚牢，有一日作臣僚，独步青霄，方显男儿志气高。凭着我满胸襟踊跃，有一日运通时到。(云)异日时运通达呵，(唱)你看我便笑谈间，束带立于朝。(下)第二折(外扮黄石公上，云)闲游蓬岛跨黄鹤，三千弱手任逍遥。亲赴苍天朝上帝，奉承敕旨下云霄。贫道济北谷城山人也。幼年父母双亡，自立安存，不知其姓，忽遇神师指教，已得成道。山下有一石，其石生而黄色，贫道以石为姓，乃黄石公是也。受上界冲虚之仙，专管天上人间智斗战敌之事。贫道体太上好生之德，亲奉敕旨，为下方有一人韩国张良，此人忠烈，感动天庭，差贫道降临凡世，训教此人。张良非凡，乃上界神仙骨骼。贫道将着三卷奇书，乃六义三才安定之术，授与此人。张良久已后，可为天下斗勇正教之师。贫道今朝日当卓午，必遇此人，直至市廛中等候此人，走一遭去。我本是超凡物外仙，亲承上帝到人间。若遇立国安邦士，我将这三卷奇书用意传。(下)(外扮李长者领行钱上，云)家缘累积祖流传，孳畜田苗广地园。长幼循循通礼义，子孙永享福绵绵。小生姓李名仁字思中，本贯下邳人氏。自幼攻书，长而颇通经史。承祖、父之荫，所以积家财万贯有余。小生每与游学名儒，常时谈论。近日闻有一人，姓张名良，字子房，韩国阜城人也，因秦赢政之仇，发愤以报，不想不中其计，逃难在俺下邳。此人心存忠孝，腹隐英华，常思报国之念，亦无倦怠之心。小生常与此人谈论。贤士之才，似东海之水，渊深难测；有虹霓之志，接华岳而高；词翰文章，似浩天之星宿。凌云之志，气冲斗牛，争奈时运未通。我欲赍发贤士，进取功名，诚恐贤士有疑怪之心。时遇三月，融和天气，如今请贤士来饮数杯酒，将微言探问他。贤士若肯呵，小生奉衣服鞍马，赍发他登程去。行钱，与我请将贤士来者。(行钱云)理会的。(做请科，云)贤士有请！(正末上，云)小生张良，自与韩国报仇，不中其计，离了家乡，避难在此下邳，可早数年光景也。此处有一长者，姓李名仁，字思中，是一巨富的财主。小生寄食在他宅中，每日相待，并无怠慢之心，此恩何日得报。长者恰才令人来请，不知有甚事，须索走一遭去。张良也，几时是你那显耀的时节也！(唱)【南吕】【一枝花】我本是一个贤门将相才，逃难在他乡外。空学的满腹中锦绣文，天也，则我这腹内恨几时开？忧的我鬓发斑白，甘贫贱，权宁耐，兀的不屈沉杀年少客！不能够揭天关，稳坐在青霄怎生来，忧的这俊英杰容颜渐改。【梁州】几时得居八位，封侯可便建节？几时能够列三公画戟门排？我如今孤身流落在天涯外，本是个守忠义贤臣良将，倒做了背恩宠逆子之才。见如今沿门乞化，抵多少日转他那千阶！也是我命里合该，大刚来天数安排。我、我、我，几时得受皇恩，为卿相，列朝班，奉君王，独步金阶？我、我、我，几时得承宣命，封重职，坐都堂，镇边关的那境界？我、我、我，可几时能够居帅府，悬金印，持虎符，气昂昂走上坛台？凭着我胸襟气概，则我这风云庆会何年再？暂时困，权宁奈，倚仗着我这冠世文章星斗才，胸卷江淮。(云)说话中间，可早来到也。令人报复去，道有张良在于门首。(行钱云)理会的。(报科，云)员外，有贤士来了也。(长者云)道有请。(行钱云)理会的。有请！(见科，正末云)长者，小生多感大恩，每日如此重礼相待，小生何以克当？异日峥嵘，必当重报也。(长者云)贤士，休说此话，施恩岂望报乎？小生恰才令人相请贤士释闷闲坐，无物可奉，蔬食薄味，不堪食用，惟表寸心。行钱，将酒来，我与贤士饮几杯咱。(行钱云)酒在此。(长者做递酒科，云)贤士，满饮此杯者。(正末唱)【隔尾】小生深蒙长者多怜爱，则你那救困的恩临我可也常在杯，(云)长者，似你这般仁德之心，无人可比也。(唱)你胜如那赵盾的心情将我似灵辄待。有一日若用我安邦的手策，但得一个微名的县宰，长者也，我答报你个布德施恩大贤客。(长者云)贤士，岂不闻圣人云：\"四海之内，皆兄弟也。\"贤士在小生寒舍，每日随茶逐饭，多有管顾不周，万望宽恕。贤士何出此言也？(正末云)长者之心，量如江淮，如此深恩，小生岂敢忘也？(长者云)贤士，小生有一言，可是敢说么？(正末云)长者但言，有何不可？(长者云)想贤士来到此下邳，数年余矣。我今观贤士容颜，难同往日；欲待赍发贤士进取功名，未知意下若何？(正末云)感蒙长者盛情，何以克当也？(长者云)贤士，又有一事。俺这下邳圯桥边有一先生，他算阴阳祸福无差，断人生死有准。贤士可求一卦，看贤士命运如何？若当求进，小生多奉鞍马盘费。与贤士权别，先生疾便问卜，小生专等回音也。(正末云)长者，小生谨依尊命，暂此权别，小生长街问卜，走一遭去。(下)(长者云)若是问卜已成，那间其我自有个主意也。(下)(正末又上，云)小生与长者相别，直至圯桥问卜，走一遭去也。(做走科)(福星扮货卜先生上，云)逍遥静路不难行，动静从心善可诚。长将一念存忠节，自然神圣保其真。贫道上界逼星是也。专管人间善恶不平之事。贫道久成真位，忠孝者降其福禄，罪逆者降其祸灾。凡人立身者，以忠孝为本，报应分明。今下方有一人，姓张名良字子房，此人忠孝双全，感动天地。吾奉玉帝敕令，说此人有忠国之心，今受其困，未知详细。贫道化一货卜先生，探此人忠义若何，我指他个正路，可早来到市廛也。(做见正末科，云)兀的不是此人张良？我唤他一声。(做唤科，云)张良！(正末做惊科，云)好是奇怪，是谁人唤我也？试看咱。(正末做回身觑科，云)哦，原来是一个货卜的先生。我向前问他一个缘故，怕做甚么。(做见福星施礼科，云)支揖，先生怎生认的在下？(福星云)我如何不识你个子房？来此有何事故也？(正末云)小生是一贫儒，欲问先生仙乡何处也？(福星云)贫道是此处人氏。我闻知你来俺这里多时。我是个货卜的先生，我算的阴阳有准，断人生死无差也。(正末云)先生，小生欲待进取功名，未知命运何如，与在下决疑咱。(福星云)你说那生时年月来。(正末唱)【牧羊关】你将那《周易》从头论，将我这贵与贱仔细排，(福星云)张良，你问贵贱？这贫与富，是人之所作；贫者不善之因，富者积善所致也。此乃是贫富之因。(正末唱)我问官禄子息和这家财。你看我命里有，可是我去未通达，盖因是命里无，这年月上不该。(福星云)你如今多大年纪？何年何月何日何时建生？你说将来。(正末唱)我拙年恰三十岁，我是那五月午时胎。且将我今岁行年算，先生也，你将我这贫与贵一一开。(福星做算科，云)你如今三十岁。兀那子房，我这阴阳有准，祸福无差，不顺人情，你久已后必贵，当来拜相也。(福星觑正末惊科，云)呀呀呀！张良，你这会儿容颜，比头里不同。你今日日当卓午，必然遇着贤人指教你也。(正末云)先生，此言有准么？莫不差算了也？(福星云)我如何差算了？不是贫道说大言，则我这阴阳亦如天上月，照察人间祸福星。你那拙运衰时今日去，灾星变做福星临。张良，不则我算的着，那里一个先生，又算的妙哉。疾！(下)(正末做回身科，云)那里也？那里也？支揖先生。(做惊科，云)可那里有个人来？(做回身惊科，云)怎生连这个先生也不见了？好是奇怪也！我索还家见长者去。我试看圯桥咱。(正末做看科)(外扮黄石公上，云)贫道黄石公是也来到这市廛中，今朝日当卓午，必遇此人张良，行动些。(正末唱)【四块玉】我这里便缓步行，来到这圯桥侧。(黄石公做见科，云)兀的不是孺子张良？我唤他一声。(做唤科，云)兀那孺子张良！(正末唱)是谁人便道姓呼名自疑猜，我索与你探行藏问端的何妨碍。(黄石公做笑科)(正末云)我试望咱。是谁唤我也呵！(做回身科)(黄石公又笑科)(正末云)呀呀呀！一个须发尽白的老先生，好道貌也！(唱)我见他年高两鬓苍，他髭须一似银丝般白，他生来实丰彩。(黄石公云)兀那孺子张良，你在这里也。(正末云)老先生，因何认的在下也？(黄石公云)我如何不认的你个孺子张良？(做撇履科，云)兀那孺子张良，你与我取上履来，我教你做徒弟。(正末云)这个先生，好无礼也！他口口声声唤我做\"孺子\"，\"孺子，你与我取上履来者！\"我待取来又不是，不取来又不好。张良，要你寻思；你和他素不相识，他怎生知道你的名字？可有甚么难见处？必是李斯丞相差来擒拿我。似此，如之奈何？我待取这履来，桥上往来的人见，岂不汗颜？说道是你看这个秀才，受如此般的耻辱，怎生与他拿履？(做思科，云)罢、罢、罢！张良，你便拿上这履来呵，有甚么耻处？好是奇怪也呵！(唱)【牧羊关】你着我待忍来如何忍，他看承的我如小哉，不由我嗔忿忿气夯破我这胸怀。我仿学那豫让般忠孝无嗔，我似那廉颇般避车路，我索与你躬身儿下阶。(云)张良也，你是个看书的人，岂不闻圣人云：\"老者安之，少者怀之，朋友信之？\"此乃为人之所作也。(唱)古人言敬老幼，恤孤困。(云)想小生离了家乡，逃难到于途中，迷踪失路，神灵指引，着我往下邳避灾，\"必有教授你之师\"。今日长街市上算了一卦，说道我今朝日当卓午，必遇名师也。(唱)这一个老先生敢是那教训我的祖师来。想着我离故邦受辛苦言难尽，张良也你正是成人的可也不自在。(黄石公云)孺子，与我取上履来者。(正末做取履科)(黄石公做伸足穿履科，云)此子可教，则除是恁的。(觑正末科，云)兀那孺子张良，你可也有缘，我与你约五日之期，再来此圯桥等候。我要为你徒弟，我传与你安身之法，休失其信也。我去也，我去也。(下)(正末云)师父言道，与我约五日之期，再来此圯桥相会，要传我安身显耀之术。张良，你信他做甚么？此言难以凭信。天色晚了也，我索还家去。(下)(黄石公再上，云)贫道黄石公是也。与张良约五日之期，再来圯桥相会，可早五日也。则怕张良等待，贫道行动些。孺子张良！(做怒科，云)此孺子好无礼也。我要教授他做徒弟，约五日之期，来此圯桥相会，传与他安身显耀之法，不想此孺子不曾来，好是无缘也。我待回去来，此子则说我失信。喑！我且等他片时。(正末上，云)小生张良，自五日之前，见了那个先生，他口口声声唤我做\"孺子、孺子\"，约我五日之期，要传与我安身之法。我待去来，着人便道他是个风魔先生，他有甚么安身之法？我待不去来，则怕那个先生等待我。不可失信，我索行动些。说话中间，可早来到圯桥也。(做见惊科，云)兀的不是那个风魔先生？果然在此，好是奇怪也。(黄石公做见正末怒科，云)兀那孺子张良，我约你五日之期，早来这圯桥相会，我要你为徒弟。不想你这厮无缘，这早晚才来，好无恭敬之念也！(正末云)师父息怒、息怒。(黄石公元)兀那孺子，你听者！我再约你五日之期，径来此圯桥相会，我传与你安邦定国之书，久已后可为万代之师。我着你声播千邦，名扬天下。这一遍若是再来的迟，二罪俱罚，我也不饶你！我去也。(下)(正末云)先生去了也。张良也，要你寻思，你道他是风魔先生来，他说如此般良言。头一遍偶遇，第二遍来的迟了。师父言称道：\"孺子张良，再约五日之期，来圯桥相会，我传与你安邦定国之书，久已后可为万代之师。我着你声播千邦，名扬天下。这一遍若是再来的迟，二罪俱罚。\"这言语未知有准么？我且回家去来。(下)(正末再上，云)小生张良，要你寻思波，待道他是风魔先生来，他说如此般良言。头一遍偶遇，第二遍见了师父，言称道：\"孺子张良，第二遍来迟，再恕你之过。第三遍再约五日之期，来圯桥相会。我传与你安邦定国之书，久已后可为万代之师。我着你声播千邦，名扬天下。师父说这等言语，知他是睡里也那梦里？天色晚了也，我索还长者宅中去。来到这长者宅中，我开开这门，入得这房来。(做惊科，云)呀！过日月好疾也。自离了师父，可早五日光景也。今晚三更前后，至圯桥等待师父。若是我无缘，着师父在圯桥：若是我有福，我先到等待师父。(做缚门科，云)我与你拽上这门，将绳子来拴住，寻师父走一遭去。(做走科，云)师父还不曾来哩，我且在此等待。师父这早晚敢待来也。(黄石公上，云)贫道黄石公是也。与张良相约三遍，圯桥相会，我教训他为徒弟，不想此子二次来迟。今番第天遍也，若是再来的迟，我自有个主意。(做唤科，云)孺子张良！还未来哩，此子好无缘也。(正末云)师父，您徒弟等待多时也。(黄石公笑科，云)张良来了也，你有缘也(做撇履科，云)孺子，与我将上履来者！(正末唱)【哭皇天】圣人道敏而好学我心间也倦怠，不耻下问更忒分外。(黄石公云)张良，我传与你驱兵遁甲之书，非同小可也。(背云)此子是无瑕美玉，不遇良工雕琢，岂成其器？他是那擎天之柱，可为栋梁之材也。(正末唱)他说与我驱兵六甲书，看我做无瑕玉，栋梁材。(黄石公笑科，云)孺子，与我将上履来，传与你安身之法。(正末唱)师父你畅好是轻贤，你心怀的意歹。我又索含容折节，敢脊躬身，伏低做小，跪膝在尘埃。我问你个老先生，你便有何教训、教训我的艺才？(做进履科)(黄石公做伸足穿履科，云)兀那张良，你听者！你可也有缘，我与你这三卷天书。此书非同小可，乃六义三才之奇书也，非可乱传。此书有一千三百三十六余言，不许传与不道不贤之人。此书始传于世，古之圣贤，皆尽心焉。此书奇义深远，妙术精微，尧舜禹汤文武周公孔子老聃，无以出此。有六义三才，一者原始，二者正道，三者求志，四者道德，五者遵义，六者安理。原始者，道不可以无始，道德仁义一体也。若天下四方，一动一息之处，大而八懆之表，君臣父子之道，微言修身，深计远虑，所以不穷。管仲之计可为能，商鞅之计可为盛，弘羊之计可为聚。近恕笃行，任才使能，所以济物。道德者，本宗不可离道之术。赏不以功，罚不以罪，小则结匹夫之怨，大则激天下之怒。圣贤之道，内明外晦，惟不足于明。文王无大声，四国畏之。故孔子不怒，而民畏于斧钺。国将霸者，士皆归之；国将危者，贤皆避之。昔者微子去商，仲尼去鲁，而以成名。后有三数，乃法略也，是天地人三才之法，不可违此数。豪俊之才，发机用智。逆者难从，顺者易晓。此法可治其国，可立其家，久后可为万代之师。将闲中今古，静里乾坤，说了一遍。张良你听者：晓夜孜孜读此经，扬名显耀可安身。忠心辅弼为肱股，定作朝中第一臣。(正末唱)听说罢魂飞天外，好教我心惊失色。【乌夜鸣】又不曾梦非熊得遇文王侧，莫不是鬼使神差，不由我喜笑盈腮。今日个蛰龙须得济时来，谢吾师展脚舒腰拜。(云)小生张良，异日发达，此训授之恩，必当重报也。(唱)我若是得发达身安泰，有一日春雷信动，枯木花开。【鹌鹑儿】又不曾效傅说版筑在岩墙，偶然遇殷高到来，我若是立国安邦，可用这兵书战策，我学那周武八元以承八恺，调鼎鼐，明盛衰。有一日胸卷江淮，平步金阶，把日月重揩，肃靖边界，扶持着治世的明君，保祚的乾坤永泰。(云)师父那里人氏？姓甚名谁？通名显姓咱。(黄石公云)你问我姓甚名谁？张良，你要知我姓名，你久已后得志时，亲至济北谷城山下，见一黄石，便是我也。妙算张良独有馀，少年逃难下邳初。逡巡不进泥中履，争得先生一卷书。(下)(正末云)师父去了也。师父这言语，便似印板儿记在心上一般。一日为官，至谷城山寻访师父去。师父着我，昼夜勤习，可为万代之师也。(唱)【尾声】罢、罢、罢，我则索用工夫看彻了黄公策，我与你无明夜时时的温故知新不放怀。谢尊师，承顾爱，教训咱，意无歹。漫天机，我将做谜也似猜。想当初报韩仇，命运乖，则我这尽忠心，意长在。那时节离家乡，躲避灾。至下邳，有谁睬。我今日遇神师，得术册，(云)若是我投于任贤之处，若委用我呵，(唱)我看我辅皇朝，定边塞，保乾坤，整世界，展江山，平四海。则我胸中学，腹内才，辨风云，知气色。我若是作臣僚，为元帅，掌军权，在阃外，抚黔黎，定蛮貊，逞英雄，显气概，播声名，传万载。遂了我这平生志，拂满面尘埃，恁时节才识这晓经纶安宇宙这一个困穷儒也一个少年客。(下)楔子(李长者引行钱上，云)安排酒果临歧路，暂别贤明慷慨人。小生李思中是也。自去岁酒席中论言，赍发贤士问卜，不想果遇仙师授教，得兵书三卷。贤士晓夜温习，将兵甲之策，尽皆看彻，拣取今朝吉日良辰，要投于任贤之处，进取功名。比及贤士先来，小生将着酒食盘费，衣服鞍马，在于长亭之上，与贤士饯行。小生等待多时，贤士这早晚敢待来也。(正末上，云)小生张良，自遇黄石公授教之后，晓夜温习，将遁甲之书，尽皆看彻，小生拣取今朝吉日良辰，拜辞长者，投于任贤之处，进取功名。长者先在长亭之上，与小生饯行，我索行动些。(正末做见科，云)兀的不是长者？(做见施礼科)(长者云)小生等待许久，不见贤士到来。蔬食薄味，与贤士饯行，略表诚敬之心也。(正末云)小生张良，在于长者宅中，深蒙厚顾，数载有余，无可答报。今日长者又将着这酒肴盘费，衣服鞍马，赍发小生。长者，小生想昔日灵辄遭饿于桑间，遇赵遁施一饭之恩；小生虽不及灵辄，长者不在赵盾之下也。(长者云)贤士，小生岂敢比前代贤人也？行钱，将酒来。(行钱云)理会的。(长者做递酒科，云)贤士，小生蔬酌，与贤士饯行，贤士满饮此杯也。(正末云)长者，小生有何德能，如此般重礼相待，异日必当重报也。(长者云)贤士饮此一杯者。(正末云)长者饮。(长者云)贤士，恭敬不如从命也。(正末做饮酒科，云)长者，酒够了也。便好道行人贪道路，拜辞了长者，便索长行也。(长者云)行钱，收了酒果者。(行钱云)理会的。(正末做拜科，云)今日与长者相别，不知何日相会也。(长者云)贤士稳登云路，早望回音也。(正末云)长者，小生不敢久停，便索登程也。(唱)【仙吕】【赏花时】则我这行色匆匆去意紧，饮过这钱祖香醪杯数巡。(长者云)贤士，这一去必然称平生之愿也。(正末云)张良异日峥嵘呵，(唱)我若是得志节遂风云，(云)长者之恩，高如华岳，深如沧海，岂敢忘也？(长者云)不必挂念，岂望贤士报乎？(正末唱)我说的言辞落可便有准，(云)长者言之当也。但念善犬有展草之恩，良马有垂缰之报，禽兽尚然如此，何况为人而不知恩乎？(长者云)贤士休说如此言语，不劳持意，稳登前路也。(正末唱)我报答你个救困苦的这个大恩人。(下)(长者云)贤士去了也。这一去必遂大丈夫之志，岂在他人之下也！若论贤士之才，他将那垂磨日月手舒开，这一去管取风云际会谐。这番果遂心中愿，那其间蛰龙春信济时来。(下)第三折(外扮萧何同净樊哙领卒子上)(萧何云)智扫群雄百万兵，威敌平定汉初兴。志存节义为肱股，流传千载显家声。小官萧何是也。少为沛县主吏，因沛令欲起兵应陈涉，小官与曹参杀令，立刘亭长为沛公。俺沛公与项羽，遵怀王之命，共灭嬴秦，西取咸阳，先入关者王之，后入者臣之。小官奉命，亲为行军司马。俺沛公先到咸阳，封府库，锁宫门，分毫不取。项羽后入咸阳，不忿俺沛公，因此上项刘争利，累累交锋，互有胜负。今项羽将定，天下豪杰已归。止有二处未能收取，乃是平阳魏豹，西洛申阳。今奉沛公之命，着小官先至西洛，擒拿申阳。小官闻此申阳，才智过人，有万夫之勇。又说此人手下，有一大夫，乃是陆贾，有孙吴之谋略，管乐之奇才。小官未可深信。我今请的韩元帅来，共同商议，擒拿二将，未为晚矣。令人，与我请将韩元帅来者。(卒子云)理会的。(做请科，云)韩元帅安在？(外扮韩信同灌婴、张耳上)(韩信云)广习先贤古圣文，孙吴韬略久知闻。忠心赫赫扶真主，平定干戈保万民。某乃韩信是也。这二位将军，乃是灌婴、张耳。小官幼而颇习遁甲之书，善通军旅之学，有神鬼不测之机；心存忠孝，腹隐机谋，累累成功。先为治粟都尉，多感萧相国之恩，三荐登坛，拜为大将。俺与项羽争锋，某立十件大功，四方平安。小官正在帅府闲坐，丞相令人来请，不知有甚事，领着众将，须索走一遭去。令人报复去，道有韩信同二将在于门首。(卒子云)理会的。(做报科，云)喏，报的丞相得知，有韩元帅同二将在于门首。(萧何云)道有请。(卒子云)理会的。有请！(见科)(韩信云)丞相，今日呼唤韩信来，有何事商议也？(萧何云)今日请的元帅来，别无甚事，小官奉俺沛公之命，欲要擒拿平阳魏豹，西洛申阳。特请元帅来，共同商议，未知元帅意下如何？(韩信云)丞相，此事非同小可，可请将张子房来，共同商议，有何不可？(萧何云)元帅此言甚当。令人，便请将子房军师来者。(卒子云)理会的。子房安在？(正末上，云)小官张良是也。我自离了下邳，来到咸阳，投于沛公麾下为将。俺沛公豁达大度，纳谏如流，小官累建大功，官居重职。小官数年之前，不得意时，多蒙下邳李长者之恩，有如山海，未曾答报。前者令人去取李长者去了，不见到来。小官暗想，当日隐于下邳，待时度日；今日个食前方丈，禄享千钟，真乃是时也、运也、命也，想着我时运拙命运难通，我则道红尘内久困英雄。今日个遂却我平生心愿，立刘朝万载兴隆。(唱)【正宫】【端正好】我今为宰职便做都堂，我端的便受极品为卿，扫奸邪平定边疆。我本是整乾坤安宇宙良将，保祚的这万里山河壮。(云)小官想当日西取咸阳，驱兵领将，投至得今日为官，非同容易也。(唱)【滚绣球】想着我当年时离了俺那父母乡，报韩仇那一场，也是那命运乖祸从天降。我今日遂风云称平生显身荣节志昂昂，第一来与韩邦报了恨仇，第二来扶炎刘名姓香。你看我整风俗遵礼乐治安乾象，我今日乘肥马衣轻裘，享天恩紫绶金章，本是个股肱才辅弼平蛮貊，扫荡了八面烟尘可兀的定四方，后世名扬。(云)可早来到也。令人报复去，道有小官来了也。(卒子云)理会的。(做报科，云)喏，报的丞相得知，有张子房来了也。(萧何云)道有请。(正末做见科，云)呀、呀、呀，丞相与元帅都在此。丞相唤小官张良，有何事商议也。(萧何云)今请军师来，别无甚事，小官奉沛公之命，为平阳魏豹，西洛申阳，未能收捕。今日特请军师，共同商议，征讨二处。军师意下如何？(正末云)丞相，小官张良有一语，可是敢说么？俺众将自投于沛公，各立功勋，多蒙宠赐。想丞相功勋，言不能尽。元帅的勋业，竭力尽忠，盖世功劳，谁人可比？想张良投于沛公，官高禄重，并无寸箭之劳，怎生将此二处，着小官收捕一遭，以图补报，未知丞相意下如何也？(萧何云)既然军师要去收捕西洛，小校那里？一壁厢整点军马将士，粮草戈甲，收拾停当，与军师擒拿申阳去。(正末云)丞相，小官不用军马，凭着小官三寸不烂之舌，说此将来降也。(萧何云)军师所言，不用军马将士，不知有何妙策，擒拿此将？试说一遍咱。(正末云)丞相，想古以来有几个贤臣，我试说一遍咱。(萧何云)军师，古来有那几个贤臣良将，报国尽忠？军师试说一遍咱。(正末唱)【倘秀才】我待学那周八士安八表封官也那受赏，(萧何云)军师再学那一个也？(正末唱)我似那舜五人立清政显声名播千古，着万人可便论讲。(萧何云)再学那个也？(正末唱)我胜如纣比干田穰苴，报国存忠壮帝乡。(萧何云)军师，说此申阳足智多谋，难以擒拿也。(正末唱)俺有道伐无道，(萧何云)军师，小官须索整点英雄将士，里应外合擒拿他，有何不可也？(正末唱)擒逆子不索动刀枪，(萧何云)军师言道不用军将人马，此人好生英勇，则怕有失，怎了也？(正末唱)非是我自夸也那自奖。(韩信云)军师，丞相奉俺沛公之命，要征伐此二处。军师言说不用将校，自有妙策，但此申阳好生英勇。且休说申阳高强，他手下有一大夫，乃是陆贾，说此人用兵如神，有伊吕之才，仿孙吴之略，智谋过人，有万夫不当之勇也。(正末云)元帅，凭着小官微智，着此将投降也。(韩信云)军师论三略可学谁也？(正末唱)【滚绣球】论三略呵，我可也动干戈起战场，(韩信云)军师论六韬呵怎生？(正末唱)论六韬，我学那定山河保乾坤伐无道的姜吕望，(韩信云)论机见可学谁也？(正末唱)论机见呵，我似那齐孙膑报冤仇在马陵川夜擒了那一员虎将，(韩信云)论敢勇可学谁也？(正末唱)论敢勇呵，我似那楚伍员伏盗跖赴临潼举金鼎欺文武保诸侯逞英豪状貌堂堂，(韩信云)军师论慷慨呵学谁？(正末唱)论慷慨，仿李牧守塞北慑西戎镇夜郎，(韩信云)论志气可学谁也？(正末唱)论志气呵，我胜如管夷吾霸诸侯那手策威名不让，(韩信云)敢问军师，论节义可学谁也？(正末唱)论节义呵，我学那存忠孝施正礼行仁道治纲常伊尹扶汤，(韩信云)论勇跃学谁也？(正末唱)论勇跃，我不让蔺相如在渑池会展雄才施威烈可那般志轩昂，(韩信云)论战敌可学谁也？(正末唱)论战敌呵，我不让齐田单火牛阵，施遁甲用奇术，排军校驱虎将。他收那即墨城开，我着他拱手降，(韩信云)此言壮哉也。(正末唱)非是我自说高强。(韩信云)军师所言数事，件件过人。众将近前，听军师支拨，听令而行也。(正末云)灌婴近前来。(灌婴云)军师唤小将那厢使用？(正末做打耳喑科，云)灌婴，可是这般恁的。(灌婴云)小将理会的。出的这帅府门来，奉军师将令，擒拿申阳，走一遭去。大小三军，跟着我直至西洛，接应军师，走一遭去来。奉军令差领兵卒，雄赳赳惯战征夫。施智量远临西洛，遵将令暗里埋伏。(下)(正末云)樊哙近前来。(樊哙云)军师唤樊哙那厢使用？(正末做打耳喑科，云)可是这般恁的。(樊哙云)得令！出的这辕门来，奉着军师将令？领着三千军马，直至西洛，敌斗申阳，走一遭去。大小三军，听吾将令！甲马不得驰骤，金鼓不得乱鸣。不许交头接耳，个个皆要用心。白日里都要打盹，到晚间定睛对瞅。若是相持厮杀，撇下马，丢了枪，一齐便走。今日领兵为大将，白炸鸡儿好蘸酱。两瓶好酒吃的醉，帐房里面高声唱。(下)(正末云)丞相，众将去了也。小官不可迟误，则今日辞别丞相、元帅，亲至西洛，用计征伐，走一遭去。(下)(萧何云)军师去了也。所言的事，必成大功。一壁厢差精兵猛将，接应军师，走一遭去。运谋施智显忠良，不驱士马动刀枪。三寸舌剑谈天智，亲临西洛骗申阳。(下)(韩信云)军师与众将去了也。张耳近前来。(张耳云)元帅，呼唤小将那厢使用？(韩信做打耳喑科，云)张耳，可是这般恁的，小心在意者！(张耳云)得令！奉元帅将令，暗调申阳，走一遭去。运机施略申阳，言谈语句中藏。若见群雄新用智，十面埋伏那一场。(下)（韩信云）众将都去了也。小官调领大兵，随后接应，走一遭去。号令严明领大军，纷纷杀气霭征云。直临西洛多威猛，奏凯还师拜紫宸。(下)(申阳领卒上，云)因秦失鹿起刀枪，四海英雄会俊良。天下英豪闻吾怕，某名传西洛号申阳。某乃申阳是也。幼习儒业，颇看兵书，深通管乐之策。文能伏众，武能威敌，运筹帷幄之中，决胜千里之外。今日升帐，帐前排几队勇征夫，帐后列数百英雄将。左队陈劣缺天蓬，右队拥搊搜甲士。周围铁铠儿郎护卫，兵有七重围子，三军谁敢帐前喧，便是那鸦鹊过时不啅噪。某因秦嬴失鹿，陈胜吴广，关西兵起，各霸其境。陈胜以灭，刘项争锋。沛公先至咸阳，项羽倚强为霸，迁于鼓城，封俺六国诸侯。某今在西洛镇守，虎视天下英雄。俺这里兵雄将勇，马壮人强，田多粮广，带甲军校数十余万。某手下有一大夫，乃是陆贾，智过伊吕，舌辩苏张。今沛公用张良为军师，韩信为元帅，萧何为丞相，自汉中起兵，所过州县，望风而降，必来吾交锋，量他何足道哉！今请大夫陆贾，与他商议，看此人怎生用计兴兵？小校，与我请将陆贾大夫来者。(卒子云)理会的。陆大夫安在？(陆贾上，云)智胜孙吴伊吕文，谈天论地志凌云。不弱张仪说六国，能言舌辩赛苏秦。某乃陆贾是也。幼而习文，博通经史。颇晓穰苴之法，善智武子之书。今佐于西洛申阳麾下，为其大夫之职。小官正在演武场中，操练兵卒，有军校来请。元帅呼唤，不知有甚事，须索走一遭去。可早来到也。报复去，有陆贾在门首。(卒子云)理会的。(做报科，云)喏，报的元帅得知，有陆大人来了也。(申阳云)道有请。(卒子云)理会的。有请！(见科)(陆贾云)元帅，唤陆贾有何事商议？(申阳云)大夫，请你来别无甚事，今沛公用韩信为帅，所向无敌，收州城数十余座。他必来俺洛阳，与某拒敌。大夫，你有何机谋，退韩信之兵？若出妙言，某一一从之也。(陆贾云)元帅，小官有一计。(申阳云)计将安在？(陆贾云)元帅，韩信用兵如神，不要与此人交锋。张良亦为说客。洛阳者左山右水，四塞险阻。深挑壕堑，高垒城池，积草屯粮，坚守不战，元帅，此乃为长久之策也。(申阳云)某谨依大夫之言，深沟坚壁，莫与韩信交锋。张良乃为说客，若来时擒拿不饶。我虽与大夫定此一计，不曾与张仝商议。小校，与我唤将张仝来者。(净扮张仝上，云)文武双全为将相，行兵布阵我敢强。早饭一顿吃七碗，生葱萝卜好蘸酱。某乃张仝是也。某佐于申阳元帅手下为将，正在演武场中，习士练卒，元帅呼唤，须索走一遭去。小校报复去，道张仝在于门首。(卒子云)理会的。(做报科，云)喏，报的元帅得知，有张仝来了也。(申阳云)道有请。(卒子云)理会的。有请！(见科)(张仝云)元帅，唤小将有何事也？(申阳云)张仝，唤你来不为别，今沛公拜韩信为帅，所向无敌，收了数十余座城池，诚恐与某交锋。某与大夫定计，深沟高垒，积草屯粮，坚守不战，此计如何也？(张仝做背科，云)正合着我的心。我又不济，若是与他交锋，我那里近的他？将计就计，不好则说是好。元帅，此计大妙大妙！(申阳云)张仝说的是。小校门首觑者，若有一切军情事，报复我知道。(正末上，云)小官张良，自离了丞相元帅，不觉数日，早来到西洛也。我换了这衣服，扮做一个云游先生。我问人来，这里便是申阳的帅府。门首立着几个人，我试问他咱。(做见卒子科，云)稽首。敢烦通报元师知道，有一云游先生，特来拜访也。(卒子云)理会的。(做报科，云)喏，报的元帅得知，门首有个云游的先生，要见元帅也。(申阳云)有一云游先生要见某？大夫，此人必然是张良也。(陆贾云)元帅，此人必是张良，舌辩之士，休得轻放他也。(张仝云)元帅，若是张良，休要饶了他。(申阳云)小校，着他过来。(卒子云)理会的。过去！(见科)(正末云)稽首。贫道是一云游先生，特来拜访元帅也。(申阳云)兀那先生，你那里人氏？来俺这里，有何事干也？(正末唱)【倘秀才】我这里便鞠躬躬将谦词礼讲，(申阳云)兀那先生，你姓甚名谁也？(正末唱)他那里问姓字先生可便何往，我可也行不更名本姓张。(申阳云)你敢是张良么？(正末云)然也，然也。(陆贾云)此人是说客，元帅休得饶他也。(申阳云)兀那张良，你是喉舌之人，你佐于沛公手下为将，你来俺这里做甚么？(正末云)贫道非是沛公之将，乃韩国阜城人氏，因打此处经过，闻知元帅才德，特来见访也。(申阳云)小校，与我拿住张良，我决无轻恕也。(正末唱)他一回儿嗔忿忿冲牛斗，施勇烈逞高强，(申阳云)大小众将，与我围住张良者！(正末唱)他显八面虎狼般气象。(陆贾云)张良，俺这里将你擒拿，休言语，你言语必无轻恕，疾忙受降也。(申阳云)张良，我知道你是沛公之臣，亦为喉舌之士。你来我根前，如何说的过？你正是飞蛾儿投火！你正是说客，更待干罢也！(正末云)将军曾闻说客么？古来说客有三等。(申阳云)可是那三等？(正末云)有一图名，二图财，三图国。(申阳云)这一图名者何也。(正末云)一图名者，昔日七国争雄，魏威公命侯嬴收赵，侯嬴求救于秦。苏秦曰：\"告公令箭，某亲自入魏。\"苏秦至魏，见其威公，但说：\"齐与赵连和，国王攻赵，何当两国之锋？\"魏国闻之，收兵还国。后苏秦名扬天下。此乃是图名说客是也。(申阳云)这二图财者何也？(正末云)二图财者，昔日春秋齐威公，命孙子伐魏，庞涓令人将金银宝物买告邹文简，和齐罢兵，不想邹文简果受其宝。文简罢兵，见其齐公，言\"孙子攻魏，数月不下；倘魏楚相连，却来攻齐，公子若何？\"齐公令孙子罢兵还国。此乃是图财说客是也。(申阳云)三图国者是如何？(正末云)三图国者，昔日十八国，为因吴伍员领兵伐楚，申包胥入秦求救，哀公不发救兵，至于秦亭馆驿，七昼夜水米皆不入其口，大痛悲泣，哭倒秦亭馆驿。哀公曰：\"包胥乃忠烈之臣也！\"疾发兵救楚，子胥领兵回吴。此乃是图国说客也。说兀的做甚？我一不图名岂恋财，当初那包胥为客痛伤怀。张良怎做游说客，闻公贤德故亲来。(唱)【呆骨朵】枉了我那区区千里亲身降，(申阳云)兀那张良，你心怀徼幸，有所害俺之意，如何饶免的你也！(正末唱)我又不曾怀奸谗徼幸的心肠。(申阳云)想汝实是无礼，我和你素不相识，你既不为说客，你来俺这里，有何事干？更待干罢也！(正末唱)他一回儿忿怒生嗔，心劳意穰。(申阳云)你恰才所言申包胥哭秦亭一事，侯嬴收赵，文简受资，图财图国，言中之计，话内之机，你比这三人更不同也！在某根前，如何说的过？(正末唱)我又不比那邹文简共侯嬴两个奸雄将，(申阳云)你既为不说客，你来俺这里，有甚么勾当也？(正末唱)我端的可便为贤才到于鸟兽邦，(申阳云)你何处而来也。(正末唱)因此上便访忠良离帝乡。(申阳云)陆贾大夫，今张良已落在俺彀中也，绑缚定了，着谁为使，送张良与鲁公去？(陆贾云)元帅，小官陆贾，亲自为使，将张良解与鲁公去，可不好那？(申阳云)大夫，你亲自为使，小心在意者！(陆贾云)则今日辞别了元帅，便索长行。出的这辕门来。小校，将张良紧紧的围定，直至彭城见鲁公，走一遭去。(同张良下)(申阳云)小校，陆贾大夫去了也，紧守辕门，若有军情事，报复我知道。(外扮张耳上，云)某乃张耳是也。奉俺元帅将令，暗调申阳，某来到申阳门首也。小校报复去，道有鲁公手下差一大将，乃是张耳，特来见元帅。(卒子云)理会的。(做报科，云)喏，报的元帅得知，有鲁公差张耳，在于门首。(申阳云)道有请。(卒子云)理会的。有请！(见科)(申阳云)将军，此一来有何事也？(张耳云)报的元帅得知，某乃鲁公手下大将张耳是也，奉俺鲁公之命，特来报知元帅；今沛公手下有一大将，乃是樊哙，领数千军马，在您洛阳境上，虐害人民，折伐桑枣。俺鲁公着某统领五千军马，与元帅助阵，擒拿樊哙也。(申阳云)颇奈韩信胯夫无礼！差樊哙匹夫，侵犯吾之境界，破伐桑枣，虏掠人民，更待干罢！某今便点雄兵，擒拿樊哙，走一遭去。大小三军，听吾将令！三军严整，约束分明；闻鼓必进，鸣金必止。军行处征云冉冉，土雨纷纷。远闻战鼓喧天，遥望旌旗映日。旌旗闪闪，剑戟重重。旌旗闪闪，遮天映日转光辉；剑戟重重，就地拥出兵世界。鞍上将凛凛如神，坐下马威风似虎。腾腾杀气，浑如那雾罩昆仑；霭霭征云，不见了青天白日。十万兵厮杀相持，千员将扬威耀武。得胜旗摇还寨去，鞭敲金镫凯歌回。今朝发奋统戈矛，侵边犯境怎干休！拿住樊哙亲杀坏，恁时方显报冤仇！(领卒子下)(陆贾领卒子拿正末上)(陆贾云)某乃洛阳大夫陆贾是也，今拿住张良，解送与鲁公去。小校慢慢的行。兀那尘土起处，一丢人马，不知是那里来的也？(灌婴打楚字旗号领卒上，云)某乃灌婴是也，奉军师的将令，打着楚字旗号，擒拿申阳。兀的不是军马至也？大小三军，摆开阵势者！(陆贾云)来的军马，我试问他一声：来者将军，是何国人也？(灌婴云)某乃鲁公手下大将，项庄是也。闻知您拿了张良，特来接应也。(陆贾云)将军乃是楚将项庄？俺申阳元帅拿住张良，今解送与鲁公去。某乃大将陆贾是也。兀那张良，你见么？鲁公来接应俺哩。(正末唱)【货郎儿】猛听的吹画角悠悠的便嘹亮，他道俺接应的军排战场。(陆贾云)项庄将军，俺一同的见鲁公去来。(正末唱)他那里探知就里可便问其详。大将军何名姓？(陆贾云)项庄将军，俺用千般之计，拿住张良，献与鲁公，请功受赏也。(正末唱)他拿住的是张良。(灌婴云)陆大夫，此人张良，足智多谋，他在那里？我试看咱。(陆贾云)在这槛车中也。(灌婴看科，背云)军师休慌。兀那张良，你从头说你那实情也。(正末唱)【脱布衫】他教我言端的细说行藏，(陆贾云)张良勿得多言，见鲁公受降去来。(正末唱)休言语献楚投降。(云)将军饶性命咱。(唱)我这里忙哀告饶咱性命，(陆贾云)既然拿住你也，怎生饶的过！(正末唱)他道既拿住怎生轻放。(灌婴云)将那张良拿近前来。你直这般大胆，来到我这里也。(正末唱)【醉太平】他那里孜孜觑当，(灌婴云)军师休怕，申阳陆贾二将，如何出得俺手也。(正末唱)唬的我战兢兢手脚慌张。(灌婴云)此将中俺之计也。(正末唱)说道是中吾计不索再商量，(灌婴云)俺韩元帅领大势雄兵来接应也。(正末唱)又道是兵多将广，(灌婴云)此陆贾并无疑虑之心也。(正末唱)你道是申阳陆贾别无恙，(灌婴云)若到半途，必然下手也。(正末唱)到半途暗暗拿雄将。(灌婴云)想二将不知俺暗定其计也。(正末唱)他本待要望福禄，不想到这脑背后起灾殃。我则待坚心扶立明圣主，我播一个《史记》内便书名，可着人慢慢的讲。(灌婴云)大小众将，不与我下手怎的？(卒子做拿陆贾科)(陆贾云)某中他计也。饶吾有千条之计，怎出他高人之手！(灌婴云)军师略等片时，后头军马来也。(张耳、樊哙领卒子拿申阳上)(张耳云)某乃张耳是也，智擒了申阳，接应军师去来。兀的不是灌婴将军？(做见正末科，云)军师，小将张耳，与樊哙智擒了申阳也。(灌婴云)军师，俺又拿住了陆贾，张耳、樊哙智擒了申阳也。(正末云)多谢了众将效力成功，则今日便索收兵献功去。谁想有今日也呵！(唱)【尾声】俺今日敲金镫将得胜歌必索齐声唱，俺须索践程途喜孜孜军兵出战场。则今番有名望，擒收了三猛将，将功劳上表章，把军情慢慢的讲。功勋籍写数行，入凌烟金榜上，作臣僚入庙堂，恁时节受爵封官，那其间论功赏。(众将领卒子同下)(净钟离昧领卒子上，云)我做大将是英雄，诸般武艺不甚通。听的上阵去厮杀，骑着马儿一阵风。某乃大将钟离昧是也。我文通四略，武解七韬。四略者：一曰天略，二曰地略，三曰人略，四曰马料，七韬者：一文韬，二武韬，三龙韬，四虎韬，五豹韬，六犬韬，七核桃。坐筹帷幄之中，决胜千里之外。休言人敢帐前喧，躧着骆驼高声叫。某奉俺鲁公之命，领大势雄兵，擒拿张良韩信。某为大元帅，兄弟季布做先锋。我摆的停停当当了，不见季布来。小校觑者，他若来时，报复我知道。(净季布上，云)我做大将甚是标，兵书战策不曾学。听的厮杀推害病，正是买卖归来汗未消。某乃鲁公手下大将季布是也。某多知兵书，广览战策；十八般武艺，般般不会，件件不晓。我今领大势雄兵，钟离昧为元帅，我为先锋，擒拿张良韩信等。可早来到也。小校，报复哥哥知道，有我来了也。(卒子云)理会的。(做报科，云)喏，报的元帅得知，有季布来了也。(钟离昧云)兄弟来了，着他过来。(卒子云)着他过去。(见科)(钟离昧云)兄弟，你来了也。(季布云)哥哥，您兄弟来了。我点的军马十分停当。(钟离昧云)兄弟，俺奉鲁公之命，着俺二人，擒拿张良韩信哩。整点的军马停当，我先去。兄弟，你随后便来接应我也。(下)(季布云)哥哥去了也。大小三军，听吾将令！听我细说原因：明日与他相持厮杀，个个都要献功。一个人要三十根好箭，一个人要五张硬弓。身穿上五领胖袄，一个人带着八十个酒瓶。左肩上挑着五石白米，右肩上担着五万个烧饼。左脚上绑着炉锅，头上顶着五十个铜盆。左手里拿住铁叉，右手里拿着四十条麻绳。头到去上阵厮杀，压的他大叫高声。忽的门旗开处，便与他斗敌相争。若是他与我交战，唬的我去了魂灵。若是他众军将我来赶，我骑上马走如飞星。(同下)(张耳上，云)某乃张耳是也。今有季布、钟离昧，领统大势军马，与俺交锋。我奉韩元帅将令，领三千人马，我为前部先锋，灌婴为合后，樊哙为元帅，便索与二将交锋，走一遭去。驱兵用智敢当先，奋勇施威立阵前。亲为前部擒贼寇，方显英雄将相权。(下)(钟离昧同季布领卒上)(钟离昧云)某乃钟离昧是也。大小三军，摆开阵势！来者何人？(张耳同灌婴、净樊哙领卒上)(张耳云)大小三军摆开阵势者！兀那小校，报与你元帅得知，着名将军出马也。（外卒子做报科，云)喏！报的元帅得知，有沛公人马索战也。(季布云)他的军马至也？我与他答话去。(季布、钟离昧出阵科)(张耳云)来者何人？(季布云)我乃大将季布是也。尔乃何人？(张耳云)某乃大将张耳，这二位是灌婴、樊哙。兀那无名小将，下马受降也。(季布云)你怎么说大话？来来来！我和你战几合。(张耳云)小校，操鼓来！（战科）(季布云)这厮倒来撒的我近不过他，走、走、走！(同钟离昧下)(张耳云)这厮走了也，不问那里赶将去！(同下)第四折(萧何领卒子上，云)扶将真主立刘朝，晓夜孜孜不惮劳。明良际遇风云会，青史英名万古标。小官萧何是也。奉俺沛公之命，今为军师张良亲至西洛，擒拿申阳、陆贾，得胜而还；又因钟离昧大势军马，与俺交战，被众将一战胜了，将钟离昧大势军马，一鼓而下，得胜还营。沛公之命，就在帅府中安排筵宴，庆赏三军。小官直至帅府，加官赐赏，走一遭去。帅府排筵尊上命，加官赐赏庆功勋。(领卒子下)(韩信领卒子上，云)赤心报国立刘邦，定乱除危保四方。严明号令驱军将，保祚皇猷日月长。小官韩信是也。因为西洛申阳，未能收捕，被子房用智施谋，擒拿申阳、陆贾。又遇钟离昧、季布与俺交锋，某命大将灌婴、樊哙、张耳，擒拿二将，得胜而还。我奉圣人的命，就在帅府庆赏功劳。小校，一壁厢安排筵宴，若众将来时，报复我知道。(灌婴、张耳、樊哙同上)(灌婴云)旌旗蔽野列枪刀，远破阴敌杀气高。军前一阵成功效，奏凯回京拜圣朝。某灌婴是也。这二位将军，乃是张耳、樊哙。来到帅府也。小校报复去，道有众将在于门首。(卒子云)理会的。(做报科，云)喏，报的元帅得知，有灌婴等众将来了也。(韩信云)着他过来。(见科)(韩信云)您众将都来了也。小官奉圣人的命，为您谒力成功，着小官在此帅府排宴，加官赐赏。您众将少谁哩？(张耳云)俺众将都来全了，则有军师未曾来也。(韩信云)小校门首觑者，若军师来时，报复我知道。(正末上，云)小官张良，自于西洛收申阳陆贾回程，韩元帅奉圣人的命，在帅府中安排筵宴，须索走一遭去。谁想有今日也呵(唱)【双调】【新水令】则俺这一班儿整乾坤众英豪，都是那股肱才要保安宗庙。论机术效管乐，论智勇有谁学，千古名标。我则待行仁德，顺天道。(云)说话中间，可早来到帅府门首也。小校报复去，道有张良在于门首也。(卒子云)理会的。(做报科，云)喏，报的元帅得知，有军师来了也。军师路途辛苦，擒拿二将用心也。(正末云)元帅守府不易也。(韩信云)军师请见众将也。(正末做见众将科，云)您众将都来全了也。近前来，今日元帅奉命宴赏，各论其功也。(韩信云)军师，韩信敢问么？当日您众将辞了朝，到的洛阳，怎生用智收捕二将？军师，你试说一遍咱。(正末云)小官当日离了丞相、元帅，到的洛阳，见了申阳，将微言所说，未曾举口，申阳半军可早怒生两肋，发乍冲冠。申阳将军言道：\"项羽有命：拿住张良者，千金加赏，万户封侯！\"就将某献与项羽，请功受赏。小官略使小计，遣数将定计铺谋，吊申阳擒出陆贾也。为贤良千里驱驰，用千般智略心机。申阳你若是秉忠贞坚心辅佐，陆贾我着您承恩禄荫子封妻。(韩信云)军师，想着你于国尽忠，多有功劳也。(正末唱)【沉醉东风】我若是忠心报君恩重爵，立功勋《史记》名标。灵禽相良木栖，辅圣主行仁道，俺则愿的泰阶平，风雨时调。见如今四海黎民歌舜尧，俺可便共享升平到老。(韩信云)小校将酒来。(卒子云)理会的。(韩信做把盏科，云)军师，不枉了效力成功，壮哉，壮哉！满饮此杯者。(正末做饮酒科，云)小官饮。(韩信云)一壁厢动乐者！(动细乐了)(韩信云)军师再饮此杯者。(正末唱)【水仙子】金杯满注捧香醪，品味珍羞盘内托，则听的仙音一派多奇妙，比俺那凯歌声音韵好。受天恩赐宴难消。君主德过禹舜，正人伦尊礼乐，恩宽厚胜似汤尧。(萧何上，云)小官萧何是也。奉圣人的命，至帅府中加官赐赏，走一遭去。可早来到也。小校报复去，道小官来了也。(卒子云)理会的。(做报科，云)喏，报的元帅得知，有使命来加官赐赏也。(韩信云)使命至也，俺接待去来。(众将做接科，云)大人，俺众将接待不着，勿令见罪也。(萧何做见科，云)你众将都望阙跪者，听圣人的命！则为您效力成功，着小官封官赐赏。您听者：则为你发愤志扫荡群雄，享重爵秩禄重重。施妙策捉拿猛将，擒草寇风卷残云。得胜也鞭敲金镫，喜孜孜奏凯还城。今日奉敕旨加官赐赏，着您承恩禄万载峥嵘。张子房股肱才堪为辅弼，又赐你千两黄金。灌婴为左司马行军之职，张耳为右司马敢勇将军。樊哙为辅弼大将，众将士八位公卿。封三代丹书铁券，则为你竭力尽忠。加你为领军大将，再有功自有除升。今日个加官赐赏，一齐的望阙谢恩。题目黄石公亲授兵书正名张子房圯桥进履","dynasty":"元代","title":"杂剧·张子房圯桥进履"}
{"author":"李文蔚","content":"第一折(冲末扮苻坚领卒子上)(苻坚云)府库充实聚宝珍，数年修政以安民。强兵富国兴王地，守治长安号大秦。某乃秦公苻坚是也。原祖中蒲人氏，我父乃蒲洪，授都督之职，后改姓苻。永和六年十一月，某将兵入长安，初归民心未定，某遣使赴建康，各举孝悌廉直。有吕婆楼举王猛有谋略之才，某招纳用之，某拜他为军师。修政以来，开辟田畴，练习军士，因此上国富兵强，数载秦国大治。某心中惟有一件大事，未曾称意。某与军师商议，看此人有何机见。小校，与我请军师王猛来者。(卒子云)理会的。王猛安在？(正末扮王猛上，云)老夫姓王名猛字景略，北海人也。少时学倜傥而有大志，隐居华阴，后吕婆楼举荐，得见秦公苻坚，封老夫为军师之职。商议国之大事，须索走一遭去，乃继前朝之遗呵！(唱)【仙吕】【点绛唇】想起那汉室兴邦，立基开创。萧丞相，韩信张良，他正是杰士从天降。【混江龙】万民仰望，中兴光武出南阳。衣冠济楚，人物轩昂。道统相承尊礼义，彝伦正体叙纲常。因此上繁华美丽，盛成风光，卿云秀气，瑞霭祯祥。他正是乐雍熙宁宇宙大朝臣，端的是贺升平安社稷边庭将，那其间息平戈戟，不动刀枪。(云)可早来到也。报复去，道有王猛来了也。(卒子云)理会的。喏，报的大人得知，有王猛来了也。(苻坚云)道有请。(卒子云)理会的。有请！(见科)(正末云)大人，今请老夫来，有何事商议也？(苻坚云)今请军师来，论古今得失之事。我想汉末晋初，谁能豪杰？某得卿者，胜刘备得诸葛也。(正末云)大人不知，听我说一遍。(苻坚云)军师，你慢慢的说一遍，我试听咱。(正末唱)【油葫芦】那其间鼎足三分豪气强，魏吴刘英俊广。则不如蜀王三请卧龙冈。(苻坚云)三分之中，有甚么英才也？(正末唱)那先生神机妙策能雄壮，端的是忠心报国多兴旺。(苻坚云)据诸葛谋欺魏国，智压东吴，剑挥星斗，笔扫群雄。论行兵古今绝矣。(正末唱)他住田渭水滨，下城都濯锦江，端的是英才四海高名望，不枉了青史写贤良。(苻坚云)想诸葛武侯，屯田于渭滨，三分之后，再有谁也？(正末唱)【天下乐】后来也司马威权立晋邦，兴也波王，据洛阳，因此上群臣劝移都建康。(苻坚云)晋朝有甚大才之人？(正末唱)有谢安雅量宽，有桓冲志气刚，都是些尽全忠，真栋梁。(苻坚云)军师不知，吾自承业以来十余载，四方略定，某欲待图晋，今统兵讨之，未知军师意下如何也？(正末唱)【金盏儿】我如今火西凉，定西羌，西蜀远远皆归向，削平陇右立秦邦。见如今民安丰稔岁，王道乐遐昌，则不如宽洪兴率土，存正守封疆。(苻坚云)军师，想某收蜀破陇，天下十分得其士也。今若雄兵大举，有先锋、中军合后，左右接连，旗鼓相望，前后千里，必有万全之功。先生勿阻是举也。(正末唱)【醉中天】仰望着晋室为尊上，纳进可归降，(苻坚云)率百万雄兵，将他一鼓而下也。(正末唱)便休题领貔貅远播扬，大国有驰名将。(苻坚云)某用兵无差，遣将得力也。(正末唱)休夸逞百能臼强，莫施逞一冲一撞，我则怕枉徒劳措手难防。(苻坚云)我观江东微弱，必有惧怯之心，兴兵大进，一鼓而下，有何难哉也！(正末唱)【尾声】尊建业望神京，拱上国瞻天象，休小觑东南一方。看了二水中分白鹭洲，插青天山势轩昂，映晖光，水国江乡，端的是贵府高名王谢堂。(苻坚云)先生，凭着俺本国人马，务要征战一遭也。(正末唱)慢矜夸兵多将广，且休题人强马壮，(带云)大人，你休举兵，(唱)则不如存仁布德守秦邦。(下)(苻坚云)先生去了也。某欲待图晋，军师坚意不肯。某手下有中大夫阳耳公苻融，此人知天文，晓地理，观气色，辨风云。某唤他来，与他商议，看他意下如何？小校，与我请阳平公苻融来者。(卒子云)理会的。阳平公安在？(苻融上，云)威镇群雄透胆寒，常怀义胆与忠肝，为臣竭力施公正，赤心辅弼立江山。小官乃阳平公苻融是也。生于汉末之间，学成文武全才，智勇并行。小官正在私宅，令人来报苻公呼唤，须索走一遭去。报复去，道有苻融来了也。(卒子云)理会的。喏，报的大人得知，有阳平公来了也。(苻坚云)道有请。(卒子云)理会的。有请(见科)(苻融云)公子呼唤苻融来，有何事商议？(苻坚云)苻融，唤你来别无甚事，某听知的晋国兵微将寡，缺少用武之将，我今要统兵图晋，未知你意下如何？(苻融云)公子，便好道\"国有事君臣议论，家有事父子商量\"。今欲要伐晋，必起干戈。孙子曰：\"兵者国之大事，死生之地，存亡之道，不可不察也。\"晋室虽然兵微将寡，无有不正之事。有桓冲、谢安，乃江表社稷之臣。今福德在晋，奈长江险阻。王景略一时英杰，尝比之诸葛武侯，言听计用，后霸西蜀五十四郡。今景略之谋，公皆不信之。昔日春秋吴夫差不听子胥之谏，越兵侵吴；项籍不听范增之言，阴陵失路自刎而亡。今公子不听景略苻融之语，恐防有失，岂不危哉！若伐晋者有三难，不可伐之。(苻坚云)可是那三难？(苻融云)天道不顺者，一也；晋国无衅者，二也；数战兵疲，民有畏敌者，三也。晋未可灭，昭然。即令劳师大举，恐无万全之功，晋乃亦不可图也。枉惹祸殃，悔之晚矣！苻融不敢自专，乞公子尊鉴不错。(苻坚云)噤声！大事已定，勿得狂言也。如若违令，必无轻恕。尔退！(苻融云)公既不听小官之言，须索回避，他日若有差迟，莫道苻融不曾劝谏也。收拾献策呈言意，且做抽头缄人。(下)(苻坚云)苻融去了也。小校，与我唤将大将梁成来者。(卒子云)理会的。梁成安在？(净梁成上，云)人中之灵，卒中之精，西秦名将，大将梁成。某乃大将梁成是也，佐于苻坚手下为将。正在教场中操兵练士，令人来报苻公呼唤，须索走一遭去。可早来到也。报复去。道有梁成来了也。(卒子云)理会的。喏，报的大人得知，有梁成来了也。(苻坚云)着他过来。(卒子云)理会的。过去！(见科)(梁成云)公子唤小官，那厢使用？(苻坚云)且一壁有者！小校，与我唤将慕容垂来者。(卒子云)理会的。慕容垂安在？(净慕容垂上，云)鹊桦雕弓把铁胎，弦粗面阔用人抬。力打三石腰间挂，临军对阵拽不开。某乃慕容垂是也。某生居塞北，长在沙陀，久镇夹山。今被秦苻坚领兵征伐，俺军兵尽皆败散，某有番兵三万，尽降于秦，此恨何日得报！今有苻公呼唤，须索走一遭去。可早来到也，小校报复去，道有慕容垂来了也。(卒子云)理会的。喏，报的大人得知，有慕容垂来了也。(苻坚云)着他过来。(卒子云)理会的。过去！(见科)(慕容垂云)元帅呼唤慕容垂，那厢使用？(苻坚云)你二将都来了也。梁成，吾今待举兵图晋，未知您二人意下如何？(梁成云)我则道你有甚么事，原来要图晋。不打紧，都在我身上，正好领兵相持，厮杀耍子哩。(慕容垂云)元帅，正好我也待要去。元帅记的你说的话么？有雄兵一百万。马鞭子填塞过江南。量他何足道哉！(苻坚云)梁成，我拔与你五万人马，你为前部先锋，先取寿阳，与他交战。小心在意，疾去早天！(梁成云)得令！某则今日统领人马，与晋相持厮杀，走一遭去。我做先锋稀奇，准备厮杀相持。擂槌上抹上些稀蒜。就马上辣作一堆。(下)(苻坚云)梁成去了也。慕容垂，我拨与你五万军马，同与梁成，你为合后，先取寿阳，小心在意，疾去早来！(慕容垂背科，云)正中吾计。若是成得，莫便封官受赏；若是输了呵，某领兵还我那夹山去。我弄他弄，某领兵与他拒敌去。(苻坚云)则要你成功而回也。(慕答垂云)得令！则今日同粱成领兵五万。先取寿阳。走一遭去。大小三军，听吾将令！忙擂战鼓，急筛铜锣；战鼓响三军进步。铜锣鸣准备收兵。大将英雄实是奇、六韬三略尽皆知。军行禁约须当记。五十四斩尽依随。敢勇当先能挟将，扬威耀武敢夺旗。古来自有能征将，谁比我将军快吃食。白米闷饭吃二十碗，硬面烧饼噻九十。经带阔面轮五碗，卷煎烂蒜夹肉吃。酸酒饮上五十盏，下酒肥羊烂牛啼。馒头吃上五六扇，赚鹅吃了一大只。元帅领兵当先去，我撑的肚胀动不的！(下)(苻坚云)慕容垂去了也。大小三军，听吾将令到来日将士威风若虎彪，咆哮战马统戈矛。征尘滚滚兴戈甲，放心，不过长江不肾休！(下)　第二折(外扮桓冲领卒子上，云)晋朝武帝太元年，秦兵入寇犯中原。岂知江表多雄略，交锋一阵破苻坚。小官大司马桓冲是也。方今圣人在位，有西秦苻坚下将战书来。搦俺名将与他交锋。他倚仗秦国人强马壮，无故举兵；俺晋国召求良将，可镇迤北朔方。小官奉圣人的命，在此帅府聚众官商议。令人！与我请将王坦之来者。(卒子云)理会的。王坦之安在？(外扮王坦之上，云)滚滚长江水向东，龙盘虎踞地兴隆。波涛汹涌千寻浪，胜似关山百二重。小官姓王名坦之，字文度，官拜侍中之职。今有西秦苻坚，入寇为忧，召求文武良将，可以镇御朔方。今有桓冲大人，令人来请，不知有甚事，须索走一遭去。可早来到也。报复去，道有王坦之在于门首。(卒子云)理会的。喏，报的大人得知，有王坦之来了也。(桓冲云)道有请。(做见科)(王坦之云)大人，唤小宫有何事商议？(桓冲云)相公。请你来别无甚事，因为西秦苻坚下将战书来，搦俺与彼交锋。你可举名将，破西秦苻坚。(王坦之云)大人，小官才疏德薄，不能举荐。有谢安，此人才高德厚，当以举贤拜将，堪可定西秦苻坚也。(桓冲云)相公不避驱驰，直至谢安宅上访问，走一遭去，小官专等回报也。(王坦之云)理会的。小官辞了大人，直至谢安宅上商议，走一遭去。诏令官军以拒秦，谁能敢去立功勋。谢安英勇忠良将，保举当朝社稷臣。(下)(桓冲云)王坦之去了也。小官不敢久停久住，回圣人的话，走一遭去。奉敕传宣离殿庭，秦兵入寇去相征。谢安举将除贼患，擒捉苻坚定太平。(下)(谢安领卒子上，云)山高万仞楚天西，金柱曾将御笔题。云水金陵龙虎旺，月明珠路凤来仪。气吞江海三山小，势压乾坤五岳低。试向华夷图上看，万年帝业与天齐。老夫姓谢名安，字安石。自幼习尧舜禹汤文武周公之道。仿周公纲常之理，讲明经纶济世之学，颇晓行兵之略。不求荣华，隐于东山，恬然高卧。每对青山，常观绿永，看白云来往东西，携翠袖环圜左右。不期圣人知老夫有经纶济世之才，累蒙宣召入朝。谢圣恩可怜，加老夫吏部尚书之职，掌管中书大事。老夫耳昔所好者，乃声律棋枰丝竹之艺，乐其心志。老夫有昆仲三人，兄乃谢奕，弟乃谢万。吾兄有一子，乃是谢玄。此子颇习韬略遁甲之书，学或管乐之谋，下寨安营，亦有孙吴之智。此子亦有大将之才，每日攻书业儒。老夫今日早间，在于朝中。有边庭上人采报，秦将苻坚，亲自挂印为帅。领雄兵百万，战将千员，前来奈俺晋朝交战。老夫料苻坚，他则知俺晋朝兵微将寡，他岂知有贤巨在此？量他何足道哉！老夫衙门中已回，在于私宅，到来日圣人必然与老夫商议，拜将出师；迎敌秦兵去。老夫已它排定了也。今日无甚事，闲坐一会。令人门首看。但有事报复我知道。(卒子云)理会的。(王坦之上，云)小官王坦之，今来到谢安私宅门首也。报复去，道有王坦之在于门首。(卒子云)理会的。喏，报的大人得知，有王坦之大人来了也。(谢安云)道有请。(卒子云)理会的。有请！(做正科)(谢安云)相公为何至此？(王坦之云)小官今日来，大人不知朝中有一事，今有西秦苻坚，领兵入寇，纯兵百万，旌旗蔽日。大人的命，着小官来与老丞相商议，可保举名将，破西秦苻坚。老丞相意下如何？(谢安云)相公请坐。此事易哉！量那强戎小寇，老夫觑他如儿戏而已，不打紧，今要举将，老夫举吾侄谢玄挂印为帅，相公意下如何？(王坦之云)老丞相举侄为将，必有所见。敢问贤侄曾习兵书战策么？(谢安云)相公，吾侄年幼，老夫难以自奖。若论此子，乃杜稷之臣，栋梁之材，堪可挂印为帅。若论俺晋国，有长江险阻，老夫略施小智，但用机谋，将秦兵一百万一鼓而下，有何难哉！不打紧，相公请坐。老夫闻知相公善能围棋，令人！将过围棋来者，我与老相公手谈数着咱。(卒子云)理会的。(做抬棋桌上科，云)围棋在此。(王坦之云)可矣，可矣，丞相看着棋。(做下棋科)(王坦之云)老丞相，围棋之间。可请令侄谢玄观棋，有何不可？(谢安云)既然这等，相公请坐。令人，与我书房中唤将谢玄来者！(正末扮谢玄上，云)某谢玄是也，攻看兵书战策，叔父在前厅上呼唤，不知有甚事，须索走一遭去也呵！(唱)【南吕】【一枝花】参透这九宫八卦文，一变千筹数，万敌百战法，三略六韬书。休道那十面埋伏，怎出这妙策幽微趣。神机决胜术。排玄武接引青龙。我若是按朱雀中白虎。【梁州】运动时风雷鼓舞，端的也行持时日月盈虚，阴阳造化分寒暑。霎时间云遮白昼。雾障街衢，雨施晦暗，风起吹嘘。拨天关动静全殊，应天心逆顺难谟。安营时虑险防患，布阵势扬威耀武，排兵时运智施谋。提防着路途，问阻，要知进退行军旅，识天文变躔度，大将同劳与士卒，志在孙吴。(云)左右报复去。有谢玄来见。(卒子云)理会的。喏，报的大人得知，有谢玄来了也。(谢安云)着他过来。(卒子云)理会的。着过去。(做见科)(谢安云)谢玄，唤你来不为别，那壁厢有王坦之相公在此，把体面与他相见。(正末云)理会的。大人，支揖哩。(王坦之云)小将军恕罪。(正末云)叔父，唤您侄儿来有何事？(谢安云)谢玄，我唤你来观棋。(王坦之云)小将军勿罪。小官与老丞相下此一盘棋，请将军观棋。(正末云)观棋之意，如用兵之法，方圆动静，可得闻乎？(唱)【牧羊关】这棋布关天象，似星分运斗枢，(王坦之云)这方圆动静，可是如何？(正末唱)有方圆动静亲疏。静埋伏暗计包藏，动交战攻城必取，(王坦之云)小将军，你观此棋，如排兵布阵相似也。(正末唱)圆用兵如棋子，方下寨似棋局。倚亲者添雄壮，接疏情势似孤。(王坦之云)小将军观此棋中造化，无不知备。今有秦兵入寇，令叔举保将军挂印为帅，若是迎敌得胜，黄阁标名也。(正末云)量小将有何才德，怎消得挂印为帅？(王坦之云)西秦兵多将广，将军堪可挂印为帅也。(正末唱)【隔尾】苻喂将广非吾许，秦国兵多有若无。(王坦之云)他则倚仗着兵雄将勇，岂知俺有才俊英杰也。(正末唱)不识江南有人物，出豪杰在帝都，显英才在将府，(王坦之云)荐举将军为帅，必然破了秦寇也。(正末唱)敢望高贤将谢玄举。(云)既然教谢玄挂印为帅，他兵百万，我兵十万，少不敌众，问叔父求一计如何？(谢安云)谢玄，今国家用人之际，我今举你为帅，去破苻坚，你道是少不敌众，想汉朝三分之时，吴国周瑜，领水兵三万，同诸葛亮用计，与曹操战于赤壁之间，使曹操一百万大军，直杀的片甲不归，那个岂不是少不敌众？你问老父求计，你也说的是，令人将纸笔来！(做写\"退\"字科，云)谢玄，你见么？(正末云)你儿见。(谢安云)我说与你：凡治众如治少，分数是也；三军之众，亦可敌也。我与你这个字，便是破苻坚之计。你自己参详去，莫要误了我围棋。(正末做接字科，唱)【骂玉郎】亲门\"退\"字参详去，待教我自省会莫踌躇，他强我弱休畏惧。我如今沦进攻。要退兵，知天数。【感皇恩】呀，谩矜夸志卷江湖，便如您智在棋局。能通变识行藏，观势要分胜败，知进退紧追逐。(王坦之云)将军，令叔写此一字，全在将军妙算。\"夫未战者多算胜，少算不胜，何况于无算？\"(正末唱)这里面防危虑险，更那堪损益盈虚，能挑战，善料敌，有神术。【采茶歌】我这里用机谋，在须臾，这个字可正是要分胜败定赢输。得意何须多计策，算来不索下功大。(谢安云)谢玄，你岂不知孙武子兵书曰：\"兵乃国之大事，死生之地，存亡之道，不可不察也。\"今圣人选将用兵，以安社稷，抚养军民，全在于尔。今设此计，何须多言，你自己三思去，莫要误了我围棋也。(正末云)经有五事较之：\"一曰道，二曰天，三曰地，四曰将，五曰法。道者令民与上同意，可与之死，可与之生，而不危矣。\"凡此五者，为将者莫不闻乎？放心也。(唱)【尾声】仿学那汉云氏斩将三通鼓，蜀诸葛排兵八阵图。到来日陈旌旗列士卒，统于戈御战车，将江山社稷扶，定番邦尽剿除。我务要战退了秦苻坚百万的这征夫，托赖着济世宽仁圣明主。(下)(谢安云)谢玄去了也。相公，你才见么？这棋中之意，进退之节，老夫虽然不语，谢玄观棋得计，他已是参透了也。此一去必然成其大功也。(王坦之云)老丞相，小官与相公围此一盘棋，小将军解此棋意，自然有个主意也。(谢安云)相公不嫌絮烦，听老夫慢慢的说一遍。(王坦之云)老丞相，这棋中幽微之趣，可得闻乎？(谢安云)夫围棋者，乃运天地之机，造化阴阳之像，此棋尧王所制，以为悦豫之戏。棋盘有四角，按四时春夏秋冬。上有方圆动静，方者为盘，圆者为子，动者为阳，静者为阴。棋有一十九路。(王坦之云)老相公，是那一十九路？(谢安云)是一天、二地、三才、四时、五行、六律、七星、八方、九州、十干、十一冬、十二支、十三闰、十四相、十五望、十六松、十七生、十八却、十九朔。外有五盘小棋势。(王坦之云)是那五盘小棋势？(谢安云)是小巧势，小妙势，小角势，小机势，小屯势。棋盘有三百六十路，按一年三百六十日。又有二十四盘大棋势。(王坦之云)老丞相，是那二十四盘大棋势？(谢安云)是独飞天鹅势，大海求鱼势，蛟龙竞宝势，蝴蝶绕园势，锦鲤化龙势，双鹤朝圣势，黄河九曲势，华岳三峰势，寒灰发焰势，枯木重荣势，彩凤翻身势，游鱼脱网势，虎护山峪势，两狼斗虎势，七熊争霸势，六出岐山势。七擒七纵势，九败章邯势，对面千里势，兔守三穴势，野马跳涧势，批亢捣虚势，三战吕布势，十面埋伏势。若论下棋者，一安详，二布置，三用机，四舍弃，五温习，六究理，七自见，八知彼，九从心，十远意。远不可太疏，疏则易断；近不可太促，促则势微。欲下一子，先观满盘，从初至末，着着当先。追杀兮不可太过，妙算兮恭心却战，认真兮弃少就多。初间布置张罗，次后往来规措。攒三聚五死难移，角盘曲四休疑误。内外相连，周回四顾。士大夫智量相瞒，小儿曹推棋抹路。有眼杀无入，问君知不知？河临海岸浅，山势有高低。各寻智中智，斗搜机内机。只因一着错，输了半盘棋。若论下棋者，气清意美，生智添机。须观紧慢，要见迟疾。外静内动，身定心逸。喜中稳怒，安旦藏危。省语者高，强语者低。自强者败，本分者宜。赢了的似那天声之乐，无故生欢；讴歌小令，鼓腹忻然；巧言相戏，冷语相搀；精神抖擞，语话谦谦。输了的似那无丧之痛，嗟叹哀怜；速速的胆战，紧紧的眉攒；双关里胡撞，死眼里胡填；打劫处胡纽，虎口里胡钻。棋乃尧王制，相传到至今。手谈消郁闷，遣兴度光阴。舍命往前撞，亡生向里寻。怀恨生嫉妒，低首漫沉吟。常存斟酒意，莫使下棋心。似那遍地野田争种土，周天躔度旋添星。诗曰：数着残棋用意深，包藏天地在其中。用智施谋生妙算，局中已有定乾坤。(王坦之云)老相公，闲中道德，静里乾妯。《易》曰：\"危者安其位也，亡者保其存也，乱者有其治也。是故君子安而不忘危，存而不忘亡，治而不忘乱。\"\"穷则变，变则通，通则久。\"老丞相已知其中进退之幽微，识赢输之奥妙，却正是数着残棋江月晓，一声长笑海天秋。国手神机动着高，闲中道理任逍遥。静观棋势除烦恼，久坐忘归不惮劳。小官乱道，丞相勿哂也。(谢安云)相公说的是。安排酒肴，管待相公。(王坦之云)棋局已就，不必饮酒，小官告回。(谢安云)相公慢去。(王坦之云)到来日一同与老丞相复命。出的这门来，小官不敢久停久往，将马来，见大人走一遭去。状貌堂堂大丈夫，胸中造化运机谋。棋中决胜通天地，高才杰士出皇都。(下)(谢安云)王坦之去了也。老夫到来日，一同见圣人复命去。老夫想，谢玄必解吾棋中之意，必然破了苻坚也。我雅量宽舒且放怀，神机妙策已安排。谢玄领兵擒秦将，班师得胜赴朝来。(下)楔子(蒋神领鬼力上，云)英才壮貌显威灵，玉帝亲差受敕封。钟山有感为神后，护祜乾坤万里清。吾神乃生前蒋子文是也。广陵人氏。在生为汉朝秣陵都尉，因盗至钟山，某尽搏击之，上帝为吾神正直无私，以此命我为本境土神之位，以福尔下民，消灾除障。后吴主封吾神为中都侯，加印绶，立庙在于钟山，因改为蒋山，表其灵异。晋时苏峻作乱，列营于吾神山前，兵势甚重，祈祷吾神，阴助苏峻；临阵之间，将贼子坠马斩首。今因秦将苻坚，领雄兵百万，入寇为害，吾神举意助晋。闻知晋朝举谢玄为帅，若到吾神庙中祈祷呵，吾神自有个主意。谢玄这早晚敢待来也。(净扮庙官上，云)官滑司吏瘦，神灵庙主肥。有人来烧纸，则抢大公鸡。小官庙官的便是。我这神道千灵万圣，求风得雨，求雨可刮风。今日扫的庙宇干净，看有甚么人来？(谢石领卒子上，云)耿耿文官扶宇宙，桓桓武将定乾抽。远征近治全忠信，尽是安邦社稷臣。某乃谢石是也，今为征讨副帅之职。某深通三略，善晓上韬；奉宣敕领将驱兵，作元戎铺谋定计。忠肝秉正，义胆除邪；施勇略智胜雄师，建功劳战敌猛将，知敌数识其胜败。孙子曰：凡为将者，\"将听吾计，用之必胜。\"今有秦公苻坚，下将战书来，奈俺相持。今奉命为征讨副元帅，谢玄为都统大帅，刘牢之为前部先锋，桓伊、谢琰为左右二哨，统领十万精兵，与秦寇拒敌。今有兵在钟山安营，小校营门首觑者，若元帅来时，报复我知道。(刘牢之上，云)逢山开道威风胜，遇水叠桥气势雄。英才谋略先锋将，敢战苻坚第一名。某乃前部先锋刘牢之是也，每回临阵，无不成功；寸铁在手，万夫不当之勇。今因秦兵百万入寇，圣人的命，着谢玄为破虏大元帅，谢石为征讨副帅。元帅将令，着大兵先至钟山安营，会合众将，听令而行。元帅呼唤，须索走一遭去。可早来到也。报复去，道有先锋刘牢之来了也。(卒子云)理会的。(报科，云)喏！报的元帅得知，有刘牢之来了也。(谢石云)道有请。(卒子云)理会的。有请！(见科)(刘牢之云)元帅，某来了也。(谢石云)一壁有者。(桓伊上，云)威镇家邦四海清，文韬武略显英雄。全凭智勇安天下，统领雄师百万兵。某乃桓伊是也，今有苻坚作乱，元帅呼唤，不知有甚事，须索走一遭去。可早来到也。小校报复去，道有桓伊来了也。(卒子云)理会的。(报科。云)喏！报的元帅得知，有桓伊来了也。(谢石云)道有请。(卒子云)理会的。有请！(见科)(桓伊云)元帅，某来了也。(谢石云)一壁有者。(谢琰上，云)威风赳赳志昂昂，身材凛凛貌堂堂。天下豪杰闻吾怕，英雄四海把名扬。吾乃谢琰是也，今有元帅呼唤，不知有甚事，须索走一遭去。可早来到也。小校报复去，道有谢琰在于门首。(卒子云)理会的。(报科，云)喏！报的元帅得知，有谢琰来了也。(谢石云)道有请。(卒子云)理会的。有请！(见科)(谢琰云)元帅，某来了也。(谢石云)您众将一壁有者，等元帅来时，有商议的事。小校辕门首觑者，元帅来时，报复我知道。(正末上，云)某谢玄是也，因秦兵入寇，奉圣人的命，加某为破秦大将军，征西都元帅之职，统领雄兵十万，征伐贼寇。今大兵出城，见在钟山安营，则等某的将令，便索起营。可早来到也．小校报复去，有谢玄来了也。(卒子云)理会的。喏！报的大人得知，有谢元帅来了也。(众将接见科)(谢石云)元帅，今苻坚领兵入寇，有秦将梁成攻寿阳，将欲克之。有尚书朱序，言说秦兵百万，未曾来全，今乘众军未集，宜速击之，合从所言。各听元帅将令而行。(正末云)此处有蒋神之庙，您跟着某行香去来！(谢石云)众将都跟着元帅走一遭去。(众做走科)(谢石云)可早来到也。元帅请！(庙官云)大人每来了，请请请！小道接迟休怪。(众跪科)(正末云)今太元八年，岁次癸未，七月上旬朔，破秦大将军谢玄等，拈香祷告圣前：因为秦兵百万，入寇为害，有叔父谢安，保举挂印，领兵十万，前去拒敌。伏望神灵阴助成功，沿鉴是幸！(正末同众拜科)(谢石云)今众将皆全，听元帅将令行兵。(正末同众将出庙科)(正末云)大小三军，听吾将令！今因秦兵犯边，奉圣人的命，加某为帅，领兵十万，征伐贼寇。您众将各当奋勇，若破苻坚之后，都着您建节封侯；若误慢军情者，依军令必当斩首！(众将云)得令！(正末唱)【正宫】【端正好】我奉朝内帝王宣，持阃外将军令，统貔貅齐出石城，今日个破西秦要把中原定。我则待兴晋室，拒秦兵，望神圣，显威灵，分胜败，见输赢；则要奏凯歌，齐得胜，敲金镫。(下)(谢石云)刘牢之，你为前部先锋，率精兵五千，先生新安县白石山洛涧栅，拒敌秦兵。桓伊、谢琰为左右二哨，则要您得胜回辽。看计行兵，然后某与元帅、统大势雄兵，便来接应也。(桓伊云)得今！奉元帅的将令，到来日两阵交锋用智能，今番大战定输赢。挟人捉将千般勇，武艺精熟敢战争。忘生舍死行忠孝，赤心报国辅朝廷。为将行兵周吕望，扶持社稷永兴隆！(下)(谢琰云)得令！奉元帅将令，与苻坚相持厮杀，走一遭去。大小三军，听吾将令！到来日雄兵猛将列西东，杀气腾腾罩碧空。枪刀灿烂如银练，征尘缭乱马蹄横。挟人捉将垓心内，扬威耀武阵云中。英雄慷慨忠良将，夺取今番第一功！(下)(刘牢之云)奉元帅将令，领五千人马，与秦兵交战，走一遭去。大小三军，听吾将令！三通鼓罢，拔寨起营。凛凛威风七尺躯，胸中韬略用机谋。匣藏宝剑龙文敕，帐前军将锦模糊。英雄勇将持兵刃，智按当年八阵图。忠心辅助安天下，杀的那百万贼兵拱手伏！(下)(谢石云)众将去了也。某与元帅统领大军，剿除秦兵，走一遭去。忠正常怀报国心，英雄慷慨显威风。全凭智勇安天下，杀退秦兵建大功！(下)(庙官云)大人去了也。小道无甚事，捣蒜吃羊头去也。我做道官爱清幽，一生哈答度春秋。捣下青蒜酾下酒，柳蒸狗肉烂羊头。(下)(蒋神云)祸福无门，惟人自招。今日苻坚领兵入寇，今拜谢玄为帅，统兵拒敌，来吾神庙中焚香祷告。吾乃护国之神，理合相助，率领本部神兵，前去寿春八公山中，退贼苻坚，上报圣人享祭之恩，下答苍生虔诚之意。为苻坚入寇兴师，股肱臣怀忠秉正。能举荐大将谢玄，运筹策棋中得令。显威灵神兵扶助，施谋略旗开得胜。满山川草木为兵，方显这破苻坚蒋神灵应。(下)　第三折(净慕容垂、梁成躧马儿领卒子同上)(慕容垂云)俺二将乃慕容垂、梁成是也。今奉苻坚元帅将令，统领本部下人马，与晋兵交锋。(梁成万)大小三军，摆开阵势者！远远的尘土起处，必然是晋兵来了也。(刘牢之躧马儿领卒子上，云)某乃大将刘牢之是也，统领本部下人马，拒敌秦兵。大小三军，摆开阵势！来者何人？（梁成云）俺二将乃慕容垂、梁成是也。你来者何人？(刘牢之云)某乃大将刘牢之是也。兀那贼将，敢相持么？(梁成云)操鼓来！(做战科)(慕容垂云)我近不的他，不中，逃性余。疋、走、走！(二净下)(刘牢之云)这厮走了也，不问那里赶将去！(下)(苻坚躧马儿领卒子上。云)下山猛虎别深涧，出水长蛟离碧潭。百万雄兵临晋地．马鞭填塞过江南。某乃秦公苻坚是也，领大势军马。前穴图晋。兵至寿阳，先使前部先锋粱成、慕容垂，各率领五万军马，蒂百洛涧口，被晋兵战败。他怎知俺百万雄兵，量他到的那里！大小三军。摆开茸势！看晋兵有何名将出马也。(正天同谢石、刘牢之、桓伊、谢琰躧马儿领卒子上)(正末云)大小三军，摆开阵势！众将奋勇，则在今朝一阵也。(唱)【越调】【斗鹌鹑】今日个将出京师，兵离帝辇，试看那杀气弥漫，威风势远，(刘牢之云)你看那剑戟如银练，旗幡彩带飘，是好气势也！(正末唱)剑帔纵横，施旗晃展。我如今统禁军，掌大权，凭着俺武略文韬，播得个名扬贵显。【紫花儿序】我务要剿除了番虏，杀败了羌戎，扫荡了狼烟。全凭着刀枪锋利，戈甲齐坚，征马宛，恰便似飞虎飞熊下九天。今日待与四秦交战，摆列的兵势威严，我则索将令亲传。(苻坚云)某乃秦苻坚是也。你敢是谢玄么？(正末唱)【谢笑令】我正是谢玄，特地来破苻坚，我与你答活相持在两阵前。(苻坚云)量你止有十万军马，急早投降！(正末唱)你正是番人性野心不善，倚兵多小觑中原。你若肯将军兵退过河那边，我情愿便伏低纳进尊贤。(云)苻公，你兵百万，我兵十万，少不敌众。你将兵且退过河那边，我回去商量，便来投降，你意下若何？(苻坚云)既然这等，他也说的是。大小三军，听吾将令！我退过淝水河那边，摆着阵势，他若不肯投降，再与他交战，未为晚矣。(卒子云)得令！(做过河科)(蒋神冲上，云)吾神乃蒋神是也，奉上帝敕令，阴助西晋，将满山草木，皆为晋兵，助大将谢玄破秦。兀的不苻坚兵乱了也！(正末云)众军呐喊！与我赶将去！(苻坚云)可怎生秦兵大乱？兀的不晋兵赶将来，似此怎了也！(正末唱)【秃厮儿】他退一步非灾怎免，退-步横祸缠绵，仗着他兵雄将多武艺全。则我这，计通玄，也波难传。(蒋神云)大小鬼兵围住，休着走了苻坚！(苻坚云)满山满峪，都是晋兵，吾势已弱，如之奈何也！(正末唱)【圣药王】趁着他过水渊，临岸边，袭兵逞势要争先。我见他阵不圆，旗乱展，方才半渡不能前，暂时间则一阵破了苻坚。(苻坚云)吾战久远，力尽困乏，虚搠一枪，我拨回马逃命，走走走！(下)(蒋神云)苻坚输了也，鬼兵速退！因晋朝洪福无疆，举谢玄堪做忠良。见秦兵军马势大，领众将入庙燃香。为神的威灵显应，杀西秦将乱兵慌。今日个谢玄得胜，神军驾祥云回奏穹苍。(下)(刘牢之云)元帅，今将秦兵一阵杀其大半也。皆是元帅虎威，收军班师回程也。(正末云)今日破了苻坚，众将得胜成功。小校，与我呜金者！(唱)【尾声】循环天理随人愿，西秦国时乖命蹇。今日个定番虏尽消除，留得芳名播年远。(同众下)(苻坚慌上，云)当年不信贤人语，今日孤身一旦空。某苻坚是也。将兵百万图晋，被谢玄一计，着我将兵过河，他来受降。军至半渡，晋兵大举，吾兵号令不齐，将我兵杀其大半，水中淹死大半。晋兵追至青冈，满山都是晋兵，天丧苻坚也！未知粱成、慕容垂在于何处也？(净梁成、慕容垂慌上)(慕容垂云)走、走、走！一百万秦兵尽皆折了，俺两个刚刚的逃出命来。兀那远远的不是苻坚？因为你与晋兵交战，折了俺许多人马，更待干罢！险些儿送了俺性命，你及早受死！(苻坚跪科，云)将军，可怜孤身无处投奔，望将军饶其性命，愿将西秦与之。(慕容垂云)苻坚，你既然赤心受命于我，饶你性命！你则是开的口大了，你岂不羞么？收拾方物，准备进贡，你再休题马鞭填塞过江南！(苻坚云)罢罢罢！当此一日不信苻融之言，果然今日将输兵败！即便回还，收拾方物，便来进贡也。阵退纷纷看败兵，朔风凛凛卷残云。行程凄残无头奔，孤身羞耻向西秦！(下)第四折(桓冲领卒子上，云)文安四海擎天柱，武定八方架海梁。小官乃大司马桓冲是也。因秦兵入寇，有谢安举保他侄谢玄为帅，领兵十万，过江迎敌，前至寿春八公山，将百万秦兵，一鼓而下。剿除秦寇，皆赖圣人洪福。今奉上命，在于帅府安排筵席，犒劳众将。左右人，请将王坦之来者。(卒子云)理会的。王坦之安在？(王坦之上，云)小官王坦之是也。今有谢玄并众将，大破苻坚贼众，班师回程。小官须至帅府，见大人走一遭去。可早来到也。令人报复去，道有王坦之在于辕门首。(卒子云)理会的。喏！报的大人得知，有王坦之相公，在于门首。(桓冲云)道有请。(卒子云)理会的，有请！(做见科)(王坦之云)大人，贺万千之喜！今有谢玄建立功勋，当以封官赐赏也。(桓冲云)相公请坐。令人！与我请将谢安相公来者。(卒子云)理会的。谢相公安在？(谢安上，云)老夫谢安是也。自从谢玄领兵，去敌秦将苻坚，数月光景，不见回军。老夫在于私宅、令人来报，有大司马桓冲大夫，在于省堂请老夫，不知有甚事，须索走一遭去。说话中间，可早来到也。令人报复去，道有吏部尚书谢安，在于门首。(卒子云)理会的。喏！报的大人得知，谢安相公来了也。(桓冲云)道有请。(卒子云)理会的。有请！(做见科)(谢安云)大人，请老人有伺事商议？(桓冲云)请相公来不为别，飞报前来，有谢玄大破奏兵，皆老宰辅之功也。(谢安云)大人，吾侄谢玄，小儿之辈，亦无才智之能，岂有安邦之策？此一场托圣明洪福，大破苻坚，有何罕哉也(桓冲云)令人。辕门首觑者，谢玄将军来时，报复我知道。(卒子云)理会的。(正末同谢石、谢琰，桓伊、刘牢之上)(刘牢之云)元帅。俺得胜回还，皆是元帅与众将之功也。(正末云)俺自领兵十万，在淝水河则一阵大破苻坚。令己得胜班师，非某与众将之能，皆赖圣人洪福也呵！(唱)【双调】【新水令】则为我运筹一计建功劳，今日个灭苻坚杏无消耗。征尘威势远，杀气阵云高、将呢乓骁．因此上安宇宙、定廊庙。(云)可早来到也。小校报复去，道有谢玄同众将班师回程也。(卒子云)理会的。喏！报的大，人得知．有众将下马也。(桓冲云)道有请。(卒子云)理会的：有请！(正末与众将见科，云)大人，俺众将班师回程也。(桓冲云)不枉了大国良将之智，平秦定虏，皆将军之大功也。(谢安云)谢玄，你这一场交战，托圣天子百灵咸助，方显之大将军八面威风，真个是三军劳神也！(正末唱)【雁儿落】非是俺三军费苦劳，谢叔父一计真奇妙。因此上八方定虏番，却原来叫海除凶暴。(桓冲云)今日个边庭宁静。扫荡西秦，八方无事，万万载太平之世也！(正末唱)【得胜令】呀！今日个得胜也赴皇朝，恰便似平步上青霄。(谢安云)谢玄，此是你智勇机变，所以得胜而回也。(正末唱)非是我阵面上随机变，谢叔父棋局中动着高。(谢安云)也是你妙算神机，不差半米也，(正末唱)心不尖分毫，真乃是雅量施三略，保祚雅量施三略，保祚着皇朝，播一个美名儿在青史标。(桓冲云)谢安、王坦之、谢玄、谢石，您众将望阙跪者！听圣人的命：为您胸怀韬略，腹隐神机，少少之兵，今退百万雄师，累建大功，今日加官赐赏。谢安有雅量之。举侄设计，有大功勋，加官太保中书省太宰。王坦之机变之才，举人得中，加为尚书兼中书门下之职。谢玄有退秦兵之勇，淝水之胜。有大功勋，加为定番虏大元帅。谢石有关张之雄，共谋破秦，累建奇功，加为征讨副帅之职。刘牢之、桓尹、谢琰等众将，都肩加字赐赏。您是那赤心报国忠良将，今日个杀退苻坚百万兵。谢了恩者！(正末唱)【折桂令】今日个拜金銮遥望天朝，我这里舞蹈扬尘，展脚舒腰。(众做拜科)(桓冲云)方今圣人。德过尧舜，今日犒劳众将，赐赏加官也。(正末唱)俺如今感谢洪恩，蒙承大德，庆贺功劳。(做拜科)(桓冲云)您官高极品，位至三公，禄享千钟，辈辈荣袭也。(正末唱)一个个居禄位高官贵爵，一个个享荣华列土分茅。(做拜科)(桓冲云)圣上宽仁厚德，文武公卿，内外臣僚，永享快乐也。(正末唱)则俺这文武臣僚，气势英豪，愿吾皇圣寿齐天，明圣似虞舜唐尧。(做拜科)(桓冲断出，云)您众将望阙跪者！听圣人的命：一百万入寇秦兵，接千里旌旗相映。虽然他将广兵多，谢安石宽忠秉政。能举荐将军谢玄，写退计棋中得令。为帅首挂印兴兵，入庙宇拈香祷圣。初一阵寿阳当先，后一阵淝水取胜。满川野草木为兵，有鹤唳风声相趁。今日个靖边境破虏除番，八公山蒋神灵应。尽忠心正直为神，万万载中原平定。题目淝水河谢玄大功正名破苻坚蒋神灵应","dynasty":"元代","title":"杂剧·破苻坚蒋神灵应"}
{"author":"李益","content":"回乐峰前沙似雪，受降城外月如霜。(回乐峰一作：回乐烽）不知何处吹芦管，一夜征人尽望乡。","dynasty":"唐代","tags":"唐诗三百首，冬天，月亮，边塞，思念，战争","title":"夜上受降城闻笛"}
{"author":"李益","content":"女羞夫婿薄，客耻主人贱。遭遇同众流，低回愧相见。君非青铜镜，何事空照面。莫以衣上尘，不谓心如练。人生当荣盛，待士勿言倦。君看白日驰，何异弦上箭。","dynasty":"唐代","tags":"抒怀，感慨","title":"游子吟"}
{"author":"李益","content":"水纹珍簟思悠悠，千里佳期一夕休。从此无心爱良夜，任他明月下西楼。","dynasty":"唐代","tags":"失恋，爱情","title":"写情"}
{"author":"李益","content":"十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。","dynasty":"唐代","tags":"唐诗三百首，离别","title":"喜见外弟又言别"}
{"author":"李益","content":"伏波惟愿裹尸还，定远何须生入关。莫遣只轮归海窟，仍留一箭射天山。","dynasty":"唐代","tags":"边塞，写人，壮志","title":"塞下曲"}
{"author":"李益","content":"蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。","dynasty":"唐代","tags":"边塞，将士，生活，写景","title":"塞下曲·其一"}
{"author":"李益","content":"嫁得瞿塘贾，朝朝误妾期。早知潮有信，嫁与弄潮儿。","dynasty":"唐代","tags":"唐诗三百首，闺怨","title":"江南曲"}
{"author":"李益","content":"天山雪后海风寒，横笛偏吹行路难。碛里征人三十万，一时回首月中看。","dynasty":"唐代","tags":"边塞，战争，悲凉，无奈，思乡","title":"从军北征"}
{"author":"李益","content":"燕语如伤旧国春，宫花一落已成尘。自从一闭风光后，几度飞来不见人。","dynasty":"唐代","tags":"写鸟，吊古伤今","title":"隋宫燕"}
{"author":"李益","content":"金谷园中柳，春来似舞腰。那堪好风景，独上洛阳桥。","dynasty":"唐代","tags":"怀古","title":"上洛桥"}
{"author":"李益","content":"俱从四方事，共会九秋中。断蓬与落叶，相值各因风。","dynasty":"唐代","title":"重赠邢校书"}
{"author":"李益","content":"衰鬓朝临镜，将看却自疑。惭君明似月，照我白如丝。","dynasty":"唐代","title":"照镜"}
{"author":"李益","content":"野性迷尧历，松窗有道经。故人为柱史，为我数阶蓂.","dynasty":"唐代","title":"书院无历日，以诗代书，问路侍御六月大小"}
{"author":"李益","content":"一鸟如霜雪，飞向白楼前。问君何以至，天子太平年。","dynasty":"唐代","title":"登白楼见白鸟席上命鹧鸪辞"}
{"author":"李益","content":"紫塞连年戍，黄砂碛路穷。故人今夜宿，见月石楼中。","dynasty":"唐代","title":"石楼山见月（一作宿青山石楼）"}
{"author":"李益","content":"畏老身全老，逢春解惜春。今年看花伴，已少去年人。","dynasty":"唐代","title":"惜春伤同幕故人孟郎中兼呈去年看花友"}
{"author":"李益","content":"今日忆君处，忆君君岂知。空馀暗尘字，读罢泪仍垂。","dynasty":"唐代","title":"嘉禾寺见亡友王七题壁"}
{"author":"李益","content":"东门有行客，落日满前山。圣代谁知者，沧洲今独还。片云归海暮，流水背城闲。余亦依嵩颍，松花深闭关。","dynasty":"唐代","title":"送同落第者东归"}
{"author":"李益","content":"边庭汉仪重，旌甲似云中。虏地山川壮，单于鼓角雄。关寒塞榆落，月白胡天风。君逐嫖姚将，麒麟有战功。","dynasty":"唐代","title":"送柳判官赴振武"}
{"author":"李益","content":"调元方翼圣，轩盖忽言东。道以中枢密，心将外理同。白头生远浪，丹叶下高枫。江上萧疏雨，何人对谢公。","dynasty":"唐代","title":"述怀寄衡州令狐相公"}
{"author":"李益","content":"薙草开三径，巢林喜一枝。地宽留种竹，泉浅欲开池。紫阁当疏牖，青松入坏篱。从今安僻陋，萧相是吾师。","dynasty":"唐代","title":"喜入兰陵望紫阁峰呈宣上人"}
{"author":"李益","content":"大明曈曈天地分，六龙负日升天门。凤凰飞来衔帝箓，言我万代金皇孙。灵鸡鼓舞承天赦，高翔百尺垂朱幡。宸居穆清受天历，建中甲子合上元。昊穹景命即已至，王事乃可酬乾坤。升中告成答玄贶，泥金检玉昭鸿恩。云亭之事略可记，七十二君宁独尊。小臣欲上封禅表，久而未就归文园。","dynasty":"唐代","title":"大礼毕皇帝御丹凤门改元建中大赦"}
{"author":"李益","content":"日没出古城，野田何茫茫。寒狐啸青冢，鬼火烧白杨。昔人未为泉下客，行到此中曾断肠。","dynasty":"唐代","title":"野田行（一作于鹄诗）"}
{"author":"李益","content":"边声日夜合，朔风惊复来。龙山不可望，千里一裴回。捐扇破谁执，素纨轻欲裁。非时妒桃李，自是舞阳台。","dynasty":"唐代","title":"立春日宁州行营因赋朔风吹飞雪"}
{"author":"李益","content":"北风吹雁数声悲，况指前林是别时。秋草不堪频送远，白云何处更相期。山随匹马行看暮，路入寒城独去迟。为向东州故人道，江淹已拟惠休诗。","dynasty":"唐代","title":"送贾校书东归寄振上人（一作振上人院喜见贾弇兼酬别）"}
{"author":"李益","content":"路至墙垣问樵者，顾予云是太真宫。太真血染马蹄尽，朱阁影随天际空。丹壑不闻歌吹夜，玉阶唯有薜萝风。世人莫重霓裳曲，曾致干戈是此中。金甲银旌尽已回，苍茫罗袖隔风埃。浓香犹自随鸾辂，恨魄无由离马嵬。南内真人悲帐殿，东溟方士问蓬莱。唯留坡畔弯环月，时送残辉入夜台。","dynasty":"唐代","title":"过马嵬二首（第二首一作李远诗）"}
{"author":"李益","content":"危心惊夜雨，起望漫悠悠。气耿残灯暗，声繁高树秋。凉轩辞夏扇，风幌揽轻裯.思绪蓬初断，归期燕暂留。关山蔼已失，脸泪迸难收。赖君时一笑，方能解四愁。","dynasty":"唐代","title":"宿冯翊夜雨赠主人"}
{"author":"李益","content":"天寒发梅柳，忆昔到襄州。树暖然红烛，江清展碧油。风烟临岘首，云水接昭丘。俗尚春秋学，词称文选楼。都门送旌节，符竹领诸侯。汉沔分戎寄，黎元减圣忧。时追山简兴，本自习家流。莫废思康乐，诗情满沃洲。","dynasty":"唐代","title":"送襄阳李尚书"}
{"author":"李益","content":"风壤瞻唐本，山祠阅晋馀。水亭开帟幕，岩榭引簪裾。地绿苔犹少，林黄柳尚疏。菱苕生皎镜，金碧照澄虚。翰苑声何旧，宾筵醉止初。中州有辽雁，好为系边书。","dynasty":"唐代","title":"春日晋祠同声会集得疏字韵"}
{"author":"李益","content":"结发逐鸣鼙，连兵追谷蠡。山川搜伏虏，铠甲被重犀。故府旌旗在，新军羽校齐。报恩身未死，识路马还嘶。列嶂高烽举，当营太白低。平戎七尺剑，封检一丸泥。截海取蒲类，跑泉饮鸊鹈。汉庭中选重，更事五原西。","dynasty":"唐代","title":"再赴渭北使府留别"}
{"author":"李益","content":"东望扶桑日，何年是到时。片帆通雨露，积水隔华夷。浩渺风来远，虚明鸟去迟。长波静云月，孤岛宿旌旗。别叶传秋意，回潮动客思。沧溟无旧路，何处问前期。","dynasty":"唐代","title":"送归中丞使新罗册立吊祭（一作李端诗）"}
{"author":"李益","content":"炎祚昔昏替，皇基此郁盘。玄命久已集，抚运良乃艰。南厄羊肠险，北走雁门寒。始于一戎定，垂此亿世安。唐风本忧思，王业实艰难。中历虽横溃，天纪未可干。圣明所兴国，灵岳固不殚。咄咄薄游客，斯言殊不刊。","dynasty":"唐代","title":"北至太原"}
{"author":"李益","content":"我行空碛，见沙之磷磷，与草之幂幂，半没胡儿磨剑石。当时洗剑血成川，至今草与沙皆赤。我因扣石问以言，水流呜咽幽草根，君宁独不怪阴磷？吹火荧荧又为碧，有鸟自称蜀帝魂。南人伐竹湘山下，交根接叶满泪痕。请君先问湘江水，然我此恨乃可论。秦亡汉绝三十国，关山战死知何极。风飘雨洒水自流，此中有冤消不得。为之弹剑作哀吟，风沙四起云沈沈。满营战马嘶欲尽，毕昴不见胡天阴。东征曾吊长平苦，往往晴明独风雨。年移代去感精魂，空山月暗闻鼙鼓。秦坑赵卒四十万，未若格斗伤戎虏。圣君破胡为六州，六州又尽为胡丘。韩公三城断胡路，汉甲百万屯边秋。乃分司空授朔土，拥以玉节临诸侯，汉为一雪万世仇。我今抽刀勒剑石，告尔万世为唐休。又闻招魂有美酒，为我浇酒祝东流。殇为魂兮，可以归还故乡些；沙场地无人兮，尔独不可以久留。","dynasty":"唐代","title":"从军夜次六胡北饮马磨剑石为祝殇辞"}
{"author":"李益","content":"五月渡淮水，南行绕山陂。江村远鸡应，竹里闻缲丝。楚女肌发美，莲塘烟露滋。菱花覆碧渚，黄鸟双飞时。渺渺溯洄远，凭风托微词。斜光动流睇，此意难自持。女歌本轻艳，客行多怨思。女萝蒙幽蔓，拟上青桐枝。","dynasty":"唐代","title":"莲塘驿（在盱眙界）"}
{"author":"李益","content":"金铙随玉节，落日河边路。沙鸣后骑来，雁起前军度。五城鸣斥堠，三秦新召募。天寒白登道，塞浊阴山雾。仍闻旧兵老，尚在乌兰戍。笳箫汉思繁，旌旗边色故。寝兴倦弓甲，勤役伤风露。来远赏不行，锋交勋乃茂。未知朔方道，何年罢兵赋。","dynasty":"唐代","title":"五城道中"}
{"author":"李益","content":"连冈出古寺，流睇移芳宴。鸟没汉诸陵，草平秦故殿。摇光浅深树，拂木参差燕。春心断易迷，远目伤难遍。壮日各轻年，暮年方自见。","dynasty":"唐代","title":"与王楚同登青龙寺上方"}
{"author":"李益","content":"漠漠复霏霏，为君垣上衣。昭阳辇下草，应笑此生非。掩蔼青春去，苍茫白露稀。犹胜萍逐水，流浪不相依。","dynasty":"唐代","title":"赋得垣衣"}
{"author":"李益","content":"汉章虽约法，秦律已除名。谤远人多惑，官微不自明。霜风先独树，瘴雨失荒城。畴昔长沙事，三年召贾生。","dynasty":"唐代","title":"送人流贬"}
{"author":"李益","content":"人言下江疾，君道下江迟。五月江路恶，南风惊浪时。应知近家喜，还有异乡悲。无奈孤舟夕，山歌闻竹枝。","dynasty":"唐代","title":"送人南归"}
{"author":"李益","content":"月落寒雾起，沈思浩通川。宿禽啭木散，山泽一苍然。漠漠沙上路，沄沄洲外田。犹当依远树，断续欲穷天。","dynasty":"唐代","title":"水亭夜坐赋得晓雾"}
{"author":"李益","content":"凉王宫殿尽，芜没陇云西。今日闻君使，雄心逐鼓鼙。行当收汉垒，直可取蒲泥。旧国无由到，烦君下马题。","dynasty":"唐代","title":"送常曾侍御使西蕃寄题西川"}
{"author":"李益","content":"木陨水归壑，寂然无念心。南行有真子，被褐息山阴。石路瑶草散，松门寒景深。吾师亦何爱，自起定中吟。","dynasty":"唐代","title":"入南山至全师兰若"}
{"author":"李益","content":"白马羽林儿，扬鞭薄暮时。独将轻骑出，暗与伏兵期。雨雪移军远，旌旗上垄迟。圣心戎寄重，未许让恩私。","dynasty":"唐代","title":"送韩将军还边"}
{"author":"李益","content":"卧床如旧日，窥户易伤春。灵寿扶衰力，芭蕉对病身。道心空寂寞，时物自芳新。旦夕谁相访，唯当摄上人。","dynasty":"唐代","title":"晚春卧病喜振上人见访"}
{"author":"李益","content":"侍臣朝谒罢，戚里自相过。落日青丝骑，春风白纻歌。恩承三殿近，猎向五陵多。归路南桥望，垂杨拂细波。","dynasty":"唐代","title":"春行"}
{"author":"李益","content":"离亭饯落晖，腊酒减春衣。岁晚烟霞重，川寒云树微。戎装千里至，旧路十年归。还似汀洲雁，相逢又背飞。","dynasty":"唐代","title":"洛阳河亭奉酬留守群公追送（一作李逸诗）"}
{"author":"李益","content":"山阴寻道士，映竹羽衣新。侍坐双童子，陪游五老人。水花松下静，坛草雪中春。见说桃源洞，如今犹避秦。","dynasty":"唐代","title":"寻纪道士偶会诸叟"}
{"author":"李益","content":"凤翔属明代，羽翼文葳蕤。昆仑进琪树，飞舞下瑶池。振仪自西眷，东夏复分釐。国典唯平法，伊人方在斯。荒宁桁杨肃，芳辉兰玉滋。明质鹜高景，飘飖服缨绥。天寒清洛苑，秋夕白云司。况复空岩侧，苍苍幽桂期。岁寒坐流霰，山川犹别离。浩思凭尊酒，氛氲独含辞。","dynasty":"唐代","title":"秋晚溪中寄怀大理齐司直（时齐分司洛下，有东山之期）"}
{"author":"李益","content":"蘅若夺幽色，衔思恍无悰。宵长霜雾多，岁晏淮海风。团团山中月，三五离夕同。露凝朱弦绝，觞至兰玉空。清光液流波，盛明难再逢。尝恐河汉远，坐窥烟景穷。小人谅处阴，君子树大功。永愿厉高翼，慰我丹桂丛。","dynasty":"唐代","title":"溪中月下寄杨子尉封亮"}
{"author":"李益","content":"留春春竟去，春去花如此。蝶舞绕应稀，鸟惊飞讵已。衰红辞故萼，繁绿扶雕蕊。自委不胜愁，庭风那更起。","dynasty":"唐代","title":"春晚赋得馀花落（得起字）"}
{"author":"李益","content":"故人惜此去，留琴明月前。今来我访旧，泪洒白云天。讵欲匣孤响，送君归夜泉。抚琴犹可绝，况此故无弦。何必雍门奏，然后泪潺湲。","dynasty":"唐代","title":"闻亡友王七嘉禾寺得素琴"}
{"author":"李益","content":"明镜出匣时，明如云间月。一别青春鉴，回光照华发。美人昔自爱，鞶带手中结。愿以三五期，经天无玷缺。","dynasty":"唐代","title":"校书郎杨凝往年以古镜贶别今追赠以诗"}
{"author":"李益","content":"旦随三鸟去，羽节凌霞光。暮与双凫宿，云车下紫阳。天坛临月近，洞水出山长。海峤年年别，丘陵徒自伤。","dynasty":"唐代","title":"长社窦明府宅夜送王屋道士常究子"}
{"author":"李益","content":"行行上陇头，陇月暗悠悠。万里将军没，回旌陇戍秋。谁令呜咽水，重入故营流。","dynasty":"唐代","title":"观回军三韵"}
{"author":"李益","content":"阴山临古道，古庙闭山碧。落日春草中，搴芳荐瑶席。明灵达精意，仿佛如不隔。岩雨神降时，回飙入松柏。常闻坑儒后，此地返秦璧。自古害忠良，神其辅宗祏.","dynasty":"唐代","title":"华山南庙"}
{"author":"李益","content":"雀噪空城阴，木衰羁思远。已蔽青山望，徒悲白云晚。别离千里风，雨中同一饭。开径说逢康，临觞方接阮。旅宦竟何如，劳飞思自返。","dynasty":"唐代","title":"喜邢校书远至对雨同赋远晚饭阮返五韵"}
{"author":"李益","content":"葳蕤凌风竹，寂寞离人觞。怆怀非外至，沉郁自中肠。远行从此始，别袂重凄霜。","dynasty":"唐代","title":"城西竹园送裴佶王达"}
{"author":"李益","content":"君不见上宫警夜营八屯，冬冬街鼓朝朱轩。玉阶霜仗拥未合，少年排入铜龙门。暗闻弦管九天上，宫漏沉沉清吹繁。才明走马绝驰道，呼鹰挟弹通缭垣。玉笼金琐养黄口，探雏取卵伴王孙。分曹六博快一掷，迎欢先意笑语喧。巧为柔媚学优孟，儒衣嬉戏冠沐猿。晚来香街经柳市，行过倡市宿桃根。相逢杯酒一言失，回朱点白闻至尊。金张许史伺颜色，王侯将相莫敢论。岂知人事无定势，朝欢暮戚如掌翻。椒房宠移子爱夺，一夕秋风生戾园。徒用黄金将买赋，宁知白玉暗成痕。持杯收水水已覆，徙薪避火火更燔。欲求四老张丞相，南山如天不可上。","dynasty":"唐代","title":"杂曲歌辞。汉宫少年行"}
{"author":"李益","content":"置酒命所欢，凭觞遂为戚。日往不再来，兹辰坐成昔。百龄非长久，五十将半百。胡为劳我形，已须还复白。西山鸾鹤顾，矫矫烟雾翮。明霞发金丹，阴洞潜水碧。安得凌风羽，崦嵫驻灵魄。兀然坐衰老，惭叹东陵柏。","dynasty":"唐代","title":"相和歌辞。置酒行"}
{"author":"李益","content":"劳者且勿歌，我欲送君觞。从军有苦乐，此曲乐未央。仆本居陇上，陇水断人肠。东过秦宫路，宫路入咸阳。时逢汉帝出，谏猎至长杨。讵驰游侠窟，非结少年场。一旦承嘉惠，轻命重恩光。秉笔参帷帟，从军至朔方。边地多阴风，草木自凄凉。断绝海云去，出没胡沙长。参差引雁翼，隐辚腾军装。剑文夜如水，马汗冻成霜。侠气五都少，矜功六郡良。山河起目前，睚眦死路傍。北逐驱獯虏，西临复旧疆。昔还赋馀资，今出乃赢粮。一矢弢夏服，我弓不再张。寄言丈夫雄，苦乐身自当。","dynasty":"唐代","title":"相和歌辞。从军有苦乐行"}
{"author":"李益","content":"争场看斗鸡，白鼻紫騧嘶。漳水春归晚，丛台日向低。歇鞍珠作汗，试剑玉如泥。为谢红梁燕，年年妾独栖。","dynasty":"唐代","title":"横吹曲辞。紫骝马"}
{"author":"李益","content":"双剑欲别风凄然，雌沉水底雄上天。江回汉转两不见，云交雨合知何年。古来万事皆由命，何用临岐苦涕涟。","dynasty":"唐代","title":"杂曲歌辞。古别离"}
{"author":"李益","content":"予本疏放士，朅来非外矫。误落边尘中，爱山见山少。始投清凉宇，门值烟岫表。参差互明灭，彩翠竟昏晓。泠泠远风来，过此群木杪。英英二三彦，襟旷去烦扰。游川出潜鱼，息阴倦飞鸟。徇物不可穷，唯于此心了。","dynasty":"唐代","title":"自朔方还与郑式瞻崔称郑子周岑赞同会法云寺三门避暑"}
{"author":"李益","content":"束发逢世屯，怀恩抱明义。读书良有感，学剑惭非智。遂别鲁诸生，来从窦车骑。追兵赴边急，络马黄金辔。出入燕南陲，由来重意气。自经皋兰战，又破楼烦地。西北护三边，东南留一尉。时过欻如云，参差不自意。将军失恩泽，万事从此异。置酒高台上，薄暮秋风至。长戟与我归，归来同弃置。自酌还自饮，非名又非利。歌出易水寒，琴下雍门泪。出逢平乐旧，言在天阶侍。问我从军苦，自陈少年贵。丈夫交四海，徒论身自致。汉将不封侯，苏卿劳远使。今我终此曲，此曲诚不易。贵人难识心，何由知忌讳。","dynasty":"唐代","title":"来从窦车骑行（自朔方行作）"}
{"author":"李益","content":"边马枥上惊，雄剑匣中鸣。半夜军书至，匈奴寇六城。中坚分暗阵，太乙起神兵。出没风云合，苍黄豺虎争。今日边庭战，缘赏不缘名。","dynasty":"唐代","title":"夜发军中"}
{"author":"李益","content":"弭盖出故关，穷秋首边路。问我此何为，平生重一顾。风吹山下草，系马河边树。奉役良有期，回瞻终未屡。去乡幸未远，戎衣今已故。岂惟幽朔寒，念我机中素。去矣勿复言，所酬知音遇。","dynasty":"唐代","title":"将赴朔方早发汉武泉"}
{"author":"李益","content":"生长边城傍，出身事弓马。少年有胆气，独猎阴山下。偶与匈奴逢，曾擒射雕者。名悬壮士籍，请君少相假。","dynasty":"唐代","title":"城傍少年（一作汉宫少年行）"}
{"author":"李益","content":"手中青铜镜，照我少年时。衰飒一如此，清光难复持。欲令孤月掩，从遣半心疑。纵使逢人见，犹胜自见悲。","dynasty":"唐代","title":"罢镜"}
{"author":"李益","content":"苍崖抱寒泉，沦照洞金碧。潜鳞孕明晦，山灵閟幽赜。前峰何其诡，万变穷日夕。松老风易悲，山秋云更白。故人邑中吏，五里仙雾隔。美质简琼瑶，英声铿金石。烦君竟相问，问我此何适。我因赞时理，书寄西飞翮。哲匠熙百工，日月被光泽。大国本多士，荆岑无遗璧。高网弥八纮，皇图明四辟。群材既兼畅，顾我在草泽。贵无身外名，贱有区中役。忽忽百龄内，殷殷千虑迫。人生已如寄，在寄复为客。旧国不得归，风尘满阡陌。","dynasty":"唐代","title":"华阴东泉同张处士诣藏律师兼简县内同官因寄齐中书"}
{"author":"李益","content":"孤云生西北，从风东南飘。帝乡日已远，苍梧无还飙。已矣玄凤叹，严霜集灵苕。君其勉我怀，岁暮孰不凋。","dynasty":"唐代","title":"答郭黄中孤云首章见赠"}
{"author":"李益","content":"霜露肃时序，缅然方独寻。暗溪迟仙侣，寒涧闻松禽。寂历兹夜永，清明秋序深。微波澹澄夕，烟景含虚林。素志久沦否，幽怀方自吟。","dynasty":"唐代","title":"合源溪期张计不至"}
{"author":"李益","content":"妾本蚕家女，不识贵门仪。藁砧持玉斧，交结五陵儿。十日或一见，九日在路岐。人生此夫婿，富贵欲何为。杨柳徒可折，南山不可移。妇人贵结发，宁有再嫁资。嫁女莫望高，女心愿所宜。宁从贱相守，不愿贵相离。蓝叶郁重重，蓝花若榴色。少妇归少年，华光自相得。谁言配君子，以奉百年身。有义即夫婿，无义还他人。爱如寒炉火，弃若秋风扇。山岳起面前，相看不相见。丈夫非小儿，何用强相知。不见朝生菌，易成还易衰。征客欲临路，居人还出门。北风河梁上，四野愁云繁。岂不恋我家，夫婿多感恩。前程有日月，勋绩在河源。少妇马前立，请君听一言。春至草亦生，谁能无别情。殷勤展心素，见新莫忘故。遥望孟门山，殷勤报君子。既为随阳雁，勿学西流水。尝闻生别离，悲莫悲于此。同器不同荣，堂下即千里。与君贫贱交，何异萍上水。托身天使然，同生复同死。","dynasty":"唐代","title":"杂曲"}
{"author":"李益","content":"劳者且莫歌，我欲送君觞。从军有苦乐，此曲乐未央。仆居在陇上，陇水断人肠。东过秦宫路，宫路入咸阳。时逢汉帝出，谏猎至长杨。讵驰游侠窟，非结少年场。一旦承嘉惠，轻身重恩光。秉笔参帷帟，从军至朔方。边地多阴风，草木自凄凉。断绝海云去，出没胡沙长。参差引雁翼，隐辚腾军装。剑文夜如水，马汗冻成霜。侠气五都少，矜功六郡良。山河起目前，睚眦死路傍。北逐驱獯虏，西临复旧疆。昔还赋馀资，今出乃赢粮。一矢弢夏服，我弓不再张。寄语丈夫雄，若乐身自当。","dynasty":"唐代","title":"从军有苦乐行（时从司空鱼公北征）"}
{"author":"李益","content":"边城已在虏城中，烽火南飞入汉宫。汉庭议事先黄老，麟阁何人定战功。","dynasty":"唐代","title":"赴渭北宿石泉驿南望黄堆烽"}
{"author":"李益","content":"心期紫阁山中月，身过黄堆烽上云。年发已从书剑老，戎衣更逐霍将军。","dynasty":"唐代","title":"上黄堆烽"}
{"author":"李益","content":"闲庭草色能留马，当路杨花不避人。（张为《主客图》）","dynasty":"唐代","title":"句"}
{"author":"李益","content":"策杖迎诗客，归房理病身。闲收无效药，遍寄有情人。——广宣草木分千品，方书问六陈。还知一室内，我尔即天亲。——李益","dynasty":"唐代","title":"宣上人病中相寻联句"}
{"author":"李益","content":"九重城接天花界，三五秋生一夜风。——广宣行听漏声云散后，遥闻天语月明中。——广宣含凉阁迥通仙掖，承露盘高出上宫。——李益谁问独愁门外客，清谈不与此宵同。——李益","dynasty":"唐代","title":"八月十五夜宣上人独游安国寺山庭院步人迟…乘兴联句"}
{"author":"李益","content":"蟋蟀催寒服，茱萸滴露房。酒巡明刻烛，篱菊暗寻芳。——李益新月和秋露，繁星混夜霜。登高今夕事，九九是天长。——广宣","dynasty":"唐代","title":"重阳夜集兰陵居与宣上人联句"}
{"author":"李益","content":"千畦抱瓮园，一酌瘿尊酒。唯有沃洲僧，时过杏溪臾。——李益追欢君适性，独饮我空口。儒释事虽殊，文章意多偶。——广宣","dynasty":"唐代","title":"与宣供奉携瘿尊归杏溪园联句"}
{"author":"李益","content":"潘岳闲居赋，陶潜独酌谣。二贤成往事，三径是今朝。——广宣生幸逢唐运，昌时奉帝尧。进思谐启沃，退混即渔樵。——李益蠹简封延阁，雕阑閟上霄。相从清旷地，秋露挹兰苕。——杜羔","dynasty":"唐代","title":"兰陵僻居联句"}
{"author":"李益","content":"野坐分苔席，——李益　　山行绕菊丛。——韦执中　　云衣惹不破，——诸葛觉秋色望来空。——贾岛","dynasty":"唐代","title":"天津桥南山中各题一句"}
{"author":"李益","content":"佛刹接重城，红楼切太清。紫云连照耀，丹槛郁峥嵘。——广宣榱栋烟虹入，轩窗日月平。参差五陵晚，分背八川明。——李益松韵风初过，莲陂浪欲倾。敬瞻疑涌见，围绕学无生。——杜羔","dynasty":"唐代","title":"红楼下联句"}
{"author":"李益","content":"宫阙何年月，应门何岁苔。清光一以照，白露共裴回。——李益珠履久行绝，玉房重未开。妾心正如此，昭阳歌吹来。——法振","dynasty":"唐代","title":"赋应门照绿苔"}
{"author":"李益","content":"汉家今上郡，秦塞古长城。有日云长惨，无风沙自惊。当今圣天子，不战四夷平。","dynasty":"唐代","title":"登长城"}
{"author":"李益","content":"凤翔属明代，羽翼文葳蕤。昆仑进琪树，飞舞下瑶池。振仪自西眷，东夏复分釐。国典唯平法，伊人方在斯。荒宁桁杨肃，芳辉兰玉滋。明质鹜高景，飘飖服缨绥。天寒清洛苑，秋夕白云司。况复空岩侧，苍苍幽桂期。岁寒坐流霰，山川犹别离。浩思凭尊酒，氛氲独含辞。","dynasty":"唐代","title":"秋晚溪中寄怀大理齐司直"}
{"author":"李益","content":"留春春竟去，春去花如此。蝶舞绕应稀，鸟惊飞讵已。衰红辞故萼，繁绿扶雕蕊。自委不胜愁，庭风那更起。","dynasty":"唐代","title":"春晚赋得余花落　得起字。"}
{"author":"李益","content":"三考西岳下，官曹少休沐。久负青山诺，今还获所欲。尝闻玉清洞，金简受玄箓。夙驾升天行，云游恣霞宿。平明矫轻策，扪石入空曲。仙人古石坛，苔绕青瑶局。阳桂凌烟紫，阴萝冒水绿。隔世闻丹经，悬泉注明玉。前惊羽人会，白日天居肃。问我将致辞，笑之自相目。竦身云遂起，仰见双白鹄。堕其一纸书，文字类鸟足。视之了不识，三返又三复。归来问方士，举世莫解读。何必若蜉蝣，然后为局促。鄙哉宦游子，身志俱降辱。再往不及期，劳歌叩山木。","dynasty":"唐代","title":"入华山访隐者经仙人石坛"}
{"author":"李益","content":"苍崖抱寒泉，沦照洞金碧。潜鳞孕明晦，山灵閟幽赜。前峰何其诡，万变穷日夕。松老风易悲，山秋云更白。故人邑中吏，五里仙雾隔。美质简琼瑶，英声铿金石。烦君竟相问，问我此何适。我因赞时理，书寄西飞翮。哲匠熙百工，日月被光泽。大国本多士，荆岑无遗璧。高网弥八纮，皇图明四辟。群材既兼畅，顾我在草泽。贵无身外名，贱有区中役。忽忽百龄内，殷殷千虑迫。人生已如寄，在寄复为客。旧国不得归，风尘满阡陌。","dynasty":"唐代","title":"华阴东泉同张处士诣藏律师兼简县内同官因寄"}
{"author":"李益","content":"暑予本疏放士，瑼来非外矫。误落边尘中，爱山见山少。始投清凉宇，门值烟岫表。参差互明灭，彩翠竟昏晓。泠泠远风来，过此群木杪。英英二三彦，襟旷去烦扰。游川出潜鱼，息阴倦飞鸟。徇物不可穷，唯于此心了。","dynasty":"唐代","title":"自朔方还与郑式瞻崔称郑子周岑赞同会法云寺"}
{"author":"李益","content":"生长边城旁，出身事弓马。少年有胆气，独猎阴山下。偶与匈奴逢，曾擒射雕者。名悬壮士籍，请君少相假。","dynasty":"唐代","title":"城旁少年"}
{"author":"李益","content":"日没出古城，野田何茫茫。寒狐啸青冢，鬼火烧白杨。昔人未为泉下客，行到此中曾断肠。","dynasty":"唐代","title":"野田行　[一作于鹄诗]"}
{"author":"李益","content":"卧床殊旧日，窥户易伤春。灵寿扶衰力，芭蕉对病身。道心空寂寞，时物自芳新。旦夕谁相访，唯当揖上人。","dynasty":"唐代","title":"晚春卧病喜振上人见访"}
{"author":"李益","content":"微月空山曙，春祠谒少君。落花坛上拂，流水洞中闻。酒引芝童奠，香馀桂子焚。鹤飞将羽节，遥向赤城分。","dynasty":"唐代","title":"同萧炼师宿太一庙"}
{"author":"李益","content":"绿杨着水草如烟，旧是胡儿饮马泉。[鸊鹈泉在丰州城北，胡人饮马于此。]几处吹笳明月夜，何人倚剑白云天。从来冻合关山路，今日分流汉使前。莫遣行人照容鬓，恐惊憔悴入新年。","dynasty":"唐代","title":"过五原胡儿饮马泉"}
{"author":"李益","content":"路旁一株柳，此路向延州。延州在何处，此路起悠悠。","dynasty":"唐代","title":"赋得路旁一株柳送邢校书赴延州使府"}
{"author":"李益","content":"野性迷尧历，松窗有道经。故人为柱史，为我数阶蓂。","dynasty":"唐代","title":"书院无历日以诗代书问路侍御六月大小"}
{"author":"李益","content":"腰悬锦带佩吴钩，走马曾防玉塞秋。莫笑关西将家子，只将诗思入凉州。","dynasty":"唐代","title":"边思"}
{"author":"李益","content":"统汉烽西降户营，黄沙白骨拥长城。只今已勒燕然石，北地无人空月明。","dynasty":"唐代","title":"统汉烽下"}
{"author":"李益","content":"微月空山曙，春祠谒少君。落花坛上拂，流水洞中闻。酒引芝童奠，香馀桂子焚。鹤飞将羽节，遥向赤城分。","dynasty":"唐代","title":"同萧鍊师宿太乙庙"}
{"author":"李益","content":"晚上梯延洞，通宵兴莫穷。高明千嶂月，清爽一岩风。坐久衣衫润，吟馀物象空。举头星可摘，疑在广寒宫。","dynasty":"唐代","title":"游栖岩寺"}
{"author":"李益","content":"金甲银旌尽已回，苍茫罗袖隔风埃。浓香犹自随鸾辂，恨魄无由离马嵬。南内真人悲帐殿，东溟方士问蓬莱。唯留坡畔弯环月，时送残辉入夜台。","dynasty":"唐代","title":"过马嵬二首其二"}
{"author":"李益","content":"征戍在桑乾，年年蓟水寒。殷勤驿西路，北去向长安。","dynasty":"唐代","title":"幽州赋诗见意时佐刘幕"}
{"author":"李益","content":"破讷沙头雁正飞，鸊鹈泉上战初归。平明日出东南地，满碛寒光生铁衣。","dynasty":"唐代","title":"度破讷沙二首其二"}
{"author":"李益","content":"秦筑长城城已摧，汉武北上单于台。古来征战虏不尽，今日还复天兵来。","dynasty":"唐代","title":"塞下曲其二"}
{"author":"李益","content":"黄河东流流九折，沙场埋恨何时绝。蔡琰没去造胡笳，苏武归来持汉节。","dynasty":"唐代","title":"塞下曲其三"}
{"author":"李益","content":"为报如今都护雄，匈奴且莫下云中。请书塞北阴山石，愿比燕然车骑功。","dynasty":"唐代","title":"塞下曲其四"}
{"author":"李益","content":"鸿雁新从北地来，闻声一半却飞回。金河戍客肠应断，更在秋风百尺台。","dynasty":"唐代","title":"夜上西城听梁州曲二首其二"}
{"author":"李益","content":"蜀道山川心易惊，缘窗残梦晓闻莺。分明似写文君恨，万怨千愁弦上声。","dynasty":"唐代","title":"奉和武相公春晓闻莺"}
{"author":"李益","content":"雾袖烟裾云母冠，碧琉璃簟井冰寒。焚香欲使三清鸟，静拂桐阴上玉坛。","dynasty":"唐代","title":"避暑女冠"}
{"author":"李益","content":"微风惊暮坐，临牖思悠哉。开门复动竹，疑是故人来。时滴枝上露，稍沾阶下苔。何当一入幌，为拂绿琴埃。","dynasty":"唐代","tags":"写风，思念","title":"竹窗闻风寄苗发司空曙"}
{"author":"李益","content":"寒山吹笛唤春归，迁客相看泪满衣。洞庭一夜无穷雁，不待天明尽北飞。","dynasty":"唐代","tags":"音乐，思归","title":"春夜闻笛"}
{"author":"李益","content":"腰垂锦带佩吴钩，走马曾防玉塞秋。莫笑关西将家子，只将诗思入凉州。","dynasty":"唐代","tags":"边塞","title":"边思"}
{"author":"李益","content":"鹳雀楼西百尺樯，汀洲云树共茫茫，汉家箫鼓空流水，魏国山河半夕阳。事去千年犹恨速，愁来一日即为长。风烟并起思归望，远目非春亦自伤。","dynasty":"唐代","tags":"历史，写景，感慨，人生","title":"同崔邠登鹳雀楼"}
{"author":"李益","content":"边霜昨夜堕关榆，吹角当城汉月孤。无限塞鸿飞不度，秋风卷入小单于。","dynasty":"唐代","tags":"秋天，写景，边塞，萧瑟，凄凉","title":"听晓角"}
{"author":"李益","content":"黄昏鼓角似边州，三十年前上此楼。今日山城对垂泪，伤心不独为悲秋。","dynasty":"唐代","tags":"触景生情，回忆，岁月","title":"上汝州郡楼/上汝州城楼"}
{"author":"李益","content":"万事销身外，生涯在镜中。惟将两鬓雪，明日对秋风。","dynasty":"唐代","tags":"抒怀","title":"立秋前一日览镜"}
{"author":"李益","content":"汴水东流无限春，隋家宫阙已成尘。行人莫上长堤望，风起杨花愁杀人。","dynasty":"唐代","tags":"写景，怀古，伤今","title":"汴河曲"}
{"author":"李益","content":"眼见风来沙旋移，经年不省草生时。莫言塞北无春到，总有春来何处知。破讷沙头雁正飞，鸊鹈泉上战初归。平明日出东南地，满碛寒光生铁衣。","dynasty":"唐代","tags":"边塞，写景，战争，归乡，喜悦","title":"度破讷沙二首/塞北行次度破讷沙"}
{"author":"李益","content":"露湿晴花春殿香，月明歌吹在昭阳。似将海水添宫漏，共滴长门一夜长。","dynasty":"唐代","tags":"闺怨","title":"宫怨"}
{"author":"李益","content":"留春春竟去，春去花如此。蝶舞绕应稀，鸟惊飞讵已。衰红辞故萼，繁绿扶彫蕊。自委不胜愁，庭风那更起。","dynasty":"唐代","title":"春晚赋得馀花落"}
{"author":"李益","content":"日没出古城，野田何茫茫。寒狐啸青冢，鬼火烧白杨。昔人未为泉下客，行到此中曾断肠。","dynasty":"唐代","title":"野田行"}
{"author":"李益","content":"金谷园中柳，春来已舞腰。那堪好风景，独上洛阳桥。","dynasty":"唐代","title":"杂曲歌辞其一祓禊曲"}
{"author":"李益","content":"湘江斑竹枝，锦翼鹧鸪飞。处处湘阴合，郎从何处归。","dynasty":"唐代","title":"杂曲歌辞鹧鸪词"}
{"author":"李益","content":"柳花飞入正行舟，卧引菱花信碧流。闻道风光满扬子，天晴共上望乡楼。","dynasty":"唐代","tags":"写景，抒情，思乡，愁绪","title":"行舟"}
{"author":"李益","content":"湘江斑竹枝，锦翅鹧鸪飞。处处湘云合，郎从何处归？","dynasty":"唐代","tags":"乐府，游子，怀古","title":"鹧鸪词"}
{"author":"李益","content":"汉家今上郡，秦塞古长城。有日云长惨，无风沙自惊。当今圣天子，不战四夷平。","dynasty":"唐代","title":"登长城（一题作塞下曲）"}
{"author":"李益","content":"绿杨著水草如烟，旧是胡儿饮马泉。几处吹笳明月夜，何人倚剑白云天。从来冻合关山路，今日分流汉使前。莫遣行人照容鬓，恐惊憔悴入新年。","dynasty":"唐代","title":"盐州过胡儿饮马泉（一作过五原胡儿饮马泉）"}
{"author":"李益","content":"女羞夫婿荡，客耻主人贱。遭遇同众流，低回愧相见。君非青铜镜，何事空照面。莫以衣上尘，不谓心如练。人生当荣盛，待士勿言倦。君看白日驰，何异弦上箭。","dynasty":"唐代","title":"杂曲歌辞。游子吟"}
{"author":"李益","content":"行人夜上西城宿，听唱梁州双管逐。此时秋月满关山，何处关山无此曲。鸿雁新从北地来，闻声一半却飞回。金河戍客肠应断，更在秋风百尺台。","dynasty":"唐代","title":"夜上西城听梁州曲二首"}
{"author":"李益","content":"早雁忽为双，惊秋风水窗。夜长人自起，星月满空江。","dynasty":"唐代","title":"水宿闻雁"}
{"author":"李益","content":"草绿古燕州，莺声引独游。雁归天北畔，春尽海西头。向日花偏落，驰年水自流。感恩知有地，不上望京楼。","dynasty":"唐代","title":"献刘济"}
{"author":"李益","content":"百马饮一泉，一马争上游。一马喷成泥，百马饮浊流。上有沧浪客，对之空叹息。自顾缨上尘，裴回终日夕。为问泉上翁，何时见沙石。","dynasty":"唐代","title":"饮马歌"}
{"author":"李益","content":"蜀道山川心易惊，绿窗残梦晓闻莺。分明似写文君恨，万怨千愁弦上声。","dynasty":"唐代","title":"奉和武相公春晓闻莺（一作蜀川闻莺）"}
{"author":"李益","content":"柿叶翻红霜景秋，碧天如水倚红楼。隔窗爱竹有人问，遣向邻房觅户钩。","dynasty":"唐代","title":"诣红楼院寻广宣不遇留题"}
{"author":"李益","content":"无事将心寄柳条，等闲书字满芭蕉。乡关若有东流信，遣送扬州近驿桥。","dynasty":"唐代","title":"逢归信偶寄"}
{"author":"李益","content":"紫蕊丛开未到家，却教游客赏繁华。始知年少求名处，满眼空中别有花。","dynasty":"唐代","title":"牡丹（一作咏牡丹赠从兄正封）"}
{"author":"李益","content":"促促何促促，黄河九回曲。嫁与棹船郎，空床将影宿。不道君心不如石，那教妾貌长如玉。","dynasty":"唐代","title":"效古促促曲为河上思妇作"}
{"author":"李益","content":"胶胶司晨鸣，报尔东方旭。无事恋君轩，今君重凫鹄。","dynasty":"唐代","title":"闻鸡赠主人"}
{"author":"李益","content":"六州胡儿六蕃语，十岁骑羊逐沙鼠。沙头牧马孤雁飞，汉军游骑貂锦衣。云中征戍三千里，今日征行何岁归。无定河边数株柳，共送行人一杯酒。胡儿起作和蕃歌，齐唱呜呜尽垂手。心知旧国西州远，西向胡天望乡久。回头忽作异方声，一声回尽征人首。蕃音虏曲一难分，似说边情向塞云。故国关山无限路，风沙满眼堪断魂。不见天边青作冢，古来愁杀汉昭君。","dynasty":"唐代","title":"登夏州城观送行人赋得六州胡儿歌"}
{"author":"李益","content":"三考四岳下，官曹少休沐。久负青山诺，今还获所欲。尝闻玉清洞，金简受玄箓。夙驾升天行，云游恣霞宿。平明矫轻策，扪石入空曲。仙人古石坛，苔绕青瑶局。阳桂凌烟紫，阴罗冒水绿。隔世闻丹经，悬泉注明玉。前惊羽人会，白日天居肃。问我将致辞，笑之自相目。竦身云遂起，仰见双白鹄。堕其一纸书，文字类鸟足。视之了不识，三返又三复。归来问方士，举世莫解读。何必若蜉蝣，然后为跼促。鄙哉宦游子，身志俱降辱。再往不及期，劳歌叩山木。","dynasty":"唐代","title":"入华山访隐者经仙人石坛"}
{"author":"李益","content":"访竹越云崖，即林若溪绝。宁知修干下，漠漠秋苔洁。清光溢空曲，茂色临幽澈。采摘愧芳鲜，奉君岁暮节。","dynasty":"唐代","title":"竹溪"}
{"author":"李益","content":"别愁已万绪，离曲方三奏。远宦一辞乡，南天异风候。秦城岁芳老，越国春山秀。落日望寒涛，公门闭清昼。何用慰相思，裁书寄关右。","dynasty":"唐代","tags":"送别，写景","title":"送诸暨王主簿之任"}
{"author":"李益","content":"委绶来名山，观奇恣所停。山中若有闻，言此不死庭。遂逢五老人，一谓西岳灵。或闻樵人语，飞去入昴星。授我出云路，苍然凌石屏。视之有文字，乃古黄庭经。左右长松列，动摇风露零。上蟠千年枝，阴虬负青冥。下结九秋霰，流膏为茯苓。取之砂石间，异若龟鹤形。况闻秦宫女，华发变已青。有如上帝心，与我千万龄。始疑有仙骨，炼魂可永宁。何事逐豪游，饮啄以膻腥。神物亦自閟，风雷护此扃。欲传山中宝，回策忽已暝。乃悲世上人，求醒终不醒。","dynasty":"唐代","title":"罢秩后入华山采茯苓逢道者"}
{"author":"李益","content":"豪不必驰千骑，雄不在垂双鞬.天生俊气自相逐，出与雕鹗同飞翻。朝行九衢不得意，下鞭走马城西原。忽闻燕雁一声去，回鞭挟弹平陵园。归来青楼曲未半，美人玉色当金尊。淮阴少年不相下，酒酣半笑倚市门。安知我有不平色，白日欲顾红尘昏。死生容易如反掌，得意失意由一言。少年但饮莫相问，此中报仇亦报恩。","dynasty":"唐代","title":"杂曲歌辞。轻薄篇"}
{"author":"李益","content":"露湿晴花宫殿香，月明歌吹在昭阳。似将海水添宫漏，共滴长门一夜长。","dynasty":"唐代","title":"相和歌辞。宫怨"}
{"author":"李益","content":"征人歌且行，北上辽阳城。二月戎马息，悠悠边草生。青山出塞断，代地入云平。昔者匈奴战，多闻杀汉兵。平生报国愤，日夜角弓鸣。勉君万里去，勿使虏尘惊。","dynasty":"唐代","title":"送辽阳使还军"}
{"author":"李益","content":"碧草缦如线，去来双飞燕。长门未有春，先入班姬殿。梁空绕不息，檐寒窥欲遍。今至随红萼，昔还悲素扇。一别与秋鸿，差池讵相见。","dynasty":"唐代","title":"赋得早燕送别"}
{"author":"李益","content":"天河夜未央，漫漫复苍苍。重君远行至，及此明月光。华星映衰柳，暗水入寒塘。客心定何似，馀欢方自长。","dynasty":"唐代","title":"月下喜邢校书至自洛"}
{"author":"李益","content":"忽闻此夜携琴宿，遂叹常时尘吏喧。庭木已衰空月亮，城砧自急对霜繁。犹持副节留军府，未荐高词直掖垣。谁问南飞长绕树，官微同在谢公门。","dynasty":"唐代","title":"奉酬崔员外副使携琴宿使院见示"}
{"author":"李益","content":"朝游碧峰三十六，夜上天坛月边宿。仙人携我搴玉英，坛上夜半东方明。仙钟撞撞近海日，海中离离三山出。霞梯赤城遥可分，霓旌绛节倚彤云。八鸾五凤纷在御，王母欲上朝元君。群仙指此为我说，几见尘飞沧海竭。竦身别我期丹宫，空山处处遗清风。九州下视杳未旦，一半浮生皆梦中。始知武皇求不死，去逐瀛洲羡门子。","dynasty":"唐代","title":"登天坛夜见海"}
{"author":"李益","content":"微月空山曙，春祠谒少君。落花坛上拂，流水洞中闻。酒引芝童奠，香馀桂子焚。鹤飞将羽节，遥向赤城分。","dynasty":"唐代","title":"同萧炼师宿太乙庙"}
{"author":"李益","content":"路傍一株柳，此路向延州。延州在何处，此路起悠悠。","dynasty":"唐代","title":"赋得路傍一株柳送邢校书赴延州使府"}
{"author":"李益","content":"赤白桃李花，先皇在时曲。欲向西宫唱，西宫宫树绿。","dynasty":"唐代","title":"听唱赤白桃李花"}
{"author":"李益","content":"绣帐博山炉，银鞍冯子都。黄昏莫攀折，惊起欲栖乌。","dynasty":"唐代","title":"金吾子"}
{"author":"李益","content":"江上三千雁，年年过故宫。可怜江上月，偏照断根蓬。","dynasty":"唐代","title":"扬州早雁"}
{"author":"李益","content":"微月东南上戍楼，琵琶起舞锦缠头。更闻横笛关山远，白草胡沙西塞秋。","dynasty":"唐代","title":"夜宴观石将军舞"}
{"author":"李益","content":"烽火高飞百尺台，黄昏遥自碛西来。昔时征战回应乐，今日从军乐未回。","dynasty":"唐代","title":"暮过回乐烽"}
{"author":"李益","content":"玉树溶溶仙气深，含光混俗似无心。长愁忽作鹤飞去，一片孤云何处寻。","dynasty":"唐代","title":"赠毛仙翁"}
{"author":"李益","content":"昔降英王顾，屏身幽岩曲。灵波结繁笳，爽籁赴鸣玉。运转春华至，岁来山草绿。青松掩落晖，白云竟空谷。伊人抚遗叹，恻恻芳又缛。云谁斅美香，分毫寄明牧。","dynasty":"唐代","title":"和丘员外题湛长史旧居"}
{"author":"李益","content":"烟草连天枫树齐，岳阳归路子规啼。春江万里巴陵戍，落日看沈碧水西。","dynasty":"唐代","title":"送人归岳阳"}
{"author":"李益","content":"漠南春色到滹沱，碧柳青青塞马多。万里关山今不闭，汉家频许郅支和。","dynasty":"唐代","title":"临滹沱见蕃使列名"}
{"author":"李益","content":"南行直入鹧鸪群，万岁桥边一送君。闻道望乡闻不得，梅花暗落岭头云。","dynasty":"唐代","title":"扬州送客"}
{"author":"李益","content":"统汉峰西降户营，黄河战骨拥长城。只今已勒燕然石，北地无人空月明。","dynasty":"唐代","title":"统汉峰下（一作过降户至统漠烽）"}
{"author":"李益","content":"雾袖烟裾云母冠，碧琉璃簟井冰寒。焚香欲使三清鸟，静拂桐阴上玉坛。","dynasty":"唐代","title":"避暑女冠"}
{"author":"李益","content":"骏马事轻车，军行万里沙。胡山通嗢落，汉节绕浑邪。桂满天西月，芦吹塞北笳。别离俱报主，路极不为赊。","dynasty":"唐代","title":"送客归振武"}
{"author":"李益","content":"旧是秦时镜，今藏古匣中。龙盘初挂月，凤舞欲生风。石黛曾留殿，朱光适在宫。应祥知道泰，鉴物觉神通。肝胆诚难隐，妍媸信易穷。幸居君子室，长愿免尘蒙。","dynasty":"唐代","title":"府试古镜"}
{"author":"李益","content":"一国沙弥独解诗，人人道胜惠林师。先皇诏下征还日，今上龙飞入内时。看月忆来松寺宿，寻花思作杏溪期。因论佛地求心地，只说常吟是住持。","dynasty":"唐代","title":"赠宣大师"}
{"author":"李益","content":"汉室长陵小市东，珠帘绣户对春风。君王昨日移仙仗，玉辇将迎入汉中。","dynasty":"唐代","title":"汉宫词（一作韩翃诗）"}
{"author":"李益","content":"杨柳含烟灞岸春，年年攀折为行人。好风若借低枝便，莫遣青丝扫路尘。","dynasty":"唐代","title":"途中寄李二（一作戎昱诗）"}
{"author":"李益","content":"黄扉晚下禁垣钟，归坐南闱山万重。独有月中高兴尽，雪峰明处见寒松。","dynasty":"唐代","title":"奉和武相公郊居寓目"}
{"author":"李益","content":"桃李年年上国新，风沙日日塞垣人。伤心更见庭前柳，忽有千条欲占春。","dynasty":"唐代","title":"邠宁春日"}
{"author":"李益","content":"破瑟悲秋已减弦，湘灵沈怨不知年。感君拂拭遗音在，更奏新声明月天。","dynasty":"唐代","title":"古瑟怨"}
{"author":"李益","content":"惆怅秦城送独归，蓟门云树远依依。秋来莫射南飞雁，从遣乘春更北飞。","dynasty":"唐代","title":"送客还幽州"}
{"author":"李益","content":"青枫江畔白蘋洲，楚客伤离不待秋。君见隋朝更何事，柳杨南渡水悠悠。","dynasty":"唐代","title":"柳杨送客（一作扬州万里送客）"}
{"author":"李益","content":"胡风冻合鸊鹈泉，牧马千群逐暖川。塞外征行无尽日，年年移帐雪中天。","dynasty":"唐代","title":"暖川（一作征人歌）"}
{"author":"李益","content":"汉将如云不直言，寇来翻罪绮罗恩。托君休洗莲花血，留记千年妾泪痕。","dynasty":"唐代","title":"过马嵬"}
{"author":"李益","content":"晚逐旌旗俱白首，少游京洛共缁尘。不堪身外悲前事，强向杯中觅旧春。","dynasty":"唐代","title":"答许五端公马上口号"}
{"author":"李益","content":"话旧全应老，逢春喜又悲。看花行拭泪，倍觉下楼迟。","dynasty":"唐代","title":"下楼"}
{"author":"李益","content":"蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。秦筑长城城已摧，汉武北上单于台。古来征战虏不尽，今日还复天兵来。黄河东流流九折，沙场埋恨何时绝。蔡琰没去造胡笳，苏武归来持汉节。为报如今都护雄，匈奴且莫下云中。请书塞北阴山石，愿比燕然车骑功。","dynasty":"唐代","title":"塞下曲"}
{"author":"李益","content":"汉将新从虏地来，旌旗半上拂云堆。单于每近沙场猎，南望阴山哭始回。","dynasty":"唐代","title":"拂云堆"}
{"author":"李益","content":"洛水桥边雁影疏，陆机兄弟驻行车。欲陈汉帝登封草，犹待萧郎寄内书。","dynasty":"唐代","title":"中桥北送穆质兄弟应制，戏赠萧二策"}
{"author":"李益","content":"柳吴兴近无消息，张长公贫苦寂寥。唯有角巾沾雨至，手持残菊向西招。","dynasty":"唐代","title":"九月十日雨中过张伯佳期柳镇未至以诗招之"}
{"author":"李益","content":"遍与傍人别，临终尽不愁。影堂谁为扫，坐塔自看修。白日钟边晚，青苔钵上秋。天涯禅弟子，空到柏岩游。","dynasty":"唐代","title":"哭柏岩禅师"}
{"author":"李益","content":"身承汉飞将，束发即言兵。侠少何相问，从来事不平。黄云断朔吹，白雪拥沙城。幸应边书募，横戈会取名。","dynasty":"唐代","title":"赴邠宁留别"}
{"author":"李益","content":"绣户朝眠起，开帘满地花。春风解人意，欲落妾西家。","dynasty":"唐代","title":"代人乞花"}
{"author":"李益","content":"故国歌钟地，长桥车马尘。彭城阁边柳，偏似不胜春。","dynasty":"唐代","title":"扬州怀古"}
{"author":"李益","content":"世故中年别，馀生此会同。却将悲与病，来对朗陵翁。","dynasty":"唐代","title":"赠内兄卢纶"}
{"author":"李益","content":"榼小非由榼，星郎是酒星。解酲元有数，不用吓刘伶。","dynasty":"唐代","title":"答窦二曹长留酒还榼"}
{"author":"李益","content":"居北有朝路，居南无住人。劳师问家第，山色是南邻。","dynasty":"唐代","title":"答广宣供奉问兰陵居"}
{"author":"李益","content":"石色凝秋藓，峰形若夏云。谁留秦苑地，好赠杏溪君。","dynasty":"唐代","title":"乞宽禅师瘿山罍呈宣供奉"}
{"author":"李益","content":"边头射雕将，走马出中军。远见平原上，翻身向暮云。","dynasty":"唐代","title":"观骑射"}
{"author":"李益","content":"征戍在桑干，年年蓟水寒。殷勤驿西路，北去向长安。","dynasty":"唐代","title":"幽州赋诗见意时佐刘幕（一作题太原落漠驿西堠）"}
{"author":"李益","content":"何地可潸然，阳城烽树边。今朝望乡客，不饮北流泉。","dynasty":"唐代","title":"军次阳城烽舍北流泉"}
{"author":"吴均","content":"　　风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。　　水皆缥碧，千丈见底。游鱼细石，直视无碍。急湍甚箭，猛浪若奔。　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。","dynasty":"南北朝","tags":"初中文言文，书信，写景，山水","title":"与朱元思书"}
{"author":"吴均","content":"山际见来烟，竹中窥落日。鸟向檐上飞，云从窗里出。","dynasty":"南北朝","tags":"古诗三百首，初中古诗，山村，写景，生活","title":"山中杂诗"}
{"author":"吴均","content":"清晨发陇西，日暮飞狐谷。秋月照层岭，寒风扫高木。雾露夜侵衣，关山晓催轴。君去欲何之？参差间原陆。一见终无缘，怀悲空满目。","dynasty":"南北朝","tags":"惜别","title":"答柳恽"}
{"author":"吴均","content":"　　仆去月谢病，还觅薜萝。梅溪之西，有石门山者，森壁争霞，孤峰限日；幽岫含云，深溪蓄翠；蝉吟鹤唳，水响猿啼，英英相杂，绵绵成韵。既素重幽居，遂葺宇其上。幸富菊花，偏饶竹实。山谷所资，于斯已办。仁智之乐，岂徒语哉！","dynasty":"南北朝","tags":"山水诗，自然，写景，抒情，愉悦","title":"与顾章书"}
{"author":"吴均","content":"松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。","dynasty":"南北朝","tags":"咏物，松树，言志，怀才不遇","title":"赠王桂阳"}
{"author":"吴均","content":"洞庭水上一株桐，经霜触浪困严风。昔时抽心耀白日，今旦卧死黄沙中。洛阳名工见咨嗟，一翦一刻作琵琶。白璧规心学明月，珊瑚映面作风花。帝王见赏不见忘，提携把握登建章。掩抑摧藏张女弹，殷勤促柱楚明光。年年月月对君子，遥遥夜夜宿未央。未央采女弃鸣篪，争先拂拭生光仪。茱萸锦衣玉作匣，安念昔日枯树枝。不学衡山南岭桂，至今千年犹未知。","dynasty":"南北朝","title":"行路难·洞庭水上一"}
{"author":"吴均","content":"躞蹀青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。","dynasty":"南北朝","tags":"乐府，边塞，写人，爱国，壮志","title":"战城南"}
{"author":"吴均","content":"朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。","dynasty":"南北朝","tags":"咏史怀古，赞颂，写人，爱情，忠贞","title":"登二妃庙"}
{"author":"吴均","content":"一燕海上来，一燕高堂息。一朝相逢遇，依然旧相识。问我来何迟，山川几纡直。答言海路长，风驶飞无力。昔别缝罗衣，春风初入帏。今来夏欲晚，桑扈薄树飞。","dynasty":"南北朝","title":"赠杜容成"}
{"author":"吴均","content":"有客告将离，赠言重兰蕙。泛舟当泛济，结交当结桂。济水有清源，桂树多芳根。毛公与朱亥，俱在信陵门。赵瑟凤凰柱，吴醥金罍樽。我有北山志，留连为报恩。夫君皆逸翮，抟景复凌骞。白云间海树，秋日暗平原。寒虫鸣趯趯，落叶飞翻翻。何用赠分手，自有北堂萱。","dynasty":"南北朝","title":"酬别江主簿屯骑"}
{"author":"吴均","content":"可怜雉子班，群飞集野甸。文章始陆离，意气已惊狷。幽并游侠子，直心亦如箭。生死报君恩，谁能孤恩眄。","dynasty":"南北朝","title":"雉子班"}
{"author":"吴均","content":"终冬十二月，寒风西北吹。独有梅花落，飘荡不依枝。流连逐霜彩，散漫下冰澌。何当与春日，共映芙蓉池。","dynasty":"南北朝","title":"梅花落"}
{"author":"吴均","content":"薄暮有所思，终持泪煎骨。春风惊我心，秋露伤君发。","dynasty":"南北朝","title":"有所思"}
{"author":"吴均","content":"洞庭水上一株桐，经霜触浪困严风。昔时抽心曜白日，今旦卧死黄沙中。洛阳名工见咨嗟，一剪一刻作琵琶。白璧规心学明月，珊瑚映面作风花。帝王见赏不见忘，提携把握登建章。掩抑摧藏张女弹，殷勤促柱楚明光。年年月月对君子，遥遥夜夜宿未央。未央彩女弃鸣篪，争先拂拭生光仪。茱萸锦衣玉作匣，安念昔日枯树枝。不学衡山南岭桂，至今千载犹未知。","dynasty":"南北朝","title":"行路难五首其一"}
{"author":"吴均","content":"君不见西陵田。从横十字成陌阡。君不见东郊道。荒凉芜没起寒烟。尽是昔日帝王处。歌姬舞女达天曙。今日翩妍少年子。不知华盛落前去。吐心吐气许他人。今旦回惑生犹豫。山中桂树自有枝。心中方寸自相知。何言岁月忽若驰。君之情意与我离。还君玳瑁金雀钗。不忍见此使心危。","dynasty":"南北朝","title":"行路难五首其三"}
{"author":"吴均","content":"君不见上林苑中客。冰罗雾縠象牙席。尽是得意忘言者。探肠见胆无所惜。白酒甜盐甘如乳。绿觞皎镜华如碧。少年持名不肯尝。安知白驹应过隙。博山炉中百和香。郁金苏合及都梁。逶迤好气佳容貌。经过青琐历紫房。已入中山冯后帐。复上皇帝班姬床。班姬失宠颜不开。奉帚供养长信台。日暮耿耿不能寐。秋风切切四面来。玉阶行路生细草。金炉香炭变成灰。得意失意须臾顷。非君方寸逆所裁。","dynasty":"南北朝","title":"行路难五首其五"}
{"author":"吴均","content":"二月雉朝飞，横行傍垄归。斜看水外翟，侧听岭南翚。躞蹀恒欲战，耿耿恃强威。当令君见赏，何辞碎锦衣。","dynasty":"南北朝","title":"雉朝飞操"}
{"author":"吴均","content":"幽深林馆枕江浔，门外春围万柳阴。伯仲风流花萼集，宾朋游赏月泉吟。连床旧雨今谁听，满阁凉云供我寻。最是滩声易惆怅，泠泠犹是写瑶琴。","dynasty":"清代","title":"南庄马秋玉别业"}
{"author":"吴均","content":"宣公辅政称名臣，谏诤下惮批逆鳞。兴元戡难勤赞助，转危而安此一人。乾坤几劫沧桑改，齐女门东古坟在。松楸羊虎已销亡，枯柏杈丫数百载。圣代深嘉内相贞，敕修祠墓特褒旌。精灵耿耿不泯灭，香叶勃郁看重生。公能上不负天子，八利六失标青史。卓哉高节何嶙峋，正气贞操长不死。昔闻柏树化桐王宴宅，又闻柏树倔起汉帝陵。何如陆公墓上枯柏复蕃翳，雷霆辊战蛟龙腾。柏兮千载耐岁寒，乃是公之忠义肝。柏兮铁干挺劲直，乃是公之贬死骨。赵裴遗臭公芬芳，小人枉自倾忠良。公之丹心炳日月，岂以柏之荣瘁为低昂。物同人重物亦尊，诸葛庙前柏尚存。他年瞻拜定相识，百丈参天看黛色。","dynasty":"清代","title":"陆宣公墓枯柏重青诗以纪事"}
{"author":"吴均","content":"盈盈一片秋空月，云雾朦胧半边缺。五色双龙背上蟠，铭镌大业何曾灭。阿𡡉当日幸迷楼，如花嫱嫔居上头。琼户晨开金缕锁，珠帘齐上珊瑚钩。明星荧荧宝奁启，竞斗新妆明镜里。涂黄那数汉宫娇，写翠休夸赵女美。扫天红粉逞妖娆，岂识春风梦易消。故国芳魂归未得，玉钩斜上长蓬蒿。绮罗灰劫经千古，皓齿明眸何处所。微物何为未化尘，一朝耕出雷塘土。曾悬媚子照婵娟，雨散云收一惘然。陈宫难问乐昌事，蜀物犹存乾德年。好事传观勤拂拭，繁华瞥眼空相忆。祇合深宫艳质藏，岂期蔀屋农人得。古训由来戒色荒，骄奢淫佚致倾亡。当时若以古为镜，何至杨花委路旁。","dynasty":"清代","title":"古镜篇"}
{"author":"吴均","content":"河阳一怅望，南浦送将归。云山离晻暧，花雾共依霏。流连百舌哢，下上阳禽飞。桂舟无淹枻，玉轸有离徽。愿君嗣兰杜，时采东皋薇。","dynasty":"南北朝","title":"同柳吴兴乌亭集送柳舍人诗"}
{"author":"吴均","content":"洞庭水上一株桐，经霜触浪困严风。昔时抽心耀白日，今旦卧死黄沙中。洛阳名工见咨嗟，一翦一刻作琵琶。白璧规心学明月，珊瑚映面作风花。帝王见赏不见忘，提携把握登建章。掩抑摧藏张女弹，殷勤促柱楚明光。年年月月对君子，遥遥夜夜宿未央。未央采女弃鸣篪，争先拂拭生光仪。茱萸锦衣玉作匣，安念昔日枯树枝。不学衡山南岭桂，至今千年犹未知。","dynasty":"南北朝","title":"行路难"}
{"author":"吴均","content":"微风摇庭树，细雪下帘隙。萦空如雾转，凝阶似花积。不见杨柳春，徒见桂枝白。零泪无人道，相思空何益。","dynasty":"南北朝","title":"咏雪"}
{"author":"吴均","content":"青琐门外安石榴，连枝接叶夹御沟。金墉城西合欢树，垂条照彩拂凤楼。游侠少年游上路，倾心颠倒相恋慕。摩顶至足买片言，开胸沥胆取一顾。自言家在赵邯郸，翩翩舌杪复剑端。青骊白驳的卢马，金羁绿控紫丝鞶。躞蹀横行不止进，夜夜汗血至长安。长安城中诸贵臣，争贵儒者席上珍。复闻梁王好学问，轻弃剑客如埃尘。吾丘寿王始得意，司马相如适被申。大才大辩尚如此，何况我辈轻薄人。","dynasty":"南北朝","tags":"抒怀，述志，豪迈，壮志难酬","title":"行路难·青琐门外安石榴"}
{"author":"吴均","content":"羽檄起边庭，烽火乱如萤。是时张博望，夜赴交河城。马头要落日，剑尾掣流星。君恩未得报，何论身命倾。","dynasty":"南北朝","title":"入关"}
{"author":"吴均","content":"呜呜城上乌，翩翩尾毕逋。凡生八九子，夜夜啼相呼。质微知虑少，体贱毛衣粗。陛下三万岁，臣至执金吾。","dynasty":"南北朝","title":"城上乌"}
{"author":"吴均","content":"男儿亦可怜，立功在北边。陈头横却月，马腹带连钱。怀戈发陇坻，乘冻至辽川。微诚君不爱，终自直如弦。","dynasty":"南北朝","title":"从军行"}
{"author":"吴均","content":"杂虏客来齐，时作在角抵。扬鞭渡易水，直至龙城西。日昏笳乱动，天曙马争嘶。不能通瀚海，无面见三齐。","dynasty":"南北朝","title":"渡易水"}
{"author":"吴均","content":"结客少年归，翩翩骏马肥。报恩杀人竟，贤君赐锦衣。握兰登建礼，拖玉入舍晖。顾看草玄者，功名终自微。","dynasty":"南北朝","title":"结客少年场"}
{"author":"吴均","content":"贱妾先有宠，蛾眉进不迟。一从西北丽，无复城南期。何因暂艳逸，岂为乏妍姿。徒有黄昏望，宁遇青楼时。惟惜应门掩，方馀永巷悲。匡床终不共，何由横自私。","dynasty":"南北朝","title":"妾安所居"}
{"author":"吴均","content":"送子独南归，揽衣空闵默。关山昼欲暗，河冰夜向塞。燕至他人乡，雁云还谁国。寄子两行书，分明达济北。","dynasty":"南北朝","title":"送归曲"}
{"author":"吴均","content":"桂树夹长陂，复值清风吹。氛氲揉芳叶，连绵交密枝。能迎春露点，不逐秋风移。愿君长惠爱，当使岁寒知。","dynasty":"南北朝","title":"夹树"}
{"author":"吴均","content":"麻生满城头，麻叶落城沟。麻茎左右披，沟水东西流。少年感恩命，奉剑事西周。但令直心尽，何用返封侯。","dynasty":"南北朝","title":"城上麻"}
{"author":"吴均","content":"袅袅陌上桑，荫陌复垂塘。长条映白日，细叶隐鹂黄。蚕饥妾复思，拭泪且提筐。故人宁知此，离恨煎人肠。","dynasty":"南北朝","title":"拟古四首其一陌上桑"}
{"author":"吴均","content":"咸阳春草芳，秦帝卷衣裳。玉检茱萸匣，金泥苏合香。初芳薰复帐，馀辉耀玉床。当须晏朝罢，持此赠华阳。","dynasty":"南北朝","title":"拟古四首其二秦王卷衣"}
{"author":"吴均","content":"锦带杂花钿，罗衣垂绿川。问子今何去，出采江南莲。辽西三千里，欲寄无因缘。愿君早旋返，及此荷花鲜。","dynasty":"南北朝","title":"拟古四首其三采莲曲"}
{"author":"吴均","content":"艳裔阳之春，携手清洛滨。鸡鸣上林苑，薄暮小平津。长裾藻白日，广袖带芳尘。故交一如此，新知讵忆人。","dynasty":"南北朝","title":"拟古四首其四携手曲"}
{"author":"吴均","content":"江风当夏清，桂楫逐流萦。初疑京兆剑，复似汉冠名。荷香带风远，莲影向根生。叶卷珠难溜，花舒红易倾。日暮凫舟满，归来度锦城。","dynasty":"南北朝","title":"采莲曲"}
{"author":"吴均","content":"大妇弦初切，中妇管方吹。小妇多姿态，含笑逼清卮。佳人勿馀及，殷勤妾自知。","dynasty":"南北朝","title":"三妇艳诗"}
{"author":"吴均","content":"垂手忽迢迢，飞燕掌中娇。罗衫恣风引，轻带任情摇。讵心长沙地，促舞不回腰。","dynasty":"南北朝","title":"大垂手"}
{"author":"吴均","content":"雍台十二楼，楼楼郁相望。陇西飞狐口，白日尽无光。","dynasty":"南北朝","title":"雍台"}
{"author":"吴均","content":"春妆约春黛，如月复如蛾。玉钗照绣领，金薄厕红罗。","dynasty":"南北朝","title":"楚妃曲"}
{"author":"吴均","content":"琅琊白浮鸠，紫翳飘陌头。食饮东莞野，栖宿越王楼。","dynasty":"南北朝","title":"白浮鸠"}
{"author":"吴均","content":"紫苔初泛水，连绵浮且没。若欲歌阳春，先歌青楼月。","dynasty":"南北朝","title":"阳春歌"}
{"author":"吴均","content":"别鹤寻故侣，联翩辽海间。单栖孟津水，惊唳陇头山。","dynasty":"南北朝","title":"别鹤"}
{"author":"吴均","content":"香暧金堤满，湛淡春塘溢。已送行台花，复倒高楼日。","dynasty":"南北朝","title":"渌水曲"}
{"author":"吴均","content":"婵娟鄣绮殿，绕弱拂春漪。何当逢采拾，为君笙与篪。","dynasty":"南北朝","title":"绿竹"}
{"author":"吴均","content":"抽兰开石路，剪竹制山扉。文沦见绿水，参差隐翠微。西山采药至，东都谢病归。纺毛织野服，缝芰作山衣。欲知三青鸟，檐上素云飞。","dynasty":"南北朝","title":"王侍中夜集诗"}
{"author":"吴均","content":"客思何以缓，春郊满初律。高车陆离至，骏骑差池出。宝椀汎莲花，珍杯食竹实。才胜商山四，文高竹林七。复望子乔坛，金绳蕴绿帙。风云生屋宇，芝映被仙室。方随凤凰去，悠然驾白日。","dynasty":"南北朝","title":"登钟山燕集望西静坛诗"}
{"author":"吴均","content":"黄鹂飞上苑，绿芷出汀洲。日映昆明水，春生鳷鹊楼。飘飏白花舞，澜漫紫萍流。书织回文锦，无因寄陇头。思君甚琼树，不见方离忧。","dynasty":"南北朝","title":"与柳恽相赠答诗六首其一"}
{"author":"吴均","content":"鸣鞭适大阿，联翩渡漳河。燕姬及赵女，挟瑟夜经过。纤腰曳广袖，半额画长蛾。客本倦游者，箕帚在江沱。故人不可弃，新知空复何。","dynasty":"南北朝","title":"与柳恽相赠答诗六首其二"}
{"author":"吴均","content":"离居苦无乐，回慕心凄凄。要途访赵使，闻君仕执圭。杜蘅色已发，菖蒲叶未齐。幂历蚕饵茧，差池燕吐泥。愿逐东风去，飘荡至辽西。","dynasty":"南北朝","title":"与柳恽相赠答诗六首其三"}
{"author":"吴均","content":"白日隐城楼，劲风扫寒木。离㭊隔东西，执手异凉燠。相思咽不言，洞房清且肃。岁去甚流烟，年来如转轴。别鹤千里飞，孤雌夜未宿。","dynasty":"南北朝","title":"与柳恽相赠答诗六首其四"}
{"author":"吴均","content":"閒房肃已静，落月有馀辉。寒虫隐壁思，秋蛾绕烛飞。绝云断更合，离禽去复归。佳人今何在，迢递江之沂。一为别鹤弄，千里泪沾衣。","dynasty":"南北朝","title":"与柳恽相赠答诗六首其五"}
{"author":"吴均","content":"秋云静晚天，寒夜方绵绵。闻君吹急管，相思杂采莲。别离未几日，高月三成弦。蹀叠黄河浪，嘶喝陇头蝉。寄君蘼芜叶，插着丛台边。","dynasty":"南北朝","title":"与柳恽相赠答诗六首其六"}
{"author":"吴均","content":"王孙清且贵，筑室芙蓉池。罗生君子树，杂种女贞枝。南窗帖云母，北户映琉璃。衔书辘轳凤，坐水玉盘螭。朝衣茱萸锦，夜覆葡萄卮。联翩骖赤兔，窈窕驾青骊。龙泉甚鸣利，如何独不知。","dynasty":"南北朝","title":"赠柳真阳诗"}
{"author":"吴均","content":"相如体英彦，左右生容晖。已纡汉帝组，复解梁王衣。经过云母扇，出入千门扉。连洲茂芳杜，长山郁翠微。欲言终未敢，徒然独依依。","dynasty":"南北朝","title":"赠任黄门诗二首其一"}
{"author":"吴均","content":"纷吾少驰骋，自来乏名德。白玉镂衢鞍，黄金玛瑙勒。射雕灵丘下，驱马雁门北。殷勤尽日华，留连穷景黑。岁暮竟无成，快来坐默默。","dynasty":"南北朝","title":"赠任黄门诗二首其二"}
{"author":"吴均","content":"始可结交者，文酒满金壶。围棋帝台局，系马秦王蒲。长剑皆玉具，短笛悉银涂。送归日愁满，留客袂纷吾。今成桓山上，秋风星散乌。","dynasty":"南北朝","title":"酬萧新浦王洗马诗二首其一"}
{"author":"吴均","content":"思君出江湄，慷慨临长薄。独对东风酒，谁举指南酌。崇兰白带飞，青鵁紫缨络。一年流泪同，万里相思各。胡为舍旃去，故人在宛洛。","dynasty":"南北朝","title":"酬萧新浦王洗马诗二首其二"}
{"author":"吴均","content":"仆本二陵徒，英豪多人要。角氐良家儿，期门恶年少。身纡丈二组，手擎尺一诏。问子行何去，高帆舣江干。今夜杯酒别，明朝江水边。莓莓看细雨，漠漠视浓烟。飒洒八铜箭，低昂五会船。欲知故人者，江南共采莲。悒然心不乐，跨马出城壕。观涛看白鹭，望草见青袍。青袍行中把，蔽草覆平野。公子不垂堂，纷纷故交者。肘悬辟邪印，屋曜鸳鸯瓦。翩翩流水车，萧萧曳练马。是时君别我，青莎没马蹄。连连文蚕茧，鹥鹥伺朝鸡。今日予怀友，积恨满东西。","dynasty":"南北朝","title":"答萧新浦诗"}
{"author":"吴均","content":"日暮忧人起，倚户怅无欢。水传洞庭远，风送雁门寒。江南霜雪重，相如衣服单。沈云隐乔树，细雨灭层峦。且当对樽酒，朱弦永夜弹。","dynasty":"南北朝","title":"酬周参军诗"}
{"author":"吴均","content":"一燕海上来，一燕高堂息。一朝相逢遇，依然旧相识。问余来何迟，山川几纡直。答言海路长，风驶飞无力。昔别缝罗衣，春风初入帏。今来夏欲晚，桑扈薄树飞。","dynasty":"南北朝","title":"赠杜容成诗"}
{"author":"吴均","content":"我行欲何之，千里寻胶漆。长葭历渚生，疏蒲缘岸出。袅袅能随风，离离堪度日。客思已飘荡，相思复非一。未得幸殷勤，先作数行泣。","dynasty":"南北朝","title":"赠朱从事诗"}
{"author":"吴均","content":"星汉正参差，佳人不在斯。宿昔暂乖阻，何异远分离。露染蘼芜叶，日照芄兰枝。风光已飘薄，云采复逶迤。功梦无人觉，默默心自知。","dynasty":"南北朝","title":"赠摇"}
{"author":"吴均","content":"昔闻杨伯起，拖金振清风。高华积海外，名实满山东。自有五都相，非无四世公。临窗惊白日，倚匣曳轻虹。愿持鹪鹩羽，岁暮依梧桐。","dynasty":"南北朝","title":"赠王桂阳别诗三首其一"}
{"author":"吴均","content":"客子惨无欢，送别江之干。白云方渺渺，黄鸟尚关关。纠纷巫山石，合沓洞庭澜。行衣侵晓露，征舠犯夜湍。无因停合浦，见此去珠还。","dynasty":"南北朝","title":"赠王桂阳别诗三首其二"}
{"author":"吴均","content":"树响浃山来，猿声绕岫急。旅帆风飘扬，行巾露沾湿。深浪暗蒹葭，浓云没城邑。不见别离人，独有相思泣。","dynasty":"南北朝","title":"赠王桂阳别诗三首其三"}
{"author":"吴均","content":"故人杯酒别，天清明月亮。露下寒葭中，风起秋江上。衣染潺湲泣，棹犯参差浪。匕首直千金，七宝雕华装。生离何用表，赖此持相饷。","dynasty":"南北朝","title":"酬别诗"}
{"author":"吴均","content":"仆本幽并儿，抱剑事边陲。风乱青丝络，雾染黄金羁。天子既无赏，公卿竟不知。去去归去来，还倾鹦鹉杯。气为故交绝，心为新知开。但令寸心是，何须铜雀台。","dynasty":"南北朝","title":"赠别新林诗"}
{"author":"吴均","content":"相送出江浔，泪下沾衣襟。何用叙离别，临歧赠好音。敬通才如此，君山学复深。明哲遂无赏，文花空见沈。古来非一日，无事更劳心。","dynasty":"南北朝","title":"发湘州赠亲故别诗三首其一"}
{"author":"吴均","content":"云生晓霭霭，花落夜霏霏。问余何意别，答言倦游归。徒劳易水布，空负洛阳衣。怀金无人别，抱玉遂成非。安得久留滞，商山饶白薇。","dynasty":"南北朝","title":"发湘州赠亲故别诗三首其二"}
{"author":"吴均","content":"子云好饮酒，家在成都县。制赋已百篇，弹琴复千转。敬通不富豪，相如本贫贱。共作失职人，包山一相见。","dynasty":"南北朝","title":"赠周散骑兴嗣"}
{"author":"吴均","content":"君留朱门里，我至广江濆。城高望犹见，风多听不闻。流苹方绕绕，落叶向纷纷。无由得共赏，山川间白云。","dynasty":"南北朝","title":"发湘州赠亲故别诗三首其三"}
{"author":"吴均","content":"王孙重离别，置酒峰之畿。逶迤川上草，参差涧里薇。轻云纫远岫，细雨沐山衣。檐端水禽息，窗上野萤飞。君随绿波远，我逐清风归。","dynasty":"南北朝","title":"同柳吴兴何山"}
{"author":"吴均","content":"平原不可望，波澜千里直。夕鱼汀下戏，暮羽檐中息。白云时去来，青峰复负侧。踯躅牛羊下，晦昧崦嵫色。王孙犹未归，且听西光匿。","dynasty":"南北朝","title":"送柳吴兴竹亭集诗"}
{"author":"吴均","content":"桓谭不卖交，冯子任纡直。浮溺逐波影，飘扬恣风力。北州少知旧，南阳寡相识。中驾每倾轮，当骞复摧翼。望美无津梁，私自怜何极。","dynasty":"南北朝","title":"初至寿春作诗"}
{"author":"吴均","content":"远涧自倾曲，石溆复戋戋。含珠岸恒翠，怀玉浪多圆。疏峰时吐月，密树不开天。瑶绳尽玄秘，金检上奇篇。是有琴高者，陵波去水仙。","dynasty":"南北朝","title":"登寿阳八公山诗"}
{"author":"吴均","content":"故人来送别，帐酒临行阡。露繁秋色慢，气怆蟪声煎。雁渡章华国，叶乱洞庭天。复有向隅泪，中肠皆涕涟。但愿千丈松，结景云之峰。山高日华早，枝多风彩重。我还爱芳杜，群住揖骊龙。","dynasty":"南北朝","title":"寿阳还与亲故别诗"}
{"author":"吴均","content":"塞外何纷纷，胡骑欲成群。尔时始应募，来投霍冠军。刀含四尺影，剑抱七星文。袖间血洒地，车中旌拂云。轻躯如未殡，终当厚报君。","dynasty":"南北朝","title":"边城将诗四首其一"}
{"author":"吴均","content":"仆本边城将，驰射灵关下。箭衔雁门石，气振武安瓦。勋轻赏废丘，名高拜横野。留书应凿楹，传功须勒社。徒倾七尺命，酬恩终自寡。","dynasty":"南北朝","title":"边城将诗四首其二"}
{"author":"吴均","content":"闻君报一餐，远送出平野。玉标丹霞剑，金络艳光马。高旗入汉飞，长鞭历地写。曙星海中出，晓月山头下。岁晏坐论功，自有思臣者。","dynasty":"南北朝","title":"边城将诗四首其三"}
{"author":"吴均","content":"临淄重蹴鞠，曲城好击刺。不要身后名，专骋眼前智。君看班定远，立功不负义。掣拽二丈旗，踯躅双凫骑。但问相知否，死生无险易。","dynasty":"南北朝","title":"边城将诗四首其四"}
{"author":"吴均","content":"团团珠晖转，照照汉阴移。箕风入桂露，璧月满瑶池。树青草未落，蝉凉叶已危。还深长夜想，顾忆临邛卮。芳杜果芜没，缨带欲何为。","dynasty":"南北朝","title":"秋念诗"}
{"author":"吴均","content":"我本北山北，缘涧彩山麻。九茎日反照，三叶长生花。可用蠲忧疾，聊持驻景斜。景斜不可驻，年来果如驱。安得昆仑山，偃蹇三珠树。三珠始结荄，绛叶凌朱台。玉壶白凤肺，金鼎青龙胎。韩众及王子，何世无仙才。安期傥欲顾，相见在蓬莱。","dynasty":"南北朝","title":"采药大布山诗"}
{"author":"吴均","content":"子云好饮酒，家在成都县。制赋已百篇，弹琴复千转。敬通不富豪，相如本贫贱。共作失职人，包山一相见。","dynasty":"南北朝","title":"赠周散骑兴嗣诗二首其一"}
{"author":"吴均","content":"昔贤当路者，声名振华夏。朱轮玳瑁牛，紫鞚连钱马。朝花舞风去，夜月窥窗下。想君贵易朋，居然应见舍。","dynasty":"南北朝","title":"赠周散骑兴嗣诗二首其二"}
{"author":"吴均","content":"孺子贱而贫，且非席上珍。唯安莱芜甑，兼慕林宗巾。百年逢缱绻，千里遇殷勤。愿持江南蕙，以赠生刍人。","dynasty":"南北朝","title":"赠周兴嗣诗四首其一"}
{"author":"吴均","content":"思君欲何言，中心乱如雾。泪下非一端，愁来谁有数。子为冯敬通，不减汲长孺。千里无关梁，安得王乔屦。","dynasty":"南北朝","title":"赠周兴嗣诗四首其二"}
{"author":"吴均","content":"与君初相知，不言异一宿。意欲褰衣裳，阴云乱人目。之子伏高卧，伊予空杼轴。无因渡淇水，见此猗猗竹。","dynasty":"南北朝","title":"赠周兴嗣诗四首其三"}
{"author":"吴均","content":"可怨异公子，终自不敢言。青松蔽南陇，白云生北园。沉忧无人语，默念空凭轩。安得湛卢剑，以报相知恩。","dynasty":"南北朝","title":"赠周兴嗣诗四首其四"}
{"author":"吴均","content":"故人扬子云，校书麟阁下。寂寞少交游，纷纶富文雅。予为陇西使，寓居洛阳社。相思非不深，行行避骢马。","dynasty":"南北朝","title":"入兰台赠王治书僧孺诗"}
{"author":"吴均","content":"振棹出江湄，依依望九疑。欲谒苍梧帝，过问沅湘姬。折荷缝作盖，落羽纺成丝。吾行别有意，不为君道之。","dynasty":"南北朝","title":"江上酬鲍几诗"}
{"author":"吴均","content":"蘼芜与丹桂，奇心复奇骨。已蔽苍龙门，又影凤皇阙。紫云依夜来，清风扶晚发。鸳鹭若上天，寄声谢明月。","dynasty":"南北朝","title":"赠柳秘书诗"}
{"author":"吴均","content":"竹枝任风转，兰心逐风卷。青云叶上团，白露花中泫。闻君入绮疏，聊寄锦中书。一随平原客，宁忆豫章徐。","dynasty":"南北朝","title":"诣周承不值因赠此诗"}
{"author":"吴均","content":"巨石乱天崖，杂树郁参差。伯鱼留蜀郡，长房还葛陂。练练波中月，亭亭云上枝。高岑蔽人者，无处得相知。","dynasty":"南北朝","title":"遥赠周承诗"}
{"author":"吴均","content":"石渠阒无人，子云今何在。顾望独怀忧，衔杯竟谁待。散雪逐吹寒，蓬姿浮霜采。甘泉无竹花，鹓雏欲还海。","dynasty":"南北朝","title":"周承未还重赠诗"}
{"author":"吴均","content":"闻君立名义，我亦倦晨征。马在城上蹀，剑自腰中鸣。白日辽川暗，黄尘陇坻惊。愿君但衔酒，深知有素诚。","dynasty":"南北朝","title":"酬"}
{"author":"吴均","content":"皎皎日将上，猎猎起微风。山没清波内，帆在浮云中。直趣珠星北，斜开碧海东。故人若思我，当念离根蓬。","dynasty":"南北朝","title":"忆费昶诗"}
{"author":"吴均","content":"怅然心不乐，万里何悠悠。凌朝憩枉渚，薄暮遵江洲。君住青门上，我发霸陵头。相思自有处，春风明月楼。","dynasty":"南北朝","title":"酬闻人侍郎别诗三首其一"}
{"author":"吴均","content":"整棹北川湄，迥首望城邑。林疏风至少，山高云度急。共怀万里心，各作千行泣。欲见终无缘，思君空伫立。","dynasty":"南北朝","title":"酬闻人侍郎别诗三首其二"}
{"author":"吴均","content":"举首川之折，离鸿四向飞。子怜三湘薛，我忆五陵薇。但使同嘉遁，何必共轻肥。思君美如玉，不觉泪沾衣。","dynasty":"南北朝","title":"酬闻人侍郎别诗三首其三"}
{"author":"吴均","content":"落叶思纷纷，蝉声犹可闻。水中千丈月，山上万重云。海鸿来倏去，林花合复分。所忧别离意，白露下沾裙。","dynasty":"南北朝","title":"赠鲍舂陵别诗"}
{"author":"吴均","content":"严光不逐世，流转任飞蓬。欲还天台岭，不狎甘泉宫。离歌玉弦绝，别酒金卮空。倘遗故人念，仆在东山东。","dynasty":"南北朝","title":"别王谦诗"}
{"author":"吴均","content":"怅然不自怡，端忧坐漠漠。风急雁毛断，冰坚马蹄落。客子饥寒多，江上衣装薄。何当报恩罢，驱车还北郭。","dynasty":"南北朝","title":"奉使庐陵诗"}
{"author":"吴均","content":"闭闭日西靡，客念已蹉跎。长风倒危叶，轻练网寒波。白云光彩丽，青松意气多。所言饱恩德，忘我北山萝。","dynasty":"南北朝","title":"迎柳吴兴道中诗"}
{"author":"吴均","content":"重波沦且直，连山纠复纷。鸟飞不复见，风声犹可闻。胧胧树里月，飘飘水上云。长安远如此，无缘得报君。","dynasty":"南北朝","title":"至湘洲望南岳诗"}
{"author":"吴均","content":"仆本报恩人，走马救东秦。黄龙暗迢递，青泥寒苦辛。野战剑锋尽，攻城才智贫。唯馀一死在，留持赠主人。","dynasty":"南北朝","title":"咏怀诗二首其一"}
{"author":"吴均","content":"元淑势位卑，长卿宦情寡。二顷且营田，三钱聊饮马。悬风白云上，挂月青山下。心中欲有言，未得忘言者。","dynasty":"南北朝","title":"咏怀诗二首其二"}
{"author":"吴均","content":"贱妾思不堪，采桑渭城南。带减连枝绣，发乱凤凰篸。花舞依长簿，蛾飞爱绿潭。无由报君信，流涕向春蚕。","dynasty":"南北朝","title":"和萧洗马子显古意诗六首其一"}
{"author":"吴均","content":"妾本倡家女，出入魏王宫。既得承雕辇，亦在更衣中。莲花衔青雀，宝粟钿金虫。犹言不得意，流涕忆辽东。","dynasty":"南北朝","title":"和萧洗马子显古意诗六首其二"}
{"author":"吴均","content":"春草可揽结，妾心正断绝。绿鬓愁中改，红颜啼里灭。非独泪成珠，亦见珠成血。愿为飞鹊镜，翩翩照离别。","dynasty":"南北朝","title":"和萧洗马子显古意诗六首其三"}
{"author":"吴均","content":"何处报君书，陇右五歧路。泪研兔枝墨，笔染鹅毛素。碧浮孟渚水，香下洞庭路。应归遂不归，芳春空掷度。","dynasty":"南北朝","title":"和萧洗马子显古意诗六首其四"}
{"author":"吴均","content":"妾家横塘北，发艳小长干。花钗玉腕转，珠绳金络丸。羃历悬丹凤，逶迤摇白团。谁堪久见此，含恨不相看。","dynasty":"南北朝","title":"和萧洗马子显古意诗六首其五"}
{"author":"吴均","content":"匈奴数欲尽，仆在玉门关。莲花穿剑锷，秋月掩刀环。春机思窈窕，夏鸟鸣绵蛮。中人坐相望，狂夫终未还。","dynasty":"南北朝","title":"和萧洗马子显古意诗六首其六"}
{"author":"吴均","content":"胡笳屡凄断，征蓬未肯还。妾坐江之介，君戍小长安。相去三千里，参商书信难。四时无人见，谁复重罗纨。","dynasty":"南北朝","title":"闺怨诗"}
{"author":"吴均","content":"杂虏寇铜鍉，征役去三齐。扶山剪疏勒，傍海扫沈黎。剑光夜挥电，马汗昼成泥。何当见天子，画地取关西。","dynasty":"南北朝","title":"古意诗二首其一"}
{"author":"吴均","content":"西都盛冠盖，九逵尘雾塞。中有恶少年，伎能专自得。玉鞭莲花剑，金苣流星勒。聊为路傍人，写鞚长楸北。","dynasty":"南北朝","title":"古意诗二首其二"}
{"author":"吴均","content":"可怜池里萍，葐蒀紫复青。工随浪开合，能逐水低平。微根无所缀，细叶讵须茎。飘荡终难测，流连如有情。","dynasty":"南北朝","title":"萍诗"}
{"author":"吴均","content":"弃妾在河桥，相思复相辽。凤凰簪落鬓，莲花带缓腰。肠从别处断，貌在泪中消。愿君忆畴昔，片言时见饶。","dynasty":"南北朝","title":"去妾赠前夫诗"}
{"author":"吴均","content":"董生唯巧笑，子都信美目。百万市一言，千金买相逐。不道参差菜，谁论窈窕淑。愿言捧绣被，来就越人宿。","dynasty":"南北朝","title":"咏少年诗"}
{"author":"吴均","content":"雪逐春风来，过集巫山野。澜漫虽可爱，悠扬讵堪把。问君何所思，昔日同心者。坐须风雪霁，相期洛城下。","dynasty":"南北朝","title":"咏雪诗"}
{"author":"吴均","content":"春从何处来，拂水复惊梅。云障青琐闼，风吹承露台。美人隔千里，罗帏闭不开。无由得共语，空对相思杯。","dynasty":"南北朝","title":"春咏诗"}
{"author":"吴均","content":"龙门有奇价，自言梧桐枝。华晖实掩映，细叶能披离。不降周王子，空待岁时移。严风忽交劲，遂使无人知。","dynasty":"南北朝","title":"共赋韵咏庭中桐诗"}
{"author":"吴均","content":"细柳生堂北，长风发雁门。秋霜常振叶，春露讵濡根。朝作离蝉宇，暮成宿鸟园。不为君所爱，摧折当何言。","dynasty":"南北朝","title":"咏柳诗"}
{"author":"吴均","content":"本自乘轩者，为君阶下禽。摧藏多好貌，清唳有奇音。稻梁惠既重，华池遇亦深。怀恩未忍去，非无江海心。","dynasty":"南北朝","title":"主人池前鹤诗"}
{"author":"吴均","content":"我有一宝剑，出自昆吾溪。照人如照水，切玉如切泥。锷边霜凛凛，匣上风凄凄。寄语张公子，何当来见携。","dynasty":"南北朝","title":"咏宝剑诗"}
{"author":"吴均","content":"昔在凤凰阙，七采莲花茎。陆离看宝帐，烂熳照文屏。檐艳烟光转，氛氲雾里轻。能方三五夜，桂树月中生。","dynasty":"南北朝","title":"咏灯诗"}
{"author":"吴均","content":"白马黄金羁，青骊紫丝鞚。新知关山别，故人河梁送。置此一函书，为余达云梦。","dynasty":"南北朝","title":"别夏侯故章诗"}
{"author":"吴均","content":"梅性本轻荡，世人相陵贱。故作负霜花，欲使绮罗见。但愿深相知，千摧非所恋。","dynasty":"南北朝","title":"梅花诗"}
{"author":"吴均","content":"公卿来怅别，葭声在狭斜。玉樽浮云盖，朱轮流水车。鞚中悬明月，剑杪照莲花。","dynasty":"南北朝","title":"征客诗"}
{"author":"吴均","content":"昼蝉已伤念，夜露复沾衣。昔别曾何道，今夕萤火飞。","dynasty":"南北朝","title":"杂绝句诗四首其一"}
{"author":"吴均","content":"锦腰连枝滴，绣领合欢斜。梦中难言见，终成乱眼花。","dynasty":"南北朝","title":"杂绝句诗四首其二"}
{"author":"吴均","content":"蜘蛛檐下挂，络纬井边啼。何曾得见子，照镜窗东西。","dynasty":"南北朝","title":"杂绝句诗四首其三"}
{"author":"吴均","content":"泣听离夕歌，悲衔别时酒。自从今日去，当复相思否。","dynasty":"南北朝","title":"杂绝句诗四首其四"}
{"author":"吴均","content":"山际见来烟，竹中窥落日。鸟向檐上飞，云从窗里出。","dynasty":"南北朝","title":"山中杂诗三首其一"}
{"author":"吴均","content":"绿竹可充食，女萝可代裙。山中自有宅，桂树笼青云。","dynasty":"南北朝","title":"山中杂诗三首其二"}
{"author":"吴均","content":"具区穷地险，嵇山万里馀。奈何梁隐士，一去无还书。","dynasty":"南北朝","title":"山中杂诗三首其三"}
{"author":"吴均","content":"飘飘上碧虚，蔼蔼隐青林。氛氲如有意，萦郁讵无心。","dynasty":"南北朝","title":"咏云诗二首其一"}
{"author":"吴均","content":"白云苍梧来，过拂章花台。逢河散复卷，经风合且开。","dynasty":"南北朝","title":"咏云诗二首其二"}
{"author":"吴均","content":"根为石所蟠，枝为风所碎。赖我有贞心，终凌细草辈。","dynasty":"南北朝","title":"咏慈姥矶石上松诗"}
{"author":"吴均","content":"白云浮海际，明月落河滨。送君长太息，徒使泪沾巾。","dynasty":"南北朝","title":"送吕外兵诗"}
{"author":"吴均","content":"可怜桂树枝，怀芳君不知。摧折寒山里，遂死无人窥。","dynasty":"南北朝","title":"伤友诗"}
{"author":"吴均","content":"玉山之津兮已濡，幽兰之草兮亦舒。又闻珩璧之独照，不见掌上之明珠。","dynasty":"南北朝","title":"歌"}
{"author":"吴均","content":"舞女出西秦，蹑影舞阳春。且复小垂手，广袖拂红尘。折腰应两袖，顿足转双巾。蛾眉与曼脸，见此空愁人。","dynasty":"南北朝","title":"小垂手"}
{"author":"吴均","content":"英英者桂，结景嵩华。润以碧沼，萦以紫霞。葐蒀其气，晻映其华。终朝顾止，载挹载嗟。英英者桂，亦好其音。爰凋爰剖，为此瑟琴。缀以清玉，镂以白金。终朝顾止，悠悠我心。蔽茀小草，亦呈其节。华不堪献，条不堪结。娈彼芳辉，怜此冥灭。终朝顾止，心焉如咽。","dynasty":"南北朝","title":"重赠临蒸郭某诗"}
{"author":"吴均","content":"平湖旷复远，高树峻而危。","dynasty":"南北朝","title":"和柳恽毗山亭诗"}
{"author":"吴均","content":"秋风泷白水，雁足印黄沙。","dynasty":"南北朝","title":"诗"}
{"author":"吴均","content":"剑是两蛟龙。","dynasty":"南北朝","title":"剑骑诗"}
{"author":"吴均","content":"蹀躞青骊马，往战城南畿。五历鱼丽阵，三入九重围。名慑武安将，血污秦王衣。为君意气重，无功终不归。","dynasty":"南北朝","title":"战城南"}
{"author":"吴均","content":"前有浊樽酒，忧思乱纷纷。小来重意气，学剑不学文。忽值胡关静，匈奴遂两分。天山已半出，龙城无片云。汉世平如此，何用李将军。","dynasty":"南北朝","title":"战城南"}
{"author":"吴均","content":"陌上何喧喧，匈奴围塞垣。黑云藏赵树，黄尘埋陇垠。天子羽书劳，将军在玉门。","dynasty":"南北朝","title":"战城南"}
{"author":"贺敱","content":"商飙凝素籥，玄览贲黄图。晓霜惊断雁，晨吹结栖乌。寒花低岸菊，凉叶下庭梧。泽宫申旧典，相圃叶前模。玉砌分雕戟，金沟转镂衢。带星飞夏箭，映月上轩弧。庆展簪裾洽，恩融雨露濡。天文发丹篆，宝思掩玄珠。承欢徒抃舞，负弛窃忘躯。","dynasty":"唐代","title":"奉和九月九日应制"}
{"author":"江开","content":"春时江上帘纤雨。张帆打鼓开船去。秋晚恰归来。看看船又开。嫁郎如未嫁。长是凄凉夜。情少利心多。郎如年少何。","dynasty":"宋代","tags":"宋词精选，妇女，伤别，感叹，青春","title":"菩萨蛮·商妇怨"}
{"author":"江开","content":"手捻花枝忆小苹。绿窗空锁旧时春。满楼飞絮一筝尘。素约未传双燕语，离愁还入卖花声。十分春事倩行云。","dynasty":"宋代","title":"浣溪沙"}
{"author":"江开","content":"谢娘庭院通芳径。四无人、花梢转影。几番心事无凭准。等得青春过尽。秋千下、佳期又近。算毕竟、沈吟未稳。不成又是教人恨。待倩杨花去问。","dynasty":"宋代","title":"杏花天"}
{"author":"江开","content":"春时江上廉纤雨。张帆打鼓开船去。秋晚恰归来。看看船又开。嫁郎如未嫁。长是凄凉夜。情少利心多。郎如年少何。","dynasty":"宋代","title":"菩萨蛮商妇怨"}
{"author":"江开","content":"嗟尔出群才，飘零共酒杯。年来忧患逼，贫到死生猜。虎豹阴岩伏，鱼龙大壑哀。途穷不敢哭，风雨一登台。","dynasty":"清代","title":"赠姚秋士"}
{"author":"江开","content":"重城未忍出，征马亦悲鸣。耿耿丹心结，萧萧白发生。岱云卷归梦，淮水误春耕。知尔原无损，当时自不平。","dynasty":"清代","title":"送潘四农解元不第归山阳"}
{"author":"江开","content":"建业送君淮海郡，扁舟我亦故山阿。门前雪尽流冰响，江上春归细雨多。短褐能交天下士，高才谁爱郢中歌。王孙莫谩弹长铗，南粤风波更若何。","dynasty":"清代","title":"将游岭南寄张晓舲淮上"}
{"author":"江开","content":"太行秋色蓟门烟，不渡桑乾又二年。边帅各筹金货布，司农兼放水衡钱。灾分旱潦民方急，吾纵饥寒事偶然。记得呼鹰盘上谷，夕阳衰草马毛拳。","dynasty":"清代","title":"秋兴其一"}
{"author":"江开","content":"横海楼船异昔时，东南草草定华夷。犬羊不测功如彼，狐鼠难驯咎属谁。一纸书成曾鬼哭，数茎须白有天知。寒镫照雨欹孤枕，铜柱珠崖费梦思。","dynasty":"清代","title":"秋兴其二"}
{"author":"江开","content":"青海传闻画角哀，屯田充国又登台。不教神笔驱鲸鳄，已分穷边老骥騋。李牧防秋坚壁早，祭遵行部雅歌才。祁连九月应飞雪，惆怅西风日几回。","dynasty":"清代","title":"秋兴其三"}
{"author":"江开","content":"开通道路起骅骝，一旦浮沈水上鸥。黄霸未闻重奉诏，李膺何日更同舟。迷离梦寐犹青眼，破败功名易白头。杀贼差强人意思，左迁巴蜀又经秋。","dynasty":"清代","title":"秋兴其四"}
{"author":"江开","content":"且剪青菘作晚蔬，饱看秦火未烧书。卞和白璧沽应待，季子黄金术已疏。燕羽有家留不得，蕉心底事总难舒。吟成独自掀髯笑，富贵浮云过太虚。","dynasty":"清代","title":"秋兴其五"}
{"author":"江开","content":"长堤烟柳碧如丝，飞絮飞花送客时。莫怨秋风眉黛损，归鸦犹自恋高枝。","dynasty":"清代","title":"长堤"}
{"author":"江开","content":"蓟门黄叶闪斜晖，瑟瑟秋风雁亦稀。河曲远随帆影折，崞低傍马头飞。尊前离思归横笛，天外乡愁入捣衣。听唱《骊驹》都是客，如何我只送人归。","dynasty":"清代","title":"送朱常卿归当湖"}
{"author":"江开","content":"至正四年饥大蝗，独投黄觉依僧房。曾脱袈裟作天子，寂寞御容仍上方。摄山挺秀压江左，楼台金碧殊煇煌。南都阿监避兵火，帝后图像虔收藏。遁迹此间日供奉，石鼎往往焚御香。奇哉灭国自阉宦，此乃忠义为逋亡。我从山僧请像谒，心神肃如登庙堂。僧指一幅曰太祖，帝者姿貌真非常。龙颜河目照楝宇，炯如碧海升朝阳。斑斑黑子炳额际，锐上丰下神轩昂。分明奇骨直贯顶，洪钟想见声扬扬。青笠短衣不敢拜，但见英风飒飒须眉飏。赫若雷霆怒不息，非此不足平八荒。布衣崛起一天下，西汉以本谁颉颃。铁马丛中得圣女，始终内助缘糟糠。仙容广润逊而顺，修眉直立柔能刚。化家为国接正统，后有炎宋前汉唐。赤帝子凭三尺剑，司晨有牝秽德彰。太原起事乱宫掖，雀屏窃窕难赞襄。黄袍真人亦诡谲，莺胶再续无短长。惟兹内外合开创，双悬日月垂明光。宫闱一代最清肃，女箴女诫多顶防。龙种为鱼卒颠覆，万子万孙空惨伤。我朝宽大泽其裔，东楼白马延余庆。孝陵抔土置守卫，松耶柏耶何苍苍。阴雨龙旂见钟阜，丰碑御札刊神场。不然鼎革数百载，诸陵白露犹沧桑。何况真容写尺幅，应作劫灰飞道旁。","dynasty":"清代","title":"观明太祖马后遗像"}
{"author":"江开","content":"呼童涤后圃，乘时种秋菘。岁寒苟可采，厨蔬亦已充。矫情自不适，乐道安所穷。前贤在草泽，亦与常人同。鸡豚散烟社，杯斝呼邻翁。太空舒白云，安知彼所终。","dynasty":"清代","title":"秋兴"}
{"author":"江开","content":"高岑久不作，苍茫挂余曛。蹑级继轩举，风雅今尚存。泾渭清浊辨，日月东西奔。终南雪万点，五陵烟一痕。隋唐没瓦砾，安问汉与秦。想其全盛时，陆海何纵横。盖地起宫掖，接天闻歌声。陵谷变易久，孤塔凌苍雯。或仗佛力大，竟与天寿并。时晴村舍密，烟霭暮云屯。朔风送边雁，铃语四角惊。河声日南下，山势欲东倾。巍然镇地轴，所望兹出群。高歌作金石，字字坚长城。","dynasty":"清代","title":"次和常南陔方伯登慈恩寺塔原韵"}
{"author":"江开","content":"风前帘幕沾飞絮。家在垂杨深处住。倚楼无语忆郎时，恰是去年今日去。帝城箫鼓青春暮。应有多情游冶处。争知日日小阑干，望断斜阳芳草路。","dynasty":"宋代","title":"玉楼春"}
{"author":"顾嘉誉","content":"封姨玉戏江天白，万里琼瑶厚盈尺。平林雕鹘偃不飞，大泽蛇龙卧难蛰。街头跳掷嬉儿童，竹帚扫雪冲寒风。爬罗随手试抟弄，物态一一无雷同。蛮奴心孔偏狡狯，装出狻猊露奇怪。爪牙忽作之而形，拉虎吞貔宛然在。蹲伏恍遇沧州城，贡献疑通安息界。髯耏落落张巨口，仰天欲作河东吼。四围腰鼓声喧阗，灯火荧煌照左右。入山那可抟虥狸，当路直堪走猘狗。寒威消歇阳气回，朝来倏忽扶桑开。狰狞跋扈转瞬耳，流澌消却银皑皑。君不见冰山万丈高崔嵬，压倒泰岱轻徂徕。一朝失势意安在，区区雪狮何有哉！吁嗟乎！区区雪狮何有哉！","dynasty":"清代","title":"雪狮歌"}
{"author":"蔡清臣","content":"云中老树冷萧萧，溪上僧归倚画桡。谁为秋风乘兴去，松窗先听富阳潮。","dynasty":"宋代","title":"广惠寺"}
{"author":"童童学士","content":"鹤背乘风，朝真半空。龟枕生寒，游仙梦中。瑞日融和，祥云峙耸。赴天阙，游月宫。歌舞吹弹，前后簇拥。　　【紫花儿】昼锦堂筵开玳瑁，玻璃盏满泛流霞，博山炉细袅香风。屏开孔雀，褥隐芙蓉。桧柏青松，瘦竹寒梅浸古铜。暗香浮动，品竹调弦，走飞觥。　　【小桃红】筵前谈笑尽喧哄，一派笙箫动。媚景良辰自情重，拚却醉颜红，一杯未尽笙歌送。金樽莫侧，玉山低趄，直吃的凉月转梧桐。　　【天净沙】碧天边桂魄飞腾，银河外斗柄回东，畅好是更长漏水。梅花三弄，访危楼十二帘笼。　　【调笑令】玉容，露春葱，翠袖殷勤捧玉钟。绛纱笼烛影摇红，艳歌起韵梁尘动。都吃的开襟堕巾筵宴中，绮罗丛醉眼朦胧。　　【尾】金樽饮罢雕鞍控，畅好是受用文章巨公。比北海福无穷，似南山寿长永。","dynasty":"元代","title":"【越调】斗鹌鹑　开筵"}
{"author":"童童学士","content":"烧痕回绿遍天涯，忆王孙去时残腊。愁垂檐外雨，忧损镜中花。掘土抟沙，感事自惊讶。　　【驻马听】望眼巴巴，春陌香尘迷去马。梦魂飒飒，晓窗初日闹啼鸦。千声作念凑嗟呀，一丝情景留牵挂。许归期全是假，秀才每说谎天来大。　　【乔牌儿】绣双飞线脚差，描并宿笔尖怕。牡丹亭闲却秋千架，好春光谁共耍？　　【落梅风】肌消玉，脸褪霞，怎打熬九秋三夏？被薄赚的孤又寡，辜负了小乔初嫁。　　【雁儿落】谁拦截巫女峡？谁改变崔徽画？谁糊突汉上衿？谁扯破秋云帕？　　【得胜令】身似井中蛙，命似釜中虾。难把猿心锁，空将鹃泪洒。情杂，下不的题着他名儿骂。性猾，恨不的揪住他身子打。　　【甜水令】马上墙头，月底星前，窗间帘下，容易得欢洽。案举齐眉，带绾同心，钗留结发，那曾有一点儿亵狎。　　【折桂令】好姻缘两意相答，你本是秋水无尘，我本是美玉无瑕。十字为媒，又不图红定黄茶。我不学普救寺幽期调发，你怎犯海神祠负意折罚？生也因他，死也因他，恩爱人儿，欢喜冤家。　　【锦上花】想着他锦绣充肠，诸余俊雅。山海填胸，所事撑达。花下低头，风吹帽纱。月底潜踪，露湿罗袜。朱弦续有时，宝剑配无价。求似神仙，信心菩萨。才得相逢，扑絮纳瓜。恰早分离，瓶沉珠撒。　　【清江引】一声去也没乱杀，少几句叮咛话。说归甚日归？待罢何时罢？梦儿中见他刚半霎。　　【离亭宴歇指煞】狂风飘散鸳鸯瓦，严霜冷透鸾凰榻，好教我如痴似哑。佳期绝往来，后约无凭准，前语皆欺诈。空传红叶诗，枉卜金钱卦，凄凉日加。燕惊飞张氏楼，犬吠断韩生宅，虎拦住萧郎驾。闷随秋夜长，情逐春冰化。待他见咱，算他那狠罪过有千桩，害的我这瘦骨头没一把。","dynasty":"元代","title":"【双调】新水令　念远"}
{"author":"董葆琛","content":"古来奇迹那有此，有此奇迹出童子。不能刃贼亦杀贼，一十七贼同时死。童子随宦居天堂，仓卒贼势来披猖。尽掠孩提驱以走，日暮同次黄梅乡。飞龙药店暂安宿，一儿无言众儿哭。却喜群贼无我虞，逡巡谋贼进鸩毒。鸩毒一中群贼诛，众儿相向犹踌躇。此身自顾无生理，亦仰余药捐其躯。凄凉野寺江村畔，欲绝未绝神不涣。手作家书贻家人，其志已毕魂乃断。我闻此事心暗悲，五尺之童才智奇。自古无独却有偶，千载以上童汪锜。","dynasty":"清代","title":"雁门童子歌"}
{"author":"吕让","content":"俘囚经万里，憔悴度三春。发改河阳鬓，衣余京洛尘。钟仪悲去楚，随会泣留秦。既谢平吴利，终成失路人。","dynasty":"隋代","title":"和入京"}
{"author":"丁泰","content":"家世擅文学，坡翁承老泉。君才如叔党，诗集又斜川。乍淬剑尤利，未开花正妍。识涂惭老马，敢说著先鞭。","dynasty":"清代","title":"题海门诗卷"}
{"author":"丁泰","content":"南湖湖水抱孤洲，宜雨宜烟此一楼。隔浦米盐村占市，中流竹肉酒人舟。水晶宫阙宵始昼，杨柳亭台夏亦秋。莫怅登临无伴侣，相亲曾有旧沙鸥。","dynasty":"清代","title":"登烟雨楼"}
{"author":"从大","content":"钱子守道殊自适，某水某丘藏袖中。有时对客且舒卷，坐我绝境烟波空。参差老雁忽飞起，微风欲拂芦苇丛。湾埼寂寥悬网罟，夕阳隐约归渔翁。远山近山云漠漠，前村后村水重重。适从何来荡雨桨，岩崖浦溆遥相通。深林蔽亏八九家，竹篱茅户既不同。青天白日机事息，乐此耕饮得古风。谁言见画独幻影，我欲振衣即往从。因思辋川著摩诘，复想嵩山栖卢鸿。只今好事空见画，山川缅邈悽遗踪。","dynasty":"元代","title":"题水村图"}
{"author":"郑还古","content":"谗语能令骨肉离，奸情难测事堪悲。何因掘得江充骨，捣作微尘祭望思。","dynasty":"唐代","title":"望思台"}
{"author":"郑还古","content":"冶艳出神仙，歌声胜管弦。词轻白纻曲，歌遏碧云天。未拟生裴秀，如何乞郑玄。不堪金谷水，横过坠楼前。","dynasty":"唐代","title":"赠柳氏妓"}
{"author":"郑还古","content":"吉州新置掾，驰驿到条山。薏苡殊非谤，羊肠未是艰。自惭多白发，争敢竞朱颜。若有前生债，今朝不懊还。","dynasty":"唐代","title":"吉州道中"}
{"author":"刘昫","content":"　　唐临为万泉丞。县有囚十数人，皆因未入赋而系。会暮春时雨，乃耕作佳期。唐临白县令：“囚人亦有妻儿，无稼穑何以活人，请出之。”令惧其逸，不许。唐临曰：“明公若有所疑，吾自当其罪。”令因请假归乡。临悉召囚令归家耕作，并与之约：农事毕，皆归系所。囚等感恩，至时毕集县狱。临由是知名。","dynasty":"唐代","tags":"初中文言文，赞颂，写人，故事","title":"唐临为官"}
{"author":"石涛","content":"荷叶五寸荷花娇，贴波不碍画船摇；相到薰风四五月，也能遮却美人腰。","dynasty":"清代","tags":"咏物，荷花","title":"荷花"}
{"author":"石涛","content":"海风吹白练，百里涌青莲。壁立不知顶，崔嵬势接天。云开峰坠地，岛阔树相连。坐久忘归去，萝衣上紫烟。","dynasty":"清代","title":"前海观莲花峰"}
{"author":"丁逢","content":"槛外溪山缥缈楼，共看雨歇涨痕收。天开图画无穷态，峡束盘涡自在流。赋咏偶然休吊古，登临政尔可销忧。邛徕九折经行遍，又向东吴寄此游。","dynasty":"宋代","title":"八咏楼"}
{"author":"丁逢","content":"半雨半晴山弄姿，湿云吹风不成痴。蘼芜渐遍楚宫碧，葡萄未涨巴江迟。西南大尹初涉境，山川效职加瑰奇。翠屏窥窗故娟妙，松峦映掩相参差。浮云击汰睨青壁，灵君一去今安之。吟情浩荡隘宇宙，万景敢云骄莫随。当年楚境半天下，孱王醉梦方昏疲。珊瑚玉佩赤帝女，星髾羽盖蜺旌旗。锡符赐荣岂无意，侍臣托讽褰帱帷。尹今文采继骚雅，梦得诗魂羞竹枝。吾行一百八盘上，鑽天但觉天云低。荒荒野驿虎豹怒，阴阴岭树猿猱嬉。危登险陟倦三伏，口呿背浃嗟胡为。岂知舟行有奇观，山灵秘惜留归时。青帘白舫夙已具，芒鞋布袜将从兹。胸中邱壑未尘土，头上岁月从驱驰。虽无胜具逐支许，尚有乐趣同周施。何当投劾便归去，发船打鼓清江湄。更催尺一唤公觐，同看二六浮修眉。常山蛇阵想鱼腹，建溪龙焙倾蟇颐。摊钱昼浪看三老，杖藜晚岸寻名缁。昔人汶岭寄书帖，更歌蜀道先吁嘻，未若尹外岳牧中丞疑，惠爱春江之赴沧海，清明秋月之挂峨嵋。尽驱三峡波涛笔，第入思齐访落诗。","dynasty":"宋代","title":"次袁尚书巫山十二峰二十五韵"}
{"author":"丁逢","content":"眼界山逾碧，腰舆步转高。未疑御魑魅，自笑尹鼯猱。末路成三折，衰年感二毛。次山虽漫仕，安敢遽辞劳。","dynasty":"宋代","title":"到郴"}
{"author":"丁逢","content":"水绕山围夏木苍，旧时贤相读书堂。窗间远岫供吟遍，来倚阑干半月凉。","dynasty":"宋代","title":"东山"}
{"author":"丁逢","content":"层楼重到已经旬，远岫晴岚发兴清。风送炎天堕冰雪，香清仙界引星辰。茶瓜暂唤林间客，杖履长输物外人。便欲从游赤松子，君恩应许乞微身。","dynasty":"宋代","title":"后十日重游"}
{"author":"丁逢","content":"山来分楚越，水落会蒸湘。鹿走旧随云底去，鹤翻时带雨飞来。","dynasty":"宋代","title":"句"}
{"author":"丁逢","content":"宿云留润欲侵衣，草长山腰路溅泥。映屋画图花远近，接畦湍濑水高低。人趋南亩生涯乐，春入东灾土脉齐。说与老农还自笑，近来辛苦惯扶犁。","dynasty":"宋代","title":"劝农香山"}
{"author":"丁逢","content":"人间谁得似留侯，何但功名唾手收。皮里阳秋有公论，胸中泾渭不同流。餐梨久验轻身诀，辟谷长怀许国忧。傥非暮年专一壑，岂能真伴赤松游。鹰扬家世尚精神，授钺宣麻命数新。眷重先帝传禅日，恩除今上继承辰。谋猷合去陪诸老，眉宇重来看万人。约我登楼共秋月，少留不负百年身。","dynasty":"宋代","title":"赠姜邦杰"}
{"author":"丁逢","content":"鹰扬家世尚精神，授钺宣麻命数新。眷重先帝传禅日，恩除今上继承辰。谋猷合去陪诸老，眉宇重来看万人。约我登楼共秋月，少留不负百年身。","dynasty":"宋代","title":"赠姜邦杰其二"}
{"author":"丁逢","content":"鹿走旧随云底去，鹤翻时带雨飞来。","dynasty":"宋代","title":"句其二"}
{"author":"向滈","content":"行相思。坐相思。两处相思各自知。相思更为谁。朝相思。暮相思。一日相思十二时。相思无尽期。","dynasty":"宋代","title":"长相思"}
{"author":"向滈","content":"野店几杯空酒。醉里两眉长皱。已自不成眠，那更酒醒时候。知否。知否。直是为他消瘦。","dynasty":"宋代","tags":"婉约，饮酒，相思","title":"如梦令·野店几杯空酒"}
{"author":"向滈","content":"酒阑欹枕新凉夜。断尽人肠也。西风吹起许多愁。不道沉腰潘鬓、不禁秋。如今病也无人管。真个难消遣。东邻一笑直千金。争奈茂陵情分、在文君。","dynasty":"宋代","title":"虞美人（临安客店）"}
{"author":"向滈","content":"谁伴明窗独坐。和我影儿两个。灯烬欲眠时，影也把人抛躲。无那。无那。好个恓惶的我。","dynasty":"宋代","title":"如梦令"}
{"author":"向滈","content":"多情赋得相思分。便揽断、愁和闷。万种千般说不尽。吃他圈樻，被他拖逗，便佛也、须教恨。传消寄息无凭信。水远山遥怎生奔。梦也而今难得近。伊还知道，为伊成病，便死也、谁能问。","dynasty":"宋代","title":"青玉案"}
{"author":"向滈","content":"万水千山，两头三绪。凭高望断迢迢路。钱塘江上客归迟，落花流水青春暮。步步金莲，朝朝琼树。目前都是伤心处。飞鸿过尽没书来，梦魂依旧阳台雨。","dynasty":"宋代","title":"踏莎行"}
{"author":"向滈","content":"离愁万斛。春思难拘束。瘦尽玉肌清彻骨。蹙损两眉秀绿。画屏罗幌输君。文鳞锦翼尤勤。长记酒醒香冷，笑将髻子隈人。","dynasty":"宋代","title":"清平乐（次韵王武子寄远）"}
{"author":"向滈","content":"休逞一灵心，争甚闲言语。十一年间并枕时，没个牵情处。四岁学言儿，七岁娇痴女。说与傍人也断肠，你自思量取。","dynasty":"宋代","title":"卜算子（寄内）"}
{"author":"向滈","content":"短棹舣湍石，华月满汀洲。应知孤客无寐，特地照离忧。谁念姮娥单枕，寂寞广寒宫殿，亦自□□□。□□□□□，□□□□□。□怜我，尘满袖，雪盈头。两乡千里萦恨，何事不归休。遥想闺中今夜，夜久寒生玉臂，犹自倚高楼。别泪入湘水，归梦绕鄜州。","dynasty":"宋代","title":"水调歌头·短棹舣湍石"}
{"author":"向滈","content":"翡翠林梢青黛山。小楼新罨画，卷珠帘。碧纱窗外水挪蓝。凭栏处，相对玉纤纤。人散酒阑珊。夜长都睡皱，唾花衫。一弯残月下风檐。凌波去，罗袜步蹁跹。","dynasty":"宋代","title":"小重山·翡翠林梢青黛山"}
{"author":"向滈","content":"流水断桥衰草，西风落日清笳。往来赢得鬓边华。此去征鞍休跨。烟溆绿深陂筱，霜篱红老江花。青山尽处是侬家。拟唤渔舟东下。","dynasty":"宋代","title":"西江月·流水断桥衰草"}
{"author":"向滈","content":"屈指新冬，肃霜天气重阳后。授衣时候。兰菊香盈袖。此日生申，维岳钟神秀。倾名酎。篆添金兽。共祝如椿寿。","dynasty":"宋代","title":"点绛唇·屈指新冬"}
{"author":"向滈","content":"杨柳千丝万缕。特地织成愁绪。休更唱阳关，便是渭城西路。归去。归去。红杏一腮春雨。","dynasty":"宋代","title":"如梦令·杨柳千丝万缕"}
{"author":"向滈","content":"休逞一灵心，争甚闲言语。十一年间并枕时，没个牵情处。四岁学言儿，七岁娇痴女。说与傍人也断肠，你自思量取。","dynasty":"宋代","title":"卜算子·休逞一灵心"}
{"author":"向滈","content":"满目风光二月时，小桃无数柳依依。松间野寺临清浅，花底旗亭倚翠微。人意不随春意好，此心端与赏心违。目斜望断高阳侣，赢得惺惺骑马归。","dynasty":"宋代","title":"二月四日约同寮劝耕万安院已而不至书於彭氏"}
{"author":"向滈","content":"人情甚似吴江冷，世路真如蜀道难。","dynasty":"宋代","title":"句"}
{"author":"向滈","content":"三分春色二分休，是处红稀绿已稠。芳草池塘空有思，落花亭馆不胜愁。人情似昔犹难合，身世如今岂易谋。若欲忘忧须是酒，醉乡安稳胜封侯。","dynasty":"宋代","title":"莞尔堂春晚书怀呈同僚"}
{"author":"向滈","content":"平生麋鹿性，从仕菲所娱。要非所腰具，悠然慕潜夫。赋归恨不蚤，空悲岁云徂。世情固险薄，官路徒惊呼。君看得失际，岂问戚与疏。论心未必尔，反眼何所无。嗟我与世忤，正坐所见殊。强颜恋五斗，我岂不足与。湖南有良田，亦有宅一区。会当指衣去，俯仰聊自如。谁能揖上官，迫促畏简书。遂令湖海上，坐觉豪气除。君言浪见许，众口方骂予。不学望尘辈，甘心履危途。所得俱可耻，山岩等豪铢。古人惟事道，吾行端不迂。","dynasty":"宋代","title":"莞尔堂和柳枢密韵"}
{"author":"向滈","content":"槐荫参差日转廓，时看野鸟下横塘。闲窗绿映筼筜净，流水红浮菡萏香。座有琴觞真道院，径通花木似禅房。文楸珍簟疏帘裹，与子同消夏日长。","dynasty":"宋代","title":"莞尔堂夏日偶成"}
{"author":"向滈","content":"玉粉匀梅，曲尘浮柳，画檐迟日融融。金猊喷麝，庭户转香风。好是闲居戏彩，寿觞举、和满春容。须知道，闺门孕秀，佳气在帘栊。无穷。观盛事，年年此会，拚醉金钟。又何须、西池高宴仙宫。尽把乔松□寿，兼大国、秦虢重封。那堪更，门阑多喜，女婿近乘龙。","dynasty":"宋代","title":"满庭芳寿妻母高令人"}
{"author":"向滈","content":"瘦损东阳缘底事，离愁别恨难禁。夜长谁共拥孤衾。来时青鬓在，今已二毛侵。流水青山依旧是，兰桡往事空寻。一番风雨又春深。桃花都落尽，赢得是清阴。","dynasty":"宋代","title":"临江仙其一再到桂林"}
{"author":"向滈","content":"隔篱疏影照横塘。东风吹暗香。陇头归路指苍茫。江南春兴长。扃小院，静回廊。有人凭短墙。角声惊梦月横窗。此时能断肠。","dynasty":"宋代","title":"阮郎归"}
{"author":"向滈","content":"流水断桥衰草，西风落日清笳。往来赢得鬓边华。此去征鞍休跨。烟溆绿深陂筱，霜篱红老江花。青山尽处是侬家。拟唤渔舟东下。","dynasty":"宋代","title":"西江月其一"}
{"author":"向滈","content":"酒阑敧枕新凉夜。断尽人肠也。西风吹起许多愁。不道沈腰潘鬓、不禁秋。如今病也无人管。真个难消遣。东邻一笑直千金。争奈茂陵情分、在文君。","dynasty":"宋代","title":"虞美人其一临安客店"}
{"author":"向滈","content":"杨柳千丝万缕。特地织成愁绪。休更唱阳关，便是渭城西路。归去。归去。红杏一腮春雨。","dynasty":"宋代","title":"如梦令其五"}
{"author":"向滈","content":"休逞一灵心，争甚闲言语。十一年间并枕时，没个牵情处。四岁学言儿，七岁娇痴女。说与傍人也断肠，你自思量取。","dynasty":"宋代","title":"卜算子寄内"}
{"author":"向滈","content":"小楼不放珠帘卷。菱花羞照啼妆面。金鸭水沉烟。待君来共添。鹊声生暗喜。翠袖轮纤指。细细数归程。脸桃春色深。","dynasty":"宋代","title":"菩萨蛮（望行人）"}
{"author":"向滈","content":"云屏月帐孤鸾恨。香消玉减无人问。斜倚碧琅玕。萧萧生暮寒。低垂双翠袖。袖薄轻寒透。庭院欲黄昏。凝情空断魂。","dynasty":"宋代","title":"菩萨蛮"}
{"author":"向滈","content":"费尽东君无限巧。玉减香销，回首令人老。梦绕岭头归未到。角声吹断江天晓。燕子来时春正好。寸寸柔肠，休问愁多少。从此欢心还草草。凭栏一任桃花笑。","dynasty":"宋代","title":"蝶恋花"}
{"author":"向滈","content":"瘦损东阳绿底事，离愁别恨难禁。夜长谁共拥孤衾。来时青鬓在，今已二毛侵。流水青山依旧是，兰桡往事空寻。一番风雨又春深。桃花都落尽，赢得是清阴。","dynasty":"宋代","title":"临江仙（再到桂林）"}
{"author":"向滈","content":"乱后此身何计是，翠微深处柴扉。即今双鬓已如丝。虚名将底用，真意在鸱夷。治国无谋归去好，衡门犹可楼迟。不妨沉醉典春衣。人生行乐耳，须富贵何时。","dynasty":"宋代","title":"临江仙"}
{"author":"向滈","content":"长记酒醒人散后，风月满江楼。楼外烟波万顷秋。高槛冷飕飕。想见云鬟香雾湿，斜坠玉搔头。两处相思一样愁。休更照鄜州。","dynasty":"宋代","title":"武陵春（藤州江月楼）"}
{"author":"向滈","content":"隔离疏影照横塘。东风吹暗香。陇头归路指苍茫。江南春兴长。扃小院，静回廊。有人凭短墙。角声惊梦月横窗。此时能断肠。","dynasty":"宋代","title":"阮郎归"}
{"author":"向滈","content":"临水窗儿。与卷珠帘看画眉。雨浴红衣惊起后，争知。水远山长各自飞。受尽孤栖。极目风烟说与谁。直是为他憔悴损，寻思。怎得心肠一似伊。","dynasty":"宋代","title":"南乡子（白石铺）"}
{"author":"向滈","content":"流水断桥衰草，西风落日清笳。往来赢得鬓边华。此去征鞍休跨。烟溆绿深陂筱，霜篱红老江花。青山尽处是侬家。拟唤渔舟东下。","dynasty":"宋代","title":"西江月"}
{"author":"向滈","content":"门柳疏疏映日，井桐策策翻秋。萧条不似那时游。只有山光依旧。别久犹牵去梦，怀多还惹新愁。吹箫人在雁回州。不管沈郎消瘦。","dynasty":"宋代","title":"西江月"}
{"author":"向滈","content":"竹寺青灯永夜，江城黄叶高秋。当时文物尽交游。更为笛声怀旧。牢落一生羁思，风流万斛诗愁。强邀从事到青州。酒病绵绵越瘦。","dynasty":"宋代","title":"西江月"}
{"author":"向滈","content":"抵死漫生要见，偷方觅便求欢。十分赢得带围宽。划地如今难恋。枕畔水沉烟尽，床头银蜡烧残。鸳衾不觉夜深寒。记取有人肠断。","dynasty":"宋代","title":"西江月"}
{"author":"向滈","content":"别后千思万想，眼前一日三秋。小街栏槛记追游。料得新妆依旧。自笑非常蒂殢，为他无限闲愁。莫将离恨寄鄜州。闻道腰肢愈瘦。","dynasty":"宋代","title":"西江月"}
{"author":"向滈","content":"厮守许多时价。谁信一筹一画。相送到矾园，赢得泪珠如泻。挥洒。挥洒。将底江州司马。","dynasty":"宋代","title":"如梦令"}
{"author":"向滈","content":"桃花堤。柳花堤。芳草桥边花满溪。而今戎马嘶。千山西。万山西。归雁横云落日低。登楼望欲迷。","dynasty":"宋代","title":"长相思"}
{"author":"向滈","content":"短棹舣湍石，华月满汀洲。应知孤客无寐，特地照离忧。谁念姮娥单枕，寂寞广寒宫殿，亦自□□□。□□□□□，□□□□□。□怜我，尘满袖，雪盈头。两乡千里萦恨，何事不归休。遥想闺中今夜，夜久寒生玉臂，犹自倚高楼，别泪入湘水，归梦绕鄜州。","dynasty":"宋代","title":"水调歌头"}
{"author":"向滈","content":"霜威凄紧，政悲风摇落，千山群木。十里清香方盛赏，岩桂娇黄姹绿。九畹衰业，东篱落蕊，到此成粗俗。孤标高远，淡然还媚幽独。憔悴诗老多情，问佳人底事，幽居空谷。日暮天寒垂翠袖，愁倚萧萧脩竹。林下神情，月边风露，不向雕栏曲。殷勤惟有，篆烟留得馀馥。","dynasty":"宋代","title":"念奴娇（木樨）"}
{"author":"向滈","content":"玉粉匀梅，麹尘浮柳，尽檐迟日融融。金猊喷麝，庭户转香风。好是闲居戏彩，寿觞举、和满春容。须知道，闺门孕秀，佳气在帘栊。无穷。观盛事，年年此会，拚醉金钟。又何须、西池高宴仙宫。尽把乔松□寿，兼大国、秦虢重封。那堪更，门阑多喜，女婿近乘龙。","dynasty":"宋代","title":"满庭芳（寿妻母高令人）"}
{"author":"向滈","content":"别时抆泪花无语。但一味、教郎佳。此日扁舟游远浦。雨晴云树。月斜烟树。目断家何许。红笺不寄相思句。人在潇湘雁回处。屈指归期秋已幕。万千里路。两三头绪。恨不飞将去。","dynasty":"宋代","title":"青玉案"}
{"author":"向滈","content":"宝梳半脱文窗里。玉软因谁醉。锦鸳应是懒熏香。□我水村孤酌、减疏狂。此时纵有千金笑。情味如伊少。带围宽尽莫教知。嫌怕为侬成病、似前时。","dynasty":"宋代","title":"虞美人"}
{"author":"向滈","content":"路尽湘江水，人行瘅雾间。昏昏西日度严关。天外一簪初见、岭南山。北雁连书断，新霜点鬓斑。此时休问几时还。准拟桂林佳处、过春残。","dynasty":"宋代","title":"南歌子"}
{"author":"向滈","content":"屈指新冬，肃霜天气重阳后。授衣时候。兰菊香盈袖。此日生申，维岳钟神秀。倾名酎。篆添金兽。共祝如椿寿。","dynasty":"宋代","title":"点绛唇"}
{"author":"向滈","content":"多情被恼。枉了东君无限巧。真个愁人。一片轻飞减却春。阑干凭暖。目断彩云肠也断。两岸青山。隐隐孤舟浪接天。","dynasty":"宋代","title":"减字木兰花"}
{"author":"向滈","content":"平生此地几经过。家近奈情何。长记月斜风劲，小舟犹渡烟波。而今老大，欢消意减，只有愁多。不似旧时心性，夜长听彻渔歌。","dynasty":"宋代","title":"朝中措"}
{"author":"向滈","content":"秋萧索。别来先自情怀恶。情怀恶。日斜庭院，月明帘幕。轻离却似於人薄。而今休更思量着。思量着。肝肠空断，水云辽邈。","dynasty":"宋代","title":"忆秦娥"}
{"author":"向滈","content":"自笑好痴迷。只为俺、忒セ雏儿。近来都得傍人道，帖儿上面，言儿语子，那底都是虚脾。楼上等多时。两地里、人马都饥。低低说与当直底，轿儿抬转，喝声靠里，看俺么、裸而归。","dynasty":"宋代","title":"摊破丑奴儿"}
{"author":"向滈","content":"清晓渡横江，江上月寒霜白。寂寞断桥南畔，有一枝春色。玉肌孤瘦恰如伊，此际转相忆。且道这些烦恼，看几时休得。","dynasty":"宋代","title":"好事近"}
{"author":"向滈","content":"蕙怨兰愁，玉台羞对啼妆面。懒匀香脸。不放眉峰展。幽恨谁知，锦字空传远。何时见。为郎肠断。不似郎情浅。","dynasty":"宋代","title":"点绛唇（和彪德美韵赠杨伯原）"}
{"author":"向滈","content":"湘南楼上好凭栏。西风吹鼻酸。宦游何处不惊湍。白鸥盟已寒。空饮恨，废追欢。沈郎衣带宽。故人休放酒杯干。而今行路难。","dynasty":"宋代","title":"阮郎归"}
{"author":"向滈","content":"旧恨新愁无际。近水远山都是。西北有高楼，正为行藏独倚。留滞。留滞。家在吴头楚尾。","dynasty":"宋代","title":"如梦令（道人书郡楼）"}
{"author":"向滈","content":"梦断绿窗莺语。消遣客愁无处。小槛俯青郊，恨满楚江南路。归去。归去。花落一川烟雨。","dynasty":"宋代","title":"如梦令（次韵子文邢文）"}
{"author":"向滈","content":"直面雨轻风峭。极目水空烟渺。家在武陵溪，无限壑讥峰诮。归好。归好。睡足一江春晓。","dynasty":"宋代","title":"如梦令（书百方观音寺壁）"}
{"author":"向滈","content":"楼上千峰翠巘。楼下一湾清浅。宝簟酒醒时，枕上月华如练。留恋。留恋。明日水村烟岸。","dynasty":"宋代","title":"如梦令（书弋阳楼）"}
{"author":"向滈","content":"杨柳千丝万缕。特地织成愁绪。休更唱阳关，便是渭城西路。归去。归去。红杏一腮春雨。","dynasty":"宋代","title":"如梦令"}
{"author":"李方膺","content":"挥毫落纸墨痕新，几点梅花最可人。愿借天风吹得远，家家门巷尽成春。","dynasty":"清代","tags":"题画，梅花，抒怀，忧民","title":"题画梅"}
{"author":"张谓","content":"一树寒梅白玉条，迥临村路傍溪桥。(村路一作：林村)不知近水花先发，疑是经冬雪未销。","dynasty":"唐代","tags":"咏物，梅花","title":"早梅"}
{"author":"张谓","content":"世人结交须黄金，黄金不多交不深。纵令然诺暂相许，终是悠悠行路心。","dynasty":"唐代","tags":"友情，哲理","title":"题长安壁主人"}
{"author":"张谓","content":"八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。","dynasty":"唐代","tags":"秋天，写景，抒情，思乡","title":"同王征君湘中有怀"}
{"author":"张谓","content":"铜柱朱崖道路难，伏波横海旧登坛。越人自贡珊瑚树，汉使何劳獬豸冠。疲马山中愁日晚，孤舟江上畏春寒。由来此货称难得，多恐君王不忍看。","dynasty":"唐代","tags":"叙事，讽刺","title":"杜侍御送贡物戏赠"}
{"author":"张谓","content":"阶下双梅树，春来画不成。晚时花未落，阴处叶难生。摘子防人到，攀枝畏鸟惊。风光先占得，桃李莫相轻。","dynasty":"唐代","title":"官舍早梅"}
{"author":"张谓","content":"负薪老翁往北州，北望乡关生客愁。自言老翁有三子，两人已向黄沙死。如今小儿新长成，明年闻道又征兵。定知此别必零落，不及相随同死生。尽将田宅借邻伍，且复伶俜去乡土。在生本求多子孙，及有谁知更辛苦。近传天子尊武臣，强兵直欲静胡尘。安边自合有长策，何必流离中国人。","dynasty":"唐代","title":"代北州老翁答"}
{"author":"张谓","content":"金园宝刹半长沙，烧劫旁延一万家。楼殿纵随烟焰去，火中何处出莲花。","dynasty":"唐代","title":"长沙失火后戏题莲花寺"}
{"author":"张谓","content":"亭子春城外，朱门向绿林。柳枝经雨重，松色带烟深。漉酒迎山客，穿池集水禽。白云常在眼，聊足慰人心。","dynasty":"唐代","title":"郡南亭子宴（一作春宴）"}
{"author":"张谓","content":"旌节临溪口，寒郊斗觉暄。红亭移酒席，画鹢逗江村。云带歌声飏，风飘舞袖翻。花间催秉烛，川上欲黄昏。","dynasty":"唐代","title":"早春陪崔中丞浣花溪宴得暄字"}
{"author":"张谓","content":"夜坐不厌湖上月，昼行不厌湖上山。眼前一尊又长满，心中万事如等闲。主人有黍百馀石，浊醪数斗应不惜。即今相对不尽欢，别后相思复何益。茱萸湾头归路赊，愿君且宿黄公家。风光若此人不醉，参差辜负东园花。","dynasty":"唐代","title":"湖上对酒行"}
{"author":"张谓","content":"柱下闻周史，书中慰越吟。近看三岁字，遥见百年心。价以吹嘘长，恩从顾盼深。不栽桃李树，何日得成阴。","dynasty":"唐代","title":"寄李侍御"}
{"author":"张谓","content":"南园春色正相宜，大妇同行少妇随。竹里登楼人不见，花间觅路鸟先知。樱桃解结垂檐子，杨柳能低入户枝。山简醉来歌一曲，参差笑杀郢中儿。","dynasty":"唐代","title":"春园家宴"}
{"author":"张谓","content":"故人行役向边州，匹马今朝不少留。长路关山何日尽，满堂丝竹为君愁。","dynasty":"唐代","title":"送卢举使河源"}
{"author":"张谓","content":"星轺计日赴岷峨，云树连天阻笑歌。南入洞庭随雁去，西过巫峡听猿多。峥嵘洲上飞黄蝶，滟滪堆边起白波。不醉郎中桑落酒，教人无奈别离何。","dynasty":"唐代","title":"别韦郎中"}
{"author":"张谓","content":"童子学修道，诵经求出家。手持贝多叶，心念优昙花。得度北州近，随缘东路赊。一身求清净，百毳纳袈裟。钟岭更飞锡，炉峰期结跏。深心大海水，广愿恒河沙。此去不堪别，彼行安可涯。殷勤结香火，来世上牛车。","dynasty":"唐代","title":"送僧"}
{"author":"张谓","content":"共许寻鸡足，谁能惜马蹄。长空净云雨，斜日半虹霓。檐下千峰转，窗前万木低。看花寻径远，听鸟入林迷。地与喧闻隔，人将物我齐。不知樵客意，何事武陵谿.","dynasty":"唐代","title":"同诸公游云公禅寺"}
{"author":"张谓","content":"昔喜三身净，今悲万劫长。不应归北斗，应是向西方。舍利众生得，袈裟弟子将。鼠行残药碗，虫网旧绳床。别起千花塔，空留一草堂。支公何处在，神理竟茫茫。","dynasty":"唐代","title":"哭护国上人"}
{"author":"张谓","content":"将军帐下来从客，小邑弹琴不易逢。楼上胡笳传别怨，尊中腊酒为谁浓。行人醉出双门道，少妇愁看七里烽。今日相如轻武骑，多应朝暮客临邛。","dynasty":"唐代","title":"送皇甫龄宰交河"}
{"author":"张谓","content":"数丛芳草在堂阴，几处闲花映竹林。攀树玄猿呼郡吏，傍谿白鸟应家禽。青山看景知高下，流水闻声觉浅深。官属不令拘礼数，时时缓步一相寻。","dynasty":"唐代","title":"西亭子言怀"}
{"author":"张谓","content":"青枫落叶正堪悲，黄菊残花欲待谁。水近偏逢寒气早，山深常见日光迟。愁中卜命看周易，病里招魂读楚词。自恨不如湘浦雁，春来即是北归时。","dynasty":"唐代","title":"辰阳即事（一作刘长卿诗，题云感怀）"}
{"author":"张谓","content":"学凤年犹小，乘龙日尚赊。初封千户邑，忽驾五云车。地接金人岸，山通玉女家。秋风何太早，吹落禁园花。","dynasty":"唐代","title":"玉清公主挽歌（代宗之女）"}
{"author":"张谓","content":"子陵没已久，读史思其贤。谁谓颍阳人，千秋如比肩。尝闻汉皇帝，曾是旷周旋。名位苟无心，对君犹可眠。东过富春渚，乐此佳山川。夜卧松下月，朝看江上烟。钓时如有待，钓罢应忘筌。生事在林壑，悠悠经暮年。于今七里濑，遗迹尚依然。高台竟寂寞，流水空潺湲。庞公南郡人，家在襄阳里。何处偏来往，襄阳东陂是。誓将业田种，终得保妻子。何言二千石，乃欲劝吾仕。鹳鹊巢茂林，鼋鼍穴深水。万物从所欲，吾心亦如此。不见鹿门山，朝朝白云起。采药复采樵，优游终暮齿。","dynasty":"唐代","title":"读后汉逸人传二首"}
{"author":"张谓","content":"昔在五陵时，年少心亦壮。尝矜有奇骨，必是封侯相。东走到营州，投身似边将。一朝去乡国，十载履亭障。部曲皆武夫，功成不相让。犹希虏尘动，更取林胡帐。去年大将军，忽负乐生谤。北别伤士卒，南迁死炎瘴。濩落悲无成，行登蓟丘上。长安三千里，日夕西南望。寒沙榆塞没，秋水滦河涨。策马从此辞，云山保闲放。","dynasty":"唐代","title":"同孙构免官后登蓟楼"}
{"author":"张谓","content":"红粉青蛾映楚云，桃花马上石榴裙。罗敷独向东方去，漫学他家作使君。","dynasty":"唐代","title":"赠赵使君美人"}
{"author":"张谓","content":"稽山贺老粗知名，吴郡张颠曾不易。奔蛇走虺势入坐，骤雨旋风声满堂。（《赠怀素》。见《颜真卿集》）","dynasty":"唐代","title":"句"}
{"author":"张谓","content":"何处堪留客，香林隔翠微。薜萝通驿骑，山竹挂朝衣。霜引台乌集，风惊塔雁飞。饮茶胜饮酒，聊以送将归。","dynasty":"唐代","title":"道林寺送莫侍御（一作麓州精舍送莫侍御归宁"}
{"author":"张谓","content":"何处堪留客，香林隔翠微。薜萝通驿骑，山竹挂朝衣。霜引台乌集，风惊塔雁飞。饮茶胜饮酒，聊以送将归。","dynasty":"唐代","title":"道林寺送莫侍御"}
{"author":"张谓","content":"亭子春城外，朱门向绿林。柳枝经雨重，松色带烟深。漉酒迎山客，穿池集水禽。白云常在眼，聊足慰人心。","dynasty":"唐代","title":"郡南亭子宴"}
{"author":"张谓","content":"北斗回新岁，东园值早春。竹风能醒酒，花月解留人。邑宰陶元亮，山家郑子真。平生颇同道，相见日相亲。","dynasty":"唐代","title":"夜同宴用人字"}
{"author":"张谓","content":"平子归田处，园林接汝濆。落花开户入，啼鸟隔窗闻。池净流春水，山明敛霁云。昼游仍不厌，乘月夜寻君。","dynasty":"唐代","title":"题故人别业"}
{"author":"张谓","content":"庞公南郡人，家在襄阳里。何处偏来往，襄阳东陂是。誓将业田种，终得保妻子。何言二千石，乃欲劝吾仕。鹳鹊巢茂林，鼋鼍穴深水。万物从所欲，吾心亦如此。不见鹿门山，朝朝白云起。采药复采樵，优游终暮齿。","dynasty":"唐代","title":"读后汉逸人传二首其二"}
{"author":"张谓","content":"家无阿堵物，门有宁馨儿。","dynasty":"唐代","title":"句"}
{"author":"张谓","content":"共襆台郎被，俱褰郡守帷。罚金殊往日，鸣玉幸同时。五马来何晚，双鱼赠已迟。江头望乡月，无夜不相思。","dynasty":"唐代","title":"寄崔沣州"}
{"author":"张谓","content":"楚地劳行役，秦城罢鼓鼙。舟移洞庭岸，路出武陵谿.江月随人影，山花趁马蹄。离魂将别梦，先已到关西。","dynasty":"唐代","title":"送裴侍御归上都"}
{"author":"张谓","content":"事佛轻金印，勤王度玉关。不知从树下，还肯到人间。楚水青莲净，吴门白日闲。圣朝须助理，绝莫爱东山。","dynasty":"唐代","title":"送青龙一公"}
{"author":"张谓","content":"天朝辟书下，风宪取才难。更谒麒麟殿，重簪獬豸冠。月明湘水夜，霜重桂林寒。别后头堪白，时时镜里看。","dynasty":"唐代","title":"送韦侍御赴上都"}
{"author":"张谓","content":"忠义三朝许，威名四海闻。更乘归鲁诏，犹忆破胡勋。别路逢霜雨，行营对雪云。明朝郭门外，长揖大将军。","dynasty":"唐代","title":"饯田尚书还兖州"}
{"author":"张谓","content":"何处堪留客，香林隔翠微。薜萝通驿骑，山竹挂朝衣。霜引台乌集，风惊塔雁飞。饮茶胜饮酒，聊以送将归。","dynasty":"唐代","title":"道林寺送莫侍御（一作麓州精舍送莫侍御归宁）"}
{"author":"张谓","content":"少小客游梁，依然似故乡。城池经战阵，人物恨存亡。夏雨桑条绿，秋风麦穗黄。有书无寄处，相送一沾裳。","dynasty":"唐代","title":"别睢阳故人"}
{"author":"张谓","content":"去年上策不见收，今年寄食仍淹留。羡君有酒能便醉，羡君无钱能不忧。如今五侯不爱客，羡君不问五侯宅。如今七贵方自尊，羡君不过七贵门。丈夫会应有知己，世上悠悠何足论。","dynasty":"唐代","title":"赠乔琳（一作刘昚虚诗）"}
{"author":"张谓","content":"尝闻虞帝苦忧人，只为苍生不为身。已道一朝辞北阙，何须五月更南巡。昔时文武皆销铄，今日精灵常寂寞。斑竹年来笋自生，白蘋春尽花空落。遥望零陵见旧丘，苍梧云起至今愁。惟馀帝子千行泪，添作潇湘万里流。","dynasty":"唐代","title":"邵陵作"}
{"author":"张谓","content":"正月风光好，逢君上客稀。晓风催鸟啭，春雪带花飞。堂上吹金管，庭前试舞衣。俸钱供酒债，行子未须归。","dynasty":"唐代","title":"宴郑伯玙宅"}
{"author":"张谓","content":"北斗回新岁，东园值早春。竹风能醒酒，花月解留人。邑宰陶元亮，山家郑子真。平生颇同道，相见日相亲。","dynasty":"唐代","title":"夜同宴，用人字"}
{"author":"张谓","content":"羡尔方为吏，衡门独晏如。野猿偷纸笔，山鸟污图书。竹里藏公事，花间隐使车。不妨垂钓坐，时脍小江鱼。","dynasty":"唐代","title":"过从弟制疑官舍竹斋"}
{"author":"张谓","content":"夜色带寒烟，灯花拂更然。残妆添石黛，艳舞落金钿。掩笑须欹扇，迎歌乍动弦。不知巫峡雨，何事海西边。","dynasty":"唐代","title":"扬州雨中张十七宅观妓（一作刘长卿诗）"}
{"author":"张谓","content":"古戍依重险，高楼见五梁。山根盘驿道，河水浸城墙。庭树巢鹦鹉，园花隐麝香。忽然江浦上，忆作捕鱼郎。","dynasty":"唐代","title":"登金陵临江驿楼"}
{"author":"李憕","content":"别馆春还淑气催，三宫路转凤凰台。云飞北阙轻阴散，雨歇南山积翠来。御柳遥随天仗发，林花不待晓风开。已知圣泽深无限，更喜年芳入睿才。","dynasty":"唐代","title":"奉和圣制从蓬莱向兴庆阁道中留春雨中春望之作应制"}
{"author":"李憕","content":"落日弥纶地，公才画省郎。词惊起草笔，坐引护衣香。双阙天河近，千门夕漏长。遥知台上宿，不独有文强。","dynasty":"唐代","title":"和户部杨员外伯成寓直"}
{"author":"李憕","content":"感梦通玄化，覃恩降紫宸。赐钱开汉府，分帛醉尧人。地隔朝宗庆，亭临卜洛新。行看广云雨，二月次东巡。","dynasty":"唐代","title":"同望幸新亭赐钱公宴"}
{"author":"陈昆","content":"野渡茫无际，江心剧有情。酒楼镫影淡，鱼艇水声轻。月向船头落，云从树杪生。旅愁消已尽，绿蚁不须倾。","dynasty":"清代","title":"沙洋"}
{"author":"曹鉴彝","content":"卒岁此优游，閒情付狎鸥。山川化陈迹，风雨此登楼。举世无青眼，而今竟白头。故乡归未得，乘化复何忧。","dynasty":"清代","title":"偶成"}
{"author":"顾惇","content":"日日柴门闭好春，不知江上有迷津。直须万斛舟横浦，待渡君看两岸人。","dynasty":"清代","title":"待渡二首其一"}
{"author":"顾惇","content":"何不中流架石梁，教人来往涉康庄。丈夫欲补乾坤缺，薄暮朝朝自忖量。","dynasty":"清代","title":"待渡二首其二"}
{"author":"堵简","content":"港上蘋蒲翠叶齐，凫鸥鸿雁总来栖。劝郎得意且行乐，白苧樽前日易西。","dynasty":"元代","title":"和西湖竹枝词"}
{"author":"谭献","content":"庭院深深人悄悄，埋怨鹦哥，错报韦郎到。压鬓钗梁金凤小，低头只是闲烦恼。花发江南年正少，红袖高楼，争抵还乡好？遮断行人西去道，轻躯愿化车前草。","dynasty":"清代","tags":"婉约，春闺，怀远","title":"蝶恋花·庭院深深人悄悄"}
{"author":"谭献","content":"芭蕉不展丁香结，匆匆过了春三。罗衣花下倚娇憨。玉人吹笛，眼底是江南。最是酒阑人散后，疏风拂面微酣。树犹如此我何堪？离亭杨柳，凉月照毵毵。","dynasty":"清代","tags":"婉约，伤春，怨别","title":"临江仙·和子珍"}
{"author":"谭献","content":"绿酒红灯漏点迟，黄昏风起下帘时。文鸳莲叶成漂泊，幺风桐花有别离。云澹澹，雨霏霏，画屏闲煞素罗衣。腰支眉黛无人管，百种怜侬去后知。","dynasty":"清代","title":"鹧鸪天·绿酒红灯漏"}
{"author":"谭献","content":"玉颊妆台人道瘦。一日风尘，一日同禁受。独掩疏栊如病酒，卷帘又是黄昏后。六曲屏前携素手。戏说分襟，真遣分襟骤。书札平安君信否？梦中颜色浑非旧。","dynasty":"近代","title":"蝶恋花·玉颊妆台人道瘦"}
{"author":"谭献","content":"绮窗香暖屏山掩。菱花半照愁蛾敛。绣线怯衣单。鹃啼风雨寒。远山眉翠薄。素靥辉珠箔。红袖倚花枝。亭亭三五时。","dynasty":"清代","title":"菩萨蛮"}
{"author":"谭献","content":"象床触响钗梁凤。娇莺唤断春闺梦。裙衩映垂杨。曾惊游冶郎。一从春色去。玉貌浑非故。夫婿是浮云。愁风愁水频。","dynasty":"清代","title":"菩萨蛮"}
{"author":"谭献","content":"深宫柳色慵眠起。章台夹道车如水。付与可怜春。房栊藏玉人。绿苔缘砌上。燕啄铜铺响。残醉醒还迷。门前闻马嘶。","dynasty":"清代","title":"菩萨蛮"}
{"author":"谭献","content":"朱弦掩抑声如诉。钿蝉金雁飞无数。人去几时回。行云何处来。画栏团曲曲。敲折搔头玉。花老郁金堂。闲熏沉水香。","dynasty":"清代","title":"菩萨蛮"}
{"author":"谭献","content":"又消受、江枫低舞。几遍清霜，落红盈路。返照苍茫，乱山憔悴黯无绪。怅花吹絮。曾目送，春风去。往日倚楼人，早领略、芳容愁苦。薄暮。望昏鸦宿雁，却向隔城烟树。长亭载酒，道休负、别时言语。记得是豆蔻梢头，怕回首、寻芳前度。奈一晌停车，林际叶声如雨。","dynasty":"清代","title":"长亭怨慢"}
{"author":"谭献","content":"晴云做暖，如睡寒山初醒。尚留得婆娑衰柳，忍记青青。几点芦花，误看飞絮化浮萍。霜林深处，残红未了，一样飘零。浅水渺茫，画船归后，箫鼓都停。问吹笛、楼头人去，记否丁宁。省识春风，踏歌扶醉上湖亭。而今依旧，青衫中酒，落照西泠。","dynasty":"清代","title":"丑奴儿慢"}
{"author":"谭献","content":"江上地。长亭草树犹记。梦回故国渺乡心，断鸿唤起。万方一概听笳声，烟波来去无际。耿长剑，何处倚。杨枝渡口船系。乌衣巷畔有春风，晚芦故垒。倒吹泪点上征衣，知他江水淮水。女墙夜月过小市。照飞蓬、归来千里。往事几回尘世。只龙蟠虎踞山形，依旧还枕滔滔、寒流里。","dynasty":"清代","title":"西河用美成金陵词韵题甘剑侯江上春归图"}
{"author":"谭献","content":"烟雨里，脉脉只悲秋。风片薄，酒波柔。绿杨不是灵和树，白头重上采菱舟。百年身，千古事，一登楼。春去也、倡条和冶叶，人去也、断云还缺月，凉别袂，触乡愁。相逢客路如南雁，欲寻旧梦问闲鸥。剩华年，与流水，两悠悠。","dynasty":"清代","title":"最高楼金眉老烟雨寻鸥图卷中有王定甫通政、陈实庵编修、蒋鹿潭大使、宗湘文郡守及眉老唱和词"}
{"author":"谭献","content":"不暖临分带，羞调已碎琴。当时情竭为知音。憔悴青山何况旧罗襟。黄月如冰冷，银杯借泪深。少年影事总销沉。只有微波来去到而今。","dynasty":"清代","title":"南歌子"}
{"author":"谭献","content":"浅酌吟香，单衣却烛，画栏同凭。虚帘捲起，月上一庭花影。问何时、羽衣舞残，玉楼远忆人闲冷。恁无端叶底，新霜不管，井梧飘尽。苔润。寻芳径。便凉收翠扇，暖馀金鼎。含情写怨，误了弄潮音信。正阁中、秋梦不成，亸鬟海棠花下等。傍妆台、镜子团栾，天涯归未稳。","dynasty":"清代","title":"琐窗寒连夕与子珍步月，秋心渺绵，感赋此解，用玉田韵"}
{"author":"谭献","content":"拂拭琴丝，徘徊镜槛，与花俱老。单衫泥酒，片月入侬怀抱。向空梁、数残漏声，故心待寄绵绵道。者风吹笑语，望中还是，天涯芳草。春杳。家山好。剩晚唱樵歌，倦云淼淼。知音不见，枉忆旗亭年少。似行人、攀折去时，断肠柳外迷晚照。恁荒凉、目送遥鸿，又说飞难到。","dynasty":"清代","title":"琐窗寒寄答叶兰台粤中"}
{"author":"谭献","content":"琐窗朱户寻消息，明蟾与花俱瘦。病榻玄谈，柔乡影事，曾付青春消受。微波似旧。问前度通辞，个侬知否。老却夫容，晚鸳独自恋珍偶。轻飔罢吹暗牖。曲终人乍去，离绪拖逗。远水长东，残云渐暝，笛里情浓如酒。闲吟醉后。只烟外迷离，故园杨柳。便不相思，队欢何处有。","dynasty":"清代","title":"齐天乐许迈孙贲梦盦填词图"}
{"author":"谭献","content":"丛兰如病欹新箭，更比秋人消瘦。絮梦蛩凉，坠愁蛾倦，昨夜雨僝云僽。单寒渐逗。好寄语天涯，素心相守。蜡泪乾时，相思付与暗中彀。檐风吹送断溜。奈啼信如潮，枕痕非旧。小簟才辞，轻衾欲暖，又是去年时候。酸辛咽透。只老我离骚，初心终负。月到中秋，听邻家泥酒。","dynasty":"清代","title":"齐天乐秋夜用榆园韵"}
{"author":"谭献","content":"吐云华月，便坠作、镜中娇面。正玉树烟迷，香兰雾细，赚得柔情似茧。素扇携来团栾影，有几日、轻凉相见。思浅绿酒波，低红灯穗，尽容留恋。听遍。晚楼倚笛，不胜凄怨。但婉娈清歌，碧天如水，一片梁尘在眼。宝瑟比人，春华同笑，芳景怕成秋苑。还只恐，后夜风风雨雨，画帘愁捲。","dynasty":"清代","title":"二郎神清秋夜集人月如画当欢欲愁"}
{"author":"谭献","content":"花镂宝蕊。酒蘸香波，妙艳相思句。卷帘微雨。炉烟里、小坐避人不语。柔馨澹泞，在几曲银屏深处。清夜游、微步珊珊，散满车尘路。我亦凤城小住。好沾兰染麝，姚冶游侣。分囊传帕，都销冷，但有暖心一缕。秋情未暮。更缭绕、月魂疑雾。襟袖寒、携向天涯留，旧恨如许。","dynasty":"清代","title":"解语花陶少筼珊帘试香图"}
{"author":"谭献","content":"昨夜酒阑人未见，玉郎从此天涯。清秋倦客正思家。十年影事，回首梦京华。不分车前重握手，柔肠结了还加。啼痕欲写脸边霞。无言强忍，怕染路旁花。","dynasty":"清代","title":"临江仙纪别"}
{"author":"谭献","content":"大江流日夜，空亭浪卷，千里起悲心。问花花不语，几度轻寒，恁处好登临。春幡颤袅，怜旧时、人面难寻。浑不似、故山颜色，莺燕共沉吟。销沉。六朝裙屐，百战旌旗，付渔樵高枕。何处有、藏鸦细柳，系马平林。钓矶我亦垂纶手，看断云、飞过荒浔。天未暮，帘前只是阴阴。","dynasty":"清代","title":"渡江云大观亭同阳湖赵敬甫江夏郑赞侯"}
{"author":"谭献","content":"瑶流自碧。便作就、可怜如许秋色，只是烟笼水冷，后庭歌歇。帘波澹处留人影，袅西风、数声长笛。彩旗船舫，华灯鼓吹，无复消息。念旧事，沉吟省识。问曾照当年，惟有明月。拾翠汀洲，密意总成萧瑟。秦淮万古多情水，奈而今、秋燕如客。望中何限，斜阳衰草，大江南北。","dynasty":"清代","title":"桂枝香秦淮感秋"}
{"author":"谭献","content":"高柳无丝，幺荷非镜，赚得春人都老。坐断斜阳，梦回行雨，残英有枝空绕。凝望眼江波渺。离尊那堪倒。浑闲了。恁妆台、入时梳裹，听杜宇、帘捲总成独笑。风雨满天涯，奈而今、眉黛慵扫。怕损鱼鳞寄音书，流宕难到。问楼头月色，后夜隔花凉照。","dynasty":"清代","title":"法曲献仙音盩厔路山甫罢官客淮上"}
{"author":"谭献","content":"罗云愁薄，绪风催暮，烛照擎杯酒浅。绛河淼淼向人垂，是别泪经年流满。江湖节序，暌离心事，忍记星期近远。寻常行路更何人，问可有軿车相见。","dynasty":"清代","title":"鹊桥仙七夕感汾阳故事"}
{"author":"谭献","content":"看舞榆低，丝杨绾，争忍良辰抛掷。无端敲竹雨，响空阶疑是，故人双屐。枕湿炉寒，杯空剑锈，吹鬓东风欺客。劳劳亭前路，便伤心不似，少年时节。者人远多忘，书催难好，付渠怜惜。泥涂遥望极。望中见、山外天空阔。怕说与、莺儿巧啭，蝶子轻翻，待相逢、翠帏将息。暖到双罗袖，曾记得、牵萝颜色。更长笛、谁吹彻。梅瓣都坠，容易缃英收拾。脆圆几时荐席。","dynasty":"清代","title":"大酺问政山中春雨"}
{"author":"谭献","content":"奈枕常敧，裘常拥，愁病桃花时节。红芳原不改，过萧萧风雨，暗锁颜色。燕姹莺娇，梨昏柳暝，哀乐何曾忘得。惊心长亭路，但春泥没马，要留车辙。便山欲化云，絮都成泪，怨离伤别。年年挑菜日。怕多露、门外青芜湿。有几许、瑶琴馀恨，渌酒馀欢，到而今、总成追忆。更与吹横玉，还弄彻、落梅凄切。正迢递、斜阳驿。嘶骑遥驻，人在江城天末。倚楼忍听几叠。","dynasty":"清代","title":"大酺"}
{"author":"谭献","content":"青山日日流莺语。啼得春来春又去。好云不似故乡多，行雨依然相送处。楼台金粉江南路。欲寄相思无处所。清明雾里湿梨花，寒食烟中迷柳絮。","dynasty":"清代","title":"玉楼春"}
{"author":"谭献","content":"过风风雨雨，尚留得、一丛花。便欲舞还停，如颦又笑，巷曲人家。胡麻。赚侬老去，者仙山一出是天涯。消受趁时匀染，靥边片片朝霞。交加照水一枝斜。鬓影误年华。记渡江用楫，停辛伫苦，别梦都差。丹砂。漫寻句漏，向红尘何处走云车。只是轻衾小簟，从渠玉管金笳。","dynasty":"清代","title":"木兰花慢桃花"}
{"author":"谭献","content":"梨花澹白自成村。花下不开门。春愁更与谁道，凭燕子话黄昏。帘乍卷，觅巢痕。与销魂。问伊求处，绿草天涯，有个人人。","dynasty":"清代","title":"诉衷情村燕"}
{"author":"谭献","content":"妆镜人非，屋梁吟罢，寂寞酒尊棋墅。问少年游处。记断梦、几辈天涯尘土。千花和百草，同消受、叶上晓露。眉头曾有旧恨，更遣新愁来补。岐路。只马足难留，折柳长亭前度。小簟轻衾，今宵酒醒，试哦离句。人世原有甘瓜，我觉瓜仍苦。况班骓郎去。心事何时再吐。","dynasty":"清代","title":"丁香结舟夜寄陶汉过武昌"}
{"author":"谭献","content":"云英为水，荡春魂，一片落花浮席。鹦鹉帘栊人在否，属付东风留客。雷送车尘，月裁扇影，容易双成只。美人香草，百年难忘今夕。见说坠梦迷离，游仙大小，乐府翻新拍。多少相思红豆树，未抵明珠三百。种柳光阴，牵萝身世，付与谁怜惜。千丝织尽，支机天上馀石。","dynasty":"清代","title":"百字令和张樵野观察题倪云劬花荫写梦图"}
{"author":"谭献","content":"眉痕吐月，倚新凉，罗袂流云栖暝。杨柳知门尘不到，记取羊求三径。叠石生秋，馀花媚晚，何地无幽景。先生舒啸，结庐只在人境。我是琴赋嵇康，依然病懒，即渐忘龙性。留得广陵弦指在，无复竹林高兴。裁制荷衣，称量药裹，况味君同领。清辉遥夜，碧天飞上明镜。","dynasty":"清代","title":"壶中天慢夏夜访遗园主人不遇"}
{"author":"谭献","content":"陌上依然草色薰。柳棉犹未卸，雨如尘。相望珠箔一年春。江城畔，无地展芳尊。桃蕊两三分。竹篱茅舍外，乍含颦。少年何处醉红裙。风光好，留与白头人。","dynasty":"清代","title":"小重山二月二日同冯笠尉江皋村行"}
{"author":"谭献","content":"人与江山并是柔。六朝新乐府，梦前游。玉梅花下月如钩。扶香影，幽绪上眉头。柳下白门秋。几番欢笑罢，几番愁。内家梳裹倚风流。尚书老，怊怅旧妆楼。","dynasty":"清代","title":"小重山用定山堂韵题顾横波小像"}
{"author":"谭献","content":"越阡度陌。凉云下芜城，一例萧索。故山可隐，名园有主，不闻残角。倾襟未恶。更消受青尊酒薄。试重歌、蓝田辋曲。冷句写寂寞。回首芳林晚，读书弦诗，少时行乐。剪灯细雨，剩檐花、向人徐落。燕到淮南，者门巷年年记著。弄扁舟，却问野水赋旧约。","dynasty":"清代","title":"瑞鹤仙影白石客合肥，自度此曲，予用其韵题王五谦斋小辋川图，安得哑筚篥倚之"}
{"author":"谭献","content":"早霜侵薄鬓。似化鹤当年，翔欢啼惧。山空赋招隐，好牵萝溪上，风轻露冷。缡褷息影。却付与、新巢夜永。趁人闲骨相，怜肥换了，黑甜幽境。还省。乘云迢递，倚笛高寒，倦飞多警。予怀忍俊。同龛待习禅定。恁林逋多事，岩花开落，又唤游仙梦醒。伴先生、独舞婆娑，不曾睡稳。","dynasty":"清代","title":"瑞鹤仙吴梅隐眠鹤盦"}
{"author":"谭献","content":"云幂银屏，风满画檐，阳雁宵飞向尽。却梦枕犹欹，酒怀初醒。早是镂冰试手，送大地无尘山河冷。苑荒竹瘦，声声碎玉，鹤眠同惊。凄紧。在人境。比卧老山空，一般孤迥。已误了华年，那堪重省。吹上萧萧短发，怕镜里难销相思影。傥故里、留语春风，待我落梅花信。","dynasty":"清代","title":"无闷早雪"}
{"author":"谭献","content":"天上人间，难得此、长圆明月。羌付与，舞鸾羞影，凉蟾慵啮。耐冷不随孤剑化，拂尘浑似轻绡滑。更扣来，碧玉一声声，真尤物。兴亡过，情先竭。文字古，磨还灭。喜沉霾无恙，尚访珍迹。十二辰中铅有泪，千年劫后鸿留雪。奈镜边，心事笑啼难，何堪说。","dynasty":"清代","title":"满江红汉十二辰镜和谦斋"}
{"author":"谭献","content":"游丝低绾锦连钱。系马绿杨边。故人醒了当时酒，风吹鬓、还似从前。旧曲休调玉笛，皱波罢照鞦韆。江南容易落萼天。栏外夕阳偏。博山却是无情物，难留恋、一气双烟。付与绵绵长恨，何时重见钗钿。","dynasty":"清代","title":"风入松用俞国宝韵题宗载之陌上寻钿图"}
{"author":"谭献","content":"三山二水浑萧瑟，秋随断鸿来去。玉佩前尘，觚棱昨梦，吹堕苍烟凄楚。花开背橹。指白下门前，夕阳多处。叶叶轻帆，客心摇曳遽如许。沉吟今雨旧雨。记淮流月映，歌罢金缕。故国周遭，空城寂寞，眼底沧桑重数。西风问渡。恁老倦津梁，柳枝非故。词笔依然，写愁无一语。","dynasty":"清代","title":"台城路题何青耜先生白门归棹图"}
{"author":"谭献","content":"镜里绕馀香，花落风无定。流水依然傍画栏，不见徘徊影。愁语堕苍茫，今日重思省。曲罢无声似有人，只觉梁尘冷。","dynasty":"清代","title":"卜算子同卿属题曼陀罗室遗稿"}
{"author":"谭献","content":"曲栏干外。前度轻红退。疏雨断，微云碎。新愁慵揽镜，旧病难忘带。江水阔，盈盈不渡空相对。意外同高会。寒减西园盖。好斗取，身长在。梦中芳草远，曲里朱弦改。留影去，依然明月生沧海。","dynasty":"清代","title":"千秋岁"}
{"author":"谭献","content":"容易新霜，栖遍岸柳，青鬓照影都换。簟拂床虚，尘凝镜暗。依约妆楼晼晚。前度斜阳，又冷照、栏干西畔。瑟柱分明，琴丝掩抑，数声来雁。憔悴江关须作达，好禅榻、闲中排遣。树老人前，云先梦去，说那堪留恋。向园林、长望处，微酲后、花深砌满。倘忆春前，本无花、帘栊罢捲。","dynasty":"清代","title":"氐州第一柬邓石瞿四明"}
{"author":"谭献","content":"老泪向谁洒，唤取镜中人。照残今日哀乐，阅过古来春。持此吉羊文字，试问当时龙氏，可有百年身。光采一时发，留写板仙真。尚方制，罗十二，纪芳辰。花当叶对，无恙先后出风尘。月枉天边圆缺，珠有人间离合，好好伴脂痕。莫问笑啼事，吾已谢冠巾。","dynasty":"清代","title":"水调歌头汉龙氏镜为辽园赋"}
{"author":"谭献","content":"明月几时有，化为百东坡。文章寿比金石，眼底古人多。天上星官名姓，翠落峨眉山影。著手一摩挲。党禁偶然百，尘劫几番过。随朝直，同远谪，未销磨。此中空洞，无物棱角尚嵯峨。拈到如神诗笔，付与朝云拂拭，印印想婀娜。好事风流者，持此傲随和。","dynasty":"清代","title":"水调歌头东坡铜印"}
{"author":"谭献","content":"如此春风。都来付与，病里愁中。竹笑兰言，云愁海思，细数遭逢。先生坐老墙东。看树树庭花谢红。楼上筝声，陌头鞭影，一样匆匆。","dynasty":"清代","title":"柳梢青"}
{"author":"谭献","content":"老去思量。香初茶后，总是欢场。定子当筵，笛家旧曲，唱出伊凉。林花几日芬芳。任邻蝶寻花过墙。情只宜闲，迷还是悟，剩与荒唐。","dynasty":"清代","title":"柳梢青再题鬻寝盦填词图"}
{"author":"谭献","content":"参差画阁灯昏了。忒匆匆、醉里曾眠芳草。草色绿依稀，染泪痕多少。针线春衣寻旧迹，傍枕函、残香犹绕。休道。者空房心胆，与乡同小。不分东风尘世，伴孤吟只是，青琴声杳。楼外雨潺潺，便花随人老。一二三更都数遍，算只有、情天难晓。还早。却燕子梁间，何曾惊觉。","dynasty":"清代","title":"真珠帘题吴子述春眠风雨图"}
{"author":"谭献","content":"绿阴时候，寒暖难将息。遥山几重遮眼，芳草向人碧。不分弦尘柱缓，板引都萧瑟。晚云离席。阳关休唱，客舍杨枝借颜色。未老江关庾信，文采留南北。试觅沧海成连，别梦怜风月。道是天涯语笑，付与闲筝笛。玉琴横膝。垂帘罢鼓，雨细烟深迟来客。","dynasty":"清代","title":"六幺令寄题张韵访眠琴小筑"}
{"author":"谭献","content":"宵簟微凉，望向晓汀洲，晚柳颜色。载酒游踪，读骚心事，远天雁程萧瑟。渡头雨歇。绕船一片残荷碧。有影拂蘋棹、水楼娇燕已如客。还念绮岁，未折连枝，秀盈南湖，题句清绝。涴霞林、馀飔送响，随流商调向人咽。横笛短箫浑寂寂。便讨春去，一样薄醉孤吟，弄芳盟誓，祓愁将息。","dynasty":"清代","title":"秋霁嘉誉吴蜀乡南湖秋帆画卷"}
{"author":"谭献","content":"宵来稷雪，万瓦留馀素。裛袖访疏香，恁繁花，须寻澹处。一层镜槛，浅黛映双双，寒初度。秋先去。老倦春风路。如烟绮梦，听罢霖铃雨。不为折腰难，为招子，东篱旧侣。人闲纵好，珍重看花辰，天付与。尊徐举。帘外轻阴暮。","dynasty":"清代","title":"蓦山溪"}
{"author":"谭献","content":"愁轻梦轻。风声水声。孤舟小泊空羚。正更残酒醒。今情古情。长亭短亭。竹枝赠与湘灵。续离骚未成。","dynasty":"清代","title":"醉太平万涧民空羚诗思图"}
{"author":"谭献","content":"翠锼片玉，黄唾灵芬，秋信江浦。等是林亭，倚到凉烟薄暮。不分伴孤吟，尚留得、凄蛩倦羽。络玲珑寄向万里，袖熏味却辛苦。更缥缈、蓬山何处。娥影高寒，国香无主。老质不眠，起粟肌消谁误。剪剪紫罗裳，算同瘦、瑶阶宿露。弄金风，又如墨、幂云筛雨。","dynasty":"清代","title":"古香慢为胡研樵题桂花画扇"}
{"author":"谭献","content":"悄无人、绣帘垂地，轻寒恻恻如许。东风送暖衣才卸，还又绕楼疏雨。春好处。怕落了梅花，便算青春暮。红儿笑语。道薜荔墙根，鞦韆索下，芳草绿无数。天涯远，不断行云去去。征鸿妆计休误。红桥双屐芹泥滑，寂寞踏青游侣。从闲阴，任折柳听莺，年少判虚度。怀人正苦。更捲起重帘，芜烟漠漠，斜日暗南浦。","dynasty":"清代","title":"摸鱼儿"}
{"author":"谭献","content":"唱潇潇、渭城朝雨。轻尘多少飞去。短衣匹马天涯客，遥见乱山无数。留不住。又只恐飘零，长剑悲岐路。旧时笑语。待寄与知心，被风吹断，晓梦托萍絮。瑶琴上，曲调金徽早误。深宫人复谁妒。一弦一柱华年赋。但有别情吟诉。鸲鹆舞。已草草青春，红袖归黄土。斜阳太苦。独自上高楼，迷离望眼，不见送君处。","dynasty":"清代","title":"摸鱼儿用稼轩韵自题复堂填词图"}
{"author":"谭献","content":"东风吹遍。稚柳垂青浅。云树朦胧千里远。望见高楼不见。楼前塞雁飞还。愁边多少江山。忍把棉衣换了，玉梅花下春寒。","dynasty":"清代","title":"清平乐"}
{"author":"谭献","content":"溪光月浣。楼上秋深浅。镜槛幽花开落半。情思巷中徒满。百季艳冷愁荒。卷头点笔生凉。飞过轻鸿片片，皱波旧影难藏。","dynasty":"清代","title":"清平乐用樊橄韵题溪楼延月补图"}
{"author":"谭献","content":"春来未有晴时候，风雨闭重门。今朝折柳，明朝飞絮，几个黄昏。一灯上了，帘前瘦影，销也无魂。青衫湿处，看来却似，点点啼痕。","dynasty":"清代","title":"青衫湿"}
{"author":"谭献","content":"忒迷离，几番风雨花朝。剩有一片芳尘，浑望断红桥。燕子绕梁飞遍，为怕伊憔悴，替垒香巢。早长亭折柳，天涯尽处，春去难招。空阶夜色，弯弯月冷，罗袂飘摇。天末风生，吹皱了、浣纱溪水，溅上夭桃。一襟红泪，照往时、鬓影萧条。算此际，有愁人似我、朱楼缥缈，无寐吹箫。","dynasty":"清代","title":"湘春夜月"}
{"author":"谭献","content":"度芳洲，绿波碧草茫茫。便觉一片春情，分付与离觞。人在万梅花下，耐几分风雪，有几分香。却画桡载酒，邮亭折柳，别绪方长。青袍似草，飘零词笔，禅鬓苍苍。玉笛声中，吹起了、恋香双羽，花落江乡。修眉镜暗，等甚时、重照梅妆。算再到，只空枝月影、宵深漏断，还上船窗。","dynasty":"清代","title":"湘春夜月"}
{"author":"谭献","content":"渐花事了，数寒食清明，断红香冷。人家绿暗，晓树后堂枝并。行到荒台废井。正天气阴晴难定。栏干竟日沉沉，镜里双鬟留影。幽径。罗衣露润，怪叶底声圆，乳莺轻俊。韦郎归也，莫是暮云催暝。刚许眠琴坐稳。算分付寻芳音信。娇病最怯春寒，雨过琐窗还凭。","dynasty":"清代","title":"双双燕绿阴词同廉卿作用梅溪韵"}
{"author":"谭献","content":"绿窗前，红烛底，小拨檀槽，月荡凉烟碎。夜静衔杯风细细。吹上罗襟，仍是相思泪。病谁深，春似醉。陌上桃花，门内先憔悴。梦到高楼星欲坠。零露无声，冷入空闺里。","dynasty":"清代","title":"苏幕遮"}
{"author":"谭献","content":"人去栏干静。杨柳晓风初定。芳春此后莫重来，一分春少，减却一分病。离亭薄酒终须醒。落日罗衣冷。绕楼几曲流水，不曾留得桃花影。","dynasty":"清代","title":"青门引"}
{"author":"谭献","content":"杯行渐尽，便天涯，芳草送征轮。此去看花得意，休念酒边人。不是马前风雨，是临岐，别泪洒纷纷。只依然云树，无多烟水，一样动离魂。我是近来消瘦，最恹恹，伤别复伤春。怨杀浣纱溪水，不照旧罗裙。日暮归鸦飞尽，剩河桥，独立病中身。问翠衾何处，绿芜无语已黄昏。","dynasty":"清代","title":"南浦"}
{"author":"谭献","content":"栏干溅碧，叠苔痕多少。芳树阴阴断啼鸟。记簪榴日暖，折柳风疏，妆镜畔，敛袖愁蛾淡扫。陌头新燕去，烟雨无情，遮断香车往来道。徐起拂青琴，弦上尘生，凭传语知音归早。怕此去、秋声满江亭，剩把酒登楼，乱鸿衰草。","dynasty":"清代","title":"洞仙歌"}
{"author":"谭献","content":"杨枝弄碧，系天涯心眼。几日凉风便零乱。画桥边，一片流水无声，人独立，暮角将愁吹断。春城烟雨里，如梦帘栊，曾拂檐花笑相见。我已厌闻歌，玉笛苍凉，又吹起十年清怨。问采采、芙蓉隔西洲，却树下门前，为谁留恋。","dynasty":"清代","title":"洞仙歌初秋"}
{"author":"谭献","content":"花是将离，曲成怜子，心情不似当年。桃笙选梦，绿酒说从前。满地萝阴似水，无人到、斗草栏边。风初起、池萍点点，摇荡不成圆。闻蝉。杨柳外，乍调脆管，半涩新弦。试重问齐宫，旧事谁传。消受晚来风露，离亭树、淡欲生烟。声徐歇，高楼微月，翠袖隔重帘。","dynasty":"清代","title":"满庭芳"}
{"author":"谭献","content":"去住风花，东西沟水，年年小簟轻衾。草如青鬓，不任晓霜侵。乍可梨云柳雾，啼莺破、影事重寻。持杯听、春人渐老，香梦已销沉。端阳。今日是，况逢长至，慵醉孤斟。却行来楚泽，吟遍骚心。海上初生明月，天涯照、几处罗襟。襟前涴，酒痕和泪，泪比酒痕深。","dynasty":"清代","title":"满庭芳和王六潭"}
{"author":"谭献","content":"昨夜星辰昨夜风。玉窗深锁五更钟。枕函香梦太匆匆。帘阁焚香烟缥缈，栏干擪笛月朦胧。碧桃花下一相逢。","dynasty":"清代","title":"浣溪纱"}
{"author":"谭献","content":"五十三桥未是长。水流不断似回肠。弄风帆影过吴江。玉枕啼痕犹昨日，翠楼人语已他乡。真愁强笑费商量。","dynasty":"清代","title":"浣溪纱舟次吴门"}
{"author":"谭献","content":"别院东风著意吹。晶帘不卷雨霏霏。等闲过了牡丹时。花外燕莺犹旖旎，酒边筝笛没参差。道人原不解相思。","dynasty":"清代","title":"浣溪纱樊云门词卷"}
{"author":"谭献","content":"记得华年是镜中。背灯人面隔花风。天涯只在桂堂东。不语任他瑶瑟冷，回头已是画屏空。十年影事忒匆匆。","dynasty":"清代","title":"浣溪纱"}
{"author":"谭献","content":"是处楼台是处风。夕阳欲下可怜红。水晶帘外望玲珑。芳草生时人似雁，镜奁掩处鬓如蓬。不成将息只匆匆。","dynasty":"清代","title":"浣溪纱"}
{"author":"谭献","content":"花入画屏秋，花外夕阳僝僽。高柳病蝉嘶起，却晚晴时候。酒边知是笑啼难，风味记新旧。独掩盈盈画扇，忍伴人消瘦。","dynasty":"清代","title":"好事近"}
{"author":"谭献","content":"庭院深深秋梦断。玉枕新凉，雨气如秋乱。一炷炉香烧渐短。空房无语芳心软。小胆惺忪谁是伴。瘦到支离，病比年年懒。眼底朱栏干里远。西风几点南飞雁。","dynasty":"清代","title":"蝶恋花"}
{"author":"谭献","content":"楼外啼莺依碧树。一片天风，吹折柔条去。玉枕醒来追梦语。中门便是长亭路。眼底芳春看已暮。罢了新妆，只是鸾羞舞。惨绿衣裳年几许。争禁风日争禁雨。","dynasty":"清代","title":"蝶恋花"}
{"author":"谭献","content":"下马门前人似玉。一听班骓，便倚栏干曲。乍见回身蛾黛蹙。泥他絮语怜幽独。燕子飞来银蒜触。却怕窥帘，推整罗裙幅。语在修眉成在目。无端红泪双双落。","dynasty":"清代","title":"蝶恋花"}
{"author":"谭献","content":"抹丽柔香新欲破。为卜团栾，暗数盈盈朵。睡起鬓边低渐堕。镜前细整留人坐。却换罗衣怜汗颗。不唤红儿，自启葳蕤锁。一握鬟云梳复裹。半庭残日匆匆过。","dynasty":"清代","title":"蝶恋花"}
{"author":"谭献","content":"帐里迷离香似雾。不烬炉灰，酒醒闻余语。连理枝头侬与汝。千花百草从渠许。莲子青青心独苦，一唱将离，日日风兼雨。豆蔻乍残杨柳暮。当时人面无寻处。","dynasty":"清代","title":"蝶恋花"}
{"author":"谭献","content":"栀子花残蝴蝶瘦。镜里晨昏，总是愁时候。梦到江南人在否。断魂付与青青柳。过尽春风三月后。门外斜阳，马上休回首。私语难忘今日酒。玉栏干畔携双袖。","dynasty":"清代","title":"蝶恋花"}
{"author":"谭献","content":"零乱杨枝千万缕。今日为萍，昨日还飞絮。禅榻鬓丝春又去。东风不伴闲花住。几点绕帘梅子雨。润到屏山，画个江潭树。门外天涯芳草暮。眉颦深浅浑无语。","dynasty":"清代","title":"蝶恋花水香庵饯春"}
{"author":"谭献","content":"林下水边春欲去。花自忘言，归日风吹雨。棐几湘帘寻伴侣。天涯香草浑无主。憔悴灵均曾作赋。芳意如何，离思朝还暮。回首卅年空谷路。当时结佩人何处。","dynasty":"清代","title":"蝶恋花题瑞石山民画兰"}
{"author":"谭献","content":"栏外东风还似旧。生色真香，只共春消瘦。小立心情如病酒。梨花满地慵回首。记想班骓人去后。薄醉孤吟，无分同禁受。点点啼痕垂广袖。夕阳又是愁时候。","dynasty":"清代","title":"蝶恋花"}
{"author":"谭献","content":"近来瘦。还如蘸水拖烟，渐老堤柳。欲寻云际岫。荡桨采菱，多刺伤手。悲秋病久。看褪尽、红衣莲亩。昨日柔香缥缈，有三十六鸳鸯，向花前低首。空有。抱香两袖。江南信息，争唱新词秀。翠盘珠乍溜。强雨微波，重来时候。登楼念旧。叹绿鬓、消磨尊酒。莫遣箫声更奏。怕双泪、湿青衫，人归后。","dynasty":"清代","title":"角招荷花"}
{"author":"谭献","content":"栏干一夜霜华重，梦坠寒烟。鬓老秋蝉。菡萏香残似去年。朱颜总被寻常误，筝柱慵拈。帘幕依然。碧树当楼更可怜。","dynasty":"清代","title":"采桑子"}
{"author":"谭献","content":"栏槛雨丝柔。锦树当楼。芙蓉零乱作深秋。不信浮云从此去，都是离愁。酒尽暮江头。怕听箜篌。青袍多少泪痕留。残月杏花帘幕下，往日风流。","dynasty":"清代","title":"浪淘沙"}
{"author":"谭献","content":"杨柳暮萧条。风雨潇潇。别时春水满河桥。几日江南鸿雁到，燕子辞巢。玉树向人凋。角枕无聊。啼痕新旧总难销。楼上黄昏帘不捲，明月今宵。","dynasty":"清代","title":"浪淘沙"}
{"author":"谭献","content":"未雨已沉沉。帘外轻阴。澹黄柳色望中深。一片东风吹乍起，江上愁心。倦眼阻登临。袖手闲寻。云愁海思两难禁。百草千花浑不解，独自沉吟。","dynasty":"清代","title":"浪淘沙"}
{"author":"谭献","content":"芳意久阑珊。病卧江关。绿波芳草强留欢。盼得春来春又老，如此春寒。风雨更漫漫。烛灺香残。一声笛唱念家山。庭院无人花有泪，孤负雕栏。","dynasty":"清代","title":"浪淘沙"}
{"author":"谭献","content":"酒杯停，人语细。月午绣帘垂地。收玉钿，捲罗衣。海棠憔悴时。清漏断，回肠转。谁道秋宵更短。才半晌，又三更。疏灯闻雁声。","dynasty":"清代","title":"更漏子"}
{"author":"谭献","content":"城阙烟开玉树斜。几重帘幕醉流霞。井华曾照翩翩袖，巷口疑闻隐隐车。芳草地，玉人家。女儿生是断肠花。西风只在高楼上，吹澹文窗旧日纱。","dynasty":"清代","title":"鹧鸪天"}
{"author":"谭献","content":"问西风，玉阶芳草，门前便是天涯。骊歌听唱彻，漫持残酒，泪满金杯。罗衣亲拂拭，恋馀香、曾入侬怀。暂握手匆匆，不语斜日楼台。频催。满堂丝竹，离亭畔、恁许徘徊。登车还在眼，玉容憔悴损，首莫轻回。银屏人寂寂，有年时、明月重来。算此后、翠衾梦断，梦亦疑猜。","dynasty":"清代","title":"芳草送别"}
{"author":"谭献","content":"又指离亭树。恁春来、消除愁病，鬓丝非故。草绿天涯浑未遍，谁道王孙迟暮。肠断是、空楼微雨。云水荒荒人草草，听林禽，只作伤心语。行不得，总难住。今朝滞我江头路。近篷窗、岸花自发，向人低舞。裙衩芙蓉零落尽，逝水流年轻负。渐惯了、单寒羁旅。信是穷途文字贱，悔才华，却受风尘误。留不得，便须去。","dynasty":"清代","title":"金缕曲江干待发"}
{"author":"谭献","content":"离思无昏晓。不分明、东风吹断，旧时颦笑。疏雨重帘烟漠漠，花色雨中新好。又只怕、人随花老。珍重乍来双燕子，问玉骢，何处嘶芳草。腰带减，更多少。春衫裁剪浑抛了。盼长亭、行人不见，飞云缥缈。一纸音书和泪读，却恨眼昏字小。见说是、天涯春到。梦倚房栊通一顾，奈醒来，各自闲烦恼。知两地，怨啼鸟。","dynasty":"清代","title":"金缕曲"}
{"author":"谭献","content":"木叶飞如雨。绕空舟、惟闻暗浪，悄无人语。篷背新霜侵衣袂，冷压釭花不吐。料此际、微吟闭户。三径萧萧蓬蒿满，记从前，裙屐欢难补。春去也，惜迟暮。飘零我亦泥中絮。叹明明、入怀月色，夜深还去。芳草变衰浮云改，况复美人黄土。算生作、有情原误。莫倚平生丹青手，看寻常，颜面皆行路。哀与乐、等闲度。","dynasty":"清代","title":"金缕曲唐郪月夜怀劳平甫"}
{"author":"谭献","content":"野水方清浅。拂篷窗、暮云如盖，一痕流电。昨日牵舟今帆下，绝似风前花片。惭愧杀、红襟新燕。杨柳层层深似幄，笑闺中，坐老闲针线。春梦好，那堪选。丝繁絮乱征衣点。化浮萍、依然身世，者番驱遣。玉笛暗飞人何处，冷落旧家闲院。更谁倚、乘鸾双扇。秦女但留颜色在，待逢他，箫史开生面。天一笑、雨声遍。","dynasty":"清代","title":"金缕曲野水用顾蒹塘庄眉叔唱和韵"}
{"author":"谭献","content":"怊怅题襟集。恁无端、渭城折柳，离歌三叠。待我归来猿鹤笑，杯酒难忘夙昔。曾记得、落花如雪。重向西园图画里，共故人，商略藏山丛。寻烟语，一双屐。十季乡思南屏鲫。怕回头、秋林禊饮，伤心非一。天末凉风衣带缓，赢得苍茫独立。只旧雨、相逢相惜。结个三休亭子好，便讨春，结夏同将息。知足传、点君笔。","dynasty":"清代","title":"金缕曲和蒙菽"}
{"author":"谭献","content":"我已飘零后。向天涯、何堪重忆，凤城尊酒。不分推排成老辈，恁许莺花依旧。休采撷、江南红豆。谁说芭蕉坚固树，只生生，种得相思够。诗句枉，故人口。君知作达观空否。问往日、云愁海思，先生乌有。一剑年年磨不厌，潦倒健儿身手。空赢得、花前敛袖。书札长安都冷落，怕西山，也似人消瘦。堆案是、楞伽咒。","dynasty":"清代","title":"金缕曲题叆叇轩主瑶台小咏"}
{"author":"谭献","content":"省识花风，惊回梦雨，轻寒恰又轻暖。断魂红袖香残，半醒翠尊酒浅。空阶竹影，又讶是、青袍微展。正故园、数点幽花，欲寄一枝人远。从别后，帐中泪眼。知忆否，楼头素面。惨凄晓镜孤莺，冷落旧巢旅燕。虚帘钩起，有一片、柔肠同捲。便好春、过了江南，怕过往时庭院。","dynasty":"清代","title":"东风第一枝"}
{"author":"谭献","content":"看春老、飞花飞絮。燕子来时，绿窗朱户。不浣闲愁，漫煎离恨奈何许。妾魂销矣，最恨是、沙头树。相送客舟行，却不道、天涯从此。欲暮。想征衫乍解，双袖泪痕无数。玉环锦带，是纤手、背人亲付。算此后、步步关情，似花发、空阶无主。更不遣、分明凄断，柔肠一缕。","dynasty":"清代","title":"长亭怨"}
{"author":"谭献","content":"恁愁绪、鹧鸪啼冷。滑滑天街，雨昏烟暝。润到单衾，几时成梦几时醒。早蝉声静，偏独自、偎金鼎。袖一缕馀香，乍记得、渠侬烧剩。却恨。者珠歌翠舞，付与曲廊人定。妆台镜暗，记曾照、月痕星影。向客舍、浥遍轻尘，正萧瑟、与君同听。便去也、吴娘休唱，一般思省。","dynasty":"清代","title":"长亭怨燕台愁雨和陶子珍"}
{"author":"谭献","content":"紫燕黄鹂寒食，绿窗朱户清明。帘幕尚留飞絮影，衣带谁闻拜月声。画栏携手行。野水脸波添满，远山眉黛同青。题作人闲端正树，驿路斜阳一片明。西风容易生。","dynasty":"清代","title":"破阵子泊舟见官柳一枝亭亭如盖感赋此阕"}
{"author":"谭献","content":"后堂春晚。背红灯影里，酒寒人散。自卷幔、别泪栏干，正斜月辉辉，断云天远。半晌偎侬，怎便是、三更三点。叹从今只有，妆台镜子，照人心眼。回头岁华荏苒，记无多笑语，总添哀怨。谩付与、约指双环，问何日题诗，定情相见。绣幄香泥，好护惜、明年宿燕。待萧郎、白马归来，絮飞满院。","dynasty":"清代","title":"解连环"}
{"author":"谭献","content":"往时几度春风。过匆匆。最苦今年人去，落花红。月如水，光千里，与谁同。一样翠衾香冷，枕函空。","dynasty":"清代","title":"相见欢"}
{"author":"谭献","content":"玉树微寒，琐窗宿雨。分明梦到闲庭宇。一重帘幕对西风，离愁不断浮云去。来雁惊秋，吟蛩向暮。江乡景物还如许。几番残月又新霜，当时折柳人何处。","dynasty":"清代","title":"踏莎行画柳"}
{"author":"谭献","content":"天风吹落楼头月。客鬓生华发。枕函迷梦醒还空。帐外一星灯穗吐微红。书来犹涴封时泪。留得相思字。江南芳草又逢春。只觉一般春色不宜人。","dynasty":"清代","title":"虞美人"}
{"author":"谭献","content":"柔尘吹暗丝鞭道。绣毂知多少。玉河柳色又今年。消受飞花飞絮晚风前。斜阳只合迟迟下。我已魂销也。残妆有镜更无人。留得镜中小影自温存。","dynasty":"清代","title":"虞美人"}
{"author":"谭献","content":"霞明烟细还如旧。只觉桃花瘦。有风无雨过清明。惯了天涯不惯杜鹃声。玲珑格子炉香袅。只共梨花笑。倘教吹笛影儿双。多谢四更山月照幽窗。","dynasty":"清代","title":"虞美人"}
{"author":"谭献","content":"东风冷向花枝笑。转眼花枝老。澹烟依旧送南朝。留得美人颜色念奴娇。天涯一样文章贱。公子时相见。酒杯倾与隔江山。山下无多杨柳不堪攀。","dynasty":"清代","title":"虞美人题李香君小像"}
{"author":"谭献","content":"楼畔。轻唤。鬓低垂。欲语含羞语迟。送郎出门郎马嘶。相思。梦回侬未知。难倩征鸿传我意。情似水。空洒无名泪。画鸳鸯。更漏长。残妆。君眠何处床。","dynasty":"清代","title":"河传"}
{"author":"谭献","content":"镜掩虚尘，枕寒别泪，绮窗暗换春风。悔翠眉轻别，花月匆匆。问讯赵家姊妹，看拥髻、都是愁中。双栖燕、雕梁在否，容易相逢。重重故山望断，有一片飞云、曾度墙东。想倚栏无语，玉袖啼红。不分银笙吹冷，调怨曲、销损芳容。春依旧，天涯断肠，人去房空。","dynasty":"清代","title":"凤皇台上忆吹箫和庄中白"}
{"author":"谭献","content":"江城垂柳一枝枝。别君时。日迟迟。不道东风，又是隔年期。雾鬓云鬟憔悴损，除镜子，没人知。小楼花发故人非。送斜晖。信音稀。有恨无言明月，上罗帏。金鸭香残鸳袖冷，刚许道，莫相思。","dynasty":"清代","title":"江城子"}
{"author":"谭献","content":"问萧条底事走天涯，席帽拂黄尘。又当筵红烛，金尊中酒，惆怅逢春。回首花幡彩胜，袅袅倚楼人。一别高楼去，日日含颦。况是物华轻换，望长安不见，宵梦难真。便明年人面，双笑恐无因。悔从前天寒罗袖，倚娇柔、只是少温存。思今夕，掩盈盈泪，几处销魂。","dynasty":"清代","title":"甘州"}
{"author":"谭献","content":"与月依依，非烟脉脉，独抱愁根迟暮。一片行云，争许妙香留住。惊梦醒、返照当楼，听歌起、棹舟归浦。正相怜、病榻维摩，拂衣正在花深处。飘零人事尽改，休唱田田旧曲，江南乐府。远水生秋，消受和烟和露。怜往日、罗袜凌波，愿化身、胆瓶深护。恁禁得、摇荡真圆，银塘连夜雨。","dynasty":"清代","title":"绮罗香白莲"}
{"author":"谭献","content":"草瘦芳心，柳迷倦眼，回首佳人迟暮。一片愁魂，还被水云留住。思故国、不隔西风，奈离绪、尚萦南浦。最怜他、松柏同心，往来寂寞钿车路。清秋江上望远，只恐回帆浪急，公今无渡。雾失峰青，憔悴镜中眉妩。垂翠箔、人忆当年，倚簟床、梦醒何处。恁禁得、弹冷筝丝，潇湘和雁语。","dynasty":"清代","title":"绮罗香题李爱伯户部沅江秋思图用梅溪韵"}
{"author":"谭献","content":"岸柳晚飕飕。馀酣漱碧流。却临风、三弄倚轻舟。吹得月华如水冷，有多少，古今愁。一雁度南楼。关山音信休。忆春风、花影帘钩。曾是罗襟曾是酒，浑不似，少年游。","dynasty":"清代","title":"南楼令羊辛楣花溪吹笛图"}
{"author":"谭献","content":"看霜栖柏树，风约芦埼，舷叩小桥暝。屈指芙蓉老，冬心谁寄香讯。断霞记省。料轻鸿、曾照双影。更堪想、一角朱楼小，画眉远山靓。赵北张南门径。羡买邻计好，沽酒村近。约略红裙醉，鸳鸯曲、琵琶弹到弦冷。泛舟路稳。问榜人、消息应准。却洲畔梅开，归趁春风未醒。","dynasty":"清代","title":"眉妩梅花洲小泊寄赵桐孙张玉珊杭州"}
{"author":"谭献","content":"正荼蘼香软，楝子风斜，留取看花眼。陌上楼头梦，停杯斝、珠栊遥待归燕。笑言款款。闲阻深、侬汝同感。算浑似、一片行云坠，入怀抱重暖。何限。襟情萧散。有艳分花药，柔弄词翰。曾乞银河巧，回文字、轻帆来系津缆。曲中试点。倚隔帘、琴韵幽远。恁禁受文君，弦解语、笑相见。","dynasty":"清代","title":"眉妩"}
{"author":"谭献","content":"平堤路。正落照、欲下城头树。离离草色城阴，前日钿车来处。东风宛转，吹不醒、离魂梦南浦。却相逢、柳外黄昏，送他双燕归去。回头海国浮云，难忘是、园林坐石萍聚。唱彻家山浑萧瑟，话几许、零歌断舞。如今又、江深草阁，但添得、巴山一夜语。问飘来、甚处箫声，倚楼应是愁侣。","dynasty":"清代","title":"尉迟杯西湖感旧周韵同潘少梅丈作"}
{"author":"谭献","content":"黯愁烟。看青青一片，犹认旧眉山。花发楼头，絮发陌上，春色还似当年。翠苔畔、曾容醉卧，听语笑、风动画鞦韆。一曲琴丝，十三筝柱，原是人间。细数总成残梦，叹都迷踪迹，只有留连。劫换红羊，巢空紫燕，重来步步回旋。尽消受、云飞雨散，化胡蝶、犹绕旧栏干。不分中年到时，直恁荒寒。","dynasty":"清代","title":"一萼红吴山"}
{"author":"谭献","content":"昼阴阴。待题筝昵酒，华发谢冠簪。歌管东风，星霜别梦，前事都付销沉。黛眉浅、厌厌睡损，又唤起、帘外怨春禽。杏子单衫，梨花双靥，愁到而今。犹有平生词笔，只空枝细草，日日伤心。木末关河，云中殿阙，风雨无伴登临。愿重倚、如人宝瑟，数弦柱、芳岁共侵寻。记得班骓系门，一寸花深。","dynasty":"清代","title":"一萼红爱伯桃花圣解庵填词阕"}
{"author":"谭献","content":"梦无痕。记少年惨绿，容易白头人。镜影迷离，花阴琐碎，氍毹结束腰身。便楼上、下窥绣毂，空荡漾、日暮碧天云。悟后成痴，欢时又懒，澹处偏真。见说诗龙酒虎，泪珠光照乘，剑气通神。佳侠婵嫣，老仙游戏，丝丝沉水重温。任君笑、林逋冷落，只空山、抱暖玉梅魂。已是江潭杨柳，霜色如髡。","dynasty":"清代","title":"一萼红用辽园韵志感"}
{"author":"谭献","content":"正潇潇风雨，漠漠城关，如此重阳。负了寻秋约，怕登山临水，楚怨微茫。廿年旧游踪迹，分付与衰杨。算省识当时，六朝裙屐，九日壸觞。秋凉。绮怀减，想似水僧寮，润到衣裳。各有看花泪，黯青袍颜色，冷落馀香。一任昼阴阴地，愁雁语昏黄。待洗出秋容，明湖寸碧西子妆。","dynasty":"清代","title":"忆旧游"}
{"author":"谭献","content":"缃英展冻靥，二月春风初著力。江上蘼芜弄色。好荡个吴舲，试迎桃叶。丝丝雨湿。傍小池、笼影清彻。人清瘦、乍调莺语，几点上妆额。清绝。旧游曾识。看参横、玉梅如雪。移根孤屿拂拭，倚竹生寒，罗袖岑寂。一枝亲许折。问三店、双桥信息。归来早、商量眉黛，留取夜阑说。","dynasty":"清代","title":"霓裳中序第一怡云小筑梅萼初发寻春未迟"}
{"author":"谭献","content":"侧帽东风，轻桡剪断朝来雨。去年客路。愁听车铃语。黛色临平，影作眉痕聚。春如许。玉人心绪。恐被眉痕误。","dynasty":"清代","title":"点绛唇临平道中"}
{"author":"谭献","content":"人未起。听尽一湖春水。林外杜鹃声不已。杜鹃花发未。多少深闺罗绮。临镜不胜悲喜。花发迟迟花落易。留春须早计。","dynasty":"清代","title":"谒金门春晓"}
{"author":"谭献","content":"人寂寂。江北江南春色。绕树轻烟迷倦客。烟中山半额。榆火梨花时节。独自怎生将息。帘外弄寒风又急。子规听不得。","dynasty":"清代","title":"谒金门"}
{"author":"谭献","content":"空缱绻。休认当年人面。雨雨风风浑不管。落花飞满院。付与清明魂断。折得杨枝还短。树下门前千里远。出门侬又懒。","dynasty":"清代","title":"谒金门"}
{"author":"谭献","content":"烟雨里。十二栏干慵倚。飞絮飞花人似醉。生憎江上水。检点罗衣残泪。带眼莫将春系。梦短梦长浑不记。馀寒怜翠被。","dynasty":"清代","title":"谒金门"}
{"author":"谭献","content":"曲曲银屏画折枝。檐花欲笑向伊谁。楼上轻寒罗袂薄，最相思。频拂粉绵鸾镜暗，乍调筠管凤箫迟。绿鬓徘徊浑不是，少年时。","dynasty":"清代","title":"山花子"}
{"author":"谭献","content":"门外萧郎骏马行。章台初日踏歌声。妆阁夜长金穗落，未分明。黛掩啼眉山隐约，竹调怨曲玉珑玲。胡蝶梦中单枕侧，不须惊。","dynasty":"清代","title":"山花子"}
{"author":"谭献","content":"东风路，如画是家山。草色却随流水绿，夕阳只在有无间。燕子话春寒。","dynasty":"清代","title":"望江南"}
{"author":"谭献","content":"倚东风，看花雾冷，芳心付流水。去帆阴里。望暮雨朝云，无限离思。弄珠负了韶年纪。前欢犹剩几。恁记省、半江颜色，婵娟相料理。无言绕花易黄昏，依稀认，窈窕文禽烟际。仙袂举，疏枝外、不禁憔悴。涟漪碧、晚来照影，春梦好、怜他莺唤起。但领取、玉楼颦笑，寒香生翠被。","dynasty":"清代","title":"花犯唐郪梅花林下作"}
{"author":"谭宣子","content":"春江骤涨，晓陌微干，断云如梦相逐。料应怪我频来去，似千里迢遥，伤心极目。为楚腰、惯舞东风，芳草萋萋衬绿。燕飞独。知是谁家箫声多事，吹咽寻常怨曲。仅教衿袖香泥涴，君不见、扬州三生杜牧。待泪华、暗落铜盘，甚夜西窗剪烛。","dynasty":"宋代","title":"西窗烛（雨霁江行自度）"}
{"author":"谭宣子","content":"素秋渐爽，倚香曲枕情依旧。怀袖。浸数尺湘漪、簟纹皱。悲欢尽梦里，玉骨从消瘦。空又。思太液芙蓉未央柳。翔凤何在，乐府传孤奏。人病酒。有鸳鸯双字倩谁绣。拜月西楼，几声滴漏。应恐纨洁，已疏郎手。","dynasty":"宋代","title":"侧犯"}
{"author":"谭宣子","content":"津馆贮轻寒，脉脉离情如水。东风不管，垂杨无力，总雨颦烟寐。栏干外。怕春燕掠天，疏鼓叠、春声碎。刘郎易憔悴。况是恹恹病起。蛮笺漫展，便写就新词，倩谁将寄。当此际。浑似梦峡啼湘，一寸相思千里。","dynasty":"宋代","title":"春声碎（南浦送别自度腔）"}
{"author":"谭宣子","content":"去路遥。归路遥。灯月光中立小桥。魂萦紫玉箫。风萧萧。雨萧萧。此夜相思空寂寥。梅花落丽谯。","dynasty":"宋代","title":"长相思"}
{"author":"谭宣子","content":"净亭亭。步盈盈。蝉影明绡傅体轻。水边无限情。翠尊倾。翠鬟倾。归去如何睡得成。西风吹酒醒。","dynasty":"宋代","title":"长相思"}
{"author":"谭宣子","content":"银漏滴。午夜平康巷陌。双掩兽环人语寂。余香无处觅。回首旧游踪迹。绀碧染衣犹湿。一饷沈吟谁会得。月明春店笛。","dynasty":"宋代","title":"谒金门"}
{"author":"谭宣子","content":"人病酒。生怕日高催绣。昨夜新翻花样瘦。旋描双蝶凑。闲凭绣床呵手。却说春愁还又。门外东风吹绽柳。海棠花厮勾。","dynasty":"宋代","title":"谒金门"}
{"author":"谭宣子","content":"欲展吴笺咏杜娘。为停楚棹觅秦郎。藕花三十六湖香。珠颗翠檠饶宿泪，玉痕红褪怯晨妆。小桥风月思凄凉。","dynasty":"宋代","title":"浣溪沙（过高邮）"}
{"author":"谭宣子","content":"掩朱弦、住听金缕。天涯同是羁旅。多情记把香罗袖，残粉半黏荆树。还信否。便忍道、石台暗寂春无主。分明间阻。那睡鸭嘘云，翔鸳溜月，此际更休语。人间世，谁识缄愁最苦。轻帆重解烟雨。而今翻笑周郎误。挑剔寒缸寻谱。游倦处。果因甚、亭亭瘦影如前度。无由寄与。待谢却梅花，东风为我，吹梦过淮浦。","dynasty":"宋代","title":"摸鱼儿·掩朱弦"}
{"author":"谭宣子","content":"去路遥。归路遥。灯月光中立小桥。魂萦紫玉箫。风萧萧。雨萧萧。此夜相思空寂寥。梅花落丽谯。","dynasty":"宋代","title":"长相思·去路遥"}
{"author":"谭宣子","content":"净亭亭。步盈盈。蝉影明绡傅体轻。水边无限情。翠尊倾。翠鬟倾。归去如何睡得成。西风吹酒醒。","dynasty":"宋代","title":"长相思·净亭亭"}
{"author":"谭宣子","content":"嫩黄初染绿初描，倚春娇，索春饶。燕外莺边，想见万丝摇。便作无情终软美，天赋与、眼眉腰。短长亭外短长桥，驻金镳，系兰桡。可爱风流，年纪可怜宵。办得重来攀折后，烟雨暗，不辞遥。","dynasty":"宋代","tags":"春天，写景，咏物","title":"江城子·嫩黄初染绿初描"}
{"author":"谭宣子","content":"掩朱弦、住听金缕。天涯同是羁旅。多情记把香罗袖，残粉半粘荆树。还信否。便忍道、石台暗寂春无主。分明间阻。那睡鸭嘘云，翔鸳溜月，此际更休语。人间世，谁识缄愁最苦。轻帆重解烟雨。而今翻笑周郎误。挑剔寒缸寻谱。游倦处。果因甚、亭亭瘦影如前度。无由寄与。待谢却梅花，东风为我，吹梦过淮浦。","dynasty":"宋代","title":"摸鱼儿怀云崖陈乘车东甫，时游湘潭"}
{"author":"谭宣子","content":"春江骤涨，晓陌微乾，断云如梦相逐。料应怪我频来去，似千里迢遥，伤心极目。为楚腰、惯舞东风，芳草萋萋衬绿。燕飞独。知是谁家箫声多事，吹咽寻常怨曲。尽教衿袖香泥涴，君不见、扬州三生杜牧。待泪华、暗落铜盘，甚夜西窗剪烛。","dynasty":"宋代","title":"西窗烛雨霁江行自度"}
{"author":"谭宣子","content":"去路遥。归路遥。灯月光中立小桥。魂萦紫玉箫。风萧萧。雨萧萧。此夜相思空寂寥。梅花落丽谯。","dynasty":"宋代","title":"长相思其一"}
{"author":"谭宣子","content":"掩朱弦、住听金缕。天涯同是羁旅。多情记把香罗袖，残粉半黏荆树。还信否。便忍道、石台暗寂春无主。分明间阻。那睡鸭嘘云，翔鸳溜月，此际更休语。人间世，谁识缄愁最苦。轻帆重解烟雨。而今翻笑周郎误。挑剔寒缸寻谱。游倦处。果因甚、亭亭瘦影如前度。无由寄与。待谢却梅花，东风为我，吹梦过淮浦。","dynasty":"宋代","title":"摸鱼儿（怀云崖陈乘车东甫，时游湘潭）"}
{"author":"林琨","content":"清晨孤亭里，极目对前岑。远与天水合，长霞生夕林。苍然平楚意，杳霭半秋阴。落日川上尽，关城云外深。方予事岩壑，及此欲抽簪。诗就蓬山道，还兹契宿心。","dynasty":"唐代","title":"晚望（一作夕次华阴北亭）"}
{"author":"陈象舆","content":"孝弟扬芳累世传，书斋云锁碧峰前。轩窗翠滴松筠接，砌槛清涵水石连。旌表华门诚积善，褒崇合族慤敦贤。义高管郑徵猷远，名重曾颜德行全。弟侄登科当景连，公卿记美会佳篇。华林胜概终寻访，旧约依依已数年。","dynasty":"宋代","title":"题义门胡氏华林书院"}
{"author":"北宋·张载","content":"　　乾称父，坤称母；予兹藐焉，乃混然中处。故天地之塞，吾其体；天地之帅，吾其性。民，吾同胞；物，吾与也。　　大君者，吾父母宗子；其大臣，宗子之家相也。尊高年，所以长其长；慈孤弱，所以幼其幼；圣，其合德；贤，其秀也。凡天下疲癃、残疾、惸独、鳏寡，皆吾兄弟之颠连而无告者也。　　于时保之，子之翼也；乐且不忧，纯乎孝者也。违曰悖德，害仁曰贼，济恶者不才，其践形，惟肖者也。　　知化则善述其事，穷神则善继其志。不愧屋漏为无忝，存心养性为匪懈。恶旨酒，崇伯子之顾养；育英才，颍封人之锡类。不弛劳而厎豫，舜其功也；无所逃而待烹，申生其恭也。体其受而归全者，参乎！勇于从而顺令者，伯奇也。　　富贵福泽，将厚吾之生也；贫贱忧戚，庸玉汝于成也。存，吾顺事；没，吾宁也。","dynasty":"宋代","tags":"哲理","title":"西铭"}
{"author":"丁荣","content":"匹马驼来万斛愁，萍踪远逐野云浮。新声听到古凉州。迎面晚山含日冷，夹车新水带冰流。浓春风景似深秋。","dynasty":"清代","title":"浣溪沙古浪道中"}
{"author":"丁荣","content":"流莺渐老。人生行乐应须早。柳媚桃夭。认取春光塞上娇。洞箫一曲。生绡貌出人如玉。莫奏清商。且尽尊前现在觞。","dynasty":"清代","title":"减字木兰花为席靖庵题吹箫图"}
{"author":"丁荣","content":"天山雪后冻嶙峋。寒极似无春。推窗试看，淩兢梅萼，也减精神。拈毫欲赋砚池水。谁继兔园尘。拚教今夜，割鲜行炙，醉吐车茵。","dynasty":"清代","title":"眼儿媚"}
{"author":"郑文宝","content":"亭亭画舸系春潭，直到行人酒半酣。不管烟波与风雨，载将离恨过江南。","dynasty":"宋代","tags":"古诗三百首，柳树，送别，友情","title":"柳枝词"}
{"author":"郑文宝","content":"江云薄薄日斜晖，江馆萧条独掩扉。梁燕不知人事改，雨中犹作一双飞。","dynasty":"宋代","title":"绝句"}
{"author":"郑文宝","content":"行人慵过景阳宫，宫畔离离禾黍风。庭玉有花空怨白，井莲无步莫愁红。吟诗功业才虽大，亡国君臣道最同。争忍暮年归故里，纶竿回避钓鱼翁。","dynasty":"宋代","title":"读江总传"}
{"author":"郑文宝","content":"得罪先朝出粉闱，五原功业有谁知。年余放逐无人识，白雪关头一望时。","dynasty":"宋代","title":"过信阳军白雪驿"}
{"author":"郑文宝","content":"客舍愁经百五春，雨余溪寺绿无尘。金花开处鞦韆鼓，粉颊谁家斗草人。水上碧桃流片段，梁间新燕语逡巡。高僧不饮客携酒，来劝先朝放逐臣。","dynasty":"宋代","title":"寒食访僧"}
{"author":"郑文宝","content":"花时懒看花，来访野僧家。劳师击新火，劝我雨前茶。","dynasty":"宋代","title":"寒食日经秀上人房"}
{"author":"郑文宝","content":"百草千花路，华风细雨天。","dynasty":"宋代","title":"句"}
{"author":"郑文宝","content":"髩间相似雪，峰外寂寒烟。","dynasty":"宋代","title":"句"}
{"author":"郑文宝","content":"承露气清驹送日，觚稜古渡头。","dynasty":"宋代","title":"句"}
{"author":"郑文宝","content":"登临虽未立。","dynasty":"宋代","title":"句"}
{"author":"郑文宝","content":"过关已躍樗蒲马，误喘犹惊顾兔屏。","dynasty":"宋代","title":"句"}
{"author":"郑文宝","content":"满帆西日催行客，一夜东风落楚梅。","dynasty":"宋代","title":"句"}
{"author":"郑文宝","content":"旧井霜封仙界橘，双溪晴落海边鸥。","dynasty":"宋代","title":"句"}
{"author":"郑文宝","content":"人辞碧落春风晚，花老朱陵古渡头。","dynasty":"宋代","title":"句"}
{"author":"郑文宝","content":"失意惯中迁客酒，多年不见侍臣花。","dynasty":"宋代","title":"句"}
{"author":"郑文宝","content":"水暖凫鷖和哺子，溪深桃李卧开花。","dynasty":"宋代","title":"句"}
{"author":"郑文宝","content":"星沉会节歌钟早，天半上阳烟树微。","dynasty":"宋代","title":"句"}
{"author":"郑文宝","content":"越绝晓残蝴蝶梦，单于秋引画龙声。","dynasty":"宋代","title":"句"}
{"author":"郑文宝","content":"流水惊前事，清风似昔时。重吟金谷咏，如见岘山碑。","dynasty":"宋代","title":"双筍石"}
{"author":"郑文宝","content":"吟绕虚廊更向阑，绣窗灯影背栏干。燕栖莺宿无人语，一夜萧萧细雨寒。","dynasty":"宋代","title":"爽约"}
{"author":"郑文宝","content":"旦夕春风老，离心共黯然。小舟闻笛夜，微雨养花天。手笔人皆有，曹刘世所贤。郴侯重才子，从此看莺迁。","dynasty":"宋代","title":"送曹纬刘鼎二秀才"}
{"author":"郑文宝","content":"众论才名外，亲人似古人。官嫌容易达，家爱等闲贫。解印诗权在，移风泽国春。政声交不得，惭见数乡民。","dynasty":"宋代","title":"送枝江秦长官罢秩"}
{"author":"郑文宝","content":"秋阴漠漠秋云轻。缑氏山头月正明。帝子西飞仙驭远，少右何处夜吹笙。","dynasty":"宋代","title":"题缑氏山王子晋祠"}
{"author":"郑文宝","content":"百花深处小危楼，千步苍苔到叶舟。一夜楚江寒食雨，离人白尽未归头。","dynasty":"宋代","title":"题松滋东禅院"}
{"author":"郑文宝","content":"潺湲嫩燎岭云阴，玉石鱼龙换古今。只见开元无事久，不知贞观用功深。笼无解语衣无雪，堆有黄沙粟有金。惆怅群邪负恩泽，始知夷甫少经心。","dynasty":"宋代","title":"温泉"}
{"author":"郑文宝","content":"沉檀香植在天涯，贱等荆衡水面槎。何必为槽饲鸡犬，不如煨烬向豪家。","dynasty":"宋代","title":"香木槽"}
{"author":"郑文宝","content":"每到新亭即厌归，野香经雨长松围。四簷山色消繁暑，一局棋所下翠微。冰片角巾簪涧月，锦文拳石砌苔矶。近来学得笼中鹘，回避流莺笑不飞。","dynasty":"宋代","title":"郢城新亭"}
{"author":"郑文宝","content":"杜曲花光浓似酒，灞陵春色老於人。","dynasty":"宋代","title":"句"}
{"author":"郑文宝","content":"客舍愁经百五春，雨馀溪寺绿无尘。金花开处鞦韆鼓，粉颊谁家斗草人。水上碧桃流片段，梁间新燕语逡巡。高僧不饮客携酒，来劝先朝放逐臣。","dynasty":"宋代","title":"寒食访僧"}
{"author":"郑文宝","content":"潺湲如燎岭云阴，玉石鱼龙换古今。只见开元无事久，不知贞观用功深。笼无解语衣无雪，堆有黄沙粟有金。惆怅群邪负恩泽，始知夷甫少经心。","dynasty":"宋代","title":"温泉"}
{"author":"郑文宝","content":"流水惊前事，清风似昔时。重吟金谷咏，如见岘山碑。","dynasty":"宋代","title":"双笋石"}
{"author":"郑文宝","content":"水暖凫鹥行哺子，溪深桃李卧开花。","dynasty":"宋代","title":"句其一"}
{"author":"郑文宝","content":"过关已跃樗蒲马，误喘犹惊顾兔屏。","dynasty":"宋代","title":"句其三"}
{"author":"郑文宝","content":"承露气清驹送日，觚棱人静鸟呼风。","dynasty":"宋代","title":"句其十一"}
{"author":"郑文宝","content":"鬓间相似雪，峰外寂寒烟。","dynasty":"宋代","title":"句其十二"}
{"author":"郑文宝","content":"亭亭画舸击寒潭，直到行人酒半酣。不管烟波与风雨，载将离恨过江南。","dynasty":"宋代","title":"绝句"}
{"author":"郑文宝","content":"一夜西风旅雁秋，背身调镞索征裘。关山落尽黄榆叶，驻马谁家唱石州。","dynasty":"宋代","title":"绝句"}
{"author":"戴冠","content":"耶溪不须深，产铜当自名。堇山不须高，产锡当自灵。上有云雾合，下有蛟龙争。昔人此铸剑，分明载图经。六丁互烹炼，百妖失依凭。汀蒲露纤锷，猎猎刚风生。渚莲挺长铗，濯濯垂朱英。尚疑雌雄合，时觉波涛惊。秋霜生杀气，秋波湛虚清。星斗忽在地，光芒射浮萍。佩之临四夷，惊落旄头星。请之斩邪佞，伊谁敢纵横。但恨无张华，穷渊夜冥冥。","dynasty":"明代","title":"铸浦次韵"}
{"author":"戴冠","content":"君臣垂令名，千载不偶然。先生固尚志，光武亦下贤。斯人化去久，惟有丘陇存。髑髅已成泥，清风播椒兰。先生汉之龙，当与造化旋。胡为抱明珠，终身堕深渊。云台空自高，视之若轻烟。归耕富春山，高卧无迍邅。服我羔羊裘，还君鵕鸃。脱去金笼头，不受牧者鞭。滩水清见石，客星长在天。","dynasty":"明代","title":"严子陵墓次韵"}
{"author":"戴冠","content":"我从天姥游，层云荡胸臆。遥见海上山，天际青历历。俯视崖下松，一一骈拇直。飞鸢凌长风，欲度忧折翼。洞黑不敢前，恐有蛟龙匿。霞明石室丹，泉挂水帘白。兹游足奇观，此见太古色。初疑补天余，炼成五色质。又疑天柱折，遗此数千尺。倚空何崔嵬，卓地亦奇特。昔贤隐兹山，至今人爱惜。辽辽千载下，隐者何寂寂。山川固依然，世变良可恻。","dynasty":"明代","title":"沃州山次韵"}
{"author":"戴冠","content":"村鸡啼喔喔，取火照行李。隔篱谢主人，出门渡溪水。岂不爱山林，那复入城市。仰观罗浮岭，白云犹未起。","dynasty":"明代","title":"晓发"}
{"author":"戴冠","content":"海风万里吹丹崖，洪涛夜蹴天门开。大鸟翻飞九天外，天吴紫凤纷相回。送君行兮聊徘徊，我有短歌君莫催。翠龙之驾犹未回，紫宫玉殿生香埃。千官饱饭坐云台，万眼正望羲和来。我病南荒归不得，送君空洒心头血。袖中岂无谏猎书，几回北望云霄客。君过金陵见圣人，好将此意披龙鳞。何时下诏罢南巡，臣死南荒不敢嗔。","dynasty":"明代","title":"送彭仁卿"}
{"author":"戴冠","content":"鹧鸪新啼啼且急，草根露重声如塞。昔闻尔名未相识，今闻尔啼长叹息。试问哥哥行不得，何用一身生两翼。罗浮遥遥云似墨，山高水深道多棘。鹧鸪鹧鸪，为尔泪沾臆。","dynasty":"明代","title":"丁丑道中闻鹧鸪"}
{"author":"戴冠","content":"五月五日楚江晴，菖蒲叶绿江水清。楚人乘舟荡双桨，鸣金椎鼓鱼龙惊。屈原死去不复作，魂兮千古何萧索。年年空向江中招，薄暮归来风浪恶。君不见去年今日海子头，花帆锦缆黄龙舟。中流不戒成仓卒，万岁君王却悔游。","dynasty":"明代","title":"竞渡曲"}
{"author":"戴冠","content":"落日苍梧远，孤臣独倚楼。云山空洒泪，江海岂容愁。属国归无日，文园病未休。不堪南极外，风送九天秋。","dynasty":"明代","title":"辛巳七月一日登楼"}
{"author":"戴冠","content":"不作炎州客，那知宇宙偏。日车淹北户，火树烁南天。气溽乘宵雨，云蒸挟暮烟。波斯夸白?，出入不曾捐。","dynasty":"明代","title":"南夏"}
{"author":"戴冠","content":"楼促高城起，登临送目新。三年为客地，万里故园春。江树迷归鸟，山花拥战尘。莫令王粲在，此际更伤神。","dynasty":"明代","title":"登张举之书楼"}
{"author":"戴冠","content":"君臣垂令名，千载不偶然。先生固尚志，光武亦下贤。斯人化去久，惟有丘陇存。髑髅已成泥，清风播椒兰。先生汉之龙，当与造化旋。胡为抱明珠，终身堕深渊。云台空自高，视之若轻烟。归耕富春山，高卧无迍邅。服我羔羊裘，还君鵔鸃冠。脱去金笼头，不受牧者鞭。滩水清见石，客星长在天。","dynasty":"明代","title":"和唐愚士会稽怀古诗三首其二严子陵墓次韵"}
{"author":"戴冠","content":"我从天姥游，层云荡胸臆。遥见海上山，天际青历历。俯视崖下松，一一骈拇直。飞鸢凌长风，欲度忧折翼。洞黑不敢前，恐有蛟龙匿。霞明石室丹，泉挂水帘白。兹游足奇观，此见太古色。初疑补天余，炼成五色质。又疑天柱折，遗此数千尺。倚空何崔嵬，卓地亦奇特。昔贤隐兹山，至今人爱惜。辽辽千载下，隐者何寂寂。山川固依然，世变良可恻。","dynasty":"明代","title":"和唐愚士会稽怀古诗三首其三沃州山次韵"}
{"author":"李南金","content":"流落今如许。我亦三生杜牧，为秋娘著句。先自多愁多感慨，更值江南春暮。君看取、落花飞絮。也有吹来穿绣幌，有因风、飘坠随尘土。人世事，总无据。佳人命薄君休诉。若说与、英雄心事，一生更苦。且尽樽前今日意，休记绿窗眉妩。但春到、儿家庭户。幽恨一帘烟月晓，恐明年、雁亦无寻处。浑欲倩，莺留住。","dynasty":"宋代","title":"贺新郎（感怀）"}
{"author":"李南金","content":"砌虫唧唧万蝉催，忽有千车捆载来。听得松风并涧水，急呼缥色绿瓷杯。","dynasty":"宋代","title":"茶声"}
{"author":"李南金","content":"落魄江湖十二年，布衫阔袖裹风烟。如今各样新装束，典却清狂卖却颠。","dynasty":"宋代","title":"登第后画师以冠裳写真戏题"}
{"author":"李南金","content":"儿时盛气高於山，不信壮士有饥寒。如今一杯零落酒，风雨蚀尽征袍单。侧立崑奴面铁色，楚客不言未吹笛。关山有月无人声，自是江头渚花发。渚花春少未得妍，凝立青山围水天。杜鹃故态不解事，尽情叫入青枫烟。壮士未握边头槊，旄头如月几时落。如今世界不爱贤，看取青峰白云角。呜呼一歌兮歌已怨，壶中无酒可续嚥。","dynasty":"宋代","title":"江头吟"}
{"author":"祝元膺","content":"蟾蜍夜作青冥烛，螮蝀晴为碧落梯。好个分明天上路，谁教深入武陵溪。","dynasty":"唐代","title":"梦仙谣"}
{"author":"祝元膺","content":"雾纹斑似豹，水力健如龙。（见张为《主客图》）","dynasty":"唐代","title":"句"}
{"author":"祝元膺","content":"却觅终南山色看，倚天横展玉屏风。杜甫一生怜李白，应缘孔圣道才难。终南山脚盘龙势，紫阁云心望鹤归。","dynasty":"唐代","title":"句"}
{"author":"祝元膺","content":"句曲旧宅真，自产日月英。既涵岳渎气，安无神仙名。松桂逦迤色，与君相送情。","dynasty":"唐代","title":"送高遂赴举"}
{"author":"祝元膺","content":"两颔凝清霜，玉炉焚天香。为我延岁华，得入不死乡。","dynasty":"唐代","title":"寄道友"}
{"author":"高柄","content":"词人工粉墨，花底见双禽。青鸟飞来日，瑶池春色深。乱红看欲雨，幽哢听非琴。莫到成蹊处，金丸满上林。","dynasty":"明代","title":"题边文进桃花双禽图"}
{"author":"高柄","content":"开径馀松菊，藏书富简编。砚池春霁雨，琴几晚凉天。酒伴呼浮白，儒生问草玄。应耽名教地，倚杖信流年。","dynasty":"明代","title":"题叶士谨石林精舍"}
{"author":"高柄","content":"湖上夕水寒，潜鳞避深钓。野老本无营，一竿挂残照。人知白首心，我爱沧浪调。何必客星高，将贻故人笑。","dynasty":"明代","title":"龟湖晚钓"}
{"author":"高柄","content":"春山曾共赏，一别又西风。岐路非关远，心期恨不同。暮天孤嶂静，秋水夕阳空。为有相思寄，云边送断鸿。","dynasty":"明代","title":"寄陈五先辈"}
{"author":"高柄","content":"黄鸟堪求侣，青山独掩扉。相思空夜月，一别换春衣。江树云边出，林花雨外稀。董岩佳赏地，连佩莫相违。","dynasty":"明代","title":"晚春寄怀林八员外董七侍读先有游董岩之期"}
{"author":"高柄","content":"落日长川暝，孤舟独客愁。若为今夜月，不是故园秋。片影悬珠斗，微光下玉钩。心期明镜满，指日大刀头。","dynasty":"明代","title":"夜泊官塘见新月"}
{"author":"高柄","content":"闻说幽并北，严冬雪作花。长空无过雁，念子独辞家。朔月迎仙棹，滦云引客车。蓟门登览处，颙望忆京华。","dynasty":"明代","title":"送许志学北游"}
{"author":"高柄","content":"腊尽雪初晴，春回促漏声。孤灯亲远客，一岁只残更。律候青阳转，年随白发生。迎新应待旦，端佩谒承明。","dynasty":"明代","title":"除夕"}
{"author":"高柄","content":"双凫新被命，万里远从官。闻说巴山好，何愁蜀道难。峡猿惊印绶，蛮吏识衣冠。圣德怀荒服，贤劳莫惮烦。","dynasty":"明代","title":"重送许子之巴西"}
{"author":"高柄","content":"微霜昨夜塞鸿飞，雨里逢君未授衣。华馆把杯仙菊润，青山对面故人稀。泉飞百道溪声远，风度重林酒气微。明日相逢乘霁景，登临不用怨斜晖。","dynasty":"明代","title":"九日同郑二逸人董七侍读林一秀才雨中宴集朱聘君碧潭轩以微雨潭上来分得微字"}
{"author":"高柄","content":"一灯初别祖师禅，孤月寒云思渺然。飞锡却从红日外，浮杯还渡白鸥前。寻钟野寺经残雪，乞食春城向暮天。我有采真秋兴逸，相期何处听寒泉。","dynasty":"明代","title":"送秀上人远游"}
{"author":"高柄","content":"无诸台下叶初黄，客里相逢值早霜。秋馆醉看仙菊满，禅房坐识雨花香。别来塞雁江云隔，梦去青山海路长。白发广文凭问讯，门前还有几升堂。","dynasty":"明代","title":"寄林七膳部兼呈林怀之广文"}
{"author":"高柄","content":"新持半偈出青莲，孤鹤閒云思渺然。金锡来承天汉语，紫衣归坐雪峰禅。寻钟野寺残山外，漱齿寒流落照边。行至东林休结社，松枝已偃旧房前。","dynasty":"明代","title":"送雪峰僧龙渊归三山"}
{"author":"高柄","content":"春江澹澹白鸥波，一曲阳关为尔歌。莫向樽前惜沈醉，青山长在别离多。","dynasty":"明代","title":"江亭别"}
{"author":"高柄","content":"扁舟一叶楚天寒，远树空江野照残。忆得湘潭归棹晚，千峰倒影镜中看。","dynasty":"明代","title":"江上扁舟图为林维德赋"}
{"author":"高柄","content":"铜雀高楼借日悬，姑苏舞榭入云烟。繁华一落金屏影，半是吴山邺水边。","dynasty":"明代","title":"题界画台阁"}
{"author":"高柄","content":"独卧荆扉拂曙开，啼莺相唤故人来。落花昨夜迷行迹，先遣家僮扫石苔。","dynasty":"明代","title":"题赵大年小景"}
{"author":"高柄","content":"疏林远岫带烟霏，积水长天合翠微。何处寒声随落叶，一行新雁向南飞。","dynasty":"明代","title":"题画秋景"}
{"author":"高柄","content":"赤壁江山几度秋，画图仍见旧时游。祗今惟有东山月，夜夜清光照客舟。","dynasty":"明代","title":"题赤壁图"}
{"author":"高柄","content":"玉簇云开雪作团，轻盈冷艳不胜寒。王孙蹴鞠归来晚，犹爱冰姿镜里看。","dynasty":"明代","title":"题雪毬花"}
{"author":"高柄","content":"素艳秾华似斗开，露房双启暗香来。只疑月下瑶池会，半出红妆捧玉杯。","dynasty":"明代","title":"题红白莲"}
{"author":"高柄","content":"暮色带远屿，大江浩悠悠。临分未能别，红叶满汀洲。夫子何所适，绮纨上国游。凉风吹飞旆，沙路鸣紫骝。载酒江上石，把杯对高秋。遥山微雨晴，夕阳在孤舟。海茜去翩翩，焉能狎群鸥。青云可翘首，沧波正安流。","dynasty":"明代","title":"秋江离思送朱大之京"}
{"author":"高柄","content":"出郭秋已深，寒原骋心目。爱君幽栖地，市廛若林谷。初月谐晚寻，同人遂成宿。楼虚在山翠，书声向乔木。飞雨一峰来，微云度疏竹。清镫对残尊，孤琴写幽曲。自得静者心，何须游秉烛。","dynasty":"明代","title":"同游六平山探得烛字"}
{"author":"高柄","content":"野老安贫贱，力作不辞苦。把锄行晨风，南山看禾黍。今秋谷稍登，方思广场圃。归来茅檐下，团团聚儿女。落日在西山，悠然望孤渚。昨宵天始寒，虫声满篱户。田家衣食薄，黾勉岁时取。掩关未成眠，东邻响机杼。","dynasty":"明代","title":"储御史光羲田家杂兴"}
{"author":"高柄","content":"香界出尘表，孤标屹峥嵘。直上凌半空，言是羽翼成。迥梯接元气，磴道盘青冥。雄观隘川岳，乃觉形神轻。俯视寒渭白，平临终南青。神州一掌中，双阙云端明。穷历诸磴尽，飒然凉飙生。千峰挂飞雨，秦塞何凄清。早割区中缘，永怀参道情。今日高兴尽，期君谢浮名。","dynasty":"明代","title":"岑补阙参同诸公登慈恩寺浮图"}
{"author":"高柄","content":"楚水东去远，故人离别心。登舟望落日，岸绝荆门阴。晚棹向孤屿，收纶度前林。天寒大泽暝，鸟没长淮深。十载梦烟波，幽期共投簪。白鸥故友待，向我如招寻。渺渺初月色，嗷嗷飞鸿音。相思若千里，遥寄沧浪吟。","dynasty":"明代","title":"刘随州长卿江中晚钓寄荆南一二相识"}
{"author":"高柄","content":"江郭梅已白，飞霜肃严冬。故人惜短景，握手龙门东。群壑倏暝色，虚亭寒夜空。明灯照孤月，相对情未终。明发忽惆怅，拂衣如飘风。长天西北倾，三山落云中。中有淡荡人，孤高含清真。三年阔风采，百里悲胡秦。前日游远方，登堂别严亲。出门向西笑，逸气凌秋旻。雪度日边棹，风吟江上蘋。清诗落吴楚，此地生阳春。郢曲和者稀，剑歌不复陈。归来使酒气，酒酣气益振。青楼唤歌舞，日见罗衣新。却笑相如宅，凄凉四壁尘。交欢徒结面，肝胆向谁陈。因子写远意，风期越江滨。","dynasty":"明代","title":"与林九龙门夜宿迟明赠别兼寄周一玄"}
{"author":"高柄","content":"海上春欲暮，楼头花满林。一樽风雨夕，千古幽期心。平旦忽惆怅，怆然惜离襟。踟蹰歌白雪，留赠比黄金。十日不尽欢，临岐徒悲吟。举目望霄汉，浮云蔽重阴。沧洲渺何许，春水洪涛深。此别非万里，无时间徽音。以我子猷船，期君安道琴。毋为叹白发，岁晚重招寻。","dynasty":"明代","title":"答陈沧洲留别之作"}
{"author":"高柄","content":"孤云与独鹤，千里怅悠悠。时因长风吹，双落碧海头。郑侯念长违，董子经时别。几望西南天，孤吟啸台月。昨日放扁舟，辍棹三江流。中夜造我语，片言解离忧。逸兴横素襟，吐辞若流水。挥杯对黄花，兀然不知醉。欢乐情未极，复此成分飞。矫首秋风外，徒惊蕙草稀。","dynasty":"明代","title":"顾山斋分韵志别"}
{"author":"高柄","content":"海国霜气凉，秋声落遥野。乾坤肃以清，收纳瞩多暇。出郭寻幽期，同人命轩驾。载酒入翠微，凭高憩层榭。苍山横黄云，大江天共泻。飞雨霞际晴，夕阳雁边下。江山满陈迹，今古成代谢。千载同一时，黄花笑盈把。酣歌林壑暝，新月松萝挂。高兴殊未平，临风独悲咤。","dynasty":"明代","title":"九月八日郭南山亭宴集分得下字"}
{"author":"高柄","content":"挂席度彭蠡，停桡望匡庐。苍苍五老峰，秀出东南隅。气势掩衡霍，峥嵘压东吴。千岩散秋色，倒影澄江湖。倏忽霁飞雨，瀑流挂香炉。悬崖残雪古，涧落垂虹孤。耸目万仞表，茫茫飞鸟无。飘然挹空翠，心与浮云俱。我欲呼谪仙，结巢松已枯。迟回徒仰止，飞鹢上天衢。","dynasty":"明代","title":"望庐山作"}
{"author":"高柄","content":"钟山抱蓝田，水木含清气。爱尔静者居，草堂在山翠。帘栊映竹开，几席侵花置。野客载酒过，山僧抱琴至。陶然接欢赏，邈尔成幽契。月出天海空，云生石门闭。岱溪樵唱来，沙头松声细。佳趣足淹留，远心更迢递。维时属休明，岩穴无遗弃。终南登捷径，北山裂荷制。予亦问山灵，斯人果忘世。","dynasty":"明代","title":"题邑生陈溢钟山草堂"}
{"author":"高柄","content":"海国梅始白，飞霜动鸣钟。寒空一片月，挂在罗浮峰。夜色不映水，清光与之同。百里皆瑶华，千林闭幽风。萧条岩际叶，嘹唳云边鸿。远客起遥念，沧波思千重。梦回明镜没，寂寞闻幽蛩。","dynasty":"明代","title":"赋得罗浮霜月怀郑二逸人"}
{"author":"高柄","content":"化城负东郭，地古严公宅。同佩结幽寻，况值将归客。山门坐翠微，萝径入松柏。定水注行衣，香云绕离席。衔杯双树间，百里见海色。日暮各分飞，空山夜寥寂。","dynasty":"明代","title":"郭晦之归扆峰群公相送至光严寺分得客字"}
{"author":"高柄","content":"爱尔江海居，清风继箕颍。起予丘中赏，逸兴探灵境。粉墨含天光，丹青藏云影。窗开象湖阴，帘捲龙峰顶。林静弦诵閒，波空棹歌冷。沧浪可洗心，白鸥待孤艇。","dynasty":"明代","title":"题云林书隐图赠梅江许宗显"}
{"author":"高柄","content":"原野谷雨霁，熙阳丽芳辰。良游出西郭，集我平生亲。野酌藉芳草，飞花落衣巾。时闻幽鸟哢，复眺群山新。眷此不尽欢，行当念徂春。回心勿暌离，愿言保其真。","dynasty":"明代","title":"韦苏州应物西郊燕集"}
{"author":"高柄","content":"日没川路阔，松阴澄晚流。掀篷卧天色，超忽江潭秋。渚月镜中净，孤辉漾轻舟。心将空际云，身与波上鸥。了视无外物，旷然神远游。予亦沧浪情，从君问方洲。","dynasty":"明代","title":"题千里掀篷图效常建体"}
{"author":"高柄","content":"春色有佳兴，送君惜别情。帐前见芳草，绿尽空江浔。千里霭晴翠，夕阳烟际深。遥分白鸥水，近映青枫林。萋萋满行衣，苒苒生别心。王孙行当归，蘪芜思越吟。","dynasty":"明代","title":"赋得春草碧色送丘少尹归四明"}
{"author":"高柄","content":"江晚波自阔，天空谐远寻。渚霞霁孤岛，绿映沧浪深。残日镜中没，馀晖在前林。黛云结玄发，碧气横素襟。其以罨画山，寄君无声吟。","dynasty":"明代","title":"远屿堆蓝"}
{"author":"高柄","content":"大川饶数罟，浅渎无吞舟。日暮收我纶，唱歌度中流。歌长入空阔，两岸江声秋。断续和鸣榔，摇飏随狎鸥。曲终人不见，云水空悠悠。","dynasty":"明代","title":"秋江渔唱"}
{"author":"高柄","content":"我本渔樵者，结交青云人。朱门华馆不下士，青山白屋归来贫。闻君爱与渔樵友，每逐渔樵在林薮。两屐松风万壑间，孤舟萝月双溪口。朝与渔者亲，暮与樵者邻。山厨束薪煮白召，野饭折荷包紫鳞。春风行歌出林曙，落日叩舷渡江渚。负策閒随黄鸟吟，濯缨时对骚人语。世人结交徒结名，黄金不多交不成。羡君不交黄金贵，却友渔樵如弟兄。","dynasty":"明代","title":"赠友渔樵歌"}
{"author":"高柄","content":"长安古城尽禾黍，故国荒凉变今古。秦地山河满夕阳，汉家宫阙随尘土。咸阳昔时何壮哉，离宫复道飞空回。五陵白日歌钟起，三辅红尘车骑来。一朝坐见繁华歇，冠盖散为烟雾灭。草木犹缠战血腥，丘墟尚带行轮辙。年代悠悠经几秋，空馀渭水向东流。回中古道无游辇，关内何门寻故侯。伤心此地不能道，惆怅雄图成蔓草。惟有终南万仞青，年年阅尽行人老。","dynasty":"明代","title":"古咸阳行"}
{"author":"高柄","content":"君不见吴航渡，河上萧萧多古树。树根积石长青苔，应是昔人繫舟处。寂寞寒潮自往还，关河北望空云山。天浮百粤荣光歇，海接三吴霸气寒。吴王城阙几千载，舸舰何年到闽海。危樯峻橹逐飘风，今日吴航名尚在。江上年年春草新，城头车马往来频。野鸟不知惊候吏，垂杨空自送行人。","dynasty":"明代","title":"赋得吴航渡送赵少府之京"}
{"author":"高柄","content":"飞步青莲花，耸身凌紫霞。天鸡弄海色，西挂三峰斜。咽漱太阳精，逍遥金母家。长安日下影，回首望京华。","dynasty":"明代","title":"题华峰望日图"}
{"author":"高柄","content":"落帆逗前浦，渡口喧已寂。野艇横浅流，空江带愁色。渔归绝岛遥，鸟度群山夕。应有待潮人，吟成山月白。","dynasty":"明代","title":"野渡横舟"}
{"author":"高柄","content":"浅渚蒲叶长，深村杏花吐。东皋春事兴，尽室相随去。谷鸟劝我歌，青山澹吾虑。日暮望柴关，牛涔取归路。","dynasty":"明代","title":"牛路春耕"}
{"author":"高柄","content":"瀛洲见海色，潮来如风雨。初日照寒涛，春声在孤屿。飞帆落镜中，望入桃花去。","dynasty":"明代","title":"峤屿春潮"}
{"author":"高柄","content":"峻岭饶朽木，采之行且歌。歌长白云外，远与松声和。日落望烟归，山风吹薜萝。","dynasty":"明代","title":"松岭樵歌"}
{"author":"繁知一","content":"忠州刺史今才子，行到巫山必有诗。为报高唐神女道，速排云雨候清词。","dynasty":"唐代","title":"书巫山神女祠"}
{"author":"游次公","content":"风雨送人来，风雨留人住。草草杯盘话别离，风雨催人去。泪眼不曾晴，眉黛愁还聚。明日相思莫上楼，楼上多风雨。","dynasty":"宋代","tags":"写风，写雨，离别","title":"卜算子·风雨送人来"}
{"author":"游次公","content":"斗柄回秋律。素蟾飞、冰霜万里，满川金碧。得月偏多何处是，惟有桥南第一。正野迥、西风寒寂。丹桂婆娑疏影在，想微瑕、未累千金璧。河汉远，澹无迹。知君有句酬佳夕。尽高歌、胡床自倚，露漙珠溢。坐到参横星欲暗，隐隐天低似笠。但络纬、悲啼催织。吟咏凄凉翻有恨，谅知音、人远空追忆。谁为置，郑庄驿。","dynasty":"宋代","title":"贺新郎（月夜）"}
{"author":"游次公","content":"一舸归来，何太晚、鬓丝如织。谩欢息、凄凉往事，尽成陈迹。山迫暮烟浮紫翠，溪摇寒浪翻金碧。看长虹、渴饮下青冥，危栏湿。谁可住，烟萝侧。俗士驾，当回勒。伴岩扃，须是碧云仙客。风月已供无尽藏，溪山更衍清凉国。恨谪仙、苏二不曾来，无人说。","dynasty":"宋代","title":"满江红（丹青阁）"}
{"author":"游次公","content":"云接苍梧，山莽莽、春浮泽国。江水涨、洞庭相近，渐近空阔。江燕飘飘身似梦，江花草草春如客。望渔春、樵市隔平林，寒烟色。方寸乱，成丝结。离别近，先愁绝。便满篷风雨，橹声孤急。白发论心湖海暮，清樽照影苍浪窄。看明年、天际下归舟，应先识。","dynasty":"宋代","title":"满江红·云接苍梧"}
{"author":"游次公","content":"一舸归来，何太晚、鬓丝如织。谩欢息、凄凉往事，尽成陈迹。山迫暮烟浮紫翠，溪摇寒浪翻金碧。看长虹、渴饮下青冥，危栏湿。谁可住，烟萝侧。俗士驾，当回勒。伴岩扃，须是碧云仙客。风月已供无尽藏，溪山更衍清凉国。恨谪仙、苏二不曾来，无人说。","dynasty":"宋代","title":"满江红·一舸归来"}
{"author":"游次公","content":"平生射虎裴将军，马狞如龙弓百钧。手捻白羽旁无人，注虎使虎不敢奔。须臾丛薄烂斑出，人马不知俱辟易。矢知蓬蒿弓减力，将军得归几败绩。徐行爪牙元不露，眈眈垂头若微顾。尾翦霜风林叶飞，倏忽山头日光暮。包家画出真于菟，我尚不敢编其须。昔人作诗矶画图，吁嗟画图今亦无。","dynasty":"宋代","title":"画虎"}
{"author":"游次公","content":"山头磴石危梯险，山下荒田野草悲。更著秋风吹两鬓，不消几日尽成丝。","dynasty":"宋代","title":"耒阳道中"}
{"author":"游次公","content":"一气动芒沕，鸣虫应清商。天机发天籁，托彼恐与螀。凄然起秋声，感我彻肺肠。幽思不自识，远兴来何方。至音有如此，始晤韶与章。风霜入凄断，月露皆悲凉。天地有声乐，呻吟委寒荒。尔非丝竹奏，那得登君堂。","dynasty":"宋代","title":"秋虫"}
{"author":"游次公","content":"竹里茅茨傍小溪，粼粼白石护渔矶。想应日日来垂钓，石上蓑衣不带归。","dynasty":"宋代","title":"渔父"}
{"author":"游次公","content":"银床露湿井华寒，自挈铜瓶汲水还。宿雨未乾池馆静，凉蝉犹在栋梁间。","dynasty":"宋代","title":"早起"}
{"author":"游次公","content":"暖霭浮晴籞。锁垂杨、笼池罩阁，万丝千缕。池上晓光分宿雾，日近群芳易吐。寻并蒂、阑干凝伫。不信钗头飞凤去，但宝刀、被妾还留住。天一笑，万花妒。阿娇正好金屋贮。甚西风、易得萧疏，扇鸾尘土。一自昭阳扃玉户，墙角土花无数。况多病、情伤幽素。别殿时闻箫鼓奏，望红云、冉冉知何处。天尺五，去无路。","dynasty":"宋代","title":"贺新郎宫词"}
{"author":"游次公","content":"一舸归来，何太晚、鬓丝如织。谩叹息、凄凉往事，尽成陈迹。山迫暮烟浮紫翠，溪摇寒浪翻金碧。看长虹、渴饮下青冥，危栏湿。谁可住，烟萝侧。俗士驾，当回勒。伴岩扃，须是碧云仙客。风月已供无尽藏，溪山更衍清凉国。恨谪仙、苏二不曾来，无人说。","dynasty":"宋代","title":"满江红丹青阁"}
{"author":"游次公","content":"暖霭浮晴御。锁垂杨、笼池罩阁，万丝千缕。池上晓光分宿雾，日近群芳易吐。寻并蒂、阑干凝伫。不信钗头飞凤去，但宝刀、被妾还留住。天一笑，万花妒。阿娇正好金屋贮。甚西风、易得萧疏，扇鸾尘土。一自昭阳扃玉户，墙角土花无数。况多病、情伤幽素。别殿时闻箫鼓奏，望红云、冉冉知何处。天尺五，去无路。","dynasty":"宋代","title":"贺新郎（宫词）"}
{"author":"边继祖","content":"肯为莼鲈便忆家，暂留耆宿领清华。讵知病似沾泥絮，转觉官同著袂花。风雅顿教前辈少，清贫还重士林嗟。茂陵遗稿名山富，早晚西湖走传车。","dynasty":"清代","title":"挽句山先生步李廉衣韵"}
{"author":"石象之","content":"来何容易去何迟，半在心头半在眉。门掩落花春去后，窗涵残月酒醒时。柔如万顷连天草，乱似千寻帀地丝。除却五侯歌舞地，人间何处不相随？","dynasty":"宋代","tags":"咏物，忧愁","title":"咏愁"}
{"author":"石象之","content":"结社当年号白莲，师心应欲继前贤。有时中夜初回定，清磬一声秋月圆。","dynasty":"宋代","title":"东掖四绝句·白莲庵"}
{"author":"石象之","content":"洗除尘垢访名蓝，不得相逢益自惭。松桂阴森香火冷，乱云空锁白莲庵。","dynasty":"宋代","title":"东掖四绝句·不见如师"}
{"author":"石象之","content":"山椒亭榭适徘徊，病膜烦襟斗顿开。若有尘埃何处隔，此中自是少尘埃。","dynasty":"宋代","title":"东掖四绝句·隔尘亭"}
{"author":"石象之","content":"溪岑萦绕红尘外，殿阁欹危翠霭间。我见老僧无一事，老僧更羡白云閒。","dynasty":"宋代","title":"东掖四绝句·入天台"}
{"author":"张玉娘","content":"三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。","dynasty":"宋代","tags":"边塞，将士，生活，赞颂","title":"从军行"}
{"author":"张玉娘","content":"山之高，月初小。月之小，何皎皎。我有所思在远道，一日不见兮。我心悄悄，","dynasty":"宋代","title":"兰雪集"}
{"author":"张玉娘","content":"门外车驰马骤。绣阁犹醺春酒。顿觉翠衾寒，人在枕边如旧。知否。知否。何事黄花俱瘦。","dynasty":"宋代","title":"如梦令戏和李易安"}
{"author":"张玉娘","content":"天幂幂。彤云黯淡寒威作。寒威作。琼瑶碎剪，乘风飘泊。佳人应自嫌轻薄。乱将素影投帘幕。投帘幕。不禁清冷，向谁言着。","dynasty":"宋代","title":"忆秦娥咏雪"}
{"author":"张玉娘","content":"玉影无尘雁影来。绕庭荒砌乱蛩哀。凉窥珠箔梦初回。压枕离愁飞不去，西风疑负菊花开。起看清秋月满台。","dynasty":"宋代","title":"浣溪沙秋夜"}
{"author":"张玉娘","content":"秋入瑶台玉簟凉。藕花香暗度、紫荷乡。软□罗扇动清商。霜渐老，庭外菊初黄。眉月画应慵瘦＊□对镜、怨容光泪痕寒染翠绡裳。梧叶尽，","dynasty":"宋代","title":"小重山秋思"}
{"author":"张玉娘","content":"玉兔光回，看琼流河汉，冷浸楼台。正是歌传花市，云静天街。兰煤沉水，澈金莲、影晕香埃。绝胜□，三千绰约，共将月下归来。多管是春风有意，把一年好景，先与安排。何人轻驰宝马，烂醉金＊。衣裳雅淡，拥神仙、花外徘徊。独怪我、绣罗帘锁，年年憔悴裙钗。","dynasty":"宋代","title":"汉宫春元夕用京仲远韵"}
{"author":"张玉娘","content":"天卷残云，漏传高阁，数点萤流花径。立尽屏山无语，新竹高槐，乱筛清影。看画扇，罗衫上，光凝月华冷。夜初永。问萧娘、近来憔悴，思往事、对景顿成追省。低转玉绳飞，淡金波、银汉犹耿。簟展湘纹，向珊瑚、不觉清倦。任钗横鬓乱，慵自起来偷整。","dynasty":"宋代","title":"法曲献仙音夏夜"}
{"author":"张玉娘","content":"月光微，帘影晓。庭院深沉，宝鼎余香枭。浓睡不堪闻语鸟。情逐梨云，梦入青春杳。海棠阴，杨柳杪。疏雨寒烟，似我愁多少。谁唱竹枝声缭绕。□□临风，自诉东风早。","dynasty":"宋代","title":"苏幕遮春晓"}
{"author":"张玉娘","content":"极目天空树远，春山蹙损，倚遍雕阑。翠竹参差声戛，环佩珊珊。雪肌香、荆山玉莹，蝉鬓乱、巫峡云寒。拭啼痕。镜光羞照，孤负青鸾。何时星前月下，重将清冷，细与温存。蓟燕秋劲，玉郎应未整归鞍。数新鸿、欲传佳信，阁兔毫、难写悲酸。到黄昏。败荷疏雨，几度销魂。","dynasty":"宋代","title":"玉蝴蝶离情"}
{"author":"张玉娘","content":"凭楼试看春何处。帘卷空青淡烟雨。竹将翠影画屏纱，风约乱红依绣户。小莹弄柳翻金缕。紫燕定巢衔舞絮。欲凭新句破新愁，笑问落花花不","dynasty":"宋代","title":"玉楼春春暮"}
{"author":"张玉娘","content":"霜天破夜，一阵寒风，乱淅入帘穿户。醉觉珊瑚，梦回湘浦，隔水晓钟声度。不作高唐赋。笑巫山神女，行云朝暮。细思算、从前旧事，总为无情，顿相孤负。正多病多愁，又听山城，戍笳悲诉。强起推残绣褥，独对菱花，瘦减精神三楚。为甚月楼，歌亭花院，酒债诗怀轻阻。待伊趋前路。争如我双驾，香车归去。任春融、翠阁画堂，香霭席前，为我翻新句。依然京兆成眉妩。","dynasty":"宋代","title":"玉女摇仙佩秋情"}
{"author":"张玉娘","content":"衾重夜寒凝。幽梦初醒。玉盘香水彻清冰。起向妆台看晓镜，瘦蹙梅英。门外六花零。香袂棱棱。等闲斜倚旧围屏。冷浸宝奁脂粉懒，无限凄","dynasty":"宋代","title":"卖花声冬景"}
{"author":"张玉娘","content":"冰轮驾海，破寒烟、万点苍山凝绿。清逼嫦娥秋殿静，桂树香飘金粟。万顷琉璃，一天素练，光彻飞琼屋。楚云无迹，萧萧梦断银竹。都胜三五寻常夜，高河新泻下，雪波霜瀑。臂冷香销成独坐，顾影□愁千斛。燕子楼空，凤箫人远，幽恨悲黄鹄。夜阑漏尽，梅花声动湘玉。","dynasty":"宋代","title":"念奴娇中秋月次姚孝宁韵"}
{"author":"张玉娘","content":"素女炼云液，万籁静秋天。琼楼无限佳景，都道胜前年。桂殿风香暗度，罗袜银床立尽，冷浸一钩寒。雪浪翻银屋，身在玉壶间。玉关愁，金屋怨，不成眠。粉郎一去，几见明月缺还圆。安得云鬟香臂，飞入瑶台银阙，兔鹤共清全。窃取长生药，人月满婵娟。","dynasty":"宋代","title":"水调歌头次东坡韵"}
{"author":"张玉娘","content":"星转晓天，戍楼听、单于吹彻。拥翠被香残，霜杵尚喧落月。楚江梦断，但帐底、暗流清血。看臂销金钏，一寸眉交千结。雨阻银屏，风传锦字，怎生休歇。未应轻散，磨宝簪将折。玉京缥缈，雁鱼耗绝。愁未休、","dynasty":"宋代","title":"蕙兰芳引秋思"}
{"author":"张玉娘","content":"二十遴骁勇，从军事北荒。流星飞玉弹，宝剑落秋霜。画角吹杨柳，金山险马当。长驱空朔漠，驰捷报明王。","dynasty":"元代","title":"从军行"}
{"author":"张玉娘","content":"夜凉春寂寞，淑气浸虚堂。花外钟初转，江南梦更长。野春鸣涧水，山月照罗裳。此景谁相问，飞萤入绣床。","dynasty":"元代","title":"暮春夜思"}
{"author":"张玉娘","content":"侍儿传野约，趣伴出邻姬。竹外花迎佩，溪边柳笑眉。春随流水远，日度锦云迟。拾翠人争问，含羞独有诗。","dynasty":"元代","title":"游春"}
{"author":"张玉娘","content":"暮声杂鸣叶，灵籁生郊墟。白雾脆杨柳，秋水翻芙蕖。蟾蜍澹帘箔，机杼织寒虚。几度思蘋藻，茫然愧鹿车。","dynasty":"元代","title":"秋夜"}
{"author":"张玉娘","content":"南园有凉气，移席散馀情。新月隐修竹，清风开小亭。水骨静香汗，霜纨扑乱萤。忽然微雨至，爽籁拂檐楹。","dynasty":"元代","title":"夏夜园亭纳凉"}
{"author":"张玉娘","content":"绣倦南窗下，翛然睡思催。红日过墙去，清风入幕来。幽梦迷庄蝶，荒云隔楚台。觉来香缕在，虚室绝尘埃。","dynasty":"元代","title":"春睡"}
{"author":"张玉娘","content":"薰风初转夏，绿树老春莺。暗溜穿花入，轻云隔竹生。倚凉攲画扇，拭泪听秦筝。素袜香尘暗，槐阴树底行。","dynasty":"元代","title":"新夏纳凉"}
{"author":"张玉娘","content":"昼静春偏远，诗成兴转赊。看山凭画阁，问竹过邻家。摘翠閒惊鸟，烧烟晓煮茶。无端双蛱蝶，绕袖错寻花。","dynasty":"元代","title":"清昼"}
{"author":"张玉娘","content":"曈日破寒天，红光生紫烟。诗情归草梦，春色染桃笺。眉月添明镜，梅妆静翠钿。堂开诸弟集，相对笑迎年。","dynasty":"元代","title":"元日"}
{"author":"张玉娘","content":"满庭修竹动秋风，掠地无痕一径通。影弄绿窗金琐碎，声归宝瑟玉玲珑。流云不碍湘妃佩，隔水还疑蔡女桐。曲罢岂知鸾鹤在，翠霞飞去玉台空。","dynasty":"元代","title":"咏竹风"}
{"author":"张玉娘","content":"数枝潇洒碧溪寒，水气冥冥日欲昏。青玉案前双翡翠，紫丝帐里万琅玕。湘江旧事迷归梦，陆海春阴无羽翰。晚来独倚阑干望，暝色连天何处村。","dynasty":"元代","title":"咏竹烟"}
{"author":"张玉娘","content":"冻雪霏霏堕九皋，竹枝垂地翠旋销。玉龙战退飞鳞甲，青凤翻成白羽毛。岁晚馀寒知劲节，梦回佳兴讶清标。隔云谁弄柯亭笛，落尽梅花风韵高。","dynasty":"元代","title":"咏竹雪"}
{"author":"张玉娘","content":"幽幽万籁竹千竿，凉夜宜从月里看。翠节参差邀玉兔，金波晃漾浴青鸾。半檐苍月催诗思，一径寒辉醒醉魂。吹彻霓裳清露下，嫦娥犹自对芳樽。","dynasty":"元代","title":"咏竹月"}
{"author":"张玉娘","content":"一贡西支路八千，端溪无石玉还坚。龙媒带雨滴秋月，霜兔和云染翠烟。凤咮山荒幽草合，雀台春老野花妍。丹砂不用医繁鬓，留尔芸窗勖草玄。","dynasty":"元代","title":"咏案头四俊马肝砚"}
{"author":"张玉娘","content":"近来觅得管城子，修竹枝头彩影高。气挟风云驱阵势，光摇文彩动旌旄。诗成览德三书俊，梦入生花五色豪。圣代祇今皆有象，晴窗处处凤凰毛。","dynasty":"元代","title":"咏案头四俊凤尾笔"}
{"author":"张玉娘","content":"薛涛诗思饶春色，十样鸾笺五采誇。香染桃英清入观，影翻藤角眩生花。涓涓锦水涵秋叶，苒苒剡波漾晚霞。却笑回文苏氏子，工夫空自废韶华。","dynasty":"元代","title":"咏案头四俊锦花笺"}
{"author":"张玉娘","content":"兰煤薰透漏星房，苍璧无痕晕漆光。万杵龙珠凝海水，十分麝泪泣玄霜。松烟入砚还矜色，江雨翻云别有香。风静月林秋气逼，满天诗思动清商。","dynasty":"元代","title":"咏案头四俊珠麝墨"}
{"author":"张玉娘","content":"淑气回春雪渐融，星河天上一宵通。芙蕖万点交秋月，鼓角三更度晓风。烛影晕迷光绰约，帘环声彻佩玲珑。不妨鸟篆留仙迹，凤辇殷勤出紫宫。","dynasty":"元代","title":"灯夕迎紫姑神"}
{"author":"张玉娘","content":"松花香度漏初沈，人静庭空落暗金。一枕嫩风清晓露，半窗凉月弄轻阴。坐移十二阑干曲，兴入千层积翠深。弹罢云和重问夜，蔷薇影里复长吟。","dynasty":"元代","title":"春夜"}
{"author":"张玉娘","content":"鸳鸯绣罢阁新愁，独抱云和散画楼。风竹入弦归别调，湘帘捲月笑银钩。行天雁向寒烟没，倚槛人将清泪流。自是病多松宝钏，不因宋玉故悲秋。","dynasty":"元代","title":"晚楼凝思"}
{"author":"张玉娘","content":"鸟道萦纡入剑门，谪居惟汝独怜恩。锁天烟黑疑无地，隔树人言知有村。听雨不生池草梦，看云应断故乡魂。平安日问南归雁，三峡清秋依晓猿。","dynasty":"元代","title":"和谪弟三一三峡晓征寄回韵"}
{"author":"张玉娘","content":"春来常是见花羞，终日帘垂懒上钩。淑气薰人饶旧梦，柳条萦带绾新愁。情归野草泥寒雨，目断长江送去舟。笑比南金身自许，镜鸾独抱下妆楼。","dynasty":"元代","title":"春妆凝思"}
{"author":"张玉娘","content":"三月江南绿正肥，阴阴深院燕初归。乱衔飞絮营新垒，閒逐花香避绣帏。却笑秋风红缕在，独怜旧事玉京非。兰闺终日流清泪，愧尔双飞拂落晖。","dynasty":"元代","title":"新燕忆女弟京娘"}
{"author":"张玉娘","content":"永夜无人玉漏迟，团团月上海棠枝。月留凉露芳尘暗，花弄清晖淑影移。粉黛三千春对镜，银波万顷晓凝脂。深闺为尔牵愁兴，坐问容光强赋诗。","dynasty":"元代","title":"海棠月"}
{"author":"张先","content":"数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月一作：孤灯灭)","dynasty":"宋代","tags":"宋词三百首，宋词精选，婉约，写景，抒情，爱情","title":"千秋岁·数声鶗鴂"}
{"author":"张先","content":"水调数声持酒听，午醉醒来愁未醒。送春春去几时回？临晚镜，伤流景，往事后期空记省。沙上并禽池上暝，云破月来花弄影。重重帘幕密遮灯，风不定，人初静，明日落红应满径。","dynasty":"宋代","tags":"宋词三百首，婉约，伤春","title":"天仙子·水调数声持酒听"}
{"author":"张先","content":"乍暖还轻冷。风雨晚来方定。庭轩寂寞近清明，残花中酒，又是去年病。楼头画角风吹醒。入夜重门静。那堪更被明月，隔墙送过秋千影。","dynasty":"宋代","tags":"宋词三百首，婉约，春天，孤独，怀人","title":"青门引·春思"}
{"author":"张先","content":"伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪！双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。","dynasty":"宋代","tags":"婉约，相思，爱情，生活","title":"一丛花令·伤高怀远几时穷"}
{"author":"张先","content":"双蝶绣罗裙。东池宴。初相见。朱粉不深匀。闲花淡淡春。细看诸处好。人人道。柳腰身。昨日乱山昏。来时衣上云。","dynasty":"宋代","tags":"宋词三百首，写人，女子","title":"醉垂鞭·双蝶绣罗裙"}
{"author":"张先","content":"花前月下暂相逢。苦恨阻从容。何况酒醒梦断，花谢月朦胧。花不尽，月无穷。两心同。此时愿作，杨柳千丝，绊惹春风。","dynasty":"宋代","tags":"爱情","title":"诉衷情·花前月下暂相逢"}
{"author":"张先","content":"龙头舴艋吴儿竞，笋柱秋千游女并。芳洲拾翠暮忘归，秀野踏青来不定。行云去后遥山暝，已放笙歌池院静。中庭月色正清明，无数杨花过无影。","dynasty":"宋代","tags":"寒食节，风俗，写景","title":"木兰花·乙卯吴兴寒食"}
{"author":"张先","content":"惜霜蟾照夜云天。朦胧影、画勾阑。人情纵似长情月，算一年年。又能得、几番圆。欲寄西江题叶字，流不到、五亭前。东池始有荷新绿，尚小如钱。问何日藕、几时莲。","dynasty":"宋代","tags":"思念，爱情","title":"系裙腰·般涉调"}
{"author":"张先","content":"楼倚春江百尺高，烟中还未见归桡，几时期信似江潮？花片片飞风弄蝶，柳阴阴下水平桥，日长才过又今宵。","dynasty":"宋代","tags":"闺怨，登高，思念","title":"浣溪沙·楼倚春江百尺高"}
{"author":"张先","content":"外湖莲子长参差，霁山青处鸥飞。水天溶漾画桡迟，人影鉴中移。桃叶浅声双唱，杏红深色轻衣。小荷障面避斜晖，分得翠阴归。","dynasty":"宋代","tags":"江南，夏天，湖山","title":"画堂春·外湖莲子长参差"}
{"author":"张先","content":"乌啼东南枝，危巢雏五六。心在安巢枝，一日千往复。脱网得群食，入口不入腹。穷生俾反哺，岂能报成育。","dynasty":"宋代","title":"巢乌"}
{"author":"张先","content":"贡馀应惜点为山，绝唱兼遗致政官。嵰地雪甜多不识，吴人未食齿先寒。","dynasty":"宋代","title":"酬发运马子山少卿惠与诗"}
{"author":"张先","content":"辩玉当看破石诗，泥沙有实即山辉。都廛往往无真璞，误使人凭鼠腊归。","dynasty":"宋代","title":"酬周开祖示长调见索诗集"}
{"author":"张先","content":"飞飞画楫绕花洲，霁雨浮花出岸流。谁广金明为水战，自来银汉有霓舟。行從使节春忧盛，住买吴山老未由。人迟归轩香接路，一分新月管弦楼。","dynasty":"宋代","title":"次韵蔡君谟侍郎寒食西湖"}
{"author":"张先","content":"新火飞烟上柳梢，天供好景助诗豪。江湖一处逢嘉月，溟海同时得巨鳌。白水更随春雨长，青云不及画楼高。千桡插羽鼙声动，十里惊雷夺暮涛。","dynasty":"宋代","title":"次韵清明日西湖"}
{"author":"张先","content":"铃索声闲按牒稀，怯寒肌骨望春晖。凝云垂地雪欲下，高树无风叶自飞。水落浅沙鱼队聚，草枯幽陇鹿群归。安人不信彤襜贵，上相还家是锦衣。","dynasty":"宋代","title":"冬日郡斋书事"}
{"author":"张先","content":"石破重岩万客疑，不堪攻玉不支机。长江风雨来无定，时学零陵燕子飞。","dynasty":"宋代","title":"飞石岩"}
{"author":"张先","content":"路接晓天人近月，真仙去后祇云归。岭头旧曰上升日，空有山禽自在飞。","dynasty":"宋代","title":"飞仙岭"}
{"author":"张先","content":"水色风光近使君，浥尘轻雨逐车轮。暂来不宿宜无恨，多少行春不到人。","dynasty":"宋代","title":"和元居中风水洞上祖龙图韵"}
{"author":"张先","content":"清歌曲曲酒巡巡，一举金蕉五十分。山影与天都在水，风光为月不留云。节回路口千门待，乐过湖心四岸闻。莫笑闲官奉欢席，自来蒿艾近兰薰。","dynasty":"宋代","title":"九月望日同君谟侍郎泛西湖夜饮"}
{"author":"张先","content":"但怪鲈乡一旦成，分却松江半秋色。","dynasty":"宋代","title":"句"}
{"author":"张先","content":"霓舟忽舣鲈鱼乡，槎阁却凌云汉域。","dynasty":"宋代","title":"句"}
{"author":"张先","content":"愁似鳏鱼知夜永，懒同蝴蝶为春忙。","dynasty":"宋代","title":"句"}
{"author":"张先","content":"湖山隐后家空在，烟雨词亡草自青。","dynasty":"宋代","title":"句"}
{"author":"张先","content":"裴李门头车马盛，斗杓临晓欲东回。天真都说妆前好，春色偷從夜半来。园里花枝灯树合，月中人影鉴奁开。诗家无自矜吟笔，不惜铅华不用催。","dynasty":"宋代","title":"李少卿宅除夜催妆"}
{"author":"张先","content":"不独高明不可谩，仍知不似泰山安。五丁破道秦通蜀，却被行人脚下看。","dynasty":"宋代","title":"漫天岭"}
{"author":"张先","content":"射艺功多暮未疲，欲将庭火继西晖。弦声应手裂竹响，旗影翻风戏鸟飞。竟日中支矜互胜，傍人如堵见终稀。不知双烛沙河上，谁得牛心一割归。","dynasty":"宋代","title":"射"}
{"author":"张先","content":"花落春禽啼晚枝，有时香蒂点人衣。多情尽不如蝴蝶，欲起遗红贴地飞。","dynasty":"宋代","title":"失题"}
{"author":"张先","content":"春后银鱼霜后鲈，远人曾到合思吴。欲图江色不上笔，静觅鸟声深在薦。落日未昏闻市散，青天都净见山孤。桥南水涨虹垂影，清夜澄光照太湖。","dynasty":"宋代","title":"吴江"}
{"author":"张先","content":"朱屋雕屏展，红筵绣箔遮。傍云灯作斗，近树彩成花。风月胜千夜，笙歌如一家。人丛妨过马，天色误啼鸦。铜漏春声换，银潢晓影斜。楼前山未卸，火气烘朝霞。","dynasty":"宋代","title":"吴兴元夕"}
{"author":"张先","content":"好物难留古亦嗟，人生无物不尘沙。何时宰树连双冢，结就人间并蒂花。","dynasty":"宋代","title":"营妓张温卿黄子思爱姬宜哥皆葬宿州城东过而"}
{"author":"张先","content":"池上飞桥亭外山，野禽偷静上钩栏。晚花露重香偏细，春女衣轻体尚寒。曲水略殊今日事，南湖曾奉昔人欢。郡图可许增新致，几处模传画样看。","dynasty":"宋代","title":"韵和上先顿首"}
{"author":"张先","content":"十载芳洲抚白苹，移舟弄水赏青春。当时自倚青春力，不信东风解误人。","dynasty":"宋代","title":"赠妓兜娘"}
{"author":"张先","content":"清卿恩德重鳌山，诗寄闲栖白首官。须信夜光谁可得，玉龙沉睡玉渊寒。","dynasty":"宋代","title":"子山再惠诗见和因又续成子山不以予不才两发"}
{"author":"张先","content":"醉翁家有醉眠亭，为爱江堤乱草青。不听耳边啼鸟唤，任教风外杂花零。饮酣未必过此舍，乐甚应宜造大庭。五柳北窗知此趣，三闾南拟漫孤醒。","dynasty":"宋代","title":"醉眠亭"}
{"author":"张先","content":"松陵江畔客，筑室從何年。世俗徒纷纷，不知李子贤。在彼既不知，不如醉且眠。声名衮衮谁知命，醉非爱酒眠非病。和江浑浑无古今，郡山回合来相应。呼奴沽酒不可迟，买鱼斫脍烦老妻。何必纫绳击飞兔，百年长短空自知。直将褌虱视天地，冥冥支枕穷四时。九衢足尘土，朱门多是非。秋风老莼鲈，扁舟何日归。","dynasty":"宋代","title":"醉眠亭"}
{"author":"张先","content":"积水涵虚上下清，几家门静岸痕平。浮萍破处见山影，小艇归时闻棹声。入郭僧寻尘里去，过桥人似鉴中行。已凭暂雨添秋色，莫放修林碍月生。","dynasty":"宋代","title":"题"}
{"author":"张先","content":"此心常欲老林丘，去意徘徊夜更留。万客只贪门外过，少人知有洞中游。春来犹见龙孙出，静里微闻石乳流。涧水送花通阁底，寺钟催月落岩头。暂时清梦生危枕，明日浓尘拥敝辀。南是符阳北长举，所嗟不属古江州。","dynasty":"宋代","title":"将赴南平宿龙门洞"}
{"author":"张先","content":"缭墙重院，时闻有、啼莺到。绣被掩馀寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。尘香拂马，逢谢女、城南道。秀艳过施粉，多媚生轻笑。斗色鲜衣薄，碾玉双蝉小。欢难偶，春过了。琵琶流怨，都入相思调。","dynasty":"宋代","title":"谢池春慢玉仙观道中逢谢媚卿"}
{"author":"张先","content":"泛泛春船载乐，溶溶湖水平桥。高鬟照影翠烟摇。白纻一声云杪。倦醉天然玉软，弄妆人惜花娇。风情遗恨几时消。不见卢郎年少。","dynasty":"宋代","title":"西江月"}
{"author":"张先","content":"人意共怜花月满。花好月圆人又散。欢情去逐远云空，往事过如幽梦断。草树争春红影乱。一唱鸡声千万怨。任教迟日更添长，能得几时抬眼看。","dynasty":"宋代","title":"木兰花/玉楼春其一"}
{"author":"张先","content":"西湖杨柳风流绝。满缕青春看赠别。墙头簌簌暗飞花，山外阴阴初落月。秦姬秾丽云梳发。持酒唱歌留晚发。骊驹应解恼人情，欲出重城嘶不歇。","dynasty":"宋代","title":"木兰花/玉楼春其二"}
{"author":"张先","content":"琼林玉树不相饶。薄云衣，细柳腰。一般妆样百般娇。眉儿秀，总如描。东风摇草杂花飘。恨无计，上青条。更起双歌郎且饮，郎未醉，有金貂。","dynasty":"宋代","title":"醉红妆"}
{"author":"张先","content":"西阁名臣奉诏行。南床吏部锦衣荣。中有瀛仙宾与主。相遇。平津选首更神清。溪上玉楼同宴喜。欢醉。对堤杯叶惜秋英。尽道贤人聚吴分。试问。也应旁有老人星。","dynasty":"宋代","title":"定风波令/定风波其四"}
{"author":"张先","content":"横塘水静，花窥影、孤城转。浮玉无尘，五亭争景，画桥对起，垂虹不断。爱溪上琼楼，凭雕栏、久□飞云远。人在虚空，月生溟海，寒渔夜泛，游鳞可辨。正是草长苹老，江南地暖。汀洲日晚。更茶山、已过清明，风雨暴千岩、啼鸟怨。芳菲故苑。深红尽、绿叶阴浓，青子枝头满。史君莫放寻春缓。","dynasty":"宋代","title":"倾杯/倾杯乐其一"}
{"author":"张先","content":"捍拨紫槽金衬，双秀萼，两回鸾。齐学汉宫妆样，竞蝉娟。三十六弦蝉闹，小弦蜂作团。听尽昭君幽怨，莫重弹。","dynasty":"宋代","title":"少年游慢其二执胡琴者九人"}
{"author":"张先","content":"主人宴客玉楼西。风飘雪、忽雰霏。唐昌花蕊渐平枝。浮光里，寒声聚，队禽栖。惊晓日，喜春迟。野桥时伴梅飞。山明日远霁云披。溪上月，堂下水，并春晖。","dynasty":"宋代","title":"芳草渡/系裙腰其二"}
{"author":"张先","content":"汀蘋白。苕水碧。每逢花驻乐，随处欢席。别时携手看春色。萤火而今，飞破秋夕。旱河流，如带窄。任身轻似叶，何计归得。断云孤鹜青山极。楼上徘徊，无尽相忆。","dynasty":"宋代","title":"惜琼花"}
{"author":"张先","content":"夭非花艳轻非雾。来夜半、天明去。来如春梦不多时，去似朝云何处。远鸡栖燕，落星沈月，紞紞城头鼓。参差渐辨西池树。珠阁斜开户。绿苔深径少人行，苔上屐痕无数。馀香遗粉，剩衾闲枕，天把多情付。","dynasty":"宋代","title":"御街行"}
{"author":"张先","content":"春色融融。飞燕未来莺未语。露桃寒，风柳晓，玉楼空。天长烟远恨重重。消息燕鸿归去。枕前灯，窗外雨，闭帘栊。","dynasty":"宋代","title":"酒泉子其三"}
{"author":"张先","content":"藕丝衫剪猩红窄。衫轻不碍琼肤白。缦鬓小横波。花楼东是家。上湖闲荡桨。粉艳芙蓉样。湖水亦多情。照妆天底清。","dynasty":"宋代","title":"菩萨蛮"}
{"author":"张先","content":"相君家，宾宴集。秋叶晓霜红湿。帘额动，水纹浮。缬花相对流。薄霞衣酣酒面。重抱琵琶轻按。回画拨，抹幺弦。一声飞露蝉。","dynasty":"宋代","title":"更漏子（流杯堂席上作·林钟商）"}
{"author":"张先","content":"醉后和衣倒，愁来殢酒醺。困人天气近清明。尽日厌厌□脸、浅含颦。睡觉□□恨，依然月映门。楚天何处觅行云。唯有暗灯残漏、伴消魂。","dynasty":"宋代","title":"南歌子（林钟商）"}
{"author":"张先","content":"残照催行棹，乘春拂去衣。海棠花下醉芳菲。无计少留君住、泪双垂。烟染春江暮，云藏阁道危。行行听取杜鹃啼。是妾此时离恨、尽呼伊。","dynasty":"宋代","title":"南歌子（林钟商）"}
{"author":"张先","content":"临水人家深宅院。阶下残花，门外斜阳岸。柳舞面尘千万线。青楼百尺临天半。楼上东风春不浅。十二阑干，尽日珠帘卷。有个离人凝泪眼。淡烟芳草连云远。","dynasty":"宋代","title":"蝶恋花（林钟商）"}
{"author":"张先","content":"绿水波平花烂漫。照影红妆，步转垂杨岸。别后深情将为断。相逢添得人留恋。絮软丝轻无系绊。烟惹风迎，并入春心乱。和泪语娇声又颤。行行尽远犹回面。","dynasty":"宋代","title":"蝶恋花（林钟商）"}
{"author":"张先","content":"淡黄衫子浓妆了。步缕金鞋小。爱来书幌绿窗前，半和娇笑。谢家姊妹，诗名空杳。何曾机巧。争如奴道，春来情思，乱如芳草。","dynasty":"宋代","title":"贺圣朝（双调）"}
{"author":"张先","content":"昨夜小筵欢纵。烛房深、舞鸾歌凤。酒迷花困共厌厌，倚朱弦、未成归弄。峡雨忽收寻断梦。依前是、画楼钟动。争拂雕鞍匆匆去，万千恨、不能相送。","dynasty":"宋代","title":"夜厌厌（小石调）"}
{"author":"张先","content":"城头画角催夕宴，忆前时、小楼晚。残虹数尺云中断。愁送目、天涯远。枕清风、停画扇。逗蛮簟、碧妙零乱。怎生得伊来，今夜里、银蟾满。","dynasty":"宋代","title":"迎春乐（小石调）"}
{"author":"张先","content":"素藕抽条未放莲。晚蚕将茧不成眠。若比相思如乱絮。何异。两心俱被暗丝牵。暂见欲归还是恨。莫问。有情谁信道无缘。有似中秋云外月。皎洁。不团圆待几时圆。","dynasty":"宋代","title":"定风波（双调）"}
{"author":"张先","content":"珠阙五云仙子。未省有谁能似。百媚算应天乞与，净饰艳妆俱美。若取次芳华皆可意。何处比桃李。蜀被锦纹铺水。不放彩鸳双戏。乐事也知存后会，争奈眼前心里。绿皱小池红叠砌。花外东风起。","dynasty":"宋代","title":"百媚娘（双调）"}
{"author":"张先","content":"苕花飞尽汀风定。苕水天摇影。画船罗绮满溪春。一曲石城清响、入高云。壶觞昔岁同歌舞。今日无欢侣。南园花少故人稀。月照玉楼依旧、似当时。","dynasty":"宋代","title":"虞美人（中吕调）"}
{"author":"张先","content":"琼枝玉树不相饶。薄云衣、细柳腰。一般妆样百般娇。眉眼细、好如描。东风摇草百花飘。恨无计、上青条。更起双歌郎且饮，郎未醉、有金貂。","dynasty":"宋代","title":"醉红妆（中吕调）"}
{"author":"张先","content":"晓云开。睨仙馆陵虚，步入蓬莱。玉宇琼甃，对青林近，归鸟徘徊。风月顿消清暑，野色对、江山助诗才。箫鼓宴，璇题宝字，浮动持杯。人多送目天际，识渡舟帆小，时见潮回。故国千里，共十万室，日日春台。睢社朝京非远，正如羹、民口渴盐梅。佳景在，吴侬还望，分阃重来。","dynasty":"宋代","title":"喜朝天（清暑堂赠蔡君谟·林钟商）"}
{"author":"张先","content":"四堂互映，双门并丽，龙阁开府。郡美东南第一，望故苑、楼台霏雾。垂柳池塘，流泉巷陌，吴歌处处。近黄昏，渐更宜良夜，簇簇繁星灯烛，长衢如昼，瞑色韶光，几许粉面，飞甍朱户。和煦。雁齿桥红，裙腰草绿，云际寺、林下路。酒熟梨花宾客醉，但觉满山箫鼓。尽朋游。同民乐，芳菲有主。自此归从泥诏，去指沙堤，南屏水石，西湖风月，好作千骑行春，画图写取。","dynasty":"宋代","title":"破阵乐（钱塘·林钟商）"}
{"author":"张先","content":"帽檐风细马蹄尘。常记探花人。露英千样，粉香无尽，蓦地酒初醒。探花人向花前老，花上旧时春。行歌声外，靓妆丛里，须贵少年身。","dynasty":"宋代","title":"少年游（林钟商）"}
{"author":"张先","content":"青钱贴水萍无数。临晓西湖春涨雨。泥新轻燕面前飞，风慢落花衣上住。红裙空引烟娥聚。云月却能随马去。明朝何处上高台，回认玉峰山下路。","dynasty":"宋代","title":"木兰花（邠州作·林钟商）"}
{"author":"张先","content":"西湖杨柳风流绝。满楼青春看赠别。墙头簌簌暗飞花，山外阴阴初落月。秦姬秾丽云梳发。持酒唱歌留晚发。骊驹应解恼人情，欲出重城嘶不歇。","dynasty":"宋代","title":"木兰花（林钟商）"}
{"author":"张先","content":"楼下雪飞楼上宴。歌咽笙簧声韵颤。尊前有个好人人，十二阑干同倚遍。帘重不知金屋晚。信马归来肠欲断。多情无奈苦相思，醉眼开时犹似见。","dynasty":"宋代","title":"木兰花（林钟商）"}
{"author":"张先","content":"榴花帘外飘红。藕丝罩、小屏风。东山别后，高唐梦短，犹喜相逢。几时再与眠香翠，悔旧欢、何事匆匆。芳心念我，也应那里，蹙破眉峰。","dynasty":"宋代","title":"双燕儿（歇指调）"}
{"author":"张先","content":"万乘靴袍御紫宸。挥毫敷丽藻，尽经纶。第名天陛首平津。东堂桂，重占一枝春。殊观耸簪绅。蓬山仙话重，霈恩新。暂时趋府冠谈宾。十年外，身是凤池人。","dynasty":"宋代","title":"感皇恩（中吕宫）"}
{"author":"张先","content":"何处可魂消。京口终朝两信潮。不管离心千叠恨，滔滔。催促行人动去桡。记得旧江皋。绿杨轻絮几条条。春水一篙残照阔，遥遥。有个多情立画桥。","dynasty":"宋代","title":"南乡子（中吕宫）"}
{"author":"张先","content":"闻人语著仙卿字。瞋情恨意还须喜。何况草长时。酒前频共伊。娇香堆宝帐。月到梨花上。心事两人知。掩灯罗幕垂。","dynasty":"宋代","title":"菩萨蛮（中吕宫）"}
{"author":"张先","content":"夜深不至春蟾见。令人更更情飞乱，翠幕动风亭。时疑响屟声。花香闻水榭。几误飘衣麝。不忍下朱扉。绕廊重待伊。","dynasty":"宋代","title":"菩萨蛮（中吕宫）"}
{"author":"张先","content":"簟纹衫色娇黄浅。钗头秋叶玲珑翦。轻怯疲腰身。纱窗病起人。相思魂欲绝。莫话新秋别。何处断离肠。西风昨夜凉。","dynasty":"宋代","title":"菩萨蛮（中吕宫）"}
{"author":"张先","content":"衾凤犹温，笼鹦尚睡。宿妆稀淡眉成字。映花避月上行廊，珠裙褶褶轻垂地。翠幕成波，新荷贴水。纷纷烟柳低还起。重墙绕院更重门，春风无路通深意。","dynasty":"宋代","title":"踏莎行（中吕宫）"}
{"author":"张先","content":"锦屏罗幌初睡起。花阴转、重门闭。正不寒不暖，和风细雨，困人天气。此时无限伤春意。凭谁诉、厌厌地。这浅情薄幸，千山万水，也须来里。","dynasty":"宋代","title":"八宝妆（南吕宫）"}
{"author":"张先","content":"轻屟来时不破尘。石榴花映石榴裙。有情应得撞腮春。夜短更难留远梦，日高何计学行云。树深莺过静无人。","dynasty":"宋代","title":"浣溪沙（中吕宫）"}
{"author":"张先","content":"画船横倚烟溪半。春入吴山遍。主人凭客且迟留，程入花溪远远。数声芦叶，两行霓袖，几处成离宴。纷纷归骑亭皋晚。风顺樯乌转。古今为别最消魂，因别有情须怨。更独自、尽上高台望，望尽飞云断。","dynasty":"宋代","title":"御街行（双调）"}
{"author":"张先","content":"都人未逐风云散。愿留离宴。不须多爱洛城春，黄花讶、归来晚。叶落灞陵如翦。泪沾歌扇。无由重肯日边来，上马便、长安远。","dynasty":"宋代","title":"玉联环（双调）"}
{"author":"张先","content":"来时露裛衣香润。彩绦垂鬓。卷帘还喜月相亲，把酒更、花相近。西去阳关休问。未歌先恨。玉峰山下水长流，流水尽，情无尽。","dynasty":"宋代","title":"玉联环（双调）"}
{"author":"张先","content":"芳菲节。芳菲节。天意应不虚设。对酒高歌玉壶阙。慎莫负、狂风月。人间万事何时歇。空赢得、鬓成雪。我有闲愁与君说。且莫用、轻离别。","dynasty":"宋代","title":"庆佳节（双调）"}
{"author":"张先","content":"泛泛春船载乐，溶溶湖水平桥。高鬟照影翠烟摇。白纻一声云杪。倦醉天然玉软，弄妆人惜花娇。风情遗恨几时消。不见卢郎年少。","dynasty":"宋代","title":"西江月（道调宫）"}
{"author":"张先","content":"廊庙当时共代工。睢陵千里远，约过从。欲知宾主与谁同。宗枝内，黄阁旧，有三公。广乐起云中。湖山看画轴，两仙翁。武林嘉语几时穷。元丰际，德星聚，照江东。","dynasty":"宋代","title":"感皇恩（道调宫）"}
{"author":"张先","content":"月色透横枝，短叶小花无力。北宾一声长笛，怨江南先得。谁教强半腊前开，多情为春忆。留取大家沈醉，正雨休风息。","dynasty":"宋代","title":"好事近（仙吕宫）"}
{"author":"张先","content":"灯烛上山堂，香雾暖生寒夕。前夜雪清梅瘦，已不禁轻摘。双歌声断宝杯空，妆光艳瑶席。相趁笑声归去，有随人月色。","dynasty":"宋代","title":"好事近（仙吕宫）"}
{"author":"张先","content":"屏山斜展。帐卷红绡半。泥浅曲池飞海燕。风度杨花满院。云情雨意空深。觉来一枕春阴。陇上梅花落尽，江南消息沈沈。","dynasty":"宋代","title":"清平乐（大石调）"}
{"author":"张先","content":"清歌逐酒。腻脸生红透。樱小杏青寒食后。衣换缕金轻绣。画堂新月朱扉。严城夜鼓声迟。细看玉人娇面，春光不在花枝。","dynasty":"宋代","title":"清平乐（眠大石调）"}
{"author":"张先","content":"落花浮水树临池。年前心眼期。见来无事去还思。如今花又飞。浅螺黛，淡胭脂。开花取次宜。隔帘灯影闭门时。此情风月知。","dynasty":"宋代","title":"醉桃源（大石调）"}
{"author":"张先","content":"好梦才成又断。日晚起、云亸梳鬟。秀脸拂新红，酒入娇眉眼，薄衣减春寒。红柱溪桥波平岸。画阁外、落日西山。不分闲花并蒂，秋藕连根，何时重得双眼。","dynasty":"宋代","title":"恨春迟（大石调）"}
{"author":"张先","content":"欲借红梅荐饮。望陇驿、音信沈沈。住在柳洲东岸，彼此相思，梦去难寻。乳燕来时花期寝。淡月坠、将晓还阴。争奈多情易感，音信无凭，如何消遣得初心。","dynasty":"宋代","title":"恨春迟（大石调）"}
{"author":"张先","content":"檀槽碎响金丝拨。露湿浔阳江上月。不知商妇为谁愁，一曲行人留晚发。画堂花入新声别。红蕊调高弹未彻。暗将深意语胶弦，长愿弦丝无断绝。","dynasty":"宋代","title":"木兰花（晏观文画堂席上·般涉调）"}
{"author":"张先","content":"插花劝酒盐桥馆。召节促行龙阙远。吴船渐起晚潮生。蛮榼未空寒日短。庆门奕世隆宸眷。归到月陂梅已绽。有情愿寄向南枝，图得洛阳春色看。","dynasty":"宋代","title":"木兰花（送张中行·般涉调）"}
{"author":"张先","content":"轻牙低掌随声听。合调破空云自凝。姝娘翠黛有人描，琼女分鬟待谁并。弄妆俱学闲心性。固向鸾台同照影。双头莲子一时花，天碧秋池水如镜。","dynasty":"宋代","title":"木兰花（席上赠同邵二生·般涉调）"}
{"author":"张先","content":"横塘水静，花窥影、孤城转。浮玉无尘，五亭争景，画桥对起，垂虹不断。爱溪上琼楼，凭雕阑、久□飞云远。人在虚空，月生溟海，寒渔夜泛，游鳞可辨。正是草长苹老，江南地暖。汀洲日晚。更茶山、已过清明，风雨暴千岩、啼鸟怨。芳菲故苑。深红尽、绿叶阴浓。青子枝头满。史君莫放寻春缓。","dynasty":"宋代","title":"倾杯（吴兴·般涉调）"}
{"author":"张先","content":"飞云过尽，明河浅、天无畔。草色栖萤，霜华清暑，轻飔弄袂，澄澜拍岸。宴玉尘谈宾，倚琼枝、秀挹雕觞满。午夜中秋，十分圆月，香槽拨凤，朱弦轧雁。正是欲醒还醉，临空怅远。壶更叠换。对东西、数里回塘，恨零落芙蓉、春不管。笼灯待散。谁知道、座有离人，目断双歌伴。烟江艇子归来晚。","dynasty":"宋代","title":"倾杯（青澜堂席上有感·般涉调）"}
{"author":"张先","content":"捧黄封诏卷。随处是、离亭别宴。红翠成轮歌未遍。已恨野桥风便。此去济南非久，惟有凤池鸾殿。三月花飞几片。又减却、芳菲过半。千里恩深云海浅。民爱比、春流不断。更上玉楼西，归雁与、征帆共远。","dynasty":"宋代","title":"离亭宴（公择别吴兴·般涉调）"}
{"author":"张先","content":"心膂良臣，帷幄元勋，左右万几。暂武林分阃，东南外翰，锦衣乡社，未满瓜时。易镇梧台，宣条期岁，又西指夷桥千骑移。珠滩上，喜甘棠翠荫，依旧春晖。须知。系国安危。料节召、还趋浴凤池。且代工施化，持钧播泽，置盂天下，此外何思。素卷书名，赤松游道，飙驭云軿仙可期。湖山美，有啼猿唳鹤，相望东归。","dynasty":"宋代","title":"沁园春（寄都城赵阅道·般涉调）"}
{"author":"张先","content":"双花连袂近香猊。歌随镂板齐。分明珠索漱烟溪。凝云定不飞。唇破点，齿编犀。春莺莫乱啼。阳关更在碧峰西。相看翠黛低。","dynasty":"宋代","title":"醉桃源（渭州作·仙吕调）"}
{"author":"张先","content":"使君欲醉离亭酒。酒醒离愁转有。紫禁多时虚右。苕霅留难久。一声歌掩双罗袖。日落乱山春后。犹有东城烟柳。青荫长依旧。","dynasty":"宋代","title":"转声虞美人（霅上送唐彦猷·高平调）"}
{"author":"张先","content":"夜月啼乌促乱弦。江树远无烟。缺多圆少奈何天。愁只恐、下关山。粉香生润，衣珠弄彩，人月两蝉娟。留连残夜惜余欢。人月在、又明年。","dynasty":"宋代","title":"燕归梁（高平调）"}
{"author":"张先","content":"年少登瀛词客，飘逸气，拂晴霓。尽带江南春色、过长淮。一曲艳歌留别，翠蝉摇钗。此后吴姬难见、且徘徊。","dynasty":"宋代","title":"定西番（高平调）"}
{"author":"张先","content":"花暮。春去。都门东路。嘶马将行。江南江北，十里五里邮亭。几程程。高城望远看回睇。烟细晚碧空无际。今夜何处，冷落衾帏。欲眠时。","dynasty":"宋代","title":"河传（仙吕调）"}
{"author":"张先","content":"雪笼琼苑梅花瘦。外院重扉联宝兽。海月新生。上得高楼无奈情。帘波不动凝釭小。今夜夜长争得晓。欲梦高唐。只恐觉来添断肠。","dynasty":"宋代","title":"偷声木兰花（仙吕调）"}
{"author":"张先","content":"自古伤心惟远别，登山临水迟留。暮尘衰草一番秋。寻常景物，到此尽成愁。况与佳人分凤侣，盈盈粉泪难收。高城深处是青楼。红尘远道，明日忍回头。","dynasty":"宋代","title":"临江仙（高平调）"}
{"author":"张先","content":"无由且住。绵绵恨似春蚕绪。见来时饷还须去。月浅灯收。多在偷期处。今夜掩妆花下语。明朝芳草东西路。愿身不学相思树。但愿罗衣，化作双飞羽。","dynasty":"宋代","title":"怨春风（高平调）"}
{"author":"张先","content":"十岁手如芽子笋。固爱弄妆偷傅粉。金蕉并为舞时空，红脸嫩。轻衣褪。春重日浓花觉困。斜雁轧弦随步趁。小凤累珠光绕鬓。密教持履恐仙飞，催拍紧。惊鸿奔。风袂飘飖无定准。","dynasty":"宋代","title":"天仙子（观舞·般涉调）"}
{"author":"张先","content":"坐治吴州成乐土。诏卷风飞来圣语。亲舆乞得便藩归，瑶席主。杯休数。清夜为君歌白苎。花接旧枝新蕊吐。造化不知人有助。看花岁岁比甘棠，嘉月暮。东门路。只恐带将春色去。","dynasty":"宋代","title":"天仙子（公择将行·般涉调）"}
{"author":"张先","content":"相并细腰身。时样宫妆一样新。曲项胡琴鱼尾拨，离人。入寒弦声水上闻。天碧染衣巾。血色轻罗碎摺裙。百卉已随霜女妒，东君。暗折双花借小春。","dynasty":"宋代","title":"南乡子（送客过余溪，听天隐二玉鼓胡琴·般涉调）"}
{"author":"张先","content":"听歌持酒且休行。云树几程程。眼看檐牙，手搓花蕊，未必两无情。拓夫滩上闻新雁，离袖掩盈盈。此恨无穷，远如江水，东去几时平。","dynasty":"宋代","title":"少年游（渝州席上和韵·般涉调）"}
{"author":"张先","content":"忆郎还上层楼曲。楼前芳草年年绿。绿似去时袍。回头风袖飘。郎袍应已旧。颜色非长久。惜恐镜中春。不如花草新。","dynasty":"宋代","tags":"闺怨，思念，感叹，青春","title":"菩萨蛮·忆郎还上层楼曲"}
{"author":"张先","content":"隋堤远，波急路尘轻。今古柳桥多送别，见人分袂亦愁生。何况自关情。斜照后，新月上西城。城上楼高重倚望，愿身能似月亭亭，千里伴君行。","dynasty":"宋代","title":"江南柳·隋堤远"}
{"author":"张先","content":"苹满溪。柳绕堤。相送行人溪水西。回时陇月低。烟霏霏。风凄凄。重倚朱门听马嘶。寒鸥相对飞。","dynasty":"宋代","tags":"写景，送别","title":"相思令·苹满溪"}
{"author":"张先","content":"舞雪歌云。闲淡妆匀。蓝溪水、深染轻裙。酒香醺脸，粉色生春。更巧谈话，美情性，好精神。江空无畔，凌波何处，月桥边、青柳朱门。断钟残角，又送黄昏。奈心中事，眼中泪，意中人。","dynasty":"宋代","title":"行香子（般涉调）"}
{"author":"张先","content":"缭墙重院，时闻有、啼莺到。绣被掩余寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。尘香拂马，逢谢女、城南道。秀艳过施粉，多媚生轻笑。斗色鲜衣薄，碾玉双蝉小。欢难偶，春过了。琵琶流怨，都入相思调。","dynasty":"宋代","tags":"春天，写景，惜春，爱情","title":"谢池春慢·玉仙观道中逢谢媚卿"}
{"author":"张先","content":"移得绿杨栽后院。学舞宫腰，二月青犹短。不比灞陵多送远，残丝乱絮东西岸。几叶小眉寒不展。莫唱阳关，真个肠先断。分付与春休细看，条条尽是离人怨。","dynasty":"宋代","tags":"宋词精选，离别，柳树","title":"蝶恋花·移得绿杨栽后院"}
{"author":"张先","content":"相离徒有相逢梦。门外马蹄尘已动。怨歌留待醉时听，远目不堪空际送。今宵风月知谁共。声咽琵琶槽上凤。人生无物比多情，江水不深山不重。","dynasty":"宋代","title":"木兰花（和孙公素别安陆·般涉调）"}
{"author":"张先","content":"野绿连空，天青垂水，素色溶漾都净。柳径无人，堕絮飞无影。汀洲日落人归，修巾薄袂，撷香拾翠相竞。如解凌波，泊烟渚春暝。彩绦朱索新整。宿绣屏、画船风定。金凤响双槽，弹出今古幽思谁省。玉盘大小乱珠迸。酒上妆面，花艳眉相并。重听。尽汉妃一曲，江空月静。","dynasty":"宋代","tags":"写景，柳树，抒情","title":"剪牡丹·舟中闻双琵琶"}
{"author":"张先","content":"汀苹白。苕水碧。每逢花驻乐，随处欢席。别时携手看春色。萤火而今，飞破秋夕。旱河流，如带窄。任身轻似叶，何计归得。断云孤鹜青山极。楼上徘徊，无尽相忆。","dynasty":"宋代","tags":"怀人，思归","title":"惜琼花·汀苹白"}
{"author":"张先","content":"巴子城头青草暮，巴山重叠相逢处。燕子占巢花脱树。杯且举，瞿塘水阔舟难渡。天外吴门清霅路。君家正在吴门住。赠我柳枝情几许。春满缕，为君将入江南去。","dynasty":"宋代","tags":"赠别，友情，写景","title":"渔家傲·和程公辟赠"}
{"author":"张先","content":"碧玉篦扶坠髻云。莺黄衫子退红裙。妆样巧将花草竞。相并。要教人意胜于春。酒眼茸茸香拂面。□见。丹青宁似镜中真。自是有情偏小小。向道。江东谁信更无人。","dynasty":"宋代","title":"定风波令（般涉调）"}
{"author":"张先","content":"浴殿词臣亦议兵。禁中颇牧党羌平。诏卷促归难自缓。溪馆。彩花千数酒泉情。春草未青秋叶暮。□去。一家行色万家情。可恨黄莺相识晚。望断。湖边亭上不闻声。","dynasty":"宋代","title":"定风波令（次子瞻韵送元素内翰·般涉调）"}
{"author":"张先","content":"谈辨才疏堂上兵。画船齐岸暗潮平。万乘靴袍曾好问。须信。文章传口齿牙清。三百寺应游未遍。□算。湖山风物岂无情。不独渠丘歌叔度。行路。吴谣终日有余声。","dynasty":"宋代","title":"定风波令（再次韵送子瞻·般涉调）"}
{"author":"张先","content":"李公择二学士、陈令举贤良般涉调西阁名臣奉诏行。南床吏部锦衣荣。中有瀛仙宾与主。相遇。平津选首更神清。溪上玉楼同宴喜。欢醉。对堤杯叶惜秋英。尽道贤人聚吴分。试问。也应旁有老人星。","dynasty":"宋代","title":"定风波令"}
{"author":"张先","content":"南园已恨归来晚。芳菲满眼。春工偏上好花多，疑不向、空枝暖。惜恐红云易散。丛丛乍遍。当时犹有蕊如梅，问几日上、东风绽。","dynasty":"宋代","title":"玉联环（般涉调）"}
{"author":"张先","content":"双针竞引双丝缕。家家尽道迎牛女。不见渡河时。空闻乌鹊飞。西南低片月。应恐云梳发。寄语问星津。谁为得巧人。","dynasty":"宋代","title":"菩萨蛮（七夕·般涉调）"}
{"author":"张先","content":"飞阁危桥相倚。人独立东风，满衣轻絮。还记忆江南，如今天气。正白苹花，绕堤涨流水。寒梅落尽谁寄。方春意无穷，青空千里。愁草树依依，关城初闭。对月黄昏，角声傍烟起。","dynasty":"宋代","title":"庆春泽（般涉调）"}
{"author":"张先","content":"青袍如草。得意还年少。马跃绿螭金络脑。寒食乍临新晓。曲池斜度鸾桥。西园一片笙箫。自欲胜留春住，风花无奈飘飘。","dynasty":"宋代","title":"清平乐（般涉调）"}
{"author":"张先","content":"曾居别乘康吴俗。民到于今歌不足。骊驭征鞭。一去东风十二年。重来却拥诸侯骑。宝带垂鱼金照地。和气融人。清霅千家日日春。","dynasty":"宋代","title":"偷声木兰花（般涉调）"}
{"author":"张先","content":"佳人学得平阳曲。纤纤玉笋横孤竹。一弄入云声。海门江月清。髻摇金钿落。惜恐樱唇薄。听罢已依依。莫吹杨柳枝。","dynasty":"宋代","title":"菩萨蛮（般涉调）"}
{"author":"张先","content":"红粉苔墙。透新春消息，梅粉先芳。奇葩异卉，汉家宫额涂黄。何人斗巧，运紫檀、翦出蜂房。应为是、中央正色，东君别与清香。仙姿自称霓裳。更孤标俊格，非雪凌霜。黄昏院落，为谁密解罗囊。银瓶注水，浸数枝、小阁幽窗。春睡起，纤条在手，厌厌宿酒残妆。","dynasty":"宋代","title":"汉宫春（蜡梅）"}
{"author":"张先","content":"相并细腰身。时样宫妆一样新。曲项胡琴鱼尾拨，离人。入寒弦声水上闻。天碧染衣巾。血色轻罗碎摺裙。百卉已随霜女妒，东君。暗折双花借小春。","dynasty":"宋代","title":"南乡子（送客过余溪，听天隐二玉鼓胡琴·般涉调）"}
{"author":"张先","content":"清卿恩德重鳌山，诗寄闲栖白首官。须信夜光谁可得，玉龙沉睡玉渊寒。","dynasty":"宋代","title":"子山再惠诗见和因又续成子山不以予不才两发"}
{"author":"张先","content":"移得绿杨栽后院。学舞宫腰，二月青犹短。不比灞陵多送远，残丝乱絮东西岸。几叶小眉寒不展。莫唱阳关，真个肠先断。分付与春休细看，条条尽是离人怨。","dynasty":"宋代","tags":"宋词精选，离别，柳树","title":"蝶恋花·移得绿杨栽后院"}
{"author":"张先","content":"青袍如草。得意还年少。马跃绿螭金络脑。寒食乍临新晓。曲池斜度鸾桥。西园一片笙箫。自欲胜留春住，风花无奈飘飘。","dynasty":"宋代","title":"清平乐（般涉调）"}
{"author":"张先","content":"琼枝玉树不相饶。薄云衣、细柳腰。一般妆样百般娇。眉眼细、好如描。东风摇草百花飘。恨无计、上青条。更起双歌郎且饮，郎未醉、有金貂。","dynasty":"宋代","title":"醉红妆（中吕调）"}
{"author":"张先","content":"隋堤远，波急路尘轻。今古柳桥多送别，见人分袂亦愁生。何况自关情。斜照后，新月上西城。城上楼高重倚望，愿身能似月亭亭，千里伴君行。","dynasty":"宋代","title":"江南柳·隋堤远"}
{"author":"张先","content":"万乘靴袍御紫宸。挥毫敷丽藻，尽经纶。第名天陛首平津。东堂桂，重占一枝春。殊观耸簪绅。蓬山仙话重，霈恩新。暂时趋府冠谈宾。十年外，身是凤池人。","dynasty":"宋代","title":"感皇恩（中吕宫）"}
{"author":"张先","content":"密宴厌厌池馆暮。天汉沈沈，借得春光住。红翠斗为长袖舞。香檀拍过惊鸿翥。明日不知花在否。今夜圆蟾，后夜忧风雨。可惜歌云容易去。东城杨柳东城路。","dynasty":"宋代","title":"凤栖梧（小石调）"}
{"author":"张先","content":"丽日千门，紫烟双阙，琼林又报春回。殿阁风微，当时去燕还来。五侯池馆频开。探芳菲、走马天街。重帘人语，辚辚绣轩，远近轻雷。雕觞霞滟，翠幕云飞，楚腰舞柳，宫面妆梅。金猊夜暖、罗衣暗袅香煤。洞府人归，放笙歌、灯火下楼台。蓬莱。犹有花上月，清影徘徊。","dynasty":"宋代","title":"宴春台慢（仙吕宫）"}
{"author":"张先","content":"山围画障。风溪弄月清深漾。玉楼苕馆人相望。下若醲醅，竞欲金钗当。使君劝醉青娥唱。分明仙曲云中响。南园百卉千家赏。和气兼春，不独花枝上。","dynasty":"宋代","title":"醉落魄（吴兴莘老席上·般涉调）"}
{"author":"张先","content":"衾凤犹温，笼鹦尚睡。宿妆稀淡眉成字。映花避月上行廊，珠裙褶褶轻垂地。翠幕成波，新荷贴水。纷纷烟柳低还起。重墙绕院更重门，春风无路通深意。","dynasty":"宋代","title":"踏莎行（中吕宫）"}
{"author":"张先","content":"年少登瀛词客，飘逸气，拂晴霓。尽带江南春色、过长淮。一曲艳歌留别，翠蝉摇钗。此后吴姬难见、且徘徊。","dynasty":"宋代","title":"定西番（高平调）"}
{"author":"张先","content":"十岁手如芽子笋。固爱弄妆偷傅粉。金蕉并为舞时空，红脸嫩。轻衣褪。春重日浓花觉困。斜雁轧弦随步趁。小凤累珠光绕鬓。密教持履恐仙飞，催拍紧。惊鸿奔。风袂飘飖无定准。","dynasty":"宋代","title":"天仙子（观舞·般涉调）"}
{"author":"张先","content":"仙郎何日是来期。无心云胜伊。行云犹解傍山飞。郎行去不归。强匀画，又芳菲。春深轻薄衣。桃花无语伴相思。阴阴月上时。","dynasty":"宋代","title":"醉桃源（般涉调）"}
{"author":"张先","content":"鸣鞘电过晓闱静。敛龙旂风定。凤楼远出霏烟，闻笑语、中天迥。清光近。欢声竟。鸳鸯集、仙花斗影。更闻席曲瑶山，升瑞日、春宫永。","dynasty":"宋代","title":"双韵子（般涉调）"}
{"author":"张先","content":"焊拨紫槽金衬，双秀萼，两回鸾。齐学汉宫妆样，竞婵娟。三十六弦蝉闹，小弦蜂作团。听尽昭君幽怨，莫重弹。","dynasty":"宋代","title":"定西番（执胡琴者九人·般涉调）"}
{"author":"张先","content":"宝奁开，菱鉴静，一掏清蟾。新妆脸、旋学花添。蜀红衫，双绣蝶，裙缕鹣鹣。寻思前事，小屏风、巧画江南。怎空教、草解宜男。柔桑暗、又过春蚕。正阴晴天气，更暝色相兼。幽期消息，曲房西、碎月筛帘。","dynasty":"宋代","title":"于飞乐令（高平调）"}
{"author":"张先","content":"持节来时初有雁。十万人家春已满。龙标名第凤池身，堂阜远。江桥晚。一见湖山看未遍。障扇欲收歌泪溅。亭下花空罗绮散。樯竿渐向望中疏，旗影转。鼙声断。惆怅不如船尾燕。","dynasty":"宋代","title":"天仙子（郑毅夫移青社·中吕调）"}
{"author":"张先","content":"舞雪歌云。闲淡妆匀。蓝溪水、深染轻裙。酒香醺脸，粉色生春。更巧谈话，美情性，好精神。江空无畔，凌波何处，月桥边、青柳朱门。断钟残角，又送黄昏。奈心中事，眼中泪，意中人。","dynasty":"宋代","title":"行香子（般涉调）"}
{"author":"张先","content":"青螺添远山。两娇靥、笑时圆。抱云勾雪近灯看。妍处不堪怜。今生但愿无离别，花月下、绣屏前。双蚕成茧共缠绵。更结后生缘。","dynasty":"宋代","title":"庆金枝（中吕宫）"}
{"author":"张先","content":"牛星织女年年别。分明不及人间物。匹鸟少孤飞。断沙犹并栖。洗车昏雨过。缺月云中堕。斜汉晓依依。暗蛩还促机。","dynasty":"宋代","title":"菩萨蛮（七夕·般涉调）"}
{"author":"张先","content":"画船横倚烟溪半。春入吴山遍。主人凭客且迟留，程入花溪远远。数声芦叶，两行霓袖，几处成离宴。纷纷归骑亭皋晚。风顺樯乌转。古今为别最消魂，因别有情须怨。更独自、尽上高台望，望尽飞云断。","dynasty":"宋代","title":"御街行（双调）"}
{"author":"张先","content":"鸣鞘电过晓闱静。敛龙旂风定。凤楼远出霏烟，闻笑语、中天迥。清光近。欢声竟。鸳鸯集、仙花斗影。更闻席曲瑶山，升瑞日、春宫永。","dynasty":"宋代","title":"双韵子（般涉调）"}
{"author":"张先","content":"山围画障。风溪弄月清深漾。玉楼苕馆人相望。下若醲醅，竞欲金钗当。使君劝醉青娥唱。分明仙曲云中响。南园百卉千家赏。和气兼春，不独花枝上。","dynasty":"宋代","title":"醉落魄（吴兴莘老席上·般涉调）"}
{"author":"张先","content":"月色透横枝，短叶小花无力。北宾一声长笛，怨江南先得。谁教强半腊前开，多情为春忆。留取大家沈醉，正雨休风息。","dynasty":"宋代","title":"好事近（仙吕宫）"}
{"author":"张先","content":"使君欲醉离亭酒。酒醒离愁转有。紫禁多时虚右。苕霅留难久。一声歌掩双罗袖。日落乱山春后。犹有东城烟柳。青荫长依旧。","dynasty":"宋代","title":"转声虞美人（霅上送唐彦猷·高平调）"}
{"author":"张先","content":"惜霜蟾照夜云天。朦胧影、画勾阑。人情纵似长情月，算一年年。又能得、几番圆。欲寄西江题叶字，流不到、五亭前。东池始有荷新绿，尚小如钱。问何日藕、几时莲。","dynasty":"宋代","tags":"思念，爱情","title":"系裙腰·般涉调"}
{"author":"张先","content":"碎霞浮动晓朦胧。春意与花浓。银瓶素绠，玉泉金甃，真色浸朝红。花枝人面难常见，青子小丛丛。韶华长在，明年依旧，相与笑春风。","dynasty":"宋代","title":"少年游（井桃·林钟商）"}
{"author":"张先","content":"坐治吴州成乐土。诏卷风飞来圣语。亲舆乞得便藩归，瑶席主。杯休数。清夜为君歌白苎。花接旧枝新蕊吐。造化不知人有助。看花岁岁比甘棠，嘉月暮。东门路。只恐带将春色去。","dynasty":"宋代","title":"天仙子（公择将行·般涉调）"}
{"author":"张先","content":"人意共怜花月满。花好月圆人又散。欢情去逐远云空，往事过如幽梦断。草树争春红影乱。一唱鸡声千万怨。任教迟日更添长，能得几时抬眼看。","dynasty":"宋代","title":"木兰花（般涉调）"}
{"author":"张先","content":"步帐摇红绮。晓月堕，沈烟砌。缓板香檀，唱彻伊家新制。怨入眉头，敛黛峰横翠。芭蕉寒，雨声碎。镜华翳。闲照孤鸾戏。思量去时容易。钿盒瑶钗，至今冷落轻弃。望极蓝桥，但暮云千里。几重山，几重水。","dynasty":"宋代","title":"碧牡丹（晏同叔出姬）"}
{"author":"张先","content":"积水涵虚上下清，几家门静岸痕平。浮萍破处见山影，小艇归时闻棹声。入郭僧寻尘里去，过桥人似鉴中行。已凭暂雨添秋色，莫放修芦碍月生。","dynasty":"宋代","tags":"写景，写水，江南，抒情","title":"题西溪无相院"}
{"author":"张先","content":"声转辘轳闻露井。晓引银瓶牵素绠。西圆人语夜来风，丛英飘坠红成径。宝猊烟未冷。莲台香蜡残痕凝。等身金，谁能得意，买此好光景。粉落轻妆红玉莹。月枕横钗云坠领。有情无物不双栖，文禽只合常交颈。昼长欢岂定。争如翻作春宵永。日曈昽，娇柔懒起，帘押残花影。","dynasty":"宋代","title":"归朝欢（双调）"}
{"author":"张先","content":"醉笑相逢能几度。为报江头春且住。主人今日是行人，红袖舞。清歌女。凭仗东风教点取。三月柳枝柔似缕。落絮尽飞还恋树。有情宁不忆西园，莺解语。花无数。应讶使君何处去。","dynasty":"宋代","title":"天仙子（别渝州·仙吕调）"}
{"author":"张先","content":"华灯火树红相斗。往来如昼。桥河水白天青，讶别生星斗。落梅秾李还依旧。宝钗沽酒。晓蟾残漏心情，恨雕鞍归后。","dynasty":"宋代","title":"玉树后庭花（上元·般涉调）"}
{"author":"张先","content":"玉人又是匆匆去。马蹄何处垂杨路。残日倚楼时。断魂郎未知。阑干移倚遍。薄幸教人怨。明月却多情。随人处处行。","dynasty":"宋代","title":"菩萨蛮（中吕调）"}
{"author":"张先","content":"持节来时初有雁。十万人家春已满。龙标名第凤池身，堂阜远。江桥晚。一见湖山看未遍。障扇欲收歌泪溅。亭下花空罗绮散。樯竿渐向望中疏，旗影转。鼙声断。惆怅不如船尾燕。","dynasty":"宋代","title":"天仙子（郑毅夫移青社·中吕调）"}
{"author":"张先","content":"当初相见时，彼此心萧洒。近日见人来，却恁相谩諕。休休休便休，美底教他且。匹似没伊时，更不思量也。","dynasty":"宋代","title":"生查子（双调）"}
{"author":"张先","content":"秋染青溪天外水，风棹采菱还。波上逢郎密意传。语近隔丛莲。相看忘却归来路，遮日小荷圆。菱蔓虽多不上船。心眼在郎边。","dynasty":"宋代","title":"武陵春（双调）"}
{"author":"张先","content":"蝉抱高高柳，莲开浅浅波。倚风疏叶下庭柯。况是不寒不暖、正清和。浮世欢会少，劳生怨别多。相逢惜醉颜酡。赖有西园明月、照笙歌。","dynasty":"宋代","title":"南歌子（林钟商）"}
{"author":"张先","content":"飘尽寒梅，笑粉蝶游蜂未觉。渐迤逦、水明山秀，暖生帘幕。过雨小桃红未透，舞烟新柳青犹弱。记画桥深处水边亭，曾偷约。多少恨，今犹昨。愁和闷，都忘却。拚从前烂醉，被花迷著。晴鸽试铃风力软，雏莺弄舌春寒薄。但只愁、锦绣闹妆时，东风恶。","dynasty":"宋代","title":"满江红（初春）"}
{"author":"张先","content":"肠断送韶华。为惜杨花。雪球摇曳逐风斜。容易著人容易去，飞过谁家。聚散苦咨嗟。无计留他。行人洒泪滴流霞。今日画堂歌舞地，明日天涯。","dynasty":"宋代","title":"浪淘沙"}
{"author":"张先","content":"潮上水清浑。棹影轻于水底云。去意徘徊无奈泪，衣巾。犹有当时粉黛痕。海近古城昏。暮角寒沙雁队分。今夜相思应看月，无人。露冷依前独掩门。","dynasty":"宋代","title":"南乡子（中秋不见月·中吕宫）"}
{"author":"张先","content":"碎霞浮动晓朦胧。春意与花浓。银瓶素绠，玉泉金甃，真色浸朝红。花枝人面难常见，青子小丛丛。韶华长在，明年依旧，相与笑春风。","dynasty":"宋代","title":"少年游（井桃·林钟商）"}
{"author":"张先","content":"密宴厌厌池馆暮。天汉沈沈，借得春光住。红翠斗为长袖舞。香檀拍过惊鸿翥。明日不知花在否。今夜圆蟾，后夜忧风雨。可惜歌云容易去。东城杨柳东城路。","dynasty":"宋代","title":"凤栖梧（小石调）"}
{"author":"张先","content":"体态看来隐约，梳妆好是家常。檀槽初抱更安详。立向尊前一行。小打登钩怕重，尽缠绣带由长。娇春莺舌巧如簧。飞在四条弦上。","dynasty":"宋代","title":"西江月（中吕宫）"}
{"author":"张先","content":"青螺添远山。两娇靥、笑时圆。抱云勾雪近灯看。妍处不堪怜。今生但愿无离别，花月下、绣屏前。双蚕成茧共缠绵。更结后生缘。","dynasty":"宋代","title":"庆金枝（中吕宫）"}
{"author":"张先","content":"莫风流。莫风流。风流后、有闲愁。花满南园月满楼。偏使我、忆欢游。我忆欢游无计奈，除却且醉金瓯。醉了醒来春复秋，我心事、几时休。","dynasty":"宋代","title":"庆佳节（双调）"}
{"author":"张先","content":"丽日千门，紫烟双阙，琼林又报春回。殿阁风微，当时去燕还来。五侯池馆频开。探芳菲、走马天街。重帘人语，辚辚绣轩，远近轻雷。雕觞霞滟，翠幕云飞，楚腰舞柳，宫面妆梅。金猊夜暖、罗衣暗袅香煤。洞府人归，放笙歌、灯火下楼台。蓬莱。犹有花上月，清影徘徊。","dynasty":"宋代","title":"宴春台慢（仙吕宫）"}
{"author":"张先","content":"夭非花艳轻非雾。来夜半、天明去。来如春梦不多时，去似朝云何处。远鸡栖燕，落星沈月，紞紞城头鼓。参差渐辨西池树。珠阁斜开户。绿苔深径少人行，苔上屐痕无数。余香遗粉，剩衾闲枕，天把多情付。","dynasty":"宋代","title":"御街行（般涉调）"}
{"author":"张先","content":"柳飞绵，花实少。镂板音清，浅发江南调。斜日两竿留碧□。马足重重，又近青门道。去尘浓，人散了。回首旗亭，渐渐红裳小。莫讶安仁头白早。天若有情，天也终须老。","dynasty":"宋代","title":"苏幕遮（般涉调）"}
{"author":"张先","content":"南园花正盛，复为此词以寄意般涉调去年春入芳菲国。青蕊如梅终忍摘。阑边徒欲说想思，绿蜡密缄朱粉饰。归来故苑重寻觅。花满旧枝心更惜。鸳鸯从小自相双，若不多情头不白。","dynasty":"宋代","title":"木兰花"}
{"author":"张先","content":"青楼宴，靓女荐瑶杯。一曲白云江月满，际天拖练夜潮来。人物误瑶台。醺醺酒，拂拂上双腮。媚脸已非朱淡粉，香红全胜雪笼梅。标格外尘埃。","dynasty":"宋代","title":"望江南（与龙靓·般涉调）"}
{"author":"张先","content":"梦短寒夜长，坐待清霜晓。临镜无人为整妆，但自学、孤鸾照。楼台红树杪。风月依前好。江水东流郎在西，问尺素、何由到。","dynasty":"宋代","title":"卜算子（般涉调）"}
{"author":"张先","content":"牛星织女年年别。分明不及人间物。匹鸟少孤飞。断沙犹并栖。洗车昏雨过。缺月云中堕。斜汉晓依依。暗蛩还促机。","dynasty":"宋代","title":"菩萨蛮（七夕·般涉调）"}
{"author":"张先","content":"艳色不须妆样。风韵好天真，画毫难上。花影滟金尊，酒泉生浪。镇欲留春，傍花为春唱。银塘玉字空旷。冰齿映轻唇，蕊红新放。声宛转，疑随烟香悠扬。对暮林静，寥寥振清响。","dynasty":"宋代","title":"庆春泽（与善歌者·般涉调）"}
{"author":"张先","content":"宝奁开，菱鉴静，一掏清蟾。新妆脸、旋学花添。蜀红衫，双绣蝶，裙缕鹣鹣。寻思前事，小屏风、巧画江南。怎空教、草解宜男。柔桑暗、又过春蚕。正阴晴天气，更暝色相兼。幽期消息，曲房西、碎月筛帘。","dynasty":"宋代","title":"于飞乐令（高平调）"}
{"author":"张先","content":"去岁中秋玩桂轮。河汉净无云，今年江上共瑶尊。都不是、去年人。水精宫殿，琉璃台阁，红翠两行分。点唇机动秀眉颦。清影外、见微尘。","dynasty":"宋代","title":"燕归梁（高平调）"}
{"author":"张先","content":"垂螺近额。走上红裀初趁拍。只恐轻飞。拟倩游丝惹住伊。文鸳绣履。去似杨花尘不起。舞彻伊州。头上宫花颤未休。","dynasty":"宋代","title":"减字木兰花（林钟商）"}
{"author":"张先","content":"镂牙歌板齿如犀。串珠齐。画桥西。杂花池院，风幕卷金泥。酒入四肢波入鬓、娇不尽，翠眉低。","dynasty":"宋代","title":"江城子（高平调）"}
{"author":"张先","content":"画桥浅映横塘路。流水滔滔春共去。目送残晖。燕子双高蝶对飞。风花将尽持杯送。往事只成清夜梦。莫更登楼。坐想行思已是愁。","dynasty":"宋代","title":"偷声木兰花（仙吕调）"}
{"author":"张先","content":"延寿芸香七世孙。华轩承大对，见经纶。溟鱼一息化天津。袍如草，三百骑，从清尘。玉树莹风神。同时棠棣萼，一家春。十年身是凤池人。蓬莱阁，黄阁主，迟谈宾。","dynasty":"宋代","title":"感皇恩（徐铎状元·般涉调）"}
{"author":"张先","content":"参差竹。吹断相思曲。情不足，西北有楼穷远目。忆苕溪、寒影透清玉。秋雁南飞速。菰草绿。应下溪头沙上宿。","dynasty":"宋代","title":"忆秦娥（般涉调）"}
{"author":"张先","content":"水云薄薄天同色，竟日清辉。风影轻飞。花发瑶林春未知。剡溪不辨沙头路，粉水平堤。姑射人归。记得歌声与舞时。","dynasty":"宋代","title":"采桑子（双调）"}
{"author":"张先","content":"春去几时还。问桃李无言。燕子归栖风紧，梨雪乱西园。犹有月婵娟。似人人、难近如天。愿教清影长相见，更乞取长圆。","dynasty":"宋代","title":"相思儿令（中吕宫）"}
{"author":"张先","content":"香钿宝珥。拂菱花如水。学妆皆道称时宜，粉色有、天然春意。蜀彩衣长胜未起。纵乱云垂地。都城池苑夸桃李。问东风何似。不须回扇障清歌，唇一点、小于珠子。正是残英和月坠。寄此情千里。","dynasty":"宋代","title":"师师令（中吕宫）"}
{"author":"张先","content":"宴亭永昼喧箫鼓。倚青空、画阑红柱。玉莹紫微人，蔼和气、春融日煦。故宫池馆更楼台，约风月、今宵何处。湖水动鲜衣，竞拾翠、湖边路。落花荡漾愁空树。晓山静、数声杜宇。天意送芳菲，正黯淡、疏烟逗雨。新欢宁似旧欢长，此会散、几时还聚。试为挹飞云，问解寄、相思否。","dynasty":"宋代","title":"山亭宴慢（中吕宫）"}
{"author":"张先","content":"城上层楼天边路。残照里、平芜绿树。伤远更惜春暮。有人还在高高处。断梦归云经日去。无计使、哀弦寄语。相望恨不相遇。倚桥临水谁家住。","dynasty":"宋代","title":"惜双双（中吕宫）"}
{"author":"张先","content":"朱粉不须施，花枝小。春偏好。娇妙近胜衣。轻罗红雾垂。琵琶金画凤。双条重。倦眉低。啄木细声迟。黄蜂花上飞。","dynasty":"宋代","title":"醉垂鞭（赠琵琶娘，年十二）"}
{"author":"张先","content":"波湛横眸，霞分腻脸。盈盈笑动笼香靥。有情未结凤楼欢，无憀爱把歌眉敛。密意欲传，娇羞未敢。斜偎象板还偷睑。轻轻试问借人麽，佯佯不觑云鬟点。","dynasty":"宋代","title":"踏莎行（中吕宫）"}
{"author":"张先","content":"数枝金菊对芙蓉。零落意忡忡。不知多少幽怨，和泪泣东风。人散后，月明中。夜寒浓。谢娘愁卧，潘令闲眠，往事何穷。","dynasty":"宋代","title":"诉衷情（林钟商）"}
{"author":"张先","content":"云轻柳弱。内家髻要新梳掠。生香真色人难学。横管孤吹，月淡天垂幕。朱唇浅破桃花萼。倚楼谁在阑干角。夜寒手冷罗衣薄。声入霜林，簌簌惊梅落。","dynasty":"宋代","title":"醉落魄（林钟商）"}
{"author":"张先","content":"堕髻慵妆来日暮。家在画桥堤下住。衣缓绛绡垂，琼树袅、一枝红雾。院深池静娇相妒。粉墙低、乐声时度。长恐舞筵空，轻化作、彩云飞去。","dynasty":"宋代","title":"菊花新（中吕调）"}
{"author":"张先","content":"江东苏小。夭斜窈窕。都不胜、彩鸾娇妙。春艳上新妆。肌肉过人香。佳树阴阴池院。华灯绣幔。花月好、可能长见。离取此生缘。无计问天天。","dynasty":"宋代","title":"梦仙乡（双调）"}
{"author":"张先","content":"红叶黄花秋又老，疏雨更西风。山重水远，云闲天淡，游子断肠中。青楼薄幸何时见，细说与、这忡忡。念远离情，感时愁绪，应解与人同。","dynasty":"宋代","title":"少年游（双调）"}
{"author":"张先","content":"溪山别意，烟树去程，日落采苹春晚。欲上征鞍，更掩翠帘相眄。惜弯弯浅黛长长眼。奈画阁欢游，也学狂花乱絮轻散。水影横池馆。对静夜无人，月高云远。一饷凝思，两袖泪痕还满。恨私书、又逐东风断。纵西北层楼万尺，望重城那儿。","dynasty":"宋代","title":"卜算子慢（歇指调）"}
{"author":"张先","content":"锦筵红，罗幕翠。侍宴美人姝丽。十五六，解怜才。劝人深酒杯。黛眉长，檀口小。耳畔向人轻道。柳阴曲，是儿家。门前红杏花。","dynasty":"宋代","title":"更漏子（林钟商）"}
{"author":"张先","content":"恩如明月家家到。无处无清照。一帆秋色共云遥。眼力不知人远、上江桥。愿君书札来双鲤。古汴东流水。宋王台畔楚宫西。正是节趣归路、近沙堤。","dynasty":"宋代","title":"虞美人（述古移南郡·般涉调）"}
{"author":"张先","content":"碧波落日寒烟聚，望遥山、迷离红树。小艇载人来，约尊酒、商量歧路。衰柳断桥西，共携手、攀条无语。水际见鹥凫，一对对、眠沙溆。西陵松柏青如故。翦烟花、幽兰啼露。油壁间花骢，那禁得、风吹细雨。饶他此后更思量，总莫似、当筵情绪。镜面绿波平，照几度、人来去。","dynasty":"宋代","title":"山亭宴（湖亭宴别）"}
{"author":"张先","content":"楼倚春江百尺高，烟中还未见归桡。几时期信似江潮？花片片飞风弄蝶，柳阴阴下水平桥。日长才过又今宵。","dynasty":"宋代","title":"浣溪纱"}
{"author":"张先","content":"龙头舴艋吴儿意。笋柱秋千游女并。芳洲拾翠暮忘归，秀野踏青来不定。行云去后遥山螟。已放笙歌池院静。中庭月色正清明，无数杨花过无影。","dynasty":"宋代","title":"木兰花乙卯吴兴寒食"}
{"author":"张先","content":"城上层楼天边路。残照里，平无绿树。伤远更惜春暮。有人还在高高处。断梦归云经日去。无计使，哀弦寄语。相望恨不相遇。倚桥临水谁家住。","dynasty":"宋代","title":"惜双双溪桥寄意"}
{"author":"张先","content":"闻人语著仙卿字。?情恨意还须喜。何况草长时。酒前频共伊。娇香堆宝帐。月到梨花上。心事两人知。掩灯罗幕垂。","dynasty":"宋代","title":"菩萨蛮·闻人语著仙卿字"}
{"author":"张先","content":"万乘靴袍御紫宸。挥豪敷丽藻，尽经纶。第名天陛首平津。东堂桂，重占一枝春。殊观耸簪绅。蓬山仙话重，霈恩新。暂时趋府冠谈宾。十年外，身是凤池人。","dynasty":"宋代","title":"感皇恩·万乘靴袍御紫宸"}
{"author":"张先","content":"轻屉来时不破尘。石榴花映石榴裙。有情应得撞腮春。夜短更难留远梦，日高何计学行云。树深莺过静无人。","dynasty":"宋代","title":"浣溪沙"}
{"author":"张先","content":"缭墙重院，时闻有、啼莺到。绣被掩馀寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。尘香拂马，逢谢女、城南道。秀艳过施粉，多眉生轻笑。斗色鲜衣薄，碾玉双蝉小。欢难偶，春过了。琵琶流怨，都入相思调。","dynasty":"宋代","title":"谢池春慢"}
{"author":"张先","content":"泛泛春船载乐，溶溶湖水平桥。高鬟照影翠烟摇。白纻一声云杪。倦醉天然玉软，弄妆人惜花娇。风情遗恨几时消。不见卢郎年少。","dynasty":"宋代","title":"西江月·泛泛春船载乐"}
{"author":"张先","content":"当初相见时，彼此心萧洒。近日见人来，却恁相谩諕。休休休便休，美底教他且。匹似没伊时，更不思量也。","dynasty":"宋代","title":"生查子"}
{"author":"张先","content":"城头画角催夕宴。忆前时、小楼晚。残虹数尺云中断。愁送目、天涯远。枕清风、停画扇。逗蛮簟、碧纱零乱。怎生得伊来，今夜里、银蟾满。","dynasty":"宋代","title":"迎春乐"}
{"author":"张先","content":"无由且住。绵绵恨似春蚕绪。见来时饷还须去。月浅灯收，多在偷期处。今夜掩妆花下语。明朝芳草东西路。愿身不学相思树。但愿罗衣，化作双飞羽。","dynasty":"宋代","title":"怨春风/一斛珠"}
{"author":"张先","content":"人意共怜花月满。花好月圆人又散。欢情去逐远云空，往事过如幽梦断。草树争春红影乱。一唱鸡声千万怨。任教迟日更添长，能得几时抬眼看。","dynasty":"宋代","title":"木兰花/玉楼春"}
{"author":"张先","content":"横塘水静，花窥影、孤城转。浮玉无尘，五亭争景，画桥对起，垂虹不断。爱溪上琼楼，凭雕栏、久□飞云远。人在虚空，月生溟海，寒渔夜泛，游鳞可辨。正是草长苹老，江南地暖。汀洲日晚。更茶山、已过清明，风雨暴千岩、啼鸟怨。芳菲故苑。深红尽、绿叶阴浓，青子枝头满。史君莫放寻春缓。","dynasty":"宋代","title":"倾杯/倾杯乐"}
{"author":"张先","content":"梦断寒夜长，坐待清霜晓。临镜无人为整妆，但自学、孤鸾照。楼台红树杪。风月依前好。江水东流郎在西，问尺素、何由到。","dynasty":"宋代","title":"卜算子·梦断寒夜长"}
{"author":"张先","content":"主人宴客玉楼西。风飘雪、忽氛霏。唐昌花蕊渐平枝。浮光里，寒声聚，队禽栖。惊晓日，喜春迟。野桥时伴梅飞。山明日远霁云披。溪上月，堂下水，并春晖。","dynasty":"宋代","title":"芳草渡/系裙腰"}
{"author":"张先","content":"夭非花艳轻非雾。来夜半、天明去。来如春梦不多时，去似朝云何处。远鸡栖燕，落星沈月，紞紞城头鼓。参差渐辨西池树。珠阁斜开户。绿苔深径少人行，苔上屐痕无数。余香遗粉，剩衾闲枕，天把多情付。","dynasty":"宋代","title":"御街行·夭非花艳轻非雾"}
{"author":"张先","content":"绿净无痕，过晓霁清苕，镜里游人。红柱巧，彩船稳，当筵主、秘馆词臣。吴娃劝饮韩娥唱，竞艳容、左右皆春。学为行雨，傍画桨，从教水溅罗裙。溪烟混月黄昏。渐楼台上下，火影星分。飞槛倚，斗牛近，响箫鼓、远破重云、归轩未至千家待，掩半妆、翠箔朱门。衣香拂面，扶醉卸簪花，满袖余煴。","dynasty":"宋代","title":"泛青苕（正月十四日与公择吴兴泛舟）"}
{"author":"张先","content":"香闺内、空自想佳期。独步花阴情绪乱，谩将珠泪两行垂。胜会在何时。厌厌病，此夕最难持。一点芳心无托处，荼コ架上月迟迟。惆怅有谁知。","dynasty":"宋代","title":"望江南（闺情）"}
{"author":"张先","content":"野树秋声满。对雨壁、风灯乱、云低翠帐，烟销素被，签动重幔。甚客怀、先自无消遣。更篱落、秋虫叹。叹樊川、风流减。旧欢难得重见。停酒说扬州，平山月、应照棋观。绿绮为谁弹，空传广陵散。但光纱短帽，窄袖轻衫，犹记竹西庭院。老鹤何时去，认琼花一面。","dynasty":"宋代","title":"塞垣春（寄子山）"}
{"author":"张先","content":"肃肃秺侯清慎，温温契苾知诗。能推测隐救民饥，况乃义方教子。宪府两飞鹗荐，士林竟赋怀辞。天门正美可前知，入侍钩天从此。","dynasty":"宋代","title":"西江月"}
{"author":"崔子方","content":"渺渺连江雨，微微到面风。主人留一饷，佳士得相逢。会面嗟何晚，论诗许有功。君家好兄弟，更觉此心同。","dynasty":"宋代","title":"江上逢晁适道"}
{"author":"崔子方","content":"白日行空阔，青灯耿夜阑。","dynasty":"宋代","title":"句"}
{"author":"张怀庆","content":"生情镂月为歌扇，出性裁云作舞衣。照镜自怜回雪影，来时好取洛川归。","dynasty":"唐代","title":"窃李义府诗"}
{"author":"甘树椿","content":"白鹤楼前水满陂，沿堤杨柳碧如丝。中流笳鼓都销歇，祇有荷花似旧时。","dynasty":"清代","title":"马沧湖感旧"}
{"author":"甘树椿","content":"遥天一色郁青苍，数点寒鸦趁夕阳。流水无声莽萧瑟，满林黄叶落秋霜。","dynasty":"清代","title":"江村晚眺"}
{"author":"甘树椿","content":"观音岩畔波初起，银涛直泻天万里。怡亭寂寞山月高，空馀断碣沈江底。大书深刻永泰年，铭者裴虬笔如椽。李莒八分阳冰篆，卿云采绚星珠联。吁嗟乎！世事白衣幻苍狗，陇西词客今何有。武昌江上片石存，遂使姓名长不朽。君不见，嘉祐七年上泉书，苔纹剥蠹沦瓦缶。","dynasty":"清代","title":"书怡亭铭拓本后"}
{"author":"蔡用之","content":"昨日新官对旧官，吏民一半冷相看。夜来惟有前滩水，依旧多情到枕寒。","dynasty":"宋代","title":"龙泉秩满题"}
{"author":"成无玷","content":"我欲观太华，一笑凌险阻。灭迹恨未果，衰容遽如许。东南岂不佳，泉石閟灵府。未访潜山源，且寻天目乳。一峰拔地起，离立谁敢侮。千岩绝附丽，万壑失媚妩。有如人中杰，羞与绛灌伍。翠箬藏丹砂，石洞飞白鼠。游人倦登陟，异境何由睹。振衣临绝顶，云外听天语。仙人傥予迎，从此遂轻举。","dynasty":"宋代","title":"洞霄宫"}
{"author":"冯兴宗","content":"眼俗难观古，时间只顺天。平生羞诡遇，投老更加鞭。","dynasty":"宋代","title":"题壁"}
{"author":"李琪","content":"飞骑经巴栈，鸿恩及夏台。将从天上去，人自日边来。此处金门远，何时玉辇回。早平关右贼，莫待诏书催。","dynasty":"唐代","title":"奉试诏用拓拔思恭为京北收复都统（一作闻诏作）"}
{"author":"李琪","content":"善高天外远，方丈海中遥。自有山神护，应无劫火烧。坏文侵古壁，飞剑出寒霄。何似苍苍色，严妆十七朝。","dynasty":"唐代","title":"题广爱寺楞伽山"}
{"author":"李琪","content":"哀痛不下诏，登封谁上书。（《僖宗幸蜀咏》）","dynasty":"唐代","title":"句"}
{"author":"李琪","content":"我亦田夫偶得官，深知茅屋有饥寒。纷然遮道呻吟状，一作同胞疾痛观。水际山陬多隐瘼，风餐雨宿敢图安。破襦裹灬皆王□，粒粒当知帝泽宽。","dynasty":"唐代","title":"赋荒到天台有作二首"}
{"author":"李琪","content":"驰驱徒步问民饥，似我寒儒负笈时。偪仄荒村随户到，萧疏几屋有烟炊。平林带暝投山驿，苍鬓卫寒湿雨丝。野老不知巡历至，相逢尔汝话家私。","dynasty":"唐代","title":"赋荒到天台有作二首"}
{"author":"敖册贤","content":"英雄割据定三分，怅望漳南剩暮云。一角河山输晋武，千秋心事托周文。荒台故伎犹思主，治世能臣转惜君。谁上西陵诵遗碣，可曾官署汉将军。","dynasty":"清代","title":"铜雀台"}
{"author":"岑之豹","content":"过逢父老说崧阳，何武思遐白昼长。公自东甸隆砥柱，民从南国咏甘棠。莺花四野春风永，桃李千秋湛露香。知是讴吟图不尽，更瞻畏垒祝庚桑。","dynasty":"明代","title":"过端州漫述呈陆老公祖"}
{"author":"段宝","content":"烽火狼烟信不符，骊山举戏是支梧。平章枉死红罗帐，员外虚题粉壁图。凤别岐山祥兆隐，麟游郊薮瑞光无。自从界限鸿沟后，成败兴衰不属吾。","dynasty":"元代","title":"寄梁王"}
{"author":"吴敬梓","content":"浩荡天无极，潮声动地来。鹏溟流陇域，蜃市作楼台。齐鲁金泥没，乾坤玉阙开。少年多意气，高阁坐衔杯。","dynasty":"清代","title":"观海"}
{"author":"吴敬梓","content":"轻暖卷帘衣，孤亭暮雨微。落红辞密树，新绿满遥扉。阶下苔痕长，梁间燕子归。西窗灯影暗，枯坐欲忘机。","dynasty":"清代","title":"雨"}
{"author":"吴敬梓","content":"辛苦青箱业，传家只赐书。荒畦无客到，春日闭门居。柳线和烟结，梅根带雨锄。旧时梁上燕，渺渺独愁予。","dynasty":"清代","title":"遗园四首其一"}
{"author":"吴敬梓","content":"新绿渐成阴，催耕闻暮禽。治生儒者事，谋道古人心。薄俗高门贱，穷途岁序深。无聊爱坟籍，讵敢说书淫。","dynasty":"清代","title":"遗园四首其二"}
{"author":"吴敬梓","content":"秋声何日到，残暑去天涯。鸦影梭烟树，松阴绘月阶。病魔皆故物，诗境落孤怀。独倚危楼望，清光聚此斋。","dynasty":"清代","title":"遗园四首其三"}
{"author":"吴敬梓","content":"风雨漂摇久，柴门挂薜萝。青云悲往事，白雪按新歌。每念授书志，其如罔极何。可怜贫贱日，秪是畏人多。","dynasty":"清代","title":"遗园四首其四"}
{"author":"吴敬梓","content":"风雨弥旬久，晴天一启扉。客携樽酒至，惊乱林乌飞。刺水秧针瘦，沾人柳汁肥。江东老罗隐，明月送将归。","dynasty":"清代","title":"初夏村居罗锦宣携樽过访赋谢"}
{"author":"吴敬梓","content":"客路今宵始，茅檐梦不成。蟾光云外落，萤火水边明。早岁艰危集，穷途涕泪横。苍茫去乡国，无事不伤情。","dynasty":"清代","title":"小桥旅夜"}
{"author":"吴敬梓","content":"几日秣陵住，扁舟东复东。浓云千树合，骤雨一江空。往事随流水，吾生类转蓬。相逢湖海客，乡语尽难通。","dynasty":"清代","title":"风雨渡杨子江"}
{"author":"吴敬梓","content":"花落回廊静，钟声丈室过。三春青鬓改，一院绿阴多。客久无乡梦，愁深有病魔。独怜良夜永，明月在藤萝。","dynasty":"清代","title":"残春僧舍"}
{"author":"吴敬梓","content":"扶病驱驰京辇游，依肰名未上瀛洲。报罗不是人间使，天上应难赋玉楼。","dynasty":"清代","title":"伤李秀才并序"}
{"author":"吴敬梓","content":"夕阳红与绿波溶，乌榜青烟春意浓。近岸绣幡飘柳外，谁家糍酒祭句龙。","dynasty":"清代","title":"夕阳"}
{"author":"吴敬梓","content":"衔书授箓也休论，栖宿犹堪傍市门。何事空村来啄粟，可知挟弹有王孙。","dynasty":"清代","title":"村舍雀二首其一"}
{"author":"吴敬梓","content":"昏目还应虑夕晖，春暄且趁短垣飞。无端一阵催花雨，湿透嘉宾褐色衣。","dynasty":"清代","title":"村舍雀二首其二"}
{"author":"吴敬梓","content":"箯舆芳径草痕斑，明庶风来渗客颜。一带江城新雨后，杏花深处秣陵关。","dynasty":"清代","title":"秣陵关"}
{"author":"吴敬梓","content":"广莫风多寒气凝，布帆霜雪照愁灯。从今袛可凭双鲤，问讯相如病茂陵。","dynasty":"清代","title":"岁暮返金陵留别江宾谷二首其一"}
{"author":"吴敬梓","content":"长云断岸尽相思，衰柳何堪绾别离。楚鼓数声村落晚，扁舟重遇佛狸祠。","dynasty":"清代","title":"岁暮返金陵留别江宾谷二首其二"}
{"author":"吴敬梓","content":"路入琵琶峡口迟，江天晴色敞尧曦。霜畦绮错衰杨外，满眼青山谢眺诗。","dynasty":"清代","title":"入琵琶峡"}
{"author":"吴敬梓","content":"长乐钟声启，天门羽仗齐。深宫开户牖，秘殿俨榱题。瑞霭螭头丽，香烟鸱吻迷。芝房含旭日，藻并映晴霓。枫陛多鸣玉，彤廷半执圭。银青来复道，金紫向沙堤。但觉层霄近，还疑弱木低。红梁才语燕，绛帻又鸣鸡。采色辉珠箔，华光映锦绨。喈喈娇鸟唤，恰恰晓莺啼。率舞兽咸拜，联班马正嘶。几多词赋客，通籍在金闺。","dynasty":"清代","title":"赋得秘殿崔嵬拂綵霓督院取博学鸿词试帖"}
{"author":"吴敬梓","content":"龙楼朝日丽，凤阁瑞云翔。肤寸看初合，觚棱倏已光。氤氲含綵仗，叆叇映旂常。白鹤春风满，轻鳞淑景长。纪官宜殿陛，为雨润农桑。五色兼三色，千秋捧圣皇。","dynasty":"清代","title":"赋得云近蓬莱常五色抚院取博学鸿词试帖"}
{"author":"吴敬梓","content":"淑景尧封丽，仁恩禹甸长。辛勤看士女，劝祼重农桑。绿野春如绣，青郊草正芳。畻边挥黛耜，陌上执懿筐。兰泽高低遍，蘋花远近香。和风来密树，甘雨溢方塘。戴胜飞何急，仓庚语转忙。定将收茧税，纻待莠苞稂。喜见趋耕织，欣瞻裕盖藏。豳诗堪入咏，朋酒祝无疆。","dynasty":"清代","title":"赋得敦俗劝农桑学院取博学鸿词试帖"}
{"author":"吴敬梓","content":"十日不相见，相思契转深。端忧多雪霰，怅望好园林。钟阜浓于染，茅山翠欲沈。垂缯看凛烈，磐石积顽阴。马猬严威集，鸦翎宿雾侵。湿苔封薜户，空穴送霜砧。织楚门将塞，诛茅路可寻。田家新酿酒，土室且孤斟。肘后堆青简，床头枕素琴。定须摛寸管，讵肯恋重衾。红树酣荒店，黄花辞故岑。玉虫寒闪闪，金虎夜愔愔。凤尾松堪宝，龙丝竹似针。天怀原澹泊，风物任萧森。不独常披翰，还宜爱盍簪。扁舟良友聚，施榻故人心。絮语同挥麈，摊书共识蟫。欢娱良不易，离别感难禁。皲瘃撚髭苦，凌兢拥鼻吟。言归在何日，乞我辟寒金。","dynasty":"清代","title":"雪夜怀王溯山山居二十韵"}
{"author":"吴敬梓","content":"行旌新岁至，候馆早春寒。梅蕊宵疑坼，椒花晓未残。光风迎北户，淑气转东阑。晋接言辞洽，周旋礼数宽。家声重仙李，功业著楼兰。忆昔横戈数，曾闻倚剑看。秋风衰草白，落日大旗丹。羌笛声多怨，鸣笳梦岂安。龙城誇万仞，虎旅凛三单。月朗辉银铠，沙飞染绣鞍。革心有硐户，稽颡是呼韩。禹甸休传檄，尧阶庆舞干。长才试盘错，壮志历艰难。自合膺专阃，还宜议筑坛。边疆欣奏凯，薄海羡飞翰。虎豹娴韬略，蛟螭走笔端。焚香炉鸭瘦，翻帙蠹鱼乾。才子珠为唾，先生铁作肝。高情惟觅句，雅韵若无官。适兴还挥麈，新诗拟弄丸。油幢千骑上，鬃马万星攒。躬应升平运，交深寒士欢。挥毫惊浩瀚，伸纸自汎澜。伫见颁纶綍，天阶奏凤鸾。","dynasty":"清代","title":"赠李俶南二十四韵"}
{"author":"吴敬梓","content":"却羡春暄美，都忘客思淹。薜门初倒屣，花径乍开帘。细草萦书带，垂杨拂帽檐。相邀倾酒盏，间坐数邮签。但觉襟怀爽，应教势利恬。清吟思沈谢，高卧想羲炎。自笑缁常化，谁怜突不黔。从今与朋好，爱说老夫潜。","dynasty":"清代","title":"钱图南斋中夜坐"}
{"author":"吴敬梓","content":"密戚忻相聚，香醪味独甘。烧灯开斗室，设榻近书龛。往事俱重述，行踪亦共谙。为言居胜地，终日事幽探。黄蕊当窗发，丹蘤绕户酣。草痕同织翠，水色欲拖蓝。耕凿时无失，林泉乐可耽。仓庚飞熠耀，燕子语呢喃。细雨童驱犊，薰风妇喂蚕。荷锄遵广陌，倚杖瞰晴岚。旷渺情何限，风尘客转惭。良宵难再得，拄颊听清谈。","dynasty":"清代","title":"邰村同司徒左文赵寿民司徒孔文司徒际周话旧"}
{"author":"吴敬梓","content":"叔度不相见，因之鄙吝生。春花香水榭，暮雨暗江城。游屐五年共，行觞一座倾。掀髯唯笑傲，捧腹更从衡。渴骥临摹妙，捕蛇诗句清。解衣看盘礴，信手即经营。吹影空斋话，游丝小院晴。郤超真好客，许武果成名。忆昔方年壮，翱翔上帝京。每观三耦射，尝餍五侯鲭。瘦马投山店，扁舟问水程。燕吴悲异路，楚越又宵征。老忆家千里，愁形发数茎。言归呼酒伴，良友订诗盟。满贮红粱酝，新烹玉糁羹。虚堂宜说剑，曲室且鸣筝。炉几多萧散，门庭少送迎。悬弧当胜日，折简召耆英。座有金光草，人疑木帝精。狂夫来索醉，洗盏祝长庚。","dynasty":"清代","title":"赠黄崙发二十韵"}
{"author":"吴敬梓","content":"地本烟霞窟，兄为巢许伦。百年歌帝力，十亩乐天真。抱阜宜营室，还汀许结邻。绿回芳草长，黛染远峰匀。社鼓乌江庙，灵旗牛渚津。山川馀质朴，习俗尚清淳。野老嬉游共，村翁来往频。藤萝阴漏月，桑柘影随身。美酒盈杯劝，良苗几棱新。饧箫花外市，牧笛雨中春。幸免家人谪，偏馀稚子亲。摊书消永夜，高枕卧清晨。自著潜夫论，宁辞原宪贫。昨秋过故里，留我住弥旬。薜荔依门巷，蒹葭变水滨。圆沙知雁聚，曲港见鸥驯。蟹簖缘溪富，鱼罾罥树均。嘉肴仍速舅，肥牡定娱宾。愿得长相倚，须完未了因。寄声劳扰客，此是武陵人。","dynasty":"清代","title":"伯兄自山中来夜话山居之胜因忆去秋省兄未及十日而别诗以志感得二十韵"}
{"author":"吴敬梓","content":"吾宗宜硕大，分派衍梁溪。名字标黄阁，纶音降紫泥。清才堪禁近，课士且卑栖。系马春风暖，衔杯月影低。槐阴看鳝集，柳外听乌啼。钟阜邀词藻，秦淮净品题。微吟惊候吏，奏绩付诗奚。大雅将沦落，斯文赖整齐。昔年贤使相，投分几招携。岂合甘萧散，应难得久稽。声称盈玉殿，依旧赴金闺。","dynasty":"清代","title":"赠家广文蒙泉先生"}
{"author":"吴敬梓","content":"帝德敷文教，醇儒受主知。南屏誇毓秀，西浙信钟奇。邹鲁心源接，皋夔事业宜。摛辞先紫闼，簪笔上丹墀。鳌禁回翔日，龙楼申命时。风期储作相，简畀命为师。圣代恩光美，诸生教育垂。中川飞綵舸，长路飏云旂。被化千馀里，劳臣三载期。弦歌声络绎，羽籥舞参差。继志人皆仰，因材笃靡遗。冰壶常自耀，水鉴果无私。舒啸闻鸾凤，挥豪篆虎螭。春风开绛帐，夜雪坐皋比。语默无非教，周旋必中规。叩帘仍待问，撤幕不差池。三变容皆见，一隅举所疑。持衡馀奖进，取士掩瑕疵。披览官斋晚，微吟夜漏迟。孤寒群爱戴，蹶弛荷扶持。昔岁彤廷诏，曾令蓬户窥。不才尘荐牍，授简写新诗。坐待官厨饫，吟看日晷移。几回瞻謦欬，再拜奉师资。知遇真难报，蹉跎尚若斯。惊心易寒暑，临别重讴思。哲匠饶经济，名贤好翼为。鸾台九重待，凤阁百僚随。教泽咸沾被，酬恩难絷维。抠衣姑孰路，惆怅送旌麾。","dynasty":"清代","title":"送学使郑筠谷夫子还朝三十韵"}
{"author":"吴敬梓","content":"先人结庐深山中，布衣蔬食一亩宫。青山层叠列画障，绿树槎枒映帘栊。门迎流水蓼花湾，牧唱樵歌竞往还。琴樽无恙尘嚣静，指点深林莫霭间。有明末运干戈里，黄巾赤眉纷如蚁。淮南十家九家空，眼看城郭生荆杞。先人仓皇走避兵，茅屋倾攲茂草生。汗莱满目牛羊下，野水争流禽鸟鸣。五十年来成幻梦，斜阳废墅少人行。吾先君子长太息，欲将旧宅重经营。手持钱帛告田父，昔吾先人此环堵。多年侵夺勿复言，梁燕飞来知故主。茅茨重剪土重筑，酾酒诸昆共挥麈。竹苞松茂好相期，莫忘先人庆宁宇。袛今摇落又西风，一带枫林绕屋红。明月空传天子诏，岁时瞻仰付村翁。","dynasty":"清代","title":"西墅草堂歌"}
{"author":"吴敬梓","content":"鸿雁鸣雍雍，白露凄以队。大夫用为贽，德与长者配。或谓之鴚鹅，南游青春背。况乃上虞县，民力遂可废。春衔拔草根，秋啄除其秽。怅焉忽单飞，孤鸣中肠碎。伤彼水中鸠，关关和其喙。","dynasty":"清代","title":"杂诗"}
{"author":"吴敬梓","content":"一痕蟾光白昼残，空庭有人病未安。暮禽辞树疑曙色，影落文窗移琅玕。无聊尽日秋声聚，露重罗衣玉骨寒。欲攀仙桂问月姊，老兔深藏不死丹。仰天长啸夜气发，丝丝鬼雨逼雕阑。","dynasty":"清代","title":"病夜见新月"}
{"author":"吴敬梓","content":"江南二月春风吹，江边杨柳千万枝。行人欲折不忍折，笼烟蘸雨垂绿丝。王恭张绪不可见，困酣娇眼如欲啼。攀条流涕桓宣武，何不移栽玄武陂。昔日幽燕轻薄儿，斫取柔条系斑骓。越溪春半如花女，祓褉牵裳怜爱谁。羌管声中伤别离，声声寄我长相思。","dynasty":"清代","title":"杨柳曲送别沈五遂初"}
{"author":"吴敬梓","content":"高台多春风，旭日照彼岨。揽袂试登临，怀古遥踟蹰。昔者周孝侯，奋身三恶除。家本罨画溪，折节此读书。古今同一辙，与君皆侨居。工愁吴季重，深情王伯舆。抗志慕贤达，悠悠千载馀。","dynasty":"清代","title":"登周处台同王溯山作"}
{"author":"吴敬梓","content":"妾年十四五，自矜颜如花。靡容翳鲛绡，腻理覆蝉纱。耳珰垂明月，脸晕凝朝霞。黄金饰钗纛，碧珠缀鬓鸦。褰帷当户坐，皎皎灿天葩。麝火博山然，云母屏风遮。女师勤针薾，侍婢理筝琶。母兄命良媒，交口称柔嘉。自缘根本好，那复委泥沙。岂知盛年去，空闺自长嗟。五陵轻薄儿，纷纷斗骄奢。遂言邻女美，弃妾不复誇。含羞临晓镜，恐似鸠盘茶。","dynasty":"清代","title":"古意"}
{"author":"吴敬梓","content":"平生我爱王摩诘，辋川图画妙入神。箧藏此图三十载，晴窗拂拭无纤尘。有时酌酒与裴迪，花枝草色眼中新。浮云富贵非所好，爱山成癖乐其真。披图沈吟仍怏怏，辋川野色平于掌。那似江南烟水区，丹青紫翠多骀荡。嵚崟埼礒仍硱磳，崔嵬历陵人观仰。白门佳丽古所称，谁其峙者茅与蒋。几年卜筑板桥住，秦淮水色钟山树。木兰舟内急觞飞，杨柳楼边歌板度。著书仰屋差自娱，无端拟献金门赋。授简曾传幕府招，蜡言栀貌还枝梧。秋风襆被返白门，窗外寒潮退旧痕。咄嗟独凭阑干立，长者叩户笑言温。手持绝妙倪迂画，画出逍遥庄叟园。短松少鹤相随久，修竹啼莺古意存。两山翠色烟云绕，中有草堂深窈窕。书卷应堪比邺侯，樵苏时复思庄蹻。几棱欣看远近田，一条寒玉溪光晓。春秋佳日快登临，高怀那许尘容扰。雅志高怀见此贤，何须服食求神仙。兰台家世千秋重，艺苑文章四海传。祗此蓬瀛共瑶岛，休言绿野与平泉。便拟将身入图画，不羡王维居辋川。","dynasty":"清代","title":"题王溯山左茅右蒋图"}
{"author":"吴敬梓","content":"岁序倏云暮，群动日以迫。青帝将乘权，玄冥又如客。寄居秦淮上，五载星霜易。令节空坐愁，北风吹窗隙。霸子俱跳荡，莱妻只羸瘠。商陆火添红，屠苏酒浮碧。唯有虎宜画，那无鸡可磔。指囷复何人，助予呼将伯。堪笑谢仁祖，转向修龄索。入夜醉司命，陈辞多自责。回思一年事，栖栖为形役。相如封禅书，仲舒天人策。夫何采薪忧，遽为连茹阨。人生不得意，万事皆愬愬。有如在网罗，无由振羽翮。严霜覆我檐，木介声槭槭。短歌与长叹，搔首以终夕。","dynasty":"清代","title":"丙辰除夕述怀"}
{"author":"吴敬梓","content":"白鬓负人望，今见玉棺成。高隐五十载，画苑推耆英。箧贮宣和谱，图藏佛菻形。九朽岂颊拟，一笔能写生。毫端臻神妙，墨晕势纵横。装池抽玉燮，观者愕然惊。悬金在都市，往往收奇赢。幽居三山下，江水濯尘缨。窗前野竹秀，户外汀花明。挥手谢人世，缑岭空箫声。卿辈哀挽言，或恐非生平。顾陆与张吴，卓然身后名。","dynasty":"清代","title":"挽王宓草"}
{"author":"吴敬梓","content":"鸣鸠飞戾天，诗人独长叹。明发念先人，不寐涕汍澜。况当明圣代，敢忘振羽翰。兄昔膺荐牍，驱车赴长安。待诏三殿下，簪笔五云端。月领少府钱，朝赐大官餐。卿士交口言，屈宋堪衙官。如何不上第，蕉萃归江干。酌酒呼弟语，却聘尔良难。淮南旧业荒，江左春色阑。酒人复延访，词客且盘桓。歌场酌大斗，狂呼颜渥丹。忽焉独书空，中心信鲜欢。行道会有时，岂能终涧槃。兄其崇明德，无为摧肺肝。","dynasty":"清代","title":"酬青然兄"}
{"author":"吴敬梓","content":"夷光与修明，艳色天下殊。一朝入吴宫，权与人主俱。不妒比螽斯，妙选聘名姝。红楼富家女，芳年春华敷。头上何所有，木难间珊瑚。身上何所有，金缕绣罗襦。佩间何所有，环珥皆瑶瑜。足下何所有，龙缟覆氍毹。歌舞君不顾，低头独长吁。遂疑入宫嫉，母乃此言诬。何若汉皋女，丽服佩两珠。独赠郑交甫，奇缘千载无。","dynasty":"清代","title":"美女篇"}
{"author":"吴敬梓","content":"元辰余俶装，叠垛浥朝露。兰蕙被光风，松篁夹广路。烟黯蒲塘桥，遥指左桃墓。忆昔并衣粮，含笑入深树。良朋相楚归，死骨终相附。怀古抚残碑，想见交情固。良足敦友谊，胡乃急荣遇。亦有却聘人，灌园葆贞素。","dynasty":"清代","title":"左伯桃墓"}
{"author":"吴敬梓","content":"春风花落溪水羕，贫家柴门闭水上。女儿三十无夫家，日月临流洴澼絖。芦中穷士伍子胥，星奔乞食来村墟。壶浆岂为投金报，感激沈身鱼鳖猪。白蜺为裳玉为佩，昌容练色烟染黛。岸草汀花无限愁，雾鬓风鬟竟安在。人生遇合信难期，倾城颜色无人知。若教身入吴王苑，尊荣宁得让西施。","dynasty":"清代","title":"投金濑"}
{"author":"吴敬梓","content":"石臼湖中春水平，石臼湖边春草生。团蒲为屋交枝格，棘庭蓬霤幽人宅。幽人半世狎樵渔，身没名湮强著书。海内宗工王司寇，丁宁贤令式其庐。式庐姝子何以告，惆怅姓名为鬼录。捡点遗书付梨枣，顿使斯文重金玉。前辈风流难再闻，祇今湖水年年绿。","dynasty":"清代","title":"石臼湖吊邢孟贞"}
{"author":"吴敬梓","content":"挟日兮朝暄，蠲为饎兮赤虋。酌清酤兮刲黝牲，扬灵旂兮采幡。击坎侯兮鼍鼓，神之来兮江浒。驾翔凤兮飞龙舟，樯风落兮缆锦浮。被犀皮兮衷兕革，操吴戈兮带楚铁。剖鱼兽兮珠文，弭象骨兮解辔紒。巫再拜兮陈词，神去兮江之涯。乘云车兮风马，渺翩翩兮将下。仲春兮振旅，神之的兮捍吾圉。","dynasty":"清代","title":"神弦曲并序"}
{"author":"吴敬梓","content":"子性极和缓，余怀多壮惫。相约同远行，十日九睚眦。吴舟六幅帆，其中小于芥。瑟缩同眠食，讵敢共哕噫。回望秣陵城，小李将军画。因之诗思动，伸纸书倒薤。竟忘局促苦，连宵意不败。君子淡以成，小人甘以坏。愿得常携手，互作韦弦佩。","dynasty":"清代","title":"酬李蘧门"}
{"author":"吴敬梓","content":"仲夏草木莽，离慜郁长鞠。凉台不可得，仁祠映林麓。呼儿移卧具，来就老尊宿。板榻欹云眠，草裳离尘服。炎光大火灼，惟期就汤沭。忽然玉虎鸣，但觉金鸡伏。奋铎振天关，冲孔回地轴。顿忘瘅暑心，愿言被雾縠。始知转眼间，世事多翻覆。贫贱安足悲，篝灯向西塾。","dynasty":"清代","title":"夏日读书正觉庵示儿烺"}
{"author":"吴敬梓","content":"清风戒寒衣沾露，与君相遇青溪渡。秋江骇浪布帆轻，送君归去阖闾城。今夜扁舟润州地，烂熳花开鹤林寺。鲈脍莼羹取次尝，橙黄橘绿强人意。十月闻君又远游，北道严霜渗敝裘。长安卿相旧相识，应须笑傲凌五侯。人生知遇真难得，挥手别君泪沾臆。","dynasty":"清代","title":"送别曹明湖"}
{"author":"吴敬梓","content":"狻猊产西域，本非百兽伦。一朝同率舞，图画高麒麟。三苗昔梗化，戈鋋扰边垠。桓桓杨督府，钲鼓靖烟尘。功成身既退，投老归江滨。廉颇犹健饭，羊祜常角巾。明月张乐席，晴日坐花裀。丹心依天桴，白发感萧晨。方今履泰交，礼乐重敷陈。天子闻鼓鼙，应恩将帅臣。","dynasty":"清代","title":"赠杨督府江亭"}
{"author":"吴敬梓","content":"皇天不雨五阅月，谁鞭阴石向很山。我今客游二百里，真州僧舍掩松关。维时季商律无射，肃霜纳火细菊斑。夜静薄寒拥衾卧，忽然挥汗热面颜。阿香唤汝推雷车，殷殷雷鸣盈清湾。初疑江边巨艘发，诘朝骤雨声峥潺。翻盆三日不复止，慧门丈室苔斑斓。寒花幽草俱漂没，惟见阶下水潺湲。老夫顾此情怀恶，客居幸得半日閒。呼童邻家赊美酒，其踞一醉气疏顽。明晨冲泥问杨子，妻儿待米何时还。","dynasty":"清代","title":"雨"}
{"author":"吴敬梓","content":"昔余十三龄，丧母失所恃。十四从父宦，海上一千里。弱冠父终天，患难从兹始。穷途久奔驰，携家复转徙。吁嗟骨月亲，音问疏桑梓。今年游真州，兰若寄行李。中有一比邱，闻我跫然喜。坐久道姓名，知为从母子。家贫遭飘荡，耶娘相继死。伯兄去东粤，存殁不堪拟。仲兄远佣书，遥遥隔江水。弱妹适异县，寡宿无依倚。兄弟馀两人，流落江之涘。髡缁入空门，此生长已矣。哽咽语夜阑，寒风裂窗纸。","dynasty":"清代","title":"赠真州僧宏明僧姓萧全椒人余从母之子也"}
{"author":"吴敬梓","content":"卧梅书屋春光丽，客来叩户探清制。卧梅老人倒屣迎，呼童执末趋同行。云是天台红藤杖，天台老僧昔我贶。二十五年常函藏，斑深色古寿者相。摩挲今日拂尘埃，笑语閒庭步紫苔。桃枝灵寿差堪拟，枯蔓苍藤何有哉。杖端非饰不噎鸟，铭以篆书独夭蟜。蓟门陈君雕镂工，公输刻凤出意表。吾闻千岁藟为蘡薁藤，援以樛木同钩绳。且复相随游锦市，应免他时投葛陵。钟山千尺浓云护，曳枝年年湿芒屦。应羡山灵有夙缘，自惭尘坌无欢趣。百岁清閒非易求，得意当思五岳游。眼见春花烂南陌，百钱买醉须阮修。","dynasty":"清代","title":"天台红藤杖歌为姚文洁作"}
{"author":"吴敬梓","content":"烟绡雾縠称丝绝，中含火齐光皎洁。鲸鱼鳞甲动蚖膏，秀华掩映管弦咽。风流太守解组归，爱客开樽灯月煇。灭烛留髡客不去，不知门外雪霏霏。","dynasty":"清代","title":"陈仲怡刺史留饮寓斋看灯屏同李蘧门作"}
{"author":"吴敬梓","content":"河干屋三楹，丛桂影便娟。缘以荆棘篱，架以蒿床眠。南邻侈豪奢，张灯奏管弦。西邻精心计，秉烛算缗钱。吁嗟吾舅氏，垂老守残编。弱冠为诸生，六十犹屯邅。皎皎明月光，扬辉屋东偏。秋虫声转悲，秋藜烂欲然。主人既抱病，强坐芸窗前。其时遇宾兴，力疾上马鞯。夜沾荒店露，朝冲隔江烟。射策不见收，言归泣涕涟。严冬霜雪凝，偃卧小山巅。酌酒不解欢，饮药不获痊。百忧摧肺肝，抱恨归重泉。吾母多兄弟，惟舅友爱专。诸舅登仕籍，俱已谢尘缘。有司操尺度，所持何其坚。士人进身难，底用事丹铅。贵为乡人畏，贱受乡人怜。寄言名利者，致身须壮年。","dynasty":"清代","title":"哭舅氏"}
{"author":"吴敬梓","content":"吴中有耆硕，转徙淮南地。自号草窗翁，所师僦贷季。爱女适狂生，时人叹高义。茅檐四五椽，绕篱杂花莳。肘后悬灵枢，案前堆金匮。园林斸药苗，屏风挂盐豉。徙柳多奇情，针茅亦游戏。梅福庄光甥，昔贤爱同志。嗟余辞乡久，终岁不一至。前年悬弧辰，留我十日醉。示我平生业，周易蝇头字。旁及老庄言，逍遥无物累。自言岁龙蛇，逝将谢人事。绩学翁所勤，近名翁所忌。无人为表微，谁定黔娄谥。","dynasty":"清代","title":"挽外舅叶草窗翁"}
{"author":"吴敬梓","content":"馀日霜霰零，猎叶声颾飕。才从真州返，复向宛陵游。君唱幽兰曲，送我赴轻邮。篷窗窥天缥，江水真安流。雪霁艳朱炎，相思登北楼。","dynasty":"清代","title":"腊月将之宣城留别蘧门"}
{"author":"吴敬梓","content":"玄英遵中川，帆影严云结。青山秀长松，森若锦罽列。江蒲见居人，送寒鼓声咽。客子远行迈，都忘换时节。江上北风多，江岸芦花折。日暮随罛师，渔灯遥明灭。","dynasty":"清代","title":"江上曲"}
{"author":"吴敬梓","content":"我行采石矶，残雪嵌巑岏。青松出秀色，黄竹垂琅玕。碑版悬阁道，祠宇灿林端。曾闻宫锦袍，啸咏过前滩。供奉一云没，太息思才难。舍舟入衢国，风疾客衣寒。","dynasty":"清代","title":"雪后过采石矶"}
{"author":"吴敬梓","content":"何计鞭阴石。只当天、烛龙鞭火，愁心如炽。败屋閒云依破衲，松影北窗堆积。看茶鼎、风吹习习。荷叶三枚延法庆，宝光师、飞锡河娄国。我相在，竟谁识。山城梵宇巍然立。叹几时、青鸳白马，又生荆棘。假使泉明今尚在，莲社定须重入。便满眼、惟馀俗物。挥泪我来寻旧址，怅远公、头白今成雪。钟楼外，又斜日。","dynasty":"清代","title":"金缕曲盛夏题霍公山房"}
{"author":"吴敬梓","content":"夜雨空阶，寻短梦、重衾寒恋。记那日、芳郊香径，桃花人面。楼上春暄开翠幕，窗前侍女挥纨扇。把红红、白白纫芳词，思量遍。武陵洞，天台院。路已失，峰犹转。恰胜常道罢，回眸难见。山獭有情空抱木，冰蚕到死仍留茧。好风光、如梦复如尘，肠千断。","dynasty":"清代","title":"满江红"}
{"author":"吴敬梓","content":"子孝臣忠，垂竹帛、功名如许。想当日、直言正色，褰裳卫主。北府军兵遗恨在，南朝君相清谈误。便全家、碧血染雕戈，青溪路。国运改，荒坟墓。王者作，新祠宇。看衣冠剑佩，精灵呵护。独叹谢鲲称放达，堪羞王导虚名誉。怅千秋、洒泪冶城边，听春雨。","dynasty":"清代","title":"满江红治山卞忠贞公庙"}
{"author":"吴敬梓","content":"薤纹冰簟，早横陈玉体，宝钗斜坠。酒醒夜阑纤手按，剩有助娇花蕊。腻发丝牵，凝脂香染，脸晕回身未。旧家放处，思量怎地能睡。却笑古陌邯郸，卢郎高卧，尝尽愁滋味。洛水一篇思旧赋，此物赚人流涕。半世孤眠，三更新梦，惟尔知蕉萃。今宵无赖，化为蝴蝶相戏。","dynasty":"清代","title":"念奴娇枕"}
{"author":"吴敬梓","content":"仄径苔肥，小池萍厚。凭阑祗有人消瘦。乍晴还雨暮寒多，馀香渐褪双罗袖。密约无凭，愁肠依旧。菱花知我眉间皱。湿云如梦挂湘帘，帘前春去空长昼。","dynasty":"清代","title":"蹋莎行"}
{"author":"吴敬梓","content":"殷红浅绿传毫楮。按节犹能舞。八千子弟尽销磨。记得兵残楚帐、夜闻歌。无端阑入江边草。又染丹青稿。世人惟解重娇娃。不见苌弘碧血、化为花。","dynasty":"清代","title":"虞美人题画扇"}
{"author":"吴敬梓","content":"今年除夕。风雪漫天人作客。三十年来。那得双眉时暂开。不婚不宦。嗜欲人生应减半。鲍子知余。满酌屠苏醉拥炉。","dynasty":"清代","title":"减字木兰花其一庚戌除夕客中"}
{"author":"吴敬梓","content":"昔年游冶。淮水钟山朝复夜。金尽床头。壮士逢人面带羞。王家昙首。伎识歌声春载酒。白板桥西。赢得才名曲部知。","dynasty":"清代","title":"减字木兰花其二庚戌除夕客中"}
{"author":"吴敬梓","content":"田庐尽卖。乡里传为子弟戒。年少何人。肥马轻裘笑我贫。买山而隐。魂梦不随溪谷稳。又到江南。客况穷愁两不堪。","dynasty":"清代","title":"减字木兰花其三庚戌除夕客中"}
{"author":"吴敬梓","content":"学书学剑。懊恨古人吾不见。株守残编。落魄诸生十二年。狂来自笑。摸索曹刘谁信道。唱尽阳春。勾引今宵雪满门。","dynasty":"清代","title":"减字木兰花其四庚戌除夕客中"}
{"author":"吴敬梓","content":"哀哀吾父。九载乘箕天上去。弓冶箕裘。手捧遗经血泪流。劬劳慈母。野屋荒棺抛露久。未卜牛眠。何日泷冈共一阡。","dynasty":"清代","title":"减字木兰花其五庚戌除夕客中"}
{"author":"吴敬梓","content":"闺中人逝。取冷中庭伤往事。买得厨娘。消尽衣边荀令香。愁来览镜。憔悴二毛生两鬓。欲觅良缘。谁唤江郎一觉眠。","dynasty":"清代","title":"减字木兰花其六庚戌除夕客中"}
{"author":"吴敬梓","content":"文澜学海。落笔千言徒洒洒。家世科名。康了惟闻毷氉声。郎君乞相。新例入赀须少壮。西北长安。欲往从之行路难。","dynasty":"清代","title":"减字木兰花其七庚戌除夕客中"}
{"author":"吴敬梓","content":"奴逃仆散。孤影尚存渴睡汉。明日明年。踪迹浮萍剧可怜。秦淮十里。欲买数椽常寄此。风雪喧豗。何日笙歌画舫开。","dynasty":"清代","title":"减字木兰花其八庚戌除夕客中"}
{"author":"吴敬梓","content":"小院清无暑。衬湘帘、桐阴柳色，阶前过午。痛饮绿醹今夕酒，此是谢庭琼树。况更有、儿郎阿虎。服食神仙蓬岛客，紫泥菱、满向冰盘贮。千岁鹤，为君舞。人閒富贵虽朝露。也休学、许家马磨，终身贫窭。捉鼻彽头知不免，且把棋秤共赌。莫问他、故人何处。小弟今年憔悴甚，但衔杯、不放银蟾去。池草尽，昔时句。","dynasty":"清代","title":"贺新凉青然兄生日"}
{"author":"吴敬梓","content":"娇女烟飞，新歌云散，倚秋无力。点砌幽花，明霞衬天碧。土化鸳鸯曾记取，烧金仙客萧寂。钗折凤鸾，访工人消息。平康巷陌。佩解罗囊，红蕤枕相藉。奇葩恰许掩冉，芸窗北。试问雁来霜后，几度小阶巡历。只紫荆一树，何处照他颜色。","dynasty":"清代","title":"惜红衣紫茉莉用白石词韵"}
{"author":"吴敬梓","content":"青萍乍破，绿叶低翻，掩映遥天罅。香心撩惹。还剩有、珠颗盈盈欲泻。碧筒堪把。刚植向、药栏花榭。爱多情、水佩风裳，伴几时间暇。因忆锦帆销夏。露轻盈半面，星眸频射。馆娃荒也。谁提到、玉树后庭閒话。江姝泪洒。曾记取、珠珰偷卸。到如今、莲步荷衣，付雨婚风嫁。","dynasty":"清代","title":"解语花雨后荷花"}
{"author":"吴敬梓","content":"石头城、寒潮来去，壮怀何处淘洗。酒旗摇飏神鸦散，休问猘儿狮子。南北史。有几许、兴亡转眼成虚垒。三山二水。想阅武堂前，临春阁畔，自古占佳丽。人间世，只有繁华易委。关情固自难已。偶然买宅秦淮岸，殊觉胜于乡里。饥欲死。也不管、干时似淅矛头米。身将隐矣。召阮籍嵇康，披襟箕踞，把酒共沈醉。","dynasty":"清代","title":"买陂塘其二"}
{"author":"吴敬梓","content":"山围故国，正桃源红绽。恰向幽人画图看。羡双仙、一种游戏情怀，多少事，付与空江断岸。被纨斟美酒，琴韵箫声，眉宇何须露精悍。燕子语呢喃、抱瓮而归，鸟衣巷、夕阳零乱。我亦有、閒庭两三间，在篴步、青溪版桥西畔。","dynasty":"清代","title":"洞仙歌题朱草衣白门偕隐图"}
{"author":"吴敬梓","content":"春雨如丝，假盖冲泥，访余板桥。叹佯狂李白，思原无敌，工愁吴质，益用增劳。水色萦窗，衣香满座，共倚河亭短烛烧。惊心处，又蒲帆高挂，待趁新潮。黯然欲别魂消。怅去住、难凭仗彩毫。怕鱼笺三万，仅能涂抹，龙宾十二，只解诙嘲。开府清新，参军俊逸，何日论文倒浊醪。君思我，在秦淮十里，杨柳千条。","dynasty":"清代","title":"沁园春送别李啸村"}
{"author":"吴敬梓","content":"熟梅时候。帘外薰风透。梁燕乳，庭花瘦。堆盘烹白小，洗盏呼红友。千古事，文章尽为先生寿。伯玉知非后。翁子穷经久。人渐老，愁依旧。弹琴看鬓影，泼墨盈怀袖。须念我，一春寂寞青溪口。","dynasty":"清代","title":"千秋岁四月初一日金其旋表兄五十初度寄祝"}
{"author":"吴敬梓","content":"织屩堂中客。困风尘、如流岁序，行年五十。南越北燕游倦矣，白下凿坏为室。似巢父、一枝栖息。昨夜桐风惊短梦，把园林、万绿都萧瑟。秋士感，壮心迫。荀卿正遇游齐日。叹胸中、著书干卷，沈埋弃掷。尚有及时一杯酒，身后之名何益。张季膺、斯言堪述。天意也怜吾辈在，且休忧、尘世无相识。长寿考，比金石。","dynasty":"清代","title":"金缕曲七月初五朱草衣五十初度"}
{"author":"吴敬梓","content":"墙匡月转。渐雾滃秦淮，窗影遮断。蕉萃黄花满径，槿篱零乱。丝丝蒜发羞临水，倦凭阑、又成长叹。板桥垂柳，渔家系艇，晚炊菰饭。正客子、凄凉满眼。待香醪自煮，绿蚁浮盏。三百青铜，买得几炉麸炭。冷吟间醉原无味，更何堪愁深酒浅。步櫩屣倚，残星数点，两行哀雁。","dynasty":"清代","title":"疏帘淡月"}
{"author":"吴敬梓","content":"鹊炉烟，鸾镜影，记向画屏见。竹叶花裙，白苧趁时剪。是他病后心情，愁中风度，几曾带、玉钗金钏。锦堂畔。早把银烛高烧，重帘隔娇面。射覆分曹，姊妹半宵宴。只馀几度回眸，一声长叹，瞒不过、杏梁双燕。","dynasty":"清代","title":"月底修箫谱"}
{"author":"吴敬梓","content":"雀化虹藏，又过了、今年冬序。临水槛、寒潮绿减，夕阳红聚。几处霜风催铚乂，谁家夜月鸣机杼。更木兰、椒叶盖奚头，糟床注。岂合在，他乡住。岂合被，虚名误。盼故山榛莽，先人邱墓。已负耦耕邻父约，漫思弹铗侯门遇。再休言、得意荐相如，凌云赋。","dynasty":"清代","title":"满江红"}
{"author":"吴敬梓","content":"薜荔墙边，藤萝石上，自然潇洒。长松百尺，绝似虬龙高挂。叹三年、柴扉未开，蛛丝网遍茅檐罅。只晚驱黄犊，霜枫红映，夕阳西下。寒夜。从容话。枉眷恋秦淮，水亭月榭。撇却家山，紫翠丹青如画。想泼醅、春酒正浓，绿杨村店鸡豚社。几多时、北叟南邻，定盼余归也。","dynasty":"清代","title":"璅窗寒忆山居"}
{"author":"吴敬梓","content":"令节穷愁里。念先人、生儿不孝，他乡留滞。风雪打窗寒彻骨，冰结秦淮之水。自昨岁、移居住此。三十诸生成底用，赚虚名、浪说攻经史。捧卮酒，泪痕滓。家声科第从来美。叹颠狂、齐竽难合，胡琴空碎。数亩田园生计好，又把膏腴轻弃。应愧煞、谷贻孙子。倘博将来椎牛祭，总难酬、罔极恩深矣。也略解，此时耻。","dynasty":"清代","title":"乳燕飞甲寅除夕"}
{"author":"吴敬梓","content":"宝髻香螺染，罗裙绿草齐。新裁淡墨水田衣。坐拥薤纹冰簟，团扇也相宜。拂晓烟初敛，当春鸟正啼。自挑弱线小窗西。绝胜樗蒲，绝胜赌围棋。绝胜笋舆油壁，花外蹋香泥。","dynasty":"清代","title":"喝火令题刺绣图"}
{"author":"吴敬梓","content":"一船离恨斜阳外，遥凝数行穹翠。乱藻横陈，崇兰稚密，才过清明天气。鱼儿燕子。看飞入樯边，皱来波底。绿柳青帘，趁虚人聚水中沚。终宵眠亦未稳，早月到篷窗，好夜如洗。蜡屐谁家，湔裙那处，偏我羁愁千里。心惊不已。叹百五韶光，袛余馀几。雨甲烟苗，菜花开遍矣。","dynasty":"清代","title":"如此江山"}
{"author":"吴敬梓","content":"鹿韭香浓，雀瓢香细。何人庭院春初霁。还家两月不曾过，又从江上招舟子。挑荠篱根，焙茶窗际。一般也有幽间事。独怜涉险总无端，橹声轧轧波声里。","dynasty":"清代","title":"蹋莎行"}
{"author":"吴敬梓","content":"云榜凌波拂曙行。回看烟雾里、别江城。点头沙鸟过遥汀。临断岸、绿遍水香棱。八字贾帆轻。连宵春两过、浪花平。凭舷山影落窗棂。青天外、何处晓霞明。","dynasty":"清代","title":"小重山三山"}
{"author":"吴敬梓","content":"川后停波，屏翳送寒，摇荡澄江青雾。桥外数椽，藓蚀苔殷，映带柳塘花捂。燕子归来，知认否、当年谁主。无语。衔落蕊迎风，缭垣低度。怊怅孤客凄清，听瑟瑟萧萧，夜窗声苦。梁市阮厨，烛掩香销，知他故人何处。他日相逢，难说尽、别离情绪。思汝。同听者、半宵春雨。","dynasty":"清代","title":"燕山亭芜湖雨夜过朱草衣旧宅"}
{"author":"吴敬梓","content":"江花红羕。浪花绿涨。过危矶，忆当年、谪仙情况。燕子掠波回，鱼妾随潮长。但系著、几行横网。骑鲸悽怆。钓鳌疏放。古之人，古之人、祗今安往。带月卧孤篷，酾酒催三桨。也博得、十分酣畅。","dynasty":"清代","title":"惜黄花采石"}
{"author":"吴敬梓","content":"梨花寒食春将半。记分袂、溪桥畔。别后顿教春又晚。长堤杨柳，芳洲芝若，绿遍江南岸。应劳髯叟将余盼。几月游踪似天远。遥忆瑟居情兴懒。一帘烟雨，半炉香雾，坐听流莺啭。","dynasty":"清代","title":"青玉案涂次怀王朔山"}
{"author":"吴敬梓","content":"雁膳堆盘，龙修满径，尽堪留客舟旋。才通画刺，便教投辖为欢。不用玉船琼畟，清谈挥麈最相关。园亭外，鹁鸠唤雨，声出林端。多少暮云春树，叹别离踪迹，说也凄然。空廊散锦，还看江月重员。暗水细流曲径，隔篱新涨一溪烟。空凝思，板穚艇系，红药栏边。","dynasty":"清代","title":"庆清朝李啸村留饮园亭"}
{"author":"吴敬梓","content":"长廊尘黦，是吾家康乐，旧曾题处。一自旁求岩穴里，争说拔茅连茹。瘦马黄埃，明驼紫陌，挟策长安去。虎羞龙圣，祇留贻赠诗句。追忆春草鸣禽，西堂清旷，终日同挥麈。老大转伤漂泊甚，分手北燕南楚。花雨空祠，江声虚壁，神鬼应呵护。纱笼何日，木兰花正盈树。","dynasty":"清代","title":"百字令天宁寺僧舍见青然兄题壁诗"}
{"author":"吴敬梓","content":"帆帆乍落。见黛色黏天，九峰堪削。铺岸鱼衣如绣，水荭参错。帆回柁转斜阳里，又依然、江天寥廓。嵌空石厂，诛茅畦町，簇义搀桷。念客里、风光不恶。又斗茶时候，红莎绿蒻。何日丹炉，锻灶结庐林薄。终南太华都休问，只思寻深洞岩壑。几行沙鸟，几双社燕，几声风鹤。","dynasty":"清代","title":"桂枝香望九华"}
{"author":"吴敬梓","content":"几年同作金陵客。古渡寻桃叶。今年作客在池州。买得鲥鱼沽酒、共勾留。丝丝梅雨维初夏。煮茗消间话。端阳节近旅愁牵。孤负秦淮箫鼓、拥灯船。","dynasty":"清代","title":"虞美人贵池客舍晤管绍姬周怀臣汪荆门姚川怀"}
{"author":"吴敬梓","content":"卸帆窗下。一带江城浑似画。羽客凭阑。指点行舟沓霭间。故人白首。解赠青铜沽浊酒。话别悤悤。万里连樯返照红。","dynasty":"清代","title":"减字木兰花识舟亭阻风喜遇朱乃吾王道士昆霞"}
{"author":"吴敬梓","content":"蒲剑方交，荷钱乍极，泼眼安榴花吐。画梁元乙恰归来，向湘帘、傍人矜舞。新诗漫与。且邀得、狂朋怪侣。坐绿阴，听蜕蝉声断，迎凉庭宇。羁栖误。三月春光，抛掷如尘土。一帆江上趁潮平，爱河干、午风清暑。旌门幕府。有多少、感恩知遇。洗征衫，几阵濯枝骤雨。","dynasty":"清代","title":"西子妆"}
{"author":"吴敬梓","content":"柘月初亏，盲风渐紧，扁舟又别江城。雀室潜听，蒲帆趱就秋声。关情只有辞巢燕，怕看他、鸠化为鹰。怪兼旬，为踏槐黄，误了鸥盟。真州老友重相访，示怀中一纸，綵笔纵横。夜掩禅关，剪灯细读凄清。假饶乐句常连袂，也何须、鼓瑟吹笙。尽沉思，爇尽薰炉，沸尽茶铛。","dynasty":"清代","title":"高阳台真州客舍晤团冠霞以江宾谷手书并新词见示倚声奉答"}
{"author":"吴敬梓","content":"穷海累臣，上林天子。镜芗亭畔伤心事。霜空木落雁衔书，归期回首初春是。碧草颓垣，紫苔唐肆。濒江吊古堪流涕。祗缘身未到边关，不知洪皓含悲地。","dynasty":"清代","title":"踏莎行镜芗亭"}
{"author":"吴敬梓","content":"木犀香满精庐，晚来受月池光浅。一龛佛火，一炉茶影，一床诗卷。旅鬓迎秋，断魂惊梦，曲阑凭遍。怅才晴、又雨重阳近也，留不住、辞巢燕。休说琼楼玉宇，尽西河、吴刚迷恋。功名尚记昔年，知遇依然沦贱。北固山明，南泠水美，客怀聊遣。谢多情老衲，军持净洗，把黄华荐。","dynasty":"清代","title":"水龙吟"}
{"author":"吴敬梓","content":"荣露凝脂，看施元、的的脸霞初晕。冷淡幽姿，添他几般丰韵。盲风乍满篱角，黄雀雨、惊寒雁阵。霜信，怅离披、数枝间阶谁问。爱赏倾新酝。似佳人绝世，翠眉蓬鬓。呈素质、表腻理，香销灯烬。今宵月漏浓云，又尽教、绿遮红衬。休愠。待移栽、胆瓶重认。","dynasty":"清代","title":"惜秋华寓斋菊花红叶为积雨所败伤之"}
{"author":"吴敬梓","content":"半升铛里乾坤，问谁巧制同丁缓。香浓圣水，光莹伏火，淡烟徐转。尽日回廊，连宵寒雨，一樽常满。羡奚奴、去后几番沸了，浑不用、挥纨扇。尽解相如消渴，更添他、杜康沈湎。花阴径窄兰舟，波净相携游遍。小病初愈，故人重到，乳花浮盏。待餐来温饼，朱衣拭取，验何郎面。","dynasty":"清代","title":"水龙吟自然铛为真州家芗林赋"}
{"author":"吴敬梓","content":"行年三十九，悬弧日、酌酒泪同倾。叹故国几年，草荒先垄，寄居百里，烟暗台城。空消受、徵歌招画舫，赌酒醉旗亭。壮不如人，难求富贵，老之将至，羞梦公卿。行吟憔悴久，灵氛告、须历吉日将行。拟向洞庭北渚，湘沅南征。见重华协帝，陈词敷衽，有娀佚女，弭节杨灵。恩不甚兮轻绝，休说功名。","dynasty":"清代","title":"风流子生日作"}
{"author":"吴敬梓","content":"秦淮三月水，芳草绿回汀。楼外莺梭啭，窗前渔榜停。午烟随处满，卯酒未曾醒。花事知何许，柴门竟日扃。","dynasty":"清代","title":"春兴八首其一"}
{"author":"吴敬梓","content":"移居星岁易，为爱白门山。遽步连花港，兰舟系柳湾。窥檐宾雀去，绕树暮鸦还。长昼茶铛沸，耽吟亦解颜。","dynasty":"清代","title":"春兴八首其二"}
{"author":"吴敬梓","content":"失计辞乡土，论文乐友朋。为应蓬自直，聊比木从绳。挥麈清风聚，开樽皎月澄。回思年少日，流浪太无凭。","dynasty":"清代","title":"春兴八首其三"}
{"author":"吴敬梓","content":"但觉黄金贱，其如白璧玼。缠头当日价，乞食近年诗。顾曲周公瑾，呼卢刘穆之。欢场无限事，犹自系相思。","dynasty":"清代","title":"春兴八首其四"}
{"author":"吴敬梓","content":"兴来凭水槛，岂是好楼居。耆酒稽中散，窥园董仲舒。间情时有作，消渴病难除。一事差堪喜，侯门未曳裾。","dynasty":"清代","title":"春兴八首其五"}
{"author":"吴敬梓","content":"小闸通潮信，春风羕碧流。玉箫声断续，银蒜影夷犹。北里寻商女，南朝问故侯。衔泥双燕过，落日水明楼。","dynasty":"清代","title":"春兴八首其六"}
{"author":"吴敬梓","content":"近市居原误，无由学灌园。诛茅江令宅，蜡屐谢公墩。漫画终何益，寒号亦自存。每将偕隐意，三复昔人言。","dynasty":"清代","title":"春兴八首其七"}
{"author":"吴敬梓","content":"积雨朝来霁，垣衣上板桥。春光自明媚，客思转萧条。柱按鹍弦剧，杯倾鹊脑消。残灯高枕夜，梦里故山遥。","dynasty":"清代","title":"春兴八首其八"}
{"author":"吴敬梓","content":"落日寒江上，吴舟挂短篷。荻花连岸白，烛影傍人红。大泽眠鸥鹭，晴天响雁鸿。焚香祝奇相，愿借一帆风。","dynasty":"清代","title":"石城晚泊"}
{"author":"吴敬梓","content":"客中眠未稳，漏鼓听愈真。月落乌辞树，灯昏鼠近人。酒痕渰病肺，诗卷伴间身。侧耳棋枰响，因思王积薪。","dynasty":"清代","title":"不寐"}
{"author":"吴敬梓","content":"二分明月好，深夜自光辉。玉兔臼常满，金猊香渐微。车放寒荐酒，橘柚晚侵衣。遥念青溪口，凭阑盼我归。","dynasty":"清代","title":"月"}
{"author":"吴敬梓","content":"今夜霜中月，依然照独吟。短檐窥野马，曲木碍归禽。但觉情怀减，其如岁序侵。邻家歌舞宴，彻晓恼人心。","dynasty":"清代","title":"寒夜坐月示草衣二首其一"}
{"author":"吴敬梓","content":"忽念朱居士，耽吟夜撚髭。篆烟萦画障，漏水咽铜蠡。蠹木虫何苦，钻窗蜂太痴。何当一樽酒，斟酌月明时。","dynasty":"清代","title":"寒夜坐月示草衣二首其二"}
{"author":"吴敬梓","content":"元夕三更后，雪花飞满天。全无明月影，空有夜灯悬。词赋梁园客，肌肤姑射仙。何人金殿侧，簪笔祝丰年。","dynasty":"清代","title":"元夕雪"}
{"author":"吴敬梓","content":"金石同交谊，相思涕泪流。如何三载别，不遣一宵留。侯馆迎征雁，津亭闻暮鸠。独怜江上月，双照故人愁。","dynasty":"清代","title":"沈五自中都来白下旋复别去怅然有作"}
{"author":"吴敬梓","content":"丽景方如许，如何作旅人。薰梅红渐减，擘柳绿初匀。古庙春烟湿，荒村社火新。昼眠知有禁，宴宴笑言亲。","dynasty":"清代","title":"二月三日舟发通济河同李蘧门作"}
{"author":"吴敬梓","content":"黄权真快士，姚合擅诗篇。一别春江上，重看明月员。檐光摇短烛，香篆袅残烟。此际知何处，清吟夜未眠。","dynasty":"清代","title":"月夜怀姚文洁黄崙发"}
{"author":"吴敬梓","content":"自汝辞余去，身违心不违。有如别良友，独念少寒衣。病榻茶烟细，春宵花气微。邮亭宿何处，梦也到庭帏。","dynasty":"清代","title":"病中忆儿烺"}
{"author":"吴敬梓","content":"偶过支公院，荒畦绿几竿。款扉惊昼课，烧笋供朝餐。合配香粳熟，应知粉箨残。从今谢逋客，留待竹平安。","dynasty":"清代","title":"初夏惠隐寺花屿山房食笋分韵得竿字"}
{"author":"吴敬梓","content":"七年羁建业，两度客真州。细雨僧庐晚，寒花江岸秋。奇文同刻楮，阅世少安辀。秉烛更阑坐，飘蓬愧素侯。","dynasty":"清代","title":"真州客舍"}
{"author":"吴敬梓","content":"秋雨羁慈室，惊传折简呼。黄花依玉箔，翠叶映琼苏。爱客忻投分，论文恕鄙儒。不因逢胜赏，谁解旅怀孤。","dynasty":"清代","title":"雨夜杨江亭斋中看菊"}
{"author":"吴敬梓","content":"入门携酒铛，慰余羁旅情。旧事殷勤说，新诗刻苦成。雨馀秋转丽，霜后水初清。尽日饶佳趣，休辞醉月明。","dynasty":"清代","title":"方靖民杨巨源携樽过余寓斋小饮"}
{"author":"吴敬梓","content":"晓风吹酒醒，鞭影拂云屏。水涨然犀浦，烟迷梦日亭。麦英红菜圃，榆荚白蒲汀。日午征人倦，茅檐野骑停。","dynasty":"清代","title":"晓发姑孰道中"}
{"author":"吴敬梓","content":"店舍看新月，传为慈姥山。伐蘖穿径去，烧笋度林还。酒薄难胜梦，灯昏强照颜。仆夫催晓发，衫袖露华斑。","dynasty":"清代","title":"慈姥山"}
{"author":"吴敬梓","content":"诗学看前辈，骚坛久擅场。宦游戎马地，归及水云乡。五柳陶潜宅，千金陆贾装。琅函三万轴，流涕说仁皇。","dynasty":"清代","title":"赠洪别驾月航"}
{"author":"吴敬梓","content":"舟系危矶畔，登高瞰大荒。雁声来浦溆，鸟影下帆樯。桧柏虚笼月，菰芦远受霜。客游惊岁暮，无计理归装。","dynasty":"清代","title":"仙人矶晚晀"}
{"author":"吴敬梓","content":"白纻佳名在，兹山空翠微。春风回冶步，夜月舞文衣。伏枥歌声壮，龙蟠王气非。可儿谁指墓，惆怅向斜晖。","dynasty":"清代","title":"白纻山"}
{"author":"吴敬梓","content":"留我南轩宿，今年此再过。蚁浮尊满酌，鹅素手重磨。贫贱征途久，知交离别多。感恩望霄汉，相顾叹蹉跎。","dynasty":"清代","title":"曹跃舟留宿南轩"}
{"author":"吴敬梓","content":"旅馆宵无寐，思儿在异乡。高斋绵雨雪，岐路饱风霜。莫诧时名著，应知客思伤。屠苏今夜酒，谁付汝先尝。","dynasty":"清代","title":"除夕宁国旅店忆儿烺"}
{"author":"吴敬梓","content":"数声鹅管绛唇乾，拨火金炉夜向阑。孺子独生伊洛想，仙娥曾共幔亭看。几时天上来青鸟，何处风前听紫鸾。最忆澄心堂里曲，小楼细雨十分寒。","dynasty":"清代","title":"笙"}
{"author":"吴敬梓","content":"凤尾龙香世莫传，半湾逤逻系冰弦。雪深六月明妃冢，泪满三更商妇船。坐啸竹林差共拟，重登花萼亦堪怜。郁轮袍曲非难制，祗是无因上舞筵。","dynasty":"清代","title":"琵琶"}
{"author":"吴敬梓","content":"晴光冉冉过楼台，仄径扪萝破藓苔。仙客已归蓬岛去，名园仍向冶城开。独怜残雪埋芳草，又见春风绽野梅。十载知交存此地，袛今寥落不胜哀。","dynasty":"清代","title":"早春过冶山园亭追悼周羽士"}
{"author":"吴敬梓","content":"铸剑池临古道旁，忠贞祠墓枕平冈。雨馀圆藓生虚壁，风过长松倚坏墙。建业三春花事好，句吴千载霸图荒。衣冠晋代浑难问，独凭高原空夕阳。","dynasty":"清代","title":"冶城春望"}
{"author":"吴敬梓","content":"红土山前柳色深，几年悽怆在江浔。养花天气春寒浅，易主亭台往事沈。瘴雨蛮烟悲宦况，蛛丝蜗篆尚庭阴。回思赌墅围棋日，寂莫羊昙泪满襟。","dynasty":"清代","title":"过金舅氏五柳园旧居"}
{"author":"吴敬梓","content":"桃花红映上方时，蜡屐登临有所思。昔日主家罗绮盛，祇今佛地绣翻垂。拓提夜雨寒茶灶，店舍春烟飏酒旗。尽日小楼贪习静，浮屠倒影壁间移。","dynasty":"清代","title":"永庆寺"}
{"author":"吴敬梓","content":"铃铎风微静不闻，客来芳径正斜曛。烟昏树杪鸦千点，水长陂塘鹭一群。幽草绿遥寻古刹，疏窗碧暗哭遗文。白头道士重相访，极目满山飞乱云。","dynasty":"清代","title":"过丛霄道院"}
{"author":"吴敬梓","content":"晓望诸峰翠色新，雨馀芳草碧如茵。春光已过湔裙节，胜地浑无蜡屐人。旅病那堪花入梦，暮寒不厌酒沾唇。遥思二月秦淮柳，蘸露拖烟委曲尘。","dynasty":"清代","title":"滁州旅思"}
{"author":"吴敬梓","content":"相看铩翮漫歌呼，羡尔龙文与凤雏。买棹寒江冰欲合，连床细雨酒频酤。回廊自署汤提点，长夜唯消木野狐。不是故人施榻待，扁舟风雪又菰芦。","dynasty":"清代","title":"访杨东木敷五"}
{"author":"吴敬梓","content":"娉婷市近苧萝西，倦客探幽叩碧闺。溪上桃花红雨过，窗前杨柳绿阴低。虽无美酒倾三雅，尚有新诗咏九迷。钗燄镜光私语处，生憎满院晓莺啼。","dynasty":"清代","title":"间情四首其一"}
{"author":"吴敬梓","content":"咫尺仙源缘分乖，莫愁真合住秦淮。因贪媚蝶收奁粉，为爱游蜂集鬓钗。飞絮落花三月暮，绵繻甲帐片时偕。朱樱树下重携手，看足明金压绣鞋。","dynasty":"清代","title":"间情四首其二"}
{"author":"吴敬梓","content":"兜娘年少泰娘娇，小别麻姑路已遥。窗蔽蛾眉看自在，桥排雁齿定魂销。绣墩春暖麟文席，綵袖香笼凤翼箫。不是梁清曾密约，那能此处见云翘。","dynasty":"清代","title":"间情四首其三"}
{"author":"吴敬梓","content":"香熏透骨有谁知，谪向尘凡冰雪姿。昼永春残人乍别，态浓意远泪偷垂。曾闻名士多寥落，何事佳人亦仳离。安得与卿登玉版，大罗天上看书碑。","dynasty":"清代","title":"间情四首其四"}
{"author":"吴敬梓","content":"隔江岚翠重，高寝画图展。疑是仙人居，蓬莱水清浅。","dynasty":"清代","title":"题白沙翠竹江村九首其一见山楼"}
{"author":"吴敬梓","content":"文杏花叶香，古柏虬龙附。俯仰难自如，移亭应就树。","dynasty":"清代","title":"题白沙翠竹江村九首其二香叶山堂"}
{"author":"吴敬梓","content":"东溪看朝隮，荟蔚众皱堆。东溪人已去，白云自往来。","dynasty":"清代","title":"题白沙翠竹江村九首其三东溪白云亭"}
{"author":"吴敬梓","content":"朝采芙蓉花，暮采芙蓉叶。芙蓉不见人，临风舒笑靥。","dynasty":"清代","title":"题白沙翠竹江村九首其四芙蓉沜"}
{"author":"吴敬梓","content":"北舍飞仓庚，南村鸣布谷。细雨试开轩，绿蓑覆黄犊。","dynasty":"清代","title":"题白沙翠竹江村九首其五耕烟阁"}
{"author":"吴敬梓","content":"架上白鹦鹉，窗前绿牡丹。何如航海客，亲至落伽还。","dynasty":"清代","title":"题白沙翠竹江村九首其六因是庵"}
{"author":"吴敬梓","content":"大块多噫气，斯斋众响俱。其南为梵宫，其西为仙壶。","dynasty":"清代","title":"题白沙翠竹江村九首其七众响斋"}
{"author":"吴敬梓","content":"水色碧于黛，花光红若霞。连甍架飞栋，即此是仙家。","dynasty":"清代","title":"题白沙翠竹江村九首其八仙壶"}
{"author":"吴敬梓","content":"斯园最高处，惟见云舒卷。凭栏一御风，不觉泠然善。","dynasty":"清代","title":"题白沙翠竹江村九首其九寸草亭"}
{"author":"吴敬梓","content":"柳烟花雨记春初，梦断江南半载馀。直到东篱黄菊放，故人才寄数行书。","dynasty":"清代","title":"寄怀章裕宗二首其一"}
{"author":"吴敬梓","content":"香散荃无梦觉迟，灯花影缀玉虫移。分明携手秦淮岸，共唱方回肠断词。","dynasty":"清代","title":"寄怀章裕宗二首其二"}
{"author":"吴敬梓","content":"带雨征鸿过晚天，怀人中酒夜无眠。小山丛桂今安在，欲赋淮南招隐篇。","dynasty":"清代","title":"寄李啸村四首其一"}
{"author":"吴敬梓","content":"邺侯风骨谪仙狂，白下空台咏凤凰。好佩茱萸食蓬饵，菊英满泛九霞觞。","dynasty":"清代","title":"寄李啸村四首其二"}
{"author":"吴敬梓","content":"飘零身世同秋雁，寂莫郊坰狎野宾。浪说吴刚能斫桂，无由得见月中人。","dynasty":"清代","title":"寄李啸村四首其三"}
{"author":"吴敬梓","content":"修竹千竿酒百樽，华林江左旧名园。共君相约年年醉，世上升沈安足论。","dynasty":"清代","title":"寄李啸村四首其四"}
{"author":"吴敬梓","content":"岂是黄金不铸颜，刚风浩劫又吹还。月明笙鹤缑山顶，归向蓬莱第几班。","dynasty":"清代","title":"伤周羽士"}
{"author":"吴敬梓","content":"尽日凭阑有所思，夕阳不见野艇移。窗前绿水纹如縠，一夜清霜减旧时。","dynasty":"清代","title":"九日约同从兄青然登高不至四首其一"}
{"author":"吴敬梓","content":"绿橙手擘味清嘉，黄菊枝头渐著花。独坐河亭人不到，一帘秋水读南华。","dynasty":"清代","title":"九日约同从兄青然登高不至四首其二"}
{"author":"吴敬梓","content":"吾家才子推灵运，也向秦淮僦舍居。故国茱萸从插遍，登高作赋已全虚。","dynasty":"清代","title":"九日约同从兄青然登高不至四首其三"}
{"author":"吴敬梓","content":"寒烟羃历暗长桥，几点渔灯趁晚潮。酤得邻家新酿美，半炉麸炭火亲烧。","dynasty":"清代","title":"九日约同从兄青然登高不至四首其四"}
{"author":"吴敬梓","content":"女兰香细掩窗纱，白袷单衣病里加。一缕药烟当水槛，寒蝉声断夕阳斜。","dynasty":"清代","title":"秋病四首其一"}
{"author":"吴敬梓","content":"素领应随秋气深，却缘消渴罢弹琴。美人一赋堪千古，何用子虚与上林。","dynasty":"清代","title":"秋病四首其二"}
{"author":"吴敬梓","content":"当风怕看来宾雁，苦雨愁闻逐妇鸠。不是邻家遗潘沐，那能临镜强梳头。","dynasty":"清代","title":"秋病四首其三"}
{"author":"吴敬梓","content":"屯贱谁怜虞仲翔，那堪多病卧匡床。黄金市骏年来贵，换骨都无海上方。","dynasty":"清代","title":"秋病四首其四"}
{"author":"吴敬梓","content":"呼妇鸠声水一涯，鱼噞犹恐尚风霾。痴儿不识波涛险，笑指船如水靸鞋。","dynasty":"清代","title":"渡江"}
{"author":"吴敬梓","content":"波光骀荡绿杨湾，渔市人家晒网还。日暮危樯依曲港，寒云遮断小帆山。","dynasty":"清代","title":"望真州"}
{"author":"吴敬梓","content":"平山堂畔白云平，文藻偏能系客情。不似迷楼罗绮尽，祇今惟有暮鸦声。","dynasty":"清代","title":"将往平山堂风雪不果二首其一"}
{"author":"吴敬梓","content":"空怀迁客擅才华，不见雕阑共绛纱。却忆故山风雪里，摧残手植老梅花。","dynasty":"清代","title":"将往平山堂风雪不果二首其二"}
{"author":"吴敬梓","content":"月窗趺坐有谁俱，夜色空明照白须。千亩渭川茅屋外，寒烟深处长王刍。","dynasty":"清代","title":"题史铁力竹窗夜坐图二首其一"}
{"author":"吴敬梓","content":"江宁县南二十里，箫管竹生慈母山。头白归来应卜筑，风标常似画图间。","dynasty":"清代","title":"题史铁力竹窗夜坐图二首其二"}
{"author":"吴敬梓","content":"山凹晓日上三竿，兰渚停舆露未乾。乍煖已教衣攃絮，那知江店尚春寒。","dynasty":"清代","title":"全椒道上口占六首其一"}
{"author":"吴敬梓","content":"乌犍稳卧闭柴门，千树桃花又一村。翻恨阳禽声聒耳，春原无处不消魂。","dynasty":"清代","title":"全椒道上口占六首其二"}
{"author":"吴敬梓","content":"海燕初来塞雁归，杨花风满杏花飞。几年白社疏行迹，老树今成四十围。","dynasty":"清代","title":"全椒道上口占六首其三"}
{"author":"吴敬梓","content":"榆甲雨过春水平，村原无复桔槔声。年来料得多丰稔，墙角先看荠菜生。","dynasty":"清代","title":"全椒道上口占六首其四"}
{"author":"吴敬梓","content":"湔裙村女集方塘，钗燄波光间日光。为听窃脂枝上语，相邀同赛马头娘。","dynasty":"清代","title":"全椒道上口占六首其五"}
{"author":"吴敬梓","content":"旧水何堪饮社翁，兼旬兀坐雨声中。因过村舍知春尽，渐见含桃火齐红。","dynasty":"清代","title":"全椒道上口占六首其六"}
{"author":"吴敬梓","content":"蓬鬓荆钗黯自羞，嘉时曾以礼相求。自缘薄命辞徵币，那敢逢人怨蹇修。","dynasty":"清代","title":"贫女行二首其一"}
{"author":"吴敬梓","content":"阿姊居然贾佩兰，踏歌连臂曲初残。归来细说深宫事，村女如何敢正看。","dynasty":"清代","title":"贫女行二首其二"}
{"author":"朱孝臧","content":"舷灯渐灭，沙动荒荒月。极目天低无去鹘，何处中原一发？江湖息影初程，舵楼一笛风生。不信狂涛东驶，蛟龙偶语分明。","dynasty":"清代","tags":"婉约，行舟，夜景","title":"清平乐·夜发香港"}
{"author":"朱孝臧","content":"春云深宿虚坛，磬初残，步绕松阴双引出朱阑。吹不断，黄一线，是桑干，又是夕阳无语下苍山。","dynasty":"清代","tags":"婉约，忧郁，写景","title":"乌夜啼·同瞻园登戒坛千佛阁"}
{"author":"朱孝臧","content":"病枕不成眠，百计湛冥梦小安。际晓东窗鹈鴂唤，无端，一度残春一惘然。歌底与尊前，岁岁花枝解放颠。一去不回成永忆，看看，唯有承平与少年。","dynasty":"清代","title":"南乡子·病枕不成眠"}
{"author":"朱孝臧","content":"独鸟冲波去意闲，坏霞如赭水如笺。为谁无尽写江天。并舫风弦弹月上，当窗山髻挽云还；独经行处未荒寒。","dynasty":"清代","title":"浣溪沙·独鸟冲波去"}
{"author":"朱孝臧","content":"翠阜红匪夹岸迎，阻风滋味暂时生。水窗官烛泪纵横。禅悦新耽如有会，酒悲突起总无名。长川孤月向谁明。","dynasty":"清代","title":"浣溪沙·翠阜红匪夹"}
{"author":"王灼","content":"来匆匆。去匆匆。短梦无凭春又空。难随郎马踪。山重重。水重重。飞絮流云西复东。音书何处通。","dynasty":"宋代","title":"长相思"}
{"author":"王灼","content":"休惜余春，试来把酒留春住。问春无语。帘卷西山雨。一掬愁心，强欲登高赋。山无数。烟波无数。不放春归去。","dynasty":"宋代","title":"点绛唇（赋登楼）"}
{"author":"王灼","content":"飞霞半缕。收尽一天风和雨。可惜黄昏。残角疏钟要断魂。双鱼传信。只道横塘消息近。心事悠悠。同向春风各自愁。","dynasty":"宋代","title":"减字木兰花（政和癸丑）"}
{"author":"王灼","content":"和醉梦，上峥嵘。忆娉婷。回首锦江烟一色，不分明。翻为离别牵情。娇啼外、没句丁宁。紫陌绿窗多少恨，两难平。","dynasty":"宋代","title":"春光好"}
{"author":"王灼","content":"命啸无人啸，含娇何处娇。江南烟水太迢迢。璧月琼枝空想、夜和朝。目断肠随断，魂销骨更销。琐窗风雨不相饶。犹似西湖一枕、听寒潮。","dynasty":"宋代","title":"南歌子（早春感怀）"}
{"author":"王灼","content":"暖风和雨暗楼台。余寒巧作愁媒。半春怀抱向谁开。忍泪千回。断梦已随烟篆，醉魂空殢琼杯。小窗瞥见一枝梅。疑误君来。","dynasty":"宋代","title":"画堂春（春思）"}
{"author":"王灼","content":"花明雾暗非花雾。似春屏、短梦无凭据。夜月将来，晓灯催去。半衾余暖空留住。情柔意密愁千缕。想一声、鸡唱东城路。暂作行云，暂为行雨。阳台望极人何处。","dynasty":"宋代","title":"七娘子"}
{"author":"王灼","content":"锦水花林，前度刘郎行乐处，当时桃李卧莓苔。又重来。今年菊蕊为君开。赖有诗情浑似旧，西风斜日上高台。醉千回。","dynasty":"宋代","title":"酒泉子（送诣夫成都作。重九）"}
{"author":"王灼","content":"柳暗汀洲，最春深处，小宴初开。似泛宅浮家，水平风软，咫尺蓬莱。更劝君、吸尽紫霞杯。醉看鸾凤徘徊。正洞里桃花，盈盈一笑，依旧怜才。","dynasty":"宋代","title":"恨来迟"}
{"author":"王灼","content":"一样婵娟别样清。眼明初识董双成。香风随步过帘旌。笑捧玉觞频劝客，浣溪沙里转新声。花间侧听有流莺。","dynasty":"宋代","title":"浣溪沙"}
{"author":"王灼","content":"虽念三年别，犹欣一日逢。哦诗能淡佇，作邑想雍容。古柏宜秋雨，寒鸦伴晓钟。归途莫惆怅，喜事见重重，","dynasty":"宋代","title":"东禅别新资官令荣安中走笔次韵"}
{"author":"王灼","content":"处世常多忧，政坐口复牵。谁能百无营，饮露如寒蝉。原野足饿殍，山泽漫臞仙。作计苦不早，身穷乃怨天。刘石扰河洛，孝孙方南迁。庇无一区宅，耕无一亩田。牛车不自救，枯骸枕道边。君看董与葛，见几预着鞭。智虑故不同，祸福仍相悬。关辅已荆棘，江淮复戎旃。吾生亦可料，速办买山钱。","dynasty":"宋代","title":"读王尼传"}
{"author":"王灼","content":"治忽本天运，贤哲岂浪出。中兴信可期，帝为赉良弼。崭崭岷峨山，西南著第一。山灵借英气，成此垂云翼。才多浩江海，道大迷畛域。磊落万卷腹，斓斑五色笔。曩参相君幙，谋入九地密。复佩太守章，化行千里溢。紫诏从东来，畀之使者节。旋兼蜀大尹，绣衣拥彫戟。谈笑百城耸，指顾万事集。但恐被赐环，台衮辅王室。有如老忠文，殊勋照简册。佳时过重五，适当悬弧日。远迩祈公寿，欢声共一律。伶俜涪江生，独以文为业。不敢严香火，不敢具芝术。拂拭旧破砚，胸次称突兀。公扫河朔尘，请飞聊城檄。公蹀定襄血，请勒燕然石。待公黄发年，几杖付闲逸。从公绿野堂，哦诗继元白。","dynasty":"宋代","title":"范漕生日"}
{"author":"王灼","content":"新桥酒作琥珀浓，平生颇羡江南翁。扁舟尚系清涪尾，却对炉香开病容。何必探囊寻旧谱，一见诗筒喜欲舞。奇芬丽句两争雄，苏合芝兰谩旁午。当时俊气轻百年，父老而今悲逝川。得公操笔吊兴废，定知诗与香俱传。我生自是痴中绝，懒学诸儒议盐铁。枯肠空洞费搜寻，兀坐忍饥三百月。","dynasty":"宋代","title":"范元通见和仍邀再赋"}
{"author":"王灼","content":"风蓬蓬，雨窣窣，客子中夜寒侵骨。青灯也解照孤愁，归梦不到涪江侧。晚来天气犹未佳，万里湿云遮日华。僧房僻寂无来辙，踏遍长廊占晚霞。闻道比邻酒初熟，能来浇我空洞腹。为君痛饮不苦辞，世路纷纷蛮与触。","dynasty":"宋代","title":"风蓬蓬一首赠范德承"}
{"author":"王灼","content":"要凭稽古力，尚阴列仙科。宝贵终愁逼，才名已患多。庙堂遵故事，经学到新罗。拭眼看收拾，天池濯素波。","dynasty":"宋代","title":"奉伯秋"}
{"author":"王灼","content":"灵山信多异，孤起一万寻。其上罗诸峰，耸秀欲相临。危磴巧盘折，古洞閟清深。丛木开锦帐，飞泉鸣玉琴。三仙班龙驾，长往无归音。高阁俨像设，霓衣紫霞衿。故知飞升骨，偕来幽绝岑。声利岂不好，奈此老境侵。吾家穷子安，登览动悲吟。盛时亦云遇，志大力叵任。今人已笑古，后人复视今，天命傥可顺，吾将守素心。","dynasty":"宋代","title":"葛仙化"}
{"author":"王灼","content":"射洪春酒旧知名，更得新诗意已倾。独与刘伶敦契好，山王不敢岂人情。","dynasty":"宋代","title":"和荣安中二绝"}
{"author":"王灼","content":"醉来不入少年场，只欲问途何有乡。耽酒玉川贫彻骨，倾空将鼻观到糟床。","dynasty":"宋代","title":"和荣安中二绝"}
{"author":"王灼","content":"遍从江海濯清流，归老岷岷占上游。心远欲联高士传，地偏仍似贾胡留。何时竹杖闲搘壁，终日绳床懒命俦。碧嶂红尘两相望，劳生笑我不知休。","dynasty":"宋代","title":"和唐山叟所赠三诗"}
{"author":"王灼","content":"蓑衣芒屦日相逢，仙者谁人识吕钟。已受丹书存夜气，定除白发变春容。情田旧习虽锄秽，笔阵馀威尚折冲。闻说山间赋招隐，试披云雾几多重。","dynasty":"宋代","title":"和唐山叟所赠三诗"}
{"author":"王灼","content":"人品相悬定几分，十年高卧赤城云。神仙窟宅古多见，泉石膏肓今亦云。羽回拟陪天上乐，麟毫犹写世间文。吴江枫落摇归棹，更喜新诗惬所闻。","dynasty":"宋代","title":"和唐山叟所赠三诗"}
{"author":"王灼","content":"宝坊郁郁满松桧，独有小轩花数辈。榜以观空作正观，要识转物大三昧。世间眩人万红紫，心君已落色界内。那知心境无异法，真见元非色尘外。色空双忘未奇特，非非想处亦横溃。谁因拈花发微笑，嚼蕊嗅香不相碍。吾侪跛鳖望千里，安得远都如历块。诗在怀藏拟不出，彼上人者难酬对。","dynasty":"宋代","title":"怀安光孝寺观空轩遗圆长老"}
{"author":"王灼","content":"隆然新堂，治所中间。江岭环匝，州瘠以寒。吾氓蚩蚩，吏有夺欺。侯登新堂，来辑来绥。新堂隆然，侯远近望。力纾吾氓，俾获其仰。瘠吾与食，寒吾与纩。导尔嬉娱，废尔凄怅。堂富众产，左右后前。沼魴屿鸟，春棠夏莲。莫莫者葛，荫五亩馀。尔动尔植，其宁尔居。侯讌新堂，宾僚接席。观者墙立，垂髫戴白。歌钟既合，手之舞之。祝侯寿考，与江岭期。","dynasty":"宋代","title":"监乐堂"}
{"author":"王灼","content":"阿师睡三昧，有如饱叶蚕。以睡作佛事，复名作住庵。梦觉本何择，月行影在潭。勿笑脇尊者，二子正同参。","dynasty":"宋代","title":"净明长老睡庵"}
{"author":"王灼","content":"野迥半留日，云薄初护霜。一倾萸菊酒，三肃翰墨场。诸君党友贤，独我鬓毛苍。满引虽云乐，分携亦自伤。平生子刘子，趣归谒建章。勋业定指取，宝贵肯相忘。古人重佳节，酬酢无馀觞。龙山丹叶飞，骑台白草荒。但使修名立，岂识离绪长。明年未可料，共饮西湖光。","dynasty":"宋代","title":"九日同韶美谊夫登妙明分韵得光字"}
{"author":"王灼","content":"荒山古刹殿柱头，莱公题诗说羁游。当时海棠不择地，有似野水横孤舟。澶渊功成返黄屋，东储夜宴烧椽烛。老向雷州着绿衫，蜀芳剪弃吴舡覆。一骥向来超万群，谁与九原呼相君。天寒酒浅不供醉，卧看北风吹阵云。","dynasty":"宋代","title":"阆州新井县丰山镇慈光院殿柱有咸平三年寇莱"}
{"author":"王灼","content":"沙沟紫气如陇云，泾城冬律变阳春。天工为国巧谋帅，生此摽摽七尺人。坐挥白羽历三纪，胡儿奔迸尘头起。缓驱小队来汉中，甲光冷射清江水。金炉着火焚宝香，愿公寿考仍康强。门外祝化更多有，军民十万指中梁。","dynasty":"宋代","title":"李安抚生日"}
{"author":"王灼","content":"卫公少时已知兵，坐谈厌倒韩擒虎。一朝委事虬须虏。南殲荆盗北锄虏。出其绪馀教君集，犹谓四夷莫予侮。乃知机略妙无比，攻城破阵一仰俯。当时传公挟异术，云祲孤虚自默数。可怜痴儿尚诡怪，至作齐东野人语。我家旧畜公遗书，片段飘零十得五。开囊取拾送君读，想见明窗口如敼。玉舆消息渺吴越，铁骑纵横暗江浦。学成出去清胡尘，莫道儒生不能武。","dynasty":"宋代","title":"李彦泽从余求卫公兵法"}
{"author":"王灼","content":"三吴黑风吹地拆，太湖浪高一千尺，龟鼋两山压湖心，岁岁飞涛恣冲射。山骨虽坚亦破碎。穴穿根断瑰奇出。古来石品称上首，罗浮天竺乃其乙。见镌镵跡。月暗烟昏鬼神怒，沙平草短狻猊掷。或云王孟窃据时，曾是宣华苑中物。奸雄败灭化为土，独此顽然苍玉立。流落几家到李氏，命名以君相主客。为君榜堂诧乡人，爱赏不啻连城璧。金珰中官来奉使，一时气焰手可炙。利诱胁拟夺去，仲高誓死君之侧。先世所宝吾敢坠。贵人缩首三叹息。会昌丞相乃远祖，嗜好夙有烟霞癖。平泉山居付梦想，石中刻字空照日。朱崖精爽虽可畏，洛阳群盗旋充斥。故知幽胜岂易保，天公似向人间惜。政须洒扫堂上下，置酒招我无难色。酒阑气壮拂衣起，摩挲石君话畴昔。","dynasty":"宋代","title":"李仲高石君堂"}
{"author":"王灼","content":"前年别公东南驰，正当六{左马右鬼}还宫时。都人欢传好消息，慈宁首问公何之。{左擅去扌右毛}裘不复恃军马，颍上一战中兴基。青天白日呈万象，向来才吻真成痴。数从西府伺行李，枢筦政要人扶持。吴江再见丹枫落，宁料我公犹在兹。呼鹰台边闲鼓角，望沙楼上陈书诗。夕烽平安置莫问，贤牧自当十万师。维昔全荆号强国，近者贼火仍疮痍，形胜之地勋名集，端使前辈相追随。衰宗依刘有故事，自怜远去作儿嬉。明朝烂醉沙头酒，不管春风吹鬓丝。","dynasty":"宋代","title":"前年一首投赠刘荆州"}
{"author":"王灼","content":"循溪上坡坨，溪亦因山曲。行尽高深处，招提隐山腹。往者灰烬馀，白塔但孤矗。十年闹斤斧，有此千间屋。阿师笑相语，异事子当卜。今日钟报客，振响非人触。病悴优婆塞，归梦到松菊。诸圣惠三昧，警我烦恼毒。卧听夜雨喧，起看晓云族。去路犹恐迷，主人费斋粥。","dynasty":"宋代","title":"曲尺山云居寺"}
{"author":"王灼","content":"平生江海志，烟雨一莎衣。挂帆恨不早，白首心事违。作斋跨幽塘，想像未觉非。时倾半樽绿，自钓尺鲤肥。芦花卧秋风，柳带摇春晖。寄言宣城守，何必天际归。","dynasty":"宋代","title":"任氏园二咏·舫斋"}
{"author":"王灼","content":"世论尚迫隘，吾道亦摧藏。行歌碧云暮，坐怨瑶草芳。不如寄层梯，转盼尽八荒。飞霞曳为裾，明月缀为珰。举手招卢敖，振步谒紫皇。归续大人赋，一笑遥相望。","dynasty":"宋代","title":"任氏园二咏·骛远楼"}
{"author":"王灼","content":"荣华梦事付朱门，茗碗炉燻所性存。对月朗吟将进酒，逢春细和乐游园。坐中投辖时留客，膝上含饴日弄孙。四美难并公奄有，何曾一夕不开樽。","dynasty":"宋代","title":"三和谢娱亲堂扁"}
{"author":"王灼","content":"烂然铁画间钩银，越薄苏膏挥洒频。谁与钟王传妙诀，我知颜柳是前身。大书燕喜娱亲扁，俯念乌慈反哺仁。因甚衡茅光彻夜，烛围十丈许分邻。","dynasty":"宋代","title":"三和谢娱亲堂扁"}
{"author":"王灼","content":"盛年曾效引裾辛，勇退归休四十春。闲却圣朝医国手，来为诗社作家人。尖新句子堪呈佛，峭拔毫端似有神，仆辈岂应陪唱和，却缘鼷鼠发千钧。","dynasty":"宋代","title":"三和谢娱亲堂扁"}
{"author":"王灼","content":"□□□□□，□□□□□。□□□□□，□□□□□。□□□□□，□□□□□。□□□□□，□我离别胸。文字子所负，腾踏会有逢。勿使豪迈气，衰飒随霜蓬。或歌归去来，徒为白发翁。男儿富事业，高名配华嵩。","dynasty":"宋代","title":"山鸡送范元通送王逸"}
{"author":"王灼","content":"引泉浇药圃，编竹护花科。顿喜高风在，仍闻密义多。四山围翠黛，一水缭青罗。谁谡幽师死，来看窣堵波。","dynasty":"宋代","title":"拾诸公馀韵赠辉禅师兼奉答勾龙伯秋谒广利辉"}
{"author":"王灼","content":"旧饰莲花座，新繙贝叶科。朝餐荤味少，夜诵篆烟多。不执铁如意，睛偷金叵罗。犹堪试绵力，法海激颓波。","dynasty":"宋代","title":"拾诸公馀韵赠辉禅师兼奉答勾龙伯秋谒广利辉"}
{"author":"王灼","content":"力学收名第，指作青云梯。向来杏园伴，盛者直金闺。天工亦善戏。淹速乃不齐。三年得一尉，初挈孥与妻。邑居大山底，积翠蟠东西。瘦马当缓驱，石橙裂马蹄。寄谢循良守，桃李想成蹊。行春有馀暇，书尺到耕犁。","dynasty":"宋代","title":"送何熙载之官邻山因简虞并父"}
{"author":"王灼","content":"中原百川赴东西，万折惟有蜀江耳。师之桑梓江干侧，扁舟却访鸱夷子。荆楚吴越我未到，第闻谈者亦自喜。羡师脱去事幽寻，春风满帆作行李。会稽草木朝霞蔚，钱塘波涛夏雷疾。桂树枫叶怨楚人，莼羹盐豉托吴客。到处定知有新得，长篇短韵挥椽笔。他时我亦探禹穴，一见名字如促膝。","dynasty":"宋代","title":"送洪上人游南"}
{"author":"王灼","content":"北人事鞍马，笑夸太行高。岂知相风色，孤帆寄江涛。雄图搅方寸，不惮舟师劳。一见武功天，腾踏当有遭。皇岗馀丝发，海宇半弓刀。谁人念恢复，此事付英髦。莼羹伴鲈脍，酒般载蟹螯。何如噉羊酪，春醅泼蒲萄。愿言云路稳，勿使闲豹韬。功成傥乞身，故园剪蓬蒿。","dynasty":"宋代","title":"送胡康老"}
{"author":"王灼","content":"胡公起三晋，才如山河雄。弊裘走上都，气压洛与嵩。岂无济时策，入对明光宫。战尘一飘荡，双影随疏蓬。虎符静为治，使节凛生风。所出毫末耳，照眼惊儿童。朅来堕闲冷，玉匣藏霜锋。忽买巫峡舟，飘飘指吴中。遥知迁擢近，黼座思夔龙。他时卧华省，清梦来巴邛。","dynasty":"宋代","title":"送胡康老"}
{"author":"王灼","content":"牂牁水阔嶲山高，仁敖君长曾纷搔。时移事变今安有，百里相望皆城壕。我住涪江一区宅。颇恨长安远如日。闻师乡邑愈更南，不觉掉头三太息。送行且学浮图语，是身於世真逆旅。胸中稳处即吾乡，交益夸辞空自苦。北风拂面寒飕飕，遥知去路雪侵裘。忍饥奈冻得嘉句，好在濡笔传中州。","dynasty":"宋代","title":"送南平僧归里"}
{"author":"王灼","content":"蜀山富奇药，野老争藏收。九日来成都，寒断长仪楼。权豪竞夺去，万金未得酬。问师杖头钱，免渠失笑不。久通安乐法，况复形骸忧。知师不应尔，肆意作嬉游。传闻不死草，往往落鉏耰我欲前市之，请以道眼搜。屑屑治编简，一室方自囚。世途败人意，寄语韩伯休。","dynasty":"宋代","title":"送凝上人成都看药市"}
{"author":"王灼","content":"宁可钝如槌，不可曲如钩。毛铢夸争夺，所丧乃山丘。向谁巧相中，机穽险且幽。十直弹指顷，死骨埋荒陬。细看天定后，人力岂易谋。一洗谤书毒，近乡仍典州。惟此诗书窟，俗比鱼与邹。老手亦何事，坐啸群吏休。政成有异等，时到或封侯。期公如铁山，屹立千万秋。","dynasty":"宋代","title":"送普州守"}
{"author":"王灼","content":"锦官与子别，六听秋城砧。坐缠儿女爱，梦绕檐葡林。子归能几日，又起江湖心。江湖多幽寺，老衲天机深。一言当有契，超诸去来今。孤舟出寒渚，停云结层阴。滞留嗟我老，何以开愁襟。","dynasty":"宋代","title":"送性上人"}
{"author":"王灼","content":"整整袈裟团团笠，覆此短小精悍质。谁知意气解摩云，羞对诸儿恋乡邑。江南萧寺不知数，据堂说法尽龙虎。只应饱取一味禅，断却从来巧章句。昼短天寒无定程，孤舟尚倚装齐轻。玉泉度岁亦良策，好在沙头春水生。","dynasty":"宋代","title":"送演上人"}
{"author":"王灼","content":"久修头陀行，但欠僧伽衣。胡为走红尘，涴面不忍挥。忽觉东州梦，又指西山归。九峰富泉石，百里环翠微。买山吾无钱，亦解守钓矶。儿女苦牵挽，此身陷重围。临分一太息，山中音信稀。","dynasty":"宋代","title":"送杨道者永觉"}
{"author":"王灼","content":"久雨败沼荷，晓风猎岩桂。人各动归思，子独谋远逝。峡门去来舟，日显声利计。扣舷数得失，子独寻师锐。径山天尺五，披光出蒙翳。云居接庐阜，荐福踞鄱汭。维此三大老，从之可卒岁。玉泉亦清冽，纵饮争挽袂。南极百十城，一一尽所诣。宁使茧生足，肯畏雪封砌。更忆大瞿昙，捐身求半偈。","dynasty":"宋代","title":"送译上人出蜀"}
{"author":"王灼","content":"曾游玉垒市，长揖岷山云。尘缘不暇往，今日翻送君。丈人紫霞服，麻姑青练裙。鹿车时出游，俗眼了难分。犹闻老人村，鹤发自耕耘。岂无抱德士，可与立奇勋。勿求不死药，自苦骨与筋。胡儿正南牧，两河如聚蚊。","dynasty":"宋代","title":"送雍尧咨游青城"}
{"author":"王灼","content":"思师讲法华，众说积丘坟。尝扰师子座，受降千人军。犹嫌文字传，圣域未策勋。欲唱江南曲，试披楚塞云。良才大蔽牛，匠者宜挥斤。箭锋或相直，对面同一欣。古人得解脱，乃不厌多闻，归业阅故书，请以道眼分。","dynasty":"宋代","title":"送元思师"}
{"author":"王灼","content":"上人久习静，闭门守一龛。犹恐市尘染，西岷拨晴岚。归来非本心，退结山中庵，秋风入我袂，又往天之南。南方盛法窟，誓志必穷探。双径卧老龙，怀珠千丈潭。东邻啸乳虎，眼光见眈眈。礼足受半偈，安坐十年参。我昔客吴楚，但爱云水涵。不闻清庙瑟，浪走雪满簪。相逢傥有日，为我举二三。尺书附巴使，勿语洞庭柑。","dynasty":"宋代","title":"送缘庵主"}
{"author":"王灼","content":"锦官东郭大兰若，眼明见子长廊下。春风二月白帝城，一笑相逢手重把。羡子远引如孤鹄，顾我低摧真病马。碧山红尘不同调，底事胸怀两倾写。幽寻胜践我亦喜，梦魂已落潇湘野。扁舟蹑子尚可期，幸有此身闲似社。","dynasty":"宋代","title":"送月上人南游"}
{"author":"王灼","content":"齐师成都来，春风掀竹笠。自云十五年，参学事未毕。得钱买小舟，湖南寻佛日。胸中有此老，如饭不下嗌。誓竭牛马走，往供薪水役。傥谐一大事，归来卧蓬荜。此老吾所闻，机用飞霹雳。高提倚天剑，万里无行迹。师欲婴其锋，意气真绝出。巫峡柁声转，湘江帆影急。行矣毋滞淫，坐夏犹可及。寄语花药市，为我留一席。","dynasty":"宋代","title":"送智齐师出峡"}
{"author":"王灼","content":"山林与城市，何地非隐沦。子意亦易败，径投寂寞滨。楞严有奥章，诗为识者陈。归思落烟艇，尚及秋风新。","dynasty":"宋代","title":"送祖道师赴长江"}
{"author":"王灼","content":"月公别我浮三峡，欲往南中求大法。此行初为梅州老，过岭障烟恐难狎，挂帆胜指古鄱阳，骥子凤鶵亦称甲。十年故人我尚记，平视诸方气尝压，玉剑无声血千里，肯就铜盘后先歃。相从学道须究竟，半字落耳汗沾洽。宗师语言岂不佳，世间传写空盈夹。归来趺坐举其要，莫话衡庐与苕霅。","dynasty":"宋代","title":"送祖月上人"}
{"author":"王灼","content":"昔年来就学，颇熟青城面。虽无寻山分，犹喜旦暮见。违去八寒暑，梦想无时休。谁意俗士驾，复作山不游。晚云蔽高峰，怅望久拄颊。山灵岂猜我，未许相投接。晨兴云散尽，秀色矗亭亭。还如故人眼，不改旧时青。愧非自由身，又复尘中去。他日访麻姑。问讯山头路。","dynasty":"宋代","title":"宿崇德祠下望青城诸山"}
{"author":"王灼","content":"出门风喧号，半道雨飘洒。行役已堪厌，投宿小兰若。葱笼林樾中，一径仅容马。古屋数十橼，佛事走村社。王赵两故人，清诗壁间写。读遍已曛黑，尚有相送者。见可逞雄辩，譊譊欲唇哆。伯威弄长笛，哀音振原野。子仁喜捷敏，德常号醇雅。来共一夕寒，樽酒肯屡把。明朝定西去，山路泥没踝。此地当迴首，想见烟苒惹。平生受性僻，所至徒侣寡。因诗记离忧，踟蹰孤灯下。","dynasty":"宋代","title":"宿毗沙院诸友相送"}
{"author":"王灼","content":"老秋气已严，今日稍晴和。登君楼西翼，相对一酣歌。边烽照仙关，大将方枕戈。吾侪无志用，心慑鬓先皤。强促半樽绿，各自争岌峨。月影渐仿佛，西山爽气多。坐兴儿女念，欲往山之阿。诸君祈努力，吾亦假馀波。","dynasty":"宋代","title":"题樊氏楼壁"}
{"author":"王灼","content":"江天物态两凭陵，借与悬岸倚瘦藤。又作吴中十年梦，胥山绝顶望西兴。","dynasty":"宋代","title":"题范季实秋山纵目图"}
{"author":"王灼","content":"菱叶萍花点水面，水净如空到底见。大鱼独行示闲暇，小鱼群嬉夸敏健。画工定自知鱼乐，掉尾扬鳍固多变。犹胜图写吴王鱠，戕灭众命供一馔。南唐徐白称绝笔，皋实同姓最后出。三幅挂我素壁间，恍然又作江湖客。吾闻神物久当化，烦君谨护风雨夕。一声霹雳飞上天，回视丹青了无迹。","dynasty":"宋代","title":"题冯申之所藏徐皋鱼"}
{"author":"王灼","content":"何日老於菟，失脚来空山。山中无所食，瘦骨见孱颜。舐掌鼓饿舌，始信择肉艰。姑求一饱计，未肯藏榛菅。车师有深趣，粉墨不可删。兽心察凶毒，人事戎防闲。编须固莫敢，强弓亦徒弯。吾命傥足惜，斜阳掩柴关。","dynasty":"宋代","title":"题何朝申所藏赵邈卓馋虎图"}
{"author":"王灼","content":"龙眠幻出摩诘句，想见落笔怀抱空。只有古今情不尽，渭城杨柳几春风。","dynasty":"宋代","title":"题李伯时渭城送客图用知几韵"}
{"author":"王灼","content":"积雾琐空岩，寒飚振疏木。游子勿言归，山程太幽独。","dynasty":"宋代","title":"题满公所作阴壑生虚籁"}
{"author":"王灼","content":"暝色兼荒远，初分浦淑烟。应知汉江佩，月竹斗娟娟。","dynasty":"宋代","title":"题满公所作月林散清影"}
{"author":"王灼","content":"南金楚璞何施为，出门即取厚利归。古来乃有金玉士，抱冤硉兀人不知。君不见吕侯大狩夸凌铄，车前打折麒麟角。径须归去来，一丘与一壑。","dynasty":"宋代","title":"题南禅方丈壁"}
{"author":"王灼","content":"白帝城高鼓角罢，巫娥庙冷云雨空。只知楚塞明双眼，不觉神游尺素中。","dynasty":"宋代","title":"题荣首座巴东三峡图"}
{"author":"王灼","content":"霞佩缀仙班，春风拥髻鬟。应无世间梦，怅望碧溪湾。","dynasty":"宋代","title":"题十二溪女图"}
{"author":"王灼","content":"断岸竹如云，翠色落寒濑。艇子何处归，应转烟林外。","dynasty":"宋代","title":"题王逸竹溪钓艇图二绝"}
{"author":"王灼","content":"塘影抱林光，樵风接溪浪。最爱笋蕨时，恰是河豚上。","dynasty":"宋代","title":"题五逸竹溪钓艇图二绝"}
{"author":"王灼","content":"晴旸布阴来灌木，村童地坐弄鸜鹆。老牸食丰草，侧身顾其犊。鸟跦跦，朱逐逐，无人见此春波绿。","dynasty":"宋代","title":"题游昭画牛四图"}
{"author":"王灼","content":"游丝如许长，翠影落横塘。吴牛最畏暑，赖此五月凉。想见下饮时，不念刍菽香。摇荡水生痕，凌乱日浮光。可惜莲与蒲，勿涉水中央。","dynasty":"宋代","title":"题游昭画牛四图"}
{"author":"王灼","content":"山平皋垅低，秋深云雨晦。牧人荷蓑笠，匍伏在牛背。穉牛先跳逸，两牛追不及。安得青天出白日，重来缓驱莫相失。","dynasty":"宋代","title":"题游昭画牛四图"}
{"author":"王灼","content":"云蔽天，雪欺树。山径之蹊断来去，飞花扑面朔风吼。儿把牛索藏袖，拥鼻冲过缩其脰。茅芦咫尺且忍寒，儿归附火牛系栏。","dynasty":"宋代","title":"题游昭画牛四图"}
{"author":"王灼","content":"万里峨眉夜夜月，千秋巫峡朝朝云。诗句丹青共摹写，笔端三昧要平分。","dynasty":"宋代","title":"题云月图"}
{"author":"王灼","content":"菩萨岩前净满月，神女峰上光明云。吾人肺腑中流出，诗句丹青无半分。","dynasty":"宋代","title":"题云月图"}
{"author":"王灼","content":"朔风吹鬓影，犹抱琵琶立。胡儿在何许，边头羽书急。","dynasty":"宋代","title":"题昭君图"}
{"author":"王灼","content":"大柏森森护盘石，老聃踞坐三人立。盛德之容本和豫，漠然不应岂真实。曏者隐奥九九篇，才示指画意已传。细看尹喜磬折处，金篦刮膜见全天。侍帝二子来何许，无乃徐甲庚桑楚。注目拱手气不吐，画师笔端更解语。函谷关废河水黄，授经台倾陇草荒。一幅东绢吾无用，要遂青牛归帝乡。","dynasty":"宋代","title":"题赵德修所藏孙太古尹喜传道图"}
{"author":"王灼","content":"眼明双白鹭，身隐一黄牛。玉辔章台陌，可怜供百忧。","dynasty":"宋代","title":"题政黄牛出山图"}
{"author":"王灼","content":"桥边路欲迷，林外山犹见。长歌扣牛角，不读项羽传。","dynasty":"宋代","title":"题政黄牛出山图"}
{"author":"王灼","content":"投分前日欢，怆别古人重。相望一千里，独许明月共。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"满酌青慈杯，醉卧白石枕。借予骊驹曲，侑我河朔饮。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"暑途劝加餐，养成摩天翮。中车宝带黄，小队油幢碧。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"尘榻为子下，柴扉为子开。从今断还往，一室长莓苔。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"来时金兰集，去日风雨散。别语慎勿忘，短书寄泽畔。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"君不见武皇逸志凌九垓，追风蹑影思龙媒。鲁班门外立铜马，天厩万匹皆尘埃。又不见伏波将军破交贼，归来殿前献马式。据鞍习气殊未衰，想见老子真矍铄。两京翻覆知几秋，只有山河供客愁。孤烟落日蚕丛国，出此神物于荒丘。千年黄坏谁作主，犹把归心泣风雨。但恐一朝去无踪，有似丰城宝剑化双龙。","dynasty":"宋代","title":"铜马歌"}
{"author":"王灼","content":"三径荒芜钓艇闲，中兴冠盖拟跻攀。有文灵敏过金闺彦，无籍堪联玉笋班。断遣乡愁归鱼酒，安排客服上吴山。相门宾帟多珠履，自笔风埃蹭蹬间。","dynasty":"宋代","title":"投秦大师"}
{"author":"王灼","content":"相府潭潭接斗魁，门披戟带绝纤埃。小山丛桂何由识，东阁长裾许暂陪。绕木驚乌栖未定，恋轩疲马望重来。丁恩有胆大如斗，造化炉中肯铸回。","dynasty":"宋代","title":"投秦大师"}
{"author":"王灼","content":"双龙阙下五云新，喜见天元第一春。邻使来输朝会玉，儒宫望拜属车尘。囊空赤白闲边将，雨足公私快野人。浑是升平好时节，谁将盛事勒苍珉。","dynasty":"宋代","title":"投秦太师"}
{"author":"王灼","content":"今代堂堂有魏公，十方三际指挥中。勋名已恨古人隘，歌咏端知守笔穷。还第文饶槐蔽日，赌棋安石马嘶风。此时谁作登门客，看吐经纶气似虹。","dynasty":"宋代","title":"投秦太师"}
{"author":"王灼","content":"仙翁有兰癖，肆意搜林坰。负墙累为台，移此万紫青。九畹与九层，异世皆可铭。收拾众妙香，逍遥醉魄醒。孤几光风度，开帘皎月停。门前勿通客，翁续离骚经。","dynasty":"宋代","title":"王氏碧鸡园六咏·层兰"}
{"author":"王灼","content":"俗子如锥利，达士如椎钝。乘除付造物，多智反自困。君看庵中翁，漫浪出方寸。卧听松声老，行触兰芳嫩。谋身固未快，事过了无恨。今人岂办此，劝翁惧勿论。","dynasty":"宋代","title":"王氏碧鸡园六咏·钝庵"}
{"author":"王灼","content":"分来何处泉，注此团栾池。有如大圆鉴，玉匣初开时。莹然绝纤埃，万象见亭氂。主人湖海士，曳杖日娱嬉。应照两侍女，新妆弄妍姿。亦复照主人，鬓发白丝丝。","dynasty":"宋代","title":"王氏碧鸡园六咏·鉴泉"}
{"author":"王灼","content":"窈窈林影深，澹澹波光冷。异哉浊恶世，有此清凉境。侧身朱栏上，风烟得几顷。啸声出奇响，疑在苏门岭。荷气递遥馥，如窥太华井。要须从翁游，岸巾闲日永。","dynasty":"宋代","title":"王氏碧鸡园六咏·凉榭"}
{"author":"王灼","content":"北渚一帝子，洛川一宓妃。池有十种莲，平生所见稀。纤浓各态度，红白争光辉。我来亭上饮，夜久未忍归。翁家采香人，但爱香满衣。岂知清露湿，圆荷泻珠玑。","dynasty":"宋代","title":"王氏碧鸡园六咏·露香亭"}
{"author":"王灼","content":"碧鸡古名坊，奔腾车马尘。那知小洞天，清绝欲无邻。一室对林樾，四时禽语新。焚香读周易，意得气自伸。明月落杯酒，冷风弄衣巾。寄言朝市客，声利恐汙人。","dynasty":"宋代","title":"王氏碧鸡园六咏·清室"}
{"author":"王灼","content":"镐京有八士，淮南有八公。纷呶一夕醉，缅邈千古同。我思锦江曲，驾言涪水东。神交设华宴，妙语穆清风。合坐灯炯炯，投晓山丛丛。别去复何道，勿使酒杯空。","dynasty":"宋代","title":"往成都八客饯饮得同字"}
{"author":"王灼","content":"桐孙枝有海潮音，玉指初调万簌沉。烛影荧荧锁窗底，此时端欲见琴心。","dynasty":"宋代","title":"无题"}
{"author":"王灼","content":"王家二环芙蕖妖，张家阿倩海棠魄。露香亭前占秋光，红云岛边弄春色。满城钱痴买娉婷，风卷画楼丝竹声。谁似两家喜看客，新翻歌舞劝飞觥。君不见东州钝汉发半缟，日日醉碧鸡三井道。","dynasty":"宋代","title":"戏王和先张齐望"}
{"author":"王灼","content":"子功宗室隽，一柱屹苍苍。投身冠盖窟，所向率披猖。宏论震俚耳，百川吸满觞。颇笑中垒尉，岂羡热戟郎。胡为学蠹鱼，梦入编简香。作字拟羲献，赋诗逼齐梁。兹行宰剧邑，人谡挟风霜。我言百里小，未得施寸长。上司督租赋，文檄日一箱。扪此空洞腹，馀事皆秕糠。耆旧王与董，骨朽神不僵。努力肥百姓，二子立道傍。","dynasty":"宋代","title":"效东坡送顾子敦体送赵子功令资阳"}
{"author":"王灼","content":"平生自许屠龙学，岁晚拟作祝鸡翁。长鸣公送君识取，腷腷膊膊风雨中。","dynasty":"宋代","title":"以朝鸡送樊氏兄弟效鲁直体作两绝"}
{"author":"王灼","content":"尘柄知君谈亹亹，鸡群笑我唤朱朱。晓窗试渠作人语，绝胜蠹简用工夫。","dynasty":"宋代","title":"以朝鸡送樊氏兄弟效鲁直体作两绝"}
{"author":"王灼","content":"圜墙闲木索，南亩富鉏钩。人谓贤使君，治术本轲丘。丹禁颇念远，白简频黜幽。那知牧养手，安坐穷山陬。国是久已定，谅非卿士谋。除书下八行，仁风被九州。自怜登门旧，长裾曳齐邹。送公朝帝所，别语不忍休。腰组挂银黄，刻日赐通侯。应记远宗子，茅檐卧高秋。","dynasty":"宋代","title":"用旧韵送普守赴阙"}
{"author":"王灼","content":"虚名强逐臭，小智矜藏钩。蛮触蜗两角，古今貉一丘。念昔齿方壮，抱愁山之幽。誓从东南尉，策勋西北陬。人事乃大谬，天命不少谋。云梯乏仙骨，车辙半神州。廉颇故思赵，韦孟欲徙邹。锦水清堪濯，草堂靓可休。傥有一区宅，不愿万户侯。尚及公挂冠，共饱黄鸡秋。","dynasty":"宋代","title":"用旧韵送普守赴阙"}
{"author":"王灼","content":"山深少车辙，雨馀多空翠。不知穷秋中，草木乃尔媚。隐君一抔土，诸子几掬泪。盛年喜迈种，末路等幽閟。村酒敢嫌浊，唤起吾渴睡。勿听松风哀，姑对山月醉。从今弃书册，独以醉为事。不然持秃箒，净扫清凉寺。","dynasty":"宋代","title":"游樊氏阡分韵得事字"}
{"author":"王灼","content":"阅遍平川至山足，投鞭下马缘山腹。古柏屹如苍龙起，绝磴盘作长蛇曲。气力已惫意未歇，市声不到境尤肃。款门径谒紫金像。邃殿苒苒来香馥。褰衣却上清虚阁，丛林障我千里目。嘉名大榜起何人，来者先自叹烦促。时於缺罅见一一，烟江黛嶂堆青绿。先人昔此断还往，三年学古忘幽独。当时诗板今无在，只馀石刻记经轴。拂尘再诵心欲折，世态万变流光速。我方投迹随喧閧，文字堆床未尽读。山中宴坐亦所愿，那得宽闲继前躅。留连两日同僧饭，更念重来几凉燠。作诗强写无穷悲，天风为我号寒木。","dynasty":"宋代","title":"游空山"}
{"author":"王灼","content":"晓发云灵山，千憩灵泉山。两山信有灵，相对各开颜。阿师达磨孙，文字昔所删。戏出香积供。怜我半生孱。时维春物老，馀花见班班。杜宇闹蒙宇航局，胡蝶舞清闲。大似师说法，奥咱闢重关。市区巧攘夺，日中谁先还。请以一枝筇，从师两山间。","dynasty":"宋代","title":"游灵泉呈性老"}
{"author":"王灼","content":"盏里浊醪无宿酿，瓶中脱粟有孤炊。忍贫不彻来投佛，坐听松风无限时。","dynasty":"宋代","title":"游灵泉次性老韵"}
{"author":"王灼","content":"别来杨柳团轻絮。摆撼春风去。小园桃李却依依。犹自留花不发、待郎归。枝头便觉层层好。信是花相恼。觥船一棹百分空。拚了如今醉倒、闹香中。","dynasty":"宋代","title":"虞美人"}
{"author":"王灼","content":"姚黄真是花中主。个个寻芳去。春光能有几多时。莫遣无花空折、断肠枝。蜂媒蝶使争撩乱。应妒传觞缓。问花端的为谁开。拟作移春小槛、载归来。","dynasty":"宋代","title":"虞美人"}
{"author":"王灼","content":"风柔日薄江村路。一鞭又逐春光去。胡蝶作团飞。竹间桃李枝。醉魂招不得。一半随春色。桃李□无多。其如风日何。","dynasty":"宋代","title":"菩萨蛮（和令狐公子）"}
{"author":"王灼","content":"小砑碧霞笺，不见近来消息。玉骨瘦无一把，又不成空忆。炉熏歇尽烛花残，佳梦了难得。二十五声秋点，最知人端的。","dynasty":"宋代","title":"好事近"}
{"author":"王灼","content":"台绝顶，望明月山二十里许，有怀美人，归作此词。山附县郭，仲文居其下，公才居亦近之。贾浪仙诗云：“长江飞鸟外，主簿跨驴归。”又云：“长江频雨后，明月众星中。”予故取其语长江飞鸟外，明月众星中。今来古往如此，人事几秋风。又对团团红树，独跨蹇驴归去，山水淡丰容。远色动愁思，不见两诗翁。酒如渑，谈如绮，气如虹。当时痛饮狂醉，只许赏心同。响绝光沈休问，俯仰之间陈迹，我亦老飘蓬。望久碧云晚，一雁度寒空。","dynasty":"宋代","title":"水调歌头"}
{"author":"王灼","content":"漠漠郊原荒宿草。黄花趁得秋风早。万里岷峨归梦到。东篱好。未应花似行人老。古往今来成一笑。为君醉里销沈了。不用登临欹短帽。愁绝□。吴霜点鬓教谁扫。","dynasty":"宋代","title":"渔家傲（次韵赠戴时行）"}
{"author":"王灼","content":"平生五色江淹笔。合占金闺籍。桃李满城春，恨□屏□，只作三年客。画船暂系河桥侧。一醉分南北。惆怅酒醒时，雨笠风蓑，似旧无人识。","dynasty":"宋代","title":"醉花阴（送夏立夫）"}
{"author":"王灼","content":"东风归早。已绿瀛洲草。紫殿红楼春正好。杨柳半和烟袅。玉舆遍绕花行。初闻百啭新莺。历历因风传去，千门万户春声。","dynasty":"宋代","title":"清平乐（填太白应制词）"}
{"author":"王灼","content":"坠红飘絮。收拾春归去。长恨春归无觅处。心事顾谁分付。卢家小苑回塘。于飞多少鸳鸯。纵使东墙隔断，莫愁应念王昌。","dynasty":"宋代","title":"清平乐（妓诉状立厅下）"}
{"author":"王灼","content":"昨夜封枝寒雪。暗堆残叶。佳人醉里插钗梁，更不问、眠时节。绣被重重夜彻。烛光明灭。枕旁争听落檐声，更不问、醒时节。","dynasty":"宋代","title":"一落索"}
{"author":"王灼","content":"兹山虽特起，远窥殊未豪。三休出云际，始知盘踞高。大江分一线。众峰环千遭。溪谷粗可辨，绿树皆蓬蒿。羽衣何年来，钓取海上鳌。盛衰伸臂顷，古屋风颾颾。元和有遗刻，双旌挟时髦。想见饮清旷，秀句含春醪。万世同一兀，名字空嘈嘈。吾其炼仙骨，玉京摘蟠桃。","dynasty":"宋代","title":"游云灵观"}
{"author":"王灼","content":"性癖耽杯酒，家贫废臼科。江山聊作助，崔蔡不须多。早岁撑吴榜，春风试越罗。只今中夜梦，突怒见潮波。","dynasty":"宋代","title":"又和"}
{"author":"王灼","content":"可惜通三语，相期中六科。南司章奏好，北阙缙绅多。想见趋宣室，真成上郁罗，行装宜速具，未用叹奔波。","dynasty":"宋代","title":"又和"}
{"author":"王灼","content":"微风度竹气，澹烟增树色。控寻得佳境，滟滟一池碧。藻荇纷纵横，鱼虾时跳掷。同游好事者，喜我有此地僻。置酒助清赏，环坐藤阴侧。白须比邻翁，怪语不自惜。欲学三杯醉，相付一笑适。酒罢循归途，翁亦返旧宅。","dynasty":"宋代","title":"与诸友游杨氏池上呼王隐居小饮晚登书台"}
{"author":"王灼","content":"台山台招人，突兀城南隅。我来有佳兴，不辞石磴纡。步穷孤绝顶，局局万丈馀。永怀旧刺史，儒冠此研书。竟以印绶归，荣光烛乡闾。世事几反覆，百年等须臾。地闲芳草只，树暗怪禽呼。空留好书名，永与此山俱。","dynasty":"宋代","title":"与诸友游杨氏池上呼王隐居小饮晚登书台"}
{"author":"王灼","content":"懒掷粗疏地上金，绝知环佩响{左王右戳去戈}琳。歌功颂德今时事，侧听诸公出正音。","dynasty":"宋代","title":"再次韵"}
{"author":"王灼","content":"築坛拜一军惊，初识淮阴胯下生。能读父书成底事，可怜世上逐虚名。","dynasty":"宋代","title":"再次韵"}
{"author":"王灼","content":"寒斋编简香，温室纨绮翠。畴昔徇所好，外物巧相媚。晚惊生死变，洒尽阑干泪。掀起求无上法，不问天所閟。休悲夜台客，万年供一睡。我亦老将死，何苦逐昏醉。归从浮图师，了此一大事。试问八督州，何如三入寺。","dynasty":"宋代","title":"再次韵"}
{"author":"王灼","content":"欲细腰围强忍饥，早知作计太憨痴。从今百斛收螺黛，学取风流半额眉。","dynasty":"宋代","title":"再次韵"}
{"author":"王灼","content":"佛貍已死北人传，虏马饮江谣故年。只有昭君怨青冢，他时心事付鹍弦。","dynasty":"宋代","title":"再次韵"}
{"author":"王灼","content":"未学回风舞，初成拜月妆。故令青女妒，一夕月阶霜。","dynasty":"宋代","title":"次韵次尹俊卿梅花绝句"}
{"author":"王灼","content":"才如北海岂云疏，局促从来笑腐儒。只作文章希屈马，不将门户敌崔卢。公车奏议三千牍，京洛风尘十二衢。回首知君几多恨，肯甘华发老江湖。","dynasty":"宋代","title":"次韵答张乃直"}
{"author":"王灼","content":"山深少车辙，雨馀多空翠。不知穷秋中，草木乃尔媚。隐君一抔土，诸子几掬泪。盛年喜迈种，末路等幽閟。村酒敢嫌浊，唤起吾渴睡。勿听松风哀，姑对山月醉。从今弃书册，独以醉为事。不然持秃箒，净扫清凉寺。","dynasty":"宋代","title":"游樊氏阡分韵得事字"}
{"author":"王灼","content":"老秋气已严，今日稍晴和。登君楼西翼，相对一酣歌。边烽照仙关，大将方枕戈。吾侪无志用，心慑鬓先皤。强促半樽绿，各自争岌峨。月影渐仿佛，西山爽气多。坐兴儿女念，欲往山之阿。诸君祈努力，吾亦假馀波。","dynasty":"宋代","title":"题樊氏楼壁"}
{"author":"王灼","content":"桐孙枝有海潮音，玉指初调万簌沉。烛影荧荧锁窗底，此时端欲见琴心。","dynasty":"宋代","title":"无题"}
{"author":"王灼","content":"王家二琼芙蕖妖，张家阿倩海棠魄。露香亭前占秋光，红云岛边弄春色。满城钱痴买娉婷，风卷画楼丝竹声。谁似两家喜看客，新翻歌舞劝飞觥。君不见东州钝汉发半缟，日日醉踏碧鸡三井道。","dynasty":"宋代","title":"戏王和先张齐望"}
{"author":"王灼","content":"飞霞半缕。收尽一天风和雨。可惜黄昏。残角疏钟要断魂。双鱼传信。只道横塘消息近。心事悠悠。同向春风各自愁。","dynasty":"宋代","title":"减字木兰花（政和癸丑）"}
{"author":"王灼","content":"何日老於菟，失脚来空山。山中无所食，瘦骨见孱颜。舐掌鼓饿舌，始信择肉艰。姑求一饱计，未肯藏榛菅。车师有深趣，粉墨不可删。兽心察凶毒，人事戎防闲。编须固莫敢，强弓亦徒弯。吾命傥足惜，斜阳掩柴关。","dynasty":"宋代","title":"题何朝申所藏赵邈卓馋虎图"}
{"author":"王灼","content":"游丝如许长，翠影落横塘。吴牛最畏暑，赖此五月凉。想见下饮时，不念刍菽香。摇荡水生痕，凌乱日浮光。可惜莲与蒲，勿涉水中央。","dynasty":"宋代","title":"题游昭画牛四图"}
{"author":"王灼","content":"宵人有母鬓如银，夜半丸熊诲子频。幸窃壮举升为侍养，敢言科第止荣身。小堂欲作娱亲扁，纯孝谁推锡类仁。乞取先生三大字，本崇风教厉乡邻。","dynasty":"宋代","title":"呈陈崇青求娱亲堂三大字"}
{"author":"王灼","content":"平生自许屠龙学，岁晚拟作祝鸡翁。长鸣公送君识取，腷腷膊膊风雨中。","dynasty":"宋代","title":"以朝鸡送樊氏兄弟效鲁直体作两绝"}
{"author":"王灼","content":"两翁连诗轴，夸我新生孙。种德固有后，扰龙同一门。祥应偶然耳，矫激知刘昆。要令百世祀，那止一饭恩。遥知汤饼局，欢传溪上村。茅堂满宾客，秫酒对鸡豚。我亦劝两翁，自放琴与樽。此生复何事，醉吟阅朝昏。","dynasty":"宋代","title":"次韵韶美义夫两家举孙"}
{"author":"王灼","content":"北人事鞍马，笑誇太行高。岂知相风色，孤帆寄江涛。雄图搅方寸，不惮舟师劳。一见武功天，腾踏当有遭。皇纲馀丝发，海宇半弓刀。谁人念恢复，此事付英髦。莼羹伴鲈脍，酒船载蟹螯。何如啖羊酪，春醅泼蒲萄。愿言云路稳，勿使闲豹韬。功成傥乞身，故园剪蓬蒿。","dynasty":"宋代","title":"送胡康老其二"}
{"author":"王灼","content":"北人事鞍马，笑夸太行高。岂知相风色，孤帆寄江涛。雄图搅方寸，不惮舟师劳。一见武功天，腾踏当有遭。皇岗馀丝发，海宇半弓刀。谁人念恢复，此事付英髦。莼羹伴鲈脍，酒般载蟹螯。何如噉羊酪，春醅泼蒲萄。愿言云路稳，勿使闲豹韬。功成傥乞身，故园剪蓬蒿。","dynasty":"宋代","title":"送胡康老"}
{"author":"王灼","content":"足为春游茧，头因午醉科。神交尝恨少，诗债敢嫌多。几日登庐阜，他年梦苧罗。故应三峡外，渔艇老烟波。","dynasty":"宋代","title":"答伯秋"}
{"author":"王灼","content":"荒山古刹殿柱头，莱公题诗说羁游。当时海棠不择地，有似野水横孤舟。澶渊功成返黄屋，东储夜宴烧椽烛。老向雷州着绿衫，蜀芳剪弃吴舡覆。一骥向来超万群，谁与九原呼相君。天寒酒浅不供醉，卧看北风吹阵云。","dynasty":"宋代","title":"阆州新井县丰山镇慈光院殿柱有咸平三年寇莱"}
{"author":"王灼","content":"春愁早觉费驱除，青酒何人赠百壶。投老残年无处著，只堪脱帽见霜颅。","dynasty":"宋代","title":"次韵师浑甫"}
{"author":"王灼","content":"饭颗从嘲瘦，湘流独占清。失身到东阁，聊复对簪缨。","dynasty":"宋代","title":"次韵次尹俊卿梅花绝句"}
{"author":"王灼","content":"柳树浓垂岸，荷花满覆塘。日供无限影，风递自然香。酒艳浮瑶席，歌声绕杏梁。空惭长卿病，不作次公狂。","dynasty":"宋代","title":"次韵何子应游金壁池"}
{"author":"王灼","content":"胡公起三晋，才如山河雄。弊裘走上都，气压洛与嵩。岂无济时策，入对明光宫。战尘一飘荡，双影随疏蓬。虎符静为治，使节凛生风。所出毫末耳，照眼惊儿童。朅来堕闲冷，玉匣藏霜锋。忽买巫峡舟，飘飘指吴中。遥知迁擢近，黼座思夔龙。他时卧华省，清梦来巴邛。","dynasty":"宋代","title":"送胡康老"}
{"author":"王灼","content":"香火寻幽寺，麾幢度广川。坞深斜透日，溪涸细流泉。玉料新炊饭，金花侧布田。归途动诗兴，健笔写江天。","dynasty":"宋代","title":"次韵子应同游灵泉"}
{"author":"王灼","content":"袖寒倚脩竹，暗起著人香。联影黄昏月，亭亭上璧珰。","dynasty":"宋代","title":"次韵次尹俊卿梅花绝句其六竹梅"}
{"author":"王灼","content":"射洪春酒旧知名，更得新诗意已倾。独与刘伶敦契好，山王不敢岂人情。","dynasty":"宋代","title":"和荣安中二绝"}
{"author":"王灼","content":"半生沉俗学，中路堕严科。白眼遭非类，黄泉愧阿多。无勋封柱国，有志捽何罗。慎勿相料理，因风又起波。","dynasty":"宋代","title":"答伯秋"}
{"author":"王灼","content":"才如北海岂云疏，局促从来笑腐儒。只作文章希屈马，不将门户敌崔卢。公车奏议三千牍，京洛风尘十二衢。回首知君几多恨，肯甘华发老江湖。","dynasty":"宋代","title":"次韵答张乃直"}
{"author":"王灼","content":"分来何处泉，注此团栾池。有如大圆鉴，玉匣初开时。莹然绝纤埃，万象见亭氂。主人湖海士，曳杖日娱嬉。应照两侍女，新妆弄妍姿。亦复照主人，鬓发白丝丝。","dynasty":"宋代","title":"王氏碧鸡园六咏·鉴泉"}
{"author":"王灼","content":"天彭对峙辟两门，群山左右争骏奔。金城中间作几案，大隋踞坐何其尊。境胜地灵谁敢宅，古佛来自东家村。结茅三间初未暇，一庵聊寄枯木根。缁徒骈拥助薪水，王侯渐次迂华轩。玩月峰深崇栋宇，瀑布岩冷清心魂。至今西南推望刹，十世说法云仍孙。病夫垂老寡所嗜，独于要妙欲细论。当时戏出随他语，坐断报化转乾坤。迩来衲子多异解，白玉面上加瘢痕。山蔬煮饼姑恣饱，云气漠漠连黄昏。空堂附火耿不寐，听彻猿鸟迎朝暾。","dynasty":"宋代","title":"大隋山"}
{"author":"王灼","content":"兰若生祠付百年，曾将秀笔纪夤缘。涪江口口歌遗爱，碑版悬知四裔传。","dynasty":"宋代","title":"次韵何子应留诗为别"}
{"author":"王灼","content":"宵人有母鬓如银，夜半丸熊诲子频。幸窃壮举升为侍养，敢言科第止荣身。小堂欲作娱亲扁，纯孝谁推锡类仁。乞取先生三大字，本崇风教厉乡邻。","dynasty":"宋代","title":"呈陈崇青求娱亲堂三大字"}
{"author":"王灼","content":"处世常多忧，政坐口复牵。谁能百无营，饮露如寒蝉。原野足饿殍，山泽漫臞仙。作计苦不早，身穷乃怨天。刘石扰河洛，孝孙方南迁。庇无一区宅，耕无一亩田。牛车不自救，枯骸枕道边。君看董与葛，见几预着鞭。智虑故不同，祸福仍相悬。关辅已荆棘，江淮复戎旃。吾生亦可料，速办买山钱。","dynasty":"宋代","title":"读王尼传"}
{"author":"王灼","content":"风来云度屋，雨过水盈科。懒觉诗篇少，闲看景趣多。垣间生薜荔，床下长娑罗。空法销诸漏，端如迦叶波。","dynasty":"宋代","title":"又和其二"}
{"author":"王灼","content":"整整袈裟团团笠，覆此短小精悍质。谁知意气解摩云，羞对诸儿恋乡邑。江南萧寺不知数，据堂说法尽龙虎。只应饱取一味禅，断却从来巧章句。昼短天寒无定程，孤舟尚倚装齐轻。玉泉度岁亦良策，好在沙头春水生。","dynasty":"宋代","title":"送演上人"}
{"author":"王灼","content":"命啸无人啸，含娇何处娇。江南烟水太迢迢。璧月琼枝空想、夜和朝。目断肠随断，魂销骨更销。琐窗风雨不相饶。犹似西湖一枕、听寒潮。","dynasty":"宋代","title":"南歌子（早春感怀）"}
{"author":"王灼","content":"日日登南楼，支颐望西山。念我知心友，一榻栖孱颜。诗如山中云，婆娑意自闲。世无飞仙术，尘步愁跻攀。我懒久不出，碧藓封柴关。应头五字稿，期师一来删。","dynasty":"宋代","title":"赠瑄上人"}
{"author":"王灼","content":"麈柄知君谈亹亹，鸡群笑我唤朱朱。晓窗试渠作人语，绝胜蠹简用工夫。","dynasty":"宋代","title":"以朝鸡送樊氏兄弟效鲁直体作两绝其二"}
{"author":"王灼","content":"晓发云灵山，千憩灵泉山。两山信有灵，相对各开颜。阿师达磨孙，文字昔所删。戏出香积供。怜我半生孱。时维春物老，馀花见班班。杜宇闹蒙宇航局，胡蝶舞清闲。大似师说法，奥咱闢重关。市区巧攘夺，日中谁先还。请以一枝筇，从师两山间。","dynasty":"宋代","title":"游灵泉呈性老"}
{"author":"王灼","content":"旧饰莲花座，新翻贝叶科。朝餐荤味少，夜诵篆烟多。不执铁如意，肯偷金叵罗。犹堪试绵力，法海激颓波。","dynasty":"宋代","title":"拾诸公馀韵赠辉禅师兼奉答勾龙伯秋谒广利辉禅师其二"}
{"author":"王灼","content":"如今四十已知非，誓学宗门第一机。养就纯乾犹细事，直须空劫问音威。","dynasty":"宋代","title":"答戴时行"}
{"author":"王灼","content":"漠漠郊原荒宿草。黄花趁得秋风早。万里岷峨归梦到。东篱好。未应花似行人老。古往今来成一笑。为君醉里销沈了。不用登临欹短帽。愁绝□。吴霜点鬓教谁扫。","dynasty":"宋代","title":"渔家傲（次韵赠戴时行）"}
{"author":"王灼","content":"我生苦不谐，所向如登天。老眼始见孙，便觉了世缘。一阳谨初度，剥极宜复旋。神气已秀发，玉虹照晴川。家书或有托，似能守青编。免翁费十牛，令渠受一廛。使君与别驾，同是峨眉仙。肯来摩其顶，飞盖相联翩。丘也亲抱送，已输徐氏先。游夏实高弟，庶几文学传。","dynasty":"宋代","title":"得孙以诗邀立夫兄次明丈作看客"}
{"author":"王灼","content":"自挂衣冠神武门，依然恋阙赤心存。清高寄兴太湖石，盘礴行吟独乐园。胜日过从无杂客，清宵侍坐有来孙。风神筋力新逾健，山色长青对寿樽。","dynasty":"宋代","title":"呈陈崇青求娱亲堂三大字"}
{"author":"王灼","content":"暑途劝加餐，养成摩天翮。中车宝带黄，小队油幢碧。","dynasty":"宋代","title":"同谊夫国才饯季然于普门院取壁间五字诗各探"}
{"author":"王灼","content":"虽念三年别，犹欣一日逢。哦诗能淡佇，作邑想雍容。古柏宜秋雨，寒鸦伴晓钟。归途莫惆怅，喜事见重重，","dynasty":"宋代","title":"东禅别新资官令荣安中走笔次韵"}
{"author":"王灼","content":"山平皋垅低，秋深云雨晦。牧人荷蓑笠，匍伏在牛背。穉牛先跳逸，两牛追不及。安得青天出白日，重来缓驱莫相失。","dynasty":"宋代","title":"题游昭画牛四图"}
{"author":"王灼","content":"梁山回首几悲辛，来对江城拂塞尘。枕麴漱醪真下策，推书扑笔更痴人。如君自是声华旧，及我相逢笑语新。便倒诗筒费褒饰，坐知摇落变青春。","dynasty":"宋代","title":"次韵冯舜陟见赠"}
{"author":"王灼","content":"长贫我欲为巴叟，高咏君能继洛生。自许一丘成小隐，仰瞻千载立修名。","dynasty":"宋代","title":"次韵晁子与"}
{"author":"王灼","content":"断岸竹如云，翠色落寒濑。艇子何处归，应转烟林外。","dynasty":"宋代","title":"题王逸竹溪钓艇图二绝"}
{"author":"王灼","content":"迩迹韩门尚壮年，老陪杖屦本因缘。早知决定书青史，湜籍诸人继有传。","dynasty":"宋代","title":"次韵何子应留诗为别"}
{"author":"王灼","content":"丈室曾窥金锡光，汾阳宗绪故应长。不嫌俗子堪传授，更借馀波到乐浪。","dynasty":"宋代","title":"次昭觉圆老韵"}
{"author":"王灼","content":"昔年先庙谒汾阳，提笔从公写短墙。再别巴江油戟下，七逢天竺桂枝香。宦途自许安仁拙，浮俗谁怜处士狂。客舍无烟饥欲死，尚惭知已问行藏。","dynasty":"宋代","title":"代公庆上郭帅"}
{"author":"王灼","content":"野迥半留日，云薄初护霜。一倾萸菊酒，三肃翰墨场。诸君党友贤，独我鬓毛苍。满引虽云乐，分携亦自伤。平生子刘子，趣归谒建章。勋业定指取，宝贵肯相忘。古人重佳节，酬酢无馀觞。龙山丹叶飞，骑台白草荒。但使修名立，岂识离绪长。明年未可料，共饮西湖光。","dynasty":"宋代","title":"九日同韶美谊夫登妙明分韵得光字"}
{"author":"王灼","content":"东风归早。已绿瀛洲草。紫殿红楼春正好。杨柳半和烟袅。玉舆遍绕花行。初闻百啭新莺。历历因风传去，千门万户春声。","dynasty":"宋代","title":"清平乐（填太白应制词）"}
{"author":"王灼","content":"台山如招人，突兀城南隅。我来有佳兴，不辞石磴纡。步穷孤绝顶，局局万丈馀。永怀旧刺史，儒冠此研书。竟以印绶归，荣光烛乡闾。世事几反覆，百年等须臾。地闲芳草积，树暗怪禽呼。空留好书名，永与此山俱。","dynasty":"宋代","title":"与诸友游杨氏池上呼王隐居小饮晚登书台其二"}
{"author":"王灼","content":"朔风吹鬓影，犹抱琵琶立。胡儿在何许，边头羽书急。","dynasty":"宋代","title":"题昭君图"}
{"author":"王灼","content":"菱叶蘋花点水面，水净如空到底见。大鱼独行示闲暇，小鱼群嬉誇敏健。画工定自知鱼乐，掉尾扬鳍固多变。犹胜图写吴王鲙，戕灭众命供一馔。南唐徐白称绝笔，皋实同姓最后出。三幅挂我素壁间，恍然又作江湖客。吾闻神物久当化，烦君谨护风雨夕。一声霹雳飞上天，回视丹青了无迹。","dynasty":"宋代","title":"题冯申之所藏徐皋鱼"}
{"author":"王灼","content":"菱叶萍花点水面，水净如空到底见。大鱼独行示闲暇，小鱼群嬉夸敏健。画工定自知鱼乐，掉尾扬鳍固多变。犹胜图写吴王鱠，戕灭众命供一馔。南唐徐白称绝笔，皋实同姓最后出。三幅挂我素壁间，恍然又作江湖客。吾闻神物久当化，烦君谨护风雨夕。一声霹雳飞上天，回视丹青了无迹。","dynasty":"宋代","title":"题冯申之所藏徐皋鱼"}
{"author":"王灼","content":"锦水花林，前度刘郎行乐处，当时桃李卧莓苔。又重来。今年菊蕊为君开。赖有诗情浑似旧，西风斜日上高台。醉千回。","dynasty":"宋代","title":"酒泉子送诣夫成都作。重九"}
{"author":"王灼","content":"锦官与子别，六听秋城砧。坐缠儿女爱，梦绕檐葡林。子归能几日，又起江湖心。江湖多幽寺，老衲天机深。一言当有契，超诸去来今。孤舟出寒渚，停云结层阴。滞留嗟我老，何以开愁襟。","dynasty":"宋代","title":"送性上人"}
{"author":"王灼","content":"日日登南楼，支颐望西山。念我知心友，一榻栖孱颜。诗如山中云，婆娑意自闲。世无飞仙术，尘步愁跻攀。我懒久不出，碧藓封柴关。床头五字稿，期师一来删。","dynasty":"宋代","title":"赠瑄上人其一"}
{"author":"王灼","content":"阿师睡三昧，有如饱叶蚕。以睡作佛事，复名作住庵。梦觉本何择，月行影在潭。勿笑脇尊者，二子正同参。","dynasty":"宋代","title":"净明长老睡庵"}
{"author":"王灼","content":"东风已有归来信，先返梅魂。雪斗纷纷。更引蟾光过璧门。绿衣小凤枝头语，我有嘉宾。急泛清尊。莫待江南烂漫春。","dynasty":"宋代","title":"丑奴儿"}
{"author":"王灼","content":"锦水花林，前度刘郎行乐处，当时桃李卧莓苔。又重来。今年菊蕊为君开。赖有诗情浑似旧，西风斜日上高台。醉千回。","dynasty":"宋代","title":"酒泉子·锦水花林"}
{"author":"王灼","content":"和醉梦，上峥嵘。忆娉婷。回首锦江烟一色，不分明。翻为离别牵情。娇啼外、没句丁宁。紫陌绿窗多少恨，两难平。","dynasty":"宋代","title":"春光好·和醉梦"}
{"author":"王灼","content":"满城扑面战黄尘，蜡屐故寻湖上春。千顷烟波初弄日，四年鱼鸟恰知人。有时览胜缘搜句，无术驱愁但饮醇。可笑山王今不数，敝裘索寞走天津。","dynasty":"宋代","title":"长孺幼安作西湖之游不以告某与元受明日二公"}
{"author":"王灼","content":"椒柏浮觥盘列辛，今年春晚去年春。五侯门下正多事，九老图中只一人。健笔横飞鸾体态，单颜长炼鹤精神。会看天上丝纶下，卫武还朝秉国钧。","dynasty":"宋代","title":"呈陈崇青求娱亲堂三大字"}
{"author":"王灼","content":"自挂衣冠神武门，依然恋阙赤心存。清高寄兴太湖石，盘礴行吟独乐园。胜日过从无杂客，清宵侍坐有来孙。风神筋力新逾健，山色长青对寿樽。","dynasty":"宋代","title":"呈陈崇青求娱亲堂三大字"}
{"author":"王灼","content":"宵人有母鬓如银，夜半丸熊诲子频。幸窃壮举升为侍养，敢言科第止荣身。小堂欲作娱亲扁，纯孝谁推锡类仁。乞取先生三大字，本崇风教厉乡邻。","dynasty":"宋代","title":"呈陈崇青求娱亲堂三大字"}
{"author":"王灼","content":"半生岷山下，心与岷山亲。几蜡登山屐，不作山间人。兹游惬所愿，晴喧送馀春。山意欲相招，缕脉就我陈。同行二三友，怀抱无一尘。久矣烟霞癖，佳哉笑语新。岁华迫人老，世故遣人嗔。努力造穷绝，乐事当及辰。","dynasty":"宋代","title":"呈苏企道汉良吕默夫"}
{"author":"王灼","content":"西涌声价甲天下，梦想平生初识之。十里垂鞭几多恨，不及见渠全盛时。","dynasty":"宋代","title":"初到西湖"}
{"author":"王灼","content":"古来三百六十寺，春入颓基草木荒。解作高人无尽供，只馀山色与湖光。","dynasty":"宋代","title":"初到西湖"}
{"author":"王灼","content":"名山起高兴，不惜马首东。沙边一着眼，翠光已浮空。踏遍桑柘村，所向渐不同。溪细山疑合，谷转路始穷。莹净白玉界，芬馥青莲宫。元知境过清，乘春乃昭融。尚馀半残花，伴我酒颊红。拂石爱少藓，披林怯多风。安得身无事，来时禅寂翁。虑沉灯影外，慧发鸟声中。庶遂老岩壑，此行太匆匆。","dynasty":"宋代","title":"次冯申之游灵泉韵"}
{"author":"王灼","content":"使君来作牧，众若倚南山。时节当授衣，已念赤子寒。驾言出登眺，岂为景趣繁。民风指顾中，惠术良欲殚。纾怀有佳句，伏诵一再叹。从今安田里，不度百牢关。","dynasty":"宋代","title":"次何子应登赋楼韵"}
{"author":"王灼","content":"联骖来二妙，契好属儿孙。夜半星河转，谈深几席温。能诗饭颗瘦，使酒濮阳髡。万事醉吟里，那须倚市门。","dynasty":"宋代","title":"次尹俊卿见访有诗次韵"}
{"author":"王灼","content":"往时倾盖友，前代涌泉孙。肯念三年别，能来一语温。岁华欺老大，功业付鲸髡。直为诗篇好，扶藜日候门。","dynasty":"宋代","title":"次尹彦回复来偶予他出用前韵招彦回"}
{"author":"王灼","content":"新诗字字救朝饥，仁义之言反类痴。谁办千金收骏骨，大胜列屋养蛾眉。","dynasty":"宋代","title":"次韵晁子与"}
{"author":"王灼","content":"清豀西岸作鶉居，敢怨投闲百不如。喜得君家好兄弟，相逢如对古人书。","dynasty":"宋代","title":"次韵晁子与"}
{"author":"王灼","content":"大晁富丽比南金，令弟清新敌楚琳。死却庐陵老居士，二苏那得有知音。","dynasty":"宋代","title":"次韵晁子与"}
{"author":"王灼","content":"韩门今日有真传，兴起斯文四百年。可惜飞龙卧荒枥，闲看翠翮落虚弦。","dynasty":"宋代","title":"次韵晁子与"}
{"author":"王灼","content":"长贫我欲为巴叟，高咏君能继洛生。自许一丘成小隐，仰瞻千载立修名。","dynasty":"宋代","title":"次韵晁子与"}
{"author":"王灼","content":"人间几桃李，漫漫化泥尘。不恨收功晚，新年第一春。","dynasty":"宋代","title":"次韵次尹俊卿梅花绝句"}
{"author":"王灼","content":"饭颗从嘲瘦，湘流独占清。失身到东阁，聊复对簪缨。","dynasty":"宋代","title":"次韵次尹俊卿梅花绝句"}
{"author":"王灼","content":"未学回风舞，初成拜月妆。故令青女妒，一夕月阶霜。","dynasty":"宋代","title":"次韵次尹俊卿梅花绝句"}
{"author":"王灼","content":"急霰争璀璨，仙摽不解寒。汉家赵飞燕，偏许雪中看。","dynasty":"宋代","title":"次韵次尹俊卿梅花绝句"}
{"author":"王灼","content":"云澹飞江卑晚，飞香到短蓬。望穷浑不见，恨满白蘋风。","dynasty":"宋代","title":"次韵次尹俊卿梅花绝句"}
{"author":"王灼","content":"袖寒倚修竹，暗起着人香。联影黄昏月，亭亭上璧珰。","dynasty":"宋代","title":"次韵次尹俊卿梅花绝句"}
{"author":"王灼","content":"虽无适俗韵，亦有可怜香。定自嫌朱粉，翻成点点黄。","dynasty":"宋代","title":"次韵次尹俊卿梅花绝句"}
{"author":"王灼","content":"堕蕊香犹嫩，空枝影半横。江湖无限思，不独不莼羹。","dynasty":"宋代","title":"次韵次尹俊卿梅花绝句"}
{"author":"王灼","content":"才如如海岂云疏，局促从来笑腐儒。衹作文章希屈马，不将门户敌崔卢。公车奏议三千牍，京洛风尘十二衢。回首知君几多恨，肯甘华发老江湖。","dynasty":"宋代","title":"次韵答张乃直"}
{"author":"王灼","content":"年年春事寄征鞍，一笑归来已强颜。但得从今千日醉，宁论自古四并难。怜君不怕凭乌几，顾我犹知爱碧山。应许相携学寒拾，同参饶舌老丰干。","dynasty":"宋代","title":"次韵答赵之源仍简演师"}
{"author":"王灼","content":"试纵浮图目，闲纾客子情。轩腾超世界，指点识乡程。天大云欹野，江蒸气抱城。长风饶振薄，落日倒光晶。古色千年在，悲歌百虑盈。战争初自苦，成败几堪惊。狐兔窗蓬颗，珠玑入里氓。剑关犹北向，巫峡只东倾。往意平三叹，馀踪付一瞠。誓言逃俗网，碧海跨飞鲸。","dynasty":"宋代","title":"次韵大受登天法塔见刘王二陵"}
{"author":"王灼","content":"梁山回首几悲辛，来对江城拂塞尘。枕麴漱醪真下策，推书扑笔更痴人。如君自是声华旧，及我相逢笑语新。便倒诗筒费褒饰，坐知摇落变青春。","dynasty":"宋代","title":"次韵冯舜陟见赠"}
{"author":"王灼","content":"笔端文字照千春，仙籍班联透几尘。黄卷肯交同长物，白袍未信裹闲身。至言落落常难合，俗眼悠悠少识真。谁似江东顾夫子，月台对影只三人。","dynasty":"宋代","title":"次韵顾次凤"}
{"author":"王灼","content":"迩迹韩门尚壮年，老陪杖屦本因缘。早知决定书青史，湜籍诸人继有传。","dynasty":"宋代","title":"次韵何子应留诗为别"}
{"author":"王灼","content":"兰若生祠付百年，曾将秀笔纪夤缘。涪江口口歌遗爱，碑版悬知四裔传。","dynasty":"宋代","title":"次韵何子应留诗为别"}
{"author":"王灼","content":"追攀笔墨幸同时，苏季如今不愿师。自托柳州曾指授，年来稍稍许言诗。","dynasty":"宋代","title":"次韵何子应留诗为别"}
{"author":"王灼","content":"周南底事苦淹留，杯水那容万斛舟。稳驾长风归去好，凤凰池上醉遨游。","dynasty":"宋代","title":"次韵何子应留诗为别"}
{"author":"王灼","content":"主领风光春复秋，西山蜡屐北池舟。羲皇以上同真乐，俯仰之间忆旧游。","dynasty":"宋代","title":"次韵何子应留诗为别"}
{"author":"王灼","content":"出头自合持文柄，失脚因循作吏师。记取舂陵好邦伯，临风对月有清诗。","dynasty":"宋代","title":"次韵何子应留诗为别"}
{"author":"王灼","content":"景色遽如许，欢声阿那边。绮罗沽酒市，丝竹泛花船。越客知何夕，壶公自有天。兹游倾泽国，宁问压马川。","dynasty":"宋代","title":"次韵何子应游金壁池"}
{"author":"王灼","content":"柳树浓垂岸，荷花满覆塘。日供无限影，风递自然香。酒艳浮瑶席，歌声绕杏梁。空惭长卿病，不作次公狂。","dynasty":"宋代","title":"次韵何子应游金壁池"}
{"author":"王灼","content":"儿孙思故国，诗酒送穷年。禄近禾三百，人惭员半千。壮心非曩昔，尊足幸轻便。投晓椒觞尽，春风共醉颠。","dynasty":"宋代","title":"次韵李士举丈除夕"}
{"author":"王灼","content":"暗灯延鼠辈，残漏付鸡人。柏酒浮三酌，蔬盘荐五辛。冻吟多累句，孤坐绝来宾。镜里丝丝发，平时六十春。","dynasty":"宋代","title":"次韵李士举丈除夕"}
{"author":"王灼","content":"藜杖初防老，桃符又换新。惊回潼水梦，喜见义城春。浪走何为者，流光岂贷人。翻思大傩氏，阔步过天津。","dynasty":"宋代","title":"次韵李士举丈除夕"}
{"author":"王灼","content":"四时平分春大好，春虽强半未甘老。轻车矮马恣搜寻，始信天工为春巧。中园层层乱风花，长路青青被烟草。讵知阳熙变阴惨，顿令光事成忧悄。儿曹浪语甜如蜜，欲观俘囚数军实。貔貅万屯移蜀塞，胡人喜躍秦人泣。孤坐唯防酒盏空，馀塞颇觉莺声涩。贪嗜五斗不自谋，几时归作山客。","dynasty":"宋代","title":"次韵李士举丈感春"}
{"author":"王灼","content":"密雨连三日，青天未肯开。庭除舞蚯蚓，几席上莓苔。又说边声急，浑无乡信来。愁心似流水，空费宝刀裁。","dynasty":"宋代","title":"次韵李知岁"}
{"author":"王灼","content":"飞檐依绝巘，朱槛俯清流。剑外谁堪似，城南独占优。浓春牵酒兴，胜践与诗谋。日落江烟起，旌麾更少留。","dynasty":"宋代","title":"次韵吕阆州锦屏之集"}
{"author":"王灼","content":"元知文采冠多邦，床下如今拜老庞。短刃何能排贾垒，轻舠敢问绝潘江。初闻毛颖衹供笑，退诵溪堂但乞降。谁拟一台称二妙，如公才气本无双。","dynasty":"宋代","title":"次韵米太初"}
{"author":"王灼","content":"九重无路扣天阍，万里何进返荜门。岁晚浓愁催白发，夜来只影落寒樽。谁令兴发水云国，独忆春归花柳村。知有笔端三昧力，试将些语为招魂。","dynasty":"宋代","title":"次韵任元受除夕"}
{"author":"王灼","content":"闻道山中熟腊醅，悬知瓮面唤春回。桃花亦解相勾引，前度刘郎擬独来。","dynasty":"宋代","title":"次韵日新见招"}
{"author":"王灼","content":"两翁连诗轴，夸我新生孙。种德固有后，扰龙同一门。祥应偶然耳，矫激知刘昆。要令百世祀，那止一饭恩。遥知汤饼局，欢传溪上村。茅堂满宾客，秫酒对鸡豚。我亦劝两翁，自放琴与樽。此生复何事，醉吟阅朝昏。","dynasty":"宋代","title":"次韵韶美义夫两家举孙"}
{"author":"王灼","content":"春愁早觉费驱除，青酒何人赠百壶。投老残年无处著，只堪脱帽见霜颅。","dynasty":"宋代","title":"次韵师浑甫"}
{"author":"王灼","content":"五字长城外让登，云梯更羡最高层。别来大有离群恨，今日西南又得朋。","dynasty":"宋代","title":"次韵师浑甫"}
{"author":"王灼","content":"目断扬州泪似江，龙舆半夜狩南邦。徒闻四野方多垒，可惜黄旗漫绕杠。浊酒有神磨岁月，愁山无赖入轩窗。青萍三尺将生鏽，愤气峥嵘只自降。","dynasty":"宋代","title":"次韵许唐臣丈"}
{"author":"王灼","content":"元礼门墙岂敢疏，拟题刺字拂尘裾。颓颜此去歌无奈，闻道从来恨不如。食蛤未妨期汗漫，堆芦或可作蘧蒢。西园飞盖成何事，要见枕中鸿宝书。","dynasty":"宋代","title":"次韵赵当可"}
{"author":"王灼","content":"休把长缨便请行，如今正属泰阶平。醉看夜月清樽倒，卧对秋风白发生。羞向热官称命薄，喜随寒士以诗鸣。他年采药鹿门去，不许人间知姓名。","dynasty":"宋代","title":"次韵诸公赠将官鹿浩然"}
{"author":"王灼","content":"微风度疏竹，青灯照孤影。起寻千载书，坐对一夕永。念昔走京师，噉蔗入佳境。注传拟杜癖，说诗配康鼎。讵识豹雾深，但爱虎文炳。荐绅满朱紫，人物称袖领。经义有寸长，富贵在食顷。弹冠欲慕贡，洗耳宁思颍。自从铁林骑，来污金华省。几年强求活，百事付幽屏。慵便麈柄闲，病怯牛衣冷。借书试探讨，掩关谢驰骋。新闻渺无得，旧学粗可整。铅笔伴曹褒，虮{上迅去辶下虫虫}欺王猛。自怜亡奇者，才拙乃素禀。誓为漫浪叟，毕此须臾景。升沉岂殊致，行止贵深省。嘉言谁起予，虚心期一请。","dynasty":"宋代","title":"次韵子春"}
{"author":"王灼","content":"夕雨方开霁，晨鸡亦罢鸣。四郊知按堵，千骑得徐行。再阅天章丽，还同佛日明。抽毫出佳句，压倒谢宣城。","dynasty":"宋代","title":"次韵子就游鹤鸣"}
{"author":"王灼","content":"香火寻幽寺，麾幢度广川。坞深斜透日，溪涸细流泉。玉料新炊饭，金花侧布田。归途动诗兴，健笔写江天。","dynasty":"宋代","title":"次韵子应同游灵泉"}
{"author":"王灼","content":"丈室曾窥金锡光，汾阳宗绪故应长。不嫌俗子堪传授，更借馀波到乐浪。","dynasty":"宋代","title":"次昭觉圆老韵"}
{"author":"王灼","content":"足为春游茧，头因午醉科。神交尝恨少，诗债敢嫌多。几日登庐阜，他年梦苧罗。故应三峡外，渔艇老烟波。","dynasty":"宋代","title":"答伯秋"}
{"author":"王灼","content":"刍荛传吉语，诏旨缓追科。疲俗今当复，诸公众所多。谁能齐卓茂，我亦怖阎罗。种德无馀事，流光付逝波。","dynasty":"宋代","title":"答伯秋"}
{"author":"王灼","content":"半生沉俗学，中路堕严科。白眼遭非类，黄泉愧阿多。无勋封柱国，有志捽何罗。慎勿相料理，因风又起波。","dynasty":"宋代","title":"答伯秋"}
{"author":"王灼","content":"如今四十已知非，誓学宗门第一机。养就纯乾犹细事，直须空劫问音威。","dynasty":"宋代","title":"答戴时行"}
{"author":"王灼","content":"佛祖由来命脉通，大千世界一光中。药王菩萨知君是，乞取刀圭救病翁。","dynasty":"宋代","title":"答戴时行"}
{"author":"王灼","content":"答李知几：按：以下空白，据本集目录，除缺本题诗外。","dynasty":"宋代","title":"答李知几"}
{"author":"王灼","content":"疾雷欲破岳，疾风欲翻海。昏昏云气中，稍辨□{上山下田田田}嵬。飘雨杂飞雹，蓬屋响珠琲。舟子纷相呼，□篙入旁匯。罅漏何所避，庶几无大悔。万钧寄弱缆，掣断危可待。过午天气佳，起视江浼浼。书生强游衍，有神司其罪。不见少陵翁，苍溪遗句在。我老更可憎，比翁穷十倍。","dynasty":"宋代","title":"大雷雨中舟过苍溪怀杜子美"}
{"author":"王灼","content":"天彭对峙闢两门，群山左右争骏奔。金城中间作几案，大隋踞坐何其尊。境胜地灵谁敢宅，古佛来自东家村。结茅三间初未暇，一庵聊寄枯木根。缁徒骈拥助薪水，王侯渐次迂华轩。玩月峰深崇栋宇，瀑布岩冷清心魂。至今西南推望刹，十世说法云仍孙。病夫垂老寡所嗜，独于要妙欲细论。当时戏出随他语，坐断报化转乾坤。迩来衲子多异解，白玉面上加瘢痕。山蔬煮饼姑恣饱，云气漠漠连黄昏。空堂附火耿不寐，听彻猿鸟迎朝暾。","dynasty":"宋代","title":"大隋山"}
{"author":"王灼","content":"昔年先庙谒汾阳，提笔从公写短墙。再别巴江油戟下，七逢天竺桂枝香。宦途自许安仁拙，浮俗谁怜处士狂。客舍无烟饥欲死，尚惭知已问行藏。","dynasty":"宋代","title":"代公庆上郭帅"}
{"author":"王灼","content":"唐家尚父几重孙，宿钭齐推第一门。新拥锋车还北阙，暂辞戎律控西藩。柳营平日鏖轻敌，龙衮今年识至尊。好在枢庭展韬略，试看馀力整乾坤。","dynasty":"宋代","title":"代公庆上郭帅"}
{"author":"王灼","content":"我生苦不谐，所向如登天。老眼始见孙，便觉了世缘。一阳谨初度，剥极宜复旋。神气已秀发，玉虹照晴川。家书或有托，似能守青编。免翁费十牛，令渠受一廛。使君与别驾，同是峨眉仙。肯来摩其顶，飞盖相联翩。丘也亲抱送，已输徐氏先。游夏实高弟，庶几文学传。","dynasty":"宋代","title":"得孙以诗邀立夫兄次明丈作看客"}
{"author":"鲍冈","content":"双屐久不来，花径莓苔长。薄雾暝前村，春泉落清响。好怀谁共言，枯坐静尘想。不知修竹间，朗然明月上。","dynasty":"清代","title":"忆棹烟"}
{"author":"李咸用","content":"要衣须破束，欲炙须解牛。当年不快意，徒为他人留。百岁之约何悠悠，华发星星稀满头。峨眉螓首聊我仇，圆红阙白令人愁。何不夕引清奏，朝登翠楼，逢花便折，闻胜即游？鼓腕腾棍晴雷收，舞腰困褭垂杨柔。象箸击折歌勿休，玉山未到非风流。眼前有物俱是梦，莫将身作黄金仇。死生同域不用惧，富贵在天何足忧！","dynasty":"唐代","title":"长歌行"}
{"author":"李咸用","content":"寥廓秋云薄，空庭月影微。树寒栖鸟密，砌冷夜蛩稀。晓鼓军容肃，疏钟客梦归。吟馀何所忆，圣主尚宵衣。","dynasty":"唐代","title":"秋夕"}
{"author":"李咸用","content":"日近烟饶还有意，东垣西掖几千株。牵仍别恨知难尽，夸衒春光恐更无。解引人情长婉约，巧随风势强盘纡。天应绣出繁华景，处处茸丝惹路衢。","dynasty":"唐代","title":"咏柳"}
{"author":"李咸用","content":"浩荡东风里，裴回无所亲。危城三面水，古树一边春。衰世难修道，花时不称贫。滔滔天下者，何处问通津。","dynasty":"唐代","title":"春日"}
{"author":"李咸用","content":"非岳不言岳，此山通岳言。高人居乱世，几处满前轩。秀作神仙宅，灵为风雨根。馀阴铺楚甸，一柱表吴门。静得八公侣，雄临九子尊。对犹青熨眼，到必冷凝魂。势受重湖让，形难七泽吞。黑岩藏昼电，紫雾泛朝暾。莲堕宁唯华，玉焚堪小昆。倒松微发罅，飞瀑远成痕。叠见云容衬，棱收雪气昏。裁诗曾困谢，作赋偶无孙。流碍星光撇，惊冲雁阵翻。峰奇寒倚剑，泉曲旋如盆。草短分雏雉，林明露掷猿。秋枫红叶散，春石谷雷奔。月好虎溪路，烟深栗里源。醉吟长易醒，梦去亦销烦。有觉南方重，无疑厚地掀。轻扬闻旧俗，端用镇元元。","dynasty":"唐代","title":"庐山"}
{"author":"李咸用","content":"一樽绿酒绿于染，拍手高歌天地险。上得青云下不难，下在黄埃上须渐。少年欢乐须及时，莫学懦夫长泣岐。白日欲沈犹未沈，片月已来天半垂。坎鼓铿钟杀愁贼，挼碎是非佯不识。长短高卑不可求，莫叹人生头雪色。","dynasty":"唐代","title":"短歌行"}
{"author":"李咸用","content":"离离天际云，皎皎关山月。羌笛一声来，白尽征人发。嘹唳孤鸿高，萧索悲风发。雪压塞尘清，雕落沙场阔。何当胡无人，荷戈朝凤阙。","dynasty":"唐代","title":"关山月"}
{"author":"李咸用","content":"散漫阴风里，天涯不可收。压松犹未得，扑石暂能留。阁静萦吟思，途长拂旅愁。崆峒山北面，早想玉成丘。","dynasty":"唐代","title":"小雪"}
{"author":"李咸用","content":"芳草比君子，诗人情有由。只应怜雅态，未必解忘忧。积雨莎庭小，微风藓砌幽。莫言开太晚，犹胜菊花秋。","dynasty":"唐代","title":"萱草"}
{"author":"李咸用","content":"青帝使和气，吹嘘万国中。发生宁有异，先后自难同。辇草不消力，岩花应费功。年年三十骑，飘入玉蟾宫。","dynasty":"唐代","title":"春风"}
{"author":"李咸用","content":"蠢蠢荼蓼虫，薨薨避葵荠。悠悠狷者心，寂寂厌清世。如何不食甘，命合苦其噬。如何不趣时，分合辱其体。至哉先哲言，于物不凝滞。","dynasty":"唐代","title":"放歌行"}
{"author":"李咸用","content":"黯黯秋水寒，至刚非可缺。风胡不出来，摄履人相蔑。纵挺倚天形，谁是躬提挈。愿将百炼身，助我王臣节。","dynasty":"唐代","title":"剑喻"}
{"author":"李咸用","content":"先贤忧民诈，观迹成纲纪。自有书契来，争及结绳理。","dynasty":"唐代","title":"苍颉台"}
{"author":"李咸用","content":"良工指君疑，真玉却非玉。寄言怀宝人，不须伤手足。","dynasty":"唐代","title":"荆山"}
{"author":"李咸用","content":"自君之出矣，鸾镜空尘生。思君如明月，明月逐君行。","dynasty":"唐代","title":"自君之出矣"}
{"author":"李咸用","content":"花骢躞蹀游龙骄，连连宝节挥长鞘。凤雏麟子皆至交，春风相逐垂杨桥。捻笙软玉开素苞，画楼闪闪红裾摇。碧蹄偃蹇连金镳，狂情十里飞相烧。西母青禽轻飘飘，分环破璧来往劳。黄金千镒新一宵，少年心事风中毛。明朝何处逢娇饶，门前桃树空夭夭。","dynasty":"唐代","title":"轻薄怨"}
{"author":"李咸用","content":"大波相拍流水鸣，蓬山鸟兽多奇形。琴心不喜亦不惊，安弦缓爪何泠泠。水仙缥缈来相迎，伯牙从此留嘉名。峄阳散木虚且轻，重华斧下知其声。檿丝相纠成凄清，调和引得薰风生。指底先王长养情，曲终天下称太平。后人好事传其曲，有时声足意不足。始峨峨兮复洋洋，但见山青兼水绿。成连入海移人情，岂是本来无嗜欲。琴兮琴兮在自然，不在徽金将轸玉。","dynasty":"唐代","title":"水仙操"}
{"author":"李咸用","content":"海树相扶乌影翘，戴红拍翠声胶胶。鸳瓦冻危金距趫，夸雄斗气争相高。漏残雨急风萧萧，患乱忠臣欺宝刀。霜浓月薄星昭昭，太平才子能歌谣。山翁梦断出衡茅，谷口雾中饥虎号，离人枕上心忉忉。","dynasty":"唐代","title":"鸡鸣曲"}
{"author":"李咸用","content":"云根劈裂雷斧痕，龙泉切璞青皮皴。直方挺质贞且真，当庭卓立凝顽神。春雨流膏成立文，主人性静看长新。明月夜来回短影，何如照冷太湖滨。","dynasty":"唐代","title":"石版歌"}
{"author":"李咸用","content":"有叟有叟何清狂，行搔短发提壶浆。乱流直涉神洋洋，妻止不听追沈湘。偕老不偕死，箜篌遗凄凉。刳松轻稳琅玕长，连呼急榜庸何妨。见溺不援能语狼，忍听丽玉传悲伤。","dynasty":"唐代","title":"公无渡河"}
{"author":"李咸用","content":"堂堂削玉青蝇喧，寒鸦啄鼠愁飞鸾。梳玄洗白逡巡间，兰言花笑俄衰残。盘金束紫身属官，强仁小德终无端。不如服取长流丹，潜神却入黄庭闲。志定功成飞九关，逍遥长揖辞人寰。空中龙驾时回旋，左云右鹤翔翩联。双童树节当风翻，常娥倚桂开朱颜。河边牛子星郎牵，三清宫殿浮晴烟。玉皇据案方凝然，仙官立仗森幢幡。引余再拜归仙班，清声妙色视听安。餐和饮顺中肠宽，虚无之乐不可言。","dynasty":"唐代","title":"升天行"}
{"author":"李咸用","content":"上帝春宫思丽绝，夭桃变态求新悦。便是花中倾国容，牡丹露泣长门月。野树滴残龙战血，曦车碾下朝霞屑。惆怅东风未解狂，争教此物芳菲歇。","dynasty":"唐代","title":"绯桃花歌"}
{"author":"李咸用","content":"碧玉喙长丹顶圆，亭亭危立风松间。啄萍吞鳞意已阑，举头咫尺轻重天。黑翎白本排云烟，离群脱侣孤如仙。披霜唳月惊婵娟，逍遥忘却还青田。鸢寒鸦晚空相喧，时时侧耳清泠泉。","dynasty":"唐代","title":"独鹄吟"}
{"author":"李咸用","content":"幽人不喜凡草生，秋锄劚得寒青青。庭闲土瘦根脚狞，风摇雨拂精神醒。短影月斜不满尺，清声细入鸣蛩翼。天人戏剪苍龙髯，参差簇在瑶阶侧。金精水鬼欺不得，长与东皇逞颜色。劲节暂因君子移，贞心不为麻中直。","dynasty":"唐代","title":"小松歌"}
{"author":"李咸用","content":"白衣经乱世，相遇一开颜。得句禅思外，论交野步间。举朝无旧识，入眼只青山。几度斜阳寺，访君还独还。","dynasty":"唐代","title":"酬蕴微"}
{"author":"李咸用","content":"昔年江上别，初入乱离中。我住匡山北，君之少室东。信来经险道，诗半忆皇风。何事犹高卧，岩边梦未通。","dynasty":"唐代","title":"寄嵩阳隐者"}
{"author":"李咸用","content":"忍泪不敢下，恐兄情更伤。别离当乱世，骨肉在他乡。语尽意不尽，路长愁更长。那堪回首处，残照满衣裳。","dynasty":"唐代","title":"送从兄坤载"}
{"author":"李咸用","content":"蹑屐扣柴关，因成尽日闲。独听黄鸟语，深似白云间。萍沼宽于井，莎城绿当山。前期招我作，此景得吟还。","dynasty":"唐代","title":"酬郑进士九江新居见寄"}
{"author":"李咸用","content":"天畏斯文坠，凭君助素风。意深皆可补，句逸不因功。暮替云愁远，秋惊月占空。寄家当瀑布，时得笑言同。","dynasty":"唐代","title":"九江和人赠陈生"}
{"author":"李咸用","content":"共讶高楼望，匡庐色已空。白云横野阔，遮岳与天同。数点雨入酒，满襟香在风。远江吟得出，方下郡斋东。江徼多佳景，秋吟兴未穷。送来松槛雨，半是蓼花风。浪猛惊翘鹭，烟昏叫断鸿。不知今夜客，几处卧鸣篷。","dynasty":"唐代","title":"登楼值雨二首"}
{"author":"李咸用","content":"归岫香炉碧，行吟步益迟。诸侯师不得，樵客偶相随。思旧江云断，谈玄岳月移。只应张野辈，异代作心知。","dynasty":"唐代","title":"送赵舒处士归庐山"}
{"author":"李咸用","content":"客引擎茶看，离披晒锦红。不缘开净域，争忍负春风。小片当吟落，清香入定空。何人来此植，应固恼休公。","dynasty":"唐代","title":"僧院蔷薇"}
{"author":"李咸用","content":"雪中敲竹户，袖出岳僧诗。语尽景皆活，吟阑角独吹。意如将俗背，业必少人知。共约冰销日，云边访所思。","dynasty":"唐代","title":"友生携修睦上人诗见访"}
{"author":"李咸用","content":"天涯行欲遍，此夜故人情。乡国别来久，干戈还未平。灯残偏有焰，雪甚却无声。多少新闻见，应须语到明。","dynasty":"唐代","title":"冬夕喜友生至"}
{"author":"李咸用","content":"少见南人识，识来嗟复惊。始知春有色，不信尔无情。恐是天地媚，暂随云雨生。缘何绝尤物，更可比妍明。","dynasty":"唐代","title":"牡丹"}
{"author":"李咸用","content":"四时为第一，一岁一重来。好景应难胜，馀花虚自开。相思九个月，得信数枝梅。不向东门送，还成负酒杯。","dynasty":"唐代","title":"送春"}
{"author":"李咸用","content":"天骄频犯塞，铁骑又征西。臣节轻乡土，雄心生鼓鼙。地寒花不艳，沙远日难低。渐喜秋弓健，雕翻白草齐。","dynasty":"唐代","title":"送边将"}
{"author":"李咸用","content":"檐滴春膏绝，凭栏晚吹生。良朋在何处，高树忽流莺。游寺期应定，寻芳步已轻。新诗吟未稳，迟日又西倾。","dynasty":"唐代","title":"春晴"}
{"author":"李咸用","content":"丈室掩孤灯，更深霰雹增。相看云梦客，共忆祝融僧。语合茶忘味，吟欹卷有棱。楚南山水秀，行止岂无凭。","dynasty":"唐代","title":"冬夜与修睦上人宿远公亭，寄南岳玄泰禅师"}
{"author":"李咸用","content":"莲绕闲亭柳绕池，蝉吟暮色一枝枝。未逢皇泽搜遗逸，赢得青山避乱离。花圃春风邀客醉，茅檐秋雨对僧棋。樵童牧竖劳相问，岩穴从来出帝师。","dynasty":"唐代","title":"题陈处士山居"}
{"author":"李咸用","content":"晚雨霏微思杪秋，不堪才子尚羁游。尘随别骑东西急，波促年华日夜流。凉月云开光自远，古松风在韵难休。男儿但得功名立，纵是深恩亦易酬。","dynasty":"唐代","title":"和蒋进士秋日"}
{"author":"李咸用","content":"一叶闲飞斜照里，江南仲蔚在蓬蒿。天衢云险驽骀蹇，月桂风和梦想劳。绕枕泉声秋雨细，对门山色古屏高。此中即是神仙地，引手何妨一钓鳌。","dynasty":"唐代","title":"陈正字山居"}
{"author":"李咸用","content":"真宰无私造化均，年年分散月中春。皆期早蹑青云路，谁肯长为白社人。宋国高风休敛翼，圣朝公道易酬身。大须审固穿杨箭，莫遣参差鬓雪新。","dynasty":"唐代","title":"与刘三礼陈孝廉言志"}
{"author":"李咸用","content":"蟾影珪圆湖始波，楚人相别恨偏多。知君有路升霄汉，独我无由出薜萝。虽道危时难进取，到逢清世又如何。谁听甯戚敲牛角，月落星稀一曲歌。","dynasty":"唐代","title":"秋日送严湘侍御归京"}
{"author":"李咸用","content":"云木沈沈夏亦寒，此中幽隐几经年。无多别业供王税，大半生涯在钓船。蜀魄叫回芳草色，鹭鸶飞破夕阳烟。干戈猬起能高卧，只个逍遥是谪仙。","dynasty":"唐代","title":"题王处士山居"}
{"author":"李咸用","content":"狂歌狂舞慰风尘，心下多端亦懒言。早是乱离轻岁月，谁能愁悴过朝昏。圣朝公道如长在，贱子谋身自有门。却愧此时叨厚遇，他年何以报深恩。","dynasty":"唐代","title":"谢所知"}
{"author":"李咸用","content":"云阴惨澹柳阴稀，游子天涯一望时。风闪雁行疏又密，地回江势急还迟。荣枯物理终难测，贵贱人生自不知。未达谁能多叹息，尘埃争损得男儿。","dynasty":"唐代","title":"秋望"}
{"author":"李咸用","content":"春雨有五色，洒来花旋成。欲留池上景，别染草中英。画出看还欠，蓪为插未轻。王孙多好事，携酒寄吟倾。","dynasty":"唐代","title":"红薇"}
{"author":"李咸用","content":"有路有西东，天涯自恨同。却须深酌酒，况不比飘蓬。帆冒新秋雨，鼓传微浪风。闰牵寒气早，何浦值宾鸿。","dynasty":"唐代","title":"别所知"}
{"author":"李咸用","content":"出门无至友，动即到君家。空掩一庭竹，去看何寺花。短僮应捧杖，稚女学擎茶。吟罢留题处，苔阶日影斜。","dynasty":"唐代","title":"访友人不遇"}
{"author":"李咸用","content":"禅客闻犹苦，是声应是啼。自然无稳梦，何必到巴溪。疏雨洒不歇，回风吹暂低。此宵秋欲半，山在二林西。","dynasty":"唐代","title":"和修睦上人听猿"}
{"author":"李咸用","content":"嫩绿与老碧，森然庭砌中。坐销三伏景，吟起数竿风。叶影重还密，梢声远或通。更期春共看，桃映小花红。","dynasty":"唐代","title":"庭竹"}
{"author":"李咸用","content":"家国三千里，中宵算去程。困才成蝶梦，行不待鸡鸣。马首摇残月，鸦群起古城。发来经几堠，村寺远钟声。","dynasty":"唐代","title":"早行"}
{"author":"李咸用","content":"朝作青云士，暮为玄夜人。风灯无定度，露薤亦逡巡。乘马惊新冢，书帷摆旧尘。只应从此去，何处福生民。","dynasty":"唐代","title":"哭所知"}
{"author":"李咸用","content":"雪霁上庭除，炉峰势转孤。略无烟作带，独有影沈湖。冷触归鸿急，明凝落照俱。□□□□□，□□□□□。","dynasty":"唐代","title":"分题雪霁望炉峰"}
{"author":"李咸用","content":"六出凝阴气，同云指上天。结时风乍急，集处霰长先。草穗翘祥燕，陂桩叶白莲。犬狂南陌上，竹醉小池前。樵径花黏屦，渔舟玉帖舷。阵经旸谷薄，势想朔方偏。楼面光摇锡，篱头晓列钱。石苔青鹿卧，殿网素蛾穿。嘶马应思塞，蹲乌似为燕。童痴为兽捏，僧爱用茶煎。念物希周穆，含毫愧惠连。吟阑馀兴逸，还忆剡溪船。","dynasty":"唐代","title":"雪十二韵"}
{"author":"李咸用","content":"春雨三更洗物华，乱和丝竹响豪家。滴繁知在长条柳，点重愁看破朵花。檐静尚疑兼雾细，灯摇应是逐风斜。此时童叟浑无梦，为喜流膏润谷芽。","dynasty":"唐代","title":"同友生春夜闻雨"}
{"author":"李咸用","content":"若比众芳应有在，难同上品是中春。牡丹为性疏南国，朱槿操心不满旬。留得却缘真达者，见来宁作独醒人。鹤林太盛今空地，莫放枝条出四邻。","dynasty":"唐代","title":"同友生题僧院杜鹃花（得春字）"}
{"author":"李咸用","content":"周回胜异似仙乡，稍减愁人日月长。幕绕虚檐高岫色，镜临危槛小池光。丝垂杨柳当风软，玉折含桃倚径香。南北近来多少事，数声横笛怨斜阳。","dynasty":"唐代","title":"春日题陈正字林亭"}
{"author":"李咸用","content":"岩风爱日泪阑干，去住情途各万端。世乱敢言离别易，时清犹道路行难。舟维晚雨湘川暗，袖拂晴岚岘首寒。见说满朝亲友在，肯教憔悴出长安。","dynasty":"唐代","title":"送河南韦主簿归京"}
{"author":"李咸用","content":"岳麓云深麦雨秋，满倾杯酒对湘流。沙边细柳牵行色，水面轻烟画别愁。敢待傅岩成好梦，任从磻石挂纤钩。镜机冲漠非吾事，自要青云识五侯。","dynasty":"唐代","title":"夏日别余秀才"}
{"author":"李咸用","content":"菊花山在碧江东，冷酒清吟兴莫穷。四十三年秋里过，几多般事乱来空。虽惊故国音书绝，犹喜新知语笑同。竟日开门无客至，笛声迢递夕阳中。","dynasty":"唐代","title":"庐陵九日"}
{"author":"李咸用","content":"一从张野卧云林，胜概谁人更解寻。黄鸟不能言往事，白莲虚发至如今。年年上国荣华梦，世世高流水石心。始欲共君重怅望，紫霄峰外日沈沈。","dynasty":"唐代","title":"和人游东林"}
{"author":"李咸用","content":"秋山入望已无尘，况得闲游谢事频。问著尽能言祖祖，见时应不是真真。添瓶野水遮还急，伴塔幽花落又新。自笑未曾同逸步，终非宗炳社中人。","dynasty":"唐代","title":"和彭进士秋日游靖居山寺"}
{"author":"李咸用","content":"人生谁肯便甘休，遇酒逢花且共游。若向云衢陪骥尾，直须天畔落旄头。三编大雅曾关兴，一册南华旋解忧。四海英雄多独断，不知何者是长筹。","dynasty":"唐代","title":"和彭进士感怀"}
{"author":"李咸用","content":"邻并无非樵钓者，庄生物论宛然齐。雨中寒树愁鸱立，江上残阳瘦马嘶。说与众佣同版筑，吕将群叟共磻溪。覆巢破卵方堪惧，取次梧桐凤且栖。","dynasty":"唐代","title":"寄题从兄坤载村居"}
{"author":"李咸用","content":"秋风昨夜满潇湘，衰柳残蝉思客肠。早是乱来无胜事，更堪江上揖离觞。澄潭跃鲤摇轻浪，落日飞凫趁远樯。渔父不须探去意，一枝春褭月中央。","dynasty":"唐代","title":"送黄宾于赴举"}
{"author":"李咸用","content":"垂杨烟薄井梧空，千里游人驻断蓬。志意不因多事改，鬓毛难与别时同。莺迁犹待销冰日，鹏起还思动海风。穷达他年如赋命，且陶真性一杯中。","dynasty":"唐代","title":"冬日喜逢吴价"}
{"author":"李咸用","content":"压破岚光半亩馀，竹轩兰砌共清虚。泉经小槛声长急，月过修篁影旋疏。溪鸟时时窥户牖，山云往往宿庭除。干戈谩道因天意，渭水高人自钓鱼。","dynasty":"唐代","title":"题刘处士居"}
{"author":"李咸用","content":"蟠桃一别几千春，谪下人间作至人。尘外烟霞吟不尽，鼎中龙虎伏初驯。除存紫府无他意，终向青冥举此身。辞我麻姑山畔去，蔡经踪迹必相亲。","dynasty":"唐代","title":"送李尊师归临川"}
{"author":"李咸用","content":"西望长安路几千，迟回不为别家难。酌量才地心虽动，点检囊装意又阑。自是远人多蹇滞，近来仙榜半孤寒。嘶风重诉牵盐耻，伯乐何妨转眼看。","dynasty":"唐代","title":"投知"}
{"author":"李咸用","content":"谢寄精专一捻香，劝予朝礼仕虚皇。须知十极皆臣妾，岂止遗生奉混茫。空挂黄衣宁续寿，曾闻玄教在知常。但居平易俟天命，便是长生不死乡。","dynasty":"唐代","title":"吴处士寄香兼劝入道"}
{"author":"李咸用","content":"如缲如织暮eV々，应节催年使我愁。行客语停孤店月，高人梦断一床秋。风低藓径疑偏急，雨咽槐亭得暂休。须付画堂兰烛畔，歌怀醉耳两悠悠。","dynasty":"唐代","title":"草虫"}
{"author":"李咸用","content":"萤焰烧心雪眼劳，未逢佳梦见三刀。他时讵有盐梅味，今日犹疑腹背毛。金埒晓羁千里骏，玉轮寒养一枝高。谁能终岁摇赪尾，唯唯洋洋向碧涛。","dynasty":"唐代","title":"赠友弟"}
{"author":"李咸用","content":"石家旧地聊登望，宠辱从兹信可惊。鸟度野花迷锦障，蝉吟古树想歌声。虽将玉貌同时死，却羡苍头此日生。多积黄金买刑戮，千秋成得绿珠名。","dynasty":"唐代","title":"金谷园"}
{"author":"李咸用","content":"晓烟轻翠拂帘飞，黄叶飘零弄所思。正是低摧吾道日，不堪惆怅异乡时。家林蛇豕方群起，宫沼龟龙未有期。赖有平原怜贱子，满亭山色惜吟诗。","dynasty":"唐代","title":"题陈正字林亭"}
{"author":"李咸用","content":"柳转春心梅艳香，相看江上恨何长。多情流水引归思，无赖严风促别觞。大抵男儿须振奋，近来时事懒思量。云帆高挂一挥手，目送烟霄雁断行。","dynasty":"唐代","title":"送从兄入京"}
{"author":"李咸用","content":"秋萤一点雨中飞，独立黄昏思所知。三岛路遥身汩没，九天风急羽差池。年华逐浪催霜发，旅恨和云拂桂枝。不向故人言此事，异乡谁更念栖迟。","dynasty":"唐代","title":"秋夕书怀寄所知"}
{"author":"李咸用","content":"莺默平林燕别轩，相逢相笑话生前。低飞旅恨看霜叶，曲写归情向暮川。在野孤云终捧日，朝宗高浪本蒙泉。何劳怅望风雷便，且混鱼龙黩武年。","dynasty":"唐代","title":"酬进士秦颙若"}
{"author":"李咸用","content":"展转檐前睡不成，一床山月竹风清。虫声促促催乡梦，桂影高高挂旅情。祸福既能知倚伏，行藏争不要分明。可怜任永真坚白，净洗双眸看太平。","dynasty":"唐代","title":"山中夜坐寄故里友生"}
{"author":"李咸用","content":"大道将穷阮籍哀，红尘深翳步迟回。皇天有意自寒暑，白日无情空往来。霄汉何年征赋客，烟花随处作愁媒。相逢且快眼前事，莫厌狂歌酒百杯。","dynasty":"唐代","title":"途中逢友人"}
{"author":"李咸用","content":"湘川湘岸两荒凉，孤雁号空动旅肠。一棹寒波思范蠡，满尊醇酒忆陶唐。年华蒲柳雕衰鬓，身迹萍蓬滞别乡。不及东流趋广汉，臣心日夜与天长。","dynasty":"唐代","title":"和人湘中作"}
{"author":"李咸用","content":"若说精通事艺长，词人争及孝廉郎。秋萤短焰难盈案，邻烛馀光不满行。鹄箭亲疏虽异的，桂花高下一般香。明时公道还堪信，莫遣锥锋久在囊。","dynasty":"唐代","title":"赠陈望尧"}
{"author":"李咸用","content":"促杼声繁萤影多，江边秋兴独难过。云遮月桂几枝恨，烟罩渔舟一曲歌。难世斯人虽隐遁，明时公道复如何。陶家壁上精灵物，风雨未来终是梭。","dynasty":"唐代","title":"宿渔家"}
{"author":"李咸用","content":"牢落生涯在水乡，只思归去泛沧浪。秋风萤影随高柳，夜雨蛩声上短墙。百岁易为成荏苒，丹霄谁肯借梯航。若教名路无知己，匹马尘中是自忙。","dynasty":"唐代","title":"旅馆秋夕"}
{"author":"李咸用","content":"家在五云溪畔住，身游巫峡作闲人。安车未至柴关外，片玉已藏坟土新。虽有公卿闻姓字，惜无知己脱风尘。到头积善成何事，天地茫茫秋又春。","dynasty":"唐代","title":"悼范摅处士"}
{"author":"李咸用","content":"因阅乡居景，归心寸火然。吾家依碧嶂，小槛枕清川。远雨笼孤戍，斜阳隔断烟。沙虚遗虎迹，水洑聚蛟涎。粝曲芟汀蓼，甘茶挈石泉。霜朝巡栗树，风夜探渔船。戏日鱼呈腹，翘滩鹭并肩。棋寻盘石净，酒傍野花妍。器以锄为利，家惟竹直钱。饭香同豆熟，汤暖摘松煎。睡岛凫藏足，攀藤狖冻拳。浅茅鸣斗雉，曲枿啸寒鸢。秋果楂梨涩，晨羞笋蕨鲜。衣蓑留冷阁，席草种闲田。椎髻担铺饷，庞眉识稔年。吓鹰刍戴笠，驱犊筱充鞭。不重官于社，常尊食作天。谷深青霭蔽，峰迥白云缠。每忆关魂梦，长夸表爱怜。览君书壁句，诱我率成篇。","dynasty":"唐代","title":"和吴处士题村叟壁"}
{"author":"李咸用","content":"寻常濡翰次，恨不到端溪。得自新知己，如逢旧解携。玩馀轻照乘，谢欲等悬黎。静对胜凡客，闲窥忆好题。娲天补剩石，昆剑切来泥。著指痕犹湿，停旬水未低。呵云润柱础，笔彩饮虹霓。鹆眼工谙谬，羊肝士乍刲.连澌光比镜，囚墨腻于cD.书信成池黑，吟须到日西。正夸忧盗窃，将隐怯攀跻。捧受同交印，矜持过秉珪。草颠终近旭，懒癖必无嵇。用合缘鹦鹉，珍应负会稽。贞姿还落落，寒韵落凄凄。风月情相半，烟花思岂迷。宜从方袋挈，枉把短行批。浅小金为斗，泓澄玉作堤。遇人依我惜，想尔与天齐。□□□□□，行时只独赍。","dynasty":"唐代","title":"谢友生遗端溪砚瓦"}
{"author":"李咸用","content":"东风吹暖雨，润下不能休。古道云横白，移时客共愁。绿沈莎似藻，红泛叶为舟。忽起江湖兴，疑邻畎浍流。此时无胜会，何处滞奇游。阵急如酣战，点粗成乱沤。竹因添洒落，松得长飕飗.花惨闲庭晚，兰深曲径幽。丝牵汀鸟足，线挂岳猿头。天地昏同醉，寰区浩欲浮。柳眉低带泣，蒲剑锐初抽。石燕翻空重，虫罗缀滴稠。荷倾蛟泪尽，岩拆电鞭收。岂直望尧喜，却怀微禹忧。树滋堪采菌，矶没懒垂钩。腥觉闻龙气，寒宜拥豹裘。名膏那作沴，思稔必通侯。蚌鹬徒喧竞，笙歌罢献酬。山川藏秀媚，草木逞调柔。极目非吾意，行吟独下楼。","dynasty":"唐代","title":"和殷衙推春霖即事"}
{"author":"李咸用","content":"明王猎士犹疏在，岩谷安居最有才。高虎壮言知鬼伏，葛龙闲卧待时来。云藏山色晴还媚，风约溪声静又回。不独春光堪醉客，庭除长见好花开。","dynasty":"唐代","title":"题陈将军别墅"}
{"author":"李咸用","content":"病随支遁偶行行，正见榴花独满庭。瘦竹成林人不看，却应著得强青青。","dynasty":"唐代","title":"同玄昶上人观山榴"}
{"author":"李咸用","content":"一拜虬髭便受恩，宫门细柳五摇春。男儿自古多离别，懒对英雄泪满巾。","dynasty":"唐代","title":"别李将军"}
{"author":"李咸用","content":"锦翅朱冠惊四邻，稻粱恩重职司晨。不知下土兵难戢，但报明时向国人。","dynasty":"唐代","title":"早鸡"}
{"author":"李咸用","content":"北吹微微动旅情，不堪分手在平明。寒鸡不待东方曙，唤起征人蹋月行。","dynasty":"唐代","title":"别友"}
{"author":"李咸用","content":"无家身自在，时得到莲宫。秋觉暑衣薄，老知尘世空。幽情怜水石，野性任萍蓬。是处堪闲坐，与僧行止同。","dynasty":"唐代","title":"游寺"}
{"author":"李咸用","content":"江徼多佳景，秋吟兴未穷。送来松槛雨，半是蓼花风。浪猛惊翘鹭，烟昏叫断鸿。不知今夜客，几处卧鸣篷。","dynasty":"唐代","title":"登楼值雨二首其二"}
{"author":"李咸用","content":"蟾影圭圆湖始波，楚人相别恨偏多。知君有路升霄汉，独我无由出薜萝。虽道危时难进取，到逢清世又如何。谁听宁戚敲牛角，月落星稀一曲歌。","dynasty":"唐代","title":"秋日送严湘侍御归京"}
{"author":"李咸用","content":"揣情摩意已无功，只把篇章助国风。宋玉谩誇云雨会，谢连宁许梦魂通。愁成旅鬓千丝乱，吟得寒缸短焰终。难世好居郊野地，出门常喜与人同。","dynasty":"唐代","title":"和友人喜相遇十首其二"}
{"author":"李咸用","content":"惠子休惊学五车，沛公方起斩长蛇。六雄互欲吞诸国，四海终须作一家。自古经纶成世务，暂时朱绿比朝霞。人生心口宜相副，莫使尧阶草势斜。","dynasty":"唐代","title":"和友人喜相遇十首其三"}
{"author":"李咸用","content":"不傍江烟访所思，更应无处展愁眉。数杯竹阁花残酒，一局松窗日午棋。多病却疑天与便，自愚潜喜众相欺。非穷非达非高尚，冷笑行藏秪独知。","dynasty":"唐代","title":"和友人喜相遇十首其四"}
{"author":"李咸用","content":"闲吟闲坐道相应，远想南华亦自矜。抛掷家乡轻似梦，寻常心地冷于僧。和羹使用非胥靡，忆鲙言词小季鹰。唯仗十篇金玉韵，此中高旨莫阶升。","dynasty":"唐代","title":"和友人喜相遇十首其五"}
{"author":"李咸用","content":"已向丘门老此躯，可堪空作小人儒。吟中景象千般有，书外囊装一物无。润屋必能知早散，辉山应是不轻沽。短衣宁倦重修谒，谁识高阳旧酒徒。","dynasty":"唐代","title":"和友人喜相遇十首其六"}
{"author":"李咸用","content":"松桂寒多众木分，轻浮如叶自纷纭。韶咸古曲教谁爱，山水清音喜独闻。上国共知传大宝，旧交宁复在青云。相逢莫厌杯中酒，同醉同醒秪有君。","dynasty":"唐代","title":"和友人喜相遇十首其七"}
{"author":"李咸用","content":"还淳反朴已难期，依德依仁敢暂违。寡欲自应刚正立，无私翻觉友朋稀。旄头影莫侵黄道，傅说星终近紫微。年纪少他蘧伯玉，幸因多难早知非。","dynasty":"唐代","title":"和友人喜相遇十首其八"}
{"author":"李咸用","content":"麻衣未识帝城尘，四十为儒是病身。有恨不关衔国耻，无愁直为倚家贫。齐轻东海二高士，汉重商山四老人。一种爱闲闲不得，混时行止却应真。","dynasty":"唐代","title":"和友人喜相遇十首其九"}
{"author":"李咸用","content":"任说天长海影沈，友朋情比未为深。唯应乐处无虚日，大半危时得道心。命达夭殇同白首，价高砖瓦即黄金。他年有要玄珠者，赤水萦纡试一寻。","dynasty":"唐代","title":"和友人喜相遇十首其十"}
{"author":"李咸用","content":"行人何徬徨，陇头水呜咽。寒沙战鬼愁，白骨风霜切。薄日曚昽秋，怨气阴云结。杀成边将名，名著生灵灭。","dynasty":"唐代","title":"陇头行"}
{"author":"李咸用","content":"云泉日日长松寺，丝管年年细柳营。静躁殊途知自识，荣枯一贯亦何争。道傍病树人从老，溪上新苔我独行。若见净名居士语，逍遥全不让庄生。","dynasty":"唐代","title":"依韵修睦上人山居十首其二"}
{"author":"李咸用","content":"莫言天道终难定，须信人心尽自轻。宣室三千虽有恨，成周八百岂无情。柏缘执性长时瘦，梅为多知两番生。不是不同明主意，懒将唇舌与齐烹。","dynasty":"唐代","title":"依韵修睦上人山居十首其三"}
{"author":"李咸用","content":"春风春雨一何频，望极空江觉损神。莺有来由重入谷，柳无情绪强依人。汉庭谒者休言事，鲁国诸生莫问津。赖是水乡樗栎贱，满炉红焰且相亲。","dynasty":"唐代","title":"依韵修睦上人山居十首其五"}
{"author":"李咸用","content":"几年风雨迹，叠在石孱颜。生处景长静，看来情尽闲。吟亭侵坏壁，药院掩空关。每忆东行径，移筇独自还。","dynasty":"唐代","title":"苔"}
{"author":"李咸用","content":"鼓鼙声里寻诗礼，戈戟林间入镐京。好事尽从难处得，少年无向易中轻。也知贵贱皆前定，未见疏慵遂有成。吾道近来稀后进，善开金口答公卿。","dynasty":"唐代","title":"送谭孝廉赴举"}
{"author":"李咸用","content":"画藻雕山金碧彩，鸳鸯叠翠眠晴霭。编珠影里醉春庭，团红片下攒歌黛。革咽丝烦欢不改，缴绛垂缇忽如晦。活花起舞夜春来，蜡焰煌煌天日在。雪暖瑶杯凤髓融，红拖象箸猩唇细。空中汉转星移盖，火城拥出随朝会。车如雷兮马如龙，鬼神辟易不敢害。冠峨剑重锵环珮，步入天门相真宰。开口长为爵禄筌，回眸便是公卿罪。珍珠索得龙宫贫，膏腴刮下苍生背。九野干戈指著心，威福满拳犹未快。我闻周公贵为天子弟，富有半四海，蔑有骄奢贻后悔。红锦障收，珊瑚树碎，至今笑石崇王恺。","dynasty":"唐代","title":"富贵曲"}
{"author":"李咸用","content":"淅淅梦初惊，幽窗枕簟清。更无人共听，只有月空明。急想穿岩曲，低应过石平。欲将琴强写，不是自然声。","dynasty":"唐代","title":"闻泉"}
{"author":"李咸用","content":"鸿雁哀哀背朔方，馀霞倒影画潇湘。长汀细草愁春浪，古渡寒花倚夕阳。鬼树夜分千炬火，渔舟朝卷一蓬霜。侬家本是持竿者，为爱明时入帝乡。","dynasty":"唐代","title":"湘浦有怀"}
{"author":"李咸用","content":"一轴烟花满口香，诸侯相见肯相忘。未闻珪璧为人弃，莫倦江山去路长。盈耳暮蝉催别骑，数杯浮蚁咽离肠。眼前多少难甘事，自古男儿当自强。","dynasty":"唐代","title":"送人"}
{"author":"李咸用","content":"直道荆棘生，斜径红尘起。苍苍杳无言，麒麟回瑞趾。东风如未来，飞雪终不已。不知姜子牙，何处钓流水。","dynasty":"唐代","title":"寓意"}
{"author":"李咸用","content":"行亏何必富，节在不妨贫。易得笑言友，难逢终始人。松篁贞管鲍，桃李艳张陈。少见岁寒后，免为霜雪尘。","dynasty":"唐代","title":"论交"}
{"author":"李咸用","content":"斜阳山雨外，秋色思无穷。柳叶飘干翠，枫枝撼碎红。鬓毛看似雪，生计尚如蓬。不及樵童乐，蒹葭一笛风。","dynasty":"唐代","title":"秋晚"}
{"author":"李咸用","content":"君子慎所履，小人多所疑。尼甫至圣贤，犹为匡所縻。","dynasty":"唐代","title":"君子行"}
{"author":"李咸用","content":"三十年来要自观，履春冰恐未为难。自于南国同埋剑，谁向东门便挂冠。早是人情飞絮薄，可堪时令太行寒。多惭幸住匡山下，偷得秾岚坐卧看。","dynasty":"唐代","title":"依韵修睦上人山居十首其六"}
{"author":"李咸用","content":"畹兰未必因香折，湖象多应为齿焚。兼济直饶同巨楫，自由何似学孤云。秋深栎菌樵来得，木末山鼯梦断闻。闲凭竹轩游子过，替他愁见日西曛。","dynasty":"唐代","title":"依韵修睦上人山居十首其七"}
{"author":"李咸用","content":"何事深山啸复歌，短弓长剑不如他。且图青史垂名稳，从道前贤自滞多。𩿪鴳敢辞栖短棘，凤凰犹解怯高罗。人生若得逢尧舜，便是巢由亦易过。","dynasty":"唐代","title":"依韵修睦上人山居十首其八"}
{"author":"李咸用","content":"太玄太易小窗明，古义寻来醉复醒。西伯纵逢头已白，步兵如在眼应青。寒猿断后云为槛，宿鸟惊时月满庭。此景得闲闲去得，人间无事不曾经。","dynasty":"唐代","title":"依韵修睦上人山居十首其九"}
{"author":"李咸用","content":"壮气虽同德不同，项王何似王江东。乡歌寂寂荒丘月，渔艇年年古渡风。难世斯人犹不达，此时吾道岂能通。吟君十首山中作，方觉多端总是空。","dynasty":"唐代","title":"依韵修睦上人山居十首其十"}
{"author":"李咸用","content":"曾将俎豆为儿戏，争奈干戈阻素心。遁去不同秦客逐，病来还作越人吟。名流古集典衣买，僻寺奇花贳酒寻。从道趣时身计拙，如非所好肯开襟。","dynasty":"唐代","title":"寄所知"}
{"author":"李咸用","content":"上帝无私意甚微，欲教霖雨更光辉。也知出处花相似，可到贫家影便稀。云汉风多银浪溅，昆山火后玉灰飞。高楼四望吟魂敛，却忆明皇月殿归。","dynasty":"唐代","title":"雪"}
{"author":"李咸用","content":"茫茫天意为谁留，深染夭桃备胜游。未醉已知醒后忆，欲开先为落时愁。痴蛾乱扑灯难灭，跃鲤傍惊电不收。何事梨花空似雪，也称春色是悠悠。","dynasty":"唐代","title":"绯桃花"}
{"author":"李咸用","content":"但见西陵惨明月，女妓无因更相悦。有虞曾不有遗言，滴尽湘妃眼中血。","dynasty":"唐代","title":"铜雀台"}
{"author":"李咸用","content":"同云惨惨如天怒，寒龙振鬣飞乾雨。玉圃花飘朵不匀，银河风急惊砂度。谢客凭轩吟未住，望中顿失纵横路。应是羲和倦晓昏，暂反元元归太素。归太素，不知归得人心否？","dynasty":"唐代","title":"大雪歌"}
{"author":"李咸用","content":"细雨如尘散暖空，数峰春色在云中。须知触目皆成恨，纵道多文争那穷。飞燕有情依旧阁，垂杨无力受东风。谁能会得乾坤意，九土枯荣自不同。","dynasty":"唐代","title":"春暮途中"}
{"author":"李咸用","content":"谁分万类二仪间，禀性高卑各自然。野鹤不栖葱蒨树，流莺长喜艳阳天。李斯溷鼠心应动，庄叟泥龟意已坚。成是败非如赋命，更教何处认愚贤。","dynasty":"唐代","title":"物情"}
{"author":"李咸用","content":"猛虎不怯敌，烈士无虚言。怯敌辱其班，虚言负其恩。爪牙欺白刃，果敢无前阵。须知易水歌，至死无悔吝。","dynasty":"唐代","title":"猛虎行"}
{"author":"李咸用","content":"不论轩冕及渔樵，性与情违渐渐遥。季子祸从怜富贵，颜生道在乐箪瓢。清闲自可齐三寿，忿恨还须戒一朝。好学尧民偎舜日，短裁孤竹理云韶。","dynasty":"唐代","title":"依韵修睦上人山居十首其四"}
{"author":"李咸用","content":"汉武秦皇漫苦辛，那思俗骨本含真。不知流水潜催老，未悟三山也是尘。牢落沙丘终古恨，寂寥函谷万年春。长生客待仙桃饵，月里婵娟笑煞人。","dynasty":"唐代","title":"喻道"}
{"author":"李咸用","content":"一簇烟霞荣辱外，秋山留得傍檐楹。朝钟暮鼓不到耳，明月孤云长挂情。世上路岐何缭绕，水边蓑笠称平生。寻思阮籍当时意，岂是途穷泣利名。","dynasty":"唐代","title":"山中"}
{"author":"李咸用","content":"手欠东堂桂一枝，家书不敢便言归。挂檐晚雨思山阁，拂岸烟岚忆钓矶。公道甚平才自薄，丹霄好上力犹微。谁能借与抟扶势，万里飘飘试一飞。","dynasty":"唐代","title":"投所知"}
{"author":"李咸用","content":"故人不见五春风，异地相逢岳影中。旧业久抛耕钓侣，新闻多说战争功。生民有恨将谁诉，花木无情只自红。莫把少年愁过日，一尊须对夕阳空。","dynasty":"唐代","title":"春日喜逢乡人刘松"}
{"author":"李咸用","content":"兰摧菊暗不胜秋，倚著高楼思莫收。六代风光无问处，九条烟水但凝愁。谁能百岁长闲去，只个孤帆岂自由。欲学仲宣知是否，臂弓腰剑逐时流。","dynasty":"唐代","title":"同友人秋日登庾楼"}
{"author":"李咸用","content":"轻轻玉叠向风加，襟袖谁能认六葩。高岫人迷千尺布，平林天与一般花。横空络绎云遗屑，扑浪翩联蝶寄槎。公子樽前流远思，不知何处客程赊。","dynasty":"唐代","title":"和人咏雪"}
{"author":"李咸用","content":"为儒自愧已多年，文赋歌诗路不专。肯信披沙难见宝，只怜苫草易成编。燕昭寤寐常求骏，郭隗寻思未是贤。且固初心希一试，箭穿正鹄岂无缘。揣情摩意已无功，只把篇章助国风。宋玉谩夸云雨会，谢连宁许梦魂通。愁成旅鬓千丝乱，吟得寒缸短焰终。难世好居郊野地，出门常喜与人同。惠子休惊学五车，沛公方起斩长蛇。六雄互欲吞诸国，四海终须作一家。自古经纶成世务，暂时朱绿比朝霞。人生心口宜相副，莫使尧阶草势斜。不傍江烟访所思，更应无处展愁眉。数杯竹阁花残酒，一局松窗日午棋。多病却疑天与便，自愚潜喜众相欺。非穷非达非高尚，冷笑行藏只独知。闲吟闲坐道相应，远想南华亦自矜。抛掷家乡轻似梦，寻常心地冷于僧。和羹使用非胥靡，忆鲙言词小季鹰。唯仗十篇金玉韵，此中高旨莫阶升。已向丘门老此躯，可堪空作小人儒。吟中景象千般有，书外囊装一物无。润屋必能知早散，辉山应是不轻沽。短衣宁倦重修谒，谁识高阳旧酒徒。松桂寒多众木分，轻浮如叶自纷纭。韶咸古曲教谁爱，山水清音喜独闻。上国共知传大宝，旧交宁复在青云。相逢莫厌杯中酒，同醉同醒只有君。还淳反朴已难期，依德依仁敢暂违。寡欲自应刚正立，无私翻觉友朋稀。旄头影莫侵黄道，傅说星终近紫微。年纪少他蘧伯玉，幸因多难早知非。麻衣未识帝城尘，四十为儒是病身。有恨不关衔国耻，无愁直为倚家贫。齐轻东海二高士，汉重商山四老人。一种爱闲闲不得，混时行止却应真。任说天长海影沈，友朋情比未为深。唯应乐处无虚日，大半危时得道心。命达夭殇同白首，价高砖瓦即黄金。他年有要玄珠者，赤水萦纡试一寻。","dynasty":"唐代","title":"和友人喜相遇十首"}
{"author":"李咸用","content":"生身便在乱离间，遇柳寻花作麽看。老去转谙无是事，本来何处有多般。长怜蠛蠓能随暖，独笑梧桐不耐寒。覆载我徒争会得，大鹏飞尚未知宽。云泉日日长松寺，丝管年年细柳营。静躁殊途知自识，荣枯一贯亦何争。道傍病树人从老，溪上新苔我独行。若见净名居士语，逍遥全不让庄生。莫言天道终难定，须信人心尽自轻。宣室三千虽有恨，成周八百岂无情。柏缘执性长时瘦，梅为多知两番生。不是不同明主意，懒将唇舌与齐烹。不论轩冕及渔樵，性与情违渐渐遥。季子祸从怜富贵，颜生道在乐箪瓢。清闲自可齐三寿，忿恨还须戒一朝。好学尧民偎舜日，短裁孤竹理云韶。春风春雨一何频，望极空江觉损神。莺有来由重入谷，柳无情绪强依人。汉庭谒者休言事，鲁国诸生莫问津。赖是水乡樗栎贱，满炉红焰且相亲。三十年来要自观，履春冰恐未为难。自于南国同埋剑，谁向东门便挂冠。早是人情飞絮薄，可堪时令太行寒。多惭幸住匡山下，偷得秾岚坐卧看。畹兰未必因香折，湖象多应为齿焚。兼济直饶同巨楫，自由何似学孤云。秋深栎菌樵来得，木末山鼯梦断闻。闲凭竹轩游子过，替他愁见日西曛。何事深山啸复歌，短弓长剑不如他。且图青史垂名稳，从道前贤自滞多。gt鷃敢辞栖短棘，凤凰犹解怯高罗。人生若得逢尧舜，便是巢由亦易过。太玄太易小窗明，古义寻来醉复醒。西伯纵逢头已白，步兵如在眼应青。寒猿断后云为槛，宿鸟惊时月满庭。此景得闲闲去得，人间无事不曾经。壮气虽同德不同，项王何似王江东。乡歌寂寂荒丘月，渔艇年年古渡风。难世斯人犹不达，此时吾道岂能通。吟君十首山中作，方觉多端总是空。","dynasty":"唐代","title":"依韵修睦上人山居十首"}
{"author":"李咸用","content":"少皞开宫行帝业，无刃金风剪红叶。雁别边沙入暖云，蛩辞败草鸣香阁。有客为儒二十霜，酣歌郢雪时飘扬。不甘长在诸生下，束书携剑离家乡。利爪鞲上鹰，雄文雾中豹。可堪长与乌鸢噪，是宜摩碧汉以遐飞，出南山而远蹈。况今大朝公道，天子文明，团团月树悬青青。燕中有马如龙行，不换黄金无骏名。荆山有玉犹在璞，未遇良工虚掷鹊。一壶清酒酌离情，休向蒿中随雀跃。","dynasty":"唐代","title":"送人"}
{"author":"李咸用","content":"择友如淘金，沙尽不得宝。结交如乾银，产竭不成道。我生四十年，相识苦草草。多为势利朋，少有岁寒操。通财能几何，闻善宁相告。茫然同夜行，中路自不保。常恐管鲍情，参差忽终老。今来既见君，青天无片云。语直瑟弦急，行高山桂芬。约我为交友，不觉心醺醺。见义必许死，临危当指囷。无令后世士，重广孝标文。","dynasty":"唐代","title":"古意论交"}
{"author":"李咸用","content":"风细酒初醒，凭栏别有情。蝉稀秋树瘦，雨尽晚云轻。旅鬓一丝出，乡心寸火生。子牟魂欲断，何日是升平。","dynasty":"唐代","title":"遣兴"}
{"author":"李咸用","content":"檐静燕雏语，窗虚蟾影过。时情因客老，归梦入秋多。蔽日群山雾，滔天四海波。吾皇思壮士，谁应大风歌。","dynasty":"唐代","title":"待旦"}
{"author":"李咸用","content":"拾得移时看，重思造化功。如何飘丽景，不似遇春风。满地馀香在，繁枝一夜空。只应公子见，先忆坠楼红。","dynasty":"唐代","title":"落花"}
{"author":"李咸用","content":"门柳不连野，乍闻为早蝉。游人无定处，入耳更应先。暂默斜阳雨，重吟远岸烟。前年湘竹里，风激绕离筵。","dynasty":"唐代","title":"早蝉"}
{"author":"李咸用","content":"横塘日澹秋云隔，浪织轻飔罗幂幂。红绡撇水荡舟人，画桡掺掺柔荑白。鲤鱼虚掷无消息，花老莲疏愁未摘。却把金钗打绿荷，懊恼露珠穿不得。","dynasty":"唐代","title":"塘上行"}
{"author":"李咸用","content":"长安近甸巡游遍，洛阳寻有黄龙见。千乘万骑如雷转，差差清跸祥云卷。百司旧分当玉殿，太平官属无遗彦。歌钟沸激香尘散，晨旗隐隐罗轩冕。周公旧迹生红藓，瀍涧波光春照晚。但听嵩山万岁声，将军旗鼓何时偃。","dynasty":"唐代","title":"煌煌京洛行"}
{"author":"李咸用","content":"通蜀连秦山十二，中有妖灵会人意。斗艳传情世不知，楚王魂梦春风里。雨态云容多似是，色荒见物皆成媚。露泫烟愁岩上花，至今犹滴相思泪。西眉南脸人中美，或者皆闻无所利。忍听凭虚巧佞言，不求万寿翻求死。","dynasty":"唐代","title":"巫山高"}
{"author":"李咸用","content":"大帝闲吹破冻风，青云融液流长空。天人醉引玄酒注，倾香旋入花根土。湿尘轻舞唐唐春，神娥无迹莓苔新。老农私与牧童论，纷纷便是仓箱本。","dynasty":"唐代","title":"春雨"}
{"author":"李咸用","content":"劳禽不择枝，饥虎不畏槛。君子当固穷，无为仲由滥。尔奋空拳彼击剑，水纵长澜火飞焰。汉高偶试神蛇验，武王龟筮惊人险。四龙或跃犹依泉，小狐勿恃冲波胆。","dynasty":"唐代","title":"西门行"}
{"author":"李咸用","content":"江南四月薰风低，江南女儿芳步齐。晚云接水共渺瀰，远沙叠草空萋萋。白苎不堪论古意，数花犹可醉前溪。孤舟有客归未得，乡梦欲成山鸟啼。","dynasty":"唐代","title":"江南曲"}
{"author":"李咸用","content":"细雨妆行色，霏霏入户来。须知相识喜，却是别愁媒。白刃方盈国，黄金不上台。俱为邹鲁士，何处免尘埃。","dynasty":"唐代","title":"惜别"}
{"author":"李咸用","content":"风和气淑宫殿春，感阳体解思君恩。眼光滴滴心振振，重瞳不转忧生民。女当为妾男当臣，男力百岁在，女色片时新。用不用，唯一人。敢放天宠私微身，六宫万国教谁宾？","dynasty":"唐代","title":"春宫词"}
{"author":"李咸用","content":"妾命何太薄，不及宫中水。时时对天颜，声声入君耳。","dynasty":"唐代","title":"妾薄命"}
{"author":"李咸用","content":"雁门禅客吟春亭，牡丹独逞花中英。双成腻脸偎云屏，百般姿态因风生。延年不敢歌倾城，朝云暮雨愁娉婷。蕊繁蚁脚黏不行，甜迷蜂醉飞无声。庐山根脚含精灵，发妍吐秀丛君庭。湓江太守多闲情，栏朱绕绛留轻盈。潺潺绿醴当风倾，平头奴子啾银笙。红葩艳艳交童星，左文右武怜君荣，白铜鞮上惭清明。","dynasty":"唐代","title":"远公亭牡丹"}
{"author":"李咸用","content":"空门少年初志坚，摘芳为药除睡眠。匡山茗树朝阳偏，暖萌如爪拏飞鸢。枝枝膏露凝滴圆，参差失向兜罗绵。倾筐短甑蒸新鲜，白纻眼细匀于研。砖排古砌春苔干，殷勤寄我清明前。金槽无声飞碧烟，赤兽呵冰急铁喧。林风夕和真珠泉，半匙青粉搅潺湲。绿云轻绾湘娥鬟，尝来纵使重支枕，胡蝶寂寥空掩关。","dynasty":"唐代","title":"谢僧寄茶"}
{"author":"李咸用","content":"多负悬弧礼，危时隐薜萝。有心明俎豆，无力执干戈。壮士难移节，贞松不改柯。缨尘徒自满，欲濯待清波。","dynasty":"唐代","title":"自愧"}
{"author":"李咸用","content":"白兔轮当午，儒家业敢慵。竹轩吟未已，锦帐梦应重。落笔思成虎，悬梭待化龙。景清神自爽，风递远楼钟。","dynasty":"唐代","title":"夜吟"}
{"author":"李咸用","content":"古帝修文德，蛮夷莫敢侵。不知桃李貌，能转虎狼心。日暮边风急，程遥碛雪深。千秋青冢骨，留怨在胡琴。","dynasty":"唐代","title":"昭君"}
{"author":"李咸用","content":"木叶乱飞尽，故人犹未还。心虽游紫阙，时合在青山。近寺僧邻静，临池鹤对闲。兵戈如未息，名位莫相关。","dynasty":"唐代","title":"秋兴"}
{"author":"李咸用","content":"草堂书一架，苔径竹千竿。难世投谁是，清贫且自安。邻居皆学稼，客至亦无官。焦尾何人听，凉宵对月弹。","dynasty":"唐代","title":"山居"}
{"author":"李咸用","content":"利名心未已，离别恨难休。为个文儒业，致多岐路愁。数花篱菊晚，片叶井梧秋。又决出门计，一尊期少留。","dynasty":"唐代","title":"秋日与友生言别"}
{"author":"李咸用","content":"戍楼鸣画角，寒露滴金枪。细引云成阵，高催雁著行。唤回边将梦，吹薄晓蟾光。未遂终军志，何劳思故乡。","dynasty":"唐代","title":"边城听角"}
{"author":"李咸用","content":"忽忆金兰友，携琴去自由。远寻寒涧碧，深入乱山秋。见后却无语，别来长独愁。幸逢三五夕，露坐对冥搜。","dynasty":"唐代","title":"秋日访同人"}
{"author":"李咸用","content":"遥知无事日，静对五峰秋。鸟隔寒烟语，泉和夕照流。凭栏疏磬尽，瞑目远云收。几句出人意，风高白雪浮。","dynasty":"唐代","title":"寄楚琼上人"}
{"author":"李咸用","content":"无家自身在，时得到莲宫。秋觉暑衣薄，老知尘世空。幽情怜水石，野性任萍蓬。是处堪闲坐，与僧行止同。","dynasty":"唐代","title":"游寺"}
{"author":"李咸用","content":"闲卧云岩稳，攀缘笑戏猱。静于诸境静，高却众山高。至理无言了，浮生一梦劳。清风朝复暮，四海自波涛。","dynasty":"唐代","title":"早秋游山寺"}
{"author":"李咸用","content":"闲居无胜事，公干卧来心。门静秋风晚，人稀古巷深。花疏篱菊色，叶减井梧阴。赖有斯文在，时时得强寻。","dynasty":"唐代","title":"秋日疾中寄诸同志"}
{"author":"李咸用","content":"荣枯虽在目，名利不关身。高出城隍寺，野为云鹤邻。松声寒后远，潭色雨馀新。岂住空空里，空空亦是尘。","dynasty":"唐代","title":"赠山僧"}
{"author":"李咸用","content":"永日连清夜，因君识躁君。竹扉难掩月，岩树易延云。曙鸟枕前起，寒泉梦里闻。又须随计吏，鸡鹤迥然分。","dynasty":"唐代","title":"宿隐者居"}
{"author":"李咸用","content":"瘦倚青竹杖，炉峰指欲归。霜黏行日屦，风暖到时衣。凭槛云还在，攀松鹤不飞。何曾有别恨，杨柳自依依。","dynasty":"唐代","title":"送钱契明尊师归庐山"}
{"author":"李咸用","content":"滔滔皆鲁客，难得是心知。到寺多同步，游山未失期。云低春雨后，风细暮钟时。忽别垂杨岸，遥遥望所之。","dynasty":"唐代","title":"送进士刘松"}
{"author":"李咸用","content":"玄发难姑息，青云有路岐。莫言多事日，虚掷少年时。松色雪中出，人情难后知。圣朝公道在，中鹄勿差池。","dynasty":"唐代","title":"赠任肃"}
{"author":"李咸用","content":"怪来忘禄位，习学近潇湘。见处云山好，吟中岁月长。花光笼晚雨，树影浸寒塘。几日凭栏望，归心自不忙。","dynasty":"唐代","title":"题陈正字山居"}
{"author":"李咸用","content":"语玄人不到，星汉在灵空。若使无良遇，虚言有至公。月明千峤雪，滩急五更风。此际若吟力，分将造化功。","dynasty":"唐代","title":"赠来进士鹏"}
{"author":"李咸用","content":"掺袂向春风，何时约再逢。若教相见密，肯恨别离重。芳草渔家路，残阳水寺钟。落帆当此处，吟兴不应慵。","dynasty":"唐代","title":"送曹税"}
{"author":"李咸用","content":"默坐非关闷，凝情只在诗。庭闲花落后，山静月明时。答客言多简，寻僧步稍迟。既同和氏璧，终有玉人知。","dynasty":"唐代","title":"赠来鹏"}
{"author":"李咸用","content":"瘦马倦行役，斜阳劝著鞭。野桥寒树亚，山店暮云连。退鹢风虽急，攀龙志已坚。路人休莫笑，百里有时贤。","dynasty":"唐代","title":"途中作"}
{"author":"李咸用","content":"露惊松上鹤，晓色动扶桑。碧浪催人老，红轮照物忙。世情随日变，利路与天长。好驾觥船去，陶陶入醉乡。","dynasty":"唐代","title":"晓望"}
{"author":"李咸用","content":"交情应不变，何事久离群。圆月思同步，寒泉忆共闻。雪霜松色在，风雨雁行分。每见人来说，窗前改旧文。","dynasty":"唐代","title":"寄友生"}
{"author":"李咸用","content":"潇湘无事后，征棹复呕哑。高岫留斜照，归鸿背落霞。鱼残沙岸草，蝶寄洑流槎。共说干戈苦，汀洲减钓家。","dynasty":"唐代","title":"江行"}
{"author":"李咸用","content":"檐有烟岚色，地多松竹风。自言离乱后，不到鼓鼙中。径柳拂云绿，山樱带雪红。南边青嶂下，时见采芝翁。","dynasty":"唐代","title":"题王氏山居"}
{"author":"李咸用","content":"别意说难尽，离杯深莫辞。长歌终此席，一笑又何时。棹入寒潭急，帆当落照迟。远书如不寄，无以慰相思。","dynasty":"唐代","title":"送别"}
{"author":"李咸用","content":"虽无先圣耳，异代得闻韶。怪石难为古，奇花不敢妖。调高非郢雪，思静碍箕瓢。未可重吟过，云山兴转饶。","dynasty":"唐代","title":"览文僧卷"}
{"author":"李咸用","content":"晴岚凝片碧，知在此中禅。见面定何日，无书已一年。高秋关静梦，良夜入新篇。仰德心如是，清风不我传。","dynasty":"唐代","title":"望仰山忆玄泰上人"}
{"author":"李咸用","content":"麻姑山下逢真士，玄肤碧眼方瞳子。自言混沌凿不死，大笑老彭非久视。强争龙虎是狂人，不保元和虚叩齿。桃花雨过春光腻，劝我一杯灵液味。教我无为礼乐拘，利路名场多忌讳。不如含德反婴儿，金玉满堂真可贵。","dynasty":"唐代","title":"临川逢陈百年"}
{"author":"李咸用","content":"衣服田方无内客，一入庐云断消息。应为山中胜概偏，惠持惠远多踪迹。寻阳有个虚舟子，相忆由来无一事。江边月色到岩前，此际心情必相似。似不似，寄数字。","dynasty":"唐代","title":"寄修睦上人"}
{"author":"李咸用","content":"李白亡，李贺死，陈陶赵睦寻相次。须知代不乏骚人，贯休之后，惟修睦而已矣。睦公睦公真可畏，开口向人无所忌。才似烟霞生则媚，直如屈轶佞则指。意下纷纷造化机，笔头滴滴文章髓。明月清风三十年，被君驱使如奴婢。劝君休，莫容易，世俗由来稀则贵。珊瑚高架五云毫，小小不须烦藻思。","dynasty":"唐代","title":"读修睦上人歌篇"}
{"author":"李咸用","content":"伯牙鸣玉琴，幽音随指发。不是钟期听，俗耳安能别。高山闲巍峨，流水声呜咽。一卷冰雪言，清泠冷心骨。分明古雅声，讽谕成凄切。皴bq老松根，晃朗骊龙窟。荆璞且深藏，珉石方如雪。金多丑女妍，木朽良工拙。奸宄欺雷霆，魑魅嫌日月。蝶迷桃李香，鲋惘江湖阔。不寐孤灯前，舒卷忘饥渴。","dynasty":"唐代","title":"览友生古风"}
{"author":"李咸用","content":"菊华寒露浓，兰愁晓霜重。指佞不长生，蒲萐今无种。安如植丛篁，他年待栖凤。大则化龙骑，小可钓璜用。留烟伴独醒，回阴冷闲梦。何妨积雪凌，但为清风动。乃知子猷心，不与常人共。","dynasty":"唐代","title":"题友生丛竹"}
{"author":"李咸用","content":"高人好自然，移得它山碧。不磨如版平，大巧非因力。古藓小青钱，尘中看野色。冷倚砌花春，静伴疏篁直。山僧若转头，如逢旧相识。","dynasty":"唐代","title":"石版"}
{"author":"李咸用","content":"莫恃芙蓉开满面，更有身轻似飞燕。不得团圆长近君，珪月鈋时泣秋扇。","dynasty":"唐代","title":"婕妤怨"}
{"author":"李咸用","content":"云色阴沈弄秋气，危叶高枝恨深翠。用却春风力几多，微霜逼迫何容易。","dynasty":"唐代","title":"悲哉行"}
{"author":"李咸用","content":"携手春复春，未尝渐离别。夭夭风前花，纤纤日中雪。不敢怨于天，唯惊添岁月。不敢怨于君，只怕芳菲歇。芳菲若长然，君恩应不绝。","dynasty":"唐代","title":"携手曲"}
{"author":"李咸用","content":"啾啾空城雀，一啄数跳跃。宁寻覆辙馀，岂比巢危幕。茫茫九万鹏，百雉且为乐。","dynasty":"唐代","title":"空城雀"}
{"author":"刘潜","content":"六郡酒泉。","dynasty":"宋代","title":"水调歌头"}
{"author":"刘潜","content":"秦亡草昧，刘项起吞并。鞭寰宇。驱龙虎。扫欃枪。斩长鲸。血染中原战。视馀耳，皆鹰犬。平祸乱。归炎汉。势奔倾。兵散月明。风急旌旗乱，刁斗三更。共虞姬相对，泣听楚歌声。玉帐魂惊。泪盈盈。念花无主。凝愁苦。挥雪刃，掩泉扃。时不利。骓不逝。闲阴陵。叱追兵。鸣暗摧天地，望归路，忍偷生。功盖世，何处见遗灵。江静水寒烟冷，波纹细、古木凋零。遣行人到此，追念益伤情。胜负难凭。","dynasty":"宋代","title":"六州歌头·秦亡草昧"}
{"author":"张伯端","content":"白云封断仙岩路，重重洞门深窈。翠竹笼烟，苍崖溅瀑，古木阴森回抱。坛空不老。锁一片莓台、几丛莎草。试把桃源，较量风景是谁好。乘鸾人去已久，只今惟有，鹤飞猿啸。树拥香幢，泉敲玉佩，疑是群仙重到。尘氛可笑。久志慕丹台，梦思蓬岛，愿把英游，细参梨与枣。","dynasty":"宋代","title":"朱涣"}
{"author":"张伯端","content":"人我众生寿者，宁分彼此高低。法身通照没吾伊。念念体分同异。见是何曾是是，闻非未必非非。往来诸用不相知。生死谁能碍你。","dynasty":"宋代","title":"西江月（七）"}
{"author":"张伯端","content":"德行修逾八百，阴功积满三千。均齐物我与亲冤。始合神仙本愿。虎兕刀兵不害，无常火宅难牵。宝符降后去朝天。稳驾鸾车凤辇。","dynasty":"宋代","title":"西江月（十二之十一）"}
{"author":"张伯端","content":"法法法元无法，空空空亦非空。静喧语默本来同。梦里何曾说梦。有用用中无用，无功功里施功。还如果熟自然红。莫问如何修种。","dynasty":"宋代","title":"西江月（四）"}
{"author":"张伯端","content":"善恶一时妄念，荣枯都不关心。晦明隐显任浮沉。随分饥餐渴饮。神静湛然常寂，不妨坐卧歌吟。一池秋水碧仍深。风动鱼惊尽任。","dynasty":"宋代","title":"西江月（五）"}
{"author":"张伯端","content":"对镜不须强灭，假名权立菩提。色空明暗本来齐。真妄体分两种。悟则便名静土，更无天竺曹溪。谁言极乐在天西。了则弥陀出世。","dynasty":"宋代","title":"西江月（六）"}
{"author":"张伯端","content":"牛女情缘道合，龟蛇类秉天然。蟾乌遇朔合婵娟。二气相资运转。本是乾坤妙用，谁能达此深渊。阳阴否隔却成愆。怎得天长地远。","dynasty":"宋代","title":"西江月（十二之十二）"}
{"author":"张伯端","content":"妄想不须强灭，真如何必希求。本源自性佛齐修。迷悟岂拘先后。悟则刹那成佛，迷则万劫沦流。若能一念契真修。灭尽恒沙罪垢。","dynasty":"宋代","title":"西江月（十二首）"}
{"author":"张伯端","content":"本自无生无灭，强将生灭区分。只如罪福亦何根。妙体何曾增损。我有一轮明镜，从来只为蒙分。今朝磨莹照乾坤。万象超然难隐。","dynasty":"宋代","title":"西江月（二）"}
{"author":"张伯端","content":"我性入诸佛性，诸方佛性皆然。亭亭蟾影照寒泉。一月千潭普现。小则毫分莫识，大时遍满三千。高低不约信方圆。说甚短长深浅。","dynasty":"宋代","title":"西江月（三）"}
{"author":"张伯端","content":"敲竹唤龟吞玉芝，鼓琴招凤饮刀圭。近来透体金光现，不与常人话此规。","dynasty":"宋代","title":"绝句六十四首"}
{"author":"张伯端","content":"药逢气类方成象，道合希夷即自然。一粒金丹吞入腹，始知我命不由天。","dynasty":"宋代","title":"绝句六十四首"}
{"author":"张伯端","content":"赫赤金丹一日成，古仙垂语实堪听。若言九载三年者，尽是推延款日程。","dynasty":"宋代","title":"绝句六十四首"}
{"author":"张伯端","content":"大药修之有易难，也知由我亦由天。若非积行施功德，动有群魔作障缘。","dynasty":"宋代","title":"绝句六十四首"}
{"author":"张伯端","content":"饶君聪慧过颜闵，不过师传莫强猜。只为丹经无口诀，教君何处结灵胎。","dynasty":"宋代","title":"绝句六十四首"}
{"author":"张伯端","content":"了了心猿方寸机，三千功行与天齐。自然有鼎烹龙虎，何必担家恋子妻。","dynasty":"宋代","title":"绝句六十四首"}
{"author":"张伯端","content":"未炼还丹须急炼，炼了还须知止足。若也持盈未已心，不免一朝遭殆辱。","dynasty":"宋代","title":"绝句六十四首"}
{"author":"张伯端","content":"须将死户为生户，莫执生门号死门。若会杀机明返覆，始知害里却生恩。","dynasty":"宋代","title":"绝句六十四首"}
{"author":"张伯端","content":"祸福由来互倚伏，还如影响相随逐。若能转此生杀机，返掌之间灾变福。","dynasty":"宋代","title":"绝句六十四首"}
{"author":"张伯端","content":"修行混俗且和光，圆即圆兮方即方。显晦逆从人莫测，教人争得见行藏。","dynasty":"宋代","title":"绝句六十四首"}
{"author":"张伯端","content":"三十文爻七十武，二百六十分明数。首尾须教用武烹，中间文火温温煮。炉中炼出五彩光，赫赫一粒大如黍。将来掌上和壳吞，逍遥永作真仙侣。","dynasty":"宋代","title":"炼铅火候"}
{"author":"张伯端","content":"刑德同生杀，加临二八门。丹砂宜沐浴，神水灌灵根。闭兑留金汞，禁关养魄魂。不须行火候，炉里自温温。","dynasty":"宋代","title":"沐浴"}
{"author":"张伯端","content":"不求大道出迷涂，纵负贤才岂丈夫。百岁光阴石火烁，一生身世水泡浮。只贪利禄求荣显，不顾形容暗悴枯。试问堆金等山岳，无常买得不来无。","dynasty":"宋代","title":"七言四韵十六首"}
{"author":"张伯端","content":"学仙须是学天仙，惟有金丹最的端。二物会时情性合，五行全处虎龙蟠。本因戊己为媒聘，遂使夫妻镇合欢。只候功成朝北阙，九霞光里驾祥鸾。","dynasty":"宋代","title":"七言四韵十六首"}
{"author":"张伯端","content":"人人尽有长生药，自是愚迷枉摆抛。甘露降时天地合，黄芽生处坎离交。井蛙应谓无龙窟，篱鶠争知有凤巢。丹熟自然金满屋，何须寻草学烧茅。","dynasty":"宋代","title":"七言四韵十六首"}
{"author":"张伯端","content":"休炼三黄及四神，若寻众药便非真。阴阳得类归交感，二八相当自合亲。潭底日红阴怪灭，山头月白药苗新。时人要识真铅汞，不是凡砂及水银。","dynasty":"宋代","title":"七言四韵十六首"}
{"author":"张伯端","content":"好把真铅著意寻，莫教容易度光阴。但将地魄擒朱汞，自有天魂制水金。可谓道高龙虎伏，堪言德重鬼神钦。已知永寿齐天地，烦恼无由更上心。","dynasty":"宋代","title":"七言四韵十六首"}
{"author":"张伯端","content":"不识玄中颠倒颠，争知火里好栽莲。牵将白虎归家养，产个明珠似月圆。谩守药炉看火候，但看神息任天然。群阴剥尽丹成熟，跳出凡笼寿万年。","dynasty":"宋代","title":"七言四韵十六首"}
{"author":"张伯端","content":"不识真铅正祖宗，万般作用枉施功。休妻谩遣阴阳隔，绝粒徒教肠胃空。草木金银皆滓质，云霞日月属朦胧。更饶吐纳并存想，总与金丹事不同。","dynasty":"宋代","title":"七言四韵十六首"}
{"author":"张伯端","content":"万卷仙经话总同，金丹只此是根宗。依他坤位生成体，种向乾家交感宫。莫怪天机俱漏尽，都缘学者尽迷蒙。若人了得诗中意，立见三清太上翁。","dynasty":"宋代","title":"七言四韵十六首"}
{"author":"张伯端","content":"我不异人，人心自异。人有亲疏，我无彼此。水陆飞行，等观一体。贵贱尊卑，首足同己。我尚非我，何尝有你。彼此俱无，众泡归水。","dynasty":"宋代","title":"人我"}
{"author":"张伯端","content":"三界惟心妙理，万物非此非彼。无一物非我心，无一物是我己。","dynasty":"宋代","title":"三界惟心"}
{"author":"张伯端","content":"万物纵横在目前，随他动静任哗欢。圆明定慧终无染，似水生莲莲自乾。","dynasty":"宋代","title":"随他"}
{"author":"张伯端","content":"堪笑我心，如顽如鄙。兀兀腾腾，任物安委。不解修行，亦不造罪。不曾利人，亦不私己。不持戒律，不徇忌讳。不知礼乐，不行仁义。人间所能，百无一会。饥来吃饭，渴来饮水。困则打睡，觉则行履。热则单衣，寒则盖被。无思无量，何忧何喜。不悔不谋，无念无意。凡生荣辱，逆旅而已。林木栖鸟，亦可为比。来且不禁，去亦不止。不避不来，无赞无毁。不厌丑恶，不羡善美。不趣静室，不远闹市。不说人非，不夸己是。不厚尊崇，不薄贱稚。亲爱冤仇，大小内外。哀乐得丧，钦侮险易。心无两睹，坦然一揆。不为福先，不为祸始。感而后应，迫而后起。不畏锋刀，焉怕虎兕。随物称呼，岂拘名字。眼不就色，声不来耳。凡所有相，皆属妄伪。男女形声，悉非定体。体相无心，不染不碍。自在逍遥，物莫能累。妙觉光圆，映彻表里。包裹六极，无有遐迩。光兮非光，如月在水。取舍既难，复何比拟。了兹妙用，迥然超彼。或问所宗，此而已矣。","dynasty":"宋代","title":"无心颂"}
{"author":"张伯端","content":"终日行不曾行，终日坐何曾坐。修善不成功德，造恶元无罪过。时人若未明心，莫执此言乱做。死后须见阎王，难免镬汤碓磨。","dynasty":"宋代","title":"无罪福"}
{"author":"张伯端","content":"女子著青衣，郎君披素练。见之不可用，用之不可见。恍惚里相逢，杳冥中有变。一霎火焰飞，真人自出现。","dynasty":"宋代","title":"五言"}
{"author":"张伯端","content":"蕴谛根尘空色，都无一法堪言。颠倒之见已尽，寂静之体翛然。","dynasty":"宋代","title":"心经颂"}
{"author":"张伯端","content":"佛性非同异，千灯共一光。增之宁解溢，减著且无伤。取舍皆为过，焚漂总不妨。见闻知觉法，无一可猜量。","dynasty":"宋代","title":"性地颂"}
{"author":"张伯端","content":"如来妙体遍河沙，万象森罗无障遮。会得圆通真法眼，始知三界是吾家。","dynasty":"宋代","title":"性地颂"}
{"author":"张伯端","content":"视之不可见其形，及至呼之又却应。莫道此声如谷响，若还无谷有何声。","dynasty":"宋代","title":"性地颂"}
{"author":"张伯端","content":"一物含闻见觉知，盖诸尘境显其机。灵常一物尚非有，四者凭何作所依。","dynasty":"宋代","title":"性地颂"}
{"author":"张伯端","content":"求生本自无生，畏灭何曾暂灭。眼见不如耳见，口说争如鼻说。","dynasty":"宋代","title":"性地颂"}
{"author":"张伯端","content":"见了真空空不空，圆明何处不圆通。根尘心法都无物，妙用方知与物同。","dynasty":"宋代","title":"圆通"}
{"author":"张伯端","content":"人生虽有百年期，寿夭穷通莫预知。昨日街头犹走马，今朝棺内已眠尸。妻财遗下非君有，罪业将行难自欺。大药不求争得遇，遇之不鍊是愚痴。","dynasty":"宋代","title":"七言四韵十六首其二"}
{"author":"张伯端","content":"此法真中妙更真，都缘我独异于人。自知颠倒由离坎，谁识浮沉定主宾。金鼎欲留朱里汞，玉池先下水中银。神功运火非终夕，现出深潭日一轮。","dynasty":"宋代","title":"七言四韵十六首其四"}
{"author":"张伯端","content":"虎跃龙腾风浪粗，中央正位产玄珠。果生枝上终期熟，子在胞中岂有殊。南北宗源翻卦象，晨昏火候合天枢。须知大隐居廛市，何必深山守静孤。","dynasty":"宋代","title":"七言四韵十六首其五"}
{"author":"张伯端","content":"要知产药川源处，只在西南是本乡。铅遇癸生须急采，金逢望远不堪尝。送归土釜牢封闭，次入流珠厮配当。药重一斤须二八，调停火候托阴阳。","dynasty":"宋代","title":"七言四韵十六首其七"}
{"author":"张伯端","content":"休鍊三黄及四神，若寻众药便非真。阴阳得类归交感，二八相当自合亲。潭底日红阴怪灭，山头月白药苗新。时人要识真铅汞，不是凡砂及水银。","dynasty":"宋代","title":"七言四韵十六首其八"}
{"author":"张伯端","content":"莫把孤阴为有阳，独修一物转羸尪。劳形按引皆非道，鍊气餐霞总是狂。毕世谩求铅汞伏，何时得见虎龙降。劝君穷取生身处，返本还元是药王。","dynasty":"宋代","title":"七言四韵十六首其九"}
{"author":"张伯端","content":"黄芽白雪不难寻，达者须凭德行深。四象五行全藉土，三元八卦岂离壬。鍊成灵质人难识，消尽阴魔鬼莫侵。欲向人间留秘诀，未闻一个是知音。","dynasty":"宋代","title":"七言四韵十六首其十一"}
{"author":"张伯端","content":"草木阴阳亦两齐，若还缺一不芳菲。初开绿叶阳先唱，次发红花阴后随。常道只斯为日用，真源返覆有谁知。报言学道诸君子，不识阴阳莫强嗤。","dynasty":"宋代","title":"七言四韵十六首其十二"}
{"author":"张伯端","content":"三五一都三个字，古今明者实然稀。东三南二同成五，北一西方四共之。戊己自居生数五，三家相见结婴儿。婴儿是一含真气，十月胎圆入圣基。","dynasty":"宋代","title":"七言四韵十六首其十四"}
{"author":"张伯端","content":"不移一步到西天，端坐诸方在目前。项后有光犹是幻，云生足下未为仙。","dynasty":"宋代","title":"性地颂其五"}
{"author":"张伯端","content":"三十文爻七十武，二百六十分明数。首尾须教用武烹，中间文火温温煮。炉中鍊出五彩光，赫赫一粒大如黍。将来掌上和壳吞，逍遥永作真仙侣。","dynasty":"宋代","title":"鍊铅火候"}
{"author":"张伯端","content":"安炉立鼎法乾坤，锻鍊精华制魄魂。聚散氤氲为变化，敢将玄妙等闲论。","dynasty":"宋代","title":"绝句六十四首其二"}
{"author":"张伯端","content":"休泥丹灶费工夫，鍊药须寻偃月炉。自有天然真火用，不须柴炭及吹嘘。","dynasty":"宋代","title":"绝句六十四首其三"}
{"author":"张伯端","content":"咽津纳气是人行，有药方能造化生。鼎内若无真种子，犹将水火煮空铛。","dynasty":"宋代","title":"绝句六十四首其五"}
{"author":"张伯端","content":"未鍊还丹莫入山，山中内外尽非铅。此般至宝家家有，自是愚人识不全。","dynasty":"宋代","title":"绝句六十四首其七"}
{"author":"张伯端","content":"虚心实腹义俱深，只为虚心要识心。莫若鍊铅先实腹，且教守取满堂金。","dynasty":"宋代","title":"绝句六十四首其十"}
{"author":"张伯端","content":"梦谒西华到九天，真人授我指玄篇。其中简易无多语，只是教人鍊汞铅。","dynasty":"宋代","title":"绝句六十四首其十一"}
{"author":"张伯端","content":"道自虚无生一气，便从一气产阴阳。阴阳再合生三体，三体重生万物昌。","dynasty":"宋代","title":"绝句六十四首其十二"}
{"author":"张伯端","content":"坎电烹轰金水方，火发昆崙阴与阳。二物若还和合了，自然丹熟遍身香。","dynasty":"宋代","title":"绝句六十四首其十三"}
{"author":"张伯端","content":"西山白虎正猖狂，东海青龙不可当。两兽捉来令死斗，鍊成一块紫金霜。","dynasty":"宋代","title":"绝句六十四首其十九"}
{"author":"张伯端","content":"火生于木本藏锋，不会钻研莫强攻。祸发只因斯害己，要须制伏觅金翁。","dynasty":"宋代","title":"绝句六十四首其二十四"}
{"author":"张伯端","content":"契论经歌讲至真，不将火候著于文。要知口诀通玄处，须共神仙子细论。","dynasty":"宋代","title":"绝句六十四首其二十八"}
{"author":"张伯端","content":"八月十五玩蟾辉，正是金精壮盛时。若到一阳来起复，便堪进火莫延迟。","dynasty":"宋代","title":"绝句六十四首其二十九"}
{"author":"张伯端","content":"前弦之后后弦前，药味平平气象全。采得归来炉里锻，锻成温养似烹鲜。","dynasty":"宋代","title":"绝句六十四首其三十二"}
{"author":"张伯端","content":"卦中设象本仪形，得象忘言意自明。后世迷徒惟泥象，却行卦气望飞升。","dynasty":"宋代","title":"绝句六十四首其三十七"}
{"author":"张伯端","content":"雪山一味好醍醐，倾入东阳造化炉。若过昆崙西北去，张骞方得见麻姑。","dynasty":"宋代","title":"绝句六十四首其四十九"}
{"author":"张伯端","content":"不识阳精及主宾，知他那个是疏亲。房中空闭尾闾穴，误杀阎浮多少人。","dynasty":"宋代","title":"绝句六十四首其五十"}
{"author":"张伯端","content":"欧冶亲传铸剑方，莫耶金水配柔刚。鍊成便会知人意，万里诛妖一电光。","dynasty":"宋代","title":"绝句六十四首其五十二"}
{"author":"张伯端","content":"三才相盗食其时，此是神仙道德机。万化既安诸虑息，百骸俱理證无为。","dynasty":"宋代","title":"绝句六十四首其五十七"}
{"author":"张伯端","content":"阴符宝字逾三百，道德灵文止五千。今古上仙无限数，尽于此处达真诠。","dynasty":"宋代","title":"绝句六十四首其五十八"}
{"author":"张伯端","content":"饶君聪慧过颜闵，不遇师传莫强猜。只为丹经无口诀，教君何处结灵胎。","dynasty":"宋代","title":"绝句六十四首其五十九"}
{"author":"张伯端","content":"未鍊还丹须急鍊，鍊了还须知止足。若也持盈未已心，不免一朝遭殆辱。","dynasty":"宋代","title":"绝句六十四首其六十一"}
{"author":"张伯端","content":"吾家本住石桥北，山镇水关森古木。桥下涧水彻昆崙，山下有泉香馥郁。吾居山内实堪誇，遍地均栽不谢花。山北穴中藏猛虎，出窟哮吼生风霞。山南潭底隐蛟龙，腾云降雨山濛濛。二兽相逢斗一场，玄味隐伏皆真祥。景堪美，吾暗喜，自斟自酌醺醺醉。醉弹一曲无弦琴，琴里声声教仔细。可煞醉后没人知，昏昏默默恰如痴。仰观造化工夫妙，日还西出月东归。天是地，地是天，反覆阴阳合自然。识得五行颠倒处，指日升霞归洞天。黄金屋，白玉椽，玉女金童日侍前。南辰北斗分明布，森罗万象现无边。无昼夜，要绵绵，聚散周天火候全。若问金丹端的处，寻师指破水中铅。木生火，金生水，水火须分前后队。要辨浮沉识主宾，铅银砂汞方交会。有刚柔，莫逸意，知足常足归本位。万神齐贺太平年，恁时国富民欢喜。此个事，好推理，同道之人知此义。后来一辈学修真，只说存养并行气。在眼前，甚容易，得服之人妙难比。先且去病更延年，用火烹煎变阳体。学道人，去思已，休问旁门小法制。只知目下哄得人，不觉自身暗憔悴。劝后学，须猛絷，莫徒抛家住他地。妙道不离自家身，岂在千山并万水。莫因循，自贪鄙，火急寻师觅玄旨。在生若不学修行，未必来生甚胎里。既有心，要终始，人生大事惟生死。皇天若负道心人，令我三涂为下鬼。","dynasty":"宋代","title":"石桥歌"}
{"author":"张伯端","content":"二八谁家姹女，九三何处郎君。自称木液与金精。遇土却成三性。更假丁公煅炼，夫妻始结欢情。河车不敢暂留停。运入昆崙峰顶。","dynasty":"宋代","title":"西江月其五"}
{"author":"张伯端","content":"丹是色身至宝，炼成变化无穷。更于性上究真宗。决了死生妙用。不待他身后世，现前获福神通。自从龙虎著斯功。尔后谁能继踵。","dynasty":"宋代","title":"西江月其十三"}
{"author":"张伯端","content":"妄想不须强灭，真如何必希求。本源自性佛齐修。迷悟岂拘先后。悟则刹那成佛。迷则万劫沦流。若能一念契真修。灭尽恒沙罪垢。","dynasty":"宋代","title":"西江月十二首其一"}
{"author":"张伯端","content":"人我众生寿者，宁分彼此高低。法身通照没吾伊。念念体分同异。见是何曾是是，闻非未必非非。往来诸用不相知。生死谁能碍你。","dynasty":"宋代","title":"西江月其七"}
{"author":"张伯端","content":"鱼兔若还入手，自然忘却筌蹄。渡河筏子上天梯。到彼悉皆遗弃。未悟须凭言说，悟来言说皆非。虽然四句属无为。此等何须脱离。","dynasty":"宋代","title":"西江月其九"}
{"author":"张伯端","content":"求生本自无生，畏灭何曾暂灭。眼见不如耳见，口说争如鼻说。","dynasty":"宋代","title":"性地颂其六"}
{"author":"张伯端","content":"住想修行布施，果报不离天人。恰如仰箭射浮云。坠落只缘力尽。争似无为实相，还须返朴归淳。境忘情性任天真。以证无生法忍。","dynasty":"宋代","title":"西江月（八）"}
{"author":"张伯端","content":"鱼兔若还入手，自然忘却筌蹄。渡河筏子上天梯。到彼悉皆遗弃。未悟须凭言说，悟来言说皆非。虽然四句属无为。此等何须脱离。","dynasty":"宋代","title":"西江月（九）"}
{"author":"张伯端","content":"悟了莫求寂灭，随缘只接群迷。寻常邪见及提携。方便指归实际。五眼三身四智，六度万行修齐。圆光一颗好摩尼。利物兼能自利。","dynasty":"宋代","title":"西江月（十）"}
{"author":"张伯端","content":"我见时人说性，只夸口急酬机。及逢境界转痴迷。又与愚人何异。说得便须行得，方名言行无亏。能将慧剑斩魔魑。此号如来正智。","dynasty":"宋代","title":"西江月（十一）"}
{"author":"张伯端","content":"欲了无生妙道，莫如自见真心。真心无相亦无音。清净法身只恁。此道非无外有，非中亦莫求寻。二边俱遣弃中心。见了名为上品。","dynasty":"宋代","title":"西江月（十二）"}
{"author":"张伯端","content":"丹是色身至宝，炼成变化无穷。更于性上究真宗。决了死生妙用。不待他身后世，现前获福神通。自从龙虎著斯功。尔后谁能继踵。","dynasty":"宋代","title":"西江月（十三）"}
{"author":"张伯端","content":"真铁牛儿，形容丑恶，性刚偏好争驰。人人皆有，那角解牵骑。种就黄芽满院，更须用、神水浇之。宫里，若无此兽，安得似婴儿。乾坤真动静，生成家活，总赖于伊。饥餐虎髓，渴饮水银池。夜半牵车进火，霞光迸、海底腾辉。牧童笑，华池宴罢，乘个月明归。","dynasty":"宋代","title":"满庭芳"}
{"author":"张伯端","content":"修行之士，功勤不小。识五行、逆顺颠倒。妙理玄玄。玉炉中、龙蟠虎踞，金鼎内、炼成至宝。阳神离体，杳杳冥冥，刹那间、游偏三岛。出入纯熟，按捺住、别寻玄妙。合真空，太虚是了。","dynasty":"宋代","title":"解佩令"}
{"author":"张伯端","content":"内药还同外药，内通外亦须通。丹头和合类相同。温养两般作用。内有天然真火，炉中赫赫长红。外炉增减要勤功。妙绝无过真种。","dynasty":"宋代","title":"西江月（十二之一）"}
{"author":"张伯端","content":"此道至神至圣，忧君分薄难消。调和铅汞不终朝。早睹玄珠形兆。志士若能修炼，何妨在市居朝。工夫容易药非遥。说破人须失笑。","dynasty":"宋代","title":"西江月（十二之二）"}
{"author":"张伯端","content":"白虎首经至宝，华池神水真金。故知上善利源深。不比寻常药品。若要修成九转，先须炼己持心。依时采取定浮沈。进火须防危甚。","dynasty":"宋代","title":"西江月（十二之三）"}
{"author":"张伯端","content":"若要真铅留汞，亲中不离家臣。木金间隔会无因。须仗媒人勾引。本性爱金顺义，金情恋木慈仁。相吞相陷却相亲。始觉男儿有孕。","dynasty":"宋代","title":"西江月（十二之四）"}
{"author":"张伯端","content":"二八谁家姹女，九三何处郎君。自称木液与金精。遇土却成三姓。更假丁公锻炼，夫妻始结欢情。河车不敢暂留停。运入昆仑峰顶。","dynasty":"宋代","title":"西江月（十二之五）"}
{"author":"张伯端","content":"七返朱砂反本，九还金液还真。休将寅子数坤申。但要五行成准。本是水银一味，周流遍历诸辰。阴阳数足自通神。出入岂离玄牝。","dynasty":"宋代","title":"西江月（十二之六）"}
{"author":"张伯端","content":"雄里内含雌质，负阴抱却阳精。两般和合药方成。点化魄纤魂胜。信道金丹一粒，蛇吞立变龙形。鸡餐亦乃化鸾鹏。飞入真阳清境。","dynasty":"宋代","title":"西江月（十二之七）"}
{"author":"张伯端","content":"天地才经否泰，朝昏好识顿蒙。辐来辏毂水朝宗。妙在抽添运用。得一万般皆毕，休分南北西东。损之又损慎前功。命宝不宜轻弄。","dynasty":"宋代","title":"西江月（十二之八）"}
{"author":"张伯端","content":"冬至一阳来服，三旬增一阳爻。月中复卦溯晨潮。望罢乾终姤兆。日又别为寒暑，阳生复起中宵。午时姤象一阴朝。炼药须知昏晓。","dynasty":"宋代","title":"西江月（十二之九）"}
{"author":"张伯端","content":"不辨五行四象，那分朱汞铅银。修丹火候未曾闻。早便称呼居隐。不背自思己错，更将错路教人。误他永劫在迷津。似恁欺心安忍。","dynasty":"宋代","title":"西江月（十二之十）"}
{"author":"张伯端","content":"二八谁家姹女，九三何处郎君。自称木液与金精。遇土却成三姓。更假丁公锻炼，夫妻始结欢情。河车不敢暂留停。运入昆仑峰顶。","dynasty":"宋代","title":"西江月·二八谁家姹女"}
{"author":"张伯端","content":"丹是色身至宝，炼成变化无穷。更于性上究真宗。决了死生妙用。不待他身后世，现前获福神通。自从龙虎著斯功。尔后谁能继踵。","dynasty":"宋代","title":"西江月·丹是色身至宝"}
{"author":"张伯端","content":"妄想不须强灭，真如何必希求。本源自性佛齐修。迷悟岂拘先后。悟则刹那成佛，迷则万劫沦流。若能一念契真修。灭尽恒沙罪垢。","dynasty":"宋代","title":"西江月·妄想不须强灭"}
{"author":"张伯端","content":"人我众生寿者，宁分彼此高低。法身通照没吾伊。念念体分同异。见是何曾是是，闻非未必非非。往来诸用不相知。生死谁能碍你。","dynasty":"宋代","title":"西江月·人我众生寿者"}
{"author":"张伯端","content":"鱼兔若还入手，自然忘却筌蹄。渡河筏子上天梯。到彼悉皆遗弃。未悟须凭言说，悟来言说皆非。虽然四句属无为。此等何须脱离。","dynasty":"宋代","title":"西江月·鱼兔若还入手"}
{"author":"张伯端","content":"东方青龙西白虎，南面朱雀北玄武。四兽狰狞不可当，定计将军能作主。两手擒来合战时，正见中秋月当午。杀气惊天动鬼神，用尽周星震区宇。须臾战罢兵器收，产颗明珠号真土。","dynasty":"宋代","title":"挨排四象生真土诗"}
{"author":"张伯端","content":"一轮明月当虚空，万国清光无障碍。收之不聚拨不开，前之不进后不退。彼非远兮此非近，表非外兮里非内。同中有异异中同，问你傀儡会不会。","dynasty":"宋代","title":"宝月"}
{"author":"张伯端","content":"国富民安后，修成体属乾。凝神归妙道，抱一守丹田。去住浑无碍，升腾任自然。九年功满日，独步大罗仙。","dynasty":"宋代","title":"抱一"}
{"author":"张伯端","content":"贫儿衣中珠，本自圆明好。不会自寻求，却数他人宝。数他宝，终无益，只是教君空费力。争如认取自家珍，价值黄金千万亿。此宝珠，光最大，遍照三千大千界。从来不解少分毫，刚被浮云为障碍。自从认得此摩尼，泡体空花谁更爱。佛珠还与我珠同，我性即归佛性海。珠非珠，海非海，坦然心量包法界。任你尘嚣满眼前，定慧圆明常自在。不是空，不是色，内外皎然无壅塞。六通神慧妙无穷，自利利他宁解极。见即了，万事毕，绝学无为度终日。怕兮如未兆婴儿，动止随缘无固必。不断妄，不修真，真妄之心总属尘。从来万法皆无相，无相之中有法身。法身即是天真佛，亦非人兮亦非物。浩然充塞天地间，只是希夷并恍惚。垢不染，光自明，无法不从心里生。心若不生法自灭，即知罪福本无形。无佛修，无法说，丈夫智见自然别。出言便作狮子鸣，不似野牛论生灭。","dynasty":"宋代","title":"采珠歌"}
{"author":"张伯端","content":"如来禅性如水，体静风波自止。兴居湛湛常清，不独坐时方是。今人静坐取证，不道全在见性。性於见里若明，见向性中自定。定成慧用无穷，是名诸佛神通。几欲究其体用，但见十方虚空。空中杳无一物，亦无希夷恍惚。希恍既不可寻，寻之却成乖失。只此乖失两字，不可执为凭据。本心尚乃如空，岂有得失能所。但将万法遣除，遣令净尽无馀。豁然圆明自现，便与诸佛无殊。色身为我桎梏，且恁和光混俗。举动一切无心，争甚是非荣辱。生身只是寄居，逆旅主号毗卢。毗卢不来不去，乃知生灭无馀。或问毗卢何似，只为有相不是。眼前叶叶尘尘，尘叶非同非异。况此尘尘叶叶，个个释迦迦叶。异则万籁皆鸣，同则一风都摄。若要认得摩尼，莫道得法方知。有病用他药疗，病差药更何施。心迷须假法照，心悟法更不要。又如昏镜得磨，痕垢自然灭了。本为心法皆妄，故令难尽诸相。诸相离了何如，是名至真无上。若欲庄严佛土，平等行慈救苦。菩提本愿虽深，切莫相中有取。此为福慧双圆，当来授记居先。断常纤尘有染，却於诸佛无缘。翻念凡夫迷执，尽被情爱染习。只为贪著情多，常生胎卵化湿。学道须教猛烈，无情心刚似铁。直饶父母妻儿，又与他人何别。常守一颗圆光，不见可欲思量。万法一时无著，说甚地狱天堂。然后我命在我，空中无升无堕。出没诸佛土中，不离菩提本坐。观音三十二应，我当亦从中证。化现不可思议，尽出逍遥之性。我是无心禅客，凡事不会拣择。昔时一个黑牛，今日浑身总白。有时自歌自笑，傍人道我神少。争知被褐之形，内怀无价之宝。更若见我谈空，恰似囫囵吞枣。此法唯佛能知，凡愚岂解相表。兼有修禅上人，只学闹口合唇。夸我问答敏急，却元不识主人。盖是寻枝摘叶，不解穷究本根，得根枝叶自茂，无根枝叶难存。便逞已握灵珠，转於人我难除。与我灵源妙觉，远隔千里之殊。此辈可伤可笑，空说积年学道。心高不肯问人，枉使一生虚老。乃是愚迷钝根，邪见业重为因。若向此生不悟，后世争免沉沦。","dynasty":"宋代","title":"禅定指迷歌"}
{"author":"张伯端","content":"曹溪一水分千派，照古澄今无滞碍。近来学者不穷源，妄指蹄洼为大海。雪窦老师达真趣，大震雷音椎法鼓。狮王哮吼出窟来，百兽千邪皆恐惧。或歌诗，或语句，丁宁指引迷人路。言辞磊落义高深，击玉敲金响千古。争奈迷人逐境留，却将言相寻名数。真如实相本无言，无下无高无有边。非色非空非二体，十方尘刹一轮圆。正定何曾分语默，取不得兮舍不得。但於诸相不留心，即是如来真轨则。为除妄相将真对，妄若不生真亦晦。能知真妄两俱非，方得真心无罣碍。无罣碍兮能自在，一悟顿消穷劫罪。不施功力证菩提，从此永离生死海。吾师近而言语畅，留在世间为榜样。昨宵被我唤将来，把鼻孔穿放杖上。问他第一义如何，却道有言皆是谤。","dynasty":"宋代","title":"读雪窦禅师祖英集"}
{"author":"张伯端","content":"火记六百篇，十月如转毂。朝昏各一卦，屯蒙相趁逐。子时发阳火，二百一十六。午时起阴爻，十八八个足。铅消汞自乾，熏蒸丹已熟。阴尽变纯阳，体貌如琼玉。","dynasty":"宋代","title":"火记六百篇"}
{"author":"张伯端","content":"佛即心兮心即佛，心佛从来皆妄物。若知无佛复无心，始是真如法身佛。法身佛，没模样，一颗圆光含万象。无体之体即真体，无相之相即实相。非色非空非不空，不动不静不来往。无异无同无有无，难取难舍难听望。内外圆通到处通，一佛国在一沙中。一粒沙含大千界，一个身心万个同。知之须会无心法，不染不滞为净业。善恶千端无所为，便是南无及迦叶。","dynasty":"宋代","title":"即心是佛颂"}
{"author":"张伯端","content":"见物便见心，无物心不现。十方通塞中，真心无不遍。若生知识解，却成颠倒见。睹境能无心，始见菩提面。","dynasty":"宋代","title":"见物便见心"}
{"author":"张伯端","content":"饶君了悟真如性，未免抛身却入身。何似更兼修大药，顿超无漏作真人。","dynasty":"宋代","title":"绝句"}
{"author":"张伯端","content":"投胎夺舍及移居，旧住名为四果徒。若解降龙并伏虎，真金起屋几时枯。","dynasty":"宋代","title":"绝句"}
{"author":"张伯端","content":"鉴形闭气思神法，初出艰难后坦途。倏忽虽能游万国，奈何弃旧却移居。","dynasty":"宋代","title":"绝句"}
{"author":"张伯端","content":"释氏教人修极乐，亦缘极乐是金方。大都色相惟兹实，馀二非真谩度量。","dynasty":"宋代","title":"绝句"}
{"author":"张伯端","content":"俗语常言合圣道，宜向其中细寻讨。能将日用颠倒求，天地尘沙尽成宝。","dynasty":"宋代","title":"绝句"}
{"author":"张伯端","content":"先把乾坤为鼎器，次抟乌兔药来烹。既驱二物归黄道，争得金丹不解生。","dynasty":"宋代","title":"绝句六十四首"}
{"author":"张伯端","content":"安炉立鼎法乾坤，锻炼精华制魄魂。聚散氤氲为变化，敢将玄妙等闲论。","dynasty":"宋代","title":"绝句六十四首"}
{"author":"张伯端","content":"休泥丹灶费工夫，炼药须寻偃月炉。自有天然真火用，不须柴炭及吹嘘。","dynasty":"宋代","title":"绝句六十四首"}
{"author":"张伯端","content":"偃月炉中玉蕊生，朱砂鼎内水银平。只因火力调和后，种得黄芽渐长成。","dynasty":"宋代","title":"绝句六十四首"}
{"author":"张伯端","content":"嚥津纳气是人行，有药方能造化生。鼎内若无真种子，犹将水火煮空铛。","dynasty":"宋代","title":"绝句六十四首"}
{"author":"张伯端","content":"调和铅汞要成丹，大小无伤两国全。若问真铅是何物，蟾光终日照西川。","dynasty":"宋代","title":"绝句六十四首"}
{"author":"张伯端","content":"未炼还丹莫入山，山中内外尽非铅。此般至宝家家有，自是愚人识不全。","dynasty":"宋代","title":"绝句六十四首"}
{"author":"张伯端","content":"竹破须将竹补苴，覆雏当用子为之。万般非类徒劳力，争似真铅合圣机。","dynasty":"宋代","title":"绝句六十四首"}
{"author":"张伯端","content":"用铅不得用凡铅，用了真铅也弃捐。此是用铅真妙诀，用铅不用是诚言。","dynasty":"宋代","title":"绝句六十四首"}
{"author":"张伯端","content":"道自虚无生一炁，便从一炁产阴阳。阴阳再合生三体，三体重生万物昌。","dynasty":"宋代","title":"绝句六十四首"}
{"author":"张伯端","content":"坎电烹轟金水方，火发昆仑阴与阳。二物若还和合了，自然丹熟遍身香。","dynasty":"宋代","title":"绝句六十四首"}
{"author":"张伯端","content":"离坎若还无戊己，虽舍四象不成丹。只缘彼此怀真土，遂使金丹有返还。","dynasty":"宋代","title":"绝句六十四首"}
{"author":"张伯端","content":"日居离位翻为女，坎配蟾宫却是男。不会个中颠倒意，休将管见事高谈。","dynasty":"宋代","title":"绝句六十四首"}
{"author":"张伯端","content":"取将坎位中心实，点化离宫腹里阴。从此变成乾健体，潜藏飞跃尽由心。","dynasty":"宋代","title":"绝句六十四首"}
{"author":"张伯端","content":"震龙汞自出离乡，兑虎铅生在坎方。二物总因儿产母，五行全要入中央。","dynasty":"宋代","title":"绝句六十四首"}
{"author":"张伯端","content":"赤龙黑虎各西东，四象交加戊己中。复姤自兹能运用，金丹谁道不成功。","dynasty":"宋代","title":"绝句六十四首"}
{"author":"张伯端","content":"华岳山头雄虎啸，扶桑海底牝龙吟。黄婆自解相媒合，遣作夫妻共一心。","dynasty":"宋代","title":"绝句六十四首"}
{"author":"张伯端","content":"月才天际半轮明，早有龙吟虎啸声。便好用心修二八，一时辰内管丹成。","dynasty":"宋代","title":"绝句六十四首"}
{"author":"张伯端","content":"先且观天明五贼，次须察地以安民。民安国富方求战，战罢方能见圣君。","dynasty":"宋代","title":"绝句六十四首"}
{"author":"张伯端","content":"用将须分左右军，饶他为主我为宾。大凡临阵休轻敌，恐丧吾家无价珍。","dynasty":"宋代","title":"绝句六十四首"}
{"author":"张伯端","content":"火生於木本藏锋，不会钻研莫强攻。祸发只因斯害己，要须制伏觅金翁。","dynasty":"宋代","title":"绝句六十四首"}
{"author":"张伯端","content":"金翁本是东家子，送向西邻寄体生。认得唤来归舍养，配将姹女作亲情。","dynasty":"宋代","title":"绝句六十四首"}
{"author":"张伯端","content":"姹女游从自有方，前行须短退须长。归来却入黄婆舍，嫁个金翁作老郎。","dynasty":"宋代","title":"绝句六十四首"}
{"author":"张伯端","content":"纵识朱砂及黑铅，不知火候也如闲。大都全藉维持力，毫发差殊不作丹。","dynasty":"宋代","title":"绝句六十四首"}
{"author":"张伯端","content":"八月十五翫蟾辉，正是金精壮盛时。若到一阳来起复，便堪进火莫延迟。","dynasty":"宋代","title":"绝句六十四首"}
{"author":"张伯端","content":"一阳才动作丹时，铅鼎温温照幌帷。受气之初容易识，抽添运用且防危。","dynasty":"宋代","title":"绝句六十四首"}
{"author":"张伯端","content":"玄珠有象逐阳生，阳极阴消渐剥形。十月霜飞丹始熟，恁时神鬼也须惊。","dynasty":"宋代","title":"绝句六十四首"}
{"author":"张伯端","content":"长男乍饮西方水，少女初开北地花。若使青娥相见后，一时关锁住黄家。","dynasty":"宋代","title":"绝句六十四首"}
{"author":"张伯端","content":"兔鸡之月及其时，刑德临门药象之。到此金砂须沐浴，若还加火必倾危。","dynasty":"宋代","title":"绝句六十四首"}
{"author":"张伯端","content":"日月三旬一遇逢，以时易日法神功。守城野战知凶吉，增得灵砂满鼎红。","dynasty":"宋代","title":"绝句六十四首"}
{"author":"张伯端","content":"否泰才交万物盈，屯蒙二卦受生成。个中得意休求象，若究群爻谩役情。","dynasty":"宋代","title":"绝句六十四首"}
{"author":"张伯端","content":"天地盈虚自有时，审观消息始知机。由来庚甲申明令，杀尽三尸道可期。","dynasty":"宋代","title":"绝句六十四首"}
{"author":"张伯端","content":"要得谷神长不死，须凭玄牝立根基。真精既返黄金室，一颗灵光永不离。","dynasty":"宋代","title":"绝句六十四首"}
{"author":"张伯端","content":"玄牝之门世罕知，休将口鼻妄施为。饶君吐纳经千载，争得金乌搦兔儿。","dynasty":"宋代","title":"绝句六十四首"}
{"author":"张伯端","content":"异名同出少人知，两者玄玄是要机。保命全形明损益，紫金丹药最灵奇。","dynasty":"宋代","title":"绝句六十四首"}
{"author":"张伯端","content":"始之有作无人见，及至无为众始知。但见无为为要道，岂知有作是根基。","dynasty":"宋代","title":"绝句六十四首"}
{"author":"张伯端","content":"黑中有白为丹母，雄里藏雌是圣胎。太一在炉宜守慎，三田聚宝应三台。","dynasty":"宋代","title":"绝句六十四首"}
{"author":"张伯端","content":"恍惚之中寻有象，杳冥之内觅真精。有无从此自相入，未见如何想得成。","dynasty":"宋代","title":"绝句六十四首"}
{"author":"张伯端","content":"四象会时玄体就，五行全处紫金明。脱胎入口通身圣，无限龙神尽失惊。","dynasty":"宋代","title":"绝句六十四首"}
{"author":"张伯端","content":"华池饮罢月凝辉，跨个金龙访紫微。从此众仙相识后，海潮陵谷任迁移。","dynasty":"宋代","title":"绝句六十四首"}
{"author":"张伯端","content":"要知金液还丹法，须向家园下种栽。不假吹嘘并著力，自然丹熟脱真胎。","dynasty":"宋代","title":"绝句六十四首"}
{"author":"张伯端","content":"徒施巧伪为功力，认取他家不死方。壶内旋添留命酒，鼎中收取返魂浆。","dynasty":"宋代","title":"绝句六十四首"}
{"author":"张伯端","content":"万物芸芸各返根，返根复命即长存。知常返本人难会，妄作招凶众所闻。","dynasty":"宋代","title":"绝句六十四首"}
{"author":"蔡和森","content":"大陆龙蛇起，乾坤一少年。②乡国骚扰尽，风雨送征船。③世乱吾自治，为学志转坚。④从师万里外，访友人文渊。⑤□□□□□，□□□□□。匡复有吾在，与人撑巨艰。⑥忠诚印寸心，浩然充两间。⑦虽无鲁阳戈，庶几挽狂澜。⑧凭舟衡国变，意志鼓黎元。⑨潭州蔚人望，洞庭证源泉。⑩","dynasty":"近代","title":"少年行"}
{"author":"叶小鸾","content":"香到酴醾送晚凉，荇风轻约薄罗裳。曲阑凭遍思偏长。自是幽情慵卷幌，不关春色恼人肠。误他双燕未归梁。","dynasty":"明代","tags":"婉约，女子，相思","title":"浣溪沙·初夏"}
{"author":"叶小鸾","content":"轻烟一抹连天碧。帘前规月和烟白。翠竹落梅疏。相怜雪霁初。博山香欲烬。风透纱窗冷。四望寂寥寥。闲阶花影摇。","dynasty":"明代","title":"菩萨蛮春日"}
{"author":"叶小鸾","content":"嫩寒初放枝头雪。倚窗深夜窥花月。晓起卷帘看。飘零满画栏。飞残千点白。点破苍苔碧。风雨几时休。巡檐索共愁。","dynasty":"明代","title":"菩萨蛮小窗前梅花一树正开，为风雨狼籍，作此志悼"}
{"author":"叶小鸾","content":"池塘碧浸芙蓉面。莲房怨粉惊团扇。何处一声声。隔溪歌采菱。轻云流影急。秋入平芜色。寒雁几曾还。一江烟水寒。","dynasty":"明代","title":"菩萨蛮初秋"}
{"author":"叶小鸾","content":"秋声又到梧桐井。半廊花雾笼虚影。试唤侍儿来。纱窗带月开。浮光怜露叶。暗草蛩凄切。何事独愁予。新词吟未如。","dynasty":"明代","title":"菩萨蛮秋夜"}
{"author":"叶小鸾","content":"蛩声泣罢夜初阑。香润彩笼残。多情明月相映，一似伴人闲。灯蕊细，漏声单。透香寒。萧萧瑟瑟，恻恻凄凄，落叶声乾。","dynasty":"明代","title":"诉衷情秋夜"}
{"author":"叶小鸾","content":"暮虫凄切。独倚疏帘清夜月。怅望瑶台。不见飞琼步月来。秋光如练。江上芙蓉开欲遍。流水残霞。断送西风入鬓华。","dynasty":"明代","title":"减字木兰花秋思"}
{"author":"叶小鸾","content":"睡花蝴蝶。枕上梦魂轻似叶。几许秋声。恼乱琴心病茂陵。云横露霭。天外青山何处在。蕉雨潇潇。不管人愁只乱敲。","dynasty":"明代","title":"减字木兰花"}
{"author":"叶小鸾","content":"天澹水云平，风袅花枝动。罗幕凉生翠袖轻，柳外飞烟共。独座思悠扬，箫管慵拈弄。怅冷西窗一夜香，寂寞添幽梦。","dynasty":"明代","title":"卜算子秋思"}
{"author":"叶小鸾","content":"情脉脉。帘卷西风争入。漫倚危楼窥远色。晚山留落日。芳树重重凝碧。影浸澄波欲湿。人向暮烟深处忆。绣裙愁独立。","dynasty":"明代","title":"谒金门秋晚忆两姊"}
{"author":"叶小鸾","content":"竹径深深，流云晓度罗帏静。雨丝几阵。满地桐花冷。湿翠侵眉，纤晕苍苔影。看无尽。绮屏人映。一片潇湘景。","dynasty":"明代","title":"点绛唇夏日雨景"}
{"author":"叶小鸾","content":"灯夕初过冷未平。乍看今日试微晴。东风已解向人迎。梨蕊几时飘弱韵，柳条如欲荡柔情。隔墙何处按歌声。","dynasty":"明代","title":"浣溪沙早春"}
{"author":"叶小鸾","content":"红袖香浓日上初。几番无力倩风扶。绿窗时掩闷妆梳。一向多慵嫌刺绣，近来聊喜学临书。鸟啼春困落花疏。","dynasty":"明代","title":"浣溪沙春思"}
{"author":"叶小鸾","content":"几日东风倚画楼。碧天清霭半空浮。韶光多半杏梢头。垂柳有情留夕照，飞花无计却春愁。但凭天气困人休。","dynasty":"明代","title":"浣溪沙春闺"}
{"author":"叶小鸾","content":"曲曲阑干绕树遮。半庭花影带帘斜。又看暝色入窗纱。楼外远山横宝髻，天边明月伴菱花。空教芳草怨年华。","dynasty":"明代","title":"浣溪沙春暮"}
{"author":"叶小鸾","content":"曲榭莺啼翠影重。红妆春恼澹芳容。疏香满院闭帘栊。流水画桥愁落日，飞花飘絮怨东风。不禁憔悴一春中。","dynasty":"明代","title":"浣溪沙春闺"}
{"author":"叶小鸾","content":"柳絮飞残不见春。近来闲煞惜花心。无聊独自步庭阴。紫燕未归馀画栋，黄昏先到怯囊琴。灯花月影两深深。","dynasty":"明代","title":"浣溪沙春夜"}
{"author":"叶小鸾","content":"一瞬春光最可嗟。东风老去夕阳斜。断肠芳草遍天涯。粉蝶眠春随梦去，游丝系树带花赊。可知春思在谁家。","dynasty":"明代","title":"浣溪沙春暮"}
{"author":"叶小鸾","content":"竹径烟迷薜荔墙，好风摇曳弄垂杨。无情啼鸟向人忙。一曲瑶琴消午梦，半炉沉水爇春香。倚阑无语又斜阳。","dynasty":"明代","title":"浣溪沙小窗即事"}
{"author":"叶小鸾","content":"春色三分付流水。风风雨雨送花休。韶光原自不能留。梦里有山堪遁世，醒来无酒可浇愁。独怜闲处最难求。","dynasty":"明代","title":"浣溪沙送春近作"}
{"author":"叶小鸾","content":"风透疏棂景色清。凄凄四壁怨蛩鸣。夜深微湿露无声。砌上落花和月落，帘前明月近花明。又看河汉半斜倾。","dynasty":"明代","title":"浣溪沙前夕"}
{"author":"叶小鸾","content":"欲比飞花态更轻。低徊红颊背银屏。半娇斜倚似含情。嗔带澹霞笼白雪，语偷新燕怯黄莺。不胜力弱懒调筝。","dynasty":"明代","title":"浣溪沙同两姊戏赠母婢随春"}
{"author":"叶小鸾","content":"几欲呼天天更赊。自知山水此生遐。谁教生性是烟霞。屈指数来惊岁月，流光闲去厌繁华。何时骖鹤到仙家。","dynasty":"明代","title":"浣溪沙书怀"}
{"author":"叶小鸾","content":"画楼春弄东风软。灯山处处笙歌满。几点落梅花。侯家醉丽华。歌声还唤酒。夜色频催漏。云幕掩嫦娥。清光不放多。","dynasty":"明代","title":"菩萨蛮元宵无月"}
{"author":"叶小鸾","content":"繁云遮住瑶天月。绣屏围处珠帘揭。风度绮罗香。秾姿映画堂。银花开火树。一夜星移曙。莫羡管弦声。还愁月未明。","dynasty":"明代","title":"菩萨蛮"}
{"author":"叶小鸾","content":"秋雨急。酿就晓寒相逼。竹箨凄迷芳径窄。一庭闲翠积。雁字无人寄得。落叶纷纷如摘。懒捻金针推指涩。绣床连夜湿。","dynasty":"明代","title":"谒金门秋雨"}
{"author":"叶小鸾","content":"断烟撩乱。霁景穿庭院。草色苔痕添一半。染得秋光堪玩。流苏帐晓花开。海棠几蕊簪来。昨夜熏笼香冷，新寒多上妆台。","dynasty":"明代","title":"清平乐命红于折秋海棠花"}
{"author":"叶小鸾","content":"湘钩揭。梧桐落向银床咽。银床咽。半庭斜日，数堆黄叶。绣屏一缕销香怯。花阑又见飞蝴蝶。飞蝴蝶。怪他轻薄，捣衣时节。","dynasty":"明代","title":"忆秦娥秋思"}
{"author":"叶小鸾","content":"无数灞陵桥畔。离人泪染。一生空自管销魂，只赢得、腰肢软。陌上栏头长见。翠丝分线。和烟几度荡斜晖，误紫燕、归来晚。","dynasty":"明代","title":"洛阳春咏柳"}
{"author":"叶小鸾","content":"点点离魂如雨。轻狂随处。天涯不识旧章台，更阻断、游人路。蓦地送将春去。燕慵莺怃。飘飘闪闪去还来，拾取问、浑无语。","dynasty":"明代","title":"洛阳春柳絮"}
{"author":"叶小鸾","content":"红绡秋锁小栏西。绿鬟鸾镜低。晓妆初罢思依依。徘徊花影移。沉水爇，绮栊垂。闲愁不上眉。鸳鸯新绣裌罗衣。初寒半暖时。","dynasty":"明代","title":"阮郎归秋思"}
{"author":"叶小鸾","content":"风飘黄叶怆辞枝。楼前处处飞。闲来无闷亦凄其。方知秋气悲。堪叹处，可怜时。倚栏空自知。徘徊魂梦欲何依。沉吟黯黯思。","dynasty":"明代","title":"阮郎归秋夜"}
{"author":"叶小鸾","content":"海棠睡惹流莺恼。又是清明过了。杨柳水边多少。愁绪萦芳草。杜鹃枝上东风悄。碧玉栏前人杳。一夜绿娇红老。只恐春归早。","dynasty":"明代","title":"虞美人影春日"}
{"author":"叶小鸾","content":"小院闲无事。步花阴、嫩苔雨渍。弄明光、几叠琴弦腻。曲槛畔、情何似。静对圣贤书史。一炉香、尽消梦思。翠幕外、东风起。不觉又、欲瞑矣。","dynasty":"明代","title":"凤来朝春日书怀旧作"}
{"author":"叶小鸾","content":"日融和，花媚妩。粉蝶摇枝娇舞。轻风吹落小桃红，燕子衔归绣户。草芊绵，人容与。共羡春光如许。紫骝金勒系垂杨，拾翠寻芳伴侣。","dynasty":"明代","title":"满宫花咏游春人"}
{"author":"叶小鸾","content":"门掩瑶琴静，窗消画卷闲。半庭香雾绕阑干。一带澹烟红树、隔楼看。云散青天瘦，风来翠袖寒。嫦娥眉又小檀弯。照得满阶花影、只难攀。","dynasty":"明代","title":"南柯子秋夜"}
{"author":"叶小鸾","content":"庭际花枝袅，帘前汉渚横。断肠何必问吹笙。但见海棠叶上、露星星。墙月深深照，炉香细细零。谁家闺妇又砧声。搅得梦魂无赖、不堪情。","dynasty":"明代","title":"南柯子"}
{"author":"叶小鸾","content":"日暖茱萸好，霜飞菡萏衰。碧云山外夕阳催。自有竹篱斜径、菊花开。烟重迷疏柳，阴浓笼湿苔。画楼时送暗香来。且去待看明月、倒金杯。","dynasty":"明代","title":"南柯子九日"}
{"author":"叶小鸾","content":"终日掩重门。莺燕纷纷。昼眠微醒觅残魂。强起亭亭临镜看，重整双云。倦倚碧罗裙。又早黄昏。侵阶草长旧愁痕。惟有垂杨千尺线，绾住馀曛。","dynasty":"明代","title":"浪淘沙春闺"}
{"author":"叶小鸾","content":"薄暮峭寒分。罗簟香焚。粉墙留影弄微曛。一缕茶烟和梦煮，却又黄昏。曲曲画湘文。静掩巫云。花开花落负东君。嫌取花开花又落，都是东君。","dynasty":"明代","title":"浪淘沙"}
{"author":"叶小鸾","content":"杨柳弄柔黄。缕缕纤长。海棠风醉艳红妆。折取一枝归绣户，细玩春光。春日对春妆。莺燕笙簧。横塘三月水流香。贴水荷钱波动处，两两鸳鸯。","dynasty":"明代","title":"浪淘沙春景"}
{"author":"叶小鸾","content":"青女降枝头。已解添愁。暮蝉声咽冷箜篌。试看夜来多少露，草际珠流。身世一浮鸥。岁月悠悠。问天肯借片云游。袅袅乘风归去也，直上瀛洲。","dynasty":"明代","title":"浪淘沙秋怀近作"}
{"author":"叶小鸾","content":"翠烟无意撩书幌。带芳草、侵云渐长。晚风初作落花声，九十将阑未赏。南园路、风光暗想。听唤雨、鸣鸠两两。小池水皱萍漪绿，泛得红香惝惘。","dynasty":"明代","title":"杏花天"}
{"author":"叶小鸾","content":"泪雨琼姿娇半吐。又一夜、风摇鬟雾。绣陌啼莺，画梁归燕，莫便催春去。脉脉柔情慵未足，叹寂寞、玉容难赋。今夜黄昏，明朝庭院，空锁重门暮。","dynasty":"明代","title":"雨中花梨花"}
{"author":"叶小鸾","content":"日上花梢睡未醒。绣衾香暖梦留人。依依柳眼天边碧，澹澹山眉镜里青。无意绪，惜娉婷。绿阶芳草伴愁生。东风吹梦知何处，空听流莺槛外声。","dynasty":"明代","title":"鹧鸪天春怀"}
{"author":"叶小鸾","content":"处处蝉声咽柳亭。隆隆日午正当庭。莲香有水红妆倩，竹粉无风翠影停。挥扇子，候凉生。疏帘小簟却银屏。南熏日暮无行雨，唤煞啼鸠不耐听。","dynasty":"明代","title":"鹧鸪天夏日"}
{"author":"叶小鸾","content":"一卷楞严一炷香。蒲团为伴世相忘。三山碧水魂非远，半枕清风梦引长。依曲径，傍回廊。竹篱茅舍尽风光。空怜燕子归来去，何事营巢日日忙。","dynasty":"明代","title":"鹧鸪天壬申春夜梦中作五首其一"}
{"author":"叶小鸾","content":"春雨山中翠色来。萝门攲向夕阳开。朝来携伴寻芝去，到晚提壶沽酒回。身倚石，手持杯。醉时何惜玉山颓。今朝未识明朝事，不醉空教日月催。","dynasty":"明代","title":"鹧鸪天其二"}
{"author":"叶小鸾","content":"野径春来草放齐。碧云天晓乱莺啼。紫笙吹彻缑山上，清磬敲残鹫岭西。红馥馥，绿萋萋。桃花杨柳共山蹊。遥看一抹烟云处，带雨春帆近日低。","dynasty":"明代","title":"鹧鸪天其三"}
{"author":"叶小鸾","content":"雨后青山色更佳。飞流瀑布欲侵阶。无边药草谁人识，有意山花待我开。闲登眺，莫安排。啸吟歌咏自忘怀。飘飘似欲乘风去，去住瑶池白玉台。","dynasty":"明代","title":"鹧鸪天其四"}
{"author":"叶小鸾","content":"西去曾游王母池。琼苏酒泛九霞卮。满天星斗如堪摘，遍体云烟似作衣。骑白鹿，驾青螭。群仙齐和步虚词。临行更有双成赠，赠我金茎五色芝。","dynasty":"明代","title":"鹧鸪天其五"}
{"author":"叶小鸾","content":"南园蝴蝶飞无数。满院春寒帘幕护。深深人在小楼中，悄悄花开寒食路。映阶日色时将午。添得罗衣窗影暮。寂寥孤馆闭闲春，但见斜阳窥绣户。","dynasty":"明代","title":"玉楼春春寒"}
{"author":"叶小鸾","content":"柴扉不掩，翠微欲滴，断岸芦花风寂。远峰云树两朦胧，曲径杳、崎岖难觅。平波澹澹，长松历历，玉洞仙床咫尺。闲来看尽思悠然，恨不得、将身飞入。","dynasty":"明代","title":"鹊桥仙题画山水"}
{"author":"叶小鸾","content":"风澹。疏阴凉浅。碧汉悠悠。玉钩。柳边挂斜西画楼。初秋。井梧先自愁。小幔轻云澄练绮。清光美。好把镜奁比。倚阑干。亸鬓鬟。远山。秋烟点黛弯。","dynasty":"明代","title":"河传秋景"}
{"author":"叶小鸾","content":"鸾扇。星钿霞钏。暂撇残机。步移。思量去年今夕时。凄其。未期先惨离。借得嫦娥初月镜。窥瘦影。拂试翠眉整。驾云霓。河汉西。凄迷。只愁鸡暗啼。","dynasty":"明代","title":"河传七夕"}
{"author":"叶小鸾","content":"人坐。佳时瓜果。气朗长空。月宫。断霞半天衫袖红。重重。紫薇花影浓。曲沼芙蓉香满院。人正宴。数点晚萤见。倚针楼。看女牛。莫愁。今宵犹未秋。","dynasty":"明代","title":"河传"}
{"author":"叶小鸾","content":"团扇新裁明月影，珠帘半上琼钩。榴花红到玉钗头。彩丝宜续命，绿砌绕忘忧。酒泛菖蒲香玉碎，嫩红双靥横秋。画船何处闹歌楼。萧萧烟雨外，还锁楚江愁。","dynasty":"明代","title":"临江仙端午"}
{"author":"叶小鸾","content":"阑干曲护闲庭小。犹恐春寒悄。隔墙影送一枝红。却是杏花消瘦、旧时风。海棠睡去梨花褪。欲语浑难问。只知婀娜共争妍。不道有人为你、惜流年。","dynasty":"明代","title":"虞美人看花"}
{"author":"叶小鸾","content":"看花日日寻春早。捡点春光好。轻罗香润步青春。可惜对花无酒、坐看茵。昨宵细雨催春骤。枕上惊花瘦。东君为甚最无情。只见花开不久、便飘零。","dynasty":"明代","title":"虞美人"}
{"author":"叶小鸾","content":"一杯淡茗聊相赏。莫怪人惆怅。近来多病损红妆。不耐萧条清昼、卧琴床。侍儿漫把胭脂埽。委地还馀俏。春风著意半蹉跎。燕子不知花事、已无多。","dynasty":"明代","title":"虞美人"}
{"author":"叶小鸾","content":"深深一点红光小。薄缕微烟袅。锦屏斜背汉宫中。曾照阿娇金屋、泪痕浓。朦胧穗落轻烟散。顾影浑无伴。怅然一夜漫凝思。恰似去年秋夜、雨窗时。","dynasty":"明代","title":"虞美人残灯"}
{"author":"叶小鸾","content":"春梦朦胧睡起浓。绿鬟浮腻滑、落香红。妆台人倦思难穷。斜簪玉，低照镜鸾中。徐步出房栊。闲将罗袖倚、立东风。日高烟静碧绡空。春如画，一片杏花丛。","dynasty":"明代","title":"小重山晓起"}
{"author":"叶小鸾","content":"檐畔梅残，堤边柳细。暖风先送游人意。流莺犹未弄歌声，海棠欲点胭脂醉。鸟踏风低，烟横云倚。湘帘常把春寒闭。无端昨夜梦春阑，丝丝小雨花为泪。","dynasty":"明代","title":"踏莎行早春即事"}
{"author":"叶小鸾","content":"意怯花笺，心慵绣谱。送春总是无情绪。多情芳草带愁来，无情燕子衔春去。倚遍阑干，斜阳几许。望残山水濛濛处。青山隔断碧天低，依稀想得春归路。","dynasty":"明代","title":"踏莎行闺情"}
{"author":"叶小鸾","content":"昨夜疏风，今朝细雨。做成满地和烟絮。花开若使不须春，年年何必春来住。楼外莺飞，帘前燕乳。东君漫把韶光与。未知春去已多时，向人犹作愁春语。","dynasty":"明代","title":"踏莎行"}
{"author":"叶小鸾","content":"细剪胭脂，轻含茜露。芳菲百日浓辉聚。红妆懒去斗春妍，薰风独据珊瑚树。翠叶笼霞，琼葩缀雾。湘帘影卷猩姿雨。仙郎禁院旧传名，亭亭好伴西窗暮。","dynasty":"明代","title":"踏莎行紫薇花"}
{"author":"叶小鸾","content":"悴叶零愁，清香入绣。王孙桂小涂黄就。画帘日影上银钩，松风一枕消清昼。片雨凉生，小风波皱。疏疏翠玉琅玕逗。断云飞尽碧天长，数枝烟柳斜阳瘦。","dynasty":"明代","title":"踏莎行秋景"}
{"author":"叶小鸾","content":"枝上香残，树头花褪。纷纷共作春归恨。十年客梦未曾醒，子规莫诉长离闷。回首天涯，愁肠萦寸。东风空递双鱼信。几番归约竟无凭，可怜只有情难尽。","dynasty":"明代","title":"踏莎行忆沈六舅父"}
{"author":"叶小鸾","content":"灯晕伴残更。萧萧落叶轻。诉穷愁、草际虫声。栏外芭蕉新嫩绿，仍做出，旧秋声。罗被夜凉清。凄然梦亦惊。透纱窗、月影纵横。几遍鸡声啼又晓，空蹙损，两山青。","dynasty":"明代","title":"唐多令秋夜"}
{"author":"叶小鸾","content":"春半馀寒犹未褪。雨雨风风，赚得清明近。杨柳垂腰消酒困。海棠点靥藏春晕。一树桃花红雨阵。片片飞来，铺尽苍苔印。燕子不归难借问。东风易去还因甚。","dynasty":"明代","title":"蝶恋花春闺"}
{"author":"叶小鸾","content":"蓦地东风池上路。绿怨红消，竟是谁分付。不断行云迷楚树。闭门寒食梨花雨。雨后斜阳芳草处。闲把情怀，付与东君主。便向西园飘柳絮。不能飘散愁千缕。","dynasty":"明代","title":"蝶恋花春愁"}
{"author":"叶小鸾","content":"屈指西风秋已到。薄簟单衾，顿觉凉生早。疏雨数声敲叶小。小亭残暑浑如扫。流水年华容易老。秋月春花，总是知多少。准备夜深新梦好。露虫又欲啼衰草。","dynasty":"明代","title":"蝶恋花立秋"}
{"author":"叶小鸾","content":"飞鹊年年真不误。机石停梭，掩映河边渡。清露未消杨柳暮，落花借点疏萤度。月色风光都莫负。酒酌芳樽，不把佳时错。女伴随凉池上路，海棠花畔吹箫坐。","dynasty":"明代","title":"蝶恋花七夕"}
{"author":"叶小鸾","content":"碧玉裁成琼作蕊。馥郁清香，长向风前倚。楚畹当年思帝子，紫茎绿叶娟娟美。自道全无脂粉气。笑煞春风，红白匀桃李。幽谷芳菲谁得比，猗猗独寄琴声里。","dynasty":"明代","title":"蝶恋花兰花"}
{"author":"叶小鸾","content":"浅绿嫣红开几许。谁料西风，也解倾城妩。酒晕盈盈娇欲伫。檀心半吐轻含雨。剪向屏山深处贮。似笑如愁，旖旒怜还怃。低亸对人浑不语。断肠应恐人无绪。","dynasty":"明代","title":"蝶恋花秋海棠"}
{"author":"叶小鸾","content":"草边花外，春意思将退。新梦断，闲愁碎。慵嫌金叶钏，瘦减香罗带。庭院悄，只和镜里人相对。过了秋千会。荷叶将成盖。春不语，难留在。几番花雨候，一霎东风改。肠断也，每年赚取愁如海。","dynasty":"明代","title":"千秋岁即用秦少游韵"}
{"author":"叶小鸾","content":"曲径绕苍苔，秋意平铺，萧散无数。澹日移阶，几度寻花误。西风怨、露草寒螀，夜天凄、霖林烟树。隔桥杨柳，翠减长条，犹自依依故。青山云去杳，红楼日、又催暮。罗簟生寒，漫引新桐句。池塘映、芙蓉一叶，帘幕惊、海棠疏雨。阑干凭遍，妆台渐冷，黯黯无语空凝伫。","dynasty":"明代","title":"碧芙蓉秋思"}
{"author":"叶小鸾","content":"梦破晓风庭院，粉墙花影，睡起恹恹。几日双娥，愁损镜里春尖。看尽他、莺梭柳线，都织就、雾锦云缣。最难忺。催花小雨，依旧廉纤。堪怜。韶光淑景，芊芊芳草，寂寂钩帘。燕子归来，花香都向绿琴添。散闲愁、流红泛去，消酒困、湿翠飞黏。怯春衫。香烘袅袅，袖护掺掺。","dynasty":"明代","title":"玉蝴蝶春愁"}
{"author":"叶小鸾","content":"窗纱欲暮。渐暝色朦胧，暗迷平楚。断雁凄哀点点，远天无数。苍烟染遍西风路。剪江枫、飘红荻浦。画栏东角，疏帘底畔，徘徊闲伫。漫赢得、长宵如许。又锦屏香冷，绣帏寒据。满耳秋声，长向树梢来去。萧萧竹响还疑雨。悄窥人、嫦娥寒兔。壁摇灯影，空阶露结，怨虫相语。","dynasty":"明代","title":"疏帘淡月秋夜"}
{"author":"叶小鸾","content":"昼长人静沉沉，绿杨正袅深深院。画帘低映，薄罗无暑，汗消珠钏。兰畹香消，湘筠影瘦，翠阴遮遍。听莲歌处处，悠扬逸韵，半入水风烟片。一霎雨馀明净，晚云如黛花如钿。舟移萍乱，芳香袖惹，媚风轻扇。一色红妆，千重翠盖，参差江面。更堪怜、归路平波杳杳，夕阳斜见。","dynasty":"明代","title":"水龙吟次父六月二十四日作"}
{"author":"叶小鸾","content":"井梧几树凉飘，满庭景色仍如旧。啼鸦数点，斜阳一缕，挂残疏柳。有恨林花，无情衰草，风吹重又。看轻阴带雨，天涯万里，楼高漫频搔首。记泊石城烟渚，落红孤鹜常如绣。轻舟画舫，布帆兰枻，暮云天皱。水静初澄，蓼红将醉，早秋时候。对庭前、萧索西风，惟有寒蝉高奏。","dynasty":"明代","title":"水龙吟秋思，次母忆旧之作，时父在都门"}
{"author":"叶小鸾","content":"芭蕉细雨潇潇，雨声断续砧声逗。凭栏极目，平林如画，云低晚岫。初起金风，乍零玉露，薄寒轻透。想江头木叶，纷纷落尽，只馀得、青山瘦。且问泬寥秋气，当年宋玉应知否。半帘香雾，一庭烟月，几声残漏。四壁吟蛩，数行征雁，漫消杯酒。待东篱、绽满黄花，摘取暗香盈袖。","dynasty":"明代","title":"水龙吟秋思，次母忆旧之作，时父在都门之二"}
{"author":"叶小鸾","content":"寒炉拨尽烬微红，漠漠红云黯碧空。离别遂如千里月，归期偏怅一帆风。愁边花发三春日，梦里年惊两鬓中。雨雪满窗消未得，定应握手几时同。","dynasty":"清代","title":"昭齐姊约归阻风不至"}
{"author":"叶小鸾","content":"揽镜晓风清，双蛾岂画成。簪花初欲罢，柳外正莺声。","dynasty":"清代","title":"春日晓妆（丁卯，十二岁）"}
{"author":"叶小鸾","content":"十载恩难报，重泉哭不闻。年年春草色，肠断一孤坟。","dynasty":"清代","title":"己巳春哭六舅母墓上（即张倩倩）"}
{"author":"叶小鸾","content":"纱窗徙倚倍无聊，香烬熏炉懒更烧。一缕箫声何处弄，隔帘微雨湿芭蕉。","dynasty":"清代","title":"雨夜闻箫"}
{"author":"叶小鸾","content":"岁月惊从愁里过，梦魂不向别中分。当时最是无情物，疏柳斜阳若送君。","dynasty":"清代","title":"别蕙绸姊（二首）"}
{"author":"叶小鸾","content":"枝头余叶堕声干，天外凄凄雁字寒。感别却怜双鬓影，竹窗风雨一灯看。","dynasty":"清代","title":"别蕙绸姊（二首）"}
{"author":"叶小鸾","content":"庭雪初消月半钩，轻漪月色共相流。玉人斜倚寒无那，两点春山日日愁。","dynasty":"清代","title":"咏画屏美人（二首）"}
{"author":"叶小鸾","content":"红深翠浅最芳年，闲倚晴空破绮烟。何似美人肠断处，海棠和雨晚风前。","dynasty":"清代","title":"咏画屏美人（二首）"}
{"author":"叶小鸾","content":"丝丝杨柳拂烟轻，总为愁人送别情。惟有流波似离恨，共将明月伴君行。","dynasty":"清代","title":"送蕙绸姊（二首）"}
{"author":"叶小鸾","content":"绿酒盈尊未及衔，那堪津树引征帆。情知此别难留住，相对无言湿杏衫。","dynasty":"清代","title":"送蕙绸姊（二首）"}
{"author":"叶小鸾","content":"身非巫女惯行云，肯对三星蹴绛裙。清吹声中轻脱去，瑶天笙鹤两行分。","dynasty":"清代","title":"仙坛奉呈泐师"}
{"author":"叶小鸾","content":"弱水安能制毒龙，竿头一转拜师功。从今别却芙容主，承侍猊座沐下风。","dynasty":"清代","title":"将授戒再呈泐师"}
{"author":"叶小鸾","content":"迟迟帘影映清宵，日照池塘冻欲消。公主梅花先傅额，美人杨柳未垂腰。纱窗绣冷留馀线，绮阁香浓绕画绡。试问待儿芳草色，阶前曾长翠云条？","dynasty":"明代","title":"早春红于折梅花至偶成"}
{"author":"叶小鸾","content":"可是初逢萼绿华，琼楼烟月几仙家。坐中听彻凉州曲，笑指窗前夜合花。","dynasty":"明代","title":"游仙诗"}
{"author":"叶小鸾","content":"枝头馀叶堕声干，天外凄凄雁字寒。感别却怜双鬓影，竹窗风雨一灯看。","dynasty":"明代","title":"别蕙绸姊其二"}
{"author":"叶小鸾","content":"春寂寂，月溶溶。落尽红香剩绿浓。明月清风同翠幕，夜深人静小窗空。","dynasty":"明代","title":"捣练子暮春月夜"}
{"author":"叶小鸾","content":"朝来烟雨繁。金炉香缕翻。坐久还慵立，眠多愁梦烦。掩重门、落花流水，依稀随断魂。","dynasty":"明代","title":"后庭花破子夜思"}
{"author":"叶小鸾","content":"风雨帘前初动。早又黄昏催送。明日总然来，一岁空怜如梦。如梦。如梦。惟有一宵相共。","dynasty":"明代","title":"如梦令辛未除夕"}
{"author":"叶小鸾","content":"雁唳西风天际。槛外梅花香细。今夜与明朝，试共相看不睡。且睡。且睡。守岁何如别岁。","dynasty":"明代","title":"如梦令"}
{"author":"叶小鸾","content":"风飘万点红，零落胭脂色。柳絮入帘栊，似问人愁寂。凭阑望远山，芳草连天碧。深院锁春光，去尽无寻觅。","dynasty":"明代","title":"生查子送春"}
{"author":"叶小鸾","content":"新柳垂条，困人天气帘慵卷。瘦宽金钏。珠泪流妆面。凝伫凭阑，忽睹双飞燕。闲愁倦。黛眉浅淡。谁画青山远。","dynasty":"明代","title":"点绛唇戏为一闺人代作春怨"}
{"author":"叶小鸾","content":"薄卷红绡，断霞西角斜阳远。昼长无伴。闲去题花扇。独倚阑干，看尽归鸦遍。轻云乱。凉风吹散。新月中天见。","dynasty":"明代","title":"点绛唇暮景"}
{"author":"叶小鸾","content":"粉面新妆，澹红衫子轻罗扇。昨宵邻伴。来约莲塘玩。棹泛扁舟，影共莲花乱。深深见。绿杨风晚。空载闲愁返。","dynasty":"明代","title":"点绛唇咏采莲女"}
{"author":"范璐","content":"之子莫相送，依依人可怜。多年芳草路，几日艳阳天。堤上风吹笛，江边月系船。马蹄随记取，踏破少城烟。","dynasty":"清代","title":"巴江柳"}
{"author":"许棐","content":"一春不识西湖面。翠羞红倦。雨窗和泪摇湘管。意长笺短。知心惟有雕梁燕。自来相伴。东风不管琵琶怨。落花吹遍。","dynasty":"宋代","tags":"宋词精选，婉约，女子，春游，闺怨","title":"后庭花·一春不识西湖面"}
{"author":"许棐","content":"微雨後。染得杏腮红透。春色好时人却瘦。镜寒妆不就。柳外一莺啼昼。约略情怀中酒。困起半弯眉袖。髻松簪玉溜。","dynasty":"宋代","title":"谒金门·微雨後"}
{"author":"许棐","content":"挼柳揉花旋染衣。丝丝红翠扑春辉。罗绮丛中无此艳，小西施。腰细最便围舞帊，袖寒时复罩香。误点一痕残泪粉，怕人知。","dynasty":"宋代","title":"山花子·挼柳揉花旋染衣"}
{"author":"许棐","content":"一绡香暖看灯衣。领珠襟翠争辉。金球斜?雪梅枝。著带都宜。桃艳妆成醉脸，柳娇移上歌眉。一轮蟾玉堕花西。携手同归。","dynasty":"宋代","title":"画堂春·一绡香暖看灯衣"}
{"author":"许棐","content":"牧渎一块泥，装塑恣华侈。所恨肌体微，金珠载不起。双罩红纱厨，娇立瓶花底。少妇初尝酸，一玩一欢喜。潜乞大士灵，生子愿如尔。岂知贫家儿，生子瘦如鬼。弃卧桥巷间，谁复顾生死？人贱不如泥，三叹而已矣！","dynasty":"宋代","title":"泥孩儿"}
{"author":"许棐","content":"妾心如镜面，一规秋水清。郎心如镜背，磨杀不分明。","dynasty":"宋代","title":"乐府"}
{"author":"许棐","content":"郎心如纸鸢，断线随风去。愿得上林枝，为妾萦留住。","dynasty":"宋代","title":"乐府"}
{"author":"许棐","content":"桂香吹过中秋了，菊傍重阳未肯开。几日铜瓶无可浸，赚他饥蝶入窗来。","dynasty":"宋代","title":"秋斋即事"}
{"author":"许棐","content":"舫样一亭小，依山复靠池。每来分席坐，须忆下湖时。竹弄当窗影，花添蘸水枝。人间风浪恶，泛宅几天涯。","dynasty":"宋代","title":"题常穆仲蘸碧"}
{"author":"许棐","content":"绕湖山叠翠，师住最高层。野偈书林叶，茶铛煮涧冰。松筠为道友，日月是禅灯。傥许分峰隐，甘为有发僧。","dynasty":"宋代","title":"赠临上人"}
{"author":"许棐","content":"别后相思瘦玉肌，不堪重著看花衣。恨君得似梁间燕，社日辞家社日归。","dynasty":"宋代","title":"闺怨五首其二"}
{"author":"许棐","content":"月引庭花影上窗，闷和簪朵卧空床。春寒翠被无人共，闲却熏炉一字香。","dynasty":"宋代","title":"闺怨五首其三"}
{"author":"许棐","content":"离愁一点浓如黛，强把金篦扫不开。新月几番呈巧样，薄情夫婿未归来。","dynasty":"宋代","title":"闺怨五首其四"}
{"author":"许棐","content":"小院东风去住中，春愁元不隔帘栊。自家颜色凋零尽，却对花枝惜堕红。","dynasty":"宋代","title":"闺怨五首其五"}
{"author":"许棐","content":"万柄绿荷衰飒尽，雨中无可盖眠鸥。当时乍叠青钱满，肯信池塘有暮秋。","dynasty":"宋代","title":"枯荷"}
{"author":"许棐","content":"今年庭树著花稀，因是耽书失事治。何处结巢双喜鹊，却来删得几枯枝。","dynasty":"宋代","title":"庭树"}
{"author":"许棐","content":"推过诗编把酒斟，挽春佳句让莺吟。门前却喜无人扫，积得残花一寸深。","dynasty":"宋代","title":"春晚"}
{"author":"许棐","content":"卧听羊车辊夜雷，知从谁处燕酣回。蟾光也解君王意，隔个帘栊不入来。","dynasty":"宋代","title":"宫词二首其一"}
{"author":"许棐","content":"同入宫来几许人，因何遣妾护长门。云鬟半脱香腮瘦，却爱菱花镜子昏。","dynasty":"宋代","title":"宫词二首其二"}
{"author":"许棐","content":"别后黄花两度残，天涯彼此寄书难。几行雁字斜阳里，聊当平安一纸看。","dynasty":"宋代","title":"忆郑元甫"}
{"author":"许棐","content":"能书能画又能诗，除却芸窗别数谁。只是霜毫冰茧纸，才经拈起便新奇。","dynasty":"宋代","title":"赠芸窗"}
{"author":"许棐","content":"半落釭花午夜闲，戍衣裁就寄君难。雁来不带平安字，却带边风入帐寒。","dynasty":"宋代","title":"戍妇词一首"}
{"author":"许棐","content":"六月长安热似焚，廛中清趣总输君。买书人散桐阴晚，卧看风行水上文。","dynasty":"宋代","title":"赠陈宗之"}
{"author":"许棐","content":"因见落花心觉悟，薄罗襟上泪痕乾。容颜纵似花枝好，能得君王几日看。","dynasty":"宋代","title":"四时宫词各一首其一"}
{"author":"许棐","content":"碧玉凉梳落枕边，懒梳双鬓学新蝉。恩情不及班姬扇，纵是炎天亦弃捐。","dynasty":"宋代","title":"四时宫词各一首其二"}
{"author":"许棐","content":"凉夜谁同玉簟眠，湘波冷浸一枝莲。君王不学中秋月，处处分身处处圆。","dynasty":"宋代","title":"四时宫词各一首其三"}
{"author":"许棐","content":"雪压长门消未尽，夜衾堆尽旧宫罗。鸳鸯瓦下垂冰箸，未抵思君玉箸多。","dynasty":"宋代","title":"四时宫词各一首其四"}
{"author":"许棐","content":"芙蓉波面出罾鱼，廉似城中买担蔬。欲试脍刀还不忍，恐伤千里寄人书。","dynasty":"宋代","title":"东归道中"}
{"author":"许棐","content":"千金新购入雕笼，恨在娇声断续中。昨夜羁雌何处宿，落花残月故巢空。","dynasty":"宋代","title":"笼禽怨"}
{"author":"许棐","content":"宝镜一从分破后，不堪磨拭照妆钿。倩谁携上青云去，补得今宵缺月圆。","dynasty":"宋代","title":"破镜词"}
{"author":"许棐","content":"两龚当暑客秦溪，旋买黄綀替熟衣。想见西湖风月里，藕花凝望载诗归。","dynasty":"宋代","title":"龚彦质恕可二丈"}
{"author":"许棐","content":"半醉归来卧不成，月华霜彩烂中庭。茶铛冻结香匜冷，只把梅花嗅得醒。","dynasty":"宋代","title":"醉归"}
{"author":"许棐","content":"新晴旋蜡游春屐，半湿香泥恰好行。琢得小词腔未稳，往来花下怯歌莺。","dynasty":"宋代","title":"湖上曲"}
{"author":"许棐","content":"载雨驾雷翻覆顷，漏星藏月卷舒间。若将云与诗人比，政恐云无日日闲。","dynasty":"宋代","title":"赵野云"}
{"author":"许棐","content":"一片落花题一字，凑成一首怨春诗。纵横贴在窗纱上，巧似回文织锦时。","dynasty":"宋代","title":"戏题花片"}
{"author":"许棐","content":"日印花枝欲满窗，旋磨鸾镜试新妆。恩情只似春宵短，眉黛空如柳叶长。","dynasty":"宋代","title":"画眉曲"}
{"author":"许棐","content":"山禽栖定涧蛙鸣，时复鸱枭杂数声。昨夜酒添春睡重，幸无憎爱到天明。","dynasty":"宋代","title":"宿闲林步"}
{"author":"许棐","content":"芭蕉叶上题诗字，雨后来看半不全。馀湿未胜浓墨补，且携卮酒到花前。","dynasty":"宋代","title":"真珠园"}
{"author":"许棐","content":"湖边开到木芙蓉，攘尽荷花十里红。红蓼莫惭颜色浅，荣枯同是一秋风。","dynasty":"宋代","title":"湖边"}
{"author":"许棐","content":"春来游未遍湖山，已是风光一半残。细把刘郎诗读后，莺花虽好不须看。","dynasty":"宋代","title":"读南岳新稿"}
{"author":"许棐","content":"墙头新露一枝红，压尽隋人万綵工。香艳便栖云鬓老，也胜飘泊晚西风。","dynasty":"宋代","title":"花"}
{"author":"许棐","content":"分付离觞莫满斟，酒深还与恨同深。自怜不及春江燕，一路相随伴好吟。","dynasty":"宋代","title":"别友"}
{"author":"许棐","content":"默坐蒲龛若塑成，客来惟听小钟鸣。却嫌庭树无禅力，时有风枝雨叶声。","dynasty":"宋代","title":"不语僧"}
{"author":"许棐","content":"东风吹雨作花飞，寒勒芳程几日迟。惟有庭前老梅树，谢渠添补落残枝。","dynasty":"宋代","title":"春雪"}
{"author":"许棐","content":"涧水溪冰似镜清，自看寒貌已分明。烦君别相江湖友，来岁谁魁淡墨名。","dynasty":"宋代","title":"赠相士"}
{"author":"许棐","content":"到处有茅堪盖屋，谁家迁槿不成篱。秋潭何事经营晚，应是无人会买诗。","dynasty":"宋代","title":"题吴秋潭隐居图"}
{"author":"许棐","content":"老松阴下访摩云，仰望青云隔几尘。不是倚空梯百尺，只缘中有道高人。","dynasty":"宋代","title":"题摩云"}
{"author":"许棐","content":"翠水池边宴早秋，云谣声里月西流。醉归不信乘鸾稳，却擘莲花作采舟。","dynasty":"宋代","title":"西真图"}
{"author":"许棐","content":"十度来敲九不应，隔篱空见竹青青。不知池里黄金鲫，听讲楞伽几卷经。","dynasty":"宋代","title":"书北庵门"}
{"author":"许棐","content":"歙浦租船只载诗，一廉如此似君稀。双亲犹道行装重，多带罗纹一砚归。","dynasty":"宋代","title":"叶充斋"}
{"author":"许棐","content":"一掣尘缘去学仙，鹤程风露渐高寒。白玉楼中逢鼻祖，为传吟貌寄予看。","dynasty":"宋代","title":"送写神李肖岩入道"}
{"author":"许棐","content":"柳风虽小丝丝袅，花雨无多点点香。惟有吟毫闲未得，染红濡绿一春忙。","dynasty":"宋代","title":"得闲亭"}
{"author":"许棐","content":"驴载新诗仆抱书，松声禽语当传呼。不知邂逅耕田者，问著青苗免役无。","dynasty":"宋代","title":"题舒王游半山图"}
{"author":"许棐","content":"拄义撑仁难著脚，十人著脚九斜攲。此铭不特为君助，今古儒家砥柱碑。","dynasty":"宋代","title":"题钱叔恭立斋铭后"}
{"author":"许棐","content":"掣断江湖几线风，蓑衣闲挂饵瓢空。何因献入君王手，持向磻溪钓太公。","dynasty":"宋代","title":"旧渔竿"}
{"author":"许棐","content":"江湖蓑笠旧交情，石滑泥深步转轻。恰是革华踪迹险，宦程高处越难行。","dynasty":"宋代","title":"草屦"}
{"author":"许棐","content":"满镜秋霜鬓影寒，此生堪笑复堪怜。烦君只相看书眼，更对青灯得几年。","dynasty":"宋代","title":"赠刘相士"}
{"author":"许棐","content":"百幅吴冰千蕊雪，对吟终日不成诗。忆君同在孤山下，商略春风弄笔时。","dynasty":"宋代","title":"宗之惠梅窠水玉笺"}
{"author":"许棐","content":"手不题诗已数年，砚砖相伴学枯禅。为君蘸湿玄晖笔，写出江山雪后天。","dynasty":"宋代","title":"月涧惠砚滴梅脑其一"}
{"author":"许棐","content":"踏雪寻梅兴未偿，衣襟赖有隔年香。铜𠤷更炷冰花脑，不到孤山也不妨。","dynasty":"宋代","title":"月涧惠砚滴梅脑其二"}
{"author":"许棐","content":"嫁得萧郎不恋家，几年流落在天涯。满怀多少伤春事，嫌杀门前叫卖花。","dynasty":"宋代","title":"春思"}
{"author":"许棐","content":"竹梢风露松梢月，未抵吟丞气味清。笑问两年何所得，锦囊诗重俸囊轻。","dynasty":"宋代","title":"送赵丞"}
{"author":"许棐","content":"老砚磨穿事不成，万书堆里鬓星星。愿随君去柯山下，收拾残烟写佛经。","dynasty":"宋代","title":"赠墨僧"}
{"author":"许棐","content":"黄花冷笑竹篱边，笑我床头乏酒钱。带雨折来无用处，碎挼金屑和茶煎。","dynasty":"宋代","title":"重阳乏酒"}
{"author":"许棐","content":"长身夜占银台立，焰焰光摇顶上珠。贪向华堂照歌舞，不知灰得寸心无。","dynasty":"宋代","title":"烛"}
{"author":"许棐","content":"不闻沸鼎烹夷叔，那有云台画四凶。自与心君消息了，却将甲乙问穷通。","dynasty":"宋代","title":"代术者言"}
{"author":"许棐","content":"我貌君容一种寒，鹭漂鸥泊廿来年。我诗吟就无人买，君相公卿煞得钱。","dynasty":"宋代","title":"赠钱相士"}
{"author":"许棐","content":"老屐相随四十年，惯看苍翠听潺湲。今朝细玩松岩画，犹有吟行未到山。","dynasty":"宋代","title":"观松岩画卷"}
{"author":"许棐","content":"一别吴松二十秋，败荷枯柳总新愁。白头交友凋零尽，赖有寒江几个鸥。","dynasty":"宋代","title":"吴江道中"}
{"author":"许棐","content":"乱洒春霙著纸寒，玉成天地片时间。有人谙尽江湖冷，却爱寻常罨画山。","dynasty":"宋代","title":"题雪林画卷"}
{"author":"许棐","content":"竹底松根惯寂寥，肯随桃李媚儿曹。高名压尽离骚卷，不入离骚更自高。","dynasty":"宋代","title":"兰花"}
{"author":"许棐","content":"一篷风雨偶归迟，见说君来扣我扉。童子困眠梅树下，不曾放得鹤双飞。","dynasty":"宋代","title":"郭南湖见访却适有出一绝为谢"}
{"author":"许棐","content":"几年柴立荒塍下，春雨秋风总不知。一点阳和到桃李，红红白白便盈枝。","dynasty":"宋代","title":"枯树"}
{"author":"许棐","content":"祠下灵根无别种，凡花谁敢斗荣枯。被君分种鹅溪上，从此人间有两株。","dynasty":"宋代","title":"赵宰琼花图"}
{"author":"许棐","content":"镜潭炯炯秋无底，著一纤云也是多。禅外当无些子事，如何犹有作诗魔。","dynasty":"宋代","title":"寄然"}
{"author":"许棐","content":"荔枝乡里玲珑雪，来助长安一夏凉。情味于人最浓处，梦回犹觉鬓边香。","dynasty":"宋代","title":"茉莉"}
{"author":"许棐","content":"海雁叫将秋色去，山台钞寄好诗来。菊花过了梅花未，自有花从笔底开。","dynasty":"宋代","title":"赵山台寄诗集"}
{"author":"许棐","content":"已奏春班名字了，不妨闲作几时游。家僮未要装诗担，见说三高索倡酬。","dynasty":"宋代","title":"寄友"}
{"author":"许棐","content":"不堪冷照黄昏月，强倚春风作杏妆。虽得容颜暂时好，欠他肌骨旧来香。","dynasty":"宋代","title":"红梅"}
{"author":"许棐","content":"倦骨畏寒如畏虎，可曾一步出柴扉。因迎令尹西郊外，折得梅花满把归。","dynasty":"宋代","title":"迓张宰"}
{"author":"许棐","content":"折得桂花三数枝，云溪又寄几篇诗。诗香入在花香里，韵似龙涎火暖时。","dynasty":"宋代","title":"谢施云溪寄诗"}
{"author":"许棐","content":"綵丝愁绪杂春机，咿𠵣声中日又西。织到花枝连理处，玉骢门外一娇嘶。","dynasty":"宋代","title":"织锦词"}
{"author":"许棐","content":"一别音容岁几更，纸灰飞尽泪犹倾。最怜春雨相将足，绵上有田谁共耕。","dynasty":"宋代","title":"母忌"}
{"author":"许棐","content":"朝来一阵无情雨，敲得庭花半欲残。燕子不知人冷落，飞来帘底避春寒。","dynasty":"宋代","title":"春思"}
{"author":"许棐","content":"老来慵把种花锄，片紫纤红一任无。不忍今春孤负雨，自收檐水浸菖蒲。","dynasty":"宋代","title":"春雨"}
{"author":"许棐","content":"处处亭台宴好春，唱花歌柳调争新。梁间不用多言语，回耳听君有几人。","dynasty":"宋代","title":"燕"}
{"author":"许棐","content":"一碧生涯水石滨，缕风丝雨瘦精神。前身恐是巢由辈，怕著人间半点尘。","dynasty":"宋代","title":"石菖蒲"}
{"author":"许棐","content":"生长冷阶閒砌畔，一春知见几花飞。虽沾雨露无多子，却到秋来绿转肥。","dynasty":"宋代","title":"草其一"}
{"author":"许棐","content":"不是东风有爱憎，为怜微细颇加情。胚红孕紫宁交晚，且放青青寸草生。","dynasty":"宋代","title":"草其二"}
{"author":"许棐","content":"青青得意春三月，撩弄东风舞腰活。莫道长条舞得多，长条先被行人折。","dynasty":"宋代","title":"柳"}
{"author":"许棐","content":"未到无生无灭地，聊为春风露红紫。不愿随风趁蝶飞，愿就枝头抱香死。","dynasty":"宋代","title":"花愿"}
{"author":"许棐","content":"不须娇逞舞腰支，不须巧画宫妆眉。只把千丝万丝结，结住行人无别离。","dynasty":"宋代","title":"谕柳"}
{"author":"许棐","content":"排衔累职甚分明，除罢皆由彩色行。纵有黄金无好采，也难平白到公卿。","dynasty":"宋代","title":"选官图"}
{"author":"许棐","content":"剪剪春生万卷堂，一花知胜几萤光。痴儿不识半行字，只解高烧照海棠。","dynasty":"宋代","title":"猗绿惠烛"}
{"author":"许棐","content":"落花传语五更风，能旁亭台几日红。把似匆匆又飞去，不销裁染费春工。","dynasty":"宋代","title":"落花"}
{"author":"许棐","content":"红杏枝枝娇似染，绿杨处处密成围。苦无颜色相追逐，自趁东风作雪飞。","dynasty":"宋代","title":"落梅"}
{"author":"许棐","content":"已彊诗仙一夜留，任教侵早放船休。恨身不似梅花片，飞入寒篷伴远游。","dynasty":"宋代","title":"送赵竹潭"}
{"author":"许棐","content":"东塍白发翁，勤朴种花户。盆卖有根花，价重无人顾。西塍年少郎，荒嬉度朝暮。盆卖无根花，价廉争夺去。年少传语翁，同业勿相妒。卖假不卖真，何独是花树。","dynasty":"宋代","title":"马塍种花翁"}
{"author":"许棐","content":"日日望郎郎未归，玉肌宽尽缕金衣。春心撩乱强拘束，碎剪红绡补旧枝。红绡才向枝头住，残花又逐东风去。愿花飞入笑筵中，莫入愁人断肠处。愁人见花人自羞，花见愁人花也愁。花飞有尽愁无尽，柳外一声黄栗留。","dynasty":"宋代","title":"伤春曲"}
{"author":"许棐","content":"芦花风紧雁飞飞，便寄边衣也是迟。妾把剪刀犹觉冷，况君披甲枕戈时。愿君百战图勋业，馘项歼嬴频献捷。博取貂蝉金印归，无负君王无负妾。","dynasty":"宋代","title":"寄衣曲"}
{"author":"许棐","content":"隔市能几步，幽趣踰山林。凿池小如斗，水浅鱼自深。檐任树枝碍，阶从草色侵。不肯一锄斫，恐伤春风心。朝出货仁义，暮归炊古今。客来无可款，石炉添水沉。","dynasty":"宋代","title":"题常宣仲草堂"}
{"author":"许棐","content":"梅花惆怅三年别，香锁空庭几风月。今年花发主人归，依旧主人贫彻骨。小枝分立砚屏边，无酒酬春烛焰寒。数叶残书翻未了，唤起山童敲凤团。","dynasty":"宋代","title":"李方庵款梅"}
{"author":"许棐","content":"满面疮痍瘢，胸中一泓雪。醒吟鹤背风，醉卧鸥边月。不卖嚇鬼符，不试𤏶金诀。笑问旧蓑衣，秋来添几结。","dynasty":"宋代","title":"小蓑道人"}
{"author":"许棐","content":"长安富贵海，十客九倦还。君去不著意，君归无愧颜。旧圃一二亩，新居十数间。花寻直树种，竹简斜枝删。诗句满壁写，书编到处安。冬檐日春煖，夏户风昼寒。不是时令舛，自缘心地宽。天下政多事，未须牢闭关。","dynasty":"宋代","title":"题丘竹坡新第"}
{"author":"许棐","content":"十日九风雪，差见今春寒。梅花办归计，一点心欲酸。所秉太孤洁，有此末路难。来年复相见，一笑贺平安。","dynasty":"宋代","title":"饯梅"}
{"author":"许棐","content":"日将西，杵声急，一声声自死肠出。城高不特土累成，半是铺填怨夫骨。儒坑战地骨更多，十二金人随鬼泣。","dynasty":"宋代","title":"筑城曲"}
{"author":"许棐","content":"丈人屋侵云，乌爱丈人屋。涂人亦爱乌，乌声喜相续。屋底间蛾眉，环坐理丝竹。丝竹无新腔，写汝声为曲。丈人一赏音，瓦砾弃珠玉。移噪邻翁家，闻者皆唾逐。","dynasty":"宋代","title":"乌夜啼"}
{"author":"许棐","content":"胡蝶飞，胡蝶飞，红边迷了紫边迷，粉老香乾何处归。不学蜜蜂做家计，勤苦之中有甘味。","dynasty":"宋代","title":"胡蝶飞"}
{"author":"许棐","content":"幸逃煮鹤烟，枯羸卧乌几。向来千万音，今在何人耳。旧谱传不真，零落几张纸。瓦缶空雷鸣，牙夔唤不起。","dynasty":"宋代","title":"破琴"}
{"author":"许棐","content":"碌碌砻硙间，得此一隽石。磨我三十年，貌黧双鬓白。渠亦苦我磨，眼穿流泪墨。老蟾在傍笑，两穷自相厄。","dynasty":"宋代","title":"破砚"}
{"author":"许棐","content":"客路久驱驰，秋深两鬓知。田家投夜宿，渔灶寄晨炊。契分灯前影，生涯橐里诗。遥怜故园菊，荒草没霜枝。","dynasty":"宋代","title":"客路"}
{"author":"许棐","content":"自扁庵为倦，斯名恐未然。醉巾频漉破，游屐几磨穿。新种竹都活，旧栽花更妍。门前春水涨，催发孝廉船。","dynasty":"宋代","title":"题倦庵"}
{"author":"许棐","content":"临帖钞书外，尤深破墨工。万峰千嶂趣，片纸尺绡中。云暗孤村月，潮生满树风。自嫌吾已老，摩砚一无功。","dynasty":"宋代","title":"陈裕斋墨戏"}
{"author":"许棐","content":"田间久不到，草木半萧疏。鸥占沉舟浴，蛩分破壁居。仆温携到酒，邻送卖残蔬。未说催租事，黏窗且读书。","dynasty":"宋代","title":"田间"}
{"author":"许棐","content":"伶俐不如痴，从来我亦知。才吟诗好日，便是命穷时。鼠笑瓶无粟，蜗嫌壁有碑。五行修得否，髭鬓已丝丝。","dynasty":"宋代","title":"赠术士张痴"}
{"author":"许棐","content":"望得招提见，程犹半日间。马嘶曾到处，仆指未行山。风递松声远，云连草色闲。何如添个我，坐石听潺湲。","dynasty":"宋代","title":"题赵子固春山上寺图"}
{"author":"许棐","content":"梅福舟行速，离觞不暇斟。虽然交日浅，颇觉别情深。宿处雁相伴，到时莺对吟。水心新冢下，替我一沾襟。","dynasty":"宋代","title":"送赵子梁"}
{"author":"许棐","content":"不向杯中物，吟边仅有君。自无沉醉分，非效独醒人。捲箔进明月，开门放宿云。拣茶敲未遍，又摘露芽春。","dynasty":"宋代","title":"题钱庆丰醒庵"}
{"author":"许棐","content":"真是分风月，归来无俸钱。人皆嗤拙宦，天又啬长年。旧宅寒潮外，新茔古树边。一诗哀不尽，檐雨对潸然。","dynasty":"宋代","title":"挽周倅"}
{"author":"许棐","content":"削成千蠹简，此屋是馀材。长有清风至，浑无俗客来。猿当吟案立，鹤趁钓船回。添足岁寒计，栽松复种梅。","dynasty":"宋代","title":"题张俞仲竹屋"}
{"author":"许棐","content":"小小盆中花，春风随分足。花肥无剩红，叶瘦无欠绿。心倾几点香，也饱游蜂腹。太盛必易衰，荒烟锁金谷。","dynasty":"宋代","title":"小盆花"}
{"author":"许棐","content":"凤双鸾偶。天上人间有。檐玉无声花影瘦。夜浅春浓时候。别来几度寒宵。六桥风月迢迢。灯下有谁相伴，一方红湿鲛绡。","dynasty":"宋代","title":"清平乐"}
{"author":"许棐","content":"郎身如纸鸢，断线随风去。愿得上林枝，为妾萦留住。","dynasty":"宋代","title":"乐府其三"}
{"author":"许棐","content":"萧萧万竿玉，深护读书堂。梦趁秋声薄，诗搀夜色凉。敲茶风递响，滴砚露涵香。不杂有花树，花红不久长。","dynasty":"宋代","title":"题猗绿堂"}
{"author":"许棐","content":"僧趁雪前到，梅花犹恨迟。略谭残岁梦，便和早春诗。僵雁依船宿，寒猿捧砚随。吟单未须捲，重见是何时。","dynasty":"宋代","title":"赠僧"}
{"author":"许棐","content":"明日方重九，先期菊已花。固知天有意，欲祝寿无涯。玉斝浮金蕊，冰姿映脸霞。长生此真术，不用紫河车。","dynasty":"宋代","title":"寿张倅"}
{"author":"许棐","content":"自从楼阁罢烧灯，未有今朝一日晴。暖拆葑边冰翼破，寒留山顶雪痕轻。娇骢已印寻芳迹，小妓新翻鬻唱声。每个旗亭商一醉，也应排日到清明。","dynasty":"宋代","title":"元夕后湖上作"}
{"author":"许棐","content":"屋外犹馀地百弓，经锄知费几年工。栽蔬少似于陵仲，种菊多于靖节翁。偃屈溪山诗卷里，破除风月酒杯中。近来又喜禅机透，一顾丛林万衲空。","dynasty":"宋代","title":"沈子寿郊居"}
{"author":"许棐","content":"借得城居一丈宽，五车书向腹中安。声华馥似当风桂，气味清于著露兰。朝士时将馀俸赠，铺家传得近诗刊。回看旧隐西湖上，谁伴沙鸥度岁寒。","dynasty":"宋代","title":"赠叶靖逸"}
{"author":"许棐","content":"步头杨柳种多年，今日方维胜客船。扫石共看山色坐，枕书同听雨声眠。溪羹旋煮莼丝滑，野饭新炊芡玉圆。不管归心忙似箭，强留吟过菊花天。","dynasty":"宋代","title":"郑介道见访"}
{"author":"许棐","content":"慈湖分与半窗灯，照得襟怀彻底明。蒲座夜闲猫占卧，笋舆春暖鹤随行。炉香欲尽经犹诵，砚墨才浓句已成。岁晚弟兄俱白首，一楼风雨话深更。","dynasty":"宋代","title":"赠龚彦质"}
{"author":"许棐","content":"天上除书骆驿飞，谪仙何事得来迟。旅怀宽似居家日，学力高于未第时。山带晴霏横画轴，水流清响入琴丝。世间多少王孙贵，无我寒泉一句诗。","dynasty":"宋代","title":"赵叔鲁"}
{"author":"许棐","content":"占得文房一丈强，地幽虽夏亦清凉。瓶花误倒水侵案，书叶乱掀风满床。薜长密藤遮半壁，桐分疏影出低墙。客来莫道无祗待，只啜茶瓯却味长。","dynasty":"宋代","title":"木山父书院"}
{"author":"许棐","content":"苗裔元从庾岭分，两般标致一般春。淡妆西子呈娇态，黄面瞿昙现小身。不羡腰金横玉贵，来寻嚼蜡饮冰人。只愁花谢香狼籍，桃李如何接后陈。","dynasty":"宋代","title":"蜡梅江梅同瓶"}
{"author":"许棐","content":"写字摛文不疗饥，生涯换得颇新奇。锦心暗织临渊网，蓬鬓潜缫钓雨丝。落笔易于投饵处，得钱多似出罾时。渔翁枉占烟波阔，不及君家小砚池。","dynasty":"宋代","title":"赠画鱼沈秀才"}
{"author":"许棐","content":"天下名山行脚遍，依然形影瘦伶俜。支吾寒暑袈裟耐，变眩烟霞笔砚灵。对客敬如堂上佛，读书通似藏中经。石头路滑终难到，不是诗禅莫扣扃。","dynasty":"宋代","title":"赠北涧"}
{"author":"许棐","content":"荒圃知非延客地，谩分苔石坐移时。杯中浅注三行酒，几上同看数板诗。树未经霜飞叶早，菊因闰月放花迟。自无景物留君住，却恨西山日半规。","dynasty":"宋代","title":"钟俊卿见访"}
{"author":"许棐","content":"白发萧萧客帝都，故园闲却种瓜锄。平时不信为儒误，今日方知涉世疏。烟浦未寻归去艇，雪窗犹读借来书。诗名压尽江湖客，要在唐人向上居。","dynasty":"宋代","title":"赠元耘"}
{"author":"许棐","content":"哦松未了赋归欤，旋买田园结草庐。数亩竹阴惟欠鹤，半池山影不妨鱼。举杯多是沽来酒，插架无非读过书。我已倦为都下客，愿君分与把茅居。","dynasty":"宋代","title":"题吴叔清郊居"}
{"author":"许棐","content":"点画分明印碧空，回鸾返鹊势差同。月边映得银钩体，雪里摹成玉箸工。断续似经秦火后，悲凉如在楚词中。愁人笔砚俱荒废，倩写相思寄便风。","dynasty":"宋代","title":"雁字"}
{"author":"许棐","content":"廷评满腹贮阳春，笔下从来活几人。厅小似分幽寺住，俸轻如在旧山贫。堆书教子犹疑少，倒屣迎宾不厌频。欲效林宗巾角垫，自嫌双鬓有红尘。","dynasty":"宋代","title":"郭评事"}
{"author":"许棐","content":"入门诸子哭褰衣，痛说严君属纩时。病重刀圭难作效，家贫衾含不如仪。从春屡有登临约，近日方无唱和诗。执绋南屏山下路，悲风吹乱绿杨丝。","dynasty":"宋代","title":"挽吴春伯"}
{"author":"许棐","content":"连年染患貌栀黄，卢扁犹无起死方。稚女自敲尸畔磬，邻僧来炷佛前香。生涯谩有千书卷，受用惟存一奠觞。听说茶毗心更苦，拭乾清泪又成行。","dynasty":"宋代","title":"挽郭子度"}
{"author":"许棐","content":"文公徒弟无多在，学术应如寿数高。好句先教诸子和，垫巾翻被俗人嘲。湖边茶店同谁坐，井畔柴扉欠我敲。昨夜相思眠不稳，月眉斜印落花梢。","dynasty":"宋代","title":"寄吴宜之"}
{"author":"许棐","content":"十二三时便出家，何曾顷刻离烟霞。晨持数卷日方上，夜梵千声月未斜。洗钵不经鸥浴水，插瓶嫌采蝶残花。儒冠误我骎骎老，何日蒲团共结跏。","dynasty":"宋代","title":"瑛上人"}
{"author":"许棐","content":"城中破屋妻儿住，自向招提借小房。壁上碑文皆古篆，案头书册半仙方。月嫌碎竹遮窗暗，风款飞花入座香。点检未如僧相处，只多髭鬓几茎霜。","dynasty":"宋代","title":"张声父"}
{"author":"许棐","content":"一片端州古砚砖，翁孙相授当良田。寒梅涧下和冰洗，秋桂窗前滴露研。学字不工空费纸，吟诗虽苦未成编。赠君携去薇花畔，草诏闲时枕匣眠。","dynasty":"宋代","title":"古砚送赵明府"}
{"author":"许棐","content":"鉴湖湖上寄闲身，好景应同贺监分。梅下有船供载雪，荷边无地可锄云。吟人多倩删诗稿，名士争求作序文。画卷书编藏满屋，其他生计尽输君。","dynasty":"宋代","title":"孔海翁"}
{"author":"许棐","content":"令君聊试栋梁材，结就谯楼亦壮哉。疑是海宫新涌出，不然仙府乍移来。无人敢带私心入，万户皆知正道开。细数代瓜能几日，晓筹昏鼓莫相催。","dynasty":"宋代","title":"题县楼呈丘竹坡"}
{"author":"许棐","content":"郭外移来费俸金，几年抬举玉成林。更无馀地栽闲树，尽有高枝著卧禽。寒影似传东野貌，清声如写伯夷心。呼童少杀青瑶简，染月濡云寄我吟。","dynasty":"宋代","title":"寄题竹坡"}
{"author":"许棐","content":"数椽茅屋傍林塘，幽似山僧独住房。夜静只凭猿守宅，昼闲时有鹤升堂。旋收落叶供茶爨，细捣枯花作印香。书册满床诗满橐，别无生计亦何妨。","dynasty":"宋代","title":"数椽"}
{"author":"许棐","content":"知心朋友云霄里，三尺官绫取不难。禅衲乍披身愈瘦，儒冠新脱顶微寒。数编诗稿聊收起，一藏经文旋取看。惟我尘缘推不去，萧萧华发倦渔竿。","dynasty":"宋代","title":"送友人为僧"}
{"author":"许棐","content":"穴地为炉了一寒，肉屏毡帐任无缘。晨烧树下沾霜叶，夜煮山头泻月泉。已借阳和归故絮，更分光焰到残编。百年贫富灰埃尽，荒冢累累野烧边。","dynasty":"宋代","title":"地炉"}
{"author":"许棐","content":"不信诗人一例穷，如公半世又成空。湖边便欠寻梅友，篱下应无采菊翁。雪片堆平闲药灶，雨声敲碎旧渔篷。墓铭吟稿儿封寄，血泪斑斑浣纸红。","dynasty":"宋代","title":"挽沈晏如"}
{"author":"许棐","content":"数亩家园枕碧波，树桑疏处补花窠。檐低不碍儒冠入，桥矮才通钓艇过。云笛旋裁门外竹，雨衣新织槛前莎。有时牛背看书罢，一曲春风宁戚歌。","dynasty":"宋代","title":"题野处"}
{"author":"许棐","content":"几年铢累束脩钱，才向湖边置一廛。种竹庭深难得月，养鱼池小易为泉。山呈好画当书案，柳撒轻丝罩钓船。酒力半酣诗思倦，矮床相对白鸥眠。","dynasty":"宋代","title":"孙祺卿新居"}
{"author":"许棐","content":"归买秦溪屋一间，才如都下僦楼宽。门前养草如花赏，壁上黏碑当画看。自改旧诗多未稳，独斟新酒不成欢。髯仙只在渊明宅，泥泞相邀寸步难。","dynasty":"宋代","title":"招高菊涧"}
{"author":"许棐","content":"令君蒙雪教千兵，一点妖氛不敢生。和气旋回弓力软，寒光微映剑花明。民居似倚银城壮，海道如铺玉簟平。入蔡归来方夜半，画堂歌管未收声。","dynasty":"宋代","title":"李明府雪中小阅"}
{"author":"许棐","content":"绿野堂边种药成，已斑髭鬓复青青。谢庭子弟皆英物，汉殿公卿半学生。争捧溪藤求妙画，竞磨崖石乞新铭。如何海角孤吟者，文集中间也挂名。","dynasty":"宋代","title":"谢毓斋李尚书惠诗序"}
{"author":"许棐","content":"麾节交迎出帝城，满朝皆羡板舆荣。一州暂辍春风暖，八郡同瞻霁月明。吴苑莺花新管领，秦溪桃李旧生成。应怜倦卧寒窗者，煮药炉边听雪声。","dynasty":"宋代","title":"寄赵仓"}
{"author":"许棐","content":"身迫云霄自不知，只如师友讲论时。驱龙驾凤阳冰字，剪月裁霞太白诗。雨院炷香熏画卷，晴窗添水浸花枝。十年漫走江湖上，只尺兰坡却到迟。","dynasty":"宋代","title":"上赵兰坡"}
{"author":"许棐","content":"邦君一念只宽民，真个龚黄现后身。和气蒸为千耒雨，暖云裁作万襦春。座中长有清吟客，庭下浑无健讼人。诸郡尽能依此样，世间那有一家贫。","dynasty":"宋代","title":"上嘉禾赵守"}
{"author":"许棐","content":"一编奏议从头读，句句冰联玉缀成。不是德宗嫌切直，自缘唐室未升平。谄魂尽逐残星灭，义魄长随霁月明。我亦爱君忧国者，岁时来一拜先生。","dynasty":"宋代","title":"题陆宣公堂"}
{"author":"许棐","content":"弟判嘉兴蔼政声，兰坡兄又出专城。如将天上一蟾影，分作人间两郡明。江冷雪随帆幅去，路晴梅夹轿窗行。开藩便拜归班诏，也与玉山添重名。","dynasty":"宋代","title":"送赵兰坡"}
{"author":"许棐","content":"绕宅无非罨画山，吟台更对好峰峦。锦囊低挂花梢上，玉子轻敲竹荫间。小砚买来猿解捧，异书编就鹤同看。主人出赴功名会，涧水自清云自闲。","dynasty":"宋代","title":"题赵恕可山台"}
{"author":"许棐","content":"住破吴松江上屋，杭州城外结新庐。未寻陆羽烹茶具，先借渊明种菊锄。山入楼中成好句，月来窗下伴残书。御街车马无行处，谁肯抽身觅退居。","dynasty":"宋代","title":"钱谦斋新居"}
{"author":"许棐","content":"说著嘉兴太守贤，野梅官柳亦欢然。贫民不识重租苦，老吏难将一事瞒。但有诗书堆几上，更无歌舞到樽前。凡为郡者皆如此，天下何由不治安。","dynasty":"宋代","title":"上赵克家太守"}
{"author":"许棐","content":"东津占得江山胜，安顿亭台到处宜。夜夜中秋明月影，朝朝寒食好花枝。长笺短轴真行字，旧轴新编倡和诗。只隔一潮飞不去，怅怀惟有白鸥知。","dynasty":"宋代","title":"寄题东津"}
{"author":"许棐","content":"轩窗开处总湖光，诵罢难经纳晚凉。雨溅荷香沾古衲，月移松影罩禅床。燃灯就取烧丹火，煮药先留瀹茗汤。二竖三彭都见佛，人间无病亦无方。","dynasty":"宋代","title":"赠寿医师"}
{"author":"许棐","content":"江海归来二十春，闭门为学转辛勤。自怜两鬓空成白，犹喜双眸未肯昏。君有新刊须寄我，我逢佳处必思君。城南昨夜闻秋雨，又拜新凉到骨恩。","dynasty":"宋代","title":"陈宗之叠寄书籍小诗为谢"}
{"author":"许棐","content":"双槐枝叶似飘蓬，奕世荣华一旦空。燕绕故基寻画栋，鸟栖荒树忆金笼。书分几处青灯下，剑入谁家宝匣中。遥睇钱塘三尺墓，离离枯草泣低风。","dynasty":"宋代","title":"琏市废宅"}
{"author":"许棐","content":"芙蓉艳金谷，秋色锦机中。霜树不知丑，叶与花争红。","dynasty":"宋代","title":"木芙蓉"}
{"author":"许棐","content":"妍丑三千众，恩情一例轻。妾身虽寂寞，天下却升平。","dynasty":"宋代","title":"宫女词"}
{"author":"许棐","content":"朝润郅支膏，暮泽楼兰血。何如沉土中，蚀为无用铁。","dynasty":"宋代","title":"剑言"}
{"author":"许棐","content":"小窗寒烛夜，结纽缀郎襟。不结寻常纽，结郎长远心。","dynasty":"宋代","title":"乐府其二"}
{"author":"许棐","content":"染丝上春机，春浓丝色浅。妾心随梭飞，郎心如轴转。","dynasty":"宋代","title":"染丝上春机其一"}
{"author":"许棐","content":"染丝上春机，锦成贵无价。不忍裁成衣，怕剪鸳鸯破。","dynasty":"宋代","title":"染丝上春机其二"}
{"author":"许棐","content":"妾身如莲根，沉埋淤泥底。虽有白玉姿，无人为拈洗。","dynasty":"宋代","title":"长门怨其一"}
{"author":"许棐","content":"妾身如乱丝，卷藏箱箧底。愿上鸳鸯机，无人为分理。","dynasty":"宋代","title":"长门怨其二"}
{"author":"许棐","content":"飒飒秋风来，一叶两叶坠。燕子动归心，薄情知也未。","dynasty":"宋代","title":"秋风辞其一"}
{"author":"许棐","content":"飒飒秋风来，衣衾愁未整。莫作闺中寒，且作天涯冷。","dynasty":"宋代","title":"秋风辞其二"}
{"author":"许棐","content":"烟护杏腮寒，日衬桃腮暖。惟有镜中花，东风都不管。","dynasty":"宋代","title":"对镜词"}
{"author":"许棐","content":"深浅生涯足，浮沉世念轻。莫贪钩上饵，去作鼎中羹。","dynasty":"宋代","title":"池鱼"}
{"author":"许棐","content":"黄帽贪程夜泊迟，市楼灯火歇多时。满怀风月无分付，却借渔翁短笛吹。","dynasty":"宋代","title":"夜泊长河"}
{"author":"许棐","content":"一室宽于养鹤笼，荻帘疏透雪花风。怪来几案无寒色，春在题诗卷子中。","dynasty":"宋代","title":"访潘叔明"}
{"author":"许棐","content":"汉宫眉斧息边尘，功压貔貅百万人。好把香闺旧脂粉，艳妆颜色上麒麟。","dynasty":"宋代","title":"明妃"}
{"author":"许棐","content":"午醉醺醺到日晡，起呼茶盌炷熏炉。隔窗几点敲花雨，子细听时却又无。","dynasty":"宋代","title":"醉起"}
{"author":"许棐","content":"万缕纵横如妾恨，一方轻薄似郎恩。多时不系纤腰舞，却对花前拭泪痕。","dynasty":"宋代","title":"帕子"}
{"author":"许棐","content":"晚卸风帆泊市桥，税亭民屋总萧条。秦封不到河边柳，送往迎来枉折腰。","dynasty":"宋代","title":"晚泊临平"}
{"author":"许棐","content":"小舟轻似一鸥飞，恋月随风惯不归。困卧芦花深雪里，夜寒添盖旧蓑衣。","dynasty":"宋代","title":"秋江渔父"}
{"author":"许棐","content":"趁得山间笋蕨春，借厨烹煮自吹薪。倩谁分我杯羹去，寄与中朝食肉人。","dynasty":"宋代","title":"山间"}
{"author":"许棐","content":"腊雪连宵接晓飞，锦衾公子未曾知。起来携杖敲梅树，扶得轻盈压损枝。","dynasty":"宋代","title":"雪晓"}
{"author":"许棐","content":"眉锁从春不暂开，懒移心事向妆台。恩情恰似残花片，去逐东流更不回。","dynasty":"宋代","title":"闺怨五首其一"}
{"author":"周文质","content":"东风有恨致玄都，吹破枝头玉，夜月梨花也相妒。不寻俗，娇鸾彩凤风流处。刘郎去也，武陵溪上，仙子淡妆梳。","dynasty":"元代","tags":"咏物，桃花，抒怀，讽刺","title":"小桃红·咏桃"}
{"author":"周文质","content":"眉间恨，心上苦，口难言把脚尖儿分付。乌靴上半痕鞋下土，忍轻将袖梢儿挪去。楼台小，风味佳，动新愁雨初风乍。知不知对春思念他，倚阑干海棠花下。新秋夜，微醉时，月明中倚阑独自。吟成几联肠断诗，说不尽满怀心事。鸾凤配，莺燕约，感萧娘肯怜才貌。除琴剑又别无珍共宝。则一片至诚心要也不要？风流士，年少客，花无名帽檐羞带。新来颇觉略分外，相思病等闲不害。乾坤内，山共水，论风流古杭为最。北高峰离不得三二里，回头看镂金铺翠。","dynasty":"元代","title":"【双调】落梅风"}
{"author":"周文质","content":"滔滔春水东流。天阔云闲，树渺禽幽。山远横眉，波平消雪，月缺沉钩。桃蕊红妆渡口，梨花白点江头。何处离愁？人别层楼，我宿孤舟。","dynasty":"元代","tags":"春天，写景，思念","title":"折桂令·过多景楼"}
{"author":"周文质","content":"悟迷杨柳楼台春萧索，庭院深沉，不把相思锁。睡去犹然有梦合，愁来无处容身躲。【乔牌儿】想秦楼金缕歌，风流恁共欢乐。和香折得花一朵，记当时他付托。【神曲缠】咱彼各，休生间阔，便死也同其棺椁。虽然未可，妻夫过活，且遥受亲爱的哥哥。【二】猛可，折锉，蓝桥路千里烟波，桃源洞百结藤萝。细寻思冰人颇可，好前程等闲差错。【三】鼓盆歌，寂寞，天差我从新庚和，盼芳容同栖绣幄。奈儒风难立鸣珂，叹书生轻别素娥，看佳人输与拔禾。【四】分薄，连枝树柯，斫来烧袄庙火。病魔，心如刀锉，对青铜知鬓皤。画阁，更深罗幕，伴灯花珠泪落。【离亭宴尾】着迷本是伊之祸，辜恩非是咱之过，如之奈何？朱门深闭贾充香，兰房强揣郑生玉，青楼空掷潘安果。壶中筹掣做签，盘内棋排成课，待卜个他心怎么。界残妆枕上哭，扣皓齿神前咒，启檀口人行唾。纸如海样阔，字比针关大，也写不尽衷肠许多。和恨染志诚他，连愁书负心我。","dynasty":"元代","title":"【双调】蝶恋花_悟迷杨柳楼"}
{"author":"周文质","content":"过多景楼滔滔春水东流，天阔云闲，树渺禽幽。山远横眉，波平消雪，月缺沉钩。桃蕊红妆渡口，梨花白点江头。何处离愁，人别层楼，我宿孤舟。咏蟠梅梨雪旋绕东风，谁屈冰梢，怪压苍松？绿萼含香，枯根层结，春信重封。清味远嫌蝶妒蜂，老枝寒舞凤蟠龙。夜月朦胧，疏蕊纵横；瘦影交加，碎玉玲珑。二色鞋儿轻摇环佩丁东，半露新荷，半掩芙蓉。花柳些些，霞绡点点，锦翠弓弓。绿绫扇轻拈落红，茜萝尖微印苔踪。心恨难通，裙底鸳鸯，出落雌雄。","dynasty":"元代","title":"【双调】折桂令_过多景楼滔"}
{"author":"周文质","content":"思忆落红风里不闻声，叹东君渐成薄幸。却艳冶，又飘零，叶底残英，刚留住惜花性。【乔牌儿】对景愁倍增，追思旧行径。苏卿偏识临川令，俏心肠忒志诚。【风人松】笑将风月好前程，轻付与俊书生。奈春情庭院关不定，被东风吹满宸京。隐隐仙姬去也，悠悠环佩无声。【拨不断】柳青青，竹亭亭，观绝楼头潇潇景，想尽花间怯怯情，添沉心上厌厌病，都只为剖钗分镜。【一锭银】寂寂黄昏户半扃，独立闲庭。谁道下一言为定？俺执手到数千回，刬地孤令。【离亭歇指煞】相逢常约西厢事，到来不奉东墙命。无言暗省，秦楼何夕彩云回，瑶琴昨日冰弦断，碧天今夜孤星耿。露寒衣袂轻，风定帘栊静，偏觉更长漏永。香消不暖梦蝶魂，月明应搅幽禽宿，灯青偏照离鸾影。谁将才子情，说与佳人听？今夜里休来俺梦境。从知道枕儿单，也填不得被儿冷。","dynasty":"元代","title":"【双调】新水令_思忆落红风"}
{"author":"周文质","content":"闲评论，猛三思，想海神庙错断了乔公事，则合赚他每烧钱裂纸，则合任他每焚香扣齿，不合信他每插状供祠。人都说桂英痴，则我道王魁是。","dynasty":"元代","title":"【双调】庆东原_闲评论，猛"}
{"author":"周文质","content":"咏笑靥儿一窝粉香堪爱惜，近眼花将坠。添他百媚生，动我千金费。春风小桃初破蕊。","dynasty":"元代","title":"【双调】清江引_咏笑靥儿一"}
{"author":"周文质","content":"元宵明月镜无瑕，三五夜人物喧哗，水晶台榭烧银蜡。笙歌杳杳，金珠簇簇，灯火家家。【幺】命文友步京华，看天涯往来车马，对景伤情诉说别离话。一番提起，数年往事，几度嗟呀。【好观音】见一簇神仙香风飒，春娥舞绛烛笼纱。一个多俊多娇好似他，堪描画，笑吟吟重把金钗插。【幺】行至侵云鳌峰下，却原来正是俺那娇娃。怕不待根前动问咱？人奸诈，拘钤得无半点儿风流暇。【尾】刚道了个安置都别无话，意迟迟手捻梅花，比梦中只争在月明下。","dynasty":"元代","title":"【大石调】青杏子_元宵明月镜"}
{"author":"周文质","content":"褪咱，赑咱，拟不定真和假。韩香刚待探手拿，小胆儿还惊怕。柳外风前，花间月下，断肠人敢道么。演撒，梦撒，告一句知心话。","dynasty":"元代","title":"【中吕】朝天子_褪咱，赑咱"}
{"author":"周文质","content":"千里独行关大王，私下三关杨六郎，张飞忒煞强，诸葛军师赛张良。暗想，这场，张飞莽撞，大闹卧龙冈，大闹卧龙冈。金妆宝剑藏龙口，玉带红绒皇宣授。男儿得志秋，旌旗影里骤骅骝。满斟，玉瓯，笙歌齐奏，喧满凤凰楼，喧满凤凰楼。人活百岁七十稀，百岁光阴能几日。光阴积渐催，穿了吃了是便宜。唱著，舞著，终日沉醉，不饮是呆痴，不饮是呆痴。迓鼓童童笆篷下，数个神翁年高大。糍糕著手拿，磁瓯瓦带浑滓。铺下，板踏，萝卜两把，盐酱蘸梢瓜，盐酱蘸梢瓜。霎时相见便流恋，俊俏庞儿少曾见。一朵白玉莲，端端正正在湖边。细看，可怜，香风拂面，真乃是前缘。","dynasty":"元代","title":"【不知宫调】时新乐"}
{"author":"周文质","content":"自叹筑墙的曾入高宗梦，钓鱼的也应飞熊梦。受贫的是个凄凉梦，做官的是个荣华梦。笑煞人也末歌，笑煞人也末哥，梦中又说人间梦。去年今日题诗处，佳人才子相逢处。世间多少伤心处，人面不知归何处。望不见也末哥，望不见也末哥，绿窗空对花深处。四景春寻芳竹坞花溪边醉，夏乘舟柳岸莲塘上醉，秋登高菊径枫林下醉，冬藏钩暖阁红炉前醉。快活也末哥，快活也末哥，四时风月皆宜醉。桃花开院宇中欢欢喜喜醉，芰荷香池沼边朝朝日日醉，金菊浓篱落畔醺醺沉沉醉，蜡梅芳庾岭前来来往往醉。醉来也末哥，醉来也末哥，醉儿醒醒儿醉。失题呜呀呀寒雁空中叫，扑冬冬禁鼓楼头报，淅零零疏雨窗间哨，吉丁当铁马檐前闹。睡不著也末哥，睡不著也末哥，纵然有梦还惊觉。悲秋叮叮噹噹铁马儿乞留玎琅闹，啾啾唧唧促织依柔依然叫，滴滴点点细雨儿淅零淅留哨，潇潇洒洒梧叶儿失流疏剌落。睡不著也末哥，睡不著也末哥，孤孤另另单枕上迷彪模登靠。","dynasty":"元代","title":"【正宫】叨叨令"}
{"author":"周文质","content":"咏小卿释卷挑灯，攀今览古；妒日嫌风，埋云怨雨。因观金斗遗文，故造绿窗新语。自忖度，有窨腹，好做得是也有钞茶商，好行得差也能文士夫。【紫花儿】苏娘娘本贪也欲也，冯员外既与之求之，双解元怎羡乎嗟呼？但常见酬歌买笑，谁再睹沾酒当垆。哎！青蚨，压碎那茶药琴棋笔砚书。今日小生做个盟甫，改正那村纣的冯魁，疏驳那俊雅的通叔。【小桃红】当时去底遇娇姝，嫩蕊曾分付，便合根尽掘去。自情疏，直教他连愁嫁作商人妇。刬的进功名仕途，直赶到风波深处，双渐你可甚\"君子断其初\"？【金蕉叶】微雨洗丹枫秀谷。薄雾锁白蘋断浒；零露湿苍苔浅渚，明月冷黄芦远浦。【调笑令】那其间美女，搂着村夫，怎做得贤愚不并居？便休题书中有女颜如玉，偏那双通叔不者也之乎？他也曾悬头刺股将经史读，他几曾寻得个落雁沉鱼？【秃厮儿】双渐正瑶琴自抚，冯魁正红袖双扶。双渐正弹成满江肠断曲，冯魁正倒金壶，饮芳醑。【圣药王】双渐正眉不疏，冯魁正兴未足。双渐正闷随江水恨吞吴，冯魁正乐有余。双渐正愁怎除，冯魁正写成今世不休书。双渐正嫌杀影儿孤。【屋】寻思两个闲人物，判风月才人记取：将俊名儿双渐行且权除，把俏字儿冯魁行暂时与。","dynasty":"元代","title":"【越调】斗鹌鹑_咏小卿释卷"}
{"author":"周文质","content":"赋妇人染红指甲凤华香染水晶寒，碎系珊瑚玉笋间，想别离拄齿应长叹。污檀脂数点斑，记归期刻损朱阑。锦瑟弦重按，杨家花未残，为何人血泪偷弹？柔荑春笋蘸丹砂，腻骨凝脂贴绛纱，多应泣血淹罗帕。洒筼筜赪素甲，抹胭脂误染冰楂。横象管跳红玉，理筝弦点落花，轻掐碎残霞。丹枫软玉笋梢扶，猩血春葱指上涂，偷研点易朱砂露。蘸冰痕书绛符，摘蟾宫丹桂扶疏。潮醉甲霞生晕，碾秋磦琼素举，夹竹桃香符。","dynasty":"元代","title":"【双调】水仙子_赋妇人染红"}
{"author":"周文质","content":"分凤鞋，剖鸾钗，薄情自来年少客。义断恩乖，雨冷云埋，痴意尚怜才。风不定花落闲阶，云不蔽月满楼台。燕归也人未归，雁来也信悭来。才，不得休约到海棠开。弹玉指，觑腰枝，想前生欠他憔悴死。锦帐琴瑟，罗帕胭脂，则落的害相思。曾约在桃李开时，到今日杨柳垂丝。假题情绝句诗，虚写恨断肠词，嗤！都扯作纸条儿。鸾枕孤，凤衾余，愁心碎时窗外雨。漏断铜壶，香冷金炉，宝帐暗流苏。情不已心在天隅，魂欲离梦不华胥。西风征雁远，湘水锦鳞无，吁！谁寄断肠书？蟾影边，凤台前，箫声为谁天外远？欹枕情牵，倚槛无言，血泪洒寒烟。自薄情别后经年，想嫦娥不念孤眠。葡萄架梧桐井，杨柳院海棠轩。天！陡恁月儿圆。斟玉波，对金荷，新来自觉酒尚可。带解金罗，胥淡双蛾，月枕共谁歌？从别后必定心薄，待归来说甚愁多。枕边憔悴我，灯下可憎他。睃，腰柳瘦因何？莺燕友，凤鸾传，尽今生猛可里不到头。被底温柔，枕上风流，一笔尽都勾。明知道泼水难收，争忍说和味合休。沈腰偏着丑，潘貌不藏羞。愁，人问瘦因由。挑短檠，倚云屏，伤心伴人清瘦影。薄酒初醒，好梦难成，斜月为谁明？闷恹恹听彻残更，意迟迟盼杀多情。西风穿户冷，檐马隔帘鸣，叮，疑是佩环声。踏草茵，步苔痕，忆宫妆懒观蝶翅粉。桃脸香新，柳黛愁颦，谁道不消魂！海棠台榭清晨，梨花院落黄昏。卷帘邀皓月，把酒问东君。春，偏恼少年人。清景幽，水痕收，潇潇几株霜后柳。往日追游，此际还羞，新恨上眉头。丹枫不返金沟，碧云深锁朱楼。风凉梧翠减，露冷菊香浮。秋，妆点许多愁。彻骨杓，满怀学，只因爱钱心辨不得歹共好。杨柳妖烧，兰蕙丰标，禁不过烂银锹。旧人物不采分毫，新女婿直恁风骚。攀不得龙虎榜，品不得凤鸾箫。猫，不信不敛儿哮。","dynasty":"元代","title":"【越调】寨儿令_分凤鞋，剖"}
{"author":"周文质","content":"当时罗帕写宫商，曾寄风流况。今日樽前且休唱，断人肠，有花有酒应难忘。香消夜凉，月明枕上，不信不思量。彩笺滴满泪珠儿，心坎如刀刺。明月清风两独自，暗嗟咨，愁怀写出龙蛇字。吴姬见时，知咱心事，不信不相思。咏桃东风有恨致玄都，吹破枝头玉。夜月梨花也相妒，不寻俗，娇鸾彩凤风流处。刘郎去也，武陵溪上，仙子淡妆梳。群芳争艳斗开时，公子王孙至。邀我名园赏春思，探花枝，任君各自簪红紫。诸公肯许，老夫头上，插朵粉团儿。偏嫌桃杏染胭脂，我爱丁香口。恨杀蔷薇有多刺，怨垂丝，梨花带雨伤春思。海棠过了，茶蘼开遍，都不似粉团儿。","dynasty":"元代","title":"【越调】小桃红_当时罗帕写"}
{"author":"周文质","content":"多承苏氏肯怜才，终是双生不在口。羞禁奶娘掩面色，耍开怀，一半儿殃及一半儿买。写愁词赋自伤悲，传恨琵琶人共知。司马哭痛如商妇泣，泪沾衣，一半儿才干一半儿湿。","dynasty":"元代","title":"【仙吕】一半儿_多承苏氏肯"}
{"author":"周文质","content":"楼台小，风味佳，动新愁雨初风乍。知不知对春思念他，倚栏杆海棠花下？","dynasty":"元代","tags":"女子，抒情，思念","title":"落梅风·楼台小"}
{"author":"周文质","content":"鸾凤配，莺燕约，感萧娘肯怜才貌。除琴剑又别无珍共宝，只一片至诚心要也不要？","dynasty":"元代","title":"落梅风·鸾凤配"}
{"author":"刘恒","content":"　　间者数年比不登，又有水旱疾疫之灾，朕甚忧之。愚而不明，未达其咎。意者朕之政有所失、而行有过与？乃天道有不顺、地利或不得、人事多失和、鬼神废不享与？何以致此？将百官之奉养或费、无用之事或多与？何其民食之寡乏也？　　夫度田非益寡，而计民未加益，以口量地，其于古犹有余，而食之甚不足者，其咎安在？无乃百姓之从事于末、以害农者蕃、为酒醪以靡谷者多、六畜之食焉者众与？细大之义，吾未能得其中。其与丞相、列侯、吏二千石、博土议之，有可以佐百姓者，率意远思，无有所隐。","dynasty":"两汉","tags":"古文观止，忧民","title":"文帝议佐百姓诏"}
{"author":"陈昌年","content":"秋风秋雨满重城，难夺清间冷客情。几剪幽兰诗骨瘦，一瓯香茗酒肠清。偶留好友商棋阵，爱读奇书论墨兵。小阁镫檠挑欲灺，满庭风露又三更。","dynasty":"清代","title":"即事"}
{"author":"陈昌年","content":"春色随人类转蓬，峭寒天气尚东风。梅阴子密遮楼翠，药槛花飞压草红。催促丁年愁隙影，消磨卯饮费诗功。怪他雏燕无离思，镇日呢喃小阁中。","dynasty":"清代","title":"四月初八日"}
{"author":"段标麟","content":"石庵芳草碧离离，犹记词人托迹时。春雪马蹄朝去国，秋风渭水夜吟诗。簿书差胜为僧日，瘦削应同未第时。万里三巴空涕泪，客心应共峡猿悲。","dynasty":"清代","title":"贾岛峪"}
{"author":"达麟图","content":"玉殿和风溥，璇闱化日长。二仪呈瑞应，五岳兆嘉祥。慈范寰瀛仰，鸿庥福禄康。安贞膺庆豫，尊养荷荣昌。岁纪方周甲，南星正耀芒。九霄增淑景，元气肇初阳。珠树千葩丽，琼英六出飏。消寒萱吐艳，迎腊柳舒黄。霞护青琳宇，图函金镜囊。轮辉联宝婺，钟律叶灵章。醇德开轩昊，隆文越夏商。一人承色笑，百职效趋跄。彩炫斑龙驾，香浮黼绣裳。翠旄飘上苑，睿藻焕岩廊。致敬宸衷初，怡颜圣孝彰。欣看三秀草，咸进万年觞。宠锡逾瑶笋，陈诗胜柏梁。臣僚沾燕喜，品物共熙穰。用合敷天盛，爰为钜典光。歌衢称有道，望阙颂无疆。支弋来琛赆，梯航贡篚筐。嵩呼和凤吹，华祝动鹓行。昆阆何须陟，升恒自有常。抒词惭莫罄，翘首颂如冈。","dynasty":"清代","title":"恭祝圣母皇太后六旬万寿诗"}
{"author":"列御寇","content":"孔子东游，见两小儿辩日，问其故。(辩日一作：辩斗)一儿曰：“我以日始出时去人近，而日中时远也。”一儿以日初出远，而日中时近也。一儿曰：“日初出大如车盖，及日中则如盘盂，此不为远者小而近者大乎？”一儿曰：“日初出沧沧凉凉，及其日中如探汤，此不为近者热而远者凉乎？”孔子不能决也。两小儿笑曰：“孰为汝多知乎？”","dynasty":"先秦","tags":"初中文言文，儿童，对话，哲理，寓言","title":"两小儿辩日/两小儿辩斗"}
{"author":"列御寇","content":"　　太行、王屋二山，方七百里，高万仞。本在冀州之南，河阳之北。　　北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。　　河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。　　操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。","dynasty":"先秦","tags":"初中文言文，寓言，故事","title":"愚公移山"}
{"author":"列御寇","content":"　　杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”","dynasty":"先秦","tags":"哲理，故事","title":"杨布打狗"}
{"author":"列御寇","content":"　　杨子之邻人亡羊，既率其党，又请杨子之竖追之。杨子曰：“嘻！亡一羊何追者之众？”邻人曰：“多歧路。”既反，问：“获羊乎？”曰：“亡之矣。”曰：“奚亡之？”曰：“歧路之中又有歧焉。吾不知所之，所以反也。”杨子戚然变容，不言者移时，不笑者竟日。门人怪之，请曰：“羊贱畜，又非夫子之有，而损言笑者何哉？”杨子不答。(追者之众一作：追之者众)　　心都子曰：“大道以多歧亡羊，学者以多方丧生。学非本不同，非本不一，而末异若是。唯归同反一，为亡得丧。子长先生之门，习先生之道，而不达先生之况也，哀哉！”","dynasty":"先秦","tags":"小学文言文，寓言，故事，哲理","title":"多歧亡羊"}
{"author":"倪瓒","content":"伤心莫问前朝事，重上越王台。鹧鸪啼处，东风草绿，残照花开。怅然孤啸，青山故国，乔木苍苔。当时明月，依依素影，何处飞来？","dynasty":"元代","tags":"咏史怀古","title":"人月圆·伤心莫问前朝事"}
{"author":"倪瓒","content":"秋风兰蕙化为茅，南国凄凉气已消。只有所南心不改，泪泉和墨写离骚。","dynasty":"元代","tags":"抒情，爱国","title":"题郑所南兰"}
{"author":"倪瓒","content":"　　啼红，杏花消息雨声中。十年一觉扬州梦，春水如空。雁波寒写去踪，离愁重，南浦行云送。冰弦玉柱，弹怨东风。","dynasty":"元代","title":"【双调】殿前欢_啼红，杏"}
{"author":"倪瓒","content":"　　东风花外小红楼，南浦山横眉黛愁。春寒不管花枝瘦，无情水自流。檐间燕语娇柔，惊回幽梦，难寻旧游，落日帘钩。　　吹箫声断更登楼，独自凭栏独自愁。斜阳绿惨红消瘦，长江日际流。百般娇千种温柔，金缕曲新声低按，碧油车名园共游，绛绡裙罗袜如钩。　因观《花间集》作　　香腮玉腻鬓蝉轻，翡翠钗梁碧燕横。新妆懒步红芳径，小重山空画屏。绣帘风暖春醒，烟草粘飞絮，蛛丝落英，无限伤情。","dynasty":"元代","title":"【双调】水仙子_东风花外小"}
{"author":"倪瓒","content":"草茫茫秦汉陵阙，世代兴亡，却便似月影圆缺。山人家堆案图书，当窗松桂，满地薇蕨。侯门深何须刺谒？白云自可怡悦。到如何世事难说，天地间不见一个英雄，不见一个豪杰！","dynasty":"元代","tags":"历史，抒怀，感慨","title":"折桂令·拟张鸣善"}
{"author":"倪瓒","content":"桂花留晚色，帘影淡秋光。靡靡风还落，菲菲夜未央。玉绳低缺月，金鸭罢焚香。忽起故园想，泠然归梦长。","dynasty":"元代","title":"桂花"}
{"author":"倪瓒","content":"舍北舍南来往少，自无人觅野夫家。鸠鸣桑上还催种，人语烟中始焙茶。池水云笼芳草气，井床露净碧桐花。练衣挂石生幽梦，睡起行吟到日斜。","dynasty":"元代","title":"北里"}
{"author":"倪瓒","content":"在山无事入城中，每问归樵得信通。松室夜灯禅影瘦，石潭秋水道心空。幽扉独掩林间雨，疏磬遥传谷口风。几度行吟欲相觅，乱流深涧隔西东。","dynasty":"元代","title":"寄熙本明"}
{"author":"倪瓒","content":"竹西莺语太丁宁，斜日山光澹翠屏。春与繁花俱欲谢，愁如中酒不能醒。鸥明野水孤帆影，鹘没长天远树青。舟楫何堪久留滞？更穷幽赏过华亭。","dynasty":"元代","title":"三月一日自松陵过华亭"}
{"author":"倪瓒","content":"楼下清溪夏亦寒，溪头个个白鸥闲。风回绿卷平堤水，林缺青分隔岸山。若士振衣千仞表，何人泛宅五湖间。绝怜与子同清赏，拟向云霄共往还。","dynasty":"元代","title":"与伯雨登溪山胜概楼"}
{"author":"倪瓒","content":"碧云林壑杳重重，此去风流似简公。舂药碓閒湍激下，吟秋蛩响月明中。结茅拟候芝三秀，眠鹿应遗地一弓。闻道重居开竹牖，待予艇子过溪东。","dynasty":"元代","title":"送宝南琛往住荆溪碧云寺兼简方厓"}
{"author":"倪瓒","content":"华阳上馆谁曾到，知有高人避世深。当户春云团紫盖，洗空花雨散青林。丹台篆迹龙蛇动，经阁松声鸾鹤吟。念子离居消息远，几将书札寄遥岑。","dynasty":"元代","title":"奉和虞学士寄张外史"}
{"author":"倪瓒","content":"清溪演漾绿生蘋，溪上轩楹发兴新。只欠竹阴垂北牖，尽多山色近南津。湖鱼入馔长留客，沙鸟缘阶不畏人。愧我萍踪此淹泊，片云回首一伤神。","dynasty":"元代","title":"寄张天民先生"}
{"author":"倪瓒","content":"高士不羁如野鹤，忽思闽海重经过。舟前春水他乡远，雪后晴山何处多。觳觫卧云芳草细，钩辀啼树野烟和。武陵九曲最清绝，落日采蘋闻棹歌。","dynasty":"元代","title":"送张鍊师游七闽"}
{"author":"倪瓒","content":"白首遥知得道馀，不闻诗思近何如。高斋夜雪同谁话？古木寒山独自居。梦里只寻行去路，愁时聊读寄来书。夕阳溪上多飞鸟，若个能看影是虚。","dynasty":"元代","title":"寄熙本明二首其二"}
{"author":"倪瓒","content":"北窗高卧自清宁，烟雾衣裳云锦屏。举世无知心自得，众人皆醉我何醒。黄熊号野兵埃黑，白骨生苔鬼燐青。旧宅荒芜时入梦，墨池谁访子云亭？","dynasty":"元代","title":"再用韵呈诸公"}
{"author":"倪瓒","content":"已从鸥鸟狎云深，老我无机似汉阴。采采菊花犹满地，萧萧霜发不胜簪。南游阻绝伤多垒，北望艰危折寸心。好在吴松江水上，青猿啼处有枫林。","dynasty":"元代","title":"次韵邵生"}
{"author":"倪瓒","content":"方舟共济春江阔，访我寒烟菰苇中。鼓柁斜冲蘋叶雨，钩帘半怯杏花风。仙人坛上芝应碧，玉女窗中桃未红。拟趁轻帆数来往，缥壶不惜酒如空。","dynasty":"元代","title":"别章鍊师"}
{"author":"倪瓒","content":"曾访神仙五粒松，涧泉流润白云封。林间萝茑交青影，石上菖蒲开紫茸。煮石有方留秘诀，采苓何处觅行踪。岳君别我三千岁，晚戏沧洲又汝逢。","dynasty":"元代","title":"赠岳松涧"}
{"author":"倪瓒","content":"故人欲问梁鸿宅，遗迹犹应杵臼存。枫叶菊花秋瑟瑟，荒园废圃雨昏昏。农人掩舍春明墅，县吏催租夜打门。唯有德朋多远思，赋诗刻烛酒重温。","dynasty":"元代","title":"寄德朋"}
{"author":"倪瓒","content":"江海秋风日夜凉，虫鸣络纬尚綀裳。民生惴惴疮痍甚，旅泛依依道路长。衰柳半敧湖水碧，浊醪犹趁菊花黄。知君习静观诸妄，林下清斋理药囊。","dynasty":"元代","title":"寄顾仲瑛"}
{"author":"倪瓒","content":"扁舟溪上数来过，白发残春奈我何！柳絮如烟迷晓浦，杏花飞雪点春波。林扉有客图丘壑，石室何人带女萝。欲和华山高隐曲，羁愁悽断不成歌。","dynasty":"元代","title":"和华以愚韵兼题所画春山高士图"}
{"author":"倪瓒","content":"风雨萧条歌慨慷，忽思往事已微茫。山人酒劝花间月，秦女筝弹《陌上桑》。灯影半窗千里梦，泥涂一日九回肠。此生传舍无非寓，谩认他乡是故乡。","dynasty":"元代","title":"风雨"}
{"author":"倪瓒","content":"缥缈青山日欲晡，瀰漫秋水兴何孤。鹤归城郭生新梦，尘掩图书尚故吾。南亩艺苗伤硕鼠，北窗临涧听啼乌。醉归倘乞封侯地，便复移家傍酒垆。","dynasty":"元代","title":"故吾"}
{"author":"倪瓒","content":"芙蓉著花已烂熳，浊酒弹琴聊少停。数声别鹄隔江渚，一醉秋天空玉瓶。况当宾客欲行迈，忍使风雨即飘零。攀条掇英重惆怅，但愿花开长不醒。","dynasty":"元代","title":"八月廿三日芙蓉花下留南宫岳山人饮明日岳山人过玉山南宫老矣不知复几聚首观花听琴情不能堪因赋长句并简玉山"}
{"author":"倪瓒","content":"玉山树色隐朝阳，更著渔庄近草堂。何处唱歌声欸乃，隔云濯足向沧浪。珍羞每送青丝络，佳句多投古锦囊。几问棹船寻好事，辟疆园圃定非常。","dynasty":"元代","title":"因吴国良过玉山草堂辄赋长句奉寄"}
{"author":"倪瓒","content":"寝扉桃李昼阴阴，耕凿居人有远心。一夜池塘春草绿，孤村风雨落花深。不嗔野老群争席，时有游鱼出听琴。白发多情陆徵士，松间石上续幽吟。","dynasty":"元代","title":"东林隐所寄陆徵士"}
{"author":"倪瓒","content":"郭外青山旧结庐，微茫野径望中无。残生竟抱烟霞癖，好事犹传海岳图。夜壁松风悬雅乐，秋池菊水酌商觚。傥从世事求玄赏，好趁轻舟看浴凫。","dynasty":"元代","title":"次韵郯九成见寄"}
{"author":"倪瓒","content":"叹息真成汗漫游，经春历夏又嗟秋。林居已是能鸣士，顾我宁非不系舟。江渚出吟聊自适，竹梢清泪浩难收。王孙莫道归来好，芳草天涯恨未休。","dynasty":"元代","title":"题竹"}
{"author":"倪瓒","content":"荷锸空林春雨馀，舣舟沙岸燕飞初。去寻天上仙人佩，肯顾山中隐者居。霜月四更提剑舞，田园二顷带经锄。兰荣柳密南檐下，伫子云间枉尺书。","dynasty":"元代","title":"送元度北游"}
{"author":"倪瓒","content":"杯渡前溪见水源，偶来佩芷服兰荪。香台犹带山窗影，经卷长依松树根。云起晴峰还有触，雪消春野不留痕。倏然我已忘言说，翠竹黄花自满园。","dynasty":"元代","title":"悼顶山寺清上人"}
{"author":"倪瓒","content":"何意开轩名半野，身存魏阙思江湖。斜侵瓜圃通花药，稍傍薇垣近竹梧。千里秋风催斫鲙，九霄晨露浥飞凫。如今别买荒城宅，自扫风林候野夫。","dynasty":"元代","title":"萨仲明为丞相府掾时僦居京师名其轩曰半野后买宅延陵亦揭是名于轩因雨宿其下遂为赋诗云"}
{"author":"倪瓒","content":"几梦山阴王右军，笔精墨妙最能文。每怜竹影摇秋月，更爱山居写白云。秘笈封题饶古趣，雅怀萧散逸人群。今年七夕闻多事，曝画翻书到夕曛。","dynasty":"元代","title":"寄王叔明二首其二"}
{"author":"倪瓒","content":"经旬卧病掩山扉，岩穴潜神似伏龟。身世浮云渡流水，生涯煮豆爨枯萁。红蠡捲碧应无分，白发悲秋不自支。莫负尊前今夜月，长吟桂影一伸眉。","dynasty":"元代","title":"中秋"}
{"author":"倪瓒","content":"桐烟墨法后松烟，妙赏坡翁已久传。麋角胶清莹玄玉，龙文刀利淬寒泉。山廨唯珍白鹅帖，云窗谁录古苔篇。爱尔治生吴市隐，收煤一室数灯然。","dynasty":"元代","title":"赠沈生卖墨"}
{"author":"倪瓒","content":"扁舟小泊菰蒲雨，玄论却消身意尘。空寂室中无侍者，萧条云外不羁人。酒杯畏病不复举，灯火新凉差可亲。袅袅秋风振庭树，绿波芳草似初春。","dynasty":"元代","title":"八月三日与刘道益连床夜话风雨凄然五日开霁道益赋诗见贻次韵一首"}
{"author":"倪瓒","content":"翼翼高帆开远天，绿波芳草随烟绵。春林风雨集忧思，茅屋琴书移昼眠。文采由来庾信少，草圣近誇张旭颠。百年聚散如落叶，行客居人谁可怜。","dynasty":"元代","title":"春日送别余秀才"}
{"author":"倪瓒","content":"王郎笔力追前辈，海岳新图入卧游。独鹤眠松犹警露，孤猿挂树忽惊秋。陶潜泽畔五株柳，范蠡湖中一叶舟。同煮茯苓期岁暮，残生此外更何求。","dynasty":"元代","title":"用王叔明韵题画"}
{"author":"倪瓒","content":"积雨开新霁，汀洲生绿蘋。临流望远岫，归思忽如云。","dynasty":"元代","title":"二月廿二日潘子素王叔明来慰藉临别为写水傍树林图并题"}
{"author":"倪瓒","content":"雨过黄陵庙，风生渭水波。当时卸帆处，苔石倚乔柯。","dynasty":"元代","title":"竹石图"}
{"author":"倪瓒","content":"春洲菰蒋绿，江水似空虚。望山以高咏，意钓不在鱼。","dynasty":"元代","title":"春江独钓图"}
{"author":"倪瓒","content":"夜游西园渚，初日光炯炯。徙倚岩石下，爱此林中影。","dynasty":"元代","title":"夜作古木怪石因题"}
{"author":"倪瓒","content":"园林夏雨歇，旭日照苍苔。谁见竹亭里，孤坐兴悠哉。","dynasty":"元代","title":"题秋亭晓色图"}
{"author":"倪瓒","content":"江上白蘋风起波，冷纹萦碧暮烟和。织成一幅鸳鸯锦，零落红衣远恨多。","dynasty":"元代","title":"雨晴"}
{"author":"倪瓒","content":"醉唤吴姬舞蹋筵，风阑花阵亦回旋。愁生细雨寒烟外，诗在青蘋白鸟边。","dynasty":"元代","title":"绝句"}
