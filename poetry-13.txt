{"author":"袁宏道","content":"都说还家乐，今来无此情。稍稍亲宿累，渐渐入愁城。岳月随归梦，芦风作苦声。令人仇鬓发，遮我学无生。","dynasty":"明代","title":"将抵家园作其一"}
{"author":"袁宏道","content":"江风滟滟绿条丝，父老争来拜戟支。门外熊轓攀处子，掌中貂虎弄婴儿。肝肠似月冰皆彻，惠泽如春草不知。一片酒香湖上石，摩苔重写洞庭碑。","dynasty":"明代","title":"旧太守徐滨岳观察岳阳偶道敝邑诗以送之"}
{"author":"袁宏道","content":"高人窃欲比无功，閒把心情托去鸿。《易》象有时输瓦卜，骚材兼不废媱风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。","dynasty":"明代","title":"放言效白其四"}
{"author":"袁宏道","content":"一作刀笔吏，通身埋故纸。鞭笞惨容颜，簿领枯心髓。奔走疲马牛，跪拜羞奴婢。复衣炎日中，赤面霜风里。心若捕鼠猫，身似近膻蚁。举眼尽无欢，垂头私自鄙。南山一顷豆，可以没馀齿。千钟曲与糟，百城经若史。结庐甑箪峰，系艇车台水。至理本无非，从心即为是。岂不爱热官，思之烂熟尔。","dynasty":"明代","title":"戏题斋壁"}
{"author":"袁宏道","content":"浇尽银湾水作田，全凭奇僻傲诸仙。老来犹自耽儿戏，弱水洋中泛铁船。","dynasty":"明代","title":"桃花流水引其十"}
{"author":"袁宏道","content":"十年尘土敝衣裳，瞥见昆池旧景光。无佛称尊鸡足老，与天孰大夜郎王。蛮娘乍隐溪花笑，番客遥怀瘴草香。秘药如山砂似镞，试探何处有仙方。","dynasty":"明代","title":"陶不退以容城谕丁内艰归滇中至敝邑殇其令子遂瘗焉于其行也诗以送之其二"}
{"author":"袁宏道","content":"所至成三笑，居然似七贤。社开正始后，诗数中兴年。一代称同轨，千秋欣执鞭。古来藏二酉，不必大都传。","dynasty":"明代","title":"示社友"}
{"author":"袁宏道","content":"青霜一寸冰皮老，冻楚荒荒落饥鸟。老去惭看日脚忙，冬来怕见历头少。客里关心辽左书，梦中失路京华道。宦心灰尽复如何，大都也似霜前草。","dynasty":"明代","title":"冬尽偶成"}
{"author":"袁宏道","content":"骤传伏枕去，转觉泪沾巾。短发三江棹，孤蓬四海人。文章妻子怪，姓字友朋嗔。兄弟皆衣紫，君胡命苦辛。","dynasty":"明代","title":"忆弟其二"}
{"author":"袁宏道","content":"东华晓气通，南省谢班中。绝景霜蹄道，垂天老翮风。酒浇退笔冢，花煖蛀书虫。更念同门友，蓝衫待至公。","dynasty":"明代","title":"九月初五日得三弟京闱第三报志喜仍用散木韵践前约也其二"}
{"author":"袁宏道","content":"竹皮屋子槿条篱，繁蕊浓花最不宜。乞得赵州柏树子，当窗乱插两三枝。","dynasty":"明代","title":"法华庵看月江老衲移柏树其一"}
{"author":"袁宏道","content":"菩萨与凡庸，不知谁正倒。牛马若率真，形貌亦自好。独有知见人，不食本分草。拾他粪扫堆，秘作无价宝。面上曲折多，腹内安稳少。坐立皆成文，闲话亦打稿。演出活法聪，难瞒俊阎老。","dynasty":"明代","title":"天目书所见"}
{"author":"袁宏道","content":"学道不学禅，谈星不谈义。爱曲不爱音，读书不读字。人天收不得，贤智亦为祟。不知何因缘，偏得同臭味。每笑儒生禅，颠倒若狂醉。除却袁中郎，天下尽儿戏。","dynasty":"明代","title":"别石篑其五"}
{"author":"袁宏道","content":"刘宗火冷寒灰灭，浣衣墩上蘋花热。一饭王孙直许钱，消得鸾刀几回血。荒街日夜走黄尘，西风酸断石麒麟。笑他白手女天子，不及沙头愚妇人。","dynasty":"明代","title":"漂母祠"}
{"author":"袁宏道","content":"山以云为邮，云穷山身见。石貌呈巧心，瘦妍竞奇变。暄凉隔下天，葛絺易柔练。一石一狂呼，前石翻为殿。万仞瞰畸云，倏缕倏飞片。抚松坐枯岩，一往谢尘罥。","dynasty":"明代","title":"天池寺"}
{"author":"袁宏道","content":"是处烟岚挂齿否，懒将时事罥心神。青山也许人酬价，学得云閒是主人。","dynasty":"明代","title":"采石蛾眉亭其三"}
{"author":"袁宏道","content":"看君如欲老岩阿，矫首青霄路若何。近日弹章中贵少，一时谪籍楚人多。山岚会意还生色，湖水无心也自波。天语丁宁犹记尔，年来或恐滞渔蓑。","dynasty":"明代","title":"赠人"}
{"author":"袁宏道","content":"尽到朝元会上来，春风坐遍小琼台。閒听蔡诞输龙语，引得诸仙笑似雷。","dynasty":"明代","title":"桃花流水引其九"}
{"author":"袁宏道","content":"树老无花也自新，山茶红似女儿唇。数茎白发春前长，一点青峦雨后真。莺欲下枝先作语，鹊能占岁亦如人。锦鞯金络纷纷去，飞尽晴郊十里尘。","dynasty":"明代","title":"閒居杂题其一"}
{"author":"袁宏道","content":"贤愚富贵且凭他，山上髻鬟柳上娥。铁网试捞穿海月，渔舟任截过头波。齐肩大士辞荤久，秃发中书感事多。船上老郎江口女，咿哑容易得成歌。","dynasty":"明代","title":"放言效白其二"}
{"author":"袁宏道","content":"兰灯蕊绽白光残，隔花呼起夜歌鸾。琵琶转捩娇无力，博山欲炷龙脑寒。眉稍散黛重重拨，额角轻黄正正安。侍儿不语流莺语，海棠沉睡赤栏干。","dynasty":"明代","title":"春晓曲"}
{"author":"袁宏道","content":"强起持杯酒，长歌命小鬟。一重两重白，千里万里山。冻鹤僵孤影，穷霜益老颜。客思只如此，渐梦别离顽。","dynasty":"明代","title":"雪中看月"}
{"author":"袁宏道","content":"筵前百戏总逡巡，角底鱼龙且让新。逆往顺来吴道子，乍非忽是李夫人。宫城隐约琉璃国，冠带飘飖魍魉身。水沬乾坤成坏等，空中风籥火中轮。","dynasty":"明代","title":"龙堂招提观影戏精致妙解前此未有汪师中龙君超皆有作其一"}
{"author":"袁宏道","content":"藤叶常悬四五葩，闲随方罫过邻家。西厢托疾东厢假，南寺听经北寺茶。蝶老花阑如倦客，天清云薄似飞纱。姬衫典尽瓶犹馁，学把缗钱托画叉。¤","dynasty":"明代","title":"和江进之杂咏四首"}
{"author":"袁宏道","content":"市郭全然少，崖邹大底同。溪云千片黑，山火一丝红。暴雨蒸沙气，高岩返去风。骤来应骤解，昨夜月如弓。","dynasty":"明代","title":"新安江其五"}
{"author":"袁宏道","content":"年年负空箧，满贮不十金。自知荷叶命，蓄水终难任。抱牍苦不治，抱瓮苦不深。安得清神药，止我狂华心。苦吟终为病，不苦不成吟。飞思入九渊，捃拾到虫禽。闻说三天顶，别有无忧林。何日陟其颠，洗耳听仙琴。","dynasty":"明代","title":"湖上别同方子公赋其六"}
{"author":"袁宏道","content":"秋郊兔尽韩卢窘，三尺青蛇捲锋颖。到手山河掷与人，却向雌鸡纳腰领。英雄桎足归罗网，辩士舌端空来往。本将衣饭畜王孙，未许肝肠敌亭长。一局残棋了项秦，五湖西子白纶巾。贪他一颗真王印，卖却淮阴跨下人。","dynasty":"明代","title":"淮阴侯祠"}
{"author":"袁宏道","content":"河漕西下沸如汤，骤雨那知触禁墙。金马门前泥没象，铜驼陌上水平坊。千家灯火然阴壑，五夜哀呼彻未央。缚竹为箄通市口，大都风景似南方。","dynasty":"明代","title":"秋日苦雨和退如太史其三"}
{"author":"袁宏道","content":"云中转转试钩梯，棋路分明似芥畦。便欲与君终一局，只愁石烂水流西。","dynasty":"明代","title":"卫叔卿博台"}
{"author":"袁宏道","content":"惜别无多日，驱驰看逼年。客愁繁似雨，官路远如天。冻碛酸车毂，严霜齧马鞭。流光付行旅，尔我递相怜。","dynasty":"明代","title":"北行道中示弟"}
{"author":"袁宏道","content":"无官有客尚留吴，难道陶潜不腐儒。魂亦寻花如蛱蝶，梦惟逐浪似鹈鹕。孤灯影瘦寒山寺，荒草流青夏驾湖。学道参禅都未澈，一毛聊得比杨朱。","dynasty":"明代","title":"雨中过苏其二"}
{"author":"袁宏道","content":"只将空榻伴嶙峋，踏遍桃花涧底春。一口也摈为长物，诸缘皆可作飞尘。施来白粲都饲鹤，种得黄精每寄人。留却石炉烟少许，深山遥夜礼高真。","dynasty":"明代","title":"长生岩逢休粮道者"}
{"author":"袁宏道","content":"入秋寒已来，将夏春未至。暖气与寒官，相值如相避。麦田无寸青，山容添老悴。古梅不敢开，何况桃李媚。京师重拜客，酬荅有成例。强起出西街，天风吼涛势。飞沙涩齿牙，雾眼挥酸泪。未必诸高官，不省尘霾气。","dynasty":"明代","title":"偶成"}
{"author":"袁宏道","content":"咫尺愁溪尽，萦回觉路疑。小舟尖似履，细缆密如丝。下水贪奇峻，归舟叹崄巇。相逢不用羡，亦有放流时。","dynasty":"明代","title":"新安江其二"}
{"author":"袁宏道","content":"个是春江旧舞楼，海棠花下小梁州。柳因有絮丝还在，莲到无心苦始休。浪子烧灯齐射覆，美人越席与藏钩。东风何意催桃李，多少西郊南陌头。","dynasty":"明代","title":"即事"}
{"author":"袁宏道","content":"芳树低檐浅，游丝绕户牵。闲情观秘戏，消日坐枯禅。范蠡藏身险，庄周入梦颠。浮生如石火，何物可长年。","dynasty":"明代","title":"惜日"}
{"author":"袁宏道","content":"凉月下空疏，萧萧静者居。休心花事断，忌药酒船虚。竹外披烟鹤，尊前带子鱼。盘飧聊复尔，商略古人书。","dynasty":"明代","title":"林兰阁同王以明先生及尚父谢道人小集偶成"}
{"author":"袁宏道","content":"白鸟当窗坐，青山映水行。看云诸态冷，吊古百愁生。近海鱼争大，邻淮酒欲清。长亭不可数，回首吕梁城。","dynasty":"明代","title":"舟中"}
{"author":"袁宏道","content":"曾踏山阴雨后春，猫头花笋贱如薪。陶家只栋破塘买，一日常番两替人。","dynasty":"明代","title":"食笋时方正月其七"}
{"author":"袁宏道","content":"真人天眼更绝伦，翠色香山此语真。八十老僧牢记取，一时三遍语游人。","dynasty":"明代","title":"香山"}
{"author":"袁宏道","content":"竹影风轩外，楸枰石子声。暂凭閒调度，清却苦经营。乌帻连花堕，红云泼面生。旁观亦自喜，赖是学无成。","dynasty":"明代","title":"看诸友奕其一"}
{"author":"袁宏道","content":"黄垆别去路漫漫，泽国空馀九畹兰。白骨千年知己在，玄言湖海和人难。秋江寂寞龙孙死，夜壑萧条鬼火寒。痛杀君山笛里月，可同仙子一凭栏。","dynasty":"明代","title":"哭兆孺其二"}
{"author":"袁宏道","content":"茂草长林不共栖，孤灯寒箔影凄凄。鹧鸪死去犹嫌北，鹦鹉道成必向西。","dynasty":"明代","title":"和曾退如别诗次韵其一"}
{"author":"袁宏道","content":"问此石上歌，何如生公说。石若解点头，闻歌亦当彻。","dynasty":"明代","title":"虎丘其二"}
{"author":"袁宏道","content":"飞尘冷冷消，人语隔烟遥。雨洗青畦道，风薰白芷苗。竹深存废碣，僧老话前朝。霸业荒残尽，虚名只细腰。","dynasty":"明代","title":"游章台寺和小修韵其一"}
{"author":"袁宏道","content":"东岭复西岭，秦乡与汉乡。市城云淡淡，今古水汤汤。废址耕斜坂，归樵话夕阳。乱亡犹有等，最劣是幽王。","dynasty":"明代","title":"过华清宫浴汤泉其六"}
{"author":"袁宏道","content":"去去北山残，寒灰决定寒。随他花锦烂，只作水云看。空月舒颜面，閒窗语肺肝。新居频料理，最喜竹平安。","dynasty":"明代","title":"斋中閒夜小集其二"}
{"author":"袁宏道","content":"蚕懒无心更作丝，乐天未老别杨枝。阳台不是嫌云雨，图得生离胜死离。","dynasty":"明代","title":"遣姬"}
{"author":"袁宏道","content":"碧酣楼下水平溪，濯足池边日正西。桥上桥下人如蚁，只愁翻却孟公堤。","dynasty":"明代","title":"甲辰午节观竞渡其二"}
{"author":"袁宏道","content":"暾日迟迟影，和风淡淡新。山微舒态度，柳小足精神。宗测当如祖，梁鸿竟傍人。欲从游客饮，除里觅纱巾。","dynasty":"明代","title":"初晴"}
{"author":"袁宏道","content":"文窗斜对木香篱，胡粉薄施细作眉。贪向墙头看车马，不知裙着刺花儿。","dynasty":"明代","title":"大堤女"}
{"author":"袁宏道","content":"作者心良苦，悠悠世岂知。近俳缘矫激，取态任斜攲。江阔无澄浪，林深有赘枝。向人言似梦，无计解愚痴。","dynasty":"明代","title":"哭江进之其九"}
{"author":"袁宏道","content":"鄂州为客处，紫蟹最堪怜。朱邸争先买，青楼不计钱。昔年桐乳下，今日菊花前。咫尺晴川水，无由见尔鲜。","dynasty":"明代","title":"忆蟹"}
{"author":"袁宏道","content":"废垣耘得作春畦，幽客时来载黍鸡。蜀葛细裁三尺雪，吴瓶远饷一封泥。全家遏末封胡弟，半百高柔莱子妻。蔬水虽贫聊自解，幸无饥苦使儿啼。","dynasty":"明代","title":"和散木韵其二"}
{"author":"袁宏道","content":"兀坐酲酲闷，读书字字难。竹枯知凤馁，瓶涩验天寒。事往心方省，穷来交渐宽。微官犹窘我，赢马日长安。","dynasty":"明代","title":"京师夜坐"}
{"author":"袁宏道","content":"天上一昏一旦，人间甲子周年。不分黄姑织女，夜夜乌鹊桥边。","dynasty":"明代","title":"七夕偶成其一"}
{"author":"袁宏道","content":"菖蒲弄碧柳垂轩，过雨閒看蛱蝶翻。喜与老髯争一日，好同醉竹倒千樽。身依紫省黄枢地，梦绕青菱白藕村。门下校书真女史，吴绡亲写佛前幡。","dynasty":"明代","title":"五月十二日退如生辰蒙以诗见示聊述二章奏报其一"}
{"author":"袁宏道","content":"红桥过雨润，黄叶会霜稀。古殿催金榜，空塘落水衣。畏人寒鸟窜，护法老龙饥。醉语兼禅语，都非第二机。","dynasty":"明代","title":"过古寺"}
{"author":"袁宏道","content":"河堤千里道，柳缕万条肠。客是粘愁蒂，禅为治苦方。乡思鱼子饭，酒梦蛤蜊汤。渐觉读书懒，游蛛网笔床。","dynasty":"明代","title":"淮安舟中其四"}
{"author":"袁宏道","content":"探春犹记出青门，先问门头第几村。近水只观娥散影，匝堤唯见酒淋痕。花时乞假朝参少，醉后联鞭笑语温。是日把杯人已往，雏莺新柳也伤魂。","dynasty":"明代","title":"述旧西山下有门头村多精蓝"}
{"author":"袁宏道","content":"深岩寂寂石花斑，完却尘沙车马颜。是客竞来尝白水，几人休去伴青山。云泉到眼无多热，金紫蒙头第一关。三尺磨崖书大字，人生到此是清间。","dynasty":"明代","title":"习池道中"}
{"author":"袁宏道","content":"云烟回合蔽仙关，万仞斜通一发山。事往已迷新甲子，洞深忘却旧人间。橘皮鹤下遗雏去，萼绿花来采药还。白日饵将三五斗，方瞳如水照丹颜。","dynasty":"明代","title":"七真洞赠道者"}
{"author":"袁宏道","content":"只将空榻伴嶙峋，踏遍桃花涧底春。一口也摈为长物，诸缘皆可作飞尘。施来白粲都饲鹤，种得黄精每寄人。留却石炉烟少许，深山遥夜礼高真。","dynasty":"明代","title":"长生岩逢休粮道者"}
{"author":"袁宏道","content":"西风索莫午烟迟，一万垂杨袅袅丝。梦里也随僧入社，间中多以颂为诗。游鳞翕处常分藻，惰羽栖时不论枝。沙碧水清云潋潋，禾花将绽藕花衰。","dynasty":"明代","title":"秋日柳浪馆雨中王以明刘绳之见过"}
{"author":"袁宏道","content":"閒丹閒碧长秋思，水榭风轩分外宜。老衲寄书离岳久，田家留语赴斋迟。枫堤壮枕西湖庙，瀼水斜通濯足池。免使韩公嗤粪壤，园亭是处有新诗。","dynasty":"明代","title":"馆中再用前字寄王以明"}
{"author":"袁宏道","content":"藕塘风起散花鳞，踏遍溪桥不上尘。饥鹤偶来添半口，浮云忽破现分身。每嫌蕉叶遮帘子，为触番书置净巾。自起浇莎汰白石，清閒赖是不如人。","dynasty":"明代","title":"藕塘"}
{"author":"袁宏道","content":"山居只索任天真，无作无营自在身。青叶髻呼雏弟子，白莲湖老惰耕人。偶逢上座学观骨，免与东方难腐唇。一笑蒙城门下土，几归沧海几飞尘。","dynasty":"明代","title":"山居"}
{"author":"袁宏道","content":"芦花风起雪平川，数亩荒洲倚废莲。小榜乍依沙子岸，惊禽忽破水条烟。閒移竹影莓苔地，坐爱溪文荇藻天。且与鹭鸥相伴著，平分僧月载归船。","dynasty":"明代","title":"九日偕诸弟及僧泛舟至和尚桥"}
{"author":"袁宏道","content":"蓝堆翠扑几千年，银浦何人也覆船。龙伯徙来方辟地，蚕丛缘此遂登天。红霞抺额将军拜，白石横烟幼妇眠。閒与故人池上语，摘将仙掌试清泉。","dynasty":"明代","title":"玉泉寺"}
{"author":"袁宏道","content":"囊中随意贮青蚨，歌吹虽喧不可无。隐逸也须添故事，江山真合点狂夫。随身恰似天宫殿，寓目皆披水画图。甲子不须颁凤历，但看莲发与莲枯。","dynasty":"明代","title":"新买得画舫将以为庵因作舟居诗其二"}
{"author":"袁宏道","content":"赖有沧洲意，聊行浊酒杯。白波吹日上，粉堞映江开。米谷舟中市，人烟水面来。息机吾已久，鸥鸟莫相猜。","dynasty":"明代","title":"郊外小集其一"}
{"author":"袁宏道","content":"仙人杰阁俯王城，西山见雨北山晴。高云直接薰炉气，去宫百里闻铃声。古柏石干青虬枝，烟绡千尺屋十楹。东边奈子结老友，却忆往年梅客生。","dynasty":"明代","title":"显灵宫集诸公以城市山林为韵其一"}
{"author":"袁宏道","content":"羯胡岁岁括金钱，称侄称臣也枉然。马角不生龙蜕冷，酸心直到犬儿年。","dynasty":"明代","title":"宿朱仙镇"}
{"author":"袁宏道","content":"一络香风十里堤，万株杨柳著行齐。苏州浪得佳名字，试把湖山共品题。","dynasty":"明代","title":"初至西湖其二"}
{"author":"袁宏道","content":"我从观里拜青牛，忽忆龙湖老比丘。李贽便为今李耳，西陵还似古西周。","dynasty":"明代","title":"余凡两度阻雨冲霄观俱为访龙湖师戏题壁上其二"}
{"author":"袁宏道","content":"负俗将无傲，閒居合有秋。骄阳犹避鹊，小雨亦呼鸠。中散交多绝，司空宦总休。明知悲冉冉，何苦不沧洲。","dynasty":"明代","title":"初秋"}
{"author":"袁宏道","content":"几年名茂宰，艳冶古长洲。霸气吴宫尽，涛声震泽秋。花深苑作国，人去馆为楼。箫管家家曲，那能不醉侯。","dynasty":"明代","title":"赠江进之其四"}
{"author":"袁宏道","content":"灯前小语背流苏，偷看封章就也无。花外日高屏扇掩，府中未省有啼乌。","dynasty":"明代","title":"苏潜夫侍御买燕姬为赋合欢诗其三"}
{"author":"袁宏道","content":"儿童每见求甘草，道侣相逢话药方。高邮城里寻常去，收得姜芽几许长。","dynasty":"明代","title":"题方医卷方歙人客高邮"}
{"author":"袁宏道","content":"瓜洲云色蔽天昏，肠断金山寺里猿。狎客也须同海鸟，过江切莫食河豚。幕中有主当持牍，雪里无钱且典裈。画戟如林高丈五，不知何处是朱门。","dynasty":"明代","title":"别小修"}
{"author":"袁宏道","content":"任他吹雾唾青天，割水求脂也可怜。谤箧祗堪助道品，羞囊休问买山钱。金华直冷披霜入，瑞草谈深枕曲眠。一静一忙閒比较，试思谁是地行仙。","dynasty":"明代","title":"寄黄平倩庶子其一"}
{"author":"袁宏道","content":"天女皇新缬，寒梅著典刑。熨烫温冻局，拥罽读仙经。苍迹纷残篆，枚涛怒远听。鹭饥卷似猬，虫窘字如丁。一国琉璃观，千枝发刃硎。镜开古木照，涎热老龙腥。漏迹埋番夹，寒澌结胆瓶。禅心降槁木，僧梦怯岩扃。卧客全肖蛰，寒姑早验鸰。皓姿三十里，清远隔吴泾。","dynasty":"明代","title":"雪中限韵时寓沙市同度门作其一"}
{"author":"袁宏道","content":"汉江秋净石粼粼，黄鹤楼高不见尘。今日楼台归劫火，眼中犹聚上楼人。","dynasty":"明代","title":"罗隐南王章甫小集斋中说旧事偶成三首"}
{"author":"袁宏道","content":"墨池秋水石苔寒，晋碣唐书野火残。一丈草青绀殿里，争教赤眼不心酸。","dynasty":"明代","title":"过归宗寺"}
{"author":"袁宏道","content":"深岩寂寂石花斑，完却尘沙车马颜。是客竞来尝白水，几人休去伴青山。云泉到眼无多热，金紫蒙头第一关。三尺磨崖书大字，人生到此是清间。","dynasty":"明代","title":"习池道中"}
{"author":"袁宏道","content":"种得油麻未长，撇他李子何安。宝枕鸳离丝断，金炉鸭死灰残。忍啼一语两语，缠肠千端万端。总角痴儿騃女，接命朝饔晚餐。独自弓形吊影，谁人知煖知寒。天上人间地下，死难鬼难妾难。","dynasty":"明代","title":"别恨篇为方子公赋"}
{"author":"袁宏道","content":"怕见历头残，穷年逼小寒。见人黑发去，自检白髭看。好句逢僧得，新怀语客难。云山与烟水，梦著也成欢。","dynasty":"明代","title":"冬尽"}
{"author":"袁宏道","content":"念珠策得定功成，绝壑松涛夜夜行。说与时贤都不省，依稀记得老阳明。","dynasty":"明代","title":"山中逢老僧其三"}
{"author":"袁宏道","content":"东岭复西岭，秦乡与汉乡。市城云淡淡，今古水汤汤。废址耕斜坂，归樵话夕阳。乱亡犹有等，最劣是幽王。","dynasty":"明代","title":"过华清宫浴汤泉其六"}
{"author":"袁宏道","content":"湘水濯魂清，纷纷兰芷生。桃花仙路艳，薜荔鬼衣轻。喜去朝虞帝，悲来过屈平。沙萝村口上，夜引瞿童行。","dynasty":"明代","title":"哭江进之其八"}
{"author":"袁宏道","content":"禅月罗汉天下绝，螺烟渗石光不灭。面纹漆黑眼生棱，衲衣袖展秋云洁。幅巾谈道老先生，以刀割影影愈彻。如虫蚀木偶成文，镜花岂必生枝节。中山废圃石如铁，白浪缠身捲飞雪。移向山中作一盆，飘然乘风苇可折。","dynasty":"明代","title":"达磨影石"}
{"author":"袁宏道","content":"一里一停帴，摇摇驻青雾。歌长牙扳温，酒响觥筹度。雪尽露山身，沙平吞水步。涧冷涩春泉，芽香吐枯树。","dynasty":"明代","title":"戊戌元日潘景升兄弟偕诸词客邀余及洪子崖知县踏青真州东郊以云霞梅柳句为韵余得度字"}
{"author":"袁宏道","content":"而我游湘湖，恰值湖水小。湘湖旧有名，敢道湖不好。辟彼如花人，必须眉黛姣。一旦决洪流，山宁不枯老。白鲤曝腮鳞，渔刀蔽深草。水少已不堪，何况酒更少。","dynasty":"明代","title":"湘湖"}
{"author":"袁宏道","content":"路逢箫史不回身，风袅芙蓉绣领巾。云里自然清格少，但凭闺艳作仙人。","dynasty":"明代","title":"桃花流水引其二"}
{"author":"袁宏道","content":"银钩错落绕盆唇，遭时燬禁石仅存。峨嵋积雪裹玄云，坐令灵擘羞季昆。黑山夜渡蛟波翻，飞涛挂壁天迷昏。旋流入眼风生痕，一洗河比印板纹，石中应有道子魂。","dynasty":"明代","title":"中山观长公雪浪石"}
{"author":"袁宏道","content":"碧渚苍烟分外奇，浪中丹雉影离离。云开绝壁趋庭吏，溪尽春杯见戟枝。暇日山臞多对语，清时苗部也传诗。南阳子骥今谁是，正好从君觅路岐。","dynasty":"明代","title":"德山简刘宪使其一"}
{"author":"袁宏道","content":"芦花风起雪平川，数亩荒洲倚废莲。小榜乍依沙子岸，惊禽忽破水条烟。閒移竹影莓苔地，坐爱溪文荇藻天。且与鹭鸥相伴著，平分僧月载归船。","dynasty":"明代","title":"九日偕诸弟及僧泛舟至和尚桥"}
{"author":"袁宏道","content":"竹叶遮人吏，公移只坐销。印床生木耳，廨含长蔬苗。贫邑多诗料，闲官有醉僚。一城不数武，容得几科条。","dynasty":"明代","title":"青县赠潘茂硕"}
{"author":"袁宏道","content":"入秋寒已来，将夏春未至。暖气与寒官，相值如相避。麦田无寸青，山容添老悴。古梅不敢开，何况桃李媚。京师重拜客，酬荅有成例。强起出西街，天风吼涛势。飞沙涩齿牙，雾眼挥酸泪。未必诸高官，不省尘霾气。","dynasty":"明代","title":"偶成"}
{"author":"袁宏道","content":"文藻如今更老成，风流人识小冯名。胸中早有吞牛气，卷上时闻掷地声。五字诗催筠管乱，一帘香散酒筹横。他时得第烦天语，幸免鞭笞及老兄。","dynasty":"明代","title":"又次三弟韵"}
{"author":"袁宏道","content":"幽房睡足簟纹红，香鸭灰寒唤小童。弦里乱流崩谷水，瓶中微带入松风。身心何处谋长策，鬓发而今渐老翁。净榻如绵窗似洗，明眸皓齿话虚空。","dynasty":"明代","title":"閒居其三"}
{"author":"袁宏道","content":"珠题嵌绝辟，人巧依天匠。峭绿叠颓岚，青天怯磨荡。濛濛太始云，旷劫相酝酿。一自辟玄宫，斧作仙家障。苍峦夹攲窦，高天入盆盎。终古容清虚，诸仙几回丧。真人将上升，先此规图样。十二楼五城，某天如某嶂。宫成付黄冠，仙邮侈供帐。道装俗须眉，只此输天上。","dynasty":"明代","title":"南岩"}
{"author":"袁宏道","content":"开元天子最风流，曾见南巡锦幄舟。栾大也知非诳语，老人大父昔同游。","dynasty":"明代","title":"天宁洲逢老僧一百一岁其二"}
{"author":"袁宏道","content":"白酒青盐强作欢，长歌到底意摧残。当时京邸团圞日，只作寻常聚会看。","dynasty":"明代","title":"除夕偶题其二"}
{"author":"袁宏道","content":"银钩错落绕盆唇，遭时燬禁石仅存。峨嵋积雪裹玄云，坐令灵擘羞季昆。黑山夜渡蛟波翻，飞涛挂壁天迷昏。旋流入眼风生痕，一洗河比印板纹，石中应有道子魂。","dynasty":"明代","title":"中山观长公雪浪石"}
{"author":"袁宏道","content":"且著双眉目，休随俗笑嚬。帘前挝鼓吏，床上捉刀人。胡粉装尤怪，蔗竿舞入神。精光如可画，宁与魄俱尘。","dynasty":"明代","title":"邺城道其四"}
{"author":"袁宏道","content":"一枕孤云分外清，堕驴归去有无情。岩中只可避丹诏，那得深岩避死生。","dynasty":"明代","title":"希夷避诏岩"}
{"author":"袁宏道","content":"东去人人叩，西来事事疑。苦心真学者，出世好男儿。消息蕲州得，机缘老宿知。何人皮相士，道尔定狂痴。","dynasty":"明代","title":"三弟回志喜其四"}
{"author":"袁宏道","content":"为药常烧竹，贪僧每贮粮。观心三点字，叠膝一绳床。谱石增新样，和香觅旧方。黄柑栽未几，已得五拳长。","dynasty":"明代","title":"雨中过王官谷香光林其二"}
{"author":"袁宏道","content":"秋菊开谁对，寒郊望更新。乾坤东逝水，车马比来尘。屈指悲时事，停杯忆远人。汀花与岸草，何处不伤神。","dynasty":"明代","title":"登高有怀"}
{"author":"袁宏道","content":"能再相从否。若驾相思车，当问白门柳。","dynasty":"明代","title":"别石篑其十"}
{"author":"袁宏道","content":"青鞋不破武陵春，归去西风一面尘。荷叶山头闻杜宇，桃花源上别秦人。深村稻熟泉当户，废苑茶香寺作邻。可是无花无地主，祇缘无计得分身。","dynasty":"明代","title":"别龙君超君御兄弟"}
{"author":"袁宏道","content":"只与屏添艳，全凭幻写真。光光能取影，叶叶解分身。萝月思前世，松风梦故人。黄筌信好手，没骨有精神。","dynasty":"明代","title":"灯下观菊花影同社中诸友赋其三"}
{"author":"袁宏道","content":"旅况无些子，空扉阅广轮。气寒薪少力，客谢几生尘。心切投林羽，身悲贷沬鳞。滔滔人尽是，未始出非人。","dynasty":"明代","title":"人日"}
{"author":"袁宏道","content":"债子今应长，钱儿久不神。簿书行流水，参佐拥空尘。蓄古频分客，题诗每向人。退斋修竹里，盆沼漾文鳞。","dynasty":"明代","title":"赠江进之其六"}
{"author":"袁宏道","content":"恶雨催兰桂，饥枭啄凤凰。埋忧觉地小，量恨与天长。万者难焦泪，千生不化肠。明当告世主，幽合诅城隍。","dynasty":"明代","title":"百六诗为丘大赋其三"}
{"author":"袁宏道","content":"蓝堆翠扑几千年，银浦何人也覆船。龙伯徙来方辟地，蚕丛缘此遂登天。红霞抺额将军拜，白石横烟幼妇眠。閒与故人池上语，摘将仙掌试清泉。","dynasty":"明代","title":"玉泉寺"}
{"author":"袁宏道","content":"夜深歌起碧油幢，部部争先那肯降。阅尽龟兹诸乐府，却翻新谱按南腔。","dynasty":"明代","title":"夜饮邹金吾家"}
{"author":"袁宏道","content":"幽篁戛戛坐来清，懒慢都无对客情。戏水鸥雏分浪出，趁巢乌母曳枝行。堂前羯鼓人三爵，花下弹棋鸟一声。红药青轩如梦里，几年尘傍马头生。","dynasty":"明代","title":"郊外水亭小集其二"}
{"author":"袁宏道","content":"平湖新涨滑如油，十丈红幡绕树流。我有敝缌三两幅，也将裁去挂船头。","dynasty":"明代","title":"甲辰午节观竞渡其一"}
{"author":"袁宏道","content":"莫漫谈吴事，吴中佳事多。天高震泽网，发细虎丘歌。只是官无那，由来谷喜过。莫釐与緸缈，双峰孰嵯峨。","dynasty":"明代","title":"何茂倩索游吴诗"}
{"author":"袁宏道","content":"并刀剪出淞水纹，黄琉璃滑净无尘。华清日高海棠睡，一片温玉沉秋云。花房昼脱守宫的，珊瑚反挂潇湘裙。掖庭展转出坊肆，馀脂犹在香氤氲。腐儒白首青蒲荐，十度摩挲眼惊见。寒色平铺四丈馀，虚堂尽敛白纨扇。骨冷魂清抱雪眠，梦回每出松风院。少陵广厦千万楹，白家大被盖遍洛阳城。安得此席如此被，眠尽西华道上尘土热中人。肺腑如冰舌不鸣，三空九陌殷雷声。","dynasty":"明代","title":"宫簟"}
{"author":"袁宏道","content":"东华晓气通，南省谢班中。绝景霜蹄道，垂天老翮风。酒浇退笔冢，花煖蛀书虫。更念同门友，蓝衫待至公。","dynasty":"明代","title":"九月初五日得三弟京闱第三报志喜仍用散木韵践前约也其二"}
{"author":"袁宏道","content":"汉阳山上閒峦少，汉阳城中人又老。娟眉雪齿竞浮荣，几人头上无青草。荒坟如粟秋山下，嗷嗷鬼母诉长夜。山中老矣头佗行，白骨堆中起精舍。汉阳城，如掌大，壮士激矢穿城过。试登高阁数行人，阔帽青衫凡几个。","dynasty":"明代","title":"出城至大别寺题壁"}
{"author":"袁宏道","content":"碧瞳红颊照霜明，尚父前头倚杖行。七十老翁犹膝下，为人争不羡为兄。","dynasty":"明代","title":"谢公伯子京兆君时年七十趋走膝下有若稚子凡谢公拜起俯仰皆京兆君扶之"}
{"author":"袁宏道","content":"百尺颓墙在，三千旧事闻。野花粘壁粉，山鸟煽炉煴。江亦学之字，田犹画卦文。儿孙空满眼，谁与荐荒芹。","dynasty":"明代","title":"天真书院阳明讲学处"}
{"author":"袁宏道","content":"排遣何曾达，思惟亦是尘。病翻为乐果，发在是愁因。松老皆成佛，花清亦避人。禅栖如窦许，色色可怡神。","dynasty":"明代","title":"宿惠山僧房其二"}
{"author":"袁宏道","content":"桃花春水满江头，独拥佳人翡翠楼。谁抱琵琶江口上，声声弹出小梁州。","dynasty":"明代","title":"江上其一"}
{"author":"袁宏道","content":"闻名不识面，胜于识面者。未晤先惜别，形骸翻是假。京师沙砾场，风光少秀冶。乐事尽输吴，蓟酒独难舍。空囊何所恋，身轻等飞瓦。夜雨潞河风，秋郊吴苑马。","dynasty":"明代","title":"吴人求别诗"}
{"author":"袁宏道","content":"鹅溪冷绢花纹涩，四尺春波次粉墨。幼舆岂非丘壑人，笔底潇疏谁貌得。高人气韵不在似，如写寒松与幽卉。宽眉廓额信手涂，疏淡只似铺山水。马迁文章杜公诗，此意却许徐熙知。","dynasty":"明代","title":"为杨粉署题小像"}
{"author":"袁宏道","content":"自候烹茶火，閒开看竹窗。方情四五众，花事两三桩。古注多题什，邻翁也姓庞。虚空系得否，无起亦无降。","dynasty":"明代","title":"和王以明山居韵其二"}
{"author":"袁宏道","content":"杖底诸山似浪纹，舞青摇绿鬣纷纷。半规影里江河合，一尺烟中晋楚分。未有因缘离下界，虚将名字列高云。松风破梦丹炉冷，惭愧琼田碧草芬。","dynasty":"明代","title":"得家报其五"}
{"author":"袁宏道","content":"残黄疏白也堪怜，舞向先王屋角边。一与清閒为伴侣，几番潇散历风烟。霜林已是呼先辈，秋蝶无因识暮年。𢬵取家醪三百盏，葛巾狼籍枕花眠。","dynasty":"明代","title":"闰九月菊"}
{"author":"袁宏道","content":"一叶随东风，飘泊巳半载。梯雪度深山，寒气铄孤拐。三入净寺门，寺僧笑狂騃。欲得不相讥，除非观自在。是仙是凡人，请君是挥解。","dynasty":"明代","title":"别石篑其三"}
{"author":"袁宏道","content":"等閒一叶破高云，一簇妖童十里尘。便与富儿偿酒债，不须更倩郭仙人。","dynasty":"明代","title":"看纸鸢"}
{"author":"袁宏道","content":"海内交游多，何人可与语。我欲知姓名，东西南北去。","dynasty":"明代","title":"别无念其七"}
{"author":"袁宏道","content":"户外即遥岑，寒香渐出林。增池缘亩阔，疏竹为庭阴。烟雪裁为句，风泉写入琴。欲知桐性老，火里试焦音。","dynasty":"明代","title":"汉阳过王章甫葵园和二仲韵"}
{"author":"袁宏道","content":"敝衲才三尺，羞囊无数钱。谭诗宗岛瘦，运笔想怀颠。白果行厨饭，枯株半夜禅。天涯青点点，一脉海门船。","dynasty":"明代","title":"送蕴璞之通州"}
{"author":"袁宏道","content":"静语一堂熏，兕觥屡付君。窿洼扪水影，游戏写风纹。倩女归时魄，巫山嫁后云。鼻根如灭却，亦可嗅清芬。","dynasty":"明代","title":"灯下观菊花影同社中诸友赋其七"}
{"author":"袁宏道","content":"百千新艳一时开，那遣花妖不下来。好与扶筇枝上去，花头处处有楼台。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其三"}
{"author":"袁宏道","content":"逆旅投主人，不待卸鞭箠。颜尘尚未浣，已渡向他之。来如风过林，去若鸟辞枝。细鬼胜巨人，量汝必有知。吾欲痛哭汝，恐汝笑吾痴。辟彼筵宴时，朱紫栉巾綦。一宾偶先去，诸客尽歔唏。去者固太早，歔者亦何迷。转眼即天明，请君听鸡啼。","dynasty":"明代","title":"哀殇其二"}
{"author":"袁宏道","content":"汉阳山上閒峦少，汉阳城中人又老。娟眉雪齿竞浮荣，几人头上无青草。荒坟如粟秋山下，嗷嗷鬼母诉长夜。山中老矣头佗行，白骨堆中起精舍。汉阳城，如掌大，壮士激矢穿城过。试登高阁数行人，阔帽青衫凡几个。","dynasty":"明代","title":"出城至大别寺题壁"}
{"author":"袁宏道","content":"又被閒驱出，冥鸿那可飞。添多新蒜发，典尽旧荷衣。柳密云侵郭，荷长水浸矶。鸥凫争作语，客子几年归。","dynasty":"明代","title":"余山居六年矣丙午秋复北上临发偶赋"}
{"author":"袁宏道","content":"霞彩收晴色，澄波媚夕晖。饥鹰奔树冷，沙樢触人飞。墩叟迎儿出，乡童负犬归。少年饶酒力，何事怯寒威。","dynasty":"明代","title":"江行"}
{"author":"袁宏道","content":"无成何用出昭关，眼底浓华阅几般。陆品携来寻白水，谢家将去入名山。缁寮乞作分桃忏，练帢羞归掷果湾。七十二峰青朵朵，岚光只在屋楣间。","dynasty":"明代","title":"别程彦之归吴"}
{"author":"袁宏道","content":"西陵桥，水长在。松叶细如针，不肯结罗带。莺如衫，燕如钗。油壁车，斫为柴。青骢马，自西来。昨日树头花，今朝陌上土。恨血与啼魂，一半逐风雨。","dynasty":"明代","title":"西陵桥"}
{"author":"袁宏道","content":"将军此日驱征轮，枫叶萧萧汉水滨。我巳销魂千里外，那堪重别故乡人。西风马度离亭柳，落日衣吹客舍尘。莫向劳劳亭上望，秋江容易得沾巾。","dynasty":"明代","title":"送邹金吾游白下时寓武昌"}
{"author":"袁宏道","content":"寤寐高斋柳，穷阴到亦多。云齐千亩稻，雪捲四时波。竹里垆烟出，花间艇子过。醉来即高枕，梦境也清和。","dynasty":"明代","title":"赋得风雨亦来过"}
{"author":"袁宏道","content":"花神一夜色枯槁，主人八门愁绝倒。夜深花叹似人言，主人百事重花恼。一者庸工剪束繁，二者丑女折戴早。三者头上宁著老鸦啼，不愿俗子相怜好。晒裈遗失主不知，花落青苔任帚扫。算缗立券坐花前，无酒无诗送花老。孤山事我若仙妹，君之视臣如芥草。主人百拜谢花神，过不即芟如春昊。","dynasty":"明代","title":"和东坡梅花诗韵今年雪多梅开不甚畅为花解嘲复以自解云耳其二"}
{"author":"袁宏道","content":"河阳三度放花春，毕竟抛他凫舄身。左手直教持老子，空闺断不哭佳人。苔深旧灶丹池冷，胞发金台白朵新。泪眼一丝能几许，那堪分洒两家尘。","dynasty":"明代","title":"哭夹山先生时先伯修归窆"}
{"author":"袁宏道","content":"爱持空钵嚼花寒，白水青盐也自安。山色每呼棕笠去，月光只付橘皮看。偶逢白社新开酿，又学山公倒著冠。珍重晚年赵阅道，略将鲊脯间蔬盘。","dynasty":"明代","title":"余蔬食三年矣偶因口馋遂复动荤辄尔有作用呈诸衲不独解嘲兼亦志愧云尔"}
{"author":"袁宏道","content":"旋赊白发号衰翁，旧业今缘次第空。山鸟乍闻新格磔，峡僧遥寄小玲珑。坐消纤雨轻阴日，閒踏疏黄浅碧风。收拾方桥与兰桨，待看红萼慢流中。","dynasty":"明代","title":"柳浪初正"}
{"author":"袁宏道","content":"江风滟滟绿条丝，父老争来拜戟支。门外熊轓攀处子，掌中貂虎弄婴儿。肝肠似月冰皆彻，惠泽如春草不知。一片酒香湖上石，摩苔重写洞庭碑。","dynasty":"明代","title":"旧太守徐滨岳观察岳阳偶道敝邑诗以送之"}
{"author":"袁宏道","content":"章台春嫩碧芽肥，又见阳和使者归。南纪霜崖留政迹，洞庭波月澹容辉。弱萝有寄千寻直，狐鹗乘吹万里飞。三载少林门下士，谬持空钵乞传衣。","dynasty":"明代","title":"代送徐观察"}
{"author":"袁宏道","content":"乍雨乍烟作艳阳，高斋几度角杯觞。偶逢竹冷溪幽处，只觉山心水味长。松下压槽经月醉，花间弹局一枰香。主人恰似玄真子，细雨斜风载满航。","dynasty":"明代","title":"和萃芳馆主人鲁印山韵其一"}
{"author":"袁宏道","content":"萝石森疏倚夕阳，主人投辖客传觞。天高未觉鹏营旷，松老方知鹤梦长。山雨山烟浓淡著，溪红溪碧浅深香。醉来一觉云门路，藤枕桃笙泛越航。","dynasty":"明代","title":"和萃芳馆主人鲁印山韵其三"}
{"author":"袁宏道","content":"几回傍槛折迷阳，流尽春槽曲水觞。竹邑浅分溪浪滑，花枝斜照夜鬟长。清言屡射当场覆，艳语频勾隔坐香。皂帽青鞋从此始，敢将瓢笠附轻航。","dynasty":"明代","title":"和萃芳馆主人鲁印山韵其四"}
{"author":"袁宏道","content":"几番对酒惜颓阳，聊为飞英送一觞。竹里葵蔬尼客久，山中甲乙倍人长。仙畦屡溉新分药，道被犹薰旧赐香。上马揖来无别语，米家曾乞载书航。","dynasty":"明代","title":"和萃芳馆主人鲁印山韵其五"}
{"author":"袁宏道","content":"榴花历历烂青枝，又到分丝剪艾时。布谷语乾辞社老，寒皋舌长畏童儿。酒人每自欺新户，骚客频来竞险诗。花路柳关闲不启，免将肉面照清池。","dynasty":"明代","title":"柳浪偕诸客偶题时午节将至"}
{"author":"袁宏道","content":"碧水青崖恋主人，呼他鱼鸟作齐民。山中不问栽兰户，庭外长留驾鹤宾。官舍有时唯洗石，印床无事只生尘。渚宫巴国争传语，看取天花翚锦新。","dynasty":"明代","title":"题澧州沈大夫加恩册"}
{"author":"袁宏道","content":"白鹄飞来油口滨，尺书衔得自脩鳞。凭将贮月笼烟水，泛我轻云冷石身。濯足且呼回道士，浣花先约杜诗人。鉴湖一曲幽如许，贺老终当作近邻。","dynasty":"明代","title":"谢鲁印山惠舟兼荅来什"}
{"author":"袁宏道","content":"巨川舟楫竟如何，不那湖湘烟水多。荇藻自然生远沚，凫鸥终是乐清波。环池匝木仲长统，细雨斜风张志和。白日黄鸡底相恼，玲珑争不为君歌。","dynasty":"明代","title":"书尾以济川见期非所望也因述鄙怀以报"}
{"author":"袁宏道","content":"竹气荷烟冷不分，石泉汨汨夜深闻。每随流去呼杯子，但觉风来扫树纹。百亩池台唯贮月，一家生事只依云。废庵枵木频栖止，渐喜从鸥不乱群。","dynasty":"明代","title":"湖亭对月述怀同散木赋"}
{"author":"袁宏道","content":"百年看月几回盈，那得中秋度度明。纵使清光常满满，若无胜地也平平。朱栏碧榭垂千亩，白水青霞过一生。醒即抱鎗眠即枕，腮毛渐渐有霜茎。","dynasty":"明代","title":"中秋对月同散木作"}
{"author":"袁宏道","content":"自将白水照衰颜，也合长林丰草间。便欲易名辞故国，只愁借姓与青山。溪边酌月倾高户，花下题诗嫁小蛮。海错一筐书半纸，门僧新自渐东还。","dynasty":"明代","title":"偶成"}
{"author":"袁宏道","content":"乡园是处有花芳，不敌深山老萼香。十载交游填上国，一朝文字榜都堂。玉因刖足多酬价，砂到飞身始验方。社曲城南饶古寺，休将名姓语支郎。","dynasty":"明代","title":"寄小修"}
{"author":"袁宏道","content":"山禽漠漠堕霜翎，户外长搜老茯苓。蒲柳根中抽夏笋，桃花枝上寄冬青。竹蜂入壁垂千穴，夭棘萦丝满一庭。犹有数行残粉字，古槐西角旧传经。","dynasty":"明代","title":"山中旧斋"}
{"author":"袁宏道","content":"东亭故宅昔曾过，旋著新花剪旧莎。帘远颇宜低度曲，门宽兼得大张罗。鸠巢唤妇真成拙，瓜屋随身也觉多。试问柳浪湖上柳，几回秋草几春波。","dynasty":"明代","title":"荅鲁印山见贺新居之作"}
{"author":"袁宏道","content":"抛他银绶去躬耕，半踏乡村半市城。竹大许年成老友，梅开是度作同庚。但凭髭发称前辈，转觉聪明畏后生。紫凤檀槽香拍板，听来都肖水泉声。","dynasty":"明代","title":"癸卯初度筵中示社友及两弟"}
{"author":"袁宏道","content":"草堂红碧尽离离，轻热轻寒正好时。种药且收曾效子，修花惟去最低枝。窗间番舌听言鸟，堤外风鸢看小儿。欲与少陵添故事，入春新作海棠诗。","dynasty":"明代","title":"集五弟春草堂"}
{"author":"袁宏道","content":"一湾澄碧一丝缗，洗却平泉草木尘。溪上唱歌随孺子，楼头作客尽仙人。鵁鶄带月移西瀼，蛱蝶分花过北邻。白石青山从此始，不将簪带恼居民。","dynasty":"明代","title":"浣溪庄落成同社中诸友赋其一"}
{"author":"袁宏道","content":"溪光桃燄煖纷纷，渐远喧嚣渐不闻。阶下每流无械水，窗间时有不归云。糟坛屡建三章约，花社新颁凡锡文。一曲垂杨十里板，醉中偏倚石榴裙。","dynasty":"明代","title":"浣溪庄落成同社中诸友赋其二"}
{"author":"袁宏道","content":"碧溪香重水鳞鳞，飘雪回风舞最新。欲止又飞如照影，乍开忽乱似分身。愁深孝女江头月，梦逐陈王枕里人。欲把遗芳付仙子，任他杨柳六街尘。","dynasty":"明代","title":"赋得溪上落花"}
{"author":"袁宏道","content":"割得铜符与小蛮，一回和著一开颜。香封字字花题驿，锦骑程程月作关。云里快呼王母使，雪中愁上藁砧山。刘郎谩恨仙途远，流水桃源咫尺间。","dynasty":"明代","title":"余友黄鹄生与所䁥相去二舍为置符以召各藏其半题曰花信风社中雅其事作诗咏之其一"}
{"author":"袁宏道","content":"蕊珠新节出仙官，使雨召云也不难。沚壁车中呼小小，善和坊里取端端。江头作押逢青鲤，花下移文付彩鸾。纵使黄河如带水，双筠依旧碧琅玕。","dynasty":"明代","title":"余友黄鹄生与所䁥相去二舍为置符以召各藏其半题曰花信风社中雅其事作诗咏之其二"}
{"author":"袁宏道","content":"江干丝雨洗残春，瘦朵浓条取次新。桐叶烟中遮去艇，麦苗风里数行人。钟彝屡辨商周识，绢帖閒翻晋宋尘。碧草青畦烦指点，尚书高垒卧麒麟。","dynasty":"明代","title":"雨中集龚名世平远楼"}
{"author":"袁宏道","content":"淙淙石脉溜春渠，长日关门扫地居。莲叶漏中兵研汁，木香花底读方书。丛筠傍屋多臧鸟，小市通江易得鱼。洗墨焚香幽事了，庭莎增草佞浇锄。","dynasty":"明代","title":"四弟旃檀馆即事"}
{"author":"袁宏道","content":"暖风吹雨溉花畦，荣辱何劳问木鸡。窗下止容三亩月，门前亲著一丸泥。功名且自轮诸弟，家政都将付老妻。碧水丹崖身自领，黄柑斗酒伴莺啼。","dynasty":"明代","title":"和散木韵其一"}
{"author":"袁宏道","content":"废垣耘得作春畦，幽客时来载黍鸡。蜀葛细裁三尺雪，吴瓶远饷一封泥。全家遏末封胡弟，半百高柔莱子妻。蔬水虽贫聊自解，幸无饥苦使儿啼。","dynasty":"明代","title":"和散木韵其二"}
{"author":"袁宏道","content":"古寺行宫是，荒台迹近真。枫枯能作语，钗老化为人。夜蜡烧天泪，秋蛾幻月新。当年倘不乐，难道不成尘。","dynasty":"明代","title":"赋得迷楼"}
{"author":"袁宏道","content":"寒月冲帘薄，空阶似水凉。橘皮消酒气，栗尾乱书床。校拇人高下，踏歌调短长。自知非饮客，亦不喜欢场。","dynasty":"明代","title":"小集吴嗣仙斋头"}
{"author":"袁宏道","content":"烛气烘人煖，帘丝透月来。近花安饮几，分筱出重台。细曲龙香拨，清酣鹄卵杯。彻明尚不去，安肯见灯回。","dynasty":"明代","title":"集乔光禄斋头"}
{"author":"袁宏道","content":"万事无如静，浮云他自飞。身心全白业，行止半缁衣。山药和霜荐，园禽带雪饥。忘名兼去欲，学道古人稀。","dynasty":"明代","title":"饭王太古馆中"}
{"author":"袁宏道","content":"贫色杯中减，衰音镜里知。青山千里屐，白发满头诗。夜雪烹朝水，鲜花勒陈枝。回身笑罔两，尔我共支离。","dynasty":"明代","title":"偶成"}
{"author":"袁宏道","content":"閒适鱼归水，孤羁鸟怯飞。寒江粘戍艘，贾俗厌儒衣。失路于人左，贪生学道非。无才甘自弃，不是怨知希。","dynasty":"明代","title":"感怀作"}
{"author":"袁宏道","content":"盖膝衣三补，充脾饭一匙。长贫商贾贵，久客保佣知。开帖临黄字，关门变黑髭。飞蓬逐流水，何日是休时。","dynasty":"明代","title":"雪中"}
{"author":"袁宏道","content":"入肆添红晕，出门换白衣。雉惊过水去，雀冷近仓飞。古木半身死，邻僧一个归。客中无旧识，远望却依稀。","dynasty":"明代","title":"閒行"}
{"author":"袁宏道","content":"强起持杯酒，长歌命小鬟。一重两重白，千里万里山。冻鹤僵孤影，穷霜益老颜。客思只如此，渐梦别离顽。","dynasty":"明代","title":"雪中看月"}
{"author":"袁宏道","content":"富贵岂非情，荣枯未必平。破笼麾鸟去，斸竹放云行。穷骨耽书傲，寒毛看剑生。东方唇自腐，执戟竟何成。","dynasty":"明代","title":"无题"}
{"author":"袁宏道","content":"百亩春兰盖碧畦，玲龙且莫唱黄鸡。青丝屡罥鸳纹水，红袖频麾燕嘴泥。岘石坡前山简客，天花场上净名妻。千枝万朵黄家去，听取娇莺恰恰啼。","dynasty":"明代","title":"集子静水明楼听歌仍和散木韵"}
{"author":"袁宏道","content":"汉阴无侣灌蔬畦，枯枕寒缸坐晓鸡。未许少汤能沃雪，也知狂絮不粘泥。家凫自伴龟家语，野雉聊为牧儥妻。割袖分桃听忏悔，辟将黄叶止儿啼。","dynasty":"明代","title":"散木方鳏誓不娶诗以嘲之仍用前韵"}
{"author":"袁宏道","content":"丹垆成砌药成畦，枉把刀圭事犬鸡。料得此身虽暂毁，辟如土偶乍漂泥。寒山宛尔称兄弟，庞叟随缘示女妻。未转枕来残梦了，晨光又动晓鸡啼。","dynasty":"明代","title":"偶成示卫道人用前韵"}
{"author":"袁宏道","content":"噀雨拖烟湿几丛，空阶十亩月玲珑。但凭一抺高寒气，洗尽千稍艳粉风。深院鹤醒人去后，孤云僧老鼻观中。松花柏子差相得，才有微芬也不同。","dynasty":"明代","title":"竹香其一"}
{"author":"袁宏道","content":"削尽秾华是此君，碧栏银沼醉氤氲。全凭出格幽微韵，体出无声大古文。定里只消风引月，梦来唯觉水依云。袜材写尽湖州派，清冷知他闻不闻。","dynasty":"明代","title":"竹香其二"}
{"author":"袁宏道","content":"蓝衫脱却乍归乡，心了无官也不妨。客过试开陈白酿，病馀聊服地黄汤。谩追舌底新朝事，且觅山中旧睡方。𢬵取大觥与长管，一齐阑入少年场。","dynasty":"明代","title":"喜小修至自燕"}
{"author":"袁宏道","content":"浮荣历尽叹膏花，晓起方知鬓有华。弘景道成矜曰日，乐天老去事丹砂。聊开小阁延方士，𢬵取深闺锁夜叉。云外须眉烟外语，一瓶相对社前茶。","dynasty":"明代","title":"碧鲜楼小集谈养生"}
{"author":"袁宏道","content":"白头学得一无成，倦即抛书饱即行。渐老始知穷本草，多閒方喜读渊明。东家流水倾庄买，西角丛梢绕屋生。拟与乐天为近舍，借他歌板佐莺声。","dynasty":"明代","title":"偶成"}
{"author":"袁宏道","content":"一帆斜月堕澄川，似有人呼铁笛仙。老至青山为眷属，生来白社有因缘。幽探处处书成卷，净侣年年载满船。料得浮踪无定止，住如竿影去时烟。","dynasty":"明代","title":"入德山舟中偕寒灰冷云雪照诸衲子及云影居士月中有述"}
{"author":"袁宏道","content":"十年一瞥意苍茫，话到青山且尽觞。免与泡沤愁起灭，聊从烟水决行藏。閒吹玉笛翻新曲，醉倚天花入道场。试去武陵溪上照，头毛白尽老萧郎。","dynasty":"明代","title":"龙君御载酒过德山见访一别十三年矣感念存没不觉悽然已复自笑举觥相乐遂大醉"}
{"author":"袁宏道","content":"天地如悬鹄，圣贤若藏阄。万古愁茫茫，谁是的路头。官者为利缚，隐者为名囚。玄无点化术，禅有知见忧。欲灭身旁影，终迷水底搂。十年而一叶，枉自费雕鏉。","dynasty":"明代","title":"湖上别同方子公赋其五"}
{"author":"袁宏道","content":"霜月寒冲瓦，松风夜入炉。丽歌飞楚雪，方语杂吴都。閤里藏幽鸟，花间命女雏。一窗云气冷，白水对清酤。","dynasty":"明代","title":"集沈青平斋限韵其一"}
{"author":"袁宏道","content":"柳缕时常罥，花溪不断飞。因寻涧底水，忽过树傍扉。面熟逢僧问，心闲数客归。沿流多石趾，尽可作渔矶。","dynasty":"明代","title":"灵隐路上其一"}
{"author":"袁宏道","content":"瘦柏多连架，寒花半入瓶。山僧轮指语，幽客倚窗听。苔壁三年墨，蔬园十亩青。茶烟细细起，竟日锁柴扃。","dynasty":"明代","title":"过法华练若"}
{"author":"袁宏道","content":"秋郊兔尽韩卢窘，三尺青蛇捲锋颖。到手山河掷与人，却向雌鸡纳腰领。英雄桎足归罗网，辩士舌端空来往。本将衣饭畜王孙，未许肝肠敌亭长。一局残棋了项秦，五湖西子白纶巾。贪他一颗真王印，卖却淮阴跨下人。","dynasty":"明代","title":"淮阴侯祠"}
{"author":"袁宏道","content":"寒食春犹烂，东风草自芊。花燃无焰火，柳吐不机绵。宦博人间累，贫遭妻子怜。一官如病旅，直得几缗钱。","dynasty":"明代","title":"荒园独步"}
{"author":"袁宏道","content":"江流千顷蹙云烟，楼阁虽高不似前。画板朱檐遮取尽，争教容纳好山川。","dynasty":"明代","title":"偕王章甫陈公弼登黄鹤楼其一"}
{"author":"袁宏道","content":"中山酒可饮，塔可登。辋川翠竹风棱棱。东坡瘦墨如健鹰。唐封古迹石崚嶒。刺史爱民慈且能。高看青山夜抱冰。","dynasty":"明代","title":"过中山见诸名迹题清风店壁"}
{"author":"袁宏道","content":"入室翠层层，秋容分外澄。花分西内种，树古北朝僧。波净寒生簟，峰高夜见灯。墨光浓淡里，山水赵吴兴。","dynasty":"明代","title":"刘常侍水轩其一"}
{"author":"袁宏道","content":"空阶长日绿苔封，一望江烟翠色重。陶令无儿间纸笔，庞公有子识机锋。窗前慈竹分新种，雪复山鸡觅旧踪。总角未除髭未长，因君自笑老龙钟。","dynasty":"明代","title":"王太古令郎有父风即赋"}
{"author":"袁宏道","content":"练水拍平桥，流连暮复朝。都将花岁月，收入酒科条。溪閤千场笑，风柯十里腰。玲珑歌莫止，面上怕红消。","dynasty":"明代","title":"花朝月下泛舟限四韵"}
{"author":"袁宏道","content":"不断青云梦，难堪白发情。跳梁山鬼妒，落莫酒人轻。色界身终苦，无生学未成。浮沤能几许，枉自觅枯荣。","dynasty":"明代","title":"病起偶题其四"}
{"author":"袁宏道","content":"柳下何曾耐小官，青毡缘简且偷安。空窗净阁销尘眼，时草新花养病肝。庙市客来询古字，粮船僧至饷吴酸。密函怪牒閒搜取，钞得仙方寄所欢。","dynasty":"明代","title":"即事和韵"}
{"author":"袁宏道","content":"一病袁小安，五载江犹淹。宦味朝朝尽，乡思刻刻添。有愁到眉棱，无工削爪尖。枕书调倦眼，照影镊霜髯。东斋草满径，西堂灰一帘。鼠子溺书箧，侍儿匿牙签。少妇乞画眉，双腕痛花佥。管城头转秃，空闺笑无盐。俗吏貌态工，末世礼法严。饶他潘与陶，风流岂得兼。","dynasty":"明代","title":"舟中寄江进之得珠帘字其二"}
{"author":"袁宏道","content":"幽篁戛戛坐来清，懒慢都无对客情。戏水鸥雏分浪出，趁巢乌母曳枝行。堂前羯鼓人三爵，花下弹棋鸟一声。红药青轩如梦里，几年尘傍马头生。","dynasty":"明代","title":"郊外水亭小集其二"}
{"author":"袁宏道","content":"山深影独翔，湍月似冰凉。石入分泉玺，莓生滤药囊。树头悬笠子，经背写花方。若过湘君去，琅玕截许长。","dynasty":"明代","title":"潇湘舟中别某禅人"}
{"author":"袁宏道","content":"青山不改黛螺春，孤閤娉婷是女神。一脔秋光半匣水，人间多少热忙人。","dynasty":"明代","title":"芜湖舟中同范长白念公看月其三"}
{"author":"袁宏道","content":"族类丛生楚水滨，前身未嫁湘夫人。请君试搅残箨上，也有斑斑泪点频。","dynasty":"明代","title":"食笋时方正月其五"}
{"author":"袁宏道","content":"小艇烟江雨，长堤杮叶霜。一洲鱼子市，千树木奴乡。客去寻空谷，书来话酉阳。繁华销枕上，家近吕仙堂。","dynasty":"明代","title":"潞河舟中和小修别诗其九"}
{"author":"袁宏道","content":"一踏峨眉二十春，冰花破处石鳞鳞。凭将遍吉书一纸，传与东洋打坐人。","dynasty":"明代","title":"送蜀僧往南海"}
{"author":"袁宏道","content":"迹往休寻记，台倾莫问年。风香来韦曲，雪色照樊川。野寺遮红叶，人家住翠莲。隔溪山更好，驱马入苍烟。","dynasty":"明代","title":"偕朱非二汪以虚段徽之雨中投兴教寺望南山其二"}
{"author":"袁宏道","content":"北平曾记写疏时，黄帕亲封下赤墀。三十四年薄宦客，一千七众讲经师。蓝堆山续开皇诏，仙掌茶抽谷雨旗。鬼斧神工仍七日，直教重勒玉泉碑。","dynasty":"明代","title":"示度门"}
{"author":"袁宏道","content":"朔霰泠泠打角巾，客途那得更长贫。百钱买看双双女，一日刺投数主人。白酒澄来如雪水，青袍当去得霜鳞。端居忽谩逢京使，怕说东华十丈尘。","dynasty":"明代","title":"即事时京使至"}
{"author":"袁宏道","content":"学道不学禅，谈星不谈义。爱曲不爱音，读书不读字。人天收不得，贤智亦为祟。不知何因缘，偏得同臭味。每笑儒生禅，颠倒若狂醉。除却袁中郎，天下尽儿戏。","dynasty":"明代","title":"别石篑其五"}
{"author":"袁宏道","content":"江涛日夜锁梅冶，长髯仙人在其下。歌楼夜雨蜡灯红，袖压金厄点筹马。箧中时有青铜泪，宾客无欢神色醉。欲将心腹苦干人，前门投刺后门避。世人眼塞开元钱，郡能读得贞观字。百万抛来李白穷，十千唾手袁羊戏。沟水至清河至浊，汉宫不重东方朔。火池老尽垂天翼，斥鴳公然乘羊角。","dynasty":"明代","title":"步小修韵怀景升"}
{"author":"袁宏道","content":"解法生明本，登山熟导师。闭门常礼忏，会境也题诗。耘石分香草，煎花供茗糜。人天一只眼，望汝小厮儿。","dynasty":"明代","title":"赠莲小师"}
{"author":"袁宏道","content":"入寺稀人识，僧雏尽老成。花犹香废苑，石莫话前生。壁上苔栖墨，廊间雨坏楹。春衣能几日，又复过清明。","dynasty":"明代","title":"游崇国寺得明字其一"}
{"author":"袁宏道","content":"白面青髭美少年，朝役五木暮摊钱。百千一注不洗手，赢来赌取少娃眠。男儿作事勿偃蹇，黄金博尽终当转。莫道腰间无一文，闺中少妇犹堪典。","dynasty":"明代","title":"江南子其五"}
{"author":"袁宏道","content":"云细蒸山出，溪登见底空。买盐多妇女，羡水尽儿童。江有往来浪，神无南北风。暴流皆石齿，得失在头工。","dynasty":"明代","title":"新安江其七"}
{"author":"袁宏道","content":"延沼添回道，当窗卓小峰。书来燕雪满，梦去越山重。谷水烹茶冽，螺烟渗纸浓。经冬人事减，多半为花慵。","dynasty":"明代","title":"次峰字韵其二"}
{"author":"袁宏道","content":"像设都非丽，疏题亦不红。花移牛槛日，槐老一庭风。寓目皆成淡，诸方敢斗空。到门有醉客，乡里旧山公。","dynasty":"明代","title":"偕曾退如过净土盖"}
{"author":"袁宏道","content":"寒食春犹烂，东风草自芊。花燃无焰火，柳吐不机绵。宦博人间累，贫遭妻子怜。一官如病旅，直得几缗钱。","dynasty":"明代","title":"荒园独步"}
{"author":"袁宏道","content":"葛滕为杖竹为冠，浮世都教一例观。龙伯山来犹气岸，醯鸡梦里亦酸寒。伊周未必闲经济，杨墨徒劳辟异端。识得个中些子去，蛮天鬼国也相安。","dynasty":"明代","title":"放言效元体其四"}
{"author":"袁宏道","content":"麻衫如苇别芹宫，那复哀殇客路中。幸免西河夫子恸，稍存嬴博古人风。腮毛换去三停白，桕叶归来十度红。富贵几何愁苦剧，令人翘首眄飞鸿。","dynasty":"明代","title":"陶不退以容城谕丁内艰归滇中至敝邑殇其令子遂瘗焉于其行也诗以送之其一"}
{"author":"袁宏道","content":"刻凤含鱼吐春燄，只拟蓬莱天上见。绿绨方底散青烟，一朝别却宫云面。不照明珰翠步摇，书帷自剪读《离骚》。捍拨春雷罢不闻，细雨珠花滴小槽。韩家灯檠夜相伴，离离朱粉烟黄卷。瓦瓶石臼竹方床，上有罗文折角砚。莫道不如宫里时，高斋守尽兰心茜。邯郸才人嫁厮养，犹胜闭置閒宫殿。柏梁宴罢霞成堆，昆明池底夜珠来。红膏自膻不得近，阿监但扫沉香灰。汗花凝滴雪珠腻，蜀葵粉湿青虫醉。一石酒尽尚留髡，扇婢瓮儿烂熳睡。烛龙传语九微光，输尽婪杯老閒吏。","dynasty":"明代","title":"客有赠余宫烛者即席同刘元定方子公丘长孺陶孝若赋之"}
{"author":"袁宏道","content":"滟滪三冬雪，潇湘五月波。疾流翻地转，远势触云过。县尉临江祭，巴人下水歌。世平无孟珙，父老恨如何。","dynasty":"明代","title":"江涨"}
{"author":"袁宏道","content":"石瘦盆池清，竹冷秋窗茜。只数本蓼花，亦复添幽艳。贤朋三五人，肝胆皆如面。宝月舍琉璃，无心不可见。摩砻若许年，宦网增尘罥。学道不出缠，如以䞓加茜。辟诸生矿金，渣汁少陶鍊。毛孔薰旃檀，庞公以为鉴。","dynasty":"明代","title":"伯修斋中同汪参知诸兄共谭"}
{"author":"袁宏道","content":"细简匀匀叠，长墙靡靡澜。风回千皱乱，花绕一拖寒。洛水罗呈出，谢家练比看。两般俱死水，争解舞惊鸾。","dynasty":"明代","title":"赋得裙拖六幅潇湘水"}
{"author":"袁宏道","content":"旅馆侵霜气，疏题度月明。侍儿偎大语，黠鼠背灯行。别弟心常楚，离家梦不清。相去未半载，马足几千程。","dynasty":"明代","title":"宿涿川"}
{"author":"袁宏道","content":"瘦石鳞鳞带碧丝，百盘无地不青枝。人间那得西方种，问取嘉州合眼师。","dynasty":"明代","title":"大林寺宝树其二"}
{"author":"袁宏道","content":"一叶随东风，飘泊巳半载。梯雪度深山，寒气铄孤拐。三入净寺门，寺僧笑狂騃。欲得不相讥，除非观自在。是仙是凡人，请君是挥解。","dynasty":"明代","title":"别石篑其三"}
{"author":"袁宏道","content":"野暗毛精土，天昏太史河。阴林晴见火，山店夜闻锣。独树疑人立，冲风似鬼过。仆夫前慰我，官路已无多。","dynasty":"明代","title":"夜行"}
{"author":"袁宏道","content":"任运阅年光，不识支平易。但闻蜡梅香，知弟生辰至。二十八番花，一开一回丽。读尽古人书，识遍天下事。家世安国学，铁砚工文字。无射不穿杨，一往看联辔。屈指兔目花，黄时甫再岁。千里宿舂粮，养就天池翅。","dynasty":"明代","title":"十二月十七日五弟初度"}
{"author":"袁宏道","content":"眼里双瞳在，腹中一字无。乘閒聊缉网，欲去拔珊瑚。","dynasty":"明代","title":"途中口占其五"}
{"author":"袁宏道","content":"扫断红霞陌上尘，青鸾白凤集仙真。吹笙捣药皆厮品，要作蓬山骂坐人。","dynasty":"明代","title":"桃花流水引四首"}
{"author":"袁宏道","content":"深束腰肢浅蹙蛾，伴娘频促奈他何。白罗一尺宽如许，受得巫山雨几多。","dynasty":"明代","title":"广陵曲戏赠黄昭质时昭质校士归其四"}
{"author":"袁宏道","content":"客里逢除夕，灯前少故人。乍如云没海，忽似影离身。满褶衣衫泪，半年河渚尘。井枯泉脉在，栋老燕巢新。","dynasty":"明代","title":"舟中除夕忆李安人"}
{"author":"袁宏道","content":"树老无花也自新，山茶红似女儿唇。数茎白发春前长，一点青峦雨后真。莺欲下枝先作语，鹊能占岁亦如人。锦鞯金络纷纷去，飞尽晴郊十里尘。","dynasty":"明代","title":"閒居杂题其一"}
{"author":"袁宏道","content":"一尊相看意苍范，布置须看到尔长。作字喜临王氏帖，笺经常驳宋儒章。衡茅坐接高人笑，僮仆都无俗子肠。敝绨南冠还楚楚，男儿那复困词场。","dynasty":"明代","title":"赠李子髯"}
{"author":"袁宏道","content":"踏尽层岩见稔畬，烟峦鸡犬若仙家。公亭客过开生酿，石室僧来判种花。竹下簿书閒草偈，山中人使学烹砂。高槐影静莎庭里，香散屏空放早衙。","dynasty":"明代","title":"送夹山舅令太原其一"}
{"author":"袁宏道","content":"江涛日夜锁梅冶，长髯仙人在其下。歌楼夜雨蜡灯红，袖压金厄点筹马。箧中时有青铜泪，宾客无欢神色醉。欲将心腹苦干人，前门投刺后门避。世人眼塞开元钱，郡能读得贞观字。百万抛来李白穷，十千唾手袁羊戏。沟水至清河至浊，汉宫不重东方朔。火池老尽垂天翼，斥鴳公然乘羊角。","dynasty":"明代","title":"步小修韵怀景升"}
{"author":"袁宏道","content":"策蹇迎霜去，冲风逆雁行。梦中呼小玉，瓮底拜荆卿。驿路听塘报，寒冬怯水程。预知廷对策，多半是谈兵。","dynasty":"明代","title":"送李季宣比上其二"}
{"author":"袁宏道","content":"火龙吐燄烧青槐，繁鳞挟日战雌雷。黑云蟠墨湿崔嵬，雨头未展风脚回。羊角直上旋飞灰，鸣阶稀点大如杯。泼天猛溜破枯苔，千荷叶翻净绿颓。跳珠排沫纷喧豗，飞瀑出厓车齧街。髯虬十，部影䰄，鳞甲鏦刃相摩推。匿床抱柱走童孩，舌腭虽张耳不谐。破屏障身肌粟堆，半臂未到声频催。高堂虚冷无馀埃，蝇冻不飞栖梁煤。平头次第陈罂罍，黑岑牟进羯鼓开。胡粉假姬上场米，宫纱浅袖雀头钗。当筵一笑红玫瑰，莲花过酒香流腮。错觥沓筹迭排诙，馀枝滴沥落生梅，门外青波没马台。","dynasty":"明代","title":"夏日刘元定邀同顾升伯沈仲润李长卿丘长孺集城西荷亭是日热甚得暴雨乃解"}
{"author":"袁宏道","content":"武溪葱翠独称梁，正望黄山一点苍。三日风头两日雨，谢公昨夜拜梁王。","dynasty":"明代","title":"竹枝词四首时阻风安乡河中"}
{"author":"袁宏道","content":"不图宴坐与澄神，只要烟岚过眼新。算取开年得意事，衲头随著住山人。","dynasty":"明代","title":"壬寅元日"}
{"author":"袁宏道","content":"石钥扃春风，篱棘森戈殳。閒云不隶馆，任意逻门窬。天花烂僧祴，逼眼霞纹敷。缊衣裹小蛮，茆茨享淳母。","dynasty":"明代","title":"五弟新卜园居余笑曰柰物力不敷何社中遂以为韵作诗嘲之仍限四章各四韵其四"}
{"author":"袁宏道","content":"族类丛生楚水滨，前身未嫁湘夫人。请君试搅残箨上，也有斑斑泪点频。","dynasty":"明代","title":"食笋时方正月其五"}
{"author":"袁宏道","content":"曾挈东皋到酒泉，而今醉国也骖然。睡乡若有閒图籍，欲向先生受一廛。","dynasty":"明代","title":"希夷峡其二"}
{"author":"袁宏道","content":"堂上姑，待汝哺。袖中虽有金，不堪赠彼姝。妾怀如日，君情若泥。路旁之心不自保，安保他国无蛾眉。沙浩浩，水咽咽。妾死情，不死节。河水如可竭，妾肠当再热。","dynasty":"明代","title":"秋胡行"}
{"author":"袁宏道","content":"官贫僻冶游，僧贫僻种花。两贫戏问取，身困意何奢。数亩葡萄棚，下马如到家。良朋递指引，佳会屡停车。竹石能几何，使我心忽遐。自来悭饮者，咽酒亦如茶。瓮瓶高累累，腹罄卧平沙。欢呼达迄半，一里无栖鸦。藻文沾白帢，禅榻倒乌纱。衫栏沽酒尽，或恐到袈裟。","dynasty":"明代","title":"和钟君威花字"}
{"author":"袁宏道","content":"解跃穿花辔，学披细叶衣。诗于七字长，面较别时肥。怒石当江立，腥鸢跕水飞。他时蒲社饮，倍感友朋稀。","dynasty":"明代","title":"汉阳逢丘长孺其二"}
{"author":"袁宏道","content":"作者心良苦，悠悠世岂知。近俳缘矫激，取态任斜攲。江阔无澄浪，林深有赘枝。向人言似梦，无计解愚痴。","dynasty":"明代","title":"哭江进之其九"}
{"author":"袁宏道","content":"众蛙强饮角雄雌，怒腮鼓腹入清池。池面不减一涓滴，千众蹒跚醉淋漓。学宫老儒课童子，长头短项叫相随。蒲根荇底互嘲笑，我吻犹燥汝不支。白龙鱼服过而语，汝辈虽饮奚以为。众蛙曹怒呼其侣，波心跳掷如熊罴。前驱大腹后丁尾，鼓角虽雄剑戟疲。白龙一呷池水渴，诸蛙骇愕号且驰。聚族隐姓人污泥，羞教东海见涔蹄。","dynasty":"明代","title":"蛙饮叹"}
{"author":"袁宏道","content":"下马历巑屼，晶晶四壁寒。山门云占断，佛舍雨浇残。茶好临泉试，松宜带雪看。轩窗无一可，孤负此峰峦。","dynasty":"明代","title":"雪中投宿栖隐寺寺去大冶五千里在乱山中其一"}
{"author":"袁宏道","content":"追我于天目，因而上白岳。葛衫芒草鞋，高坐享天乐。败石齧鞋耳，罡风剪衣角。一味恋冥鸿，何曾伴鸠鸴。","dynasty":"明代","title":"赠李云峰其二"}
{"author":"袁宏道","content":"东海群儿拜木公，腰间常系凤凰笼。绛裙一舞二山去，惊起扶摇满翅风。","dynasty":"明代","title":"桃花流水引其七"}
{"author":"袁宏道","content":"一帕覆长眉，深衣大带垂。无通名姓地，有驾鹄鸾时。为客烹乌药，教人悟白髭。声名与荣利，膏火露花儿。","dynasty":"明代","title":"入琼台观其二"}
{"author":"袁宏道","content":"葛滕为杖竹为冠，浮世都教一例观。龙伯山来犹气岸，醯鸡梦里亦酸寒。伊周未必闲经济，杨墨徒劳辟异端。识得个中些子去，蛮天鬼国也相安。","dynasty":"明代","title":"放言效元体其四"}
{"author":"袁宏道","content":"刻凤含鱼吐春燄，只拟蓬莱天上见。绿绨方底散青烟，一朝别却宫云面。不照明珰翠步摇，书帷自剪读《离骚》。捍拨春雷罢不闻，细雨珠花滴小槽。韩家灯檠夜相伴，离离朱粉烟黄卷。瓦瓶石臼竹方床，上有罗文折角砚。莫道不如宫里时，高斋守尽兰心茜。邯郸才人嫁厮养，犹胜闭置閒宫殿。柏梁宴罢霞成堆，昆明池底夜珠来。红膏自膻不得近，阿监但扫沉香灰。汗花凝滴雪珠腻，蜀葵粉湿青虫醉。一石酒尽尚留髡，扇婢瓮儿烂熳睡。烛龙传语九微光，输尽婪杯老閒吏。","dynasty":"明代","title":"客有赠余宫烛者即席同刘元定方子公丘长孺陶孝若赋之"}
{"author":"袁宏道","content":"一番丹蕊一番泥，何处垂杨无马嘶。芍药有香兼有态，山鸡能舞亦能啼。阴晴雨旱劳占问，云月风花细品题。十分漆园学得五，逍遥犹可物难齐。","dynasty":"明代","title":"閒居杂题其四"}
{"author":"袁宏道","content":"古树暗房栊，登楼只辨红。分畦将匝地，合燄欲焚空。蝶醉轻绡日，莺捎煖絮风。主人营一世，身老众香中。","dynasty":"明代","title":"惠安伯圜亭同顾升伯李长卿汤嘉宾看牡丹其一"}
{"author":"袁宏道","content":"霜庭五叶晚抽枝，喜得犹通一线儿。时戒每尝无味水，闲情多赋落花诗。台宗贤教谁能识，何肉周妻到应疑。若使相逢不吐胆，更于何处觅相知。","dynasty":"明代","title":"赠虞德园兄弟"}
{"author":"袁宏道","content":"颓峦叠谷泻溪光，石上题名尚李唐。竹叶送阴遮古寺，稻芒随水出山庄。一林过雨芦花白，半壁疏云栗子黄。犹记西风红蓼里，桐槽载网入潇湘。","dynasty":"明代","title":"入超化寺水村"}
{"author":"袁宏道","content":"山风吹晓作新岚，仙梦茫茫古石龛。欲识死生情切处，棺材峰上卓茆庵。","dynasty":"明代","title":"入红螺崄道中纪事其一"}
{"author":"袁宏道","content":"流莺舌倦语初歇，画峦微点梨花雪。茶叶白抽四五旗，竹孙班裹两三节。芳草如绵陷归辙，花气薰人醒不得。落红雨过更愁人，六桥十里猩猩血。","dynasty":"明代","title":"湖上"}
{"author":"袁宏道","content":"蜘蛛生采解织罗，吴儿十五能娇歌。旧曲嘹厉商声紧，新腔啴缓务头多。一拍一箫一寸管，虎丘夜夜石苔暖。家家宴喜串歌儿，红女停捘田畯懒。","dynasty":"明代","title":"江南子其三"}
{"author":"袁宏道","content":"掉头谁拟作公卿，只合林间树下行。臧是谷非凭耳迥，元轻白俗任诗成。有身秪作他人看，无事休将造物争。夜踏芒鞋深雪里，自呼东郭冷先生。","dynasty":"明代","title":"放言效白其一"}
{"author":"袁宏道","content":"曾是金娥印得成，留将旧样说阴晴。等閒放出中秋月，并与春灯一夜明。","dynasty":"明代","title":"元夕度门出宫中月饼同赋其三"}
{"author":"袁宏道","content":"一线露云棱，微光漾青树。空翳与庭昏，总被风吹去。虚栏当水心，是月流连处。频夜厌清光，衣衫浣花露。世间浓冶物，到眼即成故。无地不追随，只似如今遇。空阶攲瘦石，寒影清而怒。试问月中妃，鸡皮凡几度。抛却射乌儿，亿载牧寒兔。","dynasty":"明代","title":"秋夜坐月水轩同龚散木刘绳之赋"}
{"author":"袁宏道","content":"何处魏离宫，荒烟断苇中。猎蹄晴捲雪，高隼怒盘风。苑古梧桐秃，墙崩枸杞红。空台与流水，想像旧帘栊。","dynasty":"明代","title":"邺城道其一"}
{"author":"袁宏道","content":"角杯椰子酿，沈水博山炉。酒至申三令，诗成偿五都。茶花披冷艳，笋竹放冬雏。痛饮何妨夜，西邻有浊酤。","dynasty":"明代","title":"集沈青平斋限韵其二"}
{"author":"袁宏道","content":"天上飞王舄，人间附郭舟。霞光晴入市，云气晚成楼。肝胆皆知尽，腰肢各未休。浮生尚五斗，空复念沧洲。","dynasty":"明代","title":"舟中同黄绮石沈广乘汤陆赋"}
{"author":"袁宏道","content":"华阳巾子碧绦环，紫府帘前旧押班。阿母筵头争一掷，醉中输却小蓬山。","dynasty":"明代","title":"桃花流水引四首"}
{"author":"袁宏道","content":"手抚松围数匝行，润于肤色白于珩。看来亦是夭乔种，和月和霜种始成。","dynasty":"明代","title":"密县天仙庙白松其一"}
{"author":"袁宏道","content":"翩翩衣马兴何殊，醉拥阳昌旧酒垆。傲骨终然遭白眼，穷途无计觅青蚨。床头气沮金平脱，袖里颜催玉唾壶。安得再逢龙准叟，为君辍洗溺诸儒。","dynasty":"明代","title":"感王胡庚"}
{"author":"袁宏道","content":"不即凡不求圣，相依何觅性命。三入湖两易令，无少长知名姓。湖上花作明證，别时衰到时盛。后来期不敢问，我好色公多病。","dynasty":"明代","title":"别石篑其七"}
{"author":"袁宏道","content":"雪后青山暖复鲜，疏黄浅绿也堪怜。高僧执卷供谈柄，少妇明妆送佛钱。向子无端儿与女，华阳多事道兼禅。浮生早被微名误，迟向人开醉五年。","dynasty":"明代","title":"游惠山作其二"}
{"author":"袁宏道","content":"客程行尽太行山，又见嵩高紫翠间。料得有人山上笑，红尘如海没朱颜。","dynasty":"明代","title":"望嵩少其一"}
{"author":"袁宏道","content":"慷慨歌燕市，依然屠狗亲。远山随酒媪，胡粉抺天人。异服花纹裤，高风垫角巾。绯桃一夜雨，浣却素衣尘。","dynasty":"明代","title":"九月初五日得三弟京闱第三报志喜仍用散木韵践前约也其七"}
{"author":"袁宏道","content":"玄编检尽蠹鱼残，不载云官与鸟官。未识上真真本末，君行试取藏经看。","dynasty":"明代","title":"送寒灰入参上兼访陈卿其二"}
{"author":"袁宏道","content":"拭却韦编尘，衣冠对古人。著来皆肺腑，道破益精神。把斧樵珠玉，恢纲网凤麟。拟将半尺帚，匝地扫荆蓁。","dynasty":"明代","title":"读书"}
{"author":"袁宏道","content":"只对陈编坐，閒将稚子行。笔罢书将老，瓶响茶初成。饥鹤窥冰涧，穷鸦话夕城。江烟回照里，转湿转鲜明。","dynasty":"明代","title":"閒居"}
{"author":"袁宏道","content":"寒日回霜薄，天风扇雪晴。山纹斜界露，树影拗枝横。海客须眉冻，门宾姓字生。下床忘栉洗，抛卷上西楹。","dynasty":"明代","title":"乍晴即事"}
{"author":"袁宏道","content":"寒日抛残历，冬风迫小年。霸图虚孟尺，贫策付丘鞭。释闷多诙史，嬴欢少破钱。不簪复不履，随意但高眠。","dynasty":"明代","title":"偶成"}
{"author":"袁宏道","content":"满斗撒珠玑，窗风射蜡晖。乐从三奏罢，酒看十分飞。参佐分山果，优人撤地衣。为贪文字饮，小减邑侯威。","dynasty":"明代","title":"刘侯宴"}
{"author":"袁宏道","content":"不复言馀事，唯云了即休。山川销断案，花鸟罢春秋。定后窗行鼠，餐时壁下猴。自无求相意，焉用钓文钩。","dynasty":"明代","title":"陶石篑书至"}
{"author":"袁宏道","content":"莫漫谈吴事，吴中佳事多。天高震泽网，发细虎丘歌。只是官无那，由来谷喜过。莫釐与緸缈，双峰孰嵯峨。","dynasty":"明代","title":"何茂倩索游吴诗"}
{"author":"袁宏道","content":"病阅冬秋尽，方穷内外科。梦来牵母泣，愁觉此身多。愧涸鱼求水，翎单雀窘罗。伤心谈往事，悔作恋灯蛾。","dynasty":"明代","title":"子公贫病口占乞笑"}
{"author":"袁宏道","content":"薄月层冰上，飞飞叫去鸿。梦寒孤渚雪，茶向一垆风。冻网悬枯木，荒崖依病枫。繁华无用处，陡觉恋虚空。","dynasty":"明代","title":"扬州舟中晨起"}
{"author":"袁宏道","content":"小邑无官长，登临费履綦。方言从事译，山景隶人知。廨舍巢鹦鹉，乡田贡荔枝。岚光侵簿牍，长日但围棋。","dynasty":"明代","title":"送洪子崖之归化县"}
{"author":"袁宏道","content":"鸾靴争说上场难，衫袖郎当且自看。世路两平三仄岭，人情八折九回滩。胸中毛女霞千片，石上王乔药一丸。梦去几番登岳顶，扶桑清水浴赪盘。","dynasty":"明代","title":"放言效白其三"}
{"author":"袁宏道","content":"一倍惜花时，寒香滴酒卮。幸依无事客，且喜不蟠枝。近枕通幽梦，安禅伴净尼。未知白苏老，酬唱几番诗。","dynasty":"明代","title":"花朝日白苏斋看梅"}
{"author":"袁宏道","content":"暖风吹雨溉花畦，荣辱何劳问木鸡。窗下止容三亩月，门前亲著一丸泥。功名且自轮诸弟，家政都将付老妻。碧水丹崖身自领，黄柑斗酒伴莺啼。","dynasty":"明代","title":"和散木韵其一"}
{"author":"袁宏道","content":"诸儒坑尽一身余，始觉秦家网目疏。枉把六经灰火底，桥边犹有未烧书。","dynasty":"明代","title":"经下邳"}
{"author":"袁宏道","content":"湖丝细嫩婴儿发，水光滟滟春云洁。凭将圣手劈秋毛，巨斧划开枯筒节。十日一眼九日眉，幻出白毫光满月。衣摺瘦健貌清古，笔墨无功畦径绝。白描设色种种工，活夺龙眠与松雪。横见侧出灯取影，有意无意鸿没灭。绛州淳化老定武，针锋摹出无差别。谁能纸上卧王濛，要使赝充走殷铁。堂上传视色生动，四坐欲言口无舌。唐钩森紧损神情，宋绣阿娜无筋骨。长卿秀句夺云烟，佳儿指上现青莲。一家净侣团圞语，大胜诗人王辋川。","dynasty":"明代","title":"长卿内子无如氏绣佛及诸人物行楷精绝诗以记之"}
{"author":"袁宏道","content":"一泓幽碧照篱门，偶为题名过远村。愁去东风消冻液，喜来春草迸苔痕。莺花又作新情看，山水间将旧谱温。东野浪仙谁在者，苦吟清句当招魂。","dynasty":"明代","title":"是日新晴"}
{"author":"袁宏道","content":"碧江波叠晓霜肥，换尽生蕉细缕衣。榴火烂时诸彦集，蜡梅香里一骑归。糟坛博社轻扬入，鹤侣鸥群自在飞。枉渚阳山凭寄语，道人魂梦久相依。","dynasty":"明代","title":"送君超兄还武陵其一"}
{"author":"袁宏道","content":"不炉话尽晚窗烟，閒剔春芽自煮泉。记取柳浪湖上月，隔花呼起放生船。","dynasty":"明代","title":"明空住柳浪五月附余舟南下别于归宗道上因作柳浪三叠以送之其三"}
{"author":"袁宏道","content":"閒坐说渚宫，高台集古枫。万家寒鉴上，一国水轮中。游蛤秋怀月，归蛟夜战风。楚天波捲去，鱼鸟尽依空。","dynasty":"明代","title":"龙湾市"}
{"author":"袁宏道","content":"墨池秋水石苔寒，晋碣唐书野火残。一丈草青绀殿里，争教赤眼不心酸。","dynasty":"明代","title":"过归宗寺"}
{"author":"袁宏道","content":"野艳云争出，幽閒萼并头。分明呈舞态，只是欠歌喉。西子不离水，绿珠长在楼。娥英若令见，匣取洞庭秋。","dynasty":"明代","title":"美人临镜其三"}
{"author":"袁宏道","content":"问我京华事，动君一日愁。添多新世态，无复旧交游。北寺凉阴尽，西堂讲席收。烟光逐日改，那不念归休。","dynasty":"明代","title":"沧洲逢瞿太虚运使问及近事偶题其一"}
{"author":"袁宏道","content":"文叔真有为，先生真无用。试问宛洛都，谁似严滩重。","dynasty":"明代","title":"严陵其二"}
{"author":"袁宏道","content":"黄垆别去路漫漫，泽国空馀九畹兰。白骨千年知己在，玄言湖海和人难。秋江寂寞龙孙死，夜壑萧条鬼火寒。痛杀君山笛里月，可同仙子一凭栏。","dynasty":"明代","title":"哭兆孺其二"}
{"author":"袁宏道","content":"索逋赋，逋赋紫不得。不是县家苦催征，朝廷新例除本色。东封西款边功多，江淮陆地生洪波。内库马价支垂尽，民固无力官奈何。苏州旧逋七十万，漕析金花居其半。安得普天尽雨金，上为明君舒宵旰。嗟乎民日难，官日苦。竹开花，矿生土。","dynasty":"明代","title":"逋赋谣"}
{"author":"袁宏道","content":"丈六空传草一茎，莲台肃肃古先生。夜深虚阁听龙语，世远枯松赞佛名。蒲榻参来知行浅，稻田栽就觉身轻。等閒法法都如梦，眼底何劳觅化城。","dynasty":"明代","title":"初夏同惟学惟长舅尊游二圣禅林检藏有述"}
{"author":"袁宏道","content":"浪道渔家乐，供输亦未閒。君欲长安稳，隐于徒隶间。","dynasty":"明代","title":"江上见数渔舟为公卒所窘其二"}
{"author":"袁宏道","content":"鹊尾唾兰烟，灰冷烟不灭。东风多少愁，吹落谢豹血。郎寄鲳鱼子，妾寄西施舌。花开不待人，青春忍相别。","dynasty":"明代","title":"艳歌"}
{"author":"袁宏道","content":"百千新艳一时开，那遣花妖不下来。好与扶筇枝上去，花头处处有楼台。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其三"}
{"author":"袁宏道","content":"踏遍秋云琢紫苔，巨灵掌上觅松栽。公超旧谷犹疑雾，方朔前生解役雷。幻诡也能通道术，诙谐大抵近仙才。芙蓉一削五千仞，不是狂夫不上来。","dynasty":"明代","title":"华顶示同游樗道人"}
{"author":"袁宏道","content":"滟滟芙蓉陂，油油禾黍道。野老扶墙行，佳人隔溪笑。","dynasty":"明代","title":"途中口占其二"}
{"author":"袁宏道","content":"萍迹犹怜滞水乡，濯缨满地是沧浪。罢来仙县郎官绶，扮作青溪道士装。沙鸟惯人眠不醒，岸花经雨折还香。相思别后知无益，烂向春风醉一场。","dynasty":"明代","title":"皇甫仲璋邀饮惠山上其二"}
{"author":"袁宏道","content":"晓出铜龙署，暮归曲水村。座凉心乍贴，觥乱饮初喧。妥尾筠侵阁，长头客在门。公然去巾屣，奴态亦堪原。","dynasty":"明代","title":"早起入朝书册午间冲暑走城外别汤嘉宾晚赴刘元定饮时诸公已半酣赋得原字"}
{"author":"袁宏道","content":"一作刀笔吏，通身埋故纸。鞭笞惨容颜，簿领枯心髓。奔走疲马牛，跪拜羞奴婢。复衣炎日中，赤面霜风里。心若捕鼠猫，身似近膻蚁。举眼尽无欢，垂头私自鄙。南山一顷豆，可以没馀齿。千钟曲与糟，百城经若史。结庐甑箪峰，系艇车台水。至理本无非，从心即为是。岂不爱热官，思之烂熟尔。","dynasty":"明代","title":"戏题斋壁"}
{"author":"袁宏道","content":"入青口，青口山何直。云老玻瓈天，鬼下空青壁。一络罡风吹地起，神禹无功巨灵死。","dynasty":"明代","title":"入青口其一"}
{"author":"袁宏道","content":"孤馆寂无人，童仆三两辈。白势压山来，云冷天憔悴。灯寒字欲青，炉死灰相对。流火掣空飞，错落如星碎。可惜行乐场，都被微官碍。歌喉络飞蛛，谁家佳姊妹。","dynasty":"明代","title":"雪夜感怀同黄道元作"}
{"author":"袁宏道","content":"残月微微散晓星，窗风吹动画幡铃。衣中珠珞千条重，定后炉烟一缕青。鹦鹉教来持口戒，莲华绣去裹心经。梵音唱彻声清远，卧阁何人梦不醒。","dynasty":"明代","title":"侵晓见闺人礼忏"}
{"author":"袁宏道","content":"百亩亭亭绿，风梢作意寒。只如无市井，长似有波澜。适性琴三叠，尊生药一丸。苍髯白麈尾，都学晋衣冠。","dynasty":"明代","title":"竹林限四韵其二"}
{"author":"袁宏道","content":"净绿云千树，玲珑月一池。就花来扫石，宿羽忽垂枝。懒与烟霞称，閒干水竹宜。山中招静侣，几客似鸬鹚。","dynasty":"明代","title":"秋夜独坐看月"}
{"author":"袁宏道","content":"飞尘冷冷消，人语隔烟遥。雨洗青畦道，风薰白芷苗。竹深存废碣，僧老话前朝。霸业荒残尽，虚名只细腰。","dynasty":"明代","title":"游章台寺和小修韵其一"}
{"author":"袁宏道","content":"落花点地成重五，香翠熏泥粉沾雨。买将安石伴炎官，鬼书未燥花先腐。当窗一榻卷琉璃，下方五月吹寒楚。姬公且自却门檐，茗椀沤花生白缕。","dynasty":"明代","title":"夏日同江进之丘长孺黄平倩方子公家伯修小修集葡萄方丈以五月江深草阁寒为韵余得五字其一"}
{"author":"袁宏道","content":"天地愁结成，圣贤愁眷属。举眼皆针锋，何处可容足。儒生有毛病，道理充穷腹。百虑堆作城，万想锻成狱。突有大妄人，手持无羽镞。欲解大地罗，先肆弥天毒。扇海作洪炉，燎山煮精玉。何不触其嗔，悬崖求所欲。","dynasty":"明代","title":"送王静虚访李卓师"}
{"author":"袁宏道","content":"云霄极目古亭州，江上凄其感昔游。天下文章怜尔老，潇湘风雨动人愁。云眠楚国黄泥坂，潮打巴陵青雀舟。敢向乾坤寻胜览，祗因李耳在西周。","dynasty":"明代","title":"阻雨"}
{"author":"袁宏道","content":"梁鸿伯通桥，中夫陆家带。都是失意人，一般滞吴会。汉水虽方广，不能浮一芥。孤桐既以摧，穷凤复何赖。回首吴松江，冲风折车盖。","dynasty":"明代","title":"别袁中夫"}
{"author":"袁宏道","content":"谋士虎兼龙，三家霸局同。文章分鼎足，才品第英雄。龌龊司徒后，昏顽锻锡公。陈琳檄自有，离可愈头风。","dynasty":"明代","title":"邺城道其九"}
{"author":"袁宏道","content":"楚国一段云，落地无根蒂。偶尔置膻风，吹作尘霾气。道逢三鹓雏，衔我入云际。携手上仙山，长啸起天寐。苍竿画古云，踏破春峦翠。迂谷访长眉，空山顿龙辔。胥潮隔湘祠，路满一鹏翅。天长吴楚波，羁影入遥睇。知心如冰焰，前程若神谜。君看露上枝，无心也垂泪。","dynasty":"明代","title":"志别种山阁作"}
{"author":"袁宏道","content":"长安城中秋月明，六街九陌无纤尘。先入楼台喧戚里，次经池馆趁游人。游人宛转无穷已，千门万户秋如水。处处笙歌玉树傍，家家箫管澄湖里。汉家天子幸平阳，金蛾宝炬列成行。吹箫蹋鼓留天女，斫玉烧金煮凤凰。才子后庭竞度曲，念奴别馆伴诸郎。铜龙轧轧乌啼早，金屋沉沉秋漏长。秋漏渐深歌渐阑，感此如何不倚栏。愿得长侍君王宠，愿得长随玉辇看。又愿君心如月皎，那知妾貌比花老。玉盌难收覆地流，东风不著断根草。可怜今夜长信殿，含酸饮泣悲团扇。未买相如学阿娇，难将赤凤比飞燕。香销金鸭妾自烧，泪破红绡君不见。十回看月九回颦，手把轻纨绕月行。盘花蜀锦伤心色，子夜吴歌断肠声。红闺紫塞三秋恨，碣石潇湘万里情。年年先向离人满，岁岁还依愁处生。年年岁岁秋自好，独怜娇黛无人扫。未有容颜斗月华，自分弃掷同秋草。桂魄有恨不长圆，嫦娥无药应先老。愿得秋光守翠帏，愿随流景送君衣。与君并蒂原并吐，与君双凤不双飞。江南荡子无消息，龙城征成几时归。胡风刁斗愁闻雁，闺月帘栊懒上机。亦有当垆敛青娥，授色留宾态转多。双燕有雏辞社去，孤鸳无偶奈秋何。已见回文传锦字，更闻尺素托流波。不道人间恨洛浦，定知天上隔银河。愁来白帢连巾温，泣罢青衫挟瑟歌。歌已阕，月西倾，一年看，一度新。汉武秦皇消不得，却寻方士学仙人。","dynasty":"明代","title":"长安秋月夜"}
{"author":"袁宏道","content":"朔霰泠泠打角巾，客途那得更长贫。百钱买看双双女，一日刺投数主人。白酒澄来如雪水，青袍当去得霜鳞。端居忽谩逢京使，怕说东华十丈尘。","dynasty":"明代","title":"即事时京使至"}
{"author":"袁宏道","content":"石公先生，汝生以郑为宅，以水为度。眠龙痴蛟鞭其尾而不飞，唯有蛰龙闻雷而起。仰天潝潝如有诉，所乐者瘦壤清泉，所吟者溪风月露。有窍无心何所郁以鸣，不过感时触机如风行于空而万窍自怒。隐流缁客，目为山中之韶頀。识者又以为偏枯冷，淡似于陵仲子之清，轩辕弥明之句。石公抚几而笑曰：曹君汝岂敦煌之索，平原之辂。长安冠带隘巷陌而相求，胡为乎逐西风而远去。君既脂车，余亦戒路。望江上之青峰，指湘皋之红树。汉沔相踞，一衣带水，俟君于油口之渡。左公城外绿刺天，便是巨擘高吟处。","dynasty":"明代","title":"戏作三星行送曹子野归楚时予亦将归里"}
{"author":"袁宏道","content":"六街花粉蔽蹄轮，一簇香飞紫珞尘。请看楼下号呼者，即是当时楼上人。","dynasty":"明代","title":"灯市"}
{"author":"袁宏道","content":"昔去逢秋至，今来送九归。菊残将入枕，绵老渐装衣。定起书黄叶，杯阑语翠微。禅翁兼醉侣，一种不相违。","dynasty":"明代","title":"九月二十九日同罗服卿及社中诸兄弟登高二圣寺其一"}
{"author":"袁宏道","content":"又被閒驱出，冥鸿那可飞。添多新蒜发，典尽旧荷衣。柳密云侵郭，荷长水浸矶。鸥凫争作语，客子几年归。","dynasty":"明代","title":"余山居六年矣丙午秋复北上临发偶赋"}
{"author":"袁宏道","content":"好手经炉冶，匡时正老成。文通才未尽，元静职犹轻。妖作长沙鵩，帐空澧水萤。花源留迹处，莎草背阶生。","dynasty":"明代","title":"哭江进之其六"}
{"author":"袁宏道","content":"一般春色有枯荣，十树樱桃九树生。拾得青梅如弹子，护花铃下打流莺。","dynasty":"明代","title":"拟宫词七首"}
{"author":"袁宏道","content":"渴虹饮石夜蛟哭，寒屑霏霏洒蕲竹。一湾净月趁斜峦，堕向龙宫写幽独。鹍弦断尽铁槽平，石韵高寒谱不足。头毛索索罥人长，几时买断青崖腹。五更凉梦泊孤云，以手扪天如苍玉。","dynasty":"明代","title":"夜卧青王峡看月"}
{"author":"袁宏道","content":"银河夜长天堤绽，空中现出琉璃变。电布云奔一派垂，山都昼吼白龙战。四壁阴阴吹雨足，画峦活舞玲珑玉。天孙夜夜踏歌来，一曲飞珠二万斛。","dynasty":"明代","title":"第五泄"}
{"author":"袁宏道","content":"饮马长城窟长城水呜咽，夜夜作鬼语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。多洗成黑流，水性毒于蛊。立马古战场，长嘶待天雨。长安有狭斜行按金驹，立长沟，枇杷落尽茱萸秋。山西女儿帕勒头，面上堆粉鬓堆油。二十五弦弹箜篌，猩红衫子葡萄筿。笑问南妆如此不？妾薄命落花去故条，尚有根可依。妇人失夫心，含情欲告谁？灯光不到明，宠极心还变。只此双蛾眉，供得几回盼。看多自成故，未必真衰老。辟彼数开花，不若初生草。织发为君衣，君看不如纸。割腹为君餐，君咽不如水。旧人百宛顺，不若新人骂。死若可回君，待君以长夜。相逢行行行即曲巷，曲巷多蒿草。窗路掠蛛丝，读书岁月老。壁上荣启图，手里黄石编。当尽三时衣，不直数缗钱。儿女无裈著，常时煨故纸。税地植桃花，十树九树死。君莫悲腐草，腐草发光耀。玄霜畏冬青，白发傲年少。悲哉行石马立荆棘，荒城叫老狸。昔时冠带人，唯有鹤来归。宿志慕长生，朋党尽刺讥。父母不我容，碧海三山飞。朝牧老君龙，暮守刘安鸡。仙家岁月长，桃子三垂枝。归来见荒冢，半是孙曾碑。城池百易主，族里无从知。古人悲夜绣，今我亦似之。白骨不可语，鹤归空尔为。门有车马客行门有车马客，锦晙乌纱巾。寒毛接短鬓，丝丝沙与尘。问子何劳劳，上书西入秦。八年始一命，官卑不救贫。冒霜揖槐柳，望灰拜车轮。一身百纠缚，形如一束薪。手缠不自解，利刃寄他人。蔗与蘖同餐，虽甘亦苦辛。京洛篇煌煌京洛城，朱衣喧广道。白首贱书生，驴鞯挂诗草。怀刺谒恩门，门卒相轻眇。十上十不达，登街颜色槁。叠身事贵公，习谀苦不早。罩眼一寸纱，茫茫遮人老。虾鳝行虾鳝出潢潦，道逢东海使。鱼服而介身，呷浪以相戏。物微恐见侵，跳波争努臂。东陂招能兄，西溪唤螺弟。水虫万余种，各各条兵议。聚族鼓鳞鬛，不能当一嚏。升天行乘赤雾，鞭鸾辙。路逢王子晋，玉箫吹已折。织女弄机丝，余纬烂霄阙。下土虮虱民，误唤作雌霓。张翁老且耄，举止多媟亵。侍仙三万年，不曾见隆准。真人多窜左，天狐惨余孽。羲御失长鞭，牵牛叹河竭。棹歌行妾家白频洲，随风作乡土。弄篙如弄针，不曾拈一缕。四月鱼苗风，随君到巴东。十月洗河水，送君发杨子。杨子波势恶，无风浪亦作。江深得鱼难，鸬鹚充糕臛。生子若凫雏，穿江复入湖。长时剪荷叶，与儿作衣襦。","dynasty":"明代","title":"拟古乐府（有序）"}
{"author":"袁宏道","content":"山骨连墙粘碧筱，穴苔自种吉祥草。茶到三钟也醉人，花无百枝亦藏鸟。少年长老姿格清，竹炉莲卷古先生。东风不道禅心定，吹入山头环佩声。","dynasty":"明代","title":"惠山僧房短歌"}
{"author":"袁宏道","content":"漕河水煖绿澜生，听鸟看山也自清。宝马骄嘶尘百丈，朱帆高捲日千程。飞杯客子纷无数，度曲儿童浪有情。人物喧阗烟树里，桃花如锦烂春城。","dynasty":"明代","title":"郊外送客即席"}
{"author":"袁宏道","content":"石马立荆棘，荒城叫老狸。昔时冠带人，唯有鹤来𡹙。宿志慕长生，朋党尽刺讥。父母不我容，碧海三山飞。朝牧老君龙，莫守刘安鸡。仙家岁月长，桃子三垂枝。𡹙来见荒冢，半是孙曾碑。城池百易主，族里无从知。古人悲夜绣，今我亦似之。白骨不可语，鹤归空尔为。","dynasty":"明代","title":"悲哉行"}
{"author":"袁宏道","content":"兀兀叹淫滞，西风两日馀。近床铺纸叶，研彩类方书。触目无非网，登盘只是鱼。荒村经水后，十屋九家虚。","dynasty":"明代","title":"淮安舟中其二"}
{"author":"袁宏道","content":"散发长吟縠水边，吹烟唾月小游仙。也知紫阁双扉梦，不破青溪半枕眠。避客偶然抛竹屦，邀僧埘一上花船。无心更著红衫去，学得寒灰苦未禅。","dynasty":"明代","title":"梦中得诗醒记中二联足成之"}
{"author":"袁宏道","content":"不爱韩康早避名，爱他垂老解多情。调得歌儿声似管，当筵唱出是刘生。","dynasty":"明代","title":"题刘生"}
{"author":"袁宏道","content":"瀑布声中洗面尘，洞花沚草自然春。欲攀绝壁无根地，且趁孤云未老身。堕险啼厓皆韵事，倚松坐石想幽人。飞仙巳蜕茅龙死，留得青山一壑鳞。","dynasty":"明代","title":"得家报其二"}
{"author":"袁宏道","content":"少年读孟书，长大更聪明。他日逢滕子，井田行不行。十年奉慈教，督子若先生。将萱比轲母，知君未嫌轻。","dynasty":"明代","title":"孟生为尊慈索诗信笔题四韵"}
{"author":"袁宏道","content":"盛事那堪记，衰来亦自悲。看穷烟柳地，老尽露桃枝。算酒休论石，税花莫计池。平生心种种，难及壮时为。","dynasty":"明代","title":"月夜归来与长孺道旧仍用前韵"}
{"author":"袁宏道","content":"雪里山茶取次红。白头孀妇哭春风。自从貂虎横行后，十室金钱九室空。","dynasty":"明代","title":"竹枝词其二"}
{"author":"袁宏道","content":"螺甲香沉蜡焰残，黄柑历历耀青盘。朝来令节侯官长，当去红衫欲赎难。","dynasty":"明代","title":"除夕偶题其一"}
{"author":"袁宏道","content":"碧渚苍烟分外奇，浪中丹雉影离离。云开绝壁趋庭吏，溪尽春杯见戟枝。暇日山臞多对语，清时苗部也传诗。南阳子骥今谁是，正好从君觅路岐。","dynasty":"明代","title":"德山简刘宪使其一"}
{"author":"袁宏道","content":"拨却閒生事，孤清亦可风。半痕离树月，一影没池鸿。种菊防沙虱，加绵滤水虫。近郊多麦陇，青鬣好柔丰。","dynasty":"明代","title":"和王以明山居韵其七"}
{"author":"袁宏道","content":"卷叶寒来多少时，形言眼语亦能知。白头闻得无生事，学把胡珠唤老师。","dynasty":"明代","title":"侯师之水轩其二"}
{"author":"袁宏道","content":"白羽落青松，玄霜化秋草。燕市多冲飙，日暮红沙道。男儿生世间，行乐苦不早。如何囚一官，万里枯怀抱。出门逢故人，共说朱颜老。眼蒿如帚长，閒愁堆不扫。","dynasty":"明代","title":"为官苦"}
{"author":"袁宏道","content":"贫色杯中减，衰音镜里知。青山千里屐，白发满头诗。夜雪烹朝水，鲜花勒陈枝。回身笑罔两，尔我共支离。","dynasty":"明代","title":"偶成"}
{"author":"袁宏道","content":"乡落也陶然，篱花古岸边。田翁扪虱坐，溪女带竿眠。小港芦租户，低仓米税船。河刀与生酒，兴剧不论钱。","dynasty":"明代","title":"舟行黄金口同散木王回饮"}
{"author":"袁宏道","content":"竹里新晞唤羽雏，幽人情绪绕江湖。偶因访药偕缁侣，久不吟花长白须。社日鸡豚欢北里，醉阑笋错梦东吴。春来背痒谁搔得，方外閒寻狡狯姑。","dynasty":"明代","title":"乍晴述怀"}
{"author":"袁宏道","content":"俗尘近不得，远之亦为弋。扰扰色界里，具足清净人。何边超梦幻，无法过贪嗔。曹丘一滴水，自然智慧津。","dynasty":"明代","title":"感兴其四"}
{"author":"袁宏道","content":"深束腰肢浅蹙蛾，伴娘频促奈他何。白罗一尺宽如许，受得巫山雨几多。","dynasty":"明代","title":"广陵曲戏赠黄昭质时昭质校士归其四"}
{"author":"袁宏道","content":"双龙毛羽若为乖，销尽琵琶十里街。燕子有情终恋主，鸡皮无色强名娃。愁同班氏秋来扇，愿作杨家多浚钗。桃叶桃根君记否，当年亲指带如淮。","dynasty":"明代","title":"和沈飞霞代老姬别用原韵"}
{"author":"袁宏道","content":"磊块破除休，几年禽向游。全家呼季子，举国号糟丘。帝里云霞烂，故山松桂秋。名成不受爵，同上五湖舟。","dynasty":"明代","title":"九月初五日得三弟京闱第三报志喜仍用散木韵践前约也其三"}
{"author":"袁宏道","content":"一尊高阁许从容，眺尽南湖与北峰。青叶黄衣馀碍在，玉函珠匣总尘封。空江隐隐流清梵，别壁沉沉起暮钟。昏黑谈经人不去，知君学佛意初浓。","dynasty":"明代","title":"初夏同惟学惟长舅尊游二圣禅林检藏有述其一"}
{"author":"袁宏道","content":"有衲层层煖蔽身，道书观了且存神。懒心不恼思朝事，法服无端裹野人。芡叶笺中书小偈，柘枝风里拾陈薪。江湖冻裂冰皮老，霜郭时时有巨鳞。","dynasty":"明代","title":"閒居其四"}
{"author":"袁宏道","content":"云岚深几曲，五月气犹寒。月下兼花下，林端史水端。愁来诗监押，老至道遮阑。识得岁身计，尘劳也自安。","dynasty":"明代","title":"曾雷二太史过柳浪用杜韵其一"}
{"author":"袁宏道","content":"立尽寒枝影，佳人窅不来。掀帷抛断梦，拨箸写残灰。南郭频愁籁，东林每忆雷。树髡啼獝狖，云冻失丘魁。江潝奔澜叠，山流腻绿颓。精灵凭化骨，神力假于䰄。一扫狂霾去，千峰万岭梅。","dynasty":"明代","title":"舟中风雪迟苏潜夫游玉泉不至和客韵其一"}
{"author":"袁宏道","content":"道逢一古叟，开唇论紫朱。方上而锐下，将无是鲁儒。鲁国有微言，儒者窃其肤。家家飨五城，谁辨鱼目珠。","dynasty":"明代","title":"感兴其三"}
{"author":"袁宏道","content":"天意苍茫恶，奔雷驾雨风。书翻入瓮内，儿走匿床中。拍案山公叫，沾唇儿盏空。归途那用烛，电火照人红。","dynasty":"明代","title":"夜起同廖道人扣王生门索酒酒行而电电大作众皆辟易余兴益豪至子夜乃休其二"}
{"author":"袁宏道","content":"仙苑桃花朵朵香，曾于天上看霓裳。刘郎老去风情减，閒把音容问太常。","dynasty":"明代","title":"天坛其四"}
{"author":"袁宏道","content":"能再相从否。若驾相思车，当问白门柳。","dynasty":"明代","title":"别石篑其十"}
{"author":"袁宏道","content":"十日无知识，那知有慈母。稍长听人言，一言一酸楚。辟如少唐儿，原不知乡土。从人问闾庐，悲咽泪如雨。哀怨本由衷，焉知涕无从。一封黄纸诏，十里白杨风。","dynasty":"明代","title":"古诗为杨中翰母中翰生十日而亡其母"}
{"author":"袁宏道","content":"一别能几何，花蹊密成洞。白石与朱栏，举首即成梦。一种好心情，都为愁所送。别意如水寒，六月溪云冻。聚首复何时，思来当一恸。","dynasty":"明代","title":"环翠楼曹平子吴平仲沈飞霞言别得送字其一"}
{"author":"袁宏道","content":"浮荣历尽叹膏花，晓起方知鬓有华。弘景道成矜曰日，乐天老去事丹砂。聊开小阁延方士，𢬵取深闺锁夜叉。云外须眉烟外语，一瓶相对社前茶。","dynasty":"明代","title":"碧鲜楼小集谈养生"}
{"author":"袁宏道","content":"碧渚新琅玕，入门碎影寒。么弦将水听，青黛作烟看。且乐时花艳，休悲故垄残。南威他自美，兴废岂相干。","dynasty":"明代","title":"游章台寺和小修韵其四"}
{"author":"袁宏道","content":"折柬召僧休，儒禅结伴游。藻心遮戒律，觞改黜轲丘。壁冷啼虫暮，云盘怒隼秋。小章閒理楫，歌板上渔舟。","dynasty":"明代","title":"九月二日盛集诸公郊游至二圣寺仍用散木韵其三"}
{"author":"袁宏道","content":"墙东何意独违时，峻坂飞驰梦亦危。青岫渡头多少浪，白云高处有无岐。閒思短棹歌渔父，静抱幽弦问子期。且与提携山上去，不须瓶耻始杨卮。","dynasty":"明代","title":"与元定孝若同话归计用扇头韵"}
{"author":"袁宏道","content":"竹里逢开士，花间觅著书。禅观今果足，文字往因馀。听雨知鱼乐，开轩任柳疏。自怜婴世网，敢复事空虚。","dynasty":"明代","title":"鹤林寺和尚"}
{"author":"袁宏道","content":"南山有禽，其字曰希有，壮山有鸟，其名曰凤凰。两鸟排云扶雾入虚空，虚空莽莽四顾绝稻梁。下界岂无七寸之粳米，争奈网罗缬缬常高张。","dynasty":"明代","title":"别石篑其六"}
{"author":"袁宏道","content":"宝剑犀弓大羽囊，军中聊作健儿装。一函云卷天骄檄，十里风吹侍史香。朗月澄江真快士，修髯白面旧仙郎。也知陶侃无高韵，谢却樗蒲与老庄。","dynasty":"明代","title":"送君御宪佥治兵甘州其四"}
{"author":"袁宏道","content":"荆火激焦声，釭焰吐红腻。吴酒贮杨妃，幽香泻荷芰。格外发狂谭，一呼醒群睡。凉飔入檀林，败叶皆香气。人间尘土事，了不关肠胃。百年深障习，一分留文字。抽空出妙丝，劈天展高翅。碌碌彼人奴，馀膻蔽天地。铅刀笑鱼肠，枭毛遮翡翠。铸金哭坡仙，百世想标帜。","dynasty":"明代","title":"冬夜集顾升伯斋中剧谭偶成"}
{"author":"袁宏道","content":"别路红桥上，无情亦有歌。青山遮道石，流水拍云波。北阙新知少，西湖熟梦多。向来题字处，墨沈遍嵯峨。","dynasty":"明代","title":"送李湘洲使浙其二"}
{"author":"袁宏道","content":"怪事咄如许，稗官见亦稀。若无亲口语，定道客传非。始觉生为债，谁言鬼是归。长时检遗箧，不忍触歌衣。","dynasty":"明代","title":"百六诗为丘大赋其四"}
{"author":"袁宏道","content":"苍茫山几处，高下鸟千枝。野火烘云脚，霜风老地皮。安心权在酒，长日困于诗。除却閒居外，朝昏总不知。","dynasty":"明代","title":"日暮"}
{"author":"袁宏道","content":"立尽寒枝影，佳人窅不来。掀帷抛断梦，拨箸写残灰。南郭频愁籁，东林每忆雷。树髡啼獝狖，云冻失丘魁。江潝奔澜叠，山流腻绿颓。精灵凭化骨，神力假于䰄。一扫狂霾去，千峰万岭梅。","dynasty":"明代","title":"舟中风雪迟苏潜夫游玉泉不至和客韵其一"}
{"author":"袁宏道","content":"武溪葱翠独称梁，正望黄山一点苍。三日风头两日雨，谢公昨夜拜梁王。","dynasty":"明代","title":"竹枝词四首时阻风安乡河中"}
{"author":"袁宏道","content":"渺渺辞沙屿，嘹嘹带远空。分行来树里，送影入池中。小艇烟江月，高楼晚箔风。佳人天末许，同此眄归鸿。","dynasty":"明代","title":"暮鸟投林和张明教其三"}
{"author":"袁宏道","content":"一帘秋色一堂云，白石滩头坐使君。套取桃花为押字，判来山水作移文。","dynasty":"明代","title":"湖上赠钱塘汤令其一"}
{"author":"袁宏道","content":"学道不学禅，谈星不谈义。爱曲不爱音，读书不读字。人天收不得，贤智亦为祟。不知何因缘，偏得同臭味。每笑儒生禅，颠倒若狂醉。除却袁中郎，天下尽儿戏。","dynasty":"明代","title":"别石篑其五"}
{"author":"袁宏道","content":"古井已无完槛，石榴依旧烧枝。莫道故人如梦，梦中却有长时。","dynasty":"明代","title":"与曾退如过葡桃园话旧偶成其二"}
{"author":"袁宏道","content":"云树萧然丈石居，清罍遥夜荐霜蔬。佳言屡似飞香屑，往事真如绎故书。窗外影閒双睡鹤，灯前手冷一编鱼。寒花瘦竹差相得，白首承明梦亦疏。","dynasty":"明代","title":"初冬夜同郝公琰龚散木閒谈"}
{"author":"袁宏道","content":"节物何堪问，流光转自哀。世情搔首过，秋色闭门来。才子新开社，参军旧有台。菊花才作药，迟尔共衔杯。","dynasty":"明代","title":"迎九"}
{"author":"袁宏道","content":"刻凤含鱼吐春焰，只拟蓬莱天上见。绿绨方底散青烟，一朝别却宫云面。不照明珰翠步摇，书帷自剪读《离骚》。捍拨春雷罢不闻，细雨珠花滴小槽。韩家灯檠夜相伴，离离朱粉烟黄卷。瓦瓶石臼竹方床，上有罗文折角砚。莫道不如宫里时，高斋守尽兰心茜。邯郸才人嫁厮养，犹胜闭置闲宫殿。柏梁宴罢霞成堆，昆明池底夜珠来。红膏自膻不得近，阿监但扫沉香灰。汗花凝滴雪珠腻，蜀葵纷湿青虫醉。一石酒尽尚留髡，扇婢瓮儿烂熳睡。烛龙传语九微光，输尽婪杯老闲吏。","dynasty":"明代","title":"客有赠余宫烛者即席同刘元定方子公丘长孺陶"}
{"author":"袁宏道","content":"出门二三月，客行常踰质。问我亦不知，奔波为何物。越鸟也嘲人，解问爹归弗。爹岂不思𡹙，山淫成痼疾。百里一名山，一山须十日。东南半壁地，十分未了一。云霞朝到眉，魈鬼夜入室。遇伴觅定方，逢仙谈飞术。形体节节劳，心神𦨚般逸。名胜尚可穷，游子兴难毕。","dynasty":"明代","title":"于潜道中偶成"}
{"author":"袁宏道","content":"得意人间事，经年作旅人。愁因山水减，荡免父兄嗔。蜡屐千乡雪，公衣几摺尘。瓜洲波起处，长日望垂纶。","dynasty":"明代","title":"丁酉除夕"}
{"author":"袁宏道","content":"食罢共成饭，来观泌水泉。废桥穿竹屿，小舫载茶烟。方外清溪寺，人间好畤田。那能营二项，风雨啸台眠。","dynasty":"明代","title":"登苏门山泛舟百泉其一"}
{"author":"袁宏道","content":"一叶寒塘上，孤云信所如。东亭观美箭，西沚访幽居。静玩涵波羽，幽怜避饵鱼。未容狂阮籍，沉湎污清虚。","dynasty":"明代","title":"登苏门山泛舟百泉其二"}
{"author":"袁宏道","content":"入谷非无路，凿空尚有痕。势危攀棘杪，力尽憩松根。天上云烟市，仙家水石村。悠然见邃古，梦里亦羲轩。","dynasty":"明代","title":"和朱非二山间之作其一"}
{"author":"袁宏道","content":"愁绝苍龙岭，苔青万古铜。㠉深凭绠汲，栈绝赖枝通。洞隔寒溪雪，僧归石璺风。半卷轻四岳，一笑傲三公。","dynasty":"明代","title":"和朱非二山间之作其二"}
{"author":"袁宏道","content":"只觉川原变，宁知七曜同。按图穷大地，卓笏量虚空。霞过遗仙影，云归识海风。人间三不朽，尘里一微虫。","dynasty":"明代","title":"和朱非二山间之作其三"}
{"author":"袁宏道","content":"极态穷工出，摩天插地孤。平开东震旦，坐想先供卢。曰石铛何在，青溪鹤也无。浩歌中夜月，万里湛冰壶。","dynasty":"明代","title":"和朱非二山间之作其四"}
{"author":"袁宏道","content":"云懒飞难上，龙痴卧不醒。巴江寒荡日，郑火夜飞星。炉瀹千年液，松留太古青。绿霞封石锁，应是护仙经。","dynasty":"明代","title":"和朱非二山间之作其五"}
{"author":"袁宏道","content":"宿世同来否，青山记梦登。云分新坠石，树老旧扶藤。古藓番文印，胡䰄壁影僧。摩公真狡狯，只履去何曾。","dynasty":"明代","title":"偕朱非二入少林至初祖洞"}
{"author":"袁宏道","content":"秋子拨秋烟，堂头二十年。还君半面识，乞我一蠡禅。石壁分窗看，松风对榻眠。浮生成泛泛，俱有雪毛县。","dynasty":"明代","title":"话无言上人方丈"}
{"author":"袁宏道","content":"溪头微雪点疏松，睡起开窗对远峰。谁写画图来寿汝，谢家江上九芙蓉。","dynasty":"明代","title":"丁未初度泊池阳自寿兼忆李安人其一"}
{"author":"袁宏道","content":"古井已无完槛，石榴依旧烧枝。莫道故人如梦，梦中却有长时。","dynasty":"明代","title":"与曾退如过葡桃园话旧偶成其二"}
{"author":"袁宏道","content":"露叶滴秋窗，竹香入酒缸。娇青槐子破，浅嫩菊丫双。石火增茶韵，松音出梵腔。冥心真契理，瓮里有莲邦。","dynasty":"明代","title":"秋日集江进之王以明方子公王章甫小修饮崇国寺"}
{"author":"袁宏道","content":"衰至学无功，家乡是醉中。更无催老历，只有解酲风。日日添髭白，连连唤颊红。腾腾一沈去，直欲傲天工。","dynasty":"明代","title":"岁暮书怀得风字其二"}
{"author":"袁宏道","content":"卜艳催花发，长眉带柳来。醉怜回雪舞，老怕失年杯。笑靥生春晕，禅心试冷灰。一尊一板去，村舍几题梅。","dynasty":"明代","title":"甲辰元旦饮刘绳之梅花下听歌时一衲在侧"}
{"author":"袁宏道","content":"一竿直出帝城烟，马首弓尘仅一年。倦鸟早辞燕树雪，间花又上武溪船。伯鸾未得偕妻隐，和靖终当伴鹤眠。白尽头颅应不返，青溪山下有鸣泉。","dynasty":"明代","title":"刘元定斋中别诸社友时余有内人之戚"}
{"author":"袁宏道","content":"白菊颜将赭，苍原木渐黄。蟹匡行酒至，梧子作阎藏。钩月分兰焰，玄霜打橘房。主人红靺鞈，一笑上排场。","dynasty":"明代","title":"小集张伯实斋头"}
{"author":"袁宏道","content":"少年多浪迹，老大合幽栖。事业卑牛口，生涯尚马蹄。避人嘲自解，隐几物难齐。每忆山中友，秋来好杖藜。","dynasty":"明代","title":"漫兴其一"}
{"author":"袁宏道","content":"自候烹茶火，閒开看竹窗。方情四五众，花事两三桩。古注多题什，邻翁也姓庞。虚空系得否，无起亦无降。","dynasty":"明代","title":"和王以明山居韵其二"}
{"author":"袁宏道","content":"东岭复西岭，秦乡与汉乡。市城云淡淡，今古水汤汤。废址耕斜坂，归樵话夕阳。乱亡犹有等，最劣是幽王。","dynasty":"明代","title":"过华清宫浴汤泉其六"}
{"author":"袁宏道","content":"作令真成累，全身总是归。道傍春自谑，人里鬼相依。缓系牛皮带，宽披燕子衣。云霄终有翼，学取一行飞。","dynasty":"明代","title":"戏柬江进之"}
{"author":"袁宏道","content":"山鬼莫吹灯，羁心感少陵。话中江渺渺，卷里岫层层。岚重千畦衲，云开九节藤。联床今夜雨，空对岭南能。","dynasty":"明代","title":"曾退如太史返棹江干雨甚宿杨上舍家令门僧持卷来观夜坐有怀敬题其末其二"}
{"author":"袁宏道","content":"苍翠垂三亩，凉阴可一庭。茶烟和雾出，灯影入流青。快眼山容熟，蒸岩雨气腥。溪声寒到枕，阖户了遗经。","dynasty":"明代","title":"宿落石台山房其一"}
{"author":"袁宏道","content":"三年忧国计，髸发飘霜霰。世事阅飞波，场偶观时变。辽阳虽左谪，前箸可借便。昔时风闻者，眼可得而见。倭奴逼朝鲜，虚费百亿万。竭尽中国膏，不闻蹶只箭。东虏近乘胜，虚声震京甸。我兵折大将，腹背两受战。辟如相扑人，举手先救面。弃远固不可，失近岂为善。公宿负奇策，下马可措办。志士立功名，不在麒麟殿。卑官如冶场，英椎听锻鍊。奇谋若可展，簿尉何足厌。胸臆不得行，三公犹为贱。","dynasty":"明代","title":"送刘都谏左迁辽东苑马寺簿"}
{"author":"袁宏道","content":"怪事咄如许，稗官见亦稀。若无亲口语，定道客传非。始觉生为债，谁言鬼是归。长时检遗箧，不忍触歌衣。","dynasty":"明代","title":"百六诗为丘大赋其四"}
{"author":"袁宏道","content":"山中频领略，得意是萧疏。半赭佳人后，一帘温语初。墙颓生画意，蛇斗悟颠书。离即成三昧，超超寔起余。","dynasty":"明代","title":"灯下观菊花影同社中诸友赋其六"}
{"author":"袁宏道","content":"汉阳江雨普曾过，岁月惊心感逝波。老子本将龙作性，楚人元以凤为歌。朱弦独掺谁能识，白颈成群尔奈何。矫首云霄时一望，别山长是郁嵯峨。","dynasty":"明代","title":"怀龙湖"}
{"author":"袁宏道","content":"几叶茭蒲水，微风亦起澜。如何寻丈地，绰有江湖宽。种果栽花易，招鸥引鹭难。辋川如具礼，画里试思看。","dynasty":"明代","title":"暮春同王以明丘长孺苏潜夫魏二方游韦氏庄得宽字其一"}
{"author":"袁宏道","content":"幽房睡足簟纹红，香鸭灰寒唤小童。弦里乱流崩谷水，瓶中微带入松风。身心何处谋长策，鬓发而今渐老翁。净榻如绵窗似洗，明眸皓齿话虚空。","dynasty":"明代","title":"閒居其三"}
{"author":"袁宏道","content":"细果亚枝重，垂藤拂幔低。檀烟薰睡犬，松子食雏鸡。情鸟雄雌狎，名花姊妹齐。繁华终有气，端不似山栖。","dynasty":"明代","title":"初夏同江进之坐孙内使池台感赋其二"}
{"author":"袁宏道","content":"眼里双瞳在，腹中一字无。乘閒聊缉网，欲去拔珊瑚。","dynasty":"明代","title":"途中口占其五"}
{"author":"袁宏道","content":"喜得全归日，郎君巳致身。凭将万死事，泣报九原人。野气迷丹旐，秋风冷石麟。但留天语在，一纸夜台新。","dynasty":"明代","title":"挽苏母"}
{"author":"袁宏道","content":"自将白水照衰颜，也合长林丰草间。便欲易名辞故国，只愁借姓与青山。溪边酌月倾高户，花下题诗嫁小蛮。海错一筐书半纸，门僧新自渐东还。","dynasty":"明代","title":"偶成"}
{"author":"袁宏道","content":"一踏峨眉二十春，冰花破处石鳞鳞。凭将遍吉书一纸，传与东洋打坐人。","dynasty":"明代","title":"送蜀僧往南海"}
{"author":"袁宏道","content":"砾瓦纷纷雨洗斑，嵩峰久矣闭仙关。云开忽见玲珑壁，水外微铺淡远山。古道熟知龙洞崄，僧云胜在石楼间。幽岩欲去无栖处，猎火烧空照夜还。","dynasty":"明代","title":"登太室绝顶"}
{"author":"袁宏道","content":"斗草筵前霞作堆，花宫无事滥驱雷。麻姑向说水清浅，又过扶桑看一回。","dynasty":"明代","title":"桃花流水引其六"}
{"author":"袁宏道","content":"芙蓉万尺花如铁，秋窗尽洒红霞屑。螺顶仙人骑杖来，天衣晓带雪山雪。帝遣神丁量海洗，绣锷斑裬生增砥。一萍吹作浔阳城，半匕疏为九江水。高青直上一万重，绿瞳失启金泥封。","dynasty":"明代","title":"文殊台"}
{"author":"袁宏道","content":"一心闲处忙，四体山行瘦。荒吹破梦欢，孤枕逼檐霤。山灵无好情，梅天多异候。主僧嗔客留，仆子呼天漏。云不十丈高，泥凡尺馀厚。纵有健马驴，挥鞭岂能骤。","dynasty":"明代","title":"馀杭雨其二"}
{"author":"袁宏道","content":"寒气如山压霜重，珠阁银金连晓动。吹笙十五少王郎，手搦青梧拴綵凤。秃衫浅揖无宾主，满握青烟喷白麈。金炉霍霍狮子鸣，腻烛双双芙蓉吐。乳花如雪滴春香，百刻无多情则长。西施入越夷光死，鹦鹉无魂鸳断肠。丽娃宫里苔三尺，旋拂遗綦嗅蚕迹。古井晶莹恼杀人，梦里行云谁到席。","dynasty":"明代","title":"少王郎为王幼度作"}
{"author":"袁宏道","content":"东风吹水浴平沙，厓騑鸬鹚满钓槎。去日翟公犹有客，到来潘岳已无花。溪鳞呷雨层层浪，山碓舂云处处家。白石青松如画里，临流乞得惠泉茶。","dynasty":"明代","title":"皇甫仲璋邀饮惠山"}
{"author":"袁宏道","content":"莲花冠子红犀导，雪面风髯一年少。梦里山河博几场，抽身笑拈长松道。英雄老尽故交稀，眼底修毛几翅飞。功成辟谷或有以，未必神仙须布衣。","dynasty":"明代","title":"子房山谒子房"}
{"author":"袁宏道","content":"独上长亭憩，溶溶水泊堤。庖人供薄饼，童子荐香梨。朱鬣鱼三寸，白花酒半提。黄昏人欲去，窗外马频嘶。","dynasty":"明代","title":"邮亭小餐"}
{"author":"袁宏道","content":"士老不曾官，女老不曾媒。无媒知真性，不官见隐才。守道七十载，寂寞类寒灰。逢山遍瑑句，得黍即衔杯。笔绝知麟获，人亡为国哀。科斗馀文字，残书化草莱。马鬣封三尺，文翁安在哉。空斋遗杖履，长叹续归来。","dynasty":"明代","title":"过二酉师旧斋"}
{"author":"袁宏道","content":"凉月如霜鉴薄帷，空杯无计觅糟醨。买灯聊复欢儿女，弄笔粗能遣岁时。花火每攒骑马客，蜡光先照走桥姬。少年乐事今无几，近老方知此兴衰。","dynasty":"明代","title":"十六夜和三弟"}
{"author":"袁宏道","content":"百钱一尺买吴丝。焦发龙钟旧玉儿。记得庚寅前后事，万红堆里插花枝。","dynasty":"明代","title":"竹枝词其三"}
{"author":"袁宏道","content":"山亭处处挈胡床，不独游忙睡亦忙。官况易消如暴水，痴儿难长似黄杨。岩花盛日求长假，石榻开时见古方。掷却儒绅与巾子，添将冰水注茶汤。","dynasty":"明代","title":"和江进之杂咏其一"}
{"author":"袁宏道","content":"未曾离溽暑，亦不到云林。坐觉暄凉变，遂令院舍深。声来如远壑，宿处必层阴。燕子与黄鸟，难除闺阁音。","dynasty":"明代","title":"夏日城西园亭闻蝉得阴字其二"}
{"author":"袁宏道","content":"偏是佳人少，鸺鹠日日鸣。应刘皆早世，晁贾竟虚生。雪涧寒当户，渔梁怒满城。怜才与惜宝，天似未分明。","dynasty":"明代","title":"哭江进之其四"}
{"author":"袁宏道","content":"分明真山子，的的有画意。风霜匀粉丹，云霞缀锦地。一皴一百仞，雕镂入空际。瘦骨间青脂，苍劲有馀媚。天绅秣项垂，仙蕊披裆被。虬松百万株，粘石无根蒂。峰峰有活石，石石挟仙气。一石玉一山，一山一点翠。散作诸峦岩，分身可千计。","dynasty":"明代","title":"盘山"}
{"author":"袁宏道","content":"雪里山茶取次红。白头孀妇哭春风。自从貂虎横行后，十室金钱九室空。","dynasty":"明代","title":"竹枝词其二"}
{"author":"袁宏道","content":"散发长吟縠水边，吹烟唾月小游仙。也知紫阁双扉梦，不破青溪半枕眠。避客偶然抛竹屦，邀僧埘一上花船。无心更著红衫去，学得寒灰苦未禅。","dynasty":"明代","title":"梦中得诗醒记中二联足成之"}
{"author":"袁宏道","content":"看罢南徐紫锦埋，钗亭碧股又催开。旋心缬子纷难识，唤取维扬旧谱来。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其一"}
{"author":"袁宏道","content":"清溪曲曲几千松，梦里开门看鹤踪。乡计久要桃叶渡，客程长念壮高峰。笙歌渐渐于人懒，山水时时觉话重。六载牵羁成底事，不如潇洒学为农。","dynasty":"明代","title":"戊戌初度其四"}
{"author":"袁宏道","content":"只作幽探计，如来与證明。出门皆黛色，入寺有泉声。酒似溪光嫩，身如云影轻。閒官无别侣，头白旧方情。","dynasty":"明代","title":"游崇国寺得明字其二"}
{"author":"袁宏道","content":"饶水饶烟地，谅花临柳居。经营成净社，穿凿架僧庐。小作番唐像，闲堆农圃书。主人荤血断，鹤亦念溪鱼。","dynasty":"明代","title":"柳浪馆杂咏其三"}
{"author":"袁宏道","content":"造物聊凭意匠成，纵无筋骨有神情。木人自觉机关少，粉本输他笑语生。世界总依阳燄海，邻封如近闼婆城。南询童子参何晚，烟水风光第一程。","dynasty":"明代","title":"龙堂招提观影戏精致妙解前此未有汪师中龙君超皆有作其三"}
{"author":"袁宏道","content":"溪流叠叠远山扉，手植柽杨许大围。梦里不思龙尾道，閒中聊葺鹿皮衣。要图曲蘖千回醉，且作枪榆数步飞。濯足亭中人姓吕，呇花时过钓渔矶。","dynasty":"明代","title":"甲辰初度其四"}
{"author":"袁宏道","content":"十日不曾开木扉，弓风苦欲弄残威。辜他媚媚明明节，只作团团絮絮飞。琴客己闻将鹤煮，诗翁又诉打花稀。山人欲取画中意，故著红衫戴笠归。","dynasty":"明代","title":"苦雪戏作"}
{"author":"袁宏道","content":"鬓上微添雪，衣间亦有尘。俱为行役客，孰是自由身。处世真妨达，归山无那贫。且收鱼鸟韵，检点作时人。","dynasty":"明代","title":"德州舟中逢沈何山其一"}
{"author":"袁宏道","content":"高僧如疼鹤，懒得著袈裟。雪案堆庄子，花函藏内家。问方医病竹，邮水泛春茶。一室沉香气，青烟吐白纱。","dynasty":"明代","title":"双寺逢本上人"}
{"author":"袁宏道","content":"一月户长扃，幽廊雨过腥。云生山被酒，客去鸟听经。碑古漏痕遍，槐高日影青。郑家书带草，随意满斋庭。","dynasty":"明代","title":"尊经阁偶成"}
{"author":"袁宏道","content":"一络香风十里堤，万株杨柳著行齐。苏州浪得佳名字，试把湖山共品题。","dynasty":"明代","title":"初至西湖其二"}
{"author":"袁宏道","content":"空斋独坐拥残薪，笔有枯芒研有鳞。梦里风窗听似语，山中烟树念如人。儿童也解谈东事，箫鼓何因动壮邻。竟日飞霾无却处，一层吹了一层尘。","dynasty":"明代","title":"閒居其五"}
{"author":"袁宏道","content":"旅馆侵霜气，疏题度月明。侍儿偎大语，黠鼠背灯行。别弟心常楚，离家梦不清。相去未半载，马足几千程。","dynasty":"明代","title":"宿涿川"}
{"author":"袁宏道","content":"托恨西湖，沉质湘水。鍊玉为脂，熬冰出髓。松及苏人，皆云无此。盛春而生，方夏而止。何故季鹰，待秋风起。","dynasty":"明代","title":"湘湖莼菜"}
{"author":"袁宏道","content":"众蛙强饮角雄雌，怒腮鼓腹入清池。池面不减一涓滴，千众蹒跚醉淋漓。学宫老儒课童子，长头短项叫相随。蒲根荇底互嘲笑，我吻犹燥汝不支。白龙鱼服过而语，汝辈虽饮奚以为。众蛙曹怒呼其侣，波心跳掷如熊罴。前驱大腹后丁尾，鼓角虽雄剑戟疲。白龙一呷池水渴，诸蛙骇愕号且驰。聚族隐姓人污泥，羞教东海见涔蹄。","dynasty":"明代","title":"蛙饮叹"}
{"author":"袁宏道","content":"积雪峨嵋路，三年渺去鸿。岷江惟有浪，巫峡祗闻风。惊绝西僧语，愁深太史筒。子瞻定不死，吾已料天公。","dynasty":"明代","title":"黄平倩久无书有僧自蜀来传其厌世余不信数日后陶周望书来云闻平倩有疾且求消息于余余谓小修曰必无他诗以志之"}
{"author":"袁宏道","content":"梦回青草峡，人远细腰宫。意气争欣锷，文章宝大弓。白头耽月露，苍简注鱼虫。墨老研秦土，衣宽变鲁风。苔文镌翠壁，兰楫十丹枫。山市烟如滴，溪潭影似空。饮猿知接臂，言鸟解呼公。门下疑夫子，吴中怪阿蒙。异书搜古穴，珍茗出筠笼。北海林中白，彭宣座上红。拔钗妻子怒，识字小儿聪。著述门常掩，微风语断蓬。","dynasty":"明代","title":"至日集山响斋送陶孝若谕祁门限韵其二"}
{"author":"袁宏道","content":"虾䱉出潢潦，道逢东海使。鱼服而介身，呷浪以相戏。物微恐见侵，跳波争努臂。东陂招能兄，西溪唤螺弟。水虫万馀种，各各条兵议。聚族鼓鳞鬣，不能当一嚏。","dynasty":"明代","title":"虾䱉行"}
{"author":"袁宏道","content":"柳匝层层水，花纷曲曲堤。古藤随意拙，熟鸟任情啼。寄客诗题岳，招僧语隔溪。菱蒲分外长，渐与竹栏齐。","dynasty":"明代","title":"柳浪馆杂咏其一"}
{"author":"袁宏道","content":"记相识，相识黄鹤楼。当时椎齿青衿子，平揖方伯古诸侯。书司曹佐敛手愁，公也置几头拄头。饮我酒，庭幽幽，千秋如火烧红榴。东眺晴川西鹉洲，少年桃达躁如猴。枕肱叠膝百自由，攲杯画箸恣嘈休。尔时山翁问余言，乘兴遂作洪山游。中间离合苦不定，长别已经十春秋。去年三弟山东来，道公貌腴骨力遒。百八串珠不离手，言谈清简风飕飕。未几传公病，又传已小瘳。昨者度门从淮返故里，亲见白旐黄肠出济州，使我泪眼如江流。三日欲语不得语，枯咽喉。海内学道几人在，转眼辄为天所收。去年哭潘去华，又哭我先伯脩。河枯岳折星辰死，凤凰不鸣鸣鸺鹠。天公于世岂相雠，或者精光透泄不宜久，高贤大才理当归一丘。呜呼既知归一丘，何为银章绯袍白头恋著不得休。","dynasty":"明代","title":"哭刘尚书晋川"}
{"author":"袁宏道","content":"一尊高阁许从容，眺尽南湖与北峰。青叶黄衣馀碍在，玉函珠匣总尘封。空江隐隐流清梵，别壁沉沉起暮钟。昏黑谈经人不去，知君学佛意初浓。","dynasty":"明代","title":"初夏同惟学惟长舅尊游二圣禅林检藏有述其一"}
{"author":"袁宏道","content":"薄云浅照玫瑰红，一笑君王三举烽。羯鼓楼头鼓一通，霓裳夜舞玻璃风。赭山梁海老英雄，凿地出天开幽宫。月珠如炬衔两龙，三泉照澈白日同。蓬莱方丈远不逢，方士谈仙如镂空。𦩆舸满载稚芙蓉，堆珠积玉海波中。千岁老狐穴深丛，阴厓占断石帘栊。飞乌吐火烧青松，鸣雨鸣风怪哉虫。","dynasty":"明代","title":"骊山怀古"}
{"author":"袁宏道","content":"深如谷，高如屋。穴云心，穿地腹。路荒唐，齿崄嶬。石如病，天似痴。黄者浆，白者髓。云絮絮，出靴底。白蝙蝠，大于鸡。冲焰起，扑人飞。突而高岭间之，忽而平溪限之。龙欲言，闻人止。涎沫流，腥风起。鬼邪仙，烟欤雾。炬无光，将安去。海可通，江可涉。灵威丈人难再得。","dynasty":"明代","title":"王京洞"}
{"author":"袁宏道","content":"残墨犹香落姓名，孤缸清夜泪充横。公然墨发人将去，毕竟青山约未成。心事如冰见底里，交游于我快平生。柳浪湖上深更月，料得诗魂近水行。","dynasty":"明代","title":"卷中见亡友王官谷姓字感赋其一"}
{"author":"袁宏道","content":"玉殿莲筹夜未央，内人传旨出昭阳。朝来刚赴西宫约，莫遣经筵进讲章。","dynasty":"明代","title":"拟宫词七首"}
{"author":"袁宏道","content":"高斋只在郭门间，世外佳人共往还。老去心情浑念水，重来竹树已连山。幽花近暖争先发，好鸟逢春尽不閒。别后新功何所验，临溪且照旧容颜。","dynasty":"明代","title":"早春过葵园次苏潜夫壁间韵余往过此八年矣"}
{"author":"袁宏道","content":"盖膝衣三补，充脾饭一匙。长贫商贾贵，久客保佣知。开帖临黄字，关门变黑髭。飞蓬逐流水，何日是休时。","dynasty":"明代","title":"雪中"}
{"author":"袁宏道","content":"双龙毛羽若为乖，销尽琵琶十里街。燕子有情终恋主，鸡皮无色强名娃。愁同班氏秋来扇，愿作杨家多浚钗。桃叶桃根君记否，当年亲指带如淮。","dynasty":"明代","title":"和沈飞霞代老姬别用原韵"}
{"author":"袁宏道","content":"一壁绣烟霜，石老𡼭𡾴露。蜕骨留空岩，青山也仙去。或纤削而清，或高古而怒。瘦过必成妍，喜极多由怖。咽者为奔白，沽者为杉树。种种出天成，幽奇互遭遇。翘首告仙真，此地好流寓。未必三神山，有此奇绝处。","dynasty":"明代","title":"游玉虚岩"}
{"author":"袁宏道","content":"梅雨濯江干，江风细吐寒。红亭一杯酒，惨无宾主欢。天风吹子堕，倏忽送子还。游踪如电影，闪烁太无端。子曰为官苦，予嗟行路难。各自相慰劳，言言沁肺肝。与子如林鸟，升沉各羽翰。别子如湍水，东西异波澜。何如一合并，白首臭春兰。萍散有时聚，云老终还山。江头风日雨，容易彫朱颜。","dynasty":"明代","title":"别龚散才"}
{"author":"袁宏道","content":"朔霰泠泠打角巾，客途那得更长贫。百钱买看双双女，一日刺投数主人。白酒澄来如雪水，青袍当去得霜鳞。端居忽谩逢京使，怕说东华十丈尘。","dynasty":"明代","title":"即事时京使至"}
{"author":"袁宏道","content":"东风吹水浴平沙，厓騑鸬鹚满钓槎。去日翟公犹有客，到来潘岳已无花。溪鳞呷雨层层浪，山碓舂云处处家。白石青松如画里，临流乞得惠泉茶。","dynasty":"明代","title":"皇甫仲璋邀饮惠山"}
{"author":"袁宏道","content":"更无他物作遮阑，但得心忘梦亦安。渭水一竿犹有待，严滩百尺也无端。鱼龙直作鸡豚狎，荇藻却如蔓棘看。莫把古人来比我，同床各梦不相干。","dynasty":"明代","title":"新买得画舫将以为庵因作舟居诗其七"}
{"author":"袁宏道","content":"年年为客向章台，面脂如珠红满䰄，短褐行缠归去来。归去来，种得油麻如黍子，依旧风帆向楚开。","dynasty":"明代","title":"戏别唐客客丰城人其二"}
{"author":"袁宏道","content":"十万貔貅拥火旗，角巾纨扇坐麾时。闺中莫道腰围减，塞上难辞鬓发丝。鼙鼓静来朝撤帙，氍毹遮处夜闻棋。边人惯唱伊凉曲，好谱新词与雪儿。","dynasty":"明代","title":"送君御宪佥治兵甘州其三"}
{"author":"袁宏道","content":"隐几牙签横，蠹鱼渐次成。花枝合苑影，骚雅一楼声。租薄盘飧瘦，人閒笑韵清。篱东香未歇，展限与渊明。","dynasty":"明代","title":"五弟清梵阁落成闰九月九日同邹伯学王闇然王连玉刘绳之方平弟觞其上得清字"}
{"author":"袁宏道","content":"陆程华容道，水程京口驿。良无黄金赠，感慨复何益。","dynasty":"明代","title":"别无念其五"}
{"author":"袁宏道","content":"郁郁西陵路，迢迢在何许。不及寒潭石，朝夕共君语。","dynasty":"明代","title":"龙湖师其三"}
{"author":"袁宏道","content":"旅馆侵霜气，疏题度月明。侍儿偎大语，黠鼠背灯行。别弟心常楚，离家梦不清。相去未半载，马足几千程。","dynasty":"明代","title":"宿涿川"}
{"author":"袁宏道","content":"湖上望君切，江上送君苦。江上与湖上，计程一千五。","dynasty":"明代","title":"别无念其四"}
{"author":"袁宏道","content":"青天一碧翠遮空，浪捲云奔夕照中。郭外荷花三十里，清香散作满城风。","dynasty":"明代","title":"王郡丞邀饮阳和楼其一"}
{"author":"袁宏道","content":"丹书早发凤凰楼，杨柳青除满陌头。征马晚嘶梁苑月，孤帆晴指洞庭秋。莲开白社来陶令，瓜熟青门谒故侯。自笑两家为弟子，空于湖海望仙舟。","dynasty":"明代","title":"送焦弱侯老师使梁因之楚访李宏甫先生"}
{"author":"袁宏道","content":"手掺丹笔泪沾巾，活却梧丘几许人。韩朗大多争日月，赞皇遗怨竟灰尘。家贫自许门容驷，国瑞方知种有麟。试看成蹊桃与李，宁同枳棘一班春。","dynasty":"明代","title":"为耿华平题先公册先公居江陵时以绣衣直指录囚不及格被谪"}
{"author":"袁宏道","content":"万瓦如鳞绣作堆，别山重见秃翁来。晴川阁下南条水，一日同君荡几回。","dynasty":"明代","title":"罗隐南王章甫小集斋中说旧事偶成三首"}
{"author":"袁宏道","content":"众蛙强饮角雄雌，怒腮鼓腹入清池。池面不减一涓滴，千众蹒跚醉淋漓。学宫老儒课童子，长头短项叫相随。蒲根荇底互嘲笑，我吻犹燥汝不支。白龙鱼服过而语，汝辈虽饮奚以为。众蛙曹怒呼其侣，波心跳掷如熊罴。前驱大腹后丁尾，鼓角虽雄剑戟疲。白龙一呷池水渴，诸蛙骇愕号且驰。聚族隐姓人污泥，羞教东海见涔蹄。","dynasty":"明代","title":"蛙饮叹"}
{"author":"袁宏道","content":"东风吹暖娄江树，三衢九陌凝晓雾。白马如龙破雪飞，犊车碾水穿香度。铙吹拍拍走烟尘，炫服靓妆十万人。罗额鲜妍棼綵胜，社歌缭绕簇芒神。绯衣金带印如斗，前列长官后太守。乌纱新缕汉宫花，青奴跪进屠苏酒。采莲舟上玉作幢，歌童毛女白双双。梨园旧乐三千部，苏州新谱十三腔。假面胡头跳如虎，窄衫绣裤搥大鼓。金蟒缠胸神鬼装，白衣合掌观音舞。观者如山锦相属，杂沓谁分丝与肉。一络香风吹笑声，十里红纱遮醉玉。青莲衫子藕荷裳，透额垂髻淡淡妆。拾得春条夸姊妹，袖来瓜子掷儿郎。急管繁弦又一时，千门杨柳破青枝。独有闭门袁大令，尘拥书床生网丝。","dynasty":"明代","title":"迎春歌和江进之"}
{"author":"袁宏道","content":"滟滟芙蓉陂，油油禾黍道。野老扶墙行，佳人隔溪笑。","dynasty":"明代","title":"途中口占其二"}
{"author":"袁宏道","content":"记相识，相识黄鹤楼。当时椎齿青衿子，平揖方伯古诸侯。书司曹佐敛手愁，公也置几头拄头。饮我酒，庭幽幽，千秋如火烧红榴。东眺晴川西鹉洲，少年桃达躁如猴。枕肱叠膝百自由，攲杯画箸恣嘈休。尔时山翁问余言，乘兴遂作洪山游。中间离合苦不定，长别已经十春秋。去年三弟山东来，道公貌腴骨力遒。百八串珠不离手，言谈清简风飕飕。未几传公病，又传已小瘳。昨者度门从淮返故里，亲见白旐黄肠出济州，使我泪眼如江流。三日欲语不得语，枯咽喉。海内学道几人在，转眼辄为天所收。去年哭潘去华，又哭我先伯脩。河枯岳折星辰死，凤凰不鸣鸣鸺鹠。天公于世岂相雠，或者精光透泄不宜久，高贤大才理当归一丘。呜呼既知归一丘，何为银章绯袍白头恋著不得休。","dynasty":"明代","title":"哭刘尚书晋川"}
{"author":"袁宏道","content":"一竿直出帝城烟，马首弓尘仅一年。倦鸟早辞燕树雪，间花又上武溪船。伯鸾未得偕妻隐，和靖终当伴鹤眠。白尽头颅应不返，青溪山下有鸣泉。","dynasty":"明代","title":"刘元定斋中别诸社友时余有内人之戚"}
{"author":"袁宏道","content":"一片春烟剪縠罗。吴声软媚似吴娥。楚妃不解调吴肉，硬字乾音信口吪。","dynasty":"明代","title":"竹枝词其十一"}
{"author":"袁宏道","content":"烟势分层岫，寒稍泻绿泷。鸾毸拔地洗，龙羽扑天降。雨押钗头重，飙回个字双。随根来北舍，递影入西窗。翳日巢幽鸟，敲风吠小庬。檐头悬渭水，屏里绘湘江。曲路通斜阁，交枝覆断矼。微霜天女粉，幽语梵仙腔。椽笛知遗族，渔竿识旧桩。染成云泛泛，匝以碧淙淙。自起掺三弄，时来倒一缸。主人那得比，唯有鹿门庞。","dynasty":"明代","title":"赋得野竹上青霄拈三江韵"}
{"author":"袁宏道","content":"流芳亭畔草如油，堕粉吹香历几秋。鄂国有祠争下马，西陵无主漫登楼。玉龙酿熟多酬直，土哺鱼肥易上钩。南北诸峰收不尽，朝朝放艇过溪头。","dynasty":"明代","title":"饮第六桥酒垆上"}
{"author":"袁宏道","content":"藕塘风起散花鳞，踏遍溪桥不上尘。饥鹤偶来添半口，浮云忽破现分身。每嫌蕉叶遮帘子，为触番书置净巾。自起浇莎汰白石，清閒赖是不如人。","dynasty":"明代","title":"藕塘"}
{"author":"袁宏道","content":"金尽沙为地，竹枯水过篱。龙池蛙带子，佛顶雀衔儿。古迹钱王是，残经宋代疑。道旁龟剥落，草里卧丰碑。","dynasty":"明代","title":"嘉兴道上过古寺"}
{"author":"袁宏道","content":"空阶绿净影疏斜，戏把清枝压鬓华。老去已无儿女态，春来犹爱典刑花。苍云白石长相对，明月寒塘自作家。槟却垆香与尊酒，幅巾聊试武夷茶。","dynasty":"明代","title":"梅花其一"}
{"author":"袁宏道","content":"峰脚微微仄，篁梢个个清。听钟龙忏悔，入室虎经行。鞭笋和泥重，头茶带纸轻。山僧谈往事，一倍惜尘情。","dynasty":"明代","title":"憩法相"}
{"author":"袁宏道","content":"螺甲香沉蜡焰残，黄柑历历耀青盘。朝来令节侯官长，当去红衫欲赎难。","dynasty":"明代","title":"除夕偶题其一"}
{"author":"袁宏道","content":"采莲花，花开何鲜新。映月为处子，随风作舞人。深红浅白间秋水，妒杀麻姑与洛神。采莲叶，莲叶连香楫。一片青花古玉盘，持赠秦娥与燕妾。采莲子，莲房劈破香且美。纤手分来颗颗匀，何事经年沉湖水。湖水深犹可，水浊情无那。试问南溪二月泥，妾心辛苦知不知。","dynasty":"明代","title":"采莲歌"}
{"author":"袁宏道","content":"端居持简体，吏隐见仙才。案牍皆诗料，纷庬入酒杯。横乌移卯去，灵鹊抱巢来。一见逍遥作，知君笑口开。","dynasty":"明代","title":"赠江进之其五"}
{"author":"袁宏道","content":"头发遮眉白，归来五乳峰。梦中闻虏笑，定起看经慵。戒铁支为枕，衲衣挂在松。閒时穿洞壁，欲去縳狞龙。","dynasty":"明代","title":"山中逢老衲少时从征有功者"}
{"author":"袁宏道","content":"劳碌岂堪怜，心情亦自偏。閒中长似郁，途里却翛然。草屦多生业，名山老去缘。云岚成妄想，渴梦走鸣泉。","dynasty":"明代","title":"次良乡"}
{"author":"袁宏道","content":"岁岁疲车马，劳劳憩此州。精神渐耗减，名字益虚浮。斜月微茫岫，平河散漫流。西溪莲在否，持语去年鸥。","dynasty":"明代","title":"次定川和壁间韵"}
{"author":"袁宏道","content":"塔上烟煤句，何人勒此中。鸣虚聊以蚓，篆壁偶如虫。蚀去宜苔藓，销来仗雨风。而今真入石，泥土被丹红。","dynasty":"明代","title":"定州见拙诗拓戏题"}
{"author":"袁宏道","content":"入市不闻嚣，残阳半丽谯。人家多画水，贾肆尚依桥。禅梦采清磬，秋心动夜条。柏林如见语，还汝旧时瓢。","dynasty":"明代","title":"宿赵州"}
{"author":"袁宏道","content":"未晓已先兴，轩车带睡登。官程胶齿饭，乡思折腰菱。野店歌鬟女，孤庵瀹鼎僧。不酲亦不醒，沙里鼓鼟鼟。","dynasty":"明代","title":"晓出柏乡"}
{"author":"袁宏道","content":"落日澹秋容，游云忽自重。斜披四五树，乱点两三峰。马顾横桥水，僧归别路松。岩深不见寺，烟里忽闻钟。","dynasty":"明代","title":"书所见"}
{"author":"袁宏道","content":"角声催晓关，云冷梦初还。秋是王维句，月如李白颜。涸泉长念雨，笼鸟岂忘山。拟把一竿去，相从水石间。","dynasty":"明代","title":"崤陵壁间见黄平倩诗怅然有怀和韵"}
{"author":"袁宏道","content":"一枕簟花凉，魂清梦亦长。雌雷方唤醒，女魃乍迷藏。云识鬘鬟气，风知菡萏香。那能倦膏沐，千里酒兰汤。","dynasty":"明代","title":"潼关题壁"}
{"author":"袁宏道","content":"树古积苔痕，山高昼易昏。袖中云气出，阶下水声喧。断鼎残埤寺，青螺紫涧村。倚阑叩京尹，还我玉峰轩。","dynasty":"明代","title":"偕朱非二汪以虚段徽之雨中投兴教寺望南山其一"}
{"author":"袁宏道","content":"凉风沁石骨，快雨过山头。筏上行沙鼠，云中啸老猴。天长鸭绿水，斛许翰青舟。万里游垂尽，六休休未休。","dynasty":"明代","title":"新安江其十"}
{"author":"袁宏道","content":"少小读诗书，得意常孤往。手提无孔锤，击破珊瑚网。香象绝众流，俊鹘起秋莽。淫僻畏仁义，竹止羞罔两。灭火事长途，何处税归鞅。","dynasty":"明代","title":"述怀"}
{"author":"袁宏道","content":"懒把腰肢学小蛮，凉云初月淡垂鬟。携君却好青山去，三峡流泉在指间。","dynasty":"明代","title":"舟中听王姬弹琴"}
{"author":"袁宏道","content":"铁城焰里热忙身，几人能掷头上巾。题将百八金刚子，辞却东家老圣人。少年意气非等閒，精悍之色在眉间。镕取鱼肠一匣水，铸作胡僧双耳环。往年湖上逢开士，藻月规烟说文炜。但知北海是大儿，谁识南宗印真子。海内学士闻行履，半说颠狂半惊死。东方先生代解嘲，秀字何妨竖却尾。瘦岩百尺突寒松，冰谷千年贮古水。落花红洗入溪澜，请看风吹起不起。","dynasty":"明代","title":"戏赠死心和尚死心以秀才出家"}
{"author":"袁宏道","content":"强起持杯酒，长歌命小鬟。一重两重白，千里万里山。冻鹤僵孤影，穷霜益老颜。客思只如此，渐梦别离顽。","dynasty":"明代","title":"雪中看月"}
{"author":"袁宏道","content":"冗懒遂成性，人皆笑此翁。坐依藤架月，行傍藕塘风。万事溪声外，一生云影中。自从甘曲枕，不复梦三公。","dynasty":"明代","title":"月下偶成"}
{"author":"袁宏道","content":"个是春江旧舞楼，海棠花下小梁州。柳因有絮丝还在，莲到无心苦始休。浪子烧灯齐射覆，美人越席与藏钩。东风何意催桃李，多少西郊南陌头。","dynasty":"明代","title":"即事"}
{"author":"袁宏道","content":"一里一停帴，摇摇驻青雾。歌长牙扳温，酒响觥筹度。雪尽露山身，沙平吞水步。涧冷涩春泉，芽香吐枯树。","dynasty":"明代","title":"戊戌元日潘景升兄弟偕诸词客邀余及洪子崖知县踏青真州东郊以云霞梅柳句为韵余得度字"}
{"author":"袁宏道","content":"爱客常投辙，登盘必市鲜。茶烹无色水，香炼不燃烟。高十披先传，稽勋拾旧编。藤花缭閤子，点点缀青钱。","dynasty":"明代","title":"皇甫中璋"}
{"author":"袁宏道","content":"偶然临水见苍颜，且喜安身紫翠间。老去无心防白发，众中开口问青山。文书狼籍恣情看，宾客逢迎学语閒。三十七年恒河眼，试观那似旧潺湲。","dynasty":"明代","title":"甲辰初度其一"}
{"author":"袁宏道","content":"橘老柑黄不奈何，飘然艇子出烟波。而今海上单方几，王不留行一味多。","dynasty":"明代","title":"送医者黄生谒东诸侯"}
{"author":"袁宏道","content":"荒草绿如烟，何秋不可怜。病家无客至，小犬亦高眠。开帙寻诗料，添衣缺酒钱。闭门读庄子，秋水马蹄篇。","dynasty":"明代","title":"病起独坐"}
{"author":"袁宏道","content":"个是春江旧舞楼，海棠花下小梁州。柳因有絮丝还在，莲到无心苦始休。浪子烧灯齐射覆，美人越席与藏钩。东风何意催桃李，多少西郊南陌头。","dynasty":"明代","title":"即事"}
{"author":"袁宏道","content":"双鬓蓬蓬又一新，布衣何处不缁尘。高天下地尽如此，开口伸眉有几人。客馔夜深烧蕨粉，山垆冬尽剥松鳞。清溪半曲田三亩，只待陶公与结邻。","dynasty":"明代","title":"丁酉十二月初六初度其一"}
{"author":"袁宏道","content":"宴坐乌皮几，昏昏似苦禅。夜烧防水吏，街鼓送神船。野客团茶社，山僧访芋田。尊罍那得满，旋典葛衣钱。","dynasty":"明代","title":"夏五雨不止"}
{"author":"袁宏道","content":"帝女传花信，阳官布省刑。帘霜淋故额，窗彩烂残经。轧轧声初乱，乌乌乐可听。题书邀宝月，祝面忆添丁。薰帖防新润，磨烟散古硎。茗花香后滟，艇子过时腥。少树波千溜，寒梅月一瓶。彩光匀水市，青黛扑门扃。玳瑁噞盆鲫，连钱玩小鸰。面暄酣白战，决口泻河泾。","dynasty":"明代","title":"雪霁后仍用前韵"}
{"author":"袁宏道","content":"荆火激焦声，釭焰吐红腻。吴酒贮杨妃，幽香泻荷芰。格外发狂谭，一呼醒群睡。凉飔入檀林，败叶皆香气。人间尘土事，了不关肠胃。百年深障习，一分留文字。抽空出妙丝，劈天展高翅。碌碌彼人奴，馀膻蔽天地。铅刀笑鱼肠，枭毛遮翡翠。铸金哭坡仙，百世想标帜。","dynasty":"明代","title":"冬夜集顾升伯斋中剧谭偶成"}
{"author":"袁宏道","content":"颓峦叠谷泻溪光，石上题名尚李唐。竹叶送阴遮古寺，稻芒随水出山庄。一林过雨芦花白，半壁疏云栗子黄。犹记西风红蓼里，桐槽载网入潇湘。","dynasty":"明代","title":"入超化寺水村"}
{"author":"袁宏道","content":"三十年间闪电身，半居白石半红尘。空中往往书欢字，镜里频频感去人。方带割来殉酒盏，时瓶破后少茶宾。眼前笑得须当笑，未有脂胶粘日轮。","dynasty":"明代","title":"放言效元体其二"}
{"author":"袁宏道","content":"閒适鱼归水，孤羁鸟怯飞。寒江粘戍艘，贾俗厌儒衣。失路于人左，贪生学道非。无才甘自弃，不是怨知希。","dynasty":"明代","title":"感怀作"}
{"author":"袁宏道","content":"竹气荷烟冷不分，石泉汨汨夜深闻。每随流去呼杯子，但觉风来扫树纹。百亩池台唯贮月，一家生事只依云。废庵枵木频栖止，渐喜从鸥不乱群。","dynasty":"明代","title":"湖亭对月述怀同散木赋"}
{"author":"袁宏道","content":"摩肩尽冠簪，呵呼接留酂。空天蔽帏裳，高衢泥马汗。古肆列商周，异物穷番汉。瞠目不能名，横陈失真赝。僻书与蠹迹，种种觅心玩。突然发一编，如穷归里闬。轻纱障朱楼，烟衷露微粲。笑韵自空飞，幽香度帘蒜。不觉履綦疲，唯愁眼光慢。众中虑相失，一步几回唤。","dynasty":"明代","title":"灯市和三弟"}
{"author":"袁宏道","content":"支公好骏马，俗以为不韵。头陀手铦戈，标格乃白俊。将军起马上，铁腕风雷迅。朝踏雪山冰，夜眠青冢燐。豁然悟无生，心花见锋刃。辟如担夫争，见者笔意进。关捩偶相触，石火不容瞬。归来读诗书，如暗得灯烬。堂堂三圣人，同宗偶异胤。刻影求飞鸿，雾耶自生晕。白水涌冰轮，千江同一印。","dynasty":"明代","title":"三教堂诗为杜总戎日章"}
{"author":"袁宏道","content":"江柳江枫道，秋来倍损神。琼花撩怨客，香草梦离人。白鸟谁非故，青山不厌贫。陶朱吾可学，整水养鲲鳞。","dynasty":"明代","title":"潞河舟中和小修别诗其六"}
{"author":"袁宏道","content":"泛泛鵁鶄近，深深雀鹳闻。空潭不受暑，野竹半捎云。公子收行盖，佳人晒舞裙。垂杨乱荇藻，日色冷纷纷。","dynasty":"明代","title":"夏日泛舟"}
{"author":"袁宏道","content":"入秋寒已来，将夏春未至。暖气与寒官，相值如相避。麦田无寸青，山容添老悴。古梅不敢开，何况桃李媚。京师重拜客，酬荅有成例。强起出西街，天风吼涛势。飞沙涩齿牙，雾眼挥酸泪。未必诸高官，不省尘霾气。","dynasty":"明代","title":"偶成"}
{"author":"袁宏道","content":"自从智者去，宝珠曾游此。今日无念来，添一故事矣。","dynasty":"明代","title":"同无念过二圣寺其一"}
{"author":"袁宏道","content":"去去日华东，晴霞似火红。好辞杯底月，莫畏马头风。谢客休耽屐，张融且竖铜。绯袍白手板，勉矣偶场中。","dynasty":"明代","title":"送苏潜夫北上"}
{"author":"袁宏道","content":"转觉云沉重，翻疑天苦辛。横将无厌两，淹杀有情春。山作龙钟貌，花如失意人。百钱一斗米，谁与贷官贫。","dynasty":"明代","title":"苦雨"}
{"author":"袁宏道","content":"北阙何曾过，西山亦未登。袖中无半刺，须上有层冰。梦入冲烟鹤，书询过海僧。省庐真似水，知汝不求丞。","dynasty":"明代","title":"黄竹石入都作别"}
{"author":"袁宏道","content":"筇节楞楞过顶颅，偏衫口上系胡珠。云中棕笠垂垂堕，正好和驴写作图。","dynasty":"明代","title":"盘山道中嘲宝方死心寂子三和尚"}
{"author":"袁宏道","content":"不恨今日雨，却恨前日晴。无端放隙光，诱我馀杭行。馀行有何趣，败寺老和尚。若使在西湖，亦得闲眺望。出门无去处，袖手东西顾。桑下见蚕娘，泥滓沾衣裤。只是去临安，已觉步步难。何况径山路，千盘与万盘。","dynasty":"明代","title":"馀杭雨其一"}
{"author":"袁宏道","content":"江郎貌奇崛，文字多古质。十三读父书，十五梦先笔。父母怜爱之，保护常在膝。何不从我游，扁舟访二室。","dynasty":"明代","title":"别江郎"}
{"author":"袁宏道","content":"花勋难树亦难酬，炙雪浇风老未休。给与扫香十万户，灵芳国里古诸侯。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其四"}
{"author":"袁宏道","content":"阅人如邮舍，旁观意也寒。年年山易姓，事事水催澜。免作劳生计，都无驻景丸。东移复西改，似沐猴而冠。","dynasty":"明代","title":"竹林为官谷物今属小修四岁中凡三易王矣余频年兴作故后半以自箴仍用前韵"}
{"author":"袁宏道","content":"方生老为客，往往狎青童。下马揖平头，兴发如飙风。瘦骨载野心，一饮百馀钟。微波照颠影，线偶系虚空。十阄七负觥，脱冠语篁丛。从君文字饮，辜负石榴红。","dynasty":"明代","title":"和方子公童字"}
{"author":"袁宏道","content":"山自萧森涧自寒，却怜胜地在长安。桐阴恰好当窗覆，柳色终宜近水看。已倦呼儿犹问酒，不情逢客强加冠。湘江亦有幽居处，多少芙蓉忆钓竿。","dynasty":"明代","title":"郊外水亭小集其一"}
{"author":"袁宏道","content":"西阊女儿芳菲早，秾华一树为君老。根株憔悴可惜人，和枝生折鸳鸯草。东风一夜䠞娄水，又逐王家双燕子。莫道杨花无定踪，吹来还入旧窠里。","dynasty":"明代","title":"西阊女儿歌"}
{"author":"袁宏道","content":"咄哉袁中郎，胡不侵晨起。百千大世界，吹作瀛海水。披衣起视之，果然云在底。弥天布琉璃，山神圣乃尔。","dynasty":"明代","title":"宿幻住晓起戏题"}
{"author":"袁宏道","content":"芳树低檐浅，游丝绕户牵。闲情观秘戏，消日坐枯禅。范蠡藏身险，庄周入梦颠。浮生如石火，何物可长年。","dynasty":"明代","title":"惜日"}
{"author":"袁宏道","content":"布衲裁烟雾，蒲团藉草莎。雷峰定里火，湖水观中波。削发嫌根在，忌言恨舌多。少年色力健，魔佛奈他何。","dynasty":"明代","title":"赠心湛一小师"}
{"author":"袁宏道","content":"为向山僧述老狂，这番清泪又沾裳。薄红腮颊秋生腻，湛碧瞳人夜有光。阮籍一杯浇磊块，徵君千顷泛汪洋。方言故事閒编集，白水青霞洗肺肠。玄理每将参国是，冥谭直抇作家常。终年问道忘人我，老去论交绝辈行。五十金闺才挂籍，八年符玺尚称郎。虚心圣主惮词正，侧目权臣避矩方。大易传成王弼死，小桃园就洞仙亡。蒲萄方丈新莲社，首帕街坊旧燕梁。司马也须杨恽在，广陵终作孝尼伤。极知实落栖真地，不是荒唐渺嘿乡。魂魄若归先洞府，平生开口说天堂。地年京国西州路，动杀羊昙哭几场。","dynasty":"明代","title":"丹中与诸上人谈亡友潘雪松事诗以记之"}
{"author":"袁宏道","content":"桕叶如丹鄢水滨，芙蓉花里驻蹄轮。尊前齐赘能诙语，瓮里杜康苦泥人。白日共惊头上雪，青衣争扫鬓间尘。鸡声喔喔催行李，到底输君自在身。","dynasty":"明代","title":"宣城饮王舍人家留别"}
{"author":"袁宏道","content":"次第逢京使，皆言鬓有华。廊餐博白饼，宫雪打乌纱。夜起先鸡唱，朝归必日斜。倦来呼侍史，石水试煎茶。","dynasty":"明代","title":"寄伯修"}
{"author":"袁宏道","content":"青袍横看世途欺，百岁萧条只故离。吾道春秋生死在，世情天地古今疑。五男差得如陶令，一女何曾有蔡姬。楚士从乘多寂寞，为君挥袖泪成丝。","dynasty":"明代","title":"万二酉老师有垂老之疾惑而赋此万里中老儒余家父子兄弟祖孙皆从之游其人可知其二"}
{"author":"袁宏道","content":"淡月莪莪碎，微风剪剪疏。折从栾大手，寄与化人居。藻叶菱文浪，云官鸟纪书。烟光与焰水，一种绘空虚。","dynasty":"明代","title":"灯下观菊花影同社中诸友赋其四"}
{"author":"袁宏道","content":"禅板佐尊罍，青溪曲曲回。鱼閒知浪静，鸟喜觉风来。漠漠新云树，荒荒旧沼台。一番见高冢，一度使眉开。","dynasty":"明代","title":"泛舟便河其二"}
{"author":"袁宏道","content":"家贫因任侠，誉起为颠狂。盛事追求点，高摽属李王。鹿皮充卧具，鹊尾荐经床。不复呼名字，弥天说小张。","dynasty":"明代","title":"张幼于"}
{"author":"袁宏道","content":"家家釜里看游鱼，壁落都空那可居。远觅瓜梨分孺子，共租楼阁展图书。哭声断处唯空巷，客梦还时想故庐。忆昨柳浪亭上水，湖光千顷荡芙蕖。","dynasty":"明代","title":"秋日苦雨和退如太史其四"}
{"author":"袁宏道","content":"绢素无功法不传，几将封事达天边。青山早似含锋笔，碧雾浓如渗纸烟。体势已超鸾翥上，契书知在鸟官前。明霞淡月疏疏见，染取成都十样笺。","dynasty":"明代","title":"雁字其四"}
{"author":"袁宏道","content":"耗尽雄心鬓亦皤，灞亭无奈尉谁何。珊瑚百尺根株老，不信天家无铁罗。","dynasty":"明代","title":"卫河道中和丘长孺惜别其七"}
{"author":"袁宏道","content":"兰焰添灯重，花光簇夜红。綵枝閒玉剪，金帖冷屏风。宦意如霜草，乡心折晚鸿。谁能学少女，眉画入时工。","dynasty":"明代","title":"岁暮即事"}
{"author":"袁宏道","content":"箧里无钱买地黄，花前雪色照人光。晓窗扣齿焚香罢，一盏山中芦菔汤。","dynasty":"明代","title":"嘲谢道人白须其四"}
{"author":"袁宏道","content":"空郊不可行，积砾与蒿平。菌耳悬枯木，烧痕入古城。按图知旧垒，认柳识邮程。一望淮阴墓，今人百感生。","dynasty":"明代","title":"淮安舟中其三"}
{"author":"袁宏道","content":"嵇叔终疑傲，陶潜总任真。祗因啚事简，不敢恨家贫。宦邸为欢少，乡书报死频。弥天都是网，何处有闲身。","dynasty":"明代","title":"偶成"}
{"author":"袁宏道","content":"东去人人叩，西来事事疑。苦心真学者，出世好男儿。消息蕲州得，机缘老宿知。何人皮相士，道尔定狂痴。","dynasty":"明代","title":"三弟回志喜其四"}
{"author":"袁宏道","content":"雏女笑咿哑，疏帘委委斜。酒浇清苦月，诗慰寂寥花。影落回风雁，先分坐树鸦。侍儿供茗碗，幽事在山家。","dynasty":"明代","title":"月下坐小阁"}
{"author":"袁宏道","content":"十年声籍甚，一日去长安。作赋元投楚，为文欲吊韩。云开龙首出，雨过鳄溪寒。到处青山好，何忧行路难。","dynasty":"明代","title":"送周尚宝左迁海澄典史其三"}
{"author":"袁宏道","content":"斋阁行将近，迂回又隔蹊。八窗中远水，万柳外长堤。凿曲添鱼舍，芟枝减鹤栖。无人残暴汝，宜近亦宜低。","dynasty":"明代","title":"柳浪馆杂咏其四"}
{"author":"袁宏道","content":"白面青髭美少年，朝役五木暮摊钱。百千一注不洗手，赢来赌取少娃眠。男儿作事勿偃蹇，黄金博尽终当转。莫道腰间无一文，闺中少妇犹堪典。","dynasty":"明代","title":"江南子其五"}
{"author":"袁宏道","content":"折柬召僧休，儒禅结伴游。藻心遮戒律，觞改黜轲丘。壁冷啼虫暮，云盘怒隼秋。小章閒理楫，歌板上渔舟。","dynasty":"明代","title":"九月二日盛集诸公郊游至二圣寺仍用散木韵其三"}
{"author":"袁宏道","content":"怪我频来去，无樽亦啸歌。店荒酤酒浊，僧近施茶多。竹里分黄阙，波间语翠娥。溪光最胜处，高柳荫长坡。","dynasty":"明代","title":"游满井"}
{"author":"袁宏道","content":"饱食长腰米，高撑过顶枝。閒寻施药地，细剖讼花辞。雾眼添灯晕，云瓢挂瘿师。山斋通夜雨，肠断子瞻诗。","dynasty":"明代","title":"和王以明山居韵其四"}
{"author":"袁宏道","content":"得句题蕉叶，裁冠费笋皮。宦情三不可，禆理百无知。野馆繁栀子，晴窗语燕儿。谢安何小草，相业仅能棋。","dynasty":"明代","title":"偶题"}
{"author":"袁宏道","content":"溪上望穿石，攲悬如瓮子。石底望溪山，山山如镜里。平平翠叠中，一峰夭矫起。淡与奇相值，幽艳忽无比。鬼斧凿天真，刻意出新诡。一处幻玲珑，千崖灿花蕊。虚空不受云，飞仙无停趾。唯有地籁风，终古来游止。时时随落花，飘渡秦人水。","dynasty":"明代","title":"穿石"}
{"author":"袁宏道","content":"煌煌京洛城，朱衣喧广道。白首贱书生，驴輚挂诗草。怀刺谒恩门，门卒相轻眇。十上十不达，登街颜色槁。叠身事贵公，习谀苦不早。罩眼一寸纱，茫茫遮人老。","dynasty":"明代","title":"京洛篇"}
{"author":"袁宏道","content":"古径盘空出，危梁溅水行。药栏斜布置，山子幼生成。攲仄天容破，玲珑石貌清。游鳞与倦鸟，种种见幽情。","dynasty":"明代","title":"饮徐参议园亭"}
{"author":"袁宏道","content":"十日无知识，那知有慈母。稍长听人言，一言一酸楚。辟如少唐儿，原不知乡土。从人问闾庐，悲咽泪如雨。哀怨本由衷，焉知涕无从。一封黄纸诏，十里白杨风。","dynasty":"明代","title":"古诗为杨中翰母中翰生十日而亡其母"}
{"author":"袁宏道","content":"落日澹秋容，游云忽自重。斜披四五树，乱点两三峰。马顾横桥水，僧归别路松。岩深不见寺，烟里忽闻钟。","dynasty":"明代","title":"书所见"}
{"author":"袁宏道","content":"客里逢除夕，灯前少故人。乍如云没海，忽似影离身。满褶衣衫泪，半年河渚尘。井枯泉脉在，栋老燕巢新。","dynasty":"明代","title":"舟中除夕忆李安人"}
{"author":"袁宏道","content":"几日穷彫镂，嗒然一遇之。辟如风与水，相识忽成漪。梦清云入肺，吟定发生岐。好挟飞仙去，深山伴种芝。","dynasty":"明代","title":"和王以明山居韵其八"}
{"author":"袁宏道","content":"有衲层层煖蔽身，道书观了且存神。懒心不恼思朝事，法服无端裹野人。芡叶笺中书小偈，柘枝风里拾陈薪。江湖冻裂冰皮老，霜郭时时有巨鳞。","dynasty":"明代","title":"閒居其四"}
{"author":"袁宏道","content":"拟将心事寄乌藤，料得前身是老僧。病里望归如望赦，客中闻去似闻升。尊前浊酒憨憨醉，饱后青山慢慢登。南北宗乘参取尽，庞家别有一枝灯。","dynasty":"明代","title":"得罢官报"}
{"author":"袁宏道","content":"出门二三月，客行常踰质。问我亦不知，奔波为何物。越鸟也嘲人，解问爹归弗。爹岂不思𡹙，山淫成痼疾。百里一名山，一山须十日。东南半壁地，十分未了一。云霞朝到眉，魈鬼夜入室。遇伴觅定方，逢仙谈飞术。形体节节劳，心神𦨚般逸。名胜尚可穷，游子兴难毕。","dynasty":"明代","title":"于潜道中偶成"}
{"author":"袁宏道","content":"任他吹雾唾青天，割水求脂也可怜。谤箧祗堪助道品，羞囊休问买山钱。金华直冷披霜入，瑞草谈深枕曲眠。一静一忙閒比较，试思谁是地行仙。","dynasty":"明代","title":"寄黄平倩庶子其一"}
{"author":"袁宏道","content":"莫漫谈吴事，吴中佳事多。天高震泽网，发细虎丘歌。只是官无那，由来谷喜过。莫釐与緸缈，双峰孰嵯峨。","dynasty":"明代","title":"何茂倩索游吴诗"}
{"author":"袁宏道","content":"铁干铜肤四十围，隔峰犹自里孙枝。涂云抹月空山里，音见东林行道时。","dynasty":"明代","title":"大林寺宝树其一"}
{"author":"袁宏道","content":"今日相乐，式舞且歌。鹍弦铁板，白面青娥。食羔以七，盛酒以盆。刀鲚亦厌，何必河豚。儒迂墨俭，唔非尧是。善哉诸君，请入裈里。读书不成，学仙寡效。鼷腹鷡枝，从吾所好。","dynasty":"明代","title":"善哉行"}
{"author":"袁宏道","content":"万事无如静，浮云他自飞。身心全白业，行止半缁衣。山药和霜荐，园禽带雪饥。忘名兼去欲，学道古人稀。","dynasty":"明代","title":"饭王太古馆中"}
{"author":"袁宏道","content":"海门一带雾初收，碧树丹崖小十洲。山杂云帆浮水上，江盘螺髻出潮头。经堂昼寂眠苍兕，石壁晴空挂野猴。白首闭关僧自苦，花开花落也春秋。","dynasty":"明代","title":"登焦山"}
{"author":"袁宏道","content":"三十年间闪电身，半居白石半红尘。空中往往书欢字，镜里频频感去人。方带割来殉酒盏，时瓶破后少茶宾。眼前笑得须当笑，未有脂胶粘日轮。","dynasty":"明代","title":"放言效元体其二"}
{"author":"袁宏道","content":"归去寻阿宾，阿宾亦可人。公家廿一弟，超脱是其伦。天不孤生物，有必辀有轮。狂态诚可取，其若头上巾。","dynasty":"明代","title":"别石篑其八"}
{"author":"袁宏道","content":"龙井饶甘泉，飞来富石骨。苏桥十里风，胜果一天月。钱祠无佳处，一片好石碣。孤山旧亭子，凉荫满林樾。一年一桃花，一岁一白发。南高看云生，比高见日没。楚人无羽毛，能得几游越。","dynasty":"明代","title":"湖上别同方子公赋其七"}
{"author":"袁宏道","content":"山自萧森涧自寒，却怜胜地在长安。桐阴恰好当窗覆，柳色终宜近水看。已倦呼儿犹问酒，不情逢客强加冠。湘江亦有幽居处，多少芙蓉忆钓竿。","dynasty":"明代","title":"郊外水亭小集其一"}
{"author":"袁宏道","content":"冗懒遂成性，人皆笑此翁。坐依藤架月，行傍藕塘风。万事溪声外，一生云影中。自从甘曲枕，不复梦三公。","dynasty":"明代","title":"月下偶成"}
{"author":"袁宏道","content":"良月下空窗，秋水浸缃帙。寒气迫衣米，垂帷禦风入。驱风月亦驱，转若麾旧识。端坐不可忍，强起下檐立。苦酒呼一杯，聊以宽风力。不惜待阳和，三春光景失。永夜伴清晖，寒士寒亦得。","dynasty":"明代","title":"看月"}
{"author":"袁宏道","content":"寒香寞寞上屏纱，活火烹泉石碾茶。溪翠柳烟争压叠，雪条风干五攲斜。旋开曲社通莲社，痛饮南家又北家。禅榻归来清似洗，醉看红燄吐膏花。","dynasty":"明代","title":"寒香"}
{"author":"袁宏道","content":"一溪才顺一溪湾，一尺才过一丈还。船子已愁箭括水，儿童又指帽儿山。","dynasty":"明代","title":"竹枝词四首时阻风安乡河中"}
{"author":"袁宏道","content":"拭却韦编尘，衣冠对古人。著来皆肺腑，道破益精神。把斧樵珠玉，恢纲网凤麟。拟将半尺帚，匝地扫荆蓁。","dynasty":"明代","title":"读书"}
{"author":"袁宏道","content":"买足青山地，幽回搆屋居。暮烟慈竹岭，秋水菊花渠。炼石为方药，磨岚写道书。丹砂如就得，拔去即仙庐。","dynasty":"明代","title":"龙君超邀余过新置山庄庄在翠微中甚幽僻其三"}
{"author":"袁宏道","content":"一溪才顺一溪湾，一尺才过一丈还。船子已愁箭括水，儿童又指帽儿山。","dynasty":"明代","title":"竹枝词四首时阻风安乡河中"}
{"author":"袁宏道","content":"多少真官学大还，只将白雪换赪颜。争如净饭真王子，巢顶穿芽大雪山。","dynasty":"明代","title":"题紫霄太子岩"}
{"author":"袁宏道","content":"俱言三岁苦，挨得几番虚。鍊就玉圭字，磨穿铁板书。莫非头罪过，傥亦慧乘除。知汝能排遣，高谭且自如。","dynasty":"明代","title":"喜小修至其三"}
{"author":"袁宏道","content":"莫损莓苔壁，长留翠倚空。云能供点缀，石自解玲珑。泉落当窗径，香生渡涧风。楼台杳何许，树影有无中。","dynasty":"明代","title":"夏日同顾朗哉居士王遗狂游谢公岩主人于野宗侯留饮其二"}
{"author":"袁宏道","content":"深束腰肢浅蹙蛾，伴娘频促奈他何。白罗一尺宽如许，受得巫山雨几多。","dynasty":"明代","title":"广陵曲戏赠黄昭质时昭质校士归其四"}
{"author":"袁宏道","content":"江城春色暖平芜，若个青阳不酒垆。尚有好花能覆席，忍令娇鸟怨提壶。醉来金谷罚多少，兴到兰亭叙有无。自信胸中磊块甚，开尊恨不泻江湖。","dynasty":"明代","title":"上巳日柬惟长"}
{"author":"袁宏道","content":"广陵细酒真珠沸，瓮花决决倒河渭。研朱泼面火生肌，离身一里闻糟气。初如渴骥奔鸣泉，渐如怒虎吞脔胾。乍如山石压一丝，又如云絮泊空际。须臾变幻如偶儿，乍孤乍末恣俳戏。又如分身作数人，口耳心神不目制。旋风著树刺钩藤，郭郎舞袖张颠字。口中牵丝舌力蹇，千言不能达一义。酒人讳醉强惺惺，容貌矜持礼法赘。强将拜跪学常人，不觉攲身落崖砌。千扶万拥不能支，吻中微闻呼白二。檐溜丁丁滴到唇，举手推屋若辞醉。一酣三日昏如泥，齁声吼若惊涛至。天然一幅浑沌图，人间械路争回避。","dynasty":"明代","title":"丘长孺醉歌和黄平倩"}
{"author":"袁宏道","content":"滟滟芙蓉陂，油油禾黍道。野老扶墙行，佳人隔溪笑。","dynasty":"明代","title":"途中口占其二"}
{"author":"袁宏道","content":"几回联络几回分，整整斜斜自作群。龙女波中呈样帖，天孙机上出回文。长戈偶散平沙月，春蚓时盘塞壮云。翔鹄惊鸿徒有语，家鸡那得健如君。","dynasty":"明代","title":"雁字其一"}
{"author":"袁宏道","content":"十年一瞥意苍茫，话到青山且尽觞。免与泡沤愁起灭，聊从烟水决行藏。閒吹玉笛翻新曲，醉倚天花入道场。试去武陵溪上照，头毛白尽老萧郎。","dynasty":"明代","title":"龙君御载酒过德山见访一别十三年矣感念存没不觉悽然已复自笑举觥相乐遂大醉"}
{"author":"袁宏道","content":"迹往休寻记，台倾莫问年。风香来韦曲，雪色照樊川。野寺遮红叶，人家住翠莲。隔溪山更好，驱马入苍烟。","dynasty":"明代","title":"偕朱非二汪以虚段徽之雨中投兴教寺望南山其二"}
{"author":"袁宏道","content":"槛外即危岭，烟中跨楚秦。石留前劫字，洞老别朝人。夏月莲花雪，冬风暖谷春。云深无隙地，千里瘦龙鳞。","dynasty":"明代","title":"偕朱非二汪以虚段徽之雨中投兴教寺望南山其三"}
{"author":"袁宏道","content":"镜澈古苔光，溪风湛碧香。花犹知世代，水不解兴亡。粉黛山川俗，烟泉岁月长。而今正好景，石骨照苍凉。","dynasty":"明代","title":"过华清宫浴汤泉其一"}
{"author":"袁宏道","content":"十六长汤院，阿谁似玉环。故宫秋草里，小邑水声间。童子驱羊去，村姑赛庙还。教他扬广笑，破国只骊山。","dynasty":"明代","title":"过华清宫浴汤泉其二"}
{"author":"袁宏道","content":"过鸟烟中迹，回风水上痕。欲知天宝事，唤起石苔言。兰乳飞千殿，宫云绕数村。太真方病齿，歌拍且停翻。","dynasty":"明代","title":"过华清宫浴汤泉其三"}
{"author":"袁宏道","content":"羯鼓弄伊凉，露花石火光。山馀绣领字，云染碧螺香。芍药留妃子，鹦哥说上皇。难将脂粉水，傲我白云乡。","dynasty":"明代","title":"过华清宫浴汤泉其四"}
{"author":"袁宏道","content":"凤靡鸾吪易，王图霸业轻。仙灵祠后见，笙柷夜深鸣。野火烧连理，秋风荐侧生。遥知石镜月，恨不照倾城。","dynasty":"明代","title":"过华清宫浴汤泉其五"}
{"author":"袁宏道","content":"东岭复西岭，秦乡与汉乡。市城云淡淡，今古水汤汤。废址耕斜坂，归樵话夕阳。乱亡犹有等，最劣是幽王。","dynasty":"明代","title":"过华清宫浴汤泉其六"}
{"author":"袁宏道","content":"欲去复停帴，瓶瓯尚在船。异沙千种色，密雨一湖泉。有鹤山中梦，无人池上弦。醉归旋就枕，带却涧声眠。","dynasty":"明代","title":"再泛百泉"}
{"author":"袁宏道","content":"海门一带雾初收，碧树丹崖小十洲。山杂云帆浮水上，江盘螺髻出潮头。经堂昼寂眠苍兕，石壁晴空挂野猴。白首闭关僧自苦，花开花落也春秋。","dynasty":"明代","title":"登焦山"}
{"author":"袁宏道","content":"作者心良苦，悠悠世岂知。近俳缘矫激，取态任斜攲。江阔无澄浪，林深有赘枝。向人言似梦，无计解愚痴。","dynasty":"明代","title":"哭江进之其九"}
{"author":"袁宏道","content":"长者即维摩，和尚似鹫子。中有妙音人，可比散花女。","dynasty":"明代","title":"同无念过二圣寺其二"}
{"author":"袁宏道","content":"　　当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。　　而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。　　余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。　　侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。　　　呜呼。使逆珰时不为激而为调，宁至决裂乎？谁谓文人无奇识，不能烛几于先也。","dynasty":"明代","tags":"送别，赞颂，写人，序文","title":"送江陵薛侯入觐序"}
{"author":"袁宏道","content":"强起淹馀睡，柔多艳亦多。笑时添两靥，恨至叠双蛾。印指生寒晕，分钗割水波。休将月月比，仙子不如他。","dynasty":"明代","title":"美人临镜其二"}
{"author":"袁宏道","content":"蜘蛛生采解织罗，吴儿十五能娇歌。旧曲嘹厉商声紧，新腔啴缓务头多。一拍一箫一寸管，虎丘夜夜石苔暖。家家宴喜串歌儿，红女停捘田畯懒。","dynasty":"明代","title":"江南子其三"}
{"author":"袁宏道","content":"买米钱都尽，装衣絮亦无。奴颜愀失路，马尾秃长途。沙哭终雠楚，梁舂已去吴。弥天布铁网，不肯拔珊瑚。","dynasty":"明代","title":"喜小修至其四"}
{"author":"袁宏道","content":"雪里山茶取次红，白头孀妇哭青风。自从貂虎横行后，十室金钱九室空。","dynasty":"明代","title":"竹枝词"}
{"author":"袁宏道","content":"华镫膏烛月玲珑，圣手当场欲绘空。出像楚骚兼尔雅，返魂班巧与斤风。丝规缕折尘三昧，万臂千头小六通。唤醒人间石火梦，无情悲喜片时中。","dynasty":"明代","title":"龙堂招提观影戏精致妙解前此未有汪师中龙君超皆有作其二"}
{"author":"袁宏道","content":"花气郁春蒸，下马脱吴绫。坐看缃格下，时有朴纱蝇。罄口与木笔，非时联作朋。雏篁茁垐齿，冶叶被苍藤。间蝶趁风廊，香须沾其膺。似彼青娥子，梦亦恋花缯。盆池供瘦石，斜幌隐龛灯。回风逆香缕，袅袅青烟腾。研丹窜今文，时轨裂轲曾。云山刻骚士，秾香恼定僧。","dynasty":"明代","title":"初春暴热过静者居限韵"}
{"author":"袁宏道","content":"晓出铜龙署，暮归曲水村。座凉心乍贴，觥乱饮初喧。妥尾筠侵阁，长头客在门。公然去巾屣，奴态亦堪原。","dynasty":"明代","title":"早起入朝书册午间冲暑走城外别汤嘉宾晚赴刘元定饮时诸公已半酣赋得原字"}
{"author":"袁宏道","content":"一尊相看意苍范，布置须看到尔长。作字喜临王氏帖，笺经常驳宋儒章。衡茅坐接高人笑，僮仆都无俗子肠。敝绨南冠还楚楚，男儿那复困词场。","dynasty":"明代","title":"赠李子髯"}
{"author":"袁宏道","content":"常时风卷复霞舒，万翥勾勾点点疏。云里岂烦苍颉氏，空中谁读典坟书。鹅溪展去绡千丈，榆塞回时载几车。毛颖秃来今在否，月天试问老蟾蜍。","dynasty":"明代","title":"雁字其三"}
{"author":"袁宏道","content":"铁干铜肤四十围，隔峰犹自里孙枝。涂云抹月空山里，音见东林行道时。","dynasty":"明代","title":"大林寺宝树其一"}
{"author":"袁宏道","content":"霞彩收晴色，澄波媚夕晖。饥鹰奔树冷，沙樢触人飞。墩叟迎儿出，乡童负犬归。少年饶酒力，何事怯寒威。","dynasty":"明代","title":"江行"}
{"author":"袁宏道","content":"古柳半心枯，楼台泻碧湖。山花权作侑，溪鸟乍名奴。邻叟询难字，田家挂历图。老松饶韵格，屋底近千株。","dynasty":"明代","title":"村居杂题其一"}
{"author":"袁宏道","content":"瘦柏多连架，寒花半入瓶。山僧轮指语，幽客倚窗听。苔壁三年墨，蔬园十亩青。茶烟细细起，竟日锁柴扃。","dynasty":"明代","title":"过法华练若"}
{"author":"袁宏道","content":"白首为儒未厌贫，布袍落落敝风尘。百年偃蹇穷途事，一榻艰难老病人。楚客由来衰凤鸟，汉郊何日狩麒麟。劝君恁学无生忍，犹有金刚不坏身。","dynasty":"明代","title":"万二酉老师有垂老之疾惑而赋此万里中老儒余家父子兄弟祖孙皆从之游其人可知其一"}
{"author":"袁宏道","content":"楚国一段云，落地无根蒂。偶尔置膻风，吹作尘霾气。道逢三鹓雏，衔我入云际。携手上仙山，长啸起天寐。苍竿画古云，踏破春峦翠。迂谷访长眉，空山顿龙辔。胥潮隔湘祠，路满一鹏翅。天长吴楚波，羁影入遥睇。知心如冰焰，前程若神谜。君看露上枝，无心也垂泪。","dynasty":"明代","title":"志别种山阁作"}
{"author":"袁宏道","content":"而我游湘湖，恰值湖水小。湘湖旧有名，敢道湖不好。辟彼如花人，必须眉黛姣。一旦决洪流，山宁不枯老。白鲤曝腮鳞，渔刀蔽深草。水少已不堪，何况酒更少。","dynasty":"明代","title":"湘湖"}
{"author":"袁宏道","content":"捉得松为柄，粘来纸作衾。山云娇老态，溪水有无心。挂锡沉香树，安禅天竹林。西来闲会取，空迹寄飞禽。","dynasty":"明代","title":"赠高峰"}
{"author":"袁宏道","content":"一踏峨眉二十春，冰花破处石鳞鳞。凭将遍吉书一纸，传与东洋打坐人。","dynasty":"明代","title":"送蜀僧往南海"}
{"author":"袁宏道","content":"废垣耘得作春畦，幽客时来载黍鸡。蜀葛细裁三尺雪，吴瓶远饷一封泥。全家遏末封胡弟，半百高柔莱子妻。蔬水虽贫聊自解，幸无饥苦使儿啼。","dynasty":"明代","title":"和散木韵其二"}
{"author":"袁宏道","content":"长者即维摩，和尚似鹫子。中有妙音人，可比散花女。","dynasty":"明代","title":"同无念过二圣寺其二"}
{"author":"袁宏道","content":"空斋独坐拥残薪，笔有枯芒研有鳞。梦里风窗听似语，山中烟树念如人。儿童也解谈东事，箫鼓何因动壮邻。竟日飞霾无却处，一层吹了一层尘。","dynasty":"明代","title":"閒居其五"}
{"author":"袁宏道","content":"猫竹为墙杉作城，白日赤丸盗公行。官军防禦无计策，逐户排问乎土兵。卫尉呵持急如虎，老弱十家充一伍。本是市上佣工儿，身无尺籍在官府。东家黄金高于天，食指盈千皆少年。朝朝门前科子母，何曾饶得半文钱。富见积财贫儿守，父老吞声叹未有。","dynasty":"明代","title":"巷门歌"}
{"author":"袁宏道","content":"多少真官学大还，只将白雪换赪颜。争如净饭真王子，巢顶穿芽大雪山。","dynasty":"明代","title":"题紫霄太子岩"}
{"author":"袁宏道","content":"穷冬夜冷兰烟黑，死字传来听不得。白日谁昉鬼射人，昏荒颇怪天如墨。忆昨与君发长安，白齿青眉吐肺肝。小杯击筑大杯舞，优儿牙板角盘盘。别来愁绝湘鳞字，蜡花笺子无高翅。铜雀台边万缕肠，馆娃宫里千行泪。麒麟蹶地青鸾叫，不得生书得死报。帝前金管岂无人，何必如花一年少。天公错注不回头，银匣沉沉地下愁。漳水万年嘶石马，虎号龙愁两废丘。","dynasty":"明代","title":"哭临漳令王子声其一"}
{"author":"袁宏道","content":"青峦生色水生波，处处吴姬饷酒醝。震泽有山皆树橘，虎丘无月不听歌。潮田没去春畦少，侬语讹时怪事多。近日押徵知不免，阊门风景看如何。","dynasty":"明代","title":"送顾升伯出使还吴其二"}
{"author":"袁宏道","content":"几点秋毛染鬓斑，深衣长褐古铜镮。榻边石骨抽枯笋，盆里松根露浅山。霜月洒来如白酒，菊花老去变红颜。鸡声未动听宫板，已在车尘马足间。","dynasty":"明代","title":"伯修斋中"}
{"author":"袁宏道","content":"閒寻古钓矶，树影与波晖。乾鹊一生喜，焦鹩半亩飞。奴嚣亡酒具，客醉唾僧衣。又趁芦花去，长歌缓棹归。","dynasty":"明代","title":"九月二日盛集诸公郊游至二圣寺仍用散木韵其六"}
{"author":"袁宏道","content":"辞却旧花矶，红尘踏晓晖。蚕心千叶老，蝶翅九衢飞。爱纽缠高士，浓竿饵布衣。贤昆得第日，走马看山归。","dynasty":"明代","title":"九月初五日得三弟京闱第三报志喜仍用散木韵践前约也其六"}
{"author":"袁宏道","content":"吴儿纤晰语音侬。北客高檐项领重。江西贾子面如漆，裤褶行缠伴老佣。","dynasty":"明代","title":"竹枝词其八"}
{"author":"袁宏道","content":"个是春江旧舞楼，海棠花下小梁州。柳因有絮丝还在，莲到无心苦始休。浪子烧灯齐射覆，美人越席与藏钩。东风何意催桃李，多少西郊南陌头。","dynasty":"明代","title":"即事"}
{"author":"袁宏道","content":"天地如悬鹄，圣贤若藏阄。万古愁茫茫，谁是的路头。官者为利缚，隐者为名囚。玄无点化术，禅有知见忧。欲灭身旁影，终迷水底搂。十年而一叶，枉自费雕鏉。","dynasty":"明代","title":"湖上别同方子公赋其五"}
{"author":"袁宏道","content":"槵子碧丝绳，官程亦伴僧。每闻静者语，似饮热时冰。隙月冲帘幌，高云谢缴矰。七番经过地，话尽一窗灯。","dynasty":"明代","title":"岳阳舟中同诸上人语"}
{"author":"袁宏道","content":"手抚松围数匝行，润于肤色白于珩。看来亦是夭乔种，和月和霜种始成。","dynasty":"明代","title":"密县天仙庙白松其一"}
{"author":"袁宏道","content":"雏女笑咿哑，疏帘委委斜。酒浇清苦月，诗慰寂寥花。影落回风雁，先分坐树鸦。侍儿供茗碗，幽事在山家。","dynasty":"明代","title":"月下坐小阁"}
{"author":"袁宏道","content":"况是风吹旐，那能石作肝。一门冰水泪，千里路人寒。痛绝椿堂雪，孤他熊胆丸。郭西原上草，曾是绣归看。","dynasty":"明代","title":"将抵家园作其二"}
{"author":"袁宏道","content":"一涧珠翻处，千山玉照时。东冲西逻酒，横版侧厓诗。僧老扶雏至，鹤骄带子随。掌茶与谷水，宿世也相知。","dynasty":"明代","title":"当阳僧来邀游青溪紫盖诸胜其二"}
{"author":"袁宏道","content":"青霜一寸冰皮老，冻楚荒荒落饥鸟。老去惭看日脚忙，冬来怕见历头少。客里关心辽左书，梦中失路京华道。宦心灰尽复如何，大都也似霜前草。","dynasty":"明代","title":"冬尽偶成"}
{"author":"袁宏道","content":"入肆添红晕，出门换白衣。雉惊过水去，雀冷近仓飞。古木半身死，邻僧一个归。客中无旧识，远望却依稀。","dynasty":"明代","title":"閒行"}
{"author":"袁宏道","content":"踪迹频频至，邻僧个个知。会多嫌话少，坐久畏驴饥。说虎归途快，怀鸳夜梦痴。一灯禅榻下，睡著小沙弥。","dynasty":"明代","title":"留别黄道元"}
{"author":"袁宏道","content":"山北山南累亦多，愁缘不尽奈他何。花源正好深深去，又听人间薤露歌。","dynasty":"明代","title":"德山闻长嫂去世恸念伯修感而有作其二"}
{"author":"袁宏道","content":"峰脚微微仄，篁梢个个清。听钟龙忏悔，入室虎经行。鞭笋和泥重，头茶带纸轻。山僧谈往事，一倍惜尘情。","dynasty":"明代","title":"憩法相"}
{"author":"袁宏道","content":"柳色渐舒枝渐齐，流莺涩涩美春啼。花溪水赤香鱼子，荒草牙青倦马啼。鹧鸟不行终恋侣，鹁鸠无屋懒呼妻。一瓶煖贮惠泉酒，过得层峦日又低。","dynasty":"明代","title":"游惠山作其一"}
{"author":"袁宏道","content":"雪子落纷纷，鸣涛远送君。梦回牛渚月，书达敬亭云。俗薄休怀刺，交浮莫定文。王充如有论，应使蔡邕闻。","dynasty":"明代","title":"送郝公琰南下"}
{"author":"袁宏道","content":"青天一碧翠遮空，浪捲云奔夕照中。郭外荷花三十里，清香散作满城风。","dynasty":"明代","title":"王郡丞邀饮阳和楼其一"}
{"author":"袁宏道","content":"卜日轻为别，重来未有期。出门馀泪眼，终不是男儿。","dynasty":"明代","title":"龙湖师其一"}
{"author":"袁宏道","content":"强欲亲暾日，无那怯晓风。缠绵悲二竖，坐起仗双童。世路他如梦，浮名我失弓。一番三径里，秋菊又成空。","dynasty":"明代","title":"病起偶题其三"}
{"author":"袁宏道","content":"一段青石堤，袅娜千垂杨。十许种名花，红紫白成行。借问此谁种，云是监中郎。纱纹织作浪，文玉砌为堂。安得冢子山，吹来置此傍。醉中发狂思，醒后益周张。吾身自可移，何必移吾乡。","dynasty":"明代","title":"湖上别同方子公赋其三"}
{"author":"袁宏道","content":"楚国一段云，落地无根蒂。偶尔置膻风，吹作尘霾气。道逢三鹓雏，衔我入云际。携手上仙山，长啸起天寐。苍竿画古云，踏破春峦翠。迂谷访长眉，空山顿龙辔。胥潮隔湘祠，路满一鹏翅。天长吴楚波，羁影入遥睇。知心如冰焰，前程若神谜。君看露上枝，无心也垂泪。","dynasty":"明代","title":"志别种山阁作"}
{"author":"袁宏道","content":"并刀剪出淞水纹，黄琉璃滑净无尘。华清日高海棠睡，一片温玉沉秋云。花房昼脱守宫的，珊瑚反挂潇湘裙。掖庭展转出坊肆，馀脂犹在香氤氲。腐儒白首青蒲荐，十度摩挲眼惊见。寒色平铺四丈馀，虚堂尽敛白纨扇。骨冷魂清抱雪眠，梦回每出松风院。少陵广厦千万楹，白家大被盖遍洛阳城。安得此席如此被，眠尽西华道上尘土热中人。肺腑如冰舌不鸣，三空九陌殷雷声。","dynasty":"明代","title":"宫簟"}
{"author":"袁宏道","content":"一朝见俗子，三日面生尘。所以薰修客，长年如畏人。买丝绣高士，栽松作比邻。不有沧溟水，马得横海鳞。","dynasty":"明代","title":"避俗"}
{"author":"袁宏道","content":"浓叶藏晓鸦，青条挽游骑。天株大道傍，阅尽行人泪。风搅玉蛾翻，烟亸长眉醉。本无别离心，行人自憔悴。","dynasty":"明代","title":"道傍柳"}
{"author":"袁宏道","content":"筵前百戏总逡巡，角底鱼龙且让新。逆往顺来吴道子，乍非忽是李夫人。宫城隐约琉璃国，冠带飘飖魍魉身。水沬乾坤成坏等，空中风籥火中轮。","dynasty":"明代","title":"龙堂招提观影戏精致妙解前此未有汪师中龙君超皆有作其一"}
{"author":"袁宏道","content":"且莫问提壶，春风一半孤。暮云啼滑滑，晓树语呱呱。梦绕飞花社，思牵线柳湖。无方可醉得，浊酒坐灰垆。","dynasty":"明代","title":"苦雨"}
{"author":"袁宏道","content":"黛螺香里惠文冠，消尽青霜铁面寒。恰似江南花鸟手，画将树棘傍兰兰。","dynasty":"明代","title":"苏潜夫侍御买燕姬为赋合欢诗其一"}
{"author":"袁宏道","content":"一夕归兹路，三生惜此人。死无长负债，恨是不销尘。小玉终为厉，苏卿必有神。决猊与怒蟒，无以喻吾嗔。","dynasty":"明代","title":"百六诗为丘大赋其二"}
{"author":"袁宏道","content":"湖头船，湖尾屋，丈人把叉婿收目。朝餔乾鳖裙，暮脍鲜鲫丝，螺头蚌子送妇归。","dynasty":"明代","title":"洋溪湖嘲沈青平其二"}
{"author":"袁宏道","content":"拟将心事寄乌藤，料得前身是老僧。病里望归如望赦，客中闻去似闻升。尊前浊酒憨憨醉，饱后青山慢慢登。南北宗乘参取尽，庞家别有一枝灯。","dynasty":"明代","title":"得罢官报"}
{"author":"袁宏道","content":"少年容易起悲酸，每为春条惹肺肝。而今心老烟灰灭，只作遮篱映水看。","dynasty":"明代","title":"柳其三"}
{"author":"袁宏道","content":"鸥邻鱼社作新知，才唱杨枝又竹枝。风打白蘋来夏口，雨深斑竹过湘祠。不愁入目山无态，只怕磨心景要诗。唤作朱公些子似，当窗祗是欠西施。","dynasty":"明代","title":"新买得画舫将以为庵因作舟居诗其四"}
{"author":"袁宏道","content":"竹叶遮人吏，公移只坐销。印床生木耳，廨含长蔬苗。贫邑多诗料，闲官有醉僚。一城不数武，容得几科条。","dynasty":"明代","title":"青县赠潘茂硕"}
{"author":"袁宏道","content":"　　当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。　　而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。　　余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。　　侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。　　　呜呼。使逆珰时不为激而为调，宁至决裂乎？谁谓文人无奇识，不能烛几于先也。","dynasty":"明代","tags":"送别，赞颂，写人，序文","title":"送江陵薛侯入觐序"}
{"author":"袁宏道","content":"浓烟抺尽春沙暖，锦云炙日鸳鸯满。斜岚扑地夜鬟香，较取卓家黛深浅。苔光匀绿堆春简，尺阑题尽折枝短。桂桡一划破青天，办取藤鞋踏山眼。","dynasty":"明代","title":"春江引"}
{"author":"袁宏道","content":"薄宦经年许，心精好欲慵。诗书攻俗讳，耳目信尘封。生女从呼囡，学音渐是侬。令吴何所有，震泽两高峰。","dynasty":"明代","title":"纪宦"}
{"author":"袁宏道","content":"静里三三昧，多年得效方。不知缘底事，动辄叹龚王。","dynasty":"明代","title":"偶作"}
{"author":"袁宏道","content":"一喝二日聋，江西立宗派。师瞆多少时，證得观自在。不受喧寂尘，跳出声闻界。笑杀观世音，圆通却成碍。","dynasty":"明代","title":"云上人"}
{"author":"袁宏道","content":"一缝纳倾城，江河倒瓶瓮。人肩承马蹄，百里接飞鞚。神妆金粉鲜，璜壁嵌飞栋。天家出名香，梅檀作薪用。掖廷千许人，绯罗刺文凤。常年三月终，宫监恣献贡。庭中百怪陈，歌呼殊万众。趋走稠人场，昏荒如昼梦。禅寺稍空旷，置酒罗鲜供。尘埃不到唇，高议窥鸿洞。席终陈雅戏，钩发每奇中。西日沉未魄，归鞅尚不动。醉馀踏高阁，俯视听雷閧。万古同一裈，安问知与懜。","dynasty":"明代","title":"三月二十八日曹季和邀游岳祠置酒灵慧寺中"}
{"author":"袁宏道","content":"不是干时客，零丁向吴越。家贫访故人，吞声学干谒。先鬼能文章，清新好气骨。遗篇犹入梓，桂枝已摧折。不忍念姓名，逢君滋哽咽。哀哉勿复言，长风捲愁雪。","dynasty":"明代","title":"赠汪咸池乃郎"}
{"author":"袁宏道","content":"百金装宝刀，千金买骏马。投鞭瀚海陲，系马阴山下。骆驼吼如云，黄羊阵满野。胶劲弩牙酸，霜重角声哑。虏女貌如花，提刀向空耍。白乳滴葡萄，千钟一时泻。","dynasty":"明代","title":"从军行"}
{"author":"袁宏道","content":"妾家白苹洲，随风作乡土；弄篙如弄铖，不曾拈一缕。四月鱼苗风，随君到巴东；十月洗河水；送君发扬子。扬子波势恶，无风浪亦作；江深得鱼难，鹧鸶充餻臛。生子若凫雏，穿江复入湖；长时剪荷叶，与儿作衣襦。","dynasty":"明代","title":"棹歌行·妾家白苹洲"}
{"author":"袁宏道","content":"凉夜水浸梦，枕上吹寒雨。屡变而失真，江行闻篙橹。倏然听松风，天月半山许。举首见仙人，云中捉松鼠。醒时月桂帘，穷阶流一缕。石窦激寒淙，空水互吞吐。日日居朝市，合眼见尘土。始悟山中人，梦境亦清楚。","dynasty":"明代","title":"宿西山碧云寺水亭上"}
{"author":"袁宏道","content":"一里一停帴，摇摇驻青雾。歌长牙扳温，酒响觥筹度。雪尽露山身，沙平吞水步。涧冷涩春泉，芽香吐枯树。","dynasty":"明代","title":"戊戌元日潘景升兄弟偕诸词客邀余及洪子崖知县踏青真州东郊以云霞梅柳句为韵余得度字"}
{"author":"袁宏道","content":"千里劳君至，三秋俟我归。柳残多叶字，莲解一池衣。逸格临杯见，新思入路微。云山心总在，未与宿根违。","dynasty":"明代","title":"服卿访余柳浪不遇俟我沙头既归服卿再至遂用韵赠之"}
{"author":"袁宏道","content":"花户当云辟，跸门临水关。何年骑马客，踏断采芝山。古井沈烟雾，空潭洗面颜。丘陵一变海，一度到人间。","dynasty":"明代","title":"入桃花源其三"}
{"author":"袁宏道","content":"良月下空窗，秋水浸缃帙。寒气迫衣米，垂帷禦风入。驱风月亦驱，转若麾旧识。端坐不可忍，强起下檐立。苦酒呼一杯，聊以宽风力。不惜待阳和，三春光景失。永夜伴清晖，寒士寒亦得。","dynasty":"明代","title":"看月"}
{"author":"袁宏道","content":"试说鸳鸾侣，何如鸥鹭群。溪光描翠黛，竹影写罗裙。云日鱼鳞气，霞波雉尾文。鹤飞冲树起，天半一声闻。","dynasty":"明代","title":"夏日同龚散木能者崔晦之邹伯学李子髯携妓泛舟和尚桥其二"}
{"author":"袁宏道","content":"潘郎种花如种麻，百里霜锄耘锦霞。扫香少女红没丫，东渠西沚浮落花。潘郎去后委泥沙，春风如旅归无家。道傍瘿树怒槎牙，明星木者时老鸦，鸟鬟三尺衩裆斜。","dynasty":"明代","title":"河阳"}
{"author":"袁宏道","content":"华镫膏烛月玲珑，圣手当场欲绘空。出像楚骚兼尔雅，返魂班巧与斤风。丝规缕折尘三昧，万臂千头小六通。唤醒人间石火梦，无情悲喜片时中。","dynasty":"明代","title":"龙堂招提观影戏精致妙解前此未有汪师中龙君超皆有作其二"}
{"author":"袁宏道","content":"仙人杰阁俯王城，西山见雨北山晴。高云直接薰炉气，去宫百里闻铃声。古柏石干青虬枝，烟绡千尺屋十楹。东边奈子结老友，却忆往年梅客生。","dynasty":"明代","title":"显灵宫集诸公以城市山林为韵其一"}
{"author":"袁宏道","content":"柏屏藤格径森疏，阑外蔬畦十亩馀。坐客始闻烹水法，高人时有乞花书。瓶中熟结香尤老，雨后山茶韵不如。本欲死心无可死，烂红堆里话清虚。","dynasty":"明代","title":"雨中坐方平弟旃檀馆即事"}
{"author":"袁宏道","content":"冗懒遂成性，人皆笑此翁。坐依藤架月，行傍藕塘风。万事溪声外，一生云影中。自从甘曲枕，不复梦三公。","dynasty":"明代","title":"月下偶成"}
{"author":"袁宏道","content":"羁客观人世，孤云信此生。长兄官自达，小弟学无成。买酒思灯市，踏花忆贯城。飞沙没马首，怕不御街行。","dynasty":"明代","title":"与小修夜话忆伯修"}
{"author":"袁宏道","content":"十亩负江田，归耕已七年。稚松云堰地，雏女发垂肩。贝叶翻将绽，荷衣著屡穿。贫乡何可恋，大抵为林泉。","dynasty":"明代","title":"乙巳除夕"}
{"author":"袁宏道","content":"城郭荒如许，迁来得几时。江通夔子国，潮打武侯祠。六代馀封在，三分故里疑。焉知深谷底，不有万山碑。","dynasty":"明代","title":"江崩及城"}
{"author":"袁宏道","content":"一官因懒废，万事得禅逃。岁月谈空老，风尘拂袖高。贫交殊面背，薄俗厚皮毛。不解和光指，空斋坐郁陶。","dynasty":"明代","title":"夏日即事其一"}
{"author":"袁宏道","content":"拭却韦编尘，衣冠对古人。著来皆肺腑，道破益精神。把斧樵珠玉，恢纲网凤麟。拟将半尺帚，匝地扫荆蓁。","dynasty":"明代","title":"读书"}
{"author":"袁宏道","content":"银河夜长天堤绽，空中现出琉璃变。电布云奔一派垂，山都昼吼白龙战。四壁阴阴吹雨足，画峦活舞玲珑玉。天孙夜夜踏歌来，一曲飞珠二万斛。","dynasty":"明代","title":"第五泄"}
{"author":"袁宏道","content":"不爱韩康早避名，爱他垂老解多情。调得歌儿声似管，当筵唱出是刘生。","dynasty":"明代","title":"题刘生"}
{"author":"袁宏道","content":"空岩著古花，石路水纹斜。瘦野多耘枣，桑门屡饷茶。逢人皆说旱，上马但愁砂。匣地诛求尽，孤云也失家。","dynasty":"明代","title":"寒溪道中"}
{"author":"袁宏道","content":"往将天事问脩人，碧玉苍波妄比伦。而今万仞峰头立，依旧圆空挂斗辰。","dynasty":"明代","title":"题天池后岭"}
{"author":"袁宏道","content":"只觉川原变，宁知七曜同。按图穷大地，卓笏量虚空。霞过遗仙影，云归识海风。人间三不朽，尘里一微虫。","dynasty":"明代","title":"和朱非二山间之作其三"}
{"author":"袁宏道","content":"东风吹绽红亭树，独上高原愁日暮。可怜骊马啼下尘，吹作游人眼中雾。青山渐高日渐低，荒园冻雀一声啼。三归台畔古碑没，项羽坟头石马嘶。","dynasty":"明代","title":"东阿道中晚望"}
{"author":"袁宏道","content":"入门檐鸟乱，红叶照青衫。童子初弛笈，花骢乍解衔。瓮头倾滟潋，卷里出巉岩。屡眄跫音至，秋来信几缄。","dynasty":"明代","title":"喜苏潜夫至柳浪座上限韵其一"}
{"author":"袁宏道","content":"气嘘为风，云流为水。人之小人，人之君子。鸭不能飞，蚓不能跃。枭哭非愁，鸾歌非乐。无曰升天，天卑于渊。无曰瞰渊，渊高于天。即佛即圣，非儒非禅。","dynasty":"明代","title":"别石篑其九"}
{"author":"袁宏道","content":"碧溪香重水鳞鳞，飘雪回风舞最新。欲止又飞如照影，乍开忽乱似分身。愁深孝女江头月，梦逐陈王枕里人。欲把遗芳付仙子，任他杨柳六街尘。","dynasty":"明代","title":"赋得溪上落花"}
{"author":"袁宏道","content":"今日相乐，式舞且歌。鹍弦铁板，白面青娥。食羔以七，盛酒以盆。刀鲚亦厌，何必河豚。儒迂墨俭，唔非尧是。善哉诸君，请入裈里。读书不成，学仙寡效。鼷腹鷡枝，从吾所好。","dynasty":"明代","title":"善哉行"}
{"author":"袁宏道","content":"古寺行宫是，荒台迹近真。枫枯能作语，钗老化为人。夜蜡烧天泪，秋蛾幻月新。当年倘不乐，难道不成尘。","dynasty":"明代","title":"赋得迷楼"}
{"author":"袁宏道","content":"藤纸书一通，裴诗王集中。时清传雅语，格婉变骚风。丽体收花露，方言辨鸟虫。绿绨閒贮取，一一示诸公。","dynasty":"明代","title":"再和散木韵其二"}
{"author":"袁宏道","content":"一番花信又成春，百结枯肠万转轮。铃下久停辰后版，功曹空阁案间尘。消愁莫问弓蛇影，对境聊观梦幻身。宫缕添来非我有，秪应添得与游人。","dynasty":"明代","title":"病中和黄道元至日禅寺梦愁诗"}
{"author":"袁宏道","content":"河上青霜雁字斜，西风匹马又天涯。锦帆径绕郎官舍，冠子桥通处士家。好事每挥林下麈，清斋长试谷前茶。东邻不是无姝子，眼底何人解浣纱。","dynasty":"明代","title":"别王百谷"}
{"author":"袁宏道","content":"树老无花也自新，山茶红似女儿唇。数茎白发春前长，一点青峦雨后真。莺欲下枝先作语，鹊能占岁亦如人。锦鞯金络纷纷去，飞尽晴郊十里尘。","dynasty":"明代","title":"閒居杂题其一"}
{"author":"袁宏道","content":"儒衣脱却礼金仙，三十偷闲也少年。芊草如毡花欲舞，淡烟垂幕柳高眠。兴来学作春山画，病起重笺秋水篇。酒障诗魔都不减，何曾参得老庞禅。","dynasty":"明代","title":"閒居杂题其二"}
{"author":"袁宏道","content":"晴日园林放好春，馆娃宫里拾香尘。痴心春了鸳鸯债，宿命多惭鹦鹉身。柳爱风流因病睡，鹊贪欢喜也嗔人。桃花不识潘郎去，又逐东君一面新。","dynasty":"明代","title":"閒居杂题其三"}
{"author":"袁宏道","content":"一番丹蕊一番泥，何处垂杨无马嘶。芍药有香兼有态，山鸡能舞亦能啼。阴晴雨旱劳占问，云月风花细品题。十分漆园学得五，逍遥犹可物难齐。","dynasty":"明代","title":"閒居杂题其四"}
{"author":"袁宏道","content":"幽窗重镊鬓边丝，嬴得青鬟谀少时。垆合博山烟吐篆，沙烘石子煖围棋。靓妆却念画眉鸟，佞巧愁听百舌儿。笑杀陶家五杨柳，春来依旧折腰肢。","dynasty":"明代","title":"閒居杂题其五"}
{"author":"袁宏道","content":"纵多桃李也无言，只是然篱与映门。暖日护将鹦鹉瘴，和风吹却鹧鸪瘟。乡书题就双重晕，炉气熏残一缕温。梦里明明渡湘水，不知若个似仙源。","dynasty":"明代","title":"閒居杂题其六"}
{"author":"袁宏道","content":"东风吹水浴平沙，鸂鶒鸬鹚满钓槎。去日翟公犹有客，到来潘岳已无花。溪鳞呷雨层层浪，水碓舂云处处家。白石青松如画里，临流乞得惠泉茶。","dynasty":"明代","title":"皇甫仲璋邀饮惠山上其一"}
{"author":"袁宏道","content":"萍迹犹怜滞水乡，濯缨满地是沧浪。罢来仙县郎官绶，扮作青溪道士装。沙鸟惯人眠不醒，岸花经雨折还香。相思别后知无益，烂向春风醉一场。","dynasty":"明代","title":"皇甫仲璋邀饮惠山上其二"}
{"author":"袁宏道","content":"拟上青霄别有关，身无健翮莫追攀。而今已是孤飞鹤，毛羽摧颓返故山。","dynasty":"明代","title":"卫河道中和丘长孺惜别其二"}
{"author":"袁宏道","content":"鹤老翻辞侣，松寒乍剪萝。孤舟将幼累，北海望南讹。乱苇藏村社，枯槎卧古河。所嗟人异路，不畏客程多。","dynasty":"明代","title":"潞河舟中和小修别诗其一"}
{"author":"袁宏道","content":"钱塘艳若花，山阴芊如草。六朝以上人，不闻西湖好。平生王献之，酷爱山阴道。彼此俱清奇，输他得名早。","dynasty":"明代","title":"山阴道"}
{"author":"袁宏道","content":"北平曾记写疏时，黄帕亲封下赤墀。三十四年薄宦客，一千七众讲经师。蓝堆山续开皇诏，仙掌茶抽谷雨旗。鬼斧神工仍七日，直教重勒玉泉碑。","dynasty":"明代","title":"示度门"}
{"author":"袁宏道","content":"丈六空传草一茎，莲台肃肃古先生。夜深虚阁听龙语，世远枯松赞佛名。蒲榻参来知行浅，稻田栽就觉身轻。等閒法法都如梦，眼底何劳觅化城。","dynasty":"明代","title":"初夏同惟学惟长舅尊游二圣禅林检藏有述"}
{"author":"袁宏道","content":"五步一花开，十步一花飞。不知谁中子，郁郁吐清姿。恬淡僧标格，潇洒士威仪。手提白玉尘，身披浅色衣。徒步入闾门，挥羽上阶墀。僮仆尽魁伟，一一晢而肥。或言是山人，或言星相师。或云乡里子，闻声始觉非。通刺无姓名，短纸摺不齐。一揖径登床，草草寒喧而。执手不问病，捧腹但言饥。设黍呼儿子，蒸鱼命小妻。广长舌有象，突兀语难羁。欲穷人外理，先剖世间疑。五行何因起，天地何高卑。鹄乌何白黑，日月何盈亏。生胡然而至，死胡然而𡹙。天胡然而喜，鬼胡然而悲。事无微不究，语无响不奇。独不及臧否，一切细碎词。玄旨穷三日，清言畅四肢。爱君玺入理，恐我倦伤脾。未作经年别，先为五日辞。入宫寻西子，涉水吊鸱夷。七十二螺髻，三万六坡璃。山水既奇敌，相得永因依。有如重瞳郎，配合皇英妃。又如曹阿瞒，生逢大耳儿。石公貌高古，林屋洞倾攲。玉绕消夏湾，水齧十人矶。浪头悬闾里，屋底腥蛟螭。山鬼攀萝出，鲛人傍槛睎。卑者如鼋鼍，立者如象犀。幽者穿海底，高者蹑云梯。绿橘黄柑树，青牛白马祠。土人之新果，乡女贡山鸡。胜事纷难记，名山到始知。一朝尽缥渺，一雨负莫釐。归来为我言，山水见须眉。长公八九纪，叔子二十诗。字字传寔迹，语语发光辉。不独作者难，读者亦应稀。谭罢理前问，愁未申后期。还将赤金子，试我白绵锤。拈花怜佛笑，摘叶止儿啼。蹶杀紫胡犬，踢倒西河狮。击石原无竹，悟桃空有枝。一番铜铁语，万仞箭锋机。病得发而减，客以乐忘疲。流连十许日，情短六个时。大夫一滴泪，错落贵珠玑。今日若为别，相顾浩涟洏。去去复去去，吴江落日低。","dynasty":"明代","title":"陶石篑兄弟远来见访诗以别之"}
{"author":"袁宏道","content":"閒丹閒碧长秋思，水榭风轩分外宜。老衲寄书离岳久，田家留语赴斋迟。枫堤壮枕西湖庙，瀼水斜通濯足池。免使韩公嗤粪壤，园亭是处有新诗。","dynasty":"明代","title":"馆中再用前字寄王以明"}
{"author":"袁宏道","content":"空岩著古花，石路水纹斜。瘦野多耘枣，桑门屡饷茶。逢人皆说旱，上马但愁砂。匣地诛求尽，孤云也失家。","dynasty":"明代","title":"寒溪道中"}
{"author":"袁宏道","content":"幽总朝起自焚笺，收拾从头旧简编。文字少无隔宿约，橐囊充有半年钱。花前沃雪呼家妓，醉后灰心学老禅。抛却吴官今一载，青泉白可几高眠。","dynasty":"明代","title":"丁酉十二月初六初度其二"}
{"author":"袁宏道","content":"歌舞丛中可度身，六桥随处嗅香尘。西家有个如花女，可得将来有远人。","dynasty":"明代","title":"湖上迟陶石篑戏题其二"}
{"author":"袁宏道","content":"少年读书求富贵，白手青云能自致。屈首空云事已成，到头转觉官无味。一尺刚肠五尺身，我非儿女宁拜人。莱子有妻终是隐，原宪无病莫忧贫。我腕如绵面似纸，未得一钱先羞死。书生无才不解贪，不是将身比秋水。","dynasty":"明代","title":"答内"}
{"author":"袁宏道","content":"江程才隔一牛鸣，人事参差奈此行。枉把青山来作梦，孤他白石上题名。花间废巷查遗迹，雪后崩崖战水声。到日天台应寄讯，讲堂久矣待袁生。","dynasty":"明代","title":"期苏潜夫游玉泉竟月不至及至而余复以大人病疮归于其行也诗以讯之"}
{"author":"袁宏道","content":"携将双目入云堆，白石苍崖日几回。但得肉山先报我，衲头亲自领僧来。","dynasty":"明代","title":"范生善形家言自山西还将归豫章诗以别之其二"}
{"author":"袁宏道","content":"看穷人代只青葱，山鬼那能记始终。手把洛书逢大禹，眼窥日表见周公。龙鳞抉石方知地，鹏翮抟天始送风。纵使文成能诳语，问渠霞壁几时红。","dynasty":"明代","title":"嵩阳宫古柏封于汉非汉物也都玄敬以为三代时物信然"}
{"author":"袁宏道","content":"浓烟抺尽春沙暖，锦云炙日鸳鸯满。斜岚扑地夜鬟香，较取卓家黛深浅。苔光匀绿堆春简，尺阑题尽折枝短。桂桡一划破青天，办取藤鞋踏山眼。","dynasty":"明代","title":"春江引"}
{"author":"袁宏道","content":"武溪葱翠独称梁，正望黄山一点苍。三日风头两日雨，谢公昨夜拜梁王。","dynasty":"明代","title":"竹枝词四首时阻风安乡河中"}
{"author":"袁宏道","content":"又见一回圆，长江净可怜。稍谈朝野事，递语盛衰缘。万井浓华歇，孤灯沙雪前。瓶梅香楚楚，似欲嬲枯禅。","dynasty":"明代","title":"舟中元夕偶谈郡中旧事"}
{"author":"袁宏道","content":"脆瓦稀疏点，凉窗稳贴眠。梦中何所见，峡水与帘泉。","dynasty":"明代","title":"途中口占其四"}
{"author":"袁宏道","content":"深束腰肢浅蹙蛾，伴娘频促奈他何。白罗一尺宽如许，受得巫山雨几多。","dynasty":"明代","title":"广陵曲戏赠黄昭质时昭质校士归其四"}
{"author":"袁宏道","content":"平湖新涨滑如油，十丈红幡绕树流。我有敝缌三两幅，也将裁去挂船头。","dynasty":"明代","title":"甲辰午节观竞渡其一"}
{"author":"袁宏道","content":"縠水温风解冻时，家家馔得雪玻璃。凭将野意酬君子，饱食西窗读楚辞。","dynasty":"明代","title":"食笋时方正月其二"}
{"author":"袁宏道","content":"冶媱岂不见，见之如青峦。丝肉岂不听，听之如鸣湍。听水无荡思，爱山无热颜。辟如怀抱儿，絜手弄金丸。山鸡眩其影，竟死白波间。","dynasty":"明代","title":"舟中偶成其二"}
{"author":"袁宏道","content":"兰焰添灯重，花光簇夜红。綵枝閒玉剪，金帖冷屏风。宦意如霜草，乡心折晚鸿。谁能学少女，眉画入时工。","dynasty":"明代","title":"岁暮即事"}
{"author":"袁宏道","content":"𣋪里少冶容，邯郸无高步。万耳同一瞆，活佛不能度。摹拟成钝贼，七子递相误。膻骨蚁回旋，驴脊苍蝇聚。徐渭饶枭才，身卑道不遇。近来汤显祖，凌厉有佳句。宾也旷荡士，快若水东注。丘肥与潘髯，俱置兄弟数。越中有二龄，解脱诗人趣。立意出新机，自冶自陶铸。举世尽奴儿，谁是开口处。我击涂毒鼓，多君无恐怖。洗眼读君诗，披天抉云雾。不独爱君诗，爱君心相顾。众人嗔我喜，天下憎君慕。鸡坛如可盟，旗帜为君树。","dynasty":"明代","title":"喜逢梅季豹"}
{"author":"袁宏道","content":"突兀英雄气，飘零病苦身。黄金憎赋客，青眼谢时人。按剑投珠恨，呼牛应马真。无钱觅知己，到底白头新。","dynasty":"明代","title":"三弟回志喜其二"}
{"author":"袁宏道","content":"拟将船舫作庵居，载月凭风信所如。鱼鸟教他为侍史，云烟呼我作尚书。居如老蠹身藏木，行似蜗牛首戴庐。下无卓锥上片瓦，致身今口在空虚。","dynasty":"明代","title":"新买得画舫将以为庵因作舟居诗其一"}
{"author":"袁宏道","content":"一行行起布青天，只在明沙远水边。孤点乍随如带墨，数群中断似残笺。莺簧借与填新曲，凤史烦为记往年。莫道书成借虐燄，江南洲渚有秦烟。","dynasty":"明代","title":"雁字其九"}
{"author":"袁宏道","content":"幽岩幻出支公面，瘦壁玲珑点葱茜。百年一室锁青烟，涧石霜松几回变。师言少日住西山，南内风光眼曾见。武皇七年四月时，搭衣曾上戒坛殿。白头等死入名山，四十三年若流电。榔梅插得大十围，又见曾孙头似霰。夜深屈指数朝贤，青山阅人如邮传。元美伯玉今在无，可惜聪明死编撰。","dynasty":"明代","title":"虎耳岩逢不二和尚"}
{"author":"袁宏道","content":"山居只索任天真，无作无营自在身。青叶髻呼雏弟子，白莲湖老惰耕人。偶逢上座学观骨，免与东方难腐唇。一笑蒙城门下土，几归沧海几飞尘。","dynasty":"明代","title":"山居"}
{"author":"袁宏道","content":"苍颜白发竟何成，醉里酣歌指帝京。喜与中郎分姓字，羞从桃简觅公卿。健鹰每欲辞韝去，俊马唯须带骨行。君过酒人垆上看，荆高到底气如生。","dynasty":"明代","title":"送唐尧胤北上"}
{"author":"袁宏道","content":"葛滕为杖竹为冠，浮世都教一例观。龙伯山来犹气岸，醯鸡梦里亦酸寒。伊周未必闲经济，杨墨徒劳辟异端。识得个中些子去，蛮天鬼国也相安。","dynasty":"明代","title":"放言效元体其四"}
{"author":"袁宏道","content":"落日澹秋容，游云忽自重。斜披四五树，乱点两三峰。马顾横桥水，僧归别路松。岩深不见寺，烟里忽闻钟。","dynasty":"明代","title":"书所见"}
{"author":"袁宏道","content":"手题顶骨数珠，腰悬生铁戒尺。走遍南阎浮提，要与英雄结识。","dynasty":"明代","title":"题尚觉和尚卷"}
{"author":"袁宏道","content":"板桥丝柳黄泥路，曾是从公送人处。麻衫扫地额沾沙，蒿里一声公又去。长堤雨暗血滋衣，幡旐遥遥捲飞絮。白杨无数鬼啼风，三十六人唱烟雾。人生要死何用愁，白日红轮攀不住。赤髭黄卷忏他生，皓齿清歌乐朝暮。薄留风雅驻欢场，高筑糟丘驱大怖。一斗憨憨睡宝池，大士心许佯赪怒。少日倔强老更颠，料公拍手庵罗树。","dynasty":"明代","title":"送惟长先生归窆途中偶成"}
{"author":"袁宏道","content":"苍颜白发竟何成，醉里酣歌指帝京。喜与中郎分姓字，羞从桃简觅公卿。健鹰每欲辞韝去，俊马唯须带骨行。君过酒人垆上看，荆高到底气如生。","dynasty":"明代","title":"送唐尧胤北上"}
{"author":"袁宏道","content":"青杨如缕罥斜晖，霍霍班骓出帝畿。山府官迎听鸟语，瘴乡人去著毡衣。桄榔叶密偏宜坐，鹦鹉雏娇不耐飞。百粤山川题欲遍，素馨花老陆郎归。","dynasty":"明代","title":"送南粤使"}
{"author":"袁宏道","content":"食罢共成饭，来观泌水泉。废桥穿竹屿，小舫载茶烟。方外清溪寺，人间好畤田。那能营二项，风雨啸台眠。","dynasty":"明代","title":"登苏门山泛舟百泉其一"}
{"author":"袁宏道","content":"随例东门柳，那堪折赠行。早知云易散，何忍梦难成。小玉终无匹，汪伦只有情。别来林处士，卖鹤买新声。","dynasty":"明代","title":"代"}
{"author":"袁宏道","content":"苍藤老蔽幽溪石，瘦锷棱棱网苔迹。想得山中抱膝时，凉云如水树纹碧。山莎满地刺花红，草堂斜掩一池风。杖声跕跕冲山鸟，道是鹿门庞德公。开尊叠唱梁甫吟，黄头丑妇拔钗篸。踏花趁石穷幽崄，行尽溪桥闻怪禽。一朝龙甲腾色水，尽泻清江浇玉垒。西连邺虏东狡吴，坐策行筹几回死。晚年只手扶庸主，文泣鬼神战风雨。炎火不光汉数穷，消得英雄愤几许。五丈原头石辗尘，烟霜薮却白纶巾。始知伊吕萧曹辈，不及餐云卧石人。","dynasty":"明代","title":"隆中偶述"}
{"author":"袁宏道","content":"碧酣楼下水平溪，濯足池边日正西。桥上桥下人如蚁，只愁翻却孟公堤。","dynasty":"明代","title":"甲辰午节观竞渡其二"}
{"author":"袁宏道","content":"高人窃欲比无功，闲把心情托去鸿。《易》象有时输瓦卜，骚材兼不废淫风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。","dynasty":"明代","title":"放言效白三首"}
{"author":"袁宏道","content":"武溪葱翠独称梁，正望黄山一点苍。三日风头两日雨，谢公昨夜拜梁王。","dynasty":"明代","title":"竹枝词四首时阻风安乡河中"}
{"author":"袁宏道","content":"作者心良苦，悠悠世岂知。近俳缘矫激，取态任斜攲。江阔无澄浪，林深有赘枝。向人言似梦，无计解愚痴。","dynasty":"明代","title":"哭江进之其九"}
{"author":"袁宏道","content":"慷慨歌燕市，依然屠狗亲。远山随酒媪，胡粉抺天人。异服花纹裤，高风垫角巾。绯桃一夜雨，浣却素衣尘。","dynasty":"明代","title":"九月初五日得三弟京闱第三报志喜仍用散木韵践前约也其七"}
{"author":"袁宏道","content":"买米钱都尽，装衣絮亦无。奴颜愀失路，马尾秃长途。沙哭终雠楚，梁舂已去吴。弥天布铁网，不肯拔珊瑚。","dynasty":"明代","title":"喜小修至其四"}
{"author":"袁宏道","content":"江上分携才一年，鬓如秋草面如烟。不知老态增多少，但觉头巾阔似前。","dynasty":"明代","title":"散木至自公安"}
{"author":"袁宏道","content":"旋赊白发号衰翁，旧业今缘次第空。山鸟乍闻新格磔，峡僧遥寄小玲珑。坐消纤雨轻阴日，閒踏疏黄浅碧风。收拾方桥与兰桨，待看红萼慢流中。","dynasty":"明代","title":"柳浪初正"}
{"author":"袁宏道","content":"东风吹绽红亭树，独上高原愁日暮。可怜骊马啼下尘，吹作游人眼中雾。青山渐高日渐低，荒园冻雀一声啼。三归台畔古碑没，项羽坟头石马嘶。","dynasty":"明代","title":"东阿道中晚望"}
{"author":"袁宏道","content":"年年三月飞桃花，楚王宫里斗繁华。云连蜀道三千里，柳拂江堤十万家。丹楼绣幌巢飞燕，青阁文窗起睡鸦。鸦归燕语等闲度，不记江城春早暮。东风香吐合欢花，落日乌啼相思树。王孙挟弹郢门西，少年借客章台路。少年矫矫名都儿，雕鞍朱勒黄金羁。采桑陌上青丝笼，红粉楼中《白皦》辞。白皦绿水为君起，青春环珮如流水。东城丝管接西城，相府豪华压朱邸。侠客飞鹰古道傍，佳人卖笑垂杨里。垂杨二月隐朱楼，家家宴喜楼上头。綦舄喧阗朝送酒，管弦嘈杂夜藏钩。繁弦急管夜初阑，惜花少女怨春残。桃花滟滟歌成血，兰炷漫漫火送寒。晓风杨柳菖蒲浦，秋月梧桐金井栏。秋月春花无断绝，门前郁李九回折。愿作阳台雨后云，谁怜洛水风中雪。阳台洛水梦空长，那似倡家玳瑁床。选得东家佳姊妹，却延西第好儿郎。织成锦席迷蝴蝶，种得青梧栖凤凰。游人恋恋无穷已，踏遍江城春万里。只解宾从集似云，那惜年光去如矢。花开花落迥生愁，郢树鄢云几度秋。霍氏功名成梦寐，梁王台馆空山丘。荣枯翻复竟何言，昨宵弱水今昆仑。无人更哭西州路，有雀还登翟氏门。汉恩何浅天何薄，百年冠带坐萧索。昔时嘘气成烟云，今朝失势委泥砾。青娥皓齿嫁何人？金床玉几为谁作？已矣哉！归去来。楚国非无宝，荆山空有哀。君看《白雪》、《阳春》调，千载还推作赋才。","dynasty":"明代","title":"古荆篇"}
{"author":"袁宏道","content":"三年掷却皂纱巾，五柳家风一味贫。愿得龙沙休带印，儿孙只作爱山人。","dynasty":"明代","title":"范生善形家言自山西还将归豫章诗以别之其三"}
{"author":"袁宏道","content":"縠水温风解冻时，家家馔得雪玻璃。凭将野意酬君子，饱食西窗读楚辞。","dynasty":"明代","title":"食笋时方正月其二"}
{"author":"袁宏道","content":"紫陌飞沙扑面行，和烟和雪看春明。身无官职家无媵，正好从君颊上生。","dynasty":"明代","title":"嘲谢道人白须其二"}
{"author":"袁宏道","content":"竹树森疏翠绕身，与君连日坐花茵。乐邦有宅憨为主，仙路无程醉是因。正好同看双舞袖，何须高著九阳巾。直消数幅梅花纸，便作华胥世上民。","dynasty":"明代","title":"和退如初度与客谈仙次韵"}
{"author":"袁宏道","content":"世人共道乌纱好，君独垂头思丰草。不能荣华岂大人，长伏蓬蒿终凡鸟。富贵欲来官已休，儿女成行田又少。盈箧算无千个铜，编衣那得一寸缟。陶潜未了乞儿缘，庞公不是治家宝。玉白冰清欲何为，不记牛衣对泣时。","dynasty":"明代","title":"述内"}
{"author":"袁宏道","content":"凉月白霜阶，光腻平于砥。古木坐寒禽，写影空窗里。牙刀劈沉心，云母熏红纸。茶垆藏古云，一叶寒吹起。角灯抽紫焰，冻花老瓶水。滑波映琉璃，一片冷光死。灰心伴夜弹，寒猧吠行履。","dynasty":"明代","title":"崇国寺同王章甫小修看月"}
{"author":"袁宏道","content":"禅客恶花繁，引水植香草。迸阶多子篁，栖树无凡鸟。碎日摇空庭，波纹如可扫。鹦鹉与凫鹥，自邻自社保。客来非习静，偶然合大道。一味出林风，销尽诸尘抱。止酒但止甘，聚朋先聚老。","dynasty":"明代","title":"和小修扫字"}
{"author":"袁宏道","content":"白日悲难驻，英雄谁不然。鱼膏焚地底，蛾黛哭生前。南国香成雾，西山石化烟。人间绝快事，天子作神仙。","dynasty":"明代","title":"邺城道其二"}
{"author":"袁宏道","content":"云以竹为邮，雪以梅为馆。君看竹多处，无阴云亦满。将雪近柳条，柳意自疏缓。一种漠漠思，尽属寒花管。侬与君亦然，气味同老懒。冷澹足生活，不向睛处暖。","dynasty":"明代","title":"和官谷馆字"}
{"author":"袁宏道","content":"石榻谁知定武讹，绽纹犹识旧宣和。凭君莫话冬青树，添得青山泪许多。","dynasty":"明代","title":"闻阁试题为兰亭修禊图效作二首其二"}
{"author":"袁宏道","content":"清晨阁外逢乡使，持得平安书信来。初问三哥何处去，次言八口几时回。新城渐渐沈流水，旧舍荒荒长草莱。幸有南龚与北李，时时出郭时衔杯。","dynasty":"明代","title":"得家报其一"}
{"author":"袁宏道","content":"荒草绿如烟，何秋不可怜。病家无客至，小犬亦高眠。开帙寻诗料，添衣缺酒钱。闭门读庄子，秋水马蹄篇。","dynasty":"明代","title":"病起独坐"}
{"author":"袁宏道","content":"竹外閒风雨，潇潇又满城。杯行兰炷落，话尽酒垆鸣。卷石攲窗瘦，寒花倍老成。喜逢严录事，三五令申明。","dynasty":"明代","title":"闰九月一日罗服卿唐尧胤王以明刘绳之王连玉及方平无烦两弟夜集斋头得成字"}
{"author":"袁宏道","content":"潇散与秋宜，枇杷树下棋。衣纹粘草地，人影散花池。石望僧流梵，霞江雁谱诗。空台聊戏马，预取茱萸时。","dynasty":"明代","title":"九月二日盛集诸公郊游至二圣寺仍用散木韵其一"}
{"author":"袁宏道","content":"黄叶三秋后，青烟一脉中。天寒虫蛰雨，江阔鲤鱼风。鹤瘦行藏劲，鸥閒饮啄工。舟迂迷去处，小立问渔翁。","dynasty":"明代","title":"赴栖霞"}
{"author":"袁宏道","content":"隐几牙签横，蠹鱼渐次成。花枝合苑影，骚雅一楼声。租薄盘飧瘦，人閒笑韵清。篱东香未歇，展限与渊明。","dynasty":"明代","title":"五弟清梵阁落成闰九月九日同邹伯学王闇然王连玉刘绳之方平弟觞其上得清字"}
{"author":"袁宏道","content":"摩肩簇绮沸如雷，早向天门道上来。为语别峰佳绝处，玉虚岩底出琼台。","dynasty":"明代","title":"送寒灰入参上兼访陈卿其三"}
{"author":"袁宏道","content":"鹦鹉梦残晓鸦起，女眼如秋面似水。皓腕生生白藕长，回身自约青鸾尾。不道别人看断肠，镜前每自销魂死。锦衣白马阿谁哥，郎不如卿奈妾何。","dynasty":"明代","title":"江南子其一"}
{"author":"袁宏道","content":"雀劳利，雨雪至。大雀悲，小雀悸。黄鹄举千里，大鹏搏九万。鹧鹄与杜宇，声声来相劝。宇曰不如归，鸪曰行不得。小大各有分，何用噌噌在我侧。鹦鹉虽有舌，藏巧不如嘿。","dynasty":"明代","title":"雀劳利歌"}
{"author":"袁宏道","content":"西眉东衡匡，天公赐我履。道远不能从，玉泉且经始。几年说堆蓝，未语颊先起。梦中见青溪，石泉带雪洗。叠身智者洞，和我先乡里。乡人说乡事，真切弥可喜。问我氏伊何，作讲堂者是。","dynasty":"明代","title":"人日同度门发足上玉泉其二"}
{"author":"袁宏道","content":"飞鸿是处有遗踪，题破苍崖雾几重。枉把真形图五岳，难将奇句答三峰。山臞未老身惭鹤，雪顶归来杖有龙。紫蕨黄精君记否，铁犁沟下旧村农。","dynasty":"明代","title":"岳顶归至青柯坪示同游道人"}
{"author":"袁宏道","content":"三十年藐诸，一顾一呜咽。泪湿琐窗花，红紫也成雪。穷巷苦书声，孤釭语寒铁。敝帙三五箱，字字殷痕血。垂老课儿官，霜花冷白发。湘湖千顷莼，不敢饷儿侄。母贞益子廉，源清者流洁。辟如干霄筠，稚笋亦高节。翚锦落天花，万古水潭热。乡邦传盛事，似作昔贤说。试检孀娥编，女史难为烈。","dynasty":"明代","title":"节寿篇其一"}
{"author":"袁宏道","content":"专诸遗旧剑，西子变新娥。国大游民聚，时清艳事多。炫城花似面，络地水如罗。团扇前溪上，吴娘唱子歌。","dynasty":"明代","title":"赠江进之其八"}
{"author":"袁宏道","content":"百钱买得梨花春，洗却并州面上尘。万里质田无售主，一生知己是贫人。扶摇不肯吹飞絮，尺水如何继巨鳞。醉起弯弓犹一石，清时羁绁老麒麟。","dynasty":"明代","title":"丘长孺自塞上来"}
{"author":"袁宏道","content":"散发长吟縠水边，吹烟唾月小游仙。也知紫阁双扉梦，不破青溪半枕眠。避客偶然抛竹屦，邀僧埘一上花船。无心更著红衫去，学得寒灰苦未禅。","dynasty":"明代","title":"梦中得诗醒记中二联足成之"}
{"author":"袁宏道","content":"霜月寒冲瓦，松风夜入炉。丽歌飞楚雪，方语杂吴都。閤里藏幽鸟，花间命女雏。一窗云气冷，白水对清酤。","dynasty":"明代","title":"集沈青平斋限韵其一"}
{"author":"袁宏道","content":"岩户何人启，泉声只自闻。夜浇盈衲雨，晓耨一犁云。野笋呼雏伐，山苗带子分。会须知此意，禅讲也输君。","dynasty":"明代","title":"雪中投宿栖隐寺寺去大冶五千里在乱山中其二"}
{"author":"袁宏道","content":"梨花疏点贴窗流，斜月笙箫处处楼。醉里不知花是影，隔纱惊唤小扬州。","dynasty":"明代","title":"梨花初月夜"}
{"author":"袁宏道","content":"百年身世付疏顽，只在溪花浪柳间。已分发毛捐白足，但凭牙类佞青山。梦回巴国云千里，书到蛾眉翠几湾。龙不隐鳞真可耻，汉阴瓮里省机关。","dynasty":"明代","title":"寄黄平倩庶子其二"}
{"author":"袁宏道","content":"十六长汤院，阿谁似玉环。故宫秋草里，小邑水声间。童子驱羊去，村姑赛庙还。教他扬广笑，破国只骊山。","dynasty":"明代","title":"过华清宫浴汤泉其二"}
{"author":"袁宏道","content":"云山虽近不相亲，草色烟光各自春。君欲读书我从仕，何曾真作看山人。","dynasty":"明代","title":"元日登王章甫水明楼其二"}
{"author":"袁宏道","content":"云石村中且卜庐，凭君为买一峰余。全栽芝菊为疆界，尽写云岚入券书。门对仙童浇药地，巷通毛女浣花渠。闲中每爱天台去，好与刘晨间屋居。","dynasty":"明代","title":"托龙君超为觅仙源隐居诗以寄之"}
{"author":"袁宏道","content":"怪石穿江出，江寒石亦寒。或从舟底见，或作假山看。聚客多茶店，逢人上米滩。溪流虽较险，下水也平安。","dynasty":"明代","title":"新安江其三"}
{"author":"袁宏道","content":"文字读来倦，心情放去閒。梦回无一事，只有看西山。","dynasty":"明代","title":"途中口占其一"}
{"author":"袁宏道","content":"追我于天目，因而上白岳。葛衫芒草鞋，高坐享天乐。败石齧鞋耳，罡风剪衣角。一味恋冥鸿，何曾伴鸠鸴。","dynasty":"明代","title":"赠李云峰其二"}
{"author":"袁宏道","content":"贪夫竞荣利，不顾头上霜。书生谈不朽，眉宇争昂昂。生前秦项鹿，死后臧谷羊。所以逍遥叟，栖志沉墨乡。","dynasty":"明代","title":"感兴其二"}
{"author":"袁宏道","content":"藤叶常悬四五葩，闲随方罫过邻家。西厢托疾东厢假，南寺听经北寺茶。蝶老花阑如倦客，天清云薄似飞纱。姬衫典尽瓶犹馁，学把缗钱托画叉。¤","dynasty":"明代","title":"和江进之杂咏四首"}
{"author":"袁宏道","content":"湖上腰如许，那能不系人。到门青李帖，屈指永和辰。笋蕨抽蔘嫩，旗枪战火新。云山无处少，只少自由身。","dynasty":"明代","title":"曾长石诗来约以寒食见过用韵合之"}
{"author":"袁宏道","content":"堂前冬青树，霜至叶婆娑。鸡鸣起衣冠，儿郎盛绮罗。八十两大家，鬓发如鹭蓑。微笑动赪颊，鸠秋手摩挲。平明启扉闼，戚党相经过。白马系垂杨，云冠高峨峨。或呈履与襦，或盛练与䋪。纷纷贫族子，趋走供鹭鹅。门下诸术人，谀口若悬河。命宫直田宅，晚子更高科。东邻老书塾，儒衫衣败荷。方丈诗一篇，高声自吟哦。社中诸法友，勉力事禅那。光阴如电掣，温言相切磋。二婿白湖来，青衫夹两骡。入门疾奔趋，不顾坎与坡。庖丁脍鱼肉，蛮奴治酒醝。瓮开一径香，决口溜江波。金绿灿俳优，艳绮列青娥。开场演蟠桃，牙板随高歌。袖钱出龚李，浓酒唾曹何。兰膏尽一斛，上马五更多。京华宦游子，朝夕思旧窠。梦中听笑声，一寤出云萝。","dynasty":"明代","title":"大人寿日戏作"}
{"author":"袁宏道","content":"江上清声入夜哀，潜虬初泣雁初回。前山月起青如黛，怕有幽人骑凤来。","dynasty":"明代","title":"闻箫"}
{"author":"袁宏道","content":"閒坐说循良，青槐古影凉。横身遮数郡，一笑檡权珰。通国嫌称户，生男必字阳。小儒无大计，束手叹非常。","dynasty":"明代","title":"岘山道中闻颂汪使君德政诗以纪之"}
{"author":"袁宏道","content":"灯煤和就染双眉，想得春窗欲曙时。只为顾家妇大好，五年尚赠合欢诗。","dynasty":"明代","title":"花烛诗为顾小侯所建作时所建娶妇巳五年其一"}
{"author":"袁宏道","content":"苦将墨派染龙孙，只写潇潇个字繁。寄语湖州文与可，袜林争似买盘飧。","dynasty":"明代","title":"食笋时方正月其六"}
{"author":"袁宏道","content":"闻啼知得雌，一笑慰衰羸。龟筴频占凤，家人屡梦丝。瓶花香娈娈，窗竹粉离离。从此添婚嫁，因名向累儿。","dynasty":"明代","title":"生女"}
{"author":"袁宏道","content":"江上清声入夜哀，潜虬初泣雁初回。前山月起青如黛，怕有幽人骑凤来。","dynasty":"明代","title":"闻箫"}
{"author":"袁宏道","content":"病起初逢月，云开哎亦开。云随残闷去，月逐好怀来。地叶凝清露，新香泻绿醅。冶心虽校浅，仍是欲然灰。","dynasty":"明代","title":"病起新霁见月"}
{"author":"袁宏道","content":"夜深蜡燄残，月色净诸峦。近水临窗语，和烟带树看。貌兼杉影瘦，思入井冰寒。办得一番死，参禅也不难。","dynasty":"明代","title":"元夕舟中同马元龙夜话"}
{"author":"袁宏道","content":"侬家生长在河干，夫婿如鱼不去滩。冬夜趁霜春趁水，芦花被底一生寒。","dynasty":"明代","title":"竹枝词四首时阻风安乡河中"}
{"author":"袁宏道","content":"年年为客向章台，面脂如珠红满䰄，短褐行缠归去来。归去来，种得油麻如黍子，依旧风帆向楚开。","dynasty":"明代","title":"戏别唐客客丰城人其二"}
{"author":"袁宏道","content":"指板付青童，衰颜一笑红。斜波冰闪日，虚屋柳啼风。树影溪纹路，鸥心鹤貌翁。颠毛翮种种，只合老墙东。","dynasty":"明代","title":"岁暮书怀得风字其一"}
{"author":"袁宏道","content":"渴虹饮石夜蛟哭，寒屑霏霏洒蕲竹。一湾净月趁斜峦，堕向龙宫写幽独。鹍弦断尽铁槽平，石韵高寒谱不足。头毛索索罥人长，几时买断青崖腹。五更凉梦泊孤云，以手扪天如苍玉。","dynasty":"明代","title":"夜卧青王峡看月"}
{"author":"袁宏道","content":"青丝华管夜从容，客正阑时酒正浓。堂上观灯莲品品，尊前顾影面重重。博他镜月千回醉，假我云山第几峰。麈尾奋来毛欲尽，当筵风雨约谭锋。","dynasty":"明代","title":"元宵饮华中秘宅上其一"}
{"author":"袁宏道","content":"长竿百尺拥灯轮，浊酒千巡意转真。霜亚残枝花片老，云拖轻影月痕新。订将白石成知己，掷却乌纱是野人。漏水销来杯不尽，当轩鹦鹉亦留宾。","dynasty":"明代","title":"元宵饮华中秘宅上其二"}
{"author":"袁宏道","content":"东风杨柳濯青枝，暖日池台艳艳姿。巧石疏花宜对酒，文窗香阁好弹棋。饥来野鹤如人懒，饮去河豚亦自疑。竹里辛夷差得似，天然一幅辋川诗。","dynasty":"明代","title":"饮华中秘园亭上"}
{"author":"袁宏道","content":"拟将心事寄乌藤，料得前身是老僧。病里望归如望赦，客中闻去似闻升。尊前浊酒憨憨醉，饱后青山慢慢登。南北宗乘参取尽，庞家别有一枝灯。","dynasty":"明代","title":"得罢官报"}
{"author":"袁宏道","content":"柳色渐舒枝渐齐，流莺涩涩美春啼。花溪水赤香鱼子，荒草牙青倦马啼。鹧鸟不行终恋侣，鹁鸠无屋懒呼妻。一瓶煖贮惠泉酒，过得层峦日又低。","dynasty":"明代","title":"游惠山作其一"}
{"author":"袁宏道","content":"雪后青山暖复鲜，疏黄浅绿也堪怜。高僧执卷供谈柄，少妇明妆送佛钱。向子无端儿与女，华阳多事道兼禅。浮生早被微名误，迟向人开醉五年。","dynasty":"明代","title":"游惠山作其二"}
{"author":"袁宏道","content":"双龙毛羽若为乖，销尽琵琶十里街。燕子有情终恋主，鸡皮无色强名娃。愁同班氏秋来扇，愿作杨家多浚钗。桃叶桃根君记否，当年亲指带如淮。","dynasty":"明代","title":"和沈飞霞代老姬别用原韵"}
{"author":"袁宏道","content":"浓绿疏黄总古新，六桥风日更精神。柳腰似欲争游妓，莺舌分明唤醉人。暖谷蒸香疑作雨，芳蹊吹汗不沾尘。洛妃谩欲淩波出，曹植荒唐恐未真。","dynasty":"明代","title":"踏堤曲其一"}
{"author":"袁宏道","content":"画阁层层出晓波，东风湖面软于罗。佳人秾李山花髻，荡子垂杨水调歌。蝴蝶意閒随梦去，鸳鸯情熟奈春何。苏公雅亦称相识，浪比西施愧已多。","dynasty":"明代","title":"踏堤曲其二"}
{"author":"袁宏道","content":"桃叶成蹊柳作行，东风吹热少年场。赵家姊妹皆端正，谢族儿郎有短长。陌上口声多汴语，垆头结束尽唐装。吴歌越舞颠如梦，不是湖山也断肠。","dynasty":"明代","title":"踏堤曲其三"}
{"author":"袁宏道","content":"著意怜花紧护持，不曾残杀一枝枝。花神欲谢廉明宰，分付袁郎好作诗。","dynasty":"明代","title":"湖上赠钱塘汤令其二"}
{"author":"袁宏道","content":"壁上苔痕字，回头十二年。方平犹眼底，江令是生前。童子来扶杖，山僧试煮泉。浪中惊准出，塔下古蛟眠。骇目洞心处，危滕峭石边。无栽慈竹地，有纵怒鹏天。一壁云皆碎，千沟瓦忽县。波涵万里月，石老六朝烟。杨子来歌吹，南徐阅井廛。萍飘建邺镇，豆许海门船。鲨鬣遮晴岛，珠胎射绿渊。云堂招贾客，盐豉供朝贤。夜火朝岚市，风枝水响禅。山中无印老，休举带因缘。","dynasty":"明代","title":"游金山寺见旧作有述同游者两谢君方子公张明教及童子二仲也"}
{"author":"袁宏道","content":"高柳藏山寺，杂花缀水滨。青溪六七里，白帢两三人。钟釜蚊䖟过，烟霞鹿豕邻。箕踞亦是礼，何必取冠巾。","dynasty":"明代","title":"郊行同龚散木能者邹伯学"}
{"author":"袁宏道","content":"鞭策麒麟柴车下，疾走不能先驽马。客座见书身毛寒，泻水高谈为君哑。穿杨万辈岂易君，胸中奇丽如春冶。早知大黄亦误人，悔卖囊中未央瓦。嗟乎长孺臂在身、韬在腹，弹射百家蒐九流，驱使兔毫如箭镞。","dynasty":"明代","title":"毕少参舟中见武录知丘长孺被落诗以悲之"}
{"author":"袁宏道","content":"几番对酒惜颓阳，聊为飞英送一觞。竹里葵蔬尼客久，山中甲乙倍人长。仙畦屡溉新分药，道被犹薰旧赐香。上马揖来无别语，米家曾乞载书航。","dynasty":"明代","title":"和萃芳馆主人鲁印山韵其五"}
{"author":"袁宏道","content":"柳塘三十亩，茭苇翳其半。寒毛与垢瘢，蚀却青娥面。童子厉镰刃，飞光激流电。疾风卷残枯，倏忽青天见。照我池上人，露髻白团扇。芰荷一族风，碧水千丈练。送能入东溪，招鳖过西堰。鳞介授族行，知有蛟龙遁。","dynasty":"明代","title":"薙苇"}
{"author":"袁宏道","content":"閒坐说渚宫，高台集古枫。万家寒鉴上，一国水轮中。游蛤秋怀月，归蛟夜战风。楚天波捲去，鱼鸟尽依空。","dynasty":"明代","title":"龙湾市"}
{"author":"袁宏道","content":"贾客相逢倍惘然。楩楠杞梓下西川。青天处处横珰虎，鬻女陪男偿税钱。","dynasty":"明代","title":"竹枝词其十二"}
{"author":"袁宏道","content":"三步一号呼，十步一礼拜。万人齐仰瞻，菩萨今何在。欲寻真大士，当入众生界。试观海潮音，不离浙江外。","dynasty":"明代","title":"仲春十八日宿上天竺其一"}
{"author":"袁宏道","content":"骨谗犹可忏，舌惺岂不悔。佞鬼亦相容，始知佛如海。至今篱落下，不忍种兰茝。","dynasty":"明代","title":"靳尚祠"}
{"author":"袁宏道","content":"一朝见俗子，三日面生尘。所以薰修客，长年如畏人。买丝绣高士，栽松作比邻。不有沧溟水，马得横海鳞。","dynasty":"明代","title":"避俗"}
{"author":"袁宏道","content":"常时风卷复霞舒，万翥勾勾点点疏。云里岂烦苍颉氏，空中谁读典坟书。鹅溪展去绡千丈，榆塞回时载几车。毛颖秃来今在否，月天试问老蟾蜍。","dynasty":"明代","title":"雁字其三"}
{"author":"袁宏道","content":"万瓦如鳞绣作堆，别山重见秃翁来。晴川阁下南条水，一日同君荡几回。","dynasty":"明代","title":"罗隐南王章甫小集斋中说旧事偶成三首"}
{"author":"袁宏道","content":"一片篱花谱，吴绡墨未成。何人工点染，添我作渊明。月浪沉沉路，风香淡淡情。骚魂多念汝，梦里屈先生。","dynasty":"明代","title":"灯下观菊花影同社中诸友赋其二"}
{"author":"袁宏道","content":"少年作客时，浸浸慕若长。干旄络长衢，一呵已神往。前者为吴令，始复羡游客。觉彼白衫宽，恨我腰带窄。今日过吴下，客来官已了。从头细忖量，客比官较好。客是一尺雪，官是一窟尘。欲得客兼势，同年作王人。","dynasty":"明代","title":"过吴戏柬江进之"}
{"author":"袁宏道","content":"行尽跕鸢水上头，裹尸方始得心休。閒驱款段随乡里，我亦君家马少游。","dynasty":"明代","title":"伏波将军避暑石室其二"}
{"author":"袁宏道","content":"文藻如今更老成，风流人识小冯名。胸中早有吞牛气，卷上时闻掷地声。五字诗催筠管乱，一帘香散酒筹横。他时得第烦天语，幸免鞭笞及老兄。","dynasty":"明代","title":"又次三弟韵"}
{"author":"袁宏道","content":"未晓已先兴，轩车带睡登。官程胶齿饭，乡思折腰菱。野店歌鬟女，孤庵瀹鼎僧。不酲亦不醒，沙里鼓鼟鼟。","dynasty":"明代","title":"晓出柏乡"}
{"author":"袁宏道","content":"七尺捐酒杯，一笑三万六。红袖间缁衫，烟水叠丝肉。花光薰冷云，溪纹纬春縠。宁为去水鸥，不作在樊鹄。帘波捲青天，高空堕寒玉。铁板鹍鸡弦，长歌倚脩目。柳浪千本柳，腰肢舞不足。诞傲胎众讥，达者以为谷。","dynasty":"明代","title":"谷日小集五弟春草堂得谷字限韵"}
{"author":"袁宏道","content":"下里诗人唤阳五，酒肠窄窄无一缕。空拳往往博欢场，如以孤羊角群虎。一蕉入口即槃姗，浪言欲作糟丘主。天幸酒伯多知音，嵇阮贺李相推许。酂留岂必解披坚，不饮何妨建旗鼓。","dynasty":"明代","title":"夏日同江进之丘长孺黄平倩方子公家伯修小修集葡萄方丈以五月江深草阁寒为韵余得五字其二"}
{"author":"袁宏道","content":"一般春色有枯荣，十树樱桃九树生。拾得青梅如弹子，护花铃下打流莺。","dynasty":"明代","title":"拟宫词七首"}
{"author":"袁宏道","content":"袖却红云侍紫皇，诙谐长是困东方。乍来不识天颜笑，只道频嘘列缺光。","dynasty":"明代","title":"桃花流水引其三"}
{"author":"袁宏道","content":"深束腰肢浅蹙蛾，伴娘频促奈他何。白罗一尺宽如许，受得巫山雨几多。","dynasty":"明代","title":"广陵曲戏赠黄昭质时昭质校士归其四"}
{"author":"袁宏道","content":"葛巾不束毛，纱祫常见肘。无日不酲花，有时坐枯柳。天地一排场，谁分旦与丑。神仙既荒唐，富贵复难偶。杭人有谚言，言卑趣则有。雷峰变作糟，西湖化为酒。藕花作美人，一歌了一口。三万六千回，一回三百斗。","dynasty":"明代","title":"湖上别同方子公赋其四"}
{"author":"袁宏道","content":"残帙随风卷，閒窗尽日哦。胆瓶青剥落，梵呗语殽吪。寒节逢人少，新诗说酒多。小蛮持管笑，呵墨写长蛾。","dynasty":"明代","title":"冬日杂兴其四"}
{"author":"袁宏道","content":"白石青山眼倦开，风云长到枕边回。梦中亦有敲门客，报道庄周骑蠂来。","dynasty":"明代","title":"希夷峡其一"}
{"author":"袁宏道","content":"尚有他乡客，那堪两地春。文章聊玩世，儒墨竟疑人。别后山川换，愁来岁月新。沧江一万里，浊酒向谁陈。","dynasty":"明代","title":"宿僧房其一"}
{"author":"袁宏道","content":"夜深蕉帢带寒澌，隔水青梧辨露枝。问取无心老衲子，几人消得幻琉璃。","dynasty":"明代","title":"芜湖舟中同范长白念公看月其一"}
{"author":"袁宏道","content":"好手经炉冶，匡时正老成。文通才未尽，元静职犹轻。妖作长沙鵩，帐空澧水萤。花源留迹处，莎草背阶生。","dynasty":"明代","title":"哭江进之其六"}
{"author":"袁宏道","content":"寒气如山压霜重，珠阁银金连晓动。吹笙十五少王郎，手搦青梧拴綵凤。秃衫浅揖无宾主，满握青烟喷白麈。金炉霍霍狮子鸣，腻烛双双芙蓉吐。乳花如雪滴春香，百刻无多情则长。西施入越夷光死，鹦鹉无魂鸳断肠。丽娃宫里苔三尺，旋拂遗綦嗅蚕迹。古井晶莹恼杀人，梦里行云谁到席。","dynasty":"明代","title":"少王郎为王幼度作"}
{"author":"袁宏道","content":"儿童每见求甘草，道侣相逢话药方。高邮城里寻常去，收得姜芽几许长。","dynasty":"明代","title":"题方医卷方歙人客高邮"}
{"author":"袁宏道","content":"残帙随风卷，閒窗尽日哦。胆瓶青剥落，梵呗语殽吪。寒节逢人少，新诗说酒多。小蛮持管笑，呵墨写长蛾。","dynasty":"明代","title":"冬日杂兴其四"}
{"author":"袁宏道","content":"閒坐说循良，青槐古影凉。横身遮数郡，一笑檡权珰。通国嫌称户，生男必字阳。小儒无大计，束手叹非常。","dynasty":"明代","title":"岘山道中闻颂汪使君德政诗以纪之"}
{"author":"袁宏道","content":"罗绮如烟粉作丘，青娥国里小诸侯。河阳不敢谈花事，只是天堂见亦羞。","dynasty":"明代","title":"湖上赠钱塘汤令其三"}
{"author":"袁宏道","content":"家贫因任侠，誉起为颠狂。盛事追求点，高摽属李王。鹿皮充卧具，鹊尾荐经床。不复呼名字，弥天说小张。","dynasty":"明代","title":"张幼于"}
{"author":"袁宏道","content":"空街羸马有何荣，寂寞繁华两不成。破懒始知经有味，送眠微觉酒多情。腮毛未老随霜换，肺病无根见腊生。收拾閒烟与閒水，凭将筠管作干城。","dynasty":"明代","title":"閒居其二"}
{"author":"袁宏道","content":"飞雨贱窗湿，衣寒拥敝裈。所忧唯腊近，最苦是荼浑。只有飞沙市，更无啼鸟村。两渔相对语，舟系古槐根。","dynasty":"明代","title":"下邳舟中和子公"}
{"author":"袁宏道","content":"儿女纷纷乞巧，先吐老矣何求。不用丐灵乌鹊，唯宜拙守斑鸠。","dynasty":"明代","title":"七夕偶成其二"}
{"author":"袁宏道","content":"苍颜白发竟何成，醉里酣歌指帝京。喜与中郎分姓字，羞从桃简觅公卿。健鹰每欲辞韝去，俊马唯须带骨行。君过酒人垆上看，荆高到底气如生。","dynasty":"明代","title":"送唐尧胤北上"}
{"author":"袁宏道","content":"草丰不辨树，山隐却如烟。客舫因滩浅，牵夫傍兕眠。谁家朝奉去，几得少年还。历尽江儿水，嬴来合子钱。","dynasty":"明代","title":"新安江其八"}
{"author":"袁宏道","content":"凉月如霜鉴薄帷，空杯无计觅糟醨。买灯聊复欢儿女，弄笔粗能遣岁时。花火每攒骑马客，蜡光先照走桥姬。少年乐事今无几，近老方知此兴衰。","dynasty":"明代","title":"十六夜和三弟"}
{"author":"袁宏道","content":"为药常烧竹，贪僧每贮粮。观心三点字，叠膝一绳床。谱石增新样，和香觅旧方。黄柑栽未几，已得五拳长。","dynasty":"明代","title":"雨中过王官谷香光林其二"}
{"author":"袁宏道","content":"长者即维摩，和尚似鹫子。中有妙音人，可比散花女。","dynasty":"明代","title":"同无念过二圣寺其二"}
{"author":"袁宏道","content":"禅味争如醉，无何即是乡。休心为曲蘖，省事作资粮。慢世稍同朔，绝交亦似康。东𦤎犹滞酒，余乃醒而狂。","dynasty":"明代","title":"潞河舟中和小修别诗其十"}
{"author":"袁宏道","content":"独树扣镶谁，幽人觅故知。斜鬟溪女笑，丫路板桥危。山户虫封蜡，花乡果旧卮。白公君记取，是处有僧随。","dynasty":"明代","title":"九月二日盛集诸公郊游至二圣寺仍用散木韵其八"}
{"author":"袁宏道","content":"蜀魄悲鸣后，巫猿叫啸初。峨嵋徒有黛，巴水不成书。女鬼行云侍，仙邻卖卜居。浣花溪上叟，情切旧乡庐。","dynasty":"明代","title":"哭江进之其五"}
{"author":"袁宏道","content":"一线露云棱，微光漾青树。空翳与庭昏，总被风吹去。虚栏当水心，是月流连处。频夜厌清光，衣衫浣花露。世间浓冶物，到眼即成故。无地不追随，只似如今遇。空阶攲瘦石，寒影清而怒。试问月中妃，鸡皮凡几度。抛却射乌儿，亿载牧寒兔。","dynasty":"明代","title":"秋夜坐月水轩同龚散木刘绳之赋"}
{"author":"袁宏道","content":"空坛深净驳琉璃，秃发簪冠老导师。铜呇金涂秋草里，如今不似世宗时。","dynasty":"明代","title":"天坛三首"}
{"author":"袁宏道","content":"花勋难树亦难酬，炙雪浇风老未休。给与扫香十万户，灵芳国里古诸侯。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其四"}
{"author":"袁宏道","content":"少年读书求富贵，白手青云能自致。屈首空云事已成，到头转觉官无味。一尺刚肠五尺身，我非儿女宁拜人。莱子有妻终是隐，原宪无病莫忧贫。我腕如绵面似纸，未得一钱先羞死。书生无才不解贪，不是将身比秋水。","dynasty":"明代","title":"答内"}
{"author":"袁宏道","content":"纵多桃李也无言，只是然篱与映门。暖日护将鹦鹉瘴，和风吹却鹧鸪瘟。乡书题就双重晕，炉气熏残一缕温。梦里明明渡湘水，不知若个似仙源。","dynasty":"明代","title":"閒居杂题其六"}
{"author":"袁宏道","content":"青峰如面洗溪纹，石上鸾音久不闻。欲向先生借天匕，嵩山烟雨华山云。","dynasty":"明代","title":"登啸台"}
{"author":"袁宏道","content":"汉阴无侣灌蔬畦，枯枕寒缸坐晓鸡。未许少汤能沃雪，也知狂絮不粘泥。家凫自伴龟家语，野雉聊为牧儥妻。割袖分桃听忏悔，辟将黄叶止儿啼。","dynasty":"明代","title":"散木方鳏誓不娶诗以嘲之仍用前韵"}
{"author":"袁宏道","content":"霜鹤衔冰且忍饥，穷沙休忆稻梁肥。低棋动欲求先著，钝鸟焉能不早飞。身分无多难了事，酸迂那得济时机。长安未有胶粘却，日日开门放客归。","dynasty":"明代","title":"閒居其六"}
{"author":"袁宏道","content":"碧渚新琅玕，入门碎影寒。么弦将水听，青黛作烟看。且乐时花艳，休悲故垄残。南威他自美，兴废岂相干。","dynasty":"明代","title":"游章台寺和小修韵其四"}
{"author":"袁宏道","content":"定武石空在，兰亭迹已讹。清流大概是，峻岭果然多。古屋穿新霤，苍松瘦老柯。墨池閒贮水，犹得放邹鹅。","dynasty":"明代","title":"兰亭"}
{"author":"袁宏道","content":"试问飞来峰，未飞在何处。人世多少尘，何事不飞去。高古而鲜妍，杨雄不能赋。","dynasty":"明代","title":"戏题飞来峰其一"}
{"author":"袁宏道","content":"空窗画掩红纱隔，一夕温风长葵麦。秋去春来双燕儿，年年衔粉扮妆额。芍药死枝不死根，焉知黄土不青春。幽魂异日逢杨柳，应悔生前别舍人。","dynasty":"明代","title":"燕子楼"}
{"author":"袁宏道","content":"云霞拟置别堂春，其奈些儿露水身。碧柳典来求古佛，青鬟嫁去事高真。一生书画皆偿债，数亩琅玕也卖人。湖石迤南栀子北，哭君此地最伤神。","dynasty":"明代","title":"卷中见亡友王官谷姓字感赋其二"}
{"author":"袁宏道","content":"能再相从否。若驾相思车，当问白门柳。","dynasty":"明代","title":"别石篑其十"}
{"author":"袁宏道","content":"道逢一古叟，开唇论紫朱。方上而锐下，将无是鲁儒。鲁国有微言，儒者窃其肤。家家飨五城，谁辨鱼目珠。","dynasty":"明代","title":"感兴其三"}
{"author":"袁宏道","content":"随例东门柳，那堪折赠行。早知云易散，何忍梦难成。小玉终无匹，汪伦只有情。别来林处士，卖鹤买新声。","dynasty":"明代","title":"代"}
{"author":"袁宏道","content":"梨花疏点贴窗流，斜月笙箫处处楼。醉里不知花是影，隔纱惊唤小扬州。","dynasty":"明代","title":"梨花初月夜"}
{"author":"袁宏道","content":"骨交削浓茜，气交和水盐。魂交破幽石，空天彻捲帘。十日九缄题，秋水扃方奁。锐毛刻云山，巧镂百戈铦。东风鼓蚓窍，发义小言詹。勉自角妍媸，青娥突老髯。樱桃本凡品，况乃经燎腌。高枝荫寸毛，贞名滥宫阉。铸铜哭瘦岛，一往何李纤。摇头钝优孟，竖儿口可钳。女态非瘦肥，茶韵出香甜。泻我倾肠波，蛲蛔如可拈。应龙乘高云，细鬣舞盆噞。","dynasty":"明代","title":"喜王以明自村中来宝方官谷限韵"}
{"author":"袁宏道","content":"姊妹行四五，朝朝行采桑。素丝络笼底，光艳大道傍。去年采桑迟，今年采桑早。只愁蚕不熟，误我嫁时袄。采桑复采芝，照水湿罗衣。欢自不吞华，牵侬百丈丝。","dynasty":"明代","title":"采桑度"}
{"author":"袁宏道","content":"白鸟当窗坐，青山映水行。看云诸态冷，吊古百愁生。近海鱼争大，邻淮酒欲清。长亭不可数，回首吕梁城。","dynasty":"明代","title":"舟中"}
{"author":"袁宏道","content":"落魄苏季子，无官妻嫂欺。尔若不见怜，飘零安可知。","dynasty":"明代","title":"别无念其八"}
{"author":"袁宏道","content":"爱看幽鸟曝新阳，每遇嘉阴即倒觞。尽日竹烟消酒去，有时莺语入帘长。春塘雨过波纹乱，花坞风回蝶翅香。行到碧桥深柳处，一帆凉月满吴航。","dynasty":"明代","title":"和萃芳馆主人鲁印山韵"}
{"author":"袁宏道","content":"弟兄相对黑盈颠，便是逍遥地上仙。潇碧堂中云委地，柳浪湖上雪翻天。长绦古褶缁黄队，皓齿修眉水石边。不道为官无一可，为官无此日高眠。","dynasty":"明代","title":"甲辰初度其三"}
{"author":"袁宏道","content":"碧筱当烟出，朱华带渚看。佳人吴笑语，公子晋衣冠。始觉欢场盛，争言雅道难。经时觅快友，才得许如兰。","dynasty":"明代","title":"龙君超徼集章台以看花台为韵其一"}
{"author":"袁宏道","content":"耗尽雄心鬓亦皤，灞亭无奈尉谁何。珊瑚百尺根株老，不信天家无铁罗。","dynasty":"明代","title":"卫河道中和丘长孺惜别其七"}
{"author":"袁宏道","content":"爱把苍竿搅月湍，山风吹顶不曾寒。竹林寺里寻常去，乞得西僧梵本看。","dynasty":"明代","title":"山中逢老僧其五"}
{"author":"袁宏道","content":"夜深清拍袅杨枝，惊起澄江白鹭鸶。过客争浇赤壁酒，几人曾和雪堂诗。山民自种元修菜，石榻刚存乳母碑。见欲铸金范老子，柳浪湖上拜新祠。","dynasty":"明代","title":"赤壁怀子瞻"}
{"author":"袁宏道","content":"一踏峨眉二十春，冰花破处石鳞鳞。凭将遍吉书一纸，传与东洋打坐人。","dynasty":"明代","title":"送蜀僧往南海"}
{"author":"袁宏道","content":"蕊珠新节出仙官，使雨召云也不难。沚壁车中呼小小，善和坊里取端端。江头作押逢青鲤，花下移文付彩鸾。纵使黄河如带水，双筠依旧碧琅玕。","dynasty":"明代","title":"余友黄鹄生与所䁥相去二舍为置符以召各藏其半题曰花信风社中雅其事作诗咏之其二"}
{"author":"袁宏道","content":"螺子春生艳，蛾眉老避纤。祗宜供剪尺，不可更妆奁。时缬抽丝嫩，新花出样尖。陇西见弓矢，二见一回拈。","dynasty":"明代","title":"夜话春草堂限韵其二"}
{"author":"袁宏道","content":"曾看沧海化红尘，云过沙飞阅世人。便是圣朝祥瑞物，何须芝草与麒麟。","dynasty":"明代","title":"廿三日至蒲圻谢中丞出迎时年九十二鹤发丹容尚能骑乘真人中瑞也口占二绝以纪其盛其二"}
{"author":"袁宏道","content":"终日惜奈花，一身苦牵羁。半月始得行，垂老玩姜姬。飞鞭出重城，修途会封姨。扑面吹砂砾，熟马昏路岐。白日恣狂霾，弥空塞琉璃。举头触横柳，乌纱罥高枝。一步一摧折，歇马憩仁祠。山僧出慰劳，白水泛枪旗。诸馀小比丘，目腓心刺讥。未闻看花人，罩眠对春姿。马疲人亦困，酌酒却宽脾。不独负花约，兼亦怖天威。自我入京来，无日不沙飞。四月双重绵，立夏无春时。司尹省惟日，愚贱安敢知。长歌击流水，惊起双鸬鹚。","dynasty":"明代","title":"出城观柰子花遇大风至韦公寺而还同游为顾升伯李酉卿家伯修"}
{"author":"袁宏道","content":"平驱妖国洗蛟潭，月下高禅独自参。耻与摄山为伴侣，为他靳尚作伽蓝。","dynasty":"明代","title":"关公祠"}
{"author":"袁宏道","content":"聊作栖身地，遂成隐者家。三面修閤子，四度看荷花。碎影方塘月，苍烟活水茶。稚川徒自累，白首恋丹砂。","dynasty":"明代","title":"湖上碧酣楼落成"}
{"author":"袁宏道","content":"蜀魄悲鸣后，巫猿叫啸初。峨嵋徒有黛，巴水不成书。女鬼行云侍，仙邻卖卜居。浣花溪上叟，情切旧乡庐。","dynasty":"明代","title":"哭江进之其五"}
{"author":"袁宏道","content":"柳色渐舒枝渐齐，流莺涩涩美春啼。花溪水赤香鱼子，荒草牙青倦马啼。鹧鸟不行终恋侣，鹁鸠无屋懒呼妻。一瓶煖贮惠泉酒，过得层峦日又低。","dynasty":"明代","title":"游惠山作其一"}
{"author":"袁宏道","content":"少小读诗书，得意常孤往。手提无孔锤，击破珊瑚网。香象绝众流，俊鹘起秋莽。淫僻畏仁义，竹止羞罔两。灭火事长途，何处税归鞅。","dynasty":"明代","title":"述怀"}
{"author":"袁宏道","content":"閒对枯槎与钓缗，暮云斑驳似龙鳞。青山不许谈新事，白鸟如曾狎故人。宫閤参差十里水，衣冠包裹一生尘。西门车马东门月，冷热从谁问假真。","dynasty":"明代","title":"秋日同梅子马方子公饮北安门"}
{"author":"袁宏道","content":"归来兄弟对门居，石浦河边小结庐。可比维摩方丈地，不妨杨子一床书。蔬园有处皆添甲，花雨无多亦溜渠。野服科头常聚首，阮家礼法向来疏。","dynasty":"明代","title":"归来"}
{"author":"袁宏道","content":"仙苑桃花朵朵香，曾于天上看霓裳。刘郎老去风情减，閒把音容问太常。","dynasty":"明代","title":"天坛其四"}
{"author":"袁宏道","content":"黄垆别去路漫漫，泽国空馀九畹兰。白骨千年知己在，玄言湖海和人难。秋江寂寞龙孙死，夜壑萧条鬼火寒。痛杀君山笛里月，可同仙子一凭栏。","dynasty":"明代","title":"哭兆孺其二"}
{"author":"袁宏道","content":"晴日园林放好春，馆娃宫里拾香尘。痴心春了鸳鸯债，宿命多惭鹦鹉身。柳爱风流因病睡，鹊贪欢喜也嗔人。桃花不识潘郎去，又逐东君一面新。","dynasty":"明代","title":"閒居杂题其三"}
{"author":"袁宏道","content":"一踏峨眉二十春，冰花破处石鳞鳞。凭将遍吉书一纸，传与东洋打坐人。","dynasty":"明代","title":"送蜀僧往南海"}
{"author":"袁宏道","content":"西泠桥，水长在。松叶细如针，不肯结罗带。莺如衫，燕如钗，油壁车，砍为柴，青骢马，自西来。昨日树头花，今日陌上土。恨血与啼魂，一半逐风雨。","dynasty":"明代","title":"西泠桥"}
{"author":"袁宏道","content":"云头黯淡色如铁，扑衣打面旱沙热。六街泼墨气腾腾，几点风灯鬼明灭。铃铎当当辨古寺，走入衲僧蚕纸被。堕瓦抛椽雨阁眉，雷公腕脱车轮碎。长风捲地天吹坼，一星透出层云额。马蹄依旧送冲飙，炬火不光天路窄。电光熠熠谱华缯，细如姬发粗如绳。云山花鸟各呈态，天女飞丝绣不成。人言闪电是天笑，天翁何事频欢叫。嫦娥归魄织女藏，顽墨昏肓有何好。北安门外水沉路，溜点在檐雨在树。果然隔辙分晴阴，雨师似亦相回护。归来门巷无灯烛，北奴鞭婢旋煮粥。墨花一泻满吴笺，残雨疏疏滴檐竹。","dynasty":"明代","title":"显灵宫夜归"}
{"author":"袁宏道","content":"竹床松涧净无尘，僧老当知寺亦贫。饥鸟共分香积米，落花常足道人薪。碑头字识开山偈，炉里灰寒护法神。汲取清泉三四盏，芽茶烹得与尝新。","dynasty":"明代","title":"游虎跑泉"}
{"author":"袁宏道","content":"河口三十仞，悬水如横嶂。一夜粮船风，送我至南旺。离家日几何，倏忽易弦望。水邮无定程，一闸隔天上。百里飞黄沙，乾风裂绵纩。蚤与人争席，泥波充五脏。三十何所成，劳劳密虚望。如彼上水船，进尺而失两。","dynasty":"明代","title":"济宁舟中"}
{"author":"袁宏道","content":"玉折苦相仍，彤编合并称。泪枯双井水，心死万年冰。恶粉常芟竹，凄花每避镫。霜眉白似缕，阅尽几衰兴。","dynasty":"明代","title":"王氏双节"}
{"author":"袁宏道","content":"交游南壮总成翁，忽地相逢柳浪中。细雨小添浇药水，落花时逐渡溪风。长堤云卷千丝碧，高阁霞舒十里红。七载东皋唯颂酒，知君犹念老无功。","dynasty":"明代","title":"谢于楚陶孝若见访柳浪得风字"}
{"author":"袁宏道","content":"冤诉知无已，冥司可奈何。只愁女鬼弱，不怕俗钱多。双陆因名废，新声只自歌。唯当仗佛力，救汝出幽罗。","dynasty":"明代","title":"百六诗为丘大赋其五"}
{"author":"袁宏道","content":"闷即摊书读，长年一腐儒。开门残雨过，攲枕片云孤。世事输棋局，人情转辘轳。浮生宁曳尾，断不悔江湖。","dynasty":"明代","title":"夏日即事其二"}
{"author":"袁宏道","content":"蚕懒无心更作丝，乐天未老别杨枝。阳台不是嫌云雨，图得生离胜死离。","dynasty":"明代","title":"遣姬"}
{"author":"袁宏道","content":"雾月晓花啼，柳冷莺梦怯。石枕刻相思，秾香散幽帖。清思如静水，红从笑颊起。背灯换溽衣，倩郎收珰珥。别泪浸兰被，恩爱等蝉翅。银箸拨香灰，写作天长字。塔灯绕层橑，红阑对大道。昔时合欢场，今见高冢草。枫根闻鬼语，乡音带淮楚。淰淰女鬼神，吹作何山雨。","dynasty":"明代","title":"七月二十一日有忆偶题"}
{"author":"袁宏道","content":"病合当求去，宦情非是阑。与其官作病，宁可活无官。腰膝皆相贺，妻儿亦自驩。高堂垂万里，谁与说平安。","dynasty":"明代","title":"病痊"}
{"author":"袁宏道","content":"亭亭如月婉如春，堤上楼边总丽人。柳汁染将袍已嫩，梨花吹落粉痕新。瑈帘欲度閒仙语，宝屐初移拾翠尘。宋玉也知空作赋，越姬十倍胜东邻。","dynasty":"明代","title":"踏堤曲其四"}
{"author":"袁宏道","content":"流芳亭畔草如油，堕粉吹香历几秋。鄂国有祠争下马，西陵无主漫登楼。玉龙酿熟多酬直，土哺鱼肥易上钩。南北诸峰收不尽，朝朝放艇过溪头。","dynasty":"明代","title":"饮第六桥酒垆上"}
{"author":"袁宏道","content":"竹床松涧净无尘，僧老当知寺亦贫。饥鸟共分香积米，落花常足道人薪。碑头字识开山偈，炉里灰寒护法神。汲取清泉三四盏，芽茶烹得与尝新。","dynasty":"明代","title":"游虎跑泉"}
{"author":"袁宏道","content":"霜庭五叶晚抽枝，喜得犹通一线儿。时戒每尝无味水，闲情多赋落花诗。台宗贤教谁能识，何肉周妻到应疑。若使相逢不吐胆，更于何处觅相知。","dynasty":"明代","title":"赠虞德园兄弟"}
{"author":"袁宏道","content":"二年前事似前朝，记得朱颜个里销。雨雨风风新震泽，车车马马旧虹桥。尘来不上双行脚，病后犹存一捻腰。是我万般辛苦地，如今闲话尽逍遥。","dynasty":"明代","title":"雨中过苏其一"}
{"author":"袁宏道","content":"无官有客尚留吴，难道陶潜不腐儒。魂亦寻花如蛱蝶，梦惟逐浪似鹈鹕。孤灯影瘦寒山寺，荒草流青夏驾湖。学道参禅都未澈，一毛聊得比杨朱。","dynasty":"明代","title":"雨中过苏其二"}
{"author":"袁宏道","content":"閒对枯槎与钓缗，暮云斑驳似龙鳞。青山不许谈新事，白鸟如曾狎故人。宫閤参差十里水，衣冠包裹一生尘。西门车马东门月，冷热从谁问假真。","dynasty":"明代","title":"秋日同梅子马方子公饮北安门"}
{"author":"袁宏道","content":"几点秋毛染鬓斑，深衣长褐古铜镮。榻边石骨抽枯笋，盆里松根露浅山。霜月洒来如白酒，菊花老去变红颜。鸡声未动听宫板，已在车尘马足间。","dynasty":"明代","title":"伯修斋中"}
{"author":"袁宏道","content":"冻风吹落壁间尘，温閤投花养瘦鳞。山水情多长爱画，旃兰气少亦清人。铛罍侧畔观时变，冠带场中看偶新。野语街谈随意取，懒将文字拟先秦。","dynasty":"明代","title":"斋中偶题"}
{"author":"袁宏道","content":"藤带丝袍强束身，北风虽厉不吹尘。轩窗尽日閒诸史，眷属经年断五辛。官牒注来呈府吏，俸钱支得与门人。床头一夜西湖语，霜色萧条上角巾。","dynasty":"明代","title":"閒居其一"}
{"author":"袁宏道","content":"郭外园林尽不如，水亭香泛绿芙蕖。门前且系新骊马，囊里犹存旧蠹鱼。华岳看云唯自语，曲江题壁倩谁书。凭君为报关门尹，不是当时板屋车。","dynasty":"明代","title":"将入秦试士诸同舍别于西郭水亭得鱼字"}
{"author":"袁宏道","content":"　　当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。　　而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。　　余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。　　侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。　　　呜呼。使逆珰时不为激而为调，宁至决裂乎？谁谓文人无奇识，不能烛几于先也。","dynasty":"明代","tags":"送别，赞颂，写人，序文","title":"送江陵薛侯入觐序"}
{"author":"袁宏道","content":"江郎貌奇崛，文字多古质。十三读父书，十五梦先笔。父母怜爱之，保护常在膝。何不从我游，扁舟访二室。","dynasty":"明代","title":"别江郎"}
{"author":"袁宏道","content":"架书狼籍粉虫残，六月之纱溅水寒。麾却如花旧拍板，茶瓶相对白蔬盘。","dynasty":"明代","title":"侯师之水轩其一"}
{"author":"袁宏道","content":"百尺烟中紫翠分，水光摇日雪纷纷。长风碎曳千年石，飞雨斜侵半壁云。涧底有人穿洞出，山间投砾隔村闻。仙家只在深岚里，松腹犹存鸟篆文。","dynasty":"明代","title":"观卢岩寺瀑布其一"}
{"author":"袁宏道","content":"好作烟林谱，微霞带水条。平平铺碎浪，远远出红桥。天坼云鳞见，江澄暑路消。山光与粉黛，一种是逍遥。","dynasty":"明代","title":"夏日同龙君超傅中执萧季星龚散木彭长卿崔晦之小修王小白泛舟便河得桥字"}
{"author":"袁宏道","content":"天涯随处是生缘，阔帽宽衫似老年。算马与人三十口，卖奴及宅五千钱。一心槁木寒灰去，几度披书抱酒眠。古佛阁前温炕里，拽将红袖夜谈禅。","dynasty":"明代","title":"丁酉十二月初六初度其四"}
{"author":"袁宏道","content":"爱看幽鸟曝新阳，每遇嘉阴即倒觞。尽日竹烟消酒去，有时莺语入帘长。春塘雨过波纹乱，花坞风回蝶翅香。行到碧桥深柳处，一帆凉月满吴航。","dynasty":"明代","title":"和萃芳馆主人鲁印山韵"}
{"author":"袁宏道","content":"夜深歌起碧油幢，部部争先那肯降。阅尽龟兹诸乐府，却翻新谱按南腔。","dynasty":"明代","title":"夜饮邹金吾家"}
{"author":"袁宏道","content":"乘赤雾，鞭鸾辙。路逢王子晋，玉箫已吹折。织女弄机丝，馀纬烂霄阙。下土虮虱民，误唤作雌霓。张翁老且耄，举止多媟亵。侍仙三万年，不曾见隆准。真人多窜左，天狐惨馀孽。羲御失长鞭，牵牛叹河竭。","dynasty":"明代","title":"升天行"}
{"author":"袁宏道","content":"秋来喜遇双重九，岁里欣逢两立春。重叠也知天好事，流连无过老閒人。山茶吐晕红侵肉，窨酒吹香白到唇。水榭一区微料理，湖光趁取玻瓈新。","dynasty":"明代","title":"立春日偶题"}
{"author":"袁宏道","content":"其下有龙渊，潜通印度天。云畴螺子地，雾顶树王年。就石为君枕，迷津指我船。向来神怪事，勿为小儒传。","dynasty":"明代","title":"智者洞"}
{"author":"袁宏道","content":"我醉中山酒，兴衰渺莽间。宋家遗塞垒，唐典旧河山。破壁风雷出，空堂燕雀还。莫言无外警，西去即层关。","dynasty":"明代","title":"登定州开元寺塔其二"}
{"author":"袁宏道","content":"仄岭东移半尺苔，如何横度碧崔嵬。上头若有朝三叟，料得胡孙也喜来。","dynasty":"明代","title":"胡孙愁"}
{"author":"袁宏道","content":"开船已是四旬馀，才得徐州一纸书。内中数语朦胧甚，见了愁于未见初。","dynasty":"明代","title":"得舍弟徐州书其一"}
{"author":"袁宏道","content":"细鸟伤心叫，闲花作意飞。芳蹊红茜雨，古涧绿沈衣。艳女逢僧拜，游人缓骑归。幸随真寔友，无复可忘机。","dynasty":"明代","title":"灵隐路上其三"}
{"author":"袁宏道","content":"十年一瞥意苍茫，话到青山且尽觞。免与泡沤愁起灭，聊从烟水决行藏。閒吹玉笛翻新曲，醉倚天花入道场。试去武陵溪上照，头毛白尽老萧郎。","dynasty":"明代","title":"龙君御载酒过德山见访一别十三年矣感念存没不觉悽然已复自笑举觥相乐遂大醉"}
{"author":"袁宏道","content":"一病袁小安，五载江犹淹。宦味朝朝尽，乡思刻刻添。有愁到眉棱，无工削爪尖。枕书调倦眼，照影镊霜髯。东斋草满径，西堂灰一帘。鼠子溺书箧，侍儿匿牙签。少妇乞画眉，双腕痛花佥。管城头转秃，空闺笑无盐。俗吏貌态工，末世礼法严。饶他潘与陶，风流岂得兼。","dynasty":"明代","title":"舟中寄江进之得珠帘字其二"}
{"author":"袁宏道","content":"俱言三岁苦，挨得几番虚。鍊就玉圭字，磨穿铁板书。莫非头罪过，傥亦慧乘除。知汝能排遣，高谭且自如。","dynasty":"明代","title":"喜小修至其三"}
{"author":"袁宏道","content":"举世轻寒酸，穷骨谁相敬。如何严州城，亦以严为姓。","dynasty":"明代","title":"严陵其三"}
{"author":"袁宏道","content":"今日相乐，式舞且歌。鹍弦铁板，白面青娥。食羔以七，盛酒以盆。刀鲚亦厌，何必河豚。儒迂墨俭，唔非尧是。善哉诸君，请入裈里。读书不成，学仙寡效。鼷腹鷡枝，从吾所好。","dynasty":"明代","title":"善哉行"}
{"author":"袁宏道","content":"尚有他乡客，那堪两地春。文章聊玩世，儒墨竟疑人。别后山川换，愁来岁月新。沧江一万里，浊酒向谁陈。","dynasty":"明代","title":"宿僧房其一"}
{"author":"袁宏道","content":"常时风卷复霞舒，万翥勾勾点点疏。云里岂烦苍颉氏，空中谁读典坟书。鹅溪展去绡千丈，榆塞回时载几车。毛颖秃来今在否，月天试问老蟾蜍。","dynasty":"明代","title":"雁字其三"}
{"author":"袁宏道","content":"自从智者去，宝珠曾游此。今日无念来，添一故事矣。","dynasty":"明代","title":"同无念过二圣寺其一"}
{"author":"袁宏道","content":"绯袍牙带鞠躬迎，认得风骚旧长卿。莫似江南韩老子，教他炷艾待门生。","dynasty":"明代","title":"广陵曲戏赠黄昭质时昭质校士归其二"}
{"author":"袁宏道","content":"且复须臾坐，夕阳山气佳。人归烟雨寺，春到海棠花。茜甲缘畦吐，青溪带郭斜。楼台深隐隐，种竹定谁家。","dynasty":"明代","title":"暮春偕苏潜夫丘长孺李茂实僧宝方雪照出郭"}
{"author":"袁宏道","content":"几回傍槛折迷阳，流尽春槽曲水觞。竹邑浅分溪浪滑，花枝斜照夜鬟长。清言屡射当场覆，艳语频勾隔坐香。皂帽青鞋从此始，敢将瓢笠附轻航。","dynasty":"明代","title":"和萃芳馆主人鲁印山韵其四"}
{"author":"袁宏道","content":"竹外斜侵十步强，千枝万朵亚邻墙。东风若过黄梅节，吹得先生醋瓮香。","dynasty":"明代","title":"王闇然馆中看梅其二"}
{"author":"袁宏道","content":"碧水丹崖不自由，无因阑入会仙楼。布帆饱趁潇湘水，几处青枫黄叶舟。","dynasty":"明代","title":"荅君御诸作其一"}
{"author":"袁宏道","content":"阴𩆍如不扫，风伯有常刑。楼阁云初坼，玻璃魄乍经。沙容兼雪看，垆响入泉听。近阁梅题逊，横江鹤姓丁。诗魂将化石，霜颖发于硎。河鼓呈天练，蛟宫匝冷腥。夜光辞岭蛤，舍利泻吴瓶。窈窕宫腰国，仓琅帝子扃。穿林眠冻兕，触苇叫寒鸰。濯足求清濑，刚肠恶浊泾。","dynasty":"明代","title":"舟中看月仍用前韵"}
{"author":"袁宏道","content":"宝髻暗尘灰，只凤啼晓额。举眼望愁空，苍苍不如石。箧装能几何，典发买书籍。孤灯瘦形影，寒帏风雨夕。廿年立孤成，名字照丹册。宫锦到地红，霜心与头白。","dynasty":"明代","title":"贞寿诗为冯太史母"}
{"author":"袁宏道","content":"山色重重冶，云容片片鲜。花风香水气，梅雨润苔钱。茶别松萝味，兰销鹊尾烟。每于诗外旨，悟得句中禅。","dynasty":"明代","title":"潘庚生馆同诸公得钱字"}
{"author":"袁宏道","content":"且复须臾坐，夕阳山气佳。人归烟雨寺，春到海棠花。茜甲缘畦吐，青溪带郭斜。楼台深隐隐，种竹定谁家。","dynasty":"明代","title":"暮春偕苏潜夫丘长孺李茂实僧宝方雪照出郭"}
{"author":"袁宏道","content":"残花残木总精神，才见寅年一日春。柳态美如新栉发，山容亲似远归人。闲追老衲三余辈，更踏冰池五六巡。江郭早须骑马出，旋呼稚子觅头巾。","dynasty":"明代","title":"久雪忽晴喜而有作"}
{"author":"袁宏道","content":"入室翠层层，秋容分外澄。花分西内种，树古北朝僧。波净寒生簟，峰高夜见灯。墨光浓淡里，山水赵吴兴。","dynasty":"明代","title":"刘常侍水轩其一"}
{"author":"袁宏道","content":"归思如奔马，千夫不能控。溪飞潮雨凉，柳络烟条重。来时皂盖迎，去惟白云送。铜章聊一戏，已醒不重梦。莫以潜之龙，而易衰兮凤。","dynasty":"明代","title":"环翠楼曹平子吴平仲沈飞霞言别得送字其二"}
{"author":"袁宏道","content":"文叔真有为，先生真无用。试问宛洛都，谁似严滩重。","dynasty":"明代","title":"严陵其二"}
{"author":"袁宏道","content":"朝入朱门大道，暮游绿水桥边。歌楼少醉十日，舞女一破千钱。鹦鹉睡残欲语，花骢蹄健无鞭。愿为巫峰一夜，不愿缑岭千年。","dynasty":"明代","title":"浪歌"}
{"author":"袁宏道","content":"曾向昭容于内传，绿绨亲押圣人前。三千里路秦宫月，和雪和烟到楚天。","dynasty":"明代","title":"元夕度门出宫中月饼同赋其一"}
{"author":"袁宏道","content":"百亩春兰盖碧畦，玲龙且莫唱黄鸡。青丝屡罥鸳纹水，红袖频麾燕嘴泥。岘石坡前山简客，天花场上净名妻。千枝万朵黄家去，听取娇莺恰恰啼。","dynasty":"明代","title":"集子静水明楼听歌仍和散木韵"}
{"author":"袁宏道","content":"一番丹蕊一番泥，何处垂杨无马嘶。芍药有香兼有态，山鸡能舞亦能啼。阴晴雨旱劳占问，云月风花细品题。十分漆园学得五，逍遥犹可物难齐。","dynasty":"明代","title":"閒居杂题其四"}
{"author":"袁宏道","content":"落尽梧桐叶，萧骚满一庭。当书裁枕被，减食买参苓。壁暗秋虫泣，垆攲夜火青。病来曾几日，疏发冷生星。","dynasty":"明代","title":"问方子公病其一"}
{"author":"袁宏道","content":"铁城焰里热忙身，几人能掷头上巾。题将百八金刚子，辞却东家老圣人。少年意气非等閒，精悍之色在眉间。镕取鱼肠一匣水，铸作胡僧双耳环。往年湖上逢开士，藻月规烟说文炜。但知北海是大儿，谁识南宗印真子。海内学士闻行履，半说颠狂半惊死。东方先生代解嘲，秀字何妨竖却尾。瘦岩百尺突寒松，冰谷千年贮古水。落花红洗入溪澜，请看风吹起不起。","dynasty":"明代","title":"戏赠死心和尚死心以秀才出家"}
{"author":"袁宏道","content":"碎影平侵槛，寒梢半妥轮。装幽来隐舍，布景与词人。只在风篁曲，长依水石邻。东郊西浦上，不信有飞尘。","dynasty":"明代","title":"风林纤月落其三"}
{"author":"袁宏道","content":"古树暗房栊，登楼只辨红。分畦将匝地，合燄欲焚空。蝶醉轻绡日，莺捎煖絮风。主人营一世，身老众香中。","dynasty":"明代","title":"惠安伯圜亭同顾升伯李长卿汤嘉宾看牡丹其一"}
{"author":"袁宏道","content":"儿女纷纷乞巧，先吐老矣何求。不用丐灵乌鹊，唯宜拙守斑鸠。","dynasty":"明代","title":"七夕偶成其二"}
{"author":"袁宏道","content":"宝髻暗尘灰，只凤啼晓额。举眼望愁空，苍苍不如石。箧装能几何，典发买书籍。孤灯瘦形影，寒帏风雨夕。廿年立孤成，名字照丹册。宫锦到地红，霜心与头白。","dynasty":"明代","title":"贞寿诗为冯太史母"}
{"author":"袁宏道","content":"一湾澄碧一丝缗，洗却平泉草木尘。溪上唱歌随孺子，楼头作客尽仙人。鵁鶄带月移西瀼，蛱蝶分花过北邻。白石青山从此始，不将簪带恼居民。","dynasty":"明代","title":"浣溪庄落成同社中诸友赋其一"}
{"author":"袁宏道","content":"苍茫山几处，高下鸟千枝。野火烘云脚，霜风老地皮。安心权在酒，长日困于诗。除却閒居外，朝昏总不知。","dynasty":"明代","title":"日暮"}
{"author":"袁宏道","content":"十宵九入梦，明明知已逝。识得中阴来，未审寄何位。前者四月初，恍忽上忉利。光容若平昔，天服粲游戏。伸纸与我读，奇文千馀字。梦中了了知，醒后都不记。曾闻释子言，天乐稍浓腻。若非道种深，未免天色醉。记兄初生时，大姑兆奇瑞。丽人跃空飞，姑也承以袂。苦旅思乐宅，返促亦何异。但恐冶心多，减却道人气。少日念欢场，鸣泉奔渴骥。一卧三年茵，肌消如寒猬。从兹稍谭仙，习静学观鼻。朝坐一丝香，暮禅半幅被。閤门杜色声，精神转强锐。蒙庄不去手，卓有出尘志。几年客金马，渐识宗门事。乞差既里还，刻苦相摩砺。旦寻复昏披，研惟空有谛。有如群婴儿，搩手量鹏翅。突闻物格言，石火掣飞燧。惑魔虽暂歼，狂使方为厉。挈疑过龙湖，息求而得刺。一自直东华，先鸡每戒睡。日夜抱一编，形神俱焦瘁。眼涩如有沙，舌乾无厚味。国本既艰危，臣也难为退。余时官闲局，弟也负书至。每当聚首时，言必穷幽邃。毒语攻沉疴，当机无回避。俱悟昔时非，驰马歇狂辔。净侣偕数人，结期向北寺。下直即停车，六时声如沸。合掌化如来，白毫与青髻。东林十八贤，高举标奇致。披此尘劳衣，缚人如鸟罻。便欲脱簪绂，指彼青山誓。或假或休沐，次第作𡹙计。余也先群飞，入山选幽翠。结茆四五间，日日眄归帜。梦魂总不及，逝也一交臂。严亲头触石，聚哭空里肆。海内学道人，千里缄酸泪。弟也冒雪行，十日走枭骑。不忍见京华，何况旧邸第。寡妇一屋声，天地为阴曀。立后以祈年，殷哀方小替。传闻四月终，白旐出淮泗。余也偕诸衲，奔帆如云驶。念公闻我来，追至寻阳际。十日抵瓜仪，南北舟相次。肝肠恸一割，石火迭相谓。富贵竟何成，金毛不如薙。十载无生学，劈莲微见意。痛呼隔闻尘，天高日西坠。前者潘去华，梦中忽见示。生平四良友，君家得其二。赖兹切摩力，今亦生善地。信我同心人，冥墨亦相缔。祠之柳浪馆，凡与白苏四。天上虽酷乐，勉来一竖义。破矿出精金，刬却知见祟。携手入莲邦，沙劫为兄弟。","dynasty":"明代","title":"途中怀大兄"}
{"author":"袁宏道","content":"白浪浸天冷，青山引黛长。朝童迷水怪，夜女出江黄。种橘皆成市，凿山半作堂。路疑烦指点，洞口觅渔郎。","dynasty":"明代","title":"泊西洞庭"}
{"author":"袁宏道","content":"摩肩簇绮沸如雷，早向天门道上来。为语别峰佳绝处，玉虚岩底出琼台。","dynasty":"明代","title":"送寒灰入参上兼访陈卿其三"}
{"author":"袁宏道","content":"山亭处处挈胡床，不独游忙睡亦忙。官况易消如暴水，痴儿难长似黄杨。岩花盛日求长假，石榻开时见古方。掷却儒绅与巾子，添将冰水注茶汤。","dynasty":"明代","title":"和江进之杂咏其一"}
{"author":"袁宏道","content":"净绿无馀地，鲜芳缀满盆。风回香出苑，雨洗碧澄轩。满壁长林字，盈襟易水痕。客来谈白傅，书去觅青原。托疾常浇药，无忧亦树萱。幽弦清入润，淡墨远成村。见酒猩猩态，怜花栩栩魂。阶前三石瓮，座上五方言。难至穷仙朔，杯行谑赘髡。闻歌半晷静，得采一堂喧。怒若乘秋鹘，竞如渴水猿。瞑朝时错乱，醉醒客更番。户小停诗罚，筹多欣酒冤。语深僮仆寐，觞苦教条昏。入树河垂没，亚枝鸟渐翻。归途传远炬，鸾卫已呵门。","dynasty":"明代","title":"集元定行记斋再赋得原字"}
{"author":"袁宏道","content":"镜澈古苔光，溪风湛碧香。花犹知世代，水不解兴亡。粉黛山川俗，烟泉岁月长。而今正好景，石骨照苍凉。","dynasty":"明代","title":"过华清宫浴汤泉其一"}
{"author":"袁宏道","content":"白铜儿，白铜儿，闭眼不观书与诗。积玉辇金游帝里，买得乌纱绣补衣。归来白马嚇儿童，黑纻满堂金字红。炙牛锤马邀乡里，青丝华馆闹春风。越女吴娃娇侍侧，又欲凌空生羽翼。房中素女术无成，汞里金丹采不得。洪都老道术最奇，龙虎真人张天师。宝箓一箱金百两，牛头可作门前厮。击大法锣鸣大鼓，百馀道士挥白麈。门外幡幢引雷公，江上芙蓉灯竞吐。后门逼债前门舍，乞儿歌郎趋满野。方士行来眼欲穿，山僧醉后颜如赭。儒生读书书总多，白发无官可奈何。生乏白金献天子，死无黄纸赂阎罗。","dynasty":"明代","title":"白铜儿"}
{"author":"袁宏道","content":"转觉云沉重，翻疑天苦辛。横将无厌两，淹杀有情春。山作龙钟貌，花如失意人。百钱一斗米，谁与贷官贫。","dynasty":"明代","title":"苦雨"}
{"author":"袁宏道","content":"山僧问亦不知名，凹处唯将腹背行。石骨数卷泉一缕，游人多少只闻声。","dynasty":"明代","title":"石雨洞"}
{"author":"袁宏道","content":"古井已无完槛，石榴依旧烧枝。莫道故人如梦，梦中却有长时。","dynasty":"明代","title":"与曾退如过葡桃园话旧偶成其二"}
{"author":"袁宏道","content":"人间得失只如斯，得固欣然失岂知。消日总多无义语，安心唯有耐输棋。乡书寄去求鹅炙，阑客新来送荔枝。今古腾腾一觉里，管他淳朴与浇漓。","dynasty":"明代","title":"放言效元体其一"}
{"author":"袁宏道","content":"四载椒林社，精研只有君。高谈排嘿照，独往贱多闻。江面瓶心月，山南岭北云。逆风香自远，无路袭芳芬。","dynasty":"明代","title":"又代作"}
{"author":"袁宏道","content":"花勋难树亦难酬，炙雪浇风老未休。给与扫香十万户，灵芳国里古诸侯。","dynasty":"明代","title":"惠安伯园亭看芍药开至数十万聊述数绝以纪其盛兼赠主人其四"}
{"author":"袁宏道","content":"角杯椰子酿，沈水博山炉。酒至申三令，诗成偿五都。茶花披冷艳，笋竹放冬雏。痛饮何妨夜，西邻有浊酤。","dynasty":"明代","title":"集沈青平斋限韵其二"}
{"author":"袁宏道","content":"方生老为客，往往狎青童。下马揖平头，兴发如飙风。瘦骨载野心，一饮百馀钟。微波照颠影，线偶系虚空。十阄七负觥，脱冠语篁丛。从君文字饮，辜负石榴红。","dynasty":"明代","title":"和方子公童字"}
{"author":"袁宏道","content":"只对陈编坐，閒将稚子行。笔罢书将老，瓶响茶初成。饥鹤窥冰涧，穷鸦话夕城。江烟回照里，转湿转鲜明。","dynasty":"明代","title":"閒居"}
{"author":"袁宏道","content":"龙洲江口水如空。龙洲女儿挟巨艟。奔涛泼面郎惊否，看我船歌八尺风。","dynasty":"明代","title":"竹枝词其一"}
{"author":"袁宏道","content":"拟将心事寄乌藤，料得前身是老僧。病里望归如望赦，客中闻去似闻升。尊前浊酒憨憨醉，饱后青山慢慢登。南北宗乘参取尽，庞家别有一枝灯。","dynasty":"明代","title":"得罢官报"}
{"author":"袁宏道","content":"弱腕系金铃，青丝绾偏髻。胸前两绣囊，犹作长命字。欠尔三斗乳，偿汝一升泪。稚魂半尺馀，荒荒投旅次。我尝静坐思，生死同一例。子既光我行，即是鬼先辈。如彼排场人，尊卑乃相递。一去与一来，孰知非天戏。","dynasty":"明代","title":"哀殇"}
{"author":"袁宏道","content":"入肆添红晕，出门换白衣。雉惊过水去，雀冷近仓飞。古木半身死，邻僧一个归。客中无旧识，远望却依稀。","dynasty":"明代","title":"閒行"}
{"author":"袁宏道","content":"别路红桥上，无情亦有歌。青山遮道石，流水拍云波。北阙新知少，西湖熟梦多。向来题字处，墨沈遍嵯峨。","dynasty":"明代","title":"送李湘洲使浙其二"}
{"author":"袁宏道","content":"自从龙门称千里，天下风流属袁氏。以兹仙郎复檀名，依然弹冠粉署里。我见行馆沙市傍，市上桃花照春浪。章华绕路幽兰笑，巫峡趋门玉练长。主人经年忽回首，父老相赠一卮酒。游今争勒羊公碑，商妇共挽遗爱柳。龙洲江上一片石，髣髴留君向君揖。甲帐开时云不流，锦帆过处香犹袭。傲然一舸下江浦，直到浔阳九折处。湘娥绿粉扫晴烟，小孤云鬟逗秋雨。三湘九江昔所悲，长沙曾此别东篱。我今与子忝同谱，别意悠悠谁与吐。君不见四世五公声名极，青眼望君君努力。","dynasty":"明代","title":"自从行别袁水部"}
{"author":"袁宏道","content":"头发遮眉白，归来五乳峰。梦中闻虏笑，定起看经慵。戒铁支为枕，衲衣挂在松。閒时穿洞壁，欲去縳狞龙。","dynasty":"明代","title":"山中逢老衲少时从征有功者"}
{"author":"袁宏道","content":"盛事那堪记，衰来亦自悲。看穷烟柳地，老尽露桃枝。算酒休论石，税花莫计池。平生心种种，难及壮时为。","dynasty":"明代","title":"月夜归来与长孺道旧仍用前韵"}
{"author":"袁宏道","content":"君意不在书，著书为谁子。安得东南风，吹君渡湘水。","dynasty":"明代","title":"龙湖师其八"}
{"author":"袁宏道","content":"麻衫如苇别芹宫，那复哀殇客路中。幸免西河夫子恸，稍存嬴博古人风。腮毛换去三停白，桕叶归来十度红。富贵几何愁苦剧，令人翘首眄飞鸿。","dynasty":"明代","title":"陶不退以容城谕丁内艰归滇中至敝邑殇其令子遂瘗焉于其行也诗以送之其一"}
{"author":"袁宏道","content":"出门二三月，客行常踰质。问我亦不知，奔波为何物。越鸟也嘲人，解问爹归弗。爹岂不思𡹙，山淫成痼疾。百里一名山，一山须十日。东南半壁地，十分未了一。云霞朝到眉，魈鬼夜入室。遇伴觅定方，逢仙谈飞术。形体节节劳，心神𦨚般逸。名胜尚可穷，游子兴难毕。","dynasty":"明代","title":"于潜道中偶成"}
{"author":"袁宏道","content":"斫红裁粉竽，作意缀春物。长短称身难，贫儿贷朱绂。百畹贮虚空，买破秋烟郁。莫似杂花林，卜庵典古佛。","dynasty":"明代","title":"五弟新卜园居余笑曰柰物力不敷何社中遂以为韵作诗嘲之仍限四章各四韵其一"}
{"author":"袁宏道","content":"愿作人间丁令威，千年华表一来归。天门戏博输龙去，石室烧丹试犬飞。洞里松花充晓饭，箧中云叶作寒衣。鄣山若更逢潘子，为问桃源是也非。","dynasty":"明代","title":"游仙诗为胡仲鱼作"}
{"author":"袁宏道","content":"不问南和北，都成故与新。放开双孔眼，阅尽一时人。言语谁同味，肝肠孰最真。金陵居可买，是否作佳邻。","dynasty":"明代","title":"丘长孺其一"}
{"author":"袁宏道","content":"柔橹轻风觉有情，月高牛渚看潮生。江神木客争传语，可是袁家旧阿宏。","dynasty":"明代","title":"卫河道中和丘长孺惜别其六"}
{"author":"袁宏道","content":"怪我频来去，无樽亦啸歌。店荒酤酒浊，僧近施茶多。竹里分黄阙，波间语翠娥。溪光最胜处，高柳荫长坡。","dynasty":"明代","title":"游满井"}
{"author":"袁宏道","content":"靖节一生懒，秋来有底忙。妻儿团菊社，宾客守糟床。西肆驼蹄熟，东邻蟹甲香。山中无姓字，呼我作高阳。","dynasty":"明代","title":"九月二日盛集诸公郊游至二圣寺仍用散木韵其四"}
{"author":"袁宏道","content":"未曾离溽暑，亦不到云林。坐觉暄凉变，遂令院舍深。声来如远壑，宿处必层阴。燕子与黄鸟，难除闺阁音。","dynasty":"明代","title":"夏日城西园亭闻蝉得阴字其二"}
{"author":"袁宏道","content":"白日悲难驻，英雄谁不然。鱼膏焚地底，蛾黛哭生前。南国香成雾，西山石化烟。人间绝快事，天子作神仙。","dynasty":"明代","title":"邺城道其二"}
{"author":"袁宏道","content":"买印支公僻，输瓶座首能。咒言听似鸟，梵字写如藤。托钵施仙饭，支床面佛灯。一身犹不用，何处有三乘。","dynasty":"明代","title":"异僧"}
{"author":"袁宏道","content":"吏老心尤苦，才清调转孤。花飞常乱押，梅气欲侵符。旧俸开来否，新粮勾也无。政成须勉强，尺步是𡼭途。","dynasty":"明代","title":"寄江进之"}
{"author":"袁宏道","content":"解法生明本，登山熟导师。闭门常礼忏，会境也题诗。耘石分香草，煎花供茗糜。人天一只眼，望汝小厮儿。","dynasty":"明代","title":"赠莲小师"}
{"author":"袁宏道","content":"廨居逼近紫微堂，白火青烟五尺床。铃柝夜寒听不得，鸡鸣先起著衣裳。","dynasty":"明代","title":"罗隐南王章甫小集斋中说旧事偶成其四"}
{"author":"袁宏道","content":"欲觅藏身处，瞿童路上寻。鱼宁愁不阔，鸟岂畏山深。秋叶虹霜寺，春苞紫笋林。辟如纵鹦鹉，未有恋笼心。","dynasty":"明代","title":"潞河舟中和小修别诗其四"}
{"author":"袁宏道","content":"十日不曾开木扉，弓风苦欲弄残威。辜他媚媚明明节，只作团团絮絮飞。琴客己闻将鹤煮，诗翁又诉打花稀。山人欲取画中意，故著红衫戴笠归。","dynasty":"明代","title":"苦雪戏作"}
{"author":"袁宏道","content":"缬屏缘屋引成行，浅白深朱别样装。却笑姑娘无意绪，只将红粉闹儿郎。","dynasty":"明代","title":"戏题十姊妹花"}
{"author":"袁宏道","content":"溪流片片叠春纱，红树前头又一家。寄语青门种瓜叟，种瓜先种枕头瓜。","dynasty":"明代","title":"荅君御诸作其三"}
{"author":"袁宏道","content":"云岚深几曲，五月气犹寒。月下兼花下，林端史水端。愁来诗监押，老至道遮阑。识得岁身计，尘劳也自安。","dynasty":"明代","title":"曾雷二太史过柳浪用杜韵其一"}
{"author":"袁宏道","content":"阅人如邮舍，旁观意也寒。年年山易姓，事事水催澜。免作劳生计，都无驻景丸。东移复西改，似沐猴而冠。","dynasty":"明代","title":"竹林为官谷物今属小修四岁中凡三易王矣余频年兴作故后半以自箴仍用前韵"}
{"author":"袁宏道","content":"江月峰头月，清光孰最多。稍能增潋滟，终是让嵯峨。玺谷高岩在，苍颜白发何。古来师善卷，未必解尘罗。","dynasty":"明代","title":"秋夜宿德山绝顶玩月前此看月江上顶有善卷坛"}
{"author":"袁宏道","content":"石路突寒松，柔岚被远封。白波千里舶，青叆六朝钟。云老蛟迁窟，窗晴雨洗峰。文心喻烟水，吞吐几重重。","dynasty":"明代","title":"登平山阁同江浦诸友论文"}
{"author":"袁宏道","content":"孤塔三千级，俯身见鸟过。但知天阔远，未许岫嵯峨。铃语闻沙塞，灯光射虏河。昔贤谁眺此，韩宋与东坡。","dynasty":"明代","title":"登定州开元寺塔其一"}
{"author":"袁宏道","content":"白菊颜将赭，苍原木渐黄。蟹匡行酒至，梧子作阎藏。钩月分兰焰，玄霜打橘房。主人红靺鞈，一笑上排场。","dynasty":"明代","title":"小集张伯实斋头"}
{"author":"袁宏道","content":"湖上望君切，江上送君苦。江上与湖上，计程一千五。","dynasty":"明代","title":"别无念其四"}
{"author":"袁宏道","content":"转厌人间少，翻愁大地空。石枯山眼白，霞射水头红。浪恶惊三老，鱼稀祭五风。奇峰探不尽，点点乱流中。","dynasty":"明代","title":"东山晚望"}
{"author":"张惟俭","content":"当时无外守，方物四夷通。列土金河北，朝天玉塞东。自将荆璞比，不与郑环同。正朔虽传汉，衣冠尚带戎。幸承提佩宠，多愧琢磨功。绝域知文教，争趋上国风。","dynasty":"唐代","title":"赋得西戎献白玉环"}
{"author":"陈应斗","content":"肘后应难一一传，多将灵药种仙山。仙禽捣就仙翁卖，挑杖悬壶走世间。","dynasty":"宋代","title":"药市"}
{"author":"留元刚","content":"风送清篙，沿流溯、武夷九曲。回首处，虹桥无复，幔亭遗屋。翠壁云屏临钓石，银河雪瀑飞寒玉。想当年、铁笛倚林吹，秋空绿。褰荇带，支筇竹。披荷芰，餐椒菊。问丹崖碧岭，底堪重辱。青笈不妨娱老眼，乌靴未许污吾足。恰仙游，一枕梦醒来，胡麻熟。","dynasty":"宋代","title":"满江红（泛舟武夷，午炊仙游馆，次吕居仁韵）"}
{"author":"留元刚","content":"一曲初篙上水船，翠峰苍壁挟洄川。采幢幔屋今何在，空有丹炉石鼎烟。","dynasty":"宋代","title":"武夷九曲棹歌"}
{"author":"留元刚","content":"二曲崚嶒三石峰，当时秦女采芙蓉。至今汤沐临清泚，不作巫阳十二重。","dynasty":"宋代","title":"武夷九曲棹歌"}
{"author":"留元刚","content":"三风悬崖插匦船，春秋八百又千年。不知天地黄心木，控鹤仙人肯汝怜。","dynasty":"宋代","title":"武夷九曲棹歌"}
{"author":"留元刚","content":"五曲云崖有许深，石门书屋著修林。堂堂不泯清风在，一片寒潭印我心。","dynasty":"宋代","title":"武夷九曲棹歌"}
{"author":"留元刚","content":"七曲催船快上滩，好山留与漫郎看。经行雪瀑仙屏下，恍记齐云夜帐寒。","dynasty":"宋代","title":"武夷九曲棹歌"}
{"author":"留元刚","content":"八曲山云敛复开，长年倚櫂立徘徊。俄然听得林间语，知道新村贳酒来。","dynasty":"宋代","title":"武夷九曲棹歌"}
{"author":"留元刚","content":"九曲遥岑更郁然，板桥渔市引长川。唤回白马宾云梦，来看桑麻万里天。","dynasty":"宋代","title":"武夷九曲棹歌"}
{"author":"奚贾","content":"日入溪水静，寻真此亦难。乃知沧洲人，道成仍钓竿。漾楫乘微月，振衣生早寒。纷吾成独往，自速耽考槃。已息汉阴诮，且同濠上观。旷然心无涯，谁问容膝安。","dynasty":"唐代","title":"严陵滩下寄常建"}
{"author":"奚贾","content":"万物返常性，惟道贵自然。先生容其微，隐几为列仙。炼魄闭琼户，养毛飞洞天。将知逍遥久，得道无岁年。","dynasty":"唐代","title":"谒李尊师"}
{"author":"奚贾","content":"桃源若远近，渔子棹轻舟。川路行难尽，人家到渐幽。山禽拂席起，溪水入庭流。君是何年隐，如今成白头。","dynasty":"唐代","title":"寻许山人亭子"}
{"author":"奚贾","content":"眠涧花自落，步林鸟不飞。谿谷何萧条，日入人独行。落日下平楚，孤烟生洞庭。（见《诗式》）。","dynasty":"唐代","title":"句"}
{"author":"朱绛","content":"独坐纱窗刺绣迟，紫荆花下啭黄鹂。欲知无限伤春意，尽在停针不语时。","dynasty":"唐代","title":"春女怨"}
{"author":"傅敏功","content":"暮色偏无赖，羁栖旅思深。积薪虚岁月，多病欲山林。冉冉凄瑶草，悠悠掩素琴。所怜松柏意，不受雪霜侵。","dynasty":"明代","title":"岁晏斋居次黎君醇韵其一"}
{"author":"傅敏功","content":"寒林芳卉歇，孤梦白云悬。竹色含霜苦，花阴浥露偏。霞杯浮月下，吟笛落风前。谁问迷津者，幽居自岁年。","dynasty":"明代","title":"岁晏斋居次黎君醇韵其二"}
{"author":"傅敏功","content":"虚岩缥缈七星开，入望晴云拥翠来。一壑龙门浮日月，千家烟树隐楼台。石悬片乳擎珠雨，风送飞花落酒杯。不必凌空听凤曲，人间亦自有蓬莱。","dynasty":"明代","title":"游七星岩"}
{"author":"傅敏功","content":"放舸寒江未拟回，千家烟树隐楼台。片云红似镜中出，列岫青从峡里来。华发漫从游子兴，清尊偏向故人开。梅花已报春消息，双屐能忘印绿苔。","dynasty":"明代","title":"江行用唐人韵"}
{"author":"傅敏功","content":"天外群峰障海西，烟花杳杳望应迷。洞开一径云侵袂，瀑挂千寻玉作梯。荒藓合时留断碣，清尊行处换新题。孤村岁晚游人少，木落寒山但鸟啼。","dynasty":"明代","title":"孙肖延极谈樵山之胜以诗见贻次答"}
{"author":"傅敏功","content":"忆自南归岁两徂，避喧时复问浮屠。春深岩岫云常湿，病卧柴门客渐无。笛里梅花虚倚听，愁中竹叶且酣呼。怀人千里琪坛夜，梦断湖山片月孤。","dynasty":"明代","title":"寓寺馆寄怀谢钟吉"}
{"author":"李端","content":"鸣筝金粟柱，素手玉房前。欲得周郎顾，时时误拂弦。","dynasty":"唐代","tags":"唐诗三百首，音乐","title":"听筝"}
{"author":"李端","content":"开帘见新月，便即下阶拜。细语人不闻，北风吹裙带。","dynasty":"唐代","tags":"月亮，写人","title":"拜新月"}
{"author":"李端","content":"月落星稀天欲明，孤灯未灭梦难成。披衣更向门前望，不忿朝来鹊喜声。","dynasty":"唐代","tags":"写人，思念，怀人","title":"闺情"}
{"author":"李端","content":"忆妾初嫁君，花鬟如绿云。回灯入绮帐，转面脱罗裙。折步教人学，偷香与客熏。容颜南国重，名字北方闻。一从失恩意，转觉身憔悴。对镜不梳头，倚窗空落泪。新人莫恃新，秋至会无春。从来闭在长门者，必是宫中第一人。","dynasty":"唐代","tags":"闺怨","title":"妾薄命"}
{"author":"李端","content":"日落众山昏，萧萧暮雨繁。那堪两处宿，共听一声猿。","dynasty":"唐代","tags":"相思","title":"溪行逢雨与柳中庸"}
{"author":"李端","content":"主第辞高饮，石家赴宵会。金谷走车来，玉人骑马待。","dynasty":"唐代","title":"杂诗"}
{"author":"李端","content":"昔人登此地，丘陇已前悲。今日又非昔，春风能几时。风吹城上树，草没城边路。城里月明时，精灵自来去。","dynasty":"唐代","title":"芜城"}
{"author":"李端","content":"胡腾身是凉州儿，肌肤如玉鼻如锥。桐布轻衫前后卷，葡萄长带一边垂。帐前跪作本音语，拾襟搅袖为君舞。安西旧牧收泪看，洛下词人抄曲与。扬眉动目踏花毡，红汗交流珠帽偏。醉却东倾又西倒，双靴柔弱满灯前。环行急蹴皆应节，反手叉腰如却月。丝桐忽奏一曲终，呜呜画角城头发。胡腾儿，胡腾儿，故乡路断知不知。","dynasty":"唐代","title":"胡腾儿"}
{"author":"李端","content":"石堤春草碧，双燕向西飞。怅望云天暮，佳人何处归。药栏虫网遍，苔井水痕稀。谁道嵇康懒，山中自掩扉。","dynasty":"唐代","title":"山中期张芬不至"}
{"author":"李端","content":"秦人江上见，握手便沾衣。近日相知少，往年亲故稀。远游何处去，旧业几时归。更向巴陵宿，堪闻雁北飞。","dynasty":"唐代","title":"江上别柳中庸"}
{"author":"李端","content":"东城攀柳叶，柳叶低著草。少壮莫轻年，轻年有人老。柳发遍川岗，登高堪断肠。雨烟轻漠漠，何树近君乡。赠君折杨柳，颜色岂能久。上客莫沾巾，佳人正回首。新柳送君行，古柳伤君情。突兀临荒渡，婆娑出旧营。隋家两岸尽，陶宅五株平。日暮偏愁望，春山有鸟声。","dynasty":"唐代","title":"横吹曲辞。折杨柳"}
{"author":"李端","content":"露湿月苍苍，关头榆叶黄。回轮照海远，分彩上楼长。水冻频移幕，兵疲数望乡。只应城影外，万里共如霜。","dynasty":"唐代","title":"横吹曲辞。关山月"}
{"author":"李端","content":"昨宵梦到亡何乡，忽见一人山之阳。高冠长剑立石堂，鬓眉飒爽瞳子方。胡麻作饭琼作浆，素书一帙在柏床。啖我还丹拍我背，令我延年在人代。乃书数字与我持，小儿归去须读之。觉来知是虚无事，山中雪平云覆地。东岭啼猿三四声，卷帘一望心堪碎。蓬莱有梯不可蹑，向海回头泪盈睫。且闻童子是苍蝇，谁谓庄生异蝴蝶。学仙去来辞故人，长安道路多风尘。","dynasty":"唐代","title":"杂歌呈郑锡司空文明"}
{"author":"李端","content":"汉水至清泥则浊，松枝至坚萝则弱。十三女儿事他家，颜色如花终索寞。兰生当门燕巢幕，兰芽未吐燕泥落。为姑偏忌诸嫂良，作妇翻嫌婿家恶。人生照镜须自知，无盐何用妒西施。秦庭野鹿忽为马，巧伪乱真君试思。伯奇掇蜂贤父逐，曾参杀人慈母疑。酒沽千日人不醉，琴弄一弦心已悲。常闻善交无尔汝，谗口甚甘良药苦。山鸡锦翼岂凤凰，陇鸟人言止鹦鹉。向栩非才徒隐灶，田文有命那关户，犀烛江行见鬼神，木人登席呈歌舞。乐生东去终居赵，阳虎北辕翻适楚。世间反覆不易陈，缄此贻君泪如雨。","dynasty":"唐代","title":"杂歌"}
{"author":"李端","content":"昨夜东风吹尽雪，两京路上梅花发。行人相见便东西，日暮溪头饮马别。把君衫袖望垂杨，两行泪下思故乡。","dynasty":"唐代","title":"送客东归"}
{"author":"李端","content":"才子神骨清，虚竦眉眼明。貌应同卫玠，鬓且异潘生。初戴莓苔帻，来过丞相宅。满堂归道师，众口宗诗伯。须臾里巷传，天子亦知贤。出诏升高士，驰声在少年。自为才哲爱，日与侯王会。匡主一言中，荣亲千里外。更闻仙士友，往往东回首。驱石不成羊，指丹空毙狗。孤帆淮上归，商估夜相依。海雾寒将尽，天星晓欲稀。潮头来始歇，浦口喧争发。乡树尚和云，邻船犹带月。到洞必伤情，巡房见旧名。醮疏坛路涩，汲少井栏倾。别我长安道，前期共须老。方随水向山，肯惜花辞岛。怅望执君衣，今朝风景好。","dynasty":"唐代","title":"送吉中孚拜官归楚州"}
{"author":"李端","content":"游童苏合弹，倡女蒲葵扇。初日映城时，相思忽相见。褰裳蹋路草，理鬓回花面。薄暮不同归，留情此芳甸。","dynasty":"唐代","title":"春游乐"}
{"author":"李端","content":"迥起来应近，高飞去自遥。映林同落雪，拂水状翻潮。犹有幽人兴，相逢到碧霄。","dynasty":"唐代","title":"白鹭咏"}
{"author":"李端","content":"途穷别则怨，何必天涯去。共作出门人，不见归乡路。殷勤执杯酒，怅望送亲故。月色入闲轩，风声落高树。云霄望且远，齿发行应暮。九日泣黄花，三秋悲白露。君行过洛阳，莫向青山度。","dynasty":"唐代","title":"冬夜与故友聚送吉校书"}
{"author":"李端","content":"古人留路去，今日共君行。若待青山尽，应逢白发生。谁知到兰若，流落一书名。","dynasty":"唐代","title":"与苗员外山行"}
{"author":"李端","content":"相见惜馀辉，齐行登古寺。风烟结远恨，山水含芳意。车马莫前归，留看巢鹤至。","dynasty":"唐代","title":"早春同庾侍郎题青龙上方院"}
{"author":"李端","content":"荣家兼佐幕，叔父似还乡。王粲名虽重，郄超髯未长。鸣桡过夏口，敛笏见浔阳。后夜相思处，中庭月一方。","dynasty":"唐代","title":"送从叔赴洪州"}
{"author":"李端","content":"郄超本绝伦，得意在芳春。勋业耿家盛，风流荀氏均。声名金作赋，白皙玉为身。敛笏辞天子，乘龟从丈人。度关行且猎，鞍马何躞蹀。猿啸暮应愁，湖流春好涉。浔阳水分送，于越山相接。梅雨细如丝，蒲帆轻似叶。逢风燕不定，值石波先叠。楼见远公庐，船经徐稚业。邑人多秉笔，州吏亦负笈。村女解收鱼，津童能用楫。唯我有荆扉，无成未得归。见君兄弟出，今日自沾衣。","dynasty":"唐代","title":"送路司谏侍从叔赴洪州"}
{"author":"李端","content":"病来形貌秽，斋沐入东林。境静闻神远，身羸向道深。芭蕉高自折，荷叶大先沈。","dynasty":"唐代","title":"病后游青龙寺"}
{"author":"李端","content":"鹤裘筇竹杖，语笑过林中。正是月明夜，陶家见远公。自嫌山客务，不与汉官同。","dynasty":"唐代","title":"夜寻司空文明逢深上人因寄晋侍御"}
{"author":"李端","content":"朔雁去成行，哀蝉响如昨。时芳一憔悴，暮序何萧索。笑语且无聊，逢迎多约略。三山不可见，百岁空挥霍。故事尽为愁，新知无复乐。夫君又离别，而我加寂寞。惠远纵相寻，陶潜只独酌。主人恩则厚，客子才自薄。委曲见提携，因循成蹇剥。论边书未上，招隐诗还作。贵者已朝餐，岂能敦宿诺。飞禽虽失树，流水长思壑。千里寄琼枝，梦寐青山郭。","dynasty":"唐代","title":"长安书事寄薛戴"}
{"author":"李端","content":"谢家能植药，万簇相萦倚。烂熳绿苔前，婵娟青草里。垂栏复照户，映竹仍临水。骤雨发芳香，回风舒锦绮。孤光杂新故，众色更重累。散碧出疏茎，分黄成细蕊。游蜂高更下，惊蝶坐还起。玉貌对应惭，霞标方不似。春阴怜弱蔓，夏日同短晷。回落报荣衰，交关斗红紫。花时苟未赏，老至谁能止。上客屡移床，幽僧劳凭几。初合虽薄劣，却得陪君子。敢问贤主人，何如种桃李。","dynasty":"唐代","title":"鲜于少府宅看花"}
{"author":"李端","content":"去者不可忆，旧游相见时。凌霄徒更发，非是看花期。倚玉交文友，登龙年月久。东阁许联床，西郊亦携手。彼苍何暧昧，薄劣翻居后。重入远师溪，谁尝陶令酒。伊昔会禅宫，容辉在眼中。篮舆来问道，玉柄解谈空。孔席亡颜子，僧堂失谢公。遗文一书壁，新竹再移丛。始聚终成散，朝欢暮不同。春霞方照日，夜烛忽迎风。蚁斗声犹在，鸮灾道已穷。问天应默默，归宅太匆匆。凄其履还路，莽苍云林暮。九陌似无人，五陵空有雾。缅怀山阳笛，永恨平原赋。错莫过门栏，分明识行路。上智本全真，郄公况重臣。唯应抚灵运，暂是忆嘉宾。存信松犹小，缄哀草尚新。鲤庭埋玉树，那忍见门人。","dynasty":"唐代","title":"慈恩寺怀旧"}
{"author":"李端","content":"晓雾忽为霜，寒蝉还罢响。行人在长道，日暮多归想。射策本何功，名登绛帐中。遂矜丘室重，不料阮途穷。交结惭时辈，龙钟似老翁。机非鄙夫正，懒是平生性。欹枕鸿雁高，闭关花药盛。厨烟当雨绝，阶竹连窗暝。欲赋苦饥行，无如消渴病。旧业历胡尘，荒原少四邻。田园空有处，兄弟未成人。毛义心长苦，袁安家转贫。今呈胸臆事，当为泪沾巾。","dynasty":"唐代","title":"赠薛戴"}
{"author":"李端","content":"绿杨新草路，白发故乡人。既壮还应老，游梁复滞秦。逢花莫漫折，能有几多春。","dynasty":"唐代","title":"东门送客"}
{"author":"李端","content":"春雨昨开花，秋霜忽沾草。荣枯催日夕，去住皆须老。君望汉家原，高坟渐成道。","dynasty":"唐代","title":"送韩绅卿"}
{"author":"李端","content":"襄阳堤路长，草碧柳枝黄。谁家女儿临夜妆，红罗帐里有灯光。雀钗翠羽动明珰，欲出不出脂粉香。同居女伴正衣裳，中庭寒月白如霜。贾生十八称才子，空得门前一断肠。","dynasty":"唐代","title":"襄阳曲"}
{"author":"李端","content":"巴水天边路，啼猿伤客情。迟迟云外尽，杳杳树中生。残月暗将落，空霜寒欲明。楚人皆掩泪，闻到第三声。","dynasty":"唐代","title":"送客赋得巴江夜猿"}
{"author":"李端","content":"一从持钵别，更未到人间。好静居贫寺，遗名弃近山。雨前缝百衲，叶下闭重关。若便浔阳去，须将旧客还。","dynasty":"唐代","title":"秋日忆暕上人"}
{"author":"李端","content":"车马朝初下，看山忆独寻。会知逢水尽，且爱入云深。残雨开斜日，新蝉发迥林。阮咸虽别巷，遥识此时心。","dynasty":"唐代","title":"寄上舍人叔"}
{"author":"李端","content":"畴昔十年兄，相逢五校营。今宵举杯酒，陇月见军城。堠火经阴绝，边人接晓行。殷勤送书记，强虏几时平。","dynasty":"唐代","title":"送古之奇赴安西幕"}
{"author":"李端","content":"久是天涯客，偏伤落木时。如何故国见，更欲异乡期。鸟暮东西急，波寒上下迟。空将满眼泪，千里怨相思。","dynasty":"唐代","title":"送张芬归江东兼寄柳中庸"}
{"author":"李端","content":"故山霜落久，才子忆荆扉。旅舍寻人别，秋风逐雁归。梦愁枫叶尽，醉惜菊花稀。肯学求名者，经年未拂衣。","dynasty":"唐代","title":"送丘丹归江东"}
{"author":"李端","content":"故人初未贵，相见得淹留。一自朝天去，因成计日游。月明应独醉，叶下肯同愁。因恨刘桢病，空园卧见秋。","dynasty":"唐代","title":"卧病寄苗员外"}
{"author":"李端","content":"隋堤望楚国，江上一归人。绿气千樯暮，青风万里春。试才初得桂，泊渚肯伤蘋.拜手终凄怆，恭承中外亲。","dynasty":"唐代","title":"送杨皋擢第归江东（一作送表丈杨皞）"}
{"author":"李端","content":"谢家今日晚，词客愿抽毫。枥马方回影，池鹅正理毛。竹筒传水远，麈尾坐僧高。独有宗雷贱，过君著敝袍。","dynasty":"唐代","title":"题郑少府林园"}
{"author":"李端","content":"南入华阳洞，无人古树寒。吟诗开旧帙，带绶上荒坛。因病求归易，沾恩更隐难。孟宗应献鲊，家近守渔官。","dynasty":"唐代","title":"送吉中孚拜官归业"}
{"author":"李端","content":"冠带仁兄后，光辉寿母前。陆云还入洛，潘岳更张筵。井邑嵩山对，园林颍水连。东人欲相送，旅舍已潸然。","dynasty":"唐代","title":"送杨少府赴阳翟（即舍人之弟）"}
{"author":"李端","content":"悠然对惠远，共结故山期。汲井树阴下，闭门亭午时。地闲花落厚，石浅水流迟。愿与神仙客，同来事本师。","dynasty":"唐代","title":"慈恩寺暕上人房招耿拾遗"}
{"author":"李端","content":"独爱僧房竹，春来长到池。云遮皆晃朗，雪压半低垂。不见侵山叶，空闻拂地枝。鄙夫今夜兴，唯有子猷知。","dynasty":"唐代","title":"宿山寺雪夜寄吉中孚"}
{"author":"李端","content":"圣朝殊汉令，才子少登科。每见先鸣早，常惊后进多。独居方寂寞，相对觉蹉跎。不是通家旧，频劳文举过。","dynasty":"唐代","title":"赠赵神童"}
{"author":"李端","content":"暂别青蓝寺，今来发欲斑。独眠孤烛下，风雨在前山。坏宅终须去，空门不易还。支公有方便，一愿启玄关。","dynasty":"唐代","title":"宿云际寺赠深上人"}
{"author":"李端","content":"援琴兼爱竹，遥夜在湘沅。鹤舞月将下，乌啼霜正繁。乱流喧橘岸，飞雪暗荆门。佐郡无辞屈，其如相府恩。","dynasty":"唐代","title":"送从兄赴洪州别驾兄善琴"}
{"author":"李端","content":"诸宗称叔父，从子亦光辉。谢脁中书直，王祥别乘归。江帆冲雨上，海树隔潮微。南阮贫无酒，唯将泪湿衣。","dynasty":"唐代","title":"送别驾赴晋陵即舍人叔之兄"}
{"author":"李端","content":"病中贪好景，强步出幽居。紫葛垂山径，黄花绕野渠。荒林飞老鹤，败堰过游鱼。纵忆同年友，无人可寄书。","dynasty":"唐代","title":"卧病寄阎寀"}
{"author":"李端","content":"昨日莺啭声，今朝蝉忽鸣。朱颜向华发，定是几年程。故国白云远，闲居青草生。因垂数行泪，书报十年兄。","dynasty":"唐代","title":"晚夏闻蝉寄广文（一作郎士元诗）"}
{"author":"李端","content":"怅望青山下，回头泪满巾。故乡多古树，落日少行人。发鬓将回色，簪缨未到身。谁知武陵路，亦有汉家臣。","dynasty":"唐代","title":"归山居寄钱起"}
{"author":"李端","content":"晓发悲行客，停桡独未前。寒江半有月，野戍渐无烟。棹唱临高岸，鸿嘶发远田。谁知避徒御，对酒一潸然。","dynasty":"唐代","title":"晓发瓜州"}
{"author":"李端","content":"秦人江上见，握手泪沾巾。落日见秋草，暮年逢故人。非夫长作客，多病浅谋身。台阁旧亲友，谁曾见苦辛。","dynasty":"唐代","title":"江上喜逢司空文明"}
{"author":"李端","content":"追凉寻宝刹，畏日望璇题。卧草同鸳侣，临池似虎溪。树闲人迹外，山晚鸟行西。若问无心法，莲花隔淤泥。","dynasty":"唐代","title":"同苗发慈恩寺避暑"}
{"author":"李端","content":"唱高人不和，此去泪难收。上国经年住，长江满目流。弈棋知胜偶，射策请焚舟。应是田□□，玄成许尔游。","dynasty":"唐代","title":"送潘述宏词下第归江外"}
{"author":"李端","content":"虽为州县职，还欲抱琴过。树古闻风早，山枯见雪多。鸡声连绛市，马色傍黄河。太守新临郡，还逢五袴歌。","dynasty":"唐代","title":"送张少府赴夏县"}
{"author":"李端","content":"闻说漳滨卧，题诗怨岁华。求医主高手，报疾到贫家。撒枕销行蚁，移杯失画蛇。明朝九衢上，应见玉人车。","dynasty":"唐代","title":"酬秘书元丞郊园卧疾见寄"}
{"author":"李端","content":"蜀门云树合，高栈有猿愁。驱传加新命，之官向旧游。晨装逢酒雨，夜梦见刀州。远别长相忆，当年莫滞留。","dynasty":"唐代","title":"送成都韦丞还蜀"}
{"author":"李端","content":"争途苦不前，贫病遂连牵。向暮同行客，当秋独长年。晚花唯有菊，寒叶已无蝉。吏部逢今日，还应瓮下眠。","dynasty":"唐代","title":"晚秋旅舍寄苗员外"}
{"author":"李端","content":"麦秀草芊芊，幽人好昼眠。云霞生岭上，猿鸟下床前。颜子方敦行，支郎久住禅。中林轻暂别，约略已经年。","dynasty":"唐代","title":"寄畅当"}
{"author":"李端","content":"逢君惠连第，初命便光辉。已得群公祖，终妨太傅讥。路长人反顾，草断燕回飞。本是江南客，还同衣锦归。","dynasty":"唐代","title":"送义兴元少府"}
{"author":"李端","content":"病来喜无事，多卧竹林间。此日一相见，明朝还掩关。幽人爱芳草，志士惜颓颜。岁晏不我弃，期君在故山。","dynasty":"唐代","title":"卧病别郑锡"}
{"author":"李端","content":"少喜神仙术，未去已蹉跎。壮志一为累，浮生事渐多。衰颜不相识，岁暮定相过。请问宗居士，君其奈老何。","dynasty":"唐代","title":"书志赠畅当"}
{"author":"李端","content":"山公访嵇绍，赵武见韩侯。事去恩犹在，名成泪却流。一官同北去，千里赴南州。才子清风后，无贻相府忧。","dynasty":"唐代","title":"送诸暨裴少府（公先人，元相公判官）"}
{"author":"李端","content":"宁亲西陟险，君去异王阳。在世谁非客，还家即是乡。剑门千转尽，巴水一支长。请语愁猿道，无烦促泪行。","dynasty":"唐代","title":"送郑宥入蜀迎觐"}
{"author":"李端","content":"驱传草连天，回风满树蝉。将过夫子宅，前问孝廉船。汉使收三箧，周诗采百篇。别来将有泪，不是怨流年。","dynasty":"唐代","title":"送耿拾遗湋使江南括图书"}
{"author":"李端","content":"野菊有黄花，送君千里还。鸿来燕又去，离别惜容颜。流水通归梦，行云失故关。江风正摇落，宋玉莫登山。","dynasty":"唐代","title":"送司空文明归江上旧居"}
{"author":"李端","content":"遥想隋堤路，春天楚国情。白云当海断，青草隔淮生。雁起斜还直，潮回远复平。莱芜不可到，一醉送君行。","dynasty":"唐代","title":"送新城戴叔伦明府"}
{"author":"李端","content":"丛车饯才子，路走许东偏。远水同春色，繁花胜雪天。鸟行侵楚邑，树影向殷田。莫学生乡思，梅真正少年。","dynasty":"唐代","title":"送雍丘任少府"}
{"author":"李端","content":"厌郎思出守，遂领汉东军。望月逢殷浩，缘江送范云。城闲烟草遍，浦迥雪林分。谁伴楼中宿，吟诗估客闻。","dynasty":"唐代","title":"送雍郢州"}
{"author":"李端","content":"酒乐今年少，僧期近日频。买山多为竹，卜宅不缘贫。志业归初地，文章寄此身。嵇康虽有病，犹得见情人。","dynasty":"唐代","title":"寄王密卿"}
{"author":"李端","content":"寻危兼采药，渡水又登山。独与高僧去，逍遥落日间。渐看闾里远，自觉性情闲。回首知音在，因令怅望还。","dynasty":"唐代","title":"与萧远上人游少华山寄皇甫侍御"}
{"author":"李端","content":"京洛风尘后，村乡烟火稀。少年曾失所，衰暮欲何依。夜静临江哭，天寒踏雪归。时清应不见，言罢泪盈衣。","dynasty":"唐代","title":"代村中老人答"}
{"author":"李端","content":"平生在边日，鞍马若星流。独出间千里，相知满九州。恃功凌主将，作气见王侯。谁道廉颇老，犹能报远雠。","dynasty":"唐代","title":"赠故将军"}
{"author":"李端","content":"汉家分列宿，东土佐诸侯。结束还军府，光辉过御沟。农桑连紫陌，分野入青州。覆被恩难报，西看成白头。","dynasty":"唐代","title":"送陆郎中归田司空幕"}
{"author":"李端","content":"野客蒙诗赠，殊恩欲报难。本求文举识，不在子真官。细雨双林暮，重阳九日寒。贫斋一丛菊，愿与上宾看。","dynasty":"唐代","title":"酬晋侍御见寄"}
{"author":"李端","content":"昔闻公族出，其从亦高车。为善唯求乐，分贫必及疏。身承汉枝叶，手习鲁诗书。尚说无功德，三年在石渠。","dynasty":"唐代","title":"送铜泽王归城"}
{"author":"李端","content":"重江不可涉，孤客莫晨装。高木莎城小，残星栈道长。袅猿枫子落，过雨荔枝香。劝尔成都住，文翁有草堂。","dynasty":"唐代","title":"送何兆下第还蜀"}
{"author":"李端","content":"从宦舟行远，浮湘又入闽。蒹葭无朔雁，柽栝有蛮神。传吏闲调象，山精暗讼人。唯须千树橘，暂救李衡贫。","dynasty":"唐代","title":"送友人宰湘阴"}
{"author":"李端","content":"泽国舟车接，关门雨雪乖。春天行故楚，夜月下清淮。讲易居山寺，论诗到郡斋。蒋家人暂别，三路草连阶。","dynasty":"唐代","title":"送元晟归江东旧居"}
{"author":"李端","content":"诗礼称才子，神仙是丈人。玉山那惜醉，金谷已无春。白马如风疾，青袍夺草新。不嫌鸣吠客，愿用百年身。","dynasty":"唐代","title":"送黎少府赴阳翟"}
{"author":"李端","content":"西望烟绵树，愁君上蜀时。同林息商客，隔栈见罛师。石滑羊肠险，山空杜宇悲。琴心正幽怨，莫奏凤凰诗。","dynasty":"唐代","title":"送夏侯审游蜀"}
{"author":"李端","content":"封植因高兴，孤贞契素期。由来得地早，何事结花迟。叶重凝烟后，条寒过雨时。还同李家树，争赋角弓诗。","dynasty":"唐代","title":"单推官厅前双桐咏"}
{"author":"李端","content":"浮舟压芳草，容裔逐江春。远避看书吏，行当入幕宾。夜潮冲老树，晓雨破轻蘋.鸳鹭多伤别，栾家德在人。","dynasty":"唐代","title":"送宋校书赴宣州幕"}
{"author":"李端","content":"太傅怜群从，门人亦贱回。入官先爱子，赐酒许同杯。淮海春多雨，蒹葭夜有雷。遥知拜庆后，梅尉称仙才。","dynasty":"唐代","title":"送赵给事侄尉丹阳"}
{"author":"李端","content":"怀人同不寐，清夜起论文。月魄正出海，雁行斜上云。寒潮来滟滟，秋叶下纷纷。便送江东去，徘徊只待君。","dynasty":"唐代","title":"宿瓜洲寄柳中庸"}
{"author":"李端","content":"虢田留古宅，入夜足秋风。月影来窗里，灯光落水中。征诗逢谢客，饮酒得陶公。更爱疏篱下，繁霜湿菊丛。","dynasty":"唐代","title":"夜宴虢县张明府宅逢宇文评事"}
{"author":"李端","content":"乘龟兼戴豸，白面映朱衣。安石还须起，泉明不得归。应门常吏在，登席旧寮稀。远客长先醉，那知亚相威。","dynasty":"唐代","title":"冬夜集张尹后阁"}
{"author":"李端","content":"弱年知己少，前路主人稀。贫病期相惜，艰难又忆归。事成应未卜，身贱又无机。幸到龙门下，须因羽翼飞。","dynasty":"唐代","title":"将之泽潞留别王郎中"}
{"author":"李端","content":"雪后柳条新，巴陵城下人。烹鱼邀水客，载酒奠山神。云去低斑竹，波回动白蘋.不堪逢楚老，日暮正江春。","dynasty":"唐代","title":"晚次巴陵"}
{"author":"李端","content":"晴洲无远近，一树一潭春。芳草留归骑，朱樱掷舞人。空花对酒落，小翠隔林新。竟日皆携手，何由遇此辰。","dynasty":"唐代","title":"宴伊东岸"}
{"author":"李端","content":"白水连天暮，洪波带日流。风高云梦夕，月满洞庭秋。沙上渔人火，烟中贾客舟。西园与南浦，万里共悠悠。","dynasty":"唐代","title":"宿洞庭"}
{"author":"李端","content":"疏鼓应繁丝，送神归九疑。苍龙随赤凤，帝子上天时。骤雨归山疾，长江下日迟。独怜游宦子，今夜泊天涯。","dynasty":"唐代","title":"江上赛神"}
{"author":"李端","content":"垂朱领孙子，从宴在池塘。献寿回龟顾，和羹跃鲤香。高松先草晚，平石助泉凉。馀橘期相及，门生有陆郎。","dynasty":"唐代","title":"奉和元丞侍从游南城别业"}
{"author":"李端","content":"此别不可道，此心当语谁。春风灞水上，饮马桃花时。误作好文士，只应游宦迟。留书下朝客，我有故山期。","dynasty":"唐代","title":"留别故人（一作李颀诗）"}
{"author":"李端","content":"东周遣戍役，才子欲离群。部领河源去，悠悠陇水分。笳声悲塞草，马首渡关云。辛苦逢炎热，何时及汉军。","dynasty":"唐代","title":"奉送宋中丞使河源"}
{"author":"李端","content":"幕府参戎事，承明伏奏归。都亭使者出，杯酒故人违。细雨沾官骑，轻风拂客衣。还从大夫后，吾党亦光辉。","dynasty":"唐代","title":"都亭驿送郭判官之幽州幕府"}
{"author":"李端","content":"秦州贵公子，汉日羽林郎。事主来中禁，荣亲上北堂。輶车花拥路，宝剑雪生光。直扫三边靖，承恩向建章。","dynasty":"唐代","title":"送王羽林往秦州"}
{"author":"李端","content":"闻君帝城去，西望一沾巾。落日见秋草，暮年逢故人。非才长作客，有命懒谋身。近更婴衰疾，空思老汉滨。","dynasty":"唐代","title":"送友入关"}
{"author":"李端","content":"祖庭三献罢，严卫百灵朝。警跸移前殿，宫车上渭桥。寒霜凝羽葆，野吹咽笳箫。已向新京兆，谁云天路遥。","dynasty":"唐代","title":"代宗挽歌"}
{"author":"李端","content":"日惨长亭暮，天高大泽闲。风中闻草木，雪里见江山。马向塞云去，人随古道还。阮家今夜乐，应在竹林间。","dynasty":"唐代","title":"送张淑归觐叔父"}
{"author":"李端","content":"登车君莫望，故绛柳条春。蒲泽逢胡雁，桃源见晋人。佐军髯尚短，掷地思还新。小谢常携手，因之醉路尘。","dynasty":"唐代","title":"送郭参军赴绛州"}
{"author":"李端","content":"江南衰草遍，十里见长亭。客去逢摇落，鸿飞入杳冥。空城寒雨细，深院晓灯青。欲去行人起，徘徊恨酒醒。","dynasty":"唐代","title":"送袁稠游江南"}
{"author":"李端","content":"楚县入青枫，长江一派通。板桥寻谢客，古邑事陶公。片雨收山外，连云上汉东。陆机犹滞洛，念子望南鸿。","dynasty":"唐代","title":"送夏中丞赴宁国任"}
{"author":"李端","content":"不才先上第，词客却空还。边地行人少，平芜尽日闲。一蝉陂树里，众火陇云间。羡汝归茅屋，书窗见远山。","dynasty":"唐代","title":"送卫雄下第归同州"}
{"author":"李端","content":"少年趋盛府，颜色比花枝。范匄非童子，杨修岂小儿。叨陪丈人行，常恐阿戎欺。此去云霄近，看君逸足驰。","dynasty":"唐代","title":"送单少府赴扶风"}
{"author":"李端","content":"东西南北望，望远悲潜蓄。红黄绿紫花，花开看不足。今年与子少相随，他年与子老相逐。","dynasty":"唐代","title":"救生寺望春寄畅当"}
{"author":"李端","content":"余兄佐郡经西楚，饯行因赋荆门雨。sC々燮燮声渐繁，浦里人家收市喧。重阴大点过欲尽，碎浪柔文相与翻。云间怅望荆衡路，万里青山一时暮。琵琶寺里响空廊。熨火陂前湿荒戍。沙尾长樯发渐稀，竹竿草屩涉流归。夷陵已远半成烧，汉上游倡始濯衣。船门相对多商估，葛服龙钟篷下语。自是湘州石燕飞，那关齐地商羊舞。曾为江客念江行，肠断秋荷雨打声。摩天古木不可见，住岳高僧空得名。今朝拜首临欲别，遥忆荆门雨中发。","dynasty":"唐代","title":"荆门歌送兄赴夔州"}
{"author":"李端","content":"为郎三载后，宠命一朝新。望苑迁词客，儒林拜丈人。莺飞绮阁曙，柳拂画堂春。几日调金鼎，诸君欲望尘。","dynasty":"唐代","title":"喜皇甫郎中拜谕德兼集贤学士"}
{"author":"李端","content":"香炉最高顶，中有高人住。日暮下山来，月明上山去。","dynasty":"唐代","title":"感兴"}
{"author":"李端","content":"青春都尉最风流，二十功成便拜侯。金距斗鸡过上苑，玉鞭骑马出长楸。熏香荀令偏怜少，傅粉何郎不解愁。日暮吹箫杨柳陌，路人遥指凤凰楼。方塘似镜草芊芊，初月如钩未上弦。新开金埒看调马，旧赐铜山许铸钱。杨柳入楼吹玉笛，芙蓉出水妒花钿。今朝都尉如相顾，原脱长裾学少年。","dynasty":"唐代","title":"赠郭驸马（郭令公子暧尚升平公主令于席上成此诗）"}
{"author":"李端","content":"南入商山松路深，石床溪水昼阴阴。云中采药随青节，洞里耕田映绿林。直上烟霞空举手，回经丘垄自伤心。武陵花木应长在，愿与渔人更一寻。","dynasty":"唐代","title":"送马尊师（一作送侯道士）"}
{"author":"李端","content":"素旆低寒水，清笳出晓风。鸟来伤贾傅，马立葬滕公。松柏青山上，城池白日中。一朝今古隔，唯有月明同。祸集钩方失，灾生剑忽飞。无由就日拜，空忆自天归。门吏看还葬，宫官识赐衣。东堂哀赠毕，从此故臣稀。","dynasty":"唐代","title":"张左丞挽歌二首"}
{"author":"李端","content":"半岭逢仙驾，清晨独采芝。壶中开白日，雾里卷朱旂。猿鸟知归路，松萝见会时。鸡声传洞远，鹤语报家迟。童子闲驱石，樵夫乐看棋。依稀醉后拜，恍惚梦中辞。海上终难接，人间益自疑。风尘甘独老，山水但相思。愿得烧丹诀，流沙永待师。","dynasty":"唐代","title":"游终南山因寄苏奉礼士尊师苗员外"}
{"author":"李端","content":"我有惆怅词，待君醉时说。长来逢九日，难与菊花别。摘却正开花，暂言花未发。","dynasty":"唐代","title":"九日赠司空文明"}
{"author":"李端","content":"故人南去汉江阴，秋雨萧萧云梦深。江上见人应下泪，由来远客易伤心。","dynasty":"唐代","title":"江上送客"}
{"author":"李端","content":"妾本舟中女，闻君江上琴。君初感妾意，妾亦感君心。遂出合欢被，同为交颈禽。传杯唯畏浅，接膝犹嫌远。侍婢奏箜篌，女郎歌宛转。宛转怨如何，中庭霜渐多。霜多叶可惜，昨日非今夕。徒结万重欢，终成一宵客。王敬伯，绿水青山从此隔。","dynasty":"唐代","title":"王敬伯歌"}
{"author":"李端","content":"先生归有处，欲别笑无言。绿水到山口，青林连洞门。月明寻石路，云霁望花源。早晚还乘鹤，悲歌向故园。","dynasty":"唐代","title":"送荀道士归庐山"}
{"author":"李端","content":"梨花开上苑，游女著罗衣。闻道情人怨，应须走马归。御桥迟日暖，官渡早莺稀。莫遣佳期过，看看蝴蝶飞。","dynasty":"唐代","title":"送窦兵曹"}
{"author":"李端","content":"东方发车骑，君是上头人。奠雁逢良日，行媒及仲春。时称渡河妇，宜配坦床宾。安得同门吏，扬鞭入后尘。","dynasty":"唐代","title":"送黎兵曹往陕府结婚"}
{"author":"李端","content":"先生沈病意何如，蓬艾门前客转疏。不见领徒过绛帐，唯闻与婢削丹书。","dynasty":"唐代","title":"问张山人疾"}
{"author":"李端","content":"文章似扬马，风骨又清羸。江汉君犹在，英灵信未衰。","dynasty":"唐代","title":"赠何兆"}
{"author":"李端","content":"我与雷居士，平生事远公。无人知是旧，共到影堂中。","dynasty":"唐代","title":"同司空文明过坚上人故院（一作过坚上人影堂逢司空曙）"}
{"author":"李端","content":"传书报刘尹，何事忆陶家。若为篱边菊，山中有此花。","dynasty":"唐代","title":"和张尹忆东篱菊"}
{"author":"李端","content":"山舍千年树，江亭万里云。回潮迎伍相，骤雨送湘君。","dynasty":"唐代","title":"幽居作"}
{"author":"李端","content":"虽过老人宅，不解老人心。何事残阳里，栽松欲待阴。","dynasty":"唐代","title":"观邻老栽松"}
{"author":"李端","content":"弱冠家庐岳，从师岁月深。翻同老夫见，殊寡少年心。及此时方晏，因之名亦沈。趋途非要路，避事乐空林。素业在山下，青泉当树阴。交游有凋丧，离别代追寻。向秀初闻笛，钟期久罢琴。残愁犹满貌，馀泪可沾襟。勿以朱颜好，而忘白发侵。终期入灵洞，相与炼黄金。","dynasty":"唐代","title":"长安书事寄卢纶"}
{"author":"李端","content":"献策不得意，驰车东出秦。暮年千里客，落日万家春。","dynasty":"唐代","title":"送郭良辅下第东归"}
{"author":"李端","content":"自从君弃妾，憔悴不羞人。唯馀坏粉泪，未免映衫匀。","dynasty":"唐代","title":"妾薄命"}
{"author":"李端","content":"削发本求道，何方不是归。松风开法席，江月濯禅衣。飞阁蝉鸣早，漫天客过稀。戴颙常执笔，不觉此身非。","dynasty":"唐代","title":"送少微上人入蜀"}
{"author":"李端","content":"骤雨归山尽，颓阳入辋川。看虹登晚墅，踏石过青泉。紫葛藏仙井，黄花出野田。自知无路去，回步就人烟。","dynasty":"唐代","title":"雨后游辋川"}
{"author":"李端","content":"暮雨风吹尽，东池一夜凉。伏流回弱荇，明月入垂杨。石竹闲开碧，蔷薇暗吐黄。倚琴看鹤舞，摇扇引桐香。旧笋方辞箨，新莲未满房。林幽花晚发，地远草先长。抚枕愁华鬓，凭栏想故乡。露馀清汉直，云卷白榆行。惊鹊仍依树，游鱼不过梁。系舟偏忆戴，炊黍愿期张。末路还思借，前恩讵敢忘。从来叔夜懒，非是接舆狂。众病婴公干，群忧集孝璋。惭将多误曲，今日献周郎。","dynasty":"唐代","title":"宿荐福寺东池有怀故园因寄元校书"}
{"author":"李端","content":"入花凡几步，此树独相留。发艳红枝合，垂烟绿水幽。并开偏觉好，未落已成愁。一到芳菲下，空招两鬓秋。","dynasty":"唐代","title":"韦员外东斋看花"}
{"author":"李端","content":"今年华鬓色，半在故人中。欲写无穷恨，先期一醉同。绿丛犹覆雪，红萼已凋风。莫负归山契，君看陌上蓬。","dynasty":"唐代","title":"早春会王逵主人得蓬字"}
{"author":"李端","content":"如何逋客会，忽在侍臣家。新草犹停雪，寒梅未放花。衔杯鸡欲唱，逗月雁应斜。年齿俱憔悴，谁堪故国赊。","dynasty":"唐代","title":"早春夜集耿拾遗宅"}
{"author":"李端","content":"襄阳堤路长，草碧杨柳黄。谁家女儿临夜妆，红罗帐里有灯光。雀钗翠羽动明珰，欲出不出脂粉香。同居女伴正衣裳，中庭寒月白如霜。贾生十八称才子，空得门前一断肠。","dynasty":"唐代","title":"相和歌辞。襄阳曲"}
{"author":"李端","content":"阮宅閒园暮，窗中见树阴。樵歌依远草，僧语过长林。鸟哢花间曲，人弹竹里琴。自嫌身未老，已有住山心。","dynasty":"唐代","title":"题从叔沆林园"}
{"author":"李端","content":"白水连天暮，洪波带日流。风高云梦夕，月满洞庭秋。沙上渔人火，烟中贾客舟。西园与南浦，万里共悠悠。","dynasty":"唐代","title":"宿洞庭"}
{"author":"李端","content":"僧房秋雨歇，愁卧夜更深。欹枕闻鸿雁，回灯见竹林。归萤入草尽，落月映窗沉。拭泪无人觉，长谣向壁阴。","dynasty":"唐代","title":"宿山寺思归"}
{"author":"李端","content":"春雨昨开花，秋霜忽沾草。荣枯催日夕，去住皆须老。君望汉家原，高坟渐成道。","dynasty":"唐代","title":"送韩绅卿"}
{"author":"李端","content":"汉家分列宿，东土佐诸侯。结束还军府，光辉过御沟。农桑连紫陌，分野入青州。覆被恩难报，西看成白头。","dynasty":"唐代","title":"送陆郎中归田司空幕"}
{"author":"李端","content":"碧水映丹霞，溅溅度浅沙。暗通山下草，流出洞中花。净色和云落，喧声绕石斜。明朝更寻去，应到阮郎家。","dynasty":"唐代","title":"山下泉"}
{"author":"李端","content":"黄花西上路何如，青壁连天雁亦疏。为报长卿休涤器，汉家思见茂陵书。","dynasty":"唐代","title":"重送郑宥归蜀因寄何兆"}
{"author":"李端","content":"日惨长亭暮，天高大泽闲。风中闻草木，雪里见江山。马向塞云去，人随古道还。阮家今夜乐，应在竹林间。","dynasty":"唐代","title":"送张淑归觐叔父"}
{"author":"李端","content":"名卿步月正淹留，上客裁诗怨别游。素魄近成班女扇，清光远似庾公楼。婵娟更称凭高望，皎洁能传自古愁。盈手入怀皆不见，阳春曲丽转难酬。","dynasty":"唐代","title":"和李舍人直中书对月见寄"}
{"author":"李端","content":"高门有才子，能履古人踪。白社陶元亮，青云阮仲容。田园忽归去，车马杳难逢。废巷临秋水，支颐向暮峰。行鱼避杨柳，惊鸭触芙蓉。石窦红泉细，山桥紫菜重。凤雏终食竹，鹤侣暂巢松。愿接烟霞赏，羁离计不从。","dynasty":"唐代","title":"奉和秘书元丞杪秋忆终南旧居"}
{"author":"李端","content":"怀人同不寐，清夜起论文。月魄正出海，雁行斜上云。寒潮来滟滟，秋叶下纷纷。便送江东去，徘徊只待君。","dynasty":"唐代","title":"宿瓜洲寄柳中庸"}
{"author":"李端","content":"头白禅师何处还，独开兰若树林间。鬼因巫祝传移社，神见天人请施山。猛虎听经金磬动，猕猴献蜜雪窗闲。新斋结誓如相许，愿与雷宗永闭关。","dynasty":"唐代","title":"题觉公新兰若"}
{"author":"李端","content":"献策不得意，驰车东出秦。暮年千里客，落日万家春。","dynasty":"唐代","title":"送郭良辅下第东归"}
{"author":"李端","content":"驱传草连天，回风满树蝉。将过夫子宅，前问孝廉船。汉使收三箧，周诗采百篇。别来将有泪，不是怨流年。","dynasty":"唐代","title":"送耿拾遗湋使江南括图书"}
{"author":"李端","content":"闻说苍鹰守，今朝欲下鞲。因令白马将，兼道觅封侯。略地关山冷，防河雨雪稠。翻弓骋猿臂，承箭惜貂裘。设伏军谋密，坑降塞邑愁。报恩唯有死，莫使汉家羞。","dynasty":"唐代","title":"送彭将军云中觐兄"}
{"author":"李端","content":"骤雨归山尽，颓阳入辋川。看虹登晚墅，踏石过青泉。紫葛藏仙井，黄花出野田。自知无路去，回步就人烟。","dynasty":"唐代","title":"雨后游辋川"}
{"author":"李端","content":"登车君莫望，故绛柳条春。蒲泽逢胡雁，桃源见晋人。佐军髯尚短，掷地思还新。小谢常携手，因之醉路尘。","dynasty":"唐代","title":"送郭参军赴绛州"}
{"author":"李端","content":"隋堤望楚国，江上一归人。绿气千樯暮，青风万里春。试才初得桂，泊渚肯伤蘋.拜手终凄怆，恭承中外亲。","dynasty":"唐代","title":"送杨皋擢第归江东（一作送表丈杨皞）"}
{"author":"李端","content":"阮宅閒园暮，窗中见树阴。樵歌依远草，僧语过长林。鸟哢花间曲，人弹竹里琴。自嫌身未老，已有住山心。","dynasty":"唐代","title":"题从叔沆林园"}
{"author":"李端","content":"柘弹连钱马，银钩妥堕鬟。摘桑春陌上，踏草夕阳间。意合辞先露，心诚貌却闲。明朝若相忆，云雨出巫山。","dynasty":"唐代","title":"春游乐"}
{"author":"李端","content":"日惨长亭暮，天高大泽闲。风中闻草木，雪里见江山。马向塞云去，人随古道还。阮家今夜乐，应在竹林间。","dynasty":"唐代","title":"送张淑归觐叔父"}
{"author":"李端","content":"高门有才子，能履古人踪。白社陶元亮，青云阮仲容。田园忽归去，车马杳难逢。废巷临秋水，支颐向暮峰。行鱼避杨柳，惊鸭触芙蓉。石窦红泉细，山桥紫菜重。凤雏终食竹，鹤侣暂巢松。愿接烟霞赏，羁离计不从。","dynasty":"唐代","title":"奉和秘书元丞杪秋忆终南旧居"}
{"author":"李端","content":"泉声宜远听，入夜对支公。断续来方尽，潺湲咽又通。何年出石下，几里在山中。君问穷源处，禅心与此同。","dynasty":"唐代","title":"宿深上人院听远泉"}
{"author":"李端","content":"郄超本绝伦，得意在芳春。勋业耿家盛，风流荀氏均。声名金作赋，白皙玉为身。敛笏辞天子，乘龟从丈人。度关行且猎，鞍马何躞蹀。猿啸暮应愁，湖流春好涉。浔阳水分送，于越山相接。梅雨细如丝，蒲帆轻似叶。逢风燕不定，值石波先叠。楼见远公庐，船经徐稚业。邑人多秉笔，州吏亦负笈。村女解收鱼，津童能用楫。唯我有荆扉，无成未得归。见君兄弟出，今日自沾衣。","dynasty":"唐代","title":"送路司谏侍从叔赴洪州"}
{"author":"李端","content":"虢田留古宅，入夜足秋风。月影来窗里，灯光落水中。征诗逢谢客，饮酒得陶公。更爱疏篱下，繁霜湿菊丛。","dynasty":"唐代","title":"夜宴虢县张明府宅逢宇文评事"}
{"author":"李端","content":"闻君随谢脁，春夜宿前川。看竹云垂地，寻僧月满田。熊寒方入树，鱼乐稍离船。独夜羁愁客，惟知惜故年。","dynasty":"唐代","title":"早春雪夜寄卢纶兼呈秘书元丞"}
{"author":"李端","content":"襄阳堤路长，草碧柳枝黄。谁家女儿临夜妆，红罗帐里有灯光。雀钗翠羽动明珰，欲出不出脂粉香。同居女伴正衣裳，中庭寒月白如霜。贾生十八称才子，空得门前一断肠。","dynasty":"唐代","title":"襄阳曲"}
{"author":"李端","content":"识君年已老，孤棹向潇湘。素发临高镜，清晨入远乡。三山分夏口，五两映涔阳。更逐巴东客，南行泪几行。","dynasty":"唐代","title":"送客往湘江"}
{"author":"李端","content":"行人路不同，花落到山中。水暗蒹葭雾，月明杨柳风。年华惊已掷，志业飒然空。何必龙钟后，方期事远公。","dynasty":"唐代","title":"山中期吉中孚"}
{"author":"李端","content":"南楼西下时，月里闻来棹。桂水舳舻回，荆州津济闹。移帷望星汉，引带思容貌。今夜一江人，惟应妾身觉。","dynasty":"唐代","title":"杂曲歌辞。荆州泊"}
{"author":"李端","content":"祸集钩方失，灾生剑忽飞。无由就日拜，空忆自天归。门吏看还葬，宫官识赐衣。东堂哀赠毕，从此故臣稀。","dynasty":"唐代","title":"张左丞挽歌二首其二"}
{"author":"李端","content":"冠带仁兄后，光辉寿母前。陆云还入洛，潘岳更张筵。井邑嵩山对，园林颍水连。东人欲相送，旅舍已潸然。","dynasty":"唐代","title":"送杨少府赴阳翟（即舍人之弟）"}
{"author":"李端","content":"驱传草连天，回风满树蝉。将过夫子宅，前问孝廉船。汉使收三箧，周诗采百篇。别来将有泪，不是怨流年。","dynasty":"唐代","title":"送耿拾遗湋使江南括图书"}
{"author":"李端","content":"共尔髫年故，相逢万里馀。新春两行泪，故国一封书。夏口帆初落，涔阳雁正疏。唯当执杯酒，暂食汉江鱼。","dynasty":"唐代","title":"江上逢司空曙（一作岳阳逢司空文明，得关中书）"}
{"author":"李端","content":"闻君帝城去，西望一沾巾。落日见秋草，暮年逢故人。非才长作客，有命懒谋身。近更婴衰疾，空思老汉滨。","dynasty":"唐代","title":"送友入关"}
{"author":"李端","content":"驱传草连天，回风满树蝉。将过夫子宅，前问孝廉船。汉使收三箧，周诗采百篇。别来将有泪，不是怨流年。","dynasty":"唐代","title":"送耿拾遗湋使江南括图书"}
{"author":"李端","content":"旧住衡州寺，随缘偶北来。夜禅山雪下，朝汲竹门开。半偈传初尽，群生意未回。唯当与樵者，杖锡入天台。","dynasty":"唐代","title":"赠衡岳隐禅师"}
{"author":"李端","content":"花洞晚阴阴，仙坛隔杏林。漱泉春谷冷，捣药夜窗深。石上开仙酌，松间对玉琴。戴家溪北住，雪后去相寻。","dynasty":"唐代","title":"云阳观寄袁稠（一作元阳观寄元称）"}
{"author":"李端","content":"与君桂阳别，令君岳阳待。后事忽差池，前期日空在。木落雁嗷嗷，洞庭波浪高。远山云似盖，极浦树如毫。朝发能几里，暮来风又起。如何两处愁，皆在孤舟里？昨夜天月明，长川寒且清。菊花开欲尽，荠菜拍来生。下江帆势速，五两遥相逐。欲问去时人，知投何处宿。空令猿啸时，泣对湘潭竹。","dynasty":"唐代","title":"杂曲歌辞其二"}
{"author":"李端","content":"雪路夜朦胧，寻师杏树东。石坛连竹静，醮火照山红。再拜开金箓，焚香使玉童。蓬瀛三岛至，天地一壶通。别客曾留药，逢舟或借风。出游居鹤上，避祸入羊中。过洞偏回首，登门未发蒙。桑田如可见，沧海几时空。","dynasty":"唐代","title":"雪夜寻太白道士"}
{"author":"李端","content":"昨日莺啭声，今朝蝉忽鸣。朱颜向华发，定是几年程。故国白云远，闲居青草生。因垂数行泪，书报十年兄。","dynasty":"唐代","title":"晚夏闻蝉寄广文（一作郎士元诗）"}
{"author":"李端","content":"城傍牧马驱未过，一马徘徊起还卧。眼中有泪皮有疮，骨毛焦瘦令人伤。朝朝放在儿童手，谁觉举头看故乡。往时汉地相驰逐，如雨如风过平陆。岂意今朝驱不前，蚊蚋满身泥上腹。路人识是名马儿，畴昔三军不得骑。玉勒金鞍既已远，追奔获兽有谁知。终身枥上食君草，遂与驽骀一时老。倘借长鸣陇上风，犹期一战安西道。","dynasty":"唐代","title":"瘦马行"}
{"author":"李端","content":"圣朝殊汉令，才子少登科。每见先鸣早，常惊后进多。独居方寂寞，相对觉蹉跎。不是通家旧，频劳文举过。","dynasty":"唐代","title":"赠赵神童"}
{"author":"李端","content":"登龙兼折桂，归去当高车。旧楚枫犹在，前隋柳已疏。月中逢海客，浪里得乡书。见说江边住，知君不厌鱼。","dynasty":"唐代","title":"元丞宅送胡濬及第东归觐省"}
{"author":"李端","content":"去国渡关河，蝉鸣古树多。平原正超忽，行子复蹉跎。去事不可想，旧游难再过。何当嵩岳下，相见在烟萝。","dynasty":"唐代","title":"送友人还洛"}
{"author":"李端","content":"酒乐今年少，僧期近日频。买山多为竹，卜宅不缘贫。志业归初地，文章寄此身。嵇康虽有病，犹得见情人。","dynasty":"唐代","title":"寄王密卿"}
{"author":"李端","content":"迥起来应近，高飞去自遥。映林同落雪，拂水状翻潮。犹有幽人兴，相逢到碧霄。","dynasty":"唐代","title":"白鹭咏"}
{"author":"李端","content":"南入华阳洞，无人古树寒。吟诗开旧帙，带绶上荒坛。因病求归易，沾恩更隐难。孟宗应献鲊，家近守渔官。","dynasty":"唐代","title":"送吉中孚拜官归业"}
{"author":"李端","content":"宁亲西陟险，君去异王阳。在世谁非客，还家即是乡。剑门千转尽，巴水一支长。请语愁猿道，无烦促泪行。","dynasty":"唐代","title":"送郑宥入蜀迎觐"}
{"author":"李端","content":"睢阳陷虏日，外绝救兵来。世乱忠臣死，时清明主哀。荒郊春草遍，故垒野花开。欲为将军哭，东流水不回。","dynasty":"唐代","title":"过宋州"}
{"author":"李端","content":"汉家分列宿，东土佐诸侯。结束还军府，光辉过御沟。农桑连紫陌，分野入青州。覆被恩难报，西看成白头。","dynasty":"唐代","title":"送陆郎中归田司空幕"}
{"author":"李端","content":"蓬荜春风起，开帘却自悲。如何飘梗处，又到采兰时。明镜方重照，微诚寄一辞。家贫求禄早，身贱报恩迟。幸得皮存矣，须劳翼长之。铭肌非厚答，肉骨是前期。纵觉新人好，宁忘旧主疑。终惭太丘道，不为小生私。","dynasty":"唐代","title":"下第上薛侍郎"}
{"author":"李端","content":"泉水山边去，高人月下看。润松秋色净，落涧夜声寒。委曲穿深竹，潺湲过远滩。圣朝无隐者，早晚罢渔竿。","dynasty":"唐代","title":"赋得山泉送房造"}
{"author":"李端","content":"旧雪逐泥沙，新雷发草芽。晓霜应傍鬓，夜雨莫催花。行矣前途晚，归与故国赊。不劳报春尽，从此惜年华。","dynasty":"唐代","title":"早春夜望"}
{"author":"李端","content":"拟诗偏不类，又送上人归。寄世同高鹤，寻仙称坏衣。雨行江草短，露坐海帆稀。正被空门缚，临岐乞解围。","dynasty":"唐代","title":"送惟良上人归润州"}
{"author":"李端","content":"旧宅在山中，闲门与寺通。往来黄叶路，交结白头翁。晚笋难成竹，秋花不满丛。生涯只粗粝，吾岂讳言穷。","dynasty":"唐代","title":"题山中别业"}
{"author":"李端","content":"马卿方失意，东去谒诸侯。过宋人应少，游梁客独愁。鸟翻千室暮，蝉急两河秋。仆本无媒者，因君泪亦流。","dynasty":"唐代","title":"送王少府游河南"}
{"author":"李端","content":"露下晚蝉愁，诗人旧怨秋。沅湘莫留滞，宛洛好遨游。饮马逢黄菊，离家值白头。竟陵明月夜，为上庾公楼。","dynasty":"唐代","title":"送客赴江陵寄郢州郎士元"}
{"author":"李端","content":"黄须康兄酒泉客，平生出入王侯宅。今朝醉卧又明朝，忽忆故乡头已白。流年恍惚瞻西日，陈事苍茫指南陌。声名恒压鲍参军，班位不过扬执戟。迩来七十遂无机，空是咸阳一布衣。后辈轻肥贱衰朽，五侯门馆许因依。自言万物有移改，始信桑田变成海。同时献赋人皆尽，共壁题诗君独在。步出东城风景和，青山满眼少年多。汉家尚壮今则老，发短心长知奈何。华堂举杯白日晚，龙钟相见谁能免。君今已反我正来。朱颜宜笑能几回。借问朦胧花树下，谁家畚插筑高台。","dynasty":"唐代","title":"赠康洽"}
{"author":"李端","content":"城傍牧马驱未过，一马徘徊起还卧。眼中有泪皮有疮，骨毛焦瘦令人伤。朝朝放在儿童手，谁觉举头看故乡。往时汉地相驰逐，如雨如风过平陆。岂意今朝驱不前，蚊蚋满身泥上腹。路人识是名马儿，畴昔三军不得骑。玉勒金鞍既已远，追奔获兽有谁知。终身枥上食君草，遂与驽骀一时老。倘借长鸣陇上风，犹期一战安西道。","dynasty":"唐代","title":"瘦马行"}
{"author":"李端","content":"天山一丈雪，杂雨夜霏霏。湿马胡歌乱，经烽汉火微。丁零苏武别，疏勒范羌归。若著关头过，长榆叶定稀。","dynasty":"唐代","title":"横吹曲辞。雨雪曲"}
{"author":"李端","content":"李陵初送子卿回，汉月明明照帐来。忆著长安旧游处，千门万户玉楼台。","dynasty":"唐代","title":"相和歌辞。昭君词"}
{"author":"李端","content":"雁塞日初晴，狐关雪复平。危楼缘广漠，古窦傍长城。拂剑金星出，弯弧玉羽鸣。谁知系虏者，贾谊是书生。","dynasty":"唐代","title":"度关山"}
{"author":"李端","content":"柘弹连钱马，银钩妥堕鬟。摘桑春陌上，踏草夕阳间。意合辞先露，心诚貌却闲。明朝若相忆，云雨出巫山。","dynasty":"唐代","title":"春游乐"}
{"author":"李端","content":"碧水映丹霞，溅溅度浅沙。暗通山下草，流出洞中花。净色和云落，喧声绕石斜。明朝更寻去，应到阮郎家。","dynasty":"唐代","title":"山下泉"}
{"author":"李端","content":"闻说湘川路，年年古木多。猿啼巫峡夜，月照洞庭波。穷海人还去，孤城雁与过。青山不同赏，来往自蹉跎。","dynasty":"唐代","title":"送友人（一作送友人南游）"}
{"author":"李端","content":"睢阳陷虏日，外绝救兵来。世乱忠臣死，时清明主哀。荒郊春草遍，故垒野花开。欲为将军哭，东流水不回。","dynasty":"唐代","title":"过宋州"}
{"author":"李端","content":"宿雨朝来歇，空山秋气清。盘云双鹤下，隔水一蝉鸣。古道黄花落，平芜赤烧生。茂陵虽有病，犹得伴君行。","dynasty":"唐代","title":"茂陵山行陪韦金部（一作招金部韦员外）"}
{"author":"李端","content":"暮来思远客，独立在东田。片雨无妨景，残虹不映天。别愁逢夏果，归兴入秋蝉。莫作隳官意，陶潜未必贤。","dynasty":"唐代","title":"晚游东田寄司空曙"}
{"author":"李端","content":"入花凡几步，此树独相留。发艳红枝合，垂烟绿水幽。并开偏觉好，未落已成愁。一到芳菲下，空招两鬓秋。","dynasty":"唐代","title":"韦员外东斋看花"}
{"author":"李端","content":"杨花惊满路，面市忽狂风。骤下摇兰叶，轻飞集竹丛。欲将琼树比，不共玉人同。独望徽之棹，青山在雪中。","dynasty":"唐代","title":"旅舍对雪赠考功王员外"}
{"author":"李端","content":"因君灞陵别，故国一回看。共食田文饭，先之梅福官。江风转日暮，山月满潮寒。不得同舟望，淹留岁月阑。","dynasty":"唐代","title":"送丁少府往唐上"}
{"author":"李端","content":"青春事汉主，白首入秦城。遍识才人字，多知旧曲名。风流随故事，语笑合新声。独有垂杨树，偏伤日暮情。","dynasty":"唐代","title":"赠李龟年"}
{"author":"李端","content":"东门春尚浅，杨柳未成阴。雁影愁斜日，莺声怨故林。隋宫江上远，梁苑雪中深。独有怀归客，难为欲别心。","dynasty":"唐代","title":"送郭补阙归江阳"}
{"author":"李端","content":"今年华鬓色，半在故人中。欲写无穷恨，先期一醉同。绿丛犹覆雪，红萼已凋风。莫负归山契，君看陌上蓬。","dynasty":"唐代","title":"早春会王逵主人得蓬字"}
{"author":"李端","content":"僧房秋雨歇，愁卧夜更深。欹枕闻鸿雁，回灯见竹林。归萤入草尽，落月映窗沉。拭泪无人觉，长谣向壁阴。","dynasty":"唐代","title":"宿山寺思归"}
{"author":"李端","content":"邠郊泉脉动，落日上城楼。羊马水草足，羌胡帐幕稠。射雕过海岸，传箭怯边州。何事归朝将，今年又拜侯。","dynasty":"唐代","title":"边头作"}
{"author":"李端","content":"泉声宜远听，入夜对支公。断续来方尽，潺湲咽又通。何年出石下，几里在山中。君问穷源处，禅心与此同。","dynasty":"唐代","title":"宿深上人院听远泉"}
{"author":"李端","content":"春天黄鸟啭，野径白云间。解带依芳草，支颐想故山。人行九州路，树老五陵间。谁道临邛远，相如自忆还。","dynasty":"唐代","title":"茂陵村行赠何兆"}
{"author":"李端","content":"去国渡关河，蝉鸣古树多。平原正超忽，行子复蹉跎。去事不可想，旧游难再过。何当嵩岳下，相见在烟萝。","dynasty":"唐代","title":"送友人还洛"}
{"author":"李端","content":"柔桑锦臆雉，相送到烟霞。独隐空山里，闲门几树花。草生杨柳岸，鸟啭竹林家。不是谋生拙，无为末路赊。","dynasty":"唐代","title":"送戴徵士还山"}
{"author":"李端","content":"凉风飒穷巷，秋思满高云。吏隐俱不就，此心仍别君。素怀宗淡泊，羁旅念功勋。转忆西林寺，江声月下闻。","dynasty":"唐代","title":"秋日旅舍别司空文明"}
{"author":"李端","content":"上士爱清辉，开门向翠微。抱琴看鹤去，枕石待云归。野坐苔生席，高眠竹挂衣。旧山东望远，惆怅暮花飞。","dynasty":"唐代","title":"题崔端公园林"}
{"author":"李端","content":"闻君随谢脁，春夜宿前川。看竹云垂地，寻僧月满田。熊寒方入树，鱼乐稍离船。独夜羁愁客，惟知惜故年。","dynasty":"唐代","title":"早春雪夜寄卢纶兼呈秘书元丞"}
{"author":"李端","content":"如何逋客会，忽在侍臣家。新草犹停雪，寒梅未放花。衔杯鸡欲唱，逗月雁应斜。年齿俱憔悴，谁堪故国赊。","dynasty":"唐代","title":"早春夜集耿拾遗宅"}
{"author":"李端","content":"登龙兼折桂，归去当高车。旧楚枫犹在，前隋柳已疏。月中逢海客，浪里得乡书。见说江边住，知君不厌鱼。","dynasty":"唐代","title":"元丞宅送胡濬及第东归觐省"}
{"author":"李端","content":"游宦今空返，浮淮一雁秋。白云阴泽国，青草绕扬州。调膳过花下，张筵到水头。昆山仍有玉，岁晏莫淹留。","dynasty":"唐代","title":"送魏广下第归扬州宁亲"}
{"author":"李端","content":"野客本无事，此来非有求。烦君徵乐饯，未免忆山愁。红烛侵明月，青娥促白头。童心久已尽，岂为艳歌留。","dynasty":"唐代","title":"归山与酒徒别"}
{"author":"李端","content":"独坐知霜下，开门见木衰。壮应随日去，老岂与人期。废井虫鸣早，阴阶菊发迟。兴来空忆戴，不似剡溪时。","dynasty":"唐代","title":"冬夜寄韩弇（一作秋夜寄司空文明）"}
{"author":"李端","content":"闻有华阳客，儒裳谒紫微。旧山连药卖，孤鹤带云归。柳市名犹在，桃源梦已稀。还乡见鸥鸟，应愧背船飞。","dynasty":"唐代","title":"闻吉道士还俗因而有赠"}
{"author":"李端","content":"共尔髫年故，相逢万里馀。新春两行泪，故国一封书。夏口帆初落，涔阳雁正疏。唯当执杯酒，暂食汉江鱼。","dynasty":"唐代","title":"江上逢司空曙（一作岳阳逢司空文明，得关中书）"}
{"author":"李端","content":"逢君自乡至，雪涕问田园。几处生乔木，谁家在旧村。山峰横二室，水色映千门。愁见游从处，如今花正繁。","dynasty":"唐代","title":"逢王泌自东京至"}
{"author":"李端","content":"行人路不同，花落到山中。水暗蒹葭雾，月明杨柳风。年华惊已掷，志业飒然空。何必龙钟后，方期事远公。","dynasty":"唐代","title":"山中期吉中孚"}
{"author":"李端","content":"君家旧林壑，寄在乱峰西。近日春云满，相思路亦迷。闻钟投野寺，待月过前溪。怅望成幽梦，依依识故蹊。","dynasty":"唐代","title":"酬前大理寺评事张芬"}
{"author":"李端","content":"泉水山边去，高人月下看。润松秋色净，落涧夜声寒。委曲穿深竹，潺湲过远滩。圣朝无隐者，早晚罢渔竿。","dynasty":"唐代","title":"赋得山泉送房造"}
{"author":"李端","content":"草堂高树下，月向后池生。野客如僧静，新荷共水平。锦鳞沉不食，绣羽乱相鸣。即事思江海，谁能万里行。","dynasty":"唐代","title":"宿兴善寺后堂池"}
{"author":"李端","content":"未得从师去，人间万事劳。云门不可见，山木已应高。向日开柴户，惊秋问敝袍。何由宿峰顶，窗里望波涛。","dynasty":"唐代","title":"忆皎然上人"}
{"author":"李端","content":"旧住衡州寺，随缘偶北来。夜禅山雪下，朝汲竹门开。半偈传初尽，群生意未回。唯当与樵者，杖锡入天台。","dynasty":"唐代","title":"赠衡岳隐禅师"}
{"author":"李端","content":"花洞晚阴阴，仙坛隔杏林。漱泉春谷冷，捣药夜窗深。石上开仙酌，松间对玉琴。戴家溪北住，雪后去相寻。","dynasty":"唐代","title":"云阳观寄袁稠（一作元阳观寄元称）"}
{"author":"李端","content":"阮宅闲园暮，窗中见树阴。樵歌依远草，僧语过长林。鸟哢花间曲，人弹竹里琴。自嫌身未老，已有住山心。","dynasty":"唐代","title":"题从叔沆林园"}
{"author":"李端","content":"削发本求道，何方不是归。松风开法席，江月濯禅衣。飞阁蝉鸣早，漫天客过稀。戴颙常执笔，不觉此身非。","dynasty":"唐代","title":"送少微上人入蜀"}
{"author":"李端","content":"骤雨归山尽，颓阳入辋川。看虹登晚墅，踏石过青泉。紫葛藏仙井，黄花出野田。自知无路去，回步就人烟。","dynasty":"唐代","title":"雨后游辋川"}
{"author":"李端","content":"焚香居一室，尽日见空林。得道轻年暮，安禅爱夜深。东西皆是梦，存没岂关心。唯羡诸童子，持经在竹阴。","dynasty":"唐代","title":"同皇甫侍御题惟一上人房"}
{"author":"李端","content":"潘安秋兴动，凉夜宿僧房。倚杖云离月，垂帘竹有霜。回风生远径，落叶飒长廊。一与交亲会，空贻别后伤。","dynasty":"唐代","title":"同苗员外宿荐福寺僧舍"}
{"author":"李端","content":"识君年已老，孤棹向潇湘。素发临高镜，清晨入远乡。三山分夏口，五两映涔阳。更逐巴东客，南行泪几行。","dynasty":"唐代","title":"送客往湘江"}
{"author":"李端","content":"嘉陵天气好，百里见双流。帆影缘巴字，钟声出汉州。绿原春草晚，青木暮猿愁。本是风流地，游人易白头。","dynasty":"唐代","title":"送友人游蜀"}
{"author":"李端","content":"江上花开尽，南行见杪春。鸟声悲古木，云影入通津。返景斜连草，回潮暗动蘋.谢公今在郡，应喜得诗人。","dynasty":"唐代","title":"送友人游江东"}
{"author":"李端","content":"本自求彭泽，谁云道里赊。山从石壁断，江向弋阳斜。暮色随枫树，阴云暗荻花。诸侯旧调鼎，应重宰臣家。","dynasty":"唐代","title":"送乐平苗明府得家字"}
{"author":"李端","content":"白马逐牛车，黄昏入狭斜。柳树乌争宿，争枝未得飞上屋。东房少妇婿从军，每听乌啼知夜分。","dynasty":"唐代","title":"相和歌辞。乌栖曲"}
{"author":"李端","content":"襄阳堤路长，草碧杨柳黄。谁家女儿临夜妆，红罗帐里有灯光。雀钗翠羽动明珰，欲出不出脂粉香。同居女伴正衣裳，中庭寒月白如霜。贾生十八称才子，空得门前一断肠。","dynasty":"唐代","title":"相和歌辞。襄阳曲"}
{"author":"李端","content":"妾本舟中客，闻君江上琴。君初感妾叹，妾亦感君心。遂出合欢被，同为交颈禽。传杯惟畏浅，接膝犹嫌远。侍婢奏箜篌，女郎歌宛转。宛转怨如何，中庭霜渐多。霜多叶可惜，昨日非今夕。徒结万里欢，终成一宵客。王敬伯，渌水青山从此隔。","dynasty":"唐代","title":"琴曲歌辞。王敬伯歌"}
{"author":"李端","content":"忆妾初嫁君，花鬟如绿云。回灯入绮帐，对面脱罗裙。折步教人学，偷香与客熏。容颜南国重，名字北方闻。一从失恩意，转觉身憔悴。对镜不梳头，倚窗空落泪。新人莫恃新，秋至会无春。从来闭在长门者，必是宫中第一人。玉垒城边争走马，铜蹄市里共乘舟。鸣环动佩思无尽，掩袖低巾泪不流。畴昔将歌邀客醉，如今欲舞对君羞。忍怀贱妾平生曲，独上襄阳旧酒楼。自从君弃妾，憔悴不羞人。惟馀坏粉泪，未免映衫匀。","dynasty":"唐代","title":"杂曲歌辞。妾薄命三首"}
{"author":"李端","content":"凉州风月美，遥望居延路。泛泛下天云，青青缘塞树。燕山苏武上，海岛田横住。更是草生时，行人出门去。","dynasty":"唐代","title":"杂曲歌辞。千里思"}
{"author":"李端","content":"水国叶黄时，洞庭霜落夜。行舟闻商估，宿在枫林下。此地送君还，茫茫似梦间。后期知几日，前路转多山。巫峡通湘浦，迢迢隔云雨。天晴见海樯，月落闻津鼓。人老自多愁，水深难急流。清宵歌一曲，白首对汀洲。与君桂阳别，令君岳阳待。后事忽差池，前期日空在。木落雁嗷嗷，洞庭波浪高。远山云似盖，极浦树如毫。朝发能几里，暮来风又起。如何两处愁，皆在孤舟里。昨夜天月明，长川寒且清。菊花开欲尽，荠菜拍来生。下江帆势速，五两遥相逐。欲问去时人，知投何处宿。空令猿啸时，泣对湘潭竹。","dynasty":"唐代","title":"杂曲歌辞。古别离二首"}
{"author":"李端","content":"南楼西下时，月里闻来棹。桂水舳舻回，荆州津济闹。移帷望星汉，引带思容貌。今夜一江人，惟应妾身觉。","dynasty":"唐代","title":"杂曲歌辞。荆州泊"}
{"author":"李端","content":"游童苏合带，倡女蒲葵扇。初日映城时，相思忽相见。褰裳踏露草，理鬓回花面。薄暮不同归，留情此芳甸。柘弹连钱马，银钩妥堕鬟。采桑春陌上，踏草夕阳间。意合辞先露，心诚貌却闲。明朝若相忆，云雨出巫山。","dynasty":"唐代","title":"杂曲歌辞。春游乐二首"}
{"author":"李端","content":"惆怅流水时，萧条背城路。离人出古亭，嘶马入寒树。江海正风波，相逢在何处。","dynasty":"唐代","title":"留别柳中庸"}
{"author":"李端","content":"野菊开欲稀，寒泉流渐浅。幽人步林后，叹此年华晚。倚杖送行云，寻思故山远。","dynasty":"唐代","title":"野亭三韵送钱员外"}
{"author":"李端","content":"日长原野静，杖策步幽巘.雉雊麦苗阴，蝶飞溪草晚。我生好闲放，此去殊未返。自是君不来，非关故山远。","dynasty":"唐代","title":"归山招王逵"}
{"author":"李端","content":"入谷访君来，秋泉已堪涉。林间人独坐，月下山相接。重露湿苍苔，明灯照黄叶。故交一不见，素发何稠叠。","dynasty":"唐代","title":"过谷口元赞善所居（一作赠池阳谷口）"}
{"author":"李端","content":"本与戴征君，同师竹上坐。偶为名利引，久废论真果。昨日山信回，寄书来责我。","dynasty":"唐代","title":"旅次岐山得山友书却寄凤翔张尹"}
{"author":"李端","content":"雁塞日初晴，胡关雪复平。危竿缘广漠，古窦傍长城。拔剑金星出，弯弧玉羽鸣。谁知系虏者，贾谊是书生。","dynasty":"唐代","title":"相和歌辞。度关山"}
{"author":"李端","content":"巫山十二峰，皆在碧虚中。回合云藏日，霏微雨带风。猿声寒过水，树色暮连空。愁向高唐望，清秋见楚宫。","dynasty":"唐代","title":"乐府杂曲。鼓吹曲辞。巫山高"}
{"author":"方至","content":"缺多圆少如月，盛极衰来物易秋。","dynasty":"宋代","title":"句"}
{"author":"崔紫云","content":"从来学制斐然诗，不料霜台御史知。忽见便教随命去，恋恩肠断出门时。","dynasty":"唐代","title":"临行献李尚书"}
{"author":"雍裕之","content":"无风才到地，有风还满空。缘渠偏似雪，莫近鬓毛生。","dynasty":"唐代","tags":"柳絮","title":"柳絮"}
{"author":"雍裕之","content":"尝闻秦地西风雨，为问西风早晚回。白发老农如鹤立，麦场高处望云开。","dynasty":"唐代","tags":"忧国忧民","title":"农家望晴"}
{"author":"雍裕之","content":"自君之出矣，宝镜为谁明？思君如陇水，长闻呜咽声。","dynasty":"唐代","tags":"乐府，思念","title":"自君之出矣"}
{"author":"雍裕之","content":"袅袅古堤边，青青一树烟。若为丝不断，留取系郎船。","dynasty":"唐代","tags":"咏柳，赋别","title":"江边柳"}
{"author":"雍裕之","content":"夹岸复连沙，枝枝摇浪花。月明浑似雪，无处认渔家。","dynasty":"唐代","tags":"咏物，写花","title":"芦花"}
{"author":"雍裕之","content":"春禽犹竞啭，夏木忽交阴。稍觉秋山远，俄惊冬霰深。","dynasty":"唐代","title":"四气"}
{"author":"雍裕之","content":"八树拂丹霄，四时青不凋。秋风何处起，先袅最长条。","dynasty":"唐代","title":"山中桂"}
{"author":"雍裕之","content":"游丝何所似，应最似春心。一向风前乱，千条不可寻。","dynasty":"唐代","title":"游丝"}
{"author":"雍裕之","content":"金错银盘贮赐冰，清光如耸玉山棱。无论尘客闲停扇，直到消时不见蝇。","dynasty":"唐代","title":"豪家夏冰咏"}
{"author":"雍裕之","content":"几多红粉委黄泥，野鸟如歌又似啼。应有春魂化为燕，年来飞入未央栖。","dynasty":"唐代","title":"宫人斜"}
{"author":"雍裕之","content":"殷勤春在曲江头，全藉群仙占胜游。何必三山待鸾鹤，年年此地是瀛洲。","dynasty":"唐代","title":"曲江池上"}
{"author":"雍裕之","content":"幽深红叶寺，清净白毫僧。古殿长鸣磬，低头礼昼灯。","dynasty":"唐代","title":"赠苦行僧"}
{"author":"雍裕之","content":"两头纤纤八字眉，半白半黑灯影帷。腷腷膊膊晓禽飞，磊磊落落秋果垂。","dynasty":"唐代","title":"两头纤纤"}
{"author":"雍裕之","content":"花阑莺亦懒，不语似含情。何言百啭舌，唯馀一两声。","dynasty":"唐代","title":"残莺"}
{"author":"雍裕之","content":"一声清溽暑，几处促流年。志士心偏苦，初闻独泫然。","dynasty":"唐代","title":"早蝉"}
{"author":"雍裕之","content":"壶中冰始结，盘上露初圆。何意瑶池雪，欲夺鹤毛鲜。道士牛已至，仙家鸟亦来。骨为神不朽，眼向故人开。劳鲂莲渚内，汗马火旂间。平生血诚尽，不独左轮殷。已见池尽墨，谁言突不黔。漆身恩未报，貂裘弊岂嫌。","dynasty":"唐代","title":"四色"}
{"author":"雍裕之","content":"四溟杯渌醑，五岳髻青螺。挥汗曾成雨，画地亦成河。","dynasty":"唐代","title":"大言"}
{"author":"雍裕之","content":"蚊眉自可托，蜗角岂劳争。欲效丝毫力，谁知蝼蚁诚。","dynasty":"唐代","title":"细言"}
{"author":"雍裕之","content":"五杂组，刺绣窠。往复还，织锦梭。不得已，戍交河。","dynasty":"唐代","title":"五杂组"}
{"author":"雍裕之","content":"敢竞桃李色，自呈刀尺功。蝶犹迷剪翠，人岂辨裁红。","dynasty":"唐代","title":"剪彩花"}
{"author":"雍裕之","content":"野酌乱无巡，送君兼送春。明年春色至，莫作未归人。","dynasty":"唐代","title":"春晦送客（一作三月晦日郊外送客）"}
{"author":"雍裕之","content":"雨绝苍苔地，月斜青草阶。蛩鸣谁不怨，况是正离怀。","dynasty":"唐代","title":"秋蛩"}
{"author":"雍裕之","content":"枫岸月斜明，猿啼旅梦惊。愁多肠易断，不待第三声。","dynasty":"唐代","title":"江上闻猿"}
{"author":"雍裕之","content":"那言柳乱垂，尽日任风吹。欲识千条恨，和烟折一枝。","dynasty":"唐代","title":"折柳赠行人"}
{"author":"雍裕之","content":"倾心曾向日，在手幸摇风。羡尔逢提握，知名自谢公。","dynasty":"唐代","title":"题蒲葵扇"}
{"author":"雍裕之","content":"绮霞明赤岸，锦缆绕丹枝。楚客正愁绝，西风且莫吹。","dynasty":"唐代","title":"江上山"}
{"author":"雍裕之","content":"扫却烟尘寇初剿，深水高林放鱼鸟。鸡人唱绝残漏晓，仙乐拍终天悄悄。","dynasty":"唐代","title":"了语"}
{"author":"雍裕之","content":"浮名世利知多少，朝市喧喧尘扰扰。车马交驰往复来，钟鼓相催天又晓。","dynasty":"唐代","title":"不了语"}
{"author":"雍裕之","content":"贾谊投文吊屈平，瑶琴能写此时情。秋风一奏沈湘曲，流水千年作恨声。","dynasty":"唐代","title":"听弹沈湘"}
{"author":"雍裕之","content":"道士牛已至，仙家鸟亦来。骨为神不朽，眼向故人开。","dynasty":"唐代","title":"四色其二"}
{"author":"雍裕之","content":"劳鲂莲渚内，汗马火旂间。平生血诚尽，不独左轮殷。","dynasty":"唐代","title":"四色其三"}
{"author":"雍裕之","content":"已见池尽墨，谁言突不黔。漆身恩未报，貂裘弊岂嫌。","dynasty":"唐代","title":"四色其四"}
{"author":"雍裕之","content":"不堪旅宿棣花馆，况有离群鸿雁声。一点秋灯残影下，不知寒梦几回惊。","dynasty":"唐代","title":"宿棣华馆闻雁"}
{"author":"徐凝","content":"一道鹊桥横渺渺，千声玉佩过玲玲。别离还有经年客，怅望不如河鼓星。","dynasty":"唐代","tags":"七夕节","title":"七夕"}
{"author":"徐凝","content":"花时闷见联绵雨，云入人家水毁堤。昨日春风源上路，可怜红锦枉抛泥。","dynasty":"唐代","tags":"春天，写雨","title":"春雨"}
{"author":"徐凝","content":"萧娘脸薄难胜泪，桃叶眉尖易觉愁。天下三分明月夜，二分无赖是扬州。","dynasty":"唐代","tags":"怀人","title":"忆扬州"}
{"author":"徐凝","content":"虚空落泉千仞直，雷奔入江不暂息。今古长如白练飞，一条界破青山色。(今古一作：千古)","dynasty":"唐代","tags":"庐山，瀑布","title":"庐山瀑布"}
{"author":"徐凝","content":"何人不爱牡丹花，占断城中好物华。疑是洛川神女作，千娇万态破朝霞。","dynasty":"唐代","title":"牡丹"}
{"author":"徐凝","content":"水色帘前流玉霜，赵家飞燕侍昭阳。掌中舞罢箫声绝，三十六宫秋夜长。","dynasty":"唐代","title":"汉宫曲"}
{"author":"徐凝","content":"古树欹斜临古道，枝不生花腹生草。行人不见树少时，树见行人几番老。","dynasty":"唐代","title":"古树"}
{"author":"徐凝","content":"浙江悠悠海西绿，惊涛日夜两翻覆。钱塘郭里看潮人，直至白头看不足。","dynasty":"唐代","title":"观浙江涛"}
{"author":"徐凝","content":"长爱谢家能咏雪，今朝见雪亦狂歌。杨花道即偷人句，不那杨花似雪何。","dynasty":"唐代","title":"喜雪"}
{"author":"徐凝","content":"哀怨杨叛儿，骀荡郎知否。香死博山炉，烟生白门柳。","dynasty":"唐代","title":"杨叛儿"}
{"author":"徐凝","content":"四天净色寒如水，八月清辉冷似霜。想得越人今夜见，孟家珠在镜中央。","dynasty":"唐代","title":"八月灯夕寄游越施秀才"}
{"author":"徐凝","content":"皎皎秋空八月圆，常娥端正桂枝鲜。一年无似如今夜，十二峰前看不眠。","dynasty":"唐代","title":"八月十五夜"}
{"author":"徐凝","content":"千载空祠云海头，夫差亡国已千秋。浙波只有灵涛在，拜奠青山人不休。","dynasty":"唐代","title":"题伍员庙"}
{"author":"徐凝","content":"员峤先生无白发，海烟深处采青芝。逢人借问陶唐主，欲进冰蚕五色丝。","dynasty":"唐代","title":"员峤先生"}
{"author":"徐凝","content":"银地秋月色，石梁夜溪声。谁知屐齿尽，为破烟苔行。","dynasty":"唐代","title":"天台独夜"}
{"author":"徐凝","content":"不挂丝纩衣，归向寒岩栖。寒岩风雪夜，又过岩前溪。","dynasty":"唐代","title":"送寒岩归士"}
{"author":"徐凝","content":"家寄茅洞中，身游越城下。宁知许长史，不忆陈司马。","dynasty":"唐代","title":"送陈司马"}
{"author":"徐凝","content":"武夷无上路，毛径不通风。欲共麻姑住，仙城半在空。","dynasty":"唐代","title":"武夷山仙城"}
{"author":"徐凝","content":"一株金染密，数亩碧鲜疏。避暑临溪坐，何妨直钓鱼。斑多筒簟冷，发少角冠清。避暑长林下，寒蝉又有声。","dynasty":"唐代","title":"避暑二首"}
{"author":"徐凝","content":"远羡五云路，逶迤千骑回。遗簪唯一去，贵赏不重来。","dynasty":"唐代","title":"酬相公再游云门寺"}
{"author":"徐凝","content":"不道沙堤尽，犹欺石栈顽。寄言飞白雪，休去打青山。倒打钱塘郭，长驱白浪花。吞吴休得也，输却五千家。","dynasty":"唐代","title":"杭州祝涛头二首"}
{"author":"徐凝","content":"生事同漂梗，机心在野船。如何临逝水，白发未忘筌。","dynasty":"唐代","title":"问渔叟"}
{"author":"徐凝","content":"登岩背山河，立石秋风里。隐见浙江涛，一尺东沟水。","dynasty":"唐代","title":"云封庵"}
{"author":"徐凝","content":"游子出咸京，巴山万里程。白云连鸟道，青壁遰猿声。雨雪经泥坂，烟花望锦城。工文人共许，应纪蜀中行。","dynasty":"唐代","title":"送马向入蜀"}
{"author":"徐凝","content":"驷马归咸秦，双凫出海门。还从清切禁，再沐圣明恩。礼乐中朝贵，文章大雅存。江湖多放逸，献替欲谁论。","dynasty":"唐代","title":"送李补阙归朝"}
{"author":"徐凝","content":"绝国将无外，扶桑更有东。来朝逢圣日，归去及秋风。夜泛潮回际，晨征苍莽中。鲸波腾水府，蜃气壮仙宫。天眷何期远，王文久已同。相望杳不见，离恨托飞鸿。","dynasty":"唐代","title":"送日本使还"}
{"author":"徐凝","content":"此花南地知难种，惭愧僧闲用意栽。海燕解怜频睥睨，胡蜂未识更徘徊。虚生芍药徒劳妒，羞杀玫瑰不敢开。惟有数苞红萼在，含芳只待舍人来。","dynasty":"唐代","title":"题开元寺牡丹"}
{"author":"徐凝","content":"香炉一峰绝，顶在寺门前。尽是玲珑石，时生旦暮烟。","dynasty":"唐代","title":"香炉峰"}
{"author":"徐凝","content":"騕褭锦障泥，楼头日又西。留欢住不住，素齿白铜鞮.","dynasty":"唐代","title":"白铜鞮"}
{"author":"徐凝","content":"传闻废淫祀，万里静山陂。欲慰灵均恨，先烧靳尚祠。","dynasty":"唐代","title":"浙西李尚书奏毁淫昏庙"}
{"author":"徐凝","content":"乱雪从教舞，回风任听吹。春寒能作底，已被柳条欺。","dynasty":"唐代","title":"春寒"}
{"author":"徐凝","content":"寒空五老雪，斜月九江云。钟声知何处，苍苍树里闻。","dynasty":"唐代","title":"庐山独夜"}
{"author":"徐凝","content":"至人知姓不知名，闻道黄金骨节轻。世上仙方无觅处，欲来西岳事先生。","dynasty":"唐代","title":"寄潘先生"}
{"author":"徐凝","content":"玳瑁床头刺战袍，碧纱窗外叶骚骚。若为教作辽西梦，月冷如丁风似刀。","dynasty":"唐代","title":"莫愁曲"}
{"author":"徐凝","content":"百补袈裟一比丘，数茎长睫覆青眸。多应独住山林惯，唯照寒泉自剃头。","dynasty":"唐代","title":"独住僧"}
{"author":"徐凝","content":"楚水白波风袅袅，荆门暮色雨萧萧。相思合眼梦何处，十二峰高巴字遥。","dynasty":"唐代","title":"荆巫梦思"}
{"author":"徐凝","content":"丞相邀欢事事同，玉箫金管咽东风。百分春酒莫辞醉，明日的无今日红。木兰花谢可怜条，远道音书转寂寥。春去一年春又尽，几回空上望江桥。","dynasty":"唐代","title":"春陪相公看花宴会二首"}
{"author":"徐凝","content":"宵游二万七千人，独坐重城圈一身。步月游山俱不得，可怜辜负白头春。","dynasty":"唐代","title":"正月十五夜呈幕中诸公"}
{"author":"徐凝","content":"洛下三分红叶秋，二分翻作上阳愁。千声万片御沟上，一片出宫何处流。","dynasty":"唐代","title":"上阳红叶"}
{"author":"徐凝","content":"出拥楼船千万人，入为台辅九霄身。如何更羡看灯夜，曾见宫花拂面春。","dynasty":"唐代","title":"奉酬元相公上元"}
{"author":"徐凝","content":"一生所遇唯元白，天下无人重布衣。欲别朱门泪先尽，白头游子白身归。","dynasty":"唐代","title":"自鄂渚至河南将归江外留辞侍郎"}
{"author":"徐凝","content":"守隘一夫何处在，长桥万里只堪伤。纷纷塞外乌蛮贼，驱尽江头濯锦娘。","dynasty":"唐代","title":"蛮入西川后"}
{"author":"徐凝","content":"长忆紫溪春欲尽，千岩交映水回斜。岩空水满溪自紫，水态更笼南烛花。","dynasty":"唐代","title":"忆紫溪"}
{"author":"徐凝","content":"谁道槿花生感促，可怜相计半年红。何如桃李无多少，并打千枝一夜风。","dynasty":"唐代","title":"夸红槿"}
{"author":"徐凝","content":"黄帝旌旗去不回，空馀片石碧崔嵬。有时风卷鼎湖浪，散作晴天雨点来。天地茫茫成古今，仙都凡有几人寻。到来唯见山高下，只是不知湖浅深。","dynasty":"唐代","title":"题缙云山鼎池二首"}
{"author":"徐凝","content":"浮生不定若蓬飘，林下真僧偶见招。觉后始知身是梦，更闻寒雨滴芭蕉。","dynasty":"唐代","title":"宿冽上人房"}
{"author":"徐凝","content":"炀帝龙舟向此行，三千宫女采桡轻。渡河不似如今唱，为是杨家怨思声。","dynasty":"唐代","title":"汴河览古"}
{"author":"徐凝","content":"昔时丈人鬓发白，千年松下锄茯苓。今来见此松树死，丈人斩新鬓发青。","dynasty":"唐代","title":"柬白丈人"}
{"author":"徐凝","content":"宝镜磨来寒水清，青衣把就绿窗明。潘郎懊恼新秋发，拔却一茎生两茎。","dynasty":"唐代","title":"览镜词"}
{"author":"徐凝","content":"不能相见见人传，rv岸山中岱岸边。颜貌只如三二十，道年三百亦藏年。","dynasty":"唐代","title":"寄玄阳先生"}
{"author":"徐凝","content":"暖风入烟花漠漠，白人梳洗寻常薄。泥郎为插珑璁钗，争教一朵牙云落。","dynasty":"唐代","title":"白人"}
{"author":"徐凝","content":"毛羽曾经翦处残，学人言语道暄寒。任饶长被金笼阖，也免栖飞雨雪难。","dynasty":"唐代","title":"奉和鹦鹉"}
{"author":"徐凝","content":"清风袅袅越水陂，远树苍苍妙喜寺。自有车轮与马蹄，未曾到此波心地。","dynasty":"唐代","title":"将至妙喜寺"}
{"author":"徐凝","content":"红蕉曾到岭南看，校小芭蕉几一般。差是斜刀剪红绢，卷来开去叶中安。","dynasty":"唐代","title":"红蕉"}
{"author":"徐凝","content":"适我一箪孤客性，问人三十六峰名。青云无忘白云在，便可嵩阳老此生。","dynasty":"唐代","title":"见少室"}
{"author":"徐凝","content":"几处天边见新月，经过草市忆西施。娟娟水宿初三夜，曾伴愁蛾到语儿。","dynasty":"唐代","title":"语儿见新月"}
{"author":"徐凝","content":"九幽仙子西山卷，读了绦绳系又开。此卷玉清宫里少，曾寻真诰读诗来。紫河车里丹成也，皂荚枝头早晚飞。料得仙宫列仙籍，如君进士出身稀。","dynasty":"唐代","title":"回施先辈见寄新诗二首"}
{"author":"徐凝","content":"千万乘骢沈司户，不须惆怅郢中游。几年白雪无人唱，今日唯君上雪楼。","dynasty":"唐代","title":"送沈亚之赴郢掾"}
{"author":"徐凝","content":"高景争来草木头，一生心事酒前休。山公自是仙人侣，携手醉登城上楼。","dynasty":"唐代","title":"答白公"}
{"author":"徐凝","content":"青山旧路在，白首醉还乡。（《别白公》）试到第三桥，便入千顷花。（以上并见《纪事》）乱后见淮水，归心忽迢遥。（《京都还汴口作》）乍疑鲸喷浪，忽似鹢凌风。呀呷汀洲动，喧阗里巷空。（《竞渡》。见《诗式》）","dynasty":"唐代","title":"句"}
{"author":"徐凝","content":"騕袅锦障泥，楼头日又西。留欢住不住，素齿白铜鞮。","dynasty":"唐代","title":"白铜鞮"}
{"author":"徐凝","content":"斑多筒簟冷，发少角冠清。避暑长林下，寒蝉又有声。","dynasty":"唐代","title":"避暑二首其二"}
{"author":"徐凝","content":"倒打钱塘郭，长驱白浪花。吞吴休得也，输却五千家。","dynasty":"唐代","title":"杭州祝涛头二首其二"}
{"author":"徐凝","content":"身轻入宠尽恩私，腰细偏能舞柘枝。一日新妆抛旧样，六宫争画黑烟眉。","dynasty":"唐代","title":"宫中曲二首其二"}
{"author":"徐凝","content":"曲尘溪上素红枝，影在溪流半落时。时人自惜花肠断，春风却是等闲吹。","dynasty":"唐代","title":"玩花五首其二"}
{"author":"徐凝","content":"朱霞燄燄山枝动，绿野声声杜宇来。谁为蜀王身作鸟，自啼还自有花开。","dynasty":"唐代","title":"玩花五首其三"}
{"author":"徐凝","content":"谁家踯躅青林里，半见殷花燄燄枝。忆得倡楼人送客，深红衫子影门时。","dynasty":"唐代","title":"玩花五首其四"}
{"author":"徐凝","content":"花到蔷薇明艳绝，燕支颗破麦风秋。一番弄色一番退，小妇轻妆大妇愁。","dynasty":"唐代","title":"玩花五首其五"}
{"author":"徐凝","content":"木兰花谢可怜条，远道音书转寂寥。春去一年春又尽，几回空上望江桥。","dynasty":"唐代","title":"春陪相公看花宴会二首其二"}
{"author":"徐凝","content":"天地茫茫成古今，仙都凡有几人寻。到来唯见山高下，只是不知湖浅深。","dynasty":"唐代","title":"题缙云山鼎池二首其二"}
{"author":"徐凝","content":"煖风入烟花漠漠，白人梳洗寻常薄。泥郎为插珑璁钗，争教一朵牙云落。","dynasty":"唐代","title":"白人"}
{"author":"徐凝","content":"毛羽曾经剪处残，学人言语道暄寒。任饶长被金笼阖，也免栖飞雨雪难。","dynasty":"唐代","title":"奉和鹦鹉"}
{"author":"徐凝","content":"紫河车里丹成也，皂荚枝头早晚飞。料得仙宫列仙籍，如君进士出身稀。","dynasty":"唐代","title":"回施先辈见寄新诗二首其二"}
{"author":"徐凝","content":"万屋人家云阁下，一屏烟水石桥西。","dynasty":"唐代","title":"宿猿洞"}
{"author":"徐凝","content":"三川水上秋砧发，五凤楼前明月新。谁为秋砧明月夜，洛阳城里更愁人。","dynasty":"唐代","title":"洛城秋砧"}
{"author":"徐凝","content":"王子缑山石殿明，白家诗句咏吹笙。安知散席人间曲，不是寥天鹤上声。","dynasty":"唐代","title":"和川守侍郎缑山题仙庙"}
{"author":"徐凝","content":"岁岁云山玉泉寺，年年车马洛阳尘。风清月冷水边宿，诗好官高能几人。","dynasty":"唐代","title":"和夜题玉泉寺"}
{"author":"徐凝","content":"洛阳自古多才子，唯爱春风烂漫游。今到白家诗句出，无人不咏洛阳秋。","dynasty":"唐代","title":"和秋游洛阳"}
{"author":"徐凝","content":"源上拂桃烧水发，江边吹杏暗园开。可怜半死龙门树，懊恼春风作底来。","dynasty":"唐代","title":"和嘲春风"}
{"author":"徐凝","content":"莲子花边回竹岸，鸡头叶上荡兰舟。谁知洛北朱门里，便到江南绿水游。","dynasty":"唐代","title":"侍郎宅泛池"}
{"author":"徐凝","content":"蟾蜍有色门应锁，街鼓无声夜自深。料得白家诗思苦，一篇诗了一弹琴。","dynasty":"唐代","title":"和侍郎邀宿不至"}
{"author":"徐凝","content":"一声卢女十三弦，早嫁城西好少年。不羡越溪歌者苦，采莲归去绿窗眠。","dynasty":"唐代","title":"乐府新诗"}
{"author":"徐凝","content":"枝枝转势雕弓动，片片摇光玉剑斜。见说木兰征戍女，不知那作酒边花。","dynasty":"唐代","title":"和白使君木兰花"}
{"author":"徐凝","content":"风波隐隐石苍苍，送客灵鸦拂去樯。三月尽头云叶秀，小姑新著好衣裳。","dynasty":"唐代","title":"过马当"}
{"author":"徐凝","content":"金谷园中数尺土，问人知是绿珠台。绿珠歌舞天下绝，唯与石家生祸胎。","dynasty":"唐代","title":"金谷览古"}
{"author":"徐凝","content":"孟家种柳东城去，临水逶迤思故人。不似当时大司马，重来得见汉南春。","dynasty":"唐代","title":"浙东故孟尚书种柳"}
{"author":"徐凝","content":"吴王上国长洲奢，翠黛寒江一道斜。伤见摧残旧宫树，美人曾插九枝花。","dynasty":"唐代","title":"长洲览古"}
{"author":"徐凝","content":"年年明月总相似，大抵人情自不同。今夜故山依旧见，班家扇样碧峰东。","dynasty":"唐代","title":"却归旧山望月有寄"}
{"author":"徐凝","content":"五粒松深溪水清，众山摇落月偏明。西林静夜重来宿，暗记人家犬吠声。","dynasty":"唐代","title":"再归松溪旧居宿西林"}
{"author":"徐凝","content":"一树梨花春向暮，雪枝残处怨风来。明朝渐校无多去，看到黄昏不欲回。麹尘溪上素红枝，影在溪流半落时。时人自惜花肠断，春风却是等闲吹。朱霞焰焰山枝动，绿野声声杜宇来。谁为蜀王身作鸟，自啼还自有花开。谁家踯躅青林里，半见殷花焰焰枝。忆得倡楼人送客，深红衫子影门时。花到蔷薇明艳绝，燕支颗破麦风秋。一番弄色一番退，小妇轻妆大妇愁。","dynasty":"唐代","title":"玩花五首"}
{"author":"徐凝","content":"山头水色薄笼烟，久客新愁长庆年。身上五劳仍病酒，夭桃窗下背花眠。","dynasty":"唐代","title":"长庆春"}
{"author":"徐凝","content":"南越岭头山鹧鸪，传是当时守贞女。化为飞鸟怨何人，犹有啼声带蛮语。","dynasty":"唐代","title":"山鹧鸪词"}
{"author":"徐凝","content":"凤钗翠翘双宛转，出见丈人梳洗晚。掣曳罗绡跪拜时，柳条无力花枝软。","dynasty":"唐代","title":"郑女出参丈人词"}
{"author":"徐凝","content":"百法驱驰百年寿，五劳消瘦五株松。昨来闻道严陵死，画到青山第几重。","dynasty":"唐代","title":"伤画松道芬上人（因画钓台江山而逝）"}
{"author":"徐凝","content":"一水寂寥青霭合，两崖崔崒白云残。画人心到啼猿破，欲作三声出树难。","dynasty":"唐代","title":"观钓台画图"}
{"author":"徐凝","content":"乌家若下蚁还浮，白玉尊前倒即休。不是春来偏爱酒，应须得酒遣春愁。","dynasty":"唐代","title":"春饮"}
{"author":"徐凝","content":"长短一年相似夜，中秋未必胜中春。不寒不暖看明月，况是从来少睡人。","dynasty":"唐代","title":"二月望日"}
{"author":"徐凝","content":"两转三回读远书，画檐愁见燕归初。百花时节教人懒，云髻朝来不欲梳。","dynasty":"唐代","title":"读远书"}
{"author":"徐凝","content":"三条九陌花时节，万户千车看牡丹。争遣江州白司马，五年风景忆长安。","dynasty":"唐代","title":"寄白司马"}
{"author":"徐凝","content":"游客远游新过岭，每逢芳树问芳名。长林遍是相思树，争遣愁人独自行。","dynasty":"唐代","title":"相思林"}
{"author":"徐凝","content":"万丈只愁沧海浅，一身谁测岁华遥。自言来此云边住，曾看秦王树石桥。","dynasty":"唐代","title":"寄海峤丈人"}
{"author":"徐凝","content":"披香侍宴插山花，厌著龙绡著越纱。恃赖倾城人不及，檀妆唯约数条霞。身轻入宠尽恩私，腰细偏能舞柘枝。一日新妆抛旧样，六宫争画黑烟眉。","dynasty":"唐代","title":"宫中曲二首"}
{"author":"徐凝","content":"八月繁云连九月，两回三五晦漫漫。一年怅望秋将尽，不得常娥正面看。","dynasty":"唐代","title":"八月九月望夕雨"}
{"author":"徐凝","content":"独夜嵩阳忆上仙，月明三十六峰前。瑶池月胜嵩阳月，人在玉清眠不眠。","dynasty":"唐代","title":"和嵩阳客月夜忆上清人"}
{"author":"徐凝","content":"今年八月十五夜，寒雨萧萧不可闻。如练如霜在何处，吴山越水万重云。","dynasty":"唐代","title":"八月望夕雨"}
{"author":"徐凝","content":"嘉兴郭里逢寒食，落日家家拜扫回。唯有县前苏小小，无人送与纸钱来。","dynasty":"唐代","title":"嘉兴寒食"}
{"author":"康骈","content":"晴山碍目横天，绿叠君王马前。銮辂西巡蜀国，龙颜东望秦川¤曲江魂断芳草，妃子愁凝暮烟。长笛此时吹罢，何言独为婵娟。","dynasty":"唐代","title":"广谪仙怨"}
{"author":"易顺鼎","content":"匡山云雾窟沉沉，闻有六朝僧未死。窟中产作云雾茶，灏气清英复无比。托根高接南斗傍，坐令涧壑流芬芳。三直六梯不可到，天风细细吹旗枪。幽香似酒忘年岁，仙蝶飞来心已醉。清宜教虎豹守，窈冥若见龙蛇避。鸿荒辟后留根，都是匡君手自栽。高空日月增精髓，邃古冰霜成异胎。斡旋元气仙人掌，斟酌灵冰众帝台。蒙顶上清足相埒，宜供磊祀陈天阶。辛苦山僧摘盈瓮，手皲足茧人间送。叶叶都含瀑水湿，枝枝尽带岚霞重。种少应知造成物悭，摘多莫使山灵痛。螺春龙井徒芳腴，尚书道此清凉殊。中泠精鉴赞皇李，双井佳题材玉局苏。袖里携将云雾去，欲倾江汉试跳珠。","dynasty":"清代","title":"云雾茶"}
{"author":"易顺鼎","content":"终日一编不去手，终岁不窥园外柳。柳线黄金春色深，枝上流莺来劝酒。每岁花开不在家，今春花发如红霞。阿母携孙花下戏，檐前晨鹊声喳喳。人道汉书下酒物，谁道读书如读律。刘向黄金铸不成，奇字子云徒口吃。花落花开三万春，何如起舞北堂晨。新妇佳儿各一斗，醉中烂漫皆天真。臣是酒醒解上寿，不是花民即酒民。","dynasty":"清代","title":"重九前一日汉上酒楼独饮"}
{"author":"易顺鼎","content":"元公祠下望，不见莲花峰。指点读书处，白云生几重。断碑村竖画，高冢县官封。一树霜皮老，还疑欲化龙。","dynasty":"清代","title":"濂溪墓"}
{"author":"易顺鼎","content":"细草昨争碧，疏荷今弄青。微波想鸥鹭，永夜乱蛙萤。明岁花应放，何时叶可听。凭阑吾对汝，幽绝两忘形。","dynasty":"清代","title":"山中观物杂咏其一"}
{"author":"易顺鼎","content":"涧失女猿久，千钱新赎归。莫啼深峡树，防湿定僧衣。笼槛刑应免，山林事已非。主人蔬果俭，恐尔亦难肥。","dynasty":"清代","title":"山中观物杂咏其二"}
{"author":"易顺鼎","content":"寒蝶不能去，相依认作仙。映镫飘雨坐，窥客枕书眠。栩栩寰中梦，沈沈槛外天。荒山销彩翅，知否惜华年。","dynasty":"清代","title":"山中观物杂咏其四"}
{"author":"易顺鼎","content":"百草未成腐，流萤何遽多。隔阑吹不度，当涧坠如何。微物关秋气，空山映晚酡。谁持白日照，仙魅在岩阿。","dynasty":"清代","title":"山中观物杂咏其五"}
{"author":"易顺鼎","content":"山僧强解事，为我慕陶公。学种先生柳，安知晋代风。客嘲应不免，吾意故难同。且祝清阴长，他时酒盏中。","dynasty":"清代","title":"山中观物杂咏其六"}
{"author":"易顺鼎","content":"去年六月雨汗挥，君来款我山中扉。饭颗我如子美瘦，肉山君似文潜肥。遽偕陈子褰裳返，颇慑炎官张伞威。溪亭今日对陈子，磅礴思君学解衣。","dynasty":"清代","title":"偕伯严云锦亭夜坐有怀梁节庵去夏同游"}
{"author":"易顺鼎","content":"细雨濛濛似玉京，仙人咳唾接孤清。云浮车盖檐边色，浪鼓楼船槛底声。自倚烟霄飞酒盏，欲回江海入帘旌。朱弦何处成连抚，五老苍茫喻此情。","dynasty":"清代","title":"和范二雨登琴志楼"}
{"author":"易顺鼎","content":"山楼翠槛。此夜秋心随笛远。江瘴黄茅。何处滩声到枕高。离人悽断。添个哀猿兼冷雁。月意朦胧。也在愁中与梦中。","dynasty":"清代","title":"减兰"}
{"author":"易顺鼎","content":"过骢路窄，怅坠影青旗，酒家临岸。寻芳意懒。怎年年身是，离巢白燕。不道秋深，还被花神冷看。梦云短。便香早返魂，春命都换。悽恋。流水远。似沦落天涯，个人初见。玉容乍浣。问新寒这样，几曾经惯。素国红乡，可有三生旧伴。雪般脸。记东风、那回庭院。","dynasty":"清代","title":"扫花游晚秋梨花"}
{"author":"易顺鼎","content":"冷浸空江星一个。正天边雁声凄堕。今夜凭阑，何人擪笛，溪上小楼惟我。暗里应流题叶过。至瞒他闹红单舸。渔市船回，酒亭门闭，数点无聊灯火。","dynasty":"清代","title":"夜行船"}
{"author":"易顺鼎","content":"祠枕夜滩哗。铜鼓声中楚些。云台星座绣苔华。年年庙火神鸦。雪路飞涛帆影白。山入五溪愁碧。我是旧南征客。夕阳江上吹笛。","dynasty":"清代","title":"河渎神题江上伏波庙"}
{"author":"易顺鼎","content":"影儿守著灯儿坐，风太无聊。雨太无聊。欺负侬家是此宵。相逢吴楚孤篷路，人也魂销。雁也魂销。愁水愁山一样遥。","dynasty":"清代","title":"丑奴儿船窗坐雨，兼闻雁声"}
{"author":"易顺鼎","content":"太液何时雪尽，洞庭此日波荒。水碧沙明苔两岸，湖天古怨微茫。枫叶蓼花多处，勾留半在红乡。一路冲开雨密，数声拖得秋长。只有渔翁浑不管，中流自起鸣榔。几处高楼怕听，谁教错住潇湘。","dynasty":"清代","title":"河满子闻雁"}
{"author":"易顺鼎","content":"锁湘南万重幽绿，被侬两桨寻到。芦花雪雁摇秋响，旧国新添愁料。瑶瑟调。和恨水离烟，谱出伤心稿。来将屈吊。也不学袁宏，不随范蠡，不访戴安道。垂竿钓。自署渔师雅号。却怜汀鹭先老。斜阳隔岸溪童唱，打鼓伏波祠庙。人语闹。甚青史功多，只付鱼天好。冷枫红笑。笑柁阁炊羹，船窗唤酒，此客又来了。","dynasty":"清代","title":"摸鱼儿"}
{"author":"易顺鼎","content":"才松衣扣。已有浓香透。一味醉人香似酒。酥得魂儿厮勾。梦中罗帐灯昏。鸳楼锦瑟清尘。髣髴还亲玉体，怪他红被无温。","dynasty":"清代","title":"清平乐因忆成梦"}
{"author":"易顺鼎","content":"海山仙阁贮风鬟。人在有无间。将伊比作，明驼青冢，不望生还。多情小玉归何处，翻恨未成烟。绿窗寻梦，红绡感泪，此后难闲。","dynasty":"清代","title":"眼儿媚"}
{"author":"易顺鼎","content":"十载迷津客。斜阳外、旧红曾否相识。幽源访路，闲门隔坞，古春长閟。桃花流水依然，但几换渔郎家国。奈人世、别有东风，吹老三户豪杰。阿房暮燹飞残，绣苔辇道，焦土犹热。仙家一笑，湘山自赭，海山空碧。避秦月亦千年，定懒照、长城白骨。便邀来、共话前朝，风林散发。","dynasty":"清代","title":"宴清都桃花源"}
{"author":"易顺鼎","content":"一径苍寒人迹断，松毛覆满琴床。笼灯深入白云乡。水田听闹蛤，山寺惹惊尨。绝顶天风吹不住，此时散发吟商。翠微诗境自生凉。行歌秦代月，坐啸楚天霜。","dynasty":"清代","title":"临江仙夜行桃源坞中"}
{"author":"易顺鼎","content":"竹路还鸣暗水，问流出、空山何意。应为桃花恋人世。漫相思，旧渔郎，浑老矣。小坐幽篁里。看松顶、月飞清气。万绿中间一亭子。有谁知，抱孤琴，来到此。","dynasty":"清代","title":"夜游宫暝憩会仙桥，土人云：春时犹有桃花流出也"}
{"author":"易顺鼎","content":"行处无人，听时有寺，古木云峰犹远。战胜风篁，飘残烟磴，林深几回吹断。正缟鹤难成梦，松阴月明满。拨苍藓。又经过、数重秋影，门掩定、初指翠微僧院。步到列仙家，问瑶天、因甚清感。那怪红楼，倚萧台、一半泪眼。让陈思悟后，来向鱼山闻梵。","dynasty":"清代","title":"法曲献仙音月下闻山寺步虚声"}
{"author":"易顺鼎","content":"总是愁人料。谁说湖天秋好。唤起诗心，水杨柳外残照。晚晴杪。微见团山白庙，霜空隔磬难到。布帆远，鹭影飞同缟。似带离魂飘未了。苔石横波，云根一半都老。落霞悄。几点摇红疏蓼，今夜侬来系棹。","dynasty":"清代","title":"下水船洞庭晚泊，望团山"}
{"author":"易顺鼎","content":"柳家井畔，感传书无路。雾阁荒唐吊龙女。便一枝、横竹吹入湖烟，平波上、惊起老鱼秋舞。下界忒无聊，我劝银蟾，飞到人间最空处。身世玉壶中，诗意高寒，曾遍染、湘天风露。都说道今宵月朦胧，偏照出离愁，者般清楚。","dynasty":"清代","title":"洞仙歌湖天望月"}
{"author":"易顺鼎","content":"十年受尽才名累。枉落霞秋水。今夜愁抱云和，吊潇湘帝子。无端月明翠被。念鄂君千里。过燕又写相思，满湖天人字。","dynasty":"清代","title":"散余霞"}
{"author":"易顺鼎","content":"隋堤宫锦后，南朝无命，春影不生还。送春元自苦，况送离人，更送送秋船。空遮雁路，怎未将、别路都拦。谁写出、杜陵诗意，白鹭上青天。愁边。暝枫江馆，衰柳湖楼，过凉阴几片。应错认、斜阳坠也，倦倚红栏。一痕认取新来破，是伊家、望眼能穿。归定准，东风吹到花前。","dynasty":"清代","title":"渡江云秋帆"}
{"author":"易顺鼎","content":"听风听雨。更听到、者回柔橹。酒亭灯暮。此时正难住。向远递秋响，知在鱼天何处。已教愁满空江，再添个、雁儿语。霜波晓路。又摇梦、向那岸去。水边人寤。数声过红树。何年买渔艇，单唱云山韶濩。试指船背斜阳，菊花开否。","dynasty":"清代","title":"清波引秋橹"}
{"author":"易顺鼎","content":"春堤曾小泊，一篷儿恰在柳阴中。乍蜻蜓飞过，鸬鹚立满，剪剪西风。误入芦花深处，秋雪压难松。还被枫人觉，堆上愁红。坐稳也如牛背，只横吹短笛，换个渔童。写浮家图画，斜照旧衫烘。又层层霜月围紧，掩船窗灭烛听孤鸿。江南路，漫敲疏雨，酒梦惺忪。","dynasty":"清代","title":"潇潇雨秋篷"}
{"author":"易顺鼎","content":"怅垂杨、不系春船，丝丝枉织怨碧。蠹树心空，鸿沙爪静，留住烟篷客。旧移椿，已难识。云影潮痕换今昔。愁寂。被渔火照见，秋来陈迹。梦惊晚汐。看银鸥、睡处波才尺。唤绿蓑冲晓，忍寒乍解，一手霜华白。记追凉，藕花国。神女祠前正堕月。还忆。钓舟酣卧，任他横直。","dynasty":"清代","title":"定风波秋缆"}
{"author":"易顺鼎","content":"行尽蘋乡，才得见、数间渔屋。正荒滩、炊菰扫叶，饭香初熟。青草湖船鸥避桨，黄茆野庙鸦争粥。问何人斜雨细风中，吹龙竹。有几个，云帆逐。有几个，烟篷宿。有几个、投书吊屈，牢骚如仆。纯是秋声鸿雁过，悄无春影鸳鸯浴。最怜他一转一重深，潇湘曲。","dynasty":"清代","title":"满江红湖汊写望"}
{"author":"易顺鼎","content":"玉卮娘，人间金屋难藏。是生成、雪肤花貌，海山别有家乡。九螭钗、两头敲重，千蝶帐、四角拖长。稽首情天，扫眉才地，镜台双笑伴檀郎。谁说道、书生无命，曾染杜兰香。还牢记、帕装端正，钏响荒唐。问因何、西东沟水，茂陵留句凄凉。抱愁眠、暗销龙骨，收影去、空费鸾肠。白燕秋飞，红鹃春哭，伤心不见殓时妆。料碧海、娥情定悔，夜夜照潇湘。虚博得、月归环佩，云想衣裳。","dynasty":"清代","title":"多丽为袁敬甫补悼亡"}
{"author":"易顺鼎","content":"玉貌仍同雪一般。桃红略减别时颜。任凭憔悴，也尽彀郎看。小影如魂当月坐，花间不信是人间。抱来才慰，真个未成烟。","dynasty":"清代","title":"琴调相思引十月十二夜"}
{"author":"易顺鼎","content":"澹墨浓愁写数行。妓楼僧院酒家墙。西陵松柏盟苏小，南院桃花吊李香。珊作架，锦为囊。少年别样冶游装。鸳鸯乞句题红藕，鹦鹉徵诗赠绿杨。","dynasty":"清代","title":"鹧鸪天客自沪上归，言海上多传余艳词，赋此感旧。三首其一"}
{"author":"易顺鼎","content":"忽脱鹴裘贳酒还。迷花结习欲全删。参来嚼蜡禅心定，写罢惊鸿赋手闲。披半臂，拥双鬟。此生孤负是红颜。梦和春雪消成水，愁比秋云积作山。","dynasty":"清代","title":"鹧鸪天其二"}
{"author":"易顺鼎","content":"风语华言岂足凭。任人指定作明徵。幽兰捏造三生眷，香草流传四海朋。骚下酒，梵旁灯。凡情艳想两俱冰。梦游仙曲无名氏，心出家庵有发僧。","dynasty":"清代","title":"鹧鸪天其三"}
{"author":"易顺鼎","content":"美人生性耐天寒。常恁袖儿单。凉阶小雨扶花立，红泪洒、秋海棠边。玉笛供薪，金钗换酒，一例嫁邯郸。斜扉闭月指轻弹。不躲应门鬟。绿窗软语兜鞋处，沉吟久、蹙断眉山。鹦鹉心多，蟾蜍眼独，今夜出来难。","dynasty":"清代","title":"一丛花十三夜"}
{"author":"易顺鼎","content":"人与蛟龙同不卧。如许秋声，涨得湖天破。湖水湖风相唱和。半空纯是离骚些。紧靠篷窗人一个。昏黑为天，惨绿为灯火。他日思量眉定锁。不知今夜如何过。","dynasty":"清代","title":"凤栖梧湖中夜听风涛，有感"}
{"author":"易顺鼎","content":"耄柳藏烟，髡芜待雪，湖天秋意难禁。正落潮新岸，睡冷沙禽。倚槛慵抬望眼，怎能穿这段阴阴。愁来也、原无避处，况是登临。沉吟水边，胜赏已不见，高楼倒影波心。叹神弦仙笛。一样销沉。人在吴头楚尾，对孤云时序侵寻。还添个、潇湘雁儿，九辨遗音。","dynasty":"清代","title":"凤凰台上忆吹箫岳阳废楼寒眺"}
{"author":"易顺鼎","content":"水拖裙，山拥髻，相对夕阳中。暮霞无奈似芙蓉。皮偏向楚天红。江岸幽，频极目。指点几间茅屋。女儿生小住堤边。消受绿杨烟。","dynasty":"清代","title":"喜迁莺"}
{"author":"易顺鼎","content":"楚天空阔，尽收入、四扇船窗非小。柔橹声中浑不让，七里桐庐放棹。水欲无烟，山疑有雪，原不因霜缟。乾坤清气，此时归我长啸。明日鼓角黄州，英雄词客事，只供凭吊。江月依然，应念我、不似当时年少。长笛家山，短篷身世，写出凄凉照。惊他飞雁，芦边误认初晓。","dynasty":"清代","title":"念奴娇乘月江行"}
{"author":"易顺鼎","content":"帝子湘花，女郎山木，倩魂休叹无归。润脸烘霞，酥胸映雪，空留玉座苔衣。搓红汉水，尚染出年年夕晖。一般流恨，分付春潮，莫到蟂矶。楚宫泯灭全非。剩命比西施，名过南威。旧国鹃啼，新人燕笑，东风搁泪慵飞。沉香妖艳，问何似伤心马嵬。弄珠月侣，荐枕云神，小队依稀。","dynasty":"清代","title":"庆春宫桃花夫人庙"}
{"author":"易顺鼎","content":"霸图销尽，问江上、犹剩当年何物。不死英雄，凭仗此、吴楚中间石壁。铜雀无春，赤乌无火，飞起芦花雪。烟涛万顷，白鸥独立奇杰。还想坡老扁舟，携尊来吊古，狂歌初发。文字精神，都写入、月色江声难灭。我亦登临，高寒浑不管，天风吹发。题辞未敢，兹游聊记年月。","dynasty":"清代","title":"念奴娇夜游赤壁，用坡翁元韵谱之"}
{"author":"易顺鼎","content":"天人玉立妆初试。只一片，云为婢。娥月映来同不字。无媒也好，无郎也好，没个堪相配。妆楼绝顶藏空翠。淡扫蛾眉朝上帝。小镜吴波照梳髻。乔家姊妹，蒋家兄妹，都住江南地。","dynasty":"清代","title":"青玉案小姑山"}
{"author":"易顺鼎","content":"小小红船，恰好是、吴江平底。早倚作、风波同命，水云知己。但得南人如使马，不愁西子难随蠡。到中流、篷背响诗声，鸥飞起。高七尺，伸腰抵。宽五尺，摩肩挤。算最堪惊者，四边无地。白月一床渔器具，青山六代侬行李。快撑开、蠡壳两旁窗，山来矣。","dynasty":"清代","title":"满江红所租艇名满江红，即以此调赋之"}
{"author":"易顺鼎","content":"江程也似容园景，远树如洲。小屋如舟。不到天涯不信愁。雁儿引得人回望，行尽吴头。费尽湘眸。细雨梅花上舵楼。","dynasty":"清代","title":"采桑子江行写怀，敬步家大人见忆韵"}
{"author":"易顺鼎","content":"过雁精神偏百倍。不管愁人篷底睡。欲烦相寄一封书，明日至。侬乡里。后日榕城山翠里。君去洞庭波正起。听水听风方未已。思量何物赠行装，枫叶醉。红如此。都是天涯红泪耳。","dynasty":"清代","title":"天仙子江上逢过雁，敬借家大人韵"}
{"author":"易顺鼎","content":"别泪绛于枫，病脸黄疑菊。剪得垂杨没一丝，直恁霜天毒。沿路访梅花，暗里东风促。愁到今年欲尽时，又把春来续。","dynasty":"清代","title":"卜算子岁暮江空，羁怀无俚，敬借家大人韵写之"}
{"author":"易顺鼎","content":"难忘最是敲诗处，春绿琴台。午翠书斋。时听穿云鹤响哀。今宵便向容园去，梅影横阶。月浸苍苔。梦到山扉已半开。","dynasty":"清代","title":"采桑子忆容园，敬借家大人韵"}
{"author":"易顺鼎","content":"洗出水都新。鱼地蟾天只一云。我料嫦娥居碧海，愁辛。来觅英皇话夜分。骚唱更微闻。万古灵均欲返魂。悔把龙宫青玉笛，收存。吹得潇湘月满身。","dynasty":"清代","title":"南乡子自题洞庭看月图，敬用家大人韵"}
{"author":"易顺鼎","content":"剪出翠蓑新。夜夜空江卧冷云。我与梅花同一样，艰辛。风雪天才过几分。何处玉箫闻。更向前头访艳魂。听说南朝花世界，无存。绿减秦淮水半身。","dynasty":"清代","title":"南乡子其一将抵白门，敬借家大人韵"}
{"author":"易顺鼎","content":"楚尾更吴头。篷影如云暝未收。雁与间鸥同渚卧，休休。出处途分漫代筹。沽酒向津楼。隔岸风灯乱醉眸。客里小寒春又近，堪愁。一派江声尚送秋。","dynasty":"清代","title":"南乡子其二野泊值小寒日，敬借家大人韵"}
{"author":"易顺鼎","content":"空翠浑无界。猛推篷四围山色，乌飞犹碍。想见诗仙吟眺处，湘管一枝曾带。认云气都经刻画。眼底长江东下急，问何能流出兴亡外。且还我，看山债。迎江塔影岿然在。怅难寻夕阳天末，楼名镇海。三国六朝如梦过，禁得英雄几醉。早付与风飘雪洒。不解近时何意绪，但茫茫总觉愁来会。怀古恨，共君悴。","dynasty":"清代","title":"金缕曲泊皖城，忆张紫帆，三次前韵"}
{"author":"易顺鼎","content":"缆影鸥移，篷声雁到。忽惊月出当空早。茫茫多少六朝愁，和秋涨得江天饱。事与花残，山随地老。何人更唱江南好。明朝准备要销魂，白门衰柳啼鸟道。","dynasty":"清代","title":"踏莎行其一江南夜泊感怀，敬次家大人韵"}
{"author":"易顺鼎","content":"树拥云眠，潮飞雪到。似闻起语舟人早。啼乌催得酒醒时，霜华已打孤篷饱。客夜多寒，离天易老。千般未抵还家好。五更乘月度蛮山，鸟和梦影来争道。","dynasty":"清代","title":"踏莎行其二晓发梦归，次前韵"}
{"author":"易顺鼎","content":"似当年，退红更见，犹余洗妆泪。水窗幽意。看小影如魂，明月能记。冰弦听到无生际。葱尖飞恨起。来伴渡江桃叶，矮篷春雪底。浔阳苦竹漫为家，孤芳品，合配灵均湘芷。仙不去，却恋人间何味。天涯且漫悲沦落，肯今夜、焚香同鄂被。须替尔，横安一位，岁寒三友里。","dynasty":"清代","title":"绣鸾凤花犯湓浦江上得水仙一本，姬人限以周公瑾韵赋之"}
{"author":"易顺鼎","content":"斗大烟篷，拳大雪花，同把孤愁压定。正短柳昏鸦、弄成风紧。没个人家卖酒，枉踏遍溪桥三叉径。感他一雁，寥空送响，似来相问。清景。白门近，说旧苑春迟，万红无信。但做出、南朝那时宫粉。今夜凄凉月子，向离恨天边寻梅影。把玉笛、吹破江云，不管暮寒成阵。","dynasty":"清代","title":"无闷江南道中孤舟逢雪，荒寒情事，略见于词"}
{"author":"易顺鼎","content":"家在何村，问飞到、可是江南黄叶。溪路双桨敲冰，烟丝舞愁绝。兴废事、梅花不管，那知有六朝啼鴂。废苑红绡，柔淮绿减，商女能说。待收拾、毡笠狨鞍，要游过、明年放灯节。压遍紫骢蹄印，认桥通皂荚。何处觅、歌楼十里，拥玉人、坐看春雪。误道风柳吹香，酒徒将别。","dynasty":"清代","title":"琵琶仙将踏雪白门，用白石吴兴词韵写意"}
{"author":"易顺鼎","content":"剪尽柔丝飘尽絮，白门风色年年。江南何梦不成烟。玉骢来死后，银燕别生前。几处红楼飞雪里，痴心犹当搓绵。绿云忆否旧垂肩。美人都削发，无语证枯禅。","dynasty":"清代","title":"临江仙赋枯柳"}
{"author":"易顺鼎","content":"墙角垂杨绿剩。岸觜误，枫红尽。凝望酒船来，一晌等此际。江天便飞鸥也没，芦花里、几个乌篷厮并。梦归迥，故山扉刚掩定。玉瓶汲墙阴井。月华端正鹤初醒。痴绝园童，要扫开梅影。寒翠满修竹，吾庐三径。","dynasty":"清代","title":"忆黄梅江雪思家"}
{"author":"易顺鼎","content":"独木桥斜。做成寒色，几点昏鸦。疏树西山，夕阳江寺，残雪人家。问伊浪只淘沙。怎淘去年华梦华。柳已无丝，枫还有叶，梅又将花。","dynasty":"清代","title":"柳梢青荻港即目"}
{"author":"易顺鼎","content":"苔藏绿篆，枫堆红锦，僧影冷坐瘦石。暮寒似恋无人处，更把几层砖塔，舍为鸦宅。竹里穿来惊路断，早四面都围青雪。最爱听、脆响敲时，误道玉钗折。幽绝还堪眺远，蟂矶荻港，指点风帆如叶。一鸥飞处，一豚吹处，浪与芦花争白。叹浮生似梦，且办孤琴两吟屐。愁来否、试凭高看，六代青山，如今华了发。","dynasty":"清代","title":"八归雪中登鹊矶寺"}
{"author":"易顺鼎","content":"江月都愁老。何苦向南朝一带，照他凭吊。采石荒矶闲系艇，有客倚阑而眺。谁看见吴宫花草。楼影千年流不去，缓商量毕竟诗人好。须记取，醉中稿。狂吟那顾先生笑。为神州骚沉雅坏，特来相告。更问锦袍归水后，清气收还多少。可许我骑鲸三岛。如此江山浑寂寞，但风帆几点和沙鸟。怀古意，怎生了。","dynasty":"清代","title":"贺新凉采石太白楼，用洪稚存、黄仲则两家集中太白墓原韵"}
{"author":"易顺鼎","content":"骊宫百亩。谁压定，不许潜蟉飞去。赖此云根，一拳怪石，守御奔涛如戍。偏让当年，王气轻销龙虎。怎送完兴废，单留愁住。愁处。指点英雄陈迹，战垒与、寒鸦同数。姑孰山多，历阳城远，分作两行红树。且把南朝撇过，乌江北望，更吊亡秦三户。剩一楼风月，谪仙长据。","dynasty":"清代","title":"望远行采石步仲则元韵"}
{"author":"易顺鼎","content":"皓魄西生易没，长江东去难还。多少精灵来更往，总在寒云断苇边。一灯红不然。两岸沙明似昼，中流浪涌如山。谁把鱼龙千古雪，洗得英雄白骨寒。月华都怕看。","dynasty":"清代","title":"十拍子雪月夜起望江涛，慨然有作"}
{"author":"易顺鼎","content":"想当年、是何玉貌，今日问名犹艳。早赢过无愁，六代四纪，明皇不算。蒋妹第三，桃家行二，住处都非远。到春时相约湔裙，只怕鸳边月底，影儿还见。却因甚一双太傅，苦要前来厮占。闻道西湖，一双少保，有小青为伴。信千秋胜地，英雄儿女分半。此水冰清，其人可想，休当秦淮看。笑南朝宫井，胭脂辱痕难浣。","dynasty":"清代","title":"子夜歌游莫愁湖，并展徐中山、曾文正遗像，湖上有王壬秋丈楹帖，辨莫愁非妓，与鄙见正同，词中因并申此意"}
{"author":"易顺鼎","content":"扫微波。泪华冰透，脂痕雪艳消磨。记一绿流云不断，万红行雨曾过，影儿有么。官河残粉犹多。葬玉浑教成冢，销金莫更名锅。懒重问、画船如燕，茜衫如蝶，而今不许，私留月住，谁能暗把春窝。奈愁何。青溪夜闻鬼歌。","dynasty":"清代","title":"八六子秦淮雪后，一碧成冰，万影都销，凄然赋此"}
{"author":"易顺鼎","content":"指垂杨影里，曾住过，六朝人。奈艳极生愁，琼花过斧，玉树供薪。朱门。已无双燕，让寻常百姓玳梁存。红藕鸳鸯消夏，碧桃蝴蝶嬉春。香魂。水为传真。化一朵，石城云。算只有当年，破瓜时候，略皱眉痕。湖名。未同西子，笑伊家常对若耶颦。闻道年年风月，管租更有王孙。","dynasty":"清代","title":"木兰花慢题莫愁湖"}
{"author":"易顺鼎","content":"绝顶天风闻粥鼓。红笠青鞋，小伴枯禅住。万点愁来如密雨。和鸦飞满无人处。六代离宫留寸础。玉砌雕阑，付与东流去。二水三山都易主。斜阳尚恋前朝树。","dynasty":"清代","title":"蝶恋花翠微亭"}
{"author":"易顺鼎","content":"金陵雪后，来访帝王家。龙和虎，莺和燕，豕和蛇。剩栖鸦。此日经行处，白门市，青溪埭，红板路，乌衣巷，寂无哗。欲问秦淮，旧院烟笼水，水更笼沙。甚当年商女，沦落也天涯。一曲琵琶，后庭花。念陵十一，楼十四，阑十二，暮云遮。鹦鹉墓，麒麟冢，草交加。树槎牙。废苑都栽菜，新编出，竹篱笆。儿女泪，英雄血，尚留些。不解长江何意，浑淘尽、六代繁华。但凭高希望，斜日大如瓜。吹起寒笳。","dynasty":"清代","title":"六州歌头金陵吊古"}
{"author":"易顺鼎","content":"过了降旗无数。留着酒旗如故。儿女英雄哀怨事，都付吴船白纻。天堑险何曾，多少渔翁飞渡。山是愁痕吹聚。水是泪痕流做。青史成堆堆不了，堆作几堆黄土。如此好江南，让与斜阳来住。","dynasty":"清代","title":"离亭燕独行金陵山水间，赋此凭吊"}
{"author":"易顺鼎","content":"粉染南朝白，脂染东风碧。犹想当年阿侯，生小脸痕靧雪。把红儿供养郁金堂，要沾些福泽。旧作王家妾，今作卢家客。曾住乌衣玳梁，双燕也还认得。错疑他姊妹嫁欢来，惹个侬愁绝。","dynasty":"清代","title":"小桃红买碧桃二本，供之莫愁小影前，赋此纪事"}
{"author":"易顺鼎","content":"满金陵，谁相识者，出城聊伴梁武。马头飞起残山雪，似学天花乱舞。杯独举。笑王气，成烟冷到龙和虎。空花无据。算一样南朝，何处行乐，此老计真误。才知道，为着兰成一赋。不然写向何处。几间萧寺零星在，犹算伊家片土。斜照苦。又送得，侬家笠影鞭丝去。归途趁取。怕暝色昏黄，西州门外，容易打更鼓。","dynasty":"清代","title":"迈陂塘雨花台吊古，用黄仲则白纻山元韵"}
{"author":"易顺鼎","content":"鱼龙何事破工夫，万里送愁来。到此划然此去，海雪涌千堆。绝不惊心佛鼓，被风涛赚得也成雷。指江山金粉楼台。金碧都是劫余灰。试解腰间紫竹，把鱼云蜑雨尽吹开。一笑者般形胜，能费几朵才。红煞夕阳悬北固，英雄不见使人哀。趁今宵明月招邀，浮玉共倾杯。","dynasty":"清代","title":"南浦泊镇江，用黄仲则此题此韵"}
{"author":"易顺鼎","content":"尺筇犹在，笑顽仙何必，身骑黄鹄。倒瞰蛟宫惊欲坠，落日烧红如烛。北去云帆，西飞月镜，怪底人生速。翛然青气，白鸥才是吾属。欲写转眼南朝，荡胸东海，恨山中无竹。更为坡翁诗在上，漫教轻续。三两渔踪，一双僧影，占断江天绿。妙高台顶，破空聊弄青玉。","dynasty":"清代","title":"念奴娇登金山绝顶，次陆放翁招韩无咎游金山原韵"}
{"author":"易顺鼎","content":"词人帝子归何处，大业繁华。小杜才华。吊过宫斜又狭斜。岭红堤翠浑如旧，开尽梅花，落尽杨花。只换南朝不换鸦。","dynasty":"清代","title":"采桑子扬州吊古"}
{"author":"易顺鼎","content":"远树髡烟，冻沟胶雪，过江第一邮程。叹隋家万柳，总未返春青。想前度红桥战火，玉箫低哭，月也愁兵。让秋坟、诗鬼年年，来唱芜城。竹西响寂，只黄昏吹角还惊。甚镜国居鹦，脂天过马，冷换柔情。大业繁华影子，如萤绿，堕水无声。怕樊川重到，珠帘旧路都生。","dynasty":"清代","title":"扬州慢舟泊广陵，用白石道人原韵赋感"}
{"author":"易顺鼎","content":"衫色碧，唤玉上歌桡。帘卷十三都袅袅，桥横廿四总迢迢。分外月华高。寻芳晚，胜地已无聊。红芍楼台千日酒，绿杨城郭万家箫。春影让他描。","dynasty":"清代","title":"望江南题扬州画舫录"}
{"author":"易顺鼎","content":"灵旗风大。怅春阴换尽，都飞凉霭。鱼地铺冰，蟾天浸月，不照寻常眉黛。小蚊已辞秋帐，成就芳名百代。泪休洒，自翠蛾无恙，青蝇安在。香街。飘水佩。闻道花时，开遍祠门外。旧内钩斜，南朝脂井，应笑此湖清太。红颜尽成庙食，命薄生前何害。柳丝待，待系船重到，绿云如海。","dynasty":"清代","title":"喜迁莺露筋祠"}
{"author":"易顺鼎","content":"雪椀催茶，风帘转蒜，煮水地炉亲候。骄马精神，闹蛾心性，事事而今非旧。灯影尚相思，肯伴我冷红如豆。偏教照出无聊，人与梅花同瘦。故国歌云舞绣。正蟾锁窥香，凤钗敲酒。品竹声寒，吹兰气热，小小玉箫随袖。此去一程程，偏遇着返魂新柳。只怪春人，梦中旋又分手。","dynasty":"清代","title":"探春慢客邸度岁有怀，用弁阳啸翁修门度岁元韵"}
{"author":"易顺鼎","content":"江北好，牧笛杂渔讴。平底橛头船放鸭，高前丸髻笛呼牛。画出野塘幽。","dynasty":"清代","title":"忆江南其一舟行淮阳高宝间，即事"}
{"author":"易顺鼎","content":"江北好，少妇也能勤。市远预储新岁酒，家贫不典旧宫裙。髻挽六朝云。","dynasty":"清代","title":"忆江南其二"}
{"author":"易顺鼎","content":"江北好，万柳照明漪。黄月有鸦啼坏叶，绿云如马系残枝。想见冶春时。","dynasty":"清代","title":"忆江南其三"}
{"author":"易顺鼎","content":"江北好，堤上晚晴初。无数行人无数雁，一重斜照一重湖。中有客帆孤。","dynasty":"清代","title":"忆江南其四"}
{"author":"易顺鼎","content":"冷吟照影江南水，十年为春先瘦。寂寞负莺花，叹生涯依旧。姑苏人去久。空怅望行云归后。草色拖裙，梅痕堕粉，断魂时候。骄马洛阳街，歌楼热、曾携玉箫随袖。吹尽少年心，怪东风偏骤。绿蓑冲雪又。何处是五湖三亩。看愁与新柳争春，染嫩黄如酒。","dynasty":"清代","title":"徵招春感，和叔问韵"}
{"author":"易顺鼎","content":"听风听雨，向江上吴宫，又还听雪。早梅未折。怕因循过了，试灯时节。软玉年华，似被昆刀暗切。澹黄月。唤花外笛声，吹起三叠。人远芳讯绝。忆载酒横塘，那回鸳楫。画篷一叶。怅秋娘渡口，水寒筝咽。应被春嗔，旧日心情顿别。艳悰歇。对天涯梦云休说。","dynasty":"清代","title":"扫花游其一吴门早春和文十叔问韵"}
{"author":"易顺鼎","content":"断云做暝，正水驿无花，画船来悄。雪残未扫。看阊门半掩，那知春到。久欠西施，莫共吴王斗草。系孤棹。叹人远五湖，归雁都杳。心事空缥缈。对残霸宫城，旧家池沼。追游趁早。画十年影事，东风吹帽。江上初梅，笑我垂垂欲老。暮寒峭。问青篷载愁多少。","dynasty":"清代","title":"扫花游其二初春江上载酒，有怀"}
{"author":"易顺鼎","content":"画舫烟波听雨幽。鹃梦红收。鸥梦青浮。江湖白了酒人头。昨夜高楼。今夜扁舟。泪洒梅天不自由。欢也如愁。春也如秋。尊前枨触少年游。二十扬州。三十苏州。","dynasty":"清代","title":"一剪梅渎川舟中听雨"}
{"author":"易顺鼎","content":"江山总是伤心地，春来怕骑骄马。少日情怀，久如死月，才向天边生霸。华年可借。拚流落东吴，妓阑僧社。频感词仙，飘零泪墨酒痕写。苏台柳酣花冶。便红襟白项，乌燕都雅。病榻光阴，欢场影事，赚得香桃一把。客何为者。听恩怨吹多，玉箫声哑。水阁挑灯，待君同夜话。","dynasty":"清代","title":"齐天乐其一答叔问，和原韵"}
{"author":"易顺鼎","content":"五陵结客而今倦，飘零少年裘马。曲唱黄骢，尊倾绿蚁，曾醉汉家丰霸。头颅可借。感前辈荆高，与人宗社。流落江南，酒徒肝胆向谁写。鱄离侠同疆冶。怪姑苏儿女，空剩柔雅。泪洒春红，真娘墓上，蝶粉斜阳一把。君原健者。怎燕筑吴箫，两般都哑。莫把雄心，对他莺燕话。","dynasty":"清代","title":"齐天乐其二叠韵"}
{"author":"易顺鼎","content":"废池乔木言兵倦，窥江久无胡马。故苑莺啼，荒邱虎踞，凭吊当年残霸。东风似借。叹燕子光阴，又催春社。万感如云，诗痕梦影水边写。烟光远欺梅冶。有旧家亭馆，裙屐妍雅。紫曲迷香，青帘买醉，趁取金尊共把。歌翻白者。怕柔橹无声，山塘都哑。六柱吴船，听他渔女话。","dynasty":"清代","title":"齐天乐其三再叠韵"}
{"author":"易顺鼎","content":"乞充水手天应诺，平生使船如马。椎髻蓬头，他年汎宅，共载高人鸿霸。僧楼许借。约净侣谈禅，更开莲社。橹唱钟声，胜于丝竹与陶写。干将莫邪欧冶。早销他剑气，铸作三雅。唤起从前，英雄儿女，瘦骨都无一把。与君听者。怕啼尽东风，杜鹃声哑。有约壶天，买春茅屋话。","dynasty":"清代","title":"齐天乐其四三叠韵"}
{"author":"易顺鼎","content":"探春人去知多少，青篷虎山桥下。闻道西崦，花天雪海，万一玉梅都嫁。堆盘菜把。约挑荠廧阴，嫩寒休怕。病榻枯吟，茶烟如水梦回乍。吴宫久无片瓦。纵西施䋞得，谁与论价。一角苏台，垂杨影里，可有阑干红亚。东风尚大。莫吹起春愁，流莺低骂。魂断江南，小楼听雨夜。","dynasty":"清代","title":"齐天乐其五梦雨初醒，讨春尚慵，叔问词来，依韵继作"}
{"author":"易顺鼎","content":"风力欲生棱。衫化春冰。寺前蛙语沸湖塍。除却秋坟山鬼外，一个枯僧。老树络幽藤。万绿鬅鬙。凉萤已坐豆花棚。画出吴天愁影子，黄月如灯。","dynasty":"清代","title":"卖花声元墓晚归，月黄风黑，纪之以词"}
{"author":"易顺鼎","content":"燕燕莺莺，风风雨雨，江南自古愁深。看馆娃林苑，吹尽红英。锦瑟年华虚度，肠断处、贺铸孤吟。横塘路，碧天如梦，总是春阴。轻轻。把春送了，千万缕垂杨，难系离情。指一天飞絮，我我卿卿。画舫游人似织，谁知道有客伤心。伤心泪，和他暮潮，暗打空城。","dynasty":"清代","title":"凤凰台上忆吹箫其一初夏感怀，和函楼韵"}
{"author":"易顺鼎","content":"飞絮斜阳，落花微雨，旧家门巷红深。谢画檐蛛网，多罥残英。十载欢场恩怨，都分付、浅醉闲吟。春如梦，梦还如水，送了光阴。烟轻。羃薇似帐，坐□□□栊，一碧无情。向绿波低照，怜我怜卿。话到五□□□，把鹃心又换鸥心。归来也，吴天晕黄，眉月窥城。","dynasty":"清代","title":"凤凰台上忆吹箫其二游顾氏园即事，用前韵"}
{"author":"易顺鼎","content":"倒阑干入海古台边，珠帘夜飘星。葬红楼金屋，春空笑语，花影如城。屧廊无人照水，浪卷太湖腥。一阵东风过，都是秋声。蠡网千丝可借，待招来艳魄，相惜惺惺。看镜中天地，吴越一家青。浸残霞、燕窗莺户，问何年、舍作白鸥汀。斜阳里、独寻僧去，辇路苔平。","dynasty":"清代","title":"八声甘州登灵岩，和吴梦窗韵"}
{"author":"易顺鼎","content":"檀栾婀娜，蘸金碧楼台，片云初晓。帘栊窈窕。有千莺万蝶，旧家亭沼。镜里落花，闲看鸾翎自扫。复长啸。坐竹馆弹琴，黄月来照。绛都春浩渺。称想管蛮笺，题句逋峭。词仙纵老。倚蓬山不许，人间秋到。玉尘谈玄，客比晋时更好。绿烟悄。问瑶愁、洗空多少。","dynasty":"清代","title":"扫花游游怡园，用张玉田韵"}
{"author":"易顺鼎","content":"波软画桥明。客思鸥轻。官河柳外放船行。一树斜阳红欲湿，水样蝉声。画里好江城。远岫青横。想伊眉眼更盈盈。山色多情如旧识，翠扑帘旌。","dynasty":"清代","title":"浪淘沙自阊门放舟虞山"}
{"author":"易顺鼎","content":"龙须八尺，有卿卿香汗。岂料而今泪痕满。镇孤眠、篷背星斗纵横，还认作、花影满身零乱。玉阶前夕坐，携手银床，屡问归期指河汉。江上倚红楼，分付西风，要早把、峭帆吹转。待宝枕纱幮一番秋，拚守住凉宵，万金休换。","dynasty":"清代","title":"洞仙歌丹阳道中寄内，用东坡改蜀主词韵"}
{"author":"易顺鼎","content":"白月照歌，青春呼酒，当时欢意何许。小阑花影下，一夜箫声古。黄金问谁买赋，祇投书吊他湘浦。万里清游，百年幽恨，都是楚骚苦。阊门柳深无路。坐微波水榭，残照当户。山川空自好，独客飘然去。明朝莫倚西楼望，有人在秋边行旅。愁寄与。蘋花说、鸥天没侣。","dynasty":"清代","title":"玲珑四犯寄吴社诸子，用白石韵"}
{"author":"易顺鼎","content":"乘一叶舟，放乎中流，岂不快哉。正海门无路，渔帆似雪，江天有寺，佛鼓如雷。芦荻萧萧，波涛滚滚，劝我须倾京口醅。粗豪甚，把南朝下酒，东海为杯。天风吹我南来。对如此江山怀抱开。笑金焦两点，一般俊物，齐梁六代，几个雄才。大帝龙蟠，寄奴虎踞，王气销沈绝可哀。斜阳里，且高歌击楫，长啸登台。","dynasty":"清代","title":"沁园春放舟大江至焦山，还，登北固甘露寺"}
{"author":"易顺鼎","content":"客程悄。正湘怨侵弦，吴音随棹。访南朝山色，依然蒋家好。相逢坐说旗亭梦，欲哭翻成笑。几销凝，故国鸦多，天涯鸥少。重理旧时稿。记蛮雪红衫，燕尘乌帽。此日相如，应是倦游了。伤心词赋终何用，一样供凭吊。缉荷衣，翻恨秋归不早。","dynasty":"清代","title":"探芳讯白门访蒋二窗"}
{"author":"易顺鼎","content":"唤起南朝秋一片。坐鸥天、看他莺燕。越苎单衫，吴桃双桨，何限旧家疏散。帘影镫痕人语乱。画船归、水香吹遍。昨夜星辰，今宵风露，只博明朝肠断。","dynasty":"清代","title":"夜行船纳凉秦淮桥上"}
{"author":"易顺鼎","content":"白门柳色青无恙。惯系住、桃根桨。水气如花香雾漾。虾帘奇卷，羊灯初上，四百琵琶响。吨魂又逐潮来往。月子多情照虚幌。莫听江边商女唱。一船风露，六朝烟浪，坐个愁人两。","dynasty":"清代","title":"青玉案清夜与二窗泛舟秦淮"}
{"author":"易顺鼎","content":"红楼过第几。唤乌篷寻秋，十三楼际。送了斜阳，怪画船都带，水情烟思。白雨跳珠，惊阵阵鸳鸯飞起。一曲鸥波，照影曾经，六朝才子。慵傍疏帘丁字。任隔舫吹来，鬓边花气。粉怨金愁，满天飘泊，暮霞如绮。眉月窥窗，知道我凄凉情事。葬尽春魂，不信青溪没底。","dynasty":"清代","title":"三姝媚泛秦淮，和二窗韵"}
{"author":"易顺鼎","content":"树影团云，楼阴压水，午风无力。卷上晶帘，凉鸥梦痕碧。芳情楚楚，应解念漂零词客。愁寂。单舸闹红，有鸳魂栖息。青钱万陌。难买婵娟，空香久狼籍。何时载酒，小艇任南北。只让旧时丝柳，记得个人来历。怕满湖金粉，还做六朝秋色。","dynasty":"清代","title":"惜红衣其一莫愁湖看荷花，连句，用白石吴兴荷花韵"}
{"author":"易顺鼎","content":"青盖迎秋，红衣坠晚，似嫌风力。脂粉清辉，圆冰射花碧。今宵载酒，谁念我江南愁客。人寂。吹过暗香，是伊家兰息。杨垂御陌。芝问天阶，侯封逊仙籍。鸳鸯一水，肯到白狼北。镜里可怜春好，旧日与谁同历。对者般花朵，空想莫愁颜色。","dynasty":"清代","title":"惜红衣其二"}
{"author":"易顺鼎","content":"二千年南朝金粉，飘零今在何许。柔波依旧清溪曲。来载酒朋诗侣。弦与柱。把锦瑟年华，销向鸥边路。赋情谁与。有照水惊鸿，舞筵飞燕，同坐闹红处。筝琶响，替了江关战鼓。名花开落皆数。画篷解识新歌艳，不惯禁他风雨。眉黛语。赚山色窥奁，江上来飞渡。归程听取。是梦后真真，愁中小小，做就断魂橹。","dynasty":"清代","title":"摸鱼儿秦淮河舫连句，用郭频伽荡湖船韵"}
{"author":"易顺鼎","content":"六朝秋在台城路，鞭丝十年重到。废苑离宫，残云剩水，禁得几回凭吊。天风浩浩。吹酒店青旗，戍楼红纛。鸦外无人，一僧负手看斜照。星星劫灰未扫。雨花零落尽，惟剩秋草。海市楼船，江关战鼓，只恐青山愁老。英雄去了。谁念我登临，承平年少。暝色催归，寺门钟动早。","dynasty":"清代","title":"台城路骑登雨花台"}
{"author":"易顺鼎","content":"渌水蜿虹影动摇，襟边冷籁散亭皋。诸天鬓色吹神雨，一壑琴声送海涛。仙梦影飘林外蝶，酒杯痕湿槛前鳌。飞龙石濑愁俱迥，忍和幽人廿五骚。","dynasty":"清代","title":"和范三题云锦亭"}
{"author":"易顺鼎","content":"四年此地两重五，前度入山今出山。荆楚岁时徒衮衮，匡庐云物自閒閒。每逢令节浑无奈，欲买扁舟且未还。回首楼台淹日月，惟余涕泪照苔斑。","dynasty":"清代","title":"重五前一日出山作"}
{"author":"易顺鼎","content":"难向重华达片言，皋陶不下问沈冤。游魂八极身为辔，衔恨千龄口似鞬。肯让秦人剪鹑首，欲回周纪次天鼋。寸心自比夔江石，那信东吴未可吞。","dynasty":"清代","title":"将自唐山赴台湾同人赋诗赠行因和杨德甫兵部韵留别其一"}
{"author":"易顺鼎","content":"暴虎冯河岂问他，不妨魑魅喜人过。寂寥故国山中月，荡潏天风海上波。云汝衣裳辞九土，雨来戈戟战群魔。卢龙塞远朱鸢近，赚取离歌作挽歌。","dynasty":"清代","title":"将自唐山赴台湾同人赋诗赠行因和杨德甫兵部韵留别其二"}
{"author":"易顺鼎","content":"有谁髯似仲坚虬，莫畏扶馀路阻修。回日戈思鲁阳战，切云冠学屈原游。神人姑射遥相待，佚女娀台近可求。小别千年行万里，故应魂断日南舟。","dynasty":"清代","title":"将自唐山赴台湾同人赋诗赠行因和杨德甫兵部韵留别其三"}
{"author":"易顺鼎","content":"珠崖弃地岂良图，赤手擎天一柱孤。忍见伊川皆野祭，况闻仓葛有人呼。故乡真定辞先垄，异代延平访旧都。南越今方为汉守，长缨祗愿系东胡。","dynasty":"清代","title":"闽舟感怀其二"}
{"author":"易顺鼎","content":"鼠端持两技终穷，兔窟营三计枉工。黄屋何劳效椎髻，乌江早拟渡重瞳。蜃楼人物形才具，蚁国衣冠梦已空。如此颓波谁为挽，焚香泣血叩苍穹。","dynasty":"清代","title":"书愤"}
{"author":"易顺鼎","content":"鱼龙草木畏威名，鸡犬桑麻庆再生。燕颔虎头班定远，鲲身鹿耳郑延平。孤城斗绝三千里，一将强于百万兵。耿耿丹衷惟许国，皇天应鉴此精诚。","dynasty":"清代","title":"赠台将"}
{"author":"易顺鼎","content":"敢云忠信涉波涛，海阔天空任所遭。五两风轻双鸟羽，三千水弱一鸿毛。南窗朱鸟贻书札，东国青童畏佩刀。为念君亲思效死，渡泸往复不辞劳。","dynasty":"清代","title":"别台咏怀其一"}
{"author":"易顺鼎","content":"炎荒十日小盘桓，皂帽依然返幼安。照汗青诗文渡海，满江红曲岳凭阑。遑求泽国持龙节，颇负边人望豸冠。犹有伏波横海志，书生戎服一登坛。","dynasty":"清代","title":"别台咏怀其二"}
{"author":"易顺鼎","content":"斜阳忽失树间明。红堕听无声。遮断蒋山青。看云气、来从孝陵。溪光似镜，无人到也，沙鸟自梳翎。蟾界洗成冰。更洗出、鸥天水晶。","dynasty":"清代","title":"太常引其一秦淮遇雨，泊舟幽绝处，以此调写之"}
{"author":"易顺鼎","content":"尊前爱听打荷声。鸳梦不须惊。天替我怜卿。赠万斛、凉珠定情。单衫唤酒，疏帘听笛，忽忆五湖盟。枕畔堕钗横。卧冰簟、银床看星。","dynasty":"清代","title":"太常引其二"}
{"author":"易顺鼎","content":"藕丝国里，对湖山况有，同舟仙侣。谁把六朝金共粉，散满烟汀无数。断苇牵衣，瘦菱飘桨，万叶声催雨。无人寻到，白鸥来赠秋句。小艇摇入波心，花深不见，莫是逢仙去。惆怅莲歌何处听，惊起沙禽眠浦。红浪连天，绿云如海，多少香魂住。刘郎老矣，再来应恐迷路。","dynasty":"清代","title":"念奴娇玄武湖荷花，用白石韵"}
{"author":"易顺鼎","content":"游。楚尾吴根遍访秋。心事悄，夜夜望牵牛。","dynasty":"清代","title":"十六字令寄玉可"}
{"author":"易顺鼎","content":"吴市山塘，秦淮水阁，秋星同一分野。客袖啼红，奚囊背锦，赢得诗愁满马。多少尊前恨，对如此、江山慵写。月明吹笛青溪，蒋侯闲共情话。惆怅赋别苏台，空泪泫金城，丝柳重把。六代衣冠，百年任务，祇剩夕阳梅冶。酒醒浑无语，但梦逐、潮声东下。甚日西廔，挑灯还说今夜。","dynasty":"清代","title":"探春慢吴社诸子用白石韵连句见寄，和原韵答之"}
{"author":"易顺鼎","content":"手定山河，二百载十有六君。空留得宝城松吹，金瓦苔纹。蝉奏千般罗帐伎，鸦如几个锦衣军。断送他王气后弘光，先建文。孝陵路，村酒醺。灵谷寺，晚钟闻。早铜驼归魏，玉马辞殷。幸少牛羊童竖火，已无龙虎帝王云。与汉唐开国几英雄，争夕曛。","dynasty":"清代","title":"满江红钟山谒明太祖陵"}
{"author":"易顺鼎","content":"画桥阴。倚阑干唤酒，凉月晒斜簪。瘦鹤窥诗，老鱼听曲，花底残照初沈。话前度、梅边影事，有小小、枝头并栖禽。醉后乌丝，别时红帕，幽恨催临。何事片云吹散，把吴天一碧，换作湘心。箫市行歌，琴台坐啸，欢怨无处堪寻。已多少、青春浪掷，更休问、曾掷几黄金。好趁秋星渡河，不怕波深。","dynasty":"清代","title":"一萼红忆吴门旧游，赋此解，寄社中诸子，用白石韵"}
{"author":"易顺鼎","content":"向吴头听笛，楚尾呼镫，万里风烟。一宿金陵渡，正乌啼潮落，白下门前。几多六朝幽恨，分付隔江山。也愁见而今，江城壁垒，海国楼船。飘然。未归去，怅艳冶销磨，客里山川。秋信浑如此，怕翠眉颦柳，红泪凋莲。水天二分，凉月照我共无眠。问冉冉秋星，可能飞到伊鬓边。","dynasty":"清代","title":"忆旧游自金陵往鄂渚，月下宿江上轮舟趸船，感赋"}
{"author":"易顺鼎","content":"滚滚江流萧萧秋。荻苇寂寂汀洲。江上青山，已都愁老，还劝人愁。新亭涕泪难收。对风景依然楚囚。四海为家，六朝如梦，一样神州。","dynasty":"清代","title":"柳梢青江行览古"}
{"author":"易顺鼎","content":"黄鹤空矶，赤乌残壁，古愁渐满征程。看朝吴暮楚，隔数点山青。又如梦、东风过了，几人年少，巾扇鏖兵。问扁舟何事，年年来去江城。与君一笑，早相看华发休惊。剩白月飞觞，青天倚剑，犹赚豪情。倦客甚时东下，今宵梦、先逐潮声。怕秋云吹散，尊前幽恨还生。","dynasty":"清代","title":"扬州慢鄂渚晤沈大伯华，用白石韵"}
{"author":"易顺鼎","content":"风语华言岂足凭。任人指定作明徵。幽兰捏造三生眷，香草流传四海朋。骚下酒，梵旁灯。凡情艳想两俱冰。梦游仙曲无名氏，心出家庵有发僧。","dynasty":"清代","title":"鹧鸪天其三"}
{"author":"易顺鼎","content":"剪尽柔丝飘尽絮，白门风色年年。江南何梦不成烟。玉骢来死后，银燕别生前。几处红楼飞雪里，痴心犹当搓绵。绿云忆否旧垂肩。美人都削发，无语证枯禅。","dynasty":"清代","title":"临江仙赋枯柳"}
{"author":"易顺鼎","content":"写得乌丝烂。向旗亭、寻行数墨，澹欢浓怨。笺上是秋还是泪，总觉模糊难辨。有湘雨、楼词几卷。秀句偏多飘泊响，听江湖、一个张孤雁。也合做，玉田伴。相思欲寄青瑶案。怕年来、四愁平子，赋情都倦。儗把诸贤重唤起，多少金荃兰畹。道自古、才名不贱。酒梦京华凉易醒，悄鬘天、已作枯禅观。应念我，发三叹。","dynasty":"清代","title":"金缕曲其一"}
{"author":"易顺鼎","content":"夕阳在地，认衣痕人影，与山争绿。已是秋光将尽了，开遍岩天晚菊。红叶中间，碧云下上，着个樵家屋。输他儿女，能消这样清福。经过秋士祠荒，夏王碑坏，吊古愁千斛。眼底千年成代谢，几辈牢骚如仆。读画烟明，游仙月冷，静抱泉声宿。此间招隐，愿歌桂树遗曲。","dynasty":"清代","title":"百字令其一麓峰秋眺"}
{"author":"易顺鼎","content":"钿尘不住。镇香街十里，软红成雾。绿杨天远，目送玉骢去。嫩鬟亲剪与，酒边多少分付。画浦停桡，又微波淼淼，催写断肠句。依约隔花窗户。梦遍罗衾，影事都无据。相思一点，犹挂凤城树。青衫怜倦旅。人天飘泊如絮。自别琼楼，应霞荒月老，慵对镜鸾舞。","dynasty":"清代","title":"梦芙蓉"}
{"author":"易顺鼎","content":"甚移床避梦，选砚供年，瘦不关秋。借个蒲团坐，更焚香扫地，五字苏州。今宵落梅风紧，还替缟衣愁。又蝶路吹红，鱼天涨碧，暗被春勾。溪流。蘸飞雨，任绿影沉沉，那见帘钩。一舸浮家约，怕苔生钓石，换了丛鸥。采香俊侣都懒，新社待谁修。便想到斜街，卖花声过何处楼。","dynasty":"清代","title":"忆旧游其一依韵答紫帆"}
{"author":"易顺鼎","content":"闲中好，春睡起来迟。瞥见红阑外，桃花开一枝。","dynasty":"清代","title":"闲中好"}
{"author":"易顺鼎","content":"廿年乔木言兵倦，扬州旧游何许。瘦鹭窥肩，枯蝉感鬓，来对荒波自语。画阑在否。有飘泊春魂，落花曾住。不似宫沟，替人能寄怨红句。枯荷又兼暮雨。紫萍无赖甚，空自来去。太液秋风，昆明春水，回首汉家箫鼓。他时倦旅。怕一角寒漪，也无寻处。照影冰奁，素娥愁更苦。","dynasty":"清代","title":"齐天乐吉祠秋集，分咏，得废池"}
{"author":"易顺鼎","content":"十年吹笛短长亭。行尽夕阳程。等闲负了，梅边鹤梦，柳外鸥盟。醉中依约潇湘路，渔唱起江城。蓦然惊觉，天涯池馆，雨过霞明。","dynasty":"清代","title":"眼儿媚津门旅舍题壁"}
{"author":"易顺鼎","content":"浅靥欺霜，低魂诉月，睡余云鬓犹松。却忆年时，翠微高处携筇。杜娘身世真休说，倚银屏、惯听秋风。最悤悤。绿艳红娇，酒醒无踪。枯禅证后秋如海，甚愁根未断，色淡香浓。冷到花心，情天万感都空。横波漫照三生影，写飘零、付与惊鸿。镇惺忪。吟遍瑶阶，梦遍璇宫。","dynasty":"清代","title":"高阳台其二"}
{"author":"易顺鼎","content":"飞絮斜阳，落花微雨，旧家门巷红深。谢画檐蛛网，多罥残英。十载欢场恩怨，都分付、浅醉闲吟。春如梦，梦还如水，送了光阴。烟轻。羃薇似帐，坐□□□栊，一碧无情。向绿波低照，怜我怜卿。话到五□□□，把鹃心又换鸥心。归来也，吴天晕黄，眉月窥城。","dynasty":"清代","title":"凤凰台上忆吹箫其二游顾氏园即事，用前韵"}
{"author":"易顺鼎","content":"萍海鸥踪，桂宫蟾约，十年吹瘦琼箫。载酒春情，闹红曾泛吴桡。尊前漫写飘零意，怕潘郎、青鬓先凋。镇无聊、水阁凉生，梦雨潇潇。银筝语涩湘弦雁，甚懒云遮尽，旧日蘅皋。燕去楼空，倩魂悽断谁招。西风暗换摩登劫，便花天影事都消。又魂销、一寸秋心，绿上芭蕉。","dynasty":"清代","title":"高阳台"}
{"author":"易顺鼎","content":"天际孤云，比倦客、心情更懒。镇霜娥、夜鸣刀尺，翠芜催剪。秋色西来砧杵急，春明北望觚棱远。只难忘、江上旧鸥盟，蘋花晚。题柱志，成依黯。登楼赋，添悽惋。又黄花开到，天涯池馆。待送孤鸿鬼雪碛，曾骑匹马穿云栈。问秋心、一片在谁家，吹芦管。","dynasty":"清代","title":"满江红其一"}
{"author":"易顺鼎","content":"玉箫直。慵立湖阴暝碧。春衫冷风外自吹，随带江南断魂色。诗愁满水国。来对闲鸥作客。看波底，垂柳落花，惨绿斜阳一千尺。苔边俊游迹。渐蝶粉飘衣，鹃泪凝席。窥篷黄月如初食。寻旧曲桃叶，更听吴语，红阑回首隔几驿。梦飞到桥北。幽恻。坠欢积。怕载酒人归，还比秋寂。垂虹读画情何极。且并舫兜扇，隔帘邀笛。鱼天空翠，向镜里，似欲滴。","dynasty":"清代","title":"兰陵王题徐梅隐湖桥春影图，用周美成韵"}
{"author":"易顺鼎","content":"玉骢去后，怅缃桃万树，不系春影。望断仙蓬，把别泪、分付紫箫吹尽。倚扇评诗，认旗沽酒，往事休重省。与君俱是，人天飘泊无准。谁料听雨江湖，鸥边对话，只伤心还剩。剪烛船窗，便尽有、数点啼红都冷。吴市吟秋，燕台赋晓，减了年前俊。相看一笑，恍然旧梦初醒。","dynasty":"清代","title":"湘月遇周意皆于朗江舟次，谈春明旧游，感赋"}
{"author":"易顺鼎","content":"美人生性耐天寒。常恁袖儿单。凉阶小雨扶花立，红泪洒、秋海棠边。玉笛供薪，金钗换酒，一例嫁邯郸。斜扉闭月指轻弹。不躲应门鬟。绿窗软语兜鞋处，沉吟久、蹙断眉山。鹦鹉心多，蟾蜍眼独，今夜出来难。","dynasty":"清代","title":"一丛花十三夜"}
{"author":"易顺鼎","content":"蜀道蚕丛，是贱子旧游之地。曾梦到峨眉绝顶，天风吹翠。丞相祠环松柏古，锦官城锁芙蓉媚。最悤悤、玉垒过浮云，英雄气。公孙井，残蛙吠。帝子庙，寒鹃泪。叹江山如此，兴亡偏易。万甲裹来兵亦陡，五丁辟后山都碎。只供他、细雨剑门行，诗人未。","dynasty":"清代","title":"满江红其二"}
{"author":"易顺鼎","content":"峨峨高山，洋洋流水。壑想藏舟，岩思避雨。太虚无垠，人浮其里。欲登高丘，以望远海。","dynasty":"清代","title":"琴志楼诗其二"}
{"author":"易顺鼎","content":"杜牧伤春，白傅悲秋，销魂黯然。正吴桥廿四，玉箫明月，蜀弦五十，锦瑟华年。金屋藏花，银瓶记豆，私语友人偎凤肩。凝情处，向红楼剪烛，翠港移船。歌云不堕尊边。漫一碧迢迢锁恨天。甚愁评雁诉，筝心太热，梦和鸾杳，钿约先寒。昙首三生，华鬘半劫，话到飘零都可怜。璇宫冷，怕霓裳舞破，空记游仙。","dynasty":"清代","title":"沁园春申浦闻歌，赠花桂卿校书"}
{"author":"易顺鼎","content":"碧云路永。叹夜深徙倚，瑶情难赠。玉手捣霜，悟后狂香也飞定。金粟堆中小立，从空际、飘来仙磬。要耐得、水样寒宵，偷剪露黄冷。妆褪晓不整。向一尺软波，独自窥镜。怨蛾队暝，锁梦秋山古菭净。开到淮天尽处，还怕有、骚魂私等。又寂寂、凉吹晚，雀屏颤影。","dynasty":"清代","title":"暗香咏桂"}
{"author":"易顺鼎","content":"广寒人散踏歌收。曲谁偷。谱谁修。谒帝穿云，说与世间愁。骨透红冰心透月，吹过了，几沧桑，凉未休。飘零老仙何处楼。楚天幽。一声留。睡也睡也，骊宫梦不稳银湫。十载江南，飞雨夜行舟。湘上雁风如发劲，丝气息，到层空，浑是秋。","dynasty":"清代","title":"江城梅花引笛"}
{"author":"易顺鼎","content":"八极神游世界空，寒门熛阙往来中。东云龙向西云露，南海牛从北海风。馆问碧蹄平秀吉，城寻赤嵌郑成功。纷纷蛮触都经眼，莫把英雄溷乃公。","dynasty":"清代","title":"续别台咏怀其一"}
{"author":"易顺鼎","content":"暴虎冯河岂问他，不妨魑魅喜人过。寂寥故国山中月，荡潏天风海上波。云汝衣裳辞九土，雨来戈戟战群魔。卢龙塞远朱鸢近，赚取离歌作挽歌。","dynasty":"清代","title":"将自唐山赴台湾同人赋诗赠行因和杨德甫兵部韵留别其二"}
{"author":"易顺鼎","content":"裹腥蓝、万重飞瘴，孤城如堕云海。卧龙故垒生秋草，一角斜阳绿坏。祠额矮。尽铜鼓迎神，消受椎鬟拜。夜郎休大。算金马蛮王，玉蚕鬼母，此日有谁在。行歌客，且莫思量千载。自家愁已难卖。浣纱溪女花间笑，也觉嫣然堪爱。山影碍。问古月何年，先我来天外。猺村春赛。又管压红鹅，裙围黑蝶，闲把酒来买。","dynasty":"清代","title":"迈陂塘蛮村荒感"}
{"author":"易顺鼎","content":"胎禽倦舞。正几枝照水，寒意如许。篱院黄昏，不是亏他，香来没个寻处。情仙萼绿妆成夜，漫比到、世间眉妩。只教伊、郑重华年，休让玉箫吹去。到此全空色相，怕无多影事，也被春误。和病和愁，成梦成烟，毕竟有何情趣。缟衣人远扉空闭，剩茜雪、一痕飘暮。看万山、寒月如潮，中有香魂欲语。","dynasty":"清代","title":"疏影梅影，用红豆树馆韵"}
{"author":"易顺鼎","content":"滚滚江流萧萧秋。荻苇寂寂汀洲。江上青山，已都愁老，还劝人愁。新亭涕泪难收。对风景依然楚囚。四海为家，六朝如梦，一样神州。","dynasty":"清代","title":"柳梢青江行览古"}
{"author":"易顺鼎","content":"涧失女猿久，千钱新赎归。莫啼深峡树，防湿定僧衣。笼槛刑应免，山林事已非。主人蔬果俭，恐尔亦难肥。","dynasty":"清代","title":"山中观物杂咏其二"}
{"author":"易顺鼎","content":"珠涨迷江。是万里泪痕，报答成双。丝丝花气息，怎断了偏长。离红无主，又霎时换作，缟梦冰凉。收影去，早暗消龙骨，偷费乱肠。檀郎。春尘锦瑟，秋雪玉箫，赢得此恨茫茫。仙山天样远，那觅返魂香。虚幌旧并倚处，有小月飞上钗梁。芳约准，待拚他连理唐昌。","dynasty":"清代","title":"玉簟凉题次香悼亡词后"}
{"author":"易顺鼎","content":"忆立时初出绣纬中，偏爱画栏东。正伤春人独，落花微雨，归燕帘拢。添个小鬟扶着，香下四眉峰。遮却湘裙半，一树嫣红。曾似羽林夜约，累卿卿待久，酸透双弓。斗腰支谁俊，私语更喁喁。愿天怜比肩人瘦，把双魂吹化海棠风。还记否柳绵撩乱，蓦地相逢？","dynasty":"清代","title":"八声甘州其五立"}
{"author":"易顺鼎","content":"湘栊软语红襟小，输他玳梁栖稳。载酒春愁，吹箫夜约，生怕钿期无准。花悰暗省。曾黛语眉传，脂香舌领。笑乞琼浆，云英低首意先肯。罗衫嫩寒初逗，歌尘萧散后，庭院人静。绿径穿花，红街步月，踏遍旧家帘影。兰堂漏永。料镜里鸾孤，衾边凤冷。多累卿卿，夜凉花下等。","dynasty":"清代","title":"台城路其二"}
{"author":"易顺鼎","content":"湘天万古飞明月，珠光照来波路。影外论交，香中写意，曾共灵均心许。藏愁不住。已销尽幽春，一痕犹露。却笑人间，千红冷暖甚情趣。乾坤几分清气，算无芳占得，全染襟素。恩怨都平，悲欢总澹，花国自成朝暮。仙禅合处。是空色同修，玉昙琼树。夜蹋鱼云，来听瑶瑟语。","dynasty":"清代","title":"齐天乐素心兰，和敦甫韵"}
{"author":"易顺鼎","content":"树拥云眠，潮飞雪到。似闻起语舟人早。啼乌催得酒醒时，霜华已打孤篷饱。客夜多寒，离天易老。千般未抵还家好。五更乘月度蛮山，鸟和梦影来争道。","dynasty":"清代","title":"踏莎行其二晓发梦归，次前韵"}
{"author":"易顺鼎","content":"暝夜敲窗，凉波戛橹，嫩寒先到无舲。几度筝篷，如何绿鬓都星。晓风残月添唫伴，问者边、多少长亭。又催成、江北江南，烟雨冥冥。游踪悔被霜期误，向关河唤梦，冷颤镫青。水叠云重，苍茫写上诗屏。天涯无欠秋声处，最可怜、偏是湘棂。酒初醒、一带妆楼，有个人听。","dynasty":"清代","title":"高阳台剪秋巢分咏秋声，得雁声"}
{"author":"易顺鼎","content":"湘灵去后湘云杳，向人天空抱瑶瑟。京尘眯眼，吴霜点鬓，暗催愁色。旗亭醉墨。漫赢得痴蜗旧画，料移灯、独听秋声，今夜凤城客。俊侣行歌地，玳燕文梁，铜驼香陌。东风换了，怕花前、泪痕难觅。帘隙星辰，但一道斜河影直。这波路、怨长梦短，怎到得。","dynasty":"清代","title":"凄凉犯"}
{"author":"易顺鼎","content":"红楼一角雨声声。把酒也醒醒。梦也醒醒。罗帐有人扶病，太亭亭听听。江南远到正清清。更山也程程。水也程程。无奈晓风吹可，又行行卿卿。","dynasty":"清代","title":"风马儿"}
{"author":"易顺鼎","content":"云根吹阴晴，日脚递隐见。欲持并州刀，剪取丝雨断。风翻万叶背，雾走千峰面。灵岳犹混茫，初烟与为冠。谁能扫氛霾，复此东南观。天开崖嶂古，愁破岚霞绚。仆夫指前溪，石濑已可乱。杂花飘空林，客眼误霜霰。讵惜泥沾衣，徘徊为芳瓣。","dynasty":"清代","title":"雨霁隘口山行"}
{"author":"易顺鼎","content":"春。向晚汀洲采白蘋。风欲起，愁杀渡江人。","dynasty":"清代","title":"十六字令"}
{"author":"易顺鼎","content":"欬玉因风，跳珠似雨，骊宫舞碎珊瑚。窜入花丛，催他蝶梦红枯。潇林又闻闹竹，怕湘妃冰绿单肤。沉吟久，怎钗梁敲断，消息都无。依约乌篷密响，恰此身飘泊，如傍菰蒲。冷晕摇青，逼成灯影模糊。空庭一声一点，算个侬心上秋余。还愁是，打妆楼帘眼太疏。","dynasty":"清代","title":"声声慢雪珠"}
{"author":"易顺鼎","content":"波软画桥明。客思鸥轻。官河柳外放船行。一树斜阳红欲湿，水样蝉声。画里好江城。远岫青横。想伊眉眼更盈盈。山色多情如旧识，翠扑帘旌。","dynasty":"清代","title":"浪淘沙自阊门放舟虞山"}
{"author":"易顺鼎","content":"镜里春山眉欲语。十里空江，红遍桃花雨。仙犬一声天正午。白云如海无寻处。剪剪东风吹不住。吹换秦时，几辈渔儿女。烟唱收帆回别渚。数枝柔橹摇春去。","dynasty":"清代","title":"蝶恋花其一春日题桃花源"}
{"author":"易顺鼎","content":"记旗亭唤酒，江国吹箫，画舸春涯。生怕新烟上，被绿杨勾引，半角楼遮。南朝四百余寺，无处不飞花。更信马嘶香，和莺证梦，黄四娘家。偏差。恨天债，为万里游仙，诗鬓将华。一样闲门巷，少红肩卖杏，素手分茶。茜裙远远飘蝶，错认旧宫斜。待说与东风，今年燕子迟到些。","dynasty":"清代","title":"忆旧游清明，和家大人韵二首其三"}
{"author":"易顺鼎","content":"楚天空阔，尽收入、四扇船窗非小。柔橹声中浑不让，七里桐庐放棹。水欲无烟，山疑有雪，原不因霜缟。乾坤清气，此时归我长啸。明日鼓角黄州，英雄词客事，只供凭吊。江月依然，应念我、不似当时年少。长笛家山，短篷身世，写出凄凉照。惊他飞雁，芦边误认初晓。","dynasty":"清代","title":"念奴娇乘月江行"}
{"author":"易顺鼎","content":"玉貌仍同雪一般。桃红略减别时颜。任凭憔悴，也尽彀郎看。小影如魂当月坐，花间不信是人间。抱来才慰，真个未成烟。","dynasty":"清代","title":"琴调相思引十月十二夜"}
{"author":"易顺鼎","content":"春明两度少年游。破尽荷衣典尽裘。剩有此衫相伴愁。旧痕留。一半儿京尘一半儿酒。","dynasty":"清代","title":"一半儿其四检旧衫感赋"}
{"author":"易顺鼎","content":"冷吟照影江南水，十年为春先瘦。寂寞负莺花，叹生涯依旧。姑苏人去久。空怅望行云归后。草色拖裙，梅痕堕粉，断魂时候。骄马洛阳街，歌楼热、曾携玉箫随袖。吹尽少年心，怪东风偏骤。绿蓑冲雪又。何处是五湖三亩。看愁与新柳争春，染嫩黄如酒。","dynasty":"清代","title":"徵招春感，和叔问韵"}
{"author":"易顺鼎","content":"峨峨高山，洋洋流水。壑想藏舟，岩思避雨。太虚无垠，人浮其里。欲登高丘，以望远海。","dynasty":"清代","title":"琴志楼诗其二"}
{"author":"易顺鼎","content":"荒祠落叶歌延伫。想见愁眉宇。上帝无言，美人何处。湘水流终古。鬼镫数点摇秋雨。薜荔寒如许。一卷离骚，夜深时读。似共灵均语。","dynasty":"清代","title":"城头月灵均祠"}
{"author":"易顺鼎","content":"绯罗坊畔东风紧，脸霞偏又吹聚。小卓蛟丝，高楼凤竹，约略钗光如许。管城春雨。写一段湘天，二分愁绪。淡拥螺山，翠痕争向笔尖舞。罗巾此时慵裹，让弯环月子，偷学眉妩。酒后横陈，镫边侧看，犹胜玉颜尘土。箫台梦苦。怕泪涴秋奁，坏妆难补。只隔些花，春魂听欲语。","dynasty":"清代","title":"齐天乐为王种㮙题美人画幅"}
{"author":"易顺鼎","content":"曾过江山否，烟雨怕登临。六朝残梦何处，鸥影卧秋深。多少龙蟠虎踞，多少莺啼燕语，流水杳难寻。湖为莫愁好，一碧到如今。台倚凤，洲呼鹭，峭寒侵。消他几度斜照，换尽绿杨阴。可惜江山千古，输与红箫尺八，不付劫灰沈。四百画桥月，依旧荡波心。","dynasty":"清代","title":"水调歌头青溪小住，画桨迎潮，制此词，倚楫而歌之。如向廿四桥头闻箫声隐隐也"}
{"author":"易顺鼎","content":"轻寒轻暖费天匀。调惜玉儿身。画帘尽日飘丝雨，坐莺边有个愁人。不月园林缟夜，无风门巷红春。凝思那处正湔裙。欲见更何因。小唇秀靥今还在，奈东厢燕伤神。管甚非花非雾，和他如梦如尘。","dynasty":"清代","title":"风入松小园桃李作花，澹红妍白，天然相亚，为赋此解"}
{"author":"易顺鼎","content":"飞鸟行人路不分。樵歌更在上头闻。替秋增色惟红叶，与世相忘只白云。鞍月样，剑星文。少年骄马向斜曛。何如结个山中屋，枯坐蒲团埽叶焚。","dynasty":"清代","title":"鹧鸪天其二"}
{"author":"易顺鼎","content":"山楼翠槛。此夜秋心随笛远。江瘴黄茅。何处滩声到枕高。离人悽断。添个哀猿兼冷雁。月意朦胧。也在愁中与梦中。","dynasty":"清代","title":"减兰"}
{"author":"易顺鼎","content":"听风听雨。更听到、者回柔橹。酒亭灯暮。此时正难住。向远递秋响，知在鱼天何处。已教愁满空江，再添个、雁儿语。霜波晓路。又摇梦、向那岸去。水边人寤。数声过红树。何年买渔艇，单唱云山韶濩。试指船背斜阳，菊花开否。","dynasty":"清代","title":"清波引秋橹"}
{"author":"易顺鼎","content":"乱山孤骑，危楼暝角，暮天如画。问酒前村，旗影冻云低亚。吟魂潇洒。定绕遍谁家鸳瓦。天涯客，荒寒赋笔，俊怀慵写。依约胭脂坡下。更红炉熨晓，翠尊消夜。典尽貂裘，空记年时游冶。风醒雪醉，又看到梅花开也。还暗惹，一点相思随马。","dynasty":"清代","title":"云屏暖"}
{"author":"易顺鼎","content":"漫道扶馀拥仲坚，海滨邹鲁日中天。潮州谪宦能驱鳄，汐社遗民有拜鹃。千圣降灵留命脉，九州同气拒腥膻。辽东皂帽聊城矢，一节徘徊愧昔贤。","dynasty":"清代","title":"台舟感怀其四"}
{"author":"易顺鼎","content":"忆坐时盘膝捻双翘，移灯故偎郎。算生来好静，一春消受，妆罢薰香。怪道文茵太窄，并倚却相妨。又推侬暂起，自理罗裳。莫更凭肩对镜，怕菱花一朵，也妒人双。有合欢钿椅，新制出西洋。只怜伊恹恹伏几，是嗽时搁了绣鸳鸯。把月底红阑熨暖，却受微凉。","dynasty":"清代","title":"八声甘州其二坐"}
{"author":"易顺鼎","content":"顺昌闻道有刘锜，赤手空弮半壁支。即墨田单为守将，睢阳南八是男儿。两河忠义旌旗在，万福威名草木知。谁识洛阳年少客，抚弦悽壮共登陴。","dynasty":"清代","title":"台舟感怀其三"}
{"author":"易顺鼎","content":"暝夜敲窗，凉波戛橹，嫩寒先到无舲。几度筝篷，如何绿鬓都星。晓风残月添唫伴，问者边、多少长亭。又催成、江北江南，烟雨冥冥。游踪悔被霜期误，向关河唤梦，冷颤镫青。水叠云重，苍茫写上诗屏。天涯无欠秋声处，最可怜、偏是湘棂。酒初醒、一带妆楼，有个人听。","dynasty":"清代","title":"高阳台剪秋巢分咏秋声，得雁声"}
{"author":"易顺鼎","content":"忠臣惭保保，孝子愧安安。文章还远逊，赵闲闲。年来勋业，分付水精盘。末路真堪笑，一事无成，英雄儿女神仙。问何时委蜕如蝉。返我太虚天。茂陵封禅稿，任丛残。御风骑气，撒手谅非难。骨肉团栾好，蕊珠兜率，方知即在庐山。","dynasty":"清代","title":"促拍满路花和白仙词四首其一"}
{"author":"易顺鼎","content":"嫩指调冰。弹不破、人天绿意冥冥。弦畔东风，吹冷万古瑶情。春梦和他鹦鹉忏，秋怀诉与凤凰听。漫销凝。催花羯鼓，弄月鹅笙。相思水荒山远，料移船海上，别调凄清。见说文鸾，而今也叹飘零。禅心几回拖逗，初不为琵琶肠断声。兰因在，伴华年、锦瑟修到三生。","dynasty":"清代","title":"新雁过妆楼再为琴绮赋，时余将有海上之行矣"}
{"author":"易顺鼎","content":"仙萍红不定，分一道，海云肥。向篷背呼镫，篱腰问酒，小立江堤。蛮溪。夜阑话雨，说京华别后尺书稀。莼菜寻驴信阻，梅花跨蝶人归。它时。紫陌听鸣鸡。应更换春衣。料戛想珂风，敲词璧月，禁树堪栖。相思。待唫秋句，怕蓬山无梦到斜晖。寄语丰台俊侣，而今醉卧菭矶。","dynasty":"清代","title":"木兰花慢其二送芷澄供职入都，仍次前韵"}
{"author":"易顺鼎","content":"因甚的趁秋风换了南柯。因甚的寻春梦误了东坡。莽风流自古受多磨。写生时已曾经过。他拥越被朱颜婀娜。他倚胡床绿鬓婆娑。到底来镜中花水中月，几曾真个。空则是展鸾绡挥象管，费他年醉眼摩挲。便新词尽向旗亭播。怕再世雏鬟发也皤。","dynasty":"清代","title":"题陈迦陵填词图，为张养如作其四刮地风"}
{"author":"易顺鼎","content":"耄柳藏烟，髡芜待雪，湖天秋意难禁。正落潮新岸，睡冷沙禽。倚槛慵抬望眼，怎能穿这段阴阴。愁来也、原无避处，况是登临。沉吟水边，胜赏已不见，高楼倒影波心。叹神弦仙笛。一样销沉。人在吴头楚尾，对孤云时序侵寻。还添个、潇湘雁儿，九辨遗音。","dynasty":"清代","title":"凤凰台上忆吹箫岳阳废楼寒眺"}
{"author":"易顺鼎","content":"尊前爱听打荷声。鸳梦不须惊。天替我怜卿。赠万斛、凉珠定情。单衫唤酒，疏帘听笛，忽忆五湖盟。枕畔堕钗横。卧冰簟、银床看星。","dynasty":"清代","title":"太常引其二"}
{"author":"易顺鼎","content":"柳天明月梅天雨，黄了苏州。绿了扬州。君到江南不许愁。翻思那日经行处，红板桥头。白板扉头。有个萧娘尚在不。","dynasty":"清代","title":"采桑子送紫帆入吴"}
{"author":"易顺鼎","content":"澹极秋光转觉浓。水亭添上一分红。枫人斜立夕阳中。乌鹊啼残筝馆月，鲤鱼催起舵楼风。碧天无分采夫容。","dynasty":"清代","title":"浣溪纱其三"}
{"author":"易顺鼎","content":"冷浸空江星一个。正天边雁声凄堕。今夜凭阑，何人擪笛，溪上小楼惟我。暗里应流题叶过。至瞒他闹红单舸。渔市船回，酒亭门闭，数点无聊灯火。","dynasty":"清代","title":"夜行船"}
{"author":"易顺鼎","content":"歌舞地。秦淮旧曲曾记。烧残玉树阵云红，春愁暗起。一弯眉月柳边楼，凤箫声远天际。画栏悄，谁共倚。筝船载梦犹系。银屏金屋几千家，都成战垒。断魂桃叶久飘零，相思惟见烟水。艳晨选醉锦绣市。望江南、芳草千里。酒醒不知何世。只斜阳、惨碧无言，相对惯阅兴亡，荒城里。","dynasty":"清代","title":"西河金陵怀古，用清真原韵"}
{"author":"易顺鼎","content":"玉碎惊心，珠啼霣魄，好春从此难贮。架月飞愁，照惯白濛濛路。怎写成故纸离鸾，浑不让年芳似羽。酸语。奈静禅行榻，又挑泥絮。暗绿庭深几许。似瞥过朝云，飘忽神女。为恋金栊，忘却前尘悽苦。要寻到花外情天，把小小双魂交付。还住。认旧红无恙，土华吹雨。","dynasty":"清代","title":"月华清新得绿衣，又埋紫玉，仍衔蝉之劫也。用旧韵悼之"}
{"author":"易顺鼎","content":"修到文箫不羡仙。镜鸾双影瘦花前。东风吹梦堕蘅烟。篴语夜飘香雪海，琴心秋冷碧云天。凤巢西隔路三千。","dynasty":"清代","title":"浣溪沙"}
{"author":"易顺鼎","content":"峭寒阑角销魂，曾记玉笙吹暖。摇梦天涯，瘦尽东风如箭。花边胡蝶飞成阵，茜色满衣初剪。算伤春、困酒年年等是，病黄生面。江南晴未稳，钿车过也，陌上人归应缓。官路斜阳，画出一程程远。几家篱落和愁闭，有个翠鬟低颤。甚迷离、催换园亭烟雨，嫩莺坐晚。","dynasty":"清代","title":"陌上花见菜花感赋"}
{"author":"易顺鼎","content":"蓦地东风起。又催成、最无聊赖，困人天气。年去年来都休问，但以愁为甲子。应付与冷唫闲醉。天外梅花游仙梦，冻云堆、拥出春如此。尘海事，一悲喜。俊游情绪分明记。旧行春、满城箫鼓，镫楼十里。细雨轻寒江南夜，响竹敲残腊尾。有几个小门深闭。笑语沈沈春帘隔，想残妆、正倚熏笼睡。今何夕，闷而已。","dynasty":"清代","title":"金缕曲戊寅元夕"}
{"author":"易顺鼎","content":"风雪呼安道。记那日、孤舟感事，江花江草。细雨春寒渔村路，一幅移家画稿。曾几上通天台表。水火干戈中出入，只文章、血性真奇宝。从虎口，发高调。吉光片羽休嫌少。得良朋者般珍重，墨痕都笑。但使今生逢知己，那怕三生潦倒。毕竟是才人命好。三复遗编三太息，有吴门、暗泪苏门啸。幸不共，劫灰扫。","dynasty":"清代","title":"金缕曲三首其一"}
{"author":"易顺鼎","content":"向天涯打个残包。踪迹混渔樵。脱红衣免得画图描。茱萸休插帽。醉倚溪桥。引清尊避了筝琶闹。酒醒来何处今宵。尽悲秋宋玉犹年少。怕唫成九辨宾先凋。","dynasty":"清代","title":"丁丑重九前四日为余二十初度，制此书感，时在辰阳道中其七石榴花"}
{"author":"易顺鼎","content":"旗亭说梦一衰翁，说梦谁知在梦中。才替荷花作生日，又看梧叶落秋风。骚从览揆庚寅始，诗自编年甲子终。还共少年贪把臂，真成临老入花丛。","dynasty":"清代","title":"初秋作"}
{"author":"易顺鼎","content":"秋稻余香，春花复梦，小帘依旧深贮。垂柳楼台，半护碧云归路。怎隔年重认轻盈，浑未改檀唇绣羽。无语。见画阑干外，东风吹絮。此例相沿应许。那离恨天边，多少幽女。话到三生，命比雪娘都苦。偏记得庭院依稀，算不枉玉箫分付同住。垫一层黄月，一层红雨。","dynasty":"清代","title":"月华清春街买鹦，与故禽无二，返魂香耶，再生缘耶"}
{"author":"易顺鼎","content":"东风乍起。猛皱碧一池，干卿何事。梦醒小楼，昨夜春寒，模糊记。悄然桃浪浮花至。几片入渔娃网里。卷帘才信，通宵腻雨，酿愁无际。弓履湔裙曾到，坐沙上、惹得鸳鸯惊避。鸥白鸭红，第一难忘侬乡里。锦帆总有天涯意。送尽了南朝帝子。防他又误离人，画船去矣。","dynasty":"清代","title":"绛都春社题春水二首其一"}
{"author":"易顺鼎","content":"名山别经岁，见面恒苦疏。重寻意已欣，况有嘉客俱。二州连荆扬，三宿异舟车。嚣尘背江郭，夐睇凌霄隅。灵象纷在眼，造化为之枢。层阴漏云日，倏曶光景殊。仙人骑白龙，游戏于空虚。峰峰各生烟，不辨谁香炉。天风入涧籁，万窍酣笙竽。灵雨木末来，萧飂满人裾。岂敢怨沾湿，田歌欢有余。余亦自怡悦，兹游清可书。","dynasty":"清代","title":"入庐山"}
{"author":"易顺鼎","content":"冰轮一弦。冰徽七弦。水仙花下来弹。算知音最难。烟痕翠峦。霜痕碧阑。秋晓风露高寒。与嫦娥共闲。","dynasty":"清代","title":"四字令"}
{"author":"易顺鼎","content":"富贵固堪乐，贫贱且无忧。名山高于华屋，可以傲王侯。堂上六经诸史，宇内群山万壑，海外九神州。收入寸心里，日与百灵谋。酒沽春，棋销夏，笔唫秋。封侯心事偶动，耳热抚吴钩。戏彩老莱寿母，举案伯鸾佳妇，真乐破闲愁。他日相访处，泛宅五湖舟。","dynasty":"清代","title":"水调歌头口号赠袁敬抚"}
{"author":"易顺鼎","content":"天际孤云，比倦客、心情更懒。镇霜娥、夜鸣刀尺，翠芜催剪。秋色西来砧杵急，春明北望觚棱远。只难忘、江上旧鸥盟，蘋花晚。题柱志，成依黯。登楼赋，添悽惋。又黄花开到，天涯池馆。待送孤鸿鬼雪碛，曾骑匹马穿云栈。问秋心、一片在谁家，吹芦管。","dynasty":"清代","title":"满江红其一"}
{"author":"易顺鼎","content":"入门避雨屋打头，困眠一榻邻猪牛。雨脚遮檐万山黑，荒村四月寒如秋。瓦镫在壁坐摇影，兀兀欲照分襟愁。范陈对宇阻泥潦，一街似隔千神州。通家卅载未相遇，遇君武昌今两度。相携肝胆入名山，岂意山中送君去。别梦宵沈庐阜云，愁心晓挂章门树。渊明慧远不可逢，高人去后惟青峰。昨宵与君连榻处，三生同听东林钟。怜君病齿归思剧，试饮寒泉销内热。二轮风火足为灾，六凿根尘皆是贼。知君净业持已深，一心颇似维摩诘。养和学道与天游，他日见君当玉色。","dynasty":"清代","title":"山村雨夜送罗二还南昌"}
{"author":"易顺鼎","content":"过骢路窄，怅坠影青旗，酒家临岸。寻芳意懒。怎年年身是，离巢白燕。不道秋深，还被花神冷看。梦云短。便香早返魂，春命都换。悽恋。流水远。似沦落天涯，个人初见。玉容乍浣。问新寒这样，几曾经惯。素国红乡，可有三生旧伴。雪般脸。记东风、那回庭院。","dynasty":"清代","title":"扫花游晚秋梨花"}
{"author":"易顺鼎","content":"门前一尺桃花雨。因甚玉骢轻去。点点春愁如絮。飘到眉心住。灯边夜按红么谱。尘满翠弦筝柱。分付啼鹃代诉。宛转伤春语。","dynasty":"清代","title":"桃源忆故人"}
{"author":"易顺鼎","content":"柳家井畔，感传书无路。雾阁荒唐吊龙女。便一枝、横竹吹入湖烟，平波上、惊起老鱼秋舞。下界忒无聊，我劝银蟾，飞到人间最空处。身世玉壶中，诗意高寒，曾遍染、湘天风露。都说道今宵月朦胧，偏照出离愁，者般清楚。","dynasty":"清代","title":"洞仙歌湖天望月"}
{"author":"易顺鼎","content":"忆来时提着缕金鞋，刬袜下香阶。似流云吐出，一轮华月，光照楼台。浑把春风带到，沿路牡丹开。香自伊怀里，暗扑侬怀。底事佩声又远，早知人性急，故要迟回。甚工夫未破，犹待小鬟催。肯相怜停辛伫苦，为惊鸿费尽魏王才。还只怕空言少据，定所难猜。","dynasty":"清代","title":"八声甘州赋六忆其一来"}
{"author":"易顺鼎","content":"春波一顷。曾照惊鸿影。谁道银河天上近。不似红墙太迥。重来欲问桃根。流水无情送春。惆怅个侬何处，半弯眉月黄昏。","dynasty":"清代","title":"清平乐"}
{"author":"易顺鼎","content":"甚今宵。凭空唤起无聊。肯把半角高楼，守得这般牢。休说一春难遇，便百年几个，月夕花朝。怕东风暗到，广寒宫里，桂长愁苗。雨丝飘后，洗成嫩碧，玉宇迢迢。知是那家庭院，有小鬟吹笛，劝客魂销。魂销亦福，愿年年此夜相遭。真不睡，让镫痕似水，花光若雾，酒思如潮。","dynasty":"清代","title":"湘春夜月其一二月十五夜月"}
{"author":"易顺鼎","content":"金陵雪后，来访帝王家。龙和虎，莺和燕，豕和蛇。剩栖鸦。此日经行处，白门市，青溪埭，红板路，乌衣巷，寂无哗。欲问秦淮，旧院烟笼水，水更笼沙。甚当年商女，沦落也天涯。一曲琵琶，后庭花。念陵十一，楼十四，阑十二，暮云遮。鹦鹉墓，麒麟冢，草交加。树槎牙。废苑都栽菜，新编出，竹篱笆。儿女泪，英雄血，尚留些。不解长江何意，浑淘尽、六代繁华。但凭高希望，斜日大如瓜。吹起寒笳。","dynasty":"清代","title":"六州歌头金陵吊古"}
{"author":"易顺鼎","content":"酹酹酹，金叵罗。吊吊吊，冷莺花，有个诗翁坐。问问问，尊前月更来么。寻寻寻，卷中人相随可。喜喜喜，展琅函雨曳烟拖。怕怕怕，化银杯粉残香堕。老词仙赴了玉楼科。俏佳人证了瑶池果。甚痴魂销向画图多。","dynasty":"清代","title":"题陈迦陵填词图，为张养如作其六古水仙子"}
{"author":"易顺鼎","content":"使越何曾计橐资，远游心事楚骚知。麒麟凤鸟为先戒，翡翠鲸鱼入小诗。送别五千人槜李，压装三百颗离支。白云黄竹瑶池路，穆满重来定几时。","dynasty":"清代","title":"别台咏怀其三"}
{"author":"易顺鼎","content":"墨绖麻衣岁两更，空悲万里请长缨。蛮烟瘴雨添行色，海水天风和哭声。马革死输鸱革死，龙工生胜鸟工生。虚空已卜年馀到，不向人间更纪程。","dynasty":"清代","title":"别台咏怀其四"}
{"author":"易顺鼎","content":"八极神游世界空，寒门熛阙往来中。东云龙向西云露，南海牛从北海风。馆问碧蹄平秀吉，城寻赤嵌郑成功。纷纷蛮触都经眼，莫把英雄溷乃公。","dynasty":"清代","title":"续别台咏怀其一"}
{"author":"易顺鼎","content":"十二连山拥白银，水晶宫阙与为邻。鳌腾轴底思掀地，龙入窗中欲攫人。水立九天云四海，风乘万里日三神。临渊翻洒垂堂泪，虮虱从何有此身。","dynasty":"清代","title":"续别台咏怀其二"}
{"author":"易顺鼎","content":"走南走北意如狂，冲暑冲寒祗自伤。春露秋霜悲故国，炎风朔雪感天王。胭脂坐令输胡地，翡翠何曾赚越装。总为死生难自了，人间天上两高堂。","dynasty":"清代","title":"续别台咏怀其三"}
{"author":"易顺鼎","content":"九江英布听随何，六郡任嚣教尉佗。万里桥边一杯酒，三垂冈下百年歌。深州未出牛元翼，浪泊难归马伏波。回首鸦军斜日远，风云无计起沙陀。","dynasty":"清代","title":"续别台咏怀其四"}
{"author":"易顺鼎","content":"即论诗思已清新，肝胆轮囷更可珍。蹈海鲁连原志士，输边卜式亦名臣。两河忠义难忘宋，三户英雄好灭秦。忍令梓乡成异域，回天终望主兼宾。","dynasty":"清代","title":"题林氅云郎中诗卷兼讽林时甫卿使"}
{"author":"易顺鼎","content":"诗篇李峤真才子，飞鹤横汾感慨多。闽海泪枯唐日月，燕云心死宋山河。赤眉故国通天表，青眼高楼斫地歌。二百馀年应有此，先皇雨露在菁莪。","dynasty":"清代","title":"和氅云见赠"}
{"author":"易顺鼎","content":"海天孤岛瘴云阴，灰灭田横一寸心。南国荪荃忍终古，西山薇蕨到于今。黄图九夏安危局，青史千秋得失林。死作阎罗生柱国，笑他无福比韩擒。","dynasty":"清代","title":"感事和氅云韵"}
{"author":"易顺鼎","content":"玉门何路望生还，恍忽长辞天地间。黄耳音书隔人海，红毛衣服共云山。亡秦歃血今三户，适越文身古百蛮。皂帽藜床未归客，独惭无术救时艰。","dynasty":"清代","title":"寓台咏怀其一"}
{"author":"易顺鼎","content":"倦修箫谱。那得闲情绪。数点冷萤青绿处。摇得秋魂如雨。衾窝著手成冰。压梦更阑不成。才要思量便黑，小红楼上疏镫。","dynasty":"清代","title":"清平乐"}
{"author":"易顺鼎","content":"山响溪所为，兼以雨鸣叶。鬓外如已秋，凉痕在双颊。荦确石磴古，客步履蹀躞。林随大壑转，径与奔湍接。澄潭绿涵空，俯视戏鱼妾。玉渊阻磐陀，草际成暗涉。栖贤昔雄刹，佛力久疲苶。寺门虚无人，寒此松万鬣。啼树惊早蝉，依花感迟蝶。残僧三两辈，为我启箱箧。画图天人师，龙象犹震响。更倾频伽瓶，舍利发可贴。想见毛孔中，四大海水摄。试观起灭云，旋失屏风叠。幻幻真亦幻，屡劫同一霎。冥思触悲悟，广殿风猎猎。却寻前路归，冲泥湿幽屟。","dynasty":"清代","title":"游栖贤寺"}
{"author":"易顺鼎","content":"冰轮一弦。冰徽七弦。水仙花下来弹。算知音最难。烟痕翠峦。霜痕碧阑。秋晓风露高寒。与嫦娥共闲。","dynasty":"清代","title":"四字令"}
{"author":"易顺鼎","content":"玉碎惊心，珠啼霣魄，好春从此难贮。架月飞愁，照惯白濛濛路。怎写成故纸离鸾，浑不让年芳似羽。酸语。奈静禅行榻，又挑泥絮。暗绿庭深几许。似瞥过朝云，飘忽神女。为恋金栊，忘却前尘悽苦。要寻到花外情天，把小小双魂交付。还住。认旧红无恙，土华吹雨。","dynasty":"清代","title":"月华清新得绿衣，又埋紫玉，仍衔蝉之劫也。用旧韵悼之"}
{"author":"易顺鼎","content":"忆立时密约怨郎迟，亭亭傍花阴。指苔边弓印，凤钗溜也，故遣侬寻。满地月华如水，冰透凤鞋心。更一双罗袜，凉露偷侵。扶住身裁一搦，怕尖风刬地，婢力难任。更瞒他鹦鹉，行人绿杨深。似当时隔帘初见，悄无人深院正听琴。也曾由中门映处，拾得斜簪。","dynasty":"清代","title":"八声甘州其五立"}
{"author":"易顺鼎","content":"狸梦侵凉，凤音传恨，人坐隔花窗户。秋星夜夜伴凭栏，悄相思、嫩寒波路。青鸾讯阻。怕珠海、孤帆难渡。话离悰、正仙蓬挂月，鬼桃吹雨。幽盟误。舞罢霓裳，飘泊都如羽。一镫摇碧出楼阴，认璇宫、那时烟树。箫台别苦。弹泪到、千红深处。劝侬归，似说花天无主。","dynasty":"清代","title":"西子妆慢纪梦"}
{"author":"易顺鼎","content":"筝篷殢雨夜萧萧。带归潮。送兰桡。一角红楼，吹断紫云箫。绣被焚香心事懒，愁不语，剪春灯，梦影飘。知侬魂从何处销。吟鸾天际招。恨也恨也眉间恨，付与谁描。长使相思，短是可怜宵。自别江南才几日，春又到，水边亭，花外桥。","dynasty":"清代","title":"江城梅花引用陈西麓原韵"}
{"author":"易顺鼎","content":"嫩寒天。钿箫吹起凤城烟。拂柳穿花，舞台惊蝶，影翩翩。芳筵。镇留连。飘零赢得伴婵娟。紫骝乌帽轻俊，歌尘一道碍香鞯。鸾帕题句，貂裘换酒，离愁忽堕尊边。怪银屏按曲，谁写别调，搀入湘弦。示我图画清妍。仙阙缥缈，云外笑香悬。琼楼迥，雕阑枕水，翠槛骑山。有温泉，当日妃子，华清浴罢，腻染冰莲。敲残羯鼓，舞破霓裳，遗恨天上人间。往事都成梦，离宫系马，废苑鸣蝉。春冷万花深处，把红心点点付啼鹃。君看树密攒钿，波圆拭镜，黛映眉峰敛。怕隔花人比天涯远。又斜阳、孤骑黔关。漫等闲，湿尽青衫。听玉骢、嘶别更悽然。且兰□去，也应回首，画里长安。","dynasty":"清代","title":"戚氏"}
{"author":"易顺鼎","content":"公子秦川，布袍落魄，来称杭友。金荃万首，几人标格同瘦。鸥边又绿西泠水，问送得春愁尽否。想吟魂尚在，秋寒鲸背，紫箫离手。过后。才名旧。只换了藏鸦，六桥疏柳。词家仅有，浣花应配诗叟。山云入卷飞清气，却不信仙蓬去久。剩如此好江湖，朱十依然载酒。","dynasty":"清代","title":"月下笛读山中白云词感怀玉田生，即用其赠仇山村韵"}
{"author":"易顺鼎","content":"天外帆如坐。误几度、画阑凝望，归期都左。龙笛何人吹变徵，不是潇湘旧些。已闭了、骊宫无和。打入篷腰和梦响，冷移衾、又道船窗破。算更比，浪花大。前村卖酒扁舟过。最模糊、水边红树，一层风裹。野岸荒寒潮退后，对影渔翁两个。有沙鹭、冻拳苔座。触我少年飘泊感，记迷离、绿颤空江火。也曾向，舵楼卧。","dynasty":"清代","title":"金缕曲其二江湖"}
{"author":"易顺鼎","content":"手定山河，二百载十有六君。空留得宝城松吹，金瓦苔纹。蝉奏千般罗帐伎，鸦如几个锦衣军。断送他王气后弘光，先建文。孝陵路，村酒醺。灵谷寺，晚钟闻。早铜驼归魏，玉马辞殷。幸少牛羊童竖火，已无龙虎帝王云。与汉唐开国几英雄，争夕曛。","dynasty":"清代","title":"满江红钟山谒明太祖陵"}
{"author":"易顺鼎","content":"词人帝子归何处，大业繁华。小杜才华。吊过宫斜又狭斜。岭红堤翠浑如旧，开尽梅花，落尽杨花。只换南朝不换鸦。","dynasty":"清代","title":"采桑子扬州吊古"}
{"author":"易顺鼎","content":"萍海鸥盟，花天蝶约，算来一例辜负。万里题诗，五陵结客，赢得头颅如许。青衫湿遍，已倦听、琵琶秋浦。迢递熊湘归梦，飘零凤城羁旅。应怜艳晨易午。尽招邀、俊游俦侣。埋尽英雄输与，软红尘土。为问鹴裘在否。直典到荷衣意良苦。枉把黄金，铸成愁语。","dynasty":"清代","title":"天香其二即事，柬京邸同人"}
{"author":"易顺鼎","content":"楚中唐勒，是景瑳朋辈，灵均弟子。家在碧湘门外住，领略烟骚情思。词卷鸣秋，酒杯问月，飘泊愁乡里。歌离吊梦，才人通病如此。因甚王粲从军，祢衡投刺，同倒天涯屐。瘴水蛮花，枉题遍我辈，几行名字。秋士伤心，夜郎搔首，四顾悲歌起。布帆无恙，与君行且归矣。","dynasty":"清代","title":"湘月赠唐浔舫"}
{"author":"易顺鼎","content":"幽魂咽。东风万古伤离别。伤离别。春江是泪，春花是血。人家岁岁清明节。关山处处销魂色。销魂色。红时斜日，碧时斜月。","dynasty":"清代","title":"忆秦娥子规"}
{"author":"易顺鼎","content":"隋堤宫锦后，南朝无命，春影不生还。送春元自苦，况送离人，更送送秋船。空遮雁路，怎未将、别路都拦。谁写出、杜陵诗意，白鹭上青天。愁边。暝枫江馆，衰柳湖楼，过凉阴几片。应错认、斜阳坠也，倦倚红栏。一痕认取新来破，是伊家、望眼能穿。归定准，东风吹到花前。","dynasty":"清代","title":"渡江云秋帆"}
{"author":"易顺鼎","content":"湘灵去后湘云杳，向人天空抱瑶瑟。京尘眯眼，吴霜点鬓，暗催愁色。旗亭醉墨。漫赢得痴蜗旧画，料移灯、独听秋声，今夜凤城客。俊侣行歌地，玳燕文梁，铜驼香陌。东风换了，怕花前、泪痕难觅。帘隙星辰，但一道斜河影直。这波路、怨长梦短，怎到得。","dynasty":"清代","title":"凄凉犯"}
{"author":"易顺鼎","content":"想当初结客五陵豪。走马千山道。曾过那唐陵汉寝，蜀垒秦濠。也曾上江楼吊六朝。也曾从海市窥三岛。斜街两度蹋樱桃。厮赶着好风光燕围莺绕。听凭他鹤谤猿嘲。遮莫放风流白石，𤢜自吹箫。","dynasty":"清代","title":"丁丑重九前四日为余二十初度，制此书感，时在辰阳道中其六普天乐"}
{"author":"易顺鼎","content":"江北好，牧笛杂渔讴。平底橛头船放鸭，高前丸髻笛呼牛。画出野塘幽。","dynasty":"清代","title":"忆江南其一舟行淮阳高宝间，即事"}
{"author":"易顺鼎","content":"榕城好，楼影认龙冈。湘雁北来穿瘴绿，海螯东寄擘晴黄。几度醉重阳。","dynasty":"清代","title":"梦游仙其八"}
{"author":"易顺鼎","content":"瞒过苍苔地。换一幅、辋川画景，灞陵诗意。压断小桥来往路，四面白濛濛里。算赖有、吟魂能记。淡墨池塘鸦数点，写愁痕、绿减微波字。水杨柳，暗黄洗。酒旗掣角楼门闭。沁湖心、蹇驴瘦影，生涯如此。落月银屏清欬远，料峭晓寒难避。知道是、山中人起。天外有天家住久，伴仙云、但纪寒花岁。又吹到，笛声尾。","dynasty":"清代","title":"金缕曲其三园林"}
{"author":"易顺鼎","content":"丰台唤酒，记红揎舞袖，翠揾啼罗。花天梦影，三生曾伴春婆。赢得年时笛语，带别愁、飘满烟萝。都付与马头星月，雁底关河。金门镇怜倦客，算沈腰潘鬓，宫羽消磨。入时深浅，料应难画双蛾。紫陌冷尘飞处，听西风、又颤铃骡。秋到也，莼鲈归兴若何。","dynasty":"清代","title":"露华寄余芷丞京邸"}
{"author":"易顺鼎","content":"唤起南朝秋一片。坐鸥天、看他莺燕。越苎单衫，吴桃双桨，何限旧家疏散。帘影镫痕人语乱。画船归、水香吹遍。昨夜星辰，今宵风露，只博明朝肠断。","dynasty":"清代","title":"夜行船纳凉秦淮桥上"}
{"author":"易顺鼎","content":"洒杨枝半瓶净露，拥莲花九座慈云。人天渺渺因，儿女纷纷命。甚婵娟立地成神。都是灵山现在身。把一个蒲团座定。","dynasty":"清代","title":"沈醉春风其二"}
{"author":"易顺鼎","content":"照破乾坤闷。算今宵、人间天上，平分秋恨。十二阑干凉似水，中有个侬闲凭。心上着秋痕一寸。万古西风吹不落，伴山河、留得蟾宫镜。兴废事，也难问。霜华劝染姮娥鬓。倘年年玉颜无恙，那禁孤另。忽地冷萤帘外绿，摇荡秋魂未定。又花影与人同困。空际似闻呼月子，料霓裳、旧谱须他正。我欲向，广寒听。","dynasty":"清代","title":"贺新凉中秋"}
{"author":"易顺鼎","content":"江北好，牧笛杂渔讴。平底橛头船放鸭，高前丸髻笛呼牛。画出野塘幽。","dynasty":"清代","title":"忆江南其一舟行淮阳高宝间，即事"}
{"author":"易顺鼎","content":"田横岛上此臣民，不负天家二百春。中露微君黎望卫，下泉无伯桧思郇。谁忘被发缨冠义，各念茹毛践土身。痛哭珠崖原汉地，大呼仓葛本王人。","dynasty":"清代","title":"寓台咏怀其二"}
{"author":"易顺鼎","content":"柳家井畔，感传书无路。雾阁荒唐吊龙女。便一枝、横竹吹入湖烟，平波上、惊起老鱼秋舞。下界忒无聊，我劝银蟾，飞到人间最空处。身世玉壶中，诗意高寒，曾遍染、湘天风露。都说道今宵月朦胧，偏照出离愁，者般清楚。","dynasty":"清代","title":"洞仙歌湖天望月"}
{"author":"易顺鼎","content":"但三分困柳，一味催花，尽日冥迷。吹罢阑干絮，任和烟染出，未是晴丝。西泠绿杨天窄，呼泊画船时。想桃片流来，猩红透涨，鸭碧平堤。霏微。带愁远，记问酒前村，湿了青旗。却掩楼窗卧，自梨云去后，诗梦难飞。无人紫苔庭院，屐响不知谁。写分外沉沉，重帘不卷双燕归。","dynasty":"清代","title":"忆旧游社题春雨二首其一"}
{"author":"易顺鼎","content":"射虎功名，呼鹰意气，壮怀都左。絮帽茸裘，吟魂乱山锁。芦沟立马，还记得、年时双鬓曾亸。何处酒家，指篱根灯火。紫琴断韵，翠被凄香，销凝正无那。江梅几点残雪，带愁堕。漫惹梨花梦影，化作晓云千朵。料玉楼横笛，有个冻鬟招我。","dynasty":"清代","title":"惜红衣黔山遇雪即景，有怀"}
{"author":"易顺鼎","content":"窄鸳寻径。怅红栏半角，挂春无影。还记得、隔水幽坊，有唤酒轻盈，窥帘端正。蓦地相逢，卿一笑、惹侬千恨。到脸愁晕帕，唇语颤灯，坠欢重省。而今旧瓶碍井。算人随月远，梦与云近。回首处、紫曲门荒，但亸凤辞钗，破鸾留镜。换叶移根，应悔却、桃花心性。又见在、银屏睡起，翠鬟不整。","dynasty":"清代","title":"解连环"}
{"author":"易顺鼎","content":"玉门何路望生还，恍忽长辞天地间。黄耳音书隔人海，红毛衣服共云山。亡秦歃血今三户，适越文身古百蛮。皂帽藜床未归客，独惭无术救时艰。","dynasty":"清代","title":"寓台咏怀其一"}
{"author":"易顺鼎","content":"寺顶鹃红，湖唇鸭绿，惊心此日重三。瘴国山多，层层裹碧如蚕。十年几赋燕台句，早箫街别味慵谙。怎春深、惯试离悰，水北花南。柔波照影词仙六，正蘋香夹坐，松吹分谈。有个愁人，鹦林扫地差堪。自怜不为听钟到，把禅天风信来探。两边情、鸥雨跳沙，蜑月飞岚。","dynasty":"清代","title":"高阳台其一上巳日紫帆同次香、敦甫江岸踏青，赋此调寄余古欢阁，即用原韵答之"}
{"author":"易顺鼎","content":"昨夜剪镫曾，甚和将，梦雨尽情流晓。波镜被东风，猛吹上，一尺碧云难扫。重来唤渡，文鸳不似当时小。斜照年年依样绿，锁定暮帆烟草。销魂野水无家，问残红何苦，相随未了。倒影几层楼，这阑角、可有春魂寻到。蘼芜望渺。浣纱人去江南悄。漫为愁多，思载酒天上，画船都少。","dynasty":"清代","title":"南浦春水，用玉田韵"}
{"author":"易顺鼎","content":"轻寒轻暖费天匀。调惜玉儿身。画帘尽日飘丝雨，坐莺边有个愁人。不月园林缟夜，无风门巷红春。凝思那处正湔裙。欲见更何因。小唇秀靥今还在，奈东厢燕伤神。管甚非花非雾，和他如梦如尘。","dynasty":"清代","title":"风入松小园桃李作花，澹红妍白，天然相亚，为赋此解"}
{"author":"易顺鼎","content":"碧云路永。叹夜深徙倚，瑶情难赠。玉手捣霜，悟后狂香也飞定。金粟堆中小立，从空际、飘来仙磬。要耐得、水样寒宵，偷剪露黄冷。妆褪晓不整。向一尺软波，独自窥镜。怨蛾队暝，锁梦秋山古菭净。开到淮天尽处，还怕有、骚魂私等。又寂寂、凉吹晚，雀屏颤影。","dynasty":"清代","title":"暗香咏桂"}
{"author":"易顺鼎","content":"半轮依样月，一块奈何天。猜他有甚情绪，系住数千年。祗觉寂寥孤立，未免苍茫四顾，身世者般寒。积气白如水，人坐海中间。花影下，呼月子，尚堪眠。留些缺憾才好，休要尽情圆。曾照何王宫殿，更到谁家庭院，怕也记难全。遥夜倚云问，瘦了个婵娟。","dynasty":"清代","title":"水调歌头初九夜对月，清感缘景，以坡韵赋之"}
{"author":"易顺鼎","content":"顺昌闻道有刘锜，赤手空弮半壁支。即墨田单为守将，睢阳南八是男儿。两河忠义旌旗在，万福威名草木知。谁识洛阳年少客，抚弦悽壮共登陴。","dynasty":"清代","title":"台舟感怀其三"}
{"author":"易顺鼎","content":"腻月斜街路。瞥楼台、澹黄瞒过，玉骢嘶处。恁地粉郎心上窄，也把香名容住。才不枉、飘零如许。醉写乌阑浓蘸墨，是那场、春梦真凭据。愁彀了，凤城旅。蛮江夜火沙堤步。挽吟桡、相看欲笑，依依情素。跨蝶花天能几日，又换冷枫红舞。也算作、才人际遇。闻道青篷还载酒，正横吹、龙笛湘江雨。披一领，绿蓑去。","dynasty":"清代","title":"金缕曲其三武陵余子澄嵩庆"}
{"author":"易顺鼎","content":"十年吹笛短长亭。行尽夕阳程。等闲负了，梅边鹤梦，柳外鸥盟。醉中依约潇湘路，渔唱起江城。蓦然惊觉，天涯池馆，雨过霞明。","dynasty":"清代","title":"眼儿媚津门旅舍题壁"}
{"author":"易顺鼎","content":"涛声趋左蠡，岭势接南安。匡庐真福地，境幽闲。三天子障，虎踞与龙盘。五老峰千丈，结个茅庐，任人谤是神仙。记曾听万壑哀蝉。乐似奏钧天。琪花飘满地，鸟衔残。桃源洞里，秦火到应难。我与昌黎异，世间屈曲，不如从汝神山。","dynasty":"清代","title":"促拍满路花其四"}
{"author":"易顺鼎","content":"榕城好，蛮髻见双了。溪女钏摇因洗菜，峒娘鞋褪更穿花。体态也夭斜。","dynasty":"清代","title":"梦游仙其五"}
{"author":"易顺鼎","content":"西湖虽可乐，南渡太偷安。半闲堂上客，半闲闲。销金锅里，蟋蟀斗千盘。炮打襄阳日，葛岭笙歌，依然人望如仙。水龙吟寓感于蝉。天水碧连天。渡江闻白雁，一声残。诸陵何处，花落欲寻难。千古伤心事，年年风雨，如闻痛哭厓山。","dynasty":"清代","title":"促拍满路花和吕仙词二阕其五"}
{"author":"易顺鼎","content":"红楼过第几。唤乌篷寻秋，十三楼际。送了斜阳，怪画船都带，水情烟思。白雨跳珠，惊阵阵鸳鸯飞起。一曲鸥波，照影曾经，六朝才子。慵傍疏帘丁字。任隔舫吹来，鬓边花气。粉怨金愁，满天飘泊，暮霞如绮。眉月窥窗，知道我凄凉情事。葬尽春魂，不信青溪没底。","dynasty":"清代","title":"三姝媚泛秦淮，和二窗韵"}
{"author":"易顺鼎","content":"斗大孤城，经几度、英雄血战。都付与、边城拥戟，野花缠箭。洗马寒江波万顷，栖鸦坏堞云千片。对西风、有客赋登楼，同王粲。飞鸟外，苍烟淡。斜照里，青芜暗。记小车山路，冷枫红遍。桂树空成招隐句，榆关未了封侯愿。到而今、辜负虎钤篇，龙泉剑。","dynasty":"清代","title":"满江红其二登榕城戍楼作"}
{"author":"易顺鼎","content":"春山冻。岚气如波欲动。谁把春寒轻剪送。压帘帘骨重。花影红沈窗缝。菭色绿浮篱空。香怕烧多金鸭痛。碧纱烟入梦。","dynasty":"清代","title":"谒金门"}
{"author":"易顺鼎","content":"燕子窥时，东风不锁湘帘缝。春愁暗送。押住眉尖重。卐字红阑，曲曲都如梦。无人共。小桃花影。摇得香魂动。","dynasty":"清代","title":"点绛唇"}
{"author":"易顺鼎","content":"夕阳在地，认衣痕人影，与山争绿。已是秋光将尽了，开遍岩天晚菊。红叶中间，碧云下上，着个樵家屋。输他儿女，能消这样清福。经过秋士祠荒，夏王碑坏，吊古愁千斛。眼底千年成代谢，几辈牢骚如仆。读画烟明，游仙月冷，静抱泉声宿。此间招隐，愿歌桂树遗曲。","dynasty":"清代","title":"百字令其一麓峰秋眺"}
{"author":"易顺鼎","content":"龙祠箫鼓黄昏，看看又上珠潭月。碧云桑路，双鸠似悔，那回轻别。著甚乾忙，牧童懒向，夕阳吹笛。叹年光暗里，嫩晴瞒住，已催近梅天节。江影才堪一尺。候春潮杳无消息。野桥急溜，遮头破伞，画中空忆。花尽都拚，千红并命，求他绿活。便将他活绿，减公两鬓，一丝丝白。","dynasty":"清代","title":"水龙吟榕城望雨词二首，和家大人其一"}
{"author":"易顺鼎","content":"一尺仙人掌，残魂讵自嗟。荣华侪蟪菌，断烂委虫沙。大化原无联，微生共有涯。支离吾欲忏，截臂问三车。","dynasty":"清代","title":"山中观物杂咏其三"}
{"author":"易顺鼎","content":"美人生性耐天寒。常恁袖儿单。凉阶小雨扶花立，红泪洒、秋海棠边。玉笛供薪，金钗换酒，一例嫁邯郸。斜扉闭月指轻弹。不躲应门鬟。绿窗软语兜鞋处，沉吟久、蹙断眉山。鹦鹉心多，蟾蜍眼独，今夜出来难。","dynasty":"清代","title":"一丛花十三夜"}
{"author":"易顺鼎","content":"玉杵敲霜。蓝桥访月，曾乞琼浆。最是难消，花前睡态，镜里啼妆。江干黄竹成箱。料锦瑟华年暗伤。一点相思，寄伊无路，何况明珰。","dynasty":"清代","title":"柳梢青"}
{"author":"易顺鼎","content":"鸥社清缘，鹦林净业，依然旧影张三。恨茧重重，词仙身世如蚕。柔宵冷暖无人问，拥猩衾独自偏谙。悄随他、万里游丝，飏到宣南。落花风里侬先瘦，只听鹂欲醉，对燕疑谈。细雨吹红，小桃可是能堪。春愁似海连天绿，镇邀君打桨同探。蓦惊心、人在高楼，瘴碧遮岚。","dynasty":"清代","title":"高阳台其二原韵柬紫帆"}
{"author":"易顺鼎","content":"阑干一角天西路，乱霞中有人倚。才别焰摩宫，带二分虹气。玉颜春半醉。怕病酒、年华似水。叠叠红罗，销魂画出，南唐亭子。低唱暗香词，妆楼远、曾向花前弹泪。吹瘦十年箫，甚东风如此。山扉和梦闭。更无奈、翠禽啼起。要坚忍，今夜春寒，话绛仙身世。","dynasty":"清代","title":"徵招红梅"}
{"author":"易顺鼎","content":"湖海平生，问几番憔悴，慵歌倦酒。坠欢偷记，付与绿笺红豆。颦春怨晚，料有个小眉清瘦。到而今寸寸相思，都挂短亭烟柳。情多易成孤负。甚江淹才尽，别怀依旧。禅心定了，更破暗愁拖逗。人天絮影，还怕是飘零未彀。应寻遍卅六璇宫，念奴在否。","dynasty":"清代","title":"一枝春"}
{"author":"易顺鼎","content":"蓬山片云缥缈，有璇台十二。是几度、谪堕尘边，玉京谁念仙子。问如此悤悤，瞒却春归，何苦迎春至。怎知伊、不把情根，种来人世。缟袂吹笙，银屏解佩，错认华鬘坠。料舞破骊宫，上界羽衣惊碎。只难忘、瑶天净果，道色相、而今空矣。蓦催成，一霎昙花，三生流水。便教真个，粉琢琼雕，也有时憔悴。漫回首、凤城夜市。镇常酒熟羔肥，销金帐里。瞥然换了，冷吟间醉。断桥南岸凄凉月，向宵深梅花睡。干卿甚事，替他多少春魂，洗出翠天红地。天涯海角，惯受飘零，与侬无异。留得影事模糊，还为落英吹泪。空山鹤梦醒来未。休话尧时，万古荒寒意。人间又写伤春字，最无端、酿作愁滋味。剧怜门掩春深，高卧袁安，此时初起。","dynasty":"清代","title":"莺啼序春雪"}
{"author":"易顺鼎","content":"暝夜敲窗，凉波戛橹，嫩寒先到无舲。几度筝篷，如何绿鬓都星。晓风残月添唫伴，问者边、多少长亭。又催成、江北江南，烟雨冥冥。游踪悔被霜期误，向关河唤梦，冷颤镫青。水叠云重，苍茫写上诗屏。天涯无欠秋声处，最可怜、偏是湘棂。酒初醒、一带妆楼，有个人听。","dynasty":"清代","title":"高阳台剪秋巢分咏秋声，得雁声"}
{"author":"易顺鼎","content":"金陵雪后，来访帝王家。龙和虎，莺和燕，豕和蛇。剩栖鸦。此日经行处，白门市，青溪埭，红板路，乌衣巷，寂无哗。欲问秦淮，旧院烟笼水，水更笼沙。甚当年商女，沦落也天涯。一曲琵琶，后庭花。念陵十一，楼十四，阑十二，暮云遮。鹦鹉墓，麒麟冢，草交加。树槎牙。废苑都栽菜，新编出，竹篱笆。儿女泪，英雄血，尚留些。不解长江何意，浑淘尽、六代繁华。但凭高希望，斜日大如瓜。吹起寒笳。","dynasty":"清代","title":"六州歌头金陵吊古"}
{"author":"易顺鼎","content":"啼花莺晓，栖香燕晚，到临歧、尽换销魂样。若问天涯，料只在、个人心上。最难抛、被池红浪。低篷短蜡，官河听雨，似年时、黄昏罗帐。赢得飘零，算不负、浅斟低唱。检青衫、泪痕无恙。","dynasty":"清代","title":"解佩令"}
{"author":"易顺鼎","content":"怪惜春词，悲秋赋，毫端写得无据。君归仍是客，尽瘦鹃啼遍，故山何许。惨绿华年，悼红芳泪，谁念京尘行旅。俊游侬亦倦，把悟后风光，玉箫吹去。但记取今宵，幽坊月暗，剪镫人语。香骢门外驻。惊飘泊、一例花辞树。漫回首、凤城楼阁，影事瞢腾，隔花便隔人天路。恨旗亭那角，偏遮断、梦来寻处。还剩维摩旧侣。病榻茶烟，定了禅心泥絮。者回又伤迟暮。","dynasty":"清代","title":"大酺"}
{"author":"易顺鼎","content":"碧槛移春，甚真香幻影，参透情根。屏边那回无睡，绿梦初醒。谁道灵均去后，向人天、不返秋魂。年时目成处，有个词仙，吹瘦鹅笙。真妃犹忆否，漫神皋解佩，别馆留簪。露寒烟悄，应念冷尽红心。还被东风一剪，剪愁痕、飘满湘云。凌波翠鸾杳，写入琴弦，江上峰青。","dynasty":"清代","title":"国香买兰数本，香韵绝佳，为赋此解"}
{"author":"易顺鼎","content":"萍海鸥踪，桂宫蟾约，十年吹瘦琼箫。载酒春情，闹红曾泛吴桡。尊前漫写飘零意，怕潘郎、青鬓先凋。镇无聊、水阁凉生，梦雨潇潇。银筝语涩湘弦雁，甚懒云遮尽，旧日蘅皋。燕去楼空，倩魂悽断谁招。西风暗换摩登劫，便花天影事都消。又魂销、一寸秋心，绿上芭蕉。","dynasty":"清代","title":"高阳台"}
{"author":"易顺鼎","content":"珍丛销歇，镇分花拂柳。拟向东皇绿章奏。记琴心惜别，鬓影伤春，挨过了、一树碧桃开后。青衫无恙在，小杜才华，湖海飘零十年久。钿约古难圆，化作胭脂，愿镇日、不离卿口。且手擘红蕉写新词，拚地老天荒，相思白首。","dynasty":"清代","title":"洞仙歌其三"}
{"author":"易顺鼎","content":"记向郧阳道。有伤心、荒原一带，高楼斜照。差幸当年无意绪，马上征人太小。省多少闲凭闲吊。数遍古来飘泊者，到天涯、毕竟输侬早。算已是，倦游了。君家阁上滩声闹。共商量竹弓射鸭，花绷捕蚤。水远山重知几叠，着个儿时游钓。回首觉乱离都好。莫话十年兄弟感，怕江湖、一半垂垂老。写不出，旧时稿。","dynasty":"清代","title":"金缕曲感旧，赠余氏兄弟二首，附致云卿丈书后其一"}
{"author":"易顺鼎","content":"镜里春山眉欲语。十里空江，红遍桃花雨。仙犬一声天正午。白云如海无寻处。剪剪东风吹不住。吹换秦时，几辈渔儿女。烟唱收帆回别渚。数枝柔橹摇春去。","dynasty":"清代","title":"蝶恋花其一春日题桃花源"}
{"author":"易顺鼎","content":"名山别经岁，见面恒苦疏。重寻意已欣，况有嘉客俱。二州连荆扬，三宿异舟车。嚣尘背江郭，夐睇凌霄隅。灵象纷在眼，造化为之枢。层阴漏云日，倏曶光景殊。仙人骑白龙，游戏于空虚。峰峰各生烟，不辨谁香炉。天风入涧籁，万窍酣笙竽。灵雨木末来，萧飂满人裾。岂敢怨沾湿，田歌欢有余。余亦自怡悦，兹游清可书。","dynasty":"清代","title":"入庐山"}
{"author":"易顺鼎","content":"海山仙阁贮风鬟。人在有无间。将伊比作，明驼青冢，不望生还。多情小玉归何处，翻恨未成烟。绿窗寻梦，红绡感泪，此后难闲。","dynasty":"清代","title":"眼儿媚"}
{"author":"易顺鼎","content":"满纸荒凉意。想其间、黯然销者，别魂而已。却怪老天才思窘，无地将人安置。教检个船窗独倚。中坐悲歌多少客，到江湖、谁说非兄弟。有如此，潞河水。提镫共买春醪醉。记丛丛水荭花外，峭帆收矣。梦醒三更寒特甚，一阵夜乌啼起。怕换了京华酒味。月地花天清泪满，便欢场、没处生欢喜。何况在，断篷底。","dynasty":"清代","title":"金缕曲其一"}
{"author":"易顺鼎","content":"写得乌丝烂。向旗亭、寻行数墨，澹欢浓怨。笺上是秋还是泪，总觉模糊难辨。有湘雨、楼词几卷。秀句偏多飘泊响，听江湖、一个张孤雁。也合做，玉田伴。相思欲寄青瑶案。怕年来、四愁平子，赋情都倦。儗把诸贤重唤起，多少金荃兰畹。道自古、才名不贱。酒梦京华凉易醒，悄鬘天、已作枯禅观。应念我，发三叹。","dynasty":"清代","title":"金缕曲其一"}
{"author":"易顺鼎","content":"山暗黄茅，水明红叶，瘴国又催行旅。风色围天吹渐紧，不肯让条鸦路。停车枫径晚，听犬吠疏篱，谁家笑语。云深处。知是翠微绝顶，榕阴儿女。问侬独亸玉鞭，没情没绪。沉思毕竟何趣。早烂锦霜花无数。曾识得春游人否。有一雁微茫欲度。带来几点潇湘雨。便付与蛮江，流他日夜秋声去。","dynasty":"清代","title":"八犯玉交枝榕城晚秋南归赋感"}
{"author":"易顺鼎","content":"榕城好，蛮髻见双了。溪女钏摇因洗菜，峒娘鞋褪更穿花。体态也夭斜。","dynasty":"清代","title":"梦游仙其五"}
{"author":"易顺鼎","content":"树拥云眠，潮飞雪到。似闻起语舟人早。啼乌催得酒醒时，霜华已打孤篷饱。客夜多寒，离天易老。千般未抵还家好。五更乘月度蛮山，鸟和梦影来争道。","dynasty":"清代","title":"踏莎行其二晓发梦归，次前韵"}
{"author":"易顺鼎","content":"翠禽无语镇惺忪。黄篾三间雪里浓。此去断桥东复东。晓云空。一半儿诗情一半儿梦。","dynasty":"清代","title":"一半儿其三梅意"}
{"author":"易顺鼎","content":"生就填词命。况添些、悲秋结习，悼春心性。不比五陵年少样，裘马但标轻俊。怎知道、欢场离恨。一副尊前奇绝泪，算除花、尚有谁堪赠。还为我，洒来肯。采香嫩约难凭准。想别后、雨花泥絮，维摩多病。烟柳明湖三面绿，著个才人小影。与背锦、生涯刚称。飘泊情天无住处，瘦东风、也似君行径。何日共，碧湘隐。","dynasty":"清代","title":"金缕曲其四武陵王梦湘以慜"}
{"author":"易顺鼎","content":"镜里鸾孤，箫边凤老，情天几度秋风。换摩登小劫，绮障才空。酒醒碧桃花下，春何处、蝶梦无踪。都灰尽、铜槃烛泪，一寸啼虹。筝篷十年听雨，漫减了苕姿，歇了兰悰。把聪明忏到，玉锁鹦笼。拟倩鹅笙吹恨，凄清意、说与璇宫。琴心冷、湘云夜愁，江上孤峰。","dynasty":"清代","title":"凤凰台上忆吹箫"}
{"author":"易顺鼎","content":"冰轮一弦。冰徽七弦。水仙花下来弹。算知音最难。烟痕翠峦。霜痕碧阑。秋晓风露高寒。与嫦娥共闲。","dynasty":"清代","title":"四字令"}
{"author":"易顺鼎","content":"蓦地月残风晓。替写个词人照。浑不是画云台容貌。隐山林格调。烛三条。弦七条。春婆唤醒东坡觉。秋士听残北渚骚。笔悴花憔。到今年送穷文十易稿。","dynasty":"清代","title":"丁丑重九前四日为余二十初度，制此书感，时在辰阳道中其九苏武持节"}
{"author":"易顺鼎","content":"镜窄妨鸾，炉宽费鸭，璇宫旧怨多少。碧簟铺冰，红帱界月，微露玉钗低袅。风前细语，漫吹入、粉郎怀抱。银屏锁花深靓，翠鬟窥树桥小。回头紫箫声杳。倚香篝、琼娘恨悄。留得春魂未断，绿杨天杪。纵有行云意好。奈钿阁深沈梦难到。一夜西风，锦鸳双老。","dynasty":"清代","title":"天香"}
{"author":"易顺鼎","content":"峨峨高山，洋洋流水。壑想藏舟，岩思避雨。太虚无垠，人浮其里。欲登高丘，以望远海。","dynasty":"清代","title":"琴志楼诗其二"}
{"author":"易顺鼎","content":"往事君休道。甚模糊、一分戎马，一分烟草。唱罢南朝家山破，乐府焚翻旧稿。猛回首乱离江表。无限少陵身世感，向啼鹃、洒涕谈天宝。已略变，盛唐调。云萍散后音书少。犹彷佛围城歌哭，朋尊欢笑。三十年来文字饮，幻得风颠月倒。总不似皖公青好。问讯竹寒沙碧宅，怕骚魂、容易秋坟啸。花落也，有谁扫。","dynasty":"清代","title":"金缕曲三首其二"}
{"author":"易顺鼎","content":"田横岛上此臣民，不负天家二百春。中露微君黎望卫，下泉无伯桧思郇。谁忘被发缨冠义，各念茹毛践土身。痛哭珠崖原汉地，大呼仓葛本王人。","dynasty":"清代","title":"寓台咏怀其二"}
{"author":"易顺鼎","content":"愁上高楼望夕烽，东南佳气几时钟。水遮王母三千里，山隔刘郎一万重。故垒阵图夔府石，荒城牌字象州松。鲸鲵京观分明在，何事天骄访旧踪。","dynasty":"清代","title":"寓台咏怀其三"}
{"author":"易顺鼎","content":"延平祠庙郁岧峣，割据英雄气未消。见说杜鹃啼蜀帝，不妨桀犬吠唐尧。廿年赐姓空开国，再世降王已入朝。十二银山掀鹿耳，精灵犹作伍胥潮。","dynasty":"清代","title":"寓台咏怀其四"}
{"author":"易顺鼎","content":"海录虞衡览物华，南方卑湿过长沙。钩辀格磔人如鸟，答遝离支果胜花。日暖炎洲无翡翠，雨昏瘴窟有龙蛇。采风番社何人事，惟见蒲桃载满槎。","dynasty":"清代","title":"寓台咏怀其五"}
{"author":"易顺鼎","content":"宝刀未斩郅支头，惭愧炎荒此系舟。泛海零丁文信国，渡泸兵甲武乡侯。偶因射虎随飞将，苦对盘鸢忆少游。马革倘能归故里，招魂应向日南州。","dynasty":"清代","title":"寓台咏怀其六"}
{"author":"易顺鼎","content":"二百年前虱处裈，涵濡煦育子生孙。久无剧盗萑苻泽，那有强藩桔柣门。麦饭牛羊亡国垄，桃花鸡犬远人村。昆明池上旌旗在，谁拨残灰验劫痕。","dynasty":"清代","title":"续寓台咏怀其一"}
{"author":"易顺鼎","content":"浪泊炎风跕跕鸢，书生翻作马文渊。零丁洋外疑无地，大甲溪边别有天。虎齿所居楼十二，鸿毛难载水三千。中原一发何时达，目断齐州九点烟。","dynasty":"清代","title":"续寓台咏怀其二"}
{"author":"易顺鼎","content":"贾谊长沙已自伤，长沙今更隔潇湘。元蜂赤蚁苍梧野，紫蟹黄鱼白苇庄。海水似墙遮北极，火云如盖覆南荒。炎方怪底无冰雪，都作羁人鬓上霜。","dynasty":"清代","title":"续寓台咏怀其三"}
{"author":"易顺鼎","content":"天末孤城城上头，登临无地可销忧。藤萝芦荻如夔府，薜荔芙蓉似柳州。坠露沈云都入海，惊风密雨总当楼。大荒我有他年约，披发骑麟再访秋。","dynasty":"清代","title":"续寓台咏怀其四"}
{"author":"易顺鼎","content":"八表风云一剑磨，夜骑天驷度天河。梳头逆旅逢张妹，椎髻蛮夷起赵佗。折节太原公子在，感怀真定弟昆多。宝刀难断东流水，万古愁心奈尔何。","dynasty":"清代","title":"续寓台咏怀其五"}
{"author":"易顺鼎","content":"哀郢怀沙死拒秦，平生幽怨楚灵均。白麟奇木长缨客，紫凤天吴短褐人。南北恍超风马海，东西愁近杀牛邻。卜居终在江鱼腹，岁岁三闾占好春。","dynasty":"清代","title":"续寓台咏怀其六"}
{"author":"易顺鼎","content":"此行端不为鲈鱼，万里南舟驾日车。汉弃朱崖非得已，越薰丹穴果何如。久轻陆贾千金橐，欲达刘公一纸书。碣石潇湘迷处所，海天极目独愁予。","dynasty":"清代","title":"台舟感怀其一"}
{"author":"易顺鼎","content":"火维朱鸟在南窗，蜗角称兵有旧邦。空慕班超探虎穴，岂知项羽走乌江。六州错铸金瓯缺，一局棋枯玉斗撞。且自全躯保妻子，资多终得拥旌幢。","dynasty":"清代","title":"台舟感怀其二"}
{"author":"易顺鼎","content":"顺昌闻道有刘锜，赤手空弮半壁支。即墨田单为守将，睢阳南八是男儿。两河忠义旌旗在，万福威名草木知。谁识洛阳年少客，抚弦悽壮共登陴。","dynasty":"清代","title":"台舟感怀其三"}
{"author":"易顺鼎","content":"漫道扶馀拥仲坚，海滨邹鲁日中天。潮州谪宦能驱鳄，汐社遗民有拜鹃。千圣降灵留命脉，九州同气拒腥膻。辽东皂帽聊城矢，一节徘徊愧昔贤。","dynasty":"清代","title":"台舟感怀其四"}
{"author":"易顺鼎","content":"一自□田隐不偕，板舆追念独伤怀。见佳泉石惟思哭，遇好溪山便欲埋。已誓首邱成羽化，尚惭面壁学心斋。炎荒风景还如梦，两道清湍百尺崖。","dynasty":"清代","title":"游厦门南普陀其一"}
{"author":"易顺鼎","content":"旗亭说梦一衰翁，说梦谁知在梦中。才替荷花作生日，又看梧叶落秋风。骚从览揆庚寅始，诗自编年甲子终。还共少年贪把臂，真成临老入花丛。","dynasty":"清代","title":"初秋作"}
{"author":"易顺鼎","content":"空山杳无人，幽花吾媚汝。九州欲贻谁，莫折一枝去。","dynasty":"清代","title":"和伯严留题·鼻功德辅"}
{"author":"易顺鼎","content":"天地何清夷，我歌君和之。大雪闭皋壤，将子傥能来。","dynasty":"清代","title":"和伯严留题·青松社"}
{"author":"易顺鼎","content":"人生何营营，百年事此腹。惭愧山中人，一月饭几熟。","dynasty":"清代","title":"和伯严留题·粥饭寮"}
{"author":"易顺鼎","content":"太古云浆滴似珠，神功岂止涤膻腴。军持汲后猿窥影，留待他时碧海枯。","dynasty":"清代","title":"第六泉四绝句其一"}
{"author":"易顺鼎","content":"灵斟道溉得天全，那要供渠蟹眼煎。误识人间老桑苎，几回封寄九江船。","dynasty":"清代","title":"第六泉四绝句其二"}
{"author":"易顺鼎","content":"金山锡谷细评量，风味端宜老赞皇。四海一瓶休袖手，更持北斗酌天浆。","dynasty":"清代","title":"第六泉四绝句其三"}
{"author":"易顺鼎","content":"火宅惊看烈焰时，谁将清露洒杨枝。人天一勺皆功德，漫惜骊龙颔下髭。","dynasty":"清代","title":"第六泉四绝句其四"}
{"author":"易顺鼎","content":"名山别经岁，见面恒苦疏。重寻意已欣，况有嘉客俱。二州连荆扬，三宿异舟车。嚣尘背江郭，夐睇凌霄隅。灵象纷在眼，造化为之枢。层阴漏云日，倏曶光景殊。仙人骑白龙，游戏于空虚。峰峰各生烟，不辨谁香炉。天风入涧籁，万窍酣笙竽。灵雨木末来，萧飂满人裾。岂敢怨沾湿，田歌欢有余。余亦自怡悦，兹游清可书。","dynasty":"清代","title":"入庐山"}
{"author":"易顺鼎","content":"连山塞鸿濛，万秀争一雨。杳冥阴阳中，青苍割吴楚。长飙吹玄云，散此鸦外缕。村偏行人稀，草木接太古。酣叶摇天声，怪石挟溪怒。百霆与千雷，暝斗林壑语。喧笑杂蛙黾，跬步窘蛟虎。凄籁孤襟寒，湿路一线取。佳游虽愉快，僮仆已劳苦。身穿云根幽，回首迷处所。","dynasty":"清代","title":"雨中山行"}
{"author":"易顺鼎","content":"入门避雨屋打头，困眠一榻邻猪牛。雨脚遮檐万山黑，荒村四月寒如秋。瓦镫在壁坐摇影，兀兀欲照分襟愁。范陈对宇阻泥潦，一街似隔千神州。通家卅载未相遇，遇君武昌今两度。相携肝胆入名山，岂意山中送君去。别梦宵沈庐阜云，愁心晓挂章门树。渊明慧远不可逢，高人去后惟青峰。昨宵与君连榻处，三生同听东林钟。怜君病齿归思剧，试饮寒泉销内热。二轮风火足为灾，六凿根尘皆是贼。知君净业持已深，一心颇似维摩诘。养和学道与天游，他日见君当玉色。","dynasty":"清代","title":"山村雨夜送罗二还南昌"}
{"author":"易顺鼎","content":"蛟龙徙窟穴，平地生湫渊。奔湍挟劲驽，倒射千山穿。玄云正朋兴，飞雨宙合悬。下踏不测溪，上戴有漏天。行与雷电斗，万足莫敢前。沾涂蔽四体，耳目玩已偏。愧闻叱犊声，力尽垄上田。一饱庶可冀，前村有炊烟。","dynasty":"清代","title":"雨行至通远驿"}
{"author":"易顺鼎","content":"云根吹阴晴，日脚递隐见。欲持并州刀，剪取丝雨断。风翻万叶背，雾走千峰面。灵岳犹混茫，初烟与为冠。谁能扫氛霾，复此东南观。天开崖嶂古，愁破岚霞绚。仆夫指前溪，石濑已可乱。杂花飘空林，客眼误霜霰。讵惜泥沾衣，徘徊为芳瓣。","dynasty":"清代","title":"雨霁隘口山行"}
{"author":"易顺鼎","content":"苍崖天一围，径转吐雄瀑。灵山孕真源，金膏出其腹。奔云从空来，数里势屡曲。意嫌鸿濛隘，未肯受迫束。化工惜元气，万古与之蓄。跌为孤潭幽，神物有起伏。纡徐向平川，余响戛寒玉。谁云一泓窘，百宝可沐浴。倒穿大瀛底，日月入亦绿。地深云霞幽，自暮抵朝旭。如闻清猿啼，下饮涧水渌。兹区实琴德，幽接轩与顼。遂令遗世士，无言转温肃。镌痕洗春苔，万石尽可读。我游岂云多，终老难餍足。绵暖天地心，清寥在奇服。","dynasty":"清代","title":"青玉峡龙潭"}
{"author":"易顺鼎","content":"碧空无云雨所洗，长风舒波一万里。大月入户天苍凉，幽人揽衣坐惊起。孤光远映金轮峰，唤取空山生海水。是时孟夏甫过望，太阴未觉亏全体。老蟾飞镜入匡庐，骊龙吐珠出彭蠡。一片愁心天地青，半空岛色星辰绮。法宫钟鼓宵沈沈，雄压天声万山趾。长廊可饭数百僧，浊酒相呼二三子。夜深人稀声籁绝，犬吠虫吟清可喜。诸天寂寂守龙象，下界纷纷斗牛蚁。诸僧鼾睡了不闻，佛亦无言垂两耳。绕庭千遍看未足，更欲开门觅山鬼。愁入天边坏塔孤，梦飞海外神州几。吾闻世界本沤浮，何况人身一稊米。百年易尽如风镫，聚散死生皆偶尔。要持屡劫妙明心，一学昭文绝成毁。君知今夕是何年，佛在虚堂正弹指。","dynasty":"清代","title":"归宗寺看月"}
{"author":"易顺鼎","content":"惊雷破山龙衙衙，数里已闻飞瀑哗。隔山两重可望见，犹被青嶂微相遮。连冈叠岭起又伏，其径屈曲常山蛇。先闻绝境早神往，一旦得路如奔麚。适逢绝壁梯磴险，以手代足相钩爬。满山石镜亦可悦，日光照耀莹丹霞。三步回看五步坐，远衔鄱岭明金沙。力穷足茧瀑始出，两谷跌断中谽谺。观龙垂胡各叫绝，乃叹述者言非夸。泣珠恍探泉客窟，织绡疑入鲛人家。细如烟纨袭雾縠，危若冰柱转雪车。何年共工陷鳌极，海水倾向东南斜。九州天惊雨脚逗，袖手颇复哀神娲。青霄倒垂星宿海，客欲往泛愁无槎。力穿深潭九地破，对足或抵欧罗巴。横飞水气百步外，色有黛绿兼赪霞。凄寒惊成满肌粟，奇幻疑是双眼花。石梁界空何代造，我意未较天台差。其旁独树张大盖，太古冰霰融根芽。偶非神参茁五叶，否则奇卉开三丫。小僮相从颇解事，支炉煮瀑烹新茶。瀑似天龙下听讲，我如敷坐围袈裟。更从石屋访遗迹，残砖坏藓空盘蜗。士有山林往不返，问名与氏知谁耶。吾侪疏懒本天放，晚殉一壑非穷奢。奔腾不归少至老，人海一堕终无涯。诛茅枕流愿莫遂，相对惟有长咨嗟。","dynasty":"清代","title":"喷雪亭瀑"}
{"author":"易顺鼎","content":"万杉化去无一杉，惟有寺前老樟在。樟分五体同一本，身历百龄更千载。旁达涧壑根已深，直干霄空气不馁。云垂太阴逗雷霆，风翻白日动光彩。危柯半入烟冥冥，细叶还铺雪皠皠。化人伟奇丈六身，猛士雄健尺八腿。全张数爪鳞之而，俯视众木身傀儡。古来贤豪谁抚摩，其人已往不相待。惟有五老之奇峰，共对青天无倦怠。虽言乾坤要支拄，未免得罪庸与猥。下穿已愁伤地媪，上拿又恐妨真宰。独立无友大哉謷，众人皆忌甚矣殆。自是刀斧莫能入，皮坚有类披铁铠。大材讵肯腐山林，神物犹思避菹醢。吾闻豫章生七年，便可与龙斗沧海。何况此树世希有，寿过凡樟逾百倍。愿为楼船击西夷，知君九死终不悔。","dynasty":"清代","title":"万杉寺五爪樟"}
{"author":"易顺鼎","content":"昔行万里登峨眉，雪山挂眼穷坤维。神州积气不可辨，俯视下界心魂悲。周郎陆弟共携手，看云听瀑贪恢奇。一别名山迹如埽，梦飞不度天彭道。同游数子各风烟，此意苍茫令人老。前年投劾去大梁，尘土凝面须眉黄。不须物憎早自废，径欲往诣无何乡。尚怜匡庐在人境，手剪莱棘开山堂。昨依帅府客武昌，时复走入崔嵬藏。宗雷陶谢岂并世，令我望古神惨伤。自分山中侣麋鹿，岂期世外同衣裳。陈兄高奇范兄伟，罗弟思心偏斐亹。揽佩褰裾无旧新，顾我痴愚犹我韪。俱怀逸兴干烟霄，共走穷山触蛇虺。弥空际宙心期在，未觉乾坤委荒隘。万壑天风答笑声，千林海月窥襟带。怜余鬓发久苍浪，提挈雄肝聊一快。默数欢游已得双，休惊壮齿难成再。龙藏麟见圣无权，一壑悠悠自可专。我悟支离为道本，君知拥肿得身全。酒乾烛烬无言说，五老同忘旦暮年。","dynasty":"清代","title":"还琴志楼山居赠陈大范二罗二"}
{"author":"易顺鼎","content":"栖贤涧谷有奇石，倒卧青冥神所擘。鳌背惊翻海水飞，龙髯陡接天云立。奔霆日夜摇撼之，万古空山皆霹雳。跌势纷如矢坠空，涓流巧作珠穿隙。其旁清稳百盘陀，倚涧临流可敷席。水石相遭岂不平，自从天籁发噌吰。道人两耳痴聋久，问是水鸣还石鸣。试抚孤琴动山响，方知水石两无声。","dynasty":"清代","title":"栖贤涧石歌"}
{"author":"易顺鼎","content":"走昔万事不挂眼，黄金散尽千无忧。西蹑峨眉眺雪岭，东登泰岱观瀛洲。途穷日暮一掉头，匡庐来弄松风秋。不能专城且专壑，有此木末三间楼。阿父悬车不出户，板舆自奉安仁母。杜陵弟妹黔娄妻，相携共入云深处。屏风宴坐百重霞，布水经行四时雨。此福差堪傲世人，全家冰雪清忘暑。名山重到忽经春，旧雨陈侯君雨新。忆弟每看三峡月，思亲常对五峰云。君家门外浮天水，门内三龙头腹尾。楼船过汝不相闻，握手神州几千里。两家兄弟感天末，嗟我与君皆仲子。我兄已殁十九年，惟余我弟私相怜。知君三人亦共命，梦飞海色迷吴燕。山楼十日共欢谑，阑干坐懒岩花落。屐齿千峰异笑啼，酒杯万古同哀乐。君言龙眠山水幽，意拟移家住灊霍。后者三茅前二匡，他年姓氏都成岳。","dynasty":"清代","title":"范二赋琴志楼诗并寄由甫感其相爱作此答之"}
{"author":"易顺鼎","content":"张公所佩双神龙，何年飞入匡庐峰。化为奇峰号双剑，复化山中连理松。元气为浆相灌溉，欲呼五老论年辈。冰雪常含太古心，云雷自转诸天盖。托根磊砢幽涧边，听瀑看云忘岁年。涧声万古入其腹，清籁时时还一宣。荆蛮采药苍茫意，伯仲同行因让季。后来高节又夷齐，掉头不肯称周帝。匡君亦是伤心人，同气相携争避世。对松惆怅想千春，若见当时好兄弟。我从前年辞大梁，织畚佣舂携孟光。偶来并立此松下，习习微风吹鬓凉。白首同归约异日，青山信美真吾乡。至今有此数椽屋，为感此松幽意长。万物从来有龙蠖，名材且莫憎岩壑。吾辈还期共死生，世人那得知哀乐。正直终蒙造化扶，孤高亦受神明托。请诵山中《招隐》篇，海水天风一时作。","dynasty":"清代","title":"三峡涧连理松歌"}
{"author":"易顺鼎","content":"众生何痴愚，造物真狡狯。投其所嗜好，相诱令破戒。世间耳目玩，山水尤称最。此癖尚未除，难游天地外。应知种种相，即是种种碍。昔年官君乡，面目自憎怪。牵丝尘土中，若逐傀儡赛。衣冠强束缚，四体无一快。嵩岳与太行，徒劳梦魂挂。自知猿鹤性，雅不宜轩盖。浩然入匡庐，藉了名山债。泉石可枕漱，妻子相负戴。诛茅依甘棠，亦得勿剪拜。至今屋数椽，留作樵牧话。岂期山亭幽，得与君晤对。足音破空谷，高咏喧奇籁。行当布霖雪，沾润吴楚界。变化犹神龙，勿效鄙夫介。","dynasty":"清代","title":"张知县凤冈相访赠诗走笔答和"}
{"author":"易顺鼎","content":"一尺仙人掌，残魂讵自嗟。荣华侪蟪菌，断烂委虫沙。大化原无联，微生共有涯。支离吾欲忏，截臂问三车。","dynasty":"清代","title":"山中观物杂咏其三"}
{"author":"易顺鼎","content":"伟哉祖龙鞭，能叱鼋鼍起。我醉亦跨虹，游戏四海水。","dynasty":"清代","title":"和伯严留题·飞虹梁"}
{"author":"易顺鼎","content":"龙伯与任公，三千六百钓。鳌乎勿吞饵，恐被五老笑。","dynasty":"清代","title":"和伯严留题·鳌矶"}
{"author":"易顺鼎","content":"藏山尚可负，何况藏此舟。愿乘六气辨，元化以为桴。","dynasty":"清代","title":"和伯严留题·藏舟壑"}
{"author":"易顺鼎","content":"山响溪所为，兼以雨鸣叶。鬓外如已秋，凉痕在双颊。荦确石磴古，客步履蹀躞。林随大壑转，径与奔湍接。澄潭绿涵空，俯视戏鱼妾。玉渊阻磐陀，草际成暗涉。栖贤昔雄刹，佛力久疲苶。寺门虚无人，寒此松万鬣。啼树惊早蝉，依花感迟蝶。残僧三两辈，为我启箱箧。画图天人师，龙象犹震响。更倾频伽瓶，舍利发可贴。想见毛孔中，四大海水摄。试观起灭云，旋失屏风叠。幻幻真亦幻，屡劫同一霎。冥思触悲悟，广殿风猎猎。却寻前路归，冲泥湿幽屟。","dynasty":"清代","title":"游栖贤寺"}
{"author":"易顺鼎","content":"老龙卧垂涎，成此千丈湫。力能沛甘霖，络绎金简投。过时若无用，委弃荒山陬。神功不求试，又岂畏人求。我来访灵境，山路阻且修。双崖呀然开，始见风云幽。太古铁色壁，倒挂三峡流。伟哉造化奇，神鬼莫能谋。哲人惬兹区，卜宅尝屡游。顾名缅英贤，溟漠神相酬。至今寻丈间，名与天地留。吾闻龙为德，出则被五洲。退藏一壑内，有若枯枝樛。吾侪但饱啖，望古真堪愁。徘徊日将暮，烟霭何纷缪。回首望苍崖，寂寞飞龙秋。","dynasty":"清代","title":"游卧龙冈访朱子筑庵处用朱子韵"}
{"author":"易顺鼎","content":"匡山紫芝生绝巇，神物难致路幽远。樵人辛苦媚使君，持献公堂才一本。无德不能致此芝，惟有使君能致之。殊祥异瑞不自私，似可斋祓陈天墀。谁知使君用意别，聊赠山中麋鹿姿。紫云一朵忽飞下，满堂动色相嗟咨。真形轮囷根屈曲，古色斑駮光陆离。轩羲日月所沐浴，姚姒雨露所溉滋。中含元气犹淋漓，旁观但讶形模奇。有如肃穆陈鼎彝，奇古又若岣嵝碑。若驾鸾凤骖龙螭，羽葆幢节纷追随。真人无言坐华盖，王母欲下来金支。僮奴不解天然贵，疑是巧工雕镂为。使君怀抱何浩浩，鬓眉颇似商山皓。恺悌君子神所保，报之玉树兼瑶草。此芝亦是君精神，一茎草现金刚身。十年种遍匡山春，却把余春赠与人。吾家先世玉芝堂，人去堂空芝亦荒。拜君嘉惠不敢忘，如还旧物增休祥。归奉二亲进一觞，回首屏风南斗旁。","dynasty":"清代","title":"谢王使君送匡山紫芝"}
{"author":"易顺鼎","content":"使君十载南康城，抚摩一郡如孩婴。我来匡山狎猿鹤，满耳闻颂神君声。作公部民差可喜，一廛稳受千崖里。劳公白衣常送酒，念我黄冠似归里。命驾每从千里外，卜居已过三年矣。去年武昌来，闻公亦初还。公还旧郡我还山，山中猿鹤皆欢颜。今年武昌来，闻公又将去。公还故乡我流寓，山中猿鹤皆悲绪。我今年才三十强，怀抱冰雪无春阳。每逢热官辄走避，见公岂意温中肠。公年八十好神采，健若龙马驰康庄。至人养和驭造化，外物冰炭谁能伤。乃知蓬蒿与松柏，相见未可论短长。八百纵难企彭祖，九十已足凌张苍。何况治郡有阴德，于公子孙行更昌。官閤沈沈语忘倦，白头回忆江南战。酒酣耳热说曾侯，幕府英英盛群彦。郭冲五事犹能记，阮孚三语初为掾。同时得路俱腾骧，钟鼎山林两无算。转饷曾推萧相功，饮醇自学曹参办。寥落东南一老守，头童齿豁看云久。方今吏道颇衰微，莫使贤人厌升斗。安得皆如元道州，一时布列神州九。解组谁明陶令心，埋轮更惜张纲手。我尚思攀车上辕，公言且酌杯中酒。函楼老子六十余，挂冠七载神丰腴。今年有意探匡庐，乘兴一访茅君居。华阳句曲公乡里，洞天福地非虚诬。烦公更作东道主，却写交游两世图。","dynasty":"清代","title":"送南康王使君解官归里"}
{"author":"易顺鼎","content":"匡山云雾窟沈沈，闻有六朝僧未死。窟中产作云雾茶，灏气清英复无比。托根高接南斗旁，坐令涧壑流芬芳。三十六梯不可到，天风细细吹旗枪。幽香似酒忘年岁，仙蝶飞来心已醉。清閟宜教虎豹守，窈冥若见龙蛇避。鸿荒辟后留根荄，却是匡君手自栽。高空日月赠精髓，邃古冰霜成异胎。斡旋元气仙人掌，斟酌灵浆众帝台。蒙顶上清足相埒，宜供大祀陈天阶。辛苦山僧摘盈瓮，手皲足茧人间送。叶叶都含瀑水湿，枝枝尽带岚霞重。种少应知造物悭，摘多莫使山灵痛。螺春龙井徒芳腴，尚书道此清凉殊。中泠精鉴赞皇李，双井佳题玉局苏。袖里携将云雾去，欲倾江汉试跳珠。","dynasty":"清代","title":"云雾茶歌"}
{"author":"易顺鼎","content":"天风怒挟楼船走，一夜吹人傍南斗。琴志楼头飞雨悬，日呼五老同杯酒。诘朝海色连屏风，初阳灿烂金芙蓉。白云散尽五峰出，一朵芙蓉为一峰。云霞精魂日月液，铸此空中数拳碧。斑駮疑经女娲炼，峥嵘想见灵胡擘。孤根下插溟渤深，倒涌奇云作潮汐。上窥造化无四邻，横绝东南惟一石。不知混沌未分前，此峰却倚何天立。乾坤崩坼海水翻，未倒鸿濛旧墙壁。杞人莫忧天柱倾，乾坤赖此还清贞。阳开阴阖苞万灵，砉然吐出如新硎。大鹏沸海擘金翅，孔雀摇天翻翠屏。江湖下通地道白，吴楚中断天门青。独斟元枢执大象，坐览八极神明庭。我疑一峰肖一岳，五岳何处藏真形。鸟道横空一万里，石梁卷尽昆仑水。龙愤雷霆斗穴骄，猿惊冰雪喷崖起。鬓边河汉似西流，脚底须弥欲东徙。误道天公大笑声，投壶玉女输骁矢。仙魅行霄瀑作梯，虹霓饮涧山如绮。匡君无言李白死，落落人寰初至此。未许残飙冷剑花，肯让幽菭埋屐齿。醉倚磐陀钓海还，神州正拂长竿底。酒尽千峰休怅然，与君便可挟飞仙。青天涕唾六鳌背，白日歌呼五老颠。君卧太虚犹衽席，我凭倒景作阑干。梦魂不逐斜阳去，相与提携十万年。","dynasty":"清代","title":"登五老峰观三叠泉即送陈范罗三君别"}
{"author":"易顺鼎","content":"中峰如法王，师子据其右。老僧初开堂，辛苦此结构。欲令震旦国，举首眺灵鹫。天高龙象雄，地迥猿鸟瘦。钟鼓运风涛，楼台出云岫。我来访五老，逮此成三宿。沈沈青莲地，可踏不可漱。禅人数十辈，梵诵宵达昼。为喜观威仪，频来听经咒。弥天左蠡浸，收取作阶霤。风帆散万叶，沙鸟飘千豆。禅心止水定，客面观河皴。闻僧昔面壁，绝粒坐岩窦。今年八十余，爽健神所祐。其徒勇写经，坚苦本师授。周身万毛孔，一孔一针漏。华严几万字，一字一血透。吾闻兼爱术，不惜顶与脰。儒家好批根，所见无乃囿。孔墨何龂龂，仰窥大圜覆。","dynasty":"清代","title":"海会寺"}
{"author":"易顺鼎","content":"长飙吹散五峰云，化作群龙到东海。我亦乘风下九江，青天俯视楼船在，寰中冰炭煮日月，物外沧桑幻烟霭。吴章岭上看云还，夕阳明灭千万山。谁倚山堂映酒看，镜边五老回朱颜。半角楼台自朝暮，梦飞不到阑干殷。忽惊脚踏天梯古，李白精魂在何许。当日绸缪为别离，人生跬步多歧路。赠此悲酸千载心，涕泪因风洒吴楚。玉杖西还黄鹤楼，潇湘南去更悠悠。明朝回首一千里，瀑布残阳天际流。","dynasty":"清代","title":"吴章岭出庐山是李白别内处"}
{"author":"易顺鼎","content":"纸鸢筝与卖饧箫，新岁儿童气已骄。阴一日还晴一日，醉连朝更睡连朝。春来渐欲生红土，雪后犹思上黑窑。领略宣南閒况味，光阴何患不能销。难得新正是嫩晴，嬉游士女说承平。书因忙极车中读，诗为閒多枕上成。阅世僧枯忘夏腊，谈天客老恋春明。五陵年少三河侠，相见都能识姓名。","dynasty":"清代","title":"新正漫成"}
{"author":"易顺鼎","content":"山暗黄茅，水明红叶，瘴国又催行旅。风色围天吹渐紧，不肯让条鸦路。停车枫径晚，听犬吠疏篱，谁家笑语。云深处。知是翠微绝顶，榕阴儿女。问侬独亸玉鞭，没情没绪。沉思毕竟何趣。早烂锦霜花无数。曾识得春游人否。有一雁微茫欲度。带来几点潇湘雨。便付与蛮江，流他日夜秋声去。","dynasty":"清代","title":"八犯玉交枝榕城晚秋南归赋感"}
{"author":"易顺鼎","content":"单舸载桃根。桃家妹，秋江泪，花叶寄殷勤。为卿揩泪痕。玉梅将破冻，梅边梦，梦边人。销尽翠禽魂。孤山啼一春。","dynasty":"清代","title":"醉垂鞭道中寄云姬，时惟玉姬随行"}
{"author":"易顺鼎","content":"峰眉似有重帘护。劝数鸦、飞破溟濛处。怎把天涯，织成丝路。不知是雨还是雾。行秋拾箭前朝戍。坏营基、付与荒烟住。月黑山楼，霜红水树。雁儿几点来吊古。","dynasty":"清代","title":"七娘子"}
{"author":"易顺鼎","content":"西风背锦吟湘客。愁来照影蛮江碧。画出晓行图。秋山听鹧鸪。校书人万里。怕忆停骢地。忽见翠枇杷。门前一树花。","dynasty":"清代","title":"菩萨蛮山行即目"}
{"author":"易顺鼎","content":"瘴树无蝉野径幽。几层云气叫钩辀。山青少见中华店，人黑多居上古楼。沽酒去，趁墟收。斜门近港不通舟。清溪锦石行踪断，照见鸳鸯影亦愁。","dynasty":"清代","title":"鹧鸪天其一五开道上"}
{"author":"易顺鼎","content":"飞鸟行人路不分。樵歌更在上头闻。替秋增色惟红叶，与世相忘只白云。鞍月样，剑星文。少年骄马向斜曛。何如结个山中屋，枯坐蒲团埽叶焚。","dynasty":"清代","title":"鹧鸪天其二"}
{"author":"易顺鼎","content":"一入浮生界。问谁如青山无恙，白云无碍。十载歌离兼吊梦，宽尽沈家衣带。把秋字心头遍画。我比斜阳行更远，奈寒鸦尚隔斜阳外。还不了，蹇驴债。天涯总是愁先在。感明朝坠鞭京洛，挂帆江海。沽酒离亭寻冷伴，惟有枫人红醉。曾见否词仙墨洒。诗叶亲题何处寄，趁凉波早共湘川会。教说与，定憔悴。","dynasty":"清代","title":"金缕曲靖州道中，是张紫帆填此词见寄处，再次其韵"}
{"author":"易顺鼎","content":"莫问黄絁翠帕。佛火苔尘同化。冷香不共万红嫁。依旧年年开也。斜阳尚瞷朱扉罅。飘残麝，广寒闻道月明夜。终古无人系马。","dynasty":"清代","title":"秋蕊香废庵访桂"}
{"author":"易顺鼎","content":"落拓少年场。吴钩锦带装。叹人生、苦恋他乡。今夜鸿天烧烛了，能几日，便重阳。万感比秋长。谁家正酒香。借东篱、自寿何妨。我与黄花同样命，消受得，者般霜。","dynasty":"清代","title":"唐多令道中二十二岁初度志感，时九月五日"}
{"author":"王毂","content":"前程渐觉风光好，琪花片片粘瑶草。有人遗我五色丹，一粒吞之后天老。青童递酒金觞疾，列坐红霞神气逸。笑说留连数日间，已是人间一千日。瑶台绛节游皆遍，异果奇花香扑面。松窗梦觉却神清，残月林前三两片。","dynasty":"唐代","title":"梦仙谣三首"}
{"author":"王毂","content":"寰海沸兮争战苦，风云愁兮会龙虎。四百年汉欲开基，项庄一剑何虚舞。殊不知人心去暴秦，天意归明主。项王足底踏汉土，席上相看浑未悟。","dynasty":"唐代","title":"鸿门宴"}
{"author":"王毂","content":"陈宫内宴明朝日，玉树新妆逞娇逸。三阁霞明天上开，灵鼍振擂神仙出。天花数朵风吹绽，对舞轻盈瑞香散。金管红弦旖旎随，霓旌玉佩参差转。璧月夜满楼风轻，莲舌泠泠词调新。当行狎客尽持禄，直谏犯颜无一人。歌舞未终乐未阕，晋王剑上粘腥血。君臣犹在醉乡中，一面已无陈日月。圣唐御宇三百祀，濮上桑间宜禁止。请停此曲归正声，愿将雅乐调元气。","dynasty":"唐代","title":"玉树曲"}
{"author":"王毂","content":"南国清和烟雨辰，刺桐夹道花开新。林梢簇簇红霞烂，暑天别觉生精神。秾英斗火欺朱槿，栖鹤惊飞翅忧烬。直疑青帝去匆匆，收拾春风浑不尽。","dynasty":"唐代","title":"刺桐花"}
{"author":"王毂","content":"习习东风扇，萋萋草色新。浅深千里碧，高下一时春。嫩叶舒烟际，微香动水滨。金塘明夕照，辇路惹芳尘。造化功何广，阳和力自均。今当发生日，沥恳祝良辰。","dynasty":"唐代","title":"春草碧色"}
{"author":"王毂","content":"力微皇帝谤天嗣，太武凶残人所畏。一朝羖qj飞上天，子孙尽作河鱼饵。","dynasty":"唐代","title":"后魏行"}
{"author":"王毂","content":"祝融南来鞭火龙，火旗焰焰烧天红。日轮当午凝不去，万国如在洪炉中。五岳翠乾云彩灭，阳侯海底愁波竭。何当一夕金风发，为我扫却天下热。","dynasty":"唐代","title":"杂曲歌辞。苦热行"}
{"author":"王毂","content":"娲皇遗音寄玉笙，双成传得何凄清。丹穴娇雏七十只，一时飞上秋天鸣。水泉迸泻急相续，一束宫商裂寒玉。旖旎香风绕指生，千声妙尽神仙曲。曲终满席悄无语，巫山冷碧愁云雨。","dynasty":"唐代","title":"吹笙引"}
{"author":"王毂","content":"执手长生在，人皆号地仙。水云真遂性，龟鹤足齐年。但以酒养气，何言命在天。况无婚嫁累，应拍尚平肩。","dynasty":"唐代","title":"赠苍溪王明府有文在手曰长生"}
{"author":"王毂","content":"珍重神和子，闻名五十年。童颜终不改，绿发尚依然。酒里消闲日，人间作散仙。长生如可慕，相逐隐林泉。","dynasty":"唐代","title":"逢道者神和子"}
{"author":"王毂","content":"东南归思切，把酒且留连。再会知何处，相看共黯然。猿啼梨岭路，月白建溪船。莫恋家乡住，酬身在少年。","dynasty":"唐代","title":"送友人归闽"}
{"author":"王毂","content":"火轮迸焰烧长空，浮埃扑面愁朦朦。羸童走马喘不进，忽逢碧树含清风。清风留我移时住，满地浓阴懒前去。却叹人无及物功，不似团团道边树。","dynasty":"唐代","title":"暑日题道边树"}
{"author":"王毂","content":"红霞烂泼猩猩血，阿母瑶池晒仙缬。晚日春风夺眼明，蜀机锦彩浑疑黦.公子亭台香触人，百花懡cM无精神。苎罗西子见应妒，风光占断年年新。","dynasty":"唐代","title":"红蔷薇歌"}
{"author":"戴贞素","content":"戎马仓皇日，群雄笑腐儒。论应齐物远，辞共楚山孤。白发春同长，苍生困未苏。花间尊酒满，何用哭穷途。","dynasty":"清代","title":"戎马用杜少陵江汉韵"}
{"author":"戴贞素","content":"中原社稷已沦夷，志士孤忠报主知。半壁江山闻鼓角，十年勋业动旌旗。那堪北虏摧锋日，正是南朝斩将时。直抵黄龙言不践，至今河朔有馀悲。","dynasty":"清代","title":"读岳忠武王集"}
{"author":"戴贞素","content":"蜃楼海市可成真，拟向瀛壶试买春。瞥眼莺花开万象，劳形日月走双轮。识来文字常为累，除却金钱肯认亲。鸡犬连群天上去，低头自顾本凡人。","dynasty":"清代","title":"仿张船山佛前饮酒浩然有得四律并用其韵"}
{"author":"戴贞素","content":"露白葭苍望眼遥，离亭杨柳正飘萧。有情鸿雪添惆怅，无价文章任寂寥。曾是王侯期望绝，乍令公子梦魂销。临春结绮今何在，莫把繁华问六朝。","dynasty":"清代","title":"寄仲容南京其一"}
{"author":"戴贞素","content":"安排瘦骨老江乡，休管名流笑我狂。别院纵无葵向日，疏篱犹有菊凌霜。北游回想皆陈迹，南望今经几战场。若到孝陵论霸业，为予杯酒酹斜阳。","dynasty":"清代","title":"寄仲容南京其二"}
{"author":"戴贞素","content":"木叶霜催落满村，藩篱菊傍老松存。情同莫逆云为友，书报平安竹有孙。酌酒怕看杯底绿，拈花愁向梦中温。羡君避地成高隐，长侍椿庭学灌园。","dynasty":"清代","title":"用前韵柬鹏云"}
{"author":"戴贞素","content":"燕支门巷雨萧萧，诗思牵人过灞桥。韩掾异香传绝代，谢家别梦隔明朝。从知弱柳情难系，犹有残荷露未凋。旧恨新愁付棋局，山深看煞烂柯樵。","dynasty":"清代","title":"秋兴五首和惜馀女士元均"}
{"author":"吴圆","content":"曳履优容日日欢，须言达德倍汍澜。韶光今已输先手，领得蠙珠掌上看。","dynasty":"唐代","title":"答李曜"}
{"author":"吴时显","content":"长怕山林勒驾回，幽寻空像栎山隈。乘闲特羡春风约，行乐宁论暮景催。情分一家欣满座，穷愁千斛厌成堆。白头甥舅今稀有，原把清樽日醉陪。","dynasty":"宋代","title":"大宁寺过舅书舍"}
{"author":"吴时显","content":"尘埃谁复识瞿野，高座风生玉麈谈。露浥芙蓉心与净，香浮檐卜鼻先参。杜陵托兴歌茅屋，山谷留情赋草庵。试叩禅关闻密语，前三三与后三三。","dynasty":"宋代","title":"法相寺可赋亭"}
{"author":"扈载","content":"幽芳无处无，幽处恨何如。倦客伤归思，春风满旧居。晚烟迷杳霭，朝露健扶疏。省傍灵光看，残阳少皞区。","dynasty":"唐代","title":"芳草"}
{"author":"栾清","content":"得饮摅公酒，复登摅公舟。便得神体清，超遥旷无忧。","dynasty":"唐代","title":"遇莲叶二客诗"}
{"author":"栾清","content":"楫棹无所假，超然信萍查。朝浮旭日辉，夕荫清月华。营营功业人，朽骨成泥沙。","dynasty":"唐代","title":"莲叶二客诗其二汎虚舟"}
{"author":"秦湛","content":"春透水波明，寒峭花枝瘦。极目烟中百尺楼，人在楼中否。四和袅金凫，双陆思纤手。拟倩东风浣此情，情更浓于酒。","dynasty":"宋代","tags":"春天，写景，思念","title":"卜算子·春情"}
{"author":"秦湛","content":"藕叶清香胜花气。","dynasty":"宋代","title":"失调名"}
{"author":"秦湛","content":"大胜商山老，同居一木奴。杌■危中垒，高耸垛中雏。","dynasty":"宋代","title":"句"}
{"author":"丁逢季","content":"水云深处扣仙居，对酌春风夜有馀。说遍东南耆旧话，始知胜读十年书。","dynasty":"宋代","title":"榴皮题壁"}
{"author":"张元济","content":"桃花开处纷无数，一遇诗人便不同。千载风流白太傅，长留名迹在山中。古今名胜几沉，片碣深深掩绿苔。不有幽人勤拄杖，谁能荒径辟于莱。","dynasty":"近代","title":"钜庭道兄以庐山花径景白亭册属题，勉成二绝"}
{"author":"张元济","content":"古今名胜几沉埋，片碣深深掩绿苔。不有幽人勤拄杖，谁能荒径辟于莱。","dynasty":"近代","title":"钜庭道兄以庐山花径景白亭册属题，勉成二绝奉教其二"}
{"author":"顾德润","content":"蛛丝满甑尘生釜，浩然气尚吞吴。并州每恨无亲故。三匝乌，千里驹，中原鹿。走遍长途，反下乔木。若立朝班，乘骢马，驾高车。常怀卞玉，敢引辛裾。羞归去，休进取，任揶揄。暗投珠，叹无鱼。十年窗下万言书。欲赋生来惊人语，必须苦下死工夫。","dynasty":"元代","tags":"抒情，伤怀，愤懑","title":"骂玉郎过感皇恩采茶歌·述怀"}
{"author":"顾德润","content":"宿西湖梅花飘雪漫山，杨柳和烟放眼。画船稳系东风岸，金缕朱弦象板。春融南浦冰澌散，酒醒西楼月影悭，一天星斗水水云寒。名利难，诗酒债且填还。","dynasty":"元代","title":"【中吕】醉高歌过喜春来"}
{"author":"顾德润","content":"四友争春四海飘篷，半生歌咏。嗟尘冗，世事匆匆，苦被年光送。【混江龙】眼前青供，玉人降谪笑相逢。敲金击玉，咏月嘲风。三峡泉鸣新咳唾，千章诗著旧题封。春风杨柳，秋水芙蓉。温柔典雅，剔透玲珑。销人魂梦广寒宫，迷人踪迹桃源洞。友朋每如兄如弟，亲眷每非虎林熊。【油葫芦】天下湖山风月珑，这一伙作业种，莺俦燕侣不相容。锦心绣腹亲陪奉，月眉星眼情搬弄。茶供过三两巡，涎割到五六桶。攒下些高谈阔论成何用，端的是风月两无功。【天下乐】儿曾见翠袖殷勤捧玉钟，三冬，节序穷，老廉颇岂堪施会勇。桑柴弓悬臂间，纸糊锹逼手中，每日价干和哄。【那吒令】江湖上量洪，谁强似孔融；天地间德行，怎学得仲弓；翠红乡钞猛，都不如邓通。假老实，乔尊重，买做了先锋。【鹊踏枝】探花人气如虹，状元郎怒填胸，榜眼哥哥，尚自冲冲。你也哝恩多爱浓，想从前错怨了天公。【寄生草】大厮家包藏得险，友朋每讲论得同。双生虽俊风声众，苏卿缺镘情肠痛，冯魁不语机谋中。风流浪子怎教贫？孤寒壮士愁难共。【尾】不放一时花，空负三生梦，我与你结抹了青楼卷宗。一个空劳下巫山十二峰，一个虚担着雨迹云踪。那一个快弥缝，只落得燕懒莺慵，这老子倒夺了东君造化工。他见这恩情脱空，使把那是非讲动，刬地向树头树底觅残红。","dynasty":"元代","title":"【仙吕】点绛唇_四友争春四"}
{"author":"顾德润","content":"御水流红叶步秋香径晚，怨翠阁衾寒。笑把霜枫叶拣，写罢衷情兴懒。几年月冷倚阑干，半生花落盼天颜，九重云锁隔巫山。休看作等闲，好去到人间。又止观光上国，近守御宫闱。霜染丹枫散绮，叶坠金沟泛水。凤城春色醉玻璃，龙香墨迹璨珠玑，鸾交天配选簪笄。宫妃直恁痴，题怨寄他准。","dynasty":"元代","title":"【越调】黄蔷薇过庆元贞"}
{"author":"顾德润","content":"长江远映青山，回首难穷望眼。扁舟来往蒹葭岸，烟锁云林又晚。篱边黄菊经霜暗，囊底青蚨逐日悭。破情思晚砧鸣，断愁肠檐马韵，惊客梦晓钟寒。归去难，修一缄回两字报平安。","dynasty":"元代","tags":"写景，抒情，思乡","title":"醉高歌带摊破喜春来·旅中"}
{"author":"顾德润","content":"梅脸退，柳眼肥，雨丝丝开到茶蘼。一春常是盼付佳期，不觉的香消玉体。【幺】忒风流姝媚忒聪慧，怎生般信绝音稀？叮宁杜宇那人行啼，冷落了秋千月底。【出队子】科场不第，出落着个三不归。长安花酒价如泥，不信敲才主仗得，似恁般情怀说向谁？【幺】到中秋左右还相会，见他时擘破面皮。紫泥宣于我甚便宜，青楼梦因谁没鉴识，且受回禁持悔甚的。【尾】海神行忘不了些乔盟誓，多年前曾活取了个王魁，传槽病这些时敢轮到你。","dynasty":"元代","title":"【黄钟】愿成双_梅脸退，柳"}
{"author":"顾德润","content":"西湖赏春漾金波碧甃粼粼，荡金缕垂杨隐隐。步金莲仙子相随趁，纵金勒王孙笑引。按金雁银筝风韵，捧金钟翠袖殷勤，听金莺彩燕竞争春。掷金钱频唤酒，焚金鼎细生云，戗金船兰棹稳。","dynasty":"元代","title":"【中吕】醉高歌过红绣鞋"}
{"author":"顾德润","content":"夏目衔泥燕子穿帘幕，早池塘贴新荷，庭愧堤柳鸣蝉和。扇影罗，巾岸葛，花盈座。暑气无多，雨声初过。倚东床，开北牖，梦南柯。灯前恣舞，醉后狂歌。书慵注，琴倦抚，剑羞磨。挂青蓑，钓沧波。世尘不到小行窝。笑拥青蛾娇无那，年来放我且婆娑。述怀蛛丝满甑尘生釜，浩然气尚吞吴，并州每恨无亲故。三匝乌，千里驹。中原鹿。走遍长途，反下乔木。若立朝班，乘骢马，驾高车。常怀卞玉，敢引辛裾。羞归去，休进取，任揶揄。暗投珠，叹无鱼，十年窗下万言书。欲赋生来惊人语，必须苦下死工夫。人生傀儡棚中过，叹乌兔似飞梭，消磨岁月新工课。尚父蓑，元亮歌，灵均些。安乐行窝，风流花磨。闲呵诹，歪嗑牙，发乔科。山花袅娜，老子婆娑。心犹倦，时未来，志将何！爱风魔，怕风波，识人多处是非多。适兴吟哦无不可，得磨跎处且磨跎。","dynasty":"元代","title":"【南吕】骂玉郎过感皇恩采茶歌_夏目衔泥燕"}
{"author":"董以宁","content":"明月淡飞琼，阴云薄中酒。收尽盈盈舞絮飘，点点轻鸥咒。晴浦晚风寒，青山玉骨瘦。回看亭亭雪映窗，淡淡烟垂岫。","dynasty":"清代","tags":"婉约，写景，写雪","title":"卜算子·雪江晴月（回文，倒读《巫山一段云》）"}
{"author":"董以宁","content":"流苏空系合欢床，夫婿长征妾断肠。留得当时临别泪，经年不忍浣衣裳。","dynasty":"清代","title":"闺怨"}
{"author":"董以宁","content":"客子行何畏，天涯一敝裘。满倾桑落酒，醉上木兰舟。暮气来千嶂，孤云薄九秋。高堂今夜梦，应说旅人愁。","dynasty":"明代","title":"汉江晚泊时将东归"}
{"author":"董以宁","content":"闻说山阴好，回樯镜里旋。万家依碧树，百道下红泉。况有高贤在，应多胜事传。明年风雪夜，须待子猷船。","dynasty":"明代","title":"寄山阴单骏如"}
{"author":"董以宁","content":"黄河经北徙，千里背淮流。远树烟中暝，荒城天际浮。人归二三月，南去一孤舟。何处王孙钓，伤心古渡头。","dynasty":"明代","title":"渡淮"}
{"author":"董以宁","content":"春风倦羽各差池，携手还倾酒一卮。《别赋》送将南浦去，漫游安用《北山移》？城头月落骊歌早，江上花明雀舫迟。但慰诸生迎绛帐，欲闻长笛更何时。","dynasty":"明代","title":"送马书升之江西"}
{"author":"董以宁","content":"入市吹箫一酒杯，十年漂泊孝廉才。苏君说赵谋方用，庾信辞梁赋转哀。家本谈天开稷馆，心伤落日望燕台。莲花万仞飞鸿过，何处空传《归去来》？","dynasty":"明代","title":"酬邹眉雪山右见怀"}
{"author":"董以宁","content":"流苏空系合欢床，夫婿长征妾断肠。留得当时临别泪，经年不忍浣衣裳。","dynasty":"明代","title":"闺怨"}
{"author":"董以宁","content":"夕阴澄大海，千山翠色微。林深云自宿，峰高鸟倦飞。奇花低昂开，衣袂袭芳非。回冈疏积石，飞泉走珠玑。烟光未尽敛，台殿相因依。寻仙杳无际，空思拜真妃。徘徊石梁畔，日暮怛忘归。","dynasty":"明代","title":"游即墨凤凰峰慧矩院"}
{"author":"董以宁","content":"君言羞与樊哙伍，君言李蔡何足数。岂知人生亦有命，天下贤豪贱如土。况闻长安路，行者亦太苦。君不见卫霍功名由女弟，窦田失意因杯酒。一日不得西京欢，公候将相难白首。后人更忆华亭鹤，前人已叹东门狗。何如五陵侠少年，红缰白马黄金鞭。弹丸落处胡姬笑，日日滥醉春风前。","dynasty":"明代","title":"行路难"}
{"author":"董以宁","content":"回首一伤神。暮雨千家薜荔村。燕子不来花着雨，黄昏。寂寞山窗掩白云。归思欲沾巾。雨过山城见月新。独在异乡为异客，思亲。断续鸿声到晓闻。","dynasty":"明代","title":"南乡子•客舍集唐"}
{"author":"董以宁","content":"团圞有对，小花兜肚殊堪爱。而今多放金钗在。天女散花，贺倒须教倍。小姑乱掉全无谓。三叶风旂都扯碎。侬家更有鸳鸯背。不喜金钗，私喜名儿美。","dynasty":"明代","title":"一斛珠•佳人剧马掉"}
{"author":"董以宁","content":"昨夜玉人迎笑处，石榴花压重墙。湘帘垂遍郁金堂。筹分双陆局，帖较十三行。韵事好消清昼永，旧欢无奈思量。轻魂销在镜台旁。缘随骰采卜，酒带口脂尝。","dynasty":"明代","title":"临江仙•昨夜"}
{"author":"董以宁","content":"与君诗酒两相于。座有红于。尊有青于。湘兰不并草轩于。山鸟刑于。山花友于。夜阑联袂鼓绵于。舞罢神于。吹罢茵于。徐徐卧去觉于于。一石淳于。一梦淳于。","dynasty":"明代","title":"一剪梅•酒兰歌示程村"}
{"author":"董以宁","content":"苕溪前岁住。曾把银华铸。玉台犹恐尘埃驻。须将珍重贮。须将珍重贮。伊家自信，倾城无侣。试照向、帘前去。个中人也将人觑。肯教他让汝。肯教他让汝。","dynasty":"明代","title":"东坡引•十赍词示婢还九首其一湖镜"}
{"author":"董以宁","content":"粉丸铅雪冶。捻就和兰麝。几年西子湖头买。开函香尚惹。开函香尚惹。慇勤赠与，料应称谢。却留向、湘帘下。道侬真色何曾借。不堪珠汗洒。不堪珠汗洒。","dynasty":"明代","title":"东坡引•十赍词示婢还九首其二杭粉"}
{"author":"董以宁","content":"朱唇何待染。刺绣怜香腕。不龟手药任城换。簪来挑与看。簪来挑与看。剔开寸纸，腥红腻软。偏半晌、沉吟玩。问郎原碟多应满。是谁分一半。是谁分一半。","dynasty":"明代","title":"东坡引•十赍词示婢还九首其三济宁油胭脂"}
{"author":"董以宁","content":"如皋人射雉。曾把湘篦寄。匀排密比多坚致。与谁除发腻。与谁除发腻。记他枕上，兰膏微滓。便唤向、风前试。原来背后无人倚。腕伸怜玉臂。腕伸怜玉臂。","dynasty":"明代","title":"东坡引•十赍词示婢还九首其四如皋篦"}
{"author":"董以宁","content":"才梳云髻亸。旋把新羹做。药垆茶灶时时课。恐教纤手涴。恐教纤手涴。雄州皂荚，捣成百和。涴手处、挼挲过。夜深推枕钩郎卧。馀香犹在么。馀香犹在么。","dynasty":"明代","title":"东坡引•十赍词示婢还九首其五六合肥皂"}
{"author":"董以宁","content":"香巾何细洁。云是馀东织。见他珠汗融融湿。换他红耙袜。换他红耙袜。绣床閒挂，有时轻摺。将素手、频频拭。拭时莫把双银脱。应防侬欲窃。应防侬欲窃。","dynasty":"明代","title":"东坡引•十赍词示婢还九首其六馀东手巾"}
{"author":"董以宁","content":"缝成红素绢。妆就鸳鸯线。双双蟢子双双燕。一双图半面。一只图半面。系他裙衩，氤氲堪羡。愿翠管、郎亲捻。翻来覆去教郎见。这边题欲遍。这边题欲遍。","dynasty":"明代","title":"东坡引•十赍词示婢还九首其七建宁香袋"}
{"author":"董以宁","content":"泥金叠扇子。别样成都纸。盘来双凤云如绮。藏时曾见未。藏时曾见未。偶然检出，携来花底。早捉向、纤纤指。轻摇莫便心儿喜。秋风明日起。秋风明日起。","dynasty":"明代","title":"东坡引•十赍词示婢还九首其八川扇"}
{"author":"董以宁","content":"簟纹冰玉润。独有侬床衬。伊家臂上微微印。怕人容易认。怕人容易认。当初买向，田家古镇。遣长物、应难吝。与伊铺在纱帷近。银灯将欲晕。银灯将欲晕。","dynasty":"明代","title":"东坡引•十赍词示婢还九首其九蕲簟"}
{"author":"董以宁","content":"惯得相携花下游。苏大风流。苏小风流。而今别况冷于秋。燕去南楼。人去西楼。等閒平判十分愁。侬在心头。卿在眉头。少年心事总悠悠。一曲扬州。一梦苏州。","dynasty":"明代","title":"一剪梅•如词"}
{"author":"董以宁","content":"紫燕双依，雕梁并语。拴帘不放伊飞去。问伊昨夜过香溪，见郎那里花间住。一回捲上帘儿，放去寻郎何处。待晚归来，街得黏泥絮。似诉画楼前，薄倖人如许。","dynasty":"明代","title":"后庭宴•谴燕"}
{"author":"董以宁","content":"身是暮春风里絮。浮蚁呼卢，到便牵留住。弦索笙箫声乱处。一围红袖争诗句。以客为家家似寓。偶尔来家，收拾閒情绪。阿妇惊疑前致语。问郎何不归家去。","dynasty":"明代","title":"蝶恋花•落拓"}
{"author":"董以宁","content":"孤篷渔艇烟中驾。晴川自写吴绫帕。渔子不知身是画。呼妇骂。问钱昨夜存多寡。网得巨鱼惊又诧。复呼阿妇欢然话。黄鹤楼边閒去耍。沽酒罢。归来月上山头乍。","dynasty":"明代","title":"渔家傲•黄鹤楼边渔艇"}
{"author":"董以宁","content":"玉钩垂，犀箔护。肯递春风，偏断游丝路。内里暗闻钗响度。掷地金声，抵得天台赋。望明妆，遮薄雾。闹扫虽松，窣堕知何故。难道拔时纤手误。倘为侬来，忽地回头顾。","dynasty":"明代","title":"苏幕遮•帘外听堕钗声"}
{"author":"董以宁","content":"绿初回，红渐出。树树春交，把手轻来折。为底关心攀又歇。无语无言，自把螺纹画。爪才修，琴罢拨。啮遍纤痕，独向东风剔。毕竟思量春可惜。待问分明，瞥去屏山隙。","dynasty":"明代","title":"苏幕遮•花间听弹指声"}
{"author":"董以宁","content":"粉罘罳，金屈戌。花影交加，昨夜扶行处。欲嗽还惊兰玉饫。低锁轻喉，不放随风去。怪重来，偏未遇。窗外濛濛，立尽三更雨。不是嗽声能听取。便认衣香，难捉迷藏住。","dynasty":"明代","title":"苏幕遮•窗下听咳声"}
{"author":"董以宁","content":"月初沉，星欲滴。一带回廊，曲曲犹能觅。暗数栏杆应六七。听遍行踪，不是伊家屧。步偏那，行转怯，似待如迎，却是来时节。半晌消停怜窄窄。两瓣轻莲，晓起看无迹。","dynasty":"明代","title":"苏幕遮•回廊听鞋底声"}
{"author":"董以宁","content":"兔华轻，萤照冷。瞰浴潜来，转傍湘帘等。谁料银屏遮凤胫。小玉娇憨，枉赚黄金饼。粉应消，珠定映。唤取汤添，冷热心头省。豆蔻方挼知未竟。半晌才看，秃袖来花径。","dynasty":"明代","title":"苏幕遮•屏边听浴声"}
{"author":"董以宁","content":"凤箫停，鸾幕启。十二楼高，结遍春风绮。今夜玉人慵不倚。骰子逡巡，掷向纤纤指。似无愁，如有思。漫想閒猜，卜甚心头事。转忆前宵楸局里。观点牙筹，赌喝双双雉。","dynasty":"明代","title":"苏幕遮•楼前听骰子声"}
{"author":"董以宁","content":"绮窗明，金屋暖。香篆浮帘，脉脉垂银蒜。翠幔欲搴行又缓。生怕鸦鬟，閒话长和短。茗须烹，花待灌。檀口轻圆，频把兰香唤。唤久不来谁作伴。知造伊家，独坐床台畔。","dynasty":"明代","title":"苏幕遮•房中听唤婢声"}
{"author":"董以宁","content":"紫纹绫，红锦缎。裁向灯前，响杂黄金钏。应恐鸳鸯分背面。钿尺频移，停处商量遍。晃还移，人未倦。叠股并刀，运处分明见。万缕愁肠萦莫遣。欲断仍连，试倩萧娘剪。","dynasty":"明代","title":"苏幕遮•灯下听剪刀声"}
{"author":"董以宁","content":"穗煤昏，莲漏杳。只隔重帏，远似蓬莱岛。魂梦知他何处绕。欲醒频呼，话觉糊涂好。养娘痴，香婢小。憨睡瞢腾，只索将伊叫。狂梦魇来应未料。试问伊家，可唤江郎觉。","dynasty":"明代","title":"苏幕遮•隔幛听梦魇声"}
{"author":"董以宁","content":"枕珊瑚，床玳瑁。悬蛤初收，帐底容难照。忘却流苏能转掉。漫揭轻罗，傍动银钩了。响原轻，声渐俏。睡熟鹦哥，定不惊他觉。和月和云和被抱。一夜春风，散尽愁多少。","dynasty":"明代","title":"苏幕遮•帐畔听流苏响声"}
{"author":"董以宁","content":"深宫里，镇日黛眉低。意支离。最堪怜是，相思说话，男儿听惯不经思。抛妾泪，怕人疑。湘裙宁湿，不将双袖染胭脂。开箱处，无语立多时。诉伊知。石榴红处，都是杜鹃啼。","dynasty":"明代","title":"甘州遍•赋得不信比来常下泪，开箱验取石榴裙"}
{"author":"董以宁","content":"莲瓣重苔嫩。移过朱栏近。碎红纤绿点微尖，衬。衬。衬。为惹春尘，绣来双雀，丝儿微褪。好向萧郎讯。弓样休难认。香泥踏处记曾量，寸。寸。寸。愿裹罗襟，携归绣院，教奴重整。","dynasty":"明代","title":"醉春风•索履"}
{"author":"董以宁","content":"添绣鸳鸯线。懒认春风面。停针急唤侍儿看，燕。燕。燕。香垒新增，雕梁小语，今年初见。才信韶光艳。幽院閒寻遍。那知已是杏花飘，片。片。片。旧燕重来，个人何处，几回难遣。","dynasty":"明代","title":"醉春风•来燕"}
{"author":"董以宁","content":"深锁绿天小院。奈心儿已是、如他捲。添得雨声厮乱。试问与妾何干，将愁共判。亸着肩儿一半。凭向曲栏畔。忆粉郎今夜、潇湘远。还再问、可曾知，须把妾处移将，郎边种满。","dynasty":"明代","title":"芭蕉雨•本意"}
{"author":"董以宁","content":"疑是廉泉。还似文园。喜先生、于此盘旋。酒鎗花下，棋局鸥边。胜谢家池，裴家墅，米家船。客来薄醉，客去高眠。想羲皇、欲往从焉。何须碌碌，更问尘缘。羡上阳花，平阳第，洛阳田。","dynasty":"明代","title":"行香子•题孙无言半瓢居"}
{"author":"董以宁","content":"记桃花时节，携登香阁。小婢呼茶出莲幕。纵是愁难细说，说来防错。抵多少、眼酬眉酢。生怕人疑，故向窗前倚着。早见桃花已零落。妾命郎情，只恐似他都薄。便无语、临风萧索。","dynasty":"明代","title":"凤凰阁•阁中"}
{"author":"董以宁","content":"菱花怜我秋来瘦。故把清光都黝。修书为问郎知否。照人青眼，有前无后。花下常蓬首。陈官旧样鸳鸯纽。曾铺下、色空心咒。鱼腹而今须再剖。临鸾一拂，烟鬟香溜。风月才依旧。","dynasty":"明代","title":"青玉案•索镜"}
{"author":"董以宁","content":"桐尾鱼纹响欲仙。金线频添。声声报入云空里，敢惊他、鸟醉花眠。自从人去后，懒拨春纤。故嗔小婢太痴颠。付与青烟。秦吏袋鱼须寄去，倩郎重整新弦。归来相对好，一曲红盐。","dynasty":"明代","title":"看花回•索琴"}
{"author":"董以宁","content":"有福共婵娟，相依白首。看尽双蛾似垂柳。此中何处，有个人儿争瘦。笑效颦难效、肠回九。春尘飞处，有时昏黝。拂拭红绵劳玉手。芙蓉映入，疑是潇湘清浏。怪东风起处，吹难皱。","dynasty":"明代","title":"感皇恩•咏镜"}
{"author":"董以宁","content":"花覆犀帘，重来妆次。不言中、觉有寒温，微笑处、知参悲喜。谁忖得、无限思量，两人心事。徐设雕文小几。青鬟列侍。漫猜枚、钩弋开拳，慵把酒、相如病肺。到更深、月溜重门，又还归矣。","dynasty":"明代","title":"两同心•对饮"}
{"author":"董以宁","content":"几度低眸灯下说。环儿欲试何须块。一生辜负是今宵，将伊撇。嗔侬劣。瘦尽休将珠泪竭。酥乳紧拴红耙袜。衵衣松打鸳鸯结。料伊悲喜总销魂，难重忆。难相决。明朝看你来时节。","dynasty":"明代","title":"天仙子•为婢催妆"}
{"author":"董以宁","content":"锦衣方昼。早见云归岫。留与邺堪先后。文章西邸会，丝竹东山奏。争羡处，优閒总是君恩厚。回首金门漏。犹恐询耆旧。烟水畔，清风袖。凤彪儿辈戏，裙屐门生候。将酒进，年年长向花前寿。","dynasty":"明代","title":"千秋岁•为邓元昭先生寿"}
{"author":"董以宁","content":"郎写梅花体。轻软如郎意。别后涛笺，叠成双鲤，倩鸿来寄。怎书中柳骨与颜筋，不比当初字。再认棠花记。还是郎亲制。想是年来，摹成旧拓，砚花开矣。莫非他冶貌与柔心，一变都如此。","dynasty":"明代","title":"小桃红•手书"}
{"author":"董以宁","content":"画廊曲曲通金井。捲湘帘、月照流苏冷。人睡桃笙，最贪看、遍身花影。钗横处，盘手灵蛇委枕。香沉小鸭馀残饼。镜台边、早沁明朝粉。好梦中间，料应知、有人厮近。那知被，梦里人儿惊寝。","dynasty":"明代","title":"月上海棠•月照"}
{"author":"董以宁","content":"唱罢骊歌君去。正是红桥飞絮。柳岸朱楼帘尽捲，人指吟鞭遥觑。风绰酒旗边，早又邀人欲住。多少云山烟树。多少竹塘花屿。褥地锦天看不尽，好把诗囊閒贮。他日侍高堂，说向黄山深处。","dynasty":"明代","title":"离亭燕•送孙鲁三之汝宁"}
{"author":"董以宁","content":"斜簪玉导。倚玉台重照。人来故故不寒温，窣地对、镜中微笑。正卸诨韝红欲耀。把杏衫轻罩。等閒说遍情难告。见星眸微掉。漫将银箸拨炉灰，画个字、与伊知道。还向屏山斜处靠。把鹦哥閒教。","dynasty":"明代","title":"师师令•人前"}
{"author":"董以宁","content":"忽见璧人缥缈。鹦鹉呼茶偏早。迎门桂子才传语，执烛樱桃先到。半晌出来深福了。洛浦珠光绕。金线巷头原杳，锦带坊前应少。暗忆旧观都不似，此际相逢偏好。乍饮便教斟鹊脑。薄醉扶行悄。","dynasty":"明代","title":"百媚娘•为阮亭题青溪册叶，同程村羡门作乍遇"}
{"author":"董以宁","content":"小院铜镮双扣。何事堪消残酒。漫拂玉纹楸局子，赌个今宵无偶。半局便知郎欲覆。先逐康猧走。若使白头相守。应是橘中仙叟。一緉态盈娘子袜，输与儿家着否。输罢犹然第二手。好比吴兴柳。","dynasty":"明代","title":"百媚娘•弈棋"}
{"author":"董以宁","content":"厌舞樽前双柘。说向枕边灯下。几见鲛绡亲裹泪，才信侬言非假。软语商量难待夜。准拟将身嫁。阿母听来应讶。觅个酒残歌暇。私学长生传密誓，暗觉口脂飘麝。却更满眶秋欲泻。微润樱桃液。","dynasty":"明代","title":"百媚娘•私语"}
{"author":"董以宁","content":"慵把草儿重斗。慵把钩儿私授。学得双文通内里，捉向小楼前后。鹦鹉明知花幔覆。消息何曾漏。行处落些红豆。潜处露些红袖。叶密花深潭未觉，石畔猛听微嗽。觅到者边何处走。输了鸳鸯扣。","dynasty":"明代","title":"百媚娘•迷藏"}
{"author":"董以宁","content":"人说笙箫偏好。却把金徽藏了。为有知音今夜听，拚剪麻姑仙爪。三尺落霞双袖绕。流水溶溶晓。帘外黄莺休搅。架上绿鹦应悄。赢得檀郎浑不语，但见篆烟微袅。抚罢倩郎更别调。弹个求凰操。","dynasty":"明代","title":"百媚娘•弹琴"}
{"author":"董以宁","content":"满架牙签曾购。入掌茶杯常覆。郎著新书还未较，玳瑁亲教装就。盥罢蔷薇挼豆蔻。细把丹铅读。却羡长门堪售。更似凌云堪奏。狂烛馋脂都换却，坐彻莲花宵漏。渐觉轻寒肩上透。便拥萧郎袖。","dynasty":"明代","title":"百媚娘•读书"}
{"author":"董以宁","content":"比翼双鹣堪羡。比目双鱼曾愿。闻道月精交月孕，影动银蟾如练。久觑苔阴才欲转。忘堕钗头燕。网户玲珑看便。惊醒隔帘花片。那畔绮窗谁窃笑，应是何郎偷见。蓦地凝眸红晕面。倚徙栏杆遍。","dynasty":"明代","title":"百媚娘•偷窥"}
{"author":"董以宁","content":"雨滴桐花鸳甃。风约兰缸如豆。却怪神机枕畔盒，何物将人僝僽。鱼锁沉沉传玉漏。香浸交红覆。还把双星私咒。水誓兰期偏久。钗影钏文俱荡漾，光凝红酥欲透。抱日痴云将做昼。姊妹应来候。","dynasty":"明代","title":"百媚娘•秘戏"}
{"author":"董以宁","content":"一枕春生，香暖桃笙小簟。当年初绣，亲染鸳鸯线。而今独自，对得鸳鸯腼腆。双莲枝上，泪潮深溅。可叹双肱，被春眠、都曲软。游仙好枕，借向邯郸店。奴从金屋，也得梦儿方便。莫教惊堕，一团花片。","dynasty":"明代","title":"传言玉女•索枕"}
{"author":"董以宁","content":"鹊桥驾。银河泻。嫦娥正送天孙嫁。寒宫内。清晖改。当年窃药情轻背，奔到蟾宫，寂寥无奈。悔。悔。悔。缘难借。情甘舍。笑他会合刚今夜。怜分袂。遥相对。织完锦泪明年再，何似孤栖，长依仙桂。奈。奈。奈。","dynasty":"明代","title":"钗头凤•七夕为嫦娥赋"}
{"author":"董以宁","content":"虽病犹能纵酒，惟穷然后工诗。欲与孔方新结好，他言素不相知。若辈福应如许，吾侬分合如斯。旧是爱花成癖，新添惜墨成痴。若比孤山林处士，但非鹤子梅妻。愿得任从吾好，何妨不合时宜。","dynasty":"明代","title":"河满子•同程村閒话"}
{"author":"董以宁","content":"閒惊綵笔染香胶。自把黛痕描。而今老去中书令，奈描来、半损轻妖。待倩欧家紫脚，更须蔡氏红腰。好凭青鸟索香毫。嘱付几唠叨。一春腕弱时欹颤，学不成、书圣丰标。写得鸳鸯字软，染来蛱蝶图娇。","dynasty":"明代","title":"风入松•索笔"}
{"author":"董以宁","content":"想轻纨，初弃也，汉院初秋。早班姬、吹动新愁。奈秋千，力倦后，香汗微流。春中解佩，只消承、杨柳风柔。唱舞衣，歌扇句，凝望云头。怎禁他、满月难镂。问卿卿，将新箑，买向梁州。寄来妆阁，写些儿、小字银钩。","dynasty":"明代","title":"于飞乐•索扇"}
{"author":"董以宁","content":"记得柳堤初饯。春风省、送莲花艳。汤饼亲餐，香巾拭汗，妾面何如郎面。别来瘦减。更难入、萧郎青眼。仙的匀来深浅。还羞把、轻罗微掩。一捻粉丸，数匙榴汁，索补芙蓉双脸。盈盈小靥。才称得、朱樱一点。","dynasty":"明代","title":"剔银灯•索粉"}
{"author":"董以宁","content":"画廊窗小蝉纱护。彷佛巫山云路。人来花下看模糊。几把玉郎呼误。一回才是，临风鹤氅，真个花间度。殢如朝雨浓如雾。多少情怀未诉。脱将锦臂与郎添，早虑归时多露。一番欢爱，一番惆怅，两两频回顾。","dynasty":"明代","title":"御街行•画廊"}
{"author":"董以宁","content":"银华九寸水溶溶。长自映芙蓉。春风一夜吹愁去，相看处、渐觉眉松。浮渲才梳，方空新换，不似旧时慵。笔床箫局几尘封。閒情拂拭中。捲帘欲放游丝入，相看处、重忆春风。草绿无痕，花红未落，不见去来踪。","dynasty":"明代","title":"一丛花•闺情"}
{"author":"董以宁","content":"篆髻看梳，弓趺看裹，后堂不避人来。为爱吟诗，长日镇相陪。围棋几卸搔头赌，更行酒常藏约指猜。最是钟声敲处，每向灯前分手，无限徘徊。到得而今，常是隔蓬莱。水流墙外桃花去，只风引雏时燕子回。","dynasty":"明代","title":"送入我门来•赋情"}
{"author":"董以宁","content":"杏花烟，桃花雨，柳花风。愁中过、偏觉匆匆。姊归何意，不教春色驻帘拢。妆成无事，朱栏外数尽残红。笛床閒，琴床冷，绣床委，笔床封。却都为、玳瑁床空。银床新汲，辘辗更觉似心中。春归何处，偏难道、郎处方浓。","dynasty":"明代","title":"金人捧露盘•闺情"}
{"author":"董以宁","content":"郭外青青，风日如今方美。觅一个、板桥娘子。向前村，寻诗思，见宿水鸬鹚起。白荡小舟三四。晒渔蓑、绿杨烟里。有个渔家，将鱼换酒村肆。煮一半、下些盐豉。更指点，松楸道，百年休计。南岗几多墓，一半无人扫矣。","dynasty":"明代","title":"踏青游•南村"}
{"author":"董以宁","content":"纨扇班姬，应嫌却、汉宫都小。恨秋雨梧桐，春信奈何偏杳。此情难画，谁堪把、丹青应诏。便捧黄高手，怎写长门悄悄。满月难镂，微风进御，欲陈情表。便淡竹疏松，不许蝶蜂缠绕。但教图得，相思双鸟。向岳宫、时得晚风轻舀。","dynasty":"明代","title":"蕙兰芳引•咏宋团扇画松石，同程村限韵"}
{"author":"董以宁","content":"邮递春风，欢期暗写吴绫帕。记来心上，便打断、小姑閒话。去把流苏收拾，等待银蟾挂。到半晌、却嗔郎诈。天似画。想应是、红楼遮断，偏郎处，墙高么。知他来否，把堕髻、先轻卸。且再閒呼小婢，看向回廊下。佯相报、月上花梢乍。","dynasty":"明代","title":"簇水•问侍儿月上花梢几许"}
{"author":"董以宁","content":"谁将银甲拨清商。是萧郎。是萧娘。悄似玉人，虚步绕回廊。骤似避人迟似恋，凄凉似，误佳期，正远望。远望。远望。最难忘。夜正凉。曲未央。听也，听也，听不足，更度新腔。最是一声，小妹断人肠。戚戚哝哝如对语，难禁得，向东风，诉恨长。","dynasty":"明代","title":"江城梅花引•夜听隔邻萧氏弦索"}
{"author":"董以宁","content":"一般奇咄。听小童来说。道是明朝元日，废吾书、三叹息。流年催急。更怕看新历。床头压岁钱儿，谋之妇、何曾得。","dynasty":"明代","title":"霜天晓角•辛卯除夜其一"}
{"author":"董以宁","content":"楚天遥阔。亲署重重驿。应说小儿痴绝，久不见、斑衣曳。还将墨汁。自写春联帖。并书小字悬门，道以宁、谨谢客。","dynasty":"明代","title":"霜天晓角•辛卯除夜其二"}
{"author":"董以宁","content":"千金不惜，歌舞教成。似燕离巢后，呢喃犹作画梁声。自分年踰，弦索笙箫让后生。今宵何事，重闻呼唤，几度如醒。欲奏清音，花檀乍拍，泪已盈盈。幸得非牙郎买绢，不受伊轻。但觉歌馀，芦花枫叶满中庭。最堪怜是，卿犹既嫁，我未成名。","dynasty":"明代","title":"愁春未醒•青儿曲有引"}
{"author":"董以宁","content":"潦倒逢场，支离拥妓，连宵憨掷红鱼赌。到今典尽鹔鹴，三斗难沽，拔卿头上钗双股。醒时叉手月中吟，醉时双髻风前舞。凄楚。空挟酒龙诗虎。悔不当初尊阿堵。且幸由房相慰，算来不似，苏季刘伶妇。相携负锸，已西风敝裘，犹自为侬补。","dynasty":"明代","title":"鹊踏花翻•语内"}
{"author":"董以宁","content":"醉翁。匆匆。相逢。问何如，黄公。为怜客子兮途穷。自言座上樽中。酒不空。饮予在花丛。花饮清霜兮醉红。杯盘狼籍，我亦龙钟。洗觞更酌，抚壁上之焦桐。一鼓而召清风。再鼓而和长松。愁多曲未终。噫我来自东。我别兮忡忡。君其目送兮飞鸿。","dynasty":"明代","title":"醉翁操•琴曲赠游墅居停"}
{"author":"董以宁","content":"烧得灯明，照他花睡，小苑看花如昼。喜个银釭，绽开金蕊，欲与枝头相斗。奈早有，封姨妒，吹将红烛溜。光如豆。算风流、可能长久，应似我、薄命偏多僝僽。长是怕他残，护多时、频劳纤手。一点香煤，落将来、把衣污否。又还从灯下，细检银泥双袖。","dynasty":"明代","title":"法曲献仙音•护灯花"}
{"author":"董以宁","content":"一点栏江石，几叶趁潮船。当年载酒曾到，却又景重看。呼起寺中佛印，唤起墓中郭璞，今夜好评诠。注水宁因葬，烧肉是何禅。笑人痴，空说法，浪谈玄。为仙为佛总非，名异不堪传。多少菟裘安稳，多少闭门枯诵，寂寂夜台寒。试问滔滔者。天下尽皆然。","dynasty":"明代","title":"水调歌头•京口"}
{"author":"董以宁","content":"花浪浮春，柳烟做暝，朱门斜对蓝桥。更几重翠箔，一带红寮。才见玉人凝坐，金猊内、一线香飘。回身处、牙签犹见，湘管才抛。魂销。原来窗下，把萧郎旧曲，写上生绡。看书临钗脚，格韵偏饶。因忆当初绮阁，吟成后、惯与推敲。谁怜取，赤绳难系，是处藏娇。","dynasty":"明代","title":"凤凰昼上忆吹箫•即事"}
{"author":"董以宁","content":"去岁今朝，念母病、扪心私痛。犹记得、支床慰劳，慈恩深重。此际魂归何处去，黄泉碧落儿难送。便床前、再欲听呻吟，除非梦。椒花在，为谁颂。荔粉在，为谁奉。只扶携弱弟，麻衣悲恸。从此屠苏怜最后，亲魂若在应犹共。为悯孙、还尽半杯休，牵牛捧。","dynasty":"明代","title":"满江红•乙巳述哀十二首其一元日"}
{"author":"董以宁","content":"七叶蓂开，正綵胜、迎欢时节。都只愿、年年无恙，胜如畴昔。却忆称觞常不御，高堂翻怕逢人日。道待亡、难当世间人，添忧恤。倏忽里，音容寂。人一去，谁依膝。便占晴占雨，任他凶吉。捧得宜春煎饼在，行行欲奉高堂食。猛思量、顾我已无人，呼天泣。","dynasty":"明代","title":"满江红•乙巳述哀十二首其二人日"}
{"author":"董以宁","content":"月在团圆，却不道、今宵月半。尽处处、笙歌灯火，六鳌争战。聊煮黄齑呼弟吃，为言吾母肠先断。念生前、曾未越中门，何曾看。双条烛，烧将短。香一缕，行消篆。想慈亲若在，此时应倦。妻子相看还有日，新魂独自思儿伴。好同来、早向穗帷眠，何须劝。","dynasty":"明代","title":"满江红•乙巳述哀十二首其三元夕"}
{"author":"董以宁","content":"父在斯耶，应听我、孤儿泣告。自父去、年年寒食，凄凉墓道。一盏香羹新妇做，调和费尽慈亲教。更声声、含泪问黄泉，儿谁靠。存亡事，伤怀抱。婚嫁事，催衰老。积劬劳悲痛，父魂应晓。后死漫言多十载，几曾生受孤儿孝。却堪怜、薤草迓铭旌，行将到。","dynasty":"明代","title":"满江红•乙巳述哀十二首其四清明"}
{"author":"董以宁","content":"三十无儿，曾累却、高堂心疚。每到得、饭宫悉达，降生时候。小制红衫供浴佛，病中怯腕亲缝就。愿膝边、早得茹饴人，幢前叩。堪慰处，兰生又。堪悲处，萱摧骤。念报刘无日，此儿方幼。泣绕灵筵呼祖母，幽魂若听眉还皱。待施将、金镜法王台，慈云覆。","dynasty":"明代","title":"满江红•乙巳述哀十二首其五四月八日"}
{"author":"董以宁","content":"素鞸栾栾，早映却、一庭榴火。无奈是、萱枝新萎，北堂尘锁。续命色丝空欲系，招魂角黍频教裹。问茫茫天地独何之，归来些。蹒跚苦，应坚坐。劬劳久，应高卧。愿魂无去此，还防跌蹉。只听彩船喧竞渡，锦标未夺终怜我。便奠来、桂酒与椒浆，最难妥。","dynasty":"明代","title":"满江红•乙巳述哀十二首其六午日"}
{"author":"董以宁","content":"昨岁针楼，看儿女、筵前乞巧。曾道述、生儿愚鲁，公卿可到。膝上抱孙閒说与，牵牛尔是痴些好。待他年、为尔娶天孙，同谐老。秋已再，星仍皎。言犹在，人偏杳。看敝衣曝处，音容非渺。此夕可能归白鹤，当时空望传青鸟。漫重陈、瓜果向灵帷，心如捣。","dynasty":"明代","title":"满江红•乙巳述哀十二首其七七夕"}
{"author":"董以宁","content":"时值中元，为冥赦、十方追奠。记唐代、幡迎七圣，遍传宫殿。吾母生平堪细数，料无罪过罹幽谴。又何须、佛会赴盂兰，今朝荐。结欲解，钱缘线。啖欲饱，花簪面。总未能免俗，子情聊遣。果得母兮同父在，算来只当家人宴。但空中、曾否一加餐，何由见。","dynasty":"明代","title":"满江红•乙巳述哀十二首其八七月十五日"}
{"author":"董以宁","content":"记得当初，向膝下、时时欢笑。到此际、剖菱剥芡，团圆偏好。正待月华犹未冷，高堂已虑金风悄。命小鬟、传语早添衣，频频道。今夜月，依然皎。今夜冷，凭谁告。念穗帷寂寞，乌鸦飞噪。欲问冰轮回地底，可能还向慈颜照。奈夜台、一去半年馀，无消耗。","dynasty":"明代","title":"满江红•乙巳述哀十二首其九中秋"}
{"author":"董以宁","content":"每到重阳，扶老母、登高楼上。便拟就、三冬日暖，初移帷帐。此际楼空浑不见，凄凉索奠黄花酿。自看来、先做白衣人，谁相饷。鸡骨在，愁难状。马鬣在，贫难葬。问侧身天地，那堪俯仰。漫把茱萸灵几插，未知母去今何傍。想幽魂、也向夜台登，将儿望。","dynasty":"明代","title":"满江红•乙巳述哀十二首其十九日"}
{"author":"董以宁","content":"永诀经年，浑不禁、呼天抢地。念执手、弥留嘱付，宛然昨事。尽道阳春回律口，可能吹转幽魂至。正愁添、如线引针铓，心头刺。杯棬在，空思嗜。楮币设，空流泪。羡奉觞此日，伯仁兄弟。幸似阿奴都碌碌，生前死后长相侍。奈风飘、翣铎挽歌催，行将逝。","dynasty":"明代","title":"满江红•乙巳述哀十二首其十一冬至逢忌日"}
{"author":"董以宁","content":"日月云除，除不得、心头怆恍。漫说道、两年此夕，痛魂相仿。去岁荆棺犹得抚，如今已去归泉壤。悔芒鞋、垒土太匆匆，难相傍。爆竹裂，家家响。岁酒熟，家家赏。只棘人此际，愁偕年长。有季可持门户事，有儿堪主蒸尝飨。算此身、也是一閒人，随亲往。","dynasty":"明代","title":"满江红•乙巳述哀十二首其十二除夕"}
{"author":"董以宁","content":"离合神光，有人分得陈思绣。流风回雪更惊鸿，髣髴还重觏。手把镂金带枕，并明珠、洛川亲授。任人呼作，水上宓妃，宫中甄后。记得当初，袁家新妇啼痕透。此身早是属君王，不被人僝僽。愁到弃捐葱韭。也应同、燃箕泣豆。为他想遍，才下鸳针，何曾轻就。","dynasty":"明代","title":"烛影摇红•为王阮亭题余氏女子绣洛神图"}
{"author":"董以宁","content":"绿酣红醉。奈小园一夜，花神怨怼。欲买春留，东君不受榆钱贿。唤得落花风起，半减却、蝶粮蜂税。惊见得、满地胭脂，疑是花神泪。何意。飘零易。待拾取片红，故枝重赘。绣床相对。剪綵难教春再系。待替落花驰檄，同索问、春风之罪。把锦囊、收拾也，蝶庵深闭。","dynasty":"明代","title":"暗香•拾堕花"}
{"author":"董以宁","content":"琵琶峰下，云雨台边，似曾亲见瑶姬。缥缈氤氲，宛如荐枕当时。只是先王曾幸，怎襄王、梦里重思。些个事，教针神代揣，欲绣还疑。莫问去来何意，更搴帱请御，整佩还持。但问图中，一行绮语谁题。好从色丝黄绢，想拈针、少女风姿。恰称得，犊车人、绝妙好辞。","dynasty":"明代","title":"声声慢•为王阮亭题余氏女子绣高唐神女图"}
{"author":"董以宁","content":"浪溅轻绡，烟浮素缕，若耶彷佛堪寻。溪畔浣纱人在，倚徙花阴。秋波接春水，更临风、却似慢沉吟。还恐被、风吹欲湿，小束双襟。绮窗内，绣床畔，念此时眉际，未有愁侵。只想苏台月晓，香径春深。自与大夫别后，可曾重捧旧时心。多应向、水晶帘下，几度停针。","dynasty":"明代","title":"庆清朝慢•为王阮亭题余氏女子绣西施浣纱图"}
{"author":"董以宁","content":"马蹄惊处，见牧羊龙女，风鬟雨鬓。手持双鲤，嘱向书生传信。还把鲛绡微揾，似欲拭、泪珠相赆。休言别语殷勤，绣不出来声韵。垂问。依稀若应，宛斜睇双眸，将人细认。还宫奏乐，筵畔料还低瞬。日后终谐姻分，笑濯锦、小儿空聘。此时此际如何，愿得神丝再翻。","dynasty":"明代","title":"双双燕•为王阮亭题余氏女子绣柳毅为洞庭龙女传书图"}
{"author":"董以宁","content":"醉乡堪徙。正李白为侯，刘伶为帝。乞得酒泉，我欲移家去矣。道遇卢生相揖，又拉入、邯郸枕里。谓我愁城三匝，到此堪回避。忽移时画角驱蝴蝶。更欲度醉乡，大江阑止。猛看江头月，映澈芦花尾。回想佳人何处，依旧是、愁城千里。再去苍茫难问，被三闾调戏。","dynasty":"明代","title":"孤鸾•夜泊江干，赋得梦回时酒醉后思量着"}
{"author":"董以宁","content":"镇日花间。爱他新萼，饮露欺烟。低攀防压鬓，远折怕移莲。还愁惊起春禽梦，颤春风、纤手堪怜。曾送邻家姊妹，楷字题笺。更凭小婢传言。将泉洒、莫教半晌花蔫。插向胆瓶中，须顾盼，念他短命红颜。新妆罢，聊摘他、衬贴香钿。但留得、一枝并蒂，折来自供屏前。","dynasty":"明代","title":"八节长欢•折花送邻女"}
{"author":"董以宁","content":"妾处多言，郎前传语，金笼怪伊饶舌。减些鹦鹉料，施与文鱼食。粉香贮来银钵。一星星、漫投银鲫。倚槛吟沉，临波目注，细看他嘘沫。盆池内玲珑石。料鱼应乐此，曲房幽室。更因亲饲惯，佩响都争集。戏投偌大双红豆，间哄着、寸鳞空齧。但听得。鹦哥正、骂侬心劣。","dynasty":"明代","title":"玲珑四犯•调粉饵饲金鱼"}
{"author":"董以宁","content":"合欢床、可怜孤却。忽赴粉郎良约。恼恨黄鹂，乍把春眠惊觉。呼郎不应尚凝眸，记梦未全慵下榻。心字罗衣，小鬟多事，将他温着。窗前又听鴂鹊。且支持瘦骨，起穿罗袜。告诉鹦哥，多病近来如削。当初红烛照梳头，如今绿鬓都羞掠。匀得工夫，日斜才下，妆楼一霎。","dynasty":"明代","title":"春夏两相期•美人晏起"}
{"author":"董以宁","content":"茉莉香偏促。蝉纱帘内窥初浴。乱绾青螺，才系着、冰纱裙幅。小骂流萤，暗处偏携烛。还频见、秋水时时渌。怕轻摇团扇，人到粉阑干曲。一带朱衣竹。萧萧影里惊如玉。浓笑前来，手指道、银河似沐。恰好幽期，欲趁花神福。响金镮、吠动猧儿熟。恐小鬟知道，两点檀娥轻蹙。","dynasty":"明代","title":"安公子•无题"}
{"author":"董以宁","content":"看萧萧瑟瑟。怒浪寒空都一色。更望处、断虹层碧，见风带泉绅，水肤山骨。荒烟遥接。回首是、晚霞新月。听欸乃、芦中吹彻，渔舸三两叶。端的。江山奇绝。正千里、泠泠一折。送我短衫豪客。念六代芜湮，五朝萍没。旧事兴和灭。也只是、江潮吹叠。今何日、燕子矶头，倍觉清流激。","dynasty":"明代","title":"霓裳中序第一•燕子矶怀古"}
{"author":"董以宁","content":"靧面为容，簸钱学戏，当年彷佛应呼弟。便到韶华两八，不解嫌疑。镇相依。花浪栏边，蝉纱帘内，香怀贴抱梳新髻。双觑菱花，曾将一笑酬之。忍轻离。此后堪悲，奈一旦、画舠南北，但闻鸿便传言，遥知已定婚期。泪沾衣。悔当年两小，玉台曾未结红丝。到今日重逢，瞥地凝思。","dynasty":"明代","title":"曲玉管•当年"}
{"author":"董以宁","content":"还自忖、不知墙头马上，几曾微露。却因何有人传误，惹得求凰争赋。罗敷虽未有夫，也还应念，使君有妇。有妇更求凰，恐青陵台畔，金钗难数。泪落流黄土，妾原薄福，不堪君顾。况妾未经十五。豆蔻心儿难吐。殷勤寄语刘郎，桃花虽好，莫走天台路。天台深处，多少香云护。","dynasty":"明代","title":"竹马儿•却聘词，代章氏婢小红"}
{"author":"董以宁","content":"我意如秋，喜月到初弦，空庭皎皎。牛女佳期，堪怪齐谐缥缈。就使银河真渡，也应是、愁多欢少。算何如、支机石畔，索性年年孤俏。今来古去千秋矣，偏难道、天孙未老。便是逋钱真百万，织久应偿了。况是牵牛痴绝，反不累、天孙烦恼。愿天孙、锦泪且收，将莫被、嫦娥窃笑。","dynasty":"明代","title":"玲珑四犯•七夕"}
{"author":"董以宁","content":"北苑临书，南宫执笏，从古畸人癖事。字亦雕龙，石堪绣蠹，不道先生兼此。落笔惊看，有历落、嵚崎之致。宛然见古貌如颠，不似人间衫履。记得当年此际。将怪石投予，镌予名字。珍重常携，离奇可拜，时命小鬟亲洗。聊写俚词。题笺仍用猩红记。知道先生应笑我，攫石袖中何意。","dynasty":"明代","title":"花发沁园春•题黄氏印史代序"}
{"author":"董以宁","content":"临淄即墨天下闻，斗鸡走狗纷如云。我来作客喜结构，唇舌不减楼君卿。银花之脯八带鱼，主人邀我饮半醺。当筵少年击鼍鼓，更一少年袒臂舞。足下红锦靴，腰间五绝组。手持一丸摩云端，一丸未落复一丸。双丸将落承以顶，须臾重入云中看。更出七丸在肘后，两手承蜩左复右。旁有少年拍手嗤，大言此技安足奇。摩顶至地身倒悬，以足弄丸目不施。七丸上下声相击，击声一依鼓为节。是时我醉不欲眠，纷纷罗袖屏前列。","dynasty":"明代","title":"席上看弄丸歌"}
{"author":"董以宁","content":"閒中好，茉莉香中坐，珠汗怕沾纱。红绒罢绣花。","dynasty":"明代","title":"閒中好•闺夏"}
{"author":"董以宁","content":"若个粉郎娇艳。当面。多事一凝眸。恰逢小妹乍回头。羞么羞。羞么羞。","dynasty":"明代","title":"荷叶杯•相逢曲"}
{"author":"董以宁","content":"银蒜低垂睡起迟。楝花天气耐相思。羞对镜，怯吟诗。午倦添香入被池。","dynasty":"明代","title":"渔歌子•相思曲"}
{"author":"董以宁","content":"金作勒，玉为羁。小马惊香何处嘶。红板桥头扉半掩，几丝杨柳挂黄鹂。","dynasty":"明代","title":"捣练子•桥头"}
{"author":"董以宁","content":"章台女，叩叩结新欢。堂下每迎花底笑，人前私向镜中看。可许一生拚。","dynasty":"明代","title":"忆江南•叩叩词"}
{"author":"董以宁","content":"东风庭院暗香恬。半树梨花压画檐。眉黛无端簇一尖。晚愁添。细雨潇潇不捲帘。","dynasty":"明代","title":"忆王孙•春闺"}
{"author":"董以宁","content":"绮语和郎细诵。红袖半肩轻拥。忘却漏声催，早是信鸡催送。珍重。珍重。此去画桥霜冻。","dynasty":"明代","title":"如梦令•赋别"}
{"author":"董以宁","content":"已是别时惆怅。更是而今惝恍。空寄语，未逢欢，愁被春风吹长。自怜一样。眼角眉梢心上。","dynasty":"明代","title":"风流子•久别"}
{"author":"董以宁","content":"片云留。片云流。水远山长客子愁。如何是尽头。一孤洲。一孤舟。憔悴天涯黑敝裘。相思玳瑁楼。","dynasty":"明代","title":"长相思•舟泊"}
{"author":"董以宁","content":"澧兰沅芷。是文郎当日，旧游之处。生平说、屈宋衙官，拟重去襄川，将他部署。翻怪香山，却贬技、填词赠与。想落笔高吟，多应说向，君家老妪。亲写双钩小柱。苦绝少红鹅，凭君携去。况画将、一梦高唐，把纨扇招风，更添佳绪。但到阳台，倘误惹、香云艳雨。凭君莫寄招魂赋，梦中叨絮。","dynasty":"明代","title":"解连环•楚行白筠心书赠楚词一箑，复作高唐好梦图，因柬谢"}
{"author":"董以宁","content":"今当共席。正荷风梧雨，嫩凉时节。更称觞、共向园亭，望带水回廊，宿云欹石。或嗽流泉，晞发乎桥之侧。或谈棋相对，不管蛙声，溪边嘈杂。或是正襟危帻。或小侯数辈，吟笺争拂。或骚坛强项，大义严辞，或醉后微颠，斜书晋帖。或拭轻纨，淡写云林几笔。告羲之、而今却是，兰亭秋集。","dynasty":"明代","title":"菩萨蛮慢•秋日杨东起书园社集"}
{"author":"董以宁","content":"奴年两七。比陶家八八，李家七七。风情仙韵知难并，自思量可及，十分之七。却似天孙、几望断、新秋初七。正閒看北斗，遥挂阑干，云边横七。空有琴弦五七。更词名八六，歌名一七。奈唱回、残月晓风，难说与韦曲，才人柳七。简点春风，已花信、今番六七。怕年华、都似顷刻，开花殷七。","dynasty":"明代","title":"望梅•七"}
{"author":"董以宁","content":"红凭绿映。正蜂差蝶敕，同引游兴。早起梳头，好注兰膏，新妆自看鬟影。相携女伴寻香去，还再顾、菱花小镜。踏青苔、香印留痕，惯向花阴僻径。懊恨花梢无状，一枝低亚处，偏近珠领。欲倩东君，诉与花神，小立碧梧金井。前头姊妹都回望，闻娇唤、几声低应。待行行、重觅遗钗，更向曲阑閒凭。","dynasty":"明代","title":"疏影•入花丛抓鬓"}
{"author":"董以宁","content":"已饯将春去，堪悲是、锦片近来稀。但朱户长开，候他紫燕，绿阴微缺，补得黄鹏。新添个、迎衫新暑浅，入苑细风迟。茉莉初来，已怀香孕，芙蕖欲嫁，先制新衣。此时长日里。笑主人避暖，不解围棋。有客频来剥啄，童子还辞。只閒品唐诗，盛中晚句，自斟鲁酒，一两三卮。翻怪早蝉饶舌，不合时宜。","dynasty":"明代","title":"风流子•初夏"}
{"author":"董以宁","content":"莲筹促。吹兰烛。妖姬群抱诸郎宿。翠楼阴。月窥人。葡萄衾里，略觑未分明。柔乡占处终难久。珍惜数声虬水漏。尽相怜。枕儿边。休放蝶儿，舞到玳床前。花应叹，窗将亮。隔院鸡三唱。五更时。怕留迟。呼郎低语，忍倦着罗衣。罗衣已是先温暖。郎结红襦惊复颤。晓风多。奈郎何。惯是寒风，长把福消磨。","dynasty":"明代","title":"小梅花•赋得最是五更留不得，向人枕畔着衣裳"}
{"author":"董以宁","content":"欲报厨娘，还呼绣婢，说是药方新忌。辛椒空荐，鱼炙非宜，镇日长餐松子。频催举碗，时慰加餐，翻怨小鬟多事。叹春来玉板金须，一向何曾染指。犹记得、酒分半雅，茶品三番，旧日花茵情意。情还羞述，意在无言，只向空中画字。到得而今，玳床孤枕，香阁更无仙剂。便传来香饭，帘前呼取，雪狸来替。","dynasty":"明代","title":"苏武慢•佳人减膳"}
{"author":"董以宁","content":"客到兰陵，人来荆水，且住为佳。再休谈跨马，休谈戴笠，相逢握手，共泛流霞。坛坫英雄谁敌手，便添煮青梅佐曲车。閒评论、问使君与我，是也非耶。一饮休辞既醉，便万钟、于我何加。到榆筹将尽，金鸡欲唱，杯盘狼籍，兴致还赊。都问旗亭何处好，说侬处东邻是酒家。明朝囗，把诗人月旦，一听裙钗。","dynasty":"明代","title":"洞庭春色•招文夏、右文、文庵、程村诸子同集"}
{"author":"董以宁","content":"眉黛峰侵，鬓丝云乱，似玉无瑕。笑黄饰仙娥，难方桂蕊，素妆公主，待点梅花。惯道如螓，真看似月，涂处休将宫样誇。春寒也，怕杭罗犹重，裹上蝉纱。却怜人去天涯。欲叩颡、低垂几叹嗟。更辗转愁添，回头半枕，平安喜报，举手频加。却讶萧郎，虚称上客，岁岁龙门望总赊。归来也，又翠围珠匝，代抹铅华。","dynasty":"明代","title":"沁园春•美人额"}
{"author":"董以宁","content":"閒际相看，见他梨颊，玉准停匀。料楚国夫人，掩来定妒，宜城公主，见后应嗔。花气嗅来，歌声收入，蕴得风前无限春。回头处，又一钩斜见，半面平分。不因口过逡巡。愿指向、明河索问津。想微亚风棂，侵寒欲嚏，潜携月幌，屏息无闻。素手轻挼，薄巾微掩，曾恼萧郎被酒醺。伤心处，更有时酸甚，闷把香薰。","dynasty":"明代","title":"沁园春•美人鼻"}
{"author":"董以宁","content":"君言羞与樊哙伍，君言李蔡何足数。岂知人生亦有命，天下贤豪贱如土。况闻长安路，行者亦太苦。君不见卫霍功名由女弟，窦田失意因杯酒。一日不得西京欢，公候将相难白首。后人更忆华亭鹤，前人已叹东门狗。何如五陵侠少年，红缰白马黄金鞭。弹丸落处胡姬笑，日日滥醉春风前。","dynasty":"明代","title":"行路难"}
{"author":"董以宁","content":"花覆犀帘，重来妆次。不言中、觉有寒温，微笑处、知参悲喜。谁忖得、无限思量，两人心事。徐设雕文小几。青鬟列侍。漫猜枚、钩弋开拳，慵把酒、相如病肺。到更深、月溜重门，又还归矣。","dynasty":"明代","title":"两同心•对饮"}
{"author":"董以宁","content":"已是别时惆怅。更是而今惝恍。空寄语，未逢欢，愁被春风吹长。自怜一样。眼角眉梢心上。","dynasty":"明代","title":"风流子•久别"}
{"author":"董以宁","content":"雨滴桐花鸳甃。风约兰缸如豆。却怪神机枕畔盒，何物将人僝僽。鱼锁沉沉传玉漏。香浸交红覆。还把双星私咒。水誓兰期偏久。钗影钏文俱荡漾，光凝红酥欲透。抱日痴云将做昼。姊妹应来候。","dynasty":"明代","title":"百媚娘•秘戏"}
{"author":"董以宁","content":"马蹄惊处，见牧羊龙女，风鬟雨鬓。手持双鲤，嘱向书生传信。还把鲛绡微揾，似欲拭、泪珠相赆。休言别语殷勤，绣不出来声韵。垂问。依稀若应，宛斜睇双眸，将人细认。还宫奏乐，筵畔料还低瞬。日后终谐姻分，笑濯锦、小儿空聘。此时此际如何，愿得神丝再翻。","dynasty":"明代","title":"双双燕•为王阮亭题余氏女子绣柳毅为洞庭龙女传书图"}
{"author":"董以宁","content":"紫纹绫，红锦缎。裁向灯前，响杂黄金钏。应恐鸳鸯分背面。钿尺频移，停处商量遍。晃还移，人未倦。叠股并刀，运处分明见。万缕愁肠萦莫遣。欲断仍连，试倩萧娘剪。","dynasty":"明代","title":"苏幕遮•灯下听剪刀声"}
{"author":"董以宁","content":"淡月回廊几处湾。花阴潜入候双镮。残灯明灭未曾还。落绣正窥金约腕，罢妆犹系玉连环。一重屈戌隔蓬山。","dynasty":"明代","title":"浣溪纱•夜"}
{"author":"董以宁","content":"避车尘，调蟋蟀，甘称闭户先生。多事乘轩还过访，方知人重功名。黄金不与侬厮认。原是床头冰冷。何物误人田二顷。散与酒徒须尽。","dynasty":"明代","title":"思越人•高轩过"}
{"author":"董以宁","content":"幽梦宵来托锦胶。起看杂树已花交。不禁莲瓣一轻敲。盥手试香按豆蔻，开奁占喜得蟏蛸。绣床针帖尚閒抛。","dynasty":"明代","title":"浣溪纱•晓"}
{"author":"董以宁","content":"夜来花睡何曾足。把往事、欲抛心曲。欹枕小钗横，软衬芙蓉褥。衣痕细细肌匀肉，半醒处、咳成珠玉。唤煮鹧鸪茶，烟漾纱窗竹。","dynasty":"明代","title":"海棠春•午睡"}
{"author":"董以宁","content":"閒惊綵笔染香胶。自把黛痕描。而今老去中书令，奈描来、半损轻妖。待倩欧家紫脚，更须蔡氏红腰。好凭青鸟索香毫。嘱付几唠叨。一春腕弱时欹颤，学不成、书圣丰标。写得鸳鸯字软，染来蛱蝶图娇。","dynasty":"明代","title":"风入松•索笔"}
{"author":"董以宁","content":"去岁今朝，念母病、扪心私痛。犹记得、支床慰劳，慈恩深重。此际魂归何处去，黄泉碧落儿难送。便床前、再欲听呻吟，除非梦。椒花在，为谁颂。荔粉在，为谁奉。只扶携弱弟，麻衣悲恸。从此屠苏怜最后，亲魂若在应犹共。为悯孙、还尽半杯休，牵牛捧。","dynasty":"明代","title":"满江红•乙巳述哀十二首其一元日"}
{"author":"董以宁","content":"乍握纤纤手。侬意他知否。莫便使他知，教他归去思。重来花下见。红晕潮生面。纤手只微笼，多时露玉葱。","dynasty":"明代","title":"醉公子•重来"}
{"author":"董以宁","content":"绝少嫌猜，偏多爱惜，当年娇小，记曾携手朱楼上。一丝新柳，一点明珠，浅云齐覆，横秋双盼，豆蔻犹含，鸳鸯学写，耐得人端相。最怜伊，红烛下，岕茗携来新饷。相向。才离朱阁，轻将红篆，代印回文，笑捏黄花，央描绣样。更是、香带为郎亲结，纨扇为郎亲障。岂料他家，吹箫作聘，几度多惆怅。休回避，算玉钗，恩重不须鸳帐。","dynasty":"明代","title":"笛家•画屏"}
{"author":"董以宁","content":"穗煤昏，莲漏杳。只隔重帏，远似蓬莱岛。魂梦知他何处绕。欲醒频呼，话觉糊涂好。养娘痴，香婢小。憨睡瞢腾，只索将伊叫。狂梦魇来应未料。试问伊家，可唤江郎觉。","dynasty":"明代","title":"苏幕遮•隔幛听梦魇声"}
{"author":"董以宁","content":"唱罢骊歌君去。正是红桥飞絮。柳岸朱楼帘尽捲，人指吟鞭遥觑。风绰酒旗边，早又邀人欲住。多少云山烟树。多少竹塘花屿。褥地锦天看不尽，好把诗囊閒贮。他日侍高堂，说向黄山深处。","dynasty":"明代","title":"离亭燕•送孙鲁三之汝宁"}
{"author":"董以宁","content":"一枕春生，香暖桃笙小簟。当年初绣，亲染鸳鸯线。而今独自，对得鸳鸯腼腆。双莲枝上，泪潮深溅。可叹双肱，被春眠、都曲软。游仙好枕，借向邯郸店。奴从金屋，也得梦儿方便。莫教惊堕，一团花片。","dynasty":"明代","title":"传言玉女•索枕"}
{"author":"董以宁","content":"衣纹单复尽能匀。怜伊大好腰身。那堪常傍葛衣尘。酒污馀痕。凭向银床漫洗，任教莲杵频闻。桁边风透帐边熏。一缕氤氲。","dynasty":"明代","title":"画堂春•浣葛"}
{"author":"董以宁","content":"玉箫阁在花茵，留记月波痕。朱扉半掩，青灯半灭，作意销魂。半晌月痕移旧处，风淅淅、几度微闻。明知不是，伊家屧响，聊且开门。","dynasty":"明代","title":"极相思•赋得有约不来过夜半"}
{"author":"董以宁","content":"临淄即墨天下闻，斗鸡走狗纷如云。我来作客喜结构，唇舌不减楼君卿。银花之脯八带鱼，主人邀我饮半醺。当筵少年击鼍鼓，更一少年袒臂舞。足下红锦靴，腰间五绝组。手持一丸摩云端，一丸未落复一丸。双丸将落承以顶，须臾重入云中看。更出七丸在肘后，两手承蜩左复右。旁有少年拍手嗤，大言此技安足奇。摩顶至地身倒悬，以足弄丸目不施。七丸上下声相击，击声一依鼓为节。是时我醉不欲眠，纷纷罗袖屏前列。","dynasty":"明代","title":"席上看弄丸歌"}
{"author":"董以宁","content":"银华九寸水溶溶。长自映芙蓉。春风一夜吹愁去，相看处、渐觉眉松。浮渲才梳，方空新换，不似旧时慵。笔床箫局几尘封。閒情拂拭中。捲帘欲放游丝入，相看处、重忆春风。草绿无痕，花红未落，不见去来踪。","dynasty":"明代","title":"一丛花•闺情"}
{"author":"董以宁","content":"夜来花睡何曾足。把往事、欲抛心曲。欹枕小钗横，软衬芙蓉褥。衣痕细细肌匀肉，半醒处、咳成珠玉。唤煮鹧鸪茶，烟漾纱窗竹。","dynasty":"明代","title":"海棠春•午睡"}
{"author":"董以宁","content":"燕笼涎，萦鸭篆。小袖微笼，心字春衫暖。还恐骤烟吹隔苑。微湿蓉丸，许久烧才半。为儿郎，述别院。索得宫香，纤手拈来颤。一点心肠终是软。拜月还求，薄倖心儿转。","dynasty":"明代","title":"苏幕遮•索香"}
{"author":"董以宁","content":"醉翁。匆匆。相逢。问何如，黄公。为怜客子兮途穷。自言座上樽中。酒不空。饮予在花丛。花饮清霜兮醉红。杯盘狼籍，我亦龙钟。洗觞更酌，抚壁上之焦桐。一鼓而召清风。再鼓而和长松。愁多曲未终。噫我来自东。我别兮忡忡。君其目送兮飞鸿。","dynasty":"明代","title":"醉翁操•琴曲赠游墅居停"}
{"author":"董以宁","content":"岫垂烟淡淡，窗映雪亭亭。看回瘦骨玉山青，寒风晚浦晴。咒鸥轻点点，飘絮舞盈盈。尽收酒中薄云阴，琼飞淡月明。","dynasty":"明代","title":"巫山一段云"}
{"author":"董以宁","content":"小扣。轻袖。衣香堪嗅。推郎先起，再添红兽。为问荼蘼开否。拈花先浴手。学梳时髻疑偏堕。菱花座。侧处疑添个。步蕉房。对碧窗。檀郎。看侬新样妆。","dynasty":"明代","title":"河传•题美人早起图"}
{"author":"董以宁","content":"茉莉香偏促。蝉纱帘内窥初浴。乱绾青螺，才系着、冰纱裙幅。小骂流萤，暗处偏携烛。还频见、秋水时时渌。怕轻摇团扇，人到粉阑干曲。一带朱衣竹。萧萧影里惊如玉。浓笑前来，手指道、银河似沐。恰好幽期，欲趁花神福。响金镮、吠动猧儿熟。恐小鬟知道，两点檀娥轻蹙。","dynasty":"明代","title":"安公子•无题"}
{"author":"董以宁","content":"绮语和郎细诵。红袖半肩轻拥。忘却漏声催，早是信鸡催送。珍重。珍重。此去画桥霜冻。","dynasty":"明代","title":"如梦令•赋别"}
{"author":"董以宁","content":"桐尾鱼纹响欲仙。金线频添。声声报入云空里，敢惊他、鸟醉花眠。自从人去后，懒拨春纤。故嗔小婢太痴颠。付与青烟。秦吏袋鱼须寄去，倩郎重整新弦。归来相对好，一曲红盐。","dynasty":"明代","title":"看花回•索琴"}
{"author":"董以宁","content":"月小。云绕。烟丝如袅。银湾如晓。点兰缸。理书床。人悄。月光惊宿鸟。怜此夜传梅信杳。闺中少。空寄文无草。掷离觞。煮梅香。他乡。衾寒觉夜长。","dynasty":"明代","title":"河传•秋夜寓鹫峰书院"}
{"author":"董以宁","content":"妾处多言，郎前传语，金笼怪伊饶舌。减些鹦鹉料，施与文鱼食。粉香贮来银钵。一星星、漫投银鲫。倚槛吟沉，临波目注，细看他嘘沫。盆池内玲珑石。料鱼应乐此，曲房幽室。更因亲饲惯，佩响都争集。戏投偌大双红豆，间哄着、寸鳞空齧。但听得。鹦哥正、骂侬心劣。","dynasty":"明代","title":"玲珑四犯•调粉饵饲金鱼"}
{"author":"董以宁","content":"欲与欢言碍小姑。捏欢臂上问寒无。由他灯火馀昏穗，推着衣裳过暖炉。交膝语，拍肩呼。欢言低处便含糊。小姑佯做痴呆态，故把欢言细问奴。","dynasty":"明代","title":"鹧鸪天•冬夜"}
{"author":"董以宁","content":"看去纤匀，生成伶俐，掩映偏宜。念衬处参红，榴编细贝，露时凝素，瓠剖明犀。刷后留芬，谈馀剩慧，启向风前一笑迟。曾徼倖，有姓名轻挂，何福消伊。问来年纪应知。每剔罢、沉思叩欲低。更吟费推敲，咬松㕙管，绣商深浅，嚼烂绒丝。漱石应同，拈梅欲冷，难画杨妃病抵时。销魂处，向檀郎戏啮，印臂痕微。","dynasty":"明代","title":"沁园春•美人齿"}
{"author":"董以宁","content":"澧兰沅芷。是文郎当日，旧游之处。生平说、屈宋衙官，拟重去襄川，将他部署。翻怪香山，却贬技、填词赠与。想落笔高吟，多应说向，君家老妪。亲写双钩小柱。苦绝少红鹅，凭君携去。况画将、一梦高唐，把纨扇招风，更添佳绪。但到阳台，倘误惹、香云艳雨。凭君莫寄招魂赋，梦中叨絮。","dynasty":"明代","title":"解连环•楚行白筠心书赠楚词一箑，复作高唐好梦图，因柬谢"}
{"author":"董以宁","content":"为怜春去惜芳菲。将泉欲滴花枝。秃襟小袖汲来迟。别样腰肢。细洒恐溅裙幅，徐倾好沁香脾。一枝轻摘衬乌丝。拣又多时。","dynasty":"明代","title":"画堂春•浇花"}
{"author":"董以宁","content":"欲作家书意万重。美人千里思何穷。眼看春尽不相逢。几处吹笳明月夜，一声肠断绣帷中。秋波不动簟纹融。","dynasty":"明代","title":"浣溪纱•闺思集句"}
{"author":"董以宁","content":"花覆犀帘，重来妆次。不言中、觉有寒温，微笑处、知参悲喜。谁忖得、无限思量，两人心事。徐设雕文小几。青鬟列侍。漫猜枚、钩弋开拳，慵把酒、相如病肺。到更深、月溜重门，又还归矣。","dynasty":"明代","title":"两同心•对饮"}
{"author":"董以宁","content":"幽梦宵来托锦胶。起看杂树已花交。不禁莲瓣一轻敲。盥手试香按豆蔻，开奁占喜得蟏蛸。绣床针帖尚閒抛。","dynasty":"明代","title":"浣溪纱•晓"}
{"author":"董以宁","content":"堕鬟初卸拭轻纨。绿云回手重盘。笑郎新沐髻如丸。何日弹冠。半晌劳挼澡豆，几回羞倚阑干。待穿犊鼻好同看。月挂林端。","dynasty":"明代","title":"画堂春•侍浴"}
{"author":"董以宁","content":"银叶如钱一点，漫爇小蓉丸。忆得韩郎去后，十样淡眉攒。博山红兽犹寒。只因愁绪多端。泪痕湿处频熏，唾花衣袖难乾。","dynasty":"明代","title":"相思儿令•烧香曲"}
{"author":"董以宁","content":"芳草萋萋如画。唤起祢生閒话。死向风波曾不怕。长裤请君穿罢。除是阿瞒还值骂。黄祖不堪君诧。","dynasty":"明代","title":"望梅花•过鹦鹉洲"}
{"author":"董以宁","content":"记取。和君语。自读睢阳闻笛句。纵馀黄土无归处。莫洒双双红箸。愿日后携侬巾帼，二十四城传去。","dynasty":"明代","title":"调笑令•赋张巡妾"}
{"author":"董以宁","content":"苏仙李仙。张颠米颠。其诗其字之间。许云痴并肩。书帘茗烟。琴弦画笺。年年长向花前。著金貂醉眠。","dynasty":"明代","title":"醉太平•寿玉虬叔三十叔别号云痴"}
{"author":"董以宁","content":"昨夜传鸿信。雨后花扶病。兼传病有因。为郎颦。忒觉情多，真假转难分。转难分。便是空言，忍猜他未真。","dynasty":"明代","title":"感恩多•鸿信"}
{"author":"董以宁","content":"伴绣小青鬟，生性由来好。惯得阿侬怜，不累伊家恼。茶灶倩他炊，药臼亏他捣。莫做阮咸姑，休学王珉嫂。","dynasty":"明代","title":"生查子•柬内"}
{"author":"董以宁","content":"不见有人烟，人烟隔水见。寒苇露船灯，野火明沙岸。月晚树阴多，浦迥湘云捲。坐看云起时，吴山中路断。","dynasty":"明代","title":"生查子•临淮舟次集唐"}
{"author":"董以宁","content":"小姑敛衽拜。嫂嫂妆台下。乞早整莲衣，花间去赌棋。杏钗多戴个，停会来输我。若倩小哥帮。输时拔一双。","dynasty":"明代","title":"醉公子•挑棋"}
{"author":"董以宁","content":"乍握纤纤手。侬意他知否。莫便使他知，教他归去思。重来花下见。红晕潮生面。纤手只微笼，多时露玉葱。","dynasty":"明代","title":"醉公子•重来"}
{"author":"董以宁","content":"侬心何事恼。姐姐欺侬小。偷看合欢书，憎侬问起居。好从花下避，怕见书中字。匿笑不回头，回头替姐羞。","dynasty":"明代","title":"醉公子•赋艳"}
{"author":"董以宁","content":"去去江舟，烟中山色浑无据。落云迎屿。雁向潇湘去。晚浦观渔，不辨渔人语。花如絮。月芦深处。那里汀头住。","dynasty":"明代","title":"点绛唇•江晚"}
{"author":"董以宁","content":"无可消閒，不愁怎得光阴过。绿窗赓和。佯说愁城大。强约愁来，愁也来何莫。曾经么。和衣独卧。今夜愁真个。","dynasty":"明代","title":"点绛唇•消閒"}
{"author":"董以宁","content":"翠被葡萄，轻笼金鸭香烟重。梅花影动。小阁寒宵共。到得而今，无计凰求凤。愁千种。一场春梦。又被灯花哄。","dynasty":"明代","title":"点绛唇•闺思"}
{"author":"董以宁","content":"旅馆黄昏，檠灯襆被钟声悄。心烟缥缈。只是随郎袅。眉语低时，暗计行程早。如何好。画眉虽巧。五日张京兆。","dynasty":"明代","title":"点绛唇•旅赠"}
{"author":"董以宁","content":"柳绵吹怯。不费东风着力。看来迟。曲沼经行处，回廊遍倚时。鸳鸯游冶子，鹦鹉滑稽儿。见人消瘦尽，笑人痴。","dynasty":"明代","title":"女冠子•春闺"}
{"author":"董以宁","content":"幽梦宵来托锦胶。起看杂树已花交。不禁莲瓣一轻敲。盥手试香按豆蔻，开奁占喜得蟏蛸。绣床针帖尚閒抛。","dynasty":"明代","title":"浣溪纱•晓"}
{"author":"董以宁","content":"淡月回廊几处湾。花阴潜入候双镮。残灯明灭未曾还。落绣正窥金约腕，罢妆犹系玉连环。一重屈戌隔蓬山。","dynasty":"明代","title":"浣溪纱•夜"}
{"author":"董以宁","content":"十里珠帘正冶游。好乘青雀下苏州。双银曾寄杏花楼。爱尔一樽桑落酒，迟予三日木兰舟。春风寒到紫鼷裘。","dynasty":"明代","title":"浣溪纱•赋别梁溪主人"}
{"author":"董以宁","content":"欲作家书意万重。美人千里思何穷。眼看春尽不相逢。几处吹笳明月夜，一声肠断绣帷中。秋波不动簟纹融。","dynasty":"明代","title":"浣溪纱•闺思集句"}
{"author":"董以宁","content":"柴门傍岸。白板双桥连曲断。水涨花溪。一夜东风没钓矶。渔童叉髻。待攀细柳穿双鲤。细柳条条。拖得黄鹂拂板桥。","dynasty":"明代","title":"减字木兰花•村落"}
{"author":"董以宁","content":"怪郎昨夜欺奴甚。生拚独就红蕤枕。脉脉转银河。郎将妾奈何。心肠毕竟软。渐褪罗襦半。不觉响流苏。双鬟睡去无。","dynasty":"明代","title":"菩萨蛮生拚"}
{"author":"董以宁","content":"一樽酒尽青山暮。雨昏青草湖边过。沙浅浪痕交。云帆碍浦桥。潮平两岸阔。古木疑撑月。何事与心违。潇湘人未归。","dynasty":"明代","title":"菩萨蛮•舟次集唐"}
{"author":"董以宁","content":"阿娘碎语绵如絮。檀郎只好心头贮。音信日来稀。思伊转恨伊。此情频欲寄。又恐伤郎意。斟酌数行书。言欢字字虚。","dynasty":"明代","title":"菩萨蛮•代伊"}
{"author":"董以宁","content":"岫垂烟淡淡，窗映雪亭亭。看回瘦骨玉山青，寒风晚浦晴。咒鸥轻点点，飘絮舞盈盈。尽收酒中薄云阴，琼飞淡月明。","dynasty":"明代","title":"巫山一段云"}
{"author":"董以宁","content":"欢情别恨匆匆换，欢是前宵。别是今朝。一样轻魂两样销。梦来梦去迢迢觅，去梦郎招。来梦奴邀。两处轻魂一处飘。","dynasty":"明代","title":"丑奴儿令•闺怨"}
{"author":"董以宁","content":"鹊儿不断。灯儿不管。紫姑仙不曾明判。掷金钱再算。青蚨飞去还飞转。只郎去、归偏缓。待点六爻还未半。奈心丝先乱。","dynasty":"明代","title":"醉太平•金钱卜"}
{"author":"董以宁","content":"已将身许。敢比风中絮。可奈檀郎疑又虑。未肯信侬言语。便将一缕心烟。花间敛衽告天。若负小窗欢约，来生丑似无盐。","dynasty":"明代","title":"清平乐•私语"}
{"author":"董以宁","content":"看翠雨，香缭绕，乱绾正三分。斜插牙梳欲堕，云边钩月初新。待洗忽含颦。为檀郎、银剪留痕。遮藏且唤双鬟去，莫捧金盆。","dynasty":"明代","title":"占春芳•金盆濯发"}
{"author":"董以宁","content":"年纪花梢半未谙。柔情先似再眠蚕。偏将串结，珍重叠香函。閒伴夫人同斗草，沉思未敢摘宜男。郎情深浅，还向梦回参。","dynasty":"明代","title":"相思引•为云孙咏侍儿小福"}
{"author":"董以宁","content":"殊堪讶。自将阿骛无端嫁。无端嫁。留他不得，掉他不下。眤人秋水临行泻。旧时团扇应难舍。应难舍。看他明日，耐他今夜。","dynasty":"明代","title":"忆秦娥•堪讶"}
{"author":"董以宁","content":"迎风哢。隔帘长自莺声鬨。莺声鬨。起来无力，睡来无梦。记得当年南浦送。双斟鹊脑情千种。情千种。低眉款语，几声珍重。","dynasty":"明代","title":"忆秦娥•闺怨"}
{"author":"董以宁","content":"猫来也。鹦哥唤道哥哥打。哥哥打。声声忏悔，摩诃般若。美人怜惜愁偏惹。粉盂喂肉犀帘下。犀帘下。金笼半启，雪衣轻洒。","dynasty":"明代","title":"忆秦娥•鹦哥"}
{"author":"董以宁","content":"郎君去。郎君骏马谁家住。谁家住。垆前绿酒，床前红炬。游丝欲系春风絮。睡花蝴蝶痴情绪。痴情绪。千金博得，明眸一觑。","dynasty":"明代","title":"忆秦娥•冶游"}
{"author":"董以宁","content":"几床书卷散牙签。閒时信手常拈。抛来高枕帙谁缄。好倩纤纤。莫把燃脂污染，还将辟蠹香添。频频亲捧向冰帘。一卷楞严。","dynasty":"明代","title":"画堂春•夏日课婢掌书"}
{"author":"董以宁","content":"衣纹单复尽能匀。怜伊大好腰身。那堪常傍葛衣尘。酒污馀痕。凭向银床漫洗，任教莲杵频闻。桁边风透帐边熏。一缕氤氲。","dynasty":"明代","title":"画堂春•浣葛"}
{"author":"董以宁","content":"为怜春去惜芳菲。将泉欲滴花枝。秃襟小袖汲来迟。别样腰肢。细洒恐溅裙幅，徐倾好沁香脾。一枝轻摘衬乌丝。拣又多时。","dynasty":"明代","title":"画堂春•浇花"}
{"author":"董以宁","content":"茂陵消渴未全瘥。奁中药裹偏多。一丸休认枕边挼。错皱双蛾。晒久频移花影，暄侵小褪香罗。窃来休向桂婆娑。伴了姮娥。","dynasty":"明代","title":"画堂春•晒药"}
{"author":"董以宁","content":"落花风里绿烟轻。听来细细涛声。凭携方曲向茶铛。蟹眼时烹。洗处轻攒素笋，尝时小破朱樱。定瓷亲捧更盈盈。仙掌初倾。","dynasty":"明代","title":"画堂春•烹茶"}
{"author":"董以宁","content":"满庭花影日光烘。芳姿挟扇偏慵。唤来珠汗正融融。细舀荷风。拂去篆烟缥缈，捉来玉指菁葱。淡红耙袜映酥胸。微样轻容。","dynasty":"明代","title":"画堂春•挥扇"}
{"author":"董以宁","content":"堕鬟初卸拭轻纨。绿云回手重盘。笑郎新沐髻如丸。何日弹冠。半晌劳挼澡豆，几回羞倚阑干。待穿犊鼻好同看。月挂林端。","dynasty":"明代","title":"画堂春•侍浴"}
{"author":"董以宁","content":"冰丝簟子出蕲州。铺来湘水平流。为郎拂拭向纱帱。凉沁如秋。每到宵来重展，却怜晓起偏羞。臂痕人讶细纹留。今夜拚休。","dynasty":"明代","title":"画堂春•拂簟"}
{"author":"董以宁","content":"拈金凤，捣朱砂。纤指染红葩。殷勤捧得玉瓯茶。光映绿沉瓜。莫轻弹，休更剪。夜半搔时谁见。落霞琴上不曾差。流水泛桃花。","dynasty":"明代","title":"喜迁莺•染甲"}
{"author":"董以宁","content":"画楼檐马琤琮响。花几片、乱飘蛛网。日射水晶帘，影动波纹漾。牡丹松髻梳新样。为镜里、人儿心赏。薄帨贮犀帘，娇额风前敞。","dynasty":"明代","title":"海棠春•闺词，补和程村阮亭韵晓妆"}
{"author":"董以宁","content":"夜来花睡何曾足。把往事、欲抛心曲。欹枕小钗横，软衬芙蓉褥。衣痕细细肌匀肉，半醒处、咳成珠玉。唤煮鹧鸪茶，烟漾纱窗竹。","dynasty":"明代","title":"海棠春•午睡"}
{"author":"董以宁","content":"梧桐月暗人无影。私瞰处、旧愁都醒。灯晃背湘帘，玉堕春波冷。金钗卸向银华镜。拂拭久、绿云犹整。箫局漫熏衣，几度添宫饼。","dynasty":"明代","title":"海棠春•晚浴"}
{"author":"董以宁","content":"芭蕉却报黄昏雨。听不断、莲花双杵。拥膝更支颐，趺坐浑无语。冶游试问谁边去。全不听、城头谯鼓。应教短辕中，挥秃琅琊麈。","dynasty":"明代","title":"海棠春•夜坐"}
{"author":"董以宁","content":"半窗阁绣，幺弦罢曲，漫火馀香。玉人此际，妆成无事，才觉日初长。银骢何处，等閒嘶过红墙。莺簧吹转，柳绵飞起，尽日好思量。","dynasty":"明代","title":"庆春时•日长"}
{"author":"董以宁","content":"晓拥香篝意惘然。祇因芳梦记难全。起向药栏浑独立，倩谁圆。倭堕髻垂遮领字，水沉香透结衣船。閒整新妆还自顾，惜娟娟。","dynasty":"明代","title":"摊破浣溪纱•晓起"}
{"author":"董以宁","content":"初春嫩绿染香溪。鸳鸯作阵飞。迷香曲处，双双三六，若个情痴。新来怕见离愁事，镇日并头栖。韩朋冢下，窦家机上，不肯相依。","dynasty":"明代","title":"眼儿媚•江上鸳鸯"}
{"author":"董以宁","content":"鸳鸯枕上青山誓。话得十分容易。不料有头无尾。枉受他调戏。知他又把前翻计。别院应还重试。暗笑那人知未。薄倖从前既。","dynasty":"明代","title":"桃源忆故人•拟代"}
{"author":"董以宁","content":"到得而今，须眉已逐簪笄嫁。应知孝弟力田科，却是东陵蹠。消受酒晨花夜。便游侠、不将名借。青蝇休吊，龙泉太阿，汝知我者。","dynasty":"明代","title":"烛影摇红•偶笔"}
{"author":"董以宁","content":"帘前绿水映云屏。自盈盈。敲得银针独向、画栏凭。粉郎归未曾。粉郎空有许多情。未均匀。好似帘钩偏重、帐钩轻。鱼钩只几分。","dynasty":"明代","title":"鬲溪梅令•赋得卧房阶下插鱼竿"}
{"author":"董以宁","content":"不合相携斗草。把小名轻告。邻娃便说，而今输却，把小名争叫。万一侬家输了。宁可酬花钞。怕他帘外，侍儿窃语，并檀郎知道。","dynasty":"明代","title":"西地锦•同三五女伴道小名"}
{"author":"董以宁","content":"玉箫阁在花茵，留记月波痕。朱扉半掩，青灯半灭，作意销魂。半晌月痕移旧处，风淅淅、几度微闻。明知不是，伊家屧响，聊且开门。","dynasty":"明代","title":"极相思•赋得有约不来过夜半"}
{"author":"董以宁","content":"兰汤浴手，窗前先就，红莲娇片。须记他原少凌波，休错配、鸳鸯线。绣着金身须半面。似向侬青眼。春笋纤纤近慈云，疑紫竹、林中现。","dynasty":"明代","title":"留春令•浣手绣观音"}
{"author":"董以宁","content":"当年曾僭。昭阳殿。燕燕。移家新到珠院。双双见。蕙花半箭。衔来健。妒双双、画阁穿遍。将帘掩。雌雄暂教违面。心休蹇。三生今欠。须方便。","dynasty":"明代","title":"瑶池燕•开帘引燕"}
{"author":"董以宁","content":"避车尘，调蟋蟀，甘称闭户先生。多事乘轩还过访，方知人重功名。黄金不与侬厮认。原是床头冰冷。何物误人田二顷。散与酒徒须尽。","dynasty":"明代","title":"思越人•高轩过"}
{"author":"董以宁","content":"云眠月醉青山卧。把好梦、背他偷做。杏笺方欲双题和。忽被寒涛鼓破。奈未梦、心情犹可。到梦后、凄凉怎过。呼奴好伴挑灯坐。今夜梦来须躲。","dynasty":"明代","title":"杏花天•忆梦"}
{"author":"董以宁","content":"和郎坐，閒话说东家。小鸭漫烧宫里饼，香涛滚泼雨前茶。春去且由他。和郎坐，妆卸玉簪斜。戏谱新诗题册叶，轻移小盏护灯花。迟迟入帐纱。","dynasty":"明代","title":"双调望江南•闺夜"}
{"author":"董以宁","content":"几片桃花靧面，一围蝶翅披肩。当初生小在人前。游郎到，回避只今年。饮笑央人索扇，低眸唤婢垂帘。犹飘红袖出屏间。还偷觑，轻踢凤鞋尖。","dynasty":"明代","title":"江月晃重山•初避人"}
{"author":"董以宁","content":"豆蔻香含正未笄。三年嫣笑手长携。羽衾熨处分龙脑，罗幞缝成索麝脐。花并蒂，燕双栖。合欢犹卜紫姑乩。傍人已道成连理，惹得春山翠黛低。","dynasty":"明代","title":"鹧鸪天•忆"}
{"author":"董以宁","content":"绣苑晴光尽日佳。更无愁思望天涯。名花结果春前定，小鸟姻缘枝上谐。缠锦带，脱金钗。秋千架子近香街。綵绳握处开裙衩，多少香风正入怀。","dynasty":"明代","title":"鹧鸪天•绣苑"}
{"author":"董以宁","content":"赋得将离向绮窗。桃花流水送游艭。柔肠乍结先回九，小字亲钩定取双。同玉案，伴银缸。惯来一晌不惊尨。多情恐逐浮萍去，发愿拈针绣佛幢。","dynasty":"明代","title":"鹧鸪天•别"}
{"author":"董以宁","content":"两小无猜直到今。丙寅鹊脑惯同斟。鸳鸯向午常交颈，豆蔻多时始见心。曾赋别，几嗣音。天涯南北雁难寻。归来朱鸟窗前看，应有蛛丝网画琴。","dynasty":"明代","title":"鹧鸪天•寄"}
{"author":"董以宁","content":"是处常来好当家，惯从明镜看朝霞。梦中犹认崔娘枕，扇底难披温令纱。人忽别，思无涯。归来空讶七香车。迎风一笑回头望，䯼髻双簪并蒂花。","dynasty":"明代","title":"鹧鸪天•叹"}
{"author":"董以宁","content":"何处春风着柳斜。深深庭院绿阴遮。每弹指处闻花叹，自抵牙时为曲差。频减膳，漫呼茶。莫将惆怅饯年华。门前流水蓝桥锁，犹度当初金犊车。","dynasty":"明代","title":"鹧鸪天•慰"}
{"author":"董以宁","content":"昨夜天孙罢锦梭。轻槎无恙到明河。几经私语全珍重，再试真心薄谴诃。羞月姊，避鹦哥。玉人频问夜如何。最怜蝴蝶惊魂骤，输与庄生晓梦多。","dynasty":"明代","title":"鹧鸪天•昨夜"}
{"author":"董以宁","content":"花阴空覆鸳鸯寝。寒入红衾凛。早知好事付秋风。何似当初索性不相逢。闻伊别后思量意。窃自沾沾喜。累伊憔悴倍心伤。又望伊家索性不思量。","dynasty":"明代","title":"虞美人•临风寄语"}
{"author":"董以宁","content":"马嵬坡上杨妃血。洒遍枝和节。依稀犹是旧檀心。却似唐宫睡去夜初深。梅妃应笑胭脂重。欲唤从前梦。临池照处映鱼茵。疑向三郎传语倩双鳞。","dynasty":"明代","title":"虞美人•限韵咏池上杨妃海棠"}
{"author":"董以宁","content":"初捲珠帘看不足。翠袖纱窗红映肉。犀辟尘埃玉辟寒，花为步障金为屋。日暮东风春草绿。紫穗红英曾断目。绣轭香鞯夜不归，端居懒唱将雏曲。","dynasty":"明代","title":"木兰花令•集句"}
{"author":"董以宁","content":"疏雨过春城。夹岸桃花锦浪生。复有楼台衔暮景，新晴。树里南湖一片明。噭噭夜猿鸣。野渡无人舟自横。蝴蝶梦中家万里，三更。行尽江南数十程。","dynasty":"明代","title":"南乡子•舟次集唐"}
{"author":"曹景芝","content":"静掩妆楼不踏青。断肠时节是清明。又听墙外卖饧声。杨柳有情常怨别，桃花命薄易飘零。依人燕子尚多情。","dynasty":"清代","title":"浣溪沙清明"}
{"author":"曹景芝","content":"相逢又是匆匆别，留君无计心如结。未去泪痕多。去时将奈何。倚栏人已去，独自和愁语。料得小眉峰。也添愁一重。","dynasty":"清代","title":"菩萨蛮素姊去后怆然有感"}
{"author":"曹景芝","content":"夜雨打疏寮。不住潇潇。一灯红瘦不禁挑。脉脉怀人愁独坐，坐又无聊。听尽漏迢迢。心字香消。相思人远梦都遥。何日西窗同剪烛，絮语深宵。","dynasty":"清代","title":"浪淘沙听雨怀素芝"}
{"author":"曹景芝","content":"花径尘封，苔枝玉瘦，东风啼遍红鹃。有芳魂缥缈，来吊春妍。听彻江城细雨，心酸透、有泪无言。难留住、香消粉褪，薄命如烟。凄然。美人去远，便梦到罗浮，蝶也无缘。只萧条纸帐，依约当年。添尽相思一缕，凭栏处、处处生怜。还痴想，佩环来也，月下灯前。","dynasty":"清代","title":"凤凰台上忆吹箫题徐芍兰五月落梅图"}
{"author":"曹景芝","content":"最是关心处，算年年、重阳时节，凄风苦雨。一自三秋分雁字，忍把茱萸重数。便剪纸、招魂来否。寂寞夜台尘土隔，问黄泉、可有悲凉句。参不破，幽明路。眼前事事添愁绪。况天边、几行征雁，雁声凄楚。触景伤情双泪落，不道此生难聚。更不道、梦魂无据。转眼红颜成白骨，冷清清、一片埋愁土。惟此恨，足千古。","dynasty":"清代","title":"金缕曲重九忆亡妹掌珠"}
{"author":"曹景芝","content":"不用胭脂点染新。墨花落纸自生春。好凭毫素见精神。合共诗人留小影，拟来姑射是前身。超超风格两无伦。","dynasty":"清代","title":"浣溪沙题李静芳女史墨梅小影"}
{"author":"曹景芝","content":"凌波立尽花阴月，窗掩文纱。衣捲轻纱。一树梧桐影又斜。姮娥可解侬心事，汝怕云遮。侬怕愁遮。只恨伊人在水涯。","dynasty":"清代","title":"采桑子月夜忆素芝、娄东，次元韵"}
{"author":"曹景芝","content":"墙根篱下声凄切。冷露深宵咽。凄凉已是可怜秋。还要劳伊絮絮、诉离愁。深秋落叶深更雨。并作愁如许。便无离恨已销魂。试问愁人禁得、几黄昏。","dynasty":"清代","title":"虞美人蟋蟀"}
{"author":"曹景芝","content":"灯火小红楼。未下帘钩。清风掠竹响飕飕。何处凭栏人擪笛，句起新愁。萧瑟况经秋。霜满枝头。年华奈与水同流。明月易残花易谢，何计能留。","dynasty":"清代","title":"浪淘沙丙辰九月十四夜，同素姊、实甫、紫荃两弟联句"}
{"author":"曹景芝","content":"小阁灯明，琐窗人去，眼前事事凄清。曾记前宵，联床细诉离情。那堪吟到伤心句。泪模糊、惨绝临行。料如今，冷雨酸风，两地愁生。沉沉玉漏更深矣，听凄声何处，云雁哀鸣。欲讳情痴，人前强忍啼声。明知憔悴原同调，转愁伊、比我飘零。劝知心，努力加餐，好记丁宁。","dynasty":"清代","title":"高阳台芝姊去后，忽忽不乐，谱此寄之。"}
{"author":"曹景芝","content":"为多情，双眉蹙。记得当时、有个人如玉。同倚小栏干一曲。对月联吟，还把新诗续。到而今，愁万斛，无限酸心、独背人前哭。不道清才多命薄。如此年华，撇我缘何速。","dynasty":"清代","title":"苏幕遮忆素芝姊"}
{"author":"曹景芝","content":"看香痕零乱，翠色轻遮。烟雾濛濛。六曲阑干侧，剩蘼芜一剪，软衬残红。蝴蝶翩翩飞过，犹自恋蒙茸。更绿满阶前，清清冷冷，恨煞西风。芳踪。渺何处，恁多少凄迷，寻到墙东。不见伶仃影，只苔纹几点，浅印弓弓。生怕个侬遗迹，又被土花封。正触景伤心，飞英似雪埋一重。","dynasty":"清代","title":"忆旧游春草"}
{"author":"曹景芝","content":"明月照纱窗，可似当时景。几度思量欲见君，没处寻君影。独坐更无聊，掩上菱花镜。只为思君不见君，添我恹恹病。","dynasty":"清代","title":"卜算子"}
{"author":"曹景芝","content":"谢了玉梅花一树。犹有馀香，悄向帘栊度。明月不谙离别苦。清光偏照飞英处。心上愁丝萦万缕。未觉春来，怎负春光去。窗外几声啼杜宇。惊残好梦浑无据。","dynasty":"清代","title":"蝶恋花"}
{"author":"曹景芝","content":"东风摇曳金铃索。海棠小折猩红萼。帘外雨如丝。新寒燕子知。落梅庭院悄。又是黄昏了。无计遣春愁，熏香倚一篝。","dynasty":"清代","title":"菩萨蛮"}
{"author":"曹景芝","content":"正琐窗寂静，绣阁凄凉。触景酸辛。和泪庭前立，便遗容如在，难替招魂。一纸相思写出，悄向玉炉焚。纵路隔幽明，寸心不断，离绪难论。思君。渺何处，惹多少新愁，挨到黄昏。未见伶俜影，剩棠梨一树，为写春痕。怅煞谢娘去后，没个惜花人。只独倚回栏，追思往日空怆神。","dynasty":"清代","title":"忆旧游春日过素姊妆楼，见棠梨一树，触伤心为谱是解"}
{"author":"曹景芝","content":"罡风吹起名花散。寂寞怜长叹。者番惨别总无因。未识此生何处、再相亲。昨宵梦里何曾至。难寄相思字。些些往事费思量。且倚红栏独自、看斜阳。","dynasty":"清代","title":"虞美人忆素芝，用纳兰韵"}
{"author":"曹景芝","content":"枣花帘捲。一片清光满。悄对姮娥肠欲断。只恨琐窗天远。自怜命薄如云。知心更有何人。辜负团圞明月，夜深无限销魂。","dynasty":"清代","title":"清平乐题琐窗明月图"}
{"author":"曹景芝","content":"玉骨亭亭，香痕淡淡，朦胧月照湖边。有倩妆仙子，瘦影堪怜。含泪盈盈不语，空房里、凉露珠圆。更难解，个侬情绪，雪藕丝牵。凄然。飞琼已去，算冰雪聪明，早误婵娟。恨罡风吹散，命薄如烟。犹记花开姊妹，缠绵煞、心素频传。到今后，搴芳人至，不住心酸。","dynasty":"清代","title":"凤凰台上忆吹箫白莲，忆素姊同两弟作"}
{"author":"曹景芝","content":"庭梧摇曳栖难稳，高吟乍闻林杪。咽露身轻，受风翅薄，唱出凄声多少。新愁未了。想叶底轻翻，暗惊秋早。一碧无情，哀音断续正清晓。琐窗人梦唤醒，吟魂飞不定，添我幽抱。秦树斜阳，齐宫旧事，几许伊凉谁道。空成赋稿。只嘒嘒传来，危枝苦调。镜里相看，鬓丝愁更老。","dynasty":"清代","title":"齐天乐蝉"}
{"author":"曹景芝","content":"切切凄凄，萧萧瑟瑟，听来都是酸辛。一种无聊，能消几个黄昏。梧桐洒泪芭蕉响，卷芳心、百结难分。且挑灯，起作秋诗，独抱吟身。那能忘却当时景，记连床絮语，忒煞温存。好梦难留，休言影事前尘。伊凉吟罢离骚曲，倚屏山、只哭灵均。冷清清，默坐思量，尽够销魂。","dynasty":"清代","title":"高阳台秋窗风雨图"}
{"author":"曹景芝","content":"检点残书卷，想从前、琐窗吟句，闲情自遣。仿宋摹唐凄艳绝，字字泪珠红泫。便做尽、春蚕丝茧。犹记妆前曾问字，到而今、终悔因缘浅。心上恨，几时展。开函一纸聪明显。认玲珑，簪花妙格，寿萱书扁。不道残年多变幻，转瞬浮云苍犬。算薄命、诗人不免。剩有零星珠玉在，付梓人、拼把春衫典。诗细校，夜灯剪。","dynasty":"清代","title":"金缕曲题素姊遗稿，用秋水轩韵"}
{"author":"曹景芝","content":"一别西风憔悴尽，江头系马无人。漫天飞絮冻烟昏。归鸦三四点，风雪认孤村。瘦损腰支非旧样，谁怜舞态温存。笛声哀怨不堪论。好留蛮样在，重斗小眉痕。","dynasty":"清代","title":"临江仙寒柳"}
{"author":"曹景芝","content":"深院锁葳蕤。六幅帘垂。金炉寒了兽烟微。今夜新霜鸳瓦重，须要添衣。心事总凄迷。恨缕愁丝。兰釭风闪一花低。除却梅花除却月，更有谁知。","dynasty":"清代","title":"浪淘沙"}
{"author":"曹景芝","content":"独自背窗纱，听尽风和雨。新燕一双双，飞过楼头去。杨柳绿堆烟，帘幕无重数。不见捲帘人，添得伤心处。","dynasty":"清代","title":"生查子"}
{"author":"曹景芝","content":"兰月如烟。夜深人静，凉露涓涓。一摺朱栏，几竿翠竹，倩影堪怜。盈盈小立风前。病新起、钗横髻偏。淡墨裙儿，褪红衫子，画里婵娟。","dynasty":"清代","title":"柳梢青题竹林仕女图"}
{"author":"曹景芝","content":"愁。未到秋时心已秋。非关病，常自蹙眉头。","dynasty":"清代","title":"十六字令和二波轩韵"}
{"author":"曹景芝","content":"眼看春去。便自愁如许。窗外鹧鸪啼不住，日日风风雨雨。晓来梳洗都慵。怯寒下了帘栊。帘底落花如梦，有谁解惜残红。","dynasty":"清代","title":"清平乐"}
{"author":"曹景芝","content":"一别经年矣。问黄泉、芳魂缥缈，与谁相倚。剪纸招来招未得，空对冷清清地。更觉得、埋愁无计。悔不当初休识面，到而今、少了伤心事。挥洒尽，两行泪。今宵我已拚憔悴。况又是、敲窗风雨，助人闷意。怎及软红尘里客，终日醉生梦死。浑莫解、相思滋味。若解相思多薄命，道君生、也受情痴累。知己感，一而已。","dynasty":"清代","title":"金缕曲芝姊周期有感"}
{"author":"曹景芝","content":"风雨敲帘响，黄昏倚枕听。一番淅沥一番停。不道秋声似此、太零星。弄瞑灯如豆，浇愁酒欠灵。吟虫况复近纱棂。搅得今宵玉漏、也无凭。","dynasty":"清代","title":"风蝶令疏雨酿愁，孤灯吊影，以写幽。"}
{"author":"曹景芝","content":"睡起惺忪强自支。几多愁绪没人知。欲寻残梦立斜晖。碧树雨馀莺乱语，绣帘风软燕低飞。雏晴天气养花时。","dynasty":"清代","title":"浣溪沙"}
{"author":"曹景芝","content":"纱窗几阵尖风冷。屏山扶上孤灯影。梦短觉宵长。金炉袅细香。凄凉人忆旧。病怯腰肢瘦。月印小阑干。雁声云外寒。","dynasty":"清代","title":"菩萨蛮秋夜用朱淑真韵"}
{"author":"曹景芝","content":"江南烽火连天炽，移家鹿门深处。落拓青衫，凄迷红泪，还读兰成词赋。萧萧乱舞。剩落叶西风，几株枯树。门掩黄昏，一灯挑尽冷吟苦。小窗闲坐抱膝，离骚披半帙，魂断如许。欧子秋声，白公长恨，并作今宵愁绪。零砧碎杵。更瑟瑟飞来，和成凄楚。掩卷伤心，又听山鬼语。","dynasty":"清代","title":"台城路题吕箫史一凤秋夜读书图"}
{"author":"曹景芝","content":"银鸭炉熏心字焦。瘦吟烛底苦无聊。怕翻乐府凄凉曲，念到家山泪暗抛。身世感，等萍飘，萧萧几叶响芭蕉。今宵秋雨纱窗里，梦断松陵十四桥。","dynasty":"清代","title":"鹧鸪天题莘溪凌荫周萍游词"}
{"author":"曹景芝","content":"院宇萧条，美人何处，肠断黄昏片月。谁吊芳妍，枝上数声啼鴃。依约似、亸袖来耶，悄地共、华灯明灭。影亭亭、小立苍苔，乍惊清露更凄绝。东风轻飏似许，寻偏阑干，只有半庭春雪。淡雾空濛，误却栖香胡蝶。但一缕、萦住湘云，扶不起、珊珊瘦骨。还只怕、玉笛吹残，乱愁千万叠。","dynasty":"清代","title":"绮罗香梅魂"}
{"author":"曹景芝","content":"落花春去黄梅又，乍暖还寒。乍暖还寒。此际教人将息难。忘忧何处寻萱草，倚遍阑干，拍遍阑干。心绪凄迷祗剩酸。","dynasty":"清代","title":"采桑子"}
{"author":"曹景芝","content":"疏帘低卷。每看妆台匀素面。怕记从前。旧事凄迷梦似烟。相思一盒。临别盈盈持赠物。玉手亲封。犹带脂痕与唾绒。","dynasty":"清代","title":"减兰其一和素姊双侬妆楼作"}
{"author":"曹景芝","content":"凄凉庭院。落叶残红阶下满。壁上笼纱。细小簪花尘半遮。垂杨几树。记得寻常吟咏处。今日愁边，无限销魂忆翠钿。","dynasty":"清代","title":"减兰其二和素姊双侬妆楼作"}
{"author":"毕景桓","content":"翅软如绵，腰纤似玉，看他妩媚难禁。两两三三，飞来偷入花阴。香闺午倦抛书卷，把滕王、图画重寻。倚晴窗、搦管裁笺，点粉涂金。笑余亦有丹青癖，记曾描百蝶，未遇知音。欲觅芳踪，那堪梦杳青琳。葛衣又逐东风化，捲湘帘、闲煞金针。喜今朝，粉本携来，许我抚临。","dynasty":"清代","title":"高阳台题百蝶图"}
{"author":"蔡楙","content":"竹静深留月，花多不辨香。","dynasty":"宋代","title":"句"}
{"author":"严震","content":"釜戴山中鹿又鸣，——中表此际多应到表兄。——严震表兄不是严家子，合是三兄与四兄。——中表","dynasty":"唐代","title":"闻鹿鸣互谑"}
{"author":"杜子民","content":"拥传来观海，危亭一振衣。云晴千怪出，浸大百川归。日月遭吞吐，乾坤入范围。群鸥不须避，禅寂久忘机。","dynasty":"宋代","title":"望瀛亭二首其一"}
{"author":"杜子民","content":"北望沧溟大，茫茫天地间。回环知万里，缥缈认三山。汉使何年到，星槎度岁还。蟠桃应已熟，方朔在人寰。","dynasty":"宋代","title":"望瀛亭二首其二"}
{"author":"杜子民","content":"人穿鱼蟹市，路入斗牛天。云水家千里，江山月一船。","dynasty":"宋代","title":"扬州"}
{"author":"裴廷裕","content":"微雨微风寒食节，半开半合木兰花。看花倚柱终朝立，却似凄凄不在家。","dynasty":"唐代","title":"偶题"}
{"author":"裴廷裕","content":"何劳问我成都事，亦报君知便纳降。蜀柳笼堤烟矗矗，海棠当户燕双双。富春不并穷师子，濯锦全胜旱曲江。高卷绛纱扬氏宅，半垂红袖薛涛窗。浣花泛鹢诗千首，静众寻梅酒百缸。若说弦歌与风景，主人兼是碧油幢。","dynasty":"唐代","title":"蜀中登第答李搏六韵"}
{"author":"赵仲御","content":"嶰管声催。人报道〓嫦娥步月来。凤灯鸾炬，寒轻帘箔，光泛楼台。万年春未老，更帝乡日月蓬莱。从仙仗，看星河银界，锦绣天街。欢陪。千官万骑，九霄人在五云堆。紫袍光里，星球宛转，花影徘徊。未央宫漏永，散异香、龙阙崔嵬。翠与回。奏仙歌韶吹，宝殿尊罍。","dynasty":"宋代","title":"瑶台第一层（上元扈跸）"}
{"author":"赵仲御","content":"嶰管声催。人报道、嫦娥步月来。凤灯鸾矩，寒轻廉箔，光泛楼台。万年春未老，更帝乡日月蓬莱。从仙仗，看星河银界，锦绣天街。欢陪。千官万骑，九霄人在五云堆。紫袍光里，星球宛转，花影徘徊。未央宫漏水，散异香、龙阙崔嵬。翠舆回。奏仙歌韶吹，宝殿尊罍。","dynasty":"宋代","title":"瑶台第一层·嶰管声催"}
{"author":"赵仲御","content":"嶰管声催。人报道、嫦娥步月来。凤灯鸾炬，寒轻帘箔，光泛楼台。万年春未老，更帝乡日月蓬莱。从仙仗，看星河银界，锦绣天街。欢陪。千官万骑，九霄人在五云堆。紫袍光里，星球宛转，花影徘徊。未央宫漏永，散异香、龙阙崔嵬。翠舆回。奏仙歌韶吹，宝殿尊罍。","dynasty":"宋代","title":"瑶台第一层上元扈跸"}
{"author":"张孝祥","content":"洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著同：着；玉界一作：玉鉴)应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。(沧浪一作：沧冥；岭表一作：岭海)","dynasty":"宋代","tags":"宋词三百首，豪放，写景，写水，月夜，抒怀","title":"念奴娇·过洞庭"}
{"author":"张孝祥","content":"满载一船秋色，平铺十里湖光。波神留我看斜阳，放起鳞鳞细浪。明日风回更好，今宵露宿何妨？水晶宫里奏霓裳，准拟岳阳楼上。","dynasty":"宋代","tags":"宋词三百首，山水，写风","title":"西江月·阻风山峰下"}
{"author":"张孝祥","content":"江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。","dynasty":"宋代","tags":"豪放，登高，写景，长江，抒情","title":"水调歌头·金山观月"}
{"author":"张孝祥","content":"长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。","dynasty":"宋代","tags":"宋词三百首，豪放，爱国，壮志","title":"六州歌头·长淮望断"}
{"author":"张孝祥","content":"问讯湖边春色，重来又是三年。东风吹我过湖船，杨柳丝丝拂面。世路如今已惯，此心到处悠然。寒光亭下水如天，飞起沙鸥一片。","dynasty":"宋代","tags":"宋词三百首，婉约，怀恋，山水","title":"西江月·问讯湖边春色"}
{"author":"张孝祥","content":"盖未知其事，重为感叹，赋此不识平原太守，向来水北山人。世间功业谩亏成。华发萧萧满镜。幸有田园故里，聊分风月江城。西湖西畔晚波平。袖手时来照影。","dynasty":"宋代","title":"西江月"}
{"author":"张孝祥","content":"天一角。南枝向我情如昨。情如昨。水寒烟淡，雾轻云薄。吹花嚼蕊愁无托。年华冉冉惊离索。惊离索。倩春留住，莫教摇落。","dynasty":"宋代","title":"忆秦娥"}
{"author":"张孝祥","content":"同是瀛洲册府仙，今朝聊结社中莲，胡笳按拍酒如川。唤起封姨清晚暑，更将荔子荐新圆，从今三夜看婵娟。","dynasty":"宋代","tags":"中秋节，饮酒，喜悦","title":"浣溪沙·中秋坐上十八客"}
{"author":"张孝祥","content":"霜日明霄水蘸空。鸣鞘声里绣旗红。淡烟衰草有无中。万里中原烽火北，一尊浊酒戍楼东。酒阑挥泪向悲风。","dynasty":"宋代","tags":"宋词精选，豪放，边塞，写景，爱国，感概","title":"浣溪沙·霜日明霄水蘸空"}
{"author":"张孝祥","content":"雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。","dynasty":"宋代","tags":"宋词三百首，豪放，咏史怀古，爱国，喜悦","title":"水调歌头·和庞佑父"}
{"author":"张孝祥","content":"十年闻说查山好，何日追游。木落霜秋。梦想云溪不那愁。主人好事长留客，尊酒夷犹。一笑登楼。兴在西峰上上头。","dynasty":"宋代","title":"丑奴儿/采桑子"}
{"author":"张孝祥","content":"卷旗直入蔡州城。只倚精忠不要兵。贼营半夜落妖星。万旅云屯看整暇，十眉环坐却娉婷。白麻早晚下天庭。","dynasty":"宋代","title":"浣溪沙"}
{"author":"张孝祥","content":"妙手何人为写真。只难传处是精神。一枝占断洛城春。暮雨不堪巫峡梦，西风莫障瘐公尘。扁舟湖海要诗人。","dynasty":"宋代","title":"浣溪沙"}
{"author":"张孝祥","content":"冉冉幽香解钿囊。兰桡烟雨暗春江。十分清瘦为箫郎。遥忆牙樯收楚缆，应将玉箸点吴妆。有人萦断九回肠。","dynasty":"宋代","title":"浣溪沙"}
{"author":"张孝祥","content":"楼下西流水拍堤。楼头日日望春归。雪晴风静燕来迟。留得梅花供半额，要将杨叶画新眉。莫教辜负早春时。","dynasty":"宋代","title":"浣溪沙"}
{"author":"张孝祥","content":"鳷鹊楼高晚雪融。鸳鸯池暖暗潮通。郁金黄染柳丝风。油壁不来春草绿，栏干倚遍夕阳红。江南山色有无中。","dynasty":"宋代","title":"浣溪沙"}
{"author":"张孝祥","content":"细仗春风簇翠筵。烂银袍拂禁炉烟。旃书名字压宫垣。太学诸生推独步，玉堂学士合登仙。乃翁种德满心田。","dynasty":"宋代","title":"浣溪沙"}
{"author":"张孝祥","content":"晚雨潇潇急做秋。西风凉鬓已飕飕。烛花明夜酒花浮。醉眼定知非妙赏，□词端为□□留。想君泾渭不同流。","dynasty":"宋代","title":"浣溪沙"}
{"author":"张孝祥","content":"轻黄澹绿。可人风韵闲装束。多情早是眉峰蹙。一点秋波，闲里观人毒。桃花庭院光阴速。铜鞮谁唱大堤曲。归时想是樱桃熟。不道秋千，谁伴那人蹴。","dynasty":"宋代","title":"醉落魄/一斛珠"}
{"author":"张孝祥","content":"花叶相遮相映。雨过翠明金润。折得一枝归，满路清香成阵。风韵。风韵。寄赠绮窗云鬓。","dynasty":"宋代","title":"如梦令·花叶相遮相映"}
{"author":"张孝祥","content":"琢成红玉纤纤指。十三弦上调新水。一弄入云声。月明天更青。匆匆莺语啭。待寓昭君怨。寄语莫重弹。有人愁倚栏。","dynasty":"宋代","title":"菩萨蛮·琢成红玉纤纤指"}
{"author":"张孝祥","content":"江山佳处留行客。醉馀老眼迷空碧。独倚最高楼。乾坤日夜浮。微风吹笑语。白日鱼龙舞。此意忽翩翩。凭虚吾欲仙。","dynasty":"宋代","title":"菩萨蛮·江山佳处留行客"}
{"author":"张孝祥","content":"溶溶花月天如水。阑干小倚东风里。夜久寂无人。露浓花气清。悠然心独喜。此意如何意。不似隐墙东。烛花围坐红。","dynasty":"宋代","title":"菩萨蛮·溶溶花月天如水"}
{"author":"张孝祥","content":"暗潮清涨蒲塘晚。断云不隔东归眼。堂上晚风凉。藕花开处香。夜航人不渡。白鹭双飞去。待得月华生。携筇独自行。","dynasty":"宋代","title":"菩萨蛮·暗潮清涨蒲塘晚"}
{"author":"张孝祥","content":"缥缈飞来双彩凤。雨疏云淡撩清梦。兰薄未禁秋。月华如水流。采香溪上路。愁满参差树。独倚晚楼风。断霞萦素空。","dynasty":"宋代","title":"菩萨蛮·缥缈飞来双彩凤"}
{"author":"张孝祥","content":"吴波细卷东风急。斜阳半落苍烟湿。一棹采菱歌。倚栏人奈何。天公怜好客。酒面风吹白。更引十玻璃。月明骑鹤归。","dynasty":"宋代","title":"菩萨蛮·吴波细卷东风急"}
{"author":"张孝祥","content":"冥濛秋夕溥清露。玉绳耿耿银潢注。永夜滴铜壶。月华楼影孤。佳人纡绝唱。翠幕丛宵上。休劝玉东西。乌鸦枝上啼。","dynasty":"宋代","title":"菩萨蛮·冥濛秋夕溥清露"}
{"author":"张孝祥","content":"慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日彩衣斑。兄弟同扶酒盏。","dynasty":"宋代","title":"西江月·慈母行封大国"}
{"author":"张孝祥","content":"不识平源太守，向来水北山人。世间功业谩亏成。华发萧萧满镜。幸有田园故里，聊分风月江城。西湖西畔晚波平。袖手时来照影。","dynasty":"宋代","title":"西江月·不识平源太守"}
{"author":"张孝祥","content":"爱而不见。立马章台空便面。想像娉婷。只恐丹青画不成。诗人老去。恰要莺莺相伴住。试与平章。岁晚教人枉断肠。","dynasty":"宋代","title":"减字木兰花·爱而不见"}
{"author":"张孝祥","content":"阿谁曾见。马上墙阴通半面。玉立娉婷。一点灵犀寄目成。明朝重去。人在横溪溪畔住。乔木千章。摇落霜风只断肠。","dynasty":"宋代","title":"减字木兰花·阿谁曾见"}
{"author":"张孝祥","content":"人间奇绝。只有梅花枝上雪。有个人人。梅样风标雪样新。芳心不展。嫩绿阴阴愁冉冉。一笑相看。试荐冰磐一点酸。","dynasty":"宋代","title":"减字木兰花·人间奇绝"}
{"author":"张孝祥","content":"枷花搦柳。知道东君留意久。惨绿愁红。憔悴都因一夜风。轻狂蝴蝶。拟欲扶持心又怯。要免离披。不告东君更告谁。","dynasty":"宋代","title":"减字木兰花·枷花搦柳"}
{"author":"张孝祥","content":"绮燕高张，玉潭月丽玻璃满。旆霞行卷。无复长安远。夏木阴阴，路袅薰风转。空留恋。细吹银管。别意随声缓。","dynasty":"宋代","title":"点绛唇·绮燕高张"}
{"author":"张孝祥","content":"一朵木犀花，珍重玉纤新摘。插向远山深处，占十分秋色。满园桃李闹春风，漫红红白白。争似淡妆娇面，伴蓬莱仙客。","dynasty":"宋代","title":"好事近·一朵木犀花"}
{"author":"张孝祥","content":"万瓦雪花浮，应是化工融结。仍看牡丹初绽，有层层千叶。镂冰剪水更鲜明，说道真奇绝。来报主人佳兆，庆我公还阕。","dynasty":"宋代","title":"好事近·万瓦雪花浮"}
{"author":"张孝祥","content":"曾到蕲州不，人人说使君。使君才具合经纶。小试边城、早晚上星辰。佳节重阳近，清歌午夜新。举杯相属莫辞频。后日相思、我已是行人。","dynasty":"宋代","title":"南歌子·曾到蕲州不"}
{"author":"张孝祥","content":"岁事今如此，公归意若何。倚门亲望切，传舍客愁多。美谶当圆石，仙游看烂柯。一科须俯拾，五字要长哦。","dynasty":"宋代","title":"送颜廷藻归三衢"}
{"author":"张孝祥","content":"去从公府辟，不为故人留。国士真如此，台家合见收。声名早多误，功业晚方优。不必毛锥子，相期定远侯。","dynasty":"宋代","title":"送郭遐龄"}
{"author":"张孝祥","content":"柏禅工立雪，松寿不凋寒。笔底波澜壮，胸中宇宙宽。登车慵揽辔，投檄愿休官。四海英名满，悬知袖手难。","dynasty":"宋代","title":"次家君韵其一"}
{"author":"张孝祥","content":"忆昔金门直，通班玉殿寒。风云黄道近，日月太虚宽。法锦罗千仗，宫花覆百官。江湖岁将晚，未觉报君难。","dynasty":"宋代","title":"次家君韵其二"}
{"author":"张孝祥","content":"木老参天直，江清白日闲。先生元不死，遗庙亦空山。文采云仍似，风流正始间。平生子严子，高处得追攀。","dynasty":"宋代","title":"题玄英先生庙"}
{"author":"张孝祥","content":"儒名参墨行，诗律傲宗风。老去能从我，生来未识公。据梧心已死，行李岁将穷。应见维摩诘，天花结习空。","dynasty":"宋代","title":"谨和老人贻具圆复之什"}
{"author":"张孝祥","content":"陆行忌豺虎，水去怯风波。世路险犹尔，客中愁更多。吾生真漫与，天道合如何。千古兴亡意，临风一放歌。","dynasty":"宋代","title":"和王景文其一"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"王师行六月，淮海静无波。元老前筹密，诸军捷奏多。西风向萧瑟，北顾要谁何。闻说收兵后，讴吟杂雅歌。","dynasty":"宋代","title":"和王景文其三"}
{"author":"张孝祥","content":"落日边书急，秋风战鼓多。私忧真过计，长算合如何。尽敛清淮戍，仍收瀚海波。栖迟一尊酒，幽恨满关河。","dynasty":"宋代","title":"即事简苏廷藻"}
{"author":"张孝祥","content":"天入南郊白，云连朔野昏。弼臣开盛府，殇虏哭新魂。闻道通轺传，何当拜寝园。荒寒岁将晚，愁绝更堪言。","dynasty":"宋代","title":"和韩中父其一"}
{"author":"张孝祥","content":"东邻子韩子，忧国忘晨昏。也作漳滨卧，谁招楚些魂。旧勋留幕府，新渥到丘园。家法传来久，迟君一尽言。","dynasty":"宋代","title":"和韩中父其二"}
{"author":"张孝祥","content":"固城朝送客，东坝晚留侬。浙近风烟好，春回港汊通。北来愁乱辙，南去喜疏篷。不是趋朝市，松江学钓翁。","dynasty":"宋代","title":"东坝"}
{"author":"张孝祥","content":"古县依山住，肩舆带雨来。闾阎无地著，岩壑有天开。野驿编青竹，公庭砌碧苔。传闻长官好，小泊亦佳哉。","dynasty":"宋代","title":"过建德"}
{"author":"张孝祥","content":"庐山真满眼，秀句忆东坡。但遣佳名易，悬知得士多。云霄身已近，星象手能摩。太守文章伯，风行水自波。","dynasty":"宋代","title":"龟龄侍御以番阳士子之意作五峰亭且赋诗某敬和"}
{"author":"张孝祥","content":"籍甚韩公子，情亲我弟兄。星沙逢驿使，岳麓见题名。共作三年别，相望五日程。湘江接淮水，寄与濯尘缨。","dynasty":"宋代","title":"过岳麓见子云题字偶逢来使因寄二诗其一"}
{"author":"张孝祥","content":"故人应问我，客里定何如。马铺为行馆，鸡栖是使车。四郊多贼垒，五筦欠兵储。此去无来雁，因人数寄书。","dynasty":"宋代","title":"过岳麓见子云题字偶逢来使因寄二诗其二"}
{"author":"张孝祥","content":"送客古城东，阴晴一日中。旧怜杉桱碧，新喜荔枝红。香火丛祠冷，鱼虾小市空。明朝万里别，今夕此尊同。","dynasty":"宋代","title":"送刘子思"}
{"author":"张孝祥","content":"一舸驾长风，银河此路通。波光连月白，烛影到江红。五岭经星外，千山飓雾中。不知今夜赏，更有几人同。","dynasty":"宋代","title":"月夜与蔡济忠曹公会汎舟自水东归"}
{"author":"张孝祥","content":"明庭下温诏，方岳贡群贤。巢凤山中客，栖鸾地上仙。鱼龙回夜水，雕鹗在秋天。添种家乡桂，归途快著鞭。","dynasty":"宋代","title":"鹿鸣燕"}
{"author":"张孝祥","content":"一雨便清凉，风回百草香。云山米家画，水竹辋川庄。僧赋蠲新帖，墙榛斩旧行。归鞍乘晚霁，空翠满轻装。","dynasty":"宋代","title":"訾洲即事"}
{"author":"张孝祥","content":"亲老难为住，恩深许放归。北行湘水阔，南望瘴烟微。兵卫收门戟，征尘上客衣。遥知六七月，喜气满庭闱。","dynasty":"宋代","title":"罢归"}
{"author":"张孝祥","content":"去年秋七月，我犯瘴烟来。赋少畬田熟，徭归驿路开。上恩均雨露，孤迹返蒿莱。想像山中趣，参差屐齿苔。","dynasty":"宋代","title":"罢归呈同官其一"}
{"author":"张孝祥","content":"岭水常时急，蛮山是处高。户输无翠羽，溪瘴有黄茅。游子归乡国，斯人滞冗曹。临分那忍别，风里鬓萧骚。","dynasty":"宋代","title":"罢归呈同官其二"}
{"author":"张孝祥","content":"岭海适相逢，经年飓雾中。官闲诗格进，禄薄俸囊空。子昔南征鹤，吾今北去鸿。江湖渺何许，听唳九霄风。","dynasty":"宋代","title":"赠江清卿"}
{"author":"张孝祥","content":"尘沙行半日，烟火是灵川。县只三家市，渠通十斛船。官空无见俸，税重有荒田。太息王郎子，栖迟欲四年。","dynasty":"宋代","title":"过灵川寄张仲钦兼赠王令尹"}
{"author":"张孝祥","content":"重来滑石铺，为爱碧泉鸣。古甃苔花涩，虚檐桂月明。乔林通夜气，密竹动秋声。客里清凉地，悠然一振缨。","dynasty":"宋代","title":"滑石"}
{"author":"张孝祥","content":"提封连岭海，风土似江吴。仙去山藏乳，商归斗算珠。劭农多乐岁，厉俗有通儒。已过炎关了，吾行且缓驱。","dynasty":"宋代","title":"兴安"}
{"author":"张孝祥","content":"驱马度炎关，身经瘴野还。稍馀衣带水，已尽剑铓山。海月随人远，湘云似我闲。不须占紫气，游戏且人间。","dynasty":"宋代","title":"炎关"}
{"author":"张孝祥","content":"见说蒸霞谷，连山只种桃。补成天五色，散作佛千毫。月底群仙下，风前细仗高。期君成美实，归献赤霜袍。","dynasty":"宋代","title":"蒸霞谷为曹公会赋"}
{"author":"张孝祥","content":"从此上瀛洲，虹蜺晚未收。济川谁作楫，浮海不乘桴。弱水三万里，五城十二楼。读书群玉府，风袂揖丹丘。","dynasty":"宋代","title":"登瀛桥为曹公会赋"}
{"author":"张孝祥","content":"乞我一枝筇，经行又别峰。水流仙界叶，风落化城钟。锡去泉无恙，车行石有踪。却怜磨衲老，曾见两儒宗。","dynasty":"宋代","title":"丙戌七月望日自南台游福严书留山中"}
{"author":"张孝祥","content":"归途正辽邈，此地更淹留。落木千山夜，空江万里秋。聊为无事饮，莫赋畔牢愁。明发催船鼓，风帆过橘洲。","dynasty":"宋代","title":"和万老"}
{"author":"张孝祥","content":"吾行聊复尔，处处贾胡留。天入星沙晚，风连梦泽秋。未容诗作祟，政要酒浇愁。明月无人伴，携君鹦鹉洲。","dynasty":"宋代","title":"再和"}
{"author":"张孝祥","content":"塔上一铃语，湖头三日风。苍山在烟外，高浪与天通。市迥薪刍少，僧残像教空。不妨留滞好，且看夕阳红。","dynasty":"宋代","title":"三塔寺阻雨其一"}
{"author":"张孝祥","content":"倦客三杯酒，高僧一味茶。凉风撼杨柳，晴日丽荷花。铎语时鸣塔，渔歌晚钓槎。停舻快清憩，步稳衬明霞。","dynasty":"宋代","title":"三塔寺阻雨其二"}
{"author":"张孝祥","content":"江北我归去，湘西君卜居。谁知对床语，胜读十年书。不饮清无寐，来朋乐有馀。明朝千里别，密处几曾疏。","dynasty":"宋代","title":"钦夫子明定叟夜话舟中钦夫说论语数解天地之心圣人之心尽在是矣明日赋诗以别"}
{"author":"张孝祥","content":"珍重清江掾，相从五见秋。炎凉无改节，夷险有忠谋。莲幕开新府，蒲帆漾小舟。凄然洞庭野，别意与川流。","dynasty":"宋代","title":"送张立之赴临江判官"}
{"author":"张孝祥","content":"百世黄陵庙，凄凉屋数间。只怜斑楚竹，那记赭湘山。访古韩碑在，徵歌屈些闲。虞嫔更尧女，莫入水仙班。","dynasty":"宋代","title":"黄陵庙"}
{"author":"张孝祥","content":"鼓发营田市，帆收磊石山。冰纨六十里，烟髻两三鬟。天气水云合，人家罾网间。晚来风更熟，别浦棹歌还。","dynasty":"宋代","title":"磊石"}
{"author":"张孝祥","content":"平生闻赤壁，今日到黄州。古戍参差月，空江浩荡秋。艰难念时事，留滞岂身谋。索索悲风里，沧浪亦白头。","dynasty":"宋代","title":"黄州"}
{"author":"张孝祥","content":"系船著西日，曳杖过东坡。暗井蛙成部，荒祠鸟作窠。老仙骑鹤去，稚子饭牛歌。兴废何须问，斯文自不磨。","dynasty":"宋代","title":"东坡"}
{"author":"张孝祥","content":"故人经岁别，连日几封书。不识江头路，仍迂长者车。追参空幕府，牵挽到宾除。太息交情薄，多公不我疏。","dynasty":"宋代","title":"过蕲口六奉寺丞仲文亲帖之贶今早本约来陈店复勤千骑至冶塘所以招迎之意甚厚感叹不已赋此为谢"}
{"author":"张孝祥","content":"水落鱼成塞，风高雁欲书。公为东道主，我滞北辕车。边障无传警，朝廷有拜除。江干便迎候，此别未云疏。","dynasty":"宋代","title":"临发再和"}
{"author":"张孝祥","content":"凄然鸿雁影，晚岁索衣裘。惜别湘江夜，归程楚甸秋。极知违定省，不敢更淹留。明月分携处，无言只是愁。","dynasty":"宋代","title":"送仲子弟用同之韵"}
{"author":"张孝祥","content":"莫吟青玉案，恐弊黑貂裘。国步艰难日，人间浩荡秋。不须鸟工往，且作贾胡留。后夜回春阁，凄然一段愁。","dynasty":"宋代","title":"送谢梦得归昭武"}
{"author":"张孝祥","content":"佛刹起香云，高低一雨均。使君心未已，阁老句还新。喜入村乡乐，凉生瓮盎春。莫嫌知稼穑，我是种田人。","dynasty":"宋代","title":"和钦夫喜雨"}
{"author":"张孝祥","content":"人才收楚产，宾荐谨周官。就日三吴近，披风七泽宽。解包珍贡入，瑑玉宝光寒。簇仗春旗里，看君策治安。","dynasty":"宋代","title":"诗送荆州进士入都"}
{"author":"张孝祥","content":"城西行半日，佳客偶相随。古寺寻修竹，荒园读断碑。三杯午时酒，一簇晚沙旗。春色从今好，重来未可知。","dynasty":"宋代","title":"城西晚步呈王亮采"}
{"author":"张孝祥","content":"登临多好处，第一压云亭。水作高低白，山分远近青。人家半烟树，客柁满春汀。剩欲留连晚，归时更摘星。","dynasty":"宋代","title":"压云亭"}
{"author":"张孝祥","content":"夜投宝觉寺，径上玉渊亭。峡束千崖水，天分一段星。神光行熠耀，空翠矗青冥。雄观兼幽趣，悠然寄独醒。","dynasty":"宋代","title":"玉渊亭"}
{"author":"张孝祥","content":"瀑水流红叶，荒祠琐翠微。紫霄人不到，白鹤事全非。苦笋今年少，黄冠竟日饥。摩挲石龙柱，伫立为歔欷。","dynasty":"宋代","title":"简寂观"}
{"author":"张孝祥","content":"石侧疑无路，峰回别有天。神泉通玉海，帝画丽奎躔。紫闼虽重到，青瑶却未镌。直须香案吏，为写白云篇。","dynasty":"宋代","title":"皇甫坦所居"}
{"author":"张孝祥","content":"楚雾侵衣润，湘江到眼明。春连岳麓寺，花满定王城。佳客真如此，天公却不晴。空濛殊可意，沙湿马蹄轻。","dynasty":"宋代","title":"出郊"}
{"author":"张孝祥","content":"海内朱公子，端能为我来。谭谐渺今古，欢喜到舆台。日月何曾蔽，风云会有开。登临一杯酒，莫作楚囚哀。","dynasty":"宋代","title":"酬朱元晦登定王台之作"}
{"author":"张孝祥","content":"得孙当赞喜，唤客便分题。楼鼓方行夜，天星恰照奎。熊罴通梦寐，孔释自提携。汤饼那应晚，吾来为止啼。","dynasty":"宋代","title":"吴伯承生孙交游共为之喜凡七人分韵我亦从来识英物试教啼看定何如某得啼定字其一"}
{"author":"张孝祥","content":"荐士移书早，论交识面迟。宽行十里路，细读百篇诗。句法能如此，胸中定自奇。不嫌知己少，莫厌此官卑。","dynasty":"宋代","title":"赠王茂升"}
{"author":"张孝祥","content":"秋日郊扉乐，心闲景趣闲。风生疏竹里，雨在片云间。疏港聊通水，关门不碍山。残书读未尽，飞鸟暮云还。","dynasty":"宋代","title":"秋日郊居"}
{"author":"张孝祥","content":"江月清光冷，波亭夜色奇。流萤翻露草，倦鹊绕风枝。素魄不长满，故人频语离。有怀千里恨，若为一杯辞。","dynasty":"宋代","title":"中秋书事"}
{"author":"张孝祥","content":"请说归休好，扶行白发亲。访医无远近，买药辨新陈。索酒兼邻瓮，要宾尽里人。短长无不可，且得是闲身。","dynasty":"宋代","title":"请说归休好其一"}
{"author":"张孝祥","content":"请说归休好，从今自在闲。新除叠黄纸，旧隐接青山。竹绕披风榭，芦藏钓月湾。田间四时景，何处不开颜。","dynasty":"宋代","title":"请说归休好其二"}
{"author":"张孝祥","content":"月地参差影，风檐取次花。酒为春主掌，贫是老生涯。湖海扁舟去，江淮到处家。扶持两仙伯，丹鼎绚彤霞。","dynasty":"宋代","title":"喜归作"}
{"author":"张孝祥","content":"世德方隆报，君恩未及封。起家惟子好，弗寿竟谁钟。无复时中圣，遥怜不相舂。只鸡吾阻往，抆泪睇乔松。","dynasty":"宋代","title":"故年家姚公挽章"}
{"author":"张孝祥","content":"极目洪波渺，轰轰浪接天。江心分殿宇，敕赐号宁渊。日照山如画，云浓小似烟。休寻蓬岛地，只此水中仙。","dynasty":"宋代","title":"宁渊观"}
{"author":"张孝祥","content":"庙锡珍符岂偶然，灵华再见只经年。祥开二室昭贻燕，根托同楹自属联。上瑞应诚虽绍至，宸衷思孝益增虔。微臣愿考皇天意，不献终童效异篇。","dynasty":"宋代","title":"进芝草其一"}
{"author":"张孝祥","content":"煌煌瑞彩映金铺，元气回旋即此都。太史连年书盛事，近臣更日奏新图。璇宫荐祉宁虚应，玉叶流芳已兆符。早晚清尘款原庙，临观敢请驻前驱。","dynasty":"宋代","title":"进芝草其二"}
{"author":"张孝祥","content":"风流追数建安年，谁遣朱轓并塞边。举国向来儒服少，是邦端有大夫贤。须公帷幄收长策，著我江湖刺钓船。池阁追凉肯临否，红妆翠盖拥三千。","dynasty":"宋代","title":"某顷蒙信阳使君教以边字韵佳句伏读降叹病倦答谢甚缓复不能奇仰俟斲削其一"}
{"author":"张孝祥","content":"百适归来又一年，投身烽火戍楼边。私忧自笑愚无策，制胜悬知国有贤。北去燕然堪勒石，西来樊口看烧船。中州更有王夫子，笔阵犹能独扫千。","dynasty":"宋代","title":"某顷蒙信阳使君教以边字韵佳句伏读降叹病倦答谢甚缓复不能奇仰俟斲削其二"}
{"author":"张孝祥","content":"相风日日问长年，鹢首遥知近个边。别后情亲难过我，故家人物更谁贤。一尊且对荒城酒，六月休牵上水船。小此淹留待追诏，公车归奏牍三千。","dynasty":"宋代","title":"子云压境先遣诗次韵"}
{"author":"张孝祥","content":"相公早勒太常铭，康乐当家更典刑。枪急曾看飞鸟过，笔精时作换鹅经。极知许国心常赤，趁取封侯鬓尚青。若到都城见知旧，为言江汉有浮萍。","dynasty":"宋代","title":"送刘伯同侍开府公入觐"}
{"author":"张孝祥","content":"阅世波流险未涯，爱君悃愊静无华。高门自惜联三戟，飞佩何当乞九霞。乔木世臣馀故国，采蘋齐女甚宜家。君王早晚思前席，会有徵书访贾嘉。","dynasty":"宋代","title":"送子云倅荆州其一"}
{"author":"张孝祥","content":"荆吴相望各天涯，惜别尊前菊未华。便放扁舟冲骇浪，要看秋日冠轻霞。新诗满路分吾子，盛业康时是故家。好去依刘静边琐，策勋行即赐褒嘉。","dynasty":"宋代","title":"送子云倅荆州其二"}
{"author":"张孝祥","content":"上瑞来宁玉座忧，夜声先到竹窗幽。饥肠已作来年饱，病眼聊须腊月收。高士清贫无弊履，故人狂兴阻扁舟。却思清旷江边路，鹑兔成车酒自篘。","dynasty":"宋代","title":"枕上闻雪呈赵郭二丈"}
{"author":"张孝祥","content":"雪月最相宜，梅雪都清绝。去岁江南见雪时，月底梅花发。今岁早梅开，依旧年时月。冷艳孤光照眼明，只欠些儿雪。","dynasty":"宋代","tags":"婉约，写景，梅花，月亮，写雪，抒怀","title":"卜算子·雪月最相宜"}
{"author":"张孝祥","content":"湖海倦游客，江汉有归舟。西风千里，送我今夜岳阳楼。日落君山云气，春到沅湘草木，远思渺难收。徙倚栏杆久，缺月挂帘钩。雄三楚，吞七泽，隘九州。人间好处，何处更似此楼头。欲吊沈累无所，但有渔儿樵子，哀此写离忧。回首叫虞舜，杜若满芳洲。","dynasty":"宋代","tags":"登楼，吊古伤今，怀才不遇","title":"水调歌头·过岳阳楼作"}
{"author":"张孝祥","content":"试问梅花何处好，与君藉草携壶。西园清夜片尘无。一天云破碎，两树玉扶疏。谁擫昭华吹古调，散花便满衣裾。只疑幽梦在清都。星稀河影转，霜重月华孤。","dynasty":"宋代","tags":"婉约，梅花，爱国","title":"临江仙·试问梅花何处好"}
{"author":"张孝祥","content":"行尽潇湘到洞庭。楚天阔处数峰青。旗梢不动晚波平。红蓼一湾纹缬乱，白鱼双尾玉刀明。夜凉船影浸疏星。","dynasty":"宋代","tags":"山水","title":"浣溪沙·洞庭"}
{"author":"张孝祥","content":"子夜封章扣紫清。五霞光里佩环声。驿传风火龙鸾舞，步入烟霄孔翠迎。瑶简重，羽衣轻。金童双引到通明。三湘五管同民乐，万岁千秋与帝龄。","dynasty":"宋代","tags":"忧国忧民，企盼","title":"鹧鸪天·上元启醮"}
{"author":"张孝祥","content":"堵莲红乱风翻雨。雨翻风乱红莲渚。深处宿幽禽。禽幽宿处深。淡妆秋水鉴。鉴水秋妆淡。明月思人情。情人思月明。","dynasty":"宋代","tags":"婉约，写景，相思","title":"菩萨蛮·堵莲红乱风翻雨"}
{"author":"张孝祥","content":"濯足夜滩急，晞发北风凉。吴山楚泽行遍，只欠到潇湘。买得扁舟归去，此事天公付我，六月下沧浪。蝉蜕尘埃外，蝶梦水云乡。制荷衣，纫兰佩，把琼芳。湘妃起舞一笑，抚瑟奏清商。唤起九歌忠愤，拂拭三闾文字，还与日争光。莫遣儿辈觉，此乐未渠央。","dynasty":"宋代","tags":"写水，赞美，志向","title":"水调歌头·泛湘江"}
{"author":"张孝祥","content":"夕尽伐去落日熔金万顷，晴岚洗剑双锋。紫枢元是黑头公。佳处因君愈重。分得湖光一曲，唤回庐岳千峰。清尊今夜偶然同。早晚商岩有梦。","dynasty":"宋代","title":"永遇乐"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头（隐静山观雨）"}
{"author":"张孝祥","content":"闷来弹鹊，又搅碎、一帘花影。漫试著春衫，还思纤手，熏彻金猊烬冷。动是愁端如何向，但怪得、新来多病。嗟旧日沈腰，如今潘鬓，怎堪临镜？重省。别时泪湿，罗衣犹凝。料为我厌厌，日高慵起，长托春酲未醒。雁足不来，马蹄难驻，门掩一庭芳景。空伫立，尽日阑干倚遍，昼长人静。","dynasty":"宋代","tags":"爱情，怀人","title":"转调二郎神·闷来弹鹊"}
{"author":"张孝祥","content":"阴云霭霭草萋萋，晚过东湖雨湿衣。细柳含烟凝翠色，浮鸥戏水弄晴晖。轻舟系缆斜依岸，钓子收纶欲下矶。湖上人家未扃户，儿童蓑笠负薪归。","dynasty":"宋代","title":"湖上晚归遇雨"}
{"author":"张孝祥","content":"梦想羌庐一段奇，经行那得雨追随。晴来见说山逾好，胜处如今我自知。虚室真人珠咳唾，卐庵老子白须眉。并游三士风流甚，袖手傍观定有诗。","dynasty":"宋代","title":"雨入庐山"}
{"author":"张孝祥","content":"借雨寻山故自奇，幕中佳客肯相随。清游端拜史君赐，此乐讵容儿辈知。暗谷水来鸣杂佩，远峰烟断出脩眉。庾楼百尺江千里，遥忆凭高政索诗。","dynasty":"宋代","title":"再和"}
{"author":"张孝祥","content":"山南山北雨生寒，竹树风烟苍莽间。青壁倚天元未见，白衣送酒故相关。共追莲社公应许，稳上篮舆我欲还。后日重来拚一月，细扶藜杖觅孱颜。","dynasty":"宋代","title":"郡侯遣骑至山中馈名酝辄呈长句用黄宰韵"}
{"author":"张孝祥","content":"蹇驴冲雪度松林，齧石溪流有令音。旋摘白云濡燥吻，更参黄檗印初心。岚开复岭云千叠，冻合浮图玉数寻。一梦经年归去好，宦情全薄此情深。","dynasty":"宋代","title":"去年正月三日雪霁入昭亭访应庵如庵二老今年在临川追怀昔游用寄卐庵韵"}
{"author":"张孝祥","content":"忆携拄杖过东林，掣电奔雷听法音。青壁倚天元满眼，白云出岫本无心。峨眉江崄公无度，法眼泉清我欲寻。手种庭前柏树子，孤根应比乡来深。","dynasty":"宋代","title":"卐庵自东林欲还蜀某以报恩招之大人赋诗劝请再次韵"}
{"author":"张孝祥","content":"敬亭松竹古丛林，二老风流旧赏音。楼阁长开太平象，钟鱼能洗祖师心。别来黄鹄还千里，盟在白鸥当再寻。却忆西堂大言客，只今高坐海云深。","dynasty":"宋代","title":"用韵简天童应庵"}
{"author":"张孝祥","content":"缓驱千骑出朝京，唤得春回眼界青。旗脚灵风来庙步，马蹄山雪过昭亭。极知太守怀忠款，端为君王荐德馨。惭愧去年冬十月，军书彻夜听鸣铃。","dynasty":"宋代","title":"奉陪宣守任史君谒昭亭神祠其一"}
{"author":"张孝祥","content":"丰年已卜稻如京，雪尽春从草际青。竹里红旗行点点，松间白塔见亭亭。暖回宿麦开寒色，风约疏梅度晚馨。却忆宣城李太白，也将诗句掣斋铃。","dynasty":"宋代","title":"奉陪宣守任史君谒昭亭神祠其二"}
{"author":"张孝祥","content":"紫府仙人自列真，绿章封事更通神。清尘已作连宵雪，不夜潜回万屋春。玉节朱幡来浩荡，云车风马正纷纶。步虚声彻朝元路，便挈荷囊款帝闉。","dynasty":"宋代","title":"任守作醮为民祈福先期而雪是日开霁"}
{"author":"张孝祥","content":"我游衡岳巅，路半此歇脚。风雷驾飞殿，日月隐杰阁。阑干十万里，仰视天一握。遂访紫虚君，归时骑白鹤。","dynasty":"宋代","title":"南台"}
{"author":"张孝祥","content":"天公作剧已三白，刮面东风利如铁。只今斗米钱数百，更说流民心欲折。胡儿打围涂塘北，烟火穹庐一江隔。陛下宵衣甚焦劳，微臣私忧长郁结。尔曹忍冻不足说，我辈何时立奇节。","dynasty":"宋代","title":"和沈教授子寿赋雪三首其三"}
{"author":"张孝祥","content":"忆昔金门直，通班玉殿寒。风云黄道近，日月太虚宽。法锦罗千仗，宫花覆百官。江湖岁将晚，未觉报君难。","dynasty":"宋代","title":"次家君韵其二"}
{"author":"张孝祥","content":"先生笔势挟风雷，春色先从笔底回。却笑粗官成漫与，望林止渴竟无梅。","dynasty":"宋代","title":"枢密端明先生宠分新茶将以丽句穆然清风久矣不作感叹之馀辄敢属和其二"}
{"author":"张孝祥","content":"雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。","dynasty":"宋代","title":"虞美人·雪花一尺江南北"}
{"author":"张孝祥","content":"红白莲房生一处。雪肌霞艳难为喻。当是神仙来紫府。双禀赋。人间相见犹相妒。清雨轻烟凝态度。风标公子来幽鹭。欲遣微波传尺素。歌曲误。醉中自有周郎顾。","dynasty":"宋代","title":"渔家傲（红白莲不可并栽，用酒盆种之，遂皆有花，呈周倅）"}
{"author":"张孝祥","content":"画戟游闲刀入鞘。安石榴花，影落红栏小。似劝先生须饮釂。枕中鸿宝微传妙。衮衮锋车还急诏。满眼潇湘，总是恩波渺。归去槐庭思楚峤。觚棱月晓期分照。","dynasty":"宋代","title":"蝶恋花其三送刘恭父"}
{"author":"张孝祥","content":"康乐亭前种此君。重来风月苦留人。儿童竹马笑谈新。今代孟士仍好客，政成归去眷方新。十眉环坐晚妆匀。","dynasty":"宋代","title":"浣溪沙（同前）"}
{"author":"张孝祥","content":"溪南溪北。玉香消尽，翠娇无力。月淡黄昏，烟横清晓，都无消息。无聊更绕空枝，断魂远、重招怎得。驿使归来，戍楼吹断，空成恓恻。","dynasty":"宋代","title":"柳梢青（探梅）"}
{"author":"张孝祥","content":"朔风弄月吹银霰。帘幕低垂三面。酒入玉肌香软。压得寒威敛。檀槽乍捻么丝慢。弹得相思一半。不道有人肠断。犹作声声颤。","dynasty":"宋代","title":"桃源忆故人"}
{"author":"张孝祥","content":"积雨已连月，长沙尚春寒。今朝定何朝，唤客来江干。问讯湘西寺，雾重江漫漫。聊须万斛舟，渡此千尺湍。老松如相迎，翠落头上冠。却望城中花，宝髻垂珠鬘。劝农有故事，般乐非所安。薄晚会春园，老稚随马鞍。彘肩侑尊酒，呼唤来同盘。从容及鄙事，尔汝开心肝。我是耕田夫，偶然此为官。饱不知稼穑，愧汝催租瘢。愿言各努力，长年好相看。","dynasty":"宋代","title":"劝农以湘波不动楚山碧花压阑干春昼长为韵得干字"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头·青嶂度云气"}
{"author":"张孝祥","content":"畴昔通家事契，只今寸镇交承。起居枢密太夫人。绿鬓斑衣相映。乞得神仙九酝，祝教福禄千春。台星直上寿星明。长见门阑鼎盛。","dynasty":"宋代","title":"西江月（为枢密太夫人寿）"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头（隐静山观雨）"}
{"author":"张孝祥","content":"塔上一铃语，湖头三日风。苍山在烟外，高浪与天通。市迥薪刍少，僧残像教空。不妨留滞好，且看夕阳红。","dynasty":"宋代","title":"三塔寺阻雨其一"}
{"author":"张孝祥","content":"甘言误我三折臂，良药为洗五斗肠。欲知苦过味方永，请试君家肘后方。","dynasty":"宋代","title":"敬谢经略秘阁馀甘汤其一"}
{"author":"张孝祥","content":"岁事今如此，公归意若何。倚门亲望切，传舍客愁多。美谶当圆石，仙游看烂柯。一科须俯拾，五字要长哦。","dynasty":"宋代","title":"送颜廷藻归三衢"}
{"author":"张孝祥","content":"铃索声干夜未央。曲阑花影步凄凉。莫道岭南冬更暖。君看。梅花如雪月如霜。见说墙西歌吹好，玉人扶坐劝飞觞。老子婆婆成独冷。谁省。自挑寒灺自添香。","dynasty":"宋代","title":"定风波"}
{"author":"张孝祥","content":"天入南郊白，云连朔野昏。弼臣开盛府，殇虏哭新魂。闻道通轺传，何当拜寝园。荒寒岁将晚，愁绝更堪言。","dynasty":"宋代","title":"和韩中父其一"}
{"author":"张孝祥","content":"香佩潜分紫绣囊。野塘波急折鸳鸯。春风灞岸空回首，落日西陵更断肠。雪下哦诗怜谢女，花间为令胜潘郎。从今千里同明月，再约圜时拜夜香。","dynasty":"宋代","title":"瑞鹧鸪"}
{"author":"张孝祥","content":"人鱼不相及，挂颊以香饵。因循十年错，归计觉今是。","dynasty":"宋代","title":"次东坡先生韵其二"}
{"author":"张孝祥","content":"桂岭南边，湘江东畔。三年两见生申旦。知君心地与天通，天教仙骨年年换。趁此秋风，乘槎霄汉。看看黄纸书来唤。但令丹鼎汞频添，莫辞酒盏春无算。","dynasty":"宋代","title":"踏莎行（为朱漕寿）"}
{"author":"张孝祥","content":"相风日日问长年，鹢首遥知近个边。别后情亲难过我，故家人物更谁贤。一尊且对荒城酒，六月休牵上水船。小此淹留待追诏，公车归奏牍三千。","dynasty":"宋代","title":"子云压境先遣诗次韵"}
{"author":"张孝祥","content":"鞑靼奚家款附多，王师直到白沟河。守江诸将遥分阃，绝漠残胡竞倒戈。翠跸春行天动色，牙樯宵济海无波。小儒不得参戎事，赋赋新诗续雅歌。","dynasty":"宋代","title":"辛巳冬闻德音其二"}
{"author":"张孝祥","content":"舣棹太湖岸，天与水相连。垂虹亭上，五年不到故依然。洗我征尘三斗，快揖商飚千里，鸥鹭亦翩翩。身在水晶阙，真作驭风仙。望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空击五湖船。不用知余事，莼鲈正芳鲜。","dynasty":"宋代","title":"水调歌头（垂虹亭）"}
{"author":"张孝祥","content":"方舡载酒下江东。箫鼓喧天浪拍空。万山紫翠映云重。拟看岳阳楼上月，不禁石首岸头风。作笺我欲问龙公。","dynasty":"宋代","title":"浣溪沙（去荆州）"}
{"author":"张孝祥","content":"日暖帘帏春昼长。纤纤玉指动抨床。低头佯不顾檀郎。豆蔻枝头双蛱蝶，芙蓉花下两鸳鸯。壁间闻得唾茸香。","dynasty":"宋代","title":"浣溪沙"}
{"author":"张孝祥","content":"绿简朱书自叩真，复炉香雾晚絪缊。雪花便作茶花白，春色还随月色新。江涨不忧堤万丈，年丰何啻粟千囷。微生只拟休官去，拜胙归来吉梦频。","dynasty":"宋代","title":"上元设醮毕作长句"}
{"author":"张孝祥","content":"阴云霭霭草萋萋，晚过东湖雨湿衣。细柳含烟凝翠色，浮鸥戏水弄晴晖。轻舟系缆斜依岸，钓子收纶欲下矶。湖上人家未扃户，儿童蓑笠负薪归。","dynasty":"宋代","title":"湖上晚归遇雨"}
{"author":"张孝祥","content":"泰常嵩岱拱神州，玉帛闲来四十秋。却到朱明回北首，忧时泪作九江流。","dynasty":"宋代","title":"朝谒南岳"}
{"author":"张孝祥","content":"四到蕲州，今年更是逢重九。应时纳祐。随分开尊酒。屡舞婆娑，醉我平生友。休回首。世间何有。明月疏疏柳。","dynasty":"宋代","title":"点绛唇（赠袁立道）"}
{"author":"张孝祥","content":"猩鬼啸篁竹，玉帐夜分弓。少年荆楚剑客，突骑锦襜红。千里风飞雷厉，四棱星流彗扫，萧斧剉春葱。谈笑青油幕，日奏捷书同。诗书帅，黄阁老，黑头公。家传鸿宝秘略，小试不言功。闻道玺书频下，看即沙堤归去，帷幄且从容。君王自神武，一举朔庭空。","dynasty":"宋代","title":"水调歌头（凯歌上刘恭父）"}
{"author":"张孝祥","content":"送归云去雁，澹寒采、满溪楼。正佩解湘腰，钗孤楚鬓，鸾鉴分收。凝情望行处路，但疏烟远树织离忧。只有楼前溪水，伴人清泪长流。霜华夜永逼衾绸。唤谁护衣篝。念芬馆重来，芳尘未扫，争见嬉游。情知闷来殢酒，奈回肠、不醉只添愁。脉脉无言竟日，断魂双鹜南州。","dynasty":"宋代","title":"木兰花慢其一"}
{"author":"张孝祥","content":"同是瀛洲册府仙，今朝聊结社中莲，胡笳按拍酒如川。唤起封姨清晚暑，更将荔子荐新圆，从今三夜看婵娟。","dynasty":"宋代","tags":"中秋节，饮酒，喜悦","title":"浣溪沙·中秋坐上十八客"}
{"author":"张孝祥","content":"远游何方来，峨峨古衣冠。袖中三百篇，贮月白玉盘。溪清石濑急，雪冻铜壶乾。有如山泽仙，外瘠中气完。便合朱弦弹，细著青瑶刊。怀哉人未识，飞步江风寒。","dynasty":"宋代","title":"赠朱远游"}
{"author":"张孝祥","content":"昨日火流金，今日风折胶。昨著綀布衣，今衣弊缊袍。赤帝与玄冥，凛凛隔一宵。聊将拥炉适，换此挥箑劳。冰炭欲盈怀，炎凉不崇朝。幻生过隙驹，是身九牛毛。等是一寒暑，胡为自诙嘲。万法从心生，心静境亦消。悟此本来无，絺绤同狐貂。还当隐吾几，试听万窍号。","dynasty":"宋代","title":"昨日极暑今日极寒"}
{"author":"张孝祥","content":"罨画楼前初立马，隔帘笑语相亲。铅华洗尽见天真。衫儿轻罩雾，髻子直梳云。翠叶银丝簪末利，樱桃淡注香唇。见人不语解留人。数杯愁里酒，两眼醉时春。","dynasty":"宋代","title":"临江仙"}
{"author":"张孝祥","content":"方舡载酒下江东。箫鼓喧天浪拍空。万山紫翠映云重。拟看岳阳楼上月，不禁石首岸头风。作笺我欲问龙公。","dynasty":"宋代","title":"浣溪沙（去荆州）"}
{"author":"张孝祥","content":"一杯为我贳天刑，便觉人间有独醒。忆昨金华侍经席，曾分甘露饮春庭。","dynasty":"宋代","title":"谢黄主管"}
{"author":"张孝祥","content":"绣衣使者，度郢中绝唱，《阳春白雪》。人物应须天上去，一日君恩三接。粉省香浓，宫床锦重，更把丝絇结。臣心如水，不教炙手成热。还记岭海相从，长松千丈，映我秋竿节。忍冻推敲清兴满，风里乌巾猎猎。只要东归，归心入梦，梦泛寒江月。不因莼鲈，白头亲望真切。","dynasty":"宋代","title":"念奴娇（再和）"}
{"author":"张孝祥","content":"端溪别驾极风流，白璧明珠不暗投。笑我支床已多许，须君隐几更冥搜。","dynasty":"宋代","title":"德庆范监州以子石砚宠假虽小而奇戏作其二"}
{"author":"张孝祥","content":"慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日彩衣斑。兄弟同扶酒盏。","dynasty":"宋代","title":"西江月·慈母行封大国"}
{"author":"张孝祥","content":"佳月久不见，忽见如故人。清风何方来，过我孤竹君。我有一尊酒，政为二子斟。会此风月宵，更觉笑语新。北城石先生，欲唤不敢频。坐上欠此客，长怀渺无津。南方凤之徒，瑞世五色文。铁石赋梅花，一洗瘴海氛。台家须贡珍，我欲列九阍。且补谏官阙，日酌白兽尊。","dynasty":"宋代","title":"与赵李二同年夜饮有怀石使君惠叔"}
{"author":"张孝祥","content":"金缕裁衣玉缀裳，扫除瘴暑作秋香。一杯拟做重阳赏，更借西风一夜凉。","dynasty":"宋代","title":"偶得四月菊以奉提刑运使其二"}
{"author":"张孝祥","content":"咏彻琼章夜向阑。天移星斗下人间。九光倒影腾青简，一气回春绕绛坛。瞻北阙，祝南山。遥知仙仗簇清班。何人曾侍传柑宴，翡翠帘开识圣颜。","dynasty":"宋代","title":"鹧鸪天（上元设醮）"}
{"author":"张孝祥","content":"忆携拄杖过东林，掣电奔雷听法音。青壁倚天元满眼，白云出岫本无心。峨眉江崄公无度，法眼泉清我欲寻。手种庭前柏树子，孤根应比乡来深。","dynasty":"宋代","title":"卐庵自东林欲还蜀某以报恩招之大人赋诗劝请再次韵"}
{"author":"张孝祥","content":"斋中寒日影珑葱，斋外参天十八公。二十四州民乐否，莫教一物怨途穷。","dynasty":"宋代","title":"仲钦寄民为重斋诗和答其一"}
{"author":"张孝祥","content":"楼外疏星印水，楼头画烛烘帘。凭高举酒恨厌厌。征路虚无指点。酒兴因君开阔，山容向我增添。一钩新月弄纤纤。浓雾花房半敛。","dynasty":"宋代","title":"西江月"}
{"author":"张孝祥","content":"柳丝无力。冉冉萦愁碧。系我船儿不住，楚江上、晚风急。棹歌休怨抑。有人离恨极。说与归期不远，刚不信、泪偷滴。","dynasty":"宋代","title":"霜天晓角"}
{"author":"张孝祥","content":"绮燕高张，玉潭月丽玻璃满。旆霞行卷。无复长安远。夏木阴阴，路袅薰风转。空留恋。细吹银管。别意随声缓。","dynasty":"宋代","title":"点绛唇·绮燕高张"}
{"author":"张孝祥","content":"今年米贵更风雪，破屋荒凉冷于铁。道人三日不出门，卧听攲檐竹枝折。高吟忽送三十韵，觌面未觉千里隔。比公也自可怜人，家徒四壁衣鹑结。君不见汉时苏子卿，窖中齧毡终持节。","dynasty":"宋代","title":"和沈教授子寿赋雪三首其二"}
{"author":"张孝祥","content":"故人经岁别，连日几封书。不识江头路，仍迂长者车。追参空幕府，牵挽到宾除。太息交情薄，多公不我疏。","dynasty":"宋代","title":"过蕲口六奉寺丞仲文亲帖之贶今早本约来陈店复勤千骑至冶塘所以招迎之意甚厚感叹不已赋此为谢"}
{"author":"张孝祥","content":"得孙当赞喜，唤客便分题。楼鼓方行夜，天星恰照奎。熊罴通梦寐，孔释自提携。汤饼那应晚，吾来为止啼。","dynasty":"宋代","title":"吴伯承生孙交游共为之喜凡七人分韵我亦从来识英物试教啼看定何如某得啼定字其一"}
{"author":"张孝祥","content":"李生来岭南，自挟书一束。食箪寄萧寺，矻矻昼夜读。馀子让头角，文作翻手速。小试不尽能，它日真可卜。里中老仙伯，曾对玉堂宿。高节老弥厉，名盖斗南北。掖垣我畏友，不爱万钟禄。卷藏一丘下，勋业所迫逐。子归问道要，储作饥岁谷。富贵偶然耳，吾欲子金玉。","dynasty":"宋代","title":"奉送李彦国还庐陵"}
{"author":"张孝祥","content":"海涵大阴日西坠，画角一声城欲闭。柴门关上濯足眠，万事不如高枕睡。睡乡广大能我容，兀兀腾腾兴莫穷。推枕起瞻河汉晓，月明庭竹响清风。","dynasty":"宋代","title":"幽兴"}
{"author":"张孝祥","content":"阳城所临州，酒味犹清醇。我病不能饮，负此盎盎春。髯吴烧苦笋，唤客车连轸。名酒随恶诗，掀髯一笑冁。","dynasty":"宋代","title":"送道州酒与吴伯承"}
{"author":"张孝祥","content":"挥毫高山巅，馀墨走龙蛇。请收今夜雨，为汝洗袈裟。","dynasty":"宋代","title":"题福严寺行者堂"}
{"author":"张孝祥","content":"脱却麻衣换绣裙。仙凡从此两俱分。蛾眉再画当时柳，蝉髻仍梳旧日云。施玉粉，点朱唇。星冠不戴貌超群。枕边一任潘郎爱。再也无心恋老君。","dynasty":"宋代","title":"鹧鸪天"}
{"author":"张孝祥","content":"飞蛾扑扑误占灯，火色何人要上腾。我已澹然忘世味，蒲团纸帐只依僧。","dynasty":"宋代","title":"和如庵其六"}
{"author":"张孝祥","content":"君诗与物俱妙，鄙夫那敢抗衡。芭蕉辟君三舍，笋脯亦须改评。","dynasty":"宋代","title":"钦夫和六言再用韵"}
{"author":"张孝祥","content":"千山苍茫月东出，万木摆摇风怒号。幽人隐几抚群动，清灯明灭炉烟高。","dynasty":"宋代","title":"题定山寺其二"}
{"author":"张孝祥","content":"阿谁曾见。马上墙阴通半面。玉立娉婷。一点灵犀寄目成。明朝重去。人在横溪溪畔住。乔木千章。摇落霜风只断肠。","dynasty":"宋代","title":"减字木兰花·阿谁曾见"}
{"author":"张孝祥","content":"酴醾压架玉交加，深院无人有落花。却忆江南田舍乐，旋敲生火煮新茶。","dynasty":"宋代","title":"题塔子寺"}
{"author":"张孝祥","content":"畏暑倦长道，呼童戒宵征。三更渡前溪，溪水清且鸣。舟人自相唤，炬火如疏星。俯视乱石多，仰见北斗横。微微白露下，磔磔宿鸟惊。竹舆出林薄，十里月渐明。光采散草木，凉意侵冠缨。","dynasty":"宋代","title":"宵征"}
{"author":"张孝祥","content":"五月问修途，今日一百里。莫投彭泽县，愧此邑中士。古观官道傍，借榻暂少憩。折腰向道士，乞我五斗米。聊为奴仆饭，明日更早起。","dynasty":"宋代","title":"留题彭泽故县修真观"}
{"author":"张孝祥","content":"丰年已卜稻如京，雪尽春从草际青。竹里红旗行点点，松间白塔见亭亭。暖回宿麦开寒色，风约疏梅度晚馨。却忆宣城李太白，也将诗句掣斋铃。","dynasty":"宋代","title":"奉陪宣守任史君谒昭亭神祠其二"}
{"author":"张孝祥","content":"可意黄花人不知，黄花标格世间稀。园葵裛露迎朝日，槛菊迎霜媚夕霏。芍药好，是金丝。绿藤红刺引蔷薇。姚家别有神仙品，似着天香染御衣。","dynasty":"宋代","title":"鹧鸪天"}
{"author":"张孝祥","content":"风定滩声未已，雨来篷底先知。岸边杨柳最怜伊。忆得船儿曾系。湖雾平吞白塔，茅檐自有青旗。三杯村酒醉如泥。天色寒呵且睡。","dynasty":"宋代","title":"西江月"}
{"author":"张孝祥","content":"四到蕲州，今年更是逢重九。应时纳祐。随分开尊酒。屡舞婆娑，醉我平生友。休回首。世间何有。明月疏疏柳。","dynasty":"宋代","title":"点绛唇（赠袁立道）"}
{"author":"张孝祥","content":"去年过浯溪，王事有期程。夜半度湘水，但见天上星。平生中兴碑，梦入紫翠屏。已办北归时，十日穷攀登。今朝复何朝，忽此短轴横。历历眼中见，湘山无数青。白云著山腰，楼阁秋气明。便欲扶短策，下濯沧浪缨。主人山水仙，妙处心自评。元顺骨已冷，千载交盖倾。赏音寄幅纸，益见忠孝情。题诗疥公画，托我不朽名。","dynasty":"宋代","title":"题朱元顺浯溪图"}
{"author":"张孝祥","content":"参天古木绿阴合，峻极层峦瀑布长。啼鸟一声家万里，依然无语对斜阳。","dynasty":"宋代","title":"广右道中其一"}
{"author":"张孝祥","content":"桂岭南边，湘江东畔。三年两见生申旦。知君心地与天通，天教仙骨年年换。趁此秋风，乘槎霄汉。看看黄纸书来唤。但令丹鼎汞频添，莫辞酒盏春无算。","dynasty":"宋代","title":"踏莎行（为朱漕寿）"}
{"author":"张孝祥","content":"珍重清江掾，相从五见秋。炎凉无改节，夷险有忠谋。莲幕开新府，蒲帆漾小舟。凄然洞庭野，别意与川流。","dynasty":"宋代","title":"送张立之赴临江判官"}
{"author":"张孝祥","content":"风流追数建安年，谁遣朱轓并塞边。举国向来儒服少，是邦端有大夫贤。须公帷幄收长策，著我江湖刺钓船。池阁追凉肯临否，红妆翠盖拥三千。","dynasty":"宋代","title":"某顷蒙信阳使君教以边字韵佳句伏读降叹病倦答谢甚缓复不能奇仰俟斲削其一"}
{"author":"张孝祥","content":"溶溶花月天如水。阑干小倚东风里。夜久寂无人。露浓花气清。悠然心独喜。此意如何意。不似隐墙东。烛花围坐红。","dynasty":"宋代","title":"菩萨蛮·溶溶花月天如水"}
{"author":"张孝祥","content":"十月西湖冰齿凉，梅间松下小齐房。幽芳靓色天为笑，落莫南来也自香。","dynasty":"宋代","title":"以水仙花供都运判院其一"}
{"author":"张孝祥","content":"斋居安稳似乘船，鱼跃池光鹭宿烟。还有一生江海客，钓竿闲放日高眠。","dynasty":"宋代","title":"船斋"}
{"author":"张孝祥","content":"挥毫高山巅，馀墨走龙蛇。请收今夜雨，为汝洗袈裟。","dynasty":"宋代","title":"题福严寺行者堂"}
{"author":"张孝祥","content":"玉潭月色冽以清，石室千里犹典刑。何人遗我双玉瓶，武夷先生翰林卿。约束风雨驱雷霆，长鲸夜吸川为倾。明朝风止醉不醒，扁舟径度君山青。","dynasty":"宋代","title":"谢刘恭父玉潭月色真石室之赐"}
{"author":"张孝祥","content":"琢成红玉纤纤指。十三弦上调新水。一弄入云声。月明天更青。匆匆莺语啭。待寓昭君怨。寄语莫重弹。有人愁倚栏。","dynasty":"宋代","title":"菩萨蛮·琢成红玉纤纤指"}
{"author":"张孝祥","content":"隔江灯火夜深明，见说江城犬不惊。黠虏头颅当献社，使君胸次有长城。","dynasty":"宋代","title":"寄当涂王守叔坚"}
{"author":"张孝祥","content":"去从公府辟，不为故人留。国士真如此，台家合见收。声名早多误，功业晚方优。不必毛锥子，相期定远侯。","dynasty":"宋代","title":"送郭遐龄"}
{"author":"张孝祥","content":"万里清江占一湾，丛生桂树点幽闲。谁人得似刘郎子，赋到淮南大小山。","dynasty":"宋代","title":"小山书院"}
{"author":"张孝祥","content":"山月半池白，水风终夜凉。蛙声作鼓吹，芰制为衣裳。万里俱远客，三人同一觞。但使岭海丰，此乐未渠央。","dynasty":"宋代","title":"八桂堂池上赏莲纳凉"}
{"author":"张孝祥","content":"濯足夜滩急，晞发北风凉。吴山楚泽行遍，只欠到潇湘。买得扁舟归去，此事天公付我，六月下沧浪。蝉蜕尘埃外，蝶梦水云乡。制荷衣，纫兰佩，把琼芳。湘妃起舞一笑，抚瑟奏清商。唤起九歌忠愤，拂拭三闾文字，还与日争光。莫遣儿辈觉，此乐未渠央。","dynasty":"宋代","tags":"写水，赞美，志向","title":"水调歌头·泛湘江"}
{"author":"张孝祥","content":"旧闻隐静庭前柏，虎啸龙吟三十秋。我亦经营一丘壑，无根树子却须求。","dynasty":"宋代","title":"隐静觅杉株"}
{"author":"张孝祥","content":"十月西湖冰齿凉，梅间松下小齐房。幽芳靓色天为笑，落莫南来也自香。","dynasty":"宋代","title":"以水仙花供都运判院其一"}
{"author":"张孝祥","content":"归。猎猎薰风飐绣旗。拦教住，重举送行杯。","dynasty":"宋代","title":"苍梧谣/归字谣其二"}
{"author":"张孝祥","content":"漫有五车书不读，岂似一编勤过目。痴儿鬻肆蠹鱼书，巨富牙签尘满屋。市南水竹一亩空，平生腹笥史长公。闭户却扫得真乐，冥搜万古窥鸿濛。淹留岁时亦何有，策勋兹事要持久。吾家文昌读书处，好在溪山落君手。上方治定登文儒，东观石渠森宝书，望公起直承明庐。从来海内知名士，须读人间未读书。","dynasty":"宋代","title":"读书堂在乌江即唐张文昌读书处自五代至宋皆世守之渡江后为史氏所有"}
{"author":"张孝祥","content":"楚产惟渠可定交，时时隔壁望烟梢。已烦稚子来相过，更有新诗送岛郊。","dynasty":"宋代","title":"和伯承惠笋其二"}
{"author":"张孝祥","content":"海云四敛，太清楼、极目一天秋色。明月飞来云雾尽，城郭山川历历。良夜悠悠，西风袅袅，银汉冰轮侧。云霓三弄，广寒宫殿长笛。偏照紫府瑶台，香笼玉座，翠霭迷南北。天上人间凝望处，应有乘风归客。露滴金盘，凉生玉宇，满地新霜白。壶中清赏，画檐高挂虚碧。","dynasty":"宋代","title":"念奴娇"}
{"author":"张孝祥","content":"万里去担簦，谁识新丰旅。好事些儿说与郎，奴是姮娥侣。若到广寒宫，但道奴传语。待我仙郎折桂枝，拣个高枝与。","dynasty":"宋代","title":"卜算子"}
{"author":"张孝祥","content":"象龙唤不应，竹龙起行雨。联绵十车辐，伊轧百舟橹。转此大法轮，救汝旱岁苦。横江锁巨石，溅瀑叠城鼓。神机日夜运，甘泽高下普。老农用不知，瞬息了千亩。抱孙带黄犊，但看翠浪舞。余波及井臼，春玉饮酡乳。江吴夸七蹋，足茧腰背偻。此乐殊未知，吾归当教汝。","dynasty":"宋代","tags":"赞颂，农村","title":"湖湘以竹车激水粳稻如云书此能仁院壁"}
{"author":"张孝祥","content":"庭叶翻翻秋向晚。凉砧敲月催金剪。楼上已清寒。不堪频倚栏。邻翁开社瓮。唤客情应重。不醉且无归。醉时归路迷。","dynasty":"宋代","tags":"婉约，秋天，邀客","title":"菩萨蛮·庭叶翻翻秋向晚"}
{"author":"张孝祥","content":"绝代佳人淑且真。雪为肌骨月为神。烛前花底不胜春。倚竹袖长寒卷翠，凌波袜小暗生尘。十分京洛旧家人。","dynasty":"宋代","title":"丑奴儿"}
{"author":"张孝祥","content":"小楼重。下帘栊。万点芳心绿间红。秋千图画中。草茸茸。柳松松。细卷玻璃水面风。春寒依旧浓。","dynasty":"宋代","title":"长相思"}
{"author":"张孝祥","content":"杨柳东风，海棠春雨。清愁冉冉无来处。曲径惊飞峡蝶丛，回塘冻湿鸳鸯侣。舞彻霓裳，歌残金缕。蘼芜白芷愁烟渚。不识阳台梦里云，试听华表归来语。","dynasty":"宋代","title":"踏莎行"}
{"author":"张孝祥","content":"平生只说浯溪，斜阳唤我归船系。月华未吐，波光不动，新凉如水。长啸一声，山呜谷应，栖禽惊起。问元颜去后，水流花谢，当年事、凭谁记。须信两翁不死。驾飞车、时游兹地。漫郎宅里，中兴碑下，应留屐齿。酌我清尊，洗公孤愤，来同一醉。待相将把袂，清都归路，骑鹤去、三千岁。","dynasty":"宋代","title":"水龙吟"}
{"author":"张孝祥","content":"元宵节。凤楼相对鳌山结。鳌山结。香尘随步。柳梢微月。多情又把珠帘揭。游人不放笙歌歇。笙歌歇。晓烟轻散，帝城宫阙。","dynasty":"宋代","title":"忆秦娥（元夕）"}
{"author":"张孝祥","content":"归。猎猎薰风颭绣旗。拦教住，重举送行杯。","dynasty":"宋代","title":"苍梧谣"}
{"author":"张孝祥","content":"藩府东行迓绣衣，海云山月照旌麾。锦囊剩有新诗句，寄与幽人莫遣迟。","dynasty":"宋代","title":"寿老迓使者以斋素不置饯其二"}
{"author":"张孝祥","content":"乱山深崦小蹊斜，野水微茫浸断霞。一笛晚风生碧树，始知林里有人家。","dynasty":"宋代","title":"舟中其三"}
{"author":"张孝祥","content":"十分济楚邦之媛，此日追游。雨霁云收。梦入潇湘不那愁。主人白玉堂中老，曾侍凝旒。满酌琼舟。即上虚皇香案头。","dynasty":"宋代","title":"丑奴儿"}
{"author":"张孝祥","content":"舣棹太湖岸，天与水相连。垂虹亭上，五年不到故依然。洗我征尘三斗，快揖商飚千里，鸥鹭亦翩翩。身在水晶阙，真作驭风仙。望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空击五湖船。不用知余事，莼鲈正芳鲜。","dynasty":"宋代","title":"水调歌头（垂虹亭）"}
{"author":"张孝祥","content":"一崦人家竹树凉，午阴深处著胡床。石泉政似煮茗沸，稻花已作炊粳香。梦到家园归自好，起寻官路去何长。尘埃满面迎西日，底处青山是故乡。","dynasty":"宋代","title":"午憩道傍人家"}
{"author":"张孝祥","content":"绣绷儿啼思塞酥，重床燎香驱群胡。阿环锦袜无寻处，一夜惊眠摇帐柱。朔方天子神为谋，三郎归来长庆楼。楼前拜舞作奇祟，中兴之功不赎罪。日光玉洁十丈碑，蛟龙蟠拿与天齐。北望神皋双泪落，祇今何人老文学。","dynasty":"宋代","title":"读中兴碑"}
{"author":"张孝祥","content":"滟滟湖光绿一围。修林断处白鸥飞。天机云锦蘸空飞。乞我百弓真可老，为公一饮醉忘归。扁舟日日弄晴晖。","dynasty":"宋代","title":"浣溪沙（烟水亭蔡定夫置酒）"}
{"author":"张孝祥","content":"十里轻红自笑，两山浓翠相呼。意行着脚到精庐。借我绳床小住。解饮不妨文字，无心更狎鸥鱼。一声长啸暮烟孤。袖手西湖归去。","dynasty":"宋代","title":"西江月"}
{"author":"张孝祥","content":"平湖漠漠雨霏霏，压水人家燕子飞。欲向湖东问春色，杏花无数点征衣。","dynasty":"宋代","title":"题夏氏庄"}
{"author":"张孝祥","content":"脱却麻衣换绣裙。仙凡从此两俱分。蛾眉再画当时柳，蝉髻仍梳旧日云。施玉粉，点朱唇。星冠不戴貌超群。枕边一任潘郎爱。再也无心恋老君。","dynasty":"宋代","title":"鹧鸪天"}
{"author":"张孝祥","content":"铃索声干夜未央。曲阑花影步凄凉。莫道岭南冬更暖。君看。梅花如雪月如霜。见说墙西歌吹好，玉人扶坐劝飞觞。老子婆婆成独冷。谁省。自挑寒灺自添香。","dynasty":"宋代","title":"定风波"}
{"author":"张孝祥","content":"金铜隐花古龙涩，朱干大羽纷纭立。宝钟玉磬垂丁东，和鸾雍雍八音翕。鲸吞虎噬二十年，至尊戎衣不解鞍。里中小儿事刀剑，管钥掷去尘漫漫。真儒倏兴明典礼，周庠连云斩荆祀。银袍如云拱翠华，师儒便坐讲经旨。","dynasty":"宋代","title":"上辟廱"}
{"author":"张孝祥","content":"我程可默数，中秋过江池。趁得江南米，新舂玉满箕。","dynasty":"宋代","title":"次东坡先生韵其六"}
{"author":"张孝祥","content":"复古殿中留醉墨，只今神品世间无。衡山尚画传家宝，花鸭来禽肯借不。","dynasty":"宋代","title":"借魏元理画"}
{"author":"张孝祥","content":"吾友黄升卿，乃是天下士。阿翁苦硬节，御坐留谏纸。辛勤教其子，不但为科第。一官法曹掾，整整老胥忌。吾行桂岭南，所得但吾子。愿渠自爱惜，穷达初不计。功名傥来耳，期子以千岁。","dynasty":"宋代","title":"赠黄司法"}
{"author":"张孝祥","content":"四年忽忽两经过，古岸依然窣堵波。借我绳床消午暑，乱蝉鸣处竹阴多。","dynasty":"宋代","title":"枫桥"}
{"author":"张孝祥","content":"诗卷随身四十年，忙时参得竹箄禅。而今投老湘西寺，卧看湘江水拍天。","dynasty":"宋代","title":"赠鹿苑信公诗禅其一"}
{"author":"张孝祥","content":"雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。","dynasty":"宋代","title":"虞美人·雪花一尺江南北"}
{"author":"张孝祥","content":"溪练写寒林。云重烟深。楼高风恶酒难禁。徙倚阑干谁共语，江上愁心。清兴满山阴。鸿断鱼沉。一书何啻直千金。独抚瑶徽弦欲断，凭寄知音。","dynasty":"宋代","title":"浪淘沙"}
{"author":"张孝祥","content":"湘南湘北三十里，六月七月再经过。紫荆花开白酒贱，柰此湘中风月何。","dynasty":"宋代","title":"罗江驿"}
{"author":"张孝祥","content":"二年尘土堆中坐，一到南楼眼暂开。风静江平留不得，待教黄鹄送诗来。","dynasty":"宋代","title":"夜半走笔酬寿翁其二"}
{"author":"张孝祥","content":"海云四敛，太清楼、极目一天秋色。明月飞来云雾尽，城郭山川历历。良夜悠悠，西风袅袅，银汉冰轮侧。云霓三弄，广寒宫殿长笛。偏照紫府瑶台，香笼玉座，翠霭迷南北。天上人间凝望处，应有乘风归客。露滴金盘，凉生玉宇，满地新霜白。壶中清赏，画檐高挂虚碧。","dynasty":"宋代","title":"念奴娇·海云四敛"}
{"author":"张孝祥","content":"诗卷随身四十年，忙时参得竹箄禅。而今投老湘西寺，卧看湘江水拍天。","dynasty":"宋代","title":"赠鹿苑信公诗禅其一"}
{"author":"张孝祥","content":"今朝放缆好天色，过午忽作打头风。却望江州才十里，我船且系芦花中。","dynasty":"宋代","title":"次江州王知府叔坚韵其三"}
{"author":"张孝祥","content":"今夕复何夕，此地过中秋。赏心亭上唤客，追忆去年游。千里江山如画，万井笙歌不夜，扶路看遨头。玉界拥银阙，珠箔卷琼钩。驭风去，忽吹到，岭边州。去年明月依旧，还照我登楼。楼下水明沙静，楼外参横斗转，搔首思悠悠。老子兴不浅，聊复此淹留。","dynasty":"宋代","title":"水调歌头其八桂林中秋"}
{"author":"张孝祥","content":"晚花残雨风帘卷。卷帘风雨残花晚。双燕语虚窗。窗虚语燕双。睡醒风惬意。意惬风醒睡。谁与话情诗。诗情话与谁。","dynasty":"宋代","title":"菩萨蛮（回文）"}
{"author":"张孝祥","content":"木老参天直，江清白日闲。先生元不死，遗庙亦空山。文采云仍似，风流正始间。平生子严子，高处得追攀。","dynasty":"宋代","title":"题玄英先生庙"}
{"author":"张孝祥","content":"问人间荣事。海内高名，似今谁比。脱屣归来，眇浮云富贵。致远钩深，乐天知命，且从容阅世。火候周天，金文满义，从来活计。有酒一尊，有棋一局，少日亲朋，旧家邻里。世故纷纭，但蚊虻过耳。解愠薰风，做凉梅雨，又一般天气。曲几蒲团，纶巾羽扇，年年如是。","dynasty":"宋代","title":"醉蓬莱（为老人寿）"}
{"author":"张孝祥","content":"一麾縻我欠追从，怅望千山紫翠重。忽向邮筒得新句，知君正在碧莲峰。","dynasty":"宋代","title":"和仲钦题粉岩"}
{"author":"张孝祥","content":"相春堂上闻莺语。正花柳、芳菲处。有底尊前欢且舞。满堂宾客，紫泥丹诏，衮衮烟霄路。君王天纵资仁武。要尺棰、平骄虏。思得英雄亲驾驭。将军行矣，九重虚宁，谈笑清寰宇。","dynasty":"宋代","title":"青玉案（送频统辖行）"}
{"author":"张孝祥","content":"舣棹太湖岸，天与水相连。垂虹亭上，五年不到故依然。洗我征尘三斗，快揖商飚千里，鸥鹭亦翩翩。身在水晶阙，真作驭风仙。望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空击五湖船。不用知余事，莼鲈正芳鲜。","dynasty":"宋代","title":"水调歌头（垂虹亭）"}
{"author":"张孝祥","content":"谈子醉，独立睨东风。未试玉堂挥翰手，只今楚泽钓鱼翁。万事举杯空。谋一笑，一笑与君同。身老南山看射虎，眼高四海送飞鸿。赤岸晚潮通。","dynasty":"宋代","title":"望江南（赠谈献可）"}
{"author":"张孝祥","content":"木老参天直，江清白日闲。先生元不死，遗庙亦空山。文采云仍似，风流正始间。平生子严子，高处得追攀。","dynasty":"宋代","title":"题玄英先生庙"}
{"author":"张孝祥","content":"路尽湘江水，人行瘴雾间。昏昏西北度严关。天外一簪初见、岭南山。北雁连书断，秋霜点鬓斑。此行休问几时还。唯拟桂林佳处、过春残。","dynasty":"宋代","title":"南歌子（过严关）"}
{"author":"张孝祥","content":"张饮名园乐有馀，奉常何苦但斋居。一杯我亦垂涎甚，病起无聊只羡渠。","dynasty":"宋代","title":"闻德远与曾裘甫黎师侯会饮范周士所其二"}
{"author":"张孝祥","content":"吹箫泛月。往事悠悠休更说。拍碎琉璃。始觉从前万事非。清齐净戒。休作断肠垂泪债。识破嚣尘。作个逍遥物外人。","dynasty":"宋代","title":"减字木兰花（赠尼师，旧角奴也）"}
{"author":"张孝祥","content":"使君喜食笋，笋脯味胜肉。秘法不肯传，闭门课私仆。君不见金谷馔客本萍齑，豪世藉此真成痴。但令长须日致馈，不敢求君帐下儿。","dynasty":"宋代","title":"张钦夫笋脯甚佳秘其方不以示人戏遣此诗"}
{"author":"张孝祥","content":"碧云风月无多。莫被名缰利锁。白玉为车，黄金作印，不恋休呵。争如对酒当歌。人是人非恁么。年少甘罗，老成吕望，必竟如何。","dynasty":"宋代","title":"柳梢青"}
{"author":"张孝祥","content":"忆我初识君，屈指今七年。盐车著骐骥，驽蹇纷争先。谓当对清闲，帝席半夜前。稍使修世官，复近尺五天。如何尚朱绂，亦堕岭海边。前山春色多，佳树午阴圆。散策履幽径，方舟下长川。心目得开明，语笑为芳鲜。但恨暝色至，不得穷攀援。尚欲夜然犀，下照蛟龙渊。清游渺难继，归梦苍山巅。须君换鹅帖，更叙山阴贤。","dynasty":"宋代","title":"和蔡济忠天字韵"}
{"author":"张孝祥","content":"昨日火流金，今日风折胶。昨著綀布衣，今衣弊缊袍。赤帝与玄冥，凛凛隔一宵。聊将拥炉适，换此挥箑劳。冰炭欲盈怀，炎凉不崇朝。幻生过隙驹，是身九牛毛。等是一寒暑，胡为自诙嘲。万法从心生，心静境亦消。悟此本来无，絺绤同狐貂。还当隐吾几，试听万窍号。","dynasty":"宋代","title":"昨日极暑今日极寒"}
{"author":"张孝祥","content":"雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。","dynasty":"宋代","title":"虞美人·雪花一尺江南北"}
{"author":"张孝祥","content":"夜横霜竹梦游仙，晓到馀干月满川。山绕楼台欲无地，水环洲渚更连天。明霞一抹朱弦直，芳草分垂绿绶鲜。却忆洞庭张乐地，石钟浮磬定同编。","dynasty":"宋代","title":"登清音堂其下琵琶洲也再用韵"}
{"author":"张孝祥","content":"北苑春风小凤团。炎州沈水胜龙涎。殷勤送与绣衣仙。玉食乡来思苦口，芳名久合上凌烟。天教富贵出长年。","dynasty":"宋代","title":"浣溪沙（以贡茶、沈水为扬齐伯寿）"}
{"author":"张孝祥","content":"十月西湖冰齿凉，梅间松下小齐房。幽芳靓色天为笑，落莫南来也自香。","dynasty":"宋代","title":"以水仙花供都运判院其一"}
{"author":"张孝祥","content":"凄然鸿雁影，晚岁索衣裘。惜别湘江夜，归程楚甸秋。极知违定省，不敢更淹留。明月分携处，无言只是愁。","dynasty":"宋代","title":"送仲子弟用同之韵"}
{"author":"张孝祥","content":"湖上童童百亩阴，丹楼碧阁照清深。不嫌歌板相喧聒，要见桃花印此心。","dynasty":"宋代","title":"与荐福"}
{"author":"张孝祥","content":"不谈世法不谈禅，彻晓齁齁一觉眠。个里神通元不小，回风急雨震山川。","dynasty":"宋代","title":"和如庵其二"}
{"author":"张孝祥","content":"割镫难留乘马东。花枝争看袅长红。衮衣空使斯民恋，绿竹谁歌入相同。回武事，致年丰。几多遗爱在湘中。须知楚水枫林下，不似初闻长乐钟。","dynasty":"宋代","title":"鹧鸪天（饯刘恭父）"}
{"author":"张孝祥","content":"慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日彩衣斑。兄弟同扶酒盏。","dynasty":"宋代","title":"西江月·慈母行封大国"}
{"author":"张孝祥","content":"一麾縻我欠追从，怅望千山紫翠重。忽向邮筒得新句，知君正在碧莲峰。","dynasty":"宋代","title":"和仲钦题粉岩"}
{"author":"张孝祥","content":"东风约略吹罗幕。一檐细雨春阴薄。试把杏花看。湿红娇暮寒。佳人双玉枕。烘醉鸳鸯锦。折得最繁枝。暖香生翠帏。","dynasty":"宋代","title":"菩萨蛮"}
{"author":"张孝祥","content":"江上送归船。风雨排空浪拍天。赖有清尊浇别恨，凄然。宝蜡烧花看吸川。楚舞对湘弦。暖响围春锦帐毡。坐上定知无俗客，俱贤。便是朱张与少连。","dynasty":"宋代","title":"南乡子（送朱元晦行，张钦夫、邢少连同集张孝祥）"}
{"author":"张孝祥","content":"忆昔姑苏台，实与君子别。一别已六年，音书间何阔。我行半天下，尘土污须发。君亦抱艰棘，衣袂洒清血。今日复何日，相望一山隔。我领通玄府，乃在庐山北。君宦山之南，兵卫森画戟。无由接杯酒，但可共明月。作诗付邮筒，聊复寄消息。","dynasty":"宋代","title":"栖真寄南康钱守"}
{"author":"张孝祥","content":"莲社高人久寂寥，草堂风物故萧萧。追还旧观须公等，唤我它年寄一瓢。","dynasty":"宋代","title":"子馀许修草堂遣句劝请"}
{"author":"张孝祥","content":"绣衣使者，度郢中绝唱，《阳春白雪》。人物应须天上去，一日君恩三接。粉省香浓，宫床锦重，更把丝絇结。臣心如水，不教炙手成热。还记岭海相从，长松千丈，映我秋竿节。忍冻推敲清兴满，风里乌巾猎猎。只要东归，归心入梦，梦泛寒江月。不因莼鲈，白头亲望真切。","dynasty":"宋代","title":"念奴娇（再和）"}
{"author":"张孝祥","content":"风柳摇丝花缠枝。满目韶辉。离鸿过尽百劳飞。都不似、燕来归。旧来王谢堂前地，情分独依依画梁雕拱启朱扉。看双舞、羽人衣。","dynasty":"宋代","title":"燕归梁"}
{"author":"张孝祥","content":"史君天资高，夙昔事幽屏。长怀渺丘壑，馀习谢钟鼎。东篱羲皇人，槁死骨已冷。凄其千载后，妙处一笑领。高堂娱白发，兄弟极整整。不须南阳泉，寿与日月等。","dynasty":"宋代","title":"寄题向彦绩史君采菊堂"}
{"author":"张孝祥","content":"鞑靼奚家款附多，王师直到白沟河。守江诸将遥分阃，绝漠残胡竞倒戈。翠跸春行天动色，牙樯宵济海无波。小儒不得参戎事，赋赋新诗续雅歌。","dynasty":"宋代","title":"辛巳冬闻德音其二"}
{"author":"张孝祥","content":"吴楚山河尽付公，君王长策在平戎。人才王谢风流似，地望东西节制雄。赤手尚能探虎穴，白头空是钓鱼翁。将军知我非徐庶，不向江边起卧龙。","dynasty":"宋代","title":"寄方帅其一"}
{"author":"张孝祥","content":"轻黄澹绿。可人风韵闲装束。多情早是眉峰蹙。一点秋波，闲里观人毒。桃花庭院光阴速。铜鞮谁唱大堤曲。归时想是樱桃熟。不道秋千，谁伴那人蹴。","dynasty":"宋代","title":"醉落魄/一斛珠"}
{"author":"张孝祥","content":"去年永州逢七夕，今年衡州逢七夕。往来不敢怨道路，迎送但知惭吏卒。年年七夕有定时，我行属天那得知。东西南北会逢汝，但愿强健无所苦。","dynasty":"宋代","title":"七夕"}
{"author":"张孝祥","content":"胸中五斗棘，厌此十日读。纷然湘罗帕，犹作春笋束。先生择法眼，一阅不再复。探囊得至宝，每出辄惊俗。孟公更超绝，泾渭饱渟滀。从容了官事，茧纸唾珠玉。鄙夫闻道晚，衡鉴恐不足。冥搜夜无寐，惭愧费宫烛。何时即三昧，屈指社瓮熟。秋容日夕好，应到堂前菊。","dynasty":"宋代","title":"考试呈周茂振舍人陈季陵国正"}
{"author":"张孝祥","content":"尚忆池塘梦阿连，当时此意惜无传。薪车不障洪河决，乔木终随故国颠。柳下煅工真得道，竹林酒友谩称贤。先生义慨云天薄，千载参渠活句禅。","dynasty":"宋代","title":"和总得居士康乐亭韵"}
{"author":"张孝祥","content":"从公觅此纸，欲与苏待问。醉中墨鸦黑，北风起云阵。明朝酒醒看，为子传心印。子若不领略，取火烧作烬。","dynasty":"宋代","title":"戏书赠苏待问"}
{"author":"张孝祥","content":"鳌禁辍颇牧，熊轼赖龚黄。一时林莽千险，蜂午要驱攘。金版六韬初试，烟敛山空野迥，低草见牛羊。旒纩释南顾，戈甲濯银潢。玉书下，褒懿绩，促曹装。帝宸天近，红旆东去带朝阳。归辅五云丹陛，回首楚楼千里，遗爱满潇湘。应记依刘客，曾此奉离觞。","dynasty":"宋代","title":"水调歌头（送刘恭父趋朝）"}
{"author":"张孝祥","content":"江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。","dynasty":"宋代","tags":"豪放，登高，写景，长江，抒情","title":"水调歌头·金山观月"}
{"author":"张孝祥","content":"权郎笔墨禅，往者屡参请。斯人骨已朽，妙处一笑领。","dynasty":"宋代","title":"题画"}
{"author":"张孝祥","content":"山月半池白，水风终夜凉。蛙声作鼓吹，芰制为衣裳。万里俱远客，三人同一觞。但使岭海丰，此乐未渠央。","dynasty":"宋代","title":"八桂堂池上赏莲纳凉"}
{"author":"张孝祥","content":"使君喜食笋，笋脯味胜肉。秘法不肯传，闭门课私仆。君不见金谷馔客本萍齑，豪世藉此真成痴。但令长须日致馈，不敢求君帐下儿。","dynasty":"宋代","title":"张钦夫笋脯甚佳秘其方不以示人戏遣此诗"}
{"author":"张孝祥","content":"四年忽忽两经过，古岸依然窣堵波。借我绳床消午暑，乱蝉鸣处竹阴多。","dynasty":"宋代","title":"枫桥"}
{"author":"张孝祥","content":"种竹主人今白发，题诗客子半青云。北来南去何时了，风月依然只此君。","dynasty":"宋代","title":"小憩孙氏竹轩观诸公诗其二"}
{"author":"张孝祥","content":"说河不救痴儿渴，砥柱乃障颓波流。庾公楼中三昧手，何时归侍殿西头。","dynasty":"宋代","title":"次江州王知府叔坚韵其一"}
{"author":"张孝祥","content":"盆池虽小亦清深，要看澄泓印此心。不嫌蛙黾相喧聒，夜静恐有蛟龙吟。","dynasty":"宋代","title":"和都运判院韵辄记即事其六"}
{"author":"张孝祥","content":"不谈世法不谈禅，彻晓齁齁一觉眠。个里神通元不小，回风急雨震山川。","dynasty":"宋代","title":"和如庵其二"}
{"author":"张孝祥","content":"堑山堙谷北防胡，南筑坚城更远图。桂海冰天尘不动，那知垄上两耕夫。","dynasty":"宋代","title":"秦城"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵鼍万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕箸，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头其六隐静山观雨"}
{"author":"张孝祥","content":"红尘冉冉长安路。看风度、凝然去。唱彻阳关留不住。甘棠庭院，芰荷香渚。尽是相思处。龟鱼从此谁为主。好记江湖断肠句。万斛离愁休更诉。洞庭烟棹，楚楼风露。去作为霖雨。","dynasty":"宋代","title":"青玉案饯别刘恭父"}
{"author":"张孝祥","content":"参天古木绿阴合，峻极层峦瀑布长。啼鸟一声家万里，依然无语对斜阳。","dynasty":"宋代","title":"广右道中其一"}
{"author":"张孝祥","content":"桃换肌肤菊换妆。只疑春色到重阳。偷将天上千年艳，染却人间九日黄。新艳冶，旧风光。东篱分付武陵香。尊前醉眼空相顾，错认陶潜是阮郎。","dynasty":"宋代","title":"鹧鸪天（咏桃菊花）"}
{"author":"张孝祥","content":"两李有佳句，冰雪洒肺肝。清越石在悬，圆熟珠走盘。我家十二楼，下俯千仞湍。谁掣白玉琐，借与二子看。临风度长篴，瘴海为清寒。却立望九州，隘陕非所安。便欲驭长鲲，九万扶摇抟。神山在吾牖，弱水空瀰漫。回首五千劫，不费一指弹。绝笑尘中年，摄提与涒滩。","dynasty":"宋代","title":"与邵阳李守二子用东坡韵"}
{"author":"张孝祥","content":"吴城山头三日风，白浪如屋云埋空。北来大舸气势雄，车帆打鼓声韸韸。我船政尔不得去，局促沙岸如凫翁。长年三老屡弹指，六月何曾北风起。由来官侬多龃龉，世不汝谐神亦尔。我愧此言呼使前，顺风逆风皆偶然。皇天广大岂有意，想汝嗔喜庸非偏。瓶中有粟囊有钱，与汝饱饭姑留连。","dynasty":"宋代","title":"吴城阻风"}
{"author":"张孝祥","content":"光尘扑扑。宫柳低迷绿。斗鸭阑干春诘曲。帘额微风绣蹙。碧云青翼无凭。困来小倚银屏。楚梦未禁春晚，黄鹂犹自声声。","dynasty":"宋代","title":"清平乐（殿庐有作）"}
{"author":"张孝祥","content":"霜日明霄水蘸空。鸣鞘声里绣旗红。淡烟衰草有无中。万里中原烽火北，一尊浊酒戍楼东。酒阑挥泪向悲风。","dynasty":"宋代","tags":"宋词精选，豪放，边塞，写景，爱国，感概","title":"浣溪沙·霜日明霄水蘸空"}
{"author":"张孝祥","content":"山到湘中青未了，月横岭北夜何其。问字刘郎能载酒，为渠更赋一篇诗。","dynasty":"宋代","title":"赠刘全州子龟从兄弟"}
{"author":"张孝祥","content":"风柳摇丝花缠枝。满目韶辉。离鸿过尽百劳飞。都不似、燕来归。旧来王谢堂前地，情分独依依画梁雕拱启朱扉。看双舞、羽人衣。","dynasty":"宋代","title":"燕归梁"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"金华老子定臞仙，翰墨文章遍两川。遗迹已惊风落木，高名依旧日行天。人间易得朱颜老，寺壁空悬玉唾鲜。欲继三贤歌薤露，严诗杜集傥同编。","dynasty":"宋代","title":"荐福观何卿"}
{"author":"张孝祥","content":"去年过浯溪，王事有期程。夜半度湘水，但见天上星。平生中兴碑，梦入紫翠屏。已办北归时，十日穷攀登。今朝复何朝，忽此短轴横。历历眼中见，湘山无数青。白云著山腰，楼阁秋气明。便欲扶短策，下濯沧浪缨。主人山水仙，妙处心自评。元顺骨已冷，千载交盖倾。赏音寄幅纸，益见忠孝情。题诗疥公画，托我不朽名。","dynasty":"宋代","title":"题朱元顺浯溪图"}
{"author":"张孝祥","content":"七泽阑干外，兹游亦壮哉。主人何处去，犹未赋归来。","dynasty":"宋代","title":"烟雨观"}
{"author":"张孝祥","content":"素王西狩麟，笔削昌斯文。茂陵一角兽，妙语闻终军。壮哉笔砚间，英姿欲拿云。名参龟龙瑞，威扫狐兔群。岂独濡毫端，政尔清妖氛。会当献君王，玉殿春夜分。输写胸中奇，恩波被无垠。","dynasty":"宋代","title":"麒麟砚滴分韵得文字"}
{"author":"张孝祥","content":"云海漾空阔，风露凛高寒。仙翁鹤驾，羽节缥缈下天端。指点虚无征路，时见双凫飞舞，挥朱隘尘寰。吹笛向何处，海上有三山。彩衣新，鱼服丽，更朱颜。蟠桃未熟，千岁容与且人间。早晚金泥封诏，归侍玉皇香案，踵武列仙班。玉骨自难老，未用九霞丹。","dynasty":"宋代","title":"水调歌头·云海漾空阔"}
{"author":"张孝祥","content":"盖未知其事，重为感叹，赋此不识平原太守，向来水北山人。世间功业谩亏成。华发萧萧满镜。幸有田园故里，聊分风月江城。西湖西畔晚波平。袖手时来照影。","dynasty":"宋代","title":"西江月"}
{"author":"张孝祥","content":"秋晚稻生孙，催科不到门。人闲牛亦乐，随意过前村。","dynasty":"宋代","title":"野牧图其二"}
{"author":"张孝祥","content":"籍甚韩公子，情亲我弟兄。星沙逢驿使，岳麓见题名。共作三年别，相望五日程。湘江接淮水，寄与濯尘缨。","dynasty":"宋代","title":"过岳麓见子云题字偶逢来使因寄二诗其一"}
{"author":"张孝祥","content":"黑云起我趾，白雨过山脚。却立朱陵洞，一望紫虚阁。神丹吾已必，仙臂真可握。试向静处听，空濛有笙鹤。","dynasty":"宋代","title":"朱陵洞"}
{"author":"张孝祥","content":"灵光便满恒沙界，大士重来七十年。秋入郊原成乐岁，风随箫鼓散香烟。定知蛮獠安三窟，更遣蛟龙閟九渊。太守忧民但逃责，所忻毕至有群贤。","dynasty":"宋代","title":"与同僚十五人谢晴东明得渊字"}
{"author":"张孝祥","content":"佳人绝妙。不惜千金频买笑。燕姹莺娇。始遣清歌透碧霄。主人好事。更倒一尊留客醉。我醉思家。月满南池欲漾花。","dynasty":"宋代","title":"减字木兰花（江阴州治漾花池）"}
{"author":"张孝祥","content":"一朵木犀花，珍重玉纤新摘。插向远山深处，占十分秋色。满园桃李闹春风，漫红红白白。争似淡妆娇面，伴蓬莱仙客。","dynasty":"宋代","title":"好事近·一朵木犀花"}
{"author":"张孝祥","content":"邵子坐学官，今日有诏追。道山萃竹帛，武库森戈旗。文武要两有，腐儒不足为。明年燕端门，举酒还相思。","dynasty":"宋代","title":"元宵同张钦夫邵怀英分韵得红旗字其二"}
{"author":"张孝祥","content":"亲老难为住，恩深许放归。北行湘水阔，南望瘴烟微。兵卫收门戟，征尘上客衣。遥知六七月，喜气满庭闱。","dynasty":"宋代","title":"罢归"}
{"author":"张孝祥","content":"玉节珠幢出翰林。诗书谋帅眷方深。威声虎啸复龙吟。我是先生门下士，相逢有酒且教斟。高山流水遇知音。","dynasty":"宋代","title":"丑奴儿"}
{"author":"张孝祥","content":"冉冉寒生碧树，盈盈露湿黄花。故人玉节有光华。高会仍逢戏马。万事只今如梦，此身到处为家。与君相遇更天涯。拚了茱萸醉把。","dynasty":"宋代","title":"西江月"}
{"author":"张孝祥","content":"舞凤飞龙五百年。尽将锦绣里山川。王家券册诸孙嗣，主第笙歌故国传。居玉铉，拥金蝉。只今门户庆蝉联。君侯合侍明光殿，且作横槎海上仙。","dynasty":"宋代","title":"鹧鸪天（赠饯横州子山）"}
{"author":"张孝祥","content":"桃换肌肤菊换妆。只疑春色到重阳。偷将天上千年艳，染却人间九日黄。新艳冶，旧风光。东篱分付武陵香。尊前醉眼空相顾，错认陶潜是阮郎。","dynasty":"宋代","title":"鹧鸪天（咏桃菊花）"}
{"author":"张孝祥","content":"落霞残照横西阁。阁西横照残霞落。波浅戏鱼多。多鱼戏浅波。手携行客酒。酒客行携手。肠断九歌长。长歌九断肠。","dynasty":"宋代","title":"菩萨蛮（回文）"}
{"author":"张孝祥","content":"风生杜若洲，日暮垂杨浦。行到田田乱叶边，不见凌波女。独自倚危栏，欲向荷花语。无奈荷花不应人，背立啼红雨。","dynasty":"宋代","title":"卜算子"}
{"author":"张孝祥","content":"琪树间瑶林。春意深深。梅花还被晓寒禁。竹里一枝斜向我，欲诉芳心。楼外卷重阴。玉界沉沉。何人低唱醉泥金。掠水飞来双翠碧，应寄归音。","dynasty":"宋代","title":"浪淘沙"}
{"author":"张孝祥","content":"君泛仙槎银海去。后日相思，地角天涯路。草草杯盘深夜语。冥冥四月黄梅雨。莫拾明珠并翠羽。但使邦人，爱我如慈母。待得政成民按堵。朝天衣袂翩翩举。","dynasty":"宋代","title":"蝶恋花（送姚主管横州）"}
{"author":"张孝祥","content":"今夕复何夕，此地过中秋。尝心亭上唤客，追忆去年游。千里江山如画，万井笙歌不夜，扶路看遨头。玉界拥银阙，珠箔卷琼钩。驭风去，忽吹到，岭边州。去年明月依旧，还照我登楼。楼下水明沙静，楼外参横斗转，搔首思悠悠。老子兴不浅，聊复此淹留。","dynasty":"宋代","title":"水调歌头（桂林中秋）"}
{"author":"张孝祥","content":"一叶凌波，十里驭风，烟鬟雾鬓萧萧。认得兰皋琼佩，水馆冰绡。秋霁明霞乍吐，曙凉宿霭初消。恨微颦不语，少进还收，伫立超遥。神交冉冉，愁思盈盈，断魂欲遣谁招。犹自待、青鸾传信，乌鹊成桥。怅望胎仙琴叠，忍看翡翠兰苕。梦回人远，红云一片，天际笙箫。","dynasty":"宋代","title":"雨中花慢"}
{"author":"张孝祥","content":"权郎笔墨禅，往者屡参请。斯人骨已朽，妙处一笑领。","dynasty":"宋代","title":"题画"}
{"author":"张孝祥","content":"借雨寻山故自奇，幕中佳客肯相随。清游端拜史君赐，此乐讵容儿辈知。暗谷水来鸣杂佩，远峰烟断出脩眉。庾楼百尺江千里，遥忆凭高政索诗。","dynasty":"宋代","title":"再和"}
{"author":"张孝祥","content":"世事风经两过，此身遇坎乘流。折腰不为五斗，辙环或遍九州。","dynasty":"宋代","title":"明年重过次韵六言"}
{"author":"张孝祥","content":"烂烂明霞红日暮。艳艳轻云，皓月光初吐。倾国倾城恨无语。彩鸾祥凤来还去。爱花常为花留住。今岁风光，又是前春处。醉倒扶归也休诉。习池人笑山翁语。","dynasty":"宋代","title":"蝶恋花（秦乐家赏花）"}
{"author":"张孝祥","content":"飞廉盛怒土囊口，美满风帆真快哉。后日南山山下过，更留馀力扫尘埃。","dynasty":"宋代","title":"早发衡山"}
{"author":"张孝祥","content":"山南山北雨生寒，竹树风烟苍莽间。青壁倚天元未见，白衣送酒故相关。共追莲社公应许，稳上篮舆我欲还。后日重来拚一月，细扶藜杖觅孱颜。","dynasty":"宋代","title":"郡侯遣骑至山中馈名酝辄呈长句用黄宰韵"}
{"author":"张孝祥","content":"高岩划天门，仄径通乳穴。隈堆青螺髺，嵽嵲白玉阙。外有虎豹蹲，中恐蛟蜃蛰。东荣俯雷电，西出挟日月。万壑生悲风，六月不知热。但觉骇心目，未易纪笔舌。平生山水趣，岭海最奇绝。洞府二十四，未厌屐齿折。晚乃得游此，馀地皆仆妾。同来六七士，嗜好颇相蹑。举酒酹山神，慰汝久湮灭。","dynasty":"宋代","title":"初得爱岩"}
{"author":"张孝祥","content":"试问梅花何处好，与君藉草携壶。西园清夜片尘无。一天云破碎，两树玉扶疏。谁擫昭华吹古调，散花便满衣裾。只疑幽梦在清都。星稀河影转，霜重月华孤。","dynasty":"宋代","tags":"婉约，梅花，爱国","title":"临江仙·试问梅花何处好"}
{"author":"张孝祥","content":"楚雾侵衣润，湘江到眼明。春连岳麓寺，花满定王城。佳客真如此，天公却不晴。空濛殊可意，沙湿马蹄轻。","dynasty":"宋代","title":"出郊"}
{"author":"张孝祥","content":"秩秩宾筵，玉潭春涨玻璃满。旆霞风卷。可但长安远。夏木成阴，路袅薰风转。空留恋。细吹银管。别意随声缓。","dynasty":"宋代","title":"点绛唇·秩秩宾筵"}
{"author":"张孝祥","content":"乃翁几年在黄阁，郎君四十犹白丁。一家荣瘁不足道，谁持此意闻天庭。","dynasty":"宋代","title":"赠周义山子季隐"}
{"author":"张孝祥","content":"碧云风月无多。莫被名缰利锁。白玉为车，黄金作印，不恋休呵。争如对酒当歌。人是人非恁么。年少甘罗，老成吕望，必竟如何。","dynasty":"宋代","title":"柳梢青·碧云风月无多"}
{"author":"张孝祥","content":"方船载酒下江东。箫鼓喧天浪拍空。万山紫翠映云重。拟看岳阳楼上月，不禁石首岸头风。作笺我欲问龙公。","dynasty":"宋代","title":"浣溪沙其十一去荆州"}
{"author":"张孝祥","content":"借雨寻山故自奇，幕中佳客肯相随。清游端拜史君赐，此乐讵容儿辈知。暗谷水来鸣杂佩，远峰烟断出脩眉。庾楼百尺江千里，遥忆凭高政索诗。","dynasty":"宋代","title":"再和"}
{"author":"张孝祥","content":"不复襄王梦里云，纷纷缟袂与青裙。鸣鞭枉送斋中酿，病彻杯觞欠薄醺。","dynasty":"宋代","title":"王龟龄遣妓送酒赐诗走笔为谢"}
{"author":"张孝祥","content":"松行石磴两崎岖，此去长安路更迂。底个官侬强健在，葛巾芒屩自骑驴。","dynasty":"宋代","title":"题胡敦约山行图"}
{"author":"张孝祥","content":"生前官职但执戟，身后一字万金直。当时雷霆下收拾，世间不复有遗逸。上清虚皇手自择，编星为囊云作笈。流铃掷火守护密，君从何处见真迹。知君定通玉帝籍，太微垣中赐馀墨。龙腾虎卧摹不得，想君神授五色笔。江南钩锁腕中力，钗折屋漏千态出。整整十卷字犹湿，光彩激射海为立。平生我亦有书癖，对此惝恍心若失。口呿汗下屡太息，十日把玩不得食。作笺天公拜稽首，乞我此老生时一双手，为君痛饮百斛酒。墨池如江笔如帚，一扫万字不停肘。","dynasty":"宋代","title":"题蔡济忠所摹御府米帖"}
{"author":"张孝祥","content":"庐山突兀上霄汉，使君豪气与相酬。庐山虽好不足恋，归矣当为苍生谋。","dynasty":"宋代","title":"次江州王知府叔坚韵其四"}
{"author":"张孝祥","content":"饮酒见真性，此酒不可止。一饮病三日，止酒宁获已。饮酒有别肠，劝酒无恶意。既因酒成病，那识酒真味。将军骂不敬，次公醒而狂。破面枨触人，不如持空觞。人言我止酒，似是遣客计。但使客常满，客醉我亦醉。","dynasty":"宋代","title":"止酒"}
{"author":"张孝祥","content":"雪消墙角收灯后。野梅官柳春全透。池阁又东风。烛花烧夜红。一尊留好客。敧尽阑干月。已醉不须归。试听乌夜啼。","dynasty":"宋代","title":"菩萨蛮"}
{"author":"张孝祥","content":"罨画楼前初立马，隔帘笑语相亲。铅华洗尽见天真。衫儿轻罩雾，髻子直梳云。翠叶银丝簪末利，樱桃淡注香唇。见人不语解留人。数杯愁里酒，两眼醉时春。","dynasty":"宋代","title":"临江仙"}
{"author":"张孝祥","content":"同是瀛州册府仙。只今聊结社中莲。胡笳按拍酒如川。唤起封姨清晚景，更将荔子荐新圆。从今三夜看婵娟。","dynasty":"宋代","title":"浣溪沙其十七坐上十八客"}
{"author":"张孝祥","content":"送归云去雁，澹寒采、满溪楼。正佩解湘腰，钗孤楚鬓，鸾鉴分收。凝情望行处路，但疏烟远树织离忧。只有楼前溪水，伴人清泪长流。霜华夜永逼衾绸。唤谁护衣篝。念芬馆重来，芳尘未扫，争见嬉游。情知闷来殢酒，奈回肠、不醉只添愁。脉脉无言竟日，断魂双鹜南州。","dynasty":"宋代","title":"木兰花慢其一"}
{"author":"张孝祥","content":"髯郎高卧元无恙，何日湘滨具一舟。肯约春风同过我，为公酾酒炙肥牛。","dynasty":"宋代","title":"有怀长沙知识呈钦夫兄弟其四"}
{"author":"张孝祥","content":"万里去担簦，谁识新丰旅。好事些儿说与郎，奴是姮娥侣。若到广寒宫，但道奴传语。待我仙郎折桂枝，拣个高枝与。","dynasty":"宋代","title":"卜算子"}
{"author":"张孝祥","content":"韩郎香尽诸缘绝，坏衲篝灯供佛熏。乞与纸衾绵样暖，撩教醉里梦纷纭。","dynasty":"宋代","title":"送纸衾韩中父其一"}
{"author":"张孝祥","content":"饮酒见真性，此酒不可止。一饮病三日，止酒宁获已。饮酒有别肠，劝酒无恶意。既因酒成病，那识酒真味。将军骂不敬，次公醒而狂。破面枨触人，不如持空觞。人言我止酒，似是遣客计。但使客常满，客醉我亦醉。","dynasty":"宋代","title":"止酒"}
{"author":"张孝祥","content":"东明大士，吾家老子，是一元知非二。共携甘雨趁生朝，做万里、丰年欢喜。司空山上，长沙星里，乞与无边祥瑞。仙家日用镇常春，笑人说、长生久视。","dynasty":"宋代","title":"鹊桥仙（为老人寿）"}
{"author":"张孝祥","content":"吴波细卷东风急。斜阳半落苍烟湿。一棹采菱歌。倚栏人奈何。天公怜好客。酒面风吹白。更引十玻璃。月明骑鹤归。","dynasty":"宋代","title":"菩萨蛮·吴波细卷东风急"}
{"author":"张孝祥","content":"稳泛仙舟上锦帆。桃花春浪舞清湾。寿星相伴到人间。黄石公传三百字，西王母授九霞丹。银潢有路接三山。","dynasty":"宋代","title":"浣溪沙（母氏生辰，老者同在舟中）"}
{"author":"张孝祥","content":"仙人玉步摇，佛子白练衣。新妆水底明，素手风中挥。盈盈夜露光，滟滟秋江肥。寒月分好色，朝霞借馀辉。遥闻功德水，尽洗幻化非。惟此妙花幢，坐受诸天围。乡来孤山游，末觉所见稀。零落塞草边，相逢故依依。结实须及早，要令饱霜威。采剥登君盘，勿嫌此么微。","dynasty":"宋代","title":"和子云白莲"}
{"author":"张孝祥","content":"南州名酒，北园珍果，都与黄香为寿。风流文物是家传，睨血指、旁观袖手。东风消息，西山爽气，总聚君家户牖。旧时曾识玉堂仙，在帝所、频开荐口。","dynasty":"宋代","title":"鹊桥仙（以酒果为黄子默寿）"}
{"author":"张孝祥","content":"立之居糟丘，胸有万斛尘。归来卧西窗，泾渭自此分。污泥生芙蕖，榛墟有白云。莫厌吏事烦，愿子清天君。","dynasty":"宋代","title":"洗尘赠张立之判官"}
{"author":"张孝祥","content":"今年米贵更风雪，破屋荒凉冷于铁。道人三日不出门，卧听攲檐竹枝折。高吟忽送三十韵，觌面未觉千里隔。比公也自可怜人，家徒四壁衣鹑结。君不见汉时苏子卿，窖中齧毡终持节。","dynasty":"宋代","title":"和沈教授子寿赋雪三首其二"}
{"author":"张孝祥","content":"碧云风月无多。莫被名缰利锁。白玉为车，黄金作印，不恋休呵。争如对酒当歌。人是人非恁么。年少甘罗，老成吕望，必竟如何。","dynasty":"宋代","title":"柳梢青"}
{"author":"张孝祥","content":"诗肠隐隐转饥雷，春困无人与唤回。强续新诗终不似，空传衣钵向黄梅。","dynasty":"宋代","title":"枢密端明先生宠分新茶将以丽句穆然清风久矣不作感叹之馀辄敢属和其三"}
{"author":"张孝祥","content":"秋日郊扉乐，心闲景趣闲。风生疏竹里，雨在片云间。疏港聊通水，关门不碍山。残书读未尽，飞鸟暮云还。","dynasty":"宋代","title":"秋日郊居"}
{"author":"张孝祥","content":"舞凤飞龙五百年。尽将锦绣里山川。王家券册诸孙嗣，主第笙歌故国传。居玉铉，拥金蝉。只今门户庆蝉联。君侯合侍明光殿，且作横槎海上仙。","dynasty":"宋代","title":"鹧鸪天（赠饯横州子山）"}
{"author":"张孝祥","content":"拥貔貅万骑，聚千里、铁衣寒。正玉帐连云，油幢映日，飞箭天山。锦城起方面重，对筹壶、尽日雅歌闲。休遣沙场虏骑，尚余匹马空还。那看。更值春残。斟绿醑、对朱颜。正宿雨催红，和风换翠，梅小香慳。牙旗渐西去也，望梁州、故垒暮云间。休使佳人敛黛，断肠低唱阳关。","dynasty":"宋代","title":"木兰花"}
{"author":"张孝祥","content":"归。十万人家儿样啼。公归去，何日是来时。","dynasty":"宋代","title":"苍梧谣（饯刘恭父）"}
{"author":"张孝祥","content":"误入蓬莱仙境，松风十里凄凉。众中仙子淡梳妆。瑶琴横膝上，一曲泛宫商。独步寂寥归去睡，月华冷淡高堂。觉来犹惜有馀香。有心归洛浦，无计梦襄王。","dynasty":"宋代","title":"临江仙"}
{"author":"张孝祥","content":"层峦叠嶂几重重，万顷烟波浩渺中。钓艇未归饶夕照，耳边芦苇战寒风。","dynasty":"宋代","title":"过三塔寺其二"}
{"author":"张孝祥","content":"归。猎猎薰风颭绣旗。拦教住，重举送行杯。","dynasty":"宋代","title":"苍梧谣"}
{"author":"张孝祥","content":"盖未知其事，重为感叹，赋此不识平原太守，向来水北山人。世间功业谩亏成。华发萧萧满镜。幸有田园故里，聊分风月江城。西湖西畔晚波平。袖手时来照影。","dynasty":"宋代","title":"西江月"}
{"author":"张孝祥","content":"万生纷不同，宿昔有定业。哀哉彼迁民，苦事乃稠叠。累累庭际炊，采采涧底叶。问渠胡为来，悲泪不盈睫。连年避胡乱，生理安可说。今年更仓皇，刍藁亦焚劫。扶持过江南，十口四五活。斗米六百钱，兼旬又风雪。前时诏书下，振廪要周浃。圣主甚哀矜，我曹空感咽。愿今兵革罢，复得理归楫。传闻菰蒲中，相杀血新喋。本是耕田农，饥寒实驱胁。须公语县吏，早与支米帖。","dynasty":"宋代","title":"赭山分韵得成叶字其二"}
{"author":"张孝祥","content":"云海漾空阔，风露凛高寒。仙翁鹤驾，羽节缥缈下天端。指点虚无征路，时见双凫飞舞，挥斥隘尘寰。吹笛向何处，海上有三山。彩衣新，鱼服丽，更朱颜。蟠桃未熟，千岁容与且人间。早晚金泥封诏，归侍玉皇香案，踵武列仙班。玉骨自难老，未用九霞丹。","dynasty":"宋代","title":"水调歌头其一为时传之寿"}
{"author":"张孝祥","content":"去年过浯溪，王事有期程。夜半度湘水，但见天上星。平生中兴碑，梦入紫翠屏。已办北归时，十日穷攀登。今朝复何朝，忽此短轴横。历历眼中见，湘山无数青。白云著山腰，楼阁秋气明。便欲扶短策，下濯沧浪缨。主人山水仙，妙处心自评。元顺骨已冷，千载交盖倾。赏音寄幅纸，益见忠孝情。题诗疥公画，托我不朽名。","dynasty":"宋代","title":"题朱元顺浯溪图"}
{"author":"张孝祥","content":"浴殿西头白玉堂。湘江东畔碧油幢。北辰躔次瞻星象，南国山川解印章。随步武，谢恩光。送公归趣舍人装。它年若肯传衣钵，今日应须酹寿觞。","dynasty":"宋代","title":"鹧鸪天（饯刘恭父）"}
{"author":"张孝祥","content":"问讯湘西笋，政得夜来雨。高标诸枉直，馀味良药苦。","dynasty":"宋代","title":"吴伯承送苦笋消梅用来韵各赋一篇其一"}
{"author":"张孝祥","content":"从此上瀛洲，虹蜺晚未收。济川谁作楫，浮海不乘桴。弱水三万里，五城十二楼。读书群玉府，风袂揖丹丘。","dynasty":"宋代","title":"登瀛桥为曹公会赋"}
{"author":"张孝祥","content":"吴甲组练明，吴钩莹青萍。战士三百万，猛将森列星。挥戈却白日，饮渴枯沧溟。如何天骄子，敢来干大刑。呜呼三十年，中原饱膻腥。陛下极涵容，宗祊甚威灵。犬羊尔何知，枭獍心未宁。囊血规射天，苍蝇混惊霆。佛狸定送死，榆关不须扃。虏势看破竹，我师真建瓴。便当收咸阳，政尔空朔庭。明堂朝玉帛，剑佩鸣东丁。八章车攻诗，十丈燕然铭。我学益荒落，尚可写汗青。","dynasty":"宋代","title":"诸公分韵蹑冒顿之区落焚老上之龙庭得老庭字其二"}
{"author":"张孝祥","content":"已晴复雨雨还晴，惯阅人间梦不惊。小立栏干搔短发，乱云飞度夕阳城。","dynasty":"宋代","title":"喜雨"}
{"author":"张孝祥","content":"雪花如席风色恶，拥被围炉门不开。我亦穷阎车马绝，一杯相属望君来。","dynasty":"宋代","title":"再用韵其二"}
{"author":"张孝祥","content":"五月问修途，今日一百里。莫投彭泽县，愧此邑中士。古观官道傍，借榻暂少憩。折腰向道士，乞我五斗米。聊为奴仆饭，明日更早起。","dynasty":"宋代","title":"留题彭泽故县修真观"}
{"author":"张孝祥","content":"经行有恨是阴雨，不见香炉生紫烟。安得草堂容一榻，听松听水日高眠。","dynasty":"宋代","title":"次江州王知府叔坚韵其八"}
{"author":"张孝祥","content":"行尽潇湘到洞庭。楚天阔处数峰青。旗梢不动晚波平。红蓼一湾纹缬乱，白鱼双尾玉刀明。夜凉船影浸疏星。","dynasty":"宋代","tags":"山水","title":"浣溪沙·洞庭"}
{"author":"张孝祥","content":"玉潭月色冽以清，石室千里犹典刑。何人遗我双玉瓶，武夷先生翰林卿。约束风雨驱雷霆，长鲸夜吸川为倾。明朝风止醉不醒，扁舟径度君山青。","dynasty":"宋代","title":"谢刘恭父玉潭月色真石室之赐"}
{"author":"张孝祥","content":"卷旗直入蔡州城。只倚精忠不要兵。贼营半夜落妖星。万旅云屯看整暇，十眉环坐却娉婷。白麻早晚下天庭。","dynasty":"宋代","title":"浣溪沙"}
{"author":"张孝祥","content":"触鼻野花香泛泛，劝归啼鸟意谆谆。岭南三月已烦暑，犹向江头细问津。","dynasty":"宋代","title":"广右道中其二"}
{"author":"张孝祥","content":"生前官职但执戟，身后一字万金直。当时雷霆下收拾，世间不复有遗逸。上清虚皇手自择，编星为囊云作笈。流铃掷火守护密，君从何处见真迹。知君定通玉帝籍，太微垣中赐馀墨。龙腾虎卧摹不得，想君神授五色笔。江南钩锁腕中力，钗折屋漏千态出。整整十卷字犹湿，光彩激射海为立。平生我亦有书癖，对此惝恍心若失。口呿汗下屡太息，十日把玩不得食。作笺天公拜稽首，乞我此老生时一双手，为君痛饮百斛酒。墨池如江笔如帚，一扫万字不停肘。","dynasty":"宋代","title":"题蔡济忠所摹御府米帖"}
{"author":"张孝祥","content":"枷花搦柳。知道东君留意久。惨绿愁红。憔悴都因一夜风。轻狂蝴蝶。拟欲扶持心又怯。要免离披。不告东君更告谁。","dynasty":"宋代","title":"减字木兰花·枷花搦柳"}
{"author":"张孝祥","content":"佳句新茶亦太奇，尝新即日未全迟。扫除雁鹜行边事，细辗春风细读诗。","dynasty":"宋代","title":"和伯承送茶韵"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"凄然鸿雁影，晚岁索衣裘。惜别湘江夜，归程楚甸秋。极知违定省，不敢更淹留。明月分携处，无言只是愁。","dynasty":"宋代","title":"送仲子弟用同之韵"}
{"author":"张孝祥","content":"雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。","dynasty":"宋代","title":"虞美人·雪花一尺江南北"}
{"author":"张孝祥","content":"月地云阶欢意阑。仙姿不合住人间。骖鸾已恨车尘远，泣凤空余烛影残。情脉脉，泪珊珊。梅花音信隔关山。只应楚雨清留梦，不那吴霜绿易斑。","dynasty":"宋代","title":"鹧鸪天"}
{"author":"张孝祥","content":"东邻子韩子，忧国忘晨昏。也作漳滨卧，谁招楚些魂。旧勋留幕府，新渥到丘园。家法传来久，迟君一尽言。","dynasty":"宋代","title":"和韩中父其二"}
{"author":"张孝祥","content":"问人间荣事。海内高名，似今谁比。脱屣归来，眇浮云富贵。致远钩深，乐天知命，且从容阅世。火候周天，金文满义，从来活计。有酒一尊，有棋一局，少日亲朋，旧家邻里。世故纷纭，但蚊虻过耳。解愠薰风，做凉梅雨，又一般天气。曲几蒲团，纶巾羽扇，年年如是。","dynasty":"宋代","title":"醉蓬莱（为老人寿）"}
{"author":"张孝祥","content":"行行山益高，所见益以奇。煮茶南台寺，更上千级梯。道傍古时松，阅世心已灰。不与岁月竞，况受霜雪威。路回闻钟声，宝刹隐翠微。排空写金碧，刓石著栱枅。门前兜率桥，劫火昔所遗。神龙厌庳陋，一炬然枯萁。谭笑旧观还，殿柱百尺围。老禅七十馀，高与此山齐。大屋贮龙象，空岩走金犀。斋盂细细参，至味无盐醯。颇闻三生藏，中有万宝赍。佛牙舍利涌，贝叶旁行稀。剖蚌慈相尊，破匣血缕飞。稽首所愿观，为洗往昔非。却寻上山路，拟看浴日池。急雨忽留人，吾其少须之。","dynasty":"宋代","title":"福严"}
{"author":"张孝祥","content":"绮燕高张，玉潭月丽玻璃满。旆霞行卷。无复长安远。夏木阴阴，路袅薰风转。空留恋。细吹银管。别意随声缓。","dynasty":"宋代","title":"点绛唇·绮燕高张"}
{"author":"张孝祥","content":"东邻子韩子，忧国忘晨昏。也作漳滨卧，谁招楚些魂。旧勋留幕府，新渥到丘园。家法传来久，迟君一尽言。","dynasty":"宋代","title":"和韩中父其二"}
{"author":"张孝祥","content":"斋厨极萧条，晚食以当肉。公来共蔬盘，留语辄更仆。平生惩沸仍吹齑，欲了官事渠能痴。何时竟作淮南归，击鲜校猎从庐儿。","dynasty":"宋代","title":"蒙和答益奇辄复为谢"}
{"author":"张孝祥","content":"苍龙翔舞馀千仞，瀑水奔流欲百盘。定自山灵怜寂寞，故教临镜有窥鸾。","dynasty":"宋代","title":"鸾溪"}
{"author":"张孝祥","content":"吴牛三十角，久与牧相忘。忽忆淮南路，春风满柘冈。","dynasty":"宋代","title":"野牧图其一"}
{"author":"张孝祥","content":"绿简朱书自叩真，复炉香雾晚絪缊。雪花便作茶花白，春色还随月色新。江涨不忧堤万丈，年丰何啻粟千囷。微生只拟休官去，拜胙归来吉梦频。","dynasty":"宋代","title":"上元设醮毕作长句"}
{"author":"张孝祥","content":"使君保障仍茧丝，可怜民屋如罄垂。今朝一雨秋事了，便可高咏丰年诗。","dynasty":"宋代","title":"次韵南轩喜雨其四"}
{"author":"张孝祥","content":"岭海适相逢，经年飓雾中。官闲诗格进，禄薄俸囊空。子昔南征鹤，吾今北去鸿。江湖渺何许，听唳九霄风。","dynasty":"宋代","title":"赠江清卿"}
{"author":"张孝祥","content":"玉壶寒露映真色，雾阁云窗立半身。可但凌波学仙子，绝怜空谷有佳人。","dynasty":"宋代","title":"再和其二"}
{"author":"张孝祥","content":"王师行六月，淮海静无波。元老前筹密，诸军捷奏多。西风向萧瑟，北顾要谁何。闻说收兵后，讴吟杂雅歌。","dynasty":"宋代","title":"和王景文其三"}
{"author":"张孝祥","content":"瞻跸门前识个人。柳眉桃脸不胜春。短襟衫子新来棹，四直冠儿内样新。秋色净，晓妆匀。不知何事在风尘。主翁若也怜幽独，带取妖饶上玉宸。","dynasty":"宋代","title":"鹧鸪天"}
{"author":"张孝祥","content":"同是清都紫府仙，帝教弹压楚山川。星躔错落珠连纬，岳镇岧峣柱倚天。宫羽在县金奏合，骅骝参队宝花鲜。平生我亦诗成癖，却悔来迟不与编。","dynasty":"宋代","title":"夜读五公楚东酬唱辄书其后呈龟龄"}
{"author":"张孝祥","content":"溶溶花月天如水。阑干小倚东风里。夜久寂无人。露浓花气清。悠然心独喜。此意如何意。不似隐墙东。烛花围坐红。","dynasty":"宋代","title":"菩萨蛮·溶溶花月天如水"}
{"author":"张孝祥","content":"千山苍茫月东出，万木摆摇风怒号。幽人隐几抚群动，清灯明灭炉烟高。","dynasty":"宋代","title":"题定山寺其二"}
{"author":"张孝祥","content":"收敛经纶寄一麾，戏分风月与烟霏。醉馀綵笔三千首，老去苍官四十围。露菊漙秋催落帽，蜡花摧夜照更衣。登临纵好难留滞，白发双亲待汝归。","dynasty":"宋代","title":"和仲弥性烟霏佳句兼简贰车其一"}
{"author":"张孝祥","content":"晚雨潇潇急做秋。西风凉鬓已飕飕。烛花明夜酒花浮。醉眼定知非妙赏，□词端为□□留。想君泾渭不同流。","dynasty":"宋代","title":"浣溪沙"}
{"author":"张孝祥","content":"乳羝属国归来早。知君胆大身犹小。一节不须论。功名看致君。镇西楼上酒。父老为公寿。晚祝太夫人。年年对诏新。","dynasty":"宋代","title":"菩萨蛮（和州守胡明秀席上）"}
{"author":"张孝祥","content":"红尘冉冉长安路。看风度、凝然去。唱彻阳关留不住。甘棠庭院，芰荷香渚。尽是相思处。龟鱼从此谁为主。好记江湖断肠句。万斛离愁休更诉。洞庭烟棹，楚楼风露。去作为霖雨。","dynasty":"宋代","title":"青玉案饯别刘恭父"}
{"author":"张孝祥","content":"雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。","dynasty":"宋代","tags":"宋词三百首，豪放，咏史怀古，爱国，喜悦","title":"水调歌头·和庞佑父"}
{"author":"张孝祥","content":"归。猎猎薰风飐绣旗。拦教住，重举送行杯。","dynasty":"宋代","title":"苍梧谣/归字谣其二"}
{"author":"张孝祥","content":"矮胡生南方，托家碧山崖。采择供贡篚，扶持上天街。愧此愿悫姿，欲售久未谐。道傍曲先生，风味故自佳。逢渠即倾盖，输写能开怀。刮削出光彩，规绳去攲𠇗。金玉岂足贵，胶漆真吾侪。客来有嘉招，二士往必偕。婆娑止坐隅，供馈烦金钗。矮胡虽木强，醇德真无涯。虚心实其腹，居然外形骸。微物幸见用，弃置理则乖。毛颖有封国，陶匏荐钦柴。大药起世痾，炮燔及根荄。愿子自洗濯，勿受尘埃埋。暇日肯相从，醉经坐高斋。","dynasty":"宋代","title":"椰子酒榼"}
{"author":"张孝祥","content":"蛮烟瘴雨侵行李，每向南云有所思。定自为民忘涉险，请君细读寄来诗。","dynasty":"宋代","title":"仲钦寄民为重斋诗和答其五"}
{"author":"张孝祥","content":"归。十万人家儿样啼。公归去，何日是来时。","dynasty":"宋代","title":"苍梧谣（饯刘恭父）"}
{"author":"张孝祥","content":"收敛经纶寄一麾，戏分风月与烟霏。醉馀綵笔三千首，老去苍官四十围。露菊漙秋催落帽，蜡花摧夜照更衣。登临纵好难留滞，白发双亲待汝归。","dynasty":"宋代","title":"和仲弥性烟霏佳句兼简贰车其一"}
{"author":"张孝祥","content":"旋葺荒园，初开小径。物华还与东风竞。曲槛晖晖落照明，高城冉冉孤烟暝。柳色金寒，梅花雪静。道人随处成幽兴。一杯不惜小淹留，归期已理沧浪艇。","dynasty":"宋代","title":"踏莎行（荆南作）"}
{"author":"张孝祥","content":"得孙当赞喜，唤客便分题。楼鼓方行夜，天星恰照奎。熊罴通梦寐，孔释自提携。汤饼那应晚，吾来为止啼。","dynasty":"宋代","title":"吴伯承生孙交游共为之喜凡七人分韵我亦从来识英物试教啼看定何如某得啼定字其一"}
{"author":"张孝祥","content":"阿母蟠桃不记春。长沙星里寿星明。金花罗纸新裁诏，贝叶旁行别授经。同犬子，祝龟龄。天教二老鬓长青。明年今日称觞处，更有孙枝满谢庭。","dynasty":"宋代","title":"鹧鸪天（为老母寿）"}
{"author":"张孝祥","content":"绿简朱书自叩真，复炉香雾晚絪缊。雪花便作茶花白，春色还随月色新。江涨不忧堤万丈，年丰何啻粟千囷。微生只拟休官去，拜胙归来吉梦频。","dynasty":"宋代","title":"上元设醮毕作长句"}
{"author":"张孝祥","content":"腊后春前别一般。梅花枯淡水仙寒。翠云裘著紫霞冠。仙品只今推第一，清香元不是人间。为君更试小龙团。","dynasty":"宋代","title":"丑奴儿（瑞香）"}
{"author":"张孝祥","content":"故人经岁别，连日几封书。不识江头路，仍迂长者车。追参空幕府，牵挽到宾除。太息交情薄，多公不我疏。","dynasty":"宋代","title":"过蕲口六奉寺丞仲文亲帖之贶今早本约来陈店复勤千骑至冶塘所以招迎之意甚厚感叹不已赋此为谢"}
{"author":"张孝祥","content":"十里轻红自笑，两山浓翠相呼。意行着脚到精庐。借我绳床小住。解饮不妨文字，无心更狎鸥鱼。一声长啸暮烟孤。袖手西湖归去。","dynasty":"宋代","title":"西江月"}
{"author":"张孝祥","content":"云海漾空阔，风露凛高寒。仙翁鹤驾，羽节缥缈下天端。指点虚无征路，时见双凫飞舞，挥朱隘尘寰。吹笛向何处，海上有三山。彩衣新，鱼服丽，更朱颜。蟠桃未熟，千岁容与且人间。早晚金泥封诏，归侍玉皇香案，踵武列仙班。玉骨自难老，未用九霞丹。","dynasty":"宋代","title":"水调歌头（为时传之寿）"}
{"author":"张孝祥","content":"慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日彩衣斑。兄弟同扶酒盏。","dynasty":"宋代","title":"西江月（代五三弟为老母寿）"}
{"author":"张孝祥","content":"萱草榴花，画堂永书风清暑。麝团菰黍。助泛菖蒲醑。兵辟神符，命续同心缕。宜欢聚。绮筵歌舞。岁岁酬端午。","dynasty":"宋代","title":"点绛唇"}
{"author":"张孝祥","content":"客里送行客，常苦不胜情。见公秣马东去，底事却欣欣。不为青毡俯拾，自是公家旧物，何必更关心。且喜谢安石，重起为苍生。圣天子，方侧席，选豪英。日边仍有知已，应剡荐章间。好把文经武略，换取碧幢红旆，谈笑扫胡尘。勋业在此举，莫厌短长亭。","dynasty":"宋代","title":"水调歌头（送谢倅之临安）"}
{"author":"张孝祥","content":"湓浦从君已十年。京江仍许借归船。相逢此地有因缘。十万貔貅环武帐，三千珠翠入歌筵。功成去作地行仙。","dynasty":"宋代","title":"浣溪沙"}
{"author":"张孝祥","content":"清宫初入韶华管。宫叶秋声满。满庭芳草月婵娟。想见明朝喜色、动天颜。持杯满劝龙头客。荣遇时难得。词源三峡泻瞿塘。便是醉中空去、也无妨。","dynasty":"宋代","title":"虞美人"}
{"author":"张孝祥","content":"碧云风月无多。莫被名缰利锁。白玉为车，黄金作印，不恋休呵。争如对酒当歌。人是人非恁么。年少甘罗，老成吕望，必竟如何。","dynasty":"宋代","title":"柳梢青"}
{"author":"张孝祥","content":"康乐亭前种此君。重来风月苦留人。儿童竹马笑谈新。今代孟士仍好客，政成归去眷方新。十眉环坐晚妆匀。","dynasty":"宋代","title":"浣溪沙（同前）"}
{"author":"张孝祥","content":"拥貔貅万骑，聚千里、铁衣寒。正玉帐连云，油幢映日，飞箭天山。锦城起方面重，对筹壶、尽日雅歌闲。休遣沙场虏骑，尚余匹马空还。那看。更值春残。斟绿醑、对朱颜。正宿雨催红，和风换翠，梅小香慳。牙旗渐西去也，望梁州、故垒暮云间。休使佳人敛黛，断肠低唱阳关。","dynasty":"宋代","title":"木兰花"}
{"author":"张孝祥","content":"晓来江上荻花秋。做弄个离愁。半竿残日，两行珠泪，一叶扁舟。须知此去应难遇，直待醉方休。如今眼底，明朝心上，后日眉头。","dynasty":"宋代","title":"眼儿媚"}
{"author":"张孝祥","content":"行边使者几时回，寄我清风欲满怀。已把十诗镌乐石，为公满意落新斋。","dynasty":"宋代","title":"仲钦寄民为重斋诗和答其四"}
{"author":"张孝祥","content":"萱草榴花，画堂永书风清暑。麝团菰黍。助泛菖蒲醑。兵辟神符，命续同心缕。宜欢聚。绮筵歌舞。岁岁酬端午。","dynasty":"宋代","title":"点绛唇"}
{"author":"张孝祥","content":"作客临川又一年，却寻归路浅滩船。宦游到处真聊尔，别恨何须更黯然。夹道长红惭父老，绕城浓碧记山川。无端此地成留滞，定自从渠有宿缘。","dynasty":"宋代","title":"去临川书西津渔家"}
{"author":"张孝祥","content":"罗袜生尘洛浦东。美人春梦琐窗空。眉山蹙恨几千重。海上蟠桃留结子，渥洼天马去追风。不须多怨主人公。","dynasty":"宋代","title":"浣溪沙（次韵戏马梦山与妓作别）"}
{"author":"张孝祥","content":"鉴湖周围三百里，极目平波清到底。荷花岁久生满湖，人来采莲唱歌起。贺家千顷水云乡，六月荷花风最凉。短楫轻舟来断续，山横晓月正苍苍。","dynasty":"宋代","title":"鉴湖纳凉"}
{"author":"张孝祥","content":"忆昔彤庭望日华。匆匆笔梦生花。郁轮袍曲惭新奏，风送银湾犯斗槎。追往事，甫新瓜。飞蓬何事及兰麻。一江湘水流余润，十里河堤筑浅沙。","dynasty":"宋代","title":"鹧鸪天"}
{"author":"张孝祥","content":"阿谁曾见。马上墙阴通半面。玉立娉婷。一点灵犀寄目成。明朝重去。人在横溪溪畔住。乔木千章。摇落霜风只断肠。","dynasty":"宋代","title":"减字木兰花·阿谁曾见"}
{"author":"张孝祥","content":"已过汉阳岸，却望横舟山。秀色挹不尽，西风将梦还。我昔登横舟，最爱汉阳树。横舟今不见，树色只如故。公舟在青冥，我舟一浮萍。阑干试拍手，我亦同举酒。","dynasty":"宋代","title":"屡登横舟欲赋不成阻风汉口乃追作寄赵富文杨齐伯"}
{"author":"张孝祥","content":"六客西来共一舟。吴儿踏浪剪轻鸥。水光山色翠相浮。我欲吹箫明月下，略须棹晚风头。从前五度到蕲州。","dynasty":"宋代","title":"浣溪沙（亲旧蕲口相访）"}
{"author":"张孝祥","content":"起居一代文章老，阙寄音书恰二年。诗债未还缘懒拙，官游如此竟危颠。会稽旧有探书穴，贺监应寻载酒船。我欲从公留十日，问公乞句手亲编。","dynasty":"宋代","title":"将如会稽寄曾吉甫"}
{"author":"张孝祥","content":"吹香成阵，飞花如雪，不那朝来风雨。可怜无处避春寒，但玉立、仙衣数缕。清愁万斛，柔肠千结，醉里一时分付。与君不用叹飘零，待结子、成阴归去。","dynasty":"宋代","title":"鹊桥仙（落梅）"}
{"author":"张孝祥","content":"登临不但为山水，玉节政尔观民风。因君引我看胜处，诗在千山烟雨中。","dynasty":"宋代","title":"和都运判院韵辄记即事其一"}
{"author":"张孝祥","content":"伯鸾德耀贤夫妇，见说宜家。见说宜家。庭砌森森长玉华。天公遣注长生籍，服日餐霞。服日餐霞。寿纪应须海算沙。","dynasty":"宋代","title":"丑奴儿（张仲钦生日用前韵）"}
{"author":"张孝祥","content":"楼外疏星印水，楼头画烛烘帘。凭高举酒恨厌厌。征路虚无指点。酒兴因君开阔，山容向我增添。一钩新月弄纤纤。浓雾花房半敛。","dynasty":"宋代","title":"西江月"}
{"author":"张孝祥","content":"城中十万户，亭脚五千丈。小退雁鹜行，却立云雨上。主人心如此，坐了镜中像。沙尾是我船，烟波更空旷。","dynasty":"宋代","title":"一览亭"}
{"author":"张孝祥","content":"明庭下温诏，方岳贡群贤。巢凤山中客，栖鸾地上仙。鱼龙回夜水，雕鹗在秋天。添种家乡桂，归途快著鞭。","dynasty":"宋代","title":"鹿鸣燕"}
{"author":"张孝祥","content":"亲老难为住，恩深许放归。北行湘水阔，南望瘴烟微。兵卫收门戟，征尘上客衣。遥知六七月，喜气满庭闱。","dynasty":"宋代","title":"罢归"}
{"author":"张孝祥","content":"儒名参墨行，诗律傲宗风。老去能从我，生来未识公。据梧心已死，行李岁将穷。应见维摩诘，天花结习空。","dynasty":"宋代","title":"谨和老人贻具圆复之什"}
{"author":"张孝祥","content":"万里清江占一湾，丛生桂树点幽闲。谁人得似刘郎子，赋到淮南大小山。","dynasty":"宋代","title":"小山书院"}
{"author":"张孝祥","content":"细仗春风簇翠筵。烂银袍拂禁炉烟。旃书名字压宫垣。太学诸生推独步，玉堂学士合登仙。乃翁种德满心田。","dynasty":"宋代","title":"浣溪沙"}
{"author":"张孝祥","content":"厌听诸方三昧禅，却思夜雨对床眠。欲知千偈如翻水，看取朝来绿涨川。","dynasty":"宋代","title":"和如庵其一"}
{"author":"张孝祥","content":"北窗凉透，南窗月上，浴罢满怀风露。不知何处有花来，但怪底、清香无数。炎州珍产，吴儿未识，天与幽芳独步。冰肌玉骨岁寒时，倩间止、堂中留住。||","dynasty":"宋代","title":"鹊桥仙（邢少连送末利）"}
{"author":"张孝祥","content":"蹇驴夜入定山寺，古屋贮月松风清。止闻挂塔一铃语，不见撞钟千指迎。","dynasty":"宋代","title":"题定山寺其一"}
{"author":"张孝祥","content":"乳羝属国归来早。知君胆大身犹小。一节不须论。功名看致君。镇西楼上酒。父老为公寿。晚祝太夫人。年年对诏新。","dynasty":"宋代","title":"菩萨蛮（和州守胡明秀席上）"}
{"author":"张孝祥","content":"我是临川旧史君。而今欲作岭南人。重来辽鹤事犹新。去路政长仍酷暑，主公交契更情亲。横秋阁上晚风匀。","dynasty":"宋代","title":"浣溪沙（过临川席上赋此词）"}
{"author":"张孝祥","content":"六客西来共一舟。吴儿踏浪剪轻鸥。水光山色翠相浮。我欲吹箫明月下，略须棹晚风头。从前五度到蕲州。","dynasty":"宋代","title":"浣溪沙（亲旧蕲口相访）"}
{"author":"张孝祥","content":"朔风弄月吹银霰。帘幕低垂三面。酒入玉肌香软。压得寒威敛。檀槽乍捻么丝慢。弹得相思一半。不道有人肠断。犹作声声颤。","dynasty":"宋代","title":"桃源忆故人"}
{"author":"张孝祥","content":"短篷掀舞不得寐，忽枉新诗手自开。主人留客不作意，更送一江风雨来。","dynasty":"宋代","title":"夜半走笔酬寿翁其一"}
{"author":"张孝祥","content":"朝发方良矶，莫宿白水湾。宽作一月程，须见江南山。","dynasty":"宋代","title":"次东坡先生韵其五"}
{"author":"张孝祥","content":"秋晚稻生孙，催科不到门。人闲牛亦乐，随意过前村。","dynasty":"宋代","title":"野牧图其二"}
{"author":"张孝祥","content":"七月十五夜，我在祝融峰。与世隔几尘，上天通九重。手取白玉盘，纳之朱陵宫。群山罗豆豋，万籁酣笙镛。尽酌五湖水，劝我酒一钟。为君赋长言，写向西北风。","dynasty":"宋代","title":"上封寺"}
{"author":"张孝祥","content":"素王西狩麟，笔削昌斯文。茂陵一角兽，妙语闻终军。壮哉笔砚间，英姿欲拿云。名参龟龙瑞，威扫狐兔群。岂独濡毫端，政尔清妖氛。会当献君王，玉殿春夜分。输写胸中奇，恩波被无垠。","dynasty":"宋代","title":"麒麟砚滴分韵得文字"}
{"author":"张孝祥","content":"江月清光冷，波亭夜色奇。流萤翻露草，倦鹊绕风枝。素魄不长满，故人频语离。有怀千里恨，若为一杯辞。","dynasty":"宋代","title":"中秋书事"}
{"author":"张孝祥","content":"一舸驾长风，银河此路通。波光连月白，烛影到江红。五岭经星外，千山飓雾中。不知今夜赏，更有几人同。","dynasty":"宋代","title":"月夜与蔡济忠曹公会汎舟自水东归"}
{"author":"张孝祥","content":"城西行半日，佳客偶相随。古寺寻修竹，荒园读断碑。三杯午时酒，一簇晚沙旗。春色从今好，重来未可知。","dynasty":"宋代","title":"城西晚步呈王亮采"}
{"author":"张孝祥","content":"臞曾句法早知名，新筑诗坛五字城。不要绨袍怜范叔，应将石鼎调弥明。","dynasty":"宋代","title":"闻德远与曾裘甫黎师侯会饮范周士所其三"}
{"author":"张孝祥","content":"北苑春风小凤团。炎州沈水胜龙涎。殷勤送与绣衣仙。玉食乡来思苦口，芳名久合上凌烟。天教富贵出长年。","dynasty":"宋代","title":"浣溪沙（以贡茶、沈水为扬齐伯寿）"}
{"author":"张孝祥","content":"晚雨潇潇急做秋。西风掠鬓已飕飕。烛花明夜酒花浮。醉眼定知非妙赏，□词端为□□留。想君泾渭不同流。","dynasty":"宋代","title":"浣溪沙其二十一"}
{"author":"张孝祥","content":"紫府仙人自列真，绿章封事更通神。清尘已作连宵雪，不夜潜回万屋春。玉节朱幡来浩荡，云车风马正纷纶。步虚声彻朝元路，便挈荷囊款帝闉。","dynasty":"宋代","title":"任守作醮为民祈福先期而雪是日开霁"}
{"author":"张孝祥","content":"三月灞桥烟共雨。拂拂依依飞到处。雪球轻飏弄精神，扑不住。留不住。常系柔肠千万缕。只恐舞风无定据。容易着人容易去。肯将心绪向才郎，待拟处。终须与。作个罗帏收拾取。","dynasty":"宋代","title":"天仙子"}
{"author":"张孝祥","content":"金华老子定臞仙，翰墨文章遍两川。遗迹已惊风落木，高名依旧日行天。人间易得朱颜老，寺壁空悬玉唾鲜。欲继三贤歌薤露，严诗杜集傥同编。","dynasty":"宋代","title":"荐福观何卿"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头·青嶂度云气"}
{"author":"张孝祥","content":"紫府仙人自列真，绿章封事更通神。清尘已作连宵雪，不夜潜回万屋春。玉节朱幡来浩荡，云车风马正纷纶。步虚声彻朝元路，便挈荷囊款帝闉。","dynasty":"宋代","title":"任守作醮为民祈福先期而雪是日开霁"}
{"author":"张孝祥","content":"蛮笺攲斜落杰句，清似秋月横蛾眉。口中雌黄盖天下，聊欲教我烦新诗。","dynasty":"宋代","title":"和刘国正觅雌黄其二"}
{"author":"张孝祥","content":"阿谁曾见。马上墙阴通半面。玉立娉婷。一点灵犀寄目成。明朝重去。人在横溪溪畔住。乔木千章。摇落霜风只断肠。","dynasty":"宋代","title":"减字木兰花·阿谁曾见"}
{"author":"张孝祥","content":"柳梢梅萼春全未。谁会伤春意。一年好处是新春。柳底梅边只欠、那人人。凭春约住梅和柳。略待些时候。锦帆风送彩舟来。却遣香苞娇叶、一齐开。","dynasty":"宋代","title":"虞美人"}
{"author":"张孝祥","content":"朝游七星岩，莫上千山观。东西两奇绝，势略领海半。长江写缣素，叠嶂俯杯案。中有万雉城，铁立不可玩。伏龙起行雨，老树舞影乱。冲风挟惊电，意恐崖谷断。路悬石磴滑，众客纷骇汗。嵌空偶自托，发若鸟集灌。须臾便开霁，杲日丽清汉。却坐山巅亭，容我乌帻岸。长怀付尊酒，别语不容判。会须九垓外，与子期汗漫。","dynasty":"宋代","title":"游千山观"}
{"author":"张孝祥","content":"玉龙细点三更月。庭花影下余残雪。寒色到书帏。有人清梦迷。墙西歌吹好。烛暖香闺小。多病怯杯觞。不禁冬夜长。","dynasty":"宋代","title":"菩萨蛮"}
{"author":"张孝祥","content":"脆圆供小摘，不待四月雨。新诗同咀嚼，学子心独苦。","dynasty":"宋代","title":"吴伯承送苦笋消梅用来韵各赋一篇其二"}
{"author":"张孝祥","content":"檐桷飞翔入太空，下窥庐岳最高峰。亭如岘首应遗爱，诗比西湖欲亢宗。天上唤君从此近，酒边著我几时重。凭阑欲去仍回首，谁与佳名自点胸。","dynasty":"宋代","title":"高远亭和林黄中韵"}
{"author":"张孝祥","content":"夕尽伐去落日熔金万顷，晴岚洗剑双锋。紫枢元是黑头公。佳处因君愈重。分得湖光一曲，唤回庐岳千峰。清尊今夜偶然同。早晚商岩有梦。","dynasty":"宋代","title":"永遇乐"}
{"author":"张孝祥","content":"江月清光冷，波亭夜色奇。流萤翻露草，倦鹊绕风枝。素魄不长满，故人频语离。有怀千里恨，若为一杯辞。","dynasty":"宋代","title":"中秋书事"}
{"author":"张孝祥","content":"锦箨离离乡触藩，怒雷挟雨更追奔。绝甘赖有吴公子，菌蠢猫头不足论。","dynasty":"宋代","title":"和伯承惠笋其一"}
{"author":"张孝祥","content":"今朝放缆好天色，过午忽作打头风。却望江州才十里，我船且系芦花中。","dynasty":"宋代","title":"次江州王知府叔坚韵其三"}
{"author":"张孝祥","content":"一杯为我贳天刑，便觉人间有独醒。忆昨金华侍经席，曾分甘露饮春庭。","dynasty":"宋代","title":"谢黄主管"}
{"author":"张孝祥","content":"召公分陕是东邻，天远堂中好主人。更喜新来黄太史，剩拚佳句了新春。","dynasty":"宋代","title":"有怀长沙知识呈钦夫兄弟其三"}
{"author":"张孝祥","content":"咏彻琼章夜向阑。天移星斗下人间。九光倒影腾青简，一气回春绕绛坛。瞻北阙，祝南山。遥知仙仗簇清班。何人曾侍传柑宴，翡翠帘开识圣颜。","dynasty":"宋代","title":"鹧鸪天（上元设醮）"}
{"author":"张孝祥","content":"晚花残雨风帘卷。卷帘风雨残花晚。双燕语虚窗。窗虚语燕双。睡醒风惬意。意惬风醒睡。谁与话情诗。诗情话与谁。","dynasty":"宋代","title":"菩萨蛮（回文）"}
{"author":"张孝祥","content":"人鱼不相及，挂颊以香饵。因循十年错，归计觉今是。","dynasty":"宋代","title":"次东坡先生韵其二"}
{"author":"张孝祥","content":"漠漠飞来双属玉。一片秋光，染就潇湘绿。雪转寒芦花蔌。晚风细起波纹縠。落日闲云归意促。小倚蓬窗，写作思家曲。过尽碧湾三十六。扁舟只在滩头宿。","dynasty":"宋代","title":"蝶恋花（行湘阴）"}
{"author":"张孝祥","content":"千山苍茫月东出，万木摆摇风怒号。幽人隐几抚群动，清灯明灭炉烟高。","dynasty":"宋代","title":"题定山寺其二"}
{"author":"张孝祥","content":"洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著同：着；玉界一作：玉鉴)应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。(沧浪一作：沧冥；岭表一作：岭海)","dynasty":"宋代","tags":"宋词三百首，豪放，写景，写水，月夜，抒怀","title":"念奴娇·过洞庭"}
{"author":"张孝祥","content":"俭德仁诸族，阴功格上清。焚香扫地夜朝真。看取名花浮玉、鉴齐精。宝篆融融满，□流细细倾。双亲俱寿八千龄。却捧紫皇飞诏、上蓬瀛。","dynasty":"宋代","title":"南歌子"}
{"author":"张孝祥","content":"铃索声乾夜未央。曲栏花影步凄凉。莫道岭南冬更暖。君看。梅花如雪月如霜。见说墙西歌吹好，玉人扶坐劝飞觞。老子婆婆成独冷。谁省。自挑寒灺自添香。","dynasty":"宋代","title":"定风波"}
{"author":"张孝祥","content":"筒车无停轮，木枧著高格。粳稌接新润，草木丐馀泽。府公为霖手，号令行顷刻。愿持一勺水，敬往寿南伯。","dynasty":"宋代","title":"前日出城苗犹立槁今日过兴安境上田水灌输郁然弥望有秋可必乃知贤者之政神速如此辄寄呈交代仲钦秘阁"}
{"author":"张孝祥","content":"陌上春风久矣归，墓头衰草正迷离。白头未抆三年泪，黄壤长埋短世悲。忆昔追游常并辔，只今独往更题诗。两儿二弟俱冥漠，顾影伶俜欲语谁。","dynasty":"宋代","title":"过昭亭哭二弟墓"}
{"author":"张孝祥","content":"一片西飞一片东。高情已逐落花空。旧欢休问几时重。结习正如刀舐蜜，扫除须著絮因风。请君持此问庞公。","dynasty":"宋代","title":"浣溪沙（梦山未释然，再作）"}
{"author":"张孝祥","content":"湖海倦游客，江汉有归舟。西风千里，送我今夜岳阳楼。日落君山云气，春到沅湘草木，远思渺难收。徙倚栏杆久，缺月挂帘钩。雄三楚，吞七泽，隘九州。人间好处，何处更似此楼头。欲吊沈累无所，但有渔儿樵子，哀此写离忧。回首叫虞舜，杜若满芳洲。","dynasty":"宋代","tags":"登楼，吊古伤今，怀才不遇","title":"水调歌头·过岳阳楼作"}
{"author":"张孝祥","content":"曾到蕲州不，人人说使君。使君才具合经纶。小试边城、早晚上星辰。佳节重阳近，清歌午夜新。举杯相属莫辞频。后日相思、我已是行人。","dynasty":"宋代","title":"南歌子（仲弥性席上）"}
{"author":"张孝祥","content":"满面宫妆淡淡黄，绛纱封蜡贮幽香。遥怜未识春消息，乞与一枝教断肠。","dynasty":"宋代","title":"蜡梅"}
{"author":"张孝祥","content":"吾友林少颖，读书不计屋。抄书手生茧，照书眼如烛。往时群玉府，上直对床宿。夜半闻吾伊，我睡已再熟。此君抱高节，雪柏映霜竹。造物乃儿戏，卧病在空谷。尚能作手书，寄我成一束。我懒更愧渠，终岁不报复。今来见江子，少颖俨在目。不必不如师，惟子肖甚速。持身严法律，自爱比冰玉。学官冷彻骨，三月食无肉。危坐谈仁义，口吻若布谷。时能从我游，骑马踏溪渌。定自我辈人，胸次不碌碌。惟皇开洪业，大厦非一木。岂有梁栋姿，而令久淹辱。愿子益宠珍，即日马首北。我怀山林去，扫迹混樵牧。躬耕得薄少，持用供水菽。稍远声利场，真胜万钟禄。但恨与子别，醉语成谆复。因书寄少颖，以写我心曲。","dynasty":"宋代","title":"赠江清卿"}
{"author":"张孝祥","content":"佛刹起香云，高低一雨均。使君心未已，阁老句还新。喜入村乡乐，凉生瓮盎春。莫嫌知稼穑，我是种田人。","dynasty":"宋代","title":"和钦夫喜雨"}
{"author":"张孝祥","content":"绿蓑青笠舟一叶，黄麻紫诰言如纶。君扶日月行黄道，我向江湖作散人。","dynasty":"宋代","title":"和都运判院韵辄记即事其五"}
{"author":"张孝祥","content":"渔师来卖鱼，船小风荡漾。得钱瞥波去，不怕江流涨。","dynasty":"宋代","title":"次东坡先生韵其四"}
{"author":"张孝祥","content":"行尽潇湘到洞庭。楚天阔处数峰青。旗梢不动晚波平。红蓼一湾纹缬乱，白鱼双尾玉刀明。夜凉船影浸疏星。","dynasty":"宋代","tags":"山水","title":"浣溪沙·洞庭"}
{"author":"张孝祥","content":"濯足夜滩急，晞发北风凉。吴山楚泽行遍，只欠到潇湘。买得扁舟归去，此事天公付我，六月下沧浪。蝉蜕尘埃外，蝶梦水云乡。制荷衣，纫兰佩，把琼芳。湘妃起舞一笑，抚瑟奏清商。唤起九歌忠愤，拂拭三闾文字，还与日争光。莫遣儿辈觉，此乐未渠央。","dynasty":"宋代","tags":"写水，赞美，志向","title":"水调歌头·泛湘江"}
{"author":"张孝祥","content":"恰则杏花红一树。捻指来时，结子青无数。漠漠春阴缠柳絮。一天风雨将春去。春到家山须小住。芍药樱桃，更是寻芳处。绕院碧莲三百亩。留春伴我春应许。","dynasty":"宋代","title":"蝶恋花（怀于湖）"}
{"author":"张孝祥","content":"月地参差影，风檐取次花。酒为春主掌，贫是老生涯。湖海扁舟去，江淮到处家。扶持两仙伯，丹鼎绚彤霞。","dynasty":"宋代","title":"喜归作"}
{"author":"张孝祥","content":"一舸驾长风，银河此路通。波光连月白，烛影到江红。五岭经星外，千山飓雾中。不知今夜赏，更有几人同。","dynasty":"宋代","title":"月夜与蔡济忠曹公会汎舟自水东归"}
{"author":"张孝祥","content":"净色只应撩处士，国香今不落民家。江城望断春消息，故遣诗人咏此花。","dynasty":"宋代","title":"水仙"}
{"author":"张孝祥","content":"庐山真满眼，秀句忆东坡。但遣佳名易，悬知得士多。云霄身已近，星象手能摩。太守文章伯，风行水自波。","dynasty":"宋代","title":"龟龄侍御以番阳士子之意作五峰亭且赋诗某敬和"}
{"author":"张孝祥","content":"海云四敛，太清楼、极目一天秋色。明月飞来云雾尽，城郭山川历历。良夜悠悠，西风袅袅，银汉冰轮侧。云霓三弄，广寒宫殿长笛。偏照紫府瑶台，香笼玉座，翠霭迷南北。天上人间凝望处，应有乘风归客。露滴金盘，凉生玉宇，满地新霜白。壶中清赏，画檐高挂虚碧。","dynasty":"宋代","title":"念奴娇"}
{"author":"张孝祥","content":"忆携拄杖过东林，掣电奔雷听法音。青壁倚天元满眼，白云出岫本无心。峨眉江崄公无度，法眼泉清我欲寻。手种庭前柏树子，孤根应比乡来深。","dynasty":"宋代","title":"卐庵自东林欲还蜀某以报恩招之大人赋诗劝请再次韵"}
{"author":"张孝祥","content":"天与孤标不受尘，生憎桃李斗芳新。诗成名下无虚士，花在身边当丽人。只恐素英欺白发，试烦纤手插乌巾。风流今代神仙尉，管得河阳县里春。","dynasty":"宋代","title":"咏梅次韵二首其二"}
{"author":"张孝祥","content":"江州司马旧知音，流落江湖感更深。万里故人明月夜，琵琶不作亦沾襟。","dynasty":"宋代","title":"琵琶亭其一"}
{"author":"张孝祥","content":"瞻跸门前识个人。柳眉桃脸不胜春。短襟衫子新来棹，四直冠儿内样新。秋色净，晓妆匀。不知何事在风尘。主翁若也怜幽独，带取妖饶上玉宸。","dynasty":"宋代","title":"鹧鸪天"}
{"author":"张孝祥","content":"一种浓华别样妆，留连春色到秋光。解将天上千年艳，翻作人间九日黄。凝薄雾，傲繁霜，东篱恰似武陵乡。有时醉眼偷相顾，错认陶潜作阮郎。","dynasty":"宋代","title":"鹧鸪天"}
{"author":"张孝祥","content":"旧闻隐静庭前柏，虎啸龙吟三十秋。我亦经营一丘壑，无根树子却须求。","dynasty":"宋代","title":"隐静觅杉株"}
{"author":"张孝祥","content":"十分济楚邦之媛，此日追游。雨霁云收。梦入潇湘不那愁。主人白玉堂中老，曾侍凝旒。满酌琼舟。即上虚皇香案头。","dynasty":"宋代","title":"丑奴儿"}
{"author":"张孝祥","content":"久旱一雨足，高低水平分。老农尔何知，史君甚艰勤。史君家雁山，出作无心云。四海方立槁，须君来救焚。","dynasty":"宋代","title":"王龟龄赋喜雨诸贤毕和某客行半月未尝晴也故于末章云其一"}
{"author":"张孝祥","content":"今朝放缆好天色，过午忽作打头风。却望江州才十里，我船且系芦花中。","dynasty":"宋代","title":"次江州王知府叔坚韵其三"}
{"author":"张孝祥","content":"清宫初入韶华管。宫叶秋声满。满庭芳草月婵娟。想见明朝喜色、动天颜。持杯满劝龙头客。荣遇时难得。词源三峡泻瞿塘。便是醉中空去、也无妨。","dynasty":"宋代","title":"虞美人"}
{"author":"张孝祥","content":"弓刀陌上，净蛮烟瘴雨，朔云边雪。幕府横驱三万里，一把平安遥接。方丈三韩，西山八诏，慕义羞椎结。梯航入贡，路经头痛身热。今代文武通人，青霄不上，却把南州节。虏马秋肥雕力健，应看名王宵猎。壮士长歌，故人一笑，趁得梅花月。王春奏计，便须平步清切。","dynasty":"宋代","title":"念奴娇（张仲钦提刑行边）"}
{"author":"张孝祥","content":"夜横霜竹梦游仙，晓到馀干月满川。山绕楼台欲无地，水环洲渚更连天。明霞一抹朱弦直，芳草分垂绿绶鲜。却忆洞庭张乐地，石钟浮磬定同编。","dynasty":"宋代","title":"登清音堂其下琵琶洲也再用韵"}
{"author":"张孝祥","content":"金铜隐花古龙涩，朱干大羽纷纭立。宝钟玉磬垂丁东，和鸾雍雍八音翕。鲸吞虎噬二十年，至尊戎衣不解鞍。里中小儿事刀剑，管钥掷去尘漫漫。真儒倏兴明典礼，周庠连云斩荆祀。银袍如云拱翠华，师儒便坐讲经旨。","dynasty":"宋代","title":"上辟廱"}
{"author":"张孝祥","content":"渔师来卖鱼，船小风荡漾。得钱瞥波去，不怕江流涨。","dynasty":"宋代","title":"次东坡先生韵其四"}
{"author":"张孝祥","content":"洛阳家世邢郎子，间止逍遥自在身。病肺秋来定苏眚，可能乘兴到沙津。","dynasty":"宋代","title":"有怀长沙知识呈钦夫兄弟其五"}
{"author":"张孝祥","content":"灵源直上与天通，借路来从五老峰。试向栏干敲拄杖，为君唤起玉渊龙。","dynasty":"宋代","title":"玉渊"}
{"author":"张孝祥","content":"蹇驴夜入定山寺，古屋贮月松风清。止闻挂塔一铃语，不见撞钟千指迎。","dynasty":"宋代","title":"题定山寺其一"}
{"author":"张孝祥","content":"凄然鸿雁影，晚岁索衣裘。惜别湘江夜，归程楚甸秋。极知违定省，不敢更淹留。明月分携处，无言只是愁。","dynasty":"宋代","title":"送仲子弟用同之韵"}
{"author":"张孝祥","content":"归。数得宣麻拜相时。秋前后，公衮更莱衣。","dynasty":"宋代","title":"苍梧谣"}
{"author":"张孝祥","content":"天上掌纶手，阃外折冲才。发踪指示，平荡全楚息氛埃。缓带轻裘多暇，燕寝森严兵卫，香篆几徘徊。襦袴见歌咏，桃李藉栽培。紫泥封，天笔润，日边来。趣装入觐，行矣归去作盐梅。祖帐不须遮道，看取眉间一点，喜气人尊罍。此去沙堤路，平步上三台。","dynasty":"宋代","title":"水调歌头"}
{"author":"张孝祥","content":"归。十万人家儿样啼。公归去，何日是来时。","dynasty":"宋代","title":"苍梧谣（饯刘恭父）"}
{"author":"张孝祥","content":"吹箫泛月。往事悠悠休更说。拍碎琉璃。始觉从前万事非。清齐净戒。休作断肠垂泪债。识破嚣尘。作个逍遥物外人。","dynasty":"宋代","title":"减字木兰花（赠尼师，旧角奴也）"}
{"author":"张孝祥","content":"东风约略吹罗幕。一檐细雨春阴薄。试把杏花看。湿红娇暮寒。佳人双玉枕。烘醉鸳鸯锦。折得最繁枝。暖香生翠帏。","dynasty":"宋代","title":"菩萨蛮"}
{"author":"张孝祥","content":"蘼芜白芷愁烟渚。曲琼细卷江南雨。心事怯衣单。楼高生晚寒。云鬟香雾湿。翠袖凄余泣。春去有来时。春从沙际归。","dynasty":"宋代","title":"菩萨蛮"}
{"author":"张孝祥","content":"稳泛仙舟上锦帆。桃花春浪舞清湾。寿星相伴到人间。黄石公传三百字，西王母授九霞丹。银潢有路接三山。","dynasty":"宋代","title":"浣溪沙（母氏生辰，老者同在舟中）"}
{"author":"张孝祥","content":"铃索声干夜未央。曲阑花影步凄凉。莫道岭南冬更暖。君看。梅花如雪月如霜。见说墙西歌吹好，玉人扶坐劝飞觞。老子婆婆成独冷。谁省。自挑寒灺自添香。","dynasty":"宋代","title":"定风波"}
{"author":"张孝祥","content":"紫橐论思旧，碧落拜除新。内家敕使，传诏亲付玉麒麟。千里江山增丽，是处旌旗改色，佳气郁轮襜。看取连宵雪，借与万家春。建崇牙，开盛府，是生辰。十州老稚，都向今日祝松椿。多少活人阴德，合享无边长算，惟有我知君。来岁更今日，一气转洪钧。","dynasty":"宋代","title":"水调歌头（为方务德侍郎寿）"}
{"author":"张孝祥","content":"弓刀陌上，净蛮烟瘴雨，朔云边雪。幕府横驱三万里，一把平安遥接。方丈三韩，西山八诏，慕义羞椎结。梯航入贡，路经头痛身热。今代文武通人，青霄不上，却把南州节。虏马秋肥雕力健，应看名王宵猎。壮士长歌，故人一笑，趁得梅花月。王春奏计，便须平步清切。","dynasty":"宋代","title":"念奴娇（张仲钦提刑行边）"}
{"author":"张孝祥","content":"射策金门记昔年。又交藩翰入陶甄。不妨衣钵再三传。粉泪但能添楚竹，罗巾谁解击吴船。捧杯犹愿小留连。","dynasty":"宋代","title":"浣溪沙（侑刘恭父别酒）"}
{"author":"张孝祥","content":"漫有五车书不读，岂似一编勤过目。痴儿鬻肆蠹鱼书，巨富牙签尘满屋。市南水竹一亩空，平生腹笥史长公。闭户却扫得真乐，冥搜万古窥鸿濛。淹留岁时亦何有，策勋兹事要持久。吾家文昌读书处，好在溪山落君手。上方治定登文儒，东观石渠森宝书，望公起直承明庐。从来海内知名士，须读人间未读书。","dynasty":"宋代","title":"读书堂在乌江即唐张文昌读书处自五代至宋皆世守之渡江后为史氏所有"}
{"author":"张孝祥","content":"香佩分紫绣囊。野塘波急折鸳鸯。春风灞岸空回首，落日西陵更断肠。雪下哦诗怜谢女，花间为令胜潘郎。从今千里同明月，再约园时拜夜香。","dynasty":"宋代","title":"瑞鹧鸪"}
{"author":"张孝祥","content":"石侧疑无路，峰回别有天。神泉通玉海，帝画丽奎躔。紫闼虽重到，青瑶却未镌。直须香案吏，为写白云篇。","dynasty":"宋代","title":"皇甫坦所居"}
{"author":"张孝祥","content":"归。十万人家儿样啼。公归去，何日是来时。","dynasty":"宋代","title":"苍梧谣（饯刘恭父）"}
{"author":"张孝祥","content":"层峦叠嶂几重重，万顷烟波浩渺中。钓艇未归饶夕照，耳边芦苇战寒风。","dynasty":"宋代","title":"过三塔寺其二"}
{"author":"张孝祥","content":"慈母行封大国，老仙早上蓬山。天怜阴德遍人间。赐与还丹七返。莫问清都紫府，长教绿鬓朱颜。年年今日彩衣斑。兄弟同扶酒盏。","dynasty":"宋代","title":"西江月其五代五三弟为老母寿"}
{"author":"张孝祥","content":"忆携拄杖过东林，掣电奔雷听法音。青壁倚天元满眼，白云出岫本无心。峨眉江崄公无度，法眼泉清我欲寻。手种庭前柏树子，孤根应比乡来深。","dynasty":"宋代","title":"卐庵自东林欲还蜀某以报恩招之大人赋诗劝请再次韵"}
{"author":"张孝祥","content":"远游何方来，峨峨古衣冠。袖中三百篇，贮月白玉盘。溪清石濑急，雪冻铜壶乾。有如山泽仙，外瘠中气完。便合朱弦弹，细著青瑶刊。怀哉人未识，飞步江风寒。","dynasty":"宋代","title":"赠朱远游"}
{"author":"张孝祥","content":"岁事今如此，公归意若何。倚门亲望切，传舍客愁多。美谶当圆石，仙游看烂柯。一科须俯拾，五字要长哦。","dynasty":"宋代","title":"送颜廷藻归三衢"}
{"author":"张孝祥","content":"忆昔金门直，通班玉殿寒。风云黄道近，日月太虚宽。法锦罗千仗，宫花覆百官。江湖岁将晚，未觉报君难。","dynasty":"宋代","title":"次家君韵其二"}
{"author":"张孝祥","content":"青嶂度云气，幽壑舞回风。山神助我奇观，唤起碧霄龙。电掣金蛇千丈，雷震灵龟万叠，汹汹欲崩空。尽泻银潢水，倾入宝莲宫。坐中客，凌积翠，看奔洪。人间应失匕筋，此地独从容。洗了从来尘垢，润及无边焦槁，造物不言功。天宇忽开霁，日在五云东。","dynasty":"宋代","title":"水调歌头·青嶂度云气"}
{"author":"张孝祥","content":"君诗与物俱妙，鄙夫那敢抗衡。芭蕉辟君三舍，笋脯亦须改评。","dynasty":"宋代","title":"钦夫和六言再用韵"}
{"author":"张孝祥","content":"雪中纸衾有奇趣，煖香夜作椒兰熏。毗耶丈室本无病，天女为散花纷纭。","dynasty":"宋代","title":"再用韵其一"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"舣棹太湖岸，天与水相连。垂虹亭上，五年不到故依然。洗我征尘三斗，快揖商飚千里，鸥鹭亦翩翩。身在水晶阙，真作驭风仙。望中秋，无五日，月还圆。倚栏清啸孤发，惊起壑龙眠。欲酹鸱夷西子，未办当年功业，空击五湖船。不用知余事，莼鲈正芳鲜。","dynasty":"宋代","title":"水调歌头（垂虹亭）"}
{"author":"张孝祥","content":"缩肩得句极酸寒，何似黄郎咳唾间。少日曾经诸老学，传家自有祖师关。词林根柢今谁在，振古风流要力还。我老故应无用此，因君犹欲更晞颜。","dynasty":"宋代","title":"次韵黄子馀"}
{"author":"张孝祥","content":"使君喜食笋，笋脯味胜肉。秘法不肯传，闭门课私仆。君不见金谷馔客本萍齑，豪世藉此真成痴。但令长须日致馈，不敢求君帐下儿。","dynasty":"宋代","title":"张钦夫笋脯甚佳秘其方不以示人戏遣此诗"}
{"author":"张孝祥","content":"清都绛阕，我自经行惯。璧月带珠星，引钧天、笙箫不断。宝簪瑶佩，玉立拱清班。天一笑，物皆春，结得清虚伴。还丹九转。凡骨亲曾换。携剑到人间，偶相逢、依然青眼。狂歌醉舞，心事有谁知，明月下，好风前，相对纶巾岸。","dynasty":"宋代","title":"蓦山溪·清都绛阕"}
{"author":"张孝祥","content":"飞蛾扑扑误占灯，火色何人要上腾。我已澹然忘世味，蒲团纸帐只依僧。","dynasty":"宋代","title":"和如庵其六"}
{"author":"张孝祥","content":"浔阳江上琵琶月，彭泽门前杨柳风。两贤抵许不相似，哀乐虽殊吾意同。","dynasty":"宋代","title":"琵琶亭其二"}
{"author":"张孝祥","content":"三月新茶犹未识，作诗去问野堂君。春风有脚家家到，定为粗官不见分。","dynasty":"宋代","title":"从吴伯承乞茶"}
{"author":"张孝祥","content":"鼎席方虚望已隆，上游那得更烦公。敢言两镇成交契，自是孤根累化工。旧弼新开元帅府，闲官且领太平宫。归家净洗如椽笔，准拟燕然勒骏功。","dynasty":"宋代","title":"呈枢密刘恭父"}
{"author":"张孝祥","content":"秋晚稻生孙，催科不到门。人闲牛亦乐，随意过前村。","dynasty":"宋代","title":"野牧图其二"}
{"author":"张孝祥","content":"笋脯登吾盘，可使食无肉。鲑腥辟三舍，棕栮乃臣仆。书生长有十瓮齑，却笑虎头骨相痴。得君新法也大奇，且复从游锦绷儿。","dynasty":"宋代","title":"张钦夫送笋脯与方俱来复作"}
{"author":"张孝祥","content":"泽畔行吟我独醒，归程不计短长亭。西风送浪头头白，芳草随人段段青。昨夜疏篷犹窘雨，今朝严鼓欲侵星。无人去唤华容宰，画我江行作小屏。","dynasty":"宋代","title":"江行再用前韵"}
{"author":"张孝祥","content":"玉宇无尘夜气清，银河彻底素波明。人应好月同千里，身在高楼近五城。丹桂定知怜我老，绿尊何惜为君倾。建章鳷鹊当年梦，便欲凭空上玉京。","dynasty":"宋代","title":"中秋观月齐云楼用孙昌符韵"}
{"author":"张孝祥","content":"宝刹凭虚五百仙，犹将心事向尘边。烦君试问桥东寺，若个而今又应缘。","dynasty":"宋代","title":"送僧游天台"}
{"author":"张孝祥","content":"人物风流册府仙。谁教落魄到穷边。独班未引甘泉伏，三峡先寻上水船。斟楚酒，扣湘弦。竹枝歌里意凄然。明时合下清猿泪，闲日须题采凤笺。","dynasty":"宋代","title":"鹧鸪天（送陈倅正字摄峡州）"}
{"author":"张孝祥","content":"萱草榴花，画堂永昼风清暑。麝团菰黍。助泛菖蒲醑。兵辟神符，命续同心缕。宜欢聚。绮筵歌舞。岁岁酬端午。","dynasty":"宋代","title":"卜算子其三"}
{"author":"张孝祥","content":"绮燕高张，玉潭月丽玻璃满。旆霞行卷。无复长安远。夏木阴阴，路袅薰风转。空留恋。细吹银管。别意随声缓。","dynasty":"宋代","title":"卜算子其二饯刘恭父"}
{"author":"张孝祥","content":"髯郎高卧元无恙，何日湘滨具一舟。肯约春风同过我，为公酾酒炙肥牛。","dynasty":"宋代","title":"有怀长沙知识呈钦夫兄弟其四"}
{"author":"张孝祥","content":"去从公府辟，不为故人留。国士真如此，台家合见收。声名早多误，功业晚方优。不必毛锥子，相期定远侯。","dynasty":"宋代","title":"送郭遐龄"}
{"author":"张孝祥","content":"夜横霜竹梦游仙，晓到馀干月满川。山绕楼台欲无地，水环洲渚更连天。明霞一抹朱弦直，芳草分垂绿绶鲜。却忆洞庭张乐地，石钟浮磬定同编。","dynasty":"宋代","title":"登清音堂其下琵琶洲也再用韵"}
{"author":"张孝祥","content":"咏彻琼章夜向阑。天移星斗下人间。九光倒影腾青简，一气回春绕绛坛。瞻北阙，祝南山。遥知仙仗簇清班。何人曾侍传柑宴，翡翠帘开识圣颜。","dynasty":"宋代","title":"鹧鸪天（上元设醮）"}
{"author":"张孝祥","content":"夜投宝觉寺，径上玉渊亭。峡束千崖水，天分一段星。神光行熠耀，空翠矗青冥。雄观兼幽趣，悠然寄独醒。","dynasty":"宋代","title":"玉渊亭"}
{"author":"张孝祥","content":"百适归来又一年，投身烽火戍楼边。私忧自笑愚无策，制胜悬知国有贤。北去燕然堪勒石，西来樊口看烧船。中州更有王夫子，笔阵犹能独扫千。","dynasty":"宋代","title":"某顷蒙信阳使君教以边字韵佳句伏读降叹病倦答谢甚缓复不能奇仰俟斲削其二"}
{"author":"张孝祥","content":"仙人玉步摇，佛子白练衣。新妆水底明，素手风中挥。盈盈夜露光，滟滟秋江肥。寒月分好色，朝霞借馀辉。遥闻功德水，尽洗幻化非。惟此妙花幢，坐受诸天围。乡来孤山游，末觉所见稀。零落塞草边，相逢故依依。结实须及早，要令饱霜威。采剥登君盘，勿嫌此么微。","dynasty":"宋代","title":"和子云白莲"}
{"author":"张孝祥","content":"稳泛仙舟上锦帆。桃花春浪舞清湾。寿星相伴到人间。黄石公传三百字，西王母授九霞丹。银潢有路接三山。","dynasty":"宋代","title":"浣溪沙（母氏生辰，老者同在舟中）"}
{"author":"张孝祥","content":"脆圆供小摘，不待四月雨。新诗同咀嚼，学子心独苦。","dynasty":"宋代","title":"吴伯承送苦笋消梅用来韵各赋一篇其二"}
{"author":"张孝祥","content":"闷来弹鹊，又搅碎、一帘花影。漫试著春衫，还思纤手，熏彻金猊烬冷。动是愁端如何向，但怪得、新来多病。嗟旧日沈腰，如今潘鬓，怎堪临镜？重省。别时泪湿，罗衣犹凝。料为我厌厌，日高慵起，长托春酲未醒。雁足不来，马蹄难驻，门掩一庭芳景。空伫立，尽日阑干倚遍，昼长人静。","dynasty":"宋代","tags":"爱情，怀人","title":"转调二郎神·闷来弹鹊"}
{"author":"张孝祥","content":"佳句新茶亦太奇，尝新即日未全迟。扫除雁鹜行边事，细辗春风细读诗。","dynasty":"宋代","title":"和伯承送茶韵"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"小楼重。下帘栊。万点芳心绿间红。秋千图画中。草茸茸。柳松松。细卷玻璃水面风。春寒依旧浓。","dynasty":"宋代","title":"长相思"}
{"author":"张孝祥","content":"海云四敛，太清楼、极目一天秋色。明月飞来云雾尽，城郭山川历历。良夜悠悠，西风袅袅，银汉冰轮侧。云霓三弄，广寒宫殿长笛。偏照紫府瑶台，香笼玉座，翠霭迷南北。天上人间凝望处，应有乘风归客。露滴金盘，凉生玉宇，满地新霜白。壶中清赏，画檐高挂虚碧。","dynasty":"宋代","title":"念奴娇"}
{"author":"张孝祥","content":"午阴篱落小裴回，底许清香鼻观来。定自霜台风力峻，故教霜菊暑中开。","dynasty":"宋代","title":"偶得四月菊以奉提刑运使其一"}
{"author":"张孝祥","content":"拥貔貅万骑，聚千里、铁衣寒。正玉帐连云，油幢映日，飞箭天山。锦城起方面重，对筹壶、尽日雅歌闲。休遣沙场虏骑，尚余匹马空还。那看。更值春残。斟绿醑、对朱颜。正宿雨催红，和风换翠，梅小香慳。牙旗渐西去也，望梁州、故垒暮云间。休使佳人敛黛，断肠低唱阳关。","dynasty":"宋代","title":"木兰花"}
{"author":"张孝祥","content":"早年翰墨场，未见心已亲。笔底三峡流，胸次万卷春。相从未淹时，欲别故恼人。敢赓老仙诗，索去不用频。","dynasty":"宋代","title":"春尽日送闻人伯卿次家君韵"}
{"author":"张孝祥","content":"漫有五车书不读，岂似一编勤过目。痴儿鬻肆蠹鱼书，巨富牙签尘满屋。市南水竹一亩空，平生腹笥史长公。闭户却扫得真乐，冥搜万古窥鸿濛。淹留岁时亦何有，策勋兹事要持久。吾家文昌读书处，好在溪山落君手。上方治定登文儒，东观石渠森宝书，望公起直承明庐。从来海内知名士，须读人间未读书。","dynasty":"宋代","title":"读书堂在乌江即唐张文昌读书处自五代至宋皆世守之渡江后为史氏所有"}
{"author":"张孝祥","content":"宫柳垂垂碧照空。九门深处五云红。朱衣只在殿当中。细捻丝梢龙尾北，缓携纶旨凤池东。阿婆三五笑春风。","dynasty":"宋代","title":"浣溪沙（再用韵）"}
{"author":"张孝祥","content":"我是临川旧史君。而今欲作岭南人。重来辽鹤事犹新。去路政长仍酷暑，主公交契更情亲。横秋阁上晚风匀。","dynasty":"宋代","title":"浣溪沙（过临川席上赋此词）"}
{"author":"张孝祥","content":"故人应问我，客里定何如。马铺为行馆，鸡栖是使车。四郊多贼垒，五筦欠兵储。此去无来雁，因人数寄书。","dynasty":"宋代","title":"过岳麓见子云题字偶逢来使因寄二诗其二"}
{"author":"张孝祥","content":"时雨初晴，诏书随至。邦人父老为君喜。十年江海始归来，祥曦殿里搀班对。日月开明，风云感会。切须稳上平戎计。天教慈母寿无穷，看君黄发腰金贵。","dynasty":"宋代","title":"踏莎行·时雨初晴"}
{"author":"张孝祥","content":"已是人闲不击舟。此心元自不惊鸥。卧看骇浪与天浮。对月只应频举酒，临风何必更搔头。暝烟多处是神州。","dynasty":"宋代","title":"浣溪沙"}
{"author":"张孝祥","content":"枷花搦柳。知道东君留意久。惨绿愁红。憔悴都因一夜风。轻狂蝴蝶。拟欲扶持心又怯。要免离披。不告东君更告谁。","dynasty":"宋代","title":"减字木兰花其一"}
{"author":"张孝祥","content":"饥肠得酒作雷鸣，痛饮狂歌不自程。坐上波澜生健笔，归来钟鼓动严城。不应此地淹鸿业，盍与吾君致太平。伏枥壮心犹未已，须君为我请长缨。","dynasty":"宋代","title":"次韵其二"}
{"author":"张孝祥","content":"竹舆晓入青阳，细风凉月天如洗。峰回路转，云舒霞卷，了非人世。转就丹砂，铸成金鼎，碧光相倚。料天关虎守，箕畴龙负，开神秘、留兹地。缥缈珠幢羽卫。望蓬莱、初无弱水。仙人拍手，山头笑我，尘埃满袂。春锁瑶房，雾迷芝圃，昔游都记。怅世缘未了，匆匆又去，空凝伫、烟霄里。","dynasty":"宋代","title":"水龙吟（望九华山作）"}
{"author":"张孝祥","content":"斯文到之子，砥柱阅颓波。致主规模别，伤时疾疢多。大臣谗贾谊，逆旅欠常何。无路排阊阖，聊当扣角歌。","dynasty":"宋代","title":"和王景文其二"}
{"author":"张孝祥","content":"山围平远水浮天，目送归鸿落照边。好趁新年酿云液，归来犹及牡丹前。","dynasty":"宋代","title":"舟中其二"}
{"author":"张孝祥","content":"清宫初入韶华管。宫叶秋声满。满庭芳草月婵娟。想见明朝喜色、动天颜。持杯满劝龙头客。荣遇时难得。词源三峡泻瞿塘。便是醉中空去、也无妨。","dynasty":"宋代","title":"虞美人"}
{"author":"张孝祥","content":"高禅本儒冠，谁令著伽黎。劳渠千里来，赠我一卷诗。句法有源流，人物乃清苦。不用追九僧，政须越诸祖。君家寒岩师，今代僧中龙。持此送君行，更去问乃翁。","dynasty":"宋代","title":"黄龙侍者本高觅诗"}
{"author":"张孝祥","content":"去年过浯溪，王事有期程。夜半度湘水，但见天上星。平生中兴碑，梦入紫翠屏。已办北归时，十日穷攀登。今朝复何朝，忽此短轴横。历历眼中见，湘山无数青。白云著山腰，楼阁秋气明。便欲扶短策，下濯沧浪缨。主人山水仙，妙处心自评。元顺骨已冷，千载交盖倾。赏音寄幅纸，益见忠孝情。题诗疥公画，托我不朽名。","dynasty":"宋代","title":"题朱元顺浯溪图"}
{"author":"张孝祥","content":"登临多好处，第一压云亭。水作高低白，山分远近青。人家半烟树，客柁满春汀。剩欲留连晚，归时更摘星。","dynasty":"宋代","title":"压云亭"}
{"author":"张孝祥","content":"柏禅工立雪，松寿不凋寒。笔底波澜壮，胸中宇宙宽。登车慵揽辔，投檄愿休官。四海英名满，悬知袖手难。","dynasty":"宋代","title":"次家君韵其一"}
{"author":"张孝祥","content":"君泛仙槎银海去。后日相思，地角天涯路。草草杯盘深夜语。冥冥四月黄梅雨。莫拾明珠并翠羽。但使邦人，爱我如慈母。待得政成民按堵。朝天衣袂翩翩举。","dynasty":"宋代","title":"蝶恋花（送姚主管横州）"}
{"author":"张孝祥","content":"韩郎香尽诸缘绝，坏衲篝灯供佛熏。乞与纸衾绵样暖，撩教醉里梦纷纭。","dynasty":"宋代","title":"送纸衾韩中父其一"}
{"author":"张孝祥","content":"忆昔追游翰墨场。武夷仙伯较文章。琅函奏号银台省，毡笔书名御苑墙。经十载，过三湘。横楣丽锦照传觞。醉余吐出胸中墨，只欠彭宣到后堂。","dynasty":"宋代","title":"鹧鸪天"}
{"author":"张孝祥","content":"久旱一雨足，高低水平分。老农尔何知，史君甚艰勤。史君家雁山，出作无心云。四海方立槁，须君来救焚。","dynasty":"宋代","title":"王龟龄赋喜雨诸贤毕和某客行半月未尝晴也故于末章云其一"}
{"author":"张孝祥","content":"我本山中人，对山辄忻然。蹉跎落世网，欲去常拘牵。苍鹰著珠韝，侧脑思高骞。青丝络奔骥，摆脱意乃便。抑郁不自聊，沉冥向谁宣。长怀昭亭山，积翠摩青天。下有千柱宫，突兀数百年。往者雪中游，群峰玉回旋。飞阁出木末，下睨春无边。堂中二老人，龙象开法筵。炯炯月在空，浩浩海纳川。应庵默无言，妙处心已传。如庵说千偈，微辞谛真诠。静极炷炉熏，对床且安眠。更欲捐冠簪，一箪寄三椽。此志竟不遂，缁尘乱归鞯。今朝复何朝，却望山中烟。缥缈见楼观，钟梵声清圆。我携九节筇，飞步云萝巅。","dynasty":"宋代","title":"重入昭亭赋二十韵"}
{"author":"张孝祥","content":"春入园林，花信总诸迟速。听鸣禽、稍迁乔木。夭桃弄色，海棠芬馥。风雨齐，芳径草心频绿。禊事才过，相次禁烟追逐。想千岁、楚人遗俗。青旗沽酒，各家炊熟。良夜游明月胜烧花烛。","dynasty":"宋代","title":"拾翠羽"}
{"author":"张孝祥","content":"生前官职但执戟，身后一字万金直。当时雷霆下收拾，世间不复有遗逸。上清虚皇手自择，编星为囊云作笈。流铃掷火守护密，君从何处见真迹。知君定通玉帝籍，太微垣中赐馀墨。龙腾虎卧摹不得，想君神授五色笔。江南钩锁腕中力，钗折屋漏千态出。整整十卷字犹湿，光彩激射海为立。平生我亦有书癖，对此惝恍心若失。口呿汗下屡太息，十日把玩不得食。作笺天公拜稽首，乞我此老生时一双手，为君痛饮百斛酒。墨池如江笔如帚，一扫万字不停肘。","dynasty":"宋代","title":"题蔡济忠所摹御府米帖"}
{"author":"张孝祥","content":"蛮烟瘴雨侵行李，每向南云有所思。定自为民忘涉险，请君细读寄来诗。","dynasty":"宋代","title":"仲钦寄民为重斋诗和答其五"}
{"author":"张孝祥","content":"一朵木犀花，珍重玉纤新摘。插向远山深处，占十分秋色。满园桃李闹春风，漫红红白白。争似淡妆娇面，伴蓬莱仙客。","dynasty":"宋代","title":"好事近·一朵木犀花"}
{"author":"张孝祥","content":"鼓发营田市，帆收磊石山。冰纨六十里，烟髻两三鬟。天气水云合，人家罾网间。晚来风更熟，别浦棹歌还。","dynasty":"宋代","title":"磊石"}
{"author":"张孝祥","content":"编棕织蒲绳作底，轻凉坚密稳称趾。帝庭无复梦丝絇，上客还同贶珠履。我家江南山水窟，日日行山劳屐齿。感君投赠欲别时，布袜青鞋从此始。亨衢知子方著脚，直上云霄三万里。泰阶历尽却归来，赤舄一双应几几。","dynasty":"宋代","title":"黄升卿送棕鞋"}
{"author":"张孝祥","content":"伯鸾德耀贤夫妇，见说宜家。见说宜家。庭砌森森长玉华。天公遣注长生籍，服日餐霞。服日餐霞。寿纪应须海算沙。","dynasty":"宋代","title":"丑奴儿（张仲钦生日用前韵）"}
{"author":"张孝祥","content":"雪消墙角收灯后。野梅官柳春全透。池阁又东风。烛花烧夜红。一尊留好客。敧尽阑干月。已醉不须归。试听乌夜啼。","dynasty":"宋代","title":"菩萨蛮"}
{"author":"张孝祥","content":"檐桷飞翔入太空，下窥庐岳最高峰。亭如岘首应遗爱，诗比西湖欲亢宗。天上唤君从此近，酒边著我几时重。凭阑欲去仍回首，谁与佳名自点胸。","dynasty":"宋代","title":"高远亭和林黄中韵"}
{"author":"张孝祥","content":"故人应问我，客里定何如。马铺为行馆，鸡栖是使车。四郊多贼垒，五筦欠兵储。此去无来雁，因人数寄书。","dynasty":"宋代","title":"过岳麓见子云题字偶逢来使因寄二诗其二"}
{"author":"张孝祥","content":"十分济楚邦之媛，此日追游。雨霁云收。梦入潇湘不那愁。主人白玉堂中老，曾侍凝旒。满酌琼舟。即上虚皇香案头。","dynasty":"宋代","title":"丑奴儿"}
{"author":"张孝祥","content":"天公不求金，富媪不复藏。居然土同价，散作草木芳。英英园中葵，一心倾太阳。采采篱下菊，令汝寿命康。惟此木之犀，更贮万斛香。雄姿傲霜雪，鳞甲森青苍。三贤鼎足立，正色凛相望。岂比桃李徒，红紫纷披昌。聊息贪者心，来上君子堂。岁晚从我游，寘汝兄弟行。","dynasty":"宋代","title":"岸傍偶得木犀"}
{"author":"张孝祥","content":"海涵大阴日西坠，画角一声城欲闭。柴门关上濯足眠，万事不如高枕睡。睡乡广大能我容，兀兀腾腾兴莫穷。推枕起瞻河汉晓，月明庭竹响清风。","dynasty":"宋代","title":"幽兴"}
{"author":"张孝祥","content":"灵光便满恒沙界，大士重来七十年。秋入郊原成乐岁，风随箫鼓散香烟。定知蛮獠安三窟，更遣蛟龙閟九渊。太守忧民但逃责，所忻毕至有群贤。","dynasty":"宋代","title":"与同僚十五人谢晴东明得渊字"}
{"author":"张孝祥","content":"去年永州逢七夕，今年衡州逢七夕。往来不敢怨道路，迎送但知惭吏卒。年年七夕有定时，我行属天那得知。东西南北会逢汝，但愿强健无所苦。","dynasty":"宋代","title":"七夕"}
{"author":"张孝祥","content":"金铜隐花古龙涩，朱干大羽纷纭立。宝钟玉磬垂丁东，和鸾雍雍八音翕。鲸吞虎噬二十年，至尊戎衣不解鞍。里中小儿事刀剑，管钥掷去尘漫漫。真儒倏兴明典礼，周庠连云斩荆祀。银袍如云拱翠华，师儒便坐讲经旨。","dynasty":"宋代","title":"上辟廱"}
{"author":"张孝祥","content":"万里清江占一湾，丛生桂树点幽闲。谁人得似刘郎子，赋到淮南大小山。","dynasty":"宋代","title":"小山书院"}
{"author":"张孝祥","content":"水落鱼成塞，风高雁欲书。公为东道主，我滞北辕车。边障无传警，朝廷有拜除。江干便迎候，此别未云疏。","dynasty":"宋代","title":"临发再和"}
{"author":"张孝祥","content":"开轩种竹仍留客，想见此翁强健时。借我绳床小盘薄，为君试读壁间诗。","dynasty":"宋代","title":"小憩孙氏竹轩观诸公诗其一"}
{"author":"张孝祥","content":"谈子醉，独立睨东风。未试玉堂挥翰手，只今楚泽钓鱼翁。万事举杯空。谋一笑，一笑与君同。身老南山看射虎，眼高四海送飞鸿。赤岸晚潮通。","dynasty":"宋代","title":"望江南（赠谈献可）"}
{"author":"张孝祥","content":"可意黄花人不知，黄花标格世间稀。园葵裛露迎朝日，槛菊迎霜媚夕霏。芍药好，是金丝。绿藤红刺引蔷薇。姚家别有神仙品，似着天香染御衣。","dynasty":"宋代","title":"鹧鸪天"}
{"author":"张孝祥","content":"庭叶翻翻秋向晚。凉砧敲月催金剪。楼上已清寒。不堪频倚栏。邻翁开社瓮。唤客情应重。不醉且无归。醉时归路迷。","dynasty":"宋代","tags":"婉约，秋天，邀客","title":"菩萨蛮·庭叶翻翻秋向晚"}
{"author":"张孝祥","content":"我游衡岳巅，路半此歇脚。风雷驾飞殿，日月隐杰阁。阑干十万里，仰视天一握。遂访紫虚君，归时骑白鹤。","dynasty":"宋代","title":"南台"}
{"author":"张孝祥","content":"江上送归船。风雨排空浪拍天。赖有清尊浇别恨，凄然。宝蜡烧花看吸川。楚舞对湘弦。暖响围春锦帐毡。坐上定知无俗客，俱贤。便是朱张与少连。","dynasty":"宋代","title":"南乡子（送朱元晦行，张钦夫、邢少连同集张孝祥）"}
{"author":"张孝祥","content":"古寺留春最得多，紫微花畔海棠窠。无人岁晚同幽独，古柏阴森著薜萝。","dynasty":"宋代","title":"题断堤寺其三"}
{"author":"张孝祥","content":"城西行半日，佳客偶相随。古寺寻修竹，荒园读断碑。三杯午时酒，一簇晚沙旗。春色从今好，重来未可知。","dynasty":"宋代","title":"城西晚步呈王亮采"}
{"author":"张孝祥","content":"玉潭月色冽以清，石室千里犹典刑。何人遗我双玉瓶，武夷先生翰林卿。约束风雨驱雷霆，长鲸夜吸川为倾。明朝风止醉不醒，扁舟径度君山青。","dynasty":"宋代","title":"谢刘恭父玉潭月色真石室之赐"}
{"author":"张孝祥","content":"朝发方良矶，莫宿白水湾。宽作一月程，须见江南山。","dynasty":"宋代","title":"次东坡先生韵其五"}
{"author":"张孝祥","content":"不复襄王梦里云，纷纷缟袂与青裙。鸣鞭枉送斋中酿，病彻杯觞欠薄醺。","dynasty":"宋代","title":"王龟龄遣妓送酒赐诗走笔为谢"}
{"author":"张孝祥","content":"百折崎岖岭路头，一环清駃石间流。须君净洗南来眼，此去山川胜北州。","dynasty":"宋代","title":"入桂林歇滑石驿题碧玉泉"}
{"author":"张孝祥","content":"一雨便清凉，风回百草香。云山米家画，水竹辋川庄。僧赋蠲新帖，墙榛斩旧行。归鞍乘晚霁，空翠满轻装。","dynasty":"宋代","title":"訾洲即事"}
{"author":"张孝祥","content":"猩鬼啸篁竹，玉帐夜分弓。少年荆楚剑客，突骑锦襜红。千里风飞雷厉，四棱星流彗扫，萧斧剉春葱。谈笑青油幕，日奏捷书同。诗书帅，黄阁老，黑头公。家传鸿宝秘略，小试不言功。闻道玺书频下，看即沙堤归去，帷幄且从容。君王自神武，一举朔庭空。","dynasty":"宋代","title":"水调歌头（凯歌上刘恭父）"}
{"author":"张孝祥","content":"竹舆晓入青阳，细风凉月天如洗。峰回路转，云舒霞卷，了非人世。转就丹砂，铸成金鼎，碧光相倚。料天关虎守，箕畴龙负，开神秘、留兹地。缥缈珠幢羽卫。望蓬莱、初无弱水。仙人拍手，山头笑我，尘埃满袂。春锁瑶房，雾迷芝圃，昔游都记。怅世缘未了，匆匆又去，空凝伫、烟霄里。","dynasty":"宋代","title":"水龙吟（望九华山作）"}
{"author":"张孝祥","content":"千古凄凉，兴亡事、但悲陈迹。凝望眼、吴波不动，楚山丛碧。巴滇绿骏追风远，武昌云旆连江赤。笑老奸、遗臭到如今，留空壁。边书静，烽烟息。通轺传，销锋镝。仰太平天子，坐收长策。蹙踏扬州开帝里，渡江天马龙为匹。看东南、佳气郁葱葱，传千亿。","dynasty":"宋代","title":"满江红（于湖怀古）"}
{"author":"张孝祥","content":"古屋丛祠，孤舟野渡。长年与客分携处。漠漠愁阴岭上云，萧萧别意溪边树。我已北归，君方南去。天涯客里多岐路。须君早出瘴烟来，江南山色青无数。","dynasty":"宋代","title":"踏莎行（送别刘子思）"}
{"author":"张孝祥","content":"已是人闲不击舟。此心元自不惊鸥。卧看骇浪与天浮。对月只应频举酒，临风何必更搔头。暝烟多处是神州。","dynasty":"宋代","title":"浣溪沙"}
{"author":"张孝祥","content":"方舡载酒下江东。箫鼓喧天浪拍空。万山紫翠映云重。拟看岳阳楼上月，不禁石首岸头风。作笺我欲问龙公。","dynasty":"宋代","title":"浣溪沙（去荆州）"}
{"author":"张孝祥","content":"楚楚吾家千里驹。老人心事正关渠。风流合是阶除玉，爱惜真成掌上珠。纡彩绶，荐芳壶。老人还醉弟兄扶。问将何物为儿寿，付与家传万卷书。","dynasty":"宋代","title":"鹧鸪天（平国弟生日）"}
{"author":"张孝祥","content":"重阳时节。满城风雨，更催行色。陇树寒轻，海山秋老，清愁如织。一杯莫惜留连，我亦是、天涯倦客。后夜相思，水长山远，东西南北。","dynasty":"宋代","title":"柳梢青（饯别蒋德施、粟子求诸公）"}
{"author":"张孝祥","content":"路尽湘江水，人行瘴雾间。昏昏西北度严关。天外一簪初见、岭南山。北雁连书断，秋霜点鬓斑。此行休问几时还。唯拟桂林佳处、过春残。","dynasty":"宋代","title":"南歌子（过严关）"}
{"author":"张孝祥","content":"渚莲红乱风翻雨。雨翻风乱红莲渚。深处宿幽禽。禽幽宿处深。淡妆秋水鉴。鉴水秋妆淡。明月思人情。情人思月明。","dynasty":"宋代","title":"菩萨蛮（回文）"}
{"author":"张孝祥","content":"灵光便满恒沙界，大士重来七十年。秋入郊原成乐岁，风随箫鼓散香烟。定知蛮獠安三窟，更遣蛟龙閟九渊。太守忧民但逃责，所忻毕至有群贤。","dynasty":"宋代","title":"与同僚十五人谢晴东明得渊字"}
{"author":"张孝祥","content":"世事风经两过，此身遇坎乘流。折腰不为五斗，辙环或遍九州。","dynasty":"宋代","title":"明年重过次韵六言"}
{"author":"张孝祥","content":"翁仲无声石马闲，墓门萧瑟锁青烟。故人仰卧青松下，落日孤村闻杜鹃。","dynasty":"宋代","title":"题赵知府墓"}
{"author":"张孝祥","content":"人物风流册府仙。谁教落魄到穷边。独班未引甘泉伏，三峡先寻上水船。斟楚酒，扣湘弦。竹枝歌里意凄然。明时合下清猿泪，闲日须题采凤笺。","dynasty":"宋代","title":"鹧鸪天（送陈倅正字摄峡州）"}
{"author":"张孝祥","content":"一麾縻我欠追从，怅望千山紫翠重。忽向邮筒得新句，知君正在碧莲峰。","dynasty":"宋代","title":"和仲钦题粉岩"}
{"author":"张孝祥","content":"两李有佳句，冰雪洒肺肝。清越石在悬，圆熟珠走盘。我家十二楼，下俯千仞湍。谁掣白玉琐，借与二子看。临风度长篴，瘴海为清寒。却立望九州，隘陕非所安。便欲驭长鲲，九万扶摇抟。神山在吾牖，弱水空瀰漫。回首五千劫，不费一指弹。绝笑尘中年，摄提与涒滩。","dynasty":"宋代","title":"与邵阳李守二子用东坡韵"}
{"author":"张孝祥","content":"问讯湘西笋，政得夜来雨。高标诸枉直，馀味良药苦。","dynasty":"宋代","title":"吴伯承送苦笋消梅用来韵各赋一篇其一"}
{"author":"张孝祥","content":"去年永州逢七夕，今年衡州逢七夕。往来不敢怨道路，迎送但知惭吏卒。年年七夕有定时，我行属天那得知。东西南北会逢汝，但愿强健无所苦。","dynasty":"宋代","title":"七夕"}
{"author":"张孝祥","content":"脱却麻衣换绣裙。仙凡从此两俱分。蛾眉再画当时柳，蝉髻仍梳旧日云。施玉粉，点朱唇。星冠不戴貌超群。枕边一任潘郎爱。再也无心恋老君。","dynasty":"宋代","title":"鹧鸪天"}
{"author":"张孝祥","content":"千古凄凉，兴亡事、但悲陈迹。凝望眼、吴波不动，楚山丛碧。巴滇绿骏追风远，武昌云旆连江赤。笑老奸、遗臭到如今，留空壁。边书静，烽烟息。通轺传，销锋镝。仰太平天子，坐收长策。蹙踏扬州开帝里，渡江天马龙为匹。看东南、佳气郁葱葱，传千亿。","dynasty":"宋代","title":"满江红（于湖怀古）"}
{"author":"张孝祥","content":"晚花残雨风帘卷。卷帘风雨残花晚。双燕语虚窗。窗虚语燕双。睡醒风惬意。意惬风醒睡。谁与话情诗。诗情话与谁。","dynasty":"宋代","title":"菩萨蛮（回文）"}
{"author":"张孝祥","content":"人物风流册府仙。谁教落魄到穷边。独班未引甘泉伏，三峡先寻上水船。斟楚酒，扣湘弦。竹枝歌里意凄然。明时合下清猿泪，闲日须题采凤笺。","dynasty":"宋代","title":"鹧鸪天（送陈倅正字摄峡州）"}
{"author":"张孝祥","content":"红白莲房生一处。雪肌霞艳难为喻。当是神仙来紫府。双禀赋。人间相见犹相妒。清雨轻烟凝态度。风标公子来幽鹭。欲遣微波传尺素。歌曲误。醉中自有周郎顾。","dynasty":"宋代","title":"渔家傲（红白莲不可并栽，用酒盆种之，遂皆有花，呈周倅）"}
{"author":"张孝祥","content":"玉妃孤艳照冰霜。初试道家妆。素衣嫌怕姮娥妒，染成宫样鹅黄。宫额娇涂飞燕，缕金愁立秋娘。湘罗百濯蹙香囊。蜜露缀琼芳。蔷薇水蘸檀心紫，郁金薰染浓香。萼绿轻移云袜，华清低舞霓裳。","dynasty":"宋代","title":"风入松（蜡梅）"}
{"author":"张孝祥","content":"我船行荆江，厌此江水浑。北风知人意，引著清汉滨。汉滨有佳人，心与汉水白。涉江弄秋叶，唤客踏明月。明月永相望，佳人不可忘。期君以千年，佩我明珠珰。","dynasty":"宋代","title":"王弱翁与余相遇汉口赋古意赠别"}
{"author":"张孝祥","content":"送归云去雁，淡寒采满溪楼。正佩解湘腰，钗孤楚鬓，鸾鉴分收。凝情望行处路，但疏烟远树织离忧。只有楼前流水，伴人清泪长流。霜华夜永逼衾裯，唤谁护衣篝？今粉馆重来，芳尘未扫，争见嬉游！情知闷来殢酒，奈回肠不醉只添愁。脉脉无言竟日，断魂双鹜南州。","dynasty":"宋代","tags":"离别，追忆，相思，愁绪","title":"木兰花慢·送归云去雁"}
{"author":"张孝祥","content":"紫箫吹散后，恨燕子、只空楼。念璧月长亏，玉簪中断，覆水难收。青鸾送碧云句，道霞扃雾锁不堪忧。情与文梭共织，怨随宫叶同流。人间天上两悠悠。暗泪洒灯篝。记谷口园林，当时驿舍，梦里曾游。银屏低闻笑语，但醉时冉冉醒时愁。拟把菱花一半，试寻高价皇州。","dynasty":"宋代","tags":"抒情，悲伤，愁绪，分别","title":"木兰花慢·紫箫吹散後"}
{"author":"张孝祥","content":"闷来无那，暗数尽、残更不寐。念楚馆香车，吴溪兰棹，多少愁云恨水。阵阵回风吹雪霰，更旅雁、一声沙际。想静拥孤衾，频挑寒灺，数行珠泪。凝睇。傍人笑我，终朝如醉。便锦织回鸾，素传双鲤，难写衷肠密意。绿鬓点霜，玉肌消雪，两处十分憔悴。争忍见，旧时娟娟素月，照人千里。","dynasty":"宋代","title":"转调二郎神/二郎神"}
{"author":"张孝祥","content":"秋满漓源，瘴云净、晓山如簇。动远思、空江小艇，高丘乔木。策策西风双鬓底，晖晖斜日朱栏曲。试侧身、回首望京华，迷南北。思归梦，天边鹄。游宦事，蕉中鹿。想一年好处，砌红堆绿。罗帕分柑霜落齿，冰磐剥芡珠盈掬。倩春纤、缕鲙捣香齑，新篘熟。","dynasty":"宋代","title":"满江红·秋满漓源"}
{"author":"张孝祥","content":"红尘冉冉长安路。看风度、凝然去。唱彻阳关留不住。甘棠庭院，芰荷香渚。尽是相思处。龟鱼从此谁为主。好记江湖断肠句。万斛离愁休更诉。洞庭烟棹，楚楼风露。去作为霖雨。","dynasty":"宋代","title":"青玉案·红尘冉冉长安路"}
{"author":"张孝祥","content":"清都绛阕，我自经行惯。璧月带珠星，引钧天、笙箫不断。宝簪瑶佩，玉立拱清班。天一笑，物皆春，结得清虚伴。还丹九转。凡骨亲曾换。携剑到人间，偶相逢、依然青眼。狂歌醉舞，心事有谁知，明月下，好风前，相对纶巾岸。","dynasty":"宋代","title":"蓦山溪·清都绛阕"}
{"author":"张孝祥","content":"画戟游闲刀入鞘。安石榴花，影落红栏小。似劝先生须饮釂。枕中鸿宝微传妙。衮衮锋车还急诏。满眼潇湘，总是恩波渺。归去槐庭思楚峤。觚棱月晓期分照。","dynasty":"宋代","title":"蝶恋花·画戟斿闲刀入鞘"}
{"author":"张孝祥","content":"子夜封章扣紫清。五霞光里佩环声。驿传风火龙鸾舞，步入烟霄孔翠迎。瑶简重，羽衣轻。金童双引到通明。三湘五管同民乐，万岁千秋与帝龄。","dynasty":"宋代","title":"鹧鸪天·子夜封章扣紫清"}
{"author":"张孝祥","content":"昼得游嬉夜得眠。农桑欲遍楚山川。问看百姓知公否，馀子纷纷定不然。思主眷，酌民言。与民称寿拜公前。只将心与天通处，合住人间五百年。","dynasty":"宋代","title":"鹧鸪天·昼得游嬉夜得眠"}
{"author":"张孝祥","content":"楚楚吾家千里驹。老人心事正关渠。风流合是阶除玉，爱惜真成掌上珠。纡彩绶，荐芳壶。老人还醉弟兄扶。问将何物为儿寿，付与家传万卷书。","dynasty":"宋代","title":"鹧鸪天·楚楚吾家千里驹"}
{"author":"张孝祥","content":"卢敖夫归骖鸾侣。相敬如宾主。森然兰玉满尊前。举案齐眉乐事、看年年。我家白发双垂雪。已是经年别。今宵归梦楚江滨。也学君家儿子、寿吾亲。","dynasty":"宋代","title":"虞美人·庐敖夫妇骖鸾侣"}
{"author":"张孝祥","content":"雪花一尺江南北。薪尽炊无粟。老仙活国拭刀圭。十万人家生意、与春回。天公一笑酬阴德。赐与长生籍。今朝雪霁寿尊前。看我双亲都是、地行仙。","dynasty":"宋代","title":"虞美人·雪花一尺江南北"}
{"author":"张孝祥","content":"溪西竹榭溪东路。溪上山无数。小舟却在晚烟中。更看萧萧微雨、打疏篷。无聊情绪如中酒。此意君知否。年时曾向此中行。有个人人相对、坐调筝。","dynasty":"宋代","title":"虞美人·溪西竹榭溪东路"}
{"author":"张孝祥","content":"罗衣怯雨轻寒透。陡做伤春瘦。个人无奈语佳期。徙倚黄昏池阁、等多时。当初不似休来好。来後空烦恼。倩人传语更商量。只得千金一笑、也甘当。","dynasty":"宋代","title":"虞美人·罗衣怯雨轻寒透"}
{"author":"张孝祥","content":"时雨初晴，诏书随至。邦人父老为君喜。十年江海始归来，祥曦殿里搀班对。日月开明，风云感会。切须稳上平戎计。天教慈母寿无穷，看君黄发腰金贵。","dynasty":"宋代","title":"踏莎行·时雨初晴"}
{"author":"范当世","content":"草草征夫往月归，今来墓下一沾衣。百年土穴何须共，三载秋坟且汝违。树木有生还自长，草根无泪不能肥。泱泱河水东城暮，伫与何人守落晖？","dynasty":"清代","title":"大桥墓下"}
{"author":"范当世","content":"千里投林鸟翮摧，嘤嘤绕树更徘徊。宁知舞蹈衔恩者，才被君侯一怒来。","dynasty":"清代","title":"入冀州境就野人闻吴公断狱事喜而有作"}
{"author":"范当世","content":"海上晴岚蜃气封，爰居避地正匆匆。泰山绝顶无阴雨，便与仙人住一峰。","dynasty":"清代","title":"送无锡张君还泰安五首忘其四"}
{"author":"范当世","content":"野馆风多拥被寒，月光如水不能看。与君更觅扬州梦，知在平山第几峦。","dynasty":"清代","title":"兰山驿中王韬甫示以绿杨春影图且告之缘起为题八绝其一"}
{"author":"范当世","content":"天壤王郎富贵迟，绿杨依旧鬓如丝。宁知绝代佳人梦，成就当年幼妇词。","dynasty":"清代","title":"兰山驿中王韬甫示以绿杨春影图且告之缘起为题八绝其二"}
{"author":"范当世","content":"金堂铜雀属何人，昏妁参媒况未真。只有东风沈醉里，名花一照可怜身。","dynasty":"清代","title":"兰山驿中王韬甫示以绿杨春影图且告之缘起为题八绝其三"}
{"author":"范当世","content":"即看画里意婆娑，比恨量情孰与多。不见春痕写春影，故应好梦未成魔。","dynasty":"清代","title":"兰山驿中王韬甫示以绿杨春影图且告之缘起为题八绝其四"}
{"author":"范当世","content":"我将顽艳證枯禅，自觉闲愁散若烟。终是畏人辛苦语，碧云黄叶况悽然。","dynasty":"清代","title":"兰山驿中王韬甫示以绿杨春影图且告之缘起为题八绝其五"}
{"author":"范当世","content":"不信操觚好事家，纷纷奇遇竟非夸。人间贱我如泥土，艳我还如一品花。","dynasty":"清代","title":"兰山驿中王韬甫示以绿杨春影图且告之缘起为题八绝其六"}
{"author":"范当世","content":"谁为银汉与红墙，只是良宵灯烛光。此意惟应向君说，安能寸寸示人肠。","dynasty":"清代","title":"兰山驿中王韬甫示以绿杨春影图且告之缘起为题八绝其七"}
{"author":"范当世","content":"五尺虚廊月到初，洒然凉气满襟裾。病妻药物饶清味，俊弟诗篇称隐居。风翮渐看新养鸽，海鲜初馔远方鱼。谁令吾友悭嘉会，无意柴门枉寄书。","dynasty":"清代","title":"延卿负约不来寄诗为谢次韵还促之同仲弟作"}
{"author":"范当世","content":"肝膈烦忧不可名，晓来河上泥人行。数诗聊付江关去，万里如闻草木声。海内思君存畏友，田间齿我愧书生。秦淮一醉无相问，抚景难言别后情。","dynasty":"清代","title":"因延卿寄秦尧臣其一"}
{"author":"范当世","content":"江水迎潮日夜东，江南江北对春风。一闻高迹天边去，空有名山夕照中。百国盟书新就我，千秋逸事更烦公。重来白下知无意，莫使交游好会终。","dynasty":"清代","title":"因延卿寄秦尧臣其二"}
{"author":"范当世","content":"破晓南风出广陵，过江山色露微棱。西征词赋悲潘岳，东汉衣冠愧李膺。鱼美海乡辞作客，花醲野馆漫呼朋。剧怜骨肉山中梦，长路春寒思不胜。","dynasty":"清代","title":"仪徵道中联句其一"}
{"author":"范当世","content":"新息从来忆少游，高平无那客荆州。田间已识羊牛好，江上仍为雁鹜谋。臣朔侏儒有饥饱，中郎都尉各兜鍪。吾侪三十年方壮，裸壤龙章傥可休。","dynasty":"清代","title":"仪徵道中联句其二"}
{"author":"范当世","content":"舳鲈千里控堤防，三楚遗营迹未荒。屡见番船通海国，愁闻岁币出云阳。将军陇右方屯甲，都督江东漫举觞。我欲绝裾怅风雨，起看太白正横芒。","dynasty":"清代","title":"仪徵道中联句其三"}
{"author":"范当世","content":"父老犹闻说沈公，桑麻遗爱满吴中。桐乡有庙酬朱邑，鲁国何人荐孔融。白日神鲸窥骇浪，青天大鸟咽悲风。东南民力凋残甚，继政因循望小冯。","dynasty":"清代","title":"仪徵道中联句其四"}
{"author":"范当世","content":"身世苍茫泣五噫，同舟尔我况将离。大河落日重沽酒，席帽谈兵更赌诗。墓访屯田春寂莫，烟开棠邑树参差。往来岁岁江干路，愁绝风云黑鬓丝。","dynasty":"清代","title":"仪徵道中联句其五"}
{"author":"范当世","content":"意外逢君驻使车，三年颜色若为臞。尊亲劳苦能加饭，舍弟忧伤待废书。首夏沛中余北向，先春淮上彼南图。飘零一聚师门下，南北相望更二吴。","dynasty":"清代","title":"保阳道中遇黄仲韬于逆旅方知其奉命典试四川匆匆不能多谈赠以濂亭文集口占二诗以道其所欲言者其一"}
{"author":"范当世","content":"君抚斯文讯武昌，冀州旗鼓亦相当。眼中意态今无右，天下人才讵可量。叔度此行真不易，相如几辈或相望。吾家门外江朝海，为我探源记数行。","dynasty":"清代","title":"保阳道中遇黄仲韬于逆旅方知其奉命典试四川匆匆不能多谈赠以濂亭文集口占二诗以道其所欲言者其二"}
{"author":"范当世","content":"郁郁龙堂接蜃楼，当时货殖比诸侯。如何马足风尘际，尚有虫吟草木秋。眉眼知为同命惜，文章须使盛年愁。箧中他日诗千首，过我江南扶海洲。","dynasty":"清代","title":"日本武藤百智以诗问余于天津余为言其国人冈千仞使往见之乞一言为先遂赠二诗其一"}
{"author":"范当世","content":"昔闻海上冈千仞，邈若神山不可望。谁识英英大邦杰，担簦来上我师堂。超闻合是卢行者，朴学犹为卜子商。念尔师资能近取，千秋名业定无疆。","dynasty":"清代","title":"日本武藤百智以诗问余于天津余为言其国人冈千仞使往见之乞一言为先遂赠二诗其二"}
{"author":"范当世","content":"去后朝朝有所望，过江才觉别离长。梦君不及魂飞苦，怨我强如意感伤。大海回波终共命，朔风吹雪已盈肠。早知澹泊生烦恼，何苦当时不忍狂。","dynasty":"清代","title":"过江有寄"}
{"author":"范当世","content":"东海年年苦旱乾，经过水草亦艰难。饥人不向空田立，客路真当出塞看。白日骖騑齐税驾，黄沙饼饵一登盘。书生岂有先忧志，感此方能日饱餐。","dynasty":"清代","title":"平原道中"}
{"author":"范当世","content":"飞沙城郭无多树，一树窗边孰为栽。好鸟便从空外至，奇花争向地中来。即看露上盆禾未，且喜荷根出水才。今日故山长寂寞，陂兰多恐不能胎。","dynasty":"清代","title":"夜忆故乡诸子不能成寐熹晨即起揽物增怀"}
{"author":"范当世","content":"前年歧路泪横江，今日同吁北斗旁。我病未能跨洲去，君愁何惜出都望。虽无彩翮投鹦鹉，却有丹心待凤皇。日暮登高念兄弟，寒沙漠漠不堪量。","dynasty":"清代","title":"寄答余小轩兼示刘幼丹蔡燕生及仲仙四首"}
{"author":"范当世","content":"宵来梦觉更相因，数数肝肠变苦辛。旅病江湖抛弱弟，岁寒门户累衰亲。朝昏兀兀成何事？生死茫茫只负人。欲把愁心散空阔，开门稠叠雪花新。","dynasty":"清代","title":"守风至六七日之久夜不复成寐百虑交至起眺书怀"}
{"author":"范当世","content":"所学真非百里长，上窥屈宋下欧王。命遭磨蝎才空老，诗若箫韶政岂凉。披发吴侬徒祭鬼，失心县子欲焚尪。眼前一味蚕花粥，会比当年肉食强。","dynasty":"清代","title":"外舅以初见雪花见示欣然命赋四叠前韵奉呈"}
{"author":"范当世","content":"举足能归归不得，恼人天气复晨昏。日光昼软来穿户，风力宵沈自打门。家弄近知黄菊好，婿乡空忆短篱存。不如海冻江河涸，雪地冰天得自温。","dynasty":"清代","title":"举足一首"}
{"author":"范当世","content":"碧叶衔葩孰浅深，人天浑合到如今。一从白地腾枝出，日对青天倚树吟。光景谁能驻窗隙，吾身真合老墙阴。朱栏火炙衣尘满，惜此渊渊抱冻心。","dynasty":"清代","title":"栀子花"}
{"author":"范当世","content":"好云停屋角，初月上浮图。坐听一声雁，庭空秋有无。","dynasty":"清代","title":"夜坐"}
{"author":"范当世","content":"宁为阶下草，莫作树头花。腐草不飘零，花飞离故家。","dynasty":"清代","title":"阶下草"}
{"author":"范当世","content":"雨后柴门秋水生，归人小艇晚烟横。何来绮思飞明月，十幅蛮笺寄阿兄。","dynasty":"清代","title":"欧家坊答仲弟寄笺"}
{"author":"范当世","content":"望海楼头旧酒缘，眼中衲子态翩翩。竹林一片虚窗月，袖入西山證画禅。","dynasty":"清代","title":"题竹庵画其一"}
{"author":"范当世","content":"未有雄谈对文畅，聊将心迹语高闲。江流绕遍黄泥麓，万石崎嵚无片顽。","dynasty":"清代","title":"题竹庵画其二"}
{"author":"范当世","content":"名山无分十年留，检点征衫待远游。大好烟峦今付汝，他时猿鹤未应羞。","dynasty":"清代","title":"题竹庵画其三"}
{"author":"范当世","content":"芥舟诗派蕉庵画，再世传镫一律明。莫便纵横谈五岳，狼山小块要知名。","dynasty":"清代","title":"题小块画"}
{"author":"范当世","content":"江北江南路总非，江心一蝶背人飞。空波不长浮萍草，夜色苍茫何处归。","dynasty":"清代","title":"江心晚泊"}
{"author":"范当世","content":"耗至惊看吾父笔，行行老泪写哀词。如何薄命无妻日，正是过门不入时。","dynasty":"清代","title":"湖北通志局闻妻丧于时方修列女志稍整齐而后行悲哭之馀犹翻故纸停笔写哀遂成四绝其一"}
{"author":"范当世","content":"一病新从九死还，分明绐我去乡关。平生已种无边恨，此恨绵绵况可删。","dynasty":"清代","title":"湖北通志局闻妻丧于时方修列女志稍整齐而后行悲哭之馀犹翻故纸停笔写哀遂成四绝其二"}
{"author":"范当世","content":"入棺闻说彩衣鲜，费尽亲心总枉然。十载宵晨有饥饱，不曾销我卖文钱。","dynasty":"清代","title":"湖北通志局闻妻丧于时方修列女志稍整齐而后行悲哭之馀犹翻故纸停笔写哀遂成四绝其三"}
{"author":"范当世","content":"迢迢江汉泪滂沱，秉烛修书且奈何。读罢五千嫠妇传，可知男子负心多。","dynasty":"清代","title":"湖北通志局闻妻丧于时方修列女志稍整齐而后行悲哭之馀犹翻故纸停笔写哀遂成四绝其四"}
{"author":"范当世","content":"吴歌楚舞积年陈，赵至齐来逐日新。昨日停车邹鲁地，不曾窥见酒垆人。","dynasty":"清代","title":"故城寄示同里诸子其一"}
{"author":"范当世","content":"大淮以北气萧条，泰岱之间复寂寥。见说潇湘亦枯竭，江流齐赴海门潮。","dynasty":"清代","title":"故城寄示同里诸子其二"}
{"author":"范当世","content":"缠绵解脱总无聊，驿路星霜更寂寥。何与梅花买山隐，不将杨柳怨飘摇。","dynasty":"清代","title":"兰山驿中王韬甫示以绿杨春影图且告之缘起为题八绝其八"}
{"author":"范当世","content":"斋阁焚香对画裙，神魂相接若为群。烟霄鸾鹤浑无似，莫向人间索虎贲。","dynasty":"清代","title":"题大桥影子"}
{"author":"范当世","content":"二月江南柳，风条踠绿芜。枇杷门巷在，裙屐酒尊逋。无意逢花落，何缘救草苏。为君数前事，怆我郁嘻吁。碧玉家原小，红儿貌不殊。凤饥梧粒瘦，虫蚀蕙根枯。绛树雕栏出，青螺宝镜摹。弹筝愁浪子，扶酒倚香奴。鬼卦金钱卜，欢情斗帐腴。缬云方共晓，珰月莫难敷。含娣羞团扇，缄盟结绣襦。郎来婴武觉，梦浅碧鸾扶。半臂宵宁冷，双飞愿忽孤。缯绨穷赎蔡，玳瑁独栖卢。岂悔偷灵药，终难并鄂柎。隔帘牛女怨，递简角张迂。强笑成歌舞，华妆泫粉朱。纵摇雕玉佩，未剖黑心符。宓枕惟遗植，苏台誓托吴。露莲秋后苦，霜菊影边癯。一病秦医拙，千行楚泪俱。名驹犹惜骨，灵鸟竟辞笯。宛转卷葹拔，悽凉杜宇呼。命残留钿合，肌煖待襜褕。谁道城南艳，能从陌上夫。百金豪客帽，九鼎美人躯。往者曾平视，今来失彼姝。夫容悭晚堕，蘅芷际春徂。锦瑟鸳弦尽，香泥燕垒无。欲铭罗袜冢，更涕博山垆。沧海填精卫，穷阴种橐吾。天涯感沦落，回首共踟蹰。","dynasty":"清代","title":"哀双凤诗连句"}
{"author":"范当世","content":"落寞含真气，孤飘得所依。闻君我师外，在昔故人稀。逐日群蚩散，空房百卷馡。读书真到骨，为吏尽忘机。惭愧无官累，蹉跎立已非。败根随手掘，高路荡睛睎。斥鴳知何笑，聋虫不畏讥。蛛丝向蚕吐，雉翮绕鸾飞。官廨浓菁发，荒城大麦肥。兼旬留腹疾，五尺尚腰围。世路宜玆老，亲庭惜尔违。欢中成小别，愁里送将归。令弟终能愈，贤兄不用祈。当秋要珍摄，陪夜慎寒饥。十月粗能暇，重来傥可几。平生轻祖道，何事欲沾衣。","dynasty":"清代","title":"赠别挚父先生"}
{"author":"范当世","content":"留水桥边水，高船未得行。掀篷与天接，彻壁使波平。故榻纷凌乱，深舱且纵横。暂须迟日下，更与逆风丁。夕永愁空露，阴多怖远霆。艰难两程隔，寒燠一时轻。莫使悲秋气，惟应看月明。四围同一白，孤抱得双清。草树无多影，虫鱼有几声。走归非就逸，歌罢不逢惊。未必论金石，真当忆弟兄。首阳奚不好，北海亦能并。醉浅颜滋厚，狂深骨未砭。俊游徒病足，高戾况摧翎。坐隔亲堂梦，终虚故里情。镫华定无数，萧瑟望青冥。","dynasty":"清代","title":"留水桥"}
{"author":"范当世","content":"我与斯文交，寥寥孰今曩。无端忽见君，魂梦犹自壮。平生在江沱，神孤意凄怆。拓海方寸间，蓊郁不能放。岂无山中人，因风托远响。解佩一要之，佳期什九爽。旨哉荒州庭，每饭有奇赏。君诗复绝伦，光怪非吾想。以此横山东，那弗招人谤。谬以小国称，来侵大国壤。丈夫何娟娟，面好复有障。看君善跃鳞，今落任公网。瑜来亮则无，邢出君何两。君知桐城否，所学一身创。我来三载馀，眼中失烟莽。久住方自然，聪明祇能强。应须白发生，始附青云上。坚留愿学心，勿与身俱往。","dynasty":"清代","title":"采南为诗专赠我新奇无穷倾倒益甚再倒前韵奉酬以其爱好也亦稍为戏语调之"}
{"author":"范当世","content":"三日不闻提壶卢，便愁吾友诗肠枯。海航荔支一夕到，乃命短仆提篮驱。午风亭榭汗渍襦，此物著口凉生肤。醍醐灌汝足真悦，勿复暖暖还姝姝。东南口腹天下无，嗟尔堕落东北隅。槎枒大饼实肠胃，盐酪不美茶叶粗。道人有道服食异，双龙煮汤生吞珠。荐汝赪虬亦易尽，再割云脚分精腴。莫嗤座上左元放，还能立致淞江鲈。倾筐倒箧吾何吝，相可而授君其图。","dynasty":"清代","title":"謇博酬余赠荔支倒押子瞻南村诸杨一首韵余仍依原诗韵次答和并饷以茶"}
{"author":"范当世","content":"昌黎下笔天光完，滋有意外呈毫端。东野琢句多断残，湮郁不发埋心肝。以兹论文百不合，而彼二士相波澜。惟恐人间有离析，欲把形影搓成团。张君昨来适语我，交友异性非所患。有从天来入幽可，有非梧竹栖不安。但取龙鸾合奏曲，勿与犬鸡同叫欢。我言奏曲亦须异，仿佛列鼎调咸酸。刚克柔克有二道，相成相反兹焉殚。郊亦滔滔挟愈势，愈有矗矗资郊寒。不然一倡百声和，正使吾道愁孤单。","dynasty":"清代","title":"适与季直论友归读东野集遂题其耑"}
{"author":"范当世","content":"十五逢延卿，十六知名字，十九通书识乡里。少小无猜长无忌，乐群怨别真欢喜。疾痛呼吾亲，哀悲念吾子。","dynasty":"清代","title":"悲愤之作其一"}
{"author":"范当世","content":"季直堂堂貌城府，而我相视皆婴儿。婴儿不相遇，啼笑谁能知？要尔于途告尔慎，人生得罪非所期。","dynasty":"清代","title":"悲愤之作其二"}
{"author":"范当世","content":"明月照窗户，夫妇连床语。焉知吾与汝，所向亦已古。吾欲食贫汝作苦，出门一步知何处。","dynasty":"清代","title":"悲愤之作其三"}
{"author":"范当世","content":"郭外十里烟村深，东家晴好西家阴。秧田如绣木棉长，苍然四顾来欢心。村农似颇解余乐，辍耕荷锄相向吟。夕阳满地各归去，榧子蒲桃香满林。","dynasty":"清代","title":"欧家坊野望口号"}
{"author":"范当世","content":"他乡一卧惊黄叶，八月新霜冷如雪。江流浩浩青山枯，作客还家两愁绝。故人持酒款我门，满地黄花劝我折。顾生徒步西方来，贶我奇情不可灭。十日追欢复此斋，坐卧纵横肘相掣。开窗濡墨写新诗，面面晴辉生眼缬。诸公相约斗分阴，不问竹头与木屑。吁嗟一年好会多，过来聚散乃一瞥。城阴穷巷秋草深，风雨孤怀那可说。一言持慰故人归，身如萍梗心如铁。","dynasty":"清代","title":"倦游归里延卿来视集勿庵去楗羡斋中用聚星堂韵"}
{"author":"范当世","content":"南山积雪处，晦涩无枝条。怪鸟群飞来，缘石为一巢。日莫不窥陇，相向饥无聊。小儿乘其敝，奋爪掀团茅。一攫不能尽，零落飞鸣交。顾念形与足，瑰玮殊鹪鹩。彼民岂能识，畜之徒供嘲。坐令摧翮庸，不然充君庖。哀哉惜俦侣，一一丰肌销。","dynasty":"清代","title":"南山"}
{"author":"范当世","content":"去年五六月，张生来上都。盛言粤南帅，谋国方忧虞。借我二三子，难可稽须臾。吾父念儿子，云此不足图。万里耗大官，宁归饭尔粗。尔时客江浦，径反南山隅。久之张公子，再书抵隐居。虽云蹇脩意，缓亟固已殊。皇帝策北方，有德无征诛。戍兵已归食，焉用资吾徒。平时贵与贱，此分难可踰。家食亦无肉，客食亦无鱼。而况骨肉美，离散诚何辜。彼俗虽不聋，我乃吹齐竽。堂堂顾君业，贡之宜天衢。入山岂不邃，一檄乃可呼。顾君发清兴，谓我聊嬉娱。嬉娱固当尔，使我生悲吁。文章代所重，天下倾三吴。乡邦一千载，卓学承苏湖。与子十年力，众芳差不芜。巾车岁来往，数见犹为疏。诚恐数君子，自此分襟裾。岂曰不能待，学亦犹蒲卢。移此问当路，乃觉非所须。城西旧馆舍，草木华村墟。昔弃今颇念，有志为腐儒。万钱鬻句读，何必非壮夫。告君别后意，口渴心肠枯。前后七百言，送君无所馀。","dynasty":"清代","title":"延卿将发濡滞吾家再同次工部草堂韵"}
{"author":"范当世","content":"江水汤汤五千里，苏家发源我家收。东坡下游我上溯，慌忽遇之江中流。不遇此公一长啸，无人知我临高秋。公之精灵抱明月，照见我心无限愁。","dynasty":"清代","title":"过赤壁下"}
{"author":"范当世","content":"晨曦逋滞霖，辽原寤蒙蔚。离尊祖膺泰，朋簪盍孙尉。悲风激䬀𩖴，晴漪散滭沷。枕声三老欢，扇勍五两倔。驯禽尾沿缘，湛鳞震谈㗵。披发凌酆琅，眯眼怊垢坲。征役阻况修，偃仰嗟以咈。顾念嘂腹肠，宁畏走硉岪。饮口檗疑䬾，叩膺槁想菀。褐珠养不肥，弁玉悽忽黦。踾𨀚肩辞镵，窸察胫掩䘿。跚跚屦屩穿，望望屺岵岉。霣芘盘泣葼，痛衰杖芸芴。昔窆吾悲防，今棬灵具肸。𪾤霄崩云骞，泫条宰树屹。盘也感斯挚，铸乎游可不。仲米趣煎忧，欧镡奋剸刜。疲谻支远劳，遨嬉制怒艴。身西心固东，朝娱旰乃怫。伏闻皇帝圣，下闵泉府汔。盂盘昨毛衅，骞贾辈瞬迄。诏边谨土断，饰乘减玉釳。鸡鹿筑塞牢，虓虎屯士仡。悬节新穷岩，规饷竞理沕。宛马万谍驰，鬼刀四盘𠜾。隐中抗辛有，兹患浮突厥。劫棋局孔午，熛炭炽蚓歘。大车毳如菼，焱势手可熨。濒谋刿笑当，衡行哙语勿。薪火惙懰剽，蓬累窘魁崛。寡喙孤莫张，术道邈而诎。伊和罹武刖，怀仲受威韨。蹇修焉可徕，珍剃自加髴。钦丕貌长离，留夷婢荒茀。览代骚衷纡，怨赋瘳痗弗。誓将买地肺，那更艳天綍。若龟甘行淖，讵牛一蔽韨。入颍把许瓢，封留弃炎黻。亮哉十年书，愈彼三百绂。迹与招隐往，口嗤草玄吃。餍粟长舱消，煮雨破缸讫。怪思摹鼎劖，椎险勇埋掘。脑盐楚晋搏，馥馂愈郊乞。晚犬投啼呼，老乌堕阴郁。箸阁半睡饴，板低群头屈。生拙仆疑语，志违梦撄拂。嘲弄桃土偶，慰讽纸泥佛。没烛禅大月，轩篷照瑰物。","dynasty":"清代","title":"舟中连句倒押五物全韵"}
{"author":"范当世","content":"陈生嬉驩罗罍樽，缣缃如云开轩论。中间规摹天人尊，峨冠修裳微须髯。长吟观时神龙潜，南冈滋釐民攸瞻。无錞干鍪旂韬旌，风飞云翔参炎精。攀吴连川基襄荆，天乎亡刘侯忠殚。侯精销亡侯灵叹，侯容茕哉吾摧肝。吁今穹苍昏钩陈，安能英高如侯臣，躬姬膺衡权吾真。","dynasty":"清代","title":"诸葛忠武侯画像连句"}
{"author":"范当世","content":"凌晨发铜山，偃蹇四体轻。升车抱头卧，轧轧摧轮惊。微吟遣白日，倦眼无由醒。昏昏涉百里，日夕骖騑停。僻路稀人烟，店小无檐楹。土房二三尺，河水杯中盈。倚墙发半被，但睡无所营。忽闻呢喃语，在我头上鸣。举头见双燕，急泪当时倾。忽忽三年间，未尝闻此声。何因却遘此，待我哀平生。金窗绣户不足择，耦寄蒿下如蓬瀛。人生结发有真意，栖茅饮水何其荣。不然远道阻征役，相思万苦皆餍情。而我作客客何梦，梦见故山枫树茔。雨淋雪压茔不扫，风欺露侵客不宁。积此两途恨，欲诉俱无灵。万一犹能化精魄，翻翻羽翼翱沧溟。而我未曾告所适，奋飞安得魂来并。南方有寡妇，白燕巢其楹。孀雌号故雄，哀哀不忍听。山鸡翟雉不敢劝，青灯白发来相萦。北方有老鳏，雉飞当前横。相看勇气满，太息摇其精。少年自谓国风好，恶闻此操心弥贞。君不见北川之水天上月，处处流光相对明。黄河一沉沙，万古长冥冥。","dynasty":"清代","title":"峄山夜吟"}
{"author":"范当世","content":"圣者盗不已，智人安可欺。所操非豚蹄，所攘非一鸡。而我坐叹息，虚名空尔为。天子临轩霁颜色，妻儿闭户啼寒饥。","dynasty":"清代","title":"阅抄知湖广疆吏以吴礼园管榷事上闻寄赠以诗"}
{"author":"范当世","content":"鲰生制为测海文，晋卿陋之誇以诗。铿经发图享灵怪，青红满纸声瀰瀰。天下嚣嚣尽何有，苍公幻化文人嬉。千辉万照在天上，饰为酒斗扬为箕。又道一星一瀛海，问君彼海潜者谁。鲰生细鳞泳海角，芝麻眼孔真可嗤。夜深窃听老渔话，骇耳堕心摧四肢。哀哉吾族尽为腊，奔告白虾与蟛蜞。虾故善跳蜞善走，追潮逐浪能委蛇。笑言先生勿过悴，大海安得无孑遗。合掌髡头海和尚，船人见之为一炊。百年老蚌与人戏，卧起啼笑如婴儿。被发娟娟白如雪，不知为妃为孤嫠。见者求之不可得，放船骇立心神痴。一宵西来百匹马，挟抱文书三面驰。方知吾族万万国，国数百里里有歧。一歧所产百斯类，屑碎纤靡为世赀。又闻西方产黍稷，杂用花果蒸为醨。猪牛味浊鸭鸡瘦，纷来吾国求膏脂。吾族大长亦不吝，使吾边族相馈贻。江头小神正邻我，招我化族驱为鲥。先生固哉好目论，徵彼百老皆小知。鲰闻骇然不敢信，秉贽去问千年龟。安知潜宫不易到，兼旬直下方见之。水力压背九鼎重，此水万丈安能支。龟闻叱问尔何者，今我背上才蒙皮。鱼龙子孙伺我息，攘如细虱多生髭。任氏儿子善戏谑，扪吾左胁擒一鳍。怀藏吾血不行络，此属挠挠长苦饥。此时鲰生失魂魄，那能重述么么词。但言公有泰山固，愿匿公脊无颠危。龟闻色惨吁不已，嗟尔锢疾当难医。瞬此阴阳一开阖，大无止境忧无时。周回此海奚有底，乃是一物横八陲。此物无名亦无字，字以混沌名穷奇。东潮西落日呼吸，一吸一起方躨跜。此物日升海日浅，而我当之犹豪釐。暂时蜉蝣在其背，万一转侧斯为爢。夜夜流星落空阔，但有杯水倾诸池。我将丧我去其介，四足去一权为踦。一朝化为三足乌，飞人太阳当可羁。生不事此勿相慁，鲰生听罢翻狐疑。更有蓬心借一语，圣人群籍无公词。咄哉圣人天公各造意，不得千龄万代长相咨。","dynasty":"清代","title":"余为山海一篇略著余所见捕鱼状耳王晋卿以为不典乃博稽载籍拟山谷演雅示余余乃更肆其不经之谈和之得四十四韵"}
{"author":"范当世","content":"驺衍何堂堂，与人谈九州。彼亦持方柄，圆凿何能投。诸家顿罗网，探处无人钩。悠悠四千载，此子出一头。飞蛇腾上屋，铁脚沙中蛑。岂能道羊角，胜于童首虬。二足既插地，大老施鞭鞧。猖狂亦不贵，庶哉骐骥流。江河蹈空阔，蓦涧超凡沟。所以龌龊语，孟荀两不收。真气浩如水，不得同浮沤。墨子矧脱烂，泥土不足抔。上不为曾参，下亦当黔娄。玆道亦已摈，何须君力摎。与君不胡越，百岁期同舟。兼旬惜我别，万言致绸缪。为君覆此著，以当琼琚酬。","dynasty":"清代","title":"晋卿注墨子属余评校粗校一过归之以诗"}
{"author":"范当世","content":"好女机头锦，行行有双意。好风吹素琴，君子写其志。今乐何嗷嘈，古乐亦宜睡。凤皇飞不来，今古皆虚器。","dynasty":"清代","title":"评晋卿骈文"}
{"author":"范当世","content":"颜子当我时，怡然顺化理。贾生在我时，悲天哭不已。颜子固宜笑，哭者亦自喜。而我于此时，饮食孩稚耳。假为失呼吸，千载宁有己。而我亦不病，不病尔将俚。勖哉劳肾肝，弗怖落其齿。天寿众人命，尔当屈一指。两岁课一熟，双日行百里。天下忧伤人，尔福亦已侈。尔无一行足，感悽又何以。戒哉令誉乘驩来，誉来汲汲思二子。","dynasty":"清代","title":"三十二岁自寿"}
{"author":"范当世","content":"船头酣睡人，热汗渍凉露。船腹包我身，蒙头结粗布。山谷亦有言，寄梦日星处。胡令喜垢幽，空阔不得住。有志睎野人，无志化纨绔。而况江湖间，风波没调护。","dynasty":"清代","title":"前诗既成复自嘲一首"}
{"author":"范当世","content":"若人一徂逝，杨柳三枯荣。荣枯劫未已，何如人去不复生。君魂匿吾心，君貌悬吾睛。若为相对复愁苦，达者胡为不自宁。大桥莽烟水，从此无君形。亦欲出君魂，持之当风飏。柔脆复几何，淩暴吁可伤。待吾精力消磨尽，及尔同归何有乡。","dynasty":"清代","title":"大桥遗照诗"}
{"author":"范当世","content":"结交少年场，结交何凄凉。乃知分吾友，晚得殊未央。吴公一推荐，飘忽来成行。甫也岸然挚，白也疏而长。相如还自喜，马迁若有亡。哀哀扬子云，鬓上千年霜。安知苦辛业，至今惨不光。座中后来者，拜倒韩侍郎。此人孟氏徒，配公在师旁。杜公忽然叹，丈人何必伤。若论在草莱，等耳谁能强。我曹挟势力，名与风尘扬。咿唔腾百口，折骨拉心肠。未若酱瓿上，犹能不受创。小子闻此语，笑翻手中觞。如公说人代，十夫九九伧。百岁甘零落，万年亦遁荒。荒落竟何味，嗜之如甘香。史公传货殖，大语真堂堂。夫子不遇赐，周流早绝粮。杨公一侯芭，何怪无腾骧。贵又不敌富，努力求奇方。九州万都会，处处鸣笙簧。美女苦不足，载妓行求倡。如此猛行乐，能无憾死丧。何为不自惜，促促如寒螀。二马杨杜韩，不语徒我望。而白顾谓我，小子无猖狂。夫子疾没世，没世即有常。努力著书去，何愁死不芳。","dynasty":"清代","title":"六君子篇"}
{"author":"范当世","content":"老氏结巨网，释迦悬利钩。纷纷下人海，垂饵当乱流。以彼溷中趣，兼之性命浮。何患英雄人，不来流上头。流头大鱼上，形瑰果如牛。变化直飞去，二老胡不收。乃知青云上，招手有孔丘。借问孔夫子，何术招此俦。彼无异端在，一语教人愁。气尽即无我，长生言不雠。轮回不可得，寂灭终耻羞。盖棺万物尽，惟独斯文留。沈雄乃不死，精力斯当勠。此道一深入，机来难自由。胸中沃至味，玉瓒盛黄流。贪瞋怨恸怖，一一皆谬悠。乃知师恩重，耸我出我幽。与我一世间，福禄诸天侔。假非玉书圣，不恐宁肇修。万年弗可揭，一揭乾坤休。老聃树桃李，独秀惟庄周。此人澹无欲，永可泥涂龟。一朝感鲲鹏，欲作逍遥游。公然脱彼网，吾学同喜忧。灵均亦在楚，孟子还居鄹。当日三君子，朝朝阅九州。","dynasty":"清代","title":"三君子篇"}
{"author":"范当世","content":"挠挠龙虎争，万年域此海。空文在空中，知有几何在。孔圣已囊括，诸公复君宰。所得非孔疆，一君各万载。后来开创稀，臣多吏更猥。空中还自生，萧散无人采。吾见殊烂然，生人目无彩。生人徒目茫，其实亦䃬磥。班马点窜之，一一堪鼎鼐。精灵吁草间，晻昧独何罪。万行耳此名，前知则已怠。那况洪垆机，两仪坐相待。一朝风火微，色曜尽衰改。山川本无能，诸神日就馁。真麟犷不回，蛟龙变儗儓。满地狐鼠鸣，仁者闻之悔。嗟嗟夫子心，虚明复悌恺。方且博我文，矜狂策其骀。宁肯九仞山，苍然不复累。大哉欲无言，百倍我噎𠷂。小子升堂来，万事弃如蓓。念此非世赀，操刀试求䐩。胜固无所残，败亦不为醢。何况夫子豪，迁雄举而迨。九天星辰敷，九州万花蕾。罄翮未可翱，弹声不成唻。安得和声琴，一对南风颽。","dynasty":"清代","title":"龙虎篇赠挚父先生"}
{"author":"范当世","content":"先生与奴食同品，腐鱼酸菜腹中裹。与我读书同苦甘，朝吟夕咀三倍我。前日惊呼走出城，田间蝗子大如蠃。宁关自古循良心，只为此官食者夥。妻儿弟侄十口家，万口从君索饼䴹。万口不饱君无财，数十之家不举火。君亦一口张，我亦一口哆。我食何尝似君艰，我亦一家待君妥。玉阶仙露三千年，一树琼华长娿娜。中有綵鸾非帝骖，朱户沈沈下青琐。君归休，但安坐，此邦亦不谓君惰，我与君亦暂不饿。气化终留蠡贼心，圣人岂免昆虫祸。面颜昔枯还未腴，何苦风尘日摧挫。","dynasty":"清代","title":"挚父先生出行野四日不归极望成诗"}
{"author":"范当世","content":"王孙荡百产，不肯市翁仲。猥云崇惜之，物色那可动。张君老明经，犹食监州俸。关门自读书，潇洒不听讼。且喜吴公来，三分百姓供。馀膏泽胥吏，兼足买书用。去年三缺令，以公实其空。奥灶忽易位，当时媚者众。胡为食烟火，归来气犹洞。客里逢端阳，劳公忽赠送。菜根飞盐花，肥枣满青粽。媵之两三品，清德遍可颂。我无报投物，作诗为公诵。食饱诗亦酣，陶然羲皇梦。","dynasty":"清代","title":"酬冀州判张君"}
{"author":"范当世","content":"我作诗歌聊自讴，纵有闲官不肯投。张君贶深一微答，爱之欲与此扇留。百年已作秋风客，一语温存不自由。可惜著书人取去，暂时无物应公求。","dynasty":"清代","title":"张君得诗属书于扇而索观他作再答一首"}
{"author":"范当世","content":"二鸟翻飞驰我船，离船一尺走避烟。俯看掠浪背船去，忽复骞云在我前。我凭栏槛至日莫，与逐高下心茫然。茫洋黑水绝归路，东径万里西几千。待向江南觅洲渚，恐其羽翮彫霜天。哀哉龌龊在尘际，纷纷屋底图饱眠。那无空阔若此鸟，更用忧渠不自怜。空江蝴蝶悲来句，依傍人间又十年。丹凤碧梧在何许，蚁子蜉蝣草上缘。方壶员峤今知妄，吾迹此鸟求神仙。亦是神鱼出波戏，世问鸟雀胡能然。","dynasty":"清代","title":"二鸟叹在番船作"}
{"author":"范当世","content":"去年我病江城下，君行作官具裘马。今年我游东海滨，君病还家百事舍。君官我游都可怜，病榻攀望如飞仙。去年今日恰周岁，尔我相代心熬煎。昔君至浦濒我去，今我去沪濒君至。我行两度皆迟迟，遇君宁得非天意。不然朋旧各四方，何必甘苦都与尝。所以为君一挥涕，仍当欢喜临壶觞。君不能饮我心恻，安得与君分气力。江湖盘曲山峻高，远哉遥遥不得息。握君强别无他词，养心为上身次之。人生钜细信有命，从今歧路先无悲。","dynasty":"清代","title":"上海遇彭芾亭病还江西"}
{"author":"范当世","content":"荷今折风雨，落泪夫何叹。见汝请明日，孤根后土安。何由触冥性，心气忽奔澜。横游不得遂，直上多其端。冥冥一尺土，砉若钻天难。迎风变青翠，向日成朱丹。开落一不吝，替萼宵抟抟。悬知此盆内，百孔能相贯。房房遍已实，根本又可餐。有生百虫附，来去无相干。吾衷独含愧，给水徒未乾。滋渗任奴婢，隔望成朝欢。潇湘洞庭上，弥路花漫漫。传闻有司命，乃是神仙官。五更得月际，大士乘飞鸾。停云拂素袖，洒露当花冠。嗟兹一华植，岂有高灵看。哀哀楚骚子，抱石沉急湍。奇躯不得腐，化作荷根蟠。传为万万本，七窍心犹完。人间习不识，此是荷之耑。君看本末在，岂肯为椒兰。埋藏弗复道，摧落终心酸。","dynasty":"清代","title":"吾所植荷既开尽而风雨频至坐见其萎谢慰别以诗"}
{"author":"范当世","content":"雪里乘舟出江渚，维舟忽被南风阻。日日登高望北风，北风夜至狂无主。似挟全湖扑我舟，更吹山石当空舞。微命区区在布衾，浮漂覆压皆由汝。连宵达昼无人声，卧中已失南康城。眯眼惊窥断缆处，唯馀废塔犹峥嵘。老仆颠隮强为饭，慰我风微得远行。嗟尔何曾当大险，一风十日天无情。吾有光明十捆烛，瓮有残醪钵有肉。新砚能容一斗墨，兔毫蛮纸堆盈簏。为吾遍塞窗中明，早晚澄清煮糜粥。吾欲偷閒疾著书，谁能更待山中屋。","dynasty":"清代","title":"南康城下作"}
{"author":"范当世","content":"莫谈道，谈道能令诗不好。君诗谈道甘如饴，我甚味之无由嗤。惟其言语既诙谐，难复瞻顾如彼时。君不见李白猖狂不自疑，语语金丹绿玉卮，临路悲歌怀仲尼。君于其诞或笑之，无怪不能为其辞。君谓圣俞莫做诗，但当饮酒无所知。又言为善将功施，万事峥嵘未得齐。我爱居士集，绎彼删存思。还当一一求公疵，聊以弟子诤其师。","dynasty":"清代","title":"戏书欧公答梅圣俞莫饮酒诗后即效其体"}
{"author":"范当世","content":"去年甥馆东西间，东对城西凤啄山。自春徂夏看不足，归去时时有梦还。再来此室非吾有，却对墙头长很久。转念兹土于我何，且复得之乌能守。磊落狼山新绿轩，打门归住无妨言。龙眠挂车妇氏物，犹许半子为家园。投身天地真多处，彷徨歧路缘何故。客气已尽江湖悲，少年望尔还归去。尔去西山来待亲，犹对新居怀旧邻。可知能作山川主，不似寻常陌路人。钟鼎山林各天性，吾昔青山已如命。难得吾妻亦称怀，良知此事天所定。此画当年著此人，冰心玉质相辉映。尔今即去其如何，为我佳处留行窝。明年春江鼓一棹，还及尔姊来经过。尔时林下风流句，应比安城道上多。","dynasty":"清代","title":"为叔节题西山精舍图"}
{"author":"范当世","content":"往年三至滕王阁，年年阴雨舟中住。今年发奋欲往游，泊舟衔尾难登路。更棹小舟浮浪间，周回万舸终无罅。日莫烟深何所之，仆夫皇恐舟人怒。隔江似有三数家，掠浆斜飞向西渡。软沙著屐恰已轻，野庙寻僧亦微趣。回首却望章都门，明皇烁烁然灯初。崇台似有行人趋，黄昏望绝不可呼。珠帘画栋知有无，文采风流不到吾。寸步有命今弗图，四上不至亦已夫，还及吾子寻欢娱。","dynasty":"清代","title":"南昌门外眺望回舟作示蕴素"}
{"author":"范当世","content":"我惭不至滕王阁，子说曾登太白楼。闻言使我渺愁绝，何得当前懒即休。北风一夜送南客，北客稍稍泊岸头。我今为子毁前作，子得不与我同游。江山城郭非异物，且复登阁览一周。阁上金书作何语，人人秋水长天句。阁下诸公尽有问，不脱珠帘画栋文。可怜韩退之，澹语不成用。分明作者才，弃置无人诵。询吾云君谓不然，勃虽三尺已占先。谁令退之更疏懒，言语恢诡足不前。空藉文字与人斗，虽设百彩乌能传。君诗莫须为我毁，君之故步真当捐。嗟哉尔言岂不贤，吾今从谏如转圜。但当与尔遍览名迹题山川，往至太白楼下一醉沈千年。","dynasty":"清代","title":"守风不行而船得泊岸浦仙去之安福内人触动悲怀余无以慰之乃携之游滕王阁各为长歌一篇以取欢"}
{"author":"范当世","content":"伯行才气不可当，一蹴已就欧苏堂。颉颃古人岂在貌，肺腑净洁心肝芳。不喜人情浪颠倒，要与一世守大常。爱惜廉隅到花卉，恸其早被园丁殃。思量雍培待时至，听任造物施丹黄。北方天地君知否，满眼沙漠蒙曦光。一年三时在冰窖，悠悠后土无春藏。老蟠孤根向龙蛰，那有惊雷来发扬。园丁似比宋人智，突出异卉如人长。一苞一金岂为贵，陆生何不倾归囊。我悲寓园太萧瑟，每醉欲倒依公傍。岂知金碧楼台下，也有寒人抱雪霜。","dynasty":"清代","title":"伯行不喜烘开牡丹为诗道其意依韵和之"}
{"author":"范当世","content":"日在朱门钻故纸，童牛角马知何似。王阳岂有黄金卢，闭户真能对妻子。西风八月天将寒，桂树飘香将万山。我亦好生而恶杀，处夫材与不材间。","dynasty":"清代","title":"叠韵述怀示蕴素"}
{"author":"范当世","content":"有文支拄山与川，恍人有脊屋有椽。我立此语非徒然，眼下现有三千年。远矣周孔隔地天，手语目听交鸣弦。伍德替代如奔泉，扫去碌碌留圣贤。此事担当在几筵，耿耿一发天宇悬。丈人家世留青毡，文字碧水流潺湲。从来不与时媚妍，姜坞先生此粥饘。百年乔木参风烟，公来再饮唐山泉。龙堂蛟室来眼前，吾今只可烂漫眠。梦里不须书绕缠，醒亦毋为世教挛，眼见地塌天回旋。","dynasty":"清代","title":"天津问津书姜坞先生主讲于此者八年外舅重游其地感欲诗乃约当世同用山谷武昌松风阁韵"}
{"author":"范当世","content":"生长海门狎江水，腹中泰岱亦峥嵘。空馀揽辔雄心在，复此当前黛色横。蜿蜒痴龙怀宝睡，蹒跚病马踏砂行。嗟余即逝天高处，开阖云雷傥未惊。","dynasty":"清代","title":"过泰山下"}
{"author":"范当世","content":"湖水连江绿，扁舟载梦归。病消杯在手，寒尽树更衣。樵牧各余契，弟昆惟汝违。松花开落处，应有彩云飞。","dynasty":"清代","title":"兴化见刘融斋先生还至欧家坊馆次寄内弟吴肇嘉"}
{"author":"范当世","content":"客路怜华月，推篷已满襟。鸣虫和幽草，宿鸟起疏林。秋晚东风急，过江淮水深。悬悲老人意，念此不成吟。","dynasty":"清代","title":"八月十四宿芒稻河"}
{"author":"范当世","content":"城郭三年别，门墙一恸深。池荷还炫日，堤柳尚成阴。游从斋房减，埃尘讲幄侵。黯然值诸子，相对忽沾襟。","dynasty":"清代","title":"与同学者共祀兴化刘先生于龙门书院哀感成诗其一"}
{"author":"范当世","content":"视炙无多日，师恩自觉偏。来时先目断，归路更心悬。待对空山榻，长休大海船。岂知临别语，遗恨已千年。","dynasty":"清代","title":"与同学者共祀兴化刘先生于龙门书院哀感成诗其二"}
{"author":"范当世","content":"跋涉师怜我，连年更未休。风尘徒不肖，悲愤已堪羞。独夜一回首，当春那得秋。嗟哉览玆宇，麟凤去悠悠。","dynasty":"清代","title":"与同学者共祀兴化刘先生于龙门书院哀感成诗其三"}
{"author":"范当世","content":"俎豆今来意，诸君兴慕思。师亡胡可倍，道大固应歧。白石犹能碻，狂澜未可知。苍茫千载事，流涕向崇祠。","dynasty":"清代","title":"与同学者共祀兴化刘先生于龙门书院哀感成诗其四"}
{"author":"范当世","content":"碧涨回溪满，风芦对岸斜。群鱼嬉水鸟，深草著秋花。日午人归犊，阴浓妇浣纱。愁闻积霖后，户户有农嗟。","dynasty":"清代","title":"东郊道中"}
{"author":"范当世","content":"昔我幽居地，三年病著书。复君勤苦业，对此惰荒馀。宿火朝窗暗，新飙夜榻虚。过来一相忆，贪饭近何如。","dynasty":"清代","title":"寄仲弟欧家坊馆次"}
{"author":"范当世","content":"望望蒲塘路，维舟第二桥。故人期陇晦，好会接云霄。作合前时问，朋游隔日招。惟应就芳草，百里未嫌遥。","dynasty":"清代","title":"延卿将之广东招同诸子集于其家次何氏山林十首其一"}
{"author":"范当世","content":"竟与红尘隔，村居事事清。秋田逢旅雁，春树息流莺。一姓多羊酒，千家足豆羹。闲时问耕敛，都吏不须行。","dynasty":"清代","title":"延卿将之广东招同诸子集于其家次何氏山林十首其二"}
{"author":"范当世","content":"一亩中庄宅，当门老树支。放閒牛掩路，争浴鸭嬉池。阴屋寒蛛下，深堂晚犬知。主人垢衣出，奇气忽离披。","dynasty":"清代","title":"延卿将之广东招同诸子集于其家次何氏山林十首其三"}
{"author":"范当世","content":"覆瓦千梢竹，根墙四面花。屋庐巢翡翠，泥壁草龙蛇。荷芰风长好，藤萝月正赊。怜君好文彩，未改野人家。","dynasty":"清代","title":"延卿将之广东招同诸子集于其家次何氏山林十首其四"}
{"author":"范当世","content":"今上初元日，田间好事开。惟时携绿酒，及尔问红梅。觿佩忽忽换，巾车岁岁来。中庭吾倚遍，欲问向时苔。","dynasty":"清代","title":"延卿将之广东招同诸子集于其家次何氏山林十首其五"}
{"author":"范当世","content":"此日接欢喜，壶觞拥似泉。诸公词落落，十日雨绵绵。寒菜兼鱼味，新禾得酒钱。不宜问归路，泥泞隔前川。","dynasty":"清代","title":"延卿将之广东招同诸子集于其家次何氏山林十首其六"}
{"author":"范当世","content":"帘子秋风起，宵焚百和香。与人同不睡，先我独惊凉。积架书谁问，横腰剑可藏。梦中好山水，披发弄青苍。","dynasty":"清代","title":"延卿将之广东招同诸子集于其家次何氏山林十首其七"}
{"author":"范当世","content":"有美双双鲤，经年在一池。何人忽临水，对此更横䍦。堂上拜慈母，庭前看好儿。平时暂离别，声息故相随。","dynasty":"清代","title":"延卿将之广东招同诸子集于其家次何氏山林十首其八"}
{"author":"范当世","content":"每念山东友，惟看海上云。几人仍绿鬓，万里寄回文。霜木垂垂下，风花故故分。直须连夜饮，莫使百忧纷。","dynasty":"清代","title":"延卿将之广东招同诸子集于其家次何氏山林十首其九"}
{"author":"范当世","content":"即欲东西去，其如对榻何。百年此间乐，一夕好诗多。陈亮故豪举，马周犹放歌。要知掷时日，未算客中过。","dynasty":"清代","title":"延卿将之广东招同诸子集于其家次何氏山林十首其十"}
{"author":"范当世","content":"秋草为春色，秋花亦可怜。北风吹细雨，落日满前川。去国条条路，连家处处田。岂宜重念汝，薄醉问归船。","dynasty":"清代","title":"送延卿既已归途有作"}
{"author":"范当世","content":"彊欢不足用，深夜更横悲。去远书当毁，伤秋命可知。鸟啼闻不得，虫齧外相欺。三十轻儿女，何因叹妇离。","dynasty":"清代","title":"寄内"}
{"author":"范当世","content":"为欢亦已侈，祇觉别离轻。便有还家乐，难堪此夜行。梦君小儿女，依我尚纵横。佛住无三日，由来鉴此情。","dynasty":"清代","title":"上海止于欣甫者累月航海北归舟中有作其一"}
{"author":"范当世","content":"君终食湖㳇，那便不书生。苦为高才惜，真看拙宦成。九夷托妻子，一饭动生平。涉海茫茫夜，回肠百感并。","dynasty":"清代","title":"上海止于欣甫者累月航海北归舟中有作其二"}
{"author":"范当世","content":"倦眼风尘下，英英见此人。清思得初理，文雅故天真。白日辉如此，黄华迹易陈。高轩才过汝，珍重短衣身。","dynasty":"清代","title":"赠孙童子儆"}
{"author":"范当世","content":"已矣弗复问，昔人无此哀。糟糠养歌笑，珠玉买贤才。鸦凤各饥瘦，马牛呼可来。滕公井田处，回首重悠哉。","dynasty":"清代","title":"河问小妓雅喜谈论闻其状甚悲感于太白糟糠养贤才珠玉买歌笑二语恻然反之书扇以赠"}
{"author":"范当世","content":"面垢发髼松，唇枯墨正浓。斯儿能造句，诸老弗愁庸。早绿宜栽韭，晚青须种松。君侯不王谢，何所得优龙。","dynasty":"清代","title":"和驹儿诗呈挚父先生昆季"}
{"author":"范当世","content":"北极星辰下，分光照读书。两餐兼黍稷，六月长夫渠。会合于玆盛，平生为尔摅。龙门回首地，长恨往年虚。","dynasty":"清代","title":"留别诸生其一"}
{"author":"范当世","content":"大块微尘积，团沙手自搓。水花求露少，山树出云多。寸步皆由命，群经遍可歌。愿言珍此别，拭目望委它。","dynasty":"清代","title":"留别诸生其二"}
{"author":"范当世","content":"使君为月我为星，却为诸君放晚晴。祇可谈天说瀛海，不须想帝梦瑶京。眼前瓜果新离土，脚下蓬蒿半掩城。问客尔从繁会至，筝琶何似席间清。","dynasty":"清代","title":"晚凉置酒坐诸君堂下即席赋诗"}
{"author":"范当世","content":"噫余瘦削不成影，见汝盈盈在上头。一世闺人齐下拜，八方园实竞前投。移镫读曲行行怨，倚杖看云片片愁。病久可胜寒彻骨，颓然掩袂若为秋。","dynasty":"清代","title":"光绪三十年中秋月"}
{"author":"范当世","content":"篮舆侧放山门下，我作山人尽一餐。芳树如闻啼鸟怨，残花犹恋去人看。百年香火崇碑在，四海烟涛一剑寒。莫复殷勤为后约，还山古有万千难。","dynasty":"清代","title":"留别新绿轩"}
{"author":"范当世","content":"昔闻邗上题襟处，今过高斋得见公。江左文章诸老尽，淮南钟鼓几人同。青天酒盏无弓影，夕照轩窗有绪风。一序深惭负滕谷，江关庾信尚西东。","dynasty":"清代","title":"酬方子箴廉访赠文序"}
{"author":"范当世","content":"范公堤上雨云黄，到海应无十里长。昼市乘湖卖鱼蟹，秋田杀草见牛羊。盐官俸美高衙在，刺史城遥百姓忘。父老不忧民气悍，于今世乱失湘乡。","dynasty":"清代","title":"馀东道中"}
{"author":"范当世","content":"鲜鱼色色接芳樽，小病深衣对此温。便欲狂呼侪少长，可无佳咏负朝昏。一从令子为兄弟，长使他乡役梦魂。安得买书千万卷，相将藜藿饱山槾。","dynasty":"清代","title":"李草堂先生席上"}
{"author":"范当世","content":"三十为诗顾工部，登坛才气并诸昆。太行南下青归袖，淮水东流绿到门。爱日林亭长萱草，好风裾佩结兰荪。人间此会真希有，珍重瑶篇异候论。","dynasty":"清代","title":"赠顾涤香"}
{"author":"范当世","content":"君有远行二千里，山欙海舶总艰难。何曾帷幄须奇策，使汝毡裘犯苦寒。羞鸟户虫生计在，伏龙雏凤岁时宽。诸公相见铃辕下，莫作山中处士看。","dynasty":"清代","title":"送周彦升之山东戒幕"}
{"author":"范当世","content":"昨夜更阑听雨愁，晓行十里未开眸。风来故故吹蓬发，泥泞兢兢惜敝裘。村市故人儿女长，酒家父老笑言稠。先生此日真无赖，数遍车轮一万周。","dynasty":"清代","title":"郊行"}
{"author":"蔡捷","content":"方把银缸吹隐。绣幕风欹不定。好梦总难成，月上花枝交映。深省。深省。枕上独吟清冷。","dynasty":"清代","title":"如梦令"}
{"author":"蔡捷","content":"落后凡花皆罢却。仙根生意留如昨。俗眼但知欺寂寞，等闲错过东风恶。随地为家犹自托。笑杀园葩，苦向枝头着。结子泥中甘抱璞，成溪桃李真轻薄。","dynasty":"清代","title":"蝶恋花"}
{"author":"蔡捷","content":"万般思，无计奈。因甚当初、劝往天涯外。欲遂亲欢还自害。百死关人、未足偿君债。拜翁姑，辞糒粝。揩拭肝肠、好向湘江会。那管旌扬身后待。许重芳名、青史如何载。","dynasty":"清代","title":"苏幕遮夫子新安归云：郡女王叶奉亲甘旨，夫客死粤西，讣至，屏食而绝"}
{"author":"蔡捷","content":"废寝忘餐，但指望、萱堂起色。猛听得、医人耳语，夜来当绝。酬地誓将遗体代，呼天暗把炉香爇。按金刀，良药腕中寻，亲调燮。耐不起，疮中裂。流不住，楼头血。向搀扶老父，那堪声说。白发春回双竖梦，蛾眉魂逐三更月。谢夫君，莫怨暂归宁，成长别。","dynasty":"清代","title":"满江红吊仁和沈孝女刲股殒命"}
{"author":"蔡捷","content":"麻衣因嫁设。伴鬼幄孤灯，夜分明灭。朦胧若来接，向未知郎面，转生羞怯。冰心皎洁。誓毕生、空床对月。想当年、抱雁家来，已把双翎分折。休说。冥途辽绝，温凊翁姑，死生何别。古今义烈，差片念，误清节。拚伶仃形影，抛将同衾，熬到泉台共穴。莫道巾帼柔肠，须眉谁埒。","dynasty":"清代","title":"瑞鹤仙宜兴周贞女未字守节"}
{"author":"陈元图","content":"匿迹文身学楚狂，飘零故国望斜阳。东平百世思风度，北地千秋有耿光。遗恨难消银海怒，幽魂悽切玉蟾凉。荒坟草绿眠狐兔，寒雨清明堪断肠。","dynasty":"清代","title":"挽宁靖王诗"}
{"author":"查世官","content":"俗事了不涉，间居适我情。偶然爱林壑，随意到山城。极浦忽秋色，遥村开晚晴。莫惊摇落意，自有岁寒盟。","dynasty":"清代","title":"秋望"}
{"author":"查世官","content":"西风吹客出高城，一角西山放晓晴。落木寺门天远大，荒郊秋雨水纵横。野花当户有寒意，老桧啸空答梵声。初地安心犹未得，夜深孤月上方明。","dynasty":"清代","title":"枣花寺"}
{"author":"查世官","content":"润泉汩汩如鸣琴，疏林隔竹啼幽禽。樵踪细入松阴里，一滃寒绿侵衣襟。竹烟苍苍洗新雨，岩花瑟瑟吹微阴。山中秋色正潇洒，入耳半是笙簧音。初阳一片射林隙，照见匹练悬高岑。湿烟满地飞不去，空翠濛濛落如雨。槐花风里送微凉，梧叶声中忘残暑。老僧肃客具茗碗，采得新旗活火煮。全身似入清凉国，欲觅归途复延伫。","dynasty":"清代","title":"风篁岭"}
{"author":"查世官","content":"岩壑入窈窕，竹树穿纵横。榛莽出伏流，乱石疑列星。迤逦寻水乐，谺然门幽扃。峰峦藏户牖，侧视分径庭。飞尔鸣喑壁，直下如建瓴。锵然一泓水，流作鱼尾形。风水相吞吐，隐隐闻雷霆。仙人奏云璈，玉女叩铜瓶。水故不在乐，乐以水为声。音节出自然，丝竹无此清。乃知太古初，不假器与名。坡翁有钜制，磨字悬青屏。《大雅》久可作，谁与招山灵。惟闻白云外，天风吹泠泠。","dynasty":"清代","title":"水乐洞"}
{"author":"查世官","content":"昔闻丹丘生，说诗譬诸禅。镜花与水月，应作如是观。维摩本无言，文字皆可删。心通有顿悟，千偈如水翻。当其未悟时，兀兀一蒲团。空明渺众虑，丈室何其宽。先生居上座，瘦骨如瞿昙。庄严具七宝，定慧彻三关。说法用我法，舌本如转环。吾无隐乎尔，香气来旃檀。色相涌空界，四壁开烟峦。白云淡流水，黄叶飞空山。清泉咽幽石，孤花媚秋潭。宗门有了义，此境须微参。啖蜜得真味，食蔗有回甘。作诗呈我佛，弥勒应同龛。","dynasty":"清代","title":"法梧门祭酒龛"}
{"author":"福静","content":"玉律调朱火，芳园结翠阴。径幽无暑到，竹静有风吟。清朗数间屋，虚明一片心。高情与地称，琴鹤作知音。","dynasty":"清代","title":"次清爽斋韵"}
{"author":"王令","content":"三月残花落更开，小檐日日燕飞来。子规夜半犹啼血，不信东风唤不回。","dynasty":"宋代","tags":"古诗三百首，春天，写景，惜春","title":"送春/春晚"}
{"author":"王令","content":"清风无力屠得热，落日着翅飞上山。人固已惧江海竭，天岂不惜河汉干？昆仑之高有积雪，蓬莱之远常遗寒。不能手提天下往，何忍身去游其间？","dynasty":"宋代","tags":"古诗三百首，夏天，抒怀","title":"暑旱苦热"}
{"author":"王令","content":"春城儿女纵春游，醉倚层台笑上楼。满眼落花多少意，若何无个解春愁？","dynasty":"宋代","tags":"春天，游玩，抒情","title":"春游"}
{"author":"王令","content":"猎猎风吹雨气腥，谁翻碧海踏天倾。如何农畯三时望，只得官蛙一处鸣。何处断虹残冷落，有时斜照暂分明。当车收辙云藏迹，依旧晴空万里平。","dynasty":"宋代","title":"和束熙之雨后"}
{"author":"王令","content":"楼前暮霭暗平林，楼上人愁意思深。未必薄云能作雨，从来秋日自多阴。三年客梦迷归路，一夜西风老壮心。欲作新声寄遗恨，直弦先断泪盈琴。","dynasty":"宋代","title":"秋日寄满子权"}
{"author":"王令","content":"出门万事非，聊复闭关坐。亲识久相远，与世绝吊贺。适时既非谋，接俗益加惰。外物等不来，何必问客过。","dynasty":"宋代","title":"出门"}
{"author":"王令","content":"出门将何从，中道忽自思。彼怀与尔殊，亦合念子归。乐有诗与书，游有山与陂。谁言竟无从，犹有影自随。","dynasty":"宋代","title":"出门"}
{"author":"王令","content":"去年春日花盛开，尝有鸟啼归去来。余诗告尔东海志，子笑属我南山杯。将睎遐综蹈高轶，就拔去迹离俗埋。同时游者最谁上，朱子峭握凌春材。门关午景卧正懒，过我呼号如春雷。邻惊偷窥妇女怪，婢骇奔走儿童咍。门开纳坐听论列，笑口侈哆倾胞怀。寒葅半菽要同饭，齑将叫乞喧邻隈。僧从南浮云异角，尉解西去遗亭台。心争夸漫诘蜒蜿，日乐虚豁留崔嵬。柳梢黪黪坌晴絮，杏萼烁烁翻遗埃。春湖平信照空碧，淮帆晓上搀天桅。西归颇厄穷饿久，南泛未免丐乞哀。朅来随人事卑折，忽自顾影惭低摧。平时客坐不敢语，苟以唯诺偿嫌猜。胸中纠结浩千万，到口不吐如横枚。比来颇自拨俗碍，日傍竹树良徘徊。昏昏万事置不省，知已疏懒心难裁。一闻春风动啼鸟，猛若重睡忽唤回。咨嗟岁月急若矢，叹息无地安蒿莱。比于见人日加懒，行恐合俗老益乖。不佑飘浮寄兹世，竟亦何计收形骸。春林沾沾风日好，飞止自便宜尔谐。何为犹尚归不得，世间万事真悠哉。","dynasty":"宋代","title":"初闻思归鸟忆昨寄崔伯易朱元弼"}
{"author":"王令","content":"崇崇北丘，其上有樗。原校：远者以为梁，或者争以柱。就而睨之，曾无事於欂栌。呜呼木乎，其我於远者欤。","dynasty":"宋代","title":"樗高操"}
{"author":"王令","content":"春城绿野郁相望，闲客闲来兴自长。不见暮云成宿雨，空看芳草到斜阳。花生恶土终成笑，兰不逢人自信香。虽有尘缨无处濯，坐观渔者满沧浪。","dynasty":"宋代","title":"春城望湖"}
{"author":"王令","content":"微生不过人，气力两眇麽。力学失自谋，径古与今左。病世相陷贼，树性期刚果。岂不中是时，然亦未尝过。奈何众好殊，未语咻已夥。伥伥独何之，云云锐亦挫。忠言不售耳，直面屡得唾。怒目瞠以环，谤口焰而女。出门先自羞，有衣恍疑裸。过市不成步，伛偻侔鳖跛。周旋不出扉，迷若蚁循磨。人恶固为甚，自厌近亦颇。媚世定有术，欲学从谁可。必也泥自售，恐由此始祸。贤子远相问，幸有以教我。得报速是宜，翘企不容坐。","dynasty":"宋代","title":"寄王正叔"}
{"author":"王令","content":"形骸饫餍城市劳，思得远去与俗逃。借来马病行欲到，著鞭迫急翻奔跳。连绵半日走十堠，急雨随湿衣与袍。到家觅火烘衣湿，亟书名纸挥墨毫。由来道同志易合，顾人谓我此可交。形秽向逢珠在侧，联坐愧用狗续貂。喜爱常令对面目，招延不许他有庖。玄谈直抵世不到，大论许致君为尧。喧呼脱落笑绝倒，中乐不肯旁诮嘲。久孤得聚气遂振，张目视人皆麽幺。促席捉手坐接膝，不肯放去逾分宵。平明懒睡未及起，稠叠仆足烦见招。披囊示我文数纸，晚霞烂漫新晴霄。魂迷心醉不敢议，畏伏缩若鼠见猫。同骑疲马远眺望，独止不进须连镳。江东山水雅岂富，熟视若在图书杪。嶙峋高疑地作限，浪渺远若天不包。是时高秋鲈可鱠，爱欲弃绶同鱼舠。直道有知私自贺，生平郁结数日消。笑颜快意面改色，食饮惬足肠生膋。今之腐儒不可洽，欲近俗气先腥臊。寻常语我我不听，视如秋月鸣蜩蟧。数日忽得正叔语，温玉摐击金相敲。胸怀坦傥气焰大，天马断辔鲸横涛。惜乎偶会复促别，归鞭行袖相交飘。还家日益无聊赖，口久不语如著胶。畏人常先走木猭，得食每後残桃螬。飘风西来岁月晚，寒压天面低不凹。一夕浓霜死群翠，病若火逼毛发焦。鸣鸿南飞地得暖，鸦乌暮去林有巢。使人对之亦自感，平时乃此穷途号。百忧丛侵方寸乱，顶发不痒手自搔。时时强酒期自醉，不忍把笔私成骚。近嫌文字不足学，欲出简札临渊抛。惟思边堠愿得到，耳静意若闻金刀。安得铁马十数万，少负弩矢加矛腰。力在快战不愿守，直令疻斗而血鏖。东西南北四问罪，使人不敢诬天骄。增尸为城骨筑垒，滴血衅地尘不嚣。归来再拜贺太平，亟出敌首都城枭。如何壮志不可遂，穷愁压挫朱颜雕。因君佑我故道此，以代面语相喧呶。","dynasty":"宋代","title":"寄王正叔"}
{"author":"王令","content":"春城春雨绿春潭，冉冉归舟上去帆。爱子有诗留我别，悔予无酒僯君衔。东风随卷行人袖，落日犹明去客衫。好有新诗寄幽寂，我心无泊似摇{左方右参}。","dynasty":"宋代","title":"寄朱元弼"}
{"author":"王令","content":"风舟挽晴江，载客日夜行。身远心在家，腹肠何由平。未知所到期，先计还归程。时寻别时语，涕泪下纵横。仰观风中云，下视水上萍。共在天地间，可无同飘零。泻此樽中酒，美鱼其饮羹。虽饱不厌饥，强醉终自醒。笑言虽在远，音问犹有形。愿因东南风，时寄西北声。","dynasty":"宋代","title":"寄姊夫焦韫叔兼简三姊"}
{"author":"王令","content":"出无王事牵，入不治居舍。蒿藜入墙屋，尘垢变几架。糟糠苟无忧，智力取自暇。逢诗即废日，得客辄忘夜。积懒遂成性，习勤反如诈。几不类怠傲，愧耻将何谢。","dynasty":"宋代","title":"暨阳居四首"}
{"author":"王令","content":"身非爵与官，车马久不谋。家无田仓储，雀鼠非我仇。朝出从入居，诗书讲前修。暮从儿子嬉，欢笑何所忧。闲将筋力疲，懒使志虑收。斗糈尚烦送，谁谓能无求。","dynasty":"宋代","title":"暨阳居四首"}
{"author":"王令","content":"自吾暨阳居，已见月四周。流年不我谋，寒暑忽已遒。老来何足叹，苟死固可羞。子今用力薄，暮齿将何收。","dynasty":"宋代","title":"暨阳居四首"}
{"author":"王令","content":"斯道久泯泯，斯人固悠悠。归豚非吾心，在礼恶不酬。从人效屈伸，俯仰不自由。於命有当然，信矣何足羞。","dynasty":"宋代","title":"暨阳居四首"}
{"author":"王令","content":"平居汩汩喜自堕，万事过目不省窥。一年南北两见雪，未始把笔成一诗。朝看气象浩茫昧，夜归瞑想通幽疑。梦乘虚空谒帝所，砆礩象柱承琼榱。坦涂壁垩相照射，鹤扇亏蔽狐腋帷。帝旁鲜鲜舞万女，宝绡雅冶吹裳衣。累蠙贯瑀错组佩，斥弃朱黛素两眉。撩搔王母戏华发，袒脱姑射争肤肌。提璫掷珥互投报，顾我尘垢加笑讥。其傍临临立万鬼，帝所宠与借色辞。密叮细紵赐裘舄，笑齿发露寒差差。诸神敛避不敢望，弃唾堕落成珠玑。朝懽唏怡弃烟霞，暮慨吁吸成云霏。互偷天帑购党与，散布万珏分千珪。纨罗练縠不计数，逆取倒曳交横披。鞭驱巨灵劫夸父，挥斧解系关星机。东观豗颓堕壁角，南顾秃鬝亡斗箕。其他杂冗莫分辨，徒见漫乱如箩筛。雷公争前泣诉帝，至此岂可无省知。愿分羽卫勑天讨，助以积雹千山齐。金神拥遏按行道，後乘驾以万玉蜺。实分联翻夹铁盾，玉戟钩孑横珠旗。天风萧萧吹缟素，贝甲合阵穷天围。磨砮插羽注万矢，强弩竞发相联飞。奸穷诈极不保守，引组自缚相连归。累俘奏凯闯天陛，越雉拔羽按舞仪。帝呼祝融付焚弃，散灰下地无留遗。徵朋索党计轻重，斩戮屏翳囚风师。扶桑曈曈露轩豁，日御复反天衢驰。觉来四顾骇皓白，心与恍惚争是非。冬雷无声电不照，疑亦众鬼乘其私。天高地下非所职，且可把酒无嗟咨。","dynasty":"宋代","title":"甲午雪"}
{"author":"王令","content":"江城酒熟贱卖醉，江人提鱼不到市。半道得钱相和歌，翁倒子扶相枕睡。江南山高不见天，江北水远无复地。马惊堕崖舟覆波，可惜行人死声利。","dynasty":"宋代","title":"江城"}
{"author":"王令","content":"浩渺烟波不可名，我来闲自渥尘缨。久思沧海收身去，安得长舟破浪行。天阔水云连黯淡，日闲鸥鹭自飞鸣。屈平死後渔人尽，後世凭谁论浊清。","dynasty":"宋代","title":"江上"}
{"author":"王令","content":"羃羃江城没远烟，暮云归族忽相连。春江流水出天外，晚渡归舟下日边。杏萼春深翻浅缬，柳花风远曳晴绵。无钱买得江头树，输与渔人系钓船。","dynasty":"宋代","title":"江上"}
{"author":"王令","content":"江之水兮东流，泝湍流兮寄人舟。舟无袽兮载函重，风乘波兮棹人用。济不济兮奈何，横中流兮涕滂沱。来何为兮不待，今虽嗟兮安悔。舟方乘兮人不吾以，覆且溺兮我则同人死。江之水兮东流，济欲济兮何由。水浸浸兮滩露，暮涛下兮夜潦收。舟不行兮推之於陆，力不足兮汗颜，行无由兮涂足。时不逝兮奈何，归日暮兮涂远，去风高兮水波。行踌躇兮伫望，聊逍遥兮永歌。江之水兮东流，沿湍流兮望归舟。舟来归兮何时，步芳洲兮濯足，陟南山兮采薇。江风波兮日暮，望夫人兮未来。江之水兮东流，沿湍流兮望归舟。风滔滔兮浪波苦，嗟往者兮未还，惜行人兮将去。去何适兮归何时，执子手兮牵子衣。行何如兮来复，济岂无兮他时。","dynasty":"宋代","title":"江上词"}
{"author":"王令","content":"风吹平江起长澜，野客坐啸酒在颜。兴来就上南山观。固应散发游更好，何用美质加弊冠。","dynasty":"宋代","title":"江上四首"}
{"author":"王令","content":"梦载十舟胜一钩，曳缗万里悬十牛。饱食身至东海投。还踞秦山待鱼食，所得果可餔九州。","dynasty":"宋代","title":"江上四首"}
{"author":"王令","content":"山头斫竹下作竿，系钩沉水坐岸观。饵微水浊鱼不干。栖迟终日或有得，归去犹可妻子欢。","dynasty":"宋代","title":"江上四首"}
{"author":"王令","content":"江头风平可照水，衣冠面目略相似。与我同笑固相喜。何用妄携客子来，不可与语祗相视。","dynasty":"宋代","title":"江上四首"}
{"author":"王令","content":"两鼠共谋渴，相饮期入水。一鼠下缒缶。一鼠上衔尾。前鼠以之跌，後鼠以之死。鼠死何足噫，夫人才可悲。平地把手笑，乘崖拨足挤。贼防易为力，壮楗完墙篱。交防难为人，笑面恶肝脾。前日信其是，今日悟其非。安得先知明，有如灼火龟。然则奈之何，期子同吁戏。","dynasty":"宋代","title":"交难赠杜渐"}
{"author":"王令","content":"马蹄行尽九州闲，无处欢娱得破颜。只有此中宜旷望，谁令天作海门山。","dynasty":"宋代","title":"金山"}
{"author":"王令","content":"长江从天来，意欲以地分。西山避之逃，东山开为门。木石所不捍，土沙固随奔。东西两随海，势已无完坤。如何中流居，独遏万里浑。坤维赖系得，地灵烦窥扪。不然已飘泊，两分不相存。禹力所不除，天意固可论。余欲沉九渊，下视万古根。畏强激常情，中立爱此墩。诗成欲谁和，感慨心徒烦。","dynasty":"宋代","title":"金山"}
{"author":"王令","content":"金绳挂空虚，日月系两垂。天童坐戏弄，纵掣成东西。百年未死间，昼夜无穷期。短短固可惜，舒舒定非宜。有闻未之行，有学未及知。白发已班疏，朱颜亦童黎。智虑昏晚年，聪明退前时。纵欲加自修，去日何胜追。奈何少自废，老则成空悲。","dynasty":"宋代","title":"金绳挂空虚自勉兼示束孝先"}
{"author":"王令","content":"刳地决凿波，深流隐木鹅。樯高帆系锦，堤暖柳藏河。泰甚心方兆，颠危念则那。去都如脱屣，东下若廖疴。殿脚千论女，宫眉斛计螺。迷楼插空远，水调揭声和。忠切闻无路，愚谀面自阿。君颜未回笑，贼首已称戈。运去天移鼎，人迁地见禾。当年遗废沼，及此尚名歌。古往悲奚寄，今传迹未讹。水寒波刺甲，土老岸髯莎。落照留归鸟，西风困旧荷。暮林迷远屿，夕霭暝前波。亡国谁堪问，羁人恨自多。凭栏不成去，归意为蹉跎。","dynasty":"宋代","title":"九曲池悼古"}
{"author":"王令","content":"懒将衰病照清流，为有归心欲白头。幸自好花开便笑，不甘为客见成愁。长歌欲强秋风醉，高处先输俗子游。我在无聊元亮死，当年今日共悠悠。","dynasty":"宋代","title":"九日寄满子权"}
{"author":"王令","content":"刳木以为舟，盖取诸涣象。有能为其模，黄金役良匠。虚中无樯楫，所载惟佳酿。绣段围华堂，妖姬发清唱。坐乘欢来时，落日翻红浪。试问醉乡游，何如江海上。","dynasty":"宋代","title":"酒船"}
{"author":"王令","content":"夜长梦反覆，百瞑百到家。岁计晚未成，客愁与日加。长途千万门，何地容我过。而子壮亦贫，与余同一歌。","dynasty":"宋代","title":"客次寄王正叔"}
{"author":"王令","content":"始予既迂疏，城郭非所乐。闻吴富山水，思往颇计校。脱身东南来，见实与闻效。吴之山棱棱，吴水清不挠。岂无适之径，以可泳以棹。而独何为然，反门自闲罩。念我西北州，数子吴莫较。正心醇无醨，粹行莹不疱。递言张圣贤。赓口唱弟孝。大非友宜当，实可师而效。我愚不敢望，时以管觇豹。进如暗赴明，退必丑厌貌。自耻以别白，疾匝天地趠。坐思朝成痴，梦遇夜不觉。山水虽素喜，实不如诲教。鸣呼何时归，作诗以自闹。","dynasty":"宋代","title":"客杭思李常伯满粹翁及衡父子权因寄此"}
{"author":"王令","content":"盎竭囊空且笑歌，更从吾命听如何。不须直有牛羊乐，只以无求富自多。","dynasty":"宋代","title":"口占示姊"}
{"author":"王令","content":"一哭摧心肝，屡哭雕朱颜。心肝摧日痛，朱颜雕日乾。二十人未肚，我衰已毛斑。古人不得见，今人诚可叹。","dynasty":"宋代","title":"哭辞"}
{"author":"王令","content":"死者徒已死，思之恨无涯。生者非素心，还作死者嗟。今古悲略同，斯道竟奈何。哀弦直易绝，哭词曲难歌。","dynasty":"宋代","title":"哭诗六章"}
{"author":"王令","content":"朝哭声吁吁，暮哭声转无。声无血随尽，安得目不枯。目枯不足叹，无目心自安。目存多所见，不若无目完。","dynasty":"宋代","title":"哭诗六章"}
{"author":"王令","content":"切切复切切，泪尽琴弦绝。愤气吐不出，内作心肝热。朝浆渴不胜，暮潦浊不清。何以慰我怀，安得沧海冰。","dynasty":"宋代","title":"哭诗六章"}
{"author":"王令","content":"器莫傍沧海，泪落长海流。流深风涛多，驾荡覆我舟。不若洒春草，荆榛芜蔓茎。怨气触草死，犹得香兰生。","dynasty":"宋代","title":"哭诗六章"}
{"author":"王令","content":"朝歌忧思多，暮歌无奈何。偶叹气亦绝，未恸血先沱。泪落入口少，不如出眼多。安得常病躯，不为瘠且瘥。","dynasty":"宋代","title":"哭诗六章"}
{"author":"王令","content":"目虽泪所出，由来心乃源。白日照我面，意欲乾丸澜。而不照我心，我泪何由乾。况在重云遮，使我何自安。","dynasty":"宋代","title":"哭诗六章"}
{"author":"王令","content":"土燥木根焦，禽穷自拔毛。龙遗赤日走，天避火云高。虎惧千山炽，鲸忧四海熬。风微不饱腹，蝉亦为身号。","dynasty":"宋代","title":"苦热"}
{"author":"王令","content":"脱巾草坐踏地歌，花影落酒生红波。拔剑横膝仰面笑，醒眼不识天为何。平时尘土埋英雄，却学弄笔为雕虫。太阿补履不足用，老骥捕鼠终无功。安得雄心大胆子，与之把臂论心事。不使生前眼见仇，何用死时尸磔市。人生病老多壮时，百岁只如梭过机。安能局促努筋力，眼穿仰望丹桂枝。","dynasty":"宋代","title":"快哉行呈诸友兼简仲美"}
{"author":"王令","content":"昔来何悠悠，今去亦泛泛。岂自果进退，姑且便饮啖。三代今去辽，士食久已滥。徒死不为义，可无苟石担。平生堕百为，且就投铅椠。束身入世程，开口就人叹。怒喜有失得，眉睫烦窥瞰。野鸟或在笼，山猿有终槛。能安此为命，虽失亦何憾。予尝勇自明，磨古得前监。抱关贤所容，较猎圣或暂。庶未负初学，尚为神所监。予行人之嗟，我笑不为颔。子独辱所厚，以诗系归缆。命和始自书，狂言庶非儳。","dynasty":"宋代","title":"离高邮答谢朱元弼兼简崔伯易"}
{"author":"王令","content":"梦寐风仪近十年，尘埃无路睹云天。清朝未得荣簪绂，黄卷何妨乐圣贤。物外高情谁与共，人间佳句已争传。欲知富贵终难动，一片丹心本寂然。","dynasty":"宋代","title":"李南夫罢举归隐"}
{"author":"王令","content":"高明庭宇好崇基，枉把疏帘窣地垂。必欲满堂阴有乐，谁能暗室自无欺。卷舒未必风无意，间隙须防燕解窥。莫道人终可遮障，可终遮障亦何为。","dynasty":"宋代","title":"帘"}
{"author":"王令","content":"良农手足胝，老贾不亲犁。歉岁糠糟绝，高门犬马肥。天心不宜咎，人理自谁尸。安得悠悠者，来同予一悲。","dynasty":"宋代","title":"良农"}
{"author":"王令","content":"十年来往常依依，此日复去来何时。青山有意退弗忍，白发不逢归未迟。乾坤不尽万里望，草木无限西风悲。尘缨欲濯恶独洁，沧浪流去清无涯。","dynasty":"宋代","title":"临别瓜州"}
{"author":"王令","content":"扰扰利学者，久不可与谋。读书乃何为，老不知轲丘。弗恤义所在，务期高爵收。尝闻失则嗟，不闻得之羞。知谁洪其源，使世乘其流。於今已汗漫，更久将遡游。尝闻古人言，饕餮为共兜。谓恶岂必多，偷饱德弗修。不知自思者，舍此何所由。故余早知惧，誓将异人求。宁为寒饿嗟，不同富贵讴。此行况有获，师德高前修。因尝请子行，勉子无逗遛。於吾乃何有，同病不独瘳。虽爱谓予然，尚疑子终不。惜子有高材，竿幢揭华旒。苟能自摆去，不为世学囚。行将见远到，强弩射弱菆。何必请予诗，自合治子輈。","dynasty":"宋代","title":"令既有高邸之行而束孝先兄弟索余诗云"}
{"author":"王令","content":"满目尘埃白日阴，皇天无命且深沉。终当力卷沧溟水，来作人间十日霖。","dynasty":"宋代","title":"龙池二绝"}
{"author":"王令","content":"尽道神龙此有灵，一池澄静暮痕清。如何蟠屈无飞志，却放鸣蛙有怒声。","dynasty":"宋代","title":"龙池二绝"}
{"author":"王令","content":"尝闻螾出轩辕丘，其长百寻围十牛。民惊臣愕争论酬，帝亦谓应土德修。赐螾傍海连十洲，卑朝食壤暮饮流。仍命九龙狎其游，视龙有角急起羞。亟去诉帝龙有忧，帝怜不呵许为谋。召一龙食系其喉，挥万力士乘其头。披肉断角塞螾求，螾取而冠万鬼{左扌右歈}。雷号电泣竟莫捄，鼋擗鼍踊吊蛟虬。奋穴出哭劳鳝鰌，八龙怒走乞天仇。天赐六丁皆剑矛，取螾拔角磔大幽。下龙载帝问何由，臣攀堕髯不可留。竟去不知天所尤，龙冤虽复骨不收。传流下古说易浮，我闻其语疑有由。以龙易螾理若不，爱不知蔽似有繇。人皆伤龙为叹呼，我独鄙其与祸投。尝闻龙德神自周，出飞于天入海休，弃此不处与螾俦。以养就人理固偷，果恐以此嗟何仇。我来佰爱遗角觩，是非欲竟理莫搜。君学穷物功搳掊，其说独挽万茧抽。当有实论破众廋，勉矣投以钓海钩。","dynasty":"宋代","title":"龙角砍和崔公度伯易"}
{"author":"王令","content":"春城花草穷朱殷，俗儿趁走脚欲穿。闲来无悰喜自适，时到双树为奇观。庄如天官植幢盖，毅若壮士苍衣冠。老枝叉芽忽并出，似欲并力擎青天。灵根深盘不可究，疑与地轴相拘挛。不知培栽竟谁手，而又始植为何年。行扪步遶不可问，但见茂色连云烟。东风牵人少游此，佛屋日日重门关。虽有大荫人不及，於此尤得志士怜。束蒿为楹樗为柱，居者略不忧其颠。乃令遗材抱美植，不得总载桷与椽。高堂倾欹未支柱，匠者日亦经其边。不思大干有强用，反以斧钝难其坚。吁今谁是爱材者，定知惜此双树篇。","dynasty":"宋代","title":"龙兴双树"}
{"author":"王令","content":"逆口不唱当时歌，当时笑声与曲和。忍目不视当时字，当时字写当时意。当时意断字空存，纵有前歌不忍闻。楼凭西北栏干暖，病眼看天泪瘴昏。望望行云迷笑电，晓梦依稀有时见。只眉聚绿眼揉红，犹似临归别时面。秋夜迟迟夜灯短，翠被孤眠不成暖。旧时笑月不长圆，如今愁看月空满。武陵几欲寻归路，桃花迷人不知步。霜余芳草不成青，暮鸿飞入斜阳去。","dynasty":"宋代","title":"楼上曲"}
{"author":"王令","content":"待夫以死如知命，信己轻生可谓贞。指尔为愚今尚众，莫言吾志不难行。","dynasty":"宋代","title":"露筋贞女庙"}
{"author":"王令","content":"秋风起兮天寒，壮士醉酒兮歌解颜。螳螂何怒兮辙下，蚁何斗兮穴间，纷扰扰兮谁者则贤。井方崩兮治隧，屋且压兮雕椽。生则役兮弗系念此，祸至而知悔兮，身忽焉其已死。陶唐虞夏兮，今则古矣。彼秦且帝兮，连有蹈东海而死耳。","dynasty":"宋代","title":"鲁仲连辞赵歌"}
{"author":"王令","content":"小雨破宿暑，晓风忽焉遒。山深树翳阴，蜩蚻应已秋。清坐想高绝，语言谁应酬。岂不念一往，抱病终自留。羁旅少往还，有来或非俦。命仆一谢之，纵我冠屦休。移床上高堂，解书散床头。於此有嘉兴，念世谁与谋。独思山林入，兹意可绸缪。何当买田庐，共遂丘壑游。","dynasty":"宋代","title":"旅次寄宝觉讷师"}
{"author":"王令","content":"暮秋木落剥霜红，俄觉平林一夜空。茂遂本凭枝干力，却辞枝干逐西风。","dynasty":"宋代","title":"落叶"}
{"author":"王令","content":"晓枝开早未多稠，屡嗅清香不忍收。万木已知春尽到，百花常负後来羞。东风也合相和暖，腊雪无端欲滞留。满眼萧疏正堪惜，莫将棋笛起人愁。","dynasty":"宋代","title":"梅花"}
{"author":"王令","content":"风吹冬暖变春暖，江梅艳艳横新枝。经年不逢间何久，忽此相遇如有期。初开珊珊尚寂寞，仙人缀佩悬瑶玑。从日重来不可辨，漫漫月树留寒辉。清香芬敷去何远，可惜不使蝶得知。游人争至无弱夜，对之但笑果喜谁。不知春工用何术，抟造万物皆可为。得非各使出所巧，约与斗竞合一时。不然裁剪未易给，鞭役众鬼宁不噫。终年成功财几日，旋亦堕坏良可悲。传闻昔时大烹享，九牛合鼎羊豕随。一取所实荐滋味，神啜不吐人食宜。安知後世无所用，儿嚼不美还弃之。古今万事皆若此，为尔绕树成嗟咨。","dynasty":"宋代","title":"梅花"}
{"author":"王令","content":"猛虎出白日，其欲未易量。人人有怒心，常惧不敢戕。壮士独何者，忿气裂怒肠。脱身拔剑去，奋跃如惊翔。虽挟必胜术，岂无邂逅伤。虎不食壮士，壮士自虎当。意贪众人完，岂暇为躯防。虎死众人惠，虎存忧一乡。果哉彼丈夫，赖有一剑将。使其无所操，未免伏道旁。有剑不刺虎，为谋信非臧。无剑徒虎争，虽勇适为狂。利剑亦可嗟，人有我独亡。日暮南山阿，直道何可望。一虎固已尔，况复千豺狼。","dynasty":"宋代","title":"猛虎"}
{"author":"王令","content":"孟子不肯比伊尹，仲尼方可期文王。圣贤自得固厚重，庸俗始以己较量。微生喜以佞面诋，臧氏恶非礼所当。惜哉二子不自重，以人可否何不详。","dynasty":"宋代","title":"孟子"}
{"author":"王令","content":"至和改元之一年，有蝗不知自何来。朝飞蔽天不见日，若以万布筛尘灰。暮行啮地赤千顷，积叠数尺交相埋。树皮竹颠尽剥枯，况又草谷之根荄。一蝗百儿月两孕，渐死高厚塞九垓。嘉禾美草不敢惜，却恐压地陷入海。万生未死饥饿间，支骸遂转蛟龙醢。群农聚哭天，血滴地烂皮。苍苍冥冥远复远，天闻不闻不可知。我时心知悲，堕泪两目。发为疾蝗诗，愤扫百笔秃。一吟青天白日昏，两诵九原万鬼哭。私心直冀天耳闻，半夜起立三千读。上天未闻间，忽作遇蝗梦。梦蝗千万来我前，口似嚅嗫色似冤。初时吻角犹唧嗾，终遂大论如人间。问我子何愚，乃有疾我诗。我尔各生不相预，子何诗我盍陈之。我时愤且惊，噪舌生条枝。谓此腐秽余，敢来为人讥。尔虽族党多，我谋久已就。方将诉天公，借我巨灵手。尽拔东南竹柏松，屈铁缠缚都为箒。扫尔纳海压以山，使尔万噍同一朽。尚敢托人言，议我诗可否。群蝗顾我嗟，不谓相望多。我欲为子言，幸子未易呶。我虽身为蝗，心颇通尔人。尔人相召呼，饮啜为主宾。宾饮啜釂百豆爵，主不加诟翻欢欣。此竟果有否，子盍来我陈。予应之曰然，此固人间礼。傧价迎召来，饮食固可喜。蝗曰子言然，予食何愧哉。我岂能自生，人自召我来啜食。借使我过甚，从而加诟尔亦乖。尝闻尔人中，贵贱等第殊。雍雍材能官，雅雅仁义儒。脱剥虎约皮，借假尧舜趋。齿牙隐针锥，腹肠包虫蛆。开口有福威，颐指专赏诛。四海应呼吸，千里随卷舒。割剥赤子身，饮血肥皮肤。噬啖善人党，嚼口不肯吐。连床列竽笙，别屋连嫔姝。一身万椽家，一口千仓储。儿童袭公卿，奴婢联簪裾。犬豢羡膏粱，马厩余绣涂。其次尔人间，兵皂倡优徒。子不父而父，妻不夫而夫。臣不君尔事，民不家尔居。目不识牛桑，手不亲犁锄。平时不把兵，皮革包矛殳。开口坐待食，万廪倾所须。家世不藏机，绘绣锦衣襦。高堂倾美酒，脔肉脍百鱼。良材琢梓楠，重屋擎空虚。贫者无室庐，父子各席居。贱者饿无食，妻子相对吁。贵贱虽云异，其类同一初。此固人食人，尔责反舍诸。我类蝗名目，所食况有余。吴饥可食越，齐饿食鲁邾。吾害尚可逃，尔害死不除。而作疾我诗，子语得无迂。","dynasty":"宋代","title":"梦蝗"}
{"author":"王令","content":"源源世俗尚依违，靡靡风流日正微。吾病未能终是是，人言何似喜非非。况当天下难能地，欲拨憸人未发机。要格君心是知术，不然应合买山归。","dynasty":"宋代","title":"靡靡"}
{"author":"王令","content":"簇簇红葩间绿荄，阳和闲暇不须催。天教尔艳呈奇绝，不与夭桃次第开。","dynasty":"宋代","title":"木瓜花"}
{"author":"王令","content":"林密村村暗，寒鸦处处啼。水光连野白，雪意逐云低。风劲童呵指，泥深马失蹄。客心兼暮色，归去两凄凄。","dynasty":"宋代","title":"暮归马上口占"}
{"author":"王令","content":"晴烟去人高，暮色上天半。山衔日入深，云伫星出缓。涂昏归鞍长，林近去翎短。悠悠宵偃慵，衍衍暮行款。南城岌高跻，近野匝四坦。来期遐思舒，暮云所见罕。星星颭风灯，历历吹月琯。静乐遗世喧，清思破尘懒。心通江海浮，气寒天地满。兹兴将谁同，儿辈未宜筭。","dynasty":"宋代","title":"暮行"}
{"author":"王令","content":"世於利禄不择义，苟可走夺足恐蹉。家储千金吝铢两，不敢尽费乌用多。百年到死财几日，恃若固有理则那。庄生尝以富为病，爱其放达与俗过。南山衣雪变群玉，举以卖世售几何。山翁固亦富自喜，稚子无诮贫犹歌。","dynasty":"宋代","title":"南山雪"}
{"author":"王令","content":"南山之田兮，谁为而芜。南山之人兮，谁教堕且。来者何为，而往者谁趾。草漫靡兮，不种何自。始吾往兮无耜，吾将归兮客吾止。要以田兮寄我治，我耕浅兮谷不遂。耕之深兮石挠吾耒，吾耒挠兮耕嗟难。雨专水兮日专旱，借不然兮颖以秀。螟悬心兮螣开口，我虽力兮功何有。然不可以已兮，时宁我违而我无时负。","dynasty":"宋代","title":"南山之田赠王介甫"}
{"author":"王令","content":"昔人战血化为土，今人常怀昔人苦。大江冥冥截海流，铁瓮城高排万虎。乾坤未定龙蛇争，日月须归仁义主。江山本不为英雄，英雄自负江山死。","dynasty":"宋代","title":"南徐怀古"}
{"author":"王令","content":"十日九自病，偶平还苦吟。万金无枉志，千古有遗心。静隐支凭几，寒搔发解簪。南风久寂寞，谁继五弦琴。","dynasty":"宋代","title":"偶成"}
{"author":"王令","content":"种花红不实，俗客醉仍喧。拔去树嘉谷，日无人过门。","dynasty":"宋代","title":"偶成"}
{"author":"王令","content":"壮志老来退，穷愁无易功。风云诗气焰，天地醉心胸。午枕著不觉，昼门关更慵。由来自疏拙，底处不相容。","dynasty":"宋代","title":"偶感"}
{"author":"王令","content":"鲸豗海翻飞陆尘，铁房孤剑枯紫鳞。挤排壮士仆不起，天公始自夸为神。谁令夷路牙枿横，不拔不锄安得平。长星作彗倘可假，出手为扫中原清。","dynasty":"宋代","title":"偶闻有感"}
{"author":"王令","content":"卒卒往来舟，翻翻逐利谋。中流谁自溺，方去不回头。","dynasty":"宋代","title":"偶占"}
{"author":"王令","content":"女丑忌明镜，不知自羞人。士丑忌公言，不知自修身。羞人不出前，丑声日可湮。修身无不至，令问日益振。镜与言何尤，见忌不见亲。","dynasty":"宋代","title":"偶作"}
{"author":"王令","content":"翩翩弓之张兮，其亦弛则藏兮。惟此乘马，不秣而驾。惟彼乘驹，不驾以刍。","dynasty":"宋代","title":"翩翩弓之张兮诗三章寄王介甫"}
{"author":"王令","content":"翩翩弓之觩兮，其亦弛则橐兮。厩我乘马，不适以驾。同彼乘驹，亦食以刍。","dynasty":"宋代","title":"翩翩弓之张兮诗三章寄王介甫"}
{"author":"王令","content":"瞻彼车兮，既徵其辐。有驹斯服，有马斯牧。心之忧矣，聊以反覆。","dynasty":"宋代","title":"翩翩弓之张兮诗三章寄王介甫"}
{"author":"王令","content":"翩翩水中舟，既满何用载。主舟者谁子，无乃忽於败。兼济虽期仁，过任适为害。自是人致然，已溺何足怪。","dynasty":"宋代","title":"翩翩水中舟"}
{"author":"王令","content":"豁豁虚堂巧架成，地平相与远山平。横岩积翠檐边出，度陇浮苍瓦上生。春入壼觞分蜀井，风回谈笑落芜城。谢公已去人怀想，向此还留召伯名。","dynasty":"宋代","title":"平山堂"}
{"author":"王令","content":"废苑繁华未可寻，孤城西北路嶔崟。檐边月过峰峦顶，柱下云回草树阴。宾客日随千骑乐，管弦风入万家深。知公白玉堂中梦，未负当时壮观心。","dynasty":"宋代","title":"平山堂寄欧阳公"}
{"author":"王令","content":"舟行邈栖迟，江流潏排荡。鱼惊跃或出，鹭下飞何扬。交游偶相舍，偃息聊自放。回首失匡庐，云霏暮方上。","dynasty":"宋代","title":"蕲口道中三首"}
{"author":"王令","content":"稍稍江上雨，声入窗壁寒。悄悄舟中人，曲肘自枕眠。安卧不成寐，起坐浩长叹。离家日逾百，行路忽已千。昔与燕俱来，今见北雁还。道里苦不通，寄书如弃捐。风水相喷薄，归期渺无端。空令秋夜梦，反覆如循环。","dynasty":"宋代","title":"蕲口道中三首"}
{"author":"王令","content":"维舟泝江流，人力与水争。回视东下人，恍如御风行。谁能倒长江，奔泻暂西倾。聊用快客意，何惮鱼龙惊。","dynasty":"宋代","title":"蕲口道中三首"}
{"author":"王令","content":"扰扰蜣蜋不足评，区区只逐粪丸行。若乘饮露嘶风便，又作人间第一清。","dynasty":"宋代","title":"蜣蜋"}
{"author":"王令","content":"强颜求世亦何从，甔石时时得复空。何日能无寒饿役，此身得与圣贤终。人生汲汲须高致，世态浑浑未易穷。安得相逢共相语，荒城回首又春风。","dynasty":"宋代","title":"强颜寄任道子权"}
{"author":"王令","content":"古风寥落欲何寻，常记南风素意深。闻说五弦弦不断，欲于何处借人琴。","dynasty":"宋代","title":"琴二首"}
{"author":"王令","content":"不独区区操缦间，要期追逐古风还。吾民有愠何当解，学得南风不敢弹。","dynasty":"宋代","title":"琴二首"}
{"author":"王令","content":"无双亭下枝，密密复稀稀。蚌碎珠骈出，须牵蝶合围。会须珍作宝，常恐散成飞。况是东风後，游人莫易归。","dynasty":"宋代","title":"琼花"}
{"author":"王令","content":"槭槭庭前树，朝零非昔稠。呦呦草虫鸣，暮急晓未休。耎虽无不平，岂亦有哀忧。胡为劳吟呻，与士伤感投。壮士亦何者，哀哦与虫酬。所抱不列陈，调苦难谣讴。高目有远见，直怀羞曲求。蒿藜袭久安，功名忘前休。日月忽未几，天地今复秋。少壮负所怀，老大将安谋。生无及人功，死骨埋泉羞。胡为不奋飞，徒与寒饿仇。","dynasty":"宋代","title":"秋怀"}
{"author":"王令","content":"树哭寒蜩草哭虫，何堪羁客愤时穷。卒无可乐群书外，百不堪言一叹中。云黯暮天沉白日，土尘平地断清风。夫君若问秋来况，泪满遗编发乱蓬。","dynasty":"宋代","title":"秋怀寄呈子权先示徽之兼简孝先熙之"}
{"author":"王令","content":"秋居寒萧疏，秋意愁交井。饱犬无吠志，饥乌有凶声。庭空鸟交下，墙穴鼠更争。浩叹欲出门，日暮不可行。","dynasty":"宋代","title":"秋居"}
{"author":"王令","content":"秋日不照天，秋云自明晦。脱叶下衰草，蜩蝉事今退。天地功方成，草木犹怨顇。志士感所怀，长吁下清泪。","dynasty":"宋代","title":"秋日"}
{"author":"王令","content":"击剑高砍四顾遐，男儿何事系如瓜。蛟龙不是池中物，燕雀乌知陇上嗟。命有傥来犹末耳，天徒生我使穷耶。谢安未是才难者，底事苍生却盛夸。","dynasty":"宋代","title":"秋日感愤二首"}
{"author":"王令","content":"坐睨归鸿起自嗟，西风吹落泪痕斜。聚书老懒堆尘楮，利剑寒酸蛰铁蛇。自是卧龙犹戢角，浪嗟穴虎向生牙。从来思掷班佣笔，况是西山旧有家。","dynasty":"宋代","title":"秋日感愤二首"}
{"author":"王令","content":"丈夫不合自穷愁，藜藋先须天下忧。君不唐虞皆我罪，民推沟壑更谁尤。须将兼济为吾事，若只诚身亦我羞。满纸古人皆有道，如其所学愿轲丘。","dynasty":"宋代","title":"秋日偶成呈杜子长显之兼简仲美刘丈"}
{"author":"王令","content":"毵毵出土初如直，嫋嫋随风竞自斜。漫借人锄劳剆拔，只消夜雨又萌芽。良田力尽农夫叹，直道春荒志士嗟。满目青青尽芜蔓，更於何处问蓬麻。","dynasty":"宋代","title":"去草"}
{"author":"王令","content":"嗟吾为颛蒙，木朴无所思。成童始就学，数岁通书诗。十五尚意气，自待固不卑。尝为富贵易，有如涂上泥。苟意欲自进，足至则履之。二十忽自笑，学乃谋寒饥。倘富贵是致，其亦垄断为。虽曰为学难，我易易则宜。墙篱号障塞，犹可钻隙窥。岂此圣人道，苦勉不及期。反覆私自念，已急犹惧迟。思而或有得，行之固不疑。跛以见圣贤，不及犹可随。道远志所毕，矣驱亦忘疲。逮兹五十年，财若穿铜鎚。柄执似可役，持用宁无施。何意甚困踬，不及庸常儿。多病骨出露，薄食筋力羸。鼠饱昼睡穴，鸡飞暮乘埘。世既鸡鼠俦，宜吾安穷奇。","dynasty":"宋代","title":"壬辰三月二十一日读李翰林墓铭云以任侠为事"}
{"author":"王令","content":"钱塘山人大署壁，曰十月朔日且蚀。坐者跳起行者留，愚闻之惊智为惑。我时过市偶自停，眩两目视闹耳听。自嗟身贱不有位，安得置此诛四刑。惟此丙申日在未，天面黯郁昏不济。举头仰日已半亏，群阴得志云不披。尘函欲开镜尚掩，谁把白壁涂之泥。大哉玄象浩难测，安有庸人似术得。天乎反成竖子名，不念吾皇禳以德。吾闻日名为大明，光一自出灭月星。今乃为之成薄蚀，安得君子不为小人乘。","dynasty":"宋代","title":"日蚀"}
{"author":"王令","content":"一夕西风叶下柯，羁人憔悴发沉疴。穷来无子知难得，命薄于人可奈何。困卧牛衣空有泪，剧弹铁剑不成歌。陶家壁冷尘埃满，何日云雷起铁梭。","dynasty":"宋代","title":"日益无聊赖偶成呈子长"}
{"author":"王令","content":"弱弱谁氏子，鲜鲜一何姝。来奔富人家，妻与富人俱。严妆问夫子，我岂彼室如。夫子笑遣之，彼宁与汝都。升堂由阼阶，德色溢以舒。亲宾不敢笑，退语相唏吁。高堂聚群婢，唯诺相咨睢。家事忽不图，顾指取自如。朝令拆柱薪，暮遣藩篱除。风雨半夜来，百黉生不虞。屋压盗随至，夫死别嫁夫。东邻有淑子，惟不事铅朱。端居待人求，正色不敷腴。清镜见白发，行媒不顾闾。不知爱妻人，取舍何异欤。","dynasty":"宋代","title":"弱弱谁氏子"}
{"author":"王令","content":"淮风情舒舒，楚水日夜流。风能驾吾帆，水可载我舟。余归知几时，子望悬百忧。念我兄弟寡，商参各殊州。十年不一逢，会合何所由。幸逢子来归，与我相慰投。甥儿入吾牵，甥女出吾留。子吾笑其间，贫不知可愁。心如熙春阳，乐若醉酒酬。忆我别子日，将行更逗遛。泣恐伤子心，泪出仰目收。别日才几时，别思日九秋。心随西北风，目望东南楼。主人仁且贤，怜我羁旅游。晨粳玉炊香，暮酒金注瓯。盘蔬罗春青，豆脯兼夕鱐。为食岂不美，义咽不下喉。要当归子同，半菽饱亦优。始予志所学，义当望轲丘。朅来与世评，众口忽起咻。尝观世金朱，此道久已偷。胡为不奋去，附世如赘旒。而子亦待人，特以贫不谋。参差两如此，偃蹇势略侔。要当去引去，逸世出网罘。遐追避世徒，子与侍巾裘。吾将亦娶妇，力以石臼求。贸田结归庐，种树屋四周。子居课桑蚕，我出鞭耕牛。教妻绩以筐，使儿饷东畴。坐笑忘岁时，聚首成白头。归乎当何时，诗以侑子讴。","dynasty":"宋代","title":"山阳思归书寄女兄"}
{"author":"王令","content":"山中亦有出山路，山人自不与世通。拂衣起行饮流水，枕书就卧听松风。地宽江河竞摇荡，天阔日月争西东。乾坤自为四时役，万事不到幽人胸。","dynasty":"宋代","title":"山中"}
{"author":"王令","content":"山头树青青，山水日泠泠。攀树挂冠裳，饮水青肺肠。嶞然古心高，忽与世态忘。有道不足名，无责身始康。","dynasty":"宋代","title":"山中"}
{"author":"王令","content":"山中兮何游，登彼山兮乐天高。弃吾马以取步，降吾车兮足两履。石当道兮行旁，木碍上兮下俯。曾蹈险之非艰，聊凭高兮下顾。何所视之乃牛，而独见之如鼠。彼促促者出其下兮，曾其身之非伛。吁嗟徂兮，离娄之死则已，古之不较其为短长兮，何独计其高下。山高兮崔嵬，山之路兮百折而千回。趋前行而就挽，笑顾後使推之。彼游者谁兮，何以子之车来。","dynasty":"宋代","title":"山中词"}
{"author":"王令","content":"夫子儒门杰，心诚行亦醇。玉金精粹美，椒桂性芬辛。一入随邦计，咸期利国宾。生民待儒效，天意属人伦。蜀犬争惊日，邹人不识麟。穷途千古泪，白发四方尘。弊世谁思救，仁贤自合振。爱狙徒食费，好鹤浪轩驯。不结临川网，偷安厝火薪。忠言惊苦逆，恬议贵因循。漆轨书三上，清时死九滨。不思防蚁坏，徒欲卫龙鳞。当道豺狼愎，升堂犬马嚣。旱余云不雨，命塞器藏身。独抱遗经老，来为後进陈。手提三圣出，口压九师堙。众耳雷霆震，群观日月新。韦编重断绝，文席互酬询。鲁变全归道，陈粮绝更贫。贱生无自幸，俗系弗容亲。盆覆徒经日，黾埋不伏人。短诗徒自讼，已伏下斯民。","dynasty":"宋代","title":"上聱隅先生"}
{"author":"王令","content":"只闻来客说春游，不逐花前笑自留。浪说春期计春尽，留春无术只春愁。","dynasty":"宋代","title":"春愁"}
{"author":"王令","content":"谁作轻鸢壮远观，似嫌飞鸟未多端。才乘一线凭风去，便有愚儿仰面看。未必碧霄因可到，偶能终日遂为安。扶摇不起沧溟远，笑杀鹏抟似尔难。","dynasty":"宋代","title":"纸鸢"}
{"author":"王令","content":"玄云载雨惜不下，北风吹急水相黏。周遮覆盖不通透，锢结已厚难披燖。微阳未复老阴壮，计去暖律时犹淹。青天何可一日失，渐恐此去无由瞻。日驭自惧不得脱，略出急入地下潜。凭阴托寒恣凌烁，风伯得意欣沾沾。但幸天公不省悟，谁顾地下人嗟谗。隔绝霜露旷不下，帝有润泽何由沾。非惟勾芽冻夭折，亦恐万类由兹歼。九龙衔火互相暖，称有日职借不甘。群儿锐奋不量度，欲仰吐气吁以炎。惟有壮士抱剑卧，思得美酒聊自酣。","dynasty":"宋代","title":"冬阴寄满子权"}
{"author":"王令","content":"北邙山下一孤坟，流落三千绮丽文。後世声名高白日，当年荣利等浮云。屏除忧愤归禅寂，消遣光阴在酒醺。若使篇章深李杜，竹符还不到君分。","dynasty":"宋代","title":"读白乐天集"}
{"author":"王令","content":"汉鼎重焱逆血熬，当时天子亦勤劳。不能乘作唐虞计，未会严陵所谓高。","dynasty":"宋代","title":"读东汉"}
{"author":"王令","content":"去梁无故又辞齐，弟子纷纷益不知。天下未平虽我事，己身已枉更何为。後来谁是闻风者，当世何尝不召师。士要自高无顾世，遗编今亦有人疑。","dynasty":"宋代","title":"读孟子"}
{"author":"王令","content":"利害从来识所存，固难轻重与人论。赵良不自身为客，刚欲都君使灌园。","dynasty":"宋代","title":"读商君传"}
{"author":"王令","content":"汉得孤秦万弊时，当年丞相要无为。洛阳年少空流涕，谁谓书生果有知。","dynasty":"宋代","title":"读西汉"}
{"author":"王令","content":"窗中灯冷晖重绿，窗前西风叶相逐。晓霜披瓦月上轩，枕梦不成雁声续。拂衣起步行绕壁，万虑无成泪沾臆。铁房老剑涩不青，闪系入柱不可索。白昼出门归路迷，冬日易夜还空归。人将豪杰视如草，天困英雄未与时。长鲸滞斩海波摇，塞甲不卷边尘嚣。吾徒憔悴乃如此，安得长喙呼重霄。","dynasty":"宋代","title":"短谣"}
{"author":"王令","content":"忧悉卒卒人无乐，花草纷纷物又春。安得无忧与无虑，对花还作笑歌人。","dynasty":"宋代","title":"对花"}
{"author":"王令","content":"玉海澄中粹，金山拔外佳。无前谁与敌，独进不容偕。列象明星璧，遗思结馆娃。一麾迎日下，四海望霖乖。今见诣佥允，从来注意谐。推满常己任，济域定民皆。富裕吴中俗，优游治外怀。樽环常满客，醉拥坐添钗。贱子儒名业，平生客旁淮。尘埃方困顿，时命两沉埋。居拙思营窟，炊穷欲析骸。毛生祢衡刺，麻系吕匡鞋。海远狂图酌，天高妄欲阶。请虽非义得，来实为贫嗟。况是常瞻目，将希未施崖。虽然愚者虑，庶享恶人斋。肉骨非难力，铭心谢莫涯。定须为进互，庶或未愚柴。","dynasty":"宋代","title":"上杭帅吕舍人"}
{"author":"王令","content":"家世无双旧，材资第一良。山川储地秀，日月合天光。远色抵千古，洪声压四方。道如天未丧，子让世谁当。文斧摩空运，儒工缩手藏。熔金斥淄石，截玉出端刚。追复轩羲旧，裨终典诰亡。夸传争噍噍，问望蔚堂堂。章甫通期冠，缁裘讵合裳。计量遗丈引，收取竟寻常。有渐虽宜贺，论才固在伤。偶来官簿版，何异任牛羊。客有装垂橐，时穷道括囊。贫才完竖褐，义不及妻糠。剑折终羞屈，兰移不改香。幸偷容足地，耻学及羹墙。同日如无善，当年尚取狂。互乡前事在，北面有先望。","dynasty":"宋代","title":"上黄任道"}
{"author":"王令","content":"出处身之道，穷通命所关。孔犹闻宋逐，轲亦退梁还。兹道方中否，流风有後艰。客来方病宪，人戚不堪颜。士有高山仰，身尝逸驾攀。径心思古到，独手欲今扳。憔悴穷年学，乖疏五两纶。鱼盐闻古隐，畎亩识今闲。蹈海时何谓，无田力亦孱。清醒甘泽畔，富贵奈墦间。进壮羝羊触，行屯乘马班。食贫欣道在，愠见笑儿顽。时已输雌雉，心犹耻瘠环。偶逢邦有道，喜睠涕无潸。观水求窥海，知天愿适山。虽归滕国圣，尚贱许行蛮。进效无横草，希仁等弃官。圣门犹进惑，惠政况先鳏。自道非能赋，几希不敢删。误知何以报，忠信赤心殷。","dynasty":"宋代","title":"上邵宝文"}
{"author":"王令","content":"花枝袅袅笑当觞，且作春风几日狂。纵使春归犹有酒，酒酣春去亦何伤。","dynasty":"宋代","title":"少年答春愁"}
{"author":"王令","content":"昏镜无好面，恶土无善禾。镜不但自昏，损人颜色多。地恶根不长，禾死其奈何。必欲识己真，擦镜除埃尘。必欲得善禾，易地勤耕耘。安得浪与儿，诵口而思身。","dynasty":"宋代","title":"慎交"}
{"author":"王令","content":"士患常不学，不学常罔然。学成安所施，用舍系诸天。孔孟去已久，寥寥泣遗编。斯道未易为，今古如同年。","dynasty":"宋代","title":"士患常不学"}
{"author":"王令","content":"纷纷世俗言，病客久厌听。圣贤没已远，是非久无定。六经纸上言，黑白欲谁证。独有自信人，中得不外竞。","dynasty":"宋代","title":"世言"}
{"author":"王令","content":"西风吹云空，晴日露高晒。驽马无速骋，归客思远届。长林剥霜红，远水漾寒派。露虫悲自咽，风菊老犹介。昔予来方春，焰焰树生态。今归亦未几，马踏落叶坏。时物固有然，盛衰信难概。吁嗟为生劳，黾勉计无奈。伊余有遐致，久此困俗械。尝思摆绝去，自放出世外。高怀乐天宽，远目斥人碍。有田足晨昏，有圃具葅菜。父母不待养，妻子固易赖。世孰得丘山，亦孰失蒂芥。人自能轻重，吾将守所爱。六经老诚明，万古熟成败。得时为醢盐，滋味和鼎鼐。失犹有万世，令名自沽卖。自视久已明，决不事谋蔡。寄诗侑子觞，期子和而再。","dynasty":"宋代","title":"书怀寄黄任道满子权"}
{"author":"王令","content":"戏拨虎须求不啮，何如缩手神中归。虚云坐上客常满，许下惟闻哭习脂。","dynasty":"宋代","title":"书孔融传"}
{"author":"王令","content":"弟子从来学未纯，异时得失亦频频。一官所买知多少，便议先生作圣人。","dynasty":"宋代","title":"叔孙通"}
{"author":"王令","content":"子之来兮东之舟，暮不至兮谁牵以留。子之去兮西之马，朝何亟兮不秣而驾。驾胡适兮徂扬，扬之郊兮泮之央。泮之冰兮春之水，泮之莪兮芽茁於涘。泮之鹭兮洁白以止，泮之土兮除扫不滓。泮之人兮立以望子，久不可待兮足并以跂。子未至兮谓奚，子之至兮何以慰之。招其来而挽其去，纳以宽而不严以恕。增其长而救厥玷失，培其根而使华以实。泮之人兮子喜，子先何适兮不夙吾治。","dynasty":"宋代","title":"送黄莘任道赴扬州主学"}
{"author":"王令","content":"吾於古人少所同，惟识韩家十八翁。其辞浩大无崖岸，有似碧海吞浸秋晴空。此老颇自负，把人常常看。于时未尝有夸诧，只说东野口不乾。我生最迟暮，不识东野身。能得韩老低头拜，料得亦是无量文章人。前日杜子长，借我孟子诗。三日三夜读不倦，坐得脊折臀生胑。旁人笑我苦若是，何为竟此故字纸。童子请我愿去烧，此诗苦涩读不喜。吾闻旁人笑，叹之殊不已。又畏童子言，藏之不敢示。奈何天下俱若然，吾与东野安得不泯焉。","dynasty":"宋代","title":"还东野诗"}
{"author":"王令","content":"梦载十舟胜一钩，曳缗万里悬十牛。饱食身至东海投。还踞秦山待鱼食，所得果可餔九州。","dynasty":"宋代","title":"江上四首"}
{"author":"王令","content":"二夷之来始何自，乘我中国方迷昏。各投阴诬张诞妄，寻附罅隙为株根。例誇难能压甚畏，钓博天下要推尊。其流汗漫已不制，尚自冲荡洪其源。一戎中侵欲内侮，犹遣万甲疆场屯。何哉二戎日内坏，不思刷去仍资存。尝闻古人第气类，皆以夷敌禽兽论。惜乎无伦弗礼义，几希不得人相扪。吾观世之陷此者，不啻火立足向燔。岂期之子既自悟，不思跳出乃欲𨀛。余方往就西北食，闻子亦整东南辕。虽然去就固在子，安忍惜手不试援。","dynasty":"宋代","title":"别老者王元之二"}
{"author":"王令","content":"月形如张弓，下影射秋水。寒江风静时，逮目失洲沚。渔歌去时唱，归和讙未已。岂无人间乐，自快适为喜。客子有倦怀，归心动秋苇。更假沧浪清，聊用洗尘耳。","dynasty":"宋代","title":"晚泊"}
{"author":"王令","content":"自古名士纷如毛，多见博带裳衣褒。如其可学不可逮，三满夫子皆儒豪。其文渊源尤可爱，江海驾荡相吞滔。方吾少时未识愧，引领日望声齐高。穷吭折吻气力绝，始尽退伏非所曹。近来笔砚思置去，新诗苟有亦自韬。闲时屡索不肯出，若欲献贵贱厥操。李君南来久有日，我始得见试捾搯。忽逢诗挑欲我接，快句锐利磨矛刀。要令口献近章句，若急献迫不可逃，颜赫舌涩不可吐，滞若乱绪强抽搔。惟其自陈尚讷怍，况又听者宁不聱。退归自与败者比，誓欲弃甲弓矢橐。新诗见投又须和，咄哉自守何不牢。","dynasty":"宋代","title":"答李公安"}
{"author":"王令","content":"切切复切切，泪尽琴弦绝。愤气吐不出，内作心肝热。朝浆渴不胜，暮潦浊不清。何以慰我怀，安得沧海冰。","dynasty":"宋代","title":"哭诗六章"}
{"author":"王令","content":"江渚日夜归，江痕下汀矶。渔者不自劳，推舟就寒漪。得鱼乐几多，忽忘身在泥。未闻任氏风，岂信丝缗非。","dynasty":"宋代","title":"观鱼"}
{"author":"王令","content":"白日立中路，犬去不形相。夜以盗自来，何敢怨犬伤。主人忽加念，谢恕犬无良。盗子愧伏前，有言愿加详。见赐固已多，恕犬诚未臧。","dynasty":"宋代","title":"酬束丈贶诗兼叙所怀"}
{"author":"王令","content":"先生素志已形诗，弟子何妨鼓瑟希。时若伊周方有任，命如孔孟可无归。要终四海乘槎去，高谢西山食粟非。此道难言身未果，且当从世共依违。","dynasty":"宋代","title":"和孙莘老将赴太平二首"}
{"author":"王令","content":"壮志老来退，穷愁无易功。风云诗气焰，天地醉心胸。午枕著不觉，昼门关更慵。由来自疏拙，底处不相容。","dynasty":"宋代","title":"偶感"}
{"author":"王令","content":"羃羃江城没远烟，暮云归族忽相连。春江流水出天外，晚渡归舟下日边。杏萼春深翻浅缬，柳花风远曳晴绵。无钱买得江头树，输与渔人系钓船。","dynasty":"宋代","title":"江上"}
{"author":"王令","content":"云之扬扬，油油其蒙。望我以雨，卒从以风。云之油油，扬扬其去。我挽不可，泣立以伫。终风不休，终云不留。不雨我田，不谷我收。岩岩南山，有川其下。徒我必云，不能必雨。蓁蓁者林，有越而樛。人伐以归，我徂安休。嗟今之人，顾己是求。有颀者木，曷为而材。大折以薪，小生何哉。嗟今之人，谁同我哀。","dynasty":"宋代","title":"终风操"}
{"author":"王令","content":"匣剑光芒射斗牛，持携天下洗人仇。英雄心胆老犹壮，道路风尘行未休。名重更须完小节，义高何必论闲愁。蒙蒙细雨陵阳市，折取重梅上酒楼。","dynasty":"宋代","title":"赠裴仲卿"}
{"author":"王令","content":"淮风情舒舒，楚水日夜流。风能驾吾帆，水可载我舟。余归知几时，子望悬百忧。念我兄弟寡，商参各殊州。十年不一逢，会合何所由。幸逢子来归，与我相慰投。甥儿入吾牵，甥女出吾留。子吾笑其间，贫不知可愁。心如熙春阳，乐若醉酒酬。忆我别子日，将行更逗遛。泣恐伤子心，泪出仰目收。别日才几时，别思日九秋。心随西北风，目望东南楼。主人仁且贤，怜我羁旅游。晨粳玉炊香，暮酒金注瓯。盘蔬罗春青，豆脯兼夕鱐。为食岂不美，义咽不下喉。要当归子同，半菽饱亦优。始予志所学，义当望轲丘。朅来与世评，众口忽起咻。尝观世金朱，此道久已偷。胡为不奋去，附世如赘旒。而子亦待人，特以贫不谋。参差两如此，偃蹇势略侔。要当去引去，逸世出网罘。遐追避世徒，子与侍巾裘。吾将亦娶妇，力以石臼求。贸田结归庐，种树屋四周。子居课桑蚕，我出鞭耕牛。教妻绩以筐，使儿饷东畴。坐笑忘岁时，聚首成白头。归乎当何时，诗以侑子讴。","dynasty":"宋代","title":"山阳思归书寄女兄"}
{"author":"王令","content":"直道无适可，小官真漫论。夫君自行义，而我更何言。独柱难为刀，横流不奈浑。此心持送子，饮泪档前樽。","dynasty":"宋代","title":"送李廷尉濠梁"}
{"author":"王令","content":"涉川固有道，造舟不如梁。曾闻水覆舟，不闻死乘杠。奈何揭厉子，先先勇褰裳。岂尽水害人，固亦谋非臧。凤虽谓灵畜，无竹或死饥。竹今无方无，凤云非其时。使之群鸱鸢，饥饱为止飞。非惟失所灵，亦与弹射期。坦坦谁之田，施施缴且弋。乌来玩其机，鹊至喜其食。长鸿飞冥冥，志与万里极。岂无啄饮心，宁饥不人得。湍激日蹙蹙，风棱势漫漫。奈何舟上人，试死才一间。苟不以利涉，安坐思诚艰。客虽惧谋梁，而木嗟在山。","dynasty":"宋代","title":"赠李定资深"}
{"author":"王令","content":"禄儿射火烧九天，鬼手不扑神听旃。群庸仰口不肯唾，反出长喙嘘之燃。睢阳城穷缩死鳖，危系一发悬九渊。巡瞠睨远两眦拆，怒嚼齿碎须张肩。恨身不毛剑无翼，不能飞去残贼咽。翁躯腥刀子磔俎，日嚼血肉犹经年。霁云东攘两臂去，西来才有九指还。胸中慎气吐不散，去随箭入浮屠砖。忠穷智索其自效，更脔爱妾尝饥涎。我疑没日贼不食，恐其肉酖死不痊。又疑身骨不化土，定作金铁埋重泉。何时山移陵谷变，发出鼓铸戈或鋋。吾如得之顾有用，不诛已然诛未然。","dynasty":"宋代","title":"张巡"}
{"author":"王令","content":"久撄末俗喧，脱就绿野静。方随巾屦便，那暇宾客命。林红落春衰，草绿争夏盛。时从老农语，久伫行子听。谓言劳苦後，各以闲暇庆。时逢瓶盎酒，亦有肴核称。喧嘲忽无次，歌唱仍相咏。酒阑纷起坐，白发忽两凭。儿乘旁树嬉，牛卧前篱瞑。予方困俗累，爱此近天性。何当从之归，买舍与相并。","dynasty":"宋代","title":"野步"}
{"author":"王令","content":"终年谋食亦何得，浪取穷愁只自侵。饿死有时非正命，劳生几不愧常心。百年此去尘埃在，万古从来意思深。莫说山林是轻往，穷来无计得山林。","dynasty":"宋代","title":"寄满子权二首"}
{"author":"王令","content":"至和改元之一年，有蝗不知自何来。朝飞蔽天不见日，若以万布筛尘灰。暮行啮地赤千顷，积叠数尺交相埋。树皮竹颠尽剥枯，况又草谷之根荄。一蝗百儿月两孕，渐死高厚塞九垓。嘉禾美草不敢惜，却恐压地陷入海。万生未死饥饿间，支骸遂转蛟龙醢。群农聚哭天，血滴地烂皮。苍苍冥冥远复远，天闻不闻不可知。我时心知悲，堕泪两目。发为疾蝗诗，愤扫百笔秃。一吟青天白日昏，两诵九原万鬼哭。私心直冀天耳闻，半夜起立三千读。上天未闻间，忽作遇蝗梦。梦蝗千万来我前，口似嚅嗫色似冤。初时吻角犹唧嗾，终遂大论如人间。问我子何愚，乃有疾我诗。我尔各生不相预，子何诗我盍陈之。我时愤且惊，噪舌生条枝。谓此腐秽余，敢来为人讥。尔虽族党多，我谋久已就。方将诉天公，借我巨灵手。尽拔东南竹柏松，屈铁缠缚都为箒。扫尔纳海压以山，使尔万噍同一朽。尚敢托人言，议我诗可否。群蝗顾我嗟，不谓相望多。我欲为子言，幸子未易呶。我虽身为蝗，心颇通尔人。尔人相召呼，饮啜为主宾。宾饮啜釂百豆爵，主不加诟翻欢欣。此竟果有否，子盍来我陈。予应之曰然，此固人间礼。傧价迎召来，饮食固可喜。蝗曰子言然，予食何愧哉。我岂能自生，人自召我来啜食。借使我过甚，从而加诟尔亦乖。尝闻尔人中，贵贱等第殊。雍雍材能官，雅雅仁义儒。脱剥虎约皮，借假尧舜趋。齿牙隐针锥，腹肠包虫蛆。开口有福威，颐指专赏诛。四海应呼吸，千里随卷舒。割剥赤子身，饮血肥皮肤。噬啖善人党，嚼口不肯吐。连床列竽笙，别屋连嫔姝。一身万椽家，一口千仓储。儿童袭公卿，奴婢联簪裾。犬豢羡膏粱，马厩余绣涂。其次尔人间，兵皂倡优徒。子不父而父，妻不夫而夫。臣不君尔事，民不家尔居。目不识牛桑，手不亲犁锄。平时不把兵，皮革包矛殳。开口坐待食，万廪倾所须。家世不藏机，绘绣锦衣襦。高堂倾美酒，脔肉脍百鱼。良材琢梓楠，重屋擎空虚。贫者无室庐，父子各席居。贱者饿无食，妻子相对吁。贵贱虽云异，其类同一初。此固人食人，尔责反舍诸。我类蝗名目，所食况有余。吴饥可食越，齐饿食鲁邾。吾害尚可逃，尔害死不除。而作疾我诗，子语得无迂。","dynasty":"宋代","title":"梦蝗"}
{"author":"王令","content":"角角适时足，力走犹或迟。从而不逮人，不若坐视之。而予始用此，已无先人思。间自念斯世，固亦未易为。以其得而惭，曷若退自宜。老身可孔颜，饿死犹夷齐。予心最乐此，尤喜用自持。岂将六尺躯，贱易五羖皮。但无百亩田，得抱刚气归。年来事穷蹙，露暴无自依。姊寡不能嫁，儿孤牵我啼。平生事文字，无路活寒饥。勉从进士科，束若缚襁儿。时时忽自笑，往往穷加悲。有如高飞鸟，中路饥自低。锐知从食来，不意身投黐。神龙拏白日，挟雨万里飞。使其口有衔，安得无驯随。虽然平生志，固未忍相遗。闲时自散开，纵吟助嘘唏。财将舒己私，岂敢偷人知。黄君道德者，术业何颀颀。手提九黄钟，旁取折龠吹。悬知失气类，误以唱和期。不知里社歌，不可郊庙施。况余衰病余，有气亦已卑。加之困俗学，羝角方牵羸。诗陈尽自道，幸子怜无疵。","dynasty":"宋代","title":"答黄薮富道"}
{"author":"王令","content":"始予既迂疏，城郭非所乐。闻吴富山水，思往颇计校。脱身东南来，见实与闻效。吴之山棱棱，吴水清不挠。岂无适之径，以可泳以棹。而独何为然，反门自闲罩。念我西北州，数子吴莫较。正心醇无醨，粹行莹不疱。递言张圣贤。赓口唱弟孝。大非友宜当，实可师而效。我愚不敢望，时以管觇豹。进如暗赴明，退必丑厌貌。自耻以别白，疾匝天地趠。坐思朝成痴，梦遇夜不觉。山水虽素喜，实不如诲教。鸣呼何时归，作诗以自闹。","dynasty":"宋代","title":"客杭思李常伯满粹翁及衡父子权因寄此"}
{"author":"王令","content":"剑气寒高倚暮空，男儿日月鏁心胸。莫藏牙爪同痴虎，好召风雷起卧龙。旧说王侯无世种，古尝富贵及耕佣。须将大道为奇遇，莫踏人间龌龊纵。","dynasty":"宋代","title":"寄洪与权"}
{"author":"王令","content":"翘翘数子拔群伦，落笔文章妙有神。清世暂时藏琬琰，红尘终不卧麒麟。淹留京国三年客，牢落江河一病身。得丧穷通虽付命，双眸忍泪已沾巾。","dynasty":"宋代","title":"寄都下二三子失举二首"}
{"author":"王令","content":"东风柔弱事春权，剧雨无端转怆然。不惜好花都委地，却令远草直平天。龙蛇久蛰应思奋，蛙蝈乘时已自先。缘柳由来却堪笑，叶眉愁剧遂长眠。","dynasty":"宋代","title":"春晚雨後"}
{"author":"王令","content":"纷纷世俗言，病客久厌听。圣贤没已远，是非久无定。六经纸上言，黑白欲谁证。独有自信人，中得不外竞。","dynasty":"宋代","title":"世言"}
{"author":"王令","content":"心爱满夫子，论师不敢交。诚明大中性，二五老阳爻。後学谁思进，吾蒙久辱包。思之无见日，梦把客门敲。","dynasty":"宋代","title":"寄满粹翁"}
{"author":"王令","content":"懋甫相门儿，家世踏缨紞。早年缀官簿，青衫蔚於菼。本宜多骄矜，不谓锐意敢。意贪英雄交，一手欲四揽。偶来滥予会，臂搦首已颔。酒狞夸胸襟，顶踵都一胆。壮心羞摧藏，义内喜葅歜。要言相死从，顾岂苟难斩。听其自陈论，峭拔不平渐。要之当一切，固令不黤黯。忆予少年时，亦自喜黠{左氵右闯}。於今老而悔，壮意日凋减。惜夫相遇迟，君於我已检。骤闻强大语，若虎饿得啖。已无相高心，徒有志气感。春风吹天昏，醉目睨愁黪。念当相别去，两怀不无惨。何时重来过，慰我涸辙噞。唯其去後怀，犹一饱复歉。幸有西南风，时作寄我椠。","dynasty":"宋代","title":"赠别晏成绩懋父太祝"}
{"author":"王令","content":"来何必召云，去何必飞天。我名不为龙，何能雨尔田。","dynasty":"宋代","title":"答问诗十二篇寄呈满子权其九水车问龙"}
{"author":"王令","content":"尽道神龙此有灵，一池澄静暮痕清。如何蟠屈无飞志，却放鸣蛙有怒声。","dynasty":"宋代","title":"龙池二绝"}
{"author":"王令","content":"多谢刘夫子，殷懃寄我编。何时共杯酒，一笑似当年。岁月回霜雪，生涯废简编。终期收晚学，茅屋送归田。","dynasty":"宋代","title":"答刘仲美"}
{"author":"王令","content":"窗前午枕梦忘还，门外清风昼掩关。天下谁当千古後，床头自笑六经闲。能将道系穷通里，安用身居进退间。自愧公心犹有蔽，清时无日不思山。","dynasty":"宋代","title":"寄满子权二首"}
{"author":"王令","content":"有钱莫买金，多买江东纸。江东纸白如春云，独君诗华宜相亲。缀连卷大十牛腹，要尽寄我无寄人。我将携之东，脚踏海水洗齿唇。转来清澈饮百斛，转来清饮百斛，荡涤肠肺无纤尘。尝闻泰山高，高处天为邻。借如无梯不得上，亦欲大叫呼天神。铺陈君所诗，噪口雷鼓震。世多俗耳固莫告，当冀上帝依稀闻。正声定不感凡类，舞跃百凤千龙麟。安能学俗儿，一卷不复呻。天公闻否尚未快，安得纤翼穿秋旻。","dynasty":"宋代","title":"再寄满子权二首"}
{"author":"王令","content":"玄云载雨惜不下，北风吹急水相黏。周遮覆盖不通透，锢结已厚难披燖。微阳未复老阴壮，计去暖律时犹淹。青天何可一日失，渐恐此去无由瞻。日驭自惧不得脱，略出急入地下潜。凭阴托寒恣凌烁，风伯得意欣沾沾。但幸天公不省悟，谁顾地下人嗟谗。隔绝霜露旷不下，帝有润泽何由沾。非惟勾芽冻夭折，亦恐万类由兹歼。九龙衔火互相暖，称有日职借不甘。群儿锐奋不量度，欲仰吐气吁以炎。惟有壮士抱剑卧，思得美酒聊自酣。","dynasty":"宋代","title":"冬阴寄满子权"}
{"author":"王令","content":"双双水中凫，已往又回顾。弋者窥未知，舟来避还去。","dynasty":"宋代","title":"效退之青青水中蒲其三"}
{"author":"王令","content":"钱塘山人大署壁，曰十月朔日且蚀。坐者跳起行者留，愚闻之惊智为惑。我时过市偶自停，眩两目视闹耳听。自嗟身贱不有位，安得置此诛四刑。惟此丙申日在未，天面黯郁昏不济。举头仰日已半亏，群阴得志云不披。尘函欲开镜尚掩，谁把白壁涂之泥。大哉玄象浩难测，安有庸人似术得。天乎反成竖子名，不念吾皇禳以德。吾闻日名为大明，光一自出灭月星。今乃为之成薄蚀，安得君子不为小人乘。","dynasty":"宋代","title":"日蚀"}
{"author":"王令","content":"翩翩水中舟，既满何用载。主舟者谁子，无乃忽於败。兼济虽期仁，过任适为害。自是人致然，已溺何足怪。","dynasty":"宋代","title":"翩翩水中舟"}
{"author":"王令","content":"壮志老来退，穷愁无易功。风云诗气焰，天地醉心胸。午枕著不觉，昼门关更慵。由来自疏拙，底处不相容。","dynasty":"宋代","title":"偶感"}
{"author":"王令","content":"春城春雨绿春潭，冉冉归舟上去帆。爱子有诗留我别，悔予无酒僯君衔。东风随卷行人袖，落日犹明去客衫。好有新诗寄幽寂，我心无泊似摇{左方右参}。","dynasty":"宋代","title":"寄朱元弼"}
{"author":"王令","content":"久阴忽晴已可赏，况复夜气驱蚊藏。清风逆回六月热，急雨借得三秋凉。非惟归云人目快，更有白月天心当。从来万古有未尽，待子一夕心胸张。","dynasty":"宋代","title":"招束伯仁杜子长夜话"}
{"author":"王令","content":"满目尘埃白日阴，皇天无命且深沉。终当力卷沧溟水，来作人间十日霖。","dynasty":"宋代","title":"龙池二绝"}
{"author":"王令","content":"何处难忘酒，亡君复旧游。黍离经故国，麦秀悼前羞。远目何胜尽，行车逆自留。此时无一盏，何以谢悠悠。","dynasty":"宋代","title":"何处难忘酒十首其十"}
{"author":"王令","content":"木落不去根，水流常背源。木落方病寒，尚覆本根温。水流忘由来，散乱卑湿牵。读子二思诗，起予二者言。木实类君子，老有孝感存。水亦人迹然，动由名利牵。使我父母感，一夕身百翻。人世但可悲，小官何足言。情义有相夺，心迹固此分。勉之多自宽，行见西归辕。","dynasty":"宋代","title":"广王醇正叔二思诗"}
{"author":"王令","content":"春城绿野郁相望，闲客闲来兴自长。不见暮云成宿雨，空看芳草到斜阳。花生恶土终成笑，兰不逢人自信香。虽有尘缨无处濯，坐观渔者满沧浪。","dynasty":"宋代","title":"春城望湖"}
{"author":"王令","content":"禄儿射火烧九天，鬼手不扑神听旃。群庸仰口不肯唾，反出长喙嘘之燃。睢阳城穷缩死鳖，危系一发悬九渊。巡瞠睨远两眦拆，怒嚼齿碎须张肩。恨身不毛剑无翼，不能飞去残贼咽。翁躯腥刀子磔俎，日嚼血肉犹经年。霁云东攘两臂去，西来才有九指还。胸中慎气吐不散，去随箭入浮屠砖。忠穷智索其自效，更脔爱妾尝饥涎。我疑没日贼不食，恐其肉酖死不痊。又疑身骨不化土，定作金铁埋重泉。何时山移陵谷变，发出鼓铸戈或鋋。吾如得之顾有用，不诛已然诛未然。","dynasty":"宋代","title":"张巡"}
{"author":"王令","content":"三月残花落更开，小檐日日燕飞来。子规夜半犹啼血，不信东风唤不回。","dynasty":"宋代","tags":"古诗三百首，春天，写景，惜春","title":"送春/春晚"}
{"author":"王令","content":"南山之田兮，谁为而芜。南山之人兮，谁教堕且。来者何为，而往者谁趾。草漫靡兮，不种何自。始吾往兮无耜，吾将归兮客吾止。要以田兮寄我治，我耕浅兮谷不遂。耕之深兮石挠吾耒，吾耒挠兮耕嗟难。雨专水兮日专旱，借不然兮颖以秀。螟悬心兮螣开口，我虽力兮功何有。然不可以已兮，时宁我违而我无时负。","dynasty":"宋代","title":"南山之田赠王介甫"}
{"author":"王令","content":"平时已多病，春至更蹉跎。恶土种花少，东风生草多。客愁浑寄泪，野思不堪歌。独有诗心在，时时一自哦。","dynasty":"宋代","title":"庭草"}
{"author":"王令","content":"西南无尽望，吞恐罄吴郊。海近私凭蓄，天低不敢包。蛟龙宜自宅，螾蛭莫令巢。远浦才分点，归樯略认梢。水乘潮更阔，地过底宜坳。鸟绝烟维断，风凌浪脊交。大穚横作画，别岸缺成爻。吟恐诗无气，图忧笔费抄。归输范蠡得，官许季鹰抛。去忆心应系，归夸口定劳。穷何须蹈海，来好卜编茅。著户生同隐，居民钓自庖。沧浪未容濯，鱼枻夜停敲。","dynasty":"宋代","title":"太湖"}
{"author":"王令","content":"敖耶学耶，为来往耶。衣之荼荼，冠膝膝耶。何进趋之舒，不若退走之速耶。虽终不吾听兮，犹无贻我嗟。","dynasty":"宋代","title":"送黄任道歌其二"}
{"author":"王令","content":"可嗟落日志悠然，便有群星出见天。夜月自明人自爱，不妨人亦闭门眠。","dynasty":"宋代","title":"夜月"}
{"author":"王令","content":"太学齑盐共苦辛，寒窗笔砚日相亲。梁王台畔一分袂，扬子江头三换春。箧里黄金须买酒，鬓边白发解欺人。穷通得丧谁能定，况是男儿有此身。","dynasty":"宋代","title":"寄都下二三子失举二首其二"}
{"author":"王令","content":"吾於古人少所同，惟识韩家十八翁。其辞浩大无崖岸，有似碧海吞浸秋晴空。此老颇自负，把人常常看。于时未尝有夸诧，只说东野口不乾。我生最迟暮，不识东野身。能得韩老低头拜，料得亦是无量文章人。前日杜子长，借我孟子诗。三日三夜读不倦，坐得脊折臀生胑。旁人笑我苦若是，何为竟此故字纸。童子请我愿去烧，此诗苦涩读不喜。吾闻旁人笑，叹之殊不已。又畏童子言，藏之不敢示。奈何天下俱若然，吾与东野安得不泯焉。","dynasty":"宋代","title":"还东野诗"}
{"author":"王令","content":"纷纷世趣竟多途，失在从人得在吾。苟获一时儿女笑，定罹千古圣贤诛。微生何事疑人佞，孟子当年亦自迂。满眼悠悠懒商较，尽留来者议贤愚。","dynasty":"宋代","title":"信笔"}
{"author":"王令","content":"维舟溯江流，人力与水争。回视东下人，恍如御风行。谁能倒长江，奔泻暂西倾。聊用快客意，何惮鱼龙惊。","dynasty":"宋代","title":"蕲口道中三首其三"}
{"author":"王令","content":"客梦愁生枕，鸡号喜向晨。朔风能动地，短日更随人。官柳看埋冻，江海想漏春。淹留归未得，尘土暗乌巾。","dynasty":"宋代","title":"次韵介甫冬日"}
{"author":"王令","content":"江之水兮东流，泝湍流兮寄人舟。舟无袽兮载函重，风乘波兮棹人用。济不济兮奈何，横中流兮涕滂沱。来何为兮不待，今虽嗟兮安悔。舟方乘兮人不吾以，覆且溺兮我则同人死。江之水兮东流，济欲济兮何由。水浸浸兮滩露，暮涛下兮夜潦收。舟不行兮推之於陆，力不足兮汗颜，行无由兮涂足。时不逝兮奈何，归日暮兮涂远，去风高兮水波。行踌躇兮伫望，聊逍遥兮永歌。江之水兮东流，沿湍流兮望归舟。舟来归兮何时，步芳洲兮濯足，陟南山兮采薇。江风波兮日暮，望夫人兮未来。江之水兮东流，沿湍流兮望归舟。风滔滔兮浪波苦，嗟往者兮未还，惜行人兮将去。去何适兮归何时，执子手兮牵子衣。行何如兮来复，济岂无兮他时。","dynasty":"宋代","title":"江上词"}
{"author":"王令","content":"沟中老弱转流尸，夫不容妻母弃儿。常得民愚犹是幸，不然死等更何为。布衣空有蒿莱泪，肉食方多妾马思。君也天心省民数，未加死所又何辞。","dynasty":"宋代","title":"和洪与权"}
{"author":"王令","content":"出处身之道，穷通命所关。孔犹闻宋逐，轲亦退梁还。兹道方中否，流风有後艰。客来方病宪，人戚不堪颜。士有高山仰，身尝逸驾攀。径心思古到，独手欲今扳。憔悴穷年学，乖疏五两纶。鱼盐闻古隐，畎亩识今闲。蹈海时何谓，无田力亦孱。清醒甘泽畔，富贵奈墦间。进壮羝羊触，行屯乘马班。食贫欣道在，愠见笑儿顽。时已输雌雉，心犹耻瘠环。偶逢邦有道，喜睠涕无潸。观水求窥海，知天愿适山。虽归滕国圣，尚贱许行蛮。进效无横草，希仁等弃官。圣门犹进惑，惠政况先鳏。自道非能赋，几希不敢删。误知何以报，忠信赤心殷。","dynasty":"宋代","title":"上邵宝文"}
{"author":"王令","content":"十日九自病，偶平还苦吟。万金无枉志，千古有遗心。静隐支凭几，寒搔发解簪。南风久寂寞，谁继五弦琴。","dynasty":"宋代","title":"偶成"}
{"author":"王令","content":"汉鼎重焱逆血熬，当时天子亦勤劳。不能乘作唐虞计，未会严陵所谓高。","dynasty":"宋代","title":"读东汉"}
{"author":"王令","content":"晓折寒蔬野圃间，荒林深处有芳兰。世无贤士纫为佩，犹有幽人日取餐。","dynasty":"宋代","title":"蔬兰"}
{"author":"王令","content":"何处难忘酒，君王宴豫年。群谋安一统，无口议将然。闲暇开元后，优游大业前。此时无一盏，何以慰遗贤。","dynasty":"宋代","title":"何处难忘酒十首其五"}
{"author":"王令","content":"夫子儒门杰，心诚行亦醇。玉金精粹美，椒桂性芬辛。一入随邦计，咸期利国宾。生民待儒效，天意属人伦。蜀犬争惊日，邹人不识麟。穷途千古泪，白发四方尘。弊世谁思救，仁贤自合振。爱狙徒食费，好鹤浪轩驯。不结临川网，偷安厝火薪。忠言惊苦逆，恬议贵因循。漆轨书三上，清时死九滨。不思防蚁坏，徒欲卫龙鳞。当道豺狼愎，升堂犬马嚣。旱余云不雨，命塞器藏身。独抱遗经老，来为後进陈。手提三圣出，口压九师堙。众耳雷霆震，群观日月新。韦编重断绝，文席互酬询。鲁变全归道，陈粮绝更贫。贱生无自幸，俗系弗容亲。盆覆徒经日，黾埋不伏人。短诗徒自讼，已伏下斯民。","dynasty":"宋代","title":"上聱隅先生"}
{"author":"王令","content":"秋日不照天，秋云自明晦。脱叶下衰草，蜩蝉事今退。天地功方成，草木犹怨顇。志士感所怀，长吁下清泪。","dynasty":"宋代","title":"秋日"}
{"author":"王令","content":"湍激日蹙蹙，风棱势漫漫。奈何舟上人，试死才一间。苟不以利涉，安坐思诚艰。客虽惧谋梁，而木嗟在山。","dynasty":"宋代","title":"赠李定资深其四"}
{"author":"王令","content":"凤虽谓灵畜，无竹或死饥。竹今无方无，凤云非其时。使之群鸱鸢，饥饱为止飞。非惟失所灵，亦与弹射期。","dynasty":"宋代","title":"赠李定资深其二"}
{"author":"王令","content":"方春不种兰，终岁无自佩。良田弗加芟，徒穉亦无岁。空令雨露恩，日夕被蒿艾。安坐饥怨天，此理果谁在。","dynasty":"宋代","title":"杂诗"}
{"author":"王令","content":"毵毵柳色绿垂齐，草引青天去自迷。人说春园有寻路，我嗟荒径正行泥。蝶多平日浑如梦，花好谁家又有蹊。儿女狂娇随马逐，高眠可惜日垂西。","dynasty":"宋代","title":"雨後"}
{"author":"王令","content":"何须别子始沾衣，久有江南去梦飞。为语青山幸相望，壮夫终不白头归。","dynasty":"宋代","title":"送周器之归润再索"}
{"author":"王令","content":"我用于主人，良田无虚种。主人不我以，我适为无用。不知主人饥，岁卒安自奉。由来我求人，孰与求我重。","dynasty":"宋代","title":"答问诗十二篇寄呈满子权其三耒答镈"}
{"author":"王令","content":"冲冲行路自多岐，已踏归途尚虑非。迄犬只知人是盗，不知人亦夜来归。","dynasty":"宋代","title":"夜归"}
{"author":"王令","content":"世於利禄不择义，苟可走夺足恐蹉。家储千金吝铢两，不敢尽费乌用多。百年到死财几日，恃若固有理则那。庄生尝以富为病，爱其放达与俗过。南山衣雪变群玉，举以卖世售几何。山翁固亦富自喜，稚子无诮贫犹歌。","dynasty":"宋代","title":"南山雪"}
{"author":"王令","content":"三月残花落更开，小檐日日燕飞来。子规夜半犹啼血，不信东风唤不回。","dynasty":"宋代","tags":"古诗三百首，春天，写景，惜春","title":"送春/春晚"}
{"author":"王令","content":"两鼠共谋渴，相饮期入水。一鼠下缒缶。一鼠上衔尾。前鼠以之跌，後鼠以之死。鼠死何足噫，夫人才可悲。平地把手笑，乘崖拨足挤。贼防易为力，壮楗完墙篱。交防难为人，笑面恶肝脾。前日信其是，今日悟其非。安得先知明，有如灼火龟。然则奈之何，期子同吁戏。","dynasty":"宋代","title":"交难赠杜渐"}
{"author":"王令","content":"凤虽谓灵畜，无竹或死饥。竹今无方无，凤云非其时。使之群鸱鸢，饥饱为止飞。非惟失所灵，亦与弹射期。","dynasty":"宋代","title":"赠李定资深其二"}
{"author":"王令","content":"大舟无风船不举，小舟傍入青冥去。舟中渔子呼且歌，夜半斗鱼谁得多。","dynasty":"宋代","title":"大舟"}
{"author":"王令","content":"双双水中凫，已往又回顾。弋者窥未知，舟来避还去。","dynasty":"宋代","title":"效退之青青水中蒲其三"}
{"author":"王令","content":"叩几悲歌涕满襟，圣贤千古我如今。冻琴弦断灯青晕，谁会男儿半夜心。","dynasty":"宋代","title":"夜深吟"}
{"author":"王令","content":"金屋人娇奈燕何，暮帘好卷放来过。今年已见燕无数，何况明年燕更多。","dynasty":"宋代","title":"诋燕"}
{"author":"王令","content":"终年谋食亦何得，浪取穷愁只自侵。饿死有时非正命，劳生几不愧常心。百年此去尘埃在，万古从来意思深。莫说山林是轻往，穷来无计得山林。","dynasty":"宋代","title":"寄满子权二首"}
{"author":"王令","content":"谁能采芹，不适有获。果蓏树之，则食其实。岂弟君子，孔敬且力。","dynasty":"宋代","title":"噫田操四章章六句寄呈王介甫"}
{"author":"王令","content":"山中亦有出山路，山人自不与世通。拂衣起行饮流水，枕书就卧听松风。地宽江河竞摇荡，天阔日月争西东。乾坤自为四时役，万事不到幽人胸。","dynasty":"宋代","title":"山中"}
{"author":"王令","content":"梦寐风仪近十年，尘埃无路睹云天。清朝未得荣簪绂，黄卷何妨乐圣贤。物外高情谁与共，人间佳句已争传。欲知富贵终难动，一片丹心本寂然。","dynasty":"宋代","title":"李南夫罢举归隐"}
{"author":"王令","content":"方春不种兰，终岁无自佩。良田弗加芟，徒穉亦无岁。空令雨露恩，日夕被蒿艾。安坐饥怨天，此理果谁在。","dynasty":"宋代","title":"杂诗"}
{"author":"王令","content":"大舟无风船不举，小舟傍入青冥去。舟中渔子呼且歌，夜半斗鱼谁得多。","dynasty":"宋代","title":"大舟"}
{"author":"王令","content":"倦客维扬每自悲，有时双泪等闲垂。眼前所识皆庸我，天下为忧可语谁。把臂便嫌逢子晚，开縢乃见起予诗。卷舒万彻吟千遍，此後多应手有胝。","dynasty":"宋代","title":"答刘成父四愁诗"}
{"author":"王令","content":"终焉可伯为，不愿为渔子。当时渭阳人，自是直钓耳。今非结网身，岂有得鱼喜。试身风波间，特用豢妻子。古今同为渔，意义不相似。","dynasty":"宋代","title":"不愿渔其一"}
{"author":"王令","content":"何处难忘酒，欃枪世不平。孤儿未胜甲，孀母送为兵。气绝心肝裂，号穷血泪横。此时无一盏，何以活馀生。","dynasty":"宋代","title":"何处难忘酒十首其八"}
{"author":"王令","content":"长风掠海来，吹月散百链。青天豁四碧，云霭不容缘。窗轩飒先秋，露气入簟扇。宽庭生夜凉，蚊口不得擅。人静暮客去，坐偃适自便。清牵睡思醒，明发醉胆健。披风睨白月，瞪视不为眩。未甘景独胜，思出大句衒。狂搜得无奇，猛吐复自吮。篇成若奴婢，气骨终凡贱。弃置不复收，叹感退自旋。起探君寄诗，兀坐讽百遍。駮哉刻雄劲，百札洞一箭。间逢骋新奇，春云弄晴霰。古镜终重厚，九鼎挂一铉。吾尝笑夫人，语富则自愿。及婴爱君念，始自信惓惓。阅女当求嫱，慕士在获彦。鄙哉寻常者，何用目识遍。得逢诚幸多，既别遂堪喭。乖离时况久，会合卜未先。思之不可见，飞魂不身恋。秋城崔嵬高，围我屹若圈。安得擘风翅，飞出不自殿。巧为相见谋，反覆竟未善。惟当远相要，共借月为面。相离苟同天，举目亦两见。又况相去间，财止百里县。不知道可否，寄诗代请劝。","dynasty":"宋代","title":"对月忆满子权"}
{"author":"王令","content":"竹风何撩萧，昼静发寒籁。修纤谔天官，提揖纵玉佩。岂无俗子遇，自会幽人爱。心虚中养恬，节密外御介。春萌喜含养，夏箨竟分解。无花与物争，有荫亦人赖。威威南山凤，尔飞何时届。道远宁不饥，寒枝久虚待。岂非缯缴虞，安有羽翮态。当奈叶间虫，蠹尔所食坏。","dynasty":"宋代","title":"对竹"}
{"author":"王令","content":"寒云惨四垂，万景浩成悲。白日不可见，青天自取欺。晚烟先夜色，宿雨借寒威。泥潦莫相涴，西风会有时。","dynasty":"宋代","title":"多阴"}
{"author":"王令","content":"饿虎不食子，饥鹰不雌求。虎饿不择肉，盛怒遇子收。鹰饥爪喙狞，尚与雌同韝。人岂二者然，恩义宜绸缪。亲戚不宜怒，割恩以为仇。此割非常割，此伤无血流。肉割愈有日，恩割伤不收。一割大义死，再割面相仇。亲戚尚皆然，况又他人俦，是己与世绝，子世何足尤。","dynasty":"宋代","title":"饿虎不食子"}
{"author":"王令","content":"心迹牵羁逐势分，一生襟抱向谁论。十年漂泊迷南北，千里忧思厌梦魂。书托远怀期日月，眼和衰泪望乾坤。何时得就归来赋，老守桑麻聚一门。","dynasty":"宋代","title":"奉寄伯兄泰伯"}
{"author":"王令","content":"功业尝闻亦有时，可能天命出依违。终看世态真何道，不得吾心自合归。廊庙得逢应有义，草茅虽老尚知非。秋来客况无他异，时向西风诵式微。","dynasty":"宋代","title":"奉寄崔伯易"}
{"author":"王令","content":"蒿莱日日没幽居，时得新诗亦自娱。为有远怀希稷高，或时飞梦见唐虞。久谙末俗难谋道，益厌庸儿妄问儒。绝笔断弦无意寄，笑将远目睨清虚。","dynasty":"宋代","title":"奉寄黄任道"}
{"author":"王令","content":"劳劳忽忽欲谁从，要有田园去自终，衰俗未佑谁得失，古风期与子穷通。三年客兴看秋叶，万里归心寄断蓬。知有世嘲无意解，自惭疏懒甚扬雄。","dynasty":"宋代","title":"奉寄朱昌叔"}
{"author":"王令","content":"甫里先生得古风，放身全入隐沦中。足磨汉榻星辰动，笔挫吴天物象空。往事欲寻人寂寂，旧田安在雨蒙蒙。当时引重高才者，谁是曾来一亩宫。","dynasty":"宋代","title":"甫里"}
{"author":"王令","content":"天宝天子监天厩，吐蕃入马上天寿。紫衣驭吏偏坐前，骑入都门不容骤。西极苜蓿得气肥，六闲飞黄卧嗟瘦。千秋殿下谁把笔，当时人无出干右。传闻三马同日死，死魄到纸气方就。铁勒夹口重两衔，墨丝丱尾合双纽。天门未上人就观，老胡惊嗟失开口。生搜朔野空毛群，死断世工无後手。当时天子惜不传，送人御府置官守。胡尘勃郁燕蓟来，宫阙萧骚既焚後。谁弃千金出手收，足踏万里避奔走。几经蹂碟道边尘，今日宁无纸上垢。樽前病客不识画，但惊马气世未有。冀北骏骨无时无，生不逢干死空朽。世工无手不肯休，任使气骨陋如狗。","dynasty":"宋代","title":"赋黄任道韩干马"}
{"author":"王令","content":"古风寥落欲何寻，常记南风素意深。闻说五弦弦不断，欲于何处借人琴。","dynasty":"宋代","title":"琴二首"}
{"author":"王令","content":"莽莽晴川水，寥寥病客舟。来随风浩荡，去逐雨淹留。生计梁边燕，归心海上鸥。多惭故人句，欹卧一长讴。","dynasty":"宋代","title":"答刘仲美"}
{"author":"王令","content":"岂曰无衣，不能素裳。缝齐有锵，直韍以方。岂曰无衣，不能素履。絇以为戒，夙夜以无怠。素裳戋戋，谁涉不褰。素履几几，谁涉不止。始也何所为，我推我宗。恶余之无从，睢盱以为恭。今也既宣我力，群心慝慝。毁予以自德，曾莫肯己直。尔我目矣，何为而眊。聪亦云听，曾莫有告。谋及於道，佛且乩以笑。谓白盖黑，或者亦以赤。行何必有足，巧言以成迹。以我有常，从尔罔极。翩翩者舟，在河之涘。人待不至，亦以自济。嗟尔君子，归欤予迟。","dynasty":"宋代","title":"无衣一首招黄任道归"}
{"author":"王令","content":"客梦愁生枕，鸡号喜向晨。朔风能动地，短日更随人。官柳看埋冻，江海想漏春。淹留归未得，尘土暗乌巾。","dynasty":"宋代","title":"次韵介甫冬日"}
{"author":"王令","content":"平时已多病，春至更蹉跎。恶土种花少，东风生草多。客愁浑寄泪，野思不堪歌。独有诗心在，时时一自哦。","dynasty":"宋代","title":"庭草"}
{"author":"王令","content":"厩牧三年厌苦频，况令持斧似行春。民氓堕窳怀宽政，吏士因循倚近亲。被水田畴思货种，经冬鳏寡待周贫。想今愈有江湖兴，亦欲同君一钓纶。","dynasty":"宋代","title":"送介甫行畿县"}
{"author":"王令","content":"谁能采芹，不适有获。果蓏树之，则食其实。岂弟君子，孔敬且力。","dynasty":"宋代","title":"噫田操四章章六句寄呈王介甫"}
{"author":"王令","content":"扰援从俗为，日与所学戾。茫茫坐三复，心面自相愧。守道恶从人，取俗患高世。谁令二者异，不得一吾致。","dynasty":"宋代","title":"中夜二首"}
{"author":"王令","content":"良农手足胝，老贾不亲犁。歉岁糠糟绝，高门犬马肥。天心不宜咎，人理自谁尸。安得悠悠者，来同予一悲。","dynasty":"宋代","title":"良农"}
{"author":"王令","content":"高明庭宇好崇基，枉把疏帘窣地垂。必欲满堂阴有乐，谁能暗室自无欺。卷舒未必风无意，间隙须防燕解窥。莫道人终可遮障，可终遮障亦何为。","dynasty":"宋代","title":"帘"}
{"author":"王令","content":"病中双泪语前流，藜藿无端肉食忧。常叹平时轻死士，未知谁手付天矛。好将弓剑随军去，况是英雄得志秋。若使班超终把笔，由来何路取封侯。","dynasty":"宋代","title":"闻邕盗"}
{"author":"王令","content":"剑气寒高倚暮空，男儿日月鏁心胸。莫藏牙爪同痴虎，好召风雷起卧龙。旧说王侯无世种，古尝富贵及耕佣。须将大道为奇遇，莫踏人间龌龊纵。","dynasty":"宋代","title":"寄洪与权"}
{"author":"王令","content":"春日楼台暖气低，东风无主自东西。寻常帘幙有多少，何处画梁无燕泥。","dynasty":"宋代","title":"燕答"}
{"author":"王令","content":"可嗟落日志悠然，便有群星出见天。夜月自明人自爱，不妨人亦闭门眠。","dynasty":"宋代","title":"夜月"}
{"author":"王令","content":"高明庭宇好崇基，枉把疏帘窣地垂。必欲满堂阴有乐，谁能暗室自无欺。卷舒未必风无意，间隙须防燕解窥。莫道人终可遮障，可终遮障亦何为。","dynasty":"宋代","title":"帘"}
{"author":"王令","content":"坐将赤热忧天下，安得清风借我曹。力卷雨来无岁旱，尽吹云去放天高。岂随虎口令轻啸，愿助源毛绝远劳。江海可怜无际岸，等闲假借作波涛。","dynasty":"宋代","title":"暑热思风"}
{"author":"王令","content":"讷公匡庐老，诗句整以雅。标韵乐天淳，不肯外礼假。所居远城市，绝俗就闲暇。岗崖道路恶，亦为佳客下。余虽昔所闻，相见今乃乍。爱其语言好，超绝忽世跨。马舁就其居，灯火共清夜。惜不见其壮，已老吁可讶。高才可施用，售世嗟无价。临别更何论，共是忘言者。","dynasty":"宋代","title":"赠庐山老居讷"}
{"author":"王令","content":"梦载十舟胜一钩，曳缗万里悬十牛。饱食身至东海投。还踞秦山待鱼食，所得果可餔九州。","dynasty":"宋代","title":"江上四首"}
{"author":"王令","content":"我用常在金，任金适由木。苟得金为用，何惜木微曲。幸得主人随，不恤汗行犊。必求随主人，我用諴不足。","dynasty":"宋代","title":"答问诗十二篇寄呈满子权其二耒答鎛三首"}
{"author":"王令","content":"暮秋木落剥霜红，俄觉平林一夜空。茂遂本凭枝干力，却辞枝干逐西风。","dynasty":"宋代","title":"落叶"}
{"author":"王令","content":"出门将何从，中道忽自思。彼怀与尔殊，亦合念子归。乐有诗与书，游有山与陂。谁言竟无从，犹有影自随。","dynasty":"宋代","title":"出门"}
{"author":"王令","content":"月形如张弓，下影射秋水。寒江风静时，逮目失洲沚。渔歌去时唱，归和讙未已。岂无人间乐，自快适为喜。客子有倦怀，归心动秋苇。更假沧浪清，聊用洗尘耳。","dynasty":"宋代","title":"晚泊"}
{"author":"王令","content":"卓郑簪裾密作林，相如贫病强来临。藜羹才饱无他志，肉食饿充有媿心。死马偶能逢市骨，滥竽常恐负知音。古来一饭皆论报，何日王孙遂有金。","dynasty":"宋代","title":"谢束丈"}
{"author":"王令","content":"我用常在金，任金适由木。苟得金为用，何惜木微曲。幸得主人随，不恤汗行犊。必求随主人，我用諴不足。","dynasty":"宋代","title":"答问诗十二篇寄呈满子权其二耒答鎛三首"}
{"author":"王令","content":"岁暮远为客，一身归计深。尘沙日翳翳，雨雪夜阴阴。喜色开南信，悲怀动北琴。感时须寂寞，何独少陵心。","dynasty":"宋代","title":"岁暮呈王介甫平甫"}
{"author":"王令","content":"醉倚秋风笑自攻，偶来还去竟何踪。已夫凤鸟今不至，行矣鱣鲸非所容。且把心胸同伏虎，谁知头角是真龙。归乎伊亩殊难得，死尔西山尚有从。","dynasty":"宋代","title":"余杭倦游"}
{"author":"王令","content":"平时已多病，春至更蹉跎。恶土种花少，东风生草多。客愁浑寄泪，野思不堪歌。独有诗心在，时时一自哦。","dynasty":"宋代","title":"庭草"}
{"author":"王令","content":"直道峍峍日虯拳，雷拔僵龙出霭烟。但假深根常得地，何忧直干不扶天。虽然世匠遗抡度，肯与凡材较後先。可惜春风爱桃李，独令霜雪漫年年。","dynasty":"宋代","title":"松"}
{"author":"王令","content":"斯道久泯泯，斯人固悠悠。归豚非吾心，在礼恶不酬。从人效屈伸，俯仰不自由。于命有当然，信矣何足羞。","dynasty":"宋代","title":"暨阳居四首其四"}
{"author":"王令","content":"始予既迂疏，城郭非所乐。闻吴富山水，思往颇计校。脱身东南来，见实与闻效。吴之山棱棱，吴水清不挠。岂无适之径，以可泳以棹。而独何为然，反门自闲罩。念我西北州，数子吴莫较。正心醇无醨，粹行莹不疱。递言张圣贤。赓口唱弟孝。大非友宜当，实可师而效。我愚不敢望，时以管觇豹。进如暗赴明，退必丑厌貌。自耻以别白，疾匝天地趠。坐思朝成痴，梦遇夜不觉。山水虽素喜，实不如诲教。鸣呼何时归，作诗以自闹。","dynasty":"宋代","title":"客杭思李常伯满粹翁及衡父子权因寄此"}
{"author":"王令","content":"直道无适可，小官真漫论。夫君自行义，而我更何言。独柱难为刀，横流不奈浑。此心持送子，饮泪档前樽。","dynasty":"宋代","title":"送李廷尉濠梁"}
{"author":"王令","content":"角角适时足，力走犹或迟。从而不逮人，不若坐视之。而予始用此，已无先人思。间自念斯世，固亦未易为。以其得而惭，曷若退自宜。老身可孔颜，饿死犹夷齐。予心最乐此，尤喜用自持。岂将六尺躯，贱易五羖皮。但无百亩田，得抱刚气归。年来事穷蹙，露暴无自依。姊寡不能嫁，儿孤牵我啼。平生事文字，无路活寒饥。勉从进士科，束若缚襁儿。时时忽自笑，往往穷加悲。有如高飞鸟，中路饥自低。锐知从食来，不意身投黐。神龙拏白日，挟雨万里飞。使其口有衔，安得无驯随。虽然平生志，固未忍相遗。闲时自散开，纵吟助嘘唏。财将舒己私，岂敢偷人知。黄君道德者，术业何颀颀。手提九黄钟，旁取折龠吹。悬知失气类，误以唱和期。不知里社歌，不可郊庙施。况余衰病余，有气亦已卑。加之困俗学，羝角方牵羸。诗陈尽自道，幸子怜无疵。","dynasty":"宋代","title":"答黄薮富道"}
{"author":"王令","content":"子斧谁尔为，黑白大分别。朝伐一樗死，暮伐千樗蘖。尔终不自谋，几日不缺折。","dynasty":"宋代","title":"答问诗十二篇寄呈满子权其七耒问斧"}
{"author":"王令","content":"秋虫何尔亦匆匆，何处人心与尔同。梦枕几年悬客泪，晓窗残月破西风。人思绝漠冰霜早，妇叹穷阎杼柚空。更有孤砧共岑寂，平明华发满青铜。","dynasty":"宋代","title":"和人促织"}
{"author":"王令","content":"尽道神龙此有灵，一池澄静暮痕清。如何蟠屈无飞志，却放鸣蛙有怒声。","dynasty":"宋代","title":"龙池二绝"}
{"author":"王令","content":"万钟岂不多，财得孟子辞。千乘友子思，犹曰须我师。古贤不易养，养贤则已而。今贤养自易，无于古加疑。","dynasty":"宋代","title":"养贤"}
{"author":"王令","content":"秋风云气寒，秋雨昼夜兼。饥禽湿不飞，左右烦顾瞻。有雀独飞下，施徐入吾檐。毛羽刷参差，嘴距交钓銛。跳乘新舂箕，取饱公不嫌。而吾本有意，听之取微纤。忽惊自飞去，鴥聿不少淹。反就高高枝，啁{左口右哲}气不恬。嗟乎此微类，岂不无以厌。来既冒弹射，固难责其廉。然余乃无罪，见怒何过严。","dynasty":"宋代","title":"戏食雀"}
{"author":"王令","content":"皖上相逢昔少留，登楼隐几听鸣鸠。山峰行处今何在，溪水流乘此有不。就食四方甘不系，为生一世信长浮。共知局促京沙里，回首当时始觉羞。","dynasty":"宋代","title":"次韵介甫怀舒州山水见示之什"}
{"author":"王令","content":"始闻定作阅古堂，又闻定有阅古诗。扬之远定五千里，思得两翅擘以飞。偶闻人来说堂事，初敞两壁无尘疵。闲时公来命绘匠，亲以玉指交画挥。教令某载若某状，匠拜奉命唯不辞。左图守相父母吏，右状将帅熊罴姿。长冠峨峨伟笏佩，斗以玄白为裳衣。屹如丁宁立以议，逊若避让行而随。图成俨毅色可讋，过吏不敢窃目窥。仍令大笔署行事，写出黑胆朱肝脾。死者有灵如不泯，合有英气来附兹。故公之谋不知出，宜有神鬼阴助其。茫茫九泉谓已朽，岂意一旦存形仪。请留中壁素莫绘，待千岁後公以归。当搜国匠第一手，状写公像存依稀。要知文完武绳备，遗与万世瞻思资。我知观者定堕泪，不复岘首羊公碑。又闻当世大手笔，磊砢诗句相撑支。手搏蛟龙拔解角，爪擘虎豹金脱皮。郓州溪堂遂寂寞，韩诗尘蔽人不吹。想应从此传万世，粹玉贯串珠萦累。小戎何为尚缩伏，久滞公斧血不滋。何时功成事业就，两手一扫清三垂。归来天子喜以颔，泰阶辉焕平无欺。次招当世草茅士，各仗呈露心腹披。缔裾联缨上廊庙，留与後世图为师。然後回谢阅古堂，彼合异代今一时。","dynasty":"宋代","title":"寄题韩丞相定州阅古堂"}
{"author":"王令","content":"凤虽谓灵畜，无竹或死饥。竹今无方无，凤云非其时。使之群鸱鸢，饥饱为止飞。非惟失所灵，亦与弹射期。","dynasty":"宋代","title":"赠李定资深其二"}
{"author":"王令","content":"野客从谁忽解颜，乐闻高论厌樊间。致身富贵时宁少，仕道功名古亦艰。好说青山从我老，当分白日与君闲。扁舟闻说明朝别，何日音书可到山。","dynasty":"宋代","title":"送和秘校"}
{"author":"王令","content":"自吾暨阳居，已见月四周。流年不我谋，寒暑忽已遒。老来何足叹，苟死固可羞。子今用力薄，暮齿将何收。","dynasty":"宋代","title":"暨阳居四首"}
{"author":"王令","content":"闭门不知春色到，出城始见江梅开。行探幽泉至高绝，共坐巨石聊徘徊。时逢天风吹客过，还有野鸟惊人来。林间躬借所未历，归马空载斜阳回。","dynasty":"宋代","title":"同顾保之游灵隐"}
{"author":"王令","content":"湘水茫茫春意关，岑郎一睡片时间。谁知行尽江南路，枕上离家枕上还。","dynasty":"宋代","title":"春梦"}
{"author":"王令","content":"夫子儒门杰，心诚行亦醇。玉金精粹美，椒桂性芬辛。一入随邦计，咸期利国宾。生民待儒效，天意属人伦。蜀犬争惊日，邹人不识麟。穷途千古泪，白发四方尘。弊世谁思救，仁贤自合振。爱狙徒食费，好鹤浪轩驯。不结临川网，偷安厝火薪。忠言惊苦逆，恬议贵因循。漆轨书三上，清时死九滨。不思防蚁坏，徒欲卫龙鳞。当道豺狼愎，升堂犬马嚣。旱余云不雨，命塞器藏身。独抱遗经老，来为後进陈。手提三圣出，口压九师堙。众耳雷霆震，群观日月新。韦编重断绝，文席互酬询。鲁变全归道，陈粮绝更贫。贱生无自幸，俗系弗容亲。盆覆徒经日，黾埋不伏人。短诗徒自讼，已伏下斯民。","dynasty":"宋代","title":"上聱隅先生"}
{"author":"王令","content":"双只水中凫，足短翼有余。飞高既能远，行陆安事俱。","dynasty":"宋代","title":"效退之青青水中薄五首"}
{"author":"王令","content":"终焉可百为，不愿为渔子。当时渭阳人，自是直钓耳。今非结网身，岂有得鱼喜。试身风波间，等用豢妻子。古今同为渔，意义不相似。采薇南山阿，归耕南山下。食苦心无虞，守约自闲暇。出处皆有义，在理无用讶。今人举一隅，何足语学稼。","dynasty":"宋代","title":"不愿渔"}
{"author":"王令","content":"坐将赤热忧天下，安得清风借我曹。力卷雨来无岁旱，尽吹云去放天高。岂随虎口令轻啸，愿助源毛绝远劳。江海可怜无际岸，等闲假借作波涛。","dynasty":"宋代","title":"暑热思风"}
{"author":"王令","content":"来何必召云，去何必飞天。我名不为龙，何能雨尔田。","dynasty":"宋代","title":"答问诗十二篇寄呈满子权其七水车问龙"}
{"author":"王令","content":"莫叹年来雪句迟，雪迟诗句更依微。风来海国盐波涸，春人仙田玉气肥。雏鹤暖娇摇羽脱，老龙枯痒退鳞飞。天工人代如端的，安得吾能及九畿。","dynasty":"宋代","title":"和人春雪"}
{"author":"王令","content":"翩翩水中舟，既满何用载。主舟者谁子，无乃忽於败。兼济虽期仁，过任适为害。自是人致然，已溺何足怪。","dynasty":"宋代","title":"翩翩水中舟"}
{"author":"王令","content":"春城绿野郁相望，闲客闲来兴自长。不见暮云成宿雨，空看芳草到斜阳。花生恶土终成笑，兰不逢人自信香。虽有尘缨无处濯，坐观渔者满沧浪。","dynasty":"宋代","title":"春城望湖"}
{"author":"王令","content":"寥萧枝上风，蜩蛰以秋告。黯靉道旁树，荫绿凉可冒。况承积阴余，急雨荡晴昊。初凉逞新威，宿暑惩旧躁。漫漫出门路，蝺蝺可谁造。江声汹西奔，海远刻东到。中间可行望，洗涤去尘抱。况於林阜间，古屋架晴燥。蚊虻稍敛收，轩户可淹傲。惜乎余独游，不可携所好。踟蹰竚归步，风作冷相劳。","dynasty":"宋代","title":"游江阴寿宁寺"}
{"author":"王令","content":"子斧谁尔为，黑白大分别。朝伐一樗死，暮伐千樗蘖。尔终不自谋，几日不缺折。","dynasty":"宋代","title":"答问诗十二篇寄呈满子权其七耒问斧"}
{"author":"王令","content":"土燥木根焦，禽穷自拔毛。龙遗赤日走，天避火云高。虎惧千山炽，鲸忧四海熬。风微不饱腹，蝉亦为身号。","dynasty":"宋代","title":"苦热"}
{"author":"王令","content":"平生从事漫徒劳，时以休闲近酒醪。东海可从谁自重，南山如与客争高。老将日月来双鬓，生委乾坤寄一毛。更展韦编探万绝，懒从人世问滔滔。","dynasty":"宋代","title":"小酌"}
{"author":"王令","content":"身非爵与官，车马久不谋。家无田仓储，雀鼠非我仇。朝出从入居，诗书讲前修。暮从儿子嬉，欢笑何所忧。闲将筋力疲，懒使志虑收。斗糈尚烦送，谁谓能无求。","dynasty":"宋代","title":"暨阳居四首"}
{"author":"王令","content":"待夫以死如知命，信己轻生可谓贞。指尔为愚今尚众，莫言吾志不难行。","dynasty":"宋代","title":"露筋贞女庙"}
{"author":"王令","content":"扰援车马各，各以势利奔。自问闾巷人，何为亦纷纷。与客成往还，勉就俗所敦。礼不经圣人，颇厌後世烦。欲问无所得，归视纸上文。非以孔子心，尚拜阳货豚。乃知偪仄间，心迹久已分。去矣可奈何，更问来者门。","dynasty":"宋代","title":"谢客二首"}
{"author":"王令","content":"何处难忘酒，天心渴太平。焚山急贤出，拔草恶奸生。议尽刍荛口，歌回雅颂声。此时无一盏，何以快舆情。","dynasty":"宋代","title":"何处难忘酒十首其二"}
{"author":"王令","content":"一片孤云逐吃飞，东西终日竟何依。旁人莫道能为雨，惟恨青山未得归。","dynasty":"宋代","title":"孤云"}
{"author":"王令","content":"古风何寥疏，世方盛夸慕。利涂剧先趋，直轨迷曲注。浑浑九河翻，仡仡百川注。分争或多岐，敛枕才一趣。睢盱承至欢，讋叠谢绝怒。才得升斗多，勉售形骸顾。不知万锺得，孰与一日裕。况承丘山羞，愿易顷刻遇。谁能脱近役，自放就遐骛。航湖足茭鱼，拔野厌芼茹。行招千古游，坐与来世语。延风敞虚襟，揖月坐嘉树。此意固有然，童儿未堪预。","dynasty":"宋代","title":"古风"}
{"author":"王令","content":"一片灵光合有神，不知熔铸更何人。春耕破冢衣冠尽，鬼手摩天日月新。鉴面只知西子姣，照心难见比干真。主人深有收藏意，当待清明不受尘。","dynasty":"宋代","title":"古监"}
{"author":"王令","content":"古庙隆隆敞庭扉，风雨剥壁黦柱榱。我来安知神所依，穹堂窸窣风旛旗。神君庞躯突须眉，视我睨睚坐倨箕。惕烁观者骇不怡，群鬼後先张福威。直东之厢步逶迤，且益所见怪可嘘。马牛羊犬杂豕鸡，或戴以首旁四支。间有人面身亦非，老祝趋前为众词。口吻嗫嚅言嗢吚，称别状类顾东西。唱号名字分何谁，空虚冥寞非所期。岂亦以此为人尸，视其肤革已彪狸。宁有中反恬肝脾，又有机器身挈持。传言疠疫此乃资，古之日行历虚危。犹恐盛阴鬼所随，磔傩於门驱使驰。今安取此庙以祠，不念延虐殆尪羸。农凶年多苦饿饥，苟幸得饱不择祈。来则拜叩尽敬只，幸天之泽偷自归。民德且恐报之时，餗肴丰鲜牲鱼肥。欲奠以献更濯卮，进谢千语拜百低。工鼓於庭巫舞衣，祝传神醉下福禧。农谢神去祝彻之，庭前匕割弃余遗。鹄乌下争趁不飞，回顾神面如故时。意者不为祭谢移，鸣呼神固非吾知。","dynasty":"宋代","title":"古庙"}
{"author":"王令","content":"出门将何从，与物随纷纷。不得所欲为，还与俗人群。外迹久已非，独嗟心所存。自信有可羞，彼人何足论。","dynasty":"宋代","title":"古兴"}
{"author":"王令","content":"颭颭树头叶，翻翻水中浮。暮潮通长河，载入江海流。颠倒湿就溺，纷沦来不休。行人坐成叹，风恶久藏舟。","dynasty":"宋代","title":"古兴"}
{"author":"王令","content":"细如虾蚓足留连，大可蛟鲸出自然。当使川流应到海，只今坎止亦成渊。民忧不见尧咨日，地碍何由禹凿穿。何惜卧龙无意思，不随云去雨春田。","dynasty":"宋代","title":"观水"}
{"author":"王令","content":"不饮虽然合众难，何妨众客自盘桓。已看手足互颠倒，更听人人自谓欢。","dynasty":"宋代","title":"观饮"}
{"author":"王令","content":"江渚日夜归，江痕下汀矶。渔者不自劳，推舟就寒漪。得鱼乐几多，忽忘身在泥。未闻任氏风，岂信丝缗非。","dynasty":"宋代","title":"观鱼"}
{"author":"王令","content":"毛羽人将鹤品流，斜阳高处自迟留。人言杀尔三年旱，应是巢成更不忧。","dynasty":"宋代","title":"鹳"}
{"author":"王令","content":"木落不去根，水流常背源。木落方病寒，尚覆本根温。水流忘由来，散乱卑湿牵。读子二思诗，起予二者言。木实类君子，老有孝感存。水亦人迹然，动由名利牵。使我父母感，一夕身百翻。人世但可悲，小官何足言。情义有相夺，心迹固此分。勉之多自宽，行见西归辕。","dynasty":"宋代","title":"广王醇正叔二思诗"}
{"author":"王令","content":"西风骚客倦游吴，吊古心怀此暂舒。鬼籙久应除佞嚭，民思今果庙神胥。虽然邪正皆归死，奈有忠谗各异书。回首旧江江水在，怒涛犹是不平初。","dynasty":"宋代","title":"过伍子胥庙"}
{"author":"王令","content":"长江来何从，远自西极詹。中破蜀山流，始与巴水兼。川原日混合，泪射势益严。奔浑万里流，不自顷刻淹。骇如泻天来，急若赴海添。潮汐日往复，旦暮难安恬。攻冲气何雄，吞囓势未厌。因思禹功成，自匪尧谋佥。久已口效噞，岂复头今黔。余来方冬时，怒风何沾沾。掀轰驾高浪，山阜相联粘。有如合万鼎，就沸烹群检。天阳盛焚烁，鬼力争炰燖。声势欲状说，有口嗟如箝。须臾稍收敛，晴风荡氛{上雨下殲}。涵澄动自息，拂拭良无纤。宛然帝女镜，仰照青天奁。遐观清神心，俯视分眉髯。有如尧舜时，惠泽四海沾。登贤默与虑，流恶声无沾。洗除岩穴空，荡涤昏奸歼。思波浩滂沛，浸润咸滋渐。群山西南来，垂天下帷幨。霜风月凌厉，紫翠生觚廉。无波互澄照，黯惨画一缣。扁舟出中流。俯仰迷顾瞻。人生贵自便，苟信何用占。方期谢黄尘，窃身放苍蒹。闲从鱼鸟游，默相蛟龙潜。筑室近钓岸，巉崖插居檐。行春掇芑薇，坐晚登鱨鮕。仰思峻极高，俯爱善下谦。更与虚旷间，日放诗锋銛。行求避世交，望醉江城帘。出处要皆道，终穷亦何嫌。","dynasty":"宋代","title":"过扬子江"}
{"author":"王令","content":"尝闻千岁松为石，岂意今逢林出屏。苟非木根久自化，岂此石理能有灵。世间万怪浩莫问，枉哉山海徒有经。舒山虢水固险异，疑有神手藏幽冥。","dynasty":"宋代","title":"寒林石"}
{"author":"王令","content":"虢山之远数千里，虢石之重难将持。舟车虢来每苦重，釜盎尚弃不肯携。苟非世尚且奇怪，孰肯甚远载以来。何况虢人自珍秘，得一不换千琼瑰。流传中州盛称赏，主以诧客客见祈。世人贱真珍贵假，见者喜色留肤皮。强材美干立修荫，罗列满野谁复窥。我尝客坐例一见，实亦可爱小且奇。初疑秋波莹明净，鱼子变怪成蛟螭。鳞须爪角尚小碎，但见蜿蜓相参差。又如开张一尺素，醉笔倒画胡髯髭。如何石上非自然，犹是软弱从风枝。高楼晓凭秋色老，烟容雨气相蒙垂。乔林隐约出天际，醉目远暝分茫微。不然谁家老图书，破碎偶此一片遗。借令人手弄点画，尚恐巧拙成瑕疵。如何石理自生长，安得当世无猜疑。高堆黄金募辩说，万口利锐如磨锥。或云南山产巨怪，意欲手把乾坤移。先偷日月送岩底，次取草木阴栽培。天公怒恐寖成就，六丁桃斧摩云挥。世人乘此得分裂，锻琢片段贸财赀。至今风雨虢山夜，树石号作鬼神悲。又云春气入山骨，欲自石里生蒿藜。根株芽枿未及出，卒遇匠手相鑱隳。多称老松已变石，此固剪截根须离。又云鬼手亦能画，多向石室成屏帷。固知物怪浩难尽，谁能向此明是非。城狐老能男女变，海蜃口或楼台吹。世间自是有此类，何必诘曲穷所归。细思此屏竟无用，石不中礩木莫支。徒将文理有小异，招聚瞽说成笼欺。咄哉闭口不复论，为语爱者无我讥。","dynasty":"宋代","title":"寒林石屏"}
{"author":"王令","content":"宣尼来谷叱强齐，吏部深州破贼围。始信真儒能见用，可为邦国大皇威。","dynasty":"宋代","title":"韩吏部"}
{"author":"王令","content":"何处难忘酒，君臣草昧初。谋臣偷贼胆，力士斡凶锄。日月明将霁，乾坤害欲除。此时无一盏，何以壮雄图。","dynasty":"宋代","title":"何处难忘酒十首"}
{"author":"王令","content":"沟中老弱转流尸，夫不容妻母弃儿。常得民愚犹是幸，不然死等更何为。布衣空有蒿莱泪，肉食方多妾马思。君也天心省民数，未加死所又何辞。","dynasty":"宋代","title":"和洪与权"}
{"author":"王令","content":"莫叹年来雪句迟，雪迟诗句更依微。风来海国盐波涸，春人仙田玉气肥。雏鹤暖娇摇羽脱，老龙枯痒退鳞飞。天工人代如端的，安得吾能及九畿。","dynasty":"宋代","title":"和人春雪"}
{"author":"王令","content":"秋虫何尔亦匆匆，何处人心与尔同。梦枕几年悬客泪，晓窗残月破西风。人思绝漠冰霜早，妇叹穷阎杼柚空。更有孤砧共岑寂，平明华发满青铜。","dynasty":"宋代","title":"和人促织"}
{"author":"王令","content":"春溪水暖绿蒲沉，两两游鳞跃紫金。必以直钓应不得，果知非命亦何心。舟吞远海鲸鲵老，饵满平湖网罟深。纵尔岂知吾有意，渭川人去事难寻。","dynasty":"宋代","title":"和人放鱼"}
{"author":"王令","content":"朔碛云深忆旧行，心惊汉月忽骞翔。江南水阔无天地，漠北沙寒有雪霜。远目送飞沉暮霭，西风吹影过斜阳。衡南未到归何日，须信张罗近稻粱。","dynasty":"宋代","title":"和人孤雁"}
{"author":"王令","content":"安知岁月几经今，传记汗漫不可寻。得自废墟埋万古，失曾飞将购千金。客思秋水龙泉冷，士叹中原虎穴深。好与壮夫同隐约，铁房寒涩壁尘侵。","dynasty":"宋代","title":"和人古剑"}
{"author":"王令","content":"拂拂春郊起绿烟，群农日日望岂年。龙移海去遗天漏，蚓得泥深乐地穿。忆酒有心吞俗价，伤春无语寄哀弦。无田却作无忧者，嬴得岂凶一听天。","dynasty":"宋代","title":"和人久雨"}
{"author":"王令","content":"一时封植由谁力，万古樵莱偶自全。不惜以材同失地，好留更老共支天。人疑久有神灵守，客爱生无雨露偏。为语长松号孤劲，得秦封爵果何缘。","dynasty":"宋代","title":"和人双柏"}
{"author":"王令","content":"从来秋菊不曾栽，敢向西风怨不开。我自伤秋有高兴，非关特为菊花来。","dynasty":"宋代","title":"和束蒙初九日不见菊登高"}
{"author":"王令","content":"当年龆龀偶同门，餬口重来已十春。仰叹早成浑属子，始知老拙尽输人。火烟论友劳薰灼，桂蘖为生合苦辛。待看圣贤堂奥去，愿持箕帚扫遗尘。","dynasty":"宋代","title":"和束熙之论旧"}
{"author":"王令","content":"先生素志已形诗，弟子何妨鼓瑟希。时若伊周方有任，命如孔孟可无归。要终四海乘槎去，高谢西山食粟非。此道难言身未果，且当从世共依违。","dynasty":"宋代","title":"和孙莘老将赴太平二首"}
{"author":"王令","content":"纷纷世俗竞朱金，仕道人人说直寻。但以一官求养志，岂於千古有遗心。嗜偏羊枣情何甚，戏及牛刀意自深。何日山林遂归计，南风进讲五弦琴。","dynasty":"宋代","title":"和孙莘老将赴太平二首"}
{"author":"王令","content":"闭门无著只疏慵，谩出留连与众同。柳却有情愁落日，花惟能笑谢东风。恨无日到三春外，尽看人狂六极中。泛泛相逢且相笑，久将吾道付穷通。","dynasty":"宋代","title":"和朱元弼春游"}
{"author":"王令","content":"吾於古人少所同，惟识韩家十八翁。其辞浩大无崖岸，有似碧海吞浸秋晴空。此老颇自负，把人常常看。于时未尝有夸诧，只说东野口不乾。我生最迟暮，不识东野身。能得韩老低头拜，料得亦是无量文章人。前日杜子长，借我孟子诗。三日三夜读不倦，坐得脊折臀生胑。旁人笑我苦若是，何为竟此故字纸。童子请我愿去烧，此诗苦涩读不喜。吾闻旁人笑，叹之殊不已。又畏童子言，藏之不敢示。奈何天下俱若然，吾与东野安得不泯焉。","dynasty":"宋代","title":"还东野诗"}
{"author":"王令","content":"武夷山骨插青冥，秀气中蟠产俊英。高似君平于市隐，穷如东野以诗鸣。骅骝老骋青云足，绿绮纯含太古声。顾我自忧衰病久，为君双眼暂时明。","dynasty":"宋代","title":"还萧几道诗卷"}
{"author":"王令","content":"羁旅迫岁晚，班毛混满簪。游无輠下马，坐乏囊中金。尘涨风声浊，天昏雪气深。幸闻清论数，竟日解悲吟。","dynasty":"宋代","title":"羁旅呈介甫"}
{"author":"王令","content":"王朝簪笏拥天扉，肯以经纶假布衣。老信苍生终有命，穷忧当世益思归。一身谁作千年雍，两眼空看万事非。闻说韦编日开阅，可应三复叹知几。","dynasty":"宋代","title":"寄聱隅先生黄曦"}
{"author":"王令","content":"扰扰闾巷士，过我何所为。屡来徒我烦，不来我弗思。少年乐知闻，喜与客子随。晚岁事恬默，与世益参差。骑马出寻人，中路辄自归。归来亦何乐，书史自相期。已与往者亲，可无兹世违。欲语无所得，起视北雁飞。念子远千里，昔别今已期。寄声虽云多，所得竟亦稀。近者忽报书，期我往就之。不知予苦穷，系此不可离。尚迫朝暮忧，宁有道路资。人生少所同，老去财几时。予势既若此，子复不肯来。但恐百年间，龃龉终莫齐。诗以寄子招，亦以写我悲。","dynasty":"宋代","title":"寄崔伯易"}
{"author":"王令","content":"翘翘数子拔群伦，落笔文章妙有神。清世暂时藏琬琰，红尘终不卧麒麟。淹留京国三年客，牢落江河一病身。得丧穷通虽付命，双眸忍泪已沾巾。","dynasty":"宋代","title":"寄都下二三子失举二首"}
{"author":"王令","content":"太学虀盐共苦辛，寒窗笔砚日相亲。梁王台畔一分袂，扬子江头三换春。箧里黄金须买酒，鬓边白发解欺人。穷通得丧谁能定，况是男儿有此身。","dynasty":"宋代","title":"寄都下二三子失举二首"}
{"author":"王令","content":"只卓来篇不许双，社坛高处立旌幢。自知孤敌难为胜，欲竖长幡一面降。须学依墙勤哭楚，莫同伏弩助收庞。何时玉手归重搦，笑倒秋醪潋灩缸。","dynasty":"宋代","title":"寄衡父满翁"}
{"author":"王令","content":"与权江南来，适自满门会。初无合我志，财以客面待。时时相钓探，稍稍互酬对。根源豁披张，扃鐍失分解。君然颔还嗟，我恐敬若戴。相逢时既多，相待两交快。予初请子交，子曰何可外。中又谢不德，卒曰吾而爱。既而第以年，子合我兄拜。扬虽士云多，往往事冠带。中间满夫子，崛出百万最。更以子从之，而吾米则稗。朋从偶许攀，会合日与在。春晨巧夸招，月夕因论话。书狂逸飞蛇，棋毒甚含虿。相谋务奇胜，聚口笑拙败。贪驩不知岁，冬律忽移再。余饥奔先西，饿色面留菜。子待去亦恨，书以问我奈。别来君何如，思子我心痗。朋分无旧欢，世险有新态。高言足瑕疵，俗学牵细碎。贫知身贵重，病觉学力怠。壮心已无多，况去日有退。豫期後相见，顽陋徒老大。好勤寄余书，思子百忧萃。","dynasty":"宋代","title":"寄洪与权"}
{"author":"王令","content":"劳生滚滚欲何如，去发纷纷日满梳。万古圣贤同梦寐，百年天地只蘧蒢。诗书计出田园後，岁月期收道路余。安得优游似濠上，共将谈笑戏观鱼。","dynasty":"宋代","title":"寄黄任道"}
{"author":"王令","content":"已推事业皆归命，空有文章自满家。借使牛羊虽有责，岂于凤鸟独无嗟。人留孟子皆非道，客议扬雄正自哗。贤哲相望每千古，得逢犹说与时差。","dynasty":"宋代","title":"寄介甫"}
{"author":"王令","content":"天门廉陛郁巍巍，势利宁无淡泊讥。谁与跖徒争有道，好思吾党共言归。古人踽踽今何取，天下滔滔昔已非。终见乘桴去沧海，好留余地许相依。","dynasty":"宋代","title":"寄介甫"}
{"author":"王令","content":"我思古人不可见，独以两眼纸上求。苦读才疲即伏枕，亦冀梦寐从之游。每疑贤圣世间有，岂独古出今则不。心之所藏弗面见，常恨世腹不可搜。虽然其中充美者，间或外发文章彪。扬淮而南谁名声，盛说李满乾万喉。青天白日所同见，众亦不敢加瑕疵。而余零丁始就学，独矫众弃先拈收。要其所学与必至，不止颜孟须孔周。决将健走独取到，顾我不肯少待留。新诗惠见荐自讋，若遇重压并见投。星机织成副地锦，神冶铸出舂天矛。辉光交华目反眩，噍咀过美涎井流。退归畏爱复愿学，恍若见富潜谋偷。顾其才力非当对，犹以一发紖十牛。使我苦勉不少得，搦笔欲下先惭羞。有如姣恶各具体，肉骨不可强雕锼。或云才华乃天与，何寡不益多仍裒。几时高车得会合，预期蹈拚呼旁陬。临风呻哦欲有寄，自恨拙茧无长抽。","dynasty":"宋代","title":"寄李常伯满粹翁"}
{"author":"王令","content":"一笑东风去十年，重来稚子已差肩。脱衣呼客家声旧，把酒论心士气全。病骥远思牵直道，老鹰秋梦入青天。自言出处身无累，一把穷通寄自然。","dynasty":"宋代","title":"寄李君厚"}
{"author":"王令","content":"踆踆门外马，客至知谓谁。昔面尚未逢。那论心相知。揖客拜上堂，谢客辱弗遗。寒暑相问酬，唯诺坐无为。静默近尤远，多言足瑕玼。勉从客所论，还顾所雪非。念此废无益，对书坐长嘻。独思同怀子，念远莫见之。岂无寄我书，岁晚若苦迟。闻颇困王事，岂无闲暇时。况有同僚贤，相期在书诗。人生天地间，常恐食所縻。去就两莫谋，会合宁有期。余病不自乐，旧学益以隳。近者非所同，远者劳梦思。江水日夕东，道途宛而夷。寄书当在勤。无谓往还稀。","dynasty":"宋代","title":"寄吕惠卿吉甫兼简林伯通"}
{"author":"王令","content":"心爱满夫子，论师不敢交。诚明大中性，二五老阳爻。後学谁思进，吾蒙久辱包。思之无见日，梦把客门敲。","dynasty":"宋代","title":"寄满粹翁"}
{"author":"王令","content":"满子吾逢久，皇皇未见闲。老成终到孔，穷死亦为颜。学术思无际，诚明去一间。吾虽有心者，力苦未能攀。","dynasty":"宋代","title":"寄满粹翁"}
{"author":"王令","content":"寒业落傞傞，荆榛刺出柯。四邻松竹少，晚岁雪霜多。兹世居无可，劳生计奈何。此心须见子，不敢向人歌。","dynasty":"宋代","title":"寄满衡父"}
{"author":"王令","content":"前会去莫追，後见来无期。别叹後见难，悔恨前会稀。惟吾衡父兄，金纯玉光辉。裁磨杀圭角，不与瓦砾齐。大匠陶百窰，不问履下泥。一衡举十钧，何弃毫与厘。余独何为人，乃不忍使遗。有如横道刍，万足踏不疑。子何咰好殊，独俯掇以归。整束使不茨，欲令杂兰芝。兰芝有天香，刍贱杂则非。然其厕置间，适与薰染资。文章每借观，罅隙窥晴曦。议论使坐听，穴瞶闻英池。春园或承招，游骑亦许随。剧云爱风枝，爇火围夜棋。纵谈心开张，倒笑冠欹披。匹马载以来，东首颈脰疲。夜梦不厌劳，百里夕一驰。想见目与眉，百障千藩篱。不虞自投置，遂若鸟遭黐。何时获因缘，连箠促马蹄。誓当尽晨昏，不复起退辞。","dynasty":"宋代","title":"寄满居中衡父"}
{"author":"王令","content":"西北风吹数纸诗，神门枢钥鬼关机。九原黄土英灵活，万古青天霹雳飞。我是懦夫无壮志，近思近日窃余辉。高楼暮插晴空肋，东望君心著翅归。","dynasty":"宋代","title":"寄满子权"}
{"author":"王令","content":"昔心何悠悠，今学益漫漫。莽如浮江可，浩不际崖岸。生虽乐文子，勤不偿几案。重编空堆尘，折简久枯汗。徒知陈市肆，表列环四畔。已无探讨勤，胡可贤否按。零丁晚观玄，泯灭旧习彖。得指来岁期，失忘去日筭。尝闻勤惰间，已是愚智判。蒙羞欲何颜，避耻愧无翰。不能绳己怠，何力禁人叛。文章触世嫌，议语限客窜。时牵好恶卑，俗挠是非乱。早衰夺旧刚，多病袭新懦。心经衣食艰，事废米盐半。何谋脱身去，割迹与俗断。耕荒食新收，凿窒复旧贯。念生如冬冰，至死仅春泮。其间能几时，何恃苦自缓。翩翩淮南英，显显士林冠。方予未为游，辱子昔同閈。篇章觌新华，论说听横捍。包奇晚自走，去实王府玩。近书何相撩，颇以名见谩。不知老者拙，弃此久已断。子方勇自树，解辔纵新駻。行期拾舂青，采缀绾归腕。乖离思旧欢，迁徙就新绊。无琴虽自歌，有酒欲谁伴。闲暇当寄诗，持此资贸换。","dynasty":"宋代","title":"寄满子权"}
{"author":"王令","content":"吾爱子权诗，苦嚼味不尽。穷思欲名状，百比无一近。初如贪追兵，屡请忽许进。旗旄左右幢，戟剑後先刃。方争奋拏先，忽睹斩乱狥。徐驱得平郊，万甲合一阵。偏裨走起颇，中间坐吴膑。喊呀斗志酣，彷佛穷敌訒。前军奔交兵，後马走断紖。须臾声金收，万噪快一儁。群降挑戈矛，叩拜乞用衅。苍黄请命间，窃视不敢瞬。玄云压空虚，半夜暴霆震。睡耳起欲掩，惊仆失肝肾。壮者固已然，况余乃龆龀。及其久详味，欲吐复自恡。有如罗百珍，次第嘬嚼顺。贪丰不辞多，爱美忘余餕。故其留人口，虽久咽喉润。何时匹马来，畏爱气两振。唯其未合间，如不获谢蔺。望风为此诗，颠倒犹合烬。","dynasty":"宋代","title":"寄满子权"}
{"author":"王令","content":"子权今谓何，又不治简书。子素赐我多，岂以此遂疏。予亦如常时，病与贫相俱。冉冉草没阶，客脚不踏庐。贵者事名位，崖岸夸异殊。贤者纵肯来，顾我欲取无。惟余龊龊徒，吾亦羞与居。潭潭一室空，编帙环三隅。暴阳不忧偿，偷饱幸未诛，且可延朝昏，忧思老顽愚。独有思子怀，涕下时喑鸣。","dynasty":"宋代","title":"寄满子权"}
{"author":"王令","content":"窗前午枕梦忘还，门外清风昼掩关。天下谁当千古後，床头自笑六经闲。能将道系穷通里，安用身居进退间。自愧公心犹有蔽，清时无日不思山。","dynasty":"宋代","title":"寄满子权二首"}
{"author":"王令","content":"终年谋食亦何得，浪取穷愁只自侵。饿死有时非正命，劳生几不愧常心。百年此去尘埃在，万古从来意思深。莫说山林是轻往，穷来无计得山林。","dynasty":"宋代","title":"寄满子权二首"}
{"author":"王令","content":"身逐南舟去不回，匡庐留滞得徘徊。峰头夜宿平看斗，岩下朝阴府听雷。西顾波涛浮日月，东归天地入尘埃。何时得遂幽栖志，常把韦编静处开。","dynasty":"宋代","title":"寄束伯仁"}
{"author":"王令","content":"勋业悠悠未可贪，直须随处酌醺酣。君知仕路三无愠，我与人情七不堪。闻借朱衣为别乘，想回青眼忆高谈。东风尚有西行约，甬水桥边定解骖。","dynasty":"宋代","title":"寄宿倅陆经子履"}
{"author":"王令","content":"默默曹自得，劳劳非吾任。不与君子逢，谁复明此心。偶客来自南，口有千里音。知无木索勤，颇复山水吟。对之为一笑，欣如获千金。宣城风物佳，古语昔已忱。太平又其有，道途邈幽深。溪流渺弯环，山劫屹抱临。况复寂寞人，黄绶事陆沉。公田秫既收，客席酒屡斟。悔予昔南浮，不往一就寻。波涛忘日月，疾病废古今。归来就羁衔，外虑日已侵。适时愧非才，对客辄自瘖。譬如火灸肤，暂忍久莫禁。惟思百亩田，为可足釜鬵。投身脱世箝，敛足蹈古箴。寄言所同怀，相期在中林。","dynasty":"宋代","title":"寄孙莘老"}
{"author":"王令","content":"始闻定作阅古堂，又闻定有阅古诗。扬之远定五千里，思得两翅擘以飞。偶闻人来说堂事，初敞两壁无尘疵。闲时公来命绘匠，亲以玉指交画挥。教令某载若某状，匠拜奉命唯不辞。左图守相父母吏，右状将帅熊罴姿。长冠峨峨伟笏佩，斗以玄白为裳衣。屹如丁宁立以议，逊若避让行而随。图成俨毅色可讋，过吏不敢窃目窥。仍令大笔署行事，写出黑胆朱肝脾。死者有灵如不泯，合有英气来附兹。故公之谋不知出，宜有神鬼阴助其。茫茫九泉谓已朽，岂意一旦存形仪。请留中壁素莫绘，待千岁後公以归。当搜国匠第一手，状写公像存依稀。要知文完武绳备，遗与万世瞻思资。我知观者定堕泪，不复岘首羊公碑。又闻当世大手笔，磊砢诗句相撑支。手搏蛟龙拔解角，爪擘虎豹金脱皮。郓州溪堂遂寂寞，韩诗尘蔽人不吹。想应从此传万世，粹玉贯串珠萦累。小戎何为尚缩伏，久滞公斧血不滋。何时功成事业就，两手一扫清三垂。归来天子喜以颔，泰阶辉焕平无欺。次招当世草茅士，各仗呈露心腹披。缔裾联缨上廊庙，留与後世图为师。然後回谢阅古堂，彼合异代今一时。","dynasty":"宋代","title":"寄题韩丞相定州阅古堂"}
{"author":"王令","content":"令君架亭乐荒幽，得地适与万景投。亭成虽名为众乐，地偮无客谁与游。讼休民去吏随散，独有文字与令留。把书开阖坐自笑，回视令职忘卑陬。昔闻酒贱喜易醉，今说鱼美予何忧。弹琴有声尚近俗，要解弦绝以意求。况持高怀屈下邑，志气略与彭泽侔。身婴民忧手持版，心爱山水宁非俞。景好不见但闻说，使我耳目私相仇。亭前行迹不破草，亭下野鸟常喧啾。山云朝嘘翠巘出，海月夜下清溪浮。春花夏荫已有爱，况使风雪回冬秋。借予不得与快意，共上岑崒望九州。黄山闻好眼未识，梦想欲到迷无由。图传粉墨固未好，愿假壮笔一揽收。果逢来篇骋雄胜，若执造化穷雕锼。一时文工岂不伟，千里寄我何以酬。耳昏俗语久欲洗，为我一谢山前流。","dynasty":"宋代","title":"寄题宣州太平县众乐亭为孙莘老作"}
{"author":"高之騊","content":"冻合遥天暮雪飞，寒肩孤耸拥鹑衣。臣饥欲死当安命，寇乱如麻敢曰归。兄弟鹡鸰贫共急，儿孙牛马老相依。北风吹背萧萧冷，谁寄梅花到竹扉。","dynasty":"清代","title":"旅困值雪"}
{"author":"葛立方","content":"袅袅水芝红，脉脉蒹葭浦。淅淅西风淡淡烟，几点疏疏雨。草草展杯觞，对此盈盈女。叶叶红衣当酒船，细细流霞举。","dynasty":"宋代","tags":"写景，荷花，写雨，宴饮，抒情","title":"卜算子·席间再作"}
{"author":"葛立方","content":"明镜盖红蕖，轩户临烟渚。窣窣珠帘淡淡风，香里开尊俎。莫把碧筒弯，恐带荷心苦。唤我溪边太乙舟，潋滟盛芳醑。","dynasty":"宋代","title":"卜算子·赏荷以莲叶劝酒作"}
{"author":"葛立方","content":"寄径濉阳，陌上忽看，夭桃秾李争春。又见楚宫，行雨洗芳尘。红艳霞光夕照，素华琼树朝新。为奇姿芳润，拟倩游丝，留住东君。拾遣杜老，犹爱南塘，寄情萝薜山林。争似此、花如姝丽，獭髓轻匀。不数江陵玉杖，休夸花岛红云。少须澄霁一，一番清影，更待冰轮。","dynasty":"宋代","title":"雨中花（和）"}
{"author":"葛立方","content":"弄月黄昏，封霜清晓，数枝影堕溪滨。化工先手，幻出一番新。片片雕酥碾玉，寒苞似、已泄香尘。聊相对，畸人投分，尊酒认荀陈。吾年，今老矣，佳人薄相，笑插林巾。愧苍颜白发，回授乌云。玉镜台边试看，相宜是、浅笑轻颦。君知否，寿阳额上，不似鬓边春。","dynasty":"宋代","title":"满庭芳（簪梅）"}
{"author":"葛立方","content":"百尺雕堂悬蜀绣。珠帘外、玉阑琼甃。调鼎名家，吹箫贤胄，新卜凤皇佳繇。银叶添香香满袖。满金杯、寿君芳酒。喜动蟾宫，祥生态帐，应在细君归后。","dynasty":"宋代","title":"夜行船（章甥婚席间作）"}
{"author":"葛立方","content":"睡鸭凝香缕，白酒泻无声。郊墟不办羊酪，照箸紫丝莼。此去青山深处，邀得白云为伴，绝意请长缨。一舸背君去，几幅布帆轻。帝恩重，容禄隐，吏祠庭。膝间文度安亲，得计是扬名。珍重金兰交契，共惜匆匆别去，送我几烟林。异日怀君处，凝睇乱层岑。","dynasty":"宋代","title":"水调歌头"}
{"author":"葛立方","content":"九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈、垂千古。忆昔龙飞光武。怅当年、故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。","dynasty":"宋代","title":"水龙吟（游钓台作）"}
{"author":"葛立方","content":"霜叶停飞，冰鱼初跃，梅花犹闷芳丛。剪酥装玉，应为费天工。争奈江南驿使，征鞍待、一朵香浓。凭谁报，冰肌仙子，闻早驾飞龙。溶溶。春意动，寒姿未展，终愧群红。与斩新来上，开伴长松。要看黄昏庭院，横斜映、霜月朦胧。兰堂畔，巡檐索笑，谁羡杜陵翁。","dynasty":"宋代","title":"满庭芳（催梅）"}
{"author":"葛立方","content":"风送丹枫卷地，霜干枯苇鸣溪。兽炉重展向深闺。红入麒麟方炽。翠箔低垂银蒜，罗帏小钉金泥。笙歌送我玉东西。谁管瑶花舞砌。","dynasty":"宋代","title":"西江月（开炉）"}
{"author":"葛立方","content":"缇室群阴清晓散。灰动葭莩，渐觉微阳扇。日永绣工才一线。挈壶已报添银箭。六幕无尘开碧汉。非雾非烟，仿佛登台见。梅萼飘香萦小宴。霞浆莫放琉璃浅。","dynasty":"宋代","title":"蝶蛮花（冬至席上作）"}
{"author":"葛立方","content":"川原红绿远交加，春物关心梦到家。体骨素轻唯燕子，面皮最好是桃花。","dynasty":"宋代","title":"次韵刘无言寿山中五绝句敢请诸僚和之"}
{"author":"葛立方","content":"荣杭如环浪自循，一筇双屐伴行春。溪翁野老来争席，不识蓬山第一人。","dynasty":"宋代","title":"次韵刘无言寿山中五绝句敢请诸僚和之"}
{"author":"葛立方","content":"缃奁香叶裹新英，分与骚人取次烹。碗裹定疑甘露荐，腋边应觉午风生。色方蒙岭虽微胜，品带沙溪未苦精，客好窗晴聊小试，跳珠急雨看泉清。","dynasty":"宋代","title":"次韵施予善谢茶"}
{"author":"葛立方","content":"居士弹一指，森罗万象皆。聊倾三昧酒，不奉八关斋。雨罢帘初卷，山迎闼自排。萧然忘世虑，心境两相谐。","dynasty":"宋代","title":"次韵仲平病间斋祠"}
{"author":"葛立方","content":"病间百念屏，寒窗无与皆。吾公那窟室，学士且高斋。今日明粢彻，诘朝阊阖排。犹寻淡生洗，泚笔当俳谐。","dynasty":"宋代","title":"次韵仲平病间斋祠"}
{"author":"葛立方","content":"蝇馆先生心若灰，犹怜梅蘤傍墙栽。瀛洲快睹春风面，却笑江南苦未开。","dynasty":"宋代","title":"次韵周少隐梅花三绝"}
{"author":"葛立方","content":"闻说青腰夜雨霜，水沉水麝泄寒香。西湖处士多标榜，端的包羞是海棠。","dynasty":"宋代","title":"次韵周少隐梅花三绝"}
{"author":"葛立方","content":"化工巧缀一枝斜，点玉凝酥碎叠纱。待得春来开满树，何如忍冻雨三花。","dynasty":"宋代","title":"次韵周少隐梅花三绝"}
{"author":"葛立方","content":"露章沥血上彤墀，蝼蚁虽微愿弗违。韫迹正惭高士传，离群却恐小人归。身同玄豹雾中隐，目送孤鸿天际飞。丹灶素书今好在，临风忆子话精微。","dynasty":"宋代","title":"崔申之以诗为别苏明父郭逢叔各有和章谨复用"}
{"author":"葛立方","content":"见远亭边送落晖，菁山挽我作睽违。连年走俗为贫仕，一日投闲恐富归。谷水为官轻似底，苕溪转櫂疾於飞。羽觞捧剑无人问，怅望如今束广微。","dynasty":"宋代","title":"崔申之以诗为别苏明父郭逢叔各有和章谨复用"}
{"author":"葛立方","content":"古寺依烟艇，一篙春水深。石坛幡转影，玉殿磬流音。客有张公子，僧皆支道林。行行云水窟，幽梦渺难寻。","dynasty":"宋代","title":"大人游千金张仲宗以守舍不得侍行用仲宗韵二"}
{"author":"葛立方","content":"闻道千金好，幽人已奠居。森森松绕寺，{左氵右虢}{左氵右虢}水循渠。旅泊未妨酒，长饥犹著书。谪仙诗酒地，今尚指匡庐。","dynasty":"宋代","title":"大人游千金张仲宗以守舍不得侍行用仲宗韵二"}
{"author":"葛立方","content":"习隐肯回驾，求荣难着鞭。有心营绿野，无梦到凌烟。盏斝花开裹，檐楹雁落边。冰清仍玉润，共此一山川。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"蓬转欣小定，泛金非我乡。买田无好峙，共宅有清漳。菱罢水天接，风来花草香。邗沟风月地，怊怅隔参商。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"两第屹相向，幽园卑辟强。君方林上坞，吾亦沼横洋，凿翠辟窗户，入天栖栋梁。东屯寒月夜，老杜只茅堂。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"世事只如许，幽居诚乐哉。报安知楚竹，索笑得江梅。岸放平湖入，窗邀远岫来。两家车马地，莫遣染苍苔。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"老桧盘拿古殿春，空庭坐阅几朝曛。根株横裂可寻蚊，枝叶倒垂犹拂云。求福端同木居士，出灵那效柳将军。黄奴已毙韩擒虎，独有兹材贷斧斤。","dynasty":"宋代","title":"大雄寺陈朝桧"}
{"author":"葛立方","content":"客寐失通宵，寒声动泬寥。云容颓玉宇，雪阵搅层霄。点点楷灰落，亭亭柳絮飘。文窗斜击纸，老树巧装条。堕领筛寒髻，凌波洒碧绡。风狂初索索，雨细渐漉漉。入酒应愁冻，当炉觉易消。萧森声势密，飘瞥路岐遥。蓑冷翁仍钓，山迷客罢樵。裁纫铺缟素，修月层琨瑶。市小琼楼合，时和玉烛调。三章歌睿制，五板贺寒朝。吠犬惊南岭，骑驴忆灞桥。终南忧压脑，少室炫齐腰。嗟我星霜老，经时鬓发凋。摘蔬和冻煮，收叶带苏烧。路滑难求马，衣单悔贳貂。暖寒谁扫径，莫负紫金蕉。","dynasty":"宋代","title":"冬至后雪"}
{"author":"葛立方","content":"葭灰动玉琯，丝雨惨良辰。幽巷未通屐，高人犹垫巾。底忙持爵里，冲冷候比邻。犹胜邯郸驿，灯前影伴身。","dynasty":"宋代","title":"冬至小雨踏泥出谒"}
{"author":"葛立方","content":"去家才隔水一股，二老堂成三百弓。鴒原暮下沙水暖，雁行夜落霜天空。竹根酌酒不妨醉，花萼斲诗如许工。坐久与关筇竹杖，出门人指两仙翁。","dynasty":"宋代","title":"二老堂"}
{"author":"葛立方","content":"炎蒸困钳釱，虎啸漏天机。树杪忽垂髻，榴边今污衣。草鸣溪水立，帆饱客船飞。更设琉璃簟，瓜茶迟落晖。","dynasty":"宋代","title":"风起"}
{"author":"葛立方","content":"冬冬鼛鼓不勤民，幻出琳宫远世尘。风咽呗声金殿邃，日移幡影石坛新。云軿摇曳来三境，雾帐凄迷妥十神。堪笑茂陵成左计，虚将枣脯候秋春。","dynasty":"宋代","title":"奉祠太一"}
{"author":"葛立方","content":"荆兰戏采关情切，朱墨为官与愿违。夜鹤帐空周子去，秋鲈风动季鹰归。忍看妙句金声振，行阻清谈木屑飞。引领吴兴何许是，碧云深处暮山微。","dynasty":"宋代","title":"丐祠将离云间崔申之以诗为别次韵"}
{"author":"葛立方","content":"客裹绝经营，清心摧五兵。功名两蜗角，田舍一牛鸣。行止成阿唯，荣枯略弟兄。欲摅今日意，聊仗五言城。","dynasty":"宋代","title":"宫庠旅泊，"}
{"author":"葛立方","content":"秧把束西畦，东畦翠罽齐。甘心鹤俯啄，不用马行泥。井井塍千曲，泱泱水半犁。黄云它日事，欢喜舞龉齯。","dynasty":"宋代","title":"观插秧"}
{"author":"葛立方","content":"行尽千山与万山，锺情偏在此烟岚。海波神阙今饶六，仙女巫峰尚欠三。雨润蒙条生翠滴，云封叠颖莹脂涵。却思九坂修梁第，空使斯民命不堪。","dynasty":"宋代","title":"过九坡"}
{"author":"葛立方","content":"刖足俄然增足，蹶蹄那害全蹄。还解追风奔雷，不妨一跃檀溪。","dynasty":"宋代","title":"韩干画马"}
{"author":"葛立方","content":"未落天狼未止戈，谁能频击唾壶歌。弈棋聊欲消忧耳，饮酒无如作病何。孙绍那忧卿太少，退之莫叹日无多。菟裘已向菁山卜，从此栖迟到发皤。","dynasty":"宋代","title":"和道祖韵"}
{"author":"葛立方","content":"绿柘林中听晚缫，闻将煮蛹当持螯。何须有茧大如瓮，救得妻儿啼与号。","dynasty":"宋代","title":"和卢叔才食蛹"}
{"author":"葛立方","content":"开箔团团雪满床，桃浆洒尽煮兰汤。微躯分合葬君腹，报答君家三亩桑。","dynasty":"宋代","title":"和卢叔才食蛹"}
{"author":"葛立方","content":"百事不挂眼，一尊难暂忘。伻来颁酒圣，客至引杯长。桑落开新瓮，昆仑接旧觞。鹅儿黄液重，象鼻碧筩香。银海俄增量，金罂可配浆。蚁浮甘潋滟，石饮见温良。世事纷忘去，诗情合得尝。醉来庭宇眩，醒后竹阴凉。酿鄙平原县，邻防吏部郎。糟丘诚可老，不用殽将。","dynasty":"宋代","title":"和叔才饷酒"}
{"author":"葛立方","content":"我本臞山泽，冠裳绊此身。平生只黄卷，晚岁误朱轮。妓舞山禽怪，驺呼叠颖嗔。会当还此笏，不愧葛天民。","dynasty":"宋代","title":"和新城旅店壁间韵"}
{"author":"葛立方","content":"阳羡之山兮领地灵，鸿洞欻吸兮九叠为屏。青萝层层兮深岩绝壁，一鸟不鸣兮山更寂。横山老人兮蝉蜕埃尘，倚石梁兮手揽白云。眼中万仞兮，胸中万顷。泰华山林兮，秋毫锺鼎。东山妓女兮，北山猿鹤。西山拄笏兮，亦复奚乐。节彼南山兮山岩岩，突鲸额兮霄堮间。民具瞻兮倾百川以为寿，鸿毋遵陆兮公归锦绣。","dynasty":"宋代","title":"横山堂三章"}
{"author":"葛立方","content":"阳羡之水兮湍喧豗，砅崖转石兮万壑殷雷。濑浅浅兮忽如泻，畦碧绣兮溪罨画。横山老人兮乐天无忧，聊临睨兮夷犹。擥芳茝兮大薄，搴杜若兮汀洲。摹写兮宝唾传，悲壮兮又双琐。沐发兮何必咸池，濯吾缨兮水之湄。乘月兮何必牛渚，系吾舟兮水之浦。吾之舟兮万斛有余，凌阳侯兮狎灵胥。百尺揭兮帆席举，撇旋捎濆兮无险阻。傅说骑箕兮不可攀，留此舟兮横山。","dynasty":"宋代","title":"横山堂三章"}
{"author":"葛立方","content":"阳羡之居兮宅淼茫，辛夷闺兮薜荔墙。建芳馨兮庑门，烂昭昭兮未央。横山老人兮独处廓，十七地兮三一屋。龙驰兮冲天，花鸟水竹兮聊尔平泉。公有豫章楩楠兮耸万仞，公有瑊玏厉兮磨而不磷。栋梁兮媞媞，柱之石兮不倾以支。此栋此石兮非斤非斧，盍以帡幪兮寰宇。","dynasty":"宋代","title":"横山堂三章"}
{"author":"葛立方","content":"登名蟾窟值休辰，中外掀腾宠数频。锦帐握兰荣帝所，绣衣持斧耀江滨。两州民社施张在，四水门墙卜筑新。岂料生还杳无日，冢边唯卧石麒麟。","dynasty":"宋代","title":"洪庆善郎中挽诗四首"}
{"author":"葛立方","content":"笔下翻翻注九河，腹中空洞五车多。麟经旨妙传洙泗，骚学词明慰汨罗。六度有为超梵业，一心无累证禅那。龙蛇岁恶贤人逝，心折风前薤露歌。","dynasty":"宋代","title":"洪庆善郎中挽诗四首"}
{"author":"葛立方","content":"平生气既凛冰霜，圣读潜心德愈光。赏善每能击节，避人宁复解移床。第知中垒序论语，谁测诗仙流夜郎。有道固应黄发寿，何期竟不验长桑。","dynasty":"宋代","title":"洪庆善郎中挽诗四首"}
{"author":"葛立方","content":"阉茂之年拜伏犀，鸡豚同社记金溪。情深缟紵论六契，义切蓬麻荷品题。花底醉春同挈榼，云中历妙共扶藜。岂知生死今殊路，抆泪佳城意惨凄。","dynasty":"宋代","title":"洪庆善郎中挽诗四首"}
{"author":"葛立方","content":"郁葱佳气龟食墨，雾阖云窗丹雘新。玉碗金杯有微玷，瑶林琼树无纤尘。枕溪饱度国山日，横海小乖朐水春。上古乾坤随处有，素琴浊酒且关身。","dynasty":"宋代","title":"胡枢横山堂"}
{"author":"葛立方","content":"云梦胸中吞八九，了无官事苦相关。庙堂曾引五星缕，岩壑今疏八节滩。鸟织白云机杼阔，溪喧苍石杵碪寒。东山难恋山中相，梅子枝头正着酸。","dynasty":"宋代","title":"胡枢横山堂"}
{"author":"葛立方","content":"朱甍碧瓦市廛远，绕舍泉啼山复横。胜处争长浑仆妄，乱来有此几卿。巳公茅屋实父子，裴氏午桥真弟兄。竟日倚栏天外眼，世间轩冕一毫轻。","dynasty":"宋代","title":"胡枢横山堂"}
{"author":"葛立方","content":"春过木浓山围翠，旱余湍减石添痕。主人正自笏拄颊。客子底容裾撇门。好鸟傍人窥野核，乱云释峤落芳尊。真成命驾轻千里，李杜文章得细纶。","dynasty":"宋代","title":"胡枢横山堂"}
{"author":"葛立方","content":"天然平远染百幅，泚笔底须东绢传。窗户吐吞新日月，风烟出没旧山川。白公筑室地三一，杨子章玄文五千。筋力尚堪驱使在，异时重泛白苹船。","dynasty":"宋代","title":"胡枢横山堂"}
{"author":"葛立方","content":"发轫出江津，晴熏绿野匀。泉声漱莎石，岚翠湿衣巾。天近云冲马，林深鸟唤人。将身入图画，谁复羡麒麟。","dynasty":"宋代","title":"己卿岁四月二十七日自湖州赴宜春郡余杭出陆"}
{"author":"葛立方","content":"室如悬磬众推贤。蓍草占来命尚邅。不耐扊扅愁妇室，且歌欸乃上渔船。杀青聊卒檀溪业，破白难耕好畴田。外日同归鞯尚暖，依然清梦绕苕川。","dynasty":"宋代","title":"寄睦之"}
{"author":"葛立方","content":"娈彼闺房秀，鱼轩侈大家。鸠巢奠苹藻，翟茀绚笄珈。觉海聊依筏，言筌谢算沙。平生功用在，无疾问毗耶。四德推贤范，流芳在管彤。植兰门户秀，嚼蜡世缘空。荷橐夫官重，萱堂母道崇。相孙仍相妇，寂漠閟幽宫。","dynasty":"宋代","title":"建国刘夫人挽歌词"}
{"author":"葛立方","content":"新阡松槚已交柯，狂潦侵凌一尺过。拟欲移根易嘉本，正须捄土捍层波。伤心半夜飞蝴蝶，触眼何人是橐驼。火迫归欤亲在视，定教枯卉再婆娑。","dynasty":"宋代","title":"江阴新阡松柏为大浸所坏累夕见於梦寐"}
{"author":"葛立方","content":"蓐食转前峰，梅黄细雨中。涛翻疑鹭翿，泉激认松风。山合秧畦窄，林深屐路通。怪来人语别，一置便江东。","dynasty":"宋代","title":"将至玉山"}
{"author":"葛立方","content":"流虹寿节庆升平，嵩岳遥呼万岁声。毳幕奉琛充日阙，采船卷旆息云程。九天镐宴欢鱼藻，重译宾筵咏鹿苹。闻有芝泥还饯客，淮山佳处拟班荆。","dynasty":"宋代","title":"接伴贺天申节北使至阙"}
{"author":"葛立方","content":"小圃金灯满意芳，苞舒绛彩照煌煌。珠玑小滴今朝雨，缟紵难禁昨夜霜。拂秉麟须蛾欲避，枝衔螭口蜡犹香。列钱都是银缸影，莫遣狂风出土囊。","dynasty":"宋代","title":"金灯花"}
{"author":"葛立方","content":"眼明逢九日，习气自多生。官冷有闲趣，花开无世情。玄嚣何许是，素滻第存名。百岁风狂似，东篱且掇英。","dynasty":"宋代","title":"九日庆善示诗次韵"}
{"author":"葛立方","content":"天龙兮负图，地龟兮负书。后皇兮纯孝格天，台衮兮祠画无前。薜荔兮出之水中，芙蓉兮搴之木末。碧玉上兮烟霄远，彤霞烂兮秋水阔。重翟兮顺动，长御兮启引。交鼓兮緪瑟，箫锺兮瑶簨。御玉衣兮珠步摇，赭黄奉觞兮臣妾入朝。建中天子兮百伪纷错，我宋中兴兮天返长乐。四海为养兮子职供，千秋万岁兮慈宁宫。","dynasty":"宋代","title":"九效·慈宁"}
{"author":"葛立方","content":"虎啸兮风生，龙举兮云从。弹角兮应角，鼓宫兮应宫。有熊兮重华，风合兮皋繇。世卓兮眇眇，矩矱兮可寻。申椒兮杜蘅，揭车兮留夷。捋芽兮撷条，芳菲暮兮满堂。梓人兮善工，籙赤兮重昌。","dynasty":"宋代","title":"九效·君臣"}
{"author":"葛立方","content":"吾有车兮山之阿，吾有舟兮江之沚。任重兮致远，欲行兮谁止。车欲行兮山路槎牙，舟欲行兮底着平沙。吾不能移王屋之山兮，通褒斜之孤。此舟车兮，孰推孰挽。将狶膏棘轴而强挽兮，畏颡泚兮力疲。将编蒲结草而强挽兮，惮褰裳而汩其泥。欲行石兮乘流，吾当求之梓人之与阳侯。","dynasty":"宋代","title":"九效·鸣穷"}
{"author":"葛立方","content":"珠丘峨峨兮苍梧远，弓剑杳隔兮九土魂断。边声起兮春草深，木铎无声兮岁月换。上天悔祸兮诱天骄，黄肠素绋兮归路迢迢。抚榇循题兮愁雾重，江河倾泪兮雷霆声恸。行妥灵兮金粟堆，白杨萧萧兮风送哀。匰主兮肖貌，穆将愉兮清庙。对越兮在天，永蒸尝兮千万年。","dynasty":"宋代","title":"九效·宁固"}
{"author":"葛立方","content":"坚木兮不可为圈，练铁兮不可为钩。圈不成兮箕之得，钩不成兮何鱼之求。委吴以莞{上生下龠}兮复越，事狄以皮币兮兴周。故曰拯乱兮不如图治，锐进兮不如观势。以弱为强兮以予为取，边廷无犬吠兮息旗与鼓。","dynasty":"宋代","title":"九效·强弱"}
{"author":"葛立方","content":"阴阳寒暑兮运无积，天之成岁兮顾岂一日。羲和敲日兮声作玻璃，桂魄迎宵兮忽挂之。流沙兮扬土，檐涔涔兮又夜雨。严霜苦寒兮万木不花，叶底兮俄茁其芽。星鸟星火兮四时有令，惨命阊阖兮斟酌斗柄。三百六旬兮岁功始成，细人蠢蠢兮又岂和夫天运。","dynasty":"宋代","title":"九效·天运"}
{"author":"葛立方","content":"破纽绝路兮民不支，不了兰世故兮举世无医。病在腠兮废汤熨，未至血脉兮施针石。布指於位兮息至不知，阴阳倒置兮寒凉逆施。内实兮饵之桂附，中乾兮反投消以蠹。天生卢扁兮授术上池，跻民寿兮至期颐。","dynasty":"宋代","title":"九效·医国"}
{"author":"葛立方","content":"岁曶曶其欲颓兮，久栖身於幽仄。虑修名之不立兮，聊广遂於前画。搴玉英以自修兮，结荣茝以佩之。服芰制而荷衣兮，又饰之以江蓠。望阆风之板桐兮，弱水瀰以见隔。造旬始而觐清都兮，求仙梯而未得。沐咸池兮，晞发阳阿。凿井耕田兮，姑击壤以歌。","dynasty":"宋代","title":"九效·自修"}
{"author":"葛立方","content":"钵囊已妥何山夏，千顷堂前又饱参。仙裹未须求七七，禅中聊共说三三。远师今日宜同社，弥勒它年可共龛。不见生公讲经处，至今花雨落毵毵。","dynasty":"宋代","title":"具上人以诗相别复知之"}
{"author":"葛立方","content":"沙场握节杖时髦，说舌纵横小六韬。委质肯轻从晋鼓，摛文空见泣秦牢。冷山韵语名如斗，莲泺危言命若毛。岂料归朝才十稔，白杨声裹寿原高。","dynasty":"宋代","title":"礼部尚书洪公挽歌词"}
{"author":"葛立方","content":"守节冰天十五霜，归来飞语又炎方。正欣射雁还幽窖，旋复飞鸢堕瘴乡。位不当材仅喉舌，寿难酬德遽膏肓。八龙共侈荀门庆，虽厄龙蛇殆不亡。","dynasty":"宋代","title":"礼部尚书洪公挽歌词"}
{"author":"葛立方","content":"高材博识服簪绅，玉树瑶林绝点尘。氏族源流推肉谱，春秋褒贬藉调人。膝间韵磬传山水，枰上枯棋战楚秦。妙处不传今已矣，遥瞻遗像泪沾巾。","dynasty":"宋代","title":"礼部尚书洪公挽歌词"}
{"author":"葛立方","content":"莫问新来额插犀，了无魂梦到金闺。平头上尾慵搜句，重后轻前且灌畦。正自无人尝鼎脔，不如有客办萍虀。庾郎三九同刍豢，野荠从教施五溪。","dynasty":"宋代","title":"连日灌畦莳菜废作诗"}
{"author":"葛立方","content":"山行砍荦趁云程，食寝无多但有名。作梦方成鸡唤起，加餐未竟马催行。鼓风飞壒浑无际，敲日吹炎似有声。埃息火流知不晚，依然六幕自澄清。","dynasty":"宋代","title":"旅次二首"}
{"author":"葛立方","content":"视印宜春一月过，宁知平地起风波。未成黔突真如传，俄复脂车去似梭。虽快徵君还北牖，却思太守类南柯。流行坎止何须问，似觉闲中所得多。","dynasty":"宋代","title":"旅次二首"}
{"author":"葛立方","content":"鹤氅蒲团养粹和，冥心十地六波罗。宦情微似庵摩勒，佛行高於窣堵波。海裹泥牛端解笑，庵前石镜不须磨。拟询一句合头语，只恐新罗鹞子过。","dynasty":"宋代","title":"蒙才孺伯惠诗颇及参问"}
{"author":"葛立方","content":"鸡窗不梦笔头花，分合扶犁霅水涯。禁掖俄膺九芝检，仙逵许从五香车。厚陵戎部尊荷橐，徽庙司成踵棣华，无似鹈梁讥不称，且欣绂冕粗承家。","dynasty":"宋代","title":"蒙恩除吏部侍郎子侄以诗相庆"}
{"author":"葛立方","content":"我不学许由隐烟雾，得瓢不饮惟挂树。又不学德义居虎丘，带瓢入市多骑牛。分无玉瓯囊古锦，病渴文园只瓢饮。下瞰金溪新结亭，未须引吸如长鲸。但愿金溪化为酒，岁岁持瓢醉花柳。","dynasty":"宋代","title":"瓢饮亭"}
{"author":"葛立方","content":"一蹑寿昌境，山深溪水苍。编柴作篱落，囊石当桥梁。野店炊烟接，官涂松吹长。石田能几棱，底用谷人忙。","dynasty":"宋代","title":"入寿昌县界"}
{"author":"葛立方","content":"格外官曹自在身，阖门扫轨养天真。何须更待年三十，始约孤高不诣人。","dynasty":"宋代","title":"省习堂偶题"}
{"author":"葛立方","content":"雪后泥方冻，酒阑寒少威。傍云生夜月，唤客出柴扉。篱败犬声合，街闲人影稀。石栏山几尺，暝霭只依依。","dynasty":"宋代","title":"十一月十日酒散已二鼓与千里步月因至水堂"}
{"author":"葛立方","content":"梦入千家枕，寒声薄水堂。溪山浑着月，梅竹半封霜。夜榜响葭蒲，寒鱼跳石塘。可怜清绝景，夜夜属渔郎。","dynasty":"宋代","title":"十一月十日酒散已二鼓与千里步月因至水堂"}
{"author":"葛立方","content":"杖策踏霜月，满空烟雾浮。苍颜酡蚊酒，黑帝避貂裘。太液池台晚，广寒宫殿秋。归来清耿耿，未省喘吴牛。","dynasty":"宋代","title":"十一月十日酒散已二鼓与千里步月因至水堂"}
{"author":"葛立方","content":"壶天有胜事，玉宇净纤埃。有意嚼复嚼，今宵来不来。山公须酩酊。令名莫咍台。明月隔溪共，只今肠九回。","dynasty":"宋代","title":"十月十四夜三鼓壶天月佳甚以诗招道祖"}
{"author":"葛立方","content":"芳心玉面出蚕丛，骨醉先生酒盏中。白发病翁新止酒，枕囊犹凯梦魂通。","dynasty":"宋代","title":"试院和陈蕃仲酴醿两绝"}
{"author":"葛立方","content":"幽姿不分不山丛，合在江梅季盂中。香破鹤林真{上穴下左爿右臬}语，肯教七七擅神通。","dynasty":"宋代","title":"试院和陈蕃仲酴醿两绝"}
{"author":"葛立方","content":"锺情翠巘倚崚嶒，付与芒鞋与瘦藤。君赐一麾方作吏，天融万壑却轮僧。拟将炬矱追廉杜，未许机锋嗣秀能。投帻它年应未晚，与君曲室话三乘。","dynasty":"宋代","title":"寿昌道中壁间有乌石寺和其韵"}
{"author":"葛立方","content":"闲处着疏慵，鲜鲜幽桂丛。读书聊灶北，避世且墙东。市骏卑苏代，求徵谢子公。丹心阻阊阖，欲付小心风。","dynasty":"宋代","title":"疏慵"}
{"author":"葛立方","content":"旧得阴符虎口岩，素书漆轴玉函缄。君方濡笔书灵篆，已有飞来青鸟衔。","dynasty":"宋代","title":"四绝赠马浩然法师·李筌吴真君"}
{"author":"葛立方","content":"餐霞吸瀣炯方瞳，时着青裙拜木公。玉女投壶天为笑，却来绣岭伴仙翁。","dynasty":"宋代","title":"四绝赠马浩然法师·木公"}
{"author":"葛立方","content":"丹成谁羡伯阳仙，白犬腾空恐浪传。未似尊师得丹诀，火球吞吐葛山前。","dynasty":"宋代","title":"四绝赠马浩然法师·魏伯阳"}
{"author":"葛立方","content":"灵桃入手亦艰勤，正一门中仅策勋。未说赵升王长在，鹄鸣衣钵已输君。","dynasty":"宋代","title":"四绝赠马浩然法师·张道陵"}
{"author":"葛立方","content":"壑源春色起云阿，拂拂轻尘柘罗。骑火已惊官焙早，注汤还斗乳花多。清风两腋添诗兴，红日三竿战睡魔。燕颔未能飞食肉，腹中藜苋且摩娑。","dynasty":"宋代","title":"送伴回至平江舟中与元览试茶"}
{"author":"葛立方","content":"今代人中杰，摅忠久赞襄。摛文挥镂管，积学俪青箱。体道经为笥，临机智作囊。威名知草木，义勇震戎羌。玄女传符旧，黄公授略长。投壶祭征虏，纳策蔡中郎。暂解淮西印，来浮霅水航。求田多好畴，卜宅类清漳。寄兴红尘外，追欢锦瑟旁。醉酣容偃鼠，吟咏许寒螀。邂逅升徐榻，夤缘上孔堂。周旋略名分，眄睐沐谦光。细札俄颁命，真儒起干方。地宽连五岭，权重詟三梁。油戟明朝日，铦戈耿夜霜。桂林飘黝粒，荔蒲劈琼房。来暮歌谦裤，遄归觐舜裳。谋谟多妙简，梦想独难忘。乌府思忠尽，丹墀渴对扬。一言苏品类，三接屈皇王。沙水犹含冻，江梅渐放香。行行携部曲，去去背云乡。劈箭飞征櫂，牵绳黯别肠。平居膺刻画，祖送倍凄凉。睿意兴邦急，人材敌国强。伫观扬涣号，爰立上岩廓。谈笔妖氛静，经纶宝祚昌。小人簪履旧，枯卉溪春阳。","dynasty":"宋代","title":"送胡汝明待制赴镇桂林"}
{"author":"葛立方","content":"君忽湘潭去，斜阳催马衔。将无冲白发，正坐此青衫。暑雨驱鱼婢，薰风入鲎帆。南来衡岳雁，引领望书函。","dynasty":"宋代","title":"送李元孟赴湖南漕属"}
{"author":"葛立方","content":"紫盖亭亭秀荆渚，股分采水穿林莽。尚想当年老阿瞒，燕骑蛇予走先主。","dynasty":"宋代","title":"送舒殿丞"}
{"author":"葛立方","content":"多生业果种情田，鹫岭宗风好着鞭。要使野狐惊铁杖，莫令黄叶认金钱。传衣虽落慧能后，成佛应居灵运前。趺坐蒲团成冷淡，比从人役竟谁贤。","dynasty":"宋代","title":"所居二室号书痴禅悦各成一诗·禅悦"}
{"author":"葛立方","content":"枕溪曲室巧涵虚，黄卷旁罗恣卷舒。单族未应惭四姓，寸阴端合竞三余。麟毛不具羞文虎，狸骨空传尚墨猪。坐穴藜床逢掖事，那知新有鹤头书。","dynasty":"宋代","title":"所居二室号书痴禅悦各成一诗·书疾"}
{"author":"葛立方","content":"不与春风别有因，香苞长好四时新。曲屏忽见西明种，疑有蓝关竖箔人。","dynasty":"宋代","title":"题曲屏牡丹桃花"}
{"author":"葛立方","content":"一枝浓艳欲烧空，谁畏门前人姓封。岂有落英飘曲槛，与儿洗面作华容。","dynasty":"宋代","title":"题曲屏牡丹桃花"}
{"author":"葛立方","content":"瑶林琼树非人世，种得仙花雪作团。后土祠边还寂寞，只今空对画图看。","dynasty":"宋代","title":"题卧屏十八花·八仙"}
{"author":"葛立方","content":"天上新栽琪树枝，拖云带月下瑶墀。须知正自真仙种，岂是金钿未染时。","dynasty":"宋代","title":"题卧屏十八花·白菊"}
{"author":"葛立方","content":"云昏水暖草萋萋，空谷无人独杖藜。却忆西江石楼老，送春花下子规啼。","dynasty":"宋代","title":"题卧屏十八花·杜鹃花"}
{"author":"葛立方","content":"濯锦江边雨露匀，杜鹃啼血染香缯。自缘佳处诗难貌。可是无花开杜陵。","dynasty":"宋代","title":"题卧屏十八花·海棠"}
{"author":"葛立方","content":"秋入重阳气倍清，东篱采菊眼偏明。杯中要作茱萸伴，不是湘累餐落英。","dynasty":"宋代","title":"题卧屏十八花·黄菊"}
{"author":"葛立方","content":"密叶高丛傲岁寒，殷红腻绿映江干。沉香亭畔无消息，赖有霜前秋牡丹。","dynasty":"宋代","title":"题卧屏十八花·苣霜"}
{"author":"葛立方","content":"琴轸含房风未吹，盈盈脉脉度炎晖。怪来一夜丹须拆，杯酒新翻阿措衣。","dynasty":"宋代","title":"题卧屏十八花·榴花"}
{"author":"葛立方","content":"含章英落佳人睡，却月香残水部诗。何似江南觅春信，和香先得最南枝。","dynasty":"宋代","title":"题卧屏十八花·梅花"}
{"author":"葛立方","content":"摇毫铸藻。纵有微之应压倒。万里鹏程。南省今书淡墨名。胪传丹陛。月里桂花先著袂。雁塔高题。玉季巍科尚觉低。","dynasty":"宋代","title":"减字木兰花（四侄过省候廷试席上作）"}
{"author":"葛立方","content":"栗里田园，乌衣门巷，别来几换星霜。华阳仙窟，翠桁彩衣香。梦堕当涂风月，披绛帐、欲指鳣堂。浮鸥外，来宁老子，特泛霅溪航。相逢，春正好，梅舒香白，柳曳宫黄。且相将一笑，乐未渠央。须念离多会少，难轻负、百榼霞浆。深深观，舞回飞雪，乐奏小宫商。","dynasty":"宋代","title":"满庭芳（五侄将赴当涂，自金坛来别）"}
{"author":"葛立方","content":"未许蜂知，难交雀C269，芳丛犹是寒丛。东方解冻，春仗做春工。何事仙葩未放，寒苞秘、冰麝香浓。应须是，惊闻羯鼓，谁敢喷髯龙。梅花，君自看，丁香已白，桃脸将红。结岁寒三友，久迟筠松。要看含章檐下，闲妆靓、春睡朦胧。知音是，冻云影底，铁面葛仙翁。","dynasty":"宋代","title":"满庭芳（和催梅）"}
{"author":"葛立方","content":"狂吹鸣篱，祥E648剪水，分明欺压寒梅。冰威初敛，曦影上池台。应有一番和气，南枝上、恐有春来。须勤探，呼吾筇杖，屐齿上苍苔。春风，浑未到，徘徊香径，巡绕千回。见琼英一点，小占条枚。且看先锋素艳，看看便、繁蕾齐开。香浮动，微薰诗梦，须更著诗催。","dynasty":"宋代","title":"满庭芳（探梅）"}
{"author":"葛立方","content":"腊雪方凝，春曦俄漏，画堂小秩芳筵。玉台仙蕊，帘外幂瑶烟。莫话青山万树，聊须对、一段孤妍。杯行处，香参鼻观，百濯未为贤。吾庐，何处好，绣香竹畔，偶桂溪边。且为渠珍重，满泛金船。已拚春酲一枕，如今且、醉倒花前。花飞后，欢呼一笑，又是说明年。","dynasty":"宋代","title":"满庭芳（赏梅）"}
{"author":"葛立方","content":"井梧叶叶秋风晚。东篱点点金钱满。开急为重阳。日烘深院香。幽姿无众草。莫恨生非早。嚼蕊傍池台。寿公桑落杯。","dynasty":"宋代","title":"菩萨蛮（侍饮赏黄花）"}
{"author":"葛立方","content":"夜半春阳启，东风峭、犹带去年寒。叹榆塞战尘，玉关烟燧，壮心耿耿，青鬓斑斑。又还是，一年头上到，日月信跳丸。看门帖绘鸡，历颁金凤，酒浮柏叶，人颂椒盘。幽园。春信近，帘栊静、小宴取次追欢。聊□水沈烟袅，清唱声闲。况良辰渐有，梅舒琼蕊，柳摇金缕，巧缀新幡。莫惜醉吟亲侧，衣曳荆兰。","dynasty":"宋代","title":"风流子"}
{"author":"葛立方","content":"冷云收，小园一段瑶芳。乍春来、未回穷腊，几枝开犯严霜。傍黄昏、暗香浮动，照清浅、疏影低昂。却月幽姿，含章媚态，姮娥姑射下仙乡。倚阑看、殷勤持酒，索笑也何妨。堪怜处，东君不管，独自凄凉。算何人、为伊销断，古今才子篇章。有西湖、赋诗处士，□东阁、年少台郎。驿使来时，吴王醉处，几番牵动广平肠。剩宴赏、微酸如豆，又是隔年长。高楼外，莫教羌管，吹堕寒香。","dynasty":"宋代","title":"多丽（赏梅）"}
{"author":"葛立方","content":"天生玉骨冰肌。瘦损也、知他为谁。□寒底、傲霜凌雪。不教春知。高楼横笛试轻吹。要一片、花飞酒卮。拚沈醉、帽帘斜插，折取南枝。","dynasty":"宋代","title":"沙塞子（咏梅）"}
{"author":"葛立方","content":"破波光如镜，三翼轻舟。对雨余、重岩叠嶂，何妨影堕清流。望芙蕖、渺然如海，张云锦、掩映汀洲。出水奇姿，凌波艳态，眼看□叶弄新秋。恍疑是、金沙池内，玉井认峰头。花深处，田田叶底，鱼戏龟游。正微凉、西风初度，一弯斜月如钩。想天津、鹊桥将驾，看宝奁、蛛网初抽。晒腹何堪，穿针无绪，不如溪上少淹留。竞笑语、追寻惟有，沈醉可忘忧。凭清唱，一声檀板，惊起沙鸥。","dynasty":"宋代","title":"多丽（七夕游莲荡作）"}
{"author":"葛立方","content":"北廓东院满畦栽，嫩紫轻红第开。直与戎葵较多少，二千里外一枝来。","dynasty":"宋代","title":"题卧屏十八花·牡丹"}
{"author":"葛立方","content":"高节本为青女伴，牵牛弗悟配龙孙。孔融天下无双士，并坐尊前对虎贲。","dynasty":"宋代","title":"题卧屏十八花·牵牛行"}
{"author":"葛立方","content":"香风细细入东荣，嫩刺柔条叠绛英。飞下神霞缘底事，剪来曾傅董双成。","dynasty":"宋代","title":"题卧屏十八花·蔷薇"}
{"author":"葛立方","content":"十月幽园开晓风，层层绛蕊艳芳业。江南只惯收鹰爪，谁顾山前鹤顶红。","dynasty":"宋代","title":"题卧屏十八花·山茶"}
{"author":"葛立方","content":"沉水飘香透蕊尘，红灯烁烁一枝春。鼠姑倚槛虽无赖，未肯甘为近侍臣。","dynasty":"宋代","title":"题卧屏十八花·芍药"}
{"author":"葛立方","content":"倾心小圃阳初照，束火中庭雨不沾。袅那腰支浑欲舞，好令韩偓赋香奁。","dynasty":"宋代","title":"题卧屏十八花·蜀葵"}
{"author":"葛立方","content":"细看裂锦又蒸霞，黄师塔前江上花。折得一枝明老眠，与儿洗面作容华。","dynasty":"宋代","title":"题卧屏十八花·桃花"}
{"author":"葛立方","content":"玉骨檀心不肯妆，牵丝引蔓过东墙。政须把酒酬清艳，莫待幽香閟枕囊。","dynasty":"宋代","title":"题卧屏十八花·酴醿"}
{"author":"葛立方","content":"赖乡仙种手亲栽，春闹枝头满意开。正拂文君酒垆上，莫教蜂蝶等闲来。","dynasty":"宋代","title":"题卧屏十八花·杏花"}
{"author":"葛立方","content":"抗旌汾浦根移白，竖箔蓝关花染红。欲识龙媒空万马，宫袍黄挟御炉风。","dynasty":"宋代","title":"题卧屏十八花·姚黄"}
{"author":"葛立方","content":"流虹寿节庆升平，嵩岳遥呼万岁声。毳幕奉琛充日阙，采船卷旆息云程。九天镐宴欢鱼藻，重译宾筵咏鹿苹。闻有芝泥还饯客，淮山佳处拟班荆。","dynasty":"宋代","title":"接伴贺天申节北使至阙"}
{"author":"葛立方","content":"鹤氅蒲团养粹和，冥心十地六波罗。宦情微似庵摩勒，佛行高於窣堵波。海裹泥牛端解笑，庵前石镜不须磨。拟询一句合头语，只恐新罗鹞子过。","dynasty":"宋代","title":"蒙才孺伯惠诗颇及参问"}
{"author":"葛立方","content":"立尽黄昏赏玉肌，月华无语上疏枝。绝怜熟睡含章畔，无限花飞总不知。","dynasty":"宋代","title":"次韵洪庆善同饮道祖家赏梅"}
{"author":"葛立方","content":"摇毫铸藻。纵有微之应压倒。万里鹏程。南省今书淡墨名。胪传丹陛。月里桂花先著袂。雁塔高题。玉季巍科尚觉低。","dynasty":"宋代","title":"减字木兰花（四侄过省候廷试席上作）"}
{"author":"葛立方","content":"笔端玉箸更银钩，胸次三坟得九丘。儿辈政忧书种断，灵胶忽至凤麟洲。","dynasty":"宋代","title":"张千里惠诗次韵"}
{"author":"葛立方","content":"霜叶停飞，冰鱼初跃，梅花犹闷芳丛。剪酥装玉，应为费天工。争奈江南驿使，征鞍待、一朵香浓。凭谁报，冰肌仙子，闻早驾飞龙。溶溶。春意动，寒姿未展，终愧群红。与斩新来上，开伴长松。要看黄昏庭院，横斜映、霜月朦胧。兰堂畔，巡檐索笑，谁羡杜陵翁。","dynasty":"宋代","title":"满庭芳（催梅）"}
{"author":"葛立方","content":"灵桃入手亦艰勤，正一门中仅策勋。未说赵升王长在，鹄鸣衣钵已输君。","dynasty":"宋代","title":"四绝赠马浩然法师·张道陵"}
{"author":"葛立方","content":"晚泊牛羊已下来，清泉为我洗尘埃。解颜客裹无卮酒，壁上寻诗笑几回。","dynasty":"宋代","title":"晚泊二绝"}
{"author":"葛立方","content":"含章英落佳人睡，却月香残水部诗。何似江南觅春信，和香先得最南枝。","dynasty":"宋代","title":"题卧屏十八花·梅花"}
{"author":"葛立方","content":"未落天狼未止戈，谁能频击唾壶歌。弈棋聊欲消忧耳，饮酒无如作病何。孙绍那忧卿太少，退之莫叹日无多。菟裘已向菁山卜，从此栖迟到发皤。","dynasty":"宋代","title":"和道祖韵"}
{"author":"葛立方","content":"乌巨山前谈实谛，江郎岩畔逗真机。白虹示灭知何处，去采山桃又不归。","dynasty":"宋代","title":"游衢州乌巨山乾明寺"}
{"author":"葛立方","content":"初拜清扬日，菰城荻始芽。家声璜出渭，骏气马生洼。博识该三箧，宏才记五车。高明挈日月，文彩炫云霞。结友方倾盖，连姻复附葭。凤軿银烛映，鸾扇綵云遮。去作南阳别，俄成泽国赊。浚都先玉辔，濉水会仙槎。我止邗沟第，君归霅水涯。枌关方弛檐，毳幕忽鸣笳。茂苑依城堞，菁山隐谽谺。林峦迷雾豹，鼓吹只池蛙。宇宙焦先室，庖厨蔡樽茄。旋闻剪蛇豕，却共注鱼虾。经笥精蓝肄，辞锋试席誇。棘闱排胜阵，枫殿趁朝霞。联籍攀丹桂，连名拟墨緺。枕溪同择胜，筑室共崇窊。许迈通悬霤，何君住若耶。奇礓争磊砢，嘉卉斗纷葩。风入黄芦浦，烟横白鹭沙。鹢舟行棹短，蚁酒酌尊污。觅句文词竞，枰棋笑语哗。山深陪杖屦，林僻预瓜茶。歌放卑王豹，琴闲鄙瓠巴。朝游趁奔鹿，暮宴起栖鸦。溪上方霏屑，山阴遽及瓜。殿诃纷候吏，罄折拥晨衙。踊跃良朋贺，睢盱野老呀。铜章轻掷置，银绂嗣荣加。还与牛同皂，宁嗟凤在笯。归来齐靖节，隐去类祁嘉。鸩堇功名会，膏粱释梵家。果因流菜叶，倏尔认桃花。杜口伤鸣雁，持钩出睡蛇。少多临济棒，生死秘魔叉。蔬食期羹芋，蓬心正倚麻。一朝牵吏鞅，琐质滥京华。宫邸便清佚，官曹惧过差。学无裨稚騃，儒或变淫奢。仰德劳心膂，陈情费齿牙。幸蒙鱼网细，数寄雁行斜。凝望千岩阻，何因两桨拿。身脩谁琢切，诗病孰疵瑕。缩地今无费，移山第觅夸。愿怜鱼蓄榭，莫惜马频檛。骥尾终期附，牛鸣幸不遐。清标如会觌，羁旅失悲嗟。悃愊烦青镂，凄凉倦绛纱。聊须哦短句，缄印锦溪砂。","dynasty":"宋代","title":"余赴官宫庠与道祖通判久聚乍散每有怀想作诗五十韵道二十馀年出处寄呈"}
{"author":"葛立方","content":"钳釱困残暑，杯铛方兴浓。歌舞趁晨版，欢呼从暮锺。风声回立鹊，云影堕奇峰。行酒有佳丽，未须烦八龙。","dynasty":"宋代","title":"章氏园小集荷池上"}
{"author":"葛立方","content":"谒叟搘筇步后吴，茅檐枳落水平铺。大儿侍侧霜飘领，犹着荆衣学弄乌。","dynasty":"宋代","title":"赠施尧年老人"}
{"author":"葛立方","content":"阴阳寒暑兮运无积，天之成岁兮顾岂一日。羲和敲日兮声作玻璃，桂魄迎宵兮忽挂之。流沙兮扬土，檐涔涔兮又夜雨。严霜苦寒兮万木不花，叶底兮俄茁其芽。星鸟星火兮四时有令，惨命阊阖兮斟酌斗柄。三百六旬兮岁功始成，细人蠢蠢兮又岂和夫天运。","dynasty":"宋代","title":"九效·天运"}
{"author":"葛立方","content":"年来直欲配茶神，石鼎山泉日日亲。竹裹烹煎嗤左计，舌端绵味认前尘。书要坐搅枯肠读，酒所浑消玉颊春。曾饮日边甘露碗，沙溪难遣乱吾真。","dynasty":"宋代","title":"次韵陈元述见寄谢茶"}
{"author":"葛立方","content":"今岁难衣食，知闻莫若君。衣裳颠紫凤，陇亩槁黄云。主馈妇求去，承家子出分。清才岂长窭，奇相有龟文。","dynasty":"宋代","title":"赠褚明远"}
{"author":"葛立方","content":"幽姿不分不山丛，合在江梅季盂中。香破鹤林真{上穴下左爿右臬}语，肯教七七擅神通。","dynasty":"宋代","title":"试院和陈蕃仲酴醿两绝"}
{"author":"葛立方","content":"濯锦江边雨露匀，杜鹃啼血染香缯。自缘佳处诗难貌。可是无花开杜陵。","dynasty":"宋代","title":"题卧屏十八花·海棠"}
{"author":"葛立方","content":"含章英落佳人睡，却月香残水部诗。何似江南觅春信，和香先得最南枝。","dynasty":"宋代","title":"题卧屏十八花·梅花"}
{"author":"葛立方","content":"万花争放避强园，九仞功成对竹轩。鳌负崇基凌象纬，虎蹲深径列儿孙。栏雕结绿笼芳砌，树剪琉璃破绿痕。水递畦丁飞瀑堕，烟吹童子乱云屯。日晞绝顶金茎露，雨涨虚坳玉女盆。只欠五城楼十二，便应人指是昆仑。","dynasty":"宋代","title":"园中新叠假山"}
{"author":"葛立方","content":"初唱城堙雁影寒，玉喉窈窱亸云簪。小丛底处传歌样，供奉梨园人姓南。","dynasty":"宋代","title":"闻歌二绝"}
{"author":"葛立方","content":"綷縩黄裙堕游水，斓斑锦袜委嵬山。臂环留得知何用，羞杀新丰谢阿蛮。","dynasty":"宋代","title":"天宝三绝"}
{"author":"葛立方","content":"腰悬六印不用求，胜处引人着沧洲。波平草软鸥鸟下，花明柳暗池亭幽。两园牛鸣一舟了，三春驷隙千觞酬。肯将仆射易此乐，瀚海飞狐云正愁。","dynasty":"宋代","title":"春日移舟章园"}
{"author":"葛立方","content":"头转狻猊身卧虎，斓斑苔藓苍颜古。凿空融结宝月形，只露半规余未吐。正观傍睨苦有恨，拟借天工修月斧。桂树窅窊堕子香，未见姮娥来倚树。姮娥只今居广寒，虹桥幻成愁阿瞒。何如岩窦守孤洁，却视玉兔飞云端。云端之月有圆缺，常有争如石中月。寒光万丈照幽岩，石上云端两奇绝。","dynasty":"宋代","title":"月岩"}
{"author":"葛立方","content":"纸窗蒲团竹几方，清晓聊翻经卷黄。禅心无累须眉长，坐回热恼生清凉。月六腥膻口不尝，眼静不觑登伽娘。名利从渠朝市忙，象口轻飘柏子香。菰莼大嚼蜻蛙乡，不教黎苋徒集肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋"}
{"author":"葛立方","content":"蝇馆先生心若灰，犹怜梅蘤傍墙栽。瀛洲快睹春风面，却笑江南苦未开。","dynasty":"宋代","title":"次韵周少隐梅花三绝"}
{"author":"葛立方","content":"倾心小圃阳初照，束火中庭雨不沾。袅那腰支浑欲舞，好令韩偓赋香奁。","dynasty":"宋代","title":"题卧屏十八花·蜀葵"}
{"author":"葛立方","content":"习隐肯回驾，求荣难著鞭。有心营绿野，无梦到凌烟。盏斝花开里，檐楹雁落边。冰清仍玉润，共此一山川。","dynasty":"宋代","title":"大人筑室将毕道祖亦作宅基治园作四诗示道祖其一"}
{"author":"葛立方","content":"天竺古浮屠，孤云一鸟径。去天真尺五，峻步欲乘兴。石壁半空立，略彴引危嶝。山底禽衔花，石罅僧入定。请从三昧起，林外有疏磬。","dynasty":"宋代","title":"八月二十日与馆中同舍游西湖作"}
{"author":"葛立方","content":"抗旌汾浦根移白，竖箔蓝关花染红。欲识龙媒空万马，宫袍黄挟御炉风。","dynasty":"宋代","title":"题卧屏十八花·姚黄"}
{"author":"葛立方","content":"太学虀盐怆语离，半周甲子定何之。霜空过雁我宴坐，云路看鸿君赋诗。鄙吝政忧陈仲举，谈谐喜值庾元规。东邻更有程居士，鼎足论文妙一时。","dynasty":"宋代","title":"次韵程天游叙旧"}
{"author":"葛立方","content":"沉水飘香透蕊尘，红灯烁烁一枝春。鼠姑倚槛虽无赖，未肯甘为近侍臣。","dynasty":"宋代","title":"题卧屏十八花·芍药"}
{"author":"葛立方","content":"榴花庭院戏氍毹。水剪双眸画不如。莫恨未能通瑟僴，只今先已辩之无。虎睛浅缀新花帽，龙脑浓熏小绣襦。乃祖未须贻厥力，及时须读五车书。","dynasty":"宋代","title":"瑞鹧鸪（小孙周C95B席上作）"}
{"author":"葛立方","content":"烟溪云巘映朱扉，声色丛中入定时。十万丈夫森铁甲，三千宫女醉瑶池。累累珠帐露滋颗，点点金衣霜着枝。心境消融无一物，景从何得缀为谁。","dynasty":"宋代","title":"为章道祖颇及葛藤·缀景亭"}
{"author":"葛立方","content":"弄月黄昏，封霜清晓，数枝影堕溪滨。化工先手，幻出一番新。片片雕酥碾玉，寒苞似、已泄香尘。聊相对，畸人投分，尊酒认荀陈。吾年，今老矣，佳人薄相，笑插林巾。愧苍颜白发，回授乌云。玉镜台边试看，相宜是、浅笑轻颦。君知否，寿阳额上，不似鬓边春。","dynasty":"宋代","title":"满庭芳（簪梅）"}
{"author":"葛立方","content":"春过木浓山围翠，旱余湍减石添痕。主人正自笏拄颊。客子底容裾撇门。好鸟傍人窥野核，乱云释峤落芳尊。真成命驾轻千里，李杜文章得细纶。","dynasty":"宋代","title":"胡枢横山堂"}
{"author":"葛立方","content":"风透纱窗。叶落银床。夹缬林、吹下严霜。新篘浮蚁，班坐飞觞。有岩中秀，篱中艳，洛中香。金钿放蕊，玉粒争芳。惯年年、来趁清商。不应素节，还有花王。看正封诗，龟年调，太真狂。","dynasty":"宋代","title":"行香子"}
{"author":"葛立方","content":"杖策踏霜月，满空烟雾浮。苍颜酡蚊酒，黑帝避貂裘。太液池台晚，广寒宫殿秋。归来清耿耿，未省喘吴牛。","dynasty":"宋代","title":"十一月十日酒散已二鼓与千里步月因至水堂"}
{"author":"葛立方","content":"行尽千山与万山，锺情偏在此烟岚。海波神阙今饶六，仙女巫峰尚欠三。雨润蒙条生翠滴，云封叠颖莹脂涵。却思九坂修梁第，空使斯民命不堪。","dynasty":"宋代","title":"过九坡"}
{"author":"葛立方","content":"赖乡仙种手亲栽，春闹枝头满意开。正拂文君酒垆上，莫教蜂蝶等闲来。","dynasty":"宋代","title":"题卧屏十八花·杏花"}
{"author":"葛立方","content":"闻道千金好，幽人已奠居。森森松绕寺，{左氵右虢}{左氵右虢}水循渠。旅泊未妨酒，长饥犹著书。谪仙诗酒地，今尚指匡庐。","dynasty":"宋代","title":"大人游千金张仲宗以守舍不得侍行用仲宗韵二"}
{"author":"葛立方","content":"但知鬼目为芝草，谁信羚羊破佛牙。娘子阿姨何处辨，时人识卖假金家。","dynasty":"宋代","title":"有感"}
{"author":"葛立方","content":"莫问新来额插犀，了无魂梦到金闺。平头上尾慵搜句，重后轻前且灌畦。正自无人尝鼎脔，不如有客办萍虀。庾郎三九同刍豢，野荠从教施五溪。","dynasty":"宋代","title":"连日灌畦莳菜废作诗"}
{"author":"葛立方","content":"一顷烟波渺太空，独操莲叶破青铜。炊烟不动无桐甑，底处求僧与二童。","dynasty":"宋代","title":"操叶舟凌巨浪访道祖"}
{"author":"葛立方","content":"二老堂边花作林，不愁酒竭贳貂金。宗人避世散还聚，才子哦诗绝复寻。莫话衣冠一酸鼻，回思戎虏几寒心。半墩仙隐吾庐在，人认桃源鸡犬音。","dynasty":"宋代","title":"避地复归故乡"}
{"author":"葛立方","content":"休看辋川图。未是幽居。何如云水绕储胥。新湿青红开栋宇，雾拱风疏。小圃秀郊墟。花破平芜。五峰列影水平铺。只欠五城楼十二，便是蓬壶。","dynasty":"宋代","title":"浪淘沙（子直新第落成席上作）"}
{"author":"葛立方","content":"初拜清扬日，菰城荻始芽。家声璜出渭，骏气马生洼。博识该三箧，宏才记五车。高明挈日月，文彩炫云霞。结友方倾盖，连姻复附葭。凤軿银烛映，鸾扇綵云遮。去作南阳别，俄成泽国赊。浚都先玉辔，濉水会仙槎。我止邗沟第，君归霅水涯。枌关方弛檐，毳幕忽鸣笳。茂苑依城堞，菁山隐谽谺。林峦迷雾豹，鼓吹只池蛙。宇宙焦先室，庖厨蔡樽茄。旋闻剪蛇豕，却共注鱼虾。经笥精蓝肄，辞锋试席誇。棘闱排胜阵，枫殿趁朝霞。联籍攀丹桂，连名拟墨緺。枕溪同择胜，筑室共崇窊。许迈通悬霤，何君住若耶。奇礓争磊砢，嘉卉斗纷葩。风入黄芦浦，烟横白鹭沙。鹢舟行棹短，蚁酒酌尊污。觅句文词竞，枰棋笑语哗。山深陪杖屦，林僻预瓜茶。歌放卑王豹，琴闲鄙瓠巴。朝游趁奔鹿，暮宴起栖鸦。溪上方霏屑，山阴遽及瓜。殿诃纷候吏，罄折拥晨衙。踊跃良朋贺，睢盱野老呀。铜章轻掷置，银绂嗣荣加。还与牛同皂，宁嗟凤在笯。归来齐靖节，隐去类祁嘉。鸩堇功名会，膏粱释梵家。果因流菜叶，倏尔认桃花。杜口伤鸣雁，持钩出睡蛇。少多临济棒，生死秘魔叉。蔬食期羹芋，蓬心正倚麻。一朝牵吏鞅，琐质滥京华。宫邸便清佚，官曹惧过差。学无裨稚騃，儒或变淫奢。仰德劳心膂，陈情费齿牙。幸蒙鱼网细，数寄雁行斜。凝望千岩阻，何因两桨拿。身脩谁琢切，诗病孰疵瑕。缩地今无费，移山第觅夸。愿怜鱼蓄榭，莫惜马频檛。骥尾终期附，牛鸣幸不遐。清标如会觌，羁旅失悲嗟。悃愊烦青镂，凄凉倦绛纱。聊须哦短句，缄印锦溪砂。","dynasty":"宋代","title":"余赴官宫庠与道祖通判久聚乍散每有怀想作诗五十韵道二十馀年出处寄呈"}
{"author":"葛立方","content":"幽姿不分不山丛，合在江梅季盂中。香破鹤林真{上穴下左爿右臬}语，肯教七七擅神通。","dynasty":"宋代","title":"试院和陈蕃仲酴醿两绝"}
{"author":"葛立方","content":"霜叶停飞，冰鱼初跃，梅花犹闷芳丛。剪酥装玉，应为费天工。争奈江南驿使，征鞍待、一朵香浓。凭谁报，冰肌仙子，闻早驾飞龙。溶溶。春意动，寒姿未展，终愧群红。与斩新来上，开伴长松。要看黄昏庭院，横斜映、霜月朦胧。兰堂畔，巡檐索笑，谁羡杜陵翁。","dynasty":"宋代","title":"满庭芳（催梅）"}
{"author":"葛立方","content":"锺情翠巘倚崚嶒，付与芒鞋与瘦藤。君赐一麾方作吏，天融万壑却轮僧。拟将炬矱追廉杜，未许机锋嗣秀能。投帻它年应未晚，与君曲室话三乘。","dynasty":"宋代","title":"寿昌道中壁间有乌石寺和其韵"}
{"author":"葛立方","content":"冬冬鼛鼓不勤民，幻出琳宫远世尘。风咽呗声金殿邃，日移幡影石坛新。云軿摇曳来三境，雾帐凄迷妥十神。堪笑茂陵成左计，虚将枣脯候秋春。","dynasty":"宋代","title":"奉祠太一"}
{"author":"葛立方","content":"谈经难并绮罗边，先圣微言可浪传。四海儒生知败绩，后堂何怯一彭宣。","dynasty":"宋代","title":"子直画屏求题诗·张禹受经"}
{"author":"葛立方","content":"天然平远染百幅，泚笔底须东绢传。窗户吐吞新日月，风烟出没旧山川。白公筑室地三一，杨子章玄文五千。筋力尚堪驱使在，异时重泛白苹船。","dynasty":"宋代","title":"胡枢横山堂"}
{"author":"葛立方","content":"不是银河隐半轮，满天散彩绝埃尘。幽怀想得如罗隐，耿耿相看似故人。","dynasty":"宋代","title":"次韵蔡仲平察院中秋"}
{"author":"葛立方","content":"风送丹枫卷地，霜乾枯苇鸣溪。兽炉重展向深闺。红入麒麟方炽。翠箔低垂银蒜，罗帏小钉金泥。笙歌送我玉东西。谁管摇花舞砌。","dynasty":"宋代","title":"西江月开炉"}
{"author":"葛立方","content":"玉轪华芝今省方，西风索索吹伞黄。汴京宫阙秋草长，望风屑涕心凄凉。袭粲用命嗟何尝，义军谁是竹园娘。黠羌何事追奔忙，大似浓薰返魂香。清跸何时还都乡，中兴慰我九回肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报其十"}
{"author":"葛立方","content":"一从黄蘖逗真机，瞥地回光更不疑。着脚洞房犹乞食，那知罗刹是歌姬。","dynasty":"宋代","title":"子直画屏求题诗·裴休乞食歌姬院"}
{"author":"葛立方","content":"九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈、垂千古。忆昔龙飞光武。怅当年、故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。","dynasty":"宋代","title":"水龙吟游钓台作"}
{"author":"葛立方","content":"坚木兮不可为圈，练铁兮不可为钩。圈不成兮箕之得，钩不成兮何鱼之求。委吴以莞{上生下龠}兮复越，事狄以皮币兮兴周。故曰拯乱兮不如图治，锐进兮不如观势。以弱为强兮以予为取，边廷无犬吠兮息旗与鼓。","dynasty":"宋代","title":"九效·强弱"}
{"author":"葛立方","content":"春过木浓山转翠，旱馀湍减石添痕。主人正自笏拄颊，客子底容裾撇门。好鸟傍人窥野核，乱云释峤落芳尊。真成命驾轻千里，李杜文章得细论。","dynasty":"宋代","title":"胡枢横山堂其四"}
{"author":"葛立方","content":"鹤氅蒲团养粹和，冥心十地六波罗。宦情微似庵摩勒，佛行高於窣堵波。海裹泥牛端解笑，庵前石镜不须磨。拟询一句合头语，只恐新罗鹞子过。","dynasty":"宋代","title":"蒙才孺伯惠诗颇及参问"}
{"author":"葛立方","content":"冬冬鼛鼓不勤民，幻出琳宫远世尘。风咽呗声金殿邃，日移幡影石坛新。云軿摇曳来三境，雾帐凄迷妥十神。堪笑茂陵成左计，虚将枣脯候秋春。","dynasty":"宋代","title":"奉祠太一"}
{"author":"葛立方","content":"岁曶曶其欲颓兮，久栖身於幽仄。虑修名之不立兮，聊广遂於前画。搴玉英以自修兮，结荣茝以佩之。服芰制而荷衣兮，又饰之以江蓠。望阆风之板桐兮，弱水瀰以见隔。造旬始而觐清都兮，求仙梯而未得。沐咸池兮，晞发阳阿。凿井耕田兮，姑击壤以歌。","dynasty":"宋代","title":"九效·自修"}
{"author":"葛立方","content":"客居贫病医无方，忍饥面作瞿昙黄。枫叶萧萧风阵长，东厢曝背资沧凉。邻家有酒难偷尝，草书正藉公孙娘。家家刈熟畦丁忙，有口不识云子香。令我驰神青旸乡，杯粟有时来实肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋"}
{"author":"葛立方","content":"一牛鸣处是君家，乘兴烟蓬蹴浪花。银蒲流支新得路，人惊仙客在浮槎。","dynasty":"宋代","title":"操叶舟凌巨浪访道祖"}
{"author":"葛立方","content":"灵芽胯底棋局方，茗碗班班金粟黄。食罢煮香消日长，莫遣姜盐资胃凉。廪君所嫉裴不尝，谁是纤纤捧碗娘。识取真腴那得忙，不是沙溪不入香。可须臾醉无何乡，甘膬肥浓能腐肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋"}
{"author":"葛立方","content":"霜叶停飞，冰鱼初跃，梅花犹闷芳丛。剪酥装玉，应为费天工。争奈江南驿使，征鞍待、一朵香浓。凭谁报，冰肌仙子，闻早驾飞龙。溶溶。春意动，寒姿未展，终愧群红。与斩新来上，开伴长松。要看黄昏庭院，横斜映、霜月朦胧。兰堂畔，巡檐索笑，谁羡杜陵翁。","dynasty":"宋代","title":"满庭芳（催梅）"}
{"author":"葛立方","content":"剪水飞花下玉墀，驼裘忍冻一窥之。寒侵凿落豪呼酒，冰合陶泓懒赋诗。嵩岭齐腰缘个事，剡溪鼓棹欲何规。唯欣嗣岁千仓积，玉烛调和运四时。","dynasty":"宋代","title":"天游以前韵赋雪诗走笔和"}
{"author":"葛立方","content":"冰壶影里集朋从，三雅同倾共一中。相与文楸看飞雹，不须舞袖觅惊鸿。云边鸟道古来寺，烟际渔舟何处翁。竟日追欢难卜夜，只缘身在省墙东。","dynasty":"宋代","title":"次韵陈廷藻户部西湖快目堂之集"}
{"author":"葛立方","content":"莫将横笛衒柯亭，岂解穿云裂石声。湘水老翁那复见，世间谁数吕筠卿。","dynasty":"宋代","title":"有感其二"}
{"author":"葛立方","content":"赖乡仙种手亲栽，春闹枝头满意开。正拂文君酒垆上，莫教蜂蝶等闲来。","dynasty":"宋代","title":"题卧屏十八花·杏花"}
{"author":"葛立方","content":"室如悬磬众推贤。蓍草占来命尚邅。不耐扊扅愁妇室，且歌欸乃上渔船。杀青聊卒檀溪业，破白难耕好畴田。外日同归鞯尚暖，依然清梦绕苕川。","dynasty":"宋代","title":"寄睦之"}
{"author":"葛立方","content":"行尽千山与万山，锺情偏在此烟岚。海波神阙今饶六，仙女巫峰尚欠三。雨润蒙条生翠滴，云封叠颖莹脂涵。却思九坂修梁第，空使斯民命不堪。","dynasty":"宋代","title":"过九坡"}
{"author":"葛立方","content":"濯锦江边雨露匀，杜鹃啼血染香缯。自缘佳处诗难貌。可是无花开杜陵。","dynasty":"宋代","title":"题卧屏十八花·海棠"}
{"author":"葛立方","content":"弄月黄昏，封霜清晓，数枝影堕溪滨。化工先手，幻出一番新。片片雕酥碾玉，寒苞似、已泄香尘。聊相对，畸人投分，尊酒认荀陈。吾年，今老矣，佳人薄相，笑插林巾。愧苍颜白发，回授乌云。玉镜台边试看，相宜是、浅笑轻颦。君知否，寿阳额上，不似鬓边春。","dynasty":"宋代","title":"满庭芳（簪梅）"}
{"author":"葛立方","content":"禁烟却酿新愁。正系马、清淮渡头。後日清明催叠鼓，应在扬州。归时元已临流。要绮陌、芳郊恣游。三月羁怀当一洗，莫放觥筹。","dynasty":"宋代","title":"春光好·禁烟却酿新愁"}
{"author":"葛立方","content":"客寐失通宵，寒声动泬寥。云容颓玉宇，雪阵搅层霄。点点楷灰落，亭亭柳絮飘。文窗斜击纸，老树巧装条。堕领筛寒髻，凌波洒碧绡。风狂初索索，雨细渐漉漉。入酒应愁冻，当炉觉易消。萧森声势密，飘瞥路岐遥。蓑冷翁仍钓，山迷客罢樵。裁纫铺缟素，修月层琨瑶。市小琼楼合，时和玉烛调。三章歌睿制，五板贺寒朝。吠犬惊南岭，骑驴忆灞桥。终南忧压脑，少室炫齐腰。嗟我星霜老，经时鬓发凋。摘蔬和冻煮，收叶带苏烧。路滑难求马，衣单悔贳貂。暖寒谁扫径，莫负紫金蕉。","dynasty":"宋代","title":"冬至后雪"}
{"author":"葛立方","content":"天然平远染百幅，泚笔底须东绢传。窗户吐吞新日月，风烟出没旧山川。白公筑室地三一，杨子章玄文五千。筋力尚堪驱使在，异时重泛白苹船。","dynasty":"宋代","title":"胡枢横山堂"}
{"author":"葛立方","content":"灵芽胯底棋局方，茗碗班班金粟黄。食罢煮香消日长，莫遣姜盐资胃凉。廪君所嫉裴不尝，谁是纤纤捧碗娘。识取真腴那得忙，不是沙溪不入香。可须臾醉无何乡，甘膬肥浓能腐肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋"}
{"author":"葛立方","content":"初唱城闉雁影寒，玉喉䆗窱亸云簪。小丛底处传歌样，供奉梨园人姓南。","dynasty":"宋代","title":"闻歌二绝其一"}
{"author":"葛立方","content":"人间钟鼎与山林，出处由来异此心。既是东山成雅趣，底须捉鼻更微吟。","dynasty":"宋代","title":"子直画屏求题诗谢安东山"}
{"author":"葛立方","content":"珠丘峨峨兮苍梧远，弓剑杳隔兮九土魂断。边声起兮春草深，木铎无声兮岁月换。上天悔祸兮诱天骄，黄肠素绋兮归路迢迢。抚榇循题兮愁雾重，江河倾泪兮雷霆声恸。行妥灵兮金粟堆，白杨萧萧兮风送哀。匰主兮肖貌，穆将愉兮清庙。对越兮在天，永蒸尝兮千万年。","dynasty":"宋代","title":"九效·宁固"}
{"author":"葛立方","content":"九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈、垂千古。忆昔龙飞光武。怅当年、故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。","dynasty":"宋代","title":"水龙吟·九州雄杰溪山"}
{"author":"葛立方","content":"石门连日动征鼙，花柳无情自绕溪。回首故园今好在，杜鹃花落子规啼。","dynasty":"宋代","title":"避地伤春六绝句"}
{"author":"葛立方","content":"将军塞上誇三箭，学士堂中记八砖。正眼观来都是幻，月明群蚁在花毡。","dynasty":"宋代","title":"有感其一"}
{"author":"葛立方","content":"细看裂锦又蒸霞，黄师塔前江上花。折得一枝明老眠，与儿洗面作容华。","dynasty":"宋代","title":"题卧屏十八花·桃花"}
{"author":"葛立方","content":"生身恨晼晚，丧乱适吾遭。百岁大槐过，三年空谷逃。平羌无上策，医国付群豪。年大伤蓬转，愁坡破浊醪。","dynasty":"宋代","title":"携家避地"}
{"author":"葛立方","content":"暂时莫荡出燕然。冰柱冻层檐。时节马蹄归路，杨花乱扑征鞯。如今归去，银铛宜见，七宝床边。待得退朝花底，家人争卷珠帘。","dynasty":"宋代","title":"朝中措（回至汴京喜而成长短句）"}
{"author":"葛立方","content":"但知鬼目为芝草，谁信羚羊破佛牙。娘子阿姨何处辨，时人识卖假金家。","dynasty":"宋代","title":"有感"}
{"author":"葛立方","content":"扉映琉璃，窗摇云母，水堂新甃云湾。际天波面，玉镜宝奁宽。栏外青山几垒，瑶烟敛、影落千鬟。寒汀晚，芦花飞雪，风定白鸥闲。尘寰。何处有，方壶圆峤，弱水波翻。问何如藜杖，此地跻攀。种竹今逾万个，风枝静、日报平安。他年事，苍云屯处，千亩看栖鸾。","dynasty":"宋代","title":"满庭芳"}
{"author":"葛立方","content":"去年曾寿生朝。正黄菊、初舒翠翘。今岁雕堂重预宴，梨雪香飘。是时梨花盛开。明年应傍丹霄。看宝胯、重重在腰。鹊尾吹香笼绣段，且醉金蕉。","dynasty":"宋代","title":"春光好（立道生日作）"}
{"author":"葛立方","content":"细草芳南苑，东风里、赢得一身闲。见花朵绣田，柳丝络岸，沼冰方泮，山雪初残。又还是，陇头春信动，梅蕊入征鞍。月里暗香，水边疏影，淡妆宜瘦，玉骨禁寒。泛金溪上好，开幽户、聊面翠麓云湾。知道醉吟堪老，名利难关。算书帏意懒，宦涂游倦，旧时习气，惟有跻攀。拟待杖藜花底，直到春阑。","dynasty":"宋代","title":"风流子"}
{"author":"葛立方","content":"江国麾幢，边城鼓角，溢川几报严更。笑谈油幕，英杰为时生。腹贮六韬三略，新诗就、矛槊频横。功名事，他年未晚，一C56F落欃枪。归来，何早计，白萍洲畔，危获深耕。又何如，竹帛彝鼎垂名。犀节徵还伊迩，春风外、文鹢催行。岩廊上，谈兵齿颊，谠论佐休明。","dynasty":"宋代","title":"满庭芳（胡汝明罢帅归，坐间次韵作）"}
{"author":"葛立方","content":"窗户明环堵。山容黛染，水光绡舞。荷盖擎烟，花映步波神女。嫩脸铅华掩素，无语向、薰风凝伫。晴又雨。征鞞隐隐，云洲沙渚。须臾风卷还晴，看香泄丹囊，乍飘沈炷。鱼飐荷衣，珠颗乱倾无数。休话金沙玉井，争似我、神龟□处。觞为举。何人解歌金缕。","dynasty":"宋代","title":"玉漏迟"}
{"author":"葛立方","content":"风透纱窗。叶落银床。夹缬林、吹下严霜。新篘浮蚁，班坐飞觞。有岩中秀，篱中艳，洛中香。金钿放蕊，玉粒争芳。惯年年、来趁清商。不应素节，还有花王。看正封诗，龟年调，太真狂。","dynasty":"宋代","title":"行香子"}
{"author":"葛立方","content":"青女飞花浓剪水。寒气霏微度窗纸。人间那得骨为帘，炉有麒麟尊有蚁。笙簧冻涩闲纤指。香雾暖熏罗帐底。却教试作忽雷声，往往惊开桃与李。","dynasty":"宋代","title":"玉楼春（雪中拥炉闻琵琶作）"}
{"author":"葛立方","content":"榴花庭院戏氍毹。水剪双眸画不如。莫恨未能通瑟僴，只今先已辩之无。虎睛浅缀新花帽，龙脑浓熏小绣襦。乃祖未须贻厥力，及时须读五车书。","dynasty":"宋代","title":"瑞鹧鸪（小孙周C95B席上作）"}
{"author":"葛立方","content":"休看辋川图。未是幽居。何如云水绕储胥。新湿青红开栋宇，雾拱风疏。小圃秀郊墟。花破平芜。五峰列影水平铺。只欠五城楼十二，便是蓬壶。","dynasty":"宋代","title":"浪淘沙（子直新第落成席上作）"}
{"author":"葛立方","content":"壮岁嬉游，乐事几经，青门紫陌芳春。未见廉纤，膏雨浥花尘。濯锦宝丝增艳，洗妆玉颊尤新。向韶光浓处，点染芳菲，总是东君。苏州老子，经雨南园，为谁一扫花林。谁信道、佳声著处，肌润香匀。晓试何郎汤饼，暮留巫女行云。寄言游子，也须留眄，小驻蹄轮。","dynasty":"宋代","title":"雨中花（睢阳途中小雨见桃李盛开作以下奉使途中作）"}
{"author":"葛立方","content":"葭灰动玉琯，丝雨惨良辰。幽巷未通屐，高人犹垫巾。底忙持爵里，冲冷候比邻。犹胜邯郸驿，灯前影伴身。","dynasty":"宋代","title":"冬至小雨踏泥出谒"}
{"author":"葛立方","content":"香风细细入东荣，嫩刺柔条叠绛英。飞下神霞缘底事，剪来曾傅董双成。","dynasty":"宋代","title":"题卧屏十八花·蔷薇"}
{"author":"葛立方","content":"系舟孤山脚，曳杖聊意行。三贤已仙去，丹青俨南荣。由来作诗苦，鼎峙太瘦生。碑板摘奇艳，银钩出金声。湖山久寂寥，谁能作斯人。","dynasty":"宋代","title":"八月二十日与馆中同舍游西湖作"}
{"author":"葛立方","content":"笔下翻翻注九河，腹中空洞五车多。麟经旨妙传洙泗，骚学词明慰汨罗。六度有为超梵业，一心无累证禅那。龙蛇岁恶贤人逝，心折风前薤露歌。","dynasty":"宋代","title":"洪庆善郎中挽诗四首"}
{"author":"葛立方","content":"云子登场赛鼓欢，村南村北尽黄冠。几声乾叶下碧甃，数尺瘦山浮画栏。水落野桥鱼网挂，月悬烟浦鹊枝寒。新秋愁绝他乡客，衣带年来如沈宽。","dynasty":"宋代","title":"次韵刘卿任饮散感秋之作二首"}
{"author":"葛立方","content":"栗里田园，乌衣门巷，别来几换星霜。华阳仙窟，翠桁彩衣香。梦堕当涂风月，披绛帐、欲指鳣堂。浮鸥外，来宁老子，特泛霅溪航。相逢，春正好，梅舒香白，柳曳宫黄。且相将一笑，乐未渠央。须念离多会少，难轻负、百榼霞浆。深深观，舞回飞雪，乐奏小宫商。","dynasty":"宋代","title":"满庭芳（五侄将赴当涂，自金坛来别）"}
{"author":"葛立方","content":"蓬转欣小定，泛金非我乡。买田无好峙，共宅有清漳。菱罢水天接，风来花草香。邗沟风月地，怊怅隔参商。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"菖叶青青杏蕊新，牛耕白水一犁匀。蒨裙窥爱疏篱晚，不是沉香倚太真。","dynasty":"宋代","title":"避地伤春六绝句"}
{"author":"葛立方","content":"爝火畴能补大明，谩陪朝请趁晨兴。虽叨荷橐簪缨旧，颇愧铨衡水镜澄。夜帐归来惊怨鹤，晓窗穴处纵疾蝇。自知浮食辜君赐，却拟扶犁换斗升。","dynasty":"宋代","title":"罢职还家汉卿叔赐诗和韵"}
{"author":"葛立方","content":"一牛鸣处是君家，乘兴烟蓬蹴浪花。银蒲流支新得路，人惊仙客在浮槎。","dynasty":"宋代","title":"操叶舟凌巨浪访道祖"}
{"author":"葛立方","content":"锺情翠巘倚崚嶒，付与芒鞋与瘦藤。君赐一麾方作吏，天融万壑却轮僧。拟将炬矱追廉杜，未许机锋嗣秀能。投帻它年应未晚，与君曲室话三乘。","dynasty":"宋代","title":"寿昌道中壁间有乌石寺和其韵"}
{"author":"葛立方","content":"居士弹一指，森罗万象皆。聊倾三昧酒，不奉八关斋。雨罢帘初卷，山迎闼自排。萧然忘世虑，心境两相谐。","dynasty":"宋代","title":"次韵仲平病间斋祠"}
{"author":"葛立方","content":"不与春风别有因，香苞长好四时新。曲屏忽见西明种，疑有蓝关竖箔人。","dynasty":"宋代","title":"题曲屏牡丹桃花"}
{"author":"葛立方","content":"莫将横笛炫柯亭，岂解穿云裂石声。湘水老翁那复见，世间谁数吕筠卿。","dynasty":"宋代","title":"有感"}
{"author":"葛立方","content":"风送丹枫卷地，霜乾枯苇鸣溪。兽炉重展向深闺。红入麒麟方炽。翠箔低垂银蒜，罗帏小钉金泥。笙歌送我玉东西。谁管摇花舞砌。","dynasty":"宋代","title":"西江月开炉"}
{"author":"葛立方","content":"十月幽园开晓风，层层绛蕊艳芳业。江南只惯收鹰爪，谁顾山前鹤顶红。","dynasty":"宋代","title":"题卧屏十八花·山茶"}
{"author":"葛立方","content":"九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈、垂千古。忆昔龙飞光武。怅当年、故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。","dynasty":"宋代","title":"水龙吟（游钓台作）"}
{"author":"葛立方","content":"初拜清扬日，菰城荻始芽。家声璜出渭，骏气马生洼。博识该三箧，宏才记五车。高明挈日月，文彩炫云霞。结友方倾盖，连姻复附葭。凤軿银烛映，鸾扇綵云遮。去作南阳别，俄成泽国赊。浚都先玉辔，濉水会仙槎。我止邗沟第，君归霅水涯。枌关方弛檐，毳幕忽鸣笳。茂苑依城堞，菁山隐谽谺。林峦迷雾豹，鼓吹只池蛙。宇宙焦先室，庖厨蔡樽茄。旋闻剪蛇豕，却共注鱼虾。经笥精蓝肄，辞锋试席誇。棘闱排胜阵，枫殿趁朝霞。联籍攀丹桂，连名拟墨緺。枕溪同择胜，筑室共崇窊。许迈通悬霤，何君住若耶。奇礓争磊砢，嘉卉斗纷葩。风入黄芦浦，烟横白鹭沙。鹢舟行棹短，蚁酒酌尊污。觅句文词竞，枰棋笑语哗。山深陪杖屦，林僻预瓜茶。歌放卑王豹，琴闲鄙瓠巴。朝游趁奔鹿，暮宴起栖鸦。溪上方霏屑，山阴遽及瓜。殿诃纷候吏，罄折拥晨衙。踊跃良朋贺，睢盱野老呀。铜章轻掷置，银绂嗣荣加。还与牛同皂，宁嗟凤在笯。归来齐靖节，隐去类祁嘉。鸩堇功名会，膏粱释梵家。果因流菜叶，倏尔认桃花。杜口伤鸣雁，持钩出睡蛇。少多临济棒，生死秘魔叉。蔬食期羹芋，蓬心正倚麻。一朝牵吏鞅，琐质滥京华。宫邸便清佚，官曹惧过差。学无裨稚騃，儒或变淫奢。仰德劳心膂，陈情费齿牙。幸蒙鱼网细，数寄雁行斜。凝望千岩阻，何因两桨拿。身脩谁琢切，诗病孰疵瑕。缩地今无费，移山第觅夸。愿怜鱼蓄榭，莫惜马频檛。骥尾终期附，牛鸣幸不遐。清标如会觌，羁旅失悲嗟。悃愊烦青镂，凄凉倦绛纱。聊须哦短句，缄印锦溪砂。","dynasty":"宋代","title":"余赴官宫庠与道祖通判久聚乍散每有怀想作诗五十韵道二十馀年出处寄呈"}
{"author":"葛立方","content":"素魄经秋分外明，桂枝浓傍蕊渊清。人寰散影千山白，愁绝村村砧杵鸣。","dynasty":"宋代","title":"次韵蔡仲平察院中秋"}
{"author":"葛立方","content":"谒叟支筇步后吴，茅檐枳落水平铺。大儿侍侧霜飘领，犹著荆衣学弄乌。","dynasty":"宋代","title":"赠施尧年老人其三"}
{"author":"葛立方","content":"气应三阳，氛澄六幕，翔乌初上云端。问朝来何事，喜动门阑。田父占来好岁，星翁说道宜官。拟更凭高望远，春在烟波，春在晴峦。歌管雕堂宴喜，任重帘不卷，交护春寒。况金钗整整，玉树团团。柏叶轻浮重醑，梅枝巧缀新幡。共祝年年如愿，寿过松椿，寿过彭聃。","dynasty":"宋代","title":"锦堂春（正旦作）"}
{"author":"葛立方","content":"十六寒金犀作槌，旧人谩说马仙期。荷间纵有蕤宾铁，唤取谦效始得知。","dynasty":"宋代","title":"闻琵琶方响成才绝"}
{"author":"葛立方","content":"两第屹相向，幽园卑辟强。君方林上坞，吾亦沼横洋，凿翠辟窗户，入天栖栋梁。东屯寒月夜，老杜只茅堂。","dynasty":"宋代","title":"大人筑室将毕道祖亦作宅基治园作四诗示道祖"}
{"author":"葛立方","content":"平生器业负经纶，谁谓公才不秉钧。谠论十年持紫橐，仁声三郡驾朱轮。龟文岂是背无甲，驹隙俄惊岁在辰。宅夹清漳亲义重，佳城引脰涕沾巾。","dynasty":"宋代","title":"周元举待制挽歌词"}
{"author":"葛立方","content":"冰壶影里集朋从，三雅同倾共一中。相与文楸看飞雹，不须舞袖觅惊鸿。云边鸟道古来寺，烟际渔舟何处翁。竟日追欢难卜夜，只缘身在省墙东。","dynasty":"宋代","title":"次韵陈廷藻户部西湖快目堂之集"}
{"author":"葛立方","content":"露窠那畏主林神，小摘筠篮手自亲。旋转注汤云作脚，缤纷出磨麴为尘。睡魔已战三竿日，诗社聊尝一信春。不把膏油涂首面，要须色裹认天真。","dynasty":"宋代","title":"次韵陈元述见寄谢茶"}
{"author":"葛立方","content":"露章沥血上彤墀，蝼蚁虽微愿弗违。韫迹正惭高士传，离群却恐小人归。身同玄豹雾中隐，目送孤鸿天际飞。丹灶素书今好在，临风忆子话精微。","dynasty":"宋代","title":"崔申之以诗为别苏明父郭逢叔各有和章谨复用"}
{"author":"葛立方","content":"摇毫铸藻。纵有微之应压倒。万里鹏程。南省今书淡墨名。胪传丹陛。月里桂花先著袂。雁塔高题。玉季巍科尚觉低。","dynasty":"宋代","title":"减字木兰花（四侄过省候廷试席上作）"}
{"author":"葛立方","content":"禁烟却酿春愁。正系马、清淮渡头。后日清明催叠鼓，应在扬州。归时元已临流。要绮陌、芳郊恣游。三月羁怀当一洗，莫放觥筹。","dynasty":"宋代","title":"春光好（寒食将过淮作）"}
{"author":"葛立方","content":"命友登山共寄情，亦逢佳处便班荆。有时便取琴双锁，写出苍髯夜半声。","dynasty":"宋代","title":"次韵刘无言寿山中五绝句敢请诸僚和之"}
{"author":"葛立方","content":"平生气既凛冰霜，圣读潜心德愈光。赏善每能击节，避人宁复解移床。第知中垒序论语，谁测诗仙流夜郎。有道固应黄发寿，何期竟不验长桑。","dynasty":"宋代","title":"洪庆善郎中挽诗四首"}
{"author":"葛立方","content":"华堂不料著野客，菲屦底同章甫冠。鸥外翠光清醉眼，尊前爽气动危栏。霜沉紫荇玉奁阔，风脱丹林烟髺寒。百榼香醪消万斛，酒中跌宕赖君宽。","dynasty":"宋代","title":"次韵刘卿任饮散感秋之作二首其二"}
{"author":"葛立方","content":"山行确荦趁云程，食寝无多但有名。作梦方成鸡唤起，加餐未竟马催行。鼓风飞壒浑无际，敲日吹炎似有声。埃息火流知不晚，依然六幕自澄清。","dynasty":"宋代","title":"旅次二首其一"}
{"author":"葛立方","content":"莫将横笛衒柯亭，岂解穿云裂石声。湘水老翁那复见，世间谁数吕筠卿。","dynasty":"宋代","title":"有感其二"}
{"author":"葛立方","content":"将军塞上誇三箭，学士堂中记八砖。正眼观来都是幻，月明群蚁在花毡。","dynasty":"宋代","title":"有感其一"}
{"author":"葛立方","content":"萍踪留异县，小隐卜清苕。囊罄欲质史，官卑难贳貂。挥斤停匠手，伐木断江潮。未有王司马，携钱过野桥。","dynasty":"宋代","title":"筑室以乏金小辍"}
{"author":"葛立方","content":"枕溪曲室巧涵虚，黄卷旁罗恣卷舒。单族未应惭四姓，寸阴端合竞三余。麟毛不具羞文虎，狸骨空传尚墨猪。坐穴藜床逢掖事，那知新有鹤头书。","dynasty":"宋代","title":"所居二室号书痴禅悦各成一诗·书疾"}
{"author":"葛立方","content":"席中珍核来异方，乌椑正绿金枨黄。大谷消梨紫蒂长，蒲萄马乳堆西凉。深秋杨梅有何尝，罗浮定逢何二娘。洞庭霜橘苞苴忙，吴姬手擘三日香。可怜犹子留他乡，终日忍饥如龟肠。","dynasty":"宋代","title":"卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报其三"}
{"author":"葛立方","content":"窈窕轩窗小阖深，种花卜得半晴阴。眼根忽随锦绣谷，鼻观如游檐卜林。莫问花枝有开落，须知法性勿来今。色香尘裹回光照，只这凡心是佛心。","dynasty":"宋代","title":"为章道祖颇及葛藤·锦薰阖"}
{"author":"葛立方","content":"睡鸭凝香缕，白酒泻无声。郊墟不办羊酪，照箸紫丝莼。此去青山深处，邀得白云为伴，绝意请长缨。一舸背君去，几幅布帆轻。帝恩重，容禄隐，吏祠庭。膝间文度安亲，得计是扬名。珍重金兰交契，共惜匆匆别去，送我几烟林。异日怀君处，凝睇乱层岑。","dynasty":"宋代","title":"水调歌头"}
{"author":"葛立方","content":"一阵清香，不知来处，元来梅已舒英。出篱含笑，芳意为人倾。细看高标孤韵，谁家有、别得花人。应须是，魏徵妩媚，夷甫太鲜明。北枝，方半吐，水边疏影，绰约娉婷。问横空皎月，匝地寒E648。何似此花清绝，凭君为、子细推评。幽奇处，素娥青女，著意为横陈。","dynasty":"宋代","title":"满庭芳（评梅）"}
{"author":"葛立方","content":"气应三阳，氛澄六幕，翔乌初上云端。问朝来何事，喜动门阑。田父占来好岁，星翁说道宜官。拟更凭高望远，春在烟波，春在晴峦。歌管雕堂宴喜，任重帘不卷，交护春寒。况金钗整整，玉树团团。柏叶轻浮重醑，梅枝巧缀新幡。共祝年年如愿，寿过松椿，寿过彭聃。","dynasty":"宋代","title":"锦堂春（正旦作）"}
{"author":"葛立方","content":"张南周北。谩说清漳摇绀碧。何似幽栖。甥舅相望共一溪。璇题沙版。不用买邻糜百万。余户增辉。庭列芝兰户戟枝。","dynasty":"宋代","title":"减字木兰花（章甥筑地相望作）"}
{"author":"葛立方","content":"几骑汉旌回，喜动满川花木。遥睇清淮古岸，散离愁千斛。烟笼沙嘴定连艘。鹊脚蘸波绿。归话隔年心事，秉夜阑银烛。","dynasty":"宋代","title":"好事近（归有期作）"}
{"author":"葛立方","content":"归日指清明，肯把话言轻食。已是飞花时候，赖东风无力。青帘沽酒送春归，莫惜万金掷。屈指明年春事，有红梅消息。","dynasty":"宋代","title":"好事近（和子直惜春）"}
{"author":"葛立方","content":"暂时莫荡出燕然。冰柱冻层檐。时节马蹄归路，杨花乱扑征鞯。如今归去，银铛宜见，七宝床边。待得退朝花底，家人争卷珠帘。","dynasty":"宋代","title":"朝中措（回至汴京喜而成长短句）"}
{"author":"葛立方","content":"禁烟却酿春愁。正系马、清淮渡头。后日清明催叠鼓，应在扬州。归时元已临流。要绮陌、芳郊恣游。三月羁怀当一洗，莫放觥筹。","dynasty":"宋代","title":"春光好（寒食将过淮作）"}
{"author":"葛立方","content":"未许蜂知，难交雀啅，芳丛犹是寒丛。东方解冻，春仗做春工。何事仙葩未放，寒苞秘、冰麝香浓。应须是、惊闻羯鼓，谁敢喷髯龙。梅花，君自看，丁香已白，桃脸将红。结岁寒三友，久迟筠松。要看含章檐下，闲妆靓、春睡朦胧。知音是，冻云影底，铁面葛仙翁。","dynasty":"宋代","title":"满庭芳·未许蜂知"}
{"author":"葛立方","content":"庾信何愁，休文何瘦，范叔一见何寒。梅花酷似，索笑画檐看。便肯嫣然一笑，疏篱上、玉脸冰颜。须勤赏，莫教青子，半著树头酸。朱阑。聊掩映，崑崙顶上，琪树团栾。命儿曹班坐，草草杯盘。旋折溪边□朵，琼蕤泛、蕉叶杯宽。从教□，尊前有客，拍手笑颓山。","dynasty":"宋代","title":"满庭芳·庾信何愁"}
{"author":"葛立方","content":"一阵轻香，不知来处，元来梅已舒英。出篱含笑，芳意为人倾。细看高标孤韵，谁家有、别得花人。应须是，魏徵妩媚，夷甫太鲜明。北枝，方半吐，水边疏影，绰约娉婷。问横空皎月，匝地寒霙。何似此花清绝，凭君为、子细推评。幽奇处，素娥青女，著意为横陈。","dynasty":"宋代","title":"满庭芳·一阵轻香"}
{"author":"葛立方","content":"九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈、垂千古。忆昔龙飞光武。怅当年、故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。","dynasty":"宋代","title":"水龙吟·九州雄杰溪山"}
{"author":"葛立方","content":"去年曾寿生朝。正菊黄、初舒翠翘。今岁雕堂重预宴，梨雪香飘。明年应傍丹霄。看宝胯、重重在腰。鹊尾吹香笼绣段，且醉金蕉。","dynasty":"宋代","title":"春光好·去年曾寿生朝"}
{"author":"葛立方","content":"文章惊世。半挹南宫第。蟾窟澄辉天似洗。折得窅窊丹桂。当年蓬矢生贤。流霞满祝长年。更愿巨鳌连钓，枫宸第一胪传。","dynasty":"宋代","title":"清平乐·文章惊世"}
{"author":"葛立方","content":"禁烟却酿新愁。正系马、清淮渡头。後日清明催叠鼓，应在扬州。归时元已临流。要绮陌、芳郊恣游。三月羁怀当一洗，莫放觥筹。","dynasty":"宋代","title":"春光好·禁烟却酿新愁"}
{"author":"葛立方","content":"匏系坐蜗舍，秋光只檐楹。悬知西湖佳，颇困官事婴。今日复何日，采舟天外横。木落山骨露，千螺倒澄瀛。神仙勿浪求，玉京仍五城。","dynasty":"宋代","title":"八月二十日与馆中同舍游西湖作"}
{"author":"葛立方","content":"系舟孤山脚，曳杖聊意行。三贤已仙去，丹青俨南荣。由来作诗苦，鼎峙太瘦生。碑板摘奇艳，银钩出金声。湖山久寂寥，谁能作斯人。","dynasty":"宋代","title":"八月二十日与馆中同舍游西湖作"}
{"author":"葛立方","content":"跨马绿杨堤，左右临无地。鞭影堕清泚，乌帽入花翠。老龙拿半空，九里作青吹。闻声类击竹，心与景相值。许由厌瓢鸣，渠未领真意。","dynasty":"宋代","title":"八月二十日与馆中同舍游西湖作"}
{"author":"葛立方","content":"下马冷泉亭，懿此丹壑幽。泓澄粲玉砾，半亩如泼油。岩{左山右幼}起三板，轰雷溅涛头。向来澄止面，怒沫喧山丘。莫作动静观，止性元不流。","dynasty":"宋代","title":"八月二十日与馆中同舍游西湖作"}
{"author":"葛立方","content":"天竺古浮屠，孤云一鸟径。去天真尺五，峻步欲乘兴。石壁半空立，略彴引危嶝。山底禽衔花，石罅僧入定。请从三昧起，林外有疏磬。","dynasty":"宋代","title":"八月二十日与馆中同舍游西湖作"}
{"author":"葛立方","content":"不障庾公尘，那有刘舆腻。堂堂七丈夫，草木一臭味。跻攀亦云足，赏适兴犹未。却呼三翼舟，击汰舞绡翠。苇蒲纷已扫，奁鉴莹新剂。持此寿诸公，空缸一沉醉。","dynasty":"宋代","title":"八月二十日与馆中同舍游西湖作"}
{"author":"葛立方","content":"爝火畴能补大明，谩陪朝请趁晨兴。虽叨荷橐簪缨旧，颇愧铨衡水镜澄。夜帐归来惊怨鹤，晓窗穴处纵疾蝇。自知浮食辜君赐，却拟扶犁换斗升。","dynasty":"宋代","title":"罢职还家汉卿叔赐诗和韵"}
{"author":"葛立方","content":"一舸风帆放晚秋，访君幽巷卜淹留。绿摇岸柳容如舞，碧蘸溪毛美可羞。喜见林宗銮为辍，久钦阿大语难休。土贫鸡黍无劳具，谋食何如道可谋。","dynasty":"宋代","title":"比访叔才旋蒙赐诗以贫不能留客为愧次韵"}
{"author":"葛立方","content":"东床高韵画兼棋，不比寻常似瓠肥。莫向谢安争别墅，自同刘子得天机。翻成小窟乖三捷，规出神光诧一围。二事相从真可乐，篮舆访子殆忘归。","dynasty":"宋代","title":"比赋棋画诗蒙子直次韵复和"}
{"author":"葛立方","content":"二老堂边花作林，不愁酒竭贳貂金。宗人避世散还聚，才子哦诗绝复寻。莫话衣冠一酸鼻，回思戎虏几寒心。半墩仙隐吾庐在，人认桃源鸡犬音。","dynasty":"宋代","title":"避地复归故乡"}
{"author":"葛立方","content":"一年春事又阑珊，可惜芳菲愁裹看。慎勿扫花供喂马，恼人秀色自堪餐。","dynasty":"宋代","title":"避地伤春六绝句"}
{"author":"葛立方","content":"洛阳宫阙半成灰，草草花枝溅泪开。国色开香消息断，妆台谁奉紫金杯。","dynasty":"宋代","title":"避地伤春六绝句"}
{"author":"葛立方","content":"枯藤六尺步长阡，客裹韶光绝可怜。好着青枫重试火，西阳三日突无烟。","dynasty":"宋代","title":"避地伤春六绝句"}
{"author":"葛立方","content":"碧罗天宇乱花稠，搔首花有只重愁。头上无貂堪换酒，开箱赖有骕骦裘。","dynasty":"宋代","title":"避地伤春六绝句"}
{"author":"葛立方","content":"石门连日动征鼙，花柳无情自绕溪。回首故园今好在，杜鹃花落子规啼。","dynasty":"宋代","title":"避地伤春六绝句"}
{"author":"葛立方","content":"菖叶青青杏蕊新，牛耕白水一犁匀。蒨裙窥爱疏篱晚，不是沉香倚太真。","dynasty":"宋代","title":"避地伤春六绝句"}
{"author":"葛立方","content":"年来百念如灰冷，何物关心搅睡眠。奠枕不容安丙夜，乘轺端复类丁年。曲中谁辨齁齁趣，梦裹难成栩栩然。只恐睡蛇钩已尽，髦蛮难到曲屏边。","dynasty":"宋代","title":"不寐"}
{"author":"葛立方","content":"蒲团藜杖屋三间，世故真成触与蛮。但有云山供送目，沈无尊酒亦开颜。吴宫雪伫鹤翎散，历社风荷象鼻弯。老子何曾持入梦，百年鼎鼎鬓毛班。","dynasty":"宋代","title":"不饮"}
{"author":"葛立方","content":"一牛鸣处是君家，乘兴烟蓬蹴浪花。银蒲流支新得路，人惊仙客在浮槎。","dynasty":"宋代","title":"操叶舟凌巨浪访道祖"}
{"author":"葛立方","content":"一顷烟波渺太空，独操莲叶破青铜。炊烟不动无桐甑，底处求僧与二童。","dynasty":"宋代","title":"操叶舟凌巨浪访道祖"}
{"author":"葛立方","content":"浃旬移病卧荒村，冰炭交攻水帝魂。句咏髑髅诗老在，舌飞霹雳诅师存。徙居何事四方馆，谴鬼宜归白石门。壮士高人今药喜，鲜妆隙地不须论。","dynasty":"宋代","title":"朝隐病瘧作谴瘧鬼文而差示佳句次韵"}
{"author":"葛立方","content":"十载干戈仅脱身，残年重作太平民。杯铛有趣於中好，花柳无情分外春。不远上元新甲子，肯将短笔怨庚寅。从教蕙帐惊猿鹤，却欲重弹冠上尘。","dynasty":"宋代","title":"春日野饮"}
{"author":"葛立方","content":"冰壶彻骨无纤尘，新来结屋苕溪滨。倾银注瓦叟泥饮，披锦裂绣天行春。沙平印篆鸟浴羽，浪暖破绡鱼跃鳞。一丘一壑志愿毕，肯待人招祁孔宾。","dynasty":"宋代","title":"春日移舟章园"}
{"author":"葛立方","content":"腰悬六印不用求，胜处引人着沧洲。波平草软鸥鸟下，花明柳暗池亭幽。两园牛鸣一舟了，三春驷隙千觞酬。肯将仆射易此乐，瀚海飞狐云正愁。","dynasty":"宋代","title":"春日移舟章园"}
{"author":"葛立方","content":"江夏无双旧姓黄，末科容我出寒乡。人间学子垂垂老，天上丹枝恰恰芳。避地本安元结洞，拥书犹记赞公房。岂知今世持衡者，不听更筹听织芒。","dynasty":"宋代","title":"次韵伯父工部见庆尘忝之什"}
{"author":"葛立方","content":"素魄经秋分外明，桂枝浓傍蕊渊清。人寰散影千山白，愁绝村村砧杵鸣。","dynasty":"宋代","title":"次韵蔡仲平察院中秋"}
{"author":"葛立方","content":"不是银河隐半轮，满天散彩绝埃尘。幽怀想得如罗隐，耿耿相看似故人。","dynasty":"宋代","title":"次韵蔡仲平察院中秋"}
{"author":"葛立方","content":"冰壶影裹集朋从，三雅同倾共一中。相与文楸看飞雹，不须舞袖觅惊鸿。云边鸟道古来寺，烟际渔舟何处翁。竟日追欢难卜夜，只缘身在省墙东。","dynasty":"宋代","title":"次韵陈廷藻户部西湖快目堂之集"}
{"author":"葛立方","content":"小园邈在古城阴，为爱寒葩杖履寻。却笑含章檐下客，对花熟睡亦何心。","dynasty":"宋代","title":"次韵陈文仲探梅二绝"}
{"author":"葛立方","content":"低枝垂蕊逗疏阴，不学髯龙干百寻。此去江南知几驿，只今谁动故人心。","dynasty":"宋代","title":"次韵陈文仲探梅二绝"}
{"author":"葛立方","content":"年来直欲配茶神，石鼎山泉日日亲。竹裹烹煎嗤左计，舌端绵味认前尘。书要坐搅枯肠读，酒所浑消玉颊春。曾饮日边甘露碗，沙溪难遣乱吾真。","dynasty":"宋代","title":"次韵陈元述见寄谢茶"}
{"author":"葛立方","content":"露窠那畏主林神，小摘筠篮手自亲。旋转注汤云作脚，缤纷出磨麴为尘。睡魔已战三竿日，诗社聊尝一信春。不把膏油涂首面，要须色裹认天真。","dynasty":"宋代","title":"次韵陈元述见寄谢茶"}
{"author":"葛立方","content":"青楼宜婴石穴神，姜盐藙橘岂容亲。汤鸣鼎甗飕飕响，末下刀圭瑟瑟尘。火裹枪旗俱发妙，胸中梨枣不妨春。柳州佳句诚堪诵，涤虑还源更发真。","dynasty":"宋代","title":"次韵陈元述见寄谢茶"}
{"author":"葛立方","content":"太学虀盐怆语离，半周甲子定何之。霜空过雁我宴坐，云路看鸿君赋诗。鄙吝政忧陈仲举，谈谐喜值庾元规。东邻更有程居士，鼎足论文妙一时。","dynasty":"宋代","title":"次韵程天游叙旧"}
{"author":"葛立方","content":"白云深处缚柴荆，一壑湾环似有情。志气萧娘并吕姥，年华张丈与殷兄。浊贤清圣时同酌，上尾平头得共评。莫问鹤翎由吸菢，此心久与白鸥盟。","dynasty":"宋代","title":"次韵道祖书怀"}
{"author":"葛立方","content":"罗袜初凌一水间，霜深应怯夜来寒。含章檐下浑冰雪，却要骚人带醉看。","dynasty":"宋代","title":"次韵法观送红梅栽"}
{"author":"葛立方","content":"末上风光惊老眼，斩新香韵恼骚人。霜晴日淡虚庭裹，玉骨幽贞不嫁春。","dynasty":"宋代","title":"次韵洪庆善同饮道祖家赏梅"}
{"author":"葛立方","content":"麝脐飘馥来疏蕊，霜女将寒堕瘦枝。数朵腊前舒冷艳，催花羯鼓未应知。","dynasty":"宋代","title":"次韵洪庆善同饮道祖家赏梅"}
{"author":"葛立方","content":"寒葩脉脉画堂新，同是巡檐索笑人。独把幽姿伴冰雪，舒花红蕊不关春。","dynasty":"宋代","title":"次韵洪庆善同饮道祖家赏梅"}
{"author":"葛立方","content":"立尽黄昏赏玉肌，月华无语上疏枝。绝怜熟睡含章畔，无限花飞总不知。","dynasty":"宋代","title":"次韵洪庆善同饮道祖家赏梅"}
{"author":"葛立方","content":"竟日关心朱墨间，西湖好在且偷闲。光凌万顷摇银海，兴惬千锺倒玉山。未办采毫书侧理，只愁赤壁下乌蛮。客儿忽堕池塘句，格律都高汉以还。","dynasty":"宋代","title":"次韵林梅卿吏部游湖"}
{"author":"葛立方","content":"云子登场赛鼓欢，村南村北尽黄冠。几声乾叶下碧甃，数尺瘦山浮画栏。水落野桥鱼网挂，月悬烟浦鹊枝寒。新秋愁绝他乡客，衣带年来如沈宽。","dynasty":"宋代","title":"次韵刘卿任饮散感秋之作二首"}
{"author":"葛立方","content":"华堂不料着野客，菲屦底同章甫冠。鸥外翠光清醉眼，尊前爽气动危栏。霜沉紫荇玉奁阔，风脱丹林烟髻寒。百榼香醪消万斛，酒中跌宕赖君宽。","dynasty":"宋代","title":"次韵刘卿任饮散感秋之作二首"}
{"author":"葛立方","content":"载酒陶春久不归，将花判断定忘疲。寻芳便作而今计，莫待他年子满枝。","dynasty":"宋代","title":"次韵刘无言寿山中五绝句敢请诸僚和之"}
{"author":"葛立方","content":"命友登山共寄情，亦逢佳处便班荆。有时便取琴双锁，写出苍髯夜半声。","dynasty":"宋代","title":"次韵刘无言寿山中五绝句敢请诸僚和之"}
{"author":"葛立方","content":"萧閒谷饮更岩栖，应笑痴人簿领迷。万顷青油行省舫，嫩黄轻拂柳条低。","dynasty":"宋代","title":"次韵刘无言寿山中五绝句敢请诸僚和之"}
{"author":"陈草庵","content":"伏低伏弱，装呆装落，是非犹自来着莫。任从他，待如何？天公尚有妨农过，蚕怕雨寒苗怕火。阴，也是错；晴，也是错。身无所干，心无所患，一生不到风波岸。禄休干，贵休攀，功名纵得皆虚幻，浮世落花空过眼。官，也梦间；私，也梦间。林泉高攀，虀盐贫过，官囚身虑皆参破。富如何？贵如何？闲中自有闲中乐，天地一壶宽又阔！东，也在我；西，也在我。青霄有路，黄金无数，劝君万事从宽恕。富之余，贵也余，望将后代儿孙护，富贵不依公道取。儿，也受苦；孙，也受苦。繁华般弄，豪杰陪奉，一杯未尽笙歌送。恰成功，早无踪，似昨宵一枕南柯梦，人世枉将花月宠。春，也是空；秋，也是空。有钱有物，无忧无虑，赏心乐事休辜负。百年虚，七旬疏，饶君更比石崇富，合眼一朝天数足。金，也换主；银，也换主。风波实怕，唇舌休挂，鹤长凫短天生下。劝渔家，共樵家，从今莫讲贤愚话，得道多助失道寡。贤，也在他；愚，也在他。阴随阴报，阳随阳报，不以其道成家道。枉劬劳，不坚牢，钱财人口皆凶兆，一旦祸生福怎消？人，也散了；财，也散了。须教人倦，须教人怨，临危不与人方便。吃腥膻，着新鲜，一朝报应天公变，行止不依他在先。饥，也怨天；寒，也怨天。休争闲气，休生不义，终身孝悌心休退。去他疑，俺人非，得官休倚官之势，家富莫骄贫莫耻。天，也顺你；人，也顺你。官资新受，功名将就，折腰为在儿曹彀。赋归休，便抽头，黄花恰正开时候，篱下自教巾漉酒。功，也罢手；名，也罢手。三闾当日，一身辞世，此心倒大无萦系。氵屈其泥，啜其醨，何须自苦风波际，泉下子房和范蠡。清，也笑你；醒，也笑你。争奈聪慧，争夸手艺，乾坤一浑清浊气。察其实，不能知，时间难辨鱼龙辈，只到禹门三月里。龙，也认得；鱼，也认得。生涯虽旧，衣食足够，区区自要寻生受。一身忧，一心愁，身心常在他人彀，天道若能随分守。身，也自由；心，也自由。天于人乐，天于人祸，不知此个心何苦？叹萧何，反调唆，未央宫罹惹韩侯过，千古史书难改抹。成，也是他；败，也是他。晨鸡初叫，昏鸦争噪，那个不去红尘闹？路迢遥，水迢迢，功名尽在长安道，今日少年明日老。山，依旧好；人，憔悴了。愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。风流人坐，玻璃盏大，采莲学舞新曲破。饮时歌，醉时魔，眼前多少秋毫末，人世是非将就我。高，也亦可；低，也亦可。新修宅院，多开门面，要图久远儿孙佃。恣专权，横堆钱，更临危不与人方便，一日过深业贯满。天，也降愆；人，也做冤。江山如画，茅檐低厦，妇蚕缫、婢织红、奴耕稼。务桑麻，捕鱼虾，渔樵见了无别话，三国鼎分牛继马。兴，休羡他；亡，休羡他。风波时候，休教遥受，少年场上堪驰骤。酒盈瓯，锦缠头，休令人老花残候，花退落红人皓首。花，也自羞；人，也自羞。渊明图醉，陈抟贪睡，此时人不解当时意。志相违，事难随，不由他醉了齁睡，今日世途非向日。贤，谁问你？愚，谁问你？花开花谢，灯明灯灭，百年梦觉庄周蝶。兴时节，快活些，明朝绿鬓添霜雪，石氏邓通今谩说。人，不见也；钱，不见也。尧民堪讶，朱陈婚嫁，柴门斜搭葫芦架。沸池蛙，噪林鸦，牧笛声里牛羊下，茅舍竹篱三两家。民，田种多；官，差税寡。红尘千丈，风波一样，利名人一似风魔障。恰余杭，又敦煌，云南蜀海黄茅瘴，暮宿晓行一世妆。钱，金数两；名，纸半张。尘心撇下，虚名不挂，种园桑枣团茅厦。笑喧哗，醉麻查，闷来闲访渔樵话，高卧绿阴清昧雅。载，三径花；看，一段瓜。","dynasty":"元代","tags":"小令，讽喻，抒情","title":"中吕·山坡羊"}
{"author":"陈草庵","content":"晨鸡初叫，昏鸦争噪。那个不去红尘闹？路迢迢，水迢迢，功名尽在长安道。今日少年明日老。山，依旧好；人，憔悴了。","dynasty":"元代","tags":"感慨，现实，向往，隐居","title":"山坡羊·晨鸡初叫"}
{"author":"陈草庵","content":"伏低伏弱，装呆装落，是非犹自来着莫。任从他，待如何，天公尚有妨农过，蚕怕雨寒苗怕火。阴，也是错；晴，也是错。","dynasty":"元代","tags":"讽刺，社会，现实","title":"山坡羊·伏低伏弱"}
{"author":"陈草庵","content":"愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。","dynasty":"元代","tags":"饮酒，抒情，豪迈","title":"山坡羊·愁眉紧皱"}
{"author":"陈草庵","content":"江山如画，茅檐低厦，妇蚕缫婢织红奴耕稼。务桑麻，捕鱼虾。渔樵见了无别话，三国鼎分牛继马。兴，休羡他。亡，休羡他。","dynasty":"元代","tags":"田园，生活，隐居，感慨","title":"山坡羊·江山如画"}
{"author":"高昂","content":"垄种千口牛，泉连百壶酒。朝朝围山猎，夜夜迎新妇。","dynasty":"南北朝","title":"征行诗"}
{"author":"高昂","content":"卷甲长驱不可息，六日六夜三度食。初时言作虎牢停，更被处置河桥北。回首绝望便萧条，悲来雪涕还自抑。","dynasty":"南北朝","title":"从军与相州刺史孙腾作行路难"}
{"author":"高昂","content":"怜君忆君停欲死，天上人间无可比。走马海边射游鹿，偏坐石上弹鸣雉。昔时方伯愿三公，今日司徒羡刺史。","dynasty":"南北朝","title":"赠弟季式诗"}
{"author":"张辞","content":"争那金乌何，头上飞不住。红炉漫烧药，玉颜安可驻。今年花发枝，明年叶落树。不如且饮酒，莫管流年度。","dynasty":"唐代","title":"题壁（人有以炉火药术为事者，辞大哂之，命笔题其壁）"}
{"author":"张辞","content":"门风常有蕙兰馨，鼎族家传霸国名。容貌静悬秋月彩，文章高振海涛声。讼堂无事调琴轸，郡阁何妨醉玉觥。今日东渐桥下水，一条从此镇常清。","dynasty":"唐代","title":"上盐城令述德诗"}
{"author":"张辞","content":"何用梯媒向外求，长生只合内中修。莫言大道人难得，自是行心不到头。","dynasty":"唐代","title":"谢令学道诗"}
{"author":"张辞","content":"张辞张辞自不会，天下经书在腹内。身即腾腾处世间，心即逍遥出天外。","dynasty":"唐代","title":"别令诗"}
{"author":"白居易","content":"汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。(花开日一作：花开夜；南内一作：南苑)梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑通：栏；飘飘一作：飘飖)含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。","dynasty":"唐代","tags":"唐诗三百首，写人，爱情，讽喻，叙事，长诗","title":"长恨歌"}
{"author":"白居易","content":"孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。","dynasty":"唐代","tags":"初中古诗，春天，西湖，写景，喜悦","title":"钱塘湖春行"}
{"author":"白居易","content":"离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。","dynasty":"唐代","tags":"唐诗三百首，小学古诗，送别，咏物，写草，早教古诗100首","title":"草/赋得古原草送别"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？","dynasty":"唐代","tags":"宋词三百首，小学古诗，婉约，景点，早教古诗100首","title":"忆江南·江南好"}
{"author":"白居易","content":"卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。","dynasty":"唐代","tags":"冬天，乐府","title":"卖炭翁"}
{"author":"白居易","content":"田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。","dynasty":"唐代","tags":"初中古诗，夏天，农民，生活，讽喻，古诗里的十二个月","title":"观刈麦"}
{"author":"白居易","content":"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。","dynasty":"唐代","tags":"唐诗三百首，高中古诗，乐府，写人，愤懑","title":"琵琶行/琵琶引"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？江南忆，最忆是杭州。山寺月中寻桂子，郡亭枕上看潮头。何日更重游！江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！","dynasty":"唐代","tags":"乐府，写景，地名，春天","title":"忆江南词三首"}
{"author":"白居易","content":"一道残阳铺水中，半江瑟瑟半江红。可怜九月初三夜，露似真珠月似弓。(真珠通珍珠)","dynasty":"唐代","tags":"写景，写水，长江，古诗里的十二个月","title":"暮江吟"}
{"author":"白居易","content":"南浦凄凄别，西风袅袅秋。一看肠一断，好去莫回头。","dynasty":"唐代","tags":"送别，写景，惜别","title":"南浦别"}
{"author":"白居易","content":"澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。","dynasty":"唐代","tags":"写景，友情，思念","title":"江楼晚眺景物鲜奇吟玩成篇寄水部张员外"}
{"author":"白居易","content":"谁家宅第成还破，何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有顶波。莫笑贱贫夸富贵，共成枯骨两何如？","dynasty":"唐代","tags":"哲理","title":"放言五首·其四"}
{"author":"白居易","content":"谁道群生性命微？一般骨肉一般皮。劝君莫打枝头鸟，子在巢中望母归。","dynasty":"唐代","title":"鸟"}
{"author":"白居易","content":"半朽临风树，多情立马人。开元一株柳，长庆二年春。","dynasty":"唐代","tags":"写柳，抒情","title":"勤政楼西老柳"}
{"author":"白居易","content":"把君诗卷灯前读，诗尽灯残天未明。眼痛灭灯犹闇坐，逆风吹浪打船声。","dynasty":"唐代","tags":"关切，思念","title":"舟中读元九诗"}
{"author":"白居易","content":"巧拙贤愚相是非，何如一醉尽忘机。君知天地中宽窄，雕鹗鸾皇各自飞。蜗牛角上争何事，石火光中寄此身。随富随贫且欢乐，不开口笑是痴人。丹砂见火去无迹，白发泥人来不休。赖有酒仙相暖热，松乔醉即到前头。百岁无多时壮健，一春能几日晴明。相逢且莫推辞醉，听唱阳关第四声。昨日低眉问疾来，今朝收泪吊人回。眼前流例君看取，且遣琵琶送一杯。","dynasty":"唐代","title":"对酒五首"}
{"author":"白居易","content":"晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。","dynasty":"唐代","tags":"春天，写景，生活，愉悦，写狗古诗18首","title":"早兴"}
{"author":"白居易","content":"鬓毛不觉白毵毵，一事无成百不堪。共惜盛时辞阙下，同嗟除夜在江南。家山泉石寻常忆，世路风波子细谙。老校于君合先退，明年半百又加三。","dynasty":"唐代","tags":"回忆，哀叹，岁月","title":"除夜寄微之"}
{"author":"白居易","content":"凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。","dynasty":"唐代","tags":"秋天，写人，抒怀，淡泊","title":"秋雨夜眠"}
{"author":"白居易","content":"青门柳枝软无力，东风吹作黄金色。街东酒薄醉易醒，满眼春愁销不得。","dynasty":"唐代","tags":"春天，长安","title":"长安春"}
{"author":"白居易","content":"年来白发两三茎，忆别君时髭未生。惆怅料君应满鬓，当初是我十年兄。","dynasty":"唐代","title":"寄陈式五兄"}
{"author":"白居易","content":"自别钱塘山水后，不多饮酒懒吟诗。欲将此意凭回棹，报与西湖风月知。","dynasty":"唐代","title":"杭州回舫"}
{"author":"白居易","content":"好去民曹李判官，少贪公事且谋欢。男儿未死争能料，莫作忠州刺史看。","dynasty":"唐代","title":"戏赠户部李巡官"}
{"author":"白居易","content":"存亡感月一潸然，月色今宵似往年。何处曾经同望月，樱桃树下后堂前。","dynasty":"唐代","title":"感月悲逝者"}
{"author":"白居易","content":"八年十二月，五日雪纷纷。竹柏皆冻死，况彼无衣民。回观村闾间，十室八九贫。北风利如剑，布絮不蔽身。唯烧蒿棘火，愁坐夜待晨。乃知大寒岁，农者尤苦辛。顾我当此日，草堂深掩门。褐裘覆絁被，坐卧有馀温。幸免饥冻苦，又无垄亩勤。念彼深可愧，自问是何人。","dynasty":"唐代","tags":"写风，农民，生活，古诗里的十二个月","title":"村居苦寒"}
{"author":"白居易","content":"与君俱老也，自问老何如。眼涩夜先卧，头慵朝未梳。有时扶杖出，尽日闭门居。懒照新磨镜，休看小字书。情于故人重，迹共少年疏。唯是闲谈兴，相逢尚有馀。","dynasty":"唐代","title":"咏老赠梦得"}
{"author":"白居易","content":"百炼镜，镕范非常规，日辰处所灵且祇.江心波上舟中铸，五月五日日午时。琼粉金膏磨莹已，化为一片秋潭水。镜成将献蓬莱宫，扬州长吏手自封。人间臣妾不合照，背有九五飞天龙。人人呼为天子镜，我有一言闻太宗。太宗常以人为镜，鉴古鉴今不鉴容。四海安危居掌内，百王治乱悬心中。乃知天子别有镜，不是扬州百炼铜。","dynasty":"唐代","title":"百炼镜－辨皇王鉴也"}
{"author":"白居易","content":"灞浐风烟函谷路，曾经几度别长安。昔时蹙促为迁客，今日从容自去官。优诏幸分四皓秩，祖筵惭继二疏欢。尘缨世网重重缚，回顾方知出得难。","dynasty":"唐代","title":"长乐亭留别"}
{"author":"白居易","content":"蕃草席铺枫叶岸，竹枝歌送菊花杯。明年尚作南宾守，或可重阳更一来。","dynasty":"唐代","title":"九日题涂溪"}
{"author":"白居易","content":"西亭晚寂寞，莺散柳阴繁。水户帘不卷，风床席自翻。忽闻车马客，来访蓬蒿门。况是张常侍，安得不开尊。","dynasty":"唐代","title":"张常侍相访"}
{"author":"白居易","content":"天可度，地可量，唯有人心不可防。但见丹诚赤如血，谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，使君父子成豺狼。海底鱼兮天上鸟，高可射兮深可钓。唯有人心相对时，咫尺之间不能料。君不见李义府之辈笑欣欣，笑中有刀潜杀人。阴阳神变皆可测，不测人间笑是瞋。","dynasty":"唐代","title":"天可度"}
{"author":"白居易","content":"白露凋花花不残，凉风吹叶叶初乾。无人解爱萧条境，更绕衰丛一匝看。","dynasty":"唐代","title":"衰荷"}
{"author":"白居易","content":"春来无伴闲游少，行乐三分减二分。何况今朝杏园里，闲人逢尽不逢君。","dynasty":"唐代","title":"曲江忆元九"}
{"author":"白居易","content":"无限少年非我伴，可怜清夜与谁同。欢娱牢落中心少，亲故凋零四面空。红叶树飘风起后，白须人立月明中。前头更有萧条物，老菊衰兰三两丛。","dynasty":"唐代","title":"杪秋独夜"}
{"author":"白居易","content":"春风秋月携歌酒，八十年来玩物华。已见曾孙骑竹马，犹听侍女唱梅花。入乡不杖归时健，出郭乘轺到处夸。儿著绣衣身衣锦，东阳门户胜滕家。","dynasty":"唐代","title":"送滕庶子致仕归婺州"}
{"author":"白居易","content":"想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。","dynasty":"唐代","title":"见敏中初到邠宁秋日登城楼诗诗中颇多乡思因以寄和"}
{"author":"白居易","content":"病知心力减，老觉光阴速。五十八归来，今年六十六。鬓丝千万白，池草八九绿。童稚尽成人，园林半乔木。看山倚高石，引水穿深竹。虽有潺湲声，至今听未足。","dynasty":"唐代","title":"六十六"}
{"author":"白居易","content":"子晋庙前山月明，人闻往往夜吹笙。鸾吟凤唱听无拍，多似霓裳散序声。","dynasty":"唐代","title":"王子晋庙"}
{"author":"白居易","content":"深画眉，浅画眉，蝉鬓鬅鬙云满衣，阳台行雨回。巫山高，巫山低，暮雨潇潇郎不归，空房独守时。","dynasty":"唐代","title":"长相思其二"}
{"author":"白居易","content":"岳阳城下水漫漫，独上危楼凭曲阑。春岸绿时连梦泽，夕波红处近长安。猿攀树立啼何苦，雁点湖飞渡亦难。此地唯堪画图障，华堂张与贵人看。","dynasty":"唐代","tags":"湖光，山色","title":"题岳阳楼"}
{"author":"白居易","content":"翰林江左日，员外剑南时。不得高官职，仍逢苦乱离。暮年逋客恨，浮世谪仙悲。吟咏留千古，声名动四夷。文场供秀句，乐府待新词。天意君须会，人间要好诗。","dynasty":"唐代","title":"读李杜诗集，因题卷后"}
{"author":"白居易","content":"与君何日出屯蒙，鱼恋江湖鸟厌笼。分手各抛沧海畔，折腰俱老绿衫中。三年隔阔音尘断，两地飘零气味同。又被新年劝相忆，柳条黄软欲春风。","dynasty":"唐代","title":"忆微之"}
{"author":"白居易","content":"雪散因和气，冰开得暖光。春销不得处，唯有鬓边霜。","dynasty":"唐代","tags":"写雪，抒情，愁绪","title":"早春"}
{"author":"白居易","content":"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。","dynasty":"唐代","tags":"唐诗三百首，高中古诗，乐府，写人，愤懑","title":"琵琶行/琵琶引"}
{"author":"白居易","content":"留司老宾客，春尽兴如何。官寺行香少，僧房寄宿多。闲倾一醆酒，醉听两声歌。忆得陶潜语，羲皇无以过。闲游来早晚，已得一周年。嵩洛供云水，朝廷乞俸钱。长歌时独酌，饱食后安眠。闻道山榴发，明朝向玉泉。主","dynasty":"唐代","title":"闲吟二首"}
{"author":"白居易","content":"昨夜江楼上，吟君数十篇。词飘朱槛底，韵堕渌江前。清楚音谐律，精微思入玄。收将白雪丽，夺尽碧云妍。寸截金为句，双雕玉作联。八风凄间发，五彩烂相宣。冰扣声声冷，珠排字字圆。文头交比绣，筋骨软于绵。澒涌同波浪，铮鏦过管弦。醴泉流出地，钧乐下从天。神鬼闻如泣，鱼龙听似禅。星回疑聚集，月落为留连。雁感无鸣者，猿愁亦悄然。交流迁客泪，停住贾人船。暗被歌姬乞，潜闻思妇传。斜行题粉壁，短卷写红笺。肉味经时忘，头风当日痊。老张知定伏，短李爱应颠。道屈才方振，身闲业始专。天教声烜赫，理合命迍邅。顾我文章劣，知他气力全。工夫虽共到，巧拙尚相悬。各有诗千首，俱抛海一边。白头吟处变，青眼望中穿。酬答朝妨食，披寻夜废眠。老偿文债负，宿结字因缘。每叹陈夫子，常嗟李谪仙。名高折人爵，思苦减天年。不得当时遇，空令后代怜。相悲今若此，湓浦与通川。","dynasty":"唐代","title":"江楼夜吟元九律诗，成三十韵"}
{"author":"白居易","content":"绿丝文布素轻褣，珍重京华手自封。贫友远劳君寄附，病妻亲为我裁缝。袴花白似秋去薄，衫色青于春草浓。欲著却休知不称，折腰无复旧形容。","dynasty":"唐代","title":"元九以绿丝布白轻褣见寄制成衣服以诗报知"}
{"author":"白居易","content":"蟭螟杀敌蚊巢上，蛮触交争蜗角中。应是诸天观下界，一微尘内斗英雄。","dynasty":"唐代","title":"禽虫十二章其七"}
{"author":"白居易","content":"与君细话杭州事，为我留心莫等闲。闾里固宜勤抚恤，楼台亦要数跻攀。笙歌缥缈虚空里，风月依稀梦想间。且喜诗人重管领，遥飞一醆贺江山。渺渺钱唐路几千，想君到后事依然。静逢竺寺猿偷橘，闲看苏家女采莲。故妓数人凭问讯，新诗两首倩留传。舍人虽健无多兴，老校当时八九年。","dynasty":"唐代","title":"送姚杭州赴任，因思旧游二首"}
{"author":"白居易","content":"十年常苦学，一上谬成名。擢第未为贵，贺亲方始荣。时辈六七人，送我出帝城。轩车动行色，丝管举离声。得意减别恨，半酣轻远程。翩翩马蹄疾，春日归乡情。","dynasty":"唐代","title":"及第后归觐，留别诸同年"}
{"author":"白居易","content":"汉庭重少公何在？","dynasty":"唐代","title":"句"}
{"author":"白居易","content":"散乱空中千片雪，蒙笼物上一重纱。纵逢晴景如看雾，不是春天亦见花。僧说客尘来眼界，医言风眩在肝家。两头治疗何曾瘥，药力微茫佛力赊。眼藏损伤来已久，病根牢固去应难。医师尽劝先停酒，道侣多教早罢官。案上谩铺龙树论，盒中虚撚决明丸。人间方药应无益，争得金篦试刮看。","dynasty":"唐代","title":"眼病二首"}
{"author":"白居易","content":"万重青嶂蜀门口，一树红花山顶头。春尽忆家归未得，低红如解替君愁。叶如裙色碧绡浅，花似芙蓉红粉轻。若使此花兼解语，推囚御史定违程。","dynasty":"唐代","title":"酬和元九东川路诗十二首。山枇杷花二首"}
{"author":"白居易","content":"萧萧谁家村，秋梨叶半坼。漠漠谁家园，秋韭花初白。路逢故里物，使我嗟行役。不归渭北村，又作江南客。去乡徒自苦，济世终无益。自问波上萍，何如涧中石。","dynasty":"唐代","title":"邓州路中作"}
{"author":"白居易","content":"今夜调琴忽有情，欲弹惆怅忆崔卿。何人解爱中徽上，秋思头边八九声。","dynasty":"唐代","title":"夜调琴忆崔少卿"}
{"author":"白居易","content":"袅袅檐树动，好风西南来。红缸霏微灭，碧幌飘飖开。披襟有馀凉，拂簟无纤埃。但喜烦暑退，不惜光阴催。河秋稍清浅，月午方裴回。或行或坐卧，体适心悠哉。美人在浚都，旌旗绕楼台。虽非沧溟阻，难见如蓬莱。蝉迎节又换，雁送书未回。君位日宠重，我年日摧颓。无因风月下，一举平生杯。","dynasty":"唐代","tags":"抒情，怀人，感慨，时间","title":"立秋夕凉风忽至炎暑稍消即事咏怀寄汴"}
{"author":"白居易","content":"白日下骎骎，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其馀安足道。是故临老心，冥然合玄造。","dynasty":"唐代","title":"逸老"}
{"author":"白居易","content":"何处春深好，春深学士家。凤书裁五色，马鬣剪三花。蜡炬开明火，银台赐物车。相逢不敢揖，彼此帽低斜。","dynasty":"唐代","title":"和春深二十首其六"}
{"author":"白居易","content":"银花凿落从君劝，金屑琵琶为我弹。不独送春兼送老，更尝一着更听看。","dynasty":"唐代","title":"送春"}
{"author":"白居易","content":"季桓心岂忠，其富过周公。阳货道岂正，其权执国命。由来富与权，不系才与贤。所托得其地，虽愚亦获安。彘肥因粪壤，鼠稳依社坛。虫兽尚如是，岂谓无因缘。展禽胡为者，直道竟三黜。颜子何如人，屡空聊过日。皆怀王佐道，不践陪臣秩。自古无奈何，命为时所屈。有如草木分，天各与其一。荔枝非名花，牡丹无甘实。","dynasty":"唐代","title":"叹鲁二首"}
{"author":"白居易","content":"有木名凌霄，擢秀非孤标。偶依一株树，遂抽百尺条。托根附树身，开花寄树梢。自谓得其势，无因有动摇。一旦树摧倒，独立暂飘飖。疾风从东起，吹折不终朝。朝为拂云花，暮为委地樵。寄言立身者，勿学柔弱苗。","dynasty":"唐代","title":"有木诗八首其七"}
{"author":"白居易","content":"霜降山水清，王屋十月时。石泉碧漾漾，岩树红离离。朝为灵都游，暮有阳台期。飘然世尘外，鸾鹤如可追。忽念公程尽，复惭身力衰。天坛在天半，欲上心迟迟。尝闻此游者，隐客与损之。各抱贵仙骨，俱非泥垢姿。二人相顾言，彼此称男儿。若不为松乔，即须作皋夔。今果如其语，光彩双葳蕤。一人佩金印，一人翳玉芝。我来高其事，咏叹偶成诗。为君题石上，欲使故山知。","dynasty":"唐代","title":"早冬游王屋自灵都抵阳台上方望天坛偶吟成章寄…李相公"}
{"author":"白居易","content":"诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。","dynasty":"唐代","title":"一字至七字诗"}
{"author":"白居易","content":"静得亭上境，远谐尘外踪。凭轩东南望，鸟灭山重重。竹露冷烦襟，杉风清病容。旷然宜真趣，道与心相逢。即此可遗世，何必蓬壶峰。","dynasty":"唐代","title":"题杨颖士西亭"}
{"author":"白居易","content":"青草湖中万里程，黄梅雨里一人行。愁见滩头夜泊处，风翻暗浪打船声。","dynasty":"唐代","tags":"写景，孤独，忧愁","title":"浪淘沙·青草湖中万里程"}
{"author":"白居易","content":"微微西风生，稍稍东方明。入秋神骨爽，琴晓丝桐清。弹为古宫调，玉水寒泠泠。自觉弦指下，不是寻常声。须臾群动息，掩琴坐空庭。直至日出后，犹得心和平。惜哉意未已，不使崔君听。","dynasty":"唐代","title":"寄崔少监"}
{"author":"白居易","content":"人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹喣长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。","dynasty":"唐代","tags":"哲理","title":"杏园中枣树"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光焰焰火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"季夏中气候，烦暑自此收。萧飒风雨天，蝉声暮啾啾。永崇里巷静，华阳观院幽。轩车不到处，满地槐花秋。年光忽冉冉，世事本悠悠。何必待衰老，然后悟浮休。真隐岂长远，至道在冥搜。身虽世界住，心与虚无游。朝饥有蔬食，夜寒有布裘。幸免冻与馁，此外复何求。寡欲虽少病，乐天心不忧。何以明吾志，周易在床头。","dynasty":"唐代","title":"永崇里观居"}
{"author":"白居易","content":"相逢俱叹不闲身，直日常多斋日频。晓鼓一声分散去，明朝风景属何人。","dynasty":"唐代","title":"答元奉礼同宿见赠"}
{"author":"白居易","content":"莫怪近来都不饮，几回因醉却沾巾。谁料平生狂酒客，如今变作酒悲人。","dynasty":"唐代","title":"答劝酒"}
{"author":"白居易","content":"五年两郡亦堪嗟，偷出游山走看花。自此光阴为己有，从前日月属官家。樽前免被催迎使，枕上休闻报坐衙。睡到午时欢到夜，回看官职是泥沙。","dynasty":"唐代","title":"喜罢郡"}
{"author":"白居易","content":"正南午，侍奉尊亲莫辞[诉]。回干就湿长成人，如今去合论辛苦。","dynasty":"唐代","title":"十二时行孝文"}
{"author":"白居易","content":"临高始见人寰小，对远方知色界空。回首却归朝市去，一稊米落太仓中。","dynasty":"唐代","title":"登灵"}
{"author":"白居易","content":"莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，相伴醉悠悠。","dynasty":"唐代","title":"劝酒十四首其二"}
{"author":"白居易","content":"　　月日，居易白。微之足下：自足下谪江陵至于今，凡枉赠答诗仅百篇。每诗来，或辱序，或辱书，冠于卷首，皆所以陈古今歌诗之义，且自叙为文因缘，与年月之远近也。仆既受足下诗，又谕足下此意，常欲承答来旨，粗论歌诗大端，并自述为文之意，总为一书，致足下前。累岁已来，牵故少暇，间有容隙，或欲为之；又自思所陈，亦无出足下之见；临纸复罢者数四，卒不能成就其志，以至于今。　　今俟罪浔阳，除盥栉食寝外无余事，因览足下去通州日所留新旧文二十六轴，开卷得意，忽如会面，心所畜者，便欲快言，往往自疑，不知相去万里也。既而愤悱之气，思有所浊，遂追就前志，勉为此书，足下幸试为仆留意一省。　　夫文，尚矣，三才各有文。天之文三光首之；地之文五材首之；人之文《六经》首之。就《六经》言，《诗》又首之。何者？圣人感人心而天下和平。感人心者，莫先乎情，莫始乎言，莫切乎声，莫深乎义。诗者，根情，苗言，华声，实义。上自圣贤，下至愚騃，微及豚鱼，幽及鬼神。群分而气同，形异而情一。未有声入而不应、情交而不感者。　　圣人知其然，因其言，经之以六义；缘其声，纬之以五音。音有韵，义有类。韵协则言顺，言顺则声易入；类举则情见，情见则感易交。于是乎孕大含深，贯微洞密，上下通而一气泰，忧乐合而百志熙。五帝三皇所以直道而行、垂拱而理者，揭此以为大柄，决此以为大窦也。故闻“元首明，股肱良”之歌，则知虞道昌矣。闻五子洛汭之歌，则知夏政荒矣。言者无罪，闻者足诫，言者闻者莫不两尽其心焉。　　洎周衰秦兴，采诗官废，上不以诗补察时政，下不以歌泄导人情。用至于谄成之风动，救失之道缺。于时六义始剚矣。《国风》变为《骚辞》，五言始于苏、李。《诗》、《骚》皆不遇者，各系其志，发而为文。故河梁之句，止于伤别；泽畔之吟，归于怨思。彷徨抑郁，不暇及他耳。然去《诗》未远，梗概尚存。故兴离别则引双凫一雁为喻，讽君子小人则引香草恶鸟为比。虽义类不具，犹得风人之什二三焉。于时六义始缺矣。晋、宋已还，得者盖寡。以康乐之奥博，多溺于山水；以渊明之高古，偏放于田园。江、鲍之流，又狭于此。如梁鸿《五噫》之例者，百无一二。于时六义浸微矣！陵夷至于梁、陈间，率不过嘲风雪、弄花草而已。噫！风雪花草之物，三百篇中岂舍之乎？顾所用何如耳。设如“北风其凉”，假风以刺威虐；“雨雪霏霏”，因雪以愍征役；“棠棣之华”，感华以讽兄弟；“采采芣苡”，美草以乐有子也。皆兴发于此而义归于彼。反是者，可乎哉！然则“余霞散成绮，澄江净如练”，“归花先委露，别叶乍辞风”之什，丽则丽矣，吾不知其所讽焉。故仆所谓嘲风雪、弄花草而已。于时六义尽去矣。　　唐兴二百年，其间诗人不可胜数。所可举者，陈子昂有《感遇诗》二十首，鲍防《感兴诗》十五篇。又诗之豪者，世称李、杜。李之作，才矣！奇矣！人不迨矣！索其风雅比兴，十无一焉。杜诗最多，可传者千余首。至于贯穿古今，覙缕格律，尽工尽善，又过于李焉。然撮其《新安》、《石壕》、《潼关吏》、《芦子关》、《花门》之章，“朱门酒肉臭，路有冻死骨”之句，亦不过十三四。杜尚如此，况不迨杜者乎？仆常痛诗道崩坏，忽忽愤发，或废食辍寝，不量才力，欲扶起之。嗟乎！事有大谬者，又不可一二而言，然亦不能不粗陈于左右。　　仆始生六七月时，乳母抱弄于书屏下，有指“之”字、“无”字示仆者，仆口未能言，心已默识。后有问此二字者，虽百十其试，而指之不差。则知仆宿习之缘，已在文字中矣。及五六岁，便学为诗。九岁谙识声韵。十五六，始知有进士，苦节读书。二十已来，昼课赋，夜课书，间又课诗，不遑寝息矣。以至于口舌成疮，手肘成胝。既壮而肤革不丰盈，未老而齿发早衰白；瞀瞀然如飞蝇垂珠在眸子中者，动以万数，盖以苦学力文之所致，又自悲。　　家贫多故，二十七方从乡赋。既第之后，虽专于科试，亦不废诗。及授校书郎时，已盈三四百首。或出示交友如足下辈，见皆谓之工，其实未窥作者之域耳。自登朝来，年齿渐长，阅事渐多。每与人言，多询时务；每读书史，多求理道。始知文章合为时而著，歌诗合为事而作。是时皇帝初即位，宰府有正人，屡降玺书，访人急病。　　仆当此日，擢在翰林，身是谏官，月请谏纸。启奏之间，有可以救济人病，裨补时阙，而难于指言者，辄咏歌之，欲稍稍进闻于上。上以广宸听，副忧勤；次以酬恩奖，塞言责；下以复吾平生之志。岂图志未就而悔已生，言未闻而谤已成矣！　　又请为左右终言之。凡闻仆《贺雨诗》，众口籍籍，以为非宜矣；闻仆《哭孔戡诗》，众面脉脉，尽不悦矣；闻《秦中吟》，则权豪贵近者，相目而变色矣；闻《登乐游园》寄足下诗，则执政柄者扼腕矣；闻《宿紫阁村》诗，则握军要者切齿矣！大率如此，不可遍举。不相与者，号为沽誉，号为诋讦，号为讪谤。苟相与者，则如牛僧孺之诫焉。乃至骨肉妻孥，皆以我为非也。其不我非者，举世不过三两人。有邓鲂者，见仆诗而喜，无何鲂死。有唐衢者，见仆诗而泣，未几而衢死。其余即足下。足下又十年来困踬若此。呜呼！岂六义四始之风，天将破坏，不可支持耶？抑又不知天意不欲使下人病苦闻于上耶？不然，何有志于诗者，不利若此之甚也！然仆又自思关东一男子耳，除读书属文外，其他懵然无知，乃至书画棋博，可以接群居之欢者，一无通晓，即其愚拙可知矣！初应进士时，中朝无缌麻之亲，达官无半面之旧；策蹇步于利足之途，张空拳于战文之场。十年之间，三登科第，名落众耳，迹升清贯，出交贤俊，入侍冕旒。始得名于文章，终得罪于文章，亦其宜也。　　日者闻亲友间说，礼、吏部举选人，多以仆私试赋判为准的。其余诗句，亦往往在人口中。仆恧然自愧，不之信也。及再来长安，又闻有军使高霞寓者，欲聘倡妓，妓大夸曰：“我诵得白学士《长恨歌》，岂同他哉？”由是增价。又足下书云：到通州日，见江馆柱间有题仆诗者。何人哉？又昨过汉南日，适遇主人集众娱乐，他宾诸妓见仆来，指而相顾曰：此是《秦中吟》、《长恨歌》主耳。自长安抵江西三四千里，凡乡校、佛寺、逆旅、行舟之中，往往有题仆诗者；士庶、僧徒、孀妇、处女之口，每有咏仆诗者。此诚雕篆之戏，不足为多，然今时俗所重，正在此耳。虽前贤如渊、云者，前辈如李、杜者，亦未能忘情于其间。　　古人云：“名者公器，不可多取。”仆是何者，窃时之名已多。既窃时名，又欲窃时之富贵，使己为造物者，肯兼与之乎？今之屯穷，理固然也。况诗人多蹇，如陈子昂、杜甫，各授一拾遗，而屯剥至死。孟浩然辈不及一命，穷悴终身。近日孟郊六十，终试协律；张籍五十，未离一太祝。彼何人哉！况仆之才又不迨彼。今虽谪佐远郡，而官品至第五，月俸四五万，寒有衣，饥有食，给身之外，施及家人。亦可谓不负白氏子矣。微之，微之！勿念我哉！　　仆数月来，检讨囊帙中，得新旧诗，各以类分，分为卷目。自拾遗来，凡所遇所感，关于美刺兴比者；又自武德至元和，因事立题，题为“新乐府”者，共一百五十首，谓之\"讽谕诗\"。又或退公独处，或移动病闲居，知足保和，吟玩性情者一百首，谓之”闲适诗“。又有事物牵于外，情理动于内，随感遇而形于叹咏者一百首，谓之”感伤诗“。又有五言、七言、长句、绝句，自一百韵至两百韵者四百余首，谓之”杂律诗“。凡为十五卷，约八百首。异时相见，当尽致于执事。　　微之，古人云：“穷则独善其身，达则兼济天下。”仆虽不肖，常师此语。大丈夫所守者道，所待者时。时之来也，为云龙，为风鹏，勃然突然，陈力以出；时之不来也，为雾豹，为冥鸿，寂兮寥兮，奉身而退。进退出处，何往而不自得哉！故仆志在兼济，行在独善，奉而始终之则为道，言而发明之则为诗。谓之讽谕诗，兼济之志也；谓之闲适诗，独善之义也。故览仆诗者，知仆之道焉。其余杂律诗，或诱于一时一物，发于一笑一吟，率然成章，非平生所尚者，但以亲朋合散之际，取其释恨佐欢，今铨次之间，未能删去。他时有为我编集斯文者，略之可也。　　微之，夫贵耳贱目，荣古陋今，人之大情也。仆不能远征古旧，如近岁韦苏州歌行，才丽之外，颇近兴讽；其五言诗，又高雅闲淡，自成一家之体，今之秉笔者谁能及之？然当苏州在时，人亦未甚爱重，必待身后，人始贵之。今仆之诗，人所爱者，悉不过杂律诗与《长恨歌》已下耳。时之所重，仆之所轻。至于讽谕者，意激而言质；闲适者，思澹而辞迂。以质合迂，宜人之不爱也。今所爱者，并世而生，独足下耳。然百千年后，安知复无如足下者出，而知爱我诗哉？故自八九年来，与足下小通则以诗相戒，小穷则以诗相勉，索居则以诗相慰，同处则以诗相娱。知吾罪吾，率以诗也。　　如今年春游城南时，与足下马上相戏，因各诵新艳小律，不杂他篇，自皇子陂归昭国里，迭吟递唱，不绝声者二十里余。攀、李在傍，无所措口。知我者以为诗仙，不知我者以为诗魔。何则？劳心灵，役声气，连朝接夕，不自知其苦，非魔而何？偶同人当美景，或花时宴罢，或月夜酒酣，一咏一吟，不觉老之将至。虽骖鸾鹤、游蓬瀛者之适，无以加于此焉，又非仙而何？微之，微之！此吾所以与足下外形骸、脱踪迹、傲轩鼎、轻人寰者，又以此也。　　当此之时，足下兴有余力，且欲与仆悉索还往中诗，取其尤长者，如张十八古乐府，李二十新歌行，卢、杨二秘书律诗，窦七、元八绝句，博搜精掇，编而次之，号为《元白往还集》。众君子得拟议于此者，莫不踊跃欣喜，以为盛事。嗟乎！言未终而足下左转，不数月而仆又继行，心期索然，何日成就？又可为之太息矣！　　仆常语足下，凡人为文，私于自是，不忍于割截，或失于繁多。其间妍媸，益又自惑。必待交友有公鉴无姑息者，讨论而削夺之，然后繁简当否，得其中矣。况仆与足下，为文尤患其多。己尚病，况他人乎？今且各纂诗笔，粗为卷第，待与足下相见日，各出所有，终前志焉。又不知相遇是何年，相见是何地，溘然而至，则如之何？微之知我心哉！　　浔阳腊月，江风苦寒，岁暮鲜欢，夜长少睡。引笔铺纸，悄然灯前，有念则书，言无铨次。勿以繁杂为倦，且以代一夕之话言也。　　居易自叙如此，文士以为信然。","dynasty":"唐代","title":"与元九书"}
{"author":"白居易","content":"在郡六百日，入山十二回。宿因月桂落，醉为海榴开。黄纸除书到，青宫诏命催。僧徒多怅望，宾从亦裴回。寺闇烟埋竹，林香雨落梅。别桥怜白石，辞洞恋青苔。渐出松间路，犹飞马上杯。谁教冷泉水，送我下山来。","dynasty":"唐代","title":"留题天竺、灵隐两寺"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"暂辞八座罢双旌，便作登山临水行。能以忠贞酬重任，不将富贵碍高情。朱门出去簪缨从，绛帐归来歌吹迎。鞍辔闹装光满马，何人信道是书生。","dynasty":"唐代","title":"和高仆射罢节度让尚书授少保分司喜遂游山水之作"}
{"author":"白居易","content":"南浦凄凄别，西风袅袅秋。一看肠一断，好去莫回头。","dynasty":"唐代","tags":"送别，写景，惜别","title":"南浦别"}
{"author":"白居易","content":"掩户下帘朝睡足，一声黄鸟报残春。披衣岸帻日高起，两角青衣扶老身。策杖强行过里巷，引杯闲酌伴亲宾。莫言病后妨谈笑，犹恐多于不病人。","dynasty":"唐代","title":"残春晚起，伴客笑谈"}
{"author":"白居易","content":"草香沙暖水云晴，风景令人忆帝京。还似往年春气味，不宜今日病心情。闻莺树下沈吟立，信马江头取次行。忽见紫桐花怅望，下邽明日是清明。","dynasty":"唐代","title":"寒食江畔"}
{"author":"白居易","content":"暖拥红炉火，闲搔白发头。百年慵里过，万事醉中休。有室同摩诘，无儿比邓攸。莫论身在日，身后亦无忧。","dynasty":"唐代","title":"闲坐"}
{"author":"白居易","content":"往子为御史，伊余忝拾遗。皆逢盛明代，俱登清近司。予系玉为佩，子曳绣为衣。从容香烟下，同侍白玉墀。朝见宠者辱，暮见安者危。纷纷无退者，相顾令人悲。宦情君早厌，世事我深知。常于荣显日，已约林泉期。况今各流落，身病齿发衰。不作卧云计，携手欲何之。待君女嫁后，及我官满时。稍无骨肉累，粗有渔樵资。岁晚青山路，白首期同归。","dynasty":"唐代","title":"昔与微之在朝日同蓄休退之心迨今十年…且结后期"}
{"author":"白居易","content":"毡帐胡琴出塞曲，兰塘越棹弄潮声。何言此处同风月，蓟北江南万里情。","dynasty":"唐代","title":"池边即事"}
{"author":"白居易","content":"闲绕洛阳城，无人知姓名。病乘篮舆出，老著茜衫行。处处花相引，时时酒一倾。借君溪阁上，醉咏两三声。","dynasty":"唐代","title":"城东闲行因题尉迟司业水阁"}
{"author":"白居易","content":"谷口谁家住，云扃锁竹泉。主人何处去，萝薜换貂蝉。籍在金闺内，班排玉扆前。诚知忆山水，归得是何年。","dynasty":"唐代","title":"题崔常侍济源庄"}
{"author":"白居易","content":"狂歌箕踞酒尊前，眼不看人面向天。洛客最闲唯有我，一年四度到平泉。","dynasty":"唐代","title":"醉游平泉"}
{"author":"白居易","content":"帝都名利场，鸡鸣无安居。独有懒慢者，日高头未梳。工拙性不同，进退迹遂殊。幸逢太平代，天子好文儒。小才难大用，典校在秘书。三旬两入省，因得养顽疏。茅屋四五间，一马二仆夫。俸钱万六千，月给亦有余。既无衣食牵，亦少人事拘。遂使少年心，日日常晏如。勿言无知己，躁静各有徒。兰台七八人，出处与之俱。旬时阻谈笑，旦夕望轩车。谁能雠校间，解带卧吾庐。窗前有竹玩，门外有酒沽。何以待君子，数竿对一壶。","dynasty":"唐代","title":"常乐里闲居偶题十六韵兼寄刘十五公舆、王十"}
{"author":"白居易","content":"白雪吟诗铃阁开，故情新兴两裴回。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。","dynasty":"唐代","title":"和河南郑尹新岁对雪"}
{"author":"白居易","content":"紫粉笔含尖火焰，红胭脂染小莲花。芳情乡思知多少，恼得山僧悔出家。","dynasty":"唐代","title":"题灵隐寺红辛夷花，戏酬光上人"}
{"author":"白居易","content":"汉武帝，初丧李夫人。夫人病时不肯别，死后留得生前恩。君恩不尽念不已，甘泉殿里令写真。丹青画出竟何益？不言不笑愁杀人。又令方士合灵药，玉釜煎链金炉焚。九华帐深夜悄悄，反魂香降夫人魂。夫人之魂在何许？香烟引到焚香处。既来何苦不须臾？缥缈悠扬还灭去。去何速兮来何迟？是耶非耶两不知。翠蛾仿佛平生貌，不似昭阳寝疾时。魂之不来君心苦，魂之来兮君亦悲。背灯隔帐不得语，安用暂来还见违。伤心不独汉武帝，自古及今皆若斯。君不见穆王三日哭，重璧台前伤盛姬。又不见泰陵一掬泪，马嵬坡下念贵妃。纵令妍姿艳质化为土，此恨长在无销期。生亦惑，死亦惑，尤物惑人忘不得。人非木石皆有情，不如不遇倾城色。","dynasty":"唐代","title":"李夫人"}
{"author":"白居易","content":"头白醉昏昏，狂歌秋复春。一生耽酒客，五度弃官人。异世陶元亮，前生刘伯伦。卧将琴作枕，行以锸随身。岁要衣三对，年支谷一囷。园葵烹佐饭，林叶扫添薪。没齿甘蔬食，摇头谢缙绅。自能抛爵禄，终不恼交亲。但得杯中渌，从生甑上尘。烦君问生计，忧醒不忧贫。","dynasty":"唐代","title":"醉中得上都亲友书以予停俸多时忧…乘酒兴咏而报之"}
{"author":"白居易","content":"老眼花前暗，春衣雨后寒。旧诗多忘却，新酒且尝看。拙定于身稳，慵应趁伴难。渐销名利想，无梦到长安。主","dynasty":"唐代","title":"无梦"}
{"author":"白居易","content":"宠新卿典礼，会盛客徵文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。","dynasty":"唐代","title":"与诸同年贺座主侍郎新拜太常同宴萧尚书亭子"}
{"author":"白居易","content":"黄鸟啼欲歇，青梅结半成。坐怜春物尽，起入东园行。携觞懒独酌，忽闻叩门声。闲人犹喜至，何况是陈兄。从容尽日语，稠叠长年情。勿轻一盏酒，可以话平生。","dynasty":"唐代","title":"喜陈兄至"}
{"author":"白居易","content":"闻君梦游仙，轻举超世雰。握持尊皇节，统卫吏兵军。灵旗星月象，天衣龙凤纹。佩服交带箓，讽吟蕊珠文。阆宫缥缈间，钧乐依稀闻。斋心谒西母，暝拜朝东君。烟霏子晋裾，霞烂麻姑裙。倏忽别真侣，怅望随归云。人生同大梦，梦与觉谁分。况此梦中梦，悠哉何足云。假如金阙顶，设使银河濆。既未出三界，犹应在五蕴。饮咽日月精，茹嚼沆瀣芬。尚是色香味，六尘之所熏。仙中有大仙，首出梦幻群。慈光一照烛，奥法相絪缊。不知万龄暮，不见三光曛。一性自了了，万缘徒纷纷。苦海不能漂，劫火不能焚。此是竺乾教，先生垂典坟。","dynasty":"唐代","title":"和微之诗二十三首。和送刘道士游天台"}
{"author":"白居易","content":"白衣居士紫芝仙，半醉行歌半坐禅。今日维摩兼饮酒，当时绮季不请钱。等闲池上留宾客，随事灯前有管弦。但问此身销得否，分司气味不论年。","dynasty":"唐代","title":"自咏"}
{"author":"白居易","content":"上有万仞山，下有千丈水。苍苍两岸间，阔狭容一苇。瞿唐呀直泻，滟滪屹中峙。未夜黑岩昏，无风白浪起。大石如刀剑，小石如牙齿。一步不可行，况千三百里。苒箬竹蔑zB，欹危楫师趾。一跌无完舟，吾生系于此。常闻仗忠信，蛮貊可行矣。自古漂沉人，岂尽非君子。况吾时与命，蹇舛不足恃。常恐不才身，复作无名死。","dynasty":"唐代","title":"初入峡有感"}
{"author":"白居易","content":"但喜暑随三伏去，不知秋送二毛来。更无别计相宽慰，故遣阳关劝一杯。","dynasty":"唐代","title":"答苏六"}
{"author":"白居易","content":"纶阁沈沈天宠命，苏台籍籍有能声。岂唯不得清文力，但恐空传冗吏名。郎署回翔何水部，江湖留滞谢宣城。所嗟非独君如此，自古才难共命争。","dynasty":"唐代","title":"和梦得"}
{"author":"白居易","content":"高树换新叶，阴阴覆地隅。何言太守宅，有似幽人居。太守卧其下，闲慵两有馀。起尝一瓯茗，行读一卷书。早梅结青实，残樱落红珠。稚女弄庭果，嬉戏牵人裾。是日晚弥静，巢禽下相呼。啧啧护儿鹊，哑哑母子乌。岂唯云鸟尔，吾亦引吾雏。","dynasty":"唐代","title":"官舍"}
{"author":"白居易","content":"贾生俟罪心相似，张翰思归事不如。斜日早知惊鵩鸟，秋风悔不忆鲈鱼。胸襟曾贮匡时策，怀袖犹残谏猎书。从此万缘都摆落，欲携妻子买山居。","dynasty":"唐代","title":"端居咏怀"}
{"author":"白居易","content":"晚随酒客花间散，夜与琴僧月下期。","dynasty":"唐代","title":"春兴"}
{"author":"白居易","content":"寒月沈沈洞房静，真珠帘外梧桐影。秋霜欲下手先知，灯底裁缝剪刀冷。","dynasty":"唐代","title":"空"}
{"author":"白居易","content":"袖里新诗十首馀，吟看句句是琼琚。如何持此将干谒，不及公卿一字书。","dynasty":"唐代","title":"见尹公亮新诗，偶赠绝句"}
{"author":"白居易","content":"秋鸿次第过，哀猿朝夕闻。是日孤舟客，此地亦离群。濛濛润衣雨，漠漠冒帆云。不醉浔阳酒，烟波愁杀人。","dynasty":"唐代","title":"秋江送客"}
{"author":"白居易","content":"时暑不出门，亦无宾客至。静室深下帘，小庭新扫地。褰裳复岸帻，闲傲得自恣。朝景枕簟清，乘凉一觉睡。午餐何所有，鱼肉一两味。夏服亦无多，蕉纱三五事。资身既给足，长物徒烦费。若比箪瓢人，吾今太富贵。","dynasty":"唐代","title":"夏日闲放"}
{"author":"白居易","content":"意气骄满路，鞍马光照尘。借问何为者，人称是内臣。朱绂皆大夫，紫绶或将军。(或一作：悉)夸赴军中宴，走马去如云。尊罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。","dynasty":"唐代","tags":"宴会，愤懑，忧民","title":"轻肥"}
{"author":"白居易","content":"江鱼群从称妻妾，塞雁联行号弟兄。但恐世间真眷属，亲疏亦是强为名。","dynasty":"唐代","title":"禽虫十二章其三"}
{"author":"白居易","content":"上马行数里，逢花倾一杯。更无停泊处，还是觅君来。","dynasty":"唐代","title":"访皇甫七"}
{"author":"白居易","content":"萧洒伊嵩下，优游黄绮间。未曾一日闷，已得六年闲。鱼鸟为徒侣，烟霞是往还。伴僧禅闭目，迎客笑开颜。兴发宵游寺，慵时昼掩关。夜来风月好，悔不宿香山。","dynasty":"唐代","title":"喜闲"}
{"author":"白居易","content":"卧逃秦乱起安刘，舒卷如云得自由。若有精灵应笑我，不成一事谪江州。","dynasty":"唐代","title":"题四皓庙（一作题商山庙）"}
{"author":"白居易","content":"为忆娃宫与虎丘，玩君新作不能休。蜀笺写出篇篇好，吴调吟时句句愁。洛下林园终共住，江南风月会重游。由来事过多堪惜，何况苏州胜汝州。","dynasty":"唐代","title":"重答汝州李六使君见和忆吴中旧游五首"}
{"author":"白居易","content":"九烛台前十二姝，主人留醉任欢娱。翩翻舞袖双飞蝶，宛转歌声一索珠。坐久欲醒还酩酊，夜深初散又踟蹰。南山宾客东山妓，此会人间曾有无。","dynasty":"唐代","title":"夜宴醉后留献裴侍中"}
{"author":"白居易","content":"皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃.人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。","dynasty":"唐代","title":"贺雨"}
{"author":"白居易","content":"无可奈何兮，白日走而朱颜颓。少日往而老日催，生者不住兮死者不回。况乎宠辱丰悴之外物，又何常不十去而一来？去不可挽兮来不可推，无可奈何兮，已焉哉。惟天长而地久，前无始兮后无终。嗟吾生之几何，寄瞬息乎其中。又如太仓之稊米，委一粒于万钟。何不与道逍遥，委化从容，纵心放志，泄泄融融。胡为乎分爱恶于生死，系忧喜于穷通。倔强其骨髓，龃龉其心胸。合冰炭以交战，只自苦兮厥躬。彼造物者，云何不为？此与化者，云何不随？或喣或吹，或盛或衰，虽千变与万化，委一顺以贯之。为彼何非，为此何是？谁冥此心，梦蝶之子。何祸非福，何吉非凶？谁达此观，丧马之翁。俾吾为秋毫之杪，吾亦自足，不见其小；俾吾为泰山之阿，吾亦无馀，不见其多。是以达人静则吻然与阴合迹，动则浩然与阳同波。委顺而已，孰知其他。时邪命邪，吾其无奈彼何；委邪顺邪，彼亦无奈吾何。夫两无奈何，然后能冥至顺而合太和。故吾所以饮太和，扣至顺，而为无可奈何之歌。","dynasty":"唐代","title":"无可奈何歌"}
{"author":"白居易","content":"怅望慈恩三月尽，紫桐花落鸟关关。诚知曲水春相忆，其奈长沙老未还。赤岭猿声催白首，黄茅瘴色换朱颜。谁言南国无霜雪，尽在愁人鬓发间。","dynasty":"唐代","title":"酬元员外三月三十日慈恩寺相忆见寄"}
{"author":"白居易","content":"悲哉为儒者，力学不知疲。读书眼欲暗，秉笔手生胝。十上方一第，成名常苦迟。纵有宦达者，两鬓已成丝。可怜少壮日，适在穷贱时。丈夫老且病，焉用富贵为。沉沉朱门宅，中有乳臭儿。状貌如妇人，光明膏粱肌。手不把书卷，身不擐戎衣。二十袭封爵，门承勋戚资。春来日日出，服御何轻肥。朝从博徒饮，暮有倡楼期。平封还酒债，堆金选蛾眉。声色狗马外，其馀一无知。山苗与涧松，地势随高卑。古来无奈何，非君独伤悲。","dynasty":"唐代","title":"悲哉行"}
{"author":"白居易","content":"闻君古渌水，使我心和平。欲识慢流意，为听疏泛声。西窗竹阴下，竟日有馀清。","dynasty":"唐代","title":"听弹《古渌水》琴曲名"}
{"author":"白居易","content":"井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉蘋蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！","dynasty":"唐代","tags":"长篇，叙事","title":"井底引银瓶·止淫奔也"}
{"author":"白居易","content":"早蛩啼复歇，残灯灭又明。隔窗知夜雨，芭蕉先有声。","dynasty":"唐代","title":"夜雨"}
{"author":"白居易","content":"小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。","dynasty":"唐代","tags":"秋天，宴饮，生活","title":"宴散"}
{"author":"白居易","content":"兀兀寄形群动内，陶陶任性一生间。自抛官后春多梦，不读书来老更闲。琴里知闻唯渌水，茶中故旧是蒙山。穷通行止常相伴，难道吾今无往还？","dynasty":"唐代","tags":"生活，爱国","title":"琴茶"}
{"author":"白居易","content":"柳湖松岛莲花寺，晚动归桡出道场。卢橘子低山雨重，栟榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。","dynasty":"唐代","tags":"寺庙，离别","title":"西湖晚归回望孤山寺赠诸客"}
{"author":"白居易","content":"红线毯，择茧缲丝清水煮，拣丝练线红蓝染。染为红线红于蓝，织作披香殿上毯。披香殿广十丈馀，红线织成可殿铺。彩丝茸茸香拂拂，线软花虚不胜物。美人蹋上歌舞来，罗袜绣鞋随步没。太原毯涩毳缕硬，蜀都褥薄锦花冷，不如此毯温且柔，年年十月来宣州。宣城太守加样织，自谓为臣能竭力。百夫同担进宫中，线厚丝多卷不得。宣城太守知不知，一丈毯，千两丝。地不知寒人要暖，少夺人衣作地衣。","dynasty":"唐代","tags":"乐府，讽刺","title":"红线毯"}
{"author":"白居易","content":"山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。","dynasty":"唐代","tags":"叙事，写人，对弈，采莲，闲适","title":"池上二绝"}
{"author":"白居易","content":"　　月日，居易白。微之足下：自足下谪江陵至于今，凡枉赠答诗仅百篇。每诗来，或辱序，或辱书，冠于卷首，皆所以陈古今歌诗之义，且自叙为文因缘，与年月之远近也。仆既受足下诗，又谕足下此意，常欲承答来旨，粗论歌诗大端，并自述为文之意，总为一书，致足下前。累岁已来，牵故少暇，间有容隙，或欲为之；又自思所陈，亦无出足下之见；临纸复罢者数四，卒不能成就其志，以至于今。　　今俟罪浔阳，除盥栉食寝外无余事，因览足下去通州日所留新旧文二十六轴，开卷得意，忽如会面，心所畜者，便欲快言，往往自疑，不知相去万里也。既而愤悱之气，思有所浊，遂追就前志，勉为此书，足下幸试为仆留意一省。　　夫文，尚矣，三才各有文。天之文三光首之；地之文五材首之；人之文《六经》首之。就《六经》言，《诗》又首之。何者？圣人感人心而天下和平。感人心者，莫先乎情，莫始乎言，莫切乎声，莫深乎义。诗者，根情，苗言，华声，实义。上自圣贤，下至愚騃，微及豚鱼，幽及鬼神。群分而气同，形异而情一。未有声入而不应、情交而不感者。　　圣人知其然，因其言，经之以六义；缘其声，纬之以五音。音有韵，义有类。韵协则言顺，言顺则声易入；类举则情见，情见则感易交。于是乎孕大含深，贯微洞密，上下通而一气泰，忧乐合而百志熙。五帝三皇所以直道而行、垂拱而理者，揭此以为大柄，决此以为大窦也。故闻“元首明，股肱良”之歌，则知虞道昌矣。闻五子洛汭之歌，则知夏政荒矣。言者无罪，闻者足诫，言者闻者莫不两尽其心焉。　　洎周衰秦兴，采诗官废，上不以诗补察时政，下不以歌泄导人情。用至于谄成之风动，救失之道缺。于时六义始剚矣。《国风》变为《骚辞》，五言始于苏、李。《诗》、《骚》皆不遇者，各系其志，发而为文。故河梁之句，止于伤别；泽畔之吟，归于怨思。彷徨抑郁，不暇及他耳。然去《诗》未远，梗概尚存。故兴离别则引双凫一雁为喻，讽君子小人则引香草恶鸟为比。虽义类不具，犹得风人之什二三焉。于时六义始缺矣。晋、宋已还，得者盖寡。以康乐之奥博，多溺于山水；以渊明之高古，偏放于田园。江、鲍之流，又狭于此。如梁鸿《五噫》之例者，百无一二。于时六义浸微矣！陵夷至于梁、陈间，率不过嘲风雪、弄花草而已。噫！风雪花草之物，三百篇中岂舍之乎？顾所用何如耳。设如“北风其凉”，假风以刺威虐；“雨雪霏霏”，因雪以愍征役；“棠棣之华”，感华以讽兄弟；“采采芣苡”，美草以乐有子也。皆兴发于此而义归于彼。反是者，可乎哉！然则“余霞散成绮，澄江净如练”，“归花先委露，别叶乍辞风”之什，丽则丽矣，吾不知其所讽焉。故仆所谓嘲风雪、弄花草而已。于时六义尽去矣。　　唐兴二百年，其间诗人不可胜数。所可举者，陈子昂有《感遇诗》二十首，鲍防《感兴诗》十五篇。又诗之豪者，世称李、杜。李之作，才矣！奇矣！人不迨矣！索其风雅比兴，十无一焉。杜诗最多，可传者千余首。至于贯穿古今，覙缕格律，尽工尽善，又过于李焉。然撮其《新安》、《石壕》、《潼关吏》、《芦子关》、《花门》之章，“朱门酒肉臭，路有冻死骨”之句，亦不过十三四。杜尚如此，况不迨杜者乎？仆常痛诗道崩坏，忽忽愤发，或废食辍寝，不量才力，欲扶起之。嗟乎！事有大谬者，又不可一二而言，然亦不能不粗陈于左右。　　仆始生六七月时，乳母抱弄于书屏下，有指“之”字、“无”字示仆者，仆口未能言，心已默识。后有问此二字者，虽百十其试，而指之不差。则知仆宿习之缘，已在文字中矣。及五六岁，便学为诗。九岁谙识声韵。十五六，始知有进士，苦节读书。二十已来，昼课赋，夜课书，间又课诗，不遑寝息矣。以至于口舌成疮，手肘成胝。既壮而肤革不丰盈，未老而齿发早衰白；瞀瞀然如飞蝇垂珠在眸子中者，动以万数，盖以苦学力文之所致，又自悲。　　家贫多故，二十七方从乡赋。既第之后，虽专于科试，亦不废诗。及授校书郎时，已盈三四百首。或出示交友如足下辈，见皆谓之工，其实未窥作者之域耳。自登朝来，年齿渐长，阅事渐多。每与人言，多询时务；每读书史，多求理道。始知文章合为时而著，歌诗合为事而作。是时皇帝初即位，宰府有正人，屡降玺书，访人急病。　　仆当此日，擢在翰林，身是谏官，月请谏纸。启奏之间，有可以救济人病，裨补时阙，而难于指言者，辄咏歌之，欲稍稍进闻于上。上以广宸听，副忧勤；次以酬恩奖，塞言责；下以复吾平生之志。岂图志未就而悔已生，言未闻而谤已成矣！　　又请为左右终言之。凡闻仆《贺雨诗》，众口籍籍，以为非宜矣；闻仆《哭孔戡诗》，众面脉脉，尽不悦矣；闻《秦中吟》，则权豪贵近者，相目而变色矣；闻《登乐游园》寄足下诗，则执政柄者扼腕矣；闻《宿紫阁村》诗，则握军要者切齿矣！大率如此，不可遍举。不相与者，号为沽誉，号为诋讦，号为讪谤。苟相与者，则如牛僧孺之诫焉。乃至骨肉妻孥，皆以我为非也。其不我非者，举世不过三两人。有邓鲂者，见仆诗而喜，无何鲂死。有唐衢者，见仆诗而泣，未几而衢死。其余即足下。足下又十年来困踬若此。呜呼！岂六义四始之风，天将破坏，不可支持耶？抑又不知天意不欲使下人病苦闻于上耶？不然，何有志于诗者，不利若此之甚也！然仆又自思关东一男子耳，除读书属文外，其他懵然无知，乃至书画棋博，可以接群居之欢者，一无通晓，即其愚拙可知矣！初应进士时，中朝无缌麻之亲，达官无半面之旧；策蹇步于利足之途，张空拳于战文之场。十年之间，三登科第，名落众耳，迹升清贯，出交贤俊，入侍冕旒。始得名于文章，终得罪于文章，亦其宜也。　　日者闻亲友间说，礼、吏部举选人，多以仆私试赋判为准的。其余诗句，亦往往在人口中。仆恧然自愧，不之信也。及再来长安，又闻有军使高霞寓者，欲聘倡妓，妓大夸曰：“我诵得白学士《长恨歌》，岂同他哉？”由是增价。又足下书云：到通州日，见江馆柱间有题仆诗者。何人哉？又昨过汉南日，适遇主人集众娱乐，他宾诸妓见仆来，指而相顾曰：此是《秦中吟》、《长恨歌》主耳。自长安抵江西三四千里，凡乡校、佛寺、逆旅、行舟之中，往往有题仆诗者；士庶、僧徒、孀妇、处女之口，每有咏仆诗者。此诚雕篆之戏，不足为多，然今时俗所重，正在此耳。虽前贤如渊、云者，前辈如李、杜者，亦未能忘情于其间。　　古人云：“名者公器，不可多取。”仆是何者，窃时之名已多。既窃时名，又欲窃时之富贵，使己为造物者，肯兼与之乎？今之屯穷，理固然也。况诗人多蹇，如陈子昂、杜甫，各授一拾遗，而屯剥至死。孟浩然辈不及一命，穷悴终身。近日孟郊六十，终试协律；张籍五十，未离一太祝。彼何人哉！况仆之才又不迨彼。今虽谪佐远郡，而官品至第五，月俸四五万，寒有衣，饥有食，给身之外，施及家人。亦可谓不负白氏子矣。微之，微之！勿念我哉！　　仆数月来，检讨囊帙中，得新旧诗，各以类分，分为卷目。自拾遗来，凡所遇所感，关于美刺兴比者；又自武德至元和，因事立题，题为“新乐府”者，共一百五十首，谓之\"讽谕诗\"。又或退公独处，或移动病闲居，知足保和，吟玩性情者一百首，谓之”闲适诗“。又有事物牵于外，情理动于内，随感遇而形于叹咏者一百首，谓之”感伤诗“。又有五言、七言、长句、绝句，自一百韵至两百韵者四百余首，谓之”杂律诗“。凡为十五卷，约八百首。异时相见，当尽致于执事。　　微之，古人云：“穷则独善其身，达则兼济天下。”仆虽不肖，常师此语。大丈夫所守者道，所待者时。时之来也，为云龙，为风鹏，勃然突然，陈力以出；时之不来也，为雾豹，为冥鸿，寂兮寥兮，奉身而退。进退出处，何往而不自得哉！故仆志在兼济，行在独善，奉而始终之则为道，言而发明之则为诗。谓之讽谕诗，兼济之志也；谓之闲适诗，独善之义也。故览仆诗者，知仆之道焉。其余杂律诗，或诱于一时一物，发于一笑一吟，率然成章，非平生所尚者，但以亲朋合散之际，取其释恨佐欢，今铨次之间，未能删去。他时有为我编集斯文者，略之可也。　　微之，夫贵耳贱目，荣古陋今，人之大情也。仆不能远征古旧，如近岁韦苏州歌行，才丽之外，颇近兴讽；其五言诗，又高雅闲淡，自成一家之体，今之秉笔者谁能及之？然当苏州在时，人亦未甚爱重，必待身后，人始贵之。今仆之诗，人所爱者，悉不过杂律诗与《长恨歌》已下耳。时之所重，仆之所轻。至于讽谕者，意激而言质；闲适者，思澹而辞迂。以质合迂，宜人之不爱也。今所爱者，并世而生，独足下耳。然百千年后，安知复无如足下者出，而知爱我诗哉？故自八九年来，与足下小通则以诗相戒，小穷则以诗相勉，索居则以诗相慰，同处则以诗相娱。知吾罪吾，率以诗也。　　如今年春游城南时，与足下马上相戏，因各诵新艳小律，不杂他篇，自皇子陂归昭国里，迭吟递唱，不绝声者二十里余。攀、李在傍，无所措口。知我者以为诗仙，不知我者以为诗魔。何则？劳心灵，役声气，连朝接夕，不自知其苦，非魔而何？偶同人当美景，或花时宴罢，或月夜酒酣，一咏一吟，不觉老之将至。虽骖鸾鹤、游蓬瀛者之适，无以加于此焉，又非仙而何？微之，微之！此吾所以与足下外形骸、脱踪迹、傲轩鼎、轻人寰者，又以此也。　　当此之时，足下兴有余力，且欲与仆悉索还往中诗，取其尤长者，如张十八古乐府，李二十新歌行，卢、杨二秘书律诗，窦七、元八绝句，博搜精掇，编而次之，号为《元白往还集》。众君子得拟议于此者，莫不踊跃欣喜，以为盛事。嗟乎！言未终而足下左转，不数月而仆又继行，心期索然，何日成就？又可为之太息矣！　　仆常语足下，凡人为文，私于自是，不忍于割截，或失于繁多。其间妍媸，益又自惑。必待交友有公鉴无姑息者，讨论而削夺之，然后繁简当否，得其中矣。况仆与足下，为文尤患其多。己尚病，况他人乎？今且各纂诗笔，粗为卷第，待与足下相见日，各出所有，终前志焉。又不知相遇是何年，相见是何地，溘然而至，则如之何？微之知我心哉！　　浔阳腊月，江风苦寒，岁暮鲜欢，夜长少睡。引笔铺纸，悄然灯前，有念则书，言无铨次。勿以繁杂为倦，且以代一夕之话言也。　　居易自叙如此，文士以为信然。","dynasty":"唐代","title":"与元九书"}
{"author":"白居易","content":"汴水流，泗水流。流到瓜洲古渡头，吴山点点愁¤思悠悠，恨悠悠。恨到归时方始休，月明人倚楼。深画眉，浅画眉。蝉鬓鬅鬙云满衣，阳台行雨回¤巫山高，巫山低。暮雨潇潇郎不归，空房独守时。","dynasty":"唐代","title":"长相思"}
{"author":"白居易","content":"不堪红叶青苔地，又是凉风暮雨天。莫怪独吟秋思苦，比君校近二毛年。","dynasty":"唐代","tags":"秋天，写雨，怀人","title":"秋雨中赠元九"}
{"author":"白居易","content":"华筵贺客日纷纷，剑外欢娱洛下闻。朱绂宠光新照地，彤襜喜气远凌云。荣联花萼诗难和，乐助埙篪酒易醺。感羡料应知我意，今生此事不如君。","dynasty":"唐代","title":"和杨六尚书喜两弟汉公转吴兴鲁士赐章服…长句见示"}
{"author":"白居易","content":"为问三丞相，如何秉国钧。那将最剧郡，付与苦慵人。岂有吟诗客，堪为持节臣。不才空饱暖，无惠及饥贫。昨卧南城月，今行北境春。铅刀磨欲尽，银印换何频。杭老遮车辙，吴童扫路尘。虚迎复虚送，惭见两州民。","dynasty":"唐代","title":"去岁罢杭州今春领吴郡惭无善政聊写鄙怀兼寄三相公"}
{"author":"白居易","content":"三百六旬今夜尽，六十四年明日催。不用叹身随日老，亦须知寿逐年来。加添雪兴凭毡帐，消杀春愁付酒杯。唯恨诗成君去后，红笺纸卷为谁开。","dynasty":"唐代","title":"除夜言怀兼赠张常侍"}
{"author":"白居易","content":"杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。","dynasty":"唐代","title":"酬梦得比萱草见赠"}
{"author":"白居易","content":"今夜调琴忽有情，欲弹惆怅忆崔卿。何人解爱中徽上，秋思头边八九声。","dynasty":"唐代","title":"夜调琴忆崔少卿"}
{"author":"白居易","content":"翳翳踰月阴，沈沈连日雨。开帘望天色，黄云暗如土。行潦毁我墉，疾风坏我宇。蓬莠生庭院，泥涂失场圃。村深绝宾客，窗晦无俦侣。尽日不下床，跳蛙时入户。出门无所往，入室还独处。不以酒自娱，块然与谁语。","dynasty":"唐代","title":"效陶潜体诗十六首其二"}
{"author":"白居易","content":"闻君泽畔伤春草，忆在天门街里时。漠漠凄凄愁满眼，就中惆怅是江蓠。","dynasty":"唐代","title":"和万州杨使君四绝句。江边草"}
{"author":"白居易","content":"胡旋女，胡旋女。心应弦，手应鼓。弦鼓一声双袖举。回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。","dynasty":"唐代","tags":"舞蹈，讽刺，国家","title":"胡旋女"}
{"author":"白居易","content":"叶展影翻当砌月，花开香散入帘风。不如种在天池上，犹胜生于野水中。","dynasty":"唐代","title":"阶下莲"}
{"author":"白居易","content":"花纸瑶缄松墨字，把将天上共谁开。试呈王母如堪唱，发遣双成更取来。","dynasty":"唐代","title":"送萧鍊师步虚词十首卷后以二绝继之其二"}
{"author":"白居易","content":"吴中白藕洛中栽，莫恋江南花懒开。万里携归尔知否，红蕉朱槿不将来。","dynasty":"唐代","title":"种白莲"}
{"author":"白居易","content":"正南午，侍奉尊亲莫辞[诉]。回干就湿长成人，如今去合论辛苦。","dynasty":"唐代","title":"十二时行孝文"}
{"author":"白居易","content":"貌随年老欲何如，兴遇春牵尚有馀。遥见人家花便入，不论贵贱与亲疏。","dynasty":"唐代","title":"又题一绝"}
{"author":"白居易","content":"登山临水分无期，泉石烟霞今属谁。君到嵩阳吟此句，与教二十六峰知。","dynasty":"唐代","title":"病中诗十五首。送嵩客"}
{"author":"白居易","content":"书报微之晦叔知，欲题崔字泪先垂。世间此恨偏敦我，天下何人不哭儿。蝉老悲鸣抛蜕后，龙眠惊觉失珠时。文章十帙官三品，身后传谁庇荫谁。","dynasty":"唐代","title":"初丧崔儿报微之晦叔"}
{"author":"白居易","content":"鳏茕心所念，简牍手自操。何言符竹贵，未免州县劳。赖是馀杭郡，台榭绕官曹。凌晨亲政事，向晚恣游遨。山冷微有雪，波平未生涛。水心如镜面，千里无纤毫。直下江最阔，近东楼更高。烦襟与滞念，一望皆遁逃。","dynasty":"唐代","title":"初领郡政衙退登东楼作（自此后诗到杭州后作）"}
{"author":"白居易","content":"破柏作书匮，匮牢柏复坚。收贮谁家集，题云白乐天。我生业文字，自幼及老年。前后七十卷，小大三千篇。诚知终散失，未忍遽弃捐。自开自锁闭，置在书帷前。身是邓伯道，世无王仲宣。只应分付女，留与外孙传。","dynasty":"唐代","title":"题文集匮"}
{"author":"白居易","content":"道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"昨夜梦梦得，初觉思踟蹰。忽忘来汝郡，犹疑在吴都。吴都三千里，汝郡二百余。非梦亦不见，近与远何殊？尚能齐近远，焉用论荣枯？但问寝与食，近日两何如？病后能吟否？春来曾醉无？楼台与风景，汝又何如苏？相思一相报，勿复慵为书。","dynasty":"唐代","title":"梦刘二十八因诗问之"}
{"author":"白居易","content":"往事勿追思，追思多悲怆。来事勿相迎，相迎已惆怅。不如兀然坐，不如塌然卧。食来即开口，睡来即合眼。二事最关身，安寝加餐饭。忘怀任行止，委命随修短。更若有兴来，狂歌酒一盏。","dynasty":"唐代","title":"有感三首其三"}
{"author":"白居易","content":"阅水年将暮，烧金道未成。丹砂不肯死，白发自须生。病肺惭杯满，衰颜忌镜明。春深旧乡梦，岁晚故交情。一别浮云散，双瞻列宿荣。螭头阶下立，龙尾道前行。封事频闻奏，除书数见名。虚怀事僚友，平步取公卿。漏尽鸡人报，朝回幼女迎。可怜白司马，老大在湓城。","dynasty":"唐代","title":"浔阳岁晚，寄元八郎中、庾三十二员外"}
{"author":"白居易","content":"扬州驿里梦苏州，梦到花桥水阁头。觉后不知冯侍御，此中昨夜共谁游。","dynasty":"唐代","title":"梦苏州水阁，寄冯侍御"}
{"author":"白居易","content":"九江十年冬大雪，江水生冰树枝折。百鸟无食东西飞，中有旅雁声最饥。雪中啄草冰上宿，翅冷腾空飞动迟。江童持网捕将去，手携入市生卖之。我本北人今谴谪，人鸟虽殊同是客。见此客鸟伤客人，赎汝放汝飞入云。雁雁汝飞向何处，第一莫飞西北去。淮西有贼讨未平，百万甲兵久屯聚。官军贼军相守老，食尽兵穷将及汝。健儿饥饿射汝吃，拔汝翅翎为箭羽。","dynasty":"唐代","title":"放旅雁（元和十年冬作）"}
{"author":"白居易","content":"枕低被暖身安稳，日照房门帐未开。还有少年春气味，时时暂到梦中来。","dynasty":"唐代","title":"春眠"}
{"author":"白居易","content":"近来韩阁老，疏我我心知。户大嫌甜酒，才高笑小诗。静吟乖月夜，闲醉旷花时。还有愁同处，春风满鬓丝。","dynasty":"唐代","title":"久不见韩侍郎，戏题四韵以寄之"}
{"author":"白居易","content":"太阴不离毕，太岁仍在午。旱日与炎风，枯焦我田亩。金石欲销铄，况兹禾与黍。嗷嗷万族中，唯农最辛苦。悯然望岁者，出门何所睹。但见棘与茨，罗生遍场圃。恶苗承沴气，欣然得其所。感此因问天，可能长不雨。","dynasty":"唐代","title":"夏旱"}
{"author":"白居易","content":"日入酉，但愿父母得长[寿]。身如松栢色坚政，莫学愚人多饮酒。","dynasty":"唐代","title":"十二时行孝文"}
{"author":"白居易","content":"昔日愁头白，谁知未白衰。眼看应落尽，无可变成丝。","dynasty":"唐代","title":"感发落"}
{"author":"白居易","content":"贫闲日高起，门巷昼寂寂。时暑放朝参，天阴少人客。槐花满田地，仅绝人行迹。独在一床眠，清凉风雨夕。勿嫌坊曲远，近即多牵役。勿嫌禄俸薄，厚即多忧责。平生尚恬旷，老大宜安适。何以养吾真，官闲居处僻。","dynasty":"唐代","title":"昭国闲居"}
{"author":"白居易","content":"萧索穷秋月，苍茫苦雨天。泄云生栋上，行潦入庭前。——白居易苔色侵三径，波声想五弦。井蛙争入户，辙鲋乱归泉。——王起高霤愁晨坐，空阶惊夜眠。鹤鸣犹未已，蚁穴亦频迁。——刘禹锡散漫疏还密，空濛断复连。竹沾青玉润，荷滴白珠圆。——白居易地湿灰蛾灭，池添水马怜。有苗沾霢霂，无月弄潺湲。——王起篱菊潜开秀，园蔬已罢鲜。断行随雁翅，孤啸耸鸢肩。——刘禹锡桥柱黏黄菌，墙衣点绿钱。草荒行药路，沙泛钓鱼船。——白居易长者车犹阻，高人榻且悬。金乌何日见，玉爵几时传。——王起近井桐先落，当檐石欲穿。趋风诚有恋，披雾邈无缘。——刘禹锡廪米陈生醭，庖薪湿起烟。鸣鸡潜报晓，急景暗凋年。——白居易盖洒高松上，丝繁细柳边。拂丛时起蝶，堕叶乍惊蝉。——王起巾角皆争垫，裙裾别似湔。人多蒙翠被，马尽著连乾。——刘禹锡好客无来者，贫家但悄然。湿泥印鹤迹，漏壁络蜗涎。——白居易蚊聚雷侵室，鸥翻浪满川。上楼愁幂幂，绕舍厌溅溅。——王起律候今秋矣，欢娱久旷焉。但令高兴在，晴后奉周旋。——刘禹锡","dynasty":"唐代","title":"秋霖即事联句三十韵"}
{"author":"白居易","content":"元和九年秋，八月月上弦。我游悟真寺，寺在王顺山。去山四五里，先闻水潺湲。自兹舍车马，始涉蓝溪湾。手拄青竹杖，足蹋白石滩。渐怪耳目旷，不闻人世喧。山下望山上，初疑不可攀。谁知中有路，盘折通岩巅。一息幡竿下，再休石龛边。龛间长丈余，门户无扃关。俯窥不见人，石发垂若鬟。惊出白蝙蝠，双飞如雪翻。回首寺门望，青崖夹朱轩。如擘山腹开，置寺于其间。入门无平地，地窄虚空宽。房廊与台殿，高下随峰峦。岩崿无撮土，树木多瘦坚。根株抱石长，屈曲虫蛇蟠。松桂乱无行，四时郁芊芊。枝梢袅清吹，韵若风中弦。日月光不透，绿阴相交延。幽鸟时一声，闻之似寒蝉。首憩宾位亭，就坐未及安。须臾开北户，万里明豁然。拂檐虹霏微，绕栋云回旋。赤日间白雨，阴晴同一川。野绿簇草树，眼界吞秦原。渭水细不见，汉陵小于拳。却顾来时路，萦纡映朱栏。历历上山人，一一遥可观。前对多宝塔，风铎鸣四端。栾栌与户牖，恰恰金碧繁。云昔迦叶佛，此地坐涅槃。至今铁钵在，当底手迹穿。西开玉像殿，白佛森比肩。抖擞尘埃衣，礼拜冰雪颜。叠霜为袈裟，贯雹为华鬘。逼观疑鬼功，其迹非雕镌。次登观音堂，未到闻栴檀。上阶脱双履，敛足升净筵。六楹排玉镜，四座敷金钿。黑夜自光明，不待灯烛燃。众宝互低昂，碧佩珊瑚幡。风来似天乐，相触声珊珊。白珠垂露凝，赤珠滴血殷。点缀佛髻上，合为七宝冠。双瓶白琉璃，色若秋水寒。隔瓶见舍利，圆转如金丹。玉笛何代物？天人施祗园。吹如秋鹤声，可以降灵仙。是时秋方中，三五月正圆。宝堂豁三门，金魄当其前。月与宝相射，晶光争鲜妍。照人心骨冷，竟夕不欲眠。晓寻南塔路，乱竹低婵娟。林幽不逢人，寒蝶飞翾翾。山果不识名，离离夹道蕃。足以疗饥乏，摘尝味甘酸。道南蓝谷神，紫伞白纸钱。若岁有水旱，诏使修苹蘩。以地清净故，献奠无荤膻。危石叠四五，磊嵬欹且刓。造物者何意，堆在岩东偏。冷滑无人迹，苔点如花笺。我来登上头，下临不测渊。目眩手足掉，不敢低头看。风从石下生，薄人而上抟。衣服似羽翮，开张欲飞骞。岌岌三面峰，峰尖刀剑攒。往往白云过，决开露青天。西北日落时，夕晖红团团。千里翠屏外，走下丹砂丸。东南月上时，夜气青漫漫。百丈碧潭底，写出黄金盘。蓝水色似蓝，日夜长潺潺。周回绕山转，下视如青环。或铺为慢流，或激为奔湍。泓澄最深处，浮出蛟龙涎。侧身入其中，悬磴尤险难。扪萝踏樛木，下逐饮涧猿。雪迸起白鹭，锦跳惊红鳣。歇定方盥漱，濯去支体烦。浅深皆洞彻，可照脑与肝。但爱清见底，欲寻不知源。东崖饶怪石，积甃苍琅玕。温润发于外，其间韫玙璠。卞和死已久，良玉多弃捐。或时泄光彩，夜与星月连。中顶最高峰，拄天青玉竿。(炯左换鼠)(鼠令)上不得，岂我能攀援。上有白莲池，素葩覆清澜。闻名不可到，处所非人寰。又有一片石，大如方尺砖。插在半壁上，其下万仞悬。云有过去师，坐得无生禅。号为定心石，长老世相传。却上谒仙祠，蔓草生绵绵。昔闻王氏子，羽化升上玄。其西晒药台，犹对芝术田。时复明月夜，上闻黄鹤言。回寻画龙堂，二叟鬓发斑。想见听法时，欢喜礼印坛。复归泉窟下，化作龙蜿蜒。阶前石孔在，欲雨生白烟。往有写经僧，身静心精专。感彼云外鸽，群飞千翩翩。来添砚中水，去吸岩底泉。一日三往复，时节长不愆。经成号圣僧，弟子名杨难。诵此莲花偈，数满百亿千。身坏口不坏，舌根如红莲。颅骨今不见，石函尚存焉。粉壁有吴画，笔彩依旧鲜。素屏有褚书，墨色如新干。灵境与异迹，周览无不殚。一游五昼夜，欲返仍盘桓。我本山中人，误为时网牵。牵率使读书，推挽令效官。既登文字科，又忝谏诤员。拙直不合时，无益同素餐。以此自惭惕，戚戚常寡欢。无成心力尽，未老形骸残。今来脱簪组，始觉离忧患。及为山水游，弥得纵疏顽。野糜断羁绊，行走无拘挛。池鱼放入海，一往何时还。身著居士衣，手把南华篇。终来此山住，永谢区中缘。我今四十余，从此终身闲。若以七十期，犹得三十年。","dynasty":"唐代","title":"游悟真寺诗一百三十韵"}
{"author":"白居易","content":"莫惊宠辱虚忧喜，莫计恩雠浪苦辛。黄帝孔丘无处问，安知不是梦中身。鹿疑郑相终难辨，蝶化庄生讵可知。假使如今不是梦，能长于梦几多时。","dynasty":"唐代","title":"疑梦二首"}
{"author":"白居易","content":"条桑初绿即为别，柿叶半红犹未归。不如村妇知时节，解为田夫秋捣衣。","dynasty":"唐代","title":"寄内"}
{"author":"白居易","content":"高居称君子，潇洒四无邻。丞相栋梁久，使君桃李新。凝情看丽句，驻步想清尘。况是寒天客，楼空无主人。","dynasty":"唐代","title":"华城西北雉堞最高崔相公首创楼台钱左丞继种…怅然成咏"}
{"author":"白居易","content":"绿蚁新醅酒，红泥小火炉。晚来天欲雪，能饮一杯无？","dynasty":"唐代","tags":"唐诗三百首，饮酒，生活，友情","title":"问刘十九"}
{"author":"白居易","content":"掩泪别乡里，飘飖将远行。茫茫绿野中，春尽孤客情。驱马上丘陇，高低路不平。风吹棠梨花，啼鸟时一声。古墓何代人，不知姓与名。化作路傍土，年年春草生。感彼忽自悟，今我何营营。","dynasty":"唐代","title":"续古诗十首其二"}
{"author":"白居易","content":"迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。","dynasty":"唐代","title":"禁中晓卧，因怀王起居"}
{"author":"白居易","content":"紫微阁底送君回，第二厅帘下不开。莫恋汉南风景好，岘山花尽早归来。","dynasty":"唐代","title":"送冯舍人阁老往襄阳"}
{"author":"白居易","content":"晚随酒客花间散，夜与琴僧月下期。","dynasty":"唐代","title":"春兴"}
{"author":"白居易","content":"劝君一盏君莫辞，劝君两盏君莫疑，劝君三盏君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。","dynasty":"唐代","title":"劝酒"}
{"author":"白居易","content":"建昌江水县门前，立马教人唤渡船。忽似往年归蔡渡，草风沙雨渭河边。","dynasty":"唐代","title":"建昌江"}
{"author":"白居易","content":"丝纶阁下文书静，钟鼓楼中刻漏长。独坐黄昏谁是伴，紫薇花对紫微郎。","dynasty":"唐代","tags":"叙事，抒情，寂寞","title":"紫薇花"}
{"author":"白居易","content":"闲园多芳草，春夏香靡靡。深树足佳禽，旦暮鸣不已。院门闭松竹，庭径穿兰芷。爱彼池上桥，独来聊徙倚。鱼依藻长乐，鸥见人暂起。有时舟随风，尽日莲照水。谁知郡府内，景物闲如此。始悟喧静缘，何尝系远迩。","dynasty":"唐代","title":"郡中西园"}
{"author":"白居易","content":"穷阴急景坐相催，壮齿韶颜去不回。旧病重因年老发，新愁多是夜长来。膏明自爇缘多事，雁默先烹为不才。祸福细寻无会处，不如且进手中杯。","dynasty":"唐代","title":"岁暮"}
{"author":"白居易","content":"五弦弹，五弦弹，听者倾耳心寥寥。赵璧知君入骨爱，五弦一一为君调。第一第二弦索索，秋风拂松疏韵落。第三第四弦泠泠，夜鹤忆子笼中鸣。第五弦声最掩抑，陇水冻咽流不得。五弦并奏君试听，凄凄切切复铮铮。铁击珊瑚一两曲，冰泻玉盘千万声。铁声杀，冰声寒。杀声入耳肤血憯，寒气中人肌骨酸。曲终声尽欲半日，四坐相对愁无言。座中有一远方士，唧唧咨咨声不已。自叹今朝初得闻，始知孤负平生耳。唯忧赵璧白发生，老死人间无此声。远方士，尔听五弦信为美，吾闻正始之音不如是。正始之音其若何，朱弦疏越清庙歌。一弹一唱再三叹，曲澹节稀声不多。融融曳曳召元气，听之不觉心平和。人情重今多贱古，古琴有弦人不抚。更从赵璧艺成来，二十五弦不如五。","dynasty":"唐代","title":"五弦弹－恶郑之夺雅也"}
{"author":"白居易","content":"落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。","dynasty":"唐代","title":"送沈仓曹赴江西"}
{"author":"白居易","content":"三间茅舍向山开，一带山泉绕舍回。山色泉声莫惆怅，三年官满却归来。","dynasty":"唐代","title":"别草堂三绝句其三"}
{"author":"白居易","content":"久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。","dynasty":"唐代","tags":"写景，遗憾，感叹","title":"湖亭望水"}
{"author":"白居易","content":"红裙明月夜，碧殿早秋时。好向昭阳宿，天凉玉漏迟。","dynasty":"唐代","title":"杂曲歌辞其二小曲新词"}
{"author":"白居易","content":"烟渚云帆处处通，飘然舟似入虚空。玉杯浅酌巡初匝，金管徐吹曲未终。黄夹缬林寒有叶，碧琉璃水净无风。避旗飞鹭翩翻白，惊鼓跳鱼拨剌红。涧雪压多松偃蹇，岩泉滴久石玲珑。书为故事留湖上，吟作新诗寄浙东。军府威容从道盛，江山气色定知同。报君一事君应羡，五宿澄波皓月中。","dynasty":"唐代","title":"泛太湖书事，寄微之"}
{"author":"白居易","content":"日出卯，立身之本须行孝。甘饸{右为危}盘中莫使空，时时奉上知饥饱。","dynasty":"唐代","title":"十二时行孝文"}
{"author":"白居易","content":"鸟栖鱼不动，月照夜江深。身外都无事，舟中只有琴。七弦为益友，两耳是知音。心静即声淡，其间无古今。","dynasty":"唐代","tags":"抒情","title":"船夜援琴"}
{"author":"白居易","content":"仆本儒家子，待诏金马门。尘忝亲近地，孤负圣明恩。一旦奉优诏，万里牧远人。可怜岛夷帅，自称为使君。身骑牂牁马，口食涂江鳞。暗澹绯衫故，斓斑白发新。是时岁二月，玉历布春分。颁条示皇泽，命宴及良辰。冉冉趋府吏，蚩蚩聚州民。有如蛰虫鸟，亦应天地春。薰草席铺坐，藤枝酒注樽。中庭无平地，高下随所陈。蛮鼓声坎坎，巴女舞蹲蹲。使君居上头，掩口语众宾。勿笑风俗陋，勿欺官府贫。蜂巢与蚁穴，随分有君臣。","dynasty":"唐代","title":"郡中春宴，因赠诸客"}
{"author":"白居易","content":"病来心静一无思，老去身闲百不为。忽忽眼尘犹爱睡，些些口业尚夸诗。荤腥每断斋居月，香火常亲宴坐时。万虑消停百神泰，唯应寂寞杀三尸。","dynasty":"唐代","title":"斋月静居"}
{"author":"白居易","content":"大隐住朝市，小隐入丘樊。丘樊太冷落，朝市太嚣喧。不如作中隐，隐在留司官。似出复似处，非忙亦非闲。不劳心与力，又免饥与寒。终岁无公事，随月有俸钱。君若好登临，城南有秋山。君若爱游荡，城东有春园。君若欲一醉，时出赴宾筵。洛中多君子，可以恣欢言。君若欲高卧，但自深掩关。亦无车马客，造次到门前。人生处一世，其道难两全。贱即苦冻馁，贵则多忧患。唯此中隐士，致身吉且安。穷通与丰约，正在四者间。","dynasty":"唐代","title":"中隐"}
{"author":"白居易","content":"曲江岸北凭栏干，水面阴生日脚残。尘路行多绿袍故，风亭立久白须寒。诗成暗著闲心记，山好遥偷病眼看。不被马前提省印，何人信道是郎官。","dynasty":"唐代","title":"曲江亭晚望"}
{"author":"白居易","content":"腕软拨头轻，新教略略成。四弦千遍语，一曲万重情。法向师边得，能从意上生。莫欺江外手，别是一家声。","dynasty":"唐代","title":"听琵琶妓弹略略"}
{"author":"白居易","content":"红笺白纸两三束，半是君诗半是书。经年不展缘身病，今日开看生蠹鱼。","dynasty":"唐代","title":"开元九诗书卷"}
{"author":"白居易","content":"满园花菊郁金黄，中有孤丛色似霜。还似今朝歌酒席，白头翁入少年场。","dynasty":"唐代","tags":"菊花，重阳节","title":"重阳席上赋白菊"}
{"author":"白居易","content":"今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。","dynasty":"唐代","title":"三月三十日作"}
{"author":"白居易","content":"朝游北桥上，晚憩南塘畔。西日雪全销，东风冰尽泮。蓰蓰鱼尾掉，瞥瞥鹅毛换。泥暖草芽生，沙虚泉脉散。晴芳冒苔岛，宿润侵蒲岸。洛下日初长，江南春欲半。时光共抛掷，人事堪嗟叹。倚棹忽寻思，去年池上伴。","dynasty":"唐代","title":"南池早春有怀"}
{"author":"白居易","content":"七月一日天，秋生履道里。闲居见清景，高兴从此始。林间暑雨歇，池上凉风起。桥竹碧鲜鲜，岸莎青靡靡。苍然古磐石，清浅平流水。何言中门前，便是深山里。双僮侍坐卧，一杖扶行止。饥闻麻粥香，渴觉云汤美。平生所好物，今日多在此。此外更何思，市朝心已矣。","dynasty":"唐代","title":"七月一日作"}
{"author":"白居易","content":"老爱东都好寄身，足泉多竹少埃尘。年丰最喜唯贫客，秋冷先知是瘦人。幸有琴书堪作伴，苦无田宅可为邻。洛中纵未长居得，且与苏田游过春。","dynasty":"唐代","title":"赠侯三郎中"}
{"author":"白居易","content":"莫嫌地窄林亭小，莫厌贫家活计微。大有高门锁宽宅，主人到老不曾归。东里素帷犹未彻，南邻丹旐又新悬。衡门蜗舍自惭愧，收得身来已五年。世事平分众所知，何尝苦乐不相随。唯馀耽酒狂歌客，只有乐时无苦时。","dynasty":"唐代","title":"履道居三首"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"爱琴爱酒爱诗客，多贱多穷多苦辛。中散步兵终不贵，孟郊张籍过于贫。一之已叹关于命，三者何堪并在身。只合飘零随草木，谁教凌厉出风尘。荣名厚禄二千石，乐饮闲游三十春。何得无厌时咄咄，犹言薄命不如人。","dynasty":"唐代","title":"诗酒琴人例多薄命予酷好三事雅当此科…成狂咏聊写愧怀"}
{"author":"白居易","content":"闲日一思旧，旧游如目前。再思今何在，零落归下泉。退之服硫黄，一病讫不痊。微之炼秋石，未老身溘然。杜子得丹诀，终日断腥膻。崔君夸药力，经冬不衣绵。或疾或暴夭，悉不过中年。唯予不服食，老命反迟延。况在少壮时，亦为嗜欲牵。但耽荤与血，不识汞与铅。饥来吞热物，渴来饮寒泉。诗役五藏神，酒汩三丹田。随日合破坏，至今粗完全。齿牙未缺落，肢体尚轻便。已开第七秩，饱食仍安眠。且进杯中物，其馀皆付天。","dynasty":"唐代","title":"思旧"}
{"author":"白居易","content":"养无晨昏膳，隐无伏腊资。遂求及亲禄，黾勉来京师。薄俸未及亲，别家已经时。冬积温席恋，春违采兰期。夏至一阴生，稍稍夕漏迟。块然抱愁者，长夜独先知。悠悠乡关路，梦去身不随。坐惜时节变，蝉鸣槐花枝。","dynasty":"唐代","title":"思归（时初为校书郎）"}
{"author":"白居易","content":"漫把参同契，难烧伏火砂。有时成白首，无处问黄芽。幻世如泡影，浮生抵眼花。唯将绿醅酒，且替紫河车。","dynasty":"唐代","title":"对酒"}
{"author":"白居易","content":"紫袍新秘监，白首旧书生。鬓雪人间寿，腰金世上荣。子孙无可念，产业不能营。酒引眼前兴，诗留身后名。闲倾三数酌，醉咏十馀声。便是羲皇代，先从心太平。","dynasty":"唐代","title":"初授秘监，拜赐金紫，闲吟小酌，偶写所怀"}
{"author":"白居易","content":"黄昏惨惨雪霏霏，白首相欢醉不归。四个老人三百岁，人间此会亦应稀。","dynasty":"唐代","title":"雪暮偶与梦得同致仕裴宾客王尚书饮"}
{"author":"白居易","content":"鸡球饧粥屡开筵，谈笑讴吟间管弦。一月三回寒食会，春光应不负今年。","dynasty":"唐代","title":"会昌元年春五绝句。赠举之仆射"}
{"author":"白居易","content":"君得嘉鱼置宾席，乐如南有嘉鱼时。劲气森爽竹竿竦，妍文焕烂芙蓉披。载笔在幕名已重，补衮于朝官尚卑。一缄疏入掩谷永，三都赋成排左思。自言拜辞主人后，离心荡飏风前旗。东南门馆别经岁，春眼怅望秋心悲。昨日嘉鱼来访我，方驾同出何所之。乐游原头春尚早，百舌新语声椑椑。日趁花忙向南拆，风催柳急从东吹。流年惝怳不饶我，美景鲜妍来为谁。红尘三条界阡陌，碧草千里铺郊畿。馀霞断时绮幅裂，斜云展处罗文纰。暮钟远近声互动，暝鸟高下飞追随。酒酣将归未能去，怅然回望天四垂。生何足养嵇著论，途何足泣杨涟洏。胡不花下伴春醉，满酌绿酒听黄鹂。嘉鱼点头时一叹，听我此言不知疲。语终兴尽各分散，东西轩骑分逶迤。此诗勿遣闲人见，见恐与他为笑资。白首旧寮知我者，凭君一咏向周师。","dynasty":"唐代","title":"和微之诗二十三首。和酬郑侍御东阳春闷放怀追越游见寄"}
{"author":"白居易","content":"我身何所似，似彼孤生蓬。秋霜剪根断，浩浩随长风。昔游秦雍间，今落巴蛮中。昔为意气郎，今作寂寥翁。外貌虽寂寞，中怀颇冲融。赋命有厚薄，委心任穷通。通当为大鹏，举翅摩苍穹。穷则为鹪鹩，一枝足自容。苟知此道者，身穷心不穷。","dynasty":"唐代","title":"我身"}
{"author":"白居易","content":"红颗珍珠诚可爱，白须太守亦何痴。十年结子知谁在，自向庭中种荔枝。","dynasty":"唐代","title":"种荔枝"}
{"author":"白居易","content":"城中看花客，旦暮走营营。素华人不顾，亦占牡丹名。闭在深寺中，车马无来声。唯有钱学士，尽日绕丛行。怜此皓然质，无人自芳馨。众嫌我独赏，移植在中庭。留景夜不暝，迎光曙先明。对之心亦静，虚白相向生。唐昌玉蕊花，攀玩众所争。折来比颜色，一种如瑶琼。彼因稀见贵，此以多为轻。始知无正色，爱恶随人情。岂惟花独尔，理与人事并。君看入时者，紫艳与红英。","dynasty":"唐代","title":"白牡丹（和钱学士作）"}
{"author":"白居易","content":"不与人境接，寺门开向山。暮钟寒鸟聚，秋雨病僧闲。月隐云树外，萤飞廊宇间。幸投花界宿，暂得静心颜。","dynasty":"唐代","title":"旅次景空寺宿幽上人院"}
{"author":"白居易","content":"水天向晚碧沉沉，树影霞光重叠深。浸月冷波千顷练，苞霜新橘万株金。幸无案牍何妨醉，纵有笙歌不废吟。十只画船何处宿，洞庭山脚太湖心。","dynasty":"唐代","title":"宿湖中"}
{"author":"白居易","content":"白首余杭白太守，落魄抛名来已久。一辞渭北故园春，再把江南新岁酒。杯前笑歌徒勉强，镜里形容渐衰朽。领郡惭当潦倒年，邻州喜得平生友。长洲草接松江岸，曲水花连镜湖口。老去还能痛饮无，春来曾作闲游否。凭莺传语报李六，倩雁将书与元九。莫嗟一日日催人，且贵一年年入手。","dynasty":"唐代","title":"苏州李中丞以元日郡斋感怀诗寄微之及予，辄"}
{"author":"白居易","content":"十年四海故交亲，零落唯残两病身。共遣数奇从是命，同教步蹇有何因。眼随老减嫌长夜，体待阳舒望早春。新乐堂前旧池上，相过亦不要他人。","dynasty":"唐代","title":"岁暮病怀赠梦得（时与梦得同患足疾）"}
{"author":"白居易","content":"但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。","dynasty":"唐代","title":"酒筵上答张居士"}
{"author":"白居易","content":"天下有道见，无道卷怀之。此乃圣人语，吾闻诸仲尼。矫矫四先生，同禀希世资。随时有显晦，秉道无磷缁。秦皇肆暴虐，二世遘乱离。先生相随去，商岭采紫芝。君看秦狱中，戮辱者李斯。刘项争天下，谋臣竟悦随。先生如鸾鹤，去入冥冥飞。君看齐鼎中，焦烂者郦其。子房得沛公，自谓相遇迟。八难掉舌枢，三略役心机。辛苦十数年，昼夜形神疲。竟杂霸者道，徒称帝者师。子房尔则能，此非吾所宜。汉高之季年，嬖宠钟所私。冢嫡欲废夺，骨肉相忧疑。岂无子房口，口舌无所施。亦有陈平心，心计将何为。皤皤四先生，高冠危映眉。从容下南山，顾盼入东闱。前瞻惠太子，左右生羽仪。却顾戚夫人，楚舞无光辉。心不画一计，口不吐一词。闇定天下本，遂安刘氏危。子房吾则能，此非尔所知。先生道既光，太子礼甚卑。安车留不住，功成弃如遗。如彼旱天云，一雨百谷滋。泽则在天下，云复归希夷。勿高巢与由，勿尚吕与伊。巢由往不返，伊吕去不归。岂如四先生，出处两逶迤。何必长隐逸，何必长济时。由来圣人道，无朕不可窥。卷之不盈握，舒之亘八陲。先生道甚明，夫子犹或非。愿子辨其惑，为予吟此诗。","dynasty":"唐代","title":"和答诗十首。答四皓庙"}
{"author":"白居易","content":"衣裘不单薄，车马不羸弱。蔼蔼三月天，闲行亦不恶。寿安流水馆，硖石青山郭。官道柳阴阴，行宫花漠漠。常闻俗间语，有钱在处乐。我虽非富人，亦不苦寂寞。家僮解弦管，骑从携杯杓。时向春风前，歇鞍开一酌。","dynasty":"唐代","title":"西行"}
{"author":"白居易","content":"江南名郡数苏杭，写在殷家三十章。君是旅人犹苦忆，我为刺史更难忘。境牵吟咏真诗国，兴入笙歌好醉乡。为念旧游终一去，扁舟直拟到沧浪。","dynasty":"唐代","title":"见殷尧藩侍御忆江南诗三十首诗中多叙苏杭…继和之"}
{"author":"白居易","content":"苏杭自昔称名郡，牧守当今当好官。两地江山蹋得遍，五年风月咏将残。几时酒醆曾抛却，何处花枝不把看。白发满头归得也，诗情酒兴渐阑珊。","dynasty":"唐代","title":"咏怀"}
{"author":"白居易","content":"软褥短屏风，昏昏醉卧翁。鼻香茶熟后，腰暖日阳中。伴老琴长在，迎春酒不空。可怜闲气味，唯欠与君同。","dynasty":"唐代","title":"闲卧寄刘同州"}
{"author":"白居易","content":"有木名弱柳，结根近清池。风烟借颜色，雨露助华滋。峨峨白雪花，袅袅青丝枝。渐密阴自庇，转高梢四垂。截枝扶为杖，软弱不自持。折条用樊圃，柔脆非其宜。为树信可玩，论材何所施。可惜金堤地，栽之徒尔为。有木名樱桃，得地早滋茂。叶密独承日，花繁偏受露。迎风闇摇动，引鸟潜来去。鸟啄子难成，风来枝莫住。低软易攀玩，佳人屡回顾。色求桃李饶，心向松筠妒。好是映墙花，本非当轩树。所以姓萧人，曾为伐樱赋。有木秋不凋，青青在江北。谓为洞庭橘，美人自移植。上受顾盼恩，下勤浇溉力。实成乃是枳，臭苦不堪食。物有似是者，真伪何由识。美人默无言，对之长叹息。中含害物意，外矫凌霜色。仍向枝叶间，潜生刺如棘。有木名杜梨，阴森覆丘壑。心蠹已空朽，根深尚盘薄。狐媚言语巧，鸟妖声音恶。凭此为巢穴，往来互栖托。四傍五六本，叶枝相交错。借问因何生，秋风吹子落。为长社坛下，无人敢芟斫。几度野火来，风回烧不著。有木香苒苒，山头生一蕟。主人不知名，移种近轩闼。爱其有芳味，因以调麹糵.前后曾饮者，十人无一活。岂徒悔封植，兼亦误采掇。试问识药人，始知名野葛。年深已滋蔓，刀斧不可伐。何时猛风来，为我连根拔。有木名水柽，远望青童童。根株非劲挺，柯叶多蒙笼。彩翠色如柏，鳞皴皮似松。为同松柏类，得列嘉树中。枝弱不胜雪，势高常惧风。雪压低还举，风吹西复东。柔芳甚杨柳，早落先梧桐。惟有一堪赏，中心无蠹虫。有木名凌霄，擢秀非孤标。偶依一株树，遂抽百尺条。托根附树身，开花寄树梢。自谓得其势，无因有动摇。一旦树摧倒，独立暂飘飖.疾风从东起，吹折不终朝。朝为拂云花，暮为委地樵。寄言立身者，勿学柔弱苗。有木名丹桂，四时香馥馥。花团夜雪明，叶翦春云绿。风影清似水，霜枝冷如玉。独占小山幽，不容凡鸟宿。匠人爱芳直，裁截为厦屋。干细力未成，用之君自速。重任虽大过，直心终不曲。纵非梁栋材，犹胜寻常木。","dynasty":"唐代","title":"有木诗八首"}
{"author":"白居易","content":"野寺经三宿，都城复一还。家仍念婚嫁，身尚系官班。萧洒秋临水，沉吟晚下山。长闲犹未得，逐日且偷闲。","dynasty":"唐代","title":"宿天竺寺回"}
{"author":"白居易","content":"春来眼暗少心情，点尽黄连尚未平。唯得君书胜得药，开缄未读眼先明。","dynasty":"唐代","title":"得钱舍人书问眼疾"}
{"author":"白居易","content":"高高白月上青林，客去僧归独夜深。荤血屏除唯对酒，歌钟放散只留琴。更无俗物当人眼，但有泉声洗我心。最爱晓亭东望好，太湖烟水绿沉沉。","dynasty":"唐代","title":"宿灵岩寺上院"}
{"author":"白居易","content":"圃旱忧葵菫，农旱忧禾菽。人各有所私，我旱忧松竹。松乾竹焦死，眷眷在心目。洒叶溉其根，汲水劳僮仆。油云忽东起，凉雨凄相续。似面洗垢尘，如头得膏沐。千柯习习润，万叶欣欣绿。千日浇灌功，不如一霢霂。方知宰生灵，何异活草木。所以圣与贤，同心调玉烛。","dynasty":"唐代","title":"喜雨"}
{"author":"白居易","content":"庭小同蜗舍，门闲称雀罗。火将灯共尽，风与雪相和。老睡随年减，衰情向夕多。不知同病者，争奈夜长何。","dynasty":"唐代","title":"小庭寒夜寄梦得"}
{"author":"白居易","content":"落花如雪鬓如霜，醉把花看益自伤。少日为名多检束，长年无兴可颠狂。四时轮转春常少，百刻支分夜苦长。何事同生壬子岁，老于崔相及刘郎。","dynasty":"唐代","title":"花前有感，兼呈崔相公、刘郎中"}
{"author":"白居易","content":"闲看明镜坐清晨，多病姿容半老身。谁论情性乖时事，自想形骸非贵人。三殿失恩宜放弃，九宫推命合漂沦。如今所得须甘分，腰佩银龟朱两轮。","dynasty":"唐代","title":"对镜吟"}
{"author":"白居易","content":"何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。","dynasty":"唐代","title":"销暑"}
{"author":"白居易","content":"新竹夹平流，新荷拂小舟。众皆嫌好拙，谁肯伴闲游。客为忙多去，僧因饭暂留。独怜韦处士，尽日共悠悠。","dynasty":"唐代","title":"池上赠韦山人"}
{"author":"白居易","content":"弄石临溪坐，寻花绕寺行。时时闻鸟语，处处是泉声。","dynasty":"唐代","tags":"抒情，写景，早教古诗100首","title":"遗爱寺"}
{"author":"白居易","content":"新篇日日成，不是爱声名。旧句时时改，无妨悦性情。但令长守郡，不觉却归城。只拟江湖上，吟哦过一生。","dynasty":"唐代","title":"诗解"}
{"author":"白居易","content":"大红旆引碧幢旌，新拜将军指点行。战将易求何足贵，书生难得始堪荣。离筵歌舞花丛散，候骑刀枪雪队迎。应笑蹉跎白头尹，风尘唯管洛阳城。","dynasty":"唐代","title":"送徐州高仆射赴镇"}
{"author":"白居易","content":"黄梅县边黄梅雨，白头浪里白头翁。九江阔处不见岸，五月尽时多恶风。人间稳路应无限，何事抛身在此中。","dynasty":"唐代","title":"九江北岸遇风雨"}
{"author":"白居易","content":"太行之路能摧车，若比人心是坦途。巫峡之水能覆舟，若比人心是安流。人心好恶苦不常，好生毛羽恶生疮。与君结发未五载，岂期牛女为参商。古称色衰相弃背，当时美人犹怨悔。何况如今鸾镜中，妾颜未改君心改。为君熏衣裳，君闻兰麝不馨香。为君盛容饰，君看金翠无颜色。行路难，难重陈。人生莫作妇人身，百年苦乐由他人。行路难，难于山，险于水。不独人间夫与妻，近代君臣亦如此。君不见左纳言，右纳史，朝承恩，暮赐死。行路难，不在水，不在山，只在人情反覆间。","dynasty":"唐代","title":"太行路－借夫妇以讽君臣之不终也"}
{"author":"白居易","content":"我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。","dynasty":"唐代","tags":"叙事，音乐，舞蹈","title":"霓裳羽衣舞歌"}
{"author":"白居易","content":"池边新种七株梅，欲到花时点检来。莫怕长洲桃李妒，今年好为使君开。","dynasty":"唐代","tags":"叙事，愿望","title":"酬刘和州戏赠"}
{"author":"白居易","content":"东窗晚无热，北户凉有风。尽日坐复卧，不离一室中。中心本无系，亦与出门同。","dynasty":"唐代","title":"夏日"}
{"author":"白居易","content":"六月初七日，江头蝉始鸣。石楠深叶里，薄暮两三声。一催衰鬓色，再动故园情。西风殊未起，秋思先秋生。忆昔在东掖，宫槐花下听。今朝无限思，云树绕湓城。","dynasty":"唐代","title":"早蝉"}
{"author":"白居易","content":"白浪茫茫与海连，平沙浩浩四无边。暮去朝来淘不住，遂令东海变桑田。","dynasty":"唐代","tags":"写景，抒情","title":"浪淘沙·白浪茫茫与海连"}
{"author":"白居易","content":"诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。","dynasty":"唐代","title":"一字至七字诗（赋得诗）"}
{"author":"白居易","content":"久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。","dynasty":"唐代","tags":"写景，遗憾，感叹","title":"湖亭望水"}
{"author":"白居易","content":"前日君家饮，昨日王家宴。今日过我庐，三日三会面。当歌聊自放，对酒交相劝。为我尽一杯，与君发三愿。一愿世清平，二愿身强健。三愿临老头，数与君相见。","dynasty":"唐代","title":"赠梦得"}
{"author":"白居易","content":"春风先发苑中梅，樱杏桃梨次第开。荠花榆荚深村里，亦道春风为我来。","dynasty":"唐代","tags":"春天，写花","title":"春风"}
{"author":"白居易","content":"银生楚山曲，金生鄱溪滨。南人弃农业，求之多苦辛。披砂复凿石，矻矻无冬春。手足尽皴胝，爱利不爱身。畬田既慵斫，稻田亦懒耘。相携作游手，皆道求金银。毕竟金与银，何殊泥与尘。且非衣食物，不济饥寒人。弃本以趋末，日富而岁贫。所以先圣王，弃藏不为珍。谁能反古风，待君秉国钧。捐金复抵璧，勿使劳生民。","dynasty":"唐代","title":"赠友五首其二"}
{"author":"白居易","content":"自出家来长自在，缘身一衲一绳床。令人见即心无事，每一相逢是道场。","dynasty":"唐代","title":"赠僧五首。自远禅师（远以无事为佛事）"}
{"author":"白居易","content":"掌纶不称吾应笑，典郡无能我自知。别诏忽惊新命出，同寮偶与夙心期。春坊潇洒优闲地，秋鬓苍浪老大时。独占二疏应未可，龙楼见拟觅分司。","dynasty":"唐代","title":"酬皇甫庶子见寄"}
{"author":"白居易","content":"能骤复能驰，翩翩白马儿。毛寒一团雪，鬃薄万条丝。皂盖春行日，骊驹晓从时。双旌前独步，五马内偏骑。芳草承蹄叶，垂杨拂顶枝。跨将迎好客，惜不换妖姬。慢鞚游萧寺，闲驱醉习池。睡来乘作梦，兴发倚成诗。鞭为驯难下，鞍缘稳不离。北归还共到，东使亦相随。赭白何曾变，玄黄岂得知。嘶风觉声急，踏雪怪行迟。昨夜犹刍秣，今朝尚絷维。卧槽应不起，顾主遂长辞。尘灭駸駸迹，霜留皎皎姿。度关形未改，过隙影难追。念倍燕求骏，情深项别骓。银收钩臆带，金卸络头羁。何处埋奇骨，谁家觅弊帷。稠桑驿门外，吟罢涕双垂。","dynasty":"唐代","title":"有小白马乘驭多时奉使东行至稠桑驿溘然而毙…题二十韵"}
{"author":"白居易","content":"季子憔悴时，妇见不下机。买臣负薪日，妻亦弃如遗。一朝黄金多，佩印衣锦归。去妻不敢视，妇嫂强依依。富贵家人重，贫贱妻子欺。奈何贫富间，可移亲爱志。遂使中人心，汲汲求富贵。又令下人力，各竞锥刀利。随分归舍来，一取妻孥意。","dynasty":"唐代","title":"读史五首其五"}
{"author":"白居易","content":"可怜颜色好阴凉，叶翦红笺花扑霜。伞盖低垂金翡翠，熏笼乱搭绣衣裳。春芽细炷千灯焰，夏蕊浓焚百和香。见说上林无此树，只教桃柳占年芳。","dynasty":"唐代","title":"石榴树（一作石楠树）"}
{"author":"白居易","content":"怜君马瘦衣裘薄，许到江东访鄙夫。今日正闲天又暖，可能扶病暂来无。","dynasty":"唐代","title":"答张籍，因以代书"}
{"author":"白居易","content":"东归多旅恨，西上少知音。寒食看花眼，春风落日心。百忧当二月，一醉直千金。到处公卿席，无辞酒醆深。","dynasty":"唐代","title":"送常秀才下第东归"}
{"author":"白居易","content":"觅得花千树，携来酒一壶。懒归兼拟宿，未醉岂劳扶。但惜春将晚，宁愁日渐晡。篮舆为卧舍，漆盝是行厨。斑竹盛茶柜，红泥罨饭炉。眼前无所阙，身外更何须。小面琵琶婢，苍头觱篥奴。从君饱富贵，曾作此游无。","dynasty":"唐代","title":"宿杜曲花下"}
{"author":"白居易","content":"簟冷乍逞新气味，扇凉重叙旧恩情。","dynasty":"唐代","title":"早夏闲兴"}
{"author":"白居易","content":"烟淡月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。","dynasty":"唐代","title":"江夜舟行"}
{"author":"白居易","content":"一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。","dynasty":"唐代","tags":"咏物，桃花，怜惜，抒情","title":"晚桃花"}
{"author":"白居易","content":"夏早日初长，南风草木香。肩舆颇平稳，涧路甚清凉。紫蕨行看采，青梅旋摘尝。疗饥兼解渴，一醆冷云浆。","dynasty":"唐代","title":"早夏游平泉回"}
{"author":"白居易","content":"闻有涧底花，贳得村中酒。与君来校迟，已逢摇落后。临觞有遗恨，怅望空溪口。记取花发时，期君重携手。我生日日老，春色年年有。且作来岁期，不知身健否。","dynasty":"唐代","title":"同友人寻涧花"}
{"author":"白居易","content":"芳意将阑风又吹，白云离叶雪辞枝。集贤雠校无闲日，落尽瑶花君不知。","dynasty":"唐代","title":"惜玉蕊花，有怀集贤王校书起"}
{"author":"白居易","content":"未济卦中休卜命，参同契里莫劳心。无如饮此销愁物，一饷愁消直万金。","dynasty":"唐代","title":"对酒"}
{"author":"白居易","content":"白发知时节，暗与我有期。今朝日阳里，梳落数茎丝。家人不惯见，悯默为我悲。我云何足怪，此意尔不知。凡人年三十，外壮中已衰。但思寝食味，已减二十时。况我今四十，本来形貌羸。书魔昏两眼，酒病沉四肢。亲爱日零落，在者仍别离。身心久如此，白发生已迟。由来生老死，三病长相随。除却念无生，人间无药治。","dynasty":"唐代","title":"白发"}
{"author":"白居易","content":"圣择狂夫言，俗信老人语。我有老狂词，听之吾语汝。吾观器用中，剑锐锋多伤。吾观形骸内，骨劲齿先亡。寄言处世者，不可苦刚强。龟性愚且善，鸠心钝无恶。人贱拾支床，鹘欺擒暖脚。寄言立身者，不得全柔弱。彼固罹祸难，此未免忧患。于何保终吉，强弱刚柔间。上遵周孔训，旁鉴老庄言。不唯鞭其后，亦要轭其先。","dynasty":"唐代","title":"遇物感兴因示子弟"}
{"author":"白居易","content":"城上鼕鼕鼓，朝衙复晚衙。为君慵不出，落尽绕城花。","dynasty":"唐代","title":"城上"}
{"author":"白居易","content":"天时人事常多故，一岁春能几处游。不是尘埃便风雨，若非疾病即悲忧。贫穷心苦多无兴，富贵身忙不自由。唯有分司官恰好，闲游虽老未能休。","dynasty":"唐代","title":"勉闲游"}
{"author":"白居易","content":"岁去年来尘土中，眼看变作白头翁。如何办得归山计，两顷村田一亩宫。","dynasty":"唐代","title":"咏怀"}
{"author":"白居易","content":"小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白蘋香起打头风。慢牵欲傍樱桃泊，借问谁家花最红。","dynasty":"唐代","title":"小舫"}
{"author":"白居易","content":"一入吴王殿，无人睹翠娥。楼高时见舞，宫静夜闻歌。半露胸如雪，斜回脸似波。妍媸各有分，谁敢妒恩多。","dynasty":"唐代","title":"吴宫辞"}
{"author":"白居易","content":"何时得见十三弦，待取无云有月天。愿得金波明似镜，镜中照出月中仙。","dynasty":"唐代","title":"戏答思黯（思黯有能筝者，以此戏之）"}
{"author":"白居易","content":"洛下田园久抛掷，吴中歌酒莫留连。嵩阳云树伊川月，已校归迟四五年。","dynasty":"唐代","title":"酬别周从事二首其二"}
{"author":"白居易","content":"沙草新雨地，岸柳凉风枝。三年感秋意，并在曲江池。早蝉已嘹唳，晚荷复离披。前秋去秋思，一一生此时。昔人三十二，秋兴已云悲。我今欲四十，秋怀亦可知。岁月不虚设，此身随日衰。暗老不自觉，直到鬓成丝。","dynasty":"唐代","title":"曲江感秋（五年作）"}
{"author":"白居易","content":"郡守轻诗客，乡人薄钓翁。解怜徐处士，唯有李郎中。","dynasty":"唐代","title":"凭李睦州访徐凝山人（凝即睦州之民也）"}
{"author":"白居易","content":"陶云爱吾庐，吾亦爱吾屋。屋中有琴书，聊以慰幽独。是时三月半，花落庭芜绿。舍上晨鸠鸣，窗间春睡足。睡足起闲坐，景晏方栉沐。今日非十斋，庖童馈鱼肉。饥来恣餐歠，冷热随所欲。饱竟快搔爬，筋骸无检束。岂徒畅肢体，兼欲遗耳目。便可傲松乔，何假杯中渌。广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，慨然叹时命。我今对鳞羽，取乐成谣咏。得所仍得时，吾生一何幸。劳者不觉歌，歌其劳苦事。逸者不觉歌，歌其逸乐意。问我逸如何，闲居多兴味。问我乐如何，闲官少忧累。又问俸厚薄，百千随月至。又问年几何，七十行欠二。所得皆过望，省躬良可愧。马闲无羁绊，鹤老有禄位。设自为化工，优饶只如是。安得不歌咏，默默受天赐。","dynasty":"唐代","title":"春日闲居三首"}
{"author":"白居易","content":"悲君老别我沾巾，七十无家万里身。愁见舟行风又起，白头浪里白头人。","dynasty":"唐代","title":"临江送夏瞻（瞻年七十馀）"}
{"author":"白居易","content":"我本海上鹤，偶逢江南客。感君一顾恩，同来洛阳陌。洛阳寡族类，皎皎唯两翼。貌是天与高，色非日浴白。主人诚可恋，其奈轩庭窄。饮啄杂鸡群，年深损标格。故乡渺何处，云水重重隔。谁念深笼中，七换摩天翮。","dynasty":"唐代","title":"代鹤"}
{"author":"白居易","content":"狂夫与我两相忘，故态些些亦不妨。纵酒放歌聊自乐，接舆争解教人狂。","dynasty":"唐代","title":"又戏答绝句（来句云不是道公狂不得，恨公逢我不教狂）"}
{"author":"白居易","content":"连天际海白皑皑，好上高楼望一回。何处更能分道路，此时兼不认池台。万重云树山头翠，百尺花楼江畔开。素壁联题分韵句，红炉巡饮暖寒杯。冰铺湖水银为面，风卷汀沙玉作堆。绊惹舞人春艳曳，句留醉客夜裴回。输将虚白堂前鹤，失却樟亭驿后梅。别有故情偏忆得，曾经穷苦照书来。","dynasty":"唐代","title":"花楼望雪命宴赋诗"}
{"author":"白居易","content":"有起皆因灭，无暌不暂同。从欢终作戚，转苦又成空。次第花生眼，须臾烛过风。更无寻觅处，鸟迹印空中。","dynasty":"唐代","title":"观幻"}
{"author":"白居易","content":"骠国乐，骠国乐，出自大海西南角。雍羌之子舒难陀，来献南音奉正朔。德宗立仗御紫庭，黈纩不塞为尔听。玉螺一吹椎髻耸，铜鼓一击文身踊。珠缨炫转星宿摇，花鬘斗薮龙蛇动。曲终王子启圣人，臣父愿为唐外臣。左右欢呼何翕习，至尊德广之所及。须臾百辟诣阁门，俯伏拜表贺至尊。伏见骠人献新乐，请书国史传子孙。时有击壤老农父，暗测君心闲独语。闻君政化甚圣明，欲感人心致太平。感人在近不在远，太平由实非由声。观身理国国可济，君如心兮民如体。体生疾苦心憯凄，民得和平君恺悌。贞元之民若未安，骠乐虽闻君不叹。贞元之民苟无病，骠乐不来君亦圣。骠乐骠乐徒喧喧，不如闻此刍荛言。","dynasty":"唐代","title":"骠国乐－欲王化之先迩后远也（贞元十七年来献之）"}
{"author":"白居易","content":"袅袅过水桥，微微入林路。幽境深谁知，老身闲独步。行行何所爱，遇物自成趣。平滑青盘石，低密绿阴树。石上一素琴，树下双草屦。此是荣先生，坐禅三乐处。","dynasty":"唐代","title":"池上幽境"}
{"author":"白居易","content":"太微星斗拱琼宫，圣祖琳宫镇九垓。天柱一峰擎日月，洞门千仞锁云雷。玉光白橘相争秀，金翠佳莲蕊鬬开。时访左慈高隐处，紫清仙鹤认巢来。","dynasty":"唐代","title":"题天柱峰"}
{"author":"白居易","content":"淮水东南阔，无风渡亦难。孤烟生乍直，远树望多圆。春浪棹声急，夕阳帆影残。清流宜映月，今夜重吟看。","dynasty":"唐代","title":"渡淮"}
{"author":"白居易","content":"朝退马未困，秋初日犹长。回辔城南去，郊野正清凉。水竹夹小径，萦回绕川冈。仰看晚山色，俯弄秋泉光。青松系我马，白石为我床。常时簪组累，此日和身忘。旦随鹓鹭末，暮游鸥鹤旁。机心一以尽，两处不乱行。谁辨心与迹，非行亦非藏。","dynasty":"唐代","title":"朝回游城南"}
{"author":"白居易","content":"置心思虑外，灭迹是非间。约俸为生计，随官换往还。耳烦闻晓角，眼醒见秋山。赖此松檐下，朝回半日闲。","dynasty":"唐代","title":"松斋偶兴"}
{"author":"白居易","content":"昔为京洛声华客，今作江湖潦倒翁。意气销磨群动里，形骸变化百年中。霜侵残鬓无多黑，酒伴衰颜只暂红。愿学禅门非想定，千愁万念一时空。","dynasty":"唐代","title":"晏坐闲吟"}
{"author":"白居易","content":"江边黄鹤古时楼，劳致华筵待我游。楚思淼茫云水冷，商声清脆管弦秋。白花浪溅头陀寺，红叶林笼鹦鹉洲。总是平生未行处，醉来堪赏醒堪愁。","dynasty":"唐代","title":"卢侍御与崔评事为予于黄鹤楼置宴宴罢同望"}
{"author":"白居易","content":"素房含露玉冠鲜，绀叶摇风钿扇圆。本是吴州供进藕，今为伊水寄生莲。移根到此三千里，结子经今六七年。不独池中花故旧，兼乘旧日采花船。","dynasty":"唐代","title":"六年秋重题白莲"}
{"author":"白居易","content":"停骖歇路隅，重感一长吁。扰扰生还死，纷纷荣又枯。困支青竹杖，闲捋白髭须。莫叹身衰老，交游半已无。","dynasty":"唐代","title":"重感"}
{"author":"白居易","content":"今朝枕上觉头轻，强起阶前试脚行。膻腻断来无气力，风痰恼得少心情。暖消霜瓦津初合，寒减冰渠冻不成。唯有愁人鬓间雪，不随春尽逐春生。","dynasty":"唐代","title":"病中早春"}
{"author":"白居易","content":"右翅低垂左胫伤，可怜风貌甚昂藏。亦知白日青天好，未要高飞且养疮。","dynasty":"唐代","title":"叹鹤病"}
{"author":"白居易","content":"劝君一醆君莫辞，劝君两醆君莫疑，劝君三醆君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。","dynasty":"唐代","title":"劝酒"}
{"author":"白居易","content":"村南无限桃花发，唯我多情独自来。日暮风吹红满地，无人解惜为谁开。","dynasty":"唐代","title":"下邽庄南桃花"}
{"author":"白居易","content":"长庆清风在，夔龙燮理馀。太和膏雨降，周邵保厘初。嵩少当宫署，伊瀍入禁渠。晓关开玉兔，夕钥纳银鱼。旧眷怜移疾，新吟念索居。离声双白鹂，行色一篮舆。罢免无馀俸，休闲有敝庐。慵于嵇叔夜，渴似马相如。酒每蒙酤我，诗尝许起予。洛中归计定，一半为尚书。","dynasty":"唐代","title":"酬令狐留守尚书见赠十韵"}
{"author":"白居易","content":"万里清光不可思，添愁益恨绕天涯，谁人陇外久征戍，何处庭前新别离。失宠故姬归院夜，没蕃老将上楼时。照他几许人肠断，玉兔银蟾远不知。","dynasty":"唐代","title":"中秋月"}
{"author":"白居易","content":"骑马出西郭，悠悠欲何之。独上高寺去，一与白云期。虚槛晚潇洒，前山碧参差。忽似青龙阁，同望玉峰时。因咏松雪句，永怀鸾鹤姿。六年不相见，况乃隔荣衰。","dynasty":"唐代","title":"登龙昌上寺望江南山，怀钱舍人"}
{"author":"白居易","content":"两眼日将暗，四肢渐衰瘦。束带剩昔围，穿衣妨宽袖。流年似江水，奔注无昏昼。志气与形骸，安得长依旧。亦曾登玉陛，举措多纰缪。至今金阙籍，名姓独遗漏。亦曾烧大药，消息乖火候。至今残丹砂，烧乾不成就。行藏事两失，忧恼心交斗。化作憔悴翁，抛身在荒陋。坐看老病逼，须得医王救。唯有不二门，其间无夭寿。","dynasty":"唐代","title":"不二门"}
{"author":"白居易","content":"吟君昨日早朝诗，金御炉前唤仗时。烟吐白龙头宛转，扇开青雉尾参差。暂留春殿多称屈，合入纶闱即可知。从此摩霄去非晚，鬓边未有一茎丝。","dynasty":"唐代","title":"和集贤刘学士早朝作"}
{"author":"白居易","content":"贤愚共在浮生内，贵贱同趋群动间。多见忙时已衰病，少闻健日肯休闲。鹰饥受绁从难退，鹤老乘轩亦不还。唯有风流谢安石，拂衣携妓入东山。","dynasty":"唐代","title":"题谢公东山障子"}
{"author":"白居易","content":"风转云头敛，烟销水面开。晴虹桥影出，秋雁橹声来。郡静官初罢，乡遥信未回。明朝是重九，谁劝菊花杯。","dynasty":"唐代","title":"河亭晴望（九月八日）"}
{"author":"白居易","content":"阶前下马时，梁上题诗处。惨澹病使君，萧疏老松树。自嗟还自哂，又向杭州去。","dynasty":"唐代","title":"桐树馆重题"}
{"author":"白居易","content":"重裘暖帽宽毡履，小阁低窗深地炉。身稳心安眠未起，西京朝士得知无。","dynasty":"唐代","title":"即事重题"}
{"author":"白居易","content":"谢家别墅最新奇，山展屏风花夹篱。晓月渐沉桥脚底，晨光初照屋梁时。台头有酒莺呼客，水面无尘风洗池。除却吟诗两闲客，此中情状更谁知。","dynasty":"唐代","title":"奉和思黯自题南庄见示兼呈梦得"}
{"author":"白居易","content":"琴中古曲是幽兰，为我殷勤更弄看。欲得身心俱静好，自弹不及听人弹。","dynasty":"唐代","title":"听幽兰"}
{"author":"白居易","content":"今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。","dynasty":"唐代","title":"三月三十日作"}
{"author":"白居易","content":"胡旋女，胡旋女。心应弦，手应鼓。弦鼓一声双袖举。回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。","dynasty":"唐代","tags":"舞蹈，讽刺，国家","title":"胡旋女"}
{"author":"白居易","content":"谁道群生性命微？一般骨肉一般皮。劝君莫打枝头鸟，子在巢中望母归。","dynasty":"唐代","title":"鸟"}
{"author":"白居易","content":"阁前下马思裴回，第二房门手自开。昔为白面书郎去，今作苍须赞善来。吏人不识多新补，松竹相亲是旧栽。应有题墙名姓在，试将衫袖拂尘埃。","dynasty":"唐代","title":"重过秘书旧房因题长句"}
{"author":"白居易","content":"师年八十三，登坛秉律凡六十年，每岁于师处授八关戒者九度。百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。","dynasty":"唐代","title":"钵塔院如大师　"}
{"author":"白居易","content":"卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。","dynasty":"唐代","tags":"冬天，乐府","title":"卖炭翁"}
{"author":"白居易","content":"送君何处展离筵，大梵王宫大雪天。庾岭梅花落歌管，谢家柳絮扑金田。乱从纨袖交加舞，醉入篮舆取次眠。却笑召邹兼访戴，只持空酒驾空船。","dynasty":"唐代","title":"福先寺雪中饯刘苏州"}
{"author":"白居易","content":"肺病不饮酒，眼昏不读书。端然无所作，身意闲有馀。鸡栖篱落晚，雪映林木疏。幽独已云极，何必山中居。","dynasty":"唐代","title":"闲居"}
{"author":"白居易","content":"风疾侵凌临老头，血凝筋滞不调柔。甘从此后支离卧，赖是从前烂漫游。回思往事纷如梦，转觉馀生杳若浮。浩气自能充静室，惊飙何必荡虚舟。腹空先进松花酒，膝冷重装桂布裘。若问乐天忧病否，乐天知命了无忧。","dynasty":"唐代","title":"病中诗十五首。枕上作"}
{"author":"白居易","content":"提拔出泥知力竭，吹嘘生翅见情深。剑锋缺折难冲斗，桐尾烧焦岂望琴。感旧两行年老泪，酬恩一寸岁寒心。忠州好恶何须问，鸟得辞笼不择林。","dynasty":"唐代","title":"除忠州，寄谢崔相公"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光焰焰火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"闻君古渌水，使我心和平。欲识慢流意，为听疏泛声。西窗竹阴下，竟日有馀清。","dynasty":"唐代","title":"听弹古渌水（琴曲名）"}
{"author":"白居易","content":"缚戎人，缚戎人，耳穿面破驱入秦。天子矜怜不忍杀，诏徙东南吴与越。黄衣小使录姓名，领出长安乘递行。身被金创面多瘠，扶病徒行日一驿。朝餐饥渴费杯盘，夜卧腥臊污床席。忽逢江水忆交河，垂手齐声呜咽歌。其中一虏语诸虏，尔苦非多我苦多。同伴行人因借问，欲说喉中气愤愤。自云乡管本凉原，大历年中没落蕃。一落蕃中四十载，遣著皮裘系毛带。唯许正朝服汉仪，敛衣整巾潜泪垂。誓心密定归乡计，不使蕃中妻子知。暗思幸有残筋力，更恐年衰归不得。蕃候严兵鸟不飞，脱身冒死奔逃归。昼伏宵行经大漠，云阴月黑风沙恶。惊藏青冢寒草疏，偷渡黄河夜冰薄。忽闻汉军鼙鼓声，路傍走出再拜迎。游骑不听能汉语，将军遂缚作蕃生。配向东南卑湿地，定无存恤空防备。念此吞声仰诉天，若为辛苦度残年。凉原乡井不得见，胡地妻儿虚弃捐。没蕃被囚思汉土，归汉被劫为蕃虏。早知如此悔归来，两地宁如一处苦。缚戎人，戎人之中我苦辛。自古此冤应未有，汉心汉语吐蕃身。","dynasty":"唐代","title":"缚戎人－达穷民之情也"}
{"author":"白居易","content":"不争荣耀任沉沦，日与时疏共道亲。北省朋僚音信断，东林长老往还频。病停夜食闲如社，慵拥朝裘暖似春。渐老渐谙闲气味，终身不拟作忙人。","dynasty":"唐代","title":"闲意"}
{"author":"白居易","content":"陶令门前四五树，亚夫营里百千条。何似东都正二月，黄金枝映洛阳桥。","dynasty":"唐代","title":"杂曲歌辞其四杨柳枝"}
{"author":"白居易","content":"朱槛在空虚，凉风八月初。山形如岘首，江色似桐庐。佛寺乘船入，人家枕水居。高亭仍有月，今夜宿何如。","dynasty":"唐代","title":"百花亭"}
{"author":"白居易","content":"掩泪别乡里，飘飖将远行。茫茫绿野中，春尽孤客情。驱马上丘陇，高低路不平。风吹棠梨花，啼鸟时一声。古墓何代人，不知姓与名。化作路傍土，年年春草生。感彼忽自悟，今我何营营。","dynasty":"唐代","title":"续古诗十首其二"}
{"author":"白居易","content":"见月连宵坐，闻风尽日眠。室香罗药气，笼暖焙茶烟。鹤啄新晴地，鸡栖薄暮天。自看淘酒米，倚杖小池前。","dynasty":"唐代","title":"即事"}
{"author":"白居易","content":"嫁得梁鸿六七年，耽书爱酒日高眠。雨荒春圃唯生草，雪压朝厨未有烟。身病忧来缘女少，家贫忘却为夫贤。谁知厚俸今无分，枉向秋风吹纸钱。","dynasty":"唐代","title":"答谢家最小偏怜女（感元九悼亡诗，因为代答三首）"}
{"author":"白居易","content":"露白月微明，天凉景物清。草头珠颗冷，楼角玉钩生。气爽衣裳健，风疏砧杵鸣。夜衾香有思，秋簟冷无情。梦短眠频觉，宵长起暂行。烛凝临晓影，虫怨欲寒声。槿老花先尽，莲凋子始成。四时无了日，何用叹衰荣。","dynasty":"唐代","title":"八月三日夜作"}
{"author":"白居易","content":"高卧深居不见人，功名斗薮似灰尘。唯留一部清商乐，月下风前伴老身。","dynasty":"唐代","title":"读鄂公传"}
{"author":"白居易","content":"红烛清樽久延伫，出门入门天欲曙。星稀月落竟不来，烟柳胧胧鹊飞去。","dynasty":"唐代","title":"期不至"}
{"author":"白居易","content":"早闻一箭取辽城，相识虽新有故情。清句三朝谁是敌，白须四海半为兄。贫家薙草时时入，瘦马寻花处处行。不用更教诗过好，折君官职是声名。","dynasty":"唐代","title":"赠杨秘书巨源"}
{"author":"白居易","content":"上马复呼宾，湖边景气新。管弦三数事，骑从十馀人。立换登山屐，行携漉酒巾。逢花看当妓，遇草坐为茵。西日笼黄柳，东风荡白蘋.小桥装雁齿，轻浪甃鱼鳞。画舫牵徐转，银船酌慢巡。野情遗世累，醉态任天真。彼此年将老，平生分最亲。高天从所愿，远地得为邻。云树分三驿，烟波限一津。翻嗟寸步隔，却厌尺书频。浙右称雄镇，山阴委重臣。贵垂长紫绶，荣驾大朱轮。出动刀枪队，归生道路尘。雁惊弓易散，鸥怕鼓难驯。百吏瞻相面，千夫捧拥身。自然闲兴少，应负镜湖春。","dynasty":"唐代","title":"早春西湖闲游怅然兴怀忆与微之同赏…偶成十八韵寄微之"}
{"author":"白居易","content":"掩户下帘朝睡足，一声黄鸟报残春。披衣岸帻日高起，两角青衣扶老身。策杖强行过里巷，引杯闲酌伴亲宾。莫言病后妨谈笑，犹恐多于不病人。","dynasty":"唐代","title":"残春晚起，伴客笑谈"}
{"author":"白居易","content":"元九在江陵时，有《放言》长句诗五首，韵高而体律，意古而词新。予每咏之，甚觉有味，虽前辈深于诗者，未有此作。唯李颀有云：“济水至清河自浊，周公大圣接舆狂。”斯句近之矣。予出佐浔阳，未届所任，舟中多暇，江上独吟，因缀五篇，以续其意耳。朝真暮伪何人辨？古往今来底事无？但爱臧生能诈圣，可知宁子解佯愚？草萤有耀终非火，荷露虽团岂是珠？不取燔柴兼照乘，可怜光彩亦何殊？世途倚伏都无定，尘网牵缠卒未休。祸福回还车转毂，荣枯反覆手藏钩。龟灵未免刳肠患，马失应无折足忧。不信君看弈棋者，输赢须待局终头。赠君一法决狐疑，不用钻龟与祝蓍。试玉要烧三日满，辨材须待七年期。[真玉烧三日不热。豫章木生七年而后知。]周公恐惧流言后，王莽谦恭未篡时。向使当初身便死，一生真伪复谁知？谁家第宅成还破？何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有定波。莫笑贫贱夸富贵，共成枯骨两如何。泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情？","dynasty":"唐代","title":"放言五首　并序"}
{"author":"白居易","content":"馀杭县里卢明府，虚白亭中白舍人。今日相逢头似雪，一杯相劝送残春。","dynasty":"唐代","title":"赠卢绩"}
{"author":"白居易","content":"外事因慵废，中怀与静期。寻泉上山远，看笋出林迟。白石磨樵斧，青竿理钓丝。澄清深浅好，最爱夕阳时。","dynasty":"唐代","title":"闲游"}
{"author":"白居易","content":"洛阳陌上春长在，惜别今来二十年。唯觅少年心不得，其馀万事尽依然。","dynasty":"唐代","title":"洛阳春"}
{"author":"白居易","content":"三月江水阔，悠悠桃花波。年芳与心事，此地共蹉跎。南国方谴谪，中原正兵戈。眼前故人少，头上白发多。通州更迢递，春尽复如何。","dynasty":"唐代","title":"春晚寄微之"}
{"author":"白居易","content":"辞章讽咏成千首，心行归依向一乘。坐倚绳床闲自念，前生应是一诗僧。","dynasty":"唐代","title":"爱咏诗"}
{"author":"白居易","content":"右眼昏花左足风，金篦石水用无功。不如回念三乘乐，便得浮生百病空。无子同居草庵下，有妻偕老道场中。何烦更请僧为侣，月上新归伴病翁。","dynasty":"唐代","title":"病中看经赠诸道侣"}
{"author":"白居易","content":"莫怪近来都不饮，几回因醉却沾巾。谁料平生狂酒客，如今变作酒悲人。","dynasty":"唐代","title":"答劝酒"}
{"author":"白居易","content":"午时乘兴出，薄暮未能还。高上烟中阁，平看雪后山。委形群动里，任性一生间。洛下多闲客，其中我最闲。","dynasty":"唐代","title":"登天宫阁"}
{"author":"白居易","content":"未能同隐云林下，且复相招禄仕间。随月有钱胜卖药，终年无事抵归山。镜湖水远何由泛，棠树枝高不易攀。惆怅八科残四在，两人荣闹两人闲。","dynasty":"唐代","title":"同崔十八寄元浙东王陕州"}
{"author":"白居易","content":"伊水分来不自由，无人解爱为谁流。家家抛向墙根底，唯我栽莲越小楼。水色波文何所似，麹尘罗带一条斜。莫言罗带春无主，自置楼来属白家。日滟水光摇素壁，风飘树影拂朱栏。皆言此处宜弦管，试奏霓裳一曲看。霓裳奏罢唱梁州，红袖斜翻翠黛愁。应是遥闻胜近听，行人欲过尽回头。独醉还须得歌舞，自娱何必要亲宾。当时一部清商乐，亦不长将乐外人。","dynasty":"唐代","title":"宅西有流水墙下构小楼临玩之时颇有幽趣…吟偶题五绝句"}
{"author":"白居易","content":"命服虽同黄纸上，官班不共紫垣前。青衫脱早差三日，白发生迟校九年。曩者定交非势利，老来同病是诗篇。终身拟作卧云伴，逐月须收烧药钱。五品足为婚嫁主，绯袍著了好归田。","dynasty":"唐代","title":"酬元郎中同制加朝散大夫，书怀见赠"}
{"author":"白居易","content":"红粒陆浑稻，白鳞伊水鲂。庖童呼我食，饭热鱼鲜香。箸箸适我口，匙匙充我肠。八珍与五鼎，无复心思量。扪腹起盥漱，下阶振衣裳。绕庭行数匝，却上檐下床。箕踞拥裘坐，半身在日旸.可怜饱暖味，谁肯来同尝。是岁太和八，兵销时渐康。朝廷重经术，草泽搜贤良。尧舜求理切，夔龙启沃忙。怀才抱智者，无不走遑遑。唯此不才叟，顽慵恋洛阳。饱食不出门，闲坐不下堂。子弟多寂寞，僮仆少精光。衣食虽充给，神意不扬扬。为尔谋则短，为吾谋甚长。","dynasty":"唐代","title":"饱食闲坐"}
{"author":"白居易","content":"井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉蘋蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！","dynasty":"唐代","tags":"长篇，叙事","title":"井底引银瓶·止淫奔也"}
{"author":"白居易","content":"衰残与世日相疏，惠好唯君分有馀。茶药赠多因病久，衣裳寄早及寒初。交情郑重金相似，诗韵清锵玉不如。醉傅狂言人尽笑，独知我者是尚书。","dynasty":"唐代","title":"继之尚书自余病来寄遗非一又蒙览醉吟先生…酬谢"}
{"author":"白居易","content":"老逼教垂白，官科遣著绯。形骸虽有累，方寸却无机。遇酒多先醉，逢山爱晚归。沙鸥不知我，犹避隼旟飞。","dynasty":"唐代","title":"赠沙鸥"}
{"author":"白居易","content":"晓来红萼凋零尽，但见空枝四五株。前日狂风昨夜雨，残芳更合得存无。","dynasty":"唐代","title":"惜小园花"}
{"author":"白居易","content":"鸟栖鱼不动，月照夜江深。身外都无事，舟中只有琴。七弦为益友，两耳是知音。心静即声淡，其间无古今。","dynasty":"唐代","tags":"抒情","title":"船夜援琴"}
{"author":"白居易","content":"中庭晒服玩，忽见故乡履。昔赠我者谁，东邻婵娟子。因思赠时语，特用结终始。永愿如履綦，双行复双止。自吾谪江郡，漂荡三千里。为感长情人，提携同到此。今朝一惆怅，反覆看未已。人只履犹双，何曾得相似。可嗟复可惜，锦表绣为里。况经梅雨来，色黯花草死。","dynasty":"唐代","title":"感情"}
{"author":"白居易","content":"嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。","dynasty":"唐代","tags":"赠答，月亮，友情，思念","title":"江楼月"}
{"author":"白居易","content":"暗虫唧唧夜绵绵，况是秋阴欲雨天。犹恐愁人暂得睡，声声移近卧床前。","dynasty":"唐代","tags":"秋天，动物","title":"闻虫"}
{"author":"白居易","content":"万里清光不可思，添愁益恨绕天涯，谁人陇外久征戍，何处庭前新别离。失宠故姬归院夜，没蕃老将上楼时。照他几许人肠断，玉兔银蟾远不知。","dynasty":"唐代","title":"中秋月"}
{"author":"白居易","content":"掩抑复凄清，非琴不是筝。还弹乐府曲，别占阮家名。古调何人识，初闻满座惊。落盘珠历历，摇珮玉琤琤.似劝杯中物，如含林下情。时移音律改，岂是昔时声。","dynasty":"唐代","title":"和令狐仆射小饮听阮咸"}
{"author":"白居易","content":"同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。","dynasty":"唐代","tags":"写雪，叙事，饮酒","title":"雪夜小饮赠梦得"}
{"author":"白居易","content":"污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。","dynasty":"唐代","tags":"咏物，荷花，感伤，命运","title":"京兆府栽莲"}
{"author":"白居易","content":"寒月沉沉洞房静，真珠帘外梧桐影。秋霜欲下手先知，灯底裁缝剪刀冷。","dynasty":"唐代","tags":"写景，抒情，闺怨","title":"寒闺怨"}
{"author":"白居易","content":"田园莽苍经春早，篱落萧条尽日风。若问经过谈笑者，不过田舍白头翁。门闭仍逢雪，厨寒未起烟。贫家重寥落，半为日高眠。","dynasty":"唐代","title":"村居二首"}
{"author":"白居易","content":"西窗明且暖，晚坐卷书帷。琴匣拂开后，酒瓶添满时。角尊白螺醆，玉轸黄金徽。未及弹与酌，相对已依依。泠泠秋泉韵，贮在龙凤池。油油春云心，一杯可致之。自古有琴酒，得此味者稀。只因康与籍，及我三心知。","dynasty":"唐代","title":"对琴酒"}
{"author":"白居易","content":"小亭门向月斜开，满地凉风满地苔。此院好弹秋思处，终须一夜抱琴来。","dynasty":"唐代","title":"杨家南亭"}
{"author":"白居易","content":"宦途本自安身拙，世累由来向老多。远谪四年徒已矣，晚生三女拟如何。预愁嫁娶真成患，细念因缘尽是魔。赖学空王治苦法，须抛烦恼入头陀。","dynasty":"唐代","title":"自到浔阳生三女子，因诠真理，用遣妄怀"}
{"author":"白居易","content":"东宫白庶子，南寺远禅师。何处遥相见，心无一事时。","dynasty":"唐代","tags":"老师，抒情","title":"远师"}
{"author":"白居易","content":"谏垣几见迁遗补，宪府频闻转殿监。独有咏诗张太祝，十年不改旧官衔。","dynasty":"唐代","title":"重到城七绝句。张十八"}
{"author":"白居易","content":"三十四十五欲牵，七十八十百病缠。五十六十却不恶，恬淡清净心安然。已过爱贪声利后，犹在病羸昏耄前。未无筋力寻山水，尚有心情听管弦。闲开新酒尝数盏，醉忆旧诗吟一篇。敦诗梦得且相劝，不用嫌他耳顺年。","dynasty":"唐代","title":"耳顺吟寄敦诗梦得"}
{"author":"白居易","content":"一病经四年，亲朋书信断。穷通合易交，自笑知何晚。元君在荆楚，去日唯云远。彼独是何人，心如石不转。忧我贫病身，书来唯劝勉。上言少愁苦，下道加餐饭。怜君为谪吏，穷薄家贫褊。三寄衣食资，数盈二十万。岂是贪衣食，感君心缱绻。念我口中食，分君身上暖。不因身病久，不因命多蹇。平生亲友心，岂得知深浅。","dynasty":"唐代","title":"寄元九"}
{"author":"白居易","content":"七言五韵梁园修竹旧传名，久废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。[汴州人家并无竹。]","dynasty":"唐代","title":"和令狐相公新于郡内栽竹百竿拆壁开轩旦夕对"}
{"author":"白居易","content":"身外无羁束，心中少是非。被花留便住，逢酒醉方归。人事行时少，官曹入日稀。春寒游正好，稳马薄绵衣。","dynasty":"唐代","title":"闲出"}
{"author":"白居易","content":"春来有色闇融融，先到诗情酒思中。柳岸霏微裛尘雨，杏园澹荡开花风。闻君独游心郁郁，薄晚新晴骑马出。醉思诗侣有同年，春叹翰林无暇日。云夫首倡寒玉音，蔚章继和春搜吟。此时我亦闭门坐，一日风光三处心。","dynasty":"唐代","title":"和钱员外荅卢员外早春独游曲江见寄长句"}
{"author":"白居易","content":"鱼笋朝餐饱，蕉纱暑服轻。欲为窗下寝，先傍水边行。晴引鹤双舞，秋生蝉一声。无人解相访，有酒共谁倾。老更谙时事，闲多见物情。只应刘与白，二叟自相迎。","dynasty":"唐代","title":"晚夏闲居，绝无宾客，欲寻梦得，先寄此诗"}
{"author":"白居易","content":"昼倦前斋热，晚爱小池清。映林馀景没，近水微凉生。坐把蒲葵扇，闲吟三两声。有意不在大，湛湛方丈馀。荷侧泻清露，萍开见游鱼。每一临此坐，忆归青溪居。","dynasty":"唐代","title":"小池二首"}
{"author":"白居易","content":"选石铺新路，安桥压古堤。似从银汉下，落傍玉川西。影定栏杆倒，标高华表齐。烟开虹半见，月冷鹤双栖。材映夔龙小，功嫌元凯低。从容济世后，馀力及黔黎。","dynasty":"唐代","title":"和李相公留守题漕上新桥六韵（同用黎字）"}
{"author":"白居易","content":"干时久与本心违，悟道深知前事非。犹厌劳形辞郡印，那将趁伴著朝衣。五千言里教知足，三百篇中劝式微。少室云边伊水畔，比君校老合先归。","dynasty":"唐代","title":"留别微之"}
{"author":"白居易","content":"汲泉洒小台，台上无纤埃。解带面西坐，轻襟随风开。晚凉闲兴动，忆同倾一杯。月明候柴户，藜杖何时来。","dynasty":"唐代","title":"小台晚坐忆梦得"}
{"author":"白居易","content":"人人避暑走如狂，独有禅师不出房。可是禅房无热到，但能心静即身凉。","dynasty":"唐代","title":"苦热题恒寂师禅室"}
{"author":"白居易","content":"曲江岸北凭栏干，水面阴生日脚残。尘路行多绿袍故，风亭立久白须寒。诗成暗著闲心记，山好遥偷病眼看。不被马前提省印，何人信道是郎官。","dynasty":"唐代","title":"曲江亭晚望"}
{"author":"白居易","content":"写了吟看满卷愁，浅红笺纸小银钩。未容寄与微之去，已被人传到越州。","dynasty":"唐代","title":"写新诗寄微之，偶题卷后"}
{"author":"白居易","content":"平甃白石渠，静扫青苔院。池上好风来，新荷大如扇。小亭中何有，素琴对黄卷。蕊珠讽数篇，秋思弹一遍。从容朝课毕，方与客相见。","dynasty":"唐代","title":"朝课"}
{"author":"白居易","content":"夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。梁园应有兴，何不召邹生？","dynasty":"唐代","title":"雪朝乘兴欲诣李司徒留守先以五韵戏之"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？","dynasty":"唐代","tags":"宋词三百首，小学古诗，婉约，景点，早教古诗100首","title":"忆江南·江南好"}
{"author":"白居易","content":"翠幕红筵高在云，歌钟一曲万家闻。路人指点滕王阁，看送忠州白使君。","dynasty":"唐代","title":"钟陵饯送"}
{"author":"白居易","content":"百鸟乳雏毕，秋燕独蹉跎。去社日已近，衔泥意如何。不悟时节晚，徒施工用多。人间事亦尔，不独燕营窠。","dynasty":"唐代","title":"晚燕"}
{"author":"白居易","content":"园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。","dynasty":"唐代","title":"二月一日作，赠韦七庶子"}
{"author":"白居易","content":"皤然一老子，拥裘仍隐几。坐稳夜忘眠，卧安朝不起。起来无可作，闭目时叩齿。静对铜炉香，暖漱银瓶水。午斋何俭洁，饼与蔬而已。西寺讲楞伽，闲行一随喜。","dynasty":"唐代","title":"晚起闲行"}
{"author":"白居易","content":"换印虽频命未通，历阳湖上又秋风。不教才展休明代，为罚诗争造化功。我亦思归田舍下，君应厌卧郡斋中。好相收拾为闲伴，年齿官班约略同。","dynasty":"唐代","title":"答刘和州禹锡"}
{"author":"白居易","content":"金花银椀饶君用，罨画罗衣尽嫂裁。觅得黔娄为妹婿，可能空寄蜀茶来。","dynasty":"唐代","title":"杨六尚书新授东川节度使代妻戏贺兄嫂二绝其二"}
{"author":"白居易","content":"公门日两衙，公假月三旬。衙用决簿领，旬以会亲宾。公多及私少，劳逸常不均。况为剧郡长，安得闲宴频。下车已二月，开筵始今晨。初黔军厨突，一拂郡榻尘。既备献酬礼，亦具水陆珍。萍醅箬溪醑，水鲙松江鳞。侑食乐悬动，佐欢妓席陈。风流吴中客，佳丽江南人。歌节点随袂，舞香遗在茵。清奏凝未阕，酡颜气已春。众宾勿遽起，群寮且逡巡。无轻一日醉，用犒九日勤。微彼九日勤，何以治吾民。微此一日醉，何以乐吾身。","dynasty":"唐代","title":"郡斋旬假始命宴呈座客示郡寮（自此后在苏州作）"}
{"author":"白居易","content":"金磬玉笙调已久，牙床角枕睡常迟。朦胧闲梦初成后，宛转柔声入破时。乐可理心应不谬，酒能陶性信无疑。起尝残酌听馀曲，斜背银缸半下帷。","dynasty":"唐代","title":"卧听法曲霓裳"}
{"author":"白居易","content":"嬴女偷乘凤去时，洞中潜歇弄琼枝。不缘啼鸟春饶舌，青琐仙郎可得知。","dynasty":"唐代","title":"酬严给事（闻玉蕊花下有游仙绝句）"}
{"author":"白居易","content":"我知世无幻，了无干世意。世知我无堪，亦无责我事。由兹两相忘，因得长自遂。自遂意何如，闲官在闲地。闲地唯东都，东都少名利。闲官是宾客，宾客无牵累。嵇康日日懒，毕卓时时醉。酒肆夜深归，僧房日高睡。形安不劳苦，神泰无忧畏。从官三十年，无如今气味。鸿虽脱罗弋，鹤尚居禄位。唯此未忘怀，有时犹内愧。","dynasty":"唐代","title":"咏怀"}
{"author":"白居易","content":"鸡球饧粥屡开筵，谈笑讴吟间管弦。一月三回寒食会，春光应不负今年。","dynasty":"唐代","title":"会昌元年春五绝句。赠举之仆射"}
{"author":"白居易","content":"娃宫屧廊寻已倾，砚池香径又欲平。二三月时何草绿，几百年来空月明。使君虽老颇多思，携觞领妓处处行。今愁古恨入丝竹，一曲凉州无限情。直自当时到今日，中间歌吹更无声。","dynasty":"唐代","title":"题灵岩寺"}
{"author":"白居易","content":"丽句劳相赠，佳期恨有违。早知留酒待，悔不趁花归。春尽绿醅老，雨多红萼稀。今朝如一醉，犹得及芳菲。","dynasty":"唐代","title":"答韦八"}
{"author":"白居易","content":"西轩草诏暇，松竹深寂寂。月出清风来，忽似山中夕。因成西南梦，梦作游仙客。觉闻宫漏声，犹谓山泉滴。","dynasty":"唐代","title":"禁中寓"}
{"author":"白居易","content":"卧听鼕鼕衙鼓声，起迟睡足长心情。华簪脱后头虽白，堆案抛来眼校明。闲上篮舆乘兴出，醉回花舫信风行。明朝更濯尘缨去，闻道松江水最清。","dynasty":"唐代","title":"晚起"}
{"author":"白居易","content":"白发镊不尽，根在愁肠中。","dynasty":"唐代","title":"句"}
{"author":"白居易","content":"门有医来往，庭无客送迎。病销谈笑兴，老足叹嗟声。鹤伴临池立，人扶下砌行。脚疮春断酒，那得有心情。","dynasty":"唐代","title":"病疮"}
{"author":"白居易","content":"摘得菊花携得酒，绕村骑马思悠悠。下邽田地平如掌，何处登高望梓州。","dynasty":"唐代","title":"九日寄行简"}
{"author":"白居易","content":"岂料吾方病，翻悲汝不全。卧惊从枕上，扶哭就灯前。有女诚为累，无儿岂免怜。病来才十日，养得已三年。慈泪随声迸，悲肠遇物牵。故衣犹架上，残药尚头边。送出深村巷，看封小墓田。莫言三里地，此别是终天。","dynasty":"唐代","title":"病中哭金銮子（小女子名）"}
{"author":"白居易","content":"何堪日衰病，复此时炎燠。厌对俗杯盘，倦听凡丝竹。藤床铺晚雪，角枕截寒玉。安得清瘦人，新秋夜同宿。非君固不可，何夕枉高躅。","dynasty":"唐代","title":"苦热中寄舒员外"}
{"author":"白居易","content":"余杭县里卢明府，虚白亭中白舍人。今日相逢头似雪，一杯相劝送残春。","dynasty":"唐代","title":"赠卢绩"}
{"author":"白居易","content":"白发生一茎，朝来明镜里。勿言一茎少，满头从此始。青山方远别，黄绶初从仕。未料容鬓间，蹉跎忽如此。","dynasty":"唐代","title":"初见白发"}
{"author":"白居易","content":"我知世无幻，了无干世意。世知我无堪，亦无责我事。由兹两相忘，因得长自遂。自遂意何如，闲官在闲地。闲地唯东都，东都少名利。闲官是宾客，宾客无牵累。嵇康日日懒，毕卓时时醉。酒肆夜深归，僧房日高睡。形安不劳苦，神泰无忧畏。从官三十年，无如今气味。鸿虽脱罗弋，鹤尚居禄位。唯此未忘怀，有时犹内愧。","dynasty":"唐代","title":"咏怀"}
{"author":"白居易","content":"月出照北堂，光华满阶墀。凉风从西至，草木日夜衰。桐柳减绿阴，蕙兰消碧滋。感物私自念，我心亦如之。安得长少壮，盛衰迫天时。人生如石火，为乐长苦迟。","dynasty":"唐代","title":"秋怀"}
{"author":"白居易","content":"春风摇荡自东来，折尽樱桃绽尽梅。惟馀思妇愁眉结，无限春风吹不开。","dynasty":"唐代","title":"思妇眉"}
{"author":"白居易","content":"西户最荣君好去，左冯虽稳我慵来。秋风一箸鲈鱼鲙，张翰摇头唤不回。","dynasty":"唐代","title":"寄杨六侍郎（时杨初授户部，予不赴同州）"}
{"author":"白居易","content":"天高风袅袅，乡思绕关河。寥落归山梦，殷勤采蕨歌。病添心寂寞，愁入鬓蹉跎。晚树蝉鸣少，秋阶日上多。长闲羡云鹤，久别愧烟萝。其奈丹墀上，君恩未报何。","dynasty":"唐代","title":"晚秋有怀郑中旧隐"}
{"author":"白居易","content":"元九在江陵时，有《放言》长句诗五首，韵高而体律，意古而词新。予每咏之，甚觉有味，虽前辈深于诗者，未有此作。唯李颀有云：“济水至清河自浊，周公大圣接舆狂。”斯句近之矣。予出佐浔阳，未届所任，舟中多暇，江上独吟，因缀五篇，以续其意耳。朝真暮伪何人辨？古往今来底事无？但爱臧生能诈圣，可知宁子解佯愚？草萤有耀终非火，荷露虽团岂是珠？不取燔柴兼照乘，可怜光彩亦何殊？世途倚伏都无定，尘网牵缠卒未休。祸福回还车转毂，荣枯反覆手藏钩。龟灵未免刳肠患，马失应无折足忧。不信君看弈棋者，输赢须待局终头。赠君一法决狐疑，不用钻龟与祝蓍。试玉要烧三日满，辨材须待七年期。[真玉烧三日不热。豫章木生七年而后知。]周公恐惧流言后，王莽谦恭未篡时。向使当初身便死，一生真伪复谁知？谁家第宅成还破？何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有定波。莫笑贫贱夸富贵，共成枯骨两如何。泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情？","dynasty":"唐代","title":"放言五首　并序"}
{"author":"白居易","content":"浔阳欲到思无穷，庾亮楼南湓口东。树木凋疏山雨后，人家低湿水烟中。菰蒋喂马行无力，芦荻编房卧有风。遥见朱轮来出郭，相迎劳动使君公。","dynasty":"唐代","title":"初到江州"}
{"author":"白居易","content":"忠州州里今日花，庐山山头去时树。已怜根损斩新栽，还喜花开依旧数。赤玉何人少琴轸，红缬谁家合罗袴.但知烂熳恣情开，莫怕南宾桃李妒。","dynasty":"唐代","title":"喜山石榴花开（去年自庐山移来）"}
{"author":"白居易","content":"今朝春气寒，自问何所欲。酥暖薤白酒，乳和地黄粥。岂惟厌馋口，亦可调病腹。助酌有枯鱼，佐餐兼旨蓄。省躬念前哲，醉饱多惭忸。君不闻靖节先生尊长空，广文先生饭不足。","dynasty":"唐代","title":"春寒"}
{"author":"白居易","content":"三十四十五欲牵，七十八十百病缠。五十六十却不恶，恬淡清净心安然。已过爱贪声利后，犹在病羸昏耄前。未无筋力寻山水，尚有心情听管弦。闲开新酒尝数盏，醉忆旧诗吟一篇。敦诗梦得且相劝，不用嫌他耳顺年。","dynasty":"唐代","title":"耳顺吟寄敦诗梦得"}
{"author":"白居易","content":"在郡六百日，入山十二回。宿因月桂落，醉为海榴开。黄纸除书到，青宫诏命催。僧徒多怅望，宾从亦裴回。寺闇烟埋竹，林香雨落梅。别桥怜白石，辞洞恋青苔。渐出松间路，犹飞马上杯。谁教冷泉水，送我下山来。","dynasty":"唐代","title":"留题天竺、灵隐两寺"}
{"author":"白居易","content":"低屏软褥卧藤床，舁向前轩就日阳。一足任他为外物，三杯自要沃中肠。头风若见诗应愈，齿折仍夸笑不妨。细酌徐吟犹得在，旧游未必便相忘。","dynasty":"唐代","title":"病中诗十五首。就暖偶酌戏诸诗酒旧侣"}
{"author":"白居易","content":"张翰一杯酒，荣期三乐歌。聪明伤混沌，烦恼污头陀。簟冷秋生早，阶闲日上多。近来门更静，无雀可张罗。","dynasty":"唐代","title":"偶作"}
{"author":"白居易","content":"露坠萎花槿，风吹败叶荷。老心欢乐少，秋眼感伤多。芳岁今如此，衰翁可奈何。犹应不如醉，试遣唤笙歌。","dynasty":"唐代","title":"唤笙歌"}
{"author":"白居易","content":"元圣生乘运，忠贤出应期。还将稽古力，助立太平基。土控吴兼越，州连歙与池。山河地襟带，军镇国藩维。廉察安江甸，澄清肃海夷。股肱分外守，耳目付中司。楚老歌来暮，秦人咏去思。望如时雨至，福是岁星移。政静民无讼，刑行吏不欺。撝谦惊主宠，阴德畏人知。白玉惭温色，朱绳让直辞。行为时领袖，言作世蓍龟。盛幕招贤士，连营训锐师。光华下鹓鹭，气色动熊罴。出入麾幢引，登临剑戟随。好风迎解榻，美景待搴帷。晴野霞飞绮，春郊柳宛丝。城乌惊画角，江雁避红旗。藉草朱轮驻，攀花紫绶垂。山宜谢公屐，洲称柳家诗。酒气和芳杜，弦声乱子规。分球齐马首，列舞匝蛾眉。醉惜年光晚，欢怜日影迟。回塘排玉棹，归路拥金羁。自顾龙钟者，尝蒙噢咻之。仰山尘不让，涉海水难为。身忝乡人荐，名因国士推。提携增善价，拂拭长妍姿。射策端心术，迁乔整羽仪。幸穿杨远叶，谬折桂高枝。佩德潜书带，铭仁暗勒肌。饬躬趋馆舍，拜手挹阶墀。霄汉程虽在，风尘迹尚卑。敝衣羞布素，败屋厌茅茨。养乏晨昏膳，居无伏腊资。盛时贫可耻，壮岁病堪嗤。擢第名方立，耽书力未疲。磨铅重剸割，策蹇再奔驰。相马须怜瘦，呼鹰正及饥。扶摇重即事，会有答恩时。","dynasty":"唐代","title":"叙德书情四十韵，上宣歙翟中丞"}
{"author":"白居易","content":"巨镇为邦屏，全材作国桢。韬钤汉上将，文墨鲁诸生。豹虎关西卒，金汤渭北城。宠深初受棨，威重正扬兵。阵占山河布，军谙水草行。夏苗侵虎落，宵遁失蕃营。云队攒戈戟，风行卷旆旌。堠空烽火灭，气胜鼓鼙鸣。胡马辞南牧，周师罢北征。回头问天下，何处有欃枪。","dynasty":"唐代","title":"和渭北刘大夫借便秋遮虏，寄朝中亲友"}
{"author":"白居易","content":"晚起春寒慵裹头，客来池上偶同游。东台御史多提举，莫按金章系布裘。","dynasty":"唐代","title":"姚侍御见过，戏赠"}
{"author":"白居易","content":"海底飞尘终有日，山头化石岂无时。谁道小郎抛小妇，船头一去没回期。","dynasty":"唐代","tags":"爱情，离别，伤感","title":"浪淘沙·海底飞尘终有日"}
{"author":"白居易","content":"云树玉泉寺，肩舁半日程。更无人作伴，祗共酒同行。新叶千万影，残莺三两声。闲游竟未足，春尽有馀情。","dynasty":"唐代","title":"独游玉泉寺"}
{"author":"白居易","content":"道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"烟翠三秋色，波涛万古痕。削成青玉片，截断碧云根。风气通岩穴，苔文护洞门。三峰具体小，应是华山孙。","dynasty":"唐代","title":"太湖石"}
{"author":"白居易","content":"微之谪去千馀里，太白无来十一年。今日见名如见面，尘埃壁上破窗前。","dynasty":"唐代","title":"感化寺见元九、刘三十二题名处"}
{"author":"白居易","content":"追欢逐乐少闲时，补贴平生得事迟。何处花开曾后看，谁家酒熟不先知。石楼月下吹芦管，金谷风前舞柳枝。十听春啼变莺舌，三嫌老丑换蛾眉。乐天一过难知分，犹自咨嗟两鬓丝。","dynasty":"唐代","title":"追欢偶作"}
{"author":"白居易","content":"处世非不遇，荣身颇有馀。勋为上柱国，爵乃朝大夫。自问有何才，两入承明庐。又问有何政，再驾朱轮车。矧予东山人，自惟朴且疏。弹琴复有酒，且慕嵇阮徒。暗被乡里荐，误上贤能书。一列朝士籍，遂为世网拘。高有罾缴忧，下有陷阱虞。每觉宇宙窄，未尝心体舒。蹉跎二十年，颔下生白须。何言左迁去，尚获专城居。杭州五千里，往若投渊鱼。虽未脱簪组，且来泛江湖。吴中多诗人，亦不少酒酤。高声咏篇什，大笑飞杯盂。五十未全老，尚可且欢娱。用兹送日月，君以为何如。秋风起江上，白日落路隅。回首语五马，去矣勿踟蹰。","dynasty":"唐代","title":"马上作"}
{"author":"白居易","content":"众老忧添岁，余衰喜入春。年开第七秩，屈指几多人。","dynasty":"唐代","title":"七年元日对酒五首其二"}
{"author":"白居易","content":"昆明春，昆明春，春池岸古春流新。影浸南山青滉漾，波沉西日红奫沦。往年因旱池枯竭，龟尾曳涂鱼喣沫。诏开八水注恩波，千介万鳞同日活。今来净绿水照天，游鱼鱍鱍莲田田。洲香杜若抽心短，沙暖鸳鸯铺翅眠。动植飞沉皆遂性，皇泽如春无不被。渔者仍丰网罟资，贫人久获菰蒲利。诏以昆明近帝城，官家不得收其征。菰蒲无租鱼无税，近水之人感君惠。感君惠，独何人，吾闻率土皆王民，远民何疏近何亲。愿推此惠及天下，无远无近同欣欣。吴兴山中罢榷茗，鄱阳坑里休封银。天涯地角无禁利，熙熙同似昆明春。","dynasty":"唐代","title":"昆明春－思王泽之广被也"}
{"author":"白居易","content":"忧人何处可销忧，碧瓮红栏湓水头。从此浔阳风月夜，崔公楼替庾公楼。","dynasty":"唐代","title":"题崔使君新楼"}
{"author":"白居易","content":"鸡鸣丑，高楼大宅得安久。常劝父母发慈心，孝得题名终不朽。","dynasty":"唐代","title":"十二时行孝文"}
{"author":"白居易","content":"离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。","dynasty":"唐代","tags":"唐诗三百首，小学古诗，送别，咏物，写草，早教古诗100首","title":"草/赋得古原草送别"}
{"author":"白居易","content":"我身何所似，似彼孤生蓬。秋霜剪根断，浩浩随长风。昔游秦雍间，今落巴蛮中。昔为意气郎，今作寂寥翁。外貌虽寂寞，中怀颇冲融。赋命有厚薄，委心任穷通。通当为大鹏，举翅摩苍穹。穷则为鹪鹩，一枝足自容。苟知此道者，身穷心不穷。","dynasty":"唐代","title":"我身"}
{"author":"白居易","content":"征途行色惨风烟，祖帐离声咽管弦。翠黛不须留五马，皇恩只许住三年。绿藤阴下铺歌席，红藕花中泊妓船。处处回头尽堪恋，就中难别是湖边。","dynasty":"唐代","title":"西湖留别"}
{"author":"白居易","content":"四月池水满，龟游鱼跃出。吾亦爱吾池，池边开一室。人鱼虽异族，其乐归于一。且与尔为徒，逍遥同过日。尔无羡沧海，蒲藻可委质。吾亦忘青云，衡茅足容膝。况吾与尔辈，本非蛟龙匹。假如云雨来，只是池中物。","dynasty":"唐代","title":"咏兴五首。四月池水满"}
{"author":"白居易","content":"伤心一尉便终身，叔母年高新妇贫。一片绿衫消不得，腰金拖紫是何人。","dynasty":"唐代","title":"哭从弟"}
{"author":"白居易","content":"毡帐胡琴出塞曲，兰塘越棹弄潮声。何言此处同风月，蓟北江南万里情。","dynasty":"唐代","title":"池边即事"}
{"author":"白居易","content":"曲江西岸又春风，万树花前一老翁。遇酒逢花还且醉，若论惆怅事何穷。","dynasty":"唐代","title":"曲江有感"}
{"author":"白居易","content":"妓房匣镜满红埃，酒库封瓶生绿苔。居士尔时缘护戒，车公何事亦停杯。散斋香火今朝散，开素盘筵后日开。随意往还君莫怪，坐禅僧去饮徒来。","dynasty":"唐代","title":"五月斋戒罢宴彻乐闻韦宾客皇甫郎中饮会亦稀…长句呈谢"}
{"author":"白居易","content":"草草辞家忧后事，迟迟去国问前途。望秦岭上回头立，无限秋风吹白须。蓝桥春雪君归日，秦岭秋风我去时。每到驿亭先下马，循墙绕柱觅君诗。","dynasty":"唐代","title":"初贬官过望秦岭　自此后诗江州路上作。"}
{"author":"白居易","content":"萧疏秋竹篱，清浅秋风池。一只短舫艇，一张斑鹿皮。皮上有野叟，手中持酒卮。半酣箕踞坐，自问身为谁。严子垂钓日，苏门长啸时。悠然意自得，意外何人知。","dynasty":"唐代","title":"秋池独泛"}
{"author":"白居易","content":"位逾三品日，年过六旬时。不道官班下，其如筋力衰。犹怜好风景，转重旧亲知。少壮难重得，欢娱且强为。兴来池上酌，醉出袖中诗。静话开襟久，闲吟放醆迟。落花无限雪，残鬓几多丝。莫说伤心事，春翁易酒悲。","dynasty":"唐代","title":"残春咏怀，赠杨慕巢侍郎"}
{"author":"白居易","content":"不种一陇田，仓中有馀粟。不采一株桑，箱中有馀服。官闲离忧责，身泰无羁束。中人百户税，宾客一年禄。樽中不乏酒，篱下仍多菊。是物皆有馀，非心无所欲。吟君未贫作，同歌知足曲。自问此时心，不足何时足。","dynasty":"唐代","title":"知足吟（和崔十八未贫作）"}
{"author":"白居易","content":"下车书奏龚黄课，动笔诗传鲍谢风。江郡讴谣夸杜母，洛城欢会忆车公。笛愁春尽梅花里，簟冷秋生薤叶中。不道蕲州歌酒少，使君难称与谁同。","dynasty":"唐代","title":"寄李蕲州"}
{"author":"白居易","content":"谁人功画麒麟阁？何客新投魑魅乡？两处荣枯君莫问，残春更醉两三场。","dynasty":"唐代","title":"劝梦得酒"}
{"author":"白居易","content":"华阳观里仙桃发，把酒看花心自知。争忍开时不同醉，明朝后日即空枝。","dynasty":"唐代","title":"华阳观桃花时招李六拾遗饮"}
{"author":"白居易","content":"浔阳郡厅后，有树不知名。秋先梧桐落，春后桃李荣。五月始萌动，八月已凋零。左右皆松桂，四时郁青青。岂量雨露恩，沾濡不均平。荣枯各有分，天地本无情。顾我亦相类，早衰向晚成。形骸少多病，三十不丰盈。毛鬓早改变，四十白髭生。谁教两萧索，相对此江城。","dynasty":"唐代","title":"郡厅有树晚荣早凋人不识名因题其上"}
{"author":"白居易","content":"偃蹇月中桂，结根依青天。天风绕月起，吹子下人间。飘零委何处，乃落匡庐山。生为石上桂，叶如剪碧鲜。枝干日长大，根荄日牢坚。不归天上月，空老山中年。庐山去咸阳，道里三四千。无人为移植，得入上林园。不及红花树，长栽温室前。","dynasty":"唐代","title":"庐山桂"}
{"author":"白居易","content":"湖上秋泬寥，湖边晚萧瑟。登亭望湖水，水缩湖底出。清渟得早霜，明灭浮残日。流注随地势，洼坳无定质。泓澄白龙卧，宛转青蛇屈。破镜折剑头，光芒又非一。久为山水客，见尽幽奇物。及来湖亭望，此状难谈悉。乃知天地间，胜事殊未毕。","dynasty":"唐代","title":"湖亭晚望残水"}
{"author":"白居易","content":"今朝览明镜，须鬓尽成丝。行年六十四，安得不衰羸。亲属惜我老，相顾兴叹咨。而我独微笑，此意何人知。笑罢仍命酒，掩镜捋白髭。尔辈且安坐，从容听我词。生若不足恋，老亦何足悲。生若苟可恋，老即生多时。不老即须夭，不夭即须衰。晚衰胜早夭，此理决不疑。古人亦有言，浮生七十稀。我今欠六岁，多幸或庶几。倘得及此限，何羡荣启期。当喜不当叹，更倾酒一卮。","dynasty":"唐代","title":"览镜喜老"}
{"author":"白居易","content":"因我疏慵休罢早，遣君安乐岁时多。世间老苦人何限，不放君闲奈我何。","dynasty":"唐代","title":"自戏三绝句。心重答身"}
{"author":"白居易","content":"宫漏滴渐阑，城乌啼复歇。此时若不醉，争奈千门月。主人中夜起，妓烛前罗列。歌袂默收声，舞鬟低赴节。弦吟玉柱品，酒透金杯热。朱颜忽已酡，清奏犹未阕。妍词黯先唱，逸韵刘继发。铿然双雅音，金石相磨戛。","dynasty":"唐代","title":"和思黯居守独饮偶醉见示六韵时梦得和篇先成…美之"}
{"author":"白居易","content":"四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。","dynasty":"唐代","tags":"悼念，哀思，友人","title":"哭刘尚书梦得二首"}
{"author":"白居易","content":"海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。鱼珮葺鳞光照地，鹘衔瑞带势冲天。莫嫌鬓上些些白，金紫由来称长年。","dynasty":"唐代","title":"喜刘苏州恩赐金紫，遥想贺宴，以诗庆之"}
{"author":"白居易","content":"暖卧摩绵褥，晨倾药酒螺。昏昏布裘底，病醉睡相和。末疾徒云尔，馀年有几何。须知差与否，相去校无多。","dynasty":"唐代","title":"酬梦得见喜疾瘳"}
{"author":"白居易","content":"可惜莺啼花落处，一壶浊酒送残春。可怜月好风凉夜，一部清商伴老身。饱食安眠消日月，闲谈冷笑接交亲。谁知将相王侯外，别有优游快活人。","dynasty":"唐代","title":"快活"}
{"author":"白居易","content":"凤阁舍人京亚尹，白头俱未著绯衫。南宫起请无消息，朝散何时得入衔。","dynasty":"唐代","title":"重和元少尹"}
{"author":"白居易","content":"漠漠闇苔新雨地，微微凉露欲秋天。莫对月明思往事，损君颜色减君年。","dynasty":"唐代","title":"赠内"}
{"author":"白居易","content":"既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如。","dynasty":"唐代","title":"和李澧州题韦开州经藏诗"}
{"author":"白居易","content":"荷香清露坠，柳动好风生。微月初三夜，新蝉第一声。乍闻愁北客，静听忆东京。我有竹林宅，别来蝉再鸣。不知池上月，谁拨小船行。","dynasty":"唐代","title":"六月三日夜闻蝉"}
{"author":"白居易","content":"杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。","dynasty":"唐代","tags":"乐府，农民，生活，忧国忧民","title":"杜陵叟"}
{"author":"白居易","content":"古剑寒黯黯，铸来几千秋。白光纳日月，紫气排斗牛。有客借一观，爱之不敢求。湛然玉匣中，秋水澄不流。至宝有本性，精刚无与俦。可使寸寸折，不能绕指柔。愿快直士心，将断佞臣头。不愿报小怨，夜半刺私仇。劝君慎所用，无作神兵羞。","dynasty":"唐代","tags":"咏物，写剑，讽喻","title":"李都尉古剑"}
{"author":"白居易","content":"晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。“主人慎勿语，中尉正承恩！”","dynasty":"唐代","tags":"叙事，回忆，讽刺","title":"宿紫阁山北村"}
{"author":"白居易","content":"一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。","dynasty":"唐代","tags":"友情，抒怀","title":"编集拙诗成一十五卷因题卷末戏赠元九李二十"}
{"author":"白居易","content":"无论海角与天涯，大抵心安即是家。路远谁能念乡曲，年深兼欲忘京华。忠州且作三年计，种杏栽桃拟待花。","dynasty":"唐代","title":"种桃杏"}
{"author":"白居易","content":"一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。","dynasty":"唐代","tags":"咏物，桃花，怜惜，抒情","title":"晚桃花"}
{"author":"白居易","content":"人老何所乐，乐在归乡国。我归故园来，九度逢寒食。故园在何处，池馆东城侧。四邻梨花时，二月伊水色。岂独好风土，仍多旧亲戚。出去恣欢游，归来聊燕息。有官供禄俸，无事劳心力。但恐优稳多，微躬销不得。","dynasty":"唐代","title":"寒食"}
{"author":"白居易","content":"四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。","dynasty":"唐代","tags":"悼念，哀思，友人","title":"哭刘尚书梦得二首"}
{"author":"白居易","content":"幸与松筠相近栽，不随桃李一时开。杏园岂敢妨君去，未有花时且看来。","dynasty":"唐代","tags":"咏物，写花，喻人","title":"代迎春花招刘郎中"}
{"author":"白居易","content":"无月无灯寒食夜，夜深犹立暗花前。忽因时节惊年几，四十如今欠一年。","dynasty":"唐代","title":"寒食夜"}
{"author":"白居易","content":"承华东署三分务，履道西池七过春。歌酒优游聊卒岁，园林萧洒可终身。留侯爵秩诚虚贵，疏受生涯未苦贫。月俸百千官二品，朝廷雇我作闲人。","dynasty":"唐代","title":"从同州刺史改授太子少傅分司"}
{"author":"白居易","content":"昨夜凉风又飒然，萤飘叶坠卧床前。逢秋莫叹须知分，已过潘安三十年。","dynasty":"唐代","title":"凉风叹"}
{"author":"白居易","content":"华原磬，华原磬，古人不听今人听。泗滨石，泗滨石，今人不击古人击。今人古人何不同，用之舍之由乐工。乐工虽在耳如壁，不分清浊即为聋。梨园弟子调律吕，知有新声不如古。古称浮磬出泗滨，立辨致死声感人。宫悬一听华原石，君心遂忘封疆臣。果然胡寇从燕起，武臣少肯封疆死。始知乐与时政通，岂听铿锵而已矣。磬襄入海去不归，长安市儿为乐师。华原磬与泗滨石，清浊两声谁得知。","dynasty":"唐代","title":"华原磬－刺乐工非其人也"}
{"author":"白居易","content":"籍甚二十年，今日方款颜。相送嵩洛下，论心杯酒间。河亚懒出入，府寮多闭关。苍发彼此老，白日寻常闲。朝从携手出，暮思联骑还。何当挈一榼，同宿龙门山。","dynasty":"唐代","title":"赠苏少府"}
{"author":"白居易","content":"官牛官牛驾官车，浐水岸边般载沙。一石沙，几斤重，朝载暮载将何用。载向五门官道西，绿槐阴下铺沙堤。昨来新拜右丞相，恐怕泥涂污马蹄。右丞相，马蹄蹋沙虽净洁，牛领牵车欲流血。右丞相，但能济人治国调阴阳，官牛领穿亦无妨。","dynasty":"唐代","title":"官牛－讽执政也"}
{"author":"白居易","content":"一会灵山犹未散，重翻贝叶有来由。是名精进才开眼，岩石无端亦点头。","dynasty":"唐代","title":"翻经台（见咸淳临安志）"}
{"author":"白居易","content":"小宅里闾接，疏篱鸡犬通。渠分南巷水，窗借北家风。庾信园殊小，陶潜屋不丰。何劳问宽窄，宽窄在心中。","dynasty":"唐代","title":"小宅"}
{"author":"白居易","content":"双鬟垂未合，三十才过半。本是绮罗人，今为山水伴。春泉共挥弄，好树同攀玩。笑容共底迷，酒思风前乱。红凝舞袖急，黛惨歌声缓。莫唱杨柳枝，无肠与君断。","dynasty":"唐代","title":"山游示小妓"}
{"author":"白居易","content":"珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。银篦稳篸乌罗帽，花襜宜乘叱拨驹。雪里君看何所似，王昭君妹写真图。","dynasty":"唐代","title":"同诸客嘲雪中马上妓"}
{"author":"白居易","content":"有女名罗子，生来才两春。我今年已长，日夜二毛新。顾念娇啼面，思量老病身。直应头似雪，始得见成人。","dynasty":"唐代","title":"罗子"}
{"author":"白居易","content":"人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。","dynasty":"唐代","title":"人定"}
{"author":"白居易","content":"逐胜移朝宴，留欢放晚衙。宾寮多谢客，骑从半吴娃。到处销春景，归时及月华。城阴一道直，烛焰两行斜。东吹先催柳，南霜不杀花。皋桥夜沽酒，灯火是谁家。","dynasty":"唐代","title":"夜归"}
{"author":"白居易","content":"不知远郡何时到，犹喜全家此去同。万里王程三峡外，百年生计一舟中。巫山暮足沾花雨，陇水春多逆浪风。两片红旌数声鼓，使君艛艓上巴东。","dynasty":"唐代","title":"入峡次巴东"}
{"author":"白居易","content":"青草湖中万里程，黄梅雨里一人行。愁见滩头夜泊处，风翻暗浪打船声。","dynasty":"唐代","tags":"写景，孤独，忧愁","title":"浪淘沙·青草湖中万里程"}
{"author":"白居易","content":"不种一陇田，仓中有馀粟。不采一株桑，箱中有馀服。官闲离忧责，身泰无羁束。中人百户税，宾客一年禄。樽中不乏酒，篱下仍多菊。是物皆有馀，非心无所欲。吟君未贫作，同歌知足曲。自问此时心，不足何时足。","dynasty":"唐代","title":"知足吟（和崔十八未贫作）"}
{"author":"白居易","content":"青莎台上起书楼，绿藻潭中系钓舟。日晚爱行深竹里，月明多上小桥头。暂尝新酒还成醉，亦出中门便当游。一部清商聊送老，白须萧飒管弦秋。","dynasty":"唐代","title":"池上闲咏"}
{"author":"白居易","content":"晴空星月落池塘，澄鲜净绿表里光。露簟清莹迎夜滑，风襟潇洒先秋凉。无人惊处野禽下，新睡觉时幽草香。但问尘埃能去否，濯缨何必向沧浪。","dynasty":"唐代","title":"池上夜境"}
{"author":"白居易","content":"阙塞龙门口，祗园鹫岭头。曾随减劫坏，今遇胜缘修。再莹新金刹，重装旧石楼。病僧皆引起，忙客亦淹留。四望穷沙界，孤标出赡州。地图铺洛邑，天柱倚崧丘。两面苍苍岸，中心瑟瑟流。波翻八滩雪，堰护一潭油。台殿朝弥丽，房廊夜更幽。千花高下塔，一叶往来舟。岫合云初吐，林开雾半收。静闻樵子语，远听棹郎讴。官散殊无事，身闲甚自由。吟来携笔砚，宿去抱衾裯。霁月当窗白，凉风满簟秋。烟香封药灶，泉冷洗茶瓯。南祖心应学，西方社可投。先宜知止足，次要悟浮休。觉路随方乐，迷途到老愁。须除爱名障，莫作恋家囚。便合穷年住，何言竟日游。可怜终老地，此是我菟裘。","dynasty":"唐代","title":"重修香山寺毕题二十二韵以纪之"}
{"author":"白居易","content":"逝者绝影响，空庭朝复昏。家人哀临毕，夜锁寿堂门。无妻无子何人葬，空见铭旌向月翻。","dynasty":"唐代","title":"夜哭李夷道"}
{"author":"白居易","content":"湛湛玉泉色，悠悠浮云身。闲心对定水，清净两无尘。手把青筇杖，头戴白纶巾。兴尽下山去，知我是谁人。","dynasty":"唐代","title":"题玉泉寺"}
{"author":"白居易","content":"惨澹岁云暮，穷阴动经旬。霜风裂人面，冰雪摧车轮。而我当是时，独不知苦辛。晨炊廪有米，夕爨厨有薪。夹帽长覆耳，重裘宽裹身。加之一杯酒，煦妪如阳春。洛城士与庶，比屋多饥贫。何处炉有火，谁家甑无尘。如我饱暖者，百人无一人。安得不惭愧，放歌聊自陈。","dynasty":"唐代","title":"岁暮"}
{"author":"白居易","content":"骄阳连毒暑，动植皆枯槁。旱日干密云，炎烟焦茂草。少壮犹困苦，况予病且老。既无白栴檀，何以除热恼？[华严经云：以栴檀涂身能除一切热恼而得清凉也。]汗巾束头鬓，膻食熏襟抱。始觉韦山人，休粮散发好。","dynasty":"唐代","title":"赠韦处士六年夏大热旱"}
{"author":"白居易","content":"不知杨六逢寒食，作底欢娱过此辰。兜率寺高宜望月，嘉陵江近好游春。蛮旗似火行随马，蜀妓如花坐绕身。不使黔娄夫妇看，夸张富贵向何人。","dynasty":"唐代","title":"寒食日寄杨东川"}
{"author":"白居易","content":"夜泊鹦鹉洲，江月秋澄澈。邻船有歌者，发词堪愁绝。歌罢继以泣，泣声通复咽。寻声见其人，有妇颜如雪。独倚帆樯立，娉婷十七八。夜泪如真珠，双双堕明月。借问谁家妇，歌泣何凄切。一问一沾襟，低眉终不说。","dynasty":"唐代","title":"夜闻歌者（宿鄂州）"}
{"author":"白居易","content":"我爱此山头，及此三登历。紫霞旧精舍，寥落空泉石。朝市日喧隘，云林长悄寂。犹存住寺僧，肯有归山客。","dynasty":"唐代","title":"过紫霞兰若"}
{"author":"白居易","content":"何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。","dynasty":"唐代","title":"和春深二十首其十八"}
{"author":"白居易","content":"香曲亲看造，芳丛手自栽。迎春报酒熟，垂老看花开。红蜡半含萼，绿油新酦醅。玲珑五六树，潋滟两三杯。恐有狂风起，愁无好客来。独酣还独语，待取月明回。","dynasty":"唐代","title":"对新家酝玩自种花"}
{"author":"白居易","content":"青石出自蓝田山，兼车运载来长安。工人磨琢欲何用，石不能言我代言。不愿作人家墓前神道碣，坟土未干名已灭。不愿作官家道旁德政碑，不镌实录镌虚辞。愿为颜氏段氏碑，雕镂太尉与太师。刻此两片坚贞质，状彼二人忠烈姿。义心如石屹不转，死节如石确不移。如观奋击朱泚日，似见叱诃希烈时。各于其上题名谥，一置高山一沉水。陵谷虽迁碑独存，骨化为尘名不死。长使不忠不烈臣，观碑改节慕为人。慕为人，劝事君。","dynasty":"唐代","title":"青石－激忠烈也"}
{"author":"白居易","content":"昨日哭寝门，今日哭寝门。借问所哭谁，无非故交亲。伟卿既长往，质夫亦幽沦。屈指数年世，收涕自思身。彼皆少于我，先为泉下人。我今头半白，焉得身久存。好狂元郎中，相识二十春。昔见君生子，今闻君抱孙。存者尽老大，逝者已成尘。早晚升平宅，开眉一见君。","dynasty":"唐代","title":"哭诸故人，因寄元八"}
{"author":"白居易","content":"花枝缺处青楼开，艳歌一曲酒一杯。美人劝我急行乐，自古朱颜不再来，君不见外州客，长安道，一回来，一回老。","dynasty":"唐代","title":"横吹曲辞。长安道"}
{"author":"白居易","content":"泉石磷磷声似琴，闲眠静听洗尘心。莫轻两片青苔石，一夜潺湲直万金。","dynasty":"唐代","title":"南侍御以石相赠，助成水声，因以绝句谢之"}
{"author":"白居易","content":"掩抑复凄清，非琴不是筝。还弹乐府曲，别占阮家名。古调何人识，初闻满座惊。落盘珠历历，摇珮玉琤琤.似劝杯中物，如含林下情。时移音律改，岂是昔时声。","dynasty":"唐代","title":"和令狐仆射小饮听阮咸"}
{"author":"白居易","content":"进入阁前拜，退就廊下餐。归来昭国里，人卧马歇鞍。却睡至日午，起坐心浩然。况当好时节，雨后清和天。柿树绿阴合，王家庭院宽。瓶中鄠县酒，墙上终南山。独眠仍独坐，开襟当风前。禅师与诗客，次第来相看。要语连夜语，须眠终日眠。除非奉朝谒，此外无别牵。年长身且健，官贫心甚安。幸无急病痛，不至苦饥寒。自此聊以适，外缘不能干。唯应静者信，难为动者言。台中元侍御，早晚作郎官。未作郎官际，无人相伴闲。","dynasty":"唐代","title":"朝归书寄元八"}
{"author":"白居易","content":"管急丝繁拍渐稠，绿腰宛转曲终头。诚知乐世声声乐，老病人听未免愁。","dynasty":"唐代","title":"杂曲歌辞。乐世"}
{"author":"白居易","content":"何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。","dynasty":"唐代","title":"销暑"}
{"author":"白居易","content":"使君竟不住，萱桂徒栽种。桂有留人名，萱无忘忧用。不如江畔月，步步来相送。","dynasty":"唐代","title":"别萱桂"}
{"author":"白居易","content":"奉诏登左掖，束带参朝议。何言初命卑，且脱风尘吏。杜甫陈子昂，才名括天地。当时非不遇，尚无过斯位。况余蹇薄者，宠至不自意。惊近白日光，惭非青云器。天子方从谏，朝廷无忌讳。岂不思匪躬，适遇时无事。受命已旬月，饱食随班次。谏纸忽盈箱，对之终自愧。","dynasty":"唐代","title":"初授拾遗"}
{"author":"白居易","content":"山上巴子城，山下巴江水。中有穷独人，强名为刺史。时时窃自哂，刺史岂如是。仓粟喂家人，黄缣裹妻子。莓苔翳冠带，雾雨霾楼雉。衙鼓暮复朝，郡斋卧还起。回头望南浦，亦在烟波里。而我复何嗟，夫君犹滞此。","dynasty":"唐代","title":"南宾郡斋即事寄杨万州"}
{"author":"白居易","content":"罗敷敛双袂，樊姬献一杯。不见舒员外，秋菊为谁开？","dynasty":"唐代","title":"九日代罗樊二妓招舒著作　齐梁格。"}
{"author":"白居易","content":"不见诗酒客，卧来半月馀。合和新药草，寻检旧方书。晚霁烟景度，早凉窗户虚。雪生衰鬓久，秋入病心初。卧簟蕲竹冷，风襟邛葛疏。夜来身校健，小饮复何如。","dynasty":"唐代","title":"病中逢秋，招客夜酌"}
{"author":"白居易","content":"　　竹似贤，何哉？竹本固，固以树德，君子见其本，则思善建不拔者。竹性直，直以立身；君子见其性，则思中立不倚者。竹心空，空以体道；君子见其心，则思应用虚受者。竹节贞，贞以立志；君子见其节，则思砥砺名行，夷险一致者。夫如是，故君子人多树之，为庭实焉。　　贞元十九年春，居易以拔萃选及第，授校书郎，始于长安求假居处，得常乐里故关相国私第之东亭而处之。明日，履及于亭之东南隅，见丛竹于斯，枝叶殄瘁，无声无色。询于关氏之老，则曰：此相国之手植者。自相国捐馆，他人假居，由是筐篚者斩焉，彗帚者刈焉，刑余之材，长无寻焉，数无百焉。又有凡草木杂生其中，菶茸荟郁，有无竹之心焉。居易惜其尝经长者之手，而见贱俗人之目，剪弃若是，本性犹存。乃芟蘙荟，除粪壤，疏其间，封其下，不终日而毕。于是日出有清阴，风来有清声。依依然，欣欣然，若有情于感遇也。　　嗟乎！竹植物也，于人何有哉？以其有似于贤而人爱惜之，封植之，况其真贤者乎？然则竹之于草木，犹贤之于众庶。呜呼！竹不能自异，唯人异之。贤不能自异，唯用贤者异之。故作《养竹记》，书于亭之壁，以贻其后之居斯者，亦欲以闻于今之用贤者云。","dynasty":"唐代","tags":"咏物，抒情，感慨","title":"养竹记"}
{"author":"白居易","content":"夜雪有佳趣，幽人出书帷。微寒生枕席，轻素对阶墀。坐罢楚弦曲，起吟班扇诗。明宜灭烛后，净爱褰帘时。窗引曙色早，庭销春气迟。山阴应有兴，不卧待徽之。","dynasty":"唐代","title":"春夜喜雪，有怀王二十二"}
{"author":"白居易","content":"腻如玉指涂朱粉，光似金刀剪紫霞。从此时时春梦里，应添一树女郎花。","dynasty":"唐代","title":"题令狐家木兰花"}
{"author":"白居易","content":"莫养瘦马驹，莫教小妓女。后事在目前，不信君看取。马肥快行走，妓长能歌舞。三年五岁间，已闻换一主。借问新旧主，谁乐谁辛苦。请君大带上，把笔书此语。","dynasty":"唐代","title":"有感三首其二"}
{"author":"白居易","content":"久别鹓鸾侣，深随鸟兽群。教他远亲故，何处觅知闻。昔日青云意，今移向白云。","dynasty":"唐代","title":"黄石岩下作"}
{"author":"白居易","content":"秋月高悬空碧外，仙郎静玩禁闱间。岁中唯有今宵好，海内无如此地闲。皓色分明双阙榜，清光深到九门关。遥闻独醉还惆怅，不见金波照玉山。","dynasty":"唐代","title":"八月十五日夜闻崔大员外翰林独直对酒玩月…偶题是诗"}
{"author":"白居易","content":"勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。","dynasty":"唐代","title":"旱热二首其二"}
{"author":"白居易","content":"经窗灯燄短，僧炉火气深。索落庐山夜，风雪宿东林。","dynasty":"唐代","title":"宿东林寺"}
{"author":"白居易","content":"暂辞八座罢双旌，便作登山临水行。能以忠贞酬重任，不将富贵碍高情。朱门出去簪缨从，绛帐归来歌吹迎。鞍辔闹装光满马，何人信道是书生。","dynasty":"唐代","title":"和高仆射罢节度让尚书授少保分司喜遂游山水之作"}
{"author":"白居易","content":"郊野游行熟，村园次第过。蓦山寻浥涧，蹋水渡伊河。寒食青青草，春风瑟瑟波。逢人共杯酒，随马有笙歌。胜事经非少，芳辰过亦多。还须自知分，不老拟如何。","dynasty":"唐代","title":"闲游即事"}
{"author":"白居易","content":"秋爱冷吟春爱醉，诗家眷属酒家仙。若教早被浮名系，可得闲游三十年。","dynasty":"唐代","title":"重酬周判官"}
{"author":"白居易","content":"别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。","dynasty":"唐代","title":"河南王尹初到以诗代书先问之"}
{"author":"白居易","content":"竞渡相传为汨罗，不能止遏意无他。自经放逐来憔悴，能校灵均死几多。","dynasty":"唐代","title":"和万州杨使君四绝句。竞渡"}
{"author":"白居易","content":"秋鸿过尽无书信，病戴纱巾强出门。独上荒台东北望，日西愁立到黄昏。","dynasty":"唐代","title":"寄上大兄（已后诗在邽林居作）"}
{"author":"白居易","content":"雨暗三秋日，泥深一尺时。老人平旦出，自问欲何之。不是寻医药，非干送别离。素书传好语，绛帐赴佳期。续借桃花马，催迎杨柳姬。只愁张录事，罚我怪来迟。","dynasty":"唐代","title":"秋霖中奉裴令公见招早出赴会马上先寄六韵"}
{"author":"白居易","content":"黄昏惨惨天微雪，修行坊西鼓声绝。张生马瘦衣且单，夜扣柴门与我别。愧君冒寒来别我，为君酤酒张灯火。酒酣火暖与君言，何事入关又出关。答云前年偶下山，四十馀月客长安。长安古来名利地，空手无金行路难。朝游九城陌，肥马轻车欺杀客。暮宿五侯门，残茶冷酒愁杀人。春明门，门前便是嵩山路。幸有云泉容此身，明日辞君且归去。","dynasty":"唐代","title":"送张山人归嵩阳"}
{"author":"白居易","content":"自入台来见面稀，班中遥得揖容辉。早知相忆来相访，悔待江头明月归。","dynasty":"唐代","title":"曲江夜归，闻元八见访"}
{"author":"白居易","content":"夜泊鹦鹉洲，江月秋澄澈。邻船有歌者，发词堪愁绝。歌罢继以泣，泣声通复咽。寻声见其人，有妇颜如雪。独倚帆樯立，娉婷十七八。夜泪如真珠，双双堕明月。借问谁家妇，歌泣何凄切。一问一沾襟，低眉终不说。","dynasty":"唐代","title":"夜闻歌者"}
{"author":"白居易","content":"为问长安月，谁教不相离。昔随飞盖处，今照入山时。借助秋怀旷，留连夜卧迟。如归旧乡国，似对好亲知。松下行为伴，溪头坐有期。千岩将万壑，无处不相随。","dynasty":"唐代","title":"山中问月"}
{"author":"白居易","content":"为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。","dynasty":"唐代","tags":"友情，劝慰","title":"醉赠刘二十八使君"}
{"author":"白居易","content":"形骸僶俛班行内，骨肉句留俸禄中。无奈攀缘随手长，亦知恩爱到头空。草堂久闭庐山下，竹院新抛洛水东。自是未能归去得，世间谁要白须翁。","dynasty":"唐代","title":"忆庐山旧隐及洛下新居"}
{"author":"白居易","content":"小书楼下千竿竹，深火炉前一醆灯。此处与谁相伴宿，烧丹道士坐禅僧。","dynasty":"唐代","title":"竹楼宿"}
{"author":"白居易","content":"暮春风景初三日，流世光阴半百年。欲作闲游无好伴，半江惆怅却回船。","dynasty":"唐代","title":"三月三日"}
{"author":"白居易","content":"向晚双池好，初晴百物新。袅枝翻翠羽，溅水跃红鳞。萍泛同游子，莲开当丽人。临流一惆怅，还忆曲江春。","dynasty":"唐代","title":"晚题东林寺双池"}
{"author":"白居易","content":"闻君洛下住多年，何处春流最可怜。为问魏王堤岸下，何如同德寺门前。无妨水色堪闲玩，不得泉声伴醉眠。那似此堂帘幕底，连明连夜碧潺湲。","dynasty":"唐代","title":"水堂醉卧问杜三十一"}
{"author":"白居易","content":"吾雏字阿罗，阿罗才七龄。嗟吾不才子，怜尔无弟兄。抚养虽骄騃，性识颇聪明。学母画眉样，效吾咏诗声。我齿今欲堕，汝齿昨始生。我头发尽落，汝顶髻初成。老幼不相待，父衰汝孩婴。缅想古人心，慈爱亦不轻。蔡邕念文姬，于公叹缇萦。敢求得汝力，但未忘父情。","dynasty":"唐代","title":"吾雏"}
{"author":"白居易","content":"白日下骎骎，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其馀安足道。是故临老心，冥然合玄造。","dynasty":"唐代","title":"逸老"}
{"author":"白居易","content":"绿杨陌上送行人，马去车回一望尘。不觉别时红泪尽，归来无泪可沾巾。","dynasty":"唐代","title":"杂曲歌辞。离别难"}
{"author":"白居易","content":"自惭拙宦叨清贵，还有痴心怕素餐。或望君臣相献替，可图妻子免饥寒。性疏岂合承恩久，命薄元知济事难。分寸宠光酬未得，不休更拟觅何官。","dynasty":"唐代","title":"初罢中书舍人"}
{"author":"白居易","content":"四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。","dynasty":"唐代","tags":"悼念，哀思，友人","title":"哭刘尚书梦得二首"}
{"author":"白居易","content":"籍甚二十年，今日方款颜。相送嵩洛下，论心杯酒间。河亚懒出入，府寮多闭关。苍发彼此老，白日寻常闲。朝从携手出，暮思联骑还。何当挈一榼，同宿龙门山。","dynasty":"唐代","title":"赠苏少府"}
{"author":"白居易","content":"白雪楼中一望乡，青山蔟蔟水茫茫。朝来渡口逢京使，说道烟尘近洛阳。","dynasty":"唐代","title":"登郢州白雪楼"}
{"author":"白居易","content":"黑鬓丝雪侵，青袍尘土涴。兀兀复腾腾，江城一上佐。朝就高斋上，熏然负暄卧。晚下小池前，澹然临水坐。已约终身心，长如今日过。","dynasty":"唐代","title":"约心"}
{"author":"白居易","content":"三十年前路，孤舟重往还。绕身新眷属，举目旧乡关。事去唯留水，人非但见山。啼襟与愁鬓，此日两成斑。","dynasty":"唐代","title":"汴河路有感"}
{"author":"白居易","content":"漠漠秋云起，稍稍夜寒生。但觉衣裳湿，无点亦无声。","dynasty":"唐代","tags":"秋天，写雨","title":"微雨夜行"}
{"author":"白居易","content":"倚作天仙弄地仙，夸张一日抵千年。黄麻敕胜长生箓，白纻词嫌内景篇。云彩误居青琐地，风流合在紫微天。东曹渐去西垣近，鹤驾无妨更著鞭。","dynasty":"唐代","title":"见于给事暇日上直寄南省诸郎官诗，因以戏赠"}
{"author":"白居易","content":"反照前山云树明，从君苦道似华清。试听肠断巴猿叫，早晚骊山有此声。","dynasty":"唐代","title":"和行简望郡南山"}
{"author":"白居易","content":"闲卧独吟，无人酬和，聊假身心相戏往复，偶成三章。","dynasty":"唐代","title":"自戏三绝句　"}
{"author":"白居易","content":"东川已过二三春，南国须求一两人。富贵大都多老大，欢娱太半为亲宾。如愁翠黛应堪重，买笑黄金莫诉贫。他日相逢一杯酒，尊前还要落梁尘。","dynasty":"唐代","title":"慕巢尚书书云室人欲为置一歌者非所安也…因而和之"}
{"author":"白居易","content":"七年四月，予罢河南府，归履道第。庐舍自给，衣储自充，无欲无营，或歌或舞，颓然自适，盖河洛间一幸人也。遇兴发咏，偶成五章，各以首句命为题目。","dynasty":"唐代","title":"咏兴五首并序"}
{"author":"白居易","content":"人定亥，父母年高须[保]爱。但能行孝向尊亲，总得扬名于后世。","dynasty":"唐代","title":"十二时行孝文"}
{"author":"白居易","content":"慕贤入室交先定，结援通家好复成。新妇不嫌贫活计，娇孙同慰老心情。洛桥歌酒今朝散，绛路风烟几日行。欲识离群相恋意，为君扶病出都城。","dynasty":"唐代","title":"皇甫郎中亲家翁赴任绛州，宴送出城赠别"}
{"author":"白居易","content":"昔为东掖垣中客，今作西方社内人。手把杨枝临水坐，闲思往事似前身。","dynasty":"唐代","title":"临水坐"}
{"author":"白居易","content":"莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，酒伴醉悠悠。莫作商人去，恓惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。矻矻皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾焦为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。","dynasty":"唐代","title":"劝酒十四首。不如来饮酒七首"}
{"author":"白居易","content":"楚山碧岩岩，汉水碧汤汤。秀气结成象，孟氏之文章。今我讽遗文，思人至其乡。清风无人继，日暮空襄阳。南望鹿门山，蔼若有馀芳。旧隐不知处，云深树苍苍。","dynasty":"唐代","title":"游襄阳怀孟浩然"}
{"author":"白居易","content":"江云闇悠悠，江风冷修修。夜雨滴船背，风浪打船头。船中有病客，左降向江州。","dynasty":"唐代","title":"舟中雨夜"}
{"author":"白居易","content":"野店东头花落处，一条流水号罗敷。芳魂艳骨知何处，春草茫茫墓亦无。","dynasty":"唐代","title":"罗敷水"}
{"author":"白居易","content":"惯游山水住南州，行尽天台及虎丘。惟有上强精舍寺，最堪游处未曾游。","dynasty":"唐代","title":"寄题上强山精舍寺（见王象之《舆地纪胜》）"}
{"author":"白居易","content":"贺上人回得报书，大夸州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。","dynasty":"唐代","title":"答微之夸越州州宅"}
{"author":"白居易","content":"老更惊年改，闲先觉日长。晴熏榆荚黑，春染柳梢黄。云破山呈色，冰融水放光。低平稳船舫，轻暖好衣裳。白角三升榼，红茵六尺床。偶游难得伴，独醉不成狂。我有中心乐，君无外事忙。经过莫慵懒，相去两三坊。","dynasty":"唐代","title":"池上早春，即事招梦得"}
{"author":"白居易","content":"亦知数出妨将息，不可端居守寂寥。病即药窗眠尽日，兴来酒席坐通宵。贤人易狎须勤饮，姹女难禁莫慢烧。张道士输白道士，一杯沆瀣便逍遥。","dynasty":"唐代","title":"病中数会张道士见讥，以此答之"}
{"author":"白居易","content":"直上青霄望八都，白云影里月轮孤。茫茫宇宙人无数，几个男儿是丈夫。","dynasty":"唐代","title":"东山寺"}
{"author":"白居易","content":"浅色縠衫轻似雾，纺花纱袴薄于云。莫嫌轻薄但知著，犹恐通州热杀君。","dynasty":"唐代","title":"寄生衣与微之，因题封上"}
{"author":"白居易","content":"江州望通州，天涯与地末。有山万丈高，有江千里阔。间之以云雾，飞鸟不可越。谁知千古险，为我二人设。通州君初到，郁郁愁如结。江州我方去，迢迢行未歇。道路日乖隔，音信日断绝。因风欲寄语，地远声不彻。生当复相逢，死当从此别。君游襄阳日，我在长安住。今君在通州，我过襄阳去。襄阳九里郭，楼堞连云树。顾此稍依依，是君旧游处。苍茫兼葭水，中有浔阳路。此去更相思，江西少亲故。去国日已远，喜逢物似人。如何含此意，江上坐思君。有如河岳气，相合方氛氲。狂风吹中绝，两处成孤云。风回终有时，云合岂无因。努力各自爱，穷通我尔身。","dynasty":"唐代","title":"寄微之三首"}
{"author":"白居易","content":"弄石临溪坐，寻花绕寺行。时时闻鸟语，处处是泉声。","dynasty":"唐代","tags":"抒情，写景，早教古诗100首","title":"遗爱寺"}
{"author":"白居易","content":"献岁晴和风景新，铜驼街郭暖无尘。府庭共贺三川雪，县道分行百里春。朱绂洛阳官位屈，青袍长水俸钱贫。有何功德纡金紫，若比同年是幸人。","dynasty":"唐代","title":"早春雪后赠洛阳李长官长水郑明府二同年"}
{"author":"白居易","content":"小宅里闾接，疏篱鸡犬通。渠分南巷水，窗借北家风。庾信园殊小，陶潜屋不丰。何劳问宽窄，宽窄在心中。","dynasty":"唐代","title":"小宅"}
{"author":"白居易","content":"炎凉昏晓苦推迁，不觉忠州已二年。闭阁只听朝暮鼓，上楼空望往来船。莺声诱引来花下，草色句留坐水边。唯有春江看未厌，萦砂绕石渌潺湲。","dynasty":"唐代","title":"春江"}
{"author":"白居易","content":"穷阴急景坐相催，壮齿韶颜去不回。旧病重因年老发，新愁多是夜长来。膏明自爇缘多事，雁默先烹为不才。祸福细寻无会处，不如且进手中杯。","dynasty":"唐代","title":"岁暮"}
{"author":"白居易","content":"微雨洒园林，新晴好一寻。低风洗池面，斜日拆花心。暝助岚阴重，春添水色深。不如陶省事，犹抱有弦琴。","dynasty":"唐代","title":"履道春居"}
{"author":"白居易","content":"独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。","dynasty":"唐代","tags":"登高，写景，思乡","title":"庾楼晓望"}
{"author":"白居易","content":"汉武帝，初丧李夫人。夫人病时不肯别，死后留得生前恩。君恩不尽念未已，甘泉殿里令写真。丹青画出竟何益，不言不笑愁杀人。又令方士合灵药，玉釜煎炼金炉焚。九华帐深夜悄悄，反魂香降夫人魂。夫人之魂在何许，香烟引到焚香处。既来何苦不须臾，缥缈悠扬还灭去。去何速兮来何迟，是耶非耶两不知。翠蛾仿佛平生貌，不似昭阳寝疾时。魂之不来君心苦，魂之来兮君亦悲。背灯隔帐不得语，安用暂来还见违。伤心不独汉武帝，自古及今皆若斯。君不见穆王三日哭，重璧台前伤盛姬。又不见泰陵一掬泪，马嵬坡下念杨妃。纵令妍姿艳质化为土，此恨长在无销期。生亦惑，死亦惑，尤物惑人忘不得。人非木石皆有情，不如不遇倾城色。","dynasty":"唐代","title":"李夫人－鉴嬖惑也"}
{"author":"白居易","content":"苏之东城，古吴都城也。今为樵牧之场。有桂一株，生乎城下，惜其不得地，因赋三绝句以唁之。子堕本从天竺寺，根盘今在阖闾城。当时应逐南风落，落向人间取次生。霜雪压多虽不死，荆榛长疾欲相埋。长忧落在樵人手，卖作苏州一束柴。遥知天上桂花孤，试问嫦娥更要无。月宫幸有闲田地，何不中央种两株。","dynasty":"唐代","tags":"抒情","title":"东城桂三首"}
{"author":"白居易","content":"何年植向仙坛上，早晚移栽到梵家。虽在人间人不识，与君名作紫阳花。","dynasty":"唐代","title":"紫阳花"}
{"author":"白居易","content":"花寒懒发鸟慵啼，信马闲行到日西。何处未春先有思，柳条无力魏王堤。","dynasty":"唐代","tags":"春天，写景","title":"魏王堤"}
{"author":"白居易","content":"玉轸朱弦瑟瑟徽，吴娃徵调奏湘妃。分明曲里愁云雨，似道萧萧郎不归。","dynasty":"唐代","title":"听弹湘妃怨"}
{"author":"白居易","content":"早潮才落晚潮来，一月周流六十回。不独光阴朝复暮，杭州老去被潮催。","dynasty":"唐代","title":"潮"}
{"author":"白居易","content":"人生四十未全衰，我为愁多白发垂。何故水边双白鹭，无愁头上亦垂丝。","dynasty":"唐代","title":"白鹭"}
{"author":"白居易","content":"娉婷十五胜天仙，白日姮娥旱地莲。何处闲教鹦鹉语，碧纱窗下绣床前。","dynasty":"唐代","tags":"写人，女子","title":"邻女"}
{"author":"白居易","content":"雨露由来一点恩，争能遍布及千门。三千宫女胭脂面，几个春来无泪痕。","dynasty":"唐代","title":"后宫词"}
{"author":"白居易","content":"叶声落如雨，月色白似霜。夜深方独卧，谁为拂尘床。","dynasty":"唐代","tags":"秋天，夜晚，抒情，寂寞","title":"秋夕"}
{"author":"白居易","content":"细水涓涓似泪流，日西惆怅小桥头。衰杨叶尽空枝在，犹被霜风吹不休。","dynasty":"唐代","title":"小桥柳"}
{"author":"白居易","content":"泪眼凌寒冻不流，每经高处即回头。遥知别后西楼上，应凭栏干独自愁。","dynasty":"唐代","title":"寄湘灵"}
{"author":"白居易","content":"闲泊池舟静掩扉，老身慵出客来稀。愁应暮雨留教住，春被残莺唤遣归。揭瓮偷尝新熟酒，开箱试著旧生衣。冬裘夏葛相催促，垂老光阴速似飞。","dynasty":"唐代","title":"闲居春尽"}
{"author":"白居易","content":"楚怀放灵均，国政亦荒淫。彷徨未忍决，绕泽行悲吟。汉文疑贾生，谪置湘之阴。是时刑方措，此去难为心。士生一代间，谁不有浮沈。良时真可惜，乱世何足钦。乃知汨罗恨，未抵长沙深。","dynasty":"唐代","title":"读史五首其一"}
{"author":"白居易","content":"看题锦绣报琼瑰，俱是人天第一才。好遣文星守躔次，亦须防有客星来。","dynasty":"唐代","title":"看梦得题答李侍郎诗诗中有文星之句因戏和之"}
{"author":"白居易","content":"白金换得青松树，君既先栽我不栽。幸有西风易凭仗，夜深偷送好声来。","dynasty":"唐代","title":"和元八侍御升平新居四绝句。松树"}
{"author":"白居易","content":"见君新赠吕君诗，忆得同年行乐时。争入杏园齐马首，潜过柳曲斗蛾眉。八人云散俱游宦，七度花开尽别离。闻道秋娘犹且在，至今时复问微之。","dynasty":"唐代","title":"和元九与吕二同宿话旧感赠"}
{"author":"白居易","content":"玉珮金章紫花绶，纻衫藤带白纶巾。晨兴拜表称朝士，晚出游山作野人。达磨传心令息念，玄元留意遣同尘。八关净戒斋销日，一曲狂歌醉送春。酒肆法堂方丈室，其间岂是两般身。","dynasty":"唐代","title":"拜表回闲游"}
{"author":"白居易","content":"有石白磷磷，有水清潺潺。有叟头似雪，婆娑乎其间。进不趋要路，退不入深山。深山太获落，要路多险艰。不如家池上，乐逸无忧患。有食适吾口，有酒酡吾颜。恍惚游醉乡，希夷造玄关。五千言下悟，十二年来闲。富者我不顾，贵者我不攀。唯有天坛子，时来一往还。","dynasty":"唐代","title":"闲题家池寄王屋张道士"}
{"author":"白居易","content":"汉庭重少公何在？","dynasty":"唐代","title":"句"}
{"author":"白居易","content":"归骑纷纷满九衢，放朝三日为泥涂。不知雨雪江陵府，今日排衙得免无。","dynasty":"唐代","title":"雨雪放朝，因怀微之"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？","dynasty":"唐代","tags":"宋词三百首，小学古诗，婉约，景点，早教古诗100首","title":"忆江南·江南好"}
{"author":"白居易","content":"吉凶祸福有来由，但要深知不要忧。只见火光烧润屋，不闻风浪覆虚舟。名为公器无多取，利是身灾合少求。虽异匏瓜难不食，大都食足早宜休。鱼能深入宁忧钓，鸟解高飞岂触罗。热处先争炙手去，悔时其奈噬脐何。尊前诱得猩猩血，幕上偷安燕燕窠。我有一言君记取，世间自取苦人多。","dynasty":"唐代","title":"感兴二首"}
{"author":"白居易","content":"炼尽少年成白首，忆初相识到今朝。昔饶春桂长先折，今伴寒松取后凋。生事纵贫犹可过，风情虽老未全销。声华宠命人皆得，若个如君历七朝。","dynasty":"唐代","title":"梦得前所酬篇有炼尽美少年之句因思往事…以长句答之"}
{"author":"白居易","content":"潦倒宦情尽，萧条芳岁阑。欲辞南国去，重上北城看。复叠江山壮，平铺井邑宽。人稠过杨府，坊闹半长安。插雾峰头没，穿霞日脚残。水光红漾漾，树色绿漫漫。约略留遗爱，殷勤念旧欢。病抛官职易，老别友朋难。九月全无热，西风亦未寒。齐云楼北面，半日凭栏干。","dynasty":"唐代","title":"齐云楼晚望偶题十韵兼呈冯侍御，周、殷二协律"}
{"author":"白居易","content":"平生见流水，见此转留连。况此朱门内，君家新引泉。伊流决一带，洛石砌千拳。与君三伏月，满耳作潺湲。深处碧磷磷，浅处清溅溅。碕岸束呜咽，沙汀散沦涟。翻浪雪不尽，澄波空共鲜。两岸滟滪口，一泊潇湘天。曾作天南客，漂流六七年。何山不倚杖，何水不停船。巴峡声心里，松江色眼前。今朝小滩上，能不思悠然。","dynasty":"唐代","title":"题牛相公归仁里宅新成小滩"}
{"author":"白居易","content":"朝上东坡步，夕上东坡步。东坡何所爱，爱此新成树。种植当岁初，滋荣及春暮。信意取次栽，无行亦无数。绿阴斜景转，芳气微风度。新叶鸟下来，萎花蝶飞去。闲携斑竹杖，徐曳黄麻屦。欲识往来频，青芜成白路。","dynasty":"唐代","title":"步东坡"}
{"author":"白居易","content":"黄梅县边黄梅雨，白头浪里白头翁。九江阔处不见岸，五月尽时多恶风。人间稳路应无限，何事抛身在此中。","dynasty":"唐代","title":"九江北岸遇风雨"}
{"author":"白居易","content":"老尹醉醺醺，来随年少群。不忧头似雪，但喜稼如云。岁望千箱积，秋怜五谷分。何人知帝力，尧舜正为君。","dynasty":"唐代","title":"与诸公同出城观稼"}
{"author":"白居易","content":"闻君古渌水，使我心和平。欲识慢流意，为听疏泛声。西窗竹阴下，竟日有馀清。","dynasty":"唐代","title":"听弹古渌水"}
{"author":"白居易","content":"靖安宅里当窗柳，望驿台前扑地花。(扑地花一作：铺地花)两处春光同日尽，居人思客客思家。","dynasty":"唐代","tags":"和诗，思念","title":"望驿台"}
{"author":"白居易","content":"津桥残月晓沈沈，风露凄清禁署深。城柳宫槐谩摇落，悲愁不到贵人心。","dynasty":"唐代","title":"早入皇城赠王留守仆射"}
{"author":"白居易","content":"落月西窗惊起，好个匆匆些子。鬒鬓亸轻松，凝了一双秋水。告你，告你，休向人间整理。","dynasty":"唐代","title":"如梦令其二"}
{"author":"白居易","content":"今朝闲坐石亭中，炉火销残尊又空。冷落若为留客住，冰池霜竹雪髯翁。","dynasty":"唐代","title":"寒亭留客"}
{"author":"白居易","content":"忽惊映树新开屋，却似当檐故种花。可惜年年红似火，今春始得属元家。","dynasty":"唐代","title":"和元八侍御升平新居四绝句。看花屋"}
{"author":"白居易","content":"吴苑四时风景好，就中偏好是春天。霞光曙后殷于火，水色晴来嫩似烟。士女笙歌宜月下，使君金紫称花前。诚知欢乐堪留恋，其奈离乡已四年。","dynasty":"唐代","title":"早春忆苏州寄梦得"}
{"author":"白居易","content":"禁苑残莺三四声，景迟风慢暮春情。日西无事墙阴下，闲蹋宫花独自行。","dynasty":"唐代","title":"残春曲（禁中口号）"}
{"author":"白居易","content":"庭草留霜池结冰，黄昏钟绝冻云凝。碧毡帐上正飘雪，红火炉前初炷灯。高调秦筝一两弄，小花蛮榼二三升。为君更奏湘神曲，夜就侬来能不能。","dynasty":"唐代","title":"夜招晦叔"}
{"author":"白居易","content":"厨无烟火室无妻，篱落萧条屋舍低。每日将何疗饥渴，井华云粉一刀圭。","dynasty":"唐代","title":"题李山人"}
{"author":"白居易","content":"眼暗头风事事妨，绕篱新菊为谁黄。闲游日久心慵倦，痛饮年深肺损伤。吴郡两回逢九月，越州四度见重阳。怕飞杯酒多分数，厌听笙歌旧曲章。蟋蟀声寒初过雨，茱萸色浅未经霜。去秋共数登高会，又被今年减一场。","dynasty":"唐代","title":"九日寄微之"}
{"author":"白居易","content":"房传往世为禅客，王道前生应画师。我亦定中观宿命，多生债负是歌诗。不然何故狂吟咏，病后多于未病时。","dynasty":"唐代","title":"病中诗十五首。自解"}
{"author":"白居易","content":"盛时陪上第，暇日会群贤。桂折因同树，莺迁各异年。宾阶纷组佩，妓席俨花钿。促膝齐荣贱，差肩次后先。助歌林下水，销酒雪中天。他日升沉者，无忘共此筵。","dynasty":"唐代","title":"东都冬日会诸同年宴郑家林亭（得先字）"}
{"author":"白居易","content":"日下西墙西，风来北窗北。中有逐凉人，单床独栖息。飘萧过云雨，摇曳归飞翼。新叶多好阴，初筠有佳色。幽深小池馆，优稳闲官职。不爱勿复论，爱亦不易得。","dynasty":"唐代","title":"晚凉偶咏"}
{"author":"白居易","content":"亭脊太高君莫拆，东家留取当西山。好看落日斜衔处，一片春岚映半环。","dynasty":"唐代","title":"和元八侍御升平新居四绝句。高亭"}
{"author":"白居易","content":"夜来风雨急，无复旧花林。枝上三分落，园中二寸深。日斜啼鸟思，春尽老人心。莫怪添杯饮，情多酒不禁。","dynasty":"唐代","title":"惜落花"}
{"author":"白居易","content":"秋来转觉此身衰，晨起临阶盥漱时。漆匣镜明头尽白，铜瓶水冷齿先知。光阴纵惜留难住，官职虽荣得已迟。老去相逢无别计，强开笑口展愁眉。","dynasty":"唐代","title":"新秋早起，有怀元少尹"}
{"author":"白居易","content":"往事勿追思，追思多悲怆。来事勿相迎，相迎已惆怅。不如兀然坐，不如塌然卧。食来即开口，睡来即合眼。二事最关身，安寝加餐饭。忘怀任行止，委命随修短。更若有兴来，狂歌酒一盏。","dynasty":"唐代","title":"有感三首其三"}
{"author":"白居易","content":"长安多大宅，列在街西东。往往朱门内，房廊相对空。枭鸣松桂树，狐藏兰菊丛。苍苔黄叶地，日暮多旋风。前主为将相，得罪窜巴庸。后主为公卿，寝疾殁其中。连延四五主，殃祸继相锺。自从十年来，不利主人翁。风雨坏檐隙，蛇鼠穿墙墉。人疑不敢买，日毁土木功。嗟嗟俗人心，甚矣其愚蒙。但恐灾将至，不思祸所从。我今题此诗，欲悟迷者胸。凡为大官人，年禄多高崇。权重持难久，位高势易穷。骄者物之盈，老者数之终。四者如寇盗，日夜来相攻。假使居吉土，孰能保其躬。因小以明大，借家可喻邦。周秦宅殽函，其宅非不同。一兴八百年，一死望夷宫。寄语家与国，人凶非宅凶。","dynasty":"唐代","title":"凶宅"}
{"author":"白居易","content":"世役不我牵，身心常自若。晚出看田亩，闲行旁村落。累累绕场稼，啧啧群飞雀。年丰岂独人，禽鸟声亦乐。田翁逢我喜，默起具尊杓。敛手笑相延，社酒有残酌。愧兹勤且敬，藜杖为淹泊。言动任天真，未觉农人恶。停杯问生事，夫种妻儿获。筋力苦疲劳，衣食常单薄。自惭禄仕者，曾不营农作。饥食无所劳，何殊卫人鹤。","dynasty":"唐代","title":"观稼"}
{"author":"白居易","content":"依依袅袅复青青，句引清风无限情。白雪花繁空扑地，绿丝条弱不胜莺。","dynasty":"唐代","title":"杂曲歌辞其五杨柳枝"}
{"author":"白居易","content":"城下巴江水，春来似麹尘。软沙如渭曲，斜岸忆天津。影蘸新黄柳，香浮小白蘋.临流搔首坐，惆怅为何人。","dynasty":"唐代","title":"巴水"}
{"author":"白居易","content":"白藕新花照水开，红窗小舫信风回。谁教一片江南兴，逐我殷勤万里来。","dynasty":"唐代","title":"白莲池泛舟"}
{"author":"白居易","content":"病眼昏似夜，衰鬓飒如秋。除却须衣食，平生百事休。知君善易者，问我决疑不。不卜非他故，人间无所求。","dynasty":"唐代","title":"答卜者"}
{"author":"白居易","content":"君入空台去，朝往暮还来。我入泉台去，泉门无复开。鳏夫仍系职，稚女未胜哀。寂寞咸阳道，家人覆墓回。","dynasty":"唐代","title":"答骑马入空台"}
{"author":"白居易","content":"有石白磷磷，有水清潺潺。有叟头似雪，婆娑乎其间。进不趋要路，退不入深山。深山太获落，要路多险艰。不如家池上，乐逸无忧患。有食适吾口，有酒酡吾颜。恍惚游醉乡，希夷造玄关。五千言下悟，十二年来闲。富者我不顾，贵者我不攀。唯有天坛子，时来一往还。","dynasty":"唐代","title":"闲题家池寄王屋张道士"}
{"author":"白居易","content":"可怜夭艳正当时，刚被狂风一夜吹。今日流莺来旧处，百般言语泥空枝。","dynasty":"唐代","title":"惜花"}
{"author":"白居易","content":"巧者焦劳智者愁，愚翁何喜复何忧。莫嫌山木无人用，大胜笼禽不自由。网外老鸡因断尾，盘中鲜鲙为吞钩。谁人会我心中事，冷笑时时一掉头。","dynasty":"唐代","title":"感所见"}
{"author":"白居易","content":"歇手不判案，举头仍见山。虽来鞍马上，不离诗酒间。济源三临泛，王屋一登攀。犹嫌百里近，祇得十日闲。明朝却归府，尘事如循环。犹听瑶华曲，稍开风土颜。","dynasty":"唐代","title":"济源上枉舒员外两篇因酬六韵"}
{"author":"白居易","content":"真娘墓头春草碧，心奴鬓上秋霜白。为问苏台酒席中，使君歌笑与谁同。就中犹有杨琼在，堪上东山伴谢公。","dynasty":"唐代","title":"寄李苏州，兼示杨琼"}
{"author":"白居易","content":"楚匠饶巧思，秦筝多好音。如能惠一面，何啻直双金。玉柱调须品，朱弦染要深。会教魔女弄，不动是禅心。","dynasty":"唐代","title":"偶于维扬牛相公处觅得筝筝未到先寄诗来走笔戏答"}
{"author":"白居易","content":"无嗟别青琐，且喜拥朱轮。五十得三品，百千无一人。须勤念黎庶，莫苦忆交亲。此外无过醉，毗陵何限春。","dynasty":"唐代","title":"送杨八给事赴常州"}
{"author":"白居易","content":"常爱辋川寺，竹窗东北廊。一别十馀载，见竹未曾忘。今春二月初，卜居在新昌。未暇作厩库，且先营一堂。开窗不糊纸，种竹不依行。意取北檐下，窗与竹相当。绕屋声淅淅，逼人色苍苍。烟通杳霭气，月透玲珑光。是时三伏天，天气热如汤。独此竹窗下，朝回解衣裳。轻纱一幅巾，小簟六尺床。无客尽日静，有风终夜凉。乃知前古人，言事颇谙详。清风北窗卧，可以傲羲皇。","dynasty":"唐代","title":"竹窗"}
{"author":"白居易","content":"子骋丹青日，予当丑老时。无劳役神思，更画病容仪。迢递麒麟阁，图功未有期。区区尺素上，焉用写真为。","dynasty":"唐代","title":"赠写真者"}
{"author":"白居易","content":"故城门前春日斜，故城门里无人家。市朝欲认不知处，漠漠野田飞草花。","dynasty":"唐代","title":"过故洛城"}
{"author":"白居易","content":"昨日复今辰，悠悠七十春。所经多故处，却想似前身。散秩优游老，闲居净洁贫。螺杯中有物，鹤氅上无尘。解佩收朝带，抽簪换野巾。风仪与名号，别是一生人。","dynasty":"唐代","title":"昨日复今辰"}
{"author":"白居易","content":"饥止一箪食，渴止一壶浆。出入止一马，寝兴止一床。此外无长物，于我有若亡。胡然不知足，名利心遑遑。念兹弥懒放，积习遂为常。经旬不出门，竟日不下堂。同病者张生，贫僻住延康。慵中每相忆，此意未能忘。迢迢青槐街，相去八九坊。秋来未相见，应有新诗章。早晚来同宿，天气转清凉。","dynasty":"唐代","title":"寄张十八"}
{"author":"白居易","content":"香麹亲看造，芳丛手自栽。迎春报酒熟，垂老看花开。红蜡半含萼，绿油新酦醅。玲珑五六树，潋滟两三杯。恐有狂风起，愁无好客来。独酣还独语，待取月明回。","dynasty":"唐代","title":"对新家酝玩自种花"}
{"author":"白居易","content":"池边新种七株梅，欲到花时点检来。莫怕长洲桃李妒，今年好为使君开。","dynasty":"唐代","tags":"叙事，愿望","title":"酬刘和州戏赠"}
{"author":"白居易","content":"我是知君者，君今意若何。穷通时不定，苦乐事相和。东蜀欢殊渥，西江叹逝波。只缘荣贵极，翻使感伤多。行断风惊雁，年侵日下坡。[慕巢及杨九、杨十前年来，兄弟三人，各在一处。]片心休惨戚，双鬓已蹉跎。紫绶黄金印，青幢白玉珂。老将荣补贴，愁用道销磨。外府饶杯酒，中堂有绮罗。应须引满饮，何不放狂歌。锦水通巴峡，香山对洛河。将军驰铁马，少傅步铜驼。深契怜松竹，高情忆薜萝。悬车年甚远，未敢故相过。","dynasty":"唐代","title":"和东川杨慕巢尚书府中独坐，感戚在怀，见寄"}
{"author":"白居易","content":"悄悄初别夜，去住两盘桓。行子孤灯店，居人明月轩。平生共贫苦，未必日成欢。及此暂为别，怀抱已忧烦。况是庭叶尽，复思山路寒。如何为不念，马瘦衣裳单。","dynasty":"唐代","title":"别舍弟后月夜"}
{"author":"白居易","content":"衰容禁得无多酒，秋鬓新添几许霜。纵有风情应淡薄，假如老健莫夸张。兴来吟咏从成癖，饮后酣歌少放狂。不为倚官兼挟势，因何入得少年场。","dynasty":"唐代","title":"座中戏呈诸少年"}
{"author":"白居易","content":"尔争伉俪泥中斗，吾整羽仪松上栖。不可遣他天下眼，却轻野鹤重家鸡。","dynasty":"唐代","title":"池鹤八绝句。鹤答鸡"}
{"author":"白居易","content":"老与病相仍，华簪发不胜。行多朝散药，睡少夜停灯。禄食分供鹤，朝衣减施僧。性多移不得，郡政谩如绳。","dynasty":"唐代","title":"衰病"}
{"author":"白居易","content":"尚书清白临南海，虽饮贪泉心不回。唯向诗中得珠玉，时时寄到帝乡来。","dynasty":"唐代","title":"广府胡尚书频寄诗，因答绝句"}
{"author":"白居易","content":"小亭门向月斜开，满地凉风满地苔。此院好弹秋思处，终须一夜抱琴来。","dynasty":"唐代","title":"杨家南亭"}
{"author":"白居易","content":"独眠客，夜夜可怜长寂寂。就中今夜最愁人，凉月清风满床席。","dynasty":"唐代","title":"独眠吟二首其二"}
{"author":"白居易","content":"枕上惊新岁，花前念旧欢。是身老所逼，非意病相干。风月情犹在，杯觞兴渐阑。便休心未伏，更试一春看。","dynasty":"唐代","title":"病入新正"}
{"author":"白居易","content":"红烛清樽久延伫，出门入门天欲曙。星稀月落竟不来，烟柳胧胧鹊飞去。","dynasty":"唐代","title":"期不至"}
{"author":"白居易","content":"豫樟生深山，七年而后知。挺高二百尺，本末皆十围。天子建明堂，此材独中规。匠人执斤墨，采度将有期。孟冬草木枯，烈火燎山陂。疾风吹猛焰，从根烧到枝。养材三十年，方成栋梁姿。一朝为灰烬，柯叶无孑遗。地虽生尔材，天不与尔时。不如粪土英，犹有人掇之。已矣勿重陈，重陈令人悲。不悲焚烧苦，但悲采用迟。赫赫京内史，炎炎中书郎。昨传征拜日，恩赐颇殊常。貂冠水苍玉，紫绶黄金章。佩服身未暖，已闻窜遐荒。亲戚不得别，吞声泣路旁。宾客亦已散，门前雀罗张。富贵来不久，倏如瓦沟霜。权势去尤速，瞥若石火光。不如守贫贱，贫贱可久长。传语宦游子，且来归故乡。促织不成章，提壶但闻声。嗟哉虫与鸟，无实有虚名。与君定交日，久要如弟兄。何以示诚信，白水指为盟。云雨一为别，飞沉两难并。君为得风鹏，我为失水鲸。音信日已疏，恩分日已轻。穷通尚如此，何况死与生。乃知择交难，须有知人明。莫将山上松，结托水上萍。翩翩两玄鸟，本是同巢燕。分飞来几时，秋夏炎凉变。一宿蓬荜庐，一栖明光殿。偶因衔泥处，复得重相见。彼矜杏梁贵，此嗟茅栋贱。眼看秋社至，两处俱难恋。所托各暂时，胡为相叹羡。婆娑园中树，根株大合围。蠢尔树间虫，形质一何微。孰谓虫之微，虫蠹已无期。孰谓树之大，花叶有衰时。花衰夏未实，叶病秋先萎。树心半为土，观者安得知。借问虫何在，在身不在枝。借问虫何食，食心不食皮。岂无啄木鸟，觜长将何为。","dynasty":"唐代","title":"寓意诗五首"}
{"author":"白居易","content":"白日下骎骎，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其馀安足道。是故临老心，冥然合玄造。","dynasty":"唐代","title":"逸老"}
{"author":"白居易","content":"千古仙居物象饶，道成丹熟昼升霄。岩前宝磬转松韵，洞口灵池应海潮。崖折百花迟日晚，鹤归清夜唳声遥。登临渐到希夷境，手拂行云度石桥。","dynasty":"唐代","title":"西岩山"}
{"author":"白居易","content":"郁金香汗裛歌巾，山石榴花染舞裙。好似文君还对酒，胜于神女不归云。梦中那及觉时见，宋玉荆王应羡君。","dynasty":"唐代","title":"卢侍御小妓乞诗座上留赠"}
{"author":"白居易","content":"向夕搴帘卧枕琴，微凉入户起开襟。偶因明月清风夜，忽想迁臣逐客心。何处投荒初恐惧，谁人绕泽正悲吟。始知洛下分司坐，一日安闲直万金。权门要路是身灾，散地闲居少祸胎。今日怜君岭南去，当时笑我洛中来。虫全性命缘无毒，木尽天年为不才。大抵吉凶多自致，李斯一去二疏回。","dynasty":"唐代","title":"闲卧有所思二首"}
{"author":"白居易","content":"乌鸢争食雀争窠，独立池边风雪多。尽日蹋冰翘一足，不鸣不动意如何。","dynasty":"唐代","title":"问鹤"}
{"author":"白居易","content":"一道残阳铺水中，半江瑟瑟半江红。可怜九月初三夜，露似真珠月似弓。(真珠通珍珠)","dynasty":"唐代","tags":"写景，写水，长江，古诗里的十二个月","title":"暮江吟"}
{"author":"白居易","content":"十年四海故交亲，零落唯残两病身。共遣数奇从是命，同教步蹇有何因。眼随老减嫌长夜，体待阳舒望早春。新乐堂前旧池上，相过亦不要他人。","dynasty":"唐代","title":"岁暮病怀赠梦得（时与梦得同患足疾）"}
{"author":"白居易","content":"吴苑四时风景好，就中偏好是春天。霞光曙后殷于火，水色晴来嫩似烟。士女笙歌宜月下，使君金紫称花前。诚知欢乐堪留恋，其奈离乡已四年。","dynasty":"唐代","title":"早春忆苏州寄梦得"}
{"author":"白居易","content":"道林谈论惠休诗，一到人天便作师。香积筵承紫泥诏，昭阳歌唱碧云词。红楼许住请银钥，翠辇陪行蹋玉墀。惆怅甘泉曾侍从，与君前后不同时。","dynasty":"唐代","title":"广宣上人以应制诗见示因以赠…居安国寺红楼院以诗供奉"}
{"author":"白居易","content":"鬻骆马兮放杨柳枝，掩翠黛兮顿金羁。马不能言兮长鸣而却顾，杨柳枝再拜长跪而致辞。辞曰：主乘此骆五年，凡千有八百日。衔橛之下，不惊不逸。素事主十年，凡三千有六百日。巾栉之间，无违无失。今素貌虽陋，未至衰摧。骆力犹壮，又无虺隤.即骆之力，尚可以代主一步；素之歌，亦可以送主一杯。一旦双去，有去无回。故素将去，其辞也苦；骆将去，其鸣也哀。此人之情也，马之情也，岂主君独无情哉？予俯而叹，仰而咍，且曰：骆，骆，尔勿嘶：素，素，尔勿啼。骆反厩，素反闺。吾疾虽作，年虽颓，幸未及项籍之将死。何必一日之内，弃骓兮而别虞兮。乃目素兮素兮，为我歌杨柳枝。我姑酌彼金罍，我与尔归醉乡去来。","dynasty":"唐代","title":"不能忘情吟"}
{"author":"白居易","content":"我嗟身老岁方徂，君更官高兴转孤。军门郡阁曾闲否，禹穴耶溪得到无。酒盏省陪波卷白，骰盘思共彩呼卢。一泓镜水谁能羡，自有胸中万顷湖。","dynasty":"唐代","title":"酬微之夸镜湖"}
{"author":"白居易","content":"竹枝苦怨怨何人，夜静山空歇又闻。蛮儿巴女齐声唱，愁杀江南病使君。","dynasty":"唐代","title":"竹枝"}
{"author":"白居易","content":"已知腊子能裁服，复报龟儿解咏灯。巧妇才人常薄命，莫教男女苦多能。","dynasty":"唐代","title":"见小侄龟儿咏灯诗并腊娘制衣，因寄行简"}
{"author":"白居易","content":"莫嫌地窄林亭小，莫厌贫家活计微。大有高门锁宽宅，主人到老不曾归。东里素帷犹未彻，南邻丹旐又新悬。衡门蜗舍自惭愧，收得身来已五年。世事平分众所知，何尝苦乐不相随。唯馀耽酒狂歌客，只有乐时无苦时。","dynasty":"唐代","title":"履道居三首"}
{"author":"白居易","content":"把酒承花花落频，花香酒味相和春。莫言不是江南会，虚白亭中旧主人。","dynasty":"唐代","title":"座上赠卢判官"}
{"author":"白居易","content":"人生一百岁，通计三万日。何况百岁人，人间百无一。贤愚共零落，贵贱同埋没。东岱前后魂，北邙新旧骨。复闻药误者，为爱延年术。又有忧死者，为贪政事笔。药误不得老，忧死非因疾。谁言人最灵，知得不知失。何如会亲友，饮此杯中物。能沃烦虑消，能陶真性出。所以刘阮辈，终年醉兀兀。","dynasty":"唐代","title":"对酒"}
{"author":"白居易","content":"孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。","dynasty":"唐代","tags":"初中古诗，春天，西湖，写景，喜悦","title":"钱塘湖春行"}
{"author":"白居易","content":"且喜同年满七旬，莫嫌衰病莫嫌贫。已为海内有名客，又占世间长命人。耳里声闻新将相，眼前失尽故交亲。尊荣富寿难兼得，闲坐思量最要身。","dynasty":"唐代","title":"偶吟自慰兼呈梦得（予与梦得甲子同，今俱七十）"}
{"author":"白居易","content":"高天默默物茫茫，各有来由致损伤。鹦为能言长剪翅，龟缘难死久支床。莫嫌冷落抛闲地，犹胜炎蒸卧瘴乡。外物竟关身底事，谩排门戟系腰章。","dynasty":"唐代","title":"寄微之（时微之为虢州司马）"}
{"author":"白居易","content":"睡足肢体畅，晨起开中堂。初旭泛帘幕，微风拂衣裳。二婢扶盥栉，双童舁簟床。庭东有茂树，其下多阴凉。前月事斋戒，昨日散道场。以我久蔬素，加笾仍异粮。鲂鳞白如雪，蒸炙加桂姜。稻饭红似花，调沃新酪浆。佐以脯醢味，间之椒薤芳。老怜口尚美，病喜鼻闻香。娇騃三四孙，索哺绕我傍。山妻未举案，馋叟已先尝。忆同牢卺初，家贫共糟糠。今食且如此，何必烹猪羊。况观姻族间，夫妻半存亡。偕老不易得，白头何足伤。食罢酒一杯，醉饱吟又狂。缅想梁高士，乐道喜文章。徒夸五噫作，不解赠孟光。","dynasty":"唐代","title":"二年三月五日斋毕开素当食偶吟赠妻弘农郡君"}
{"author":"白居易","content":"海内昔年狎太平，横目穰穰何峥嵘。天生天杀岂天怒，忍使朝朝喂猛虎。关东驿路多丘荒，行人最忌税人场。张彦雄特制残暴，见之叱起如叱羊。鸣弦霹雳越幽阻，往往依林犹旅拒。草际旋看委锦茵，腰间不更抽白羽。老饕已毙众雏恐，童稚揶揄皆自勇。忠良效顺势亦然，一剑猜狂敢轻动。有文有武方为国，不是英雄伏不得。试征张彦作将军，几个将军愿策勋。","dynasty":"唐代","title":"南阳小将张彦硖口镇税人场射虎歌"}
{"author":"白居易","content":"欲寻秋景闲行去，君病多慵我兴孤。可惜今朝山最好，强能骑马出来无。","dynasty":"唐代","title":"绝句代书赠钱员外"}
{"author":"白居易","content":"陶庐僻陋那堪比，谢墅幽微不足攀。何似嵩峰三十六，长随申甫作家山。","dynasty":"唐代","title":"和裴令公南庄绝句"}
{"author":"白居易","content":"岐路南将北，离忧弟与兄。关河千里别，风雪一身行。夕宿劳乡梦，晨装惨旅情。家贫忧后事，日短念前程。烟雁翻寒渚，霜乌聚古城。谁怜陟冈者，西楚望南荆。","dynasty":"唐代","title":"自江陵之徐州路上寄兄弟"}
{"author":"白居易","content":"相逢俱叹不闲身，直日常多斋日频。晓鼓一声分散去，明朝风景属何人。","dynasty":"唐代","title":"荅元奉礼同宿见赠"}
{"author":"白居易","content":"金氏村中一病夫，生涯濩落性灵迂。唯看老子五千字，不蹋长安十二衢。药铫夜倾残酒暖，竹床寒取旧毡铺。闻君欲发江东去，能到茅庵访别无。","dynasty":"唐代","title":"村居寄张殷衡"}
{"author":"白居易","content":"一春惆怅残三日，醉问周郎忆得无。柳絮送人莺劝酒，去年今日别东都。","dynasty":"唐代","title":"三月二十八日赠周判官"}
{"author":"白居易","content":"辞君岁久见君初，白发惊嗟两有馀。容鬓别来今至此，心情料取合何如。曾同曲水花亭醉，亦共华阳竹院居。岂料天南相见夜，哀猿瘴雾宿匡庐。","dynasty":"唐代","title":"赠韦八"}
{"author":"白居易","content":"头青眉眼细，十四女沙弥。夜静双林怕，春深一食饥。步慵行道困，起晚诵经迟。应似仙人子，花宫未嫁时。","dynasty":"唐代","title":"龙花寺主家小尼"}
{"author":"白居易","content":"吾雏字阿罗，阿罗才七龄。嗟吾不才子，怜尔无弟兄。抚养虽骄騃，性识颇聪明。学母画眉样，效吾咏诗声。我齿今欲堕，汝齿昨始生。我头发尽落，汝顶髻初成。老幼不相待，父衰汝孩婴。缅想古人心，慈爱亦不轻。蔡邕念文姬，于公叹缇萦。敢求得汝力，但未忘父情。","dynasty":"唐代","title":"吾雏"}
{"author":"白居易","content":"彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。","dynasty":"唐代","tags":"景点，抒情","title":"彭蠡湖晚归"}
{"author":"白居易","content":"平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。","dynasty":"唐代","tags":"想象，写景，友人","title":"欲与元八卜邻先有是赠"}
{"author":"白居易","content":"骠国乐，骠国乐，出自大海西南角。雍羌之子舒难陀，来献南音奉正朔。德宗立仗御紫庭，黈纩不塞为尔听。玉螺一吹椎髻耸，铜鼓一击文身踊。珠缨炫转星宿摇，花鬘斗薮龙蛇动。曲终王子启圣人，臣父愿为唐外臣。左右欢呼何翕习，至尊德广之所及。须臾百辟诣阁门，俯伏拜表贺至尊。伏见骠人献新乐，请书国史传子孙。时有击壤老农父，暗测君心闲独语。闻君政化甚圣明，欲感人心致太平。感人在近不在远，太平由实非由声。观身理国国可济，君如心兮民如体。体生疾苦心憯凄，民得和平君恺悌。贞元之民若未安，骠乐虽闻君不叹。贞元之民苟无病，骠乐不来君亦圣。骠乐骠乐徒喧喧，不如闻此刍荛言。","dynasty":"唐代","title":"骠国乐－欲王化之先迩后远也（贞元十七年来献之）"}
{"author":"白居易","content":"桂布白似雪，吴绵软于云。布重绵且厚，为裘有余温。朝拥坐至暮，夜覆眠达晨。谁知严冬月，支体暖如春。中夕忽有念，抚裘起逡巡。丈夫贵兼济，岂独善一身。安得万里裘，盖裹周四垠。稳暖皆如我，天下无寒人。","dynasty":"唐代","tags":"言志","title":"新制布裘"}
{"author":"白居易","content":"艳质无由见，寒衾不可亲。何堪最长夜，俱作独眠人。","dynasty":"唐代","title":"冬至夜怀湘灵"}
{"author":"白居易","content":"三月尽是头白日，与春老别更依依。凭莺为向杨花道，绊惹春风莫放归。","dynasty":"唐代","title":"柳絮"}
{"author":"白居易","content":"一片瑟瑟石，数竿青青竹。向我如有情，依然看不足。况临北窗下，复近西塘曲。筠风散馀清，苔雨含微绿。有妻亦衰老，无子方茕独。莫掩夜窗扉，共渠相伴宿。","dynasty":"唐代","title":"北窗竹石"}
{"author":"白居易","content":"今旦夫妻喜，他人岂得知。自嗟生女晚，敢讶见孙迟。物以稀为贵，情因老更慈。新年逢吉日，满月乞名时。桂燎熏花果，兰汤洗玉肌。怀中有可抱，何必是男儿。","dynasty":"唐代","title":"小岁日喜谈氏外孙女孩满月"}
{"author":"白居易","content":"水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！","dynasty":"唐代","tags":"忧国忧民","title":"新制绫袄成感而有咏"}
{"author":"白居易","content":"胡旋女，胡旋女。心应弦，手应鼓。弦鼓一声双袖举。回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。","dynasty":"唐代","tags":"舞蹈，讽刺，国家","title":"胡旋女"}
{"author":"白居易","content":"忽忆芳时频酩酊，却寻醉处重裴回。杏花结子春深后，谁解多情又独来。","dynasty":"唐代","title":"重寻杏园"}
{"author":"白居易","content":"楼外春晴百鸟鸣，楼中春酒美人倾。路旁花日添衣色，云里天风散珮声。向此高吟谁得意，偶来闲客独多情。佳时莫起兴亡恨，游乐今逢四海清。","dynasty":"唐代","title":"和柳公权登齐云楼"}
{"author":"白居易","content":"昆明春，昆明春，春池岸古春流新。影浸南山青滉漾，波沉西日红奫沦。往年因旱池枯竭，龟尾曳涂鱼喣沫。诏开八水注恩波，千介万鳞同日活。今来净绿水照天，游鱼鱍鱍莲田田。洲香杜若抽心短，沙暖鸳鸯铺翅眠。动植飞沉皆遂性，皇泽如春无不被。渔者仍丰网罟资，贫人久获菰蒲利。诏以昆明近帝城，官家不得收其征。菰蒲无租鱼无税，近水之人感君惠。感君惠，独何人，吾闻率土皆王民，远民何疏近何亲。愿推此惠及天下，无远无近同欣欣。吴兴山中罢榷茗，鄱阳坑里休封银。天涯地角无禁利，熙熙同似昆明春。","dynasty":"唐代","title":"昆明春－思王泽之广被也"}
{"author":"白居易","content":"长安多大宅，列在街西东。往往朱门内，房廊相对空。枭鸣松桂树，狐藏兰菊丛。苍苔黄叶地，日暮多旋风。前主为将相，得罪窜巴庸。后主为公卿，寝疾殁其中。连延四五主，殃祸继相锺。自从十年来，不利主人翁。风雨坏檐隙，蛇鼠穿墙墉。人疑不敢买，日毁土木功。嗟嗟俗人心，甚矣其愚蒙。但恐灾将至，不思祸所从。我今题此诗，欲悟迷者胸。凡为大官人，年禄多高崇。权重持难久，位高势易穷。骄者物之盈，老者数之终。四者如寇盗，日夜来相攻。假使居吉土，孰能保其躬。因小以明大，借家可喻邦。周秦宅殽函，其宅非不同。一兴八百年，一死望夷宫。寄语家与国，人凶非宅凶。","dynasty":"唐代","title":"凶宅"}
{"author":"白居易","content":"白蘋湘渚曲，绿筱剡溪口。各在天一涯，信美非吾有。何如此庭内，水竹交左右。霜竹百千竿，烟波六七亩。泓澄动阶砌，澹泞映户牖。蛇皮细有纹，镜面清无垢。主人过桥来，双童扶一叟。恐污清泠波，尘缨先抖擞。波上一叶舟，舟中一尊酒。酒开舟不系，去去随所偶。或绕蒲浦前，或泊桃岛后。未拨落杯花，低冲拂面柳。半酣迷所在，倚榜兀回首。不知此何处，复是人寰否。谁知始疏凿，几主相传受。杨家去云远，田氏将非久。天与爱水人，终焉落吾手。","dynasty":"唐代","title":"泛春池"}
{"author":"白居易","content":"花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。","dynasty":"唐代","title":"送武士曹归蜀（士曹即武中丞兄）"}
{"author":"白居易","content":"近有人从海上回，海山深处见楼台。中有仙龛虚一室，多传此待乐天来。","dynasty":"唐代","title":"客有说（客即李浙东也，所说不能具录其事）"}
{"author":"白居易","content":"凉风木槿篱，暮雨槐花枝。并起新秋思，为得故人诗。避地鸟择木，升朝鱼在池。城中与山下，喧静暗相思。","dynasty":"唐代","title":"答刘戒之早秋别墅见寄"}
{"author":"白居易","content":"阁下灯前梦，巴南城里游。觅花来渡口，寻寺到山头。江色分明绿，猿声依旧愁。禁钟惊睡觉，唯不上东楼。","dynasty":"唐代","title":"中书夜直梦忠州"}
{"author":"白居易","content":"风香露重梨花湿，草舍无灯愁未入。南邻北里歌吹时，独倚柴门月中立。","dynasty":"唐代","title":"寒食月夜"}
{"author":"白居易","content":"晓服云英漱井华，寥然身若在烟霞。药销日晏三匙饭，酒渴春深一碗茶。每夜坐禅观水月，有时行醉玩风花。净名事理人难解，身不出家心出家。","dynasty":"唐代","title":"早服云母散"}
{"author":"白居易","content":"人少庭宇旷，夜凉风露清。槐花满院气，松子落阶声。寂寞挑灯坐，沉吟蹋月行。年衰自无趣，不是厌承明。","dynasty":"唐代","title":"夏夜宿直"}
{"author":"白居易","content":"丹霄携手三君子，白发垂头一病翁。兰省花时锦帐下，庐山雨夜草庵中。终身胶漆心应在，半路云泥迹不同。唯有无生三昧观，荣枯一照两成空。","dynasty":"唐代","title":"庐山草堂夜雨独宿寄牛二、李七、庾三十二员外"}
{"author":"白居易","content":"九派绕孤城，城高生远思。人烟半在船，野水多于地。穿霞日脚直，驱雁风头利。去国来几时，江上秋三至。夫君亦沦落，此地同飘寄。悯默向隅心，摧颓触笼翅。且谋眼前计，莫问胸中事。浔阳酒甚浓，相劝时时醉。","dynasty":"唐代","title":"早秋晚望，兼呈韦侍郎"}
{"author":"白居易","content":"塞北虏郊随手破，山东贼垒掉鞭收。乌孙公主归秦地，白马将军入潞州。剑拔青鳞蛇尾活，弦抨赤羽火星流。须知鸟目犹难漏，纵有天狼岂足忧。画角三声刁斗晓，清商一部管弦秋。他时麟阁图勋业，更合何人居上头。","dynasty":"唐代","title":"河阳石尚书破回鹘迎贵主过上党射…称叹不足以诗美之"}
{"author":"白居易","content":"一饱百情足，一酣万事休。何人不衰老，我老心无忧。仕者拘职役，农者劳田畴。何人不苦热，我热身自由。卧风北窗下，坐月南池头。脑凉脱乌帽，足热濯清流。慵发昼高枕，兴来夜泛舟。何乃有馀适，只缘无过求。或问诸亲友，乐天是与不。亦无别言语，多道天悠悠。悠悠君不知，此味深且幽。但恐君知后，亦来从我游。","dynasty":"唐代","title":"老热"}
{"author":"白居易","content":"赋句诗章妙入神，未年三十即无身。常嗟薄命形憔悴，若比弘贞是幸人。","dynasty":"唐代","title":"见杨弘贞诗赋，因题绝句以自谕"}
{"author":"白居易","content":"与君白黑大分明，纵不相亲莫见轻。我每夜啼君怨别，玉徽琴里忝同声。","dynasty":"唐代","title":"池鹤八绝句。乌赠鹤"}
{"author":"白居易","content":"留司老宾客，春尽兴如何。官寺行香少，僧房寄宿多。闲倾一醆酒，醉听两声歌。忆得陶潜语，羲皇无以过。闲游来早晚，已得一周年。嵩洛供云水，朝廷乞俸钱。长歌时独酌，饱食后安眠。闻道山榴发，明朝向玉泉。主","dynasty":"唐代","title":"闲吟二首"}
{"author":"白居易","content":"今夜调琴忽有情，欲弹惆怅忆崔卿。何人解爱中徽上，秋思头边八九声。","dynasty":"唐代","title":"夜调琴忆崔少卿"}
{"author":"白居易","content":"谁家宅第成还破，何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有顶波。莫笑贱贫夸富贵，共成枯骨两何如？","dynasty":"唐代","tags":"哲理","title":"放言五首·其四"}
{"author":"白居易","content":"洛景城西尘土红，伴僧闲坐竹泉东。绿萝潭上不见日，白石滩边长有风。热恼渐知随念尽，清凉常愿与人同。每因毒暑悲亲故，多在炎方瘴海中。","dynasty":"唐代","title":"夏日与闲禅师林下避暑"}
{"author":"白居易","content":"促席留欢日未曛，远坊归思已纷纷。无妨按辔行乘月，何必逃杯走似云。银烛忍抛杨柳曲，金鞍潜送石榴裙。到时常晚归时早，笑乐三分校一分。","dynasty":"唐代","title":"和韦庶子远坊赴宴未夜先归之作兼呈裴员外"}
{"author":"白居易","content":"赐欢仍许醉，此会兴如何。翰苑主恩重，曲江春意多。花低羞艳妓，莺散让清歌。共道升平乐，元和胜永和。","dynasty":"唐代","title":"上巳日恩赐曲江宴会即事"}
{"author":"白居易","content":"海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。","dynasty":"唐代","tags":"夏天，写景","title":"江楼夕望招客"}
{"author":"白居易","content":"明月峡边逢制使，黄茅岸上是忠州。到城莫说忠州恶，无益虚教杨八愁。","dynasty":"唐代","title":"送高侍御使回，因寄杨八"}
{"author":"白居易","content":"寒月沈沈洞房静，真珠帘外梧桐影。秋霜欲下手先知，灯底裁缝剪刀冷。","dynasty":"唐代","title":"空"}
{"author":"白居易","content":"双鬟垂未合，三十才过半。本是绮罗人，今为山水伴。春泉共挥弄，好树同攀玩。笑容共底迷，酒思风前乱。红凝舞袖急，黛惨歌声缓。莫唱杨柳枝，无肠与君断。","dynasty":"唐代","title":"山游示小妓"}
{"author":"白居易","content":"帝都名利场，鸡鸣无安居。独有懒慢者，日高头未梳。工拙性不同，进退迹遂殊。幸逢太平代，天子好文儒。小才难大用，典校在秘书。三旬两入省，因得养顽疏。茅屋四五间，一马二仆夫。俸钱万六千，月给亦有余。既无衣食牵，亦少人事拘。遂使少年心，日日常晏如。勿言无知己，躁静各有徒。兰台七八人，出处与之俱。旬时阻谈笑，旦夕望轩车。谁能雠校间，解带卧吾庐。窗前有竹玩，门外有酒沽。何以待君子，数竿对一壶。","dynasty":"唐代","title":"常乐里闲居偶题十六韵兼寄刘十五公舆、王十"}
{"author":"白居易","content":"汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。","dynasty":"唐代","tags":"宋词三百首，婉约，山水，女子，相思","title":"长相思·汴水流"}
{"author":"白居易","content":"娃宫屧廊寻已倾，砚池香径又欲平。二三月时何草绿，几百年来空月明。使君虽老颇多思，携觞领妓处处行。今愁古恨入丝竹，一曲凉州无限情。直自当时到今日，中间歌吹更无声。","dynasty":"唐代","title":"题灵岩寺"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？江南忆，最忆是杭州。山寺月中寻桂子，郡亭枕上看潮头。何日更重游！江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！","dynasty":"唐代","tags":"乐府，写景，地名，春天","title":"忆江南词三首"}
{"author":"白居易","content":"昨夜梦梦得，初觉思踟蹰。忽忘来汝郡，犹疑在吴都。吴都三千里，汝郡二百余。非梦亦不见，近与远何殊？尚能齐近远，焉用论荣枯？但问寝与食，近日两何如？病后能吟否？春来曾醉无？楼台与风景，汝又何如苏？相思一相报，勿复慵为书。","dynasty":"唐代","title":"梦刘二十八因诗问之"}
{"author":"白居易","content":"平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。","dynasty":"唐代","tags":"想象，写景，友人","title":"欲与元八卜邻先有是赠"}
{"author":"白居易","content":"病逢佳节长叹息，春雨濛濛榆柳色。羸坐全非旧日容，扶行半是他人力。喧喧里巷蹋青归，笑闭柴门度寒食。","dynasty":"唐代","title":"寒食卧病"}
{"author":"白居易","content":"杭城隔岁转苏台，还拥前时五马回。厌见簿书先眼合，喜逢杯酒暂眉开。未酬恩宠年空去，欲立功名命不来。一别承明三领郡，甘从人道是粗才。","dynasty":"唐代","title":"赴苏州至常州，答贾舍人"}
{"author":"白居易","content":"平铺一合锦筵开，连击三声画鼓催。红蜡烛移桃叶起，紫罗衫动柘枝来。带垂钿胯花腰重，帽转金铃雪面回。看即曲终留不住，云飘雨送向阳台。","dynasty":"唐代","title":"柘枝妓"}
{"author":"白居易","content":"凄清冬夜景，摇落长年情。月带新霜色，砧和远雁声。暖怜炉火近，寒觉被衣轻。枕上酬佳句，诗成梦不成。","dynasty":"唐代","title":"酬梦得霜夜对月见怀"}
{"author":"白居易","content":"倚作天仙弄地仙，夸张一日抵千年。黄麻敕胜长生箓，白纻词嫌内景篇。云彩误居青琐地，风流合在紫微天。东曹渐去西垣近，鹤驾无妨更著鞭。","dynasty":"唐代","title":"见于给事暇日上直寄南省诸郎官诗，因以戏赠"}
{"author":"白居易","content":"山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，闇香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂。汎拂香炉烟，隐映斧藻屏。为君布绿阴，当暑荫轩楹。沈沈绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，剪叶封弟兄。受君岁月功，不独资生成。为君长高枝，凤皇上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰。岁月不尔驻，孤芳坐凋零。请向桐枝上，为余题姓名。待余有势力，移尔献丹庭。","dynasty":"唐代","title":"和荅诗十首其三荅桐花"}
{"author":"白居易","content":"百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。","dynasty":"唐代","title":"赠僧五首·钵塔院如大师"}
{"author":"白居易","content":"篮舆腾腾一老夫，褐裘乌帽白髭须。早衰饶病多蔬食，筋力消磨合有无。不准拟身年六十，上山仍未要人扶。忆昔谪居炎瘴地，巴猿引哭虎随行。多于贾谊长沙苦，小校潘安白发生。不准拟身年六十，游春犹自有心情。主","dynasty":"唐代","title":"不准拟二首"}
{"author":"白居易","content":"雪消冰又释，景和风复暄。满庭田地湿，荠叶生墙根。官舍悄无事，日西斜掩门。不开庄老卷，欲与何人言。","dynasty":"唐代","title":"早春"}
{"author":"白居易","content":"楚山碧岩岩，汉水碧汤汤。秀气结成象，孟氏之文章。今我讽遗文，思人至其乡。清风无人继，日暮空襄阳。南望鹿门山，蔼若有馀芳。旧隐不知处，云深树苍苍。","dynasty":"唐代","title":"游襄阳怀孟浩然"}
{"author":"白居易","content":"移床避日依松竹，解带当风挂薜萝。钿砌池心绿蘋合，粉开花面白莲多。久阴新霁宜丝管，苦热初凉入绮罗。家酝瓶空人客绝，今宵争奈月明何。","dynasty":"唐代","title":"池上即事"}
{"author":"白居易","content":"一行弱柳前年种，数尺柔条今日新。渐欲拂他骑马客，未多遮得上楼人。须教碧玉羞眉黛，莫与红桃作麹尘。为报金堤千万树，饶伊未敢苦争春。","dynasty":"唐代","title":"喜小楼西新柳抽条"}
{"author":"白居易","content":"秋水淅红粒，朝烟烹白鳞。一食饱至夜，一卧安达晨。晨无朝谒劳，夜无直宿勤。不知两掖客，何似扁舟人。尚想到郡日，且称守土臣。犹须副忧寄，恤隐安疲民。期年庶报政，三年当退身。终使沧浪水，濯吾缨上尘。","dynasty":"唐代","title":"初下汉江舟中作，寄两省给舍"}
{"author":"白居易","content":"暂辞八座罢双旌，便作登山临水行。能以忠贞酬重任，不将富贵碍高情。朱门出去簪缨从，绛帐归来歌吹迎。鞍辔闹装光满马，何人信道是书生。","dynasty":"唐代","title":"和高仆射罢节度让尚书授少保分司喜遂游山水之作"}
{"author":"白居易","content":"右为梁，桂为柱，何人堂室李开府。碧砌红轩色未干，去年身殁今移主。高其墙，大其门，谁家第宅卢将军。素泥朱版光未灭，今日官收别赐人。开府之堂将军宅，造未成时头已白。逆旅重居逆旅中，心是主人身是客。更有愚夫念身后，心虽甚长计非久。穷奢极丽越规模，付子传孙令保守。莫教门外过客闻，抚掌回头笑杀君。君不见马家宅，尚犹存，宅门题作奉诚园。君不见魏家宅，属他人，诏赎赐还五代孙。俭存奢失今在目，安用高墙围大屋。","dynasty":"唐代","title":"杏为梁－刺居处僭也"}
{"author":"白居易","content":"种兰不种艾，兰生艾亦生。根荄相交长，茎叶相附荣。香茎与臭叶，日夜俱长大。锄艾恐伤兰，溉兰恐滋艾。兰亦未能溉，艾亦未能除。沉吟意不决，问君合何如。","dynasty":"唐代","title":"问友"}
{"author":"白居易","content":"池上今宵风月凉，闲教少乐理霓裳。集仙殿里新词到，便播笙歌作乐章。","dynasty":"唐代","title":"梦得得新诗"}
{"author":"白居易","content":"黑花满眼丝满头，早衰因病病因愁。宦途气味已谙尽，五十不休何日休。","dynasty":"唐代","title":"自问"}
{"author":"白居易","content":"刘郎刘郎莫先起，苏台苏台隔云水。酒醆来从一百分，马头去便三千里。","dynasty":"唐代","title":"醉中重留梦得"}
{"author":"白居易","content":"秋花紫蒙蒙，秋蝶黄茸茸。花低蝶新小，飞戏丛西东。日暮凉风来，纷纷花落丛。夜深白露冷，蝶已死丛中。朝生夕俱死，气类各相从。不见千年鹤，多栖百丈松。","dynasty":"唐代","title":"秋蝶"}
{"author":"白居易","content":"与君白黑大分明，纵不相亲莫见轻。我每夜啼君怨别，玉徽琴里忝同声。","dynasty":"唐代","title":"池鹤八绝句。乌赠鹤"}
{"author":"白居易","content":"园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。","dynasty":"唐代","title":"二月一日作，赠韦七庶子"}
{"author":"白居易","content":"拜别高堂日欲斜，红巾拭泪贵新花。徒来生处却为客，今日随夫始是家。","dynasty":"唐代","title":"赞崔氏夫人"}
{"author":"白居易","content":"颜子昔短命，仲尼惜其贤。杨生亦好学，不幸复徒然。谁识天地意，独与龟鹤年。","dynasty":"唐代","title":"伤杨弘贞"}
{"author":"白居易","content":"芳景多游客，衰翁独在家。肺伤妨饮酒，眼痛忌看花。寺路随江曲，宫墙夹道斜。羡君犹壮健，不枉度年华。","dynasty":"唐代","title":"和刘郎中曲江春望见示"}
{"author":"白居易","content":"骠国乐，骠国乐，出自大海西南角。雍羌之子舒难陀，来献南音奉正朔。德宗立仗御紫庭，黈纩不塞为尔听。玉螺一吹椎髻耸，铜鼓一击文身踊。珠缨炫转星宿摇，花鬘斗薮龙蛇动。曲终王子启圣人，臣父愿为唐外臣。左右欢呼何翕习，至尊德广之所及。须臾百辟诣阁门，俯伏拜表贺至尊。伏见骠人献新乐，请书国史传子孙。时有击壤老农父，暗测君心闲独语。闻君政化甚圣明，欲感人心致太平。感人在近不在远，太平由实非由声。观身理国国可济，君如心兮民如体。体生疾苦心憯凄，民得和平君恺悌。贞元之民若未安，骠乐虽闻君不叹。贞元之民苟无病，骠乐不来君亦圣。骠乐骠乐徒喧喧，不如闻此刍荛言。","dynasty":"唐代","title":"骠国乐－欲王化之先迩后远也（贞元十七年来献之）"}
{"author":"白居易","content":"相思夕上松台立，蛩思蝉声满耳秋。惆怅东亭风月好，主人今夜在鄜州。","dynasty":"唐代","title":"题李十一东亭"}
{"author":"白居易","content":"御宇恢皇化，传家叶至公。华夷臣妾内，尧舜弟兄中。制度移民俗，文章变国风。开成与贞观，实录事多同。晏驾辞双阙，灵仪出九衢。上云归碧落，下席葬苍梧。蓂晚馀尧历，龟新启夏图。三朝联棣萼，从古帝王无。严恭七月礼，哀恸万人心。地感胜秋气，天愁结夕阴。鼎湖龙渐远，濛汜日初沈。唯有云韶乐，长留治世音。化成同轨表清平，恩结连枝感圣明。帝与九龄虽吉梦，山呼万岁是虚声。月低仪仗辞兰路，风引笳箫入柏城。老病龙髯攀不及，东周退傅最伤情。","dynasty":"唐代","title":"开成大行皇帝挽歌词四首，奉敕撰进"}
{"author":"白居易","content":"驿吏引藤舆，家童开竹扉。往时多暂住，今日是长归。眼下有衣食，耳边无是非。不论贫与富，饮水亦应肥。","dynasty":"唐代","title":"归履道宅"}
{"author":"白居易","content":"慵游懒出门多掩，纵暂逢迎不下堂。不是向人情渐薄，病宜闲静老宜藏。","dynasty":"唐代","title":"懒出"}
{"author":"白居易","content":"性情懒慢好相亲，门巷萧条称作邻。背烛共怜深夜月，蹋花同惜少年春。杏坛住僻虽宜病，芸阁官微不救贫。文行如君尚憔悴，不知霄汉待何人。","dynasty":"唐代","title":"春中与卢四周谅华阳观同居"}
{"author":"白居易","content":"月好好独坐，双松在前轩。西南微风来，潜入枝叶间。萧寥发为声，半夜明月前。寒山飒飒雨，秋琴泠泠弦。一闻涤炎暑，再听破昏烦。竟夕遂不寐，心体俱翛然。南陌车马动，西邻歌吹繁。谁知兹檐下，满耳不为喧。","dynasty":"唐代","title":"松声（修行里张家宅南亭作）"}
{"author":"白居易","content":"左辖辍中台，门东委上才。彤襜经宿到，绛帐及春开。民望恳难夺，天心慈易回。那知不隔岁，重借寇恂来。","dynasty":"唐代","title":"喜钱左丞再除华州，以诗伸贺"}
{"author":"白居易","content":"翠巘公门对，朱轩野径连。只开新户牖，不改旧风烟。虚室闲生白，高情澹入玄。酒容同座劝，诗借属城传。自笑沧江畔，遥思绛帐前。亭台随处有，争敢比忘筌。","dynasty":"唐代","title":"奉和李大夫题新诗二首各六韵。忘筌亭"}
{"author":"白居易","content":"苦雨晴何喜，喜于未雨时。气收云物变，声乐鸟乌知。——白居易蕙泛光风圃，兰开皎月池。千峰分远近，九陌好追随。——王起白日开天路，玄阴卷地维。馀清在林薄，新照入涟漪。——刘禹锡碧树凉先落，青芜湿更滋。晒毛经浴鹤，曳尾出泥龟。——白居易舞去商羊速，飞来野马迟。柱边无润础，台上有游丝。——王起桥净行尘息，堤长禁柳垂。宫城开睥睨，观阙丽罘罳.——刘禹锡洛水澄清镇，嵩烟展翠帷。梁成虹乍见，市散蜃初移。——白居易藉草风犹暖，攀条露已晞。屋穿添碧瓦，墙缺召金锤。——王起迥彻来双目，昏烦去四支。霞文晚焕烂，星影夕参差。——刘禹锡爽助门庭肃，寒摧草木衰。黄干向阳菊，红洗得霜梨。——白居易假盖闲谁惜，弹弦燥更悲。散蹄良马稳，炙背野人宜。——王起洞户晨晖入，空庭宿雾披。推林出书目，倾笥上衣椸。——刘禹锡道路行非阻，轩车望可期。无辞访圭窦，且愿见琼枝。——白居易山阁蓬莱客，储宫羽翼师。每优陪丽句，何暇觌英姿。——王起玩景方搔首，怀人尚敛眉。因吟仲文什，高兴尽于斯。——刘禹锡","dynasty":"唐代","title":"喜晴联句"}
{"author":"白居易","content":"早风吹土满长衢，驿骑星轺尽疾驱。共笑篮舁亦称使，日驰一驿向东都。","dynasty":"唐代","title":"奉使途中，戏赠张常侍"}
{"author":"白居易","content":"十五年前似梦游，曾将诗句结风流。偶助笑歌嘲阿软，可知传诵到通州。昔教红袖佳人唱，今遣青衫司马愁。惆怅又闻题处所，雨淋江馆破墙头。","dynasty":"唐代","title":"微之到通州日授馆未安见尘壁间有数行字读之…因酬长句"}
{"author":"白居易","content":"偶献子虚登上第，却吟招隐忆中林。春萝秋桂莫惆怅，纵有浮名不系心。","dynasty":"唐代","title":"及第后忆旧山"}
{"author":"白居易","content":"贺上人回得报书，大誇州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。","dynasty":"唐代","title":"荅微之誇越州州宅"}
{"author":"白居易","content":"花脸云鬟坐玉楼，十三弦里一时愁。凭君向道休弹去，白尽江州司马头。","dynasty":"唐代","title":"听崔七妓人筝"}
{"author":"白居易","content":"昔君乌纱帽，赠我白头翁。帽今在顶上，君已归泉中。物故犹堪用，人亡不可逢。岐山今夜月，坟树正秋风。","dynasty":"唐代","title":"感旧纱帽（帽即故李侍郎所赠）"}
{"author":"白居易","content":"馆娃宫深春日长，乌鹊桥高秋夜凉。风月不知人世变，奉君直似奉吴王。","dynasty":"唐代","title":"送苏州李使君赴郡二绝句其二"}
{"author":"白居易","content":"有木秋不凋，青青在江北。谓为洞庭橘，美人自移植。上受顾盼恩，下勤浇溉力。实成乃是枳，臭苦不堪食。物有似是者，真伪何由识。美人默无言，对之长叹息。中含害物意，外矫凌霜色。仍向枝叶间，潜生刺如棘。","dynasty":"唐代","title":"有木诗八首其三"}
{"author":"白居易","content":"元年寒食日，上巳暮春天。鸡黍三家会，莺花二节连。——白居易光风初澹荡，美景渐暄妍。簪组兰亭上，车舆曲水边。——刘禹锡松声添奏乐，草色助铺筵。雀舫宜闲泛，螺杯任漫传。——王起园蔬香带露，厨柳暗藏烟。丽句轻珠玉，清谈胜管弦。——白居易陌喧金距斗，树动彩绳悬。姹女妆梳艳，游童衣服鲜。——刘禹锡圃香知种蕙，池暖忆开莲。怪石云疑触，夭桃火欲然。——王起正欢唯恐散，虽醉未思眠。啸傲人间世，追随地上仙。——白居易燕来双涎涎，雁去累翩翩。行乐真吾事，寻芳独我先。——刘禹锡滞周惭太史，入洛继先贤。昔恨多分手，今欢谬比肩。——王起病犹陪宴饮，老更奉周旋。望重青云客，情深白首年。——白居易遍尝珍馔后，许入画堂前。舞袖翻红炬，歌鬟插宝蝉。——刘禹锡断金多感激，倚玉贵迁延。说史吞颜注，论诗笑郑笺。——王起松筠寒不变，胶漆冷弥坚。兴伴王寻戴，荣同隗在燕。——白居易掷卢夸使气，刻烛斗成篇。实艺皆三捷，虚名愧六联。——刘禹锡兴阑犹举白，话静每思玄。更说归时好，亭亭月正圆。——王起","dynasty":"唐代","title":"会昌春连宴即事"}
{"author":"白居易","content":"东楼胜事我偏知，气象多随昏旦移。湖卷衣裳白重叠，山张屏障绿参差。海仙楼塔晴方出，江女笙箫夜始吹。春雨星攒寻蟹火，秋风霞飐弄涛旗。宴宜云髻新梳后，曲爱霓裳未拍时。太守三年嘲不尽，郡斋空作百篇诗。","dynasty":"唐代","title":"重题别东楼"}
{"author":"白居易","content":"春色有时尽，公门终日忙。两衙但不阙，一醉亦何妨。芳树花团雪，衰翁鬓扑霜。知君倚年少，未苦惜风光。","dynasty":"唐代","title":"惜春赠李尹"}
{"author":"白居易","content":"九派绕孤城，城高生远思。人烟半在船，野水多于地。穿霞日脚直，驱雁风头利。去国来几时，江上秋三至。夫君亦沦落，此地同飘寄。悯默向隅心，摧颓触笼翅。且谋眼前计，莫问胸中事。浔阳酒甚浓，相劝时时醉。","dynasty":"唐代","title":"早秋晚望，兼呈韦侍郎"}
{"author":"白居易","content":"严郎置兹楼，立名曰清辉。未及署花榜，遽征还粉闱。去来三四年，尘土登者稀。今春新太守，洒扫施帘帏。院柳烟婀娜，檐花雪霏微。看山倚前户，待月阐东扉。碧窗戛瑶瑟，朱栏飘舞衣。烧香卷幕坐，风燕双双飞。君作不得住，我来幸因依。始知天地间，灵境有所归。","dynasty":"唐代","title":"严十八郎中在郡日，改制东南楼，因名清辉，"}
{"author":"白居易","content":"齿齐膘足毛头腻，秘阁张郎叱拨驹。洗了颔花翻假锦，走时蹄汗蹋真珠。青衫乍见曾惊否，红粟难赊得饱无。丞相寄来应有意，遣君骑去上云衢。","dynasty":"唐代","title":"和张十八秘书谢裴相公寄马"}
{"author":"白居易","content":"渭水如镜色，中有鲤与鲂。偶持一竿竹，悬钓在其傍。微风吹钓丝，袅袅十尺长。谁知对鱼坐，心在无何乡。昔有白头人，亦钓此渭阳。钓人不钓鱼，七十得文王。况我垂钓意，人鱼又兼忘。无机两不得，但弄秋水光。兴尽钓亦罢，归来饮我觞。","dynasty":"唐代","title":"渭上偶钓"}
{"author":"白居易","content":"自知群从为儒少，岂料词场中第频。桂折一枝先许我，杨穿三叶尽惊人。转于文墨须留意，贵向烟霄早致身。莫学尔兄年五十，蹉跎始得掌丝纶。","dynasty":"唐代","title":"喜敏中及第，偶示所怀"}
{"author":"白居易","content":"洞庭贡橘拣宜精，太守勤王请自行。珠颗形容随日长，琼浆气味得霜成。登山敢惜驽骀力，望阙难伸蝼蚁情。疏贱无由亲跪献，愿凭朱实表丹诚。","dynasty":"唐代","title":"拣贡橘书情"}
{"author":"白居易","content":"忽忆东都宅，春来事宛然。雪销行径里，水上卧房前。厌绿栽黄竹，嫌红种白莲。醉教莺送酒，闲遣鹤看船。幸是林园主，惭为食禄牵。宦情薄似纸，乡思争于弦。岂合姑苏守，归休更待年。","dynasty":"唐代","title":"忆洛中所居"}
{"author":"白居易","content":"树小花鲜妍，香繁条软弱。高低二三尺，重叠千万萼。朝艳蔼霏霏，夕凋纷漠漠。辞枝朱粉细，覆地红绡薄。由来好颜色，常苦易销铄。不见莨荡花，狂风吹不落。","dynasty":"唐代","title":"惜栯李花"}
{"author":"白居易","content":"奔走朝行内，栖迟林墅间。多因病后退，少及健时还。斑白霜侵鬓，苍黄日下山。闲忙俱过日，忙校不如闲。","dynasty":"唐代","title":"闲忙"}
{"author":"白居易","content":"我有白头戒，闻于韩侍郎。老多忧活计，病更恋班行。矍铄夸身健，周遮说话长。不知吾免否，两鬓已成霜。","dynasty":"唐代","title":"老戒"}
{"author":"白居易","content":"随缘逐处便安闲，不入朝廷不住山。心似虚舟浮水上，身同宿鸟寄林间。尚平婚嫁了无累，冯翊符章封却还。处分贫家残活计，匹如身后莫相关。","dynasty":"唐代","title":"咏怀"}
{"author":"白居易","content":"地偏坊远巷仍斜，最近东头是白家。宿雨长齐邻舍柳，晴光照出夹城花。春风小榼三升酒，寒食深炉一碗茶。能到南园同醉否，笙歌随分有些些。","dynasty":"唐代","title":"自题新昌居止，因招杨郎中小饮"}
{"author":"白居易","content":"湛湛玉泉色，悠悠浮云身。闲心对定水，清净两无尘。手把青筇杖，头戴白纶巾。兴尽下山去，知我是谁人。","dynasty":"唐代","title":"题玉泉寺"}
{"author":"白居易","content":"今朝复明日，不觉年齿暮。白发逐梳落，朱颜辞镜去。当春颇愁寂，对酒寡欢趣。遇境多怆辛，逢人益敦故。形质属天地，推迁从不住。所怪少年心，销磨落何处。","dynasty":"唐代","title":"渐老"}
{"author":"白居易","content":"黄昏戌，下帘拂床早交毕。安置父母卧高堂，睡定然乃抽身出。","dynasty":"唐代","title":"十二时行孝文"}
{"author":"白居易","content":"西轩草诏暇，松竹深寂寂。月出清风来，忽似山中夕。因成西南梦，梦作游仙客。觉闻宫漏声，犹谓山泉滴。","dynasty":"唐代","title":"禁中寓直，梦游仙游寺"}
{"author":"白居易","content":"行年欲四十，有女曰金銮。生来始周岁，学坐未能言。惭非达者怀，未免俗情怜。从此累身外，徒云慰目前。若无夭折患，则有婚嫁牵。使我归山计，应迟十五年。","dynasty":"唐代","title":"金銮子晬日"}
{"author":"白居易","content":"自怜幽会心期阻，复愧嘉招书信频。王事牵身去不得，满山松雪属他人。","dynasty":"唐代","title":"酬王十八、李大见招游山"}
{"author":"白居易","content":"历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。","dynasty":"唐代","tags":"抒怀，感慨，思念，友人","title":"偶作寄朗之"}
{"author":"白居易","content":"人各有所好，物固无常宜。谁谓尔能舞，不如闲立时。","dynasty":"唐代","title":"鹤"}
{"author":"白居易","content":"新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。","dynasty":"唐代","tags":"叙事，写人，忧国忧民，愤懑","title":"新丰折臂翁"}
{"author":"白居易","content":"自我从宦游，七年在长安。所得惟元君，乃知定交难。岂无山上苗，径寸无岁寒。岂无要津水，咫尺有波澜。之子异于是，久处誓不谖。无波古井水，有节秋竹竿。一为同心友，三及芳岁阑。花下鞍马游，雪中杯酒欢。衡门相逢迎，不具带与冠。春风日高睡，秋月夜深看。不为同登科，不为同署官。所合在方寸，心源无异端。","dynasty":"唐代","title":"赠元稹"}
{"author":"白居易","content":"瞿塘峡口冷烟低，白帝城头月向西。唱到竹枝声咽处，寒猿晴鸟一时啼。竹枝苦怨怨何人，夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。江畔谁人唱竹枝，前声断咽后声迟。怪来调苦缘词苦，多是通州司马诗。","dynasty":"唐代","tags":"写景，晚上，民歌","title":"竹枝词·瞿塘峡口水烟低"}
{"author":"白居易","content":"花枝缺处青楼开，艳歌一曲酒一杯。美人劝我急行乐，自古朱颜不再来，君不见外州客，长安道，一回来，一回老。","dynasty":"唐代","title":"横吹曲辞。长安道"}
{"author":"白居易","content":"感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。","dynasty":"唐代","tags":"节日，思念，亲人","title":"除夜寄弟妹"}
{"author":"白居易","content":"瞿塘峡口水烟低，白帝城头月向西。唱到竹枝声咽处，寒猿闇鸟一时啼。竹枝苦怨怨何人？夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红簇簇，江篱湿叶碧凄凄。江畔谁人唱竹枝？前声断咽后声迟。怪来调苦缘词苦，多是通州司马诗。","dynasty":"唐代","tags":"歌曲，写景，抒怀","title":"竹枝词四首"}
{"author":"白居易","content":"十亩之宅，五亩之园。有水一池，有竹千竿。勿谓土狭，勿谓地偏。足以容膝，足以息肩。有堂有庭，有桥有船。有书有酒，有歌有弦。有叟在中，白须飘然。识分知足，外无求焉。如鸟择木，姑务巢安。如龟居坎，不知海宽。灵鹤怪石，紫菱白莲。皆吾所好，尽在吾前。时饮一杯，或吟一篇。妻孥熙熙，鸡犬闲闲。优哉游哉，吾将终老乎其间。","dynasty":"唐代","title":"池上篇"}
{"author":"白居易","content":"不用裁为鸣凤管，不须截作钓鱼竿。千花百草凋零后，留向纷纷雪里看。","dynasty":"唐代","tags":"咏竹","title":"题李次云窗竹"}
{"author":"白居易","content":"山石榴，一名山踯躅，一名杜鹃花，杜鹃啼时花扑扑。九江三月杜鹃来，一声催得一枝开。江城上佐闲无事，山下劚得厅前栽。烂熳一阑十八树，根株有数花无数。千房万叶一时新，嫩紫殷红鲜麹尘。泪痕裛损燕支脸，剪刀裁破红绡巾。谪仙初堕愁在世，姹女新嫁娇泥春。日射血珠将滴地，风翻火焰欲烧人。闲折两枝持在手，细看不似人间有。花中此物似西施，芙蓉芍药皆嫫母。奇芳绝艳别者谁，通州迁客元拾遗。拾遗初贬江陵去，去时正值青春暮。商山秦岭愁杀君，山石榴花红夹路。题诗报我何所云，苦云色似石榴裙。当时丛畔唯思我，今日阑前只忆君。忆君不见坐销落，日西风起红纷纷。","dynasty":"唐代","title":"山石榴寄元九"}
{"author":"白居易","content":"白须如雪五朝臣，又值新正第七旬。老过占他蓝尾酒，病馀收得到头身。销磨岁月成高位，比类时流是幸人。大历年中骑竹马，几人得见会昌春。","dynasty":"唐代","title":"喜入新年自咏（时年七十一）"}
{"author":"白居易","content":"林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。","dynasty":"唐代","title":"南院"}
{"author":"白居易","content":"筋力未全衰，仆马不至弱。又多山水趣，心赏非寂寞。扪萝上烟岭，蹋石穿云壑。谷鸟晚仍啼，洞花秋不落。提笼复携榼，遇胜时停泊。泉憩茶数瓯，岚行酒一酌。独吟还独啸，此兴殊未恶。假使在城时，终年有何乐。","dynasty":"唐代","title":"山路偶兴"}
{"author":"白居易","content":"谢安山下空携妓，柳恽洲边只赋诗。争及湖亭今日会，嘲花咏水赠蛾眉。","dynasty":"唐代","title":"候仙亭同诸客醉作"}
{"author":"白居易","content":"戚戚复戚戚，送君远行役。行役非中原，海外黄沙碛。伶俜独居妾，迢递长征客。君望功名归，妾忧生死隔。谁家无夫妇，何人不离坼。所恨薄命身，嫁迟别日迫。妾身有存殁，妾心无改易。生作闺中妇，死作山头石。掩泪别乡里，飘飖将远行。茫茫绿野中，春尽孤客情。驱马上丘陇，高低路不平。风吹棠梨花，啼鸟时一声。古墓何代人，不知姓与名。化作路傍土，年年春草生。感彼忽自悟，今我何营营。朝采山上薇，暮采山上薇。岁晏薇亦尽，饥来何所为。坐饮白石水，手把青松枝。击节独长歌，其声清且悲。枥马非不肥，所苦常絷维。豢豕非不饱，所忧竟为牺。行行歌此曲，以慰常苦饥。雨露长纤草，山苗高入云。风雪折劲木，涧松摧为薪。风摧此何意，雨长彼何因。百丈涧底死，寸茎山上春。可怜苦节士，感此涕盈巾。窈窕双鬟女，容德俱如玉。昼居不逾阈，夜行常秉烛。气如含露兰，心如贯霜竹。宜当备嫔御，胡为守幽独。无媒不得选，年忽过三六。岁暮望汉宫，谁在黄金屋。邯郸进倡女，能唱黄花曲。一曲称君心，恩荣连九族。栖栖远方士，读书三十年。业成无知己，徒步来入关。长安多王侯，英俊竞攀援。幸随众宾末，得厕门馆间。东阁有旨酒，中堂有管弦。何为向隅客，对此不开颜。富贵无是非，主人终日欢。贫贱多悔尤，客子中夜叹。归去复归去，故乡贫亦安。凉风飘嘉树，日夜减芳华。下有感秋妇，攀条苦悲嗟。我本幽闲女，结发事豪家。豪家多婢仆，门内颇骄奢。良人近封侯，出入鸣玉珂。自从富贵来，恩薄谗言多。冢妇独守礼，群妾互奇邪。但信言有玷，不察心无瑕。容光未销歇，欢爱忽蹉跎。何意掌上玉，化为眼中砂。盈盈一尺水，浩浩千丈河。勿言小大异，随分有风波。闺房犹复尔，邦国当如何。心亦无所迫，身亦无所拘。何为肠中气，郁郁不得舒。不舒良有以，同心久离居。五年不见面，三年不得书。念此令人老，抱膝坐长吁。岂无盈尊酒，非君谁与娱。揽衣出门行，游观绕林渠。澹澹春水暖，东风生绿蒲。上有和鸣雁，下有掉尾鱼。飞沉一何乐，鳞羽各有徒。而我方独处，不与之子俱。顾彼自伤己，禽鱼之不如。出游欲遣忧，孰知忧有馀。春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依。","dynasty":"唐代","title":"续古诗十首"}
{"author":"白居易","content":"鸟鸣庭树上，日照屋檐时。老去慵转极，寒来起尤迟。厚薄被适性，高低枕得宜。神安体稳暖，此味何人知。睡足仰头坐，兀然无所思。如未凿七窍，若都遗四肢。缅想长安客，早朝霜满衣。彼此各自适，不知谁是非。","dynasty":"唐代","title":"晏起"}
{"author":"白居易","content":"贺上人回得报书，大夸州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。","dynasty":"唐代","title":"答微之夸越州州宅"}
{"author":"白居易","content":"耿耿旅灯下，愁多常少眠。思乡贵早发，发在鸡鸣前。九月草木落，平芜连远山。秋阴和曙色，万木苍苍然。去秋偶东游，今秋始西旋。马瘦衣裳破，别家来二年。忆归复愁归，归无一囊钱。心虽非兰膏，安得不自然。","dynasty":"唐代","title":"秋暮西归途中书情"}
{"author":"白居易","content":"早起上肩舁，一杯平旦醉。晚憩下肩舁，一觉残春睡。身不经营物，心不思量事。但恐绮与里，只如吾气味。","dynasty":"唐代","title":"途中作"}
{"author":"白居易","content":"巴童巫女竹枝歌，懊恼何人怨咽多。暂听遣君犹怅望，长闻教我复如何。","dynasty":"唐代","title":"听竹枝赠李侍御"}
{"author":"白居易","content":"人道秋中明月好，欲邀同赏意如何。华阳洞里秋坛上，今夜清光此处多。","dynasty":"唐代","title":"华阳观中八月十五日夜招友玩月"}
{"author":"白居易","content":"梨花有思缘和叶，一树江头恼杀君。最似孀闺少年妇，白妆素袖碧纱裙。","dynasty":"唐代","title":"酬和元九东川路诗十二首。江岸梨花"}
{"author":"白居易","content":"风香露重梨花湿，草舍无灯愁未入。南邻北里歌吹时，独倚柴门月中立。","dynasty":"唐代","title":"寒食月夜"}
{"author":"白居易","content":"向晚双池好，初晴百物新。袅枝翻翠羽，溅水跃红鳞。萍泛同游子，莲开当丽人。临流一惆怅，还忆曲江春。","dynasty":"唐代","title":"晚题东林寺双池"}
{"author":"白居易","content":"昔为东掖垣中客，今作西方社内人。手把杨枝临水坐，闲思往事似前身。","dynasty":"唐代","title":"临水坐"}
{"author":"白居易","content":"身适忘四支，心适忘是非。既适又忘适，不知吾是谁。百体如槁木，兀然无所知。方寸如死灰，寂然无所思。今日复明日，身心忽两遗。行年三十九，岁暮日斜时。四十心不动，吾今其庶几。","dynasty":"唐代","title":"隐几"}
{"author":"白居易","content":"藤花浪拂紫茸条，菰叶风翻绿剪刀。闲弄水芳生楚思，时时合眼咏离骚。","dynasty":"唐代","title":"湖上闲望"}
{"author":"白居易","content":"秦中岁云暮，大雪满皇州。雪中退朝者，朱紫尽公侯。贵有风雪兴，富无饥寒忧。所营唯第宅，所务在追游。朱门车马客，红烛歌舞楼。欢酣促密坐，醉暖脱重裘。秋官为主人，廷尉居上头。日中为一乐，夜半不能休。岂知阌乡狱，中有冻死囚。","dynasty":"唐代","title":"秦中吟十首。歌舞（一作伤阌乡县囚）"}
{"author":"白居易","content":"正听山鸟向阳眠，黄纸除书落枕前。为感君恩须暂起，炉峰不拟住多年。久眠褐被为居士，忽挂绯袍作使君。身出草堂心不出，庐山未要勒移文。三间茅舍向山开，一带山泉绕舍回。山色泉声莫惆怅，三年官满却归来。","dynasty":"唐代","title":"别草堂三绝句"}
{"author":"白居易","content":"反照前山云树明，从君苦道似华清。试听肠断巴猿叫，早晚骊山有此声。","dynasty":"唐代","title":"和行简望郡南山"}
{"author":"白居易","content":"拾得折剑头，不知折之由。一握青蛇尾，数寸碧峰头。疑是斩鲸鲵，不然刺蛟虬。缺落泥土中，委弃无人收。我有鄙介性，好刚不好柔。勿轻直折剑，犹胜曲全钩。","dynasty":"唐代","title":"折剑头"}
{"author":"白居易","content":"往岁曾为西邑吏，惯从骆口到南秦。三时云冷多飞雪，二月山寒少有春。我思旧事犹惆怅，君作初行定苦辛。仍赖愁猿寒不叫，若闻猿叫更愁人。","dynasty":"唐代","title":"酬和元九东川路诗十二首。南秦雪"}
{"author":"白居易","content":"尺素忽惊来梓泽，双金不惜送蓬山。八行落泊飞云雨，五字枪鏦动珮环。玉韵乍听堪醒酒，银钩细读当披颜。收藏便作终身宝，何啻三年怀袖间。","dynasty":"唐代","title":"将发洛中枉令狐相公手札兼辱二篇宠行以长句答之"}
{"author":"白居易","content":"阳城为谏议，以正事其君。其手如屈轶，举必指佞臣。卒使不仁者，不得秉国钧。元稹为御史，以直立其身。其心如肺石，动必达穷民。东川八十家，冤愤一言伸。刘辟肆乱心，杀人正纷纷。其嫂曰庾氏，弃绝不为亲。从史萌逆节，隐心潜负恩。其佐曰孔戡，舍去不为宾。凡此士与女，其道天下闻。常恐国史上，但记凤与麟。贤者不为名，名彰教乃敦。每惜若人辈，身死名亦沦。君为著作郎，职废志空存。虽有良史才，直笔无所申。何不自著书，实录彼善人。编为一家言，以备史阙文。","dynasty":"唐代","title":"赠樊著作"}
{"author":"白居易","content":"莫讶家居窄，无嫌活计贫。只缘无长物，始得作闲人。青竹单床簟，乌纱独幅巾。其馀皆称是，亦足奉吾身。","dynasty":"唐代","title":"无长物"}
{"author":"白居易","content":"浔阳欲到思无穷，庾亮楼南湓口东。树木凋疏山雨后，人家低湿水烟中。菰蒋喂马行无力，芦荻编房卧有风。遥见朱轮来出郭，相迎劳动使君公。","dynasty":"唐代","title":"初到江州"}
{"author":"白居易","content":"一生休戚与穷通，处处相随事事同。未死又怜沧海郡，无儿俱作白头翁。展眉只仰三杯后，代面唯凭五字中。为向两州邮吏道，莫辞来去递诗筒。","dynasty":"唐代","title":"醉封诗筒寄微之"}
{"author":"白居易","content":"凭高望远思悠哉，晚上江亭夜未回。日欲没时红浪沸，月初生处白烟开。辞枝雪蕊将春去，满镊霜毛送老来。争敢三年作归计，心知不及贾生才。","dynasty":"唐代","title":"江亭夕望"}
{"author":"白居易","content":"东林北塘水，湛湛见底清。中生白芙蓉，菡萏三百茎。白日发光彩，清飙散芳馨。泄香银囊破，泻露玉盘倾。我惭尘垢眼，见此琼瑶英。乃知红莲花，虚得清净名。夏萼敷未歇，秋房结才成。夜深众僧寝，独起绕池行。欲收一颗子，寄向长安城。但恐出山去，人间种不生。","dynasty":"唐代","title":"浔阳三题。东林寺白莲"}
{"author":"白居易","content":"疑因星陨空中落，叹被泥埋涧底沈。天上定应胜地上，支机未必及支琴。提携拂拭知恩否，虽不能言合有心。","dynasty":"唐代","title":"问支琴石"}
{"author":"白居易","content":"细篷青篾织鱼鳞，小眼红窗衬麹尘。阔狭才容从事座，高低恰称使君身。舞筵须拣腰轻女，仙棹难胜骨重人。不似镜湖廉使出，高樯大艑闹惊春。","dynasty":"唐代","title":"重题小舫，赠周从事，兼戏微之"}
{"author":"白居易","content":"鸟鸣庭树上，日照屋檐时。老去慵转极，寒来起尤迟。厚薄被适性，高低枕得宜。神安体稳暖，此味何人知。睡足仰头坐，兀然无所思。如未凿七窍，若都遗四肢。缅想长安客，早朝霜满衣。彼此各自适，不知谁是非。","dynasty":"唐代","title":"晏起"}
{"author":"白居易","content":"淼茫积水非吾土，飘泊浮萍自我身。身外信缘为活计，眼前随事觅交亲。炉烟岂异终南色，湓草宁殊渭北春。此地何妨便终老，譬如元是九江人。","dynasty":"唐代","title":"九江春望"}
{"author":"白居易","content":"惯游山水住南州，行尽天台及虎丘。惟有上强精舍寺，最堪游处未曾游。","dynasty":"唐代","title":"寄题上强山精舍寺（见王象之《舆地纪胜》）"}
{"author":"白居易","content":"青苔地上消残暑，绿树阴前逐晚凉。轻屐单衫薄纱帽，浅池平岸庳藤床。簪缨怪我情何薄，泉石谙君味甚长。遍问交亲为老计，多言宜静不宜忙。窗间睡足休高枕，水畔闲来上小船。棹遣秃头奴子拨，茶教纤手侍儿煎。门前便是红尘地，林外无非赤日天。谁信好风清簟上，更无一事但翛然。","dynasty":"唐代","title":"池上逐凉二首"}
{"author":"白居易","content":"昨卧不夕食，今起乃朝饥。贫厨何所有，炊稻烹秋葵。红粒香复软，绿英滑且肥。饥来止于饱，饱后复何思。忆昔荣遇日，迨今穷退时。今亦不冻馁，昔亦无馀资。口既不减食，身又不减衣。抚心私自问，何者是荣衰。勿学常人意，其间分是非。","dynasty":"唐代","title":"烹葵"}
{"author":"白居易","content":"三十为近臣，腰间鸣佩玉。四十为野夫，田中学锄谷。何言十年内，变化如此速。此理固是常，穷通相倚伏。为鱼有深水，为鸟有高木。何必守一方，窘然自牵束。化吾足为马，吾因以行陆。化吾手为弹，吾因以求肉。形骸为异物，委顺心犹足。幸得且归农，安知不为福。况吾行欲老，瞥若风前烛。孰能俄顷间，将心系荣辱。","dynasty":"唐代","title":"归田三首其三"}
{"author":"白居易","content":"闇诵黄庭经在口，闲携青竹杖随身。晚花新笋堪为伴，独入林行不要人。","dynasty":"唐代","title":"独行"}
{"author":"白居易","content":"亭亭山上松，一一生朝阳。森耸上参天，柯条百尺长。漠漠尘中槐，两两夹康庄。婆娑低覆地，枝干亦寻常。八月白露降，槐叶次第黄。岁暮满山雪，松色郁青苍。彼如君子心，秉操贯冰霜。此如小人面，变态随炎凉。共知松胜槐，诚欲栽道傍。粪土种瑶草，瑶草终不芳。尚可以斧斤，伐之为栋梁。杀身获其所，为君构明堂。不然终天年，老死在南冈。不愿亚枝叶，低随槐树行。","dynasty":"唐代","title":"和荅诗十首其七和松树"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"不知杨六逢寒食，作底欢娱过此辰。兜率寺高宜望月，嘉陵江近好游春。蛮旗似火行随马，蜀妓如花坐绕身。不使黔娄夫妇看，夸张富贵向何人。","dynasty":"唐代","title":"寒食日寄杨东川"}
{"author":"白居易","content":"七言五韵梁园修竹旧传名，久废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。[汴州人家并无竹。]","dynasty":"唐代","title":"和令狐相公新于郡内栽竹百竿拆壁开轩旦夕对"}
{"author":"白居易","content":"浔阳少有风情客，招宿湖亭尽却回。水槛虚凉风月好，夜深谁共阿怜来。","dynasty":"唐代","title":"湖亭与行简宿"}
{"author":"白居易","content":"缭绕宫墙围禁林，半开阊阖晓沈沈。天晴更觉南山近，月出方知西掖深。病对词头惭彩笔，老看镜面愧华簪。自嫌野物将何用，土木形骸麋鹿心。","dynasty":"唐代","title":"中书寓直（一作中书直堂）"}
{"author":"白居易","content":"水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！","dynasty":"唐代","tags":"忧国忧民","title":"新制绫袄成感而有咏"}
{"author":"白居易","content":"杖策人扶废病身，晴和强起一迎春。他时蹇跛纵行得，笑杀平原楼上人。","dynasty":"唐代","title":"强起迎春，戏寄思黯"}
{"author":"白居易","content":"十一月中长至夜，三千里外远行人。若为独宿杨梅馆，冷枕单床一病身。","dynasty":"唐代","tags":"古诗里的十二个月","title":"冬至宿杨梅馆"}
{"author":"白居易","content":"三十为近臣，腰间鸣佩玉。四十为野夫，田中学锄谷。何言十年内，变化如此速。此理固是常，穷通相倚伏。为鱼有深水，为鸟有高木。何必守一方，窘然自牵束。化吾足为马，吾因以行陆。化吾手为弹，吾因以求肉。形骸为异物，委顺心犹足。幸得且归农，安知不为福。况吾行欲老，瞥若风前烛。孰能俄顷间，将心系荣辱。","dynasty":"唐代","title":"归田三首其三"}
{"author":"白居易","content":"但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。","dynasty":"唐代","title":"酒筵上答张居士"}
{"author":"白居易","content":"深浅檐花千万枝，碧纱窗外啭黄鹂。残妆含泪下帘坐，尽日伤春春不知。","dynasty":"唐代","title":"伤春词"}
{"author":"白居易","content":"十月鹰出笼，草枯雉兔肥。下鞲随指顾，百掷无一遗。鹰翅疾如风，鹰爪利如锥。本为鸟所设，今为人所资。孰能使之然，有术甚易知。取其向背性，制在饥饱时。不可使长饱，不可使长饥。饥则力不足，饱则背人飞。乘饥纵搏击，未饱须絷维。所以爪翅功，而人坐收之。圣明驭英雄，其术亦如斯。鄙语不可弃，吾闻诸猎师。","dynasty":"唐代","title":"放鹰"}
{"author":"白居易","content":"名宦老慵求，退身安草野。家园病懒归，寄居在兰若。薜衣换簪组，藜杖代车马。行止辄自由，甚觉身潇洒。晨游南坞上，夜息东庵下。人间千万事，无有关心者。","dynasty":"唐代","title":"兰若寓居"}
{"author":"白居易","content":"重裘暖帽宽毡履，小阁低窗深地炉。身稳心安眠未起，西京朝士得知无。","dynasty":"唐代","title":"即事重题"}
{"author":"白居易","content":"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。","dynasty":"唐代","tags":"唐诗三百首，高中古诗，乐府，写人，愤懑","title":"琵琶行/琵琶引"}
{"author":"白居易","content":"藤花紫蒙茸，藤叶青扶疏。谁谓好颜色，而为害有馀。下如蛇屈盘，上若绳萦纡。可怜中间树，束缚成枯株。柔蔓不自胜，袅袅挂空虚。岂知缠树木，千夫力不如。先柔后为害，有似谀佞徒。附著君权势，君迷不肯诛。又如妖妇人，绸缪蛊其夫。奇邪坏人室，夫惑不能除。寄言邦与家，所慎在其初。毫末不早辨，滋蔓信难图。愿以藤为戒，铭之于座隅。","dynasty":"唐代","title":"紫藤"}
{"author":"白居易","content":"上马临出门，出门复逡巡。回头问妻子，应怪春游频。诚知春游频，其奈老大身。朱颜去复去，白发新更新。请君屈十指，为我数交亲。大限年百岁，几人及七旬。我今六十五，走若下坂轮。假使得七十，只有五度春。逢春不游乐，但恐是痴人。","dynasty":"唐代","title":"春游"}
{"author":"白居易","content":"满眼虽多客，开眉复向谁。少年非我伴，秋夜与君期。落魄俱耽酒，殷勤共爱诗。相怜别有意，彼此老无儿。","dynasty":"唐代","title":"夜招周协律，兼答所赠"}
{"author":"白居易","content":"与君何日出屯蒙，鱼恋江湖鸟厌笼。分手各抛沧海畔，折腰俱老绿衫中。三年隔阔音尘断，两地飘零气味同。又被新年劝相忆，柳条黄软欲春风。","dynasty":"唐代","title":"忆微之"}
{"author":"白居易","content":"檐间清风簟，松下明月杯。幽意正如此，况乃故人来。","dynasty":"唐代","title":"友人夜访"}
{"author":"白居易","content":"自笑营闲事，从朝到日斜。浇畦引泉脉，扫径避兰芽。暖变墙衣色，晴催木笔花。桃根知酒渴，晚送一瓯茶。","dynasty":"唐代","title":"营闲事"}
{"author":"白居易","content":"潦倒宦情尽，萧条芳岁阑。欲辞南国去，重上北城看。复叠江山壮，平铺井邑宽。人稠过杨府，坊闹半长安。插雾峰头没，穿霞日脚残。水光红漾漾，树色绿漫漫。约略留遗爱，殷勤念旧欢。病抛官职易，老别友朋难。九月全无热，西风亦未寒。齐云楼北面，半日凭栏干。","dynasty":"唐代","title":"齐云楼晚望偶题十韵兼呈冯侍御，周、殷二协"}
{"author":"白居易","content":"秋波红蓼水，夕照青芜岸。独信马蹄行，曲江池四畔。早凉晴后至，残暑暝来散。方喜炎燠销，复嗟时节换。我年三十六，冉冉昏复旦。人寿七十稀，七十新过半。且当对酒笑，勿起临风叹。","dynasty":"唐代","title":"曲江早秋"}
{"author":"白居易","content":"履道坊西角，官河曲北头。林园四邻好，风景一家秋。门闭深沈树，池通浅沮沟。拔青松直上，铺碧水平流。篱菊黄金合，窗筠绿玉稠。疑连紫阳洞，似到白蘋洲。僧至多同宿，宾来辄少留。岂无诗引兴，兼有酒销忧。移榻临平岸，携茶上小舟。果穿闻鸟啄，萍破见鱼游。地与尘相远，人将境共幽。泛潭菱点镜，沉浦月生钩。厨晓烟孤起，庭寒雨半收。老饥初爱粥，瘦冷早披裘。洛下招新隐，秦中忘旧游。辞章留凤阁，班籍寄龙楼。病惬官曹静，闲惭俸禄优。琴书中有得，衣食外何求。济世才无取，谋身智不周。应须共心语，万事一时休。","dynasty":"唐代","title":"履道新居二十韵"}
{"author":"白居易","content":"高高骊山上有宫，朱楼紫殿三四重。迟迟兮春日，玉甃暖兮温泉溢。袅袅兮秋风，山蝉鸣兮宫树红。翠华不来岁月久，墙有衣兮瓦有松。吾君在位已五载，何不一幸乎其中？西去都门几多地，吾君不游有深意。一人出兮不容易，六宫从兮百司备。八十一车千万骑，朝有宴饫暮有赐。中人之产数百家，未足充君一日费。吾君修己人不知，不自逸兮不自嬉。吾君爱人人不识，不伤财兮不伤力。骊宫高兮高入云，君之来兮为一身，君之不来兮为万人。","dynasty":"唐代","title":"骊宫高"}
{"author":"白居易","content":"刘纲与妇共升仙，弄玉随夫亦上天。何似沙哥领崔嫂，碧油幢引向东川。金花银碗饶君用，罨画罗衣尽嫂裁。觅得黔娄为妹婿，可能空寄蜀茶来。","dynasty":"唐代","title":"杨六尚书新授东川节度使，代妻戏贺兄嫂二绝"}
{"author":"白居易","content":"老更惊年改，闲先觉日长。晴熏榆荚黑，春染柳梢黄。云破山呈色，冰融水放光。低平稳船舫，轻暖好衣裳。白角三升榼，红茵六尺床。偶游难得伴，独醉不成狂。我有中心乐，君无外事忙。经过莫慵懒，相去两三坊。","dynasty":"唐代","title":"池上早春，即事招梦得"}
{"author":"白居易","content":"祸福茫茫不可期，大都早退似先知。当君白首同归日，是我青山独往时。顾索素琴应不暇，忆牵黄犬定难追。麒麟作脯龙为醢，何似泥中曳尾龟。","dynasty":"唐代","title":"九年十一月二十一日感事而作（其日独游香山寺）"}
{"author":"白居易","content":"朝从思益峰游后，晚到楞伽寺歇时。照水姿容虽已老，上山筋力未全衰。行逢禅客多相问，坐倚渔舟一自思，犹去悬车十五载，休官非早亦非迟。","dynasty":"唐代","title":"自思益寺次楞伽寺作"}
{"author":"白居易","content":"吾爱栖云上华表，汝多攫肉下田中。吾音中羽汝声角，琴曲虽同调不同。","dynasty":"唐代","title":"池鹤八绝句。鹤答乌"}
{"author":"白居易","content":"禁署寒气迟，孟冬菊初坼。新黄间繁绿，烂若金照碧。仙郎小隐日，心似陶彭泽。秋怜潭上看，日惯篱边摘。今来此地赏，野意潜自适。金马门内花，玉山峰下客。寒芳引清句，吟玩烟景夕。赐酒色偏宜，握兰香不敌。凄凄百卉死，岁晚冰霜积。唯有此花开，殷勤助君惜。","dynasty":"唐代","title":"和钱员外早冬玩禁中新菊"}
{"author":"白居易","content":"晚登西宝刹，晴望东精舍。反照转楼台，辉辉似图画。冰浮水明灭，雪压松偃亚。石阁僧上来，云汀雁飞下。西京闹于市，东洛闲如社。曾忆旧游无，香山明月夜。","dynasty":"唐代","title":"菩提寺上方晚望香山寺寄舒员外"}
{"author":"白居易","content":"谁家起甲第，朱门大道边？丰屋中栉比，高墙外回环。累累六七堂，栋宇相连延。一堂费百万，郁郁起青烟。洞房温且清，寒暑不能干。高堂虚且迥，坐卧见南山。绕廊紫藤架，夹砌红药栏。攀枝摘樱桃，带花移牡丹。主人此中坐，十载为大官。厨有臭败肉，库有贯朽钱。谁能将我语，问尔骨肉间：岂无穷贱者，忍不救饥寒？如何奉一身，直欲保千年？不见马家宅，今作奉诚园。","dynasty":"唐代","tags":"悲愤，忧国，忧民","title":"伤大宅"}
{"author":"白居易","content":"送春君何在，君在山阴署。忆我苏杭时，春游亦多处。为君歌往事，岂敢辞劳虑。莫怪言语狂，须知酬答遽。江南腊月半，水冻凝如瘀。寒景尚苍茫，和风已吹嘘。女墙城似灶，雁齿桥如锯。鱼尾上奫沦，草芽生沮洳。律迟太簇管，日缓羲和驭。布泽木龙催，迎春土牛助。雨师习习洒，云将飘飘翥。四野万里晴，千山一时曙。杭土丽且康，苏民富而庶。善恶有惩劝，刚柔无吐茹。两衙少辞牒，四境稀书疏。俗以劳俫安，政因闲暇著。仙亭日登眺，虎丘时游豫。寻幽驻旌轩，选胜回宾御。舟移溪鸟避，乐作林猿觑。池古莫耶沉，石奇罗刹踞。水苗泥易耨，畬粟灰难锄。紫蕨抽出畦，白莲埋在淤。萎花红带黯，湿叶黄含菸。镜动波飐菱，雪回风旋絮。手经攀桂馥，齿为尝梅楚。坐并船脚欹，行多马蹄跙.圣贤清浊醉，水陆鲜肥饫。鱼鲙芥酱调，水葵盐豉絮。虽微五袴咏，幸免兆人诅。但令乐不荒，何必游无倨。吴苑仆寻罢，越城公尚据。旧游几客存，新宴谁人与。莫空文举酒，强下何曾箸。江上易优游，城中多毁誉。分应当自尽，事勿求人恕。我既无子孙，君仍毕婚娶。久为云雨别，终拟江湖去。范蠡有扁舟，陶潜有篮舆。两心苦相忆，两口遥相语。最恨七年春，春来各一处。","dynasty":"唐代","title":"和微之诗二十三首。和三月三十日四十韵"}
{"author":"白居易","content":"都子新歌有性灵，一声格转已堪听。更听唱到嫦娥字，犹有樊家旧典刑。","dynasty":"唐代","title":"听歌六绝句。听都子歌"}
{"author":"白居易","content":"偃亚长松树，侵临小石溪。静将流水对，高共远峰齐。翠盖烟笼密，花幢雪压低。与僧清影坐，借鹤稳枝栖。笔写形难似，琴偷韵易迷。暑天风槭槭，晴夜露凄凄。独契依为舍，闲行绕作蹊。栋梁君莫采，留著伴幽栖。","dynasty":"唐代","title":"题遗爱寺前溪松"}
{"author":"白居易","content":"匹马来郊外，扁舟在水滨。可怜冲雨客，来访阻风人。小榼沽清醑，行厨煮白鳞。停杯看柳色，各忆故园春。","dynasty":"唐代","title":"风雨中寻李十一因题船上"}
{"author":"白居易","content":"龙蛇隐大泽，麋鹿游丰草。栖凤安于梧，潜鱼乐于藻。吾亦爱吾庐，庐中乐吾道。前松后修竹，偃卧可终老。各附其所安，不知他物好。坐爱前檐前，卧爱北窗北。窗竹多好风，檐松有嘉色。幽怀一以合，俗含随缘息。在尔虽无情，于予即有得。乃知性相近，不必动与植。","dynasty":"唐代","title":"玩松竹二首"}
{"author":"白居易","content":"夜半衾裯冷，孤眠懒未能。笼香销尽火，巾泪滴成冰。为惜影相伴，通宵不灭灯。","dynasty":"唐代","title":"寒闺夜"}
{"author":"白居易","content":"诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。","dynasty":"唐代","title":"一字至七字诗（赋得诗）"}
{"author":"白居易","content":"悲君老别我沾巾，七十无家万里身。愁见舟行风又起，白头浪里白头人。","dynasty":"唐代","title":"临江送夏瞻（瞻年七十馀）"}
{"author":"白居易","content":"紫袖红弦明月中，自弹自感暗低容。弦凝指咽声停处，别有深情一万重。","dynasty":"唐代","tags":"月夜，弹琴，抒情","title":"夜筝"}
{"author":"白居易","content":"宪台文法地，翰林清切司。鹰猜课野鹤，骥德责山麋。课责虽不同，同归非所宜。是以方寸内，忽忽暗相思。夏日独上直，日长何所为。澹然无他念，虚静是吾师。形委有事牵，心与无事期。中臆一以旷，外累都若遗。地贵身不觉，意闲境来随。但对松与竹，如在山中时。情性聊自适，吟咏偶成诗。此意非夫子，馀人多不知。","dynasty":"唐代","title":"夏日独直，寄萧侍御"}
{"author":"白居易","content":"水碧玉磷磷，龙门秋胜春。山中一夜月，海内两闲人。等是幽栖伴，俱非富贵身。尚书与常侍，不可得相亲。","dynasty":"唐代","title":"同崔十八宿龙门兼寄令狐尚书冯常侍"}
{"author":"白居易","content":"风光引步酒开颜，送老消春嵩洛间。朝蹋落花相伴出，暮随飞鸟一时还。我为病叟诚宜退，君是才臣岂合闲。可惜济时心力在，放教临水复登山。","dynasty":"唐代","title":"春来频与李二宾客郭外同游，因赠长句"}
{"author":"白居易","content":"我为宪部入南宫，君作尚书镇浙东。老去一时成白首，别来七度换春风。簪缨假合虚名在，筋力销磨实事空。远地官高亲故少，些些谈笑与谁同。","dynasty":"唐代","title":"微之就拜尚书居易续除刑部因书贺意兼咏离怀"}
{"author":"白居易","content":"世间好物黄醅酒，天下闲人白侍郎。爱向卯时谋洽乐，亦曾酉日放粗狂。醉来枕麹贫如富，身后堆金有若亡。元九计程殊未到，瓮头一醆共谁尝。","dynasty":"唐代","title":"尝黄醅新酎忆微之"}
{"author":"白居易","content":"十年四海故交亲，零落唯残两病身。共遣数奇从是命，同教步蹇有何因。眼随老减嫌长夜，体待阳舒望早春。新乐堂前旧池上，相过亦不要他人。","dynasty":"唐代","title":"岁暮病怀赠梦得（时与梦得同患足疾）"}
{"author":"白居易","content":"离离暑云散，袅袅凉风起。池上秋又来，荷花半成子。朱颜易销歇，白日无穷已。人寿不如山，年光忽于水。青芜与红蓼，岁岁秋相似。去岁此悲秋，今秋复来此。","dynasty":"唐代","title":"早秋曲江感怀"}
{"author":"白居易","content":"刘纲与妇共升仙，弄玉随夫亦上天。何似沙哥领崔嫂，碧油幢引向东川。金花银碗饶君用，罨画罗衣尽嫂裁。觅得黔娄为妹婿，可能空寄蜀茶来。","dynasty":"唐代","title":"杨六尚书新授东川节度使，代妻戏贺兄嫂二绝"}
{"author":"白居易","content":"二日立春人七日，盘蔬饼饵逐时新。年方吉郑犹为少，家比刘韩未是贫。乡园节岁应堪重，亲故欢游莫厌频。试作循潮封眼想，何由得见洛阳春。","dynasty":"唐代","title":"六年立春日人日作"}
{"author":"白居易","content":"东道常为主，南亭别待宾。规模何日创，景致一时新。广砌罗红药，疏窗荫绿筠。锁开宾阁晓，梯上妓楼春。置醴宁三爵，加笾过八珍。茶香飘紫笋，脍缕落红鳞。辉赫车舆闹，珍奇鸟兽驯。猕猴看枥马，鹦鹉唤家人。锦额帘高卷，银花醆慢巡。劝尝光禄酒，许看洛川神。敛翠凝歌黛，流香动舞巾。裙翻绣鸂鶒，梳陷钿麒麟。笛怨音含楚，筝娇语带秦。侍儿催画烛，醉客吐文茵。投辖多连夜，鸣珂便达晨。入朝纡紫绶，待漏拥朱轮。贵介交三事，光荣照四邻。甘浓将奉客，稳暖不缘身。十载歌钟地，三朝节钺臣。爱才心倜傥，敦旧礼殷勤。门以招贤盛，家因好事贫。始知豪杰意，富贵为交亲。","dynasty":"唐代","title":"题周皓大夫新亭子二十二韵"}
{"author":"白居易","content":"玉管朱弦莫急催，容听歌送十分杯。长爱夫怜第二句，请君重唱夕阳开。","dynasty":"唐代","title":"听歌六绝句。想夫怜"}
{"author":"白居易","content":"独行独语曲江头，回马迟迟上乐游。萧飒凉风与衰鬓，谁教计会一时秋。","dynasty":"唐代","title":"立秋日登乐游园"}
{"author":"白居易","content":"世名检束为朝士，心性疏慵是野夫。高置寒灯如客店，深藏夜火似僧炉。香浓酒熟能尝否，冷淡诗成肯和无。若厌雅吟须俗饮，妓筵勉力为君铺。","dynasty":"唐代","title":"闲夜咏怀，因招周协律，刘、薛二秀才"}
{"author":"白居易","content":"休吟稽山晚，听咏秦城旦。鸣鸡初有声，宿鸟犹未散。丁丁漏向尽，冬冬鼓过半。南山青沉沉，东方白漫漫。街心若流水，城角如断岸。星河稍隅落，宫阙方轮焕。朝车雷四合，骑火星一贯。赫奕冠盖盛，荧煌朱紫烂。沙堤亘蟆池，市路绕龙断。[子城东北低下处，旧号虾蟆池。]白日忽照耀，红尘纷散乱。贵教过客避，荣任行人看。祥烟满虚空，春色无边畔。鹓行候晷刻，龙尾登霄汉。台殿暖宜攀，风光晴可玩。草铺地茵褥，云卷天帏幔。莺杂佩锵锵，涨饶衣粲粲。何言终日乐，独起临风叹。叹我同心人，一别春七换。相望山隔碍，欲去官羁绊。何日到江东，超然似张翰。","dynasty":"唐代","title":"和望晓"}
{"author":"白居易","content":"一树春风千万枝，嫩于金色软于丝。永丰南角荒园里，尽日无人属阿谁？","dynasty":"唐代","title":"杨柳枝"}
{"author":"白居易","content":"污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。","dynasty":"唐代","tags":"咏物，荷花，感伤，命运","title":"京兆府栽莲"}
{"author":"白居易","content":"悲君老别我沾巾，七十无家万里身。愁见舟行风又起，白头浪里白头人。","dynasty":"唐代","title":"临江送夏瞻（瞻年七十馀）"}
{"author":"白居易","content":"铭旌官重威仪盛，骑吹声繁卤簿长。后魏帝孙唐宰相，六年七月葬咸阳。墓门已闭笳箫去，唯有夫人哭不休。苍苍露草咸阳垄，此是千秋第一秋。送葬万人皆惨澹，反虞驷马亦悲鸣。琴书剑珮谁收拾，三岁遗孤新学行。","dynasty":"唐代","title":"元相公挽歌词三首"}
{"author":"白居易","content":"满眼虽多客，开眉复向谁。少年非我伴，秋夜与君期。落魄俱耽酒，殷勤共爱诗。相怜别有意，彼此老无儿。","dynasty":"唐代","title":"夜招周协律，兼答所赠"}
{"author":"白居易","content":"水塘耀初旭，风竹飘馀霰。幽境虽目前，不因闲不见。晨起对炉香，道经寻两卷。晚坐拂琴尘，秋思弹一遍。此外更无事，开尊时自劝。何必东风来，一杯春上面。","dynasty":"唐代","title":"冬日早起闲咏"}
{"author":"白居易","content":"自别钱塘山水后，不多饮酒懒吟诗。欲将此意凭回棹，报与西湖风月知。","dynasty":"唐代","title":"杭州回舫"}
{"author":"白居易","content":"征途行色惨风烟，祖帐离声咽管弦。翠黛不须留五马，皇恩只许住三年。绿藤阴下铺歌席，红藕花中泊妓船。处处回头尽堪恋，就中难别是湖边。","dynasty":"唐代","title":"西湖留别"}
{"author":"白居易","content":"五岁优游同过日，一朝消散似浮云。琴诗酒伴皆抛我，雪月花时最忆君。几度听鸡歌白日，亦曾骑马咏红裙。吴娘暮雨萧萧曲，自别江南更不闻。","dynasty":"唐代","tags":"怀人，友人，抒情","title":"寄殷协律/多叙江南旧游"}
{"author":"白居易","content":"夜初色苍然，夜深光浩然。稍转西廊下，渐满南窗前。况是绿芜地，复兹清露天。落叶声策策，惊鸟影翩翩。栖禽尚不稳，愁人安可眠。","dynasty":"唐代","title":"秋月"}
{"author":"白居易","content":"岩白云尚屯，林红叶初陨。秋光引闲步，不知身远近。夕投灵洞宿，卧觉尘机泯。名利心既忘，市朝梦亦尽。暂来尚如此，况乃终身隐。何以疗夜饥，一匙云母粉。","dynasty":"唐代","title":"宿简寂观"}
{"author":"白居易","content":"泪眼凌寒冻不流，每经高处即回头。遥知别后西楼上，应凭栏干独自愁。","dynasty":"唐代","title":"寄湘灵"}
{"author":"白居易","content":"我梳白发添新恨，君扫青蛾减旧容。应被傍人怪惆怅，少年离别老相逢。","dynasty":"唐代","title":"逢旧"}
{"author":"白居易","content":"岁暮纷多思，天涯渺未归。老添新甲子，病减旧容辉。乡国仍留念，功名已息机。明朝四十九，应转悟前非。","dynasty":"唐代","title":"除夜"}
{"author":"白居易","content":"水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。","dynasty":"唐代","tags":"送别，友人","title":"送客归京"}
{"author":"白居易","content":"胡麻饼样学京都，面脆油香新出炉。寄与饥馋杨大使，尝看得似辅兴无。","dynasty":"唐代","title":"寄胡饼与杨万州"}
{"author":"白居易","content":"三十年来坐对山，唯将无事化人间。斋时往往闻钟笑，一食何如不食闲。","dynasty":"唐代","title":"同钱员外题绝粮僧巨川"}
{"author":"白居易","content":"素房含露玉冠鲜，绀叶摇风钿扇圆。本是吴州供进藕，今为伊水寄生莲。移根到此三千里，结子经今六七年。不独池中花故旧，兼乘旧日采花船。","dynasty":"唐代","title":"六年秋重题白莲"}
{"author":"白居易","content":"认得春风先到处，西园南面水东头。柳初变后条犹重，花未开时枝已稠。闇助醉欢寻绿酒，潜添睡兴著红楼。知君未别阳和意，直待春深始拟游。","dynasty":"唐代","title":"认春戏呈冯少尹、李郎中、陈主簿"}
{"author":"白居易","content":"盐商妇，多金帛，不事田农与蚕绩。南北东西不失家，风水为乡船作宅。本是扬州小家女，嫁得西江大商客。绿鬟富去金钗多，皓腕肥来银钏窄。前呼苍头后叱婢，问尔因何得如此？婿作盐商十五年，不属州县属天子。每年盐利入官时，少入官家多入私。官家利薄私家厚，盐铁尚书远不知。何况江头鱼米贱，红脍黄橙香稻饭。饱食浓妆倚柁楼，两朵红腮花欲绽。盐商妇，有幸嫁盐商。终朝美饭食，终岁好衣裳。好衣美食有来处，亦须惭愧桑弘羊。桑弘羊，死已久，不独汉时今亦有。","dynasty":"唐代","title":"盐商妇"}
{"author":"白居易","content":"好去民曹李判官，少贪公事且谋欢。男儿未死争能料，莫作忠州刺史看。","dynasty":"唐代","title":"戏赠户部李巡官"}
{"author":"白居易","content":"鸡球饧粥屡开筵，谈笑讴吟间管弦。一月三回寒食会，春光应不负今年。","dynasty":"唐代","title":"会昌元年春五绝句。赠举之仆射"}
{"author":"白居易","content":"前三年，元微之为予编次文集而叙之。凡五秩，每秩十卷，迄长庆二年冬，号白氏长庆集。尔来复有格诗、律诗、碑、志、序、记、表、赞，以类相附，合为卷轴，又从五十一以降，卷而第之。是时大和二年秋，予春秋五十又七，目昏头白，衰也久矣，拙音狂句，亦已多矣。由兹而后，宜其绝笔，若余习未尽，时时一咏，亦不自知也。因附前集报微之，故复序于卷首云尔。","dynasty":"唐代","title":"后序"}
{"author":"白居易","content":"晨游柴阁峰，暮宿山下村。村老见余喜，为余开一尊。举杯未及饮，暴卒来入门。柴衣挟刀斧，草草十馀人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。主人慎勿语，中尉正承恩。","dynasty":"唐代","title":"宿紫阁山北村"}
{"author":"白居易","content":"拂波云色重，洒叶雨声繁。水鹭双飞起，风荷一向翻。空濛连北岸，萧飒入东轩。或拟湖中宿，留船在寺门。","dynasty":"唐代","title":"孤山寺遇雨"}
{"author":"白居易","content":"三江路千里，五湖天一涯。何如集贤第，中有平津池。池胜主见觉，景新人未知。竹森翠琅玕，水深洞琉璃。水竹以为质，质立而文随。文之者何人，公来亲指麾。疏凿出人意，结构得地宜。灵襟一搜索，胜概无遁遗。因下张沼沚，依高筑阶基。嵩峰见数片，伊水分一支。南溪修且直，长波碧逶迤。北馆壮复丽，倒影红参差。东岛号晨光，杲曜迎朝曦。西岭名夕阳，杳暧留落晖。前有水心亭，动荡架涟漪。后有开阖堂，寒温变天时。幽泉镜泓澄，怪石山欹危。春葩雪漠漠，夏果珠离离。主人命方舟，宛在水中坻。亲宾次第至，酒乐前后施。解缆始登泛，山游仍水嬉。沿洄无滞碍，向背穷幽奇。瞥过远桥下，飘旋深涧陲。管弦去缥缈，罗绮来霏微。棹风逐舞回，梁尘随歌飞。宴馀日云暮，醉客未放归。高声索彩笺，大笑催金卮。唱和笔走疾，问答杯行迟。一咏清两耳，一酣畅四肢。主客忘贵贱，不知俱是谁。客有诗魔者，吟哦不知疲。乞公残纸墨，一扫狂歌词。维云社稷臣，赫赫文武姿。十授丞相印，五建大将旗。四朝致勋华，一身冠皋夔。去年才七十，决赴悬车期。公志不可夺，君恩亦难希。从容就中道，勉黾来保厘。貂蝉虽未脱，鸾皇已不羁。历征今与古，独步无等夷。陆贾功业少，二疏官秩卑。乘舟范蠡惧，辟谷留侯饥。岂若公今日，身安家国肥。羊祜在汉南，空留岘首碑。柳恽在江南，只赋汀洲诗。谢安入东山，但说携蛾眉。山简醉高阳，唯闻倒接z5.岂如公今日，馀力兼有之。愿公寿如山，安乐长在兹。愿我比蒲稗，永得相因依。","dynasty":"唐代","title":"裴侍中晋公以集贤林亭即事诗三十六韵见赠…以伸酬献"}
{"author":"白居易","content":"肩舁仍挈榼，莫怪就君来。秋雨经三宿，无人劝一杯。","dynasty":"唐代","title":"雨中访崔十八"}
{"author":"白居易","content":"鸟鸣庭树上，日照屋檐时。老去慵转极，寒来起尤迟。厚薄被适性，高低枕得宜。神安体稳暖，此味何人知。睡足仰头坐，兀然无所思。如未凿七窍，若都遗四肢。缅想长安客，早朝霜满衣。彼此各自适，不知谁是非。","dynasty":"唐代","title":"晏起"}
{"author":"白居易","content":"前岁花前五十二，今年花前五十五。岁课年功头发知，从霜成雪君看取。几人得老莫自嫌，樊李吴韦尽成土。南州桃李北州梅，且喜年年作花主。花前置酒谁相劝，容坐唱歌满起舞。欲散重拈花细看，争知明日无风雨。","dynasty":"唐代","title":"花前叹"}
{"author":"白居易","content":"师年八十三，登坛秉律凡六十年，每岁于师处授八关戒者九度。百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。","dynasty":"唐代","title":"钵塔院如大师　"}
{"author":"白居易","content":"谪宦心都惯，辞乡去不难。缘留龟子住，涕泪一阑干。小子须娇养，邹婆为好看。银匙封寄汝，忆我即加餐。","dynasty":"唐代","title":"路上寄银匙与阿龟"}
{"author":"白居易","content":"炎瘴抛身远，泥涂索脚难。网初鳞拨剌，笼久翅摧残。雷电颁时令，阳和变岁寒。遗簪承旧念，剖竹授新官。乡觉前程近，心随外事宽。生还应有分，西笑问长安。","dynasty":"唐代","title":"自江州司马授忠州刺史，仰荷圣泽，聊书鄙诚"}
{"author":"白居易","content":"夜沐早梳头，窗明秋镜晓。飒然握中发，一沐知一少。年事渐蹉跎，世缘方缴绕。不学空门法，老病何由了。未得无生心，白头亦为夭。","dynasty":"唐代","title":"早梳头"}
{"author":"白居易","content":"朝咏游仙诗，暮歌采薇曲。卧云坐白石，山中十五宿。行随出洞水，回别缘岩竹。早晚重来游，心期瑶草绿。","dynasty":"唐代","title":"出山吟"}
{"author":"白居易","content":"春尽杂英歇，夏初芳草深。薰风自南至，吹我池上林。绿蘋散还合，赪鲤跳复沈。新叶有佳色，残莺犹好音。依然谢家物，池酌对风琴。惭无康乐作，秉笔思沈吟。境胜才思劣，诗成不称心。","dynasty":"唐代","title":"首夏南池独酌"}
{"author":"白居易","content":"守岁尊无酒，思乡泪满巾。始知为客苦，不及在家贫。畏老偏惊节，防愁预恶春。故园今夜里，应念未归人。","dynasty":"唐代","title":"客中守岁（在柳家庄）"}
{"author":"白居易","content":"风转云头敛，烟销水面开。晴虹桥影出，秋雁橹声来。郡静官初罢，乡遥信未回。明朝是重九，谁劝菊花杯。","dynasty":"唐代","title":"河亭晴望（九月八日）"}
{"author":"白居易","content":"季桓心岂忠，其富过周公。阳货道岂正，其权执国命。由来富与权，不系才与贤。所托得其地，虽愚亦获安。彘肥因粪壤，鼠稳依社坛。虫兽尚如是，岂谓无因缘。展禽胡为者，直道竟三黜。颜子何如人，屡空聊过日。皆怀王佐道，不践陪臣秩。自古无奈何，命为时所屈。有如草木分，天各与其一。荔枝非名花，牡丹无甘实。","dynasty":"唐代","title":"叹鲁二首"}
{"author":"白居易","content":"朝憎莺百啭，夜妒燕双栖。不惯经春别，谁知到晓啼。珠箔笼寒月，纱窗背晓灯。夜来巾上泪，一半是春冰。关山征戍远，闺阁别离难。苦战应憔悴，寒衣不要宽。","dynasty":"唐代","title":"杂曲歌辞。闺怨词"}
{"author":"白居易","content":"病来道士教调气，老去山僧劝坐禅。孤负春风杨柳曲，去年断酒到今年。","dynasty":"唐代","title":"负春"}
{"author":"白居易","content":"四月未全热，麦凉江气秋。湖山处处好，最爱湓水头。湓水从东来，一派入江流。可怜似萦带，中有随风舟。命酒一临泛，舍鞍扬棹讴。放回岸傍马，去逐波间鸥。烟浪始渺渺，风襟亦悠悠。初疑上河汉，中若寻瀛洲。汀树绿拂地，沙草芳未休。青萝与紫葛，枝蔓垂相樛。系缆步平岸，回头望江州。城雉映水见，隐隐如蜃楼。日入意未尽，将归复少留。到官行半岁，今日方一游。此地来何暮，可以写吾忧。","dynasty":"唐代","title":"泛湓水"}
{"author":"白居易","content":"菱池如镜净无波，白点花稀青角多。时唱一声新水调，谩人道是采菱歌。","dynasty":"唐代","title":"看采菱"}
{"author":"白居易","content":"义重莫若妻，生离不如死。誓将死同穴，其奈生无子。商陵追礼教，妇出不能止。舅姑明旦辞，夫妻中夜起。起闻双鹤别，若与人相似。听其悲唳声，亦如不得已。青田八九月，辽城一万里。裴回去住云，呜咽东西水。写之在琴曲，听者酸心髓。况当秋月弹，先入忧人耳。怨抑掩朱弦，沉吟停玉指。一闻无儿叹，相念两如此。无儿虽薄命，有妻偕老矣。幸免生别离，犹胜商陵氏。","dynasty":"唐代","title":"和微之听妻弹别鹤操，因为解释其义，依韵加四句"}
{"author":"白居易","content":"新树低如帐，小台平似掌。六尺白藤床，一茎青竹杖。风飘竹皮落，苔印鹤迹上。幽境与谁同，闲人自来往。","dynasty":"唐代","title":"小台"}
{"author":"白居易","content":"有花有酒有笙歌，其奈难逢亲故何。近海饶风春足雨，白须太守闷时多。平阳音乐随都尉，留滞三年在浙东。吴越声邪无法用，莫教偷入管弦中。何郎小妓歌喉好，严老呼为一串珠。海味腥咸损声气，听看犹得断肠无。","dynasty":"唐代","title":"寄明州于驸马使君三绝句"}
{"author":"白居易","content":"仙游寺前别，别来十年馀。生别犹怏怏，死别复何如。客从梓潼来，道君死不虚。惊疑心未信，欲哭复踟蹰。踟蹰寝门侧，声发涕亦俱。衣上今日泪，箧中前月书。怜君古人风，重有君子儒。篇咏陶谢辈，风流嵇阮徒。出身既蹇屯，生世仍须臾。诚知天至高，安得不一呼。江南有毒蟒，江北有妖狐。皆享千年寿，多于王质夫。不知彼何德，不识此何辜。","dynasty":"唐代","title":"哭王质夫"}
{"author":"白居易","content":"右军殁后欲何依，只合随鸡逐鸭飞。未必牺牲及吾辈，大都我瘦胜君肥。","dynasty":"唐代","title":"池鹤八绝句。鹤答鹅"}
{"author":"白居易","content":"嵌巉嵩石峭，皎洁伊流清。立为远峰势，激作寒玉声。夹岸罗密树，面滩开小亭。忽疑严子濑，流入洛阳城。是时群动息，风静微月明。高枕夜悄悄，满耳秋泠泠。终日临大道，何人知此情。此情苟自惬，亦不要人听。","dynasty":"唐代","title":"亭西墙下伊渠水中置石激流潺湲成韵颇有幽趣以诗记之"}
{"author":"白居易","content":"诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。","dynasty":"唐代","title":"一字至七字诗"}
{"author":"白居易","content":"雪作须眉云作衣，辽东华表鹤双归。当时一鹤犹希有，何况今逢两令威。","dynasty":"唐代","title":"九老图诗"}
{"author":"白居易","content":"荷香清露坠，柳动好风生。微月初三夜，新蝉第一声。乍闻愁北客，静听忆东京。我有竹林宅，别来蝉再鸣。不知池上月，谁拨小船行。","dynasty":"唐代","title":"六月三日夜闻蝉"}
{"author":"白居易","content":"故园望断欲何如，楚水吴山万里馀。今日因君访兄弟，数行乡泪一封书。","dynasty":"唐代","title":"江南送北客，因凭寄徐州兄弟书（时年十五）"}
{"author":"白居易","content":"悔别故山远，愁行归路迟。云峯杂满眼，不当隐沦时。","dynasty":"唐代","title":"歙州山行怀故山"}
{"author":"白居易","content":"野色何莽苍，秋声亦萧疏。风吹黄埃起，落日驱征车。何代此开国，封疆百里馀。古今不相待，朝市无常居。昔人城邑中，今变为丘墟。昔人墓田中，今化为里闾。废兴相催迫，日月互居诸。世变无遗风，焉能知其初。行人千载后，怀古空踌躇。","dynasty":"唐代","title":"冀城北原作"}
{"author":"白居易","content":"何处难忘酒，朱门羡少年。春分花发后，寒食月明前。小院回罗绮，深房理管弦。此时无一盏，争过艳阳天。","dynasty":"唐代","title":"劝酒十四首其三"}
{"author":"白居易","content":"起戴乌纱帽，行披白布裘。炉温先暖酒，手冷未梳头。早起烟霜白，初寒鸟雀愁。诗成遣谁和，还是寄苏州。","dynasty":"唐代","title":"初冬早起寄梦得"}
{"author":"白居易","content":"太行之路能摧车，若比人心是坦途。巫峡之水能覆舟，若比人心是安流。人心好恶苦不常，好生毛羽恶生疮。与君结发未五载，岂期牛女为参商。古称色衰相弃背，当时美人犹怨悔。何况如今鸾镜中，妾颜未改君心改。为君熏衣裳，君闻兰麝不馨香。为君盛容饰，君看金翠无颜色。行路难，难重陈。人生莫作妇人身，百年苦乐由他人。行路难，难于山，险于水。不独人间夫与妻，近代君臣亦如此。君不见左纳言，右纳史，朝承恩，暮赐死。行路难，不在水，不在山，只在人情反覆间。","dynasty":"唐代","title":"太行路－借夫妇以讽君臣之不终也"}
{"author":"白居易","content":"独眠客，夜夜可怜长寂寂。就中今夜最愁人，凉月清风满床席。","dynasty":"唐代","title":"独眠吟二首其二"}
{"author":"白居易","content":"荤膻停夜食，吟咏散秋怀。笑问东林老，诗应不破斋。","dynasty":"唐代","title":"问远师"}
{"author":"白居易","content":"秋天高高秋光清，秋风袅袅秋虫鸣。嵩峰馀霞锦绮卷，伊水细浪鳞甲生。洛阳闲客知无数，少出游山多在城。商岭老人自追逐，蓬丘逸士相逢迎。南出鼎门十八里，庄店逦迤桥道平。不寒不热好时节，鞍马稳快衣衫轻。并辔踟蹰下西岸，扣舷容与绕中汀。开怀旷达无所系，触目胜绝不可名。荷衰欲黄荇犹绿，鱼乐自跃鸥不惊。翠藻蔓长孔雀尾，彩船橹急寒雁声。家酝一壶白玉液，野花数把黄金英。昼游四看西日暮，夜话三及东方明。暂停杯觞辍吟咏，我有狂言君试听。丈夫一生有二志，兼济独善难得并。不能救疗生民病，即须先濯尘土缨。况吾头白眼已暗，终日戚促何所成。不如展眉开口笑，龙门醉卧香山行。","dynasty":"唐代","title":"秋日与张宾客舒著作同游龙门醉中狂歌凡二百三十八字"}
{"author":"白居易","content":"空腹一盏粥，饥食有馀味。南檐半床日，暖卧因成睡。绵袍拥两膝，竹几支双臂。从旦直至昏，身心一无事。心足即为富，身闲乃当贵。富贵在此中，何必居高位。君看裴相国，金紫光照地。心苦头尽白，才年四十四。乃知高盖车，乘者多忧畏。","dynasty":"唐代","title":"闲居"}
{"author":"白居易","content":"岁暮皤然一老夫，十分流辈九分无。莫嫌身病人扶侍，犹胜无身可遣扶。","dynasty":"唐代","title":"病中诗十五首。岁暮呈思黯相公、皇甫朗之及梦得尚书"}
{"author":"白居易","content":"北院人稀到，东窗事最偏。竹烟行灶上，石壁卧房前。性拙身多暇，心慵事少缘。还如病居士，唯置一床眠。","dynasty":"唐代","title":"北院"}
{"author":"白居易","content":"我与二三子，策名在京师。官小无职事，闲于为客时。沈沈道观中，心赏期在兹。到门车马回，入院巾杖随。清和四月初，树木正华滋。风清新叶影，鸟恋残花枝。向夕天又晴，东南馀霞披。置酒西廊下，待月杯行迟。须臾金魄生，若与吾徒期。光华一照耀，殿角相参差。终夜清景前，笑歌不知疲。长安名利地，此兴几人知。","dynasty":"唐代","title":"首夏同诸校正游开元观因宿玩月"}
{"author":"白居易","content":"既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如。","dynasty":"唐代","title":"和李澧州题韦开州经藏诗"}
{"author":"白居易","content":"沣头峡口钱唐岸，三别都经二十年。且喜筋骸俱健在，勿嫌须鬓各皤然。君归北阙朝天帝，我住东京作地仙。博望自来非弃置，承明重入莫拘牵。醉收杯杓停灯语，寒展衾裯对枕眠。犹被分司官系绊，送君不得过甘泉。","dynasty":"唐代","title":"酬别微之（临都驿醉后作）"}
{"author":"白居易","content":"城盐州，城盐州，城在五原原上头。蕃东节度钵阐布，忽见新城当要路。金鸟飞传赞普闻，建牙传箭集群臣。君臣赪面有忧色，皆言勿谓唐无人。自筑盐州十馀载，左衽毡裘不犯塞。昼牧牛羊夜捉生，长去新城百里外。诸边急警劳戍人，唯此一道无烟尘。灵夏潜安谁复辨，秦原暗通何处见。鄜州驿路好马来，长安药肆黄蓍贱。城盐州，盐州未城天子忧。德宗按图自定计，非关将略与庙谋。吾闻高宗中宗世，北虏猖狂最难制。韩公创筑受降城，三城鼎峙屯汉兵。东西亘绝数千里，耳冷不闻胡马声。如今边将非无策，心笑韩公筑城壁。相看养寇为身谋，各握强兵固恩泽。愿分今日边将恩，褒赠韩公封子孙。谁能将此盐州曲，翻作歌词闻至尊。","dynasty":"唐代","title":"城盐州－美圣谟而诮边将也（贞元壬申岁，特诏城之）"}
{"author":"白居易","content":"何时得见十三弦，待取无云有月天。愿得金波明似镜，镜中照出月中仙。","dynasty":"唐代","title":"戏答思黯（思黯有能筝者，以此戏之）"}
{"author":"白居易","content":"四月池水满，龟游鱼跃出。吾亦爱吾池，池边开一室。人鱼虽异族，其乐归于一。且与尔为徒，逍遥同过日。尔无羡沧海，蒲藻可委质。吾亦忘青云，衡茅足容膝。况吾与尔辈，本非蛟龙匹。假如云雨来，只是池中物。","dynasty":"唐代","title":"咏兴五首。四月池水满"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"闲绕洛阳城，无人知姓名。病乘篮舆出，老著茜衫行。处处花相引，时时酒一倾。借君溪阁上，醉咏两三声。","dynasty":"唐代","title":"城东闲行因题尉迟司业水阁"}
{"author":"白居易","content":"三岁相依在洛都，游花宴月饱欢娱。惜别笙歌多怨咽，愿留轩盖少踟蹰。剑磨光彩依前出，鹏举风云逐后驱。从此求闲应不得，更能重醉白家无。","dynasty":"唐代","title":"送舒著作重授省郎赴阙"}
{"author":"白居易","content":"琵琶师在九重城，忽得书来喜且惊。一纸展看非旧谱，四弦翻出是新声。蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。","dynasty":"唐代","title":"代琵琶弟子谢女师曹供奉寄新调弄谱"}
{"author":"白居易","content":"馀杭邑客多羁贫，其间甚者萧与殷。天寒身上犹衣葛，日高甑中未拂尘。江城山寺十一月，北风吹沙雪纷纷。宾客不见绨袍惠，黎庶未沾襦袴恩。此时太守自惭愧，重衣复衾有馀温。因命染人与针女，先制两裘赠二君。吴绵细软桂布密，柔如狐腋白似云。劳将诗书投赠我，如此小惠何足论。我有大裘君未见，宽广和暖如阳春。此裘非缯亦非纩，裁以法度絮以仁。刀尺钝拙制未毕，出亦不独裹一身。若令在郡得五考，与君展覆杭州人。","dynasty":"唐代","title":"醉后狂言，酬赠萧、殷二协律"}
{"author":"白居易","content":"杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。","dynasty":"唐代","title":"酬梦得比萱草见赠"}
{"author":"白居易","content":"把君诗卷灯前读，诗尽灯残天未明。眼痛灭灯犹闇坐，逆风吹浪打船声。","dynasty":"唐代","tags":"关切，思念","title":"舟中读元九诗"}
{"author":"白居易","content":"夜梦归长安，见我故亲友。损之在我左，顺之在我右。云是二月天，春风出携手。同过靖安里，下马寻元九。元九正独坐，见我笑开口。还指西院花，仍开北亭酒。如言各有故，似惜欢难久。神合俄顷间，神离欠伸后。觉来疑在侧，求索无所有。残灯影闪墙，斜月光穿牖。天明西北望，万里君知否。老去无见期，踟蹰搔白首。","dynasty":"唐代","title":"梦与李七、庾三十三同访元九"}
{"author":"白居易","content":"大红旆引碧幢旌，新拜将军指点行。战将易求何足贵，书生难得始堪荣。离筵歌舞花丛散，候骑刀枪雪队迎。应笑蹉跎白头尹，风尘唯管洛阳城。","dynasty":"唐代","title":"送徐州高仆射赴镇"}
{"author":"白居易","content":"远郡虽褊陋，时祀奉朝经。夙兴祭风伯，天气晓冥冥。导骑与从吏，引我出东坰.水雾重如雨，山火高于星。忽忆早朝日，与君趋紫庭。步登龙尾道，却望终南青。一别身向老，所思心未宁。至今想在耳，玉音尚玲玲。","dynasty":"唐代","title":"早祭风伯，因怀李十一舍人"}
{"author":"白居易","content":"秋花紫蒙蒙，秋蝶黄茸茸。花低蝶新小，飞戏丛西东。日暮凉风来，纷纷花落丛。夜深白露冷，蝶已死丛中。朝生夕俱死，气类各相从。不见千年鹤，多栖百丈松。","dynasty":"唐代","title":"秋蝶"}
{"author":"白居易","content":"晚坐松檐下，宵眠竹阁间。清虚当服药，幽独抵归山。巧未能胜拙，忙应不及闲。无劳别修道，即此是玄关。","dynasty":"唐代","title":"宿竹阁"}
{"author":"白居易","content":"我与二三子，策名在京师。官小无职事，闲于为客时。沈沈道观中，心赏期在兹。到门车马回，入院巾杖随。清和四月初，树木正华滋。风清新叶影，鸟恋残花枝。向夕天又晴，东南馀霞披。置酒西廊下，待月杯行迟。须臾金魄生，若与吾徒期。光华一照耀，殿角相参差。终夜清景前，笑歌不知疲。长安名利地，此兴几人知。","dynasty":"唐代","title":"首夏同诸校正游开元观因宿玩月"}
{"author":"白居易","content":"风清泉冷竹修修，三伏炎天凉似秋。黄犬引迎骑马客，青衣扶下钓鱼舟。衰容自觉宜闲坐，蹇步谁能更远游。料得此身终老处，只应林下与滩头。","dynasty":"唐代","title":"池畔逐凉"}
{"author":"白居易","content":"人生何事心无定，宿昔如今意不同。宿昔愁身不得老，如今恨作白头翁。","dynasty":"唐代","title":"代邻叟言怀"}
{"author":"白居易","content":"浔阳欲到思无穷，庾亮楼南湓口东。树木凋疏山雨后，人家低湿水烟中。菰蒋喂马行无力，芦荻编房卧有风。遥见朱轮来出郭，相迎劳动使君公。","dynasty":"唐代","title":"初到江州"}
{"author":"白居易","content":"日出卯，立身之本须行孝。甘饸{右为危}盘中莫使空，时时奉上知饥饱。","dynasty":"唐代","title":"十二时行孝文"}
{"author":"白居易","content":"春尽杂英歇，夏初芳草深。薰风自南至，吹我池上林。绿蘋散还合，赪鲤跳复沈。新叶有佳色，残莺犹好音。依然谢家物，池酌对风琴。惭无康乐作，秉笔思沈吟。境胜才思劣，诗成不称心。","dynasty":"唐代","title":"首夏南池独酌"}
{"author":"白居易","content":"元年寒食日，上巳暮春天。鸡黍三家会，莺花二节连。——白居易光风初澹荡，美景渐暄妍。簪组兰亭上，车舆曲水边。——刘禹锡松声添奏乐，草色助铺筵。雀舫宜闲泛，螺杯任漫传。——王起园蔬香带露，厨柳暗藏烟。丽句轻珠玉，清谈胜管弦。——白居易陌喧金距斗，树动彩绳悬。姹女妆梳艳，游童衣服鲜。——刘禹锡圃香知种蕙，池暖忆开莲。怪石云疑触，夭桃火欲然。——王起正欢唯恐散，虽醉未思眠。啸傲人间世，追随地上仙。——白居易燕来双涎涎，雁去累翩翩。行乐真吾事，寻芳独我先。——刘禹锡滞周惭太史，入洛继先贤。昔恨多分手，今欢谬比肩。——王起病犹陪宴饮，老更奉周旋。望重青云客，情深白首年。——白居易遍尝珍馔后，许入画堂前。舞袖翻红炬，歌鬟插宝蝉。——刘禹锡断金多感激，倚玉贵迁延。说史吞颜注，论诗笑郑笺。——王起松筠寒不变，胶漆冷弥坚。兴伴王寻戴，荣同隗在燕。——白居易掷卢夸使气，刻烛斗成篇。实艺皆三捷，虚名愧六联。——刘禹锡兴阑犹举白，话静每思玄。更说归时好，亭亭月正圆。——王起","dynasty":"唐代","title":"会昌春连宴即事"}
{"author":"白居易","content":"田园莽苍经春早，篱落萧条尽日风。若问经过谈笑者，不过田舍白头翁。门闭仍逢雪，厨寒未起烟。贫家重寥落，半为日高眠。","dynasty":"唐代","title":"村居二首"}
{"author":"白居易","content":"忧悲欲作煎心火，荣利先为翳眼尘。","dynasty":"唐代","title":"辱牛仆射相公一札兼寄三篇寄怀雅意多兴味亦"}
{"author":"白居易","content":"桂布白似雪，吴绵软于云。布重绵且厚，为裘有余温。朝拥坐至暮，夜覆眠达晨。谁知严冬月，支体暖如春。中夕忽有念，抚裘起逡巡。丈夫贵兼济，岂独善一身。安得万里裘，盖裹周四垠。稳暖皆如我，天下无寒人。","dynasty":"唐代","tags":"言志","title":"新制布裘"}
{"author":"白居易","content":"豫樟生深山，七年而后知。挺高二百尺，本末皆十围。天子建明堂，此材独中规。匠人执斤墨，采度将有期。孟冬草木枯，烈火燎山陂。疾风吹猛焰，从根烧到枝。养材三十年，方成栋梁姿。一朝为灰烬，柯叶无孑遗。地虽生尔材，天不与尔时。不如粪土英，犹有人掇之。已矣勿重陈，重陈令人悲。不悲焚烧苦，但悲采用迟。赫赫京内史，炎炎中书郎。昨传征拜日，恩赐颇殊常。貂冠水苍玉，紫绶黄金章。佩服身未暖，已闻窜遐荒。亲戚不得别，吞声泣路旁。宾客亦已散，门前雀罗张。富贵来不久，倏如瓦沟霜。权势去尤速，瞥若石火光。不如守贫贱，贫贱可久长。传语宦游子，且来归故乡。促织不成章，提壶但闻声。嗟哉虫与鸟，无实有虚名。与君定交日，久要如弟兄。何以示诚信，白水指为盟。云雨一为别，飞沉两难并。君为得风鹏，我为失水鲸。音信日已疏，恩分日已轻。穷通尚如此，何况死与生。乃知择交难，须有知人明。莫将山上松，结托水上萍。翩翩两玄鸟，本是同巢燕。分飞来几时，秋夏炎凉变。一宿蓬荜庐，一栖明光殿。偶因衔泥处，复得重相见。彼矜杏梁贵，此嗟茅栋贱。眼看秋社至，两处俱难恋。所托各暂时，胡为相叹羡。婆娑园中树，根株大合围。蠢尔树间虫，形质一何微。孰谓虫之微，虫蠹已无期。孰谓树之大，花叶有衰时。花衰夏未实，叶病秋先萎。树心半为土，观者安得知。借问虫何在，在身不在枝。借问虫何食，食心不食皮。岂无啄木鸟，觜长将何为。","dynasty":"唐代","title":"寓意诗五首"}
{"author":"白居易","content":"借问江潮与海水，何似君情与妾心？相恨不如潮有信，相思始觉海非深。","dynasty":"唐代","title":"浪淘沙"}
{"author":"白居易","content":"众老忧添岁，余衰喜入春。年开第七秩，屈指几多人。","dynasty":"唐代","title":"七年元日对酒五首其二"}
{"author":"白居易","content":"风动翠条腰袅娜，露垂红萼泪阑干。移他到此须为主，不别花人莫使看。","dynasty":"唐代","title":"戏题卢秘书新移蔷薇"}
{"author":"白居易","content":"落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。","dynasty":"唐代","title":"送沈仓曹赴江西"}
{"author":"白居易","content":"江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！","dynasty":"唐代","tags":"宋词三百首，怀念，江南，地名","title":"忆江南三首"}
{"author":"白居易","content":"遥闻旅宿梦兄弟，应为邮亭名棣华。名作棣华来早晚，自题诗后属杨家。","dynasty":"唐代","title":"棣华驿见杨八题梦兄弟诗"}
{"author":"白居易","content":"紫微今日烟霄地，赤岭前年泥土身。得水鱼还动鳞鬣，乘轩鹤亦长精神。且惭身忝官阶贵，未敢家嫌活计贫。柱国勋成私自问，有何功德及生人。","dynasty":"唐代","title":"初加朝散大夫又转上柱国"}
{"author":"白居易","content":"紫阁峰西清渭东，野烟深处夕阳中。风荷老叶萧条绿，水蓼残花寂寞红。我厌宦游君失意，可怜秋思两心同。","dynasty":"唐代","title":"县西郊秋寄赠马造"}
{"author":"白居易","content":"浩浩姑苏民，郁郁长洲城。来惭荷宠命，去愧无能名。青紫行将吏，班白列黎氓。一时临水拜，十里随舟行。饯筵犹未收，征棹不可停。稍隔烟树色，尚闻丝竹声。怅望武丘路，沉吟浒水亭。还乡信有兴，去郡能无情。","dynasty":"唐代","title":"别苏州"}
{"author":"白居易","content":"一声早蝉发，数点新萤度。兰釭耿无烟，筠簟清有露。未归后房寝，且下前轩步。斜月入低廊，凉风满高树。放怀常自适，遇境多成趣。何法使之然，心中无细故。","dynasty":"唐代","title":"闲夕"}
{"author":"白居易","content":"路旁寒食行人尽，独占春愁在路旁。马上垂鞭愁不语，风吹百草野田香。","dynasty":"唐代","title":"途中寒食"}
{"author":"白居易","content":"十载与君别，常感新蝉鸣。今年共君听，同在洛阳城。噪处知林静，闻时觉景清。凉风忽袅袅，秋思先秋生。残槿花边立，老槐阴下行。虽无索居恨，还动长年情。且喜未聋耳，年年闻此声。","dynasty":"唐代","title":"开成二年夏闻新蝉赠梦得"}
{"author":"白居易","content":"高高白月上青林，客去僧归独夜深。荤血屏除唯对酒，歌钟放散只留琴。更无俗物当人眼，但有泉声洗我心。最爱晓亭东望好，太湖烟水绿沉沉。","dynasty":"唐代","title":"宿灵岩寺上院"}
{"author":"白居易","content":"无论海角与天涯，大抵心安即是家。路远谁能念乡曲，年深兼欲忘京华。忠州且作三年计，种杏栽桃拟待花。","dynasty":"唐代","title":"种桃杏"}
{"author":"白居易","content":"柳无气力枝先动，池有波纹冰尽开。今日不知谁计会，春风春水一时来。","dynasty":"唐代","title":"府西池"}
{"author":"白居易","content":"自从委顺任浮沈，渐觉年多功用深。面上减除忧喜色，胸中消尽是非心。妻儿不问唯耽酒，冠盖皆慵只抱琴。长笑灵均不知命，江蓠丛畔苦悲吟。","dynasty":"唐代","title":"咏怀"}
{"author":"白居易","content":"楚怀邪乱灵均直，放弃合宜何恻恻。汉文明圣贾生贤，谪向长沙堪叹息。人事多端何足怪，天文至信犹差忒。月离于毕合滂沱，有时不雨何能测。火发城头鱼水里，救火竭池鱼失水。乖龙藏在牛领中，雷击龙来牛枉死。人道蓍神龟骨灵，试卜鱼牛那至此。六十四卦七十钻，毕竟不能知所以。","dynasty":"唐代","title":"偶然二首"}
{"author":"白居易","content":"忆得少年长乞巧，竹竿头上愿丝多。","dynasty":"唐代","title":"七夕"}
{"author":"白居易","content":"忽忆前年初病后，此生甘分不衔杯。谁能料得今春事，又向刘家饮酒来。","dynasty":"唐代","title":"会昌元年春五绝句。病后喜过刘家"}
{"author":"白居易","content":"宦情本淡薄，年貌又老丑。紫绶与金章，于予亦何有。有时独隐几，答然无所偶。卧枕一卷书，起尝一杯酒。书将引昏睡，酒用扶衰朽。客到忽已酣，脱巾坐搔首。疏顽倚老病，容恕惭交友。忽思庄生言，亦拟鞭其后。","dynasty":"唐代","title":"隐几赠客"}
{"author":"白居易","content":"日昳未，在家行孝兼行义。莫取妻言兄弟疏，却[教]父母流双泪。","dynasty":"唐代","title":"十二时行孝文"}
{"author":"白居易","content":"不见诗酒客，卧来半月馀。合和新药草，寻检旧方书。晚霁烟景度，早凉窗户虚。雪生衰鬓久，秋入病心初。卧簟蕲竹冷，风襟邛葛疏。夜来身校健，小饮复何如。","dynasty":"唐代","title":"病中逢秋，招客夜酌"}
{"author":"白居易","content":"三月江水阔，悠悠桃花波。年芳与心事，此地共蹉跎。南国方谴谪，中原正兵戈。眼前故人少，头上白发多。通州更迢递，春尽复如何。","dynasty":"唐代","title":"春晚寄微之"}
{"author":"白居易","content":"未济卦中休卜命，参同契里莫劳心。无如饮此销愁物，一饷愁消直万金。","dynasty":"唐代","title":"对酒"}
{"author":"白居易","content":"秦中岁云暮，大雪满皇州。雪中退朝者，朱紫尽公侯。贵有风雪兴，富无饥寒忧。所营唯第宅，所务在追游。朱门车马客，红烛歌舞楼。欢酣促密坐，醉暖脱重裘。秋官为主人，廷尉居上头。日中为一乐，夜半不能休。岂知阌乡狱，中有冻死囚。","dynasty":"唐代","title":"秦中吟十首。歌舞（一作伤阌乡县囚）"}
{"author":"白居易","content":"植物之中竹难写，古今虽画无似者。萧郎下笔独逼真，丹青以来唯一人。人画竹身肥臃肿，萧画茎瘦节节竦。人画竹梢死羸垂，萧画枝活叶叶动。不根而生从意生，不笋而成由笔成。野塘水边埼岸侧，森森两丛十五茎。婵娟不失筠粉态，萧飒尽得风烟情。举头忽看不似画，低耳静听疑有声。西丛七茎劲而健，省向天竺寺前石上见。东丛八茎疏且寒，忆曾湘妃庙里雨中看。幽姿远思少人别，与君相顾空长叹。萧郎萧郎老可惜，手颤眼昏头雪色。自言便是绝笔时，从今此竹尤难得。","dynasty":"唐代","tags":"咏物，竹子，赞美","title":"画竹歌"}
{"author":"白居易","content":"金英翠萼带春寒，黄色花中有几般。恁君与向游人道，莫作蔓菁花眼看。","dynasty":"唐代","title":"玩迎春花赠杨郎中"}
{"author":"白居易","content":"下马闲行伊水头，凉风清景胜春游。何事古今诗句里，不多说著洛阳秋。","dynasty":"唐代","title":"秋游"}
{"author":"白居易","content":"鸡犬丧家分散后，林园失主寂寥时。落花不语空辞树，流水无情自入池。风荡宴船初破漏，雨淋歌阁欲倾欹。前庭后院伤心事，唯是春风秋月知。","dynasty":"唐代","title":"过元家履信宅"}
{"author":"白居易","content":"与君俱老也，自问老何如。眼涩夜先卧，头慵朝未梳。有时扶杖出，尽日闭门居。懒照新磨镜，休看小字书。情于故人重，迹共少年疏。唯是闲谈兴，相逢尚有馀。","dynasty":"唐代","title":"咏老赠梦得"}
{"author":"白居易","content":"海底飞尘终有日，山头化石岂无时。谁道小郎抛小妇，船头一去没回期。","dynasty":"唐代","tags":"爱情，离别，伤感","title":"浪淘沙·海底飞尘终有日"}
{"author":"白居易","content":"一泊沙来一泊去，一重浪灭一重生。相搅相淘无歇日，会教山海一时平。","dynasty":"唐代","tags":"写景，抒情","title":"浪淘沙·一泊沙来一泊去"}
{"author":"白居易","content":"一树衰残委泥土，双枝荣耀植天庭。定知玄象今春后，柳宿光中添两星。","dynasty":"唐代","tags":"乐府，柳树","title":"诏取永丰柳植禁苑感赋"}
{"author":"白居易","content":"二月二日新雨晴，草芽菜甲一时生。轻衫细马春年少，十字津头一字行。","dynasty":"唐代","title":"二月二日"}
{"author":"白居易","content":"食蘖不易食梅难，蘖能苦兮梅能酸。未如生别之为难，苦在心兮酸在肝。晨鸡再鸣残月没，征马连嘶行人出。回看骨肉哭一声，梅酸蘖苦甘如蜜。黄河水白黄云秋，行人河边相对愁。天寒野旷何处宿，棠梨叶战风飕飕。生离别，生离别，忧从中来无断绝。忧极心劳血气衰，未年三十生白发。","dynasty":"唐代","title":"生离别"}
{"author":"白居易","content":"今年到时夏云白，去年来时秋树红。两度见山心有愧，皆因王事到山中。","dynasty":"唐代","title":"再因公事到骆口驿"}
{"author":"白居易","content":"青门走马趁心期，惆怅归来已校迟。应过唐昌玉蕊后，犹当崇敬牡丹时。暂游还忆崔先辈，欲醉先邀李拾遗。尚残半月芸香俸，不作归粮作酒赀。","dynasty":"唐代","title":"自城东至以诗代书，戏招李六拾遗、崔二十六先辈"}
{"author":"白居易","content":"荒凉满庭草，偃亚侵檐竹。府吏下厅帘，家僮开被襆.数声城上漏，一点窗间烛。官曹冷似冰，谁肯来同宿。","dynasty":"唐代","title":"司马厅独宿"}
{"author":"白居易","content":"旌钺从櫜鞬，宾僚礼数全。夔龙来要地，鹓鹭下辽天。赭汗骑骄马，青娥舞醉仙。合成江上作，散到洛中传。陋巷能无酒，贫池亦有船。春装秋未寄，谩道有闲钱。主","dynasty":"唐代","title":"戏和微之答窦七行军之作（依本韵）"}
{"author":"白居易","content":"阁前竹萧萧，阁下水潺潺。拂簟卷帘坐，清风生其间。静闻新蝉鸣，远见飞鸟还。但有巾挂壁，而无客叩关。二疏返故里，四老归旧山。吾亦适所愿，求闲而得闲。","dynasty":"唐代","title":"小阁闲坐"}
{"author":"白居易","content":"道林谈论惠休诗，一到人天便作师。香积筵承紫泥诏，昭阳歌唱碧云词。红楼许住请银钥，翠辇陪行蹋玉墀。惆怅甘泉曾侍从，与君前后不同时。","dynasty":"唐代","title":"广宣上人以应制诗见示因以赠…居安国寺红楼院以诗供奉"}
{"author":"白居易","content":"前年题名处，今日看花来。一作芸香吏，三见牡丹开。岂独花堪惜，方知老暗催。何况寻花伴，东都去未回。讵知红芳侧，春尽思悠哉。","dynasty":"唐代","title":"西明寺牡丹花时忆元九"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？","dynasty":"唐代","tags":"宋词三百首，小学古诗，婉约，景点，早教古诗100首","title":"忆江南·江南好"}
{"author":"白居易","content":"满卷玲珑实碎金，展开无不称人心。晓眉歌得白居易，貌卓{两字左均加兀}卢郎更敢寻。","dynasty":"唐代","title":"寄卢协律"}
{"author":"白居易","content":"微雨洒园林，新晴好一寻。低风洗池面，斜日拆花心。暝助岚阴重，春添水色深。不如陶省事，犹抱有弦琴。","dynasty":"唐代","title":"履道春居"}
{"author":"白居易","content":"皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃.人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。","dynasty":"唐代","title":"贺雨"}
{"author":"白居易","content":"自怜幽会心期阻，复愧嘉招书信频。王事牵身去不得，满山松雪属他人。","dynasty":"唐代","title":"酬王十八、李大见招游山"}
{"author":"白居易","content":"忆昨为吏日，折腰多苦辛。归家不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂寞，意中如三人。忽奉宣室诏，征为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。","dynasty":"唐代","title":"寄题盩厔厅前双松（两松自仙游山移植县厅）"}
{"author":"白居易","content":"褭褭凉风动，凄凄寒露零。兰衰花始白，荷破叶犹青。独立栖沙鹤，双飞照水萤。若为寥落境，仍值酒初醒。","dynasty":"唐代","title":"池上"}
{"author":"白居易","content":"海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。鱼珮葺鳞光照地，鹘衔瑞带势冲天。莫嫌鬓上些些白，金紫由来称长年。","dynasty":"唐代","title":"喜刘苏州恩赐金紫，遥想贺宴，以诗庆之"}
{"author":"白居易","content":"南方饶竹树，唯有青槐稀。十种七八死，纵活亦支离。何此郡庭下，一株独华滋。蒙蒙碧烟叶，袅袅黄花枝。我家渭水上，此树荫前墀。忽向天涯见，忆在故园时。人生有情感，遇物牵所思。树木犹复尔，况见旧亲知。","dynasty":"唐代","title":"庭槐"}
{"author":"白居易","content":"并失鹓鸾侣，空留麋鹿身。只应嵩洛下，长作独游人。长夜君先去，残年我几何。秋风满衫泪，泉下故人多。","dynasty":"唐代","title":"微之敦诗晦叔相次长逝，岿然自伤，因成二绝"}
{"author":"白居易","content":"碧油幢下捧新诗，荣贱虽殊共一悲。涕泪满襟君莫怪，甘泉侍从最多时。","dynasty":"唐代","title":"奉酬李相公见示绝句（时初闻国丧）"}
{"author":"白居易","content":"玄元皇帝著遗文，乌角先生仰后尘。金玉满堂非己物，子孙委蜕是他人。世间尽不关吾事，天下无亲于我身。只有一身宜爱护，少教冰炭逼心神。","dynasty":"唐代","title":"读道德经"}
{"author":"白居易","content":"洛城秋霁后，梵阁暮登时。此日风烟好，今秋节候迟。霞光红泛艳，树影碧参差。莫虑言归晚，牛家有宿期。","dynasty":"唐代","title":"天宫"}
{"author":"白居易","content":"闲居静侣偶相招，小饮初酣琴欲调。我正风前弄秋思，君应天上听云韶。时和始见陶钧力，物遂方知盛圣朝。双凤栖梧鱼在藻，飞沈随分各逍遥。","dynasty":"唐代","title":"梦得相过援琴命酒因弹秋思偶咏所怀兼寄继之待价二相府"}
{"author":"白居易","content":"嫌褰锦帐长熏麝，恶卷珠帘晚着钗。","dynasty":"唐代","title":"句"}
{"author":"白居易","content":"驿吏引藤舆，家童开竹扉。往时多暂住，今日是长归。眼下有衣食，耳边无是非。不论贫与富，饮水亦应肥。","dynasty":"唐代","title":"归履道宅"}
{"author":"白居易","content":"山鹧鸪，朝朝暮暮啼复啼，啼时露白风凄凄。黄茅冈头秋日晚，苦竹岭下寒月低。畬田有粟何不啄，石楠有枝何不栖。迢迢不缓复不急，楼上舟中声暗入。梦乡迁客展转卧，抱儿寡妇彷徨立。山鹧鸪，尔本此乡鸟，生不辞巢不别群，何苦声声啼到晓。啼到晓，唯能愁北人，南人惯闻如不闻。","dynasty":"唐代","title":"山鹧鸪"}
{"author":"白居易","content":"子晋庙前山月明，人闻往往夜吹笙。鸾吟凤唱听无拍，多似霓裳散序声。","dynasty":"唐代","title":"王子晋庙"}
{"author":"白居易","content":"朱绂仙郎白雪歌，和人虽少爱人多。明朝说与诗人道，水部如今不姓何。","dynasty":"唐代","title":"听水部吴员外新诗，因赠绝句"}
{"author":"白居易","content":"谪辞魏阙鹓鸾隔，老入庐山麋鹿随。薄暮萧条投寺宿，凌晨清净与僧期。双林我起闻钟后，只日君趋入阁时。鹏鷃高低分皆定，莫劳心力远相思。","dynasty":"唐代","title":"宿西林寺，早赴东林满上人之会因寄崔二十二员外"}
{"author":"白居易","content":"莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，酒伴醉悠悠。莫作商人去，恓惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。矻矻皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾焦为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。","dynasty":"唐代","title":"劝酒十四首。不如来饮酒七首"}
{"author":"白居易","content":"迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。","dynasty":"唐代","title":"禁中晓卧，因怀王起居"}
{"author":"白居易","content":"文昌列宿徵还日，洛浦行云放散时。鹓鹭上天花逐水，无因再会白家池。","dynasty":"唐代","title":"池上送考功崔郎中兼别房窦二妓"}
{"author":"白居易","content":"中庭晒服玩，忽见故乡履。昔赠我者谁，东邻婵娟子。因思赠时语，特用结终始。永愿如履綦，双行复双止。自吾谪江郡，漂荡三千里。为感长情人，提携同到此。今朝一惆怅，反覆看未已。人只履犹双，何曾得相似。可嗟复可惜，锦表绣为里。况经梅雨来，色黯花草死。","dynasty":"唐代","title":"感情"}
{"author":"白居易","content":"旅思正茫茫，相逢此道傍。晓岚林叶暗，秋露草花香。白发江城守，青衫水部郎。客亭同宿处，忽似夜归乡。","dynasty":"唐代","title":"逢张十八员外籍"}
{"author":"白居易","content":"再游巫峡知何日，总是秦人说向谁。长忆小楼风月夜，红栏干上两三枝。","dynasty":"唐代","title":"寄题忠州小楼桃花"}
{"author":"白居易","content":"娉婷十五胜天仙，白日姮娥旱地莲。何处闲教鹦鹉语，碧纱窗下绣床前。","dynasty":"唐代","tags":"写人，女子","title":"邻女"}
{"author":"白居易","content":"客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客。","dynasty":"唐代","title":"客中月"}
{"author":"白居易","content":"满池春水何人爱，唯我回看指似君。直似挼蓝新汁色，与君南宅染罗裙。","dynasty":"唐代","title":"春池上戏赠李郎中"}
{"author":"白居易","content":"　　竹似贤，何哉？竹本固，固以树德，君子见其本，则思善建不拔者。竹性直，直以立身；君子见其性，则思中立不倚者。竹心空，空以体道；君子见其心，则思应用虚受者。竹节贞，贞以立志；君子见其节，则思砥砺名行，夷险一致者。夫如是，故君子人多树之，为庭实焉。　　贞元十九年春，居易以拔萃选及第，授校书郎，始于长安求假居处，得常乐里故关相国私第之东亭而处之。明日，履及于亭之东南隅，见丛竹于斯，枝叶殄瘁，无声无色。询于关氏之老，则曰：此相国之手植者。自相国捐馆，他人假居，由是筐篚者斩焉，彗帚者刈焉，刑余之材，长无寻焉，数无百焉。又有凡草木杂生其中，菶茸荟郁，有无竹之心焉。居易惜其尝经长者之手，而见贱俗人之目，剪弃若是，本性犹存。乃芟蘙荟，除粪壤，疏其间，封其下，不终日而毕。于是日出有清阴，风来有清声。依依然，欣欣然，若有情于感遇也。　　嗟乎！竹植物也，于人何有哉？以其有似于贤而人爱惜之，封植之，况其真贤者乎？然则竹之于草木，犹贤之于众庶。呜呼！竹不能自异，唯人异之。贤不能自异，唯用贤者异之。故作《养竹记》，书于亭之壁，以贻其后之居斯者，亦欲以闻于今之用贤者云。","dynasty":"唐代","tags":"咏物，抒情，感慨","title":"养竹记"}
{"author":"白居易","content":"人生一百岁，通计三万日。何况百岁人，人间百无一。贤愚共零落，贵贱同埋没。东岱前后魂，北邙新旧骨。复闻药误者，为爱延年术。又有忧死者，为贪政事笔。药误不得老，忧死非因疾。谁言人最灵，知得不知失。何如会亲友，饮此杯中物。能沃烦虑消，能陶真性出。所以刘阮辈，终年醉兀兀。","dynasty":"唐代","title":"对酒"}
{"author":"白居易","content":"昔我为近臣，君常稀到门。今我官职冷，君君来往频。我受狷介性，立为顽拙身。平生虽寡合，合即无缁磷。况君秉高义，富贵视如云。五侯三相家，眼冷不见君。问其所与游，独言韩舍人。其次即及我，我愧非其伦。胡为谬相爱，岁晚逾勤勤。落然颓檐下，一话夜达晨。床单食味薄，亦不嫌我贫。日高上马去，相顾犹逡巡。长安久无雨，日赤风昏昏。怜君将病眼，为我犯埃尘。远从延康里，来访曲江滨。所重君子道，不独愧相亲。","dynasty":"唐代","title":"酬张十八访宿见赠（自此后诗为赞善大夫时所作）"}
{"author":"白居易","content":"欲笑随情酒逐身，此身虽老未辜春。春来点检闲游数，犹自多于年少人。","dynasty":"唐代","title":"闲游"}
{"author":"白居易","content":"岂料吾方病，翻悲汝不全。卧惊从枕上，扶哭就灯前。有女诚为累，无儿岂免怜。病来才十日，养得已三年。慈泪随声迸，悲肠遇物牵。故衣犹架上，残药尚头边。送出深村巷，看封小墓田。莫言三里地，此别是终天。","dynasty":"唐代","title":"病中哭金銮子（小女子名）"}
{"author":"白居易","content":"去岁暮春上巳，共泛洛水中流。今岁暮春上巳，独立香山下头。风光闲寂寂，旌旆远悠悠。丞相府归晋国，太行山碍并州。鹏背负天龟曳尾，云泥不可得同游。","dynasty":"唐代","title":"奉和裴令公三月上巳日游太原龙泉忆去岁禊洛见示之作"}
{"author":"白居易","content":"病身初谒青宫日，衰貌新垂白发年。寂寞曹司非热地，萧条风雪是寒天。远坊早起常侵鼓，瘦马行迟苦费鞭。一种共君官职冷，不如犹得日高眠。","dynasty":"唐代","title":"初授赞善大夫早朝，寄李二十助教"}
{"author":"白居易","content":"细篷青篾织鱼鳞，小眼红窗衬麹尘。阔狭才容从事座，高低恰称使君身。舞筵须拣腰轻女，仙棹难胜骨重人。不似镜湖廉使出，高樯大艑闹惊春。","dynasty":"唐代","title":"重题小舫，赠周从事，兼戏微之"}
{"author":"白居易","content":"承华东署三分务，履道西池七过春。歌酒优游聊卒岁，园林萧洒可终身。留侯爵秩诚虚贵，疏受生涯未苦贫。月俸百千官二品，朝廷雇我作闲人。","dynasty":"唐代","title":"从同州刺史改授太子少傅分司"}
{"author":"白居易","content":"乍来天上宜清净，不用回头望故山。纵有旧游君莫忆，尘心起即堕人间。","dynasty":"唐代","title":"冯阁老处见与严郎中酬和诗，因戏赠绝句"}
{"author":"白居易","content":"深闭竹间扉，静扫松下地。独啸晚风前，何人知此意。看山尽日坐，枕帙移时睡。谁能从我游，使君心无事。","dynasty":"唐代","title":"闲居"}
{"author":"白居易","content":"七十而致仕，礼法有明文。何乃贪荣者，斯言如不闻。可怜八九十，齿堕双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵，谁不恋君恩。年高须告老，名遂合退身。少时共嗤诮，晚岁多因循。贤哉汉二疏，彼独是何人。寂寞东门路，无人继去尘。","dynasty":"唐代","title":"秦中吟十首。不致仕（一作合致仕）"}
{"author":"白居易","content":"浊暑忽已退，清宵未全长。晨釭耿残焰，宿閤凝微香。喔喔鸡下树，辉辉日上梁。枕低茵席软，卧稳身入床。睡足景犹早，起初风乍凉。展张小屏幛，收拾生衣裳。还有惆怅事，迟迟未能忘。拂镜梳白发，可怜冰照霜。","dynasty":"唐代","title":"新秋晓兴"}
{"author":"白居易","content":"勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。","dynasty":"唐代","title":"旱热二首其二"}
{"author":"白居易","content":"莫嫌地窄林亭小，莫厌贫家活计微。大有高门锁宽宅，主人到老不曾归。东里素帷犹未彻，南邻丹旐又新悬。衡门蜗舍自惭愧，收得身来已五年。世事平分众所知，何尝苦乐不相随。唯馀耽酒狂歌客，只有乐时无苦时。","dynasty":"唐代","title":"履道居三首"}
{"author":"白居易","content":"倚石攀箩歇病身，青筇竹仗白纱巾。他时画出庐山障，便是香炉峰上人。","dynasty":"唐代","title":"上香炉峰"}
{"author":"白居易","content":"一为趋走吏，尘土不开颜。辜负平生眼，今朝始见山。","dynasty":"唐代","title":"周至县北楼望山　自此后诗为畿尉时作。"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"江从西南来，浩浩无旦夕。长波逐若泻，连山凿如劈。千年不壅溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫功，余水斯委积？洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不爱惜？邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯？手提倚天剑，重来亲指画。疏流似剪纸，决壅同裂帛。渗作膏腴田，踏平鱼鳖宅。龙宫变闾里，水府生禾麦。坐添百万户，书我司徒籍。","dynasty":"唐代","title":"自蜀江至洞庭湖口，有感而作"}
{"author":"白居易","content":"旧居清渭曲，开门当蔡渡。十年方一还，几欲迷归路。追思昔日行，感伤故游处。插柳作高林，种桃成老树。因惊成人者，尽是旧童孺。试问旧老人，半为绕村墓。浮生同过客，前后递来去。白日如弄珠，出没光不住。人物日改变，举目悲所遇。回念念我身，安得不衰暮。朱颜销不歇，白发生无数。唯有山门外，三峰色如故。","dynasty":"唐代","title":"重到渭上旧居"}
{"author":"白居易","content":"烟波尽处一点白，应是西陵古驿台。知在台边望不见，暮潮空送渡船回。","dynasty":"唐代","title":"答微之泊西陵驿见寄（一无泊字）"}
{"author":"白居易","content":"我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。","dynasty":"唐代","tags":"思念，爱情","title":"夜雨"}
{"author":"白居易","content":"阊门曙色欲苍苍，星月高低宿水光。棹举影摇灯烛动，舟移声拽管弦长。渐看海树红生日，遥见包山白带霜。出郭已行十五里，唯消一曲慢霓裳。","dynasty":"唐代","title":"早发赴洞庭舟中作"}
{"author":"白居易","content":"连枝花样绣罗襦，本拟新年饷小姑。自觉逢春饶怅望，谁能每日趁功夫。针头不解愁眉结，线缕难穿泪脸珠。虽凭绣床都不绣，同床绣伴得知无。","dynasty":"唐代","title":"绣妇叹"}
{"author":"白居易","content":"上有万仞山，下有千丈水。苍苍两岸间，阔狭容一苇。瞿唐呀直泻，滟滪屹中峙。未夜黑岩昏，无风白浪起。大石如刀剑，小石如牙齿。一步不可行，况千三百里。苒箬竹蔑zB，欹危楫师趾。一跌无完舟，吾生系于此。常闻仗忠信，蛮貊可行矣。自古漂沉人，岂尽非君子。况吾时与命，蹇舛不足恃。常恐不才身，复作无名死。","dynasty":"唐代","title":"初入峡有感"}
{"author":"白居易","content":"今朝闲坐石亭中，炉火销残尊又空。冷落若为留客住，冰池霜竹雪髯翁。","dynasty":"唐代","title":"寒亭留客"}
{"author":"白居易","content":"黄金不惜买蛾眉，拣得如花三四枝。歌舞教成心力尽，一朝身去不相随。","dynasty":"唐代","title":"感故张仆射诸妓"}
{"author":"白居易","content":"潦倒守三川，因循涉四年。推诚废钩距，示耻用蒲鞭。以此称公事，将何销俸钱。虽非好官职，岁久亦妨贤。","dynasty":"唐代","title":"七年春题府厅"}
{"author":"白居易","content":"管妙弦清歌入云，老人合眼醉醺醺。诚知不及当年听，犹觉闻时胜不闻。","dynasty":"唐代","title":"听歌"}
{"author":"白居易","content":"红杏初生叶，青梅已缀枝。阑珊花落后，寂寞酒醒时。坐闷低眉久，行慵举足迟。少年君莫怪，头白自应知。","dynasty":"唐代","title":"偶作"}
{"author":"白居易","content":"心是身王身是宫，君今居在我宫中。是君家舍君须爱，何事论恩自说功。","dynasty":"唐代","title":"自戏三绝句。身报心"}
{"author":"白居易","content":"九十不衰真地仙，六旬犹健亦天怜。今年相遇莺花月，此夜同欢歌酒筵。四座齐声和丝竹，两家随分斗金钿。留君到晓无他意，图向君前作少年。","dynasty":"唐代","title":"春夜宴席上戏赠裴淄川"}
{"author":"白居易","content":"漠漠复雰雰，东风散玉尘。明催竹窗晓，寒退柳园春。绿酝香堪忆，红炉暖可亲。忍心三两日，莫作破斋人。","dynasty":"唐代","title":"酬皇甫十早春对雪见赠"}
{"author":"白居易","content":"疏散郡丞同野客，幽闲官舍抵山家。春风北户千茎竹，晚日东园一树花。小醆吹醅尝冷酒，深炉敲火炙新茶。能来尽日观棋否，太守知慵放晚衙。","dynasty":"唐代","title":"北亭招客"}
{"author":"白居易","content":"湖上秋泬寥，湖边晚萧瑟。登亭望湖水，水缩湖底出。清渟得早霜，明灭浮残日。流注随地势，洼坳无定质。泓澄白龙卧，宛转青蛇屈。破镜折剑头，光芒又非一。久为山水客，见尽幽奇物。及来湖亭望，此状难谈悉。乃知天地间，胜事殊未毕。","dynasty":"唐代","title":"湖亭晚望残水"}
{"author":"白居易","content":"无可奈何兮，白日走而朱颜颓。少日往而老日催，生者不住兮死者不回。况乎宠辱丰悴之外物，又何常不十去而一来？去不可挽兮来不可推，无可奈何兮，已焉哉。惟天长而地久，前无始兮后无终。嗟吾生之几何，寄瞬息乎其中。又如太仓之稊米，委一粒于万钟。何不与道逍遥，委化从容，纵心放志，泄泄融融。胡为乎分爱恶于生死，系忧喜于穷通。倔强其骨髓，龃龉其心胸。合冰炭以交战，只自苦兮厥躬。彼造物者，云何不为？此与化者，云何不随？或喣或吹，或盛或衰，虽千变与万化，委一顺以贯之。为彼何非，为此何是？谁冥此心，梦蝶之子。何祸非福，何吉非凶？谁达此观，丧马之翁。俾吾为秋毫之杪，吾亦自足，不见其小；俾吾为泰山之阿，吾亦无馀，不见其多。是以达人静则吻然与阴合迹，动则浩然与阳同波。委顺而已，孰知其他。时邪命邪，吾其无奈彼何；委邪顺邪，彼亦无奈吾何。夫两无奈何，然后能冥至顺而合太和。故吾所以饮太和，扣至顺，而为无可奈何之歌。","dynasty":"唐代","title":"无可奈何歌"}
{"author":"白居易","content":"碧油幢下捧新诗，荣贱虽殊共一悲。涕泪满襟君莫怪，甘泉侍从最多时。","dynasty":"唐代","title":"奉酬李相公见示绝句（时初闻国丧）"}
{"author":"白居易","content":"随波逐浪到天涯，迁客西还有几家。却到帝都重富贵，请君莫忘浪淘沙。","dynasty":"唐代","title":"浪淘沙"}
{"author":"白居易","content":"宪台文法地，翰林清切司。鹰猜课野鹤，骥德责山麋。课责虽不同，同归非所宜。是以方寸内，忽忽暗相思。夏日独上直，日长何所为。澹然无他念，虚静是吾师。形委有事牵，心与无事期。中臆一以旷，外累都若遗。地贵身不觉，意闲境来随。但对松与竹，如在山中时。情性聊自适，吟咏偶成诗。此意非夫子，馀人多不知。","dynasty":"唐代","title":"夏日独直，寄萧侍御"}
{"author":"白居易","content":"风清泉冷竹修修，三伏炎天凉似秋。黄犬引迎骑马客，青衣扶下钓鱼舟。衰容自觉宜闲坐，蹇步谁能更远游。料得此身终老处，只应林下与滩头。","dynasty":"唐代","title":"池畔逐凉"}
{"author":"白居易","content":"披衣未冠栉，晨起入前林。宿露残花气，朝光新叶阴。傍松人迹少，隔竹鸟声深。闲倚小桥立，倾头时一吟。","dynasty":"唐代","title":"早行林下"}
{"author":"白居易","content":"大圭廉不割，利剑用不缺。当其斩马时，良玉不如铁。置铁在洪炉，铁消易如雪。良玉同其中，三日烧不热。君疑才与德，咏此知优劣。","dynasty":"唐代","title":"答友问"}
{"author":"白居易","content":"隔宿书招客，平明饮暖寒。麹神寅日合，酒圣卯时欢。促膝才飞白，酡颜已渥丹。碧筹攒米碗，红袖拂骰盘。醉后歌尤异，狂来舞不难。抛杯语同坐，莫作老人看。","dynasty":"唐代","title":"与诸客空腹饮"}
{"author":"白居易","content":"太微星斗拱琼宫，圣祖琳宫镇九垓。天柱一峰擎日月，洞门千仞锁云雷。玉光白橘相争秀，金翠佳莲蕊鬬开。时访左慈高隐处，紫清仙鹤认巢来。","dynasty":"唐代","title":"题天柱峰"}
{"author":"白居易","content":"见君新赠吕君诗，忆得同年行乐时。争入杏园齐马首，潜过柳曲斗蛾眉。八人云散俱游宦，七度花开尽别离。闻道秋娘犹且在，至今时复问微之。","dynasty":"唐代","title":"和元九与吕二同宿话旧感赠"}
{"author":"白居易","content":"火销灰复死，疏弃已经旬。岂是人情薄，其如天气春。风寒忽再起，手冷重相亲。却就红炉坐，心如逢故人。","dynasty":"唐代","title":"重向火"}
{"author":"白居易","content":"车家采桑妇，雨来苦愁悲。蔟蚕北堂前，雨冷不成丝。西家荷锄叟，雨来亦怨咨。种豆南山下，雨多落为萁。而我独何幸，酝酒本无期。及此多雨日，正遇新熟时。开瓶泻尊中，玉液黄金脂。持玩已可悦，欢尝有馀滋。一酌发好容，再酌开愁眉。连延四五酌，酣畅入四肢。忽然遗我物，谁复分是非。是时连夕雨，酩酊无所知。人心苦颠倒，反为忧者嗤。","dynasty":"唐代","title":"效陶潜体诗十六首其四"}
{"author":"白居易","content":"头痛牙疼三日卧，妻看煎药婢来扶。今朝似校抬头语，先问南邻有酒无。","dynasty":"唐代","title":"病中赠南邻觅酒"}
{"author":"白居易","content":"白首余杭白太守，落魄抛名来已久。一辞渭北故园春，再把江南新岁酒。杯前笑歌徒勉强，镜里形容渐衰朽。领郡惭当潦倒年，邻州喜得平生友。长洲草接松江岸，曲水花连镜湖口。老去还能痛饮无，春来曾作闲游否。凭莺传语报李六，倩雁将书与元九。莫嗟一日日催人，且贵一年年入手。","dynasty":"唐代","title":"苏州李中丞以元日郡斋感怀诗寄微之及予，辄"}
{"author":"白居易","content":"野艇容三人，晚池流浼浼。悠然依棹坐，水思如江海。宿雨洗沙尘，晴风荡烟霭。残阳上竹树，枝叶生光彩。我本偶然来，景物如相待。白鸥惊不起，绿芡行堪采。齿发虽已衰，性灵未云改。逢诗遇杯酒，尚有心情在。","dynasty":"唐代","title":"同韩侍郎游郑家池吟诗小饮"}
{"author":"白居易","content":"老去襟怀常濩落，病来须鬓转苍浪。心灰不及炉中火，鬓雪多于砌下霜。三峡南宾城最远，一年冬至夜偏长。今宵始觉房栊冷，坐索寒衣托孟光。","dynasty":"唐代","title":"冬至夜"}
{"author":"白居易","content":"三十年来坐对山，唯将无事化人间。斋时往往闻钟笑，一食何如不食闲。","dynasty":"唐代","title":"同钱员外题绝粮僧巨川"}
{"author":"白居易","content":"心中万事不思量，坐倚屏风卧向阳。渐觉咏诗犹老丑，岂宜凭酒更粗狂。头垂白发我思退，脚蹋青云君欲忙。只有今春相伴在，花前剩醉两三场。","dynasty":"唐代","title":"赠梦得"}
{"author":"白居易","content":"帝子吹箫逐凤凰，空留仙洞号华阳。落花何处堪惆怅，头白宫人扫影堂。","dynasty":"唐代","title":"春题华阳观（观即华阳公主故宅有旧内人存焉）"}
{"author":"白居易","content":"已收身向园林下，犹寄名于禄仕间。不锻嵇康弥懒静，无金疏傅更贫闲。支分门内馀生计，谢绝朝中旧往还。唯是相君忘未得，时思汉水梦巴山。","dynasty":"唐代","title":"洛下闲居寄山南令狐相公"}
{"author":"白居易","content":"郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄阁交夔龙。俯仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。","dynasty":"唐代","title":"题赠郑秘书征君石沟溪隐居"}
{"author":"白居易","content":"江南好，风景旧曾谙。日出江花红胜火，春来江水绿如蓝。能不忆江南？","dynasty":"唐代","tags":"宋词三百首，小学古诗，婉约，景点，早教古诗100首","title":"忆江南·江南好"}
{"author":"白居易","content":"黄叶聚墙角，青苔围柱根。被经霜后薄，镜遇雨来昏。半卷寒檐幕，斜开暖阁门。迎冬兼送老，只仰酒盈尊。","dynasty":"唐代","title":"早寒"}
{"author":"白居易","content":"九烛台前十二姝，主人留醉任欢娱。翩翻舞袖双飞蝶，宛转歌声一索珠。坐久欲醒还酩酊，夜深初散又踟蹰。南山宾客东山妓，此会人间曾有无。","dynasty":"唐代","title":"夜宴醉后留献裴侍中"}
{"author":"白居易","content":"求荣争宠任纷纷，脱叶金貂只有君。散员疏去未为贵，小邑陶休何足云。山色好当晴后见，泉声宜向醉中闻。主人忆尔尔知否，抛却青云归白云。","dynasty":"唐代","title":"题崔常侍济上别墅（时常侍以长告罢归，今故先报泉石）"}
{"author":"白居易","content":"何处难忘酒，朱门羡少年。春分花发后，寒食月明前。小院回罗绮，深房理管弦。此时无一盏，争过艳阳天。","dynasty":"唐代","title":"劝酒十四首其三"}
{"author":"白居易","content":"故人安慰善为辞，五十专城道未迟。徒使花袍红似火，其如蓬鬓白成丝。且贪薄俸君应惜，不称衰容我自知。银印可怜将底用，只堪归舍吓妻儿。","dynasty":"唐代","title":"初著刺史绯，答友人见赠"}
{"author":"白居易","content":"破柏作书匮，匮牢柏复坚。收贮谁家集，题云白乐天。我生业文字，自幼及老年。前后七十卷，小大三千篇。诚知终散失，未忍遽弃捐。自开自锁闭，置在书帷前。身是邓伯道，世无王仲宣。只应分付女，留与外孙传。","dynasty":"唐代","title":"题文集匮"}
{"author":"白居易","content":"人间四月芳菲尽，山寺桃花始盛开。长恨春归无觅处，不知转入此中来。","dynasty":"唐代","tags":"写景，写花，早教古诗100首","title":"大林寺桃花"}
{"author":"白居易","content":"小娃撑小艇，偷采白莲回。不解藏踪迹，浮萍一道开。","dynasty":"唐代","tags":"儿童，生活，早教古诗100首","title":"池上"}
{"author":"白居易","content":"自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。","dynasty":"唐代","tags":"唐诗三百首，初中古诗，望月，抒情，思乡","title":"望月有感"}
{"author":"白居易","content":"绿蚁新醅酒，红泥小火炉。晚来天欲雪，能饮一杯无？","dynasty":"唐代","tags":"唐诗三百首，饮酒，生活，友情","title":"问刘十九"}
{"author":"白居易","content":"已讶衾枕冷，复见窗户明。夜深知雪重，时闻折竹声。","dynasty":"唐代","tags":"冬天，写雪","title":"夜雪"}
{"author":"白居易","content":"乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。","dynasty":"唐代","tags":"寒食节，思乡","title":"寒食野望吟"}
{"author":"白居易","content":"花非花，雾非雾。夜半来，天明去。来如春梦几多时？去似朝云无觅处。","dynasty":"唐代","tags":"宋词三百首，人生，感悟","title":"花非花"}
{"author":"白居易","content":"昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。","dynasty":"唐代","tags":"中秋节，贬谪，孤独，思乡","title":"八月十五日夜湓亭望月"}
{"author":"白居易","content":"江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！","dynasty":"唐代","tags":"宋词三百首，怀念，江南，地名","title":"忆江南三首"}
{"author":"白居易","content":"汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。","dynasty":"唐代","tags":"宋词三百首，婉约，山水，女子，相思","title":"长相思·汴水流"}
{"author":"白居易","content":"雪消冰又释，景和风复暄。满庭田地湿，荠叶生墙根。官舍悄无事，日西斜掩门。不开庄老卷，欲与何人言。","dynasty":"唐代","title":"早春"}
{"author":"白居易","content":"家贫亲爱散，身病交游罢。眼前无一人，独掩村斋卧。冷落灯火暗，离披帘幕破。策策窗户前，又闻新雪下。长年渐省睡，夜半起端坐。不学坐忘心，寂莫安可过。兀然身寄世，浩然心委化。如此来四年，一千三百夜。","dynasty":"唐代","title":"冬夜"}
{"author":"白居易","content":"欲忘忘未得，欲去去无由。两腋不生翅，二毛空满头。坐看新落叶，行上最高楼。暝色无边际，茫茫尽眼愁。","dynasty":"唐代","tags":"伤怀","title":"寄远"}
{"author":"白居易","content":"丝纶阁下文书静，钟鼓楼中刻漏长。独坐黄昏谁是伴，紫薇花对紫微郎。","dynasty":"唐代","tags":"叙事，抒情，寂寞","title":"紫薇花"}
{"author":"白居易","content":"碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。","dynasty":"唐代","tags":"写景","title":"晚秋夜"}
{"author":"白居易","content":"尽日松下坐，有时池畔行。行立与坐卧，中怀澹无营。不觉流年过，亦任白发生。不为世所薄，安得遂闲情。","dynasty":"唐代","title":"咏怀"}
{"author":"白居易","content":"人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹喣长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。","dynasty":"唐代","tags":"哲理","title":"杏园中枣树"}
{"author":"白居易","content":"拾得折剑头，不知折之由。一握青蛇尾，数寸碧峰头。疑是斩鲸鲵，不然刺蛟虬。缺落泥土中，委弃无人收。我有鄙介性，好刚不好柔。勿轻直折剑，犹胜曲全钩。","dynasty":"唐代","title":"折剑头"}
{"author":"白居易","content":"食檗不易食梅难，檗能苦兮梅能酸。未如生别之为难，苦在心兮酸在肝。晨鸡再鸣残月没，征马连嘶行人出。回看骨肉哭一声，梅酸檗苦甘如蜜。黄河水白黄云秋，行人河边相对愁。天寒野旷何处宿，棠梨叶战风飕飕。生离别，生离别，忧从中来无断绝。忧极心劳血气衰，未年三十生白发。","dynasty":"唐代","title":"生离别"}
{"author":"白居易","content":"吉凶祸福有来由，但要深知不要忧。只见火光烧润屋，不闻风浪覆虚舟。名为公器无多取，利是身灾合少求。虽异匏瓜难不食，大都食足早宜休。鱼能深入宁忧钓，鸟解高飞岂触罗。热处先争炙手去，悔时其奈噬脐何。尊前诱得猩猩血，幕上偷安燕燕窠。我有一言君记取，世间自取苦人多。","dynasty":"唐代","title":"感兴二首"}
{"author":"白居易","content":"江边黄鹤古时楼，劳致华筵待我游。楚思淼茫云水冷，商声清脆管弦秋。白花浪溅头陀寺，红叶林笼鹦鹉洲。总是平生未行处，醉来堪赏醒堪愁。","dynasty":"唐代","title":"卢侍御与崔评事为予于黄鹤楼置宴宴罢同望"}
{"author":"白居易","content":"看舞颜如玉，听诗韵似金。绮罗从许笑，弦管不妨吟。可惜春风老，无嫌酒醆深。辞花送寒食，并在此时心。","dynasty":"唐代","title":"清明日观妓舞听客诗"}
{"author":"白居易","content":"形羸骨瘦久修行，一纳麻衣称道情。曾结草庵倚碧树，天涯知有鸟窠名。","dynasty":"唐代","title":"鸟窠和尚赞"}
{"author":"白居易","content":"黄梅县边黄梅雨，白头浪里白头翁。九江阔处不见岸，五月尽时多恶风。人间稳路应无限，何事抛身在此中。","dynasty":"唐代","title":"九江北岸遇风雨"}
{"author":"白居易","content":"今旦一尊酒，欢畅何怡怡。此乐从中来，他人安得知。兄弟唯二人，远别恒苦悲。今春自巴峡，万里平安归。复有双幼妹，笄年未结褵。昨日嫁娶毕，良人皆可依。忧念两消释，如刀断羁縻。身轻心无系，忽欲凌空飞。人生苟有累，食肉常如饥。我心既无苦，饮水亦可肥。行简劝尔酒，停杯听我辞。不叹乡国远，不嫌官禄微。但愿我与尔，终老不相离。","dynasty":"唐代","title":"对酒示行简"}
{"author":"白居易","content":"一树衰残委泥土，双林荣曜植天庭。定知此后天文里，柳宿光中添两星。","dynasty":"唐代","title":"杨柳枝"}
{"author":"白居易","content":"青青一树伤心色，曾入几人离恨中。为近都门多送别，长条折尽减春风。","dynasty":"唐代","tags":"赠别，伤春","title":"青门柳"}
{"author":"白居易","content":"清歌且罢唱，红袂亦停舞。赵叟抱五弦，宛转当胸抚。大声粗若散，飒飒风和雨。小声细欲绝，切切鬼神语。又如鹊报喜，转作猿啼苦。十指无定音，颠倒宫徵羽。坐客闻此声，形神若无主。行客闻此声，驻足不能举。嗟嗟俗人耳，好今不好古。所以绿窗琴，日日生尘土。","dynasty":"唐代","title":"秦中吟十首。五弦（一作五弦琴）"}
{"author":"白居易","content":"风吹杨柳出墙枝，忆得同欢共醉时。每到集贤坊地过，不曾一度不低眉。梁王旧馆雪濛濛，愁杀邹枚二老翁。假使明朝深一尺，亦无人到兔园中。","dynasty":"唐代","title":"过裴令公宅二绝句"}
{"author":"白居易","content":"野狐泉上柳花飞，逐水东流便不归。花水悠悠两无意，因风吹落偶相依。","dynasty":"唐代","title":"狐泉店前作"}
{"author":"白居易","content":"淮右寇未散，江西岁再徂。故里干戈地，行人风雪途。此时与尔别，江畔立踟蹰。","dynasty":"唐代","title":"送幼史"}
{"author":"白居易","content":"三旬斋满欲衔杯，平旦敲门门未开。除却朗之携一榼，的应不是别人来。","dynasty":"唐代","title":"出斋日喜皇甫十早访"}
{"author":"白居易","content":"啧啧雀引雏，稍稍笋成竹。时物感人情，忆我故乡曲。故园渭水上，十载事樵牧。手种榆柳成，阴阴覆墙屋。兔隐豆苗肥，鸟鸣桑椹熟。前年当此时，与尔同游瞩。诗书课弟侄，农圃资童仆。日暮麦登场，天晴蚕坼簇。弄泉南涧坐，待月东亭宿。兴发饮数杯，闷来棋一局。一朝忽分散，万里仍羁束。井鲋思反泉，笼莺悔出谷。九江地卑湿，四月天炎燠。苦雨初入梅，瘴云稍含毒。泥秧水畦稻，灰种畬田粟。已讶殊岁时，仍嗟异风俗。闲登郡楼望，日落江山绿。归雁拂乡心，平湖断人目。殊方我漂泊，旧里君幽独。何时同一瓢，饮水心亦足。","dynasty":"唐代","title":"孟夏思渭村旧居寄舍弟"}
{"author":"白居易","content":"圃旱忧葵堇，农旱忧禾菽。人各有所私，我旱忧松竹。松干竹焦死，眷眷在心目。洒叶溉其根，汲水劳僮仆。油云忽东起，凉雨凄相续。似面洗垢尘，如头得膏沐。千柯习习润，万叶欣欣绿。千日浇灌功，不如一霢霂。方知宰生灵，何异活草木。所以圣与贤，同心调玉烛。","dynasty":"唐代","title":"喜雨"}
{"author":"白居易","content":"蟠木蟠木，有似我身；不中乎器，无用于人。下拥肿而上辚菌，桷不桷兮轮不轮。天子建明堂兮既非梁栋，诸侯斫大辂兮材又不中。唯我病夫，或有所用。用尔为几，承吾臂支吾颐而已矣。不伤尔性，不枉尔理。尔怏怏为几之外，无所用尔。尔既不材，吾亦不材，胡为乎人间裴回？蟠木蟠木，吾与汝归草堂去来。","dynasty":"唐代","title":"三谣。蟠木谣"}
{"author":"白居易","content":"谪辞魏阙鹓鸾隔，老入庐山麋鹿随。薄暮萧条投寺宿，凌晨清净与僧期。双林我起闻钟后，只日君趋入阁时。鹏鷃高低分皆定，莫劳心力远相思。","dynasty":"唐代","title":"宿西林寺，早赴东林满上人之会因寄崔二十二员外"}
{"author":"白居易","content":"老去将何散老愁，新教小玉唱伊州。亦应不得多年听，未教成时已白头。","dynasty":"唐代","title":"伊州"}
{"author":"白居易","content":"路傍寒食行人尽，独占春愁在路旁。马上垂鞭愁不语，风吹百草野田香。","dynasty":"唐代","title":"途中寒食"}
{"author":"白居易","content":"张翰一杯酒，荣期三乐歌。聪明伤混沌，烦恼污头陀。簟冷秋生早，阶闲日上多。近来门更静，无雀可张罗。","dynasty":"唐代","title":"偶作"}
{"author":"白居易","content":"遍览古今集，都无秋雪诗。阳春先唱后，阴岭未消时。草讶霜凝重，松疑鹤散迟。清光莫独占，亦对白云司。","dynasty":"唐代","title":"和刘郎中望终南山秋雪"}
{"author":"白居易","content":"山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，暗香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂.泛拂香炉烟，隐映斧藻屏。为君布绿阴，当暑荫轩楹。沉沉绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，翦叶封弟兄。受君岁月功，不独资生成。为君长高枝，凤凰上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰.岁月不尔驻，孤芳坐凋零。请向桐枝上，为余题姓名。待余有势力，移尔献丹庭。","dynasty":"唐代","title":"和答诗十首。答桐花"}
{"author":"白居易","content":"落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。","dynasty":"唐代","title":"送沈仓曹赴江西"}
{"author":"白居易","content":"丘墟郭门外，寒食谁家哭。风吹旷野纸钱飞，古墓累累春草绿。棠梨花映白杨树，尽是死生离别处。冥寞重泉哭不闻，萧萧暮雨人归去。","dynasty":"唐代","title":"寒食野望吟"}
{"author":"白居易","content":"满园花菊郁金黄，中有孤丛色似霜。还似今朝歌酒席，白头翁入少年场。","dynasty":"唐代","tags":"菊花，重阳节","title":"重阳席上赋白菊"}
{"author":"白居易","content":"常爱辋川寺，竹窗东北廊。一别十馀载，见竹未曾忘。今春二月初，卜居在新昌。未暇作厩库，且先营一堂。开窗不糊纸，种竹不依行。意取北檐下，窗与竹相当。绕屋声淅淅，逼人色苍苍。烟通杳霭气，月透玲珑光。是时三伏天，天气热如汤。独此竹窗下，朝回解衣裳。轻纱一幅巾，小簟六尺床。无客尽日静，有风终夜凉。乃知前古人，言事颇谙详。清风北窗卧，可以傲羲皇。","dynasty":"唐代","title":"竹窗"}
{"author":"白居易","content":"伤心一尉便终身，叔母年高新妇贫。一片绿衫消不得，腰金拖紫是何人。","dynasty":"唐代","title":"哭从弟"}
{"author":"白居易","content":"拔从水府底，置向相庭隈。对称吟诗句，看宜把酒杯。终随金砺用，不学玉山颓。疏傅心偏爱，园公眼屡回。共嗟无此分，虚管太湖来。[居易与梦得俱典姑苏，而不获此石。]","dynasty":"唐代","title":"轿?钏罩荨?"}
{"author":"白居易","content":"使君竟不住，萱桂徒栽种。桂有留人名，萱无忘忧用。不如江畔月，步步来相送。","dynasty":"唐代","title":"别萱桂"}
{"author":"白居易","content":"曾家机上闻投杼，尹氏园中见掇蜂。但以恩情生隙罅，何人不解作江充。闇生魑魅蠹生虫，何异谗生疑阻中。但使武皇心似烛，江充不敢作江充。","dynasty":"唐代","title":"思子台有感二首"}
{"author":"白居易","content":"长庆清风在，夔龙燮理馀。太和膏雨降，周邵保厘初。嵩少当宫署，伊瀍入禁渠。晓关开玉兔，夕钥纳银鱼。旧眷怜移疾，新吟念索居。离声双白鹂，行色一篮舆。罢免无馀俸，休闲有敝庐。慵于嵇叔夜，渴似马相如。酒每蒙酤我，诗尝许起予。洛中归计定，一半为尚书。","dynasty":"唐代","title":"酬令狐留守尚书见赠十韵"}
{"author":"白居易","content":"二日立春人七日，盘蔬饼饵逐时新。年方吉郑犹为少，家比刘韩未是贫。乡园节岁应堪重，亲故欢游莫厌频。试作循潮封眼想，何由得见洛阳春。","dynasty":"唐代","title":"六年立春日人日作"}
{"author":"白居易","content":"一别苏州十八载，时光人事随年改。不论竹马尽成人，亦恐桑田半为海。莺入故宫含意思，花迎新使生光彩。为报江山风月知，至今白使君犹在。","dynasty":"唐代","title":"送王卿使君赴任苏州因思花迎新使感旧游…西院一别"}
{"author":"白居易","content":"欲悟色空为佛事，故栽芳树在僧家。细看便是华严偈，方便风开智慧花。","dynasty":"唐代","title":"僧院花"}
{"author":"白居易","content":"百里音书何太迟，暮秋把得暮春诗。柳条绿日君相忆，梨叶红时我始知。莫叹学官贫冷落，犹胜村客病支离。形容意绪遥看取，不似华阳观里时。","dynasty":"唐代","title":"渭村酬李二十见寄"}
{"author":"白居易","content":"树小花鲜妍，香繁条软弱。高低二三尺，重叠千万萼。朝艳蔼霏霏，夕凋纷漠漠。辞枝朱粉细，覆地红绡薄。由来好颜色，常苦易销铄。不见莨荡花，狂风吹不落。","dynasty":"唐代","title":"惜栯李花"}
{"author":"白居易","content":"兽乐在山谷，鱼乐在陂池。虫乐在深草，鸟乐在高枝。所乐虽不同，同归适其宜。不以彼易此，况论是与非。而我何所乐，所乐在分司。分司有何乐，乐哉人不知。官优有禄料，职散无羁縻。懒与道相近，钝将闲自随。昨朝拜表回，今晚行香归。归来北窗下，解巾脱尘衣。冷泉灌我顶，暖水濯四肢。体中幸无疾，卧任清风吹。心中又无事，坐任白日移。或开书一篇，或引酒一卮。但得如今日，终身无厌时。","dynasty":"唐代","title":"咏所乐"}
{"author":"白居易","content":"昆明春，昆明春，春池岸古春流新。影浸南山青滉漾，波沉西日红奫沦。往年因旱池枯竭，龟尾曳涂鱼喣沫。诏开八水注恩波，千介万鳞同日活。今来净绿水照天，游鱼鱍鱍莲田田。洲香杜若抽心短，沙暖鸳鸯铺翅眠。动植飞沉皆遂性，皇泽如春无不被。渔者仍丰网罟资，贫人久获菰蒲利。诏以昆明近帝城，官家不得收其征。菰蒲无租鱼无税，近水之人感君惠。感君惠，独何人，吾闻率土皆王民，远民何疏近何亲。愿推此惠及天下，无远无近同欣欣。吴兴山中罢榷茗，鄱阳坑里休封银。天涯地角无禁利，熙熙同似昆明春。","dynasty":"唐代","title":"昆明春－思王泽之广被也"}
{"author":"白居易","content":"白发逢秋王，丹砂见火空。不能留姹女，争免作衰翁。赖有杯中绿，能为面上红。少年心不远，只在半酣中。","dynasty":"唐代","title":"烧药不成命酒独醉"}
{"author":"白居易","content":"樱桃岛前春，去春花万枝。忽忆与宗卿闲饮日，又忆与考功狂醉时。岁晚无花空有叶，风吹满地乾重叠。蹋叶悲秋复忆春，池边树下重殷勤。今朝一酌临寒水，此地三回别故人。樱桃花，来春千万朵，来春共谁花下坐。不论崔李上青云，明日舒三亦抛我。","dynasty":"唐代","title":"履信池樱桃岛上醉后走笔送别舒员外兼…李卿考功崔郎中"}
{"author":"白居易","content":"近来韩閤老，疏我我心知。户大嫌甜酒，才高笑小诗。静吟乖月夜，闲醉旷花时。还有愁同处，春风满鬓丝。","dynasty":"唐代","title":"久不见韩侍郎戏题四韵以寄之"}
{"author":"白居易","content":"欢爱今何在，悲啼亦是空。同为一夜梦，共过十年中。","dynasty":"唐代","title":"结之"}
{"author":"白居易","content":"夜梦上嵩山，独携藜杖出。千岩与万壑，游览皆周毕。梦中足不病，健似少年日。既悟神返初，依然旧形质。始知形神内，形病神无疾。形神两是幻，梦寐俱非实。昼行虽蹇涩，夜步颇安逸。昼夜既平分，其间何得失。","dynasty":"唐代","title":"梦上山（时足疾未平）"}
{"author":"白居易","content":"须白面微红，醺醺半醉中。百年随手过，万事转头空。卧疾瘦居士，行歌狂老翁。仍闻好事者，将我画屏风。","dynasty":"唐代","title":"自咏"}
{"author":"白居易","content":"君赋此诗夜，穷阴岁之馀。我和此诗日，微和春之初。老知颜状改，病觉肢体虚。头上毛发短，口中牙齿疏。一落老病界，难逃生死墟。况此促促世，与君多索居。君在浙江东，荣驾方伯舆。我在魏阙下，谬乘大夫车。妻孥常各饱，奴婢亦盈庐。唯是利人事，比君全不如。我统十郎官，君领百吏胥。我掌四曹局，君管十乡闾。君为父母君，大惠在资储。我为刀笔吏，小恶乃诛锄。君提七郡籍，我按三尺书。俱已佩金印，尝同趋玉除。外宠信非薄，中怀何不摅。恩光未报答，日月空居诸。磊落尝许君，跼促应笑予。所以自知分，欲先歌归欤。","dynasty":"唐代","title":"和微之诗二十三首。和除夜作"}
{"author":"白居易","content":"刘兄文高行孤立，十五年前名翕习。是时相遇在符离，我年二十君三十。得意忘年心迹亲，寓居同县日知闻。衡门寂寞朝寻我，古寺萧条暮访君。朝来暮去多携手，穷巷贫居何所有。秋灯夜写联句诗，春雪朝倾暖寒酒。陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。张贾弟兄同里巷，乘闲数数来相访，雨天连宿草堂中，月夜徐行石桥上。我年渐长忽自惊，镜中冉冉髭须生。心畏后时同励志，身牵前事各求名。问我栖栖何所适，乡人荐为鹿鸣客。二千里别谢交游，三十韵诗慰行役。出门可怜唯一身，敝裘瘦马入咸秦。冬冬街鼓红尘暗，晚到长安无主人。二贾二张与余弟，驱车逦迤来相继。操词握赋为干戈，锋锐森然胜气多。齐入文场同苦战，五人十载九登科。二张得隽名居甲，美退争雄重告捷。棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。三年不鸣鸣必大，岂独骇鸡当骇人。元和运启千年圣，同遇明时余最幸。始辞秘阁吏王畿，遽列谏垣升禁闱。蹇步何堪鸣珮玉，衰容不称著朝衣。阊阖晨开朝百辟，冕旒不动香烟碧。步登龙尾上虚空，立去天颜无咫尺。宫花似雪从乘舆，禁月如霜坐直庐。身贱每惊随内宴，才微常愧草天书。晚松寒竹新昌第，职居密近门多闭。日暮银台下直回，故人到门门暂开。回头下马一相顾，尘土满衣何处来。敛手炎凉叙未毕，先说旧山今悔出。岐阳旅宦少欢娱，江左羁游费时日。赠我一篇行路吟，吟之句句披沙金。岁月徒催白发貌，泥涂不屈青云心。谁会茫茫天地意，短才获用长才弃。我随鹓鹭入烟云，谬上丹墀为近臣。君同鸾凤栖荆棘，犹著青袍作选人。惆怅知贤不能荐，徒为出入蓬莱殿。月惭谏纸二百张，岁愧俸钱三十万。大底浮荣何足道，几度相逢即身老。且倾斗酒慰羁愁，重话符离问旧游。北巷邻居几家去，东林旧院何人住。武里村花落复开，流沟山色应如故。感此酬君千字诗，醉中分手又何之。须知通塞寻常事，莫叹浮沉先后时。慷慨临歧重相勉，殷勤别后加餐饭。君不见买臣衣锦还故乡，五十身荣未为晚。","dynasty":"唐代","title":"醉后走笔酬刘五主簿长句之赠兼简张大贾二十四先辈昆季"}
{"author":"白居易","content":"日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量。","dynasty":"唐代","title":"重咏"}
{"author":"白居易","content":"江畔百尺楼，楼前千里道。凭高望平远，亦足舒怀抱。驿路使憧憧，关防兵草草。及兹多事日，尤觉闲人好。我年过不惑，休退诚非早。从此拂尘衣，归山未为老。","dynasty":"唐代","title":"望江楼上作"}
{"author":"白居易","content":"柳闇长廊合，花深小院开。苍头铺锦褥，皓腕捧银杯。绣帽珠稠缀，香衫袖窄裁。将军拄球杖，看按柘枝来。","dynasty":"唐代","title":"柘枝词"}
{"author":"白居易","content":"甘露太甜非正味，醴泉虽洁不芳馨。杯中此物何人别，柔旨之中有典刑。","dynasty":"唐代","title":"府酒五绝。辨味"}
{"author":"白居易","content":"云水埋藏恩德洞，簪裾束缚使君身。暂来不宿归州去，应被山呼作俗人。","dynasty":"唐代","title":"予以长庆二年冬十月到杭州明年秋九月始与范…遂留绝句"}
{"author":"白居易","content":"身著白衣头似雪，时时醉立小楼中。路人回顾应相怪，十一年来见此翁。","dynasty":"唐代","title":"西楼独立"}
{"author":"白居易","content":"鬓毛霜一色，光景水争流。易过唯冬日，难销是老愁。香开绿蚁酒，暖拥褐绫裘。已共崔君约，尊前倒即休。","dynasty":"唐代","title":"六年冬暮赠崔常侍晦叔（时为河南尹）"}
{"author":"白居易","content":"信意闲弹秋思时，调清声直韵疏迟。近来渐喜无人听，琴格高低心自知。","dynasty":"唐代","title":"弹秋思"}
{"author":"白居易","content":"轩车歌吹喧都邑，中有一人向隅立。夜深明月卷帘愁，日暮青山望乡泣。风吹新绿草芽坼，雨洒轻黄柳条湿。此生知负少年春，不展愁眉欲三十。","dynasty":"唐代","title":"长安早春旅怀"}
{"author":"白居易","content":"石渠金谷中间路，轩骑翩翩十日程。清洛饮冰添苦节，碧嵩看雪助高情。谩夸河北操旄钺，莫羡江西拥旆旌。何似府寮京令外，别教三十六峰迎。","dynasty":"唐代","title":"送河南尹冯学士赴任"}
{"author":"白居易","content":"道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"怜君不久在通川，知已新提造化权。夔契定求才济世，张雷应辨气冲天。那知沦落天涯日，正是陶钧海内年。肯向泥中抛折剑，不收重铸作龙泉。","dynasty":"唐代","title":"闻李尚书拜相，因以长句寄贺微之"}
{"author":"白居易","content":"馆娃宫畔千年寺，水阔云多客到稀。闻说春来更惆怅，百花深处一僧归。","dynasty":"唐代","title":"灵岩寺"}
{"author":"白居易","content":"高卧闲行自在身，池边六见柳条新。幸逢尧舜无为日，得作羲皇向上人。四皓再除犹且健，三州罢守未全贫。莫愁客到无供给，家酝香浓野菜春。非庄非宅非兰若，竹树池亭十亩馀。非道非僧非俗吏，褐裘乌帽闭门居。梦游信意宁殊蝶，心乐身闲便是鱼。虽未定知生与死，其间胜负两何如。","dynasty":"唐代","title":"池上闲吟二首"}
{"author":"白居易","content":"路旁寒食行人尽，独占春愁在路旁。马上垂鞭愁不语，风吹百草野田香。","dynasty":"唐代","title":"途中寒食"}
{"author":"白居易","content":"雪散因和气，冰开得暖光。春销不得处，唯有鬓边霜。","dynasty":"唐代","tags":"写雪，抒情，愁绪","title":"早春"}
{"author":"白居易","content":"可怜官职好文词，五十专城未是迟。晓日镜前无白发，春风门外有红旗。郡中何处堪携酒，席上谁人解和诗。唯共交亲开口笑，知君不及洛阳时。","dynasty":"唐代","title":"送蕲春李十九使君赴郡"}
{"author":"白居易","content":"道旁一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤焭。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环佩声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"东道常为主，南亭别待宾。规模何日创，景致一时新。广砌罗红药，疏窗荫绿筠。锁开宾阁晓，梯上妓楼春。置醴宁三爵，加笾过八珍。茶香飘紫笋，脍缕落红鳞。辉赫车舆闹，珍奇鸟兽驯。猕猴看枥马，鹦鹉唤家人。锦额帘高卷，银花醆慢巡。劝尝光禄酒，许看洛川神。敛翠凝歌黛，流香动舞巾。裙翻绣鸂鶒，梳陷钿麒麟。笛怨音含楚，筝娇语带秦。侍儿催画烛，醉客吐文茵。投辖多连夜，鸣珂便达晨。入朝纡紫绶，待漏拥朱轮。贵介交三事，光荣照四邻。甘浓将奉客，稳暖不缘身。十载歌钟地，三朝节钺臣。爱才心倜傥，敦旧礼殷勤。门以招贤盛，家因好事贫。始知豪杰意，富贵为交亲。","dynasty":"唐代","title":"题周皓大夫新亭子二十二韵"}
{"author":"白居易","content":"山东才副苍生愿，川上俄惊逝水波。履道凄凉新第宅，宣城零落旧笙歌。园荒唯有薪堪采，门冷兼无雀可罗。今日相逢偶同到，伤心不是故经过。","dynasty":"唐代","title":"与梦得偶同到敦诗宅，感而题壁"}
{"author":"白居易","content":"润气凝柱础，繁声注瓦沟。暗留窗不晓，凉引簟先秋。叶湿蚕应病，泥稀燕亦愁。仍闻放朝夜，误出到街头。","dynasty":"唐代","title":"和韩侍郎苦雨"}
{"author":"白居易","content":"欹沈不视事，两日门掩关。始知吏役身，不病不得闲。闲意不在远，小亭方丈间。西檐竹梢上，坐见太白山。遥愧峰上云，对此尘中颜。","dynasty":"唐代","title":"病假中南亭闲望"}
{"author":"白居易","content":"宦情本淡薄，年貌又老丑。紫绶与金章，于予亦何有。有时独隐几，答然无所偶。卧枕一卷书，起尝一杯酒。书将引昏睡，酒用扶衰朽。客到忽已酣，脱巾坐搔首。疏顽倚老病，容恕惭交友。忽思庄生言，亦拟鞭其后。","dynasty":"唐代","title":"隐几赠客"}
{"author":"白居易","content":"脉脉复脉脉，美人千里隔。不见来几时，瑶草三四碧。玉琴声悄悄，鸾镜尘幂幂。昔为连理枝，今作分飞翮。寄书多不达，加饭终无益。心肠不自宽，衣带何由窄。","dynasty":"唐代","title":"古意"}
{"author":"白居易","content":"疏散郡丞同野客，幽闲官舍抵山家。春风北户千茎竹，晚日东园一树花。小醆吹醅尝冷酒，深炉敲火炙新茶。能来尽日观棋否，太守知慵放晚衙。","dynasty":"唐代","title":"北亭招客"}
{"author":"白居易","content":"窗明帘薄透朝光，卧整巾簪起下床。背壁灯残经宿焰，开箱衣带隔年香。无情亦任他春去，不醉争销得昼长。一部清商一壶酒，与君明日暖新堂。","dynasty":"唐代","title":"早夏晓兴赠梦得"}
{"author":"白居易","content":"老眼花前闇，春衣雨后寒。旧诗多忘却，新酒且尝看。拙定于身稳，慵应趁伴难。渐销名利想，无梦到长安。","dynasty":"唐代","title":"无梦"}
{"author":"白居易","content":"淮海妖氛灭，乾坤嘉气通。班师郊社内，操袂凯歌中。庙算无遗策，天兵不战功。小臣同鸟兽，率舞向皇风。","dynasty":"唐代","title":"大社观献捷诗"}
{"author":"白居易","content":"独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。","dynasty":"唐代","tags":"登高，写景，思乡","title":"庾楼晓望"}
{"author":"白居易","content":"江上新楼名四望，东西南北水茫茫。无由得与君携手，同凭栏干一望乡。","dynasty":"唐代","title":"寄题杨万州四望楼"}
{"author":"白居易","content":"上苑风烟好，中桥道路平。蹴球尘不起，泼火雨新晴。宿醉头仍重，晨游眼乍明。老慵虽省事，春诱尚多情。遇客踟蹰立，寻花取次行。连钱嚼金勒，凿落写银罂。府酝伤教送，官娃岂要迎。舞腰那及柳，歌舌不如莺。乡国真堪恋，光阴可合轻。三年遇寒食，尽在洛阳城。","dynasty":"唐代","tags":"寒食节，思乡","title":"洛桥寒食日作十韵"}
{"author":"白居易","content":"今朝闲坐石亭中，炉火销残尊又空。冷落若为留客住，冰池霜竹雪髯翁。","dynasty":"唐代","title":"寒亭留客"}
{"author":"白居易","content":"众心爱金玉，众口贪酒肉。何如此溪翁，饮瓢亦自足。溪南刈薪草，溪北修墙屋。岁种一顷田，春驱两黄犊。于中甚安适，此外无营欲。溪畔偶相逢，庵中遂同宿。醉翁向朝市，问我何官禄。虚言笑杀翁，郎官应列宿。","dynasty":"唐代","title":"宿溪翁（时初除郎官赴朝）"}
{"author":"白居易","content":"晡时申，父母堂前莫动尘。纵月些些不称意，向前小语善谘闻。","dynasty":"唐代","title":"十二时行孝文"}
{"author":"白居易","content":"有木秋不凋，青青在江北。谓为洞庭橘，美人自移植。上受顾盼恩，下勤浇溉力。实成乃是枳，臭苦不堪食。物有似是者，真伪何由识。美人默无言，对之长叹息。中含害物意，外矫凌霜色。仍向枝叶间，潜生刺如棘。","dynasty":"唐代","title":"有木诗八首其三"}
{"author":"白居易","content":"悲哉为儒者，力学不能疲。读书眼欲暗，秉笔手生胝。十上方一第，成名常苦迟。纵有宦达者，两鬓已成丝。可怜少壮日，适在穷贱时。丈夫老且病，焉用富贵为。沉沉朱门宅，中有乳臭儿。状貌如妇人，光明膏粱肌。手不把书卷，身不擐戎衣。二十袭封爵，门承勋戚资。春来日日出，服御何轻肥。朝从博徒饮，暮有倡楼期。评封还酒债，堆金选蛾眉。声色狗马外，其馀一无知。山苗与涧松，地势随高卑。古来无奈何，非君独伤悲。","dynasty":"唐代","title":"杂曲歌辞。悲哉行"}
{"author":"白居易","content":"平生所心爱，爱火兼怜雪。火是腊天春，雪为阴夜月。鹅毛纷正堕，兽炭敲初折。盈尺白盐寒，满炉红玉热。稍宜杯酌动，渐引笙歌发。但识欢来由，不知醉时节。银盘堆柳絮，罗袖抟琼屑。共愁明日销，便作经年别。","dynasty":"唐代","title":"对火玩雪"}
{"author":"白居易","content":"浔阳郡厅后，有树不知名。秋先梧桐落，春后桃李荣。五月始萌动，八月已凋零。左右皆松桂，四时郁青青。岂量雨露恩，沾濡不均平。荣枯各有分，天地本无情。顾我亦相类，早衰向晚成。形骸少多病，三十不丰盈。毛鬓早改变，四十白髭生。谁教两萧索，相对此江城。","dynasty":"唐代","title":"郡厅有树，晚荣早凋，人不识名，因题其上"}
{"author":"白居易","content":"纱巾角枕病眠翁，忙少闲多谁与同。但有双松当砌下，更无一事到心中。金章紫绶堪如梦，皂盖朱轮别似空。暑月贫家何所有，客来唯赠北窗风。","dynasty":"唐代","title":"新昌闲居，招杨郎中兄弟"}
{"author":"白居易","content":"玄元皇帝著遗文，乌角先生仰后尘。金玉满堂非己物，子孙委蜕是他人。世间尽不关吾事，天下无亲于我身。只有一身宜爱护，少教冰炭逼心神。","dynasty":"唐代","title":"读道德经"}
{"author":"白居易","content":"劝君一盏君莫辞，劝君两盏君莫疑，劝君三盏君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。","dynasty":"唐代","title":"劝酒"}
{"author":"白居易","content":"闲官兼慢使，著处易停轮。况欲逢新岁，仍初见故人。冒寒寻到洛，待暖始归秦。亦拟同携手，城东略看春。","dynasty":"唐代","title":"酬皇甫宾客"}
{"author":"白居易","content":"若为南国春还至，争向东楼日又长。白片落梅浮涧水，黄梢新柳出城墙。闲拈蕉叶题诗咏，闷取藤枝引酒尝。乐事渐无身渐老，从今始拟负风光。","dynasty":"唐代","title":"春至"}
{"author":"白居易","content":"三盏醺醺四体融，妓亭檐下夕阳中。千声方响敲相续，一曲云和戛未终。今日心情如往日，秋风气味似春风。唯憎小吏樽前报，道去衙时水五筒。","dynasty":"唐代","title":"偶饮"}
{"author":"白居易","content":"萧索穷秋月，苍茫苦雨天。泄云生栋上，行潦入庭前。——白居易苔色侵三径，波声想五弦。井蛙争入户，辙鲋乱归泉。——王起高霤愁晨坐，空阶惊夜眠。鹤鸣犹未已，蚁穴亦频迁。——刘禹锡散漫疏还密，空濛断复连。竹沾青玉润，荷滴白珠圆。——白居易地湿灰蛾灭，池添水马怜。有苗沾霢霂，无月弄潺湲。——王起篱菊潜开秀，园蔬已罢鲜。断行随雁翅，孤啸耸鸢肩。——刘禹锡桥柱黏黄菌，墙衣点绿钱。草荒行药路，沙泛钓鱼船。——白居易长者车犹阻，高人榻且悬。金乌何日见，玉爵几时传。——王起近井桐先落，当檐石欲穿。趋风诚有恋，披雾邈无缘。——刘禹锡廪米陈生醭，庖薪湿起烟。鸣鸡潜报晓，急景暗凋年。——白居易盖洒高松上，丝繁细柳边。拂丛时起蝶，堕叶乍惊蝉。——王起巾角皆争垫，裙裾别似湔。人多蒙翠被，马尽著连乾。——刘禹锡好客无来者，贫家但悄然。湿泥印鹤迹，漏壁络蜗涎。——白居易蚊聚雷侵室，鸥翻浪满川。上楼愁幂幂，绕舍厌溅溅。——王起律候今秋矣，欢娱久旷焉。但令高兴在，晴后奉周旋。——刘禹锡","dynasty":"唐代","title":"秋霖即事联句三十韵"}
{"author":"白居易","content":"宫漏三声知半夜，好风凉月满松筠。此时闲坐寂无语，药树影中唯两人。","dynasty":"唐代","title":"同钱员外禁中夜直"}
{"author":"白居易","content":"黄叶聚墙角，青苔围柱根。被经霜后薄，镜遇雨来昏。半卷寒檐幕，斜开暖阁门。迎冬兼送老，只仰酒盈尊。","dynasty":"唐代","title":"早寒"}
{"author":"白居易","content":"亲宾相贺问何如，服色恩光尽反初。头白喜抛黄草峡，眼明惊拆紫泥书。便留朱绂还铃阁，却著青袍侍玉除。无奈娇痴三岁女，绕腰啼哭觅金鱼。","dynasty":"唐代","title":"初除尚书郎，脱刺史绯"}
{"author":"白居易","content":"朱绂仙郎白雪歌，和人虽少爱人多。明朝说与诗人道，水部如今不姓何。","dynasty":"唐代","title":"听水部吴员外新诗，因赠绝句"}
{"author":"白居易","content":"忆昨为吏日，折腰多苦辛。归来不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂莫，意中如三人。忽奉宣室诏，徵为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。","dynasty":"唐代","title":"寄题盩厔厅前双松"}
{"author":"白居易","content":"曈曈太阳如火色，上行千里下一刻。出为白昼入为夜，圜转如珠住不得。住不得，可奈何，为君举酒歌短歌。歌声苦，词亦苦，四座少年君听取。今夕未竟明夕催，秋风才往春风回。人无根蒂时不驻，朱颜白日相隳颓。劝君且强笑一面，劝君复强饮一杯。人生不得长欢乐，年少须臾老到来。世人求富贵，多为身嗜欲。盛衰不自由，得失常相逐。问君少年日，苦学将干禄。负笈尘中游，抱书雪前宿。布衾不周体，藜茄才充腹。三十登宦途，五十被朝服。奴温已挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日终天速。从古无奈何，短歌听一曲。","dynasty":"唐代","title":"相和歌辞。短歌行二首"}
{"author":"白居易","content":"明月满深浦，愁人卧孤舟。烦冤寝不得，夏夜长于秋。苦乏衣食资，远为江海游。光阴坐迟暮，乡国行阻修。身病向鄱阳，家贫寄徐州。前事与后事，岂堪心并忧。忧来起长望，但见江水流。云树霭苍苍，烟波澹悠悠。故园迷处所，一念堪白头。","dynasty":"唐代","title":"将之饶州，江浦夜泊"}
{"author":"白居易","content":"日暮舟悄悄，烟生水沈沈。何以延宿客，夜酒与秋琴。来客道门子，来自嵩高岑。轩轩举云貌，豁豁开清襟。得意言语断，入玄滋味深。默然相顾哂，心适而忘心。","dynasty":"唐代","title":"舟中李山人访宿"}
{"author":"白居易","content":"郁金香汗裛歌巾，山石榴花染舞裙。好似文君还对酒，胜于神女不归云。梦中那及觉时见，宋玉荆王应羡君。","dynasty":"唐代","title":"卢侍御小妓乞诗座上留赠"}
{"author":"白居易","content":"南龙兴寺春晴后，缓步徐吟绕四廊。老趁风花应不称，闲寻松雪正相当。吏人引从多乘舆，宾客逢迎少下堂。不拟人间更求事，些些疏懒亦何妨。","dynasty":"唐代","title":"南龙兴寺残雪"}
{"author":"白居易","content":"去岁欢游何处去，曲江西岸杏园东。花下忘归因美景，尊前劝酒是春风。各从微宦风尘里，共度流年离别中。今日相逢愁又喜，八人分散两人同。","dynasty":"唐代","title":"酬哥舒大见赠"}
{"author":"白居易","content":"自入台来见面稀，班中遥得揖容辉。早知相忆来相访，悔待江头明月归。","dynasty":"唐代","title":"曲江夜归，闻元八见访"}
{"author":"白居易","content":"炼尽少年成白首，忆初相识到今朝。昔饶春桂长先折，今伴寒松取后凋。生事纵贫犹可过，风情虽老未全销。声华宠命人皆得，若个如君历七朝。","dynasty":"唐代","title":"梦得前所酬篇有炼尽美少年之句因思往事…以长句答之"}
{"author":"白居易","content":"潇洒城东楼，绕楼多修竹。森然一万竿，白粉封青玉。卷帘睡初觉，欹枕看未足。影转色入楼，床席生浮绿。空城绝宾客，向夕弥幽独。楼上夜不归，此君留我宿。","dynasty":"唐代","title":"东楼竹"}
{"author":"白居易","content":"罗敷敛双袂，樊姬献一杯。不见舒员外，秋菊为谁开？","dynasty":"唐代","title":"九日代罗樊二妓招舒著作　齐梁格。"}
{"author":"白居易","content":"眼下有衣兼有食，心中无喜亦无忧。正如身后有何事，应向人间无所求。静念道经深闭目，闲迎禅客小低头。犹残少许云泉兴，一岁龙门数度游。晴教晒药泥茶灶，闲看科松洗竹林。活计纵贫长净洁，池亭虽小颇幽深。厨香炊黍调和酒，窗暖安弦拂拭琴。老去生涯只如此，更无馀事可劳心。","dynasty":"唐代","title":"偶吟二首"}
{"author":"白居易","content":"小园新种红樱树，闲绕花枝便当游。何必更随鞍马队，冲泥蹋雨曲江头。","dynasty":"唐代","title":"酬韩侍郎、张博士雨后游曲江见寄"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"含桃最说出东吴，香色鲜秾气味殊。洽恰举头千万颗，婆娑拂面两三株。鸟偷飞处衔将火，人摘争时蹋破珠。可惜风吹兼雨打，明朝后日即应无。","dynasty":"唐代","title":"吴樱桃"}
{"author":"白居易","content":"无月无灯寒食夜，夜深犹立暗花前。忽因时节惊年几，四十如今欠一年。","dynasty":"唐代","title":"寒食夜"}
{"author":"白居易","content":"凉风冷露萧索天，黄蒿紫菊荒凉田。绕冢秋花少颜色，细虫小蝶飞翻翻。中有腾腾独行者，手拄渔竿不骑马。晚从南涧钓鱼回，歇此墟中白杨下。褐衣半故白发新，人逢知我是何人。谁言渭浦栖迟客，曾作甘泉侍从臣。","dynasty":"唐代","title":"东墟晚歇（时退居渭村）"}
{"author":"白居易","content":"西凉伎，假面胡人假狮子。刻木为头丝作尾，金镀眼睛银帖齿。奋迅毛衣摆双耳，如从流沙来万里。紫髯深目两胡儿，鼓舞跳梁前致辞。应似凉州未陷日，安西都护进来时。须臾云得新消息，安西路绝归不得。泣向狮子涕双垂，凉州陷没知不知。狮子回头向西望，哀吼一声观者悲。贞元边将爱此曲，醉坐笑看看不足。娱宾犒士宴监军，狮子胡儿长在目。有一征夫年七十，见弄凉州低面泣。泣罢敛手白将军，主忧臣辱昔所闻。自从天宝兵戈起，犬戎日夜吞西鄙。凉州陷来四十年，河陇侵将七千里。平时安西万里疆，今日边防在凤翔。缘边空屯十万卒，饱食温衣闲过日。遗民肠断在凉州，将卒相看无意收。天子每思长痛惜，将军欲说合惭羞。奈何仍看西凉伎，取笑资欢无所愧。纵无智力未能收，忍取西凉弄为戏。","dynasty":"唐代","title":"新乐府西凉伎刺封疆之臣也"}
{"author":"白居易","content":"三岁相依在洛都，游花宴月饱欢娱。惜别笙歌多怨咽，愿留轩盖少踟蹰。剑磨光彩依前出，鹏举风云逐后驱。从此求闲应不得，更能重醉白家无。","dynasty":"唐代","title":"送舒著作重授省郎赴阙"}
{"author":"白居易","content":"香球趁拍回环匼，花醆抛巡取次飞。自入春来未同醉，那能夜去独先归。","dynasty":"唐代","title":"醉后赠人"}
{"author":"白居易","content":"黑潭水深黑如墨，传有神龙人不识。潭上驾屋官立祠，龙不能神人神之。丰凶水旱与疾疫，乡里皆言龙所为。家家养豚漉清酒，朝祈暮赛依巫口。神之来兮风飘飘，纸钱动兮锦伞摇。神之去兮风亦静，香火灭兮杯盆冷。肉堆潭岸石，酒泼庙前草。不知龙神享几多，林鼠山狐长醉饱。狐何幸？豚何辜？年年杀豚将喂狐。狐假龙神食豚尽，九重泉底龙知无？","dynasty":"唐代","title":"黑潭龙"}
{"author":"白居易","content":"空腹尝新酒，偶成卯时醉。醉来拥褐裘，直至斋时睡。睡酣不语笑，真寝无梦寐。殆欲忘形骸，讵知属天地。醒馀和未散，起坐澹无事。举臂一欠伸，引琴弹秋思。","dynasty":"唐代","title":"和微之诗二十三首。和尝新酒"}
{"author":"白居易","content":"决决涌岩穴，溅溅出洞门。向东应入海，从此不归源。似叶飘辞树，如云断别根。吾身亦如此，何日返乡园。","dynasty":"唐代","title":"途中题山泉"}
{"author":"白居易","content":"垂鞭相送醉醺醺，遥见庐山指似君。想君初觉从军乐，未爱香炉峰上云。","dynasty":"唐代","title":"戏赠李十三判官"}
{"author":"白居易","content":"正南午，侍奉尊亲莫辞[诉]。回干就湿长成人，如今去合论辛苦。","dynasty":"唐代","title":"十二时行孝文"}
{"author":"白居易","content":"病逢佳节长叹息，春雨濛濛榆柳色。羸坐全非旧日容，扶行半是他人力。喧喧里巷蹋青归，笑闭柴门度寒食。","dynasty":"唐代","title":"寒食卧病"}
{"author":"白居易","content":"五年不入慈恩寺，今日寻师始一来。欲知火宅焚烧苦，方寸如今化作灰。","dynasty":"唐代","title":"赠昙禅师（梦中作）"}
{"author":"白居易","content":"往事勿追思，追思多悲怆。来事勿相迎，相迎已惆怅。不如兀然坐，不如塌然卧。食来即开口，睡来即合眼。二事最关身，安寝加餐饭。忘怀任行止，委命随修短。更若有兴来，狂歌酒一盏。","dynasty":"唐代","title":"有感三首其三"}
{"author":"白居易","content":"陵园妾，颜色如花命如叶。命如叶薄将奈何，一奉寝宫年月多。年月多，时光换，春愁秋思知何限。青丝发落丛鬓疏，红玉肤销系裙慢。忆昔宫中被妒猜，因谗得罪配陵来。老母啼呼趁车别，中官监送锁门回。山宫一闭无开日，未死此身不令出。松门到晓月裴回，柏城尽日风萧瑟。松门柏城幽闭深，闻蝉听燕感光阴。眼看菊蕊重阳泪，手把梨花寒食心。把花掩泪无人见，绿芜墙绕青苔院。四季徒支妆粉钱，三朝不识君王面。遥想六宫奉至尊，宣徽雪夜浴堂春。雨露之恩不及者，犹闻不啻三千人。三千人，我尔君恩何厚薄。愿令轮转直陵园，三岁一来均苦乐。","dynasty":"唐代","title":"陵园妾－怜幽闭也（一作托幽闭，喻被谗遭黜也）"}
{"author":"白居易","content":"八月白露降，湖中水方老。旦夕秋风多，衰荷半倾倒。手攀青枫树，足蹋黄芦草。惨澹老容颜，冷落秋怀抱。有兄在淮楚，有弟在蜀道。万里何时来，烟波白浩浩。","dynasty":"唐代","title":"南湖晚秋"}
{"author":"白居易","content":"天上中台正，人间一品高。休明值尧舜，勋业过萧曹。始擅文三捷，终兼武六韬。动人名赫赫，忧国意忉忉。荡蔡擒封豕，平齐斩巨鳌。两河收土宇，四海定波涛。宠重移宫龠，恩新换阃旄。保厘东宅静，守护北门牢。晋国封疆阔，并州士马豪。胡兵惊赤帜，边雁避乌号。令下流如水，仁沾泽似膏。路喧歌五袴，军醉感单醪。将校森貔武，宾僚俨隽髦。客无烦夜柝，吏不犯秋毫。神在台骀助，魂亡猃狁逃。德星销彗孛，霖雨灭腥臊。烽戍高临代，关河远控洮。汾云晴漠漠，朔吹冷颾颾.豹尾交牙戟，虬须捧佩刀。通天白犀带，照地紫麟袍。羌管吹杨柳，燕姬酌蒲萄。银含凿落盏，金屑琵琶槽。遥想从军乐，应忘报国劳。紫微留北阙，绿野寄东皋。忽忆前时会，多惭下客叨。清宵陪宴话，美景从游遨。花月还同赏，琴诗雅自操。朱弦拂宫徵，洪笔振风骚。近竹开方丈，依林架桔槔。春池八九曲，画舫两三艘。径滑苔黏屐，潭深水没篙。绿丝萦岸柳，红粉映楼桃。为穆先陈醴，招刘共藉糟。舞鬟金翡翠，歌颈玉蛴螬。盛德终难过，明时岂易遭。公虽慕张范，帝未舍伊皋。眷恋心方结，踟蹰首已搔。鸾皇上寥廓，燕雀任蓬蒿。欲献文狂简，徒烦思郁陶。可怜四百字，轻重抵鸿毛。","dynasty":"唐代","title":"寄献北都留守裴令公"}
{"author":"白居易","content":"因君知非问，诠较天下事。第一莫若禅，第二无如醉。禅能泯人我，醉可忘荣悴。与君次第言，为我少留意。儒教重礼法，道家养神气。重礼足滋彰，养神多避忌。不如学禅定，中有甚深味。旷廓了如空，澄凝胜于睡。屏除默默念，销尽悠悠思。春无伤春心，秋无感秋泪。坐成真谛乐，如受空王赐。既得脱尘劳，兼应离惭愧。除禅其次醉，此说非无谓。一酌机即忘，三杯性咸遂。逐臣去室妇，降虏败军帅。思苦膏火煎，忧深扃锁秘。须凭百杯沃，莫惜千金费。便似罩中鱼，脱飞生两翅。劝君虽老大，逢酒莫回避。不然即学禅，两途同一致。","dynasty":"唐代","title":"和微之诗二十三首。和知非"}
{"author":"白居易","content":"书报微之晦叔知，欲题崔字泪先垂。世间此恨偏敦我，天下何人不哭儿。蝉老悲鸣抛蜕后，龙眠惊觉失珠时。文章十帙官三品，身后传谁庇荫谁。","dynasty":"唐代","title":"初丧崔儿报微之晦叔"}
{"author":"白居易","content":"陋巷孤寒士，出门苦恓恓.虽云志气高，岂免颜色低。平生同门友，通籍在金闺。曩者胶漆契，迩来云雨睽。正逢下朝归，轩骑五门西。是时天久阴，三日雨凄凄。蹇驴避路立，肥马当风嘶。回头忘相识，占道上沙堤。昔年洛阳社，贫贱相提携。今日长安道，对面隔云泥。近日多如此，非君独惨凄。死生不变者，唯闻任与黎。","dynasty":"唐代","title":"秦中吟十首。伤友（又云伤苦节士。一作胶漆契）"}
{"author":"白居易","content":"头陀独宿寺西峰，百尺禅庵半夜钟。烟月苍苍风瑟瑟，更无杂树对山松。","dynasty":"唐代","title":"题清头陀"}
{"author":"白居易","content":"巴东船舫上巴西，波面风生雨脚齐。水蓼冷花红簌簌，江蓠湿叶碧凄凄。","dynasty":"唐代","title":"竹枝"}
{"author":"白居易","content":"病逢佳节长叹息，春雨濛濛榆柳色。羸坐全非旧日容，扶行半是他人力。喧喧里巷蹋青归，笑闭柴门度寒食。","dynasty":"唐代","title":"寒食卧病"}
{"author":"白居易","content":"落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。","dynasty":"唐代","title":"送沈仓曹赴江西"}
{"author":"白居易","content":"忆昨为吏日，折腰多苦辛。归家不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂寞，意中如三人。忽奉宣室诏，征为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。","dynasty":"唐代","title":"寄题周至厅前双松两松自仙游山移植县厅。"}
{"author":"白居易","content":"香炉峰北面，遗爱寺西偏。白石何凿凿，清流亦潺潺。有松数十株，有竹千馀竿。松张翠伞盖，竹倚青琅玕.其下无人居，悠哉多岁年。有时聚猿鸟，终日空风烟。时有沉冥子，姓白字乐天。平生无所好，见此心依然。如获终老地，忽乎不知还。架岩结茅宇，斫壑开茶园。何以洗我耳，屋头飞落泉。何以净我眼，砌下生白莲。左手携一壶，右手挈五弦。傲然意自足，箕踞于其间。兴酣仰天歌，歌中聊寄言。言我本野夫，误为世网牵。时来昔捧日，老去今归山。倦鸟得茂树，涸鱼返清源。舍此欲焉往，人间多险艰。","dynasty":"唐代","title":"香炉峰下新置草堂，即事咏怀，题于石上"}
{"author":"白居易","content":"巫女庙花红似粉，昭君村柳翠于眉。诚知老去风情少，见此争无一句诗。","dynasty":"唐代","title":"题峡中石上"}
{"author":"白居易","content":"含桃最说出东吴，香色鲜秾气味殊。洽恰举头千万颗，婆娑拂面两三株。鸟偷飞处衔将火，人摘争时蹋破珠。可惜风吹兼雨打，明朝后日即应无。","dynasty":"唐代","title":"吴樱桃"}
{"author":"白居易","content":"黄昏饮散归来卧，夜半人扶强起行。枕上酒容和睡醒，楼前海月伴潮生。将归梁燕还重宿，欲灭窗灯却复明。直至晓来犹妄想，耳中如有管弦声。","dynasty":"唐代","title":"饮后夜醒"}
{"author":"白居易","content":"伤心一尉便终身，叔母年高新妇贫。一片绿衫消不得，腰金拖紫是何人。","dynasty":"唐代","title":"哭从弟"}
{"author":"白居易","content":"炉火欲销灯欲尽，夜长相对百忧生。他时诸处重相见，莫忘今宵灯下情。","dynasty":"唐代","title":"冬夜示敏巢（时在东都宅）"}
{"author":"白居易","content":"病卧帝王州，花时不得游。老应随日至，春肯为人留。粉坏杏将谢，火繁桃尚稠。白飘僧院地，红落酒家楼。空里雪相似，晚来风不休。吟君怅望句，如到曲江头。","dynasty":"唐代","title":"酬令狐相公春日寻花见寄六韵"}
{"author":"白居易","content":"黄昏戌，下帘拂床早交毕。安置父母卧高堂，睡定然乃抽身出。","dynasty":"唐代","title":"十二时行孝文"}
{"author":"白居易","content":"江城寒角动，沙洲夕鸟还。独在高亭上，西南望远山。","dynasty":"唐代","title":"晚望"}
{"author":"白居易","content":"禁苑残莺三四声，景迟风慢暮春情。日西无事墙阴下，闲蹋宫花独自行。","dynasty":"唐代","title":"残春曲（禁中口号）"}
{"author":"白居易","content":"古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。","dynasty":"唐代","title":"邓鲂、张彻落第"}
{"author":"白居易","content":"贫闲日高起，门巷昼寂寂。时暑放朝参，天阴少人客。槐花满田地，仅绝人行迹。独在一床眠，清凉风雨夕。勿嫌坊曲远，近即多牵役。勿嫌禄俸薄，厚即多忧责。平生尚恬旷，老大宜安适。何以养吾真，官闲居处僻。","dynasty":"唐代","title":"昭国闲居"}
{"author":"白居易","content":"庐山多桂树，湓浦多修竹，东林寺有白莲华，皆植物之贞劲秀异者，虽宫囿省寺中，未必能尽有。夫物以多为贱，故南方人不贵重之。至有蒸爨其桂，剪弃其竹，白眼于莲花者。予惜其不生于北土也，因赋三题以唁之。","dynasty":"唐代","title":"浔阳三题并序"}
{"author":"白居易","content":"深闭竹间扉，静扫松下地。独啸晚风前，何人知此意。看山尽日坐，枕帙移时睡。谁能从我游，使君心无事。","dynasty":"唐代","title":"闲居"}
{"author":"白居易","content":"虞帝南巡后，殷宗谅闇中。初辞铸鼎地，已闭望仙宫。晓落当陵月，秋生满旆风。前星承帝座，不使北辰空。","dynasty":"唐代","title":"德宗皇帝挽歌词四首其二"}
{"author":"白居易","content":"朝咏游仙诗，暮歌采薇曲。卧云坐白石，山中十五宿。行随出洞水，回别缘岩竹。早晚重来游，心期瑶草绿。","dynasty":"唐代","title":"出山吟"}
{"author":"白居易","content":"长途发已久，前馆行未至。体倦目已昏，瞌然遂成睡。右袂尚垂鞭，左手暂委辔。忽觉问仆夫，才行百步地。形神分处所，迟速相乖异。马上几多时，梦中无限事。诚哉达人语，百龄同一寐。","dynasty":"唐代","title":"自秦望赴五松驿，马上偶睡，睡觉成吟"}
{"author":"白居易","content":"东林寺里西廊下，石片镌题数首诗。言句怪来还校别，看名知是老汤师。","dynasty":"唐代","title":"读僧灵彻诗"}
{"author":"白居易","content":"右眼昏花左足风，金篦石水用无功。不如回念三乘乐，便得浮生百病空。无子同居草庵下，有妻偕老道场中。何烦更请僧为侣，月上新归伴病翁。","dynasty":"唐代","title":"病中看经赠诸道侣"}
{"author":"白居易","content":"因下疏为沼，随高筑作台。龙门分水入，金谷取花栽。绕岸行初匝，凭轩立未回。园西有池位，留与后人开。","dynasty":"唐代","title":"重修府西水亭院"}
{"author":"白居易","content":"忽忆两家同里巷，何曾一处不追随。闲游预算分朝日，静语多同待漏时。花下放狂冲黑饮，灯前起坐彻明棋。可知风雨孤舟夜，芦苇丛中作此诗。","dynasty":"唐代","title":"独树浦雨夜寄李六郎中"}
{"author":"白居易","content":"村中少宾客，柴门多不开。忽闻车马至，云是故人来。况值风雨夕，愁心正悠哉。愿君且同宿，尽此手中杯。人生开口笑，百年都几回。","dynasty":"唐代","title":"喜友至留宿"}
{"author":"白居易","content":"西户最荣君好去，左冯虽稳我慵来。秋风一箸鲈鱼鲙，张翰摇头唤不回。","dynasty":"唐代","title":"寄杨六侍郎（时杨初授户部，予不赴同州）"}
{"author":"白居易","content":"腾腾兀兀在人间，贵贱贤愚尽往还。膻腻筵中唯饮酒，歌钟会处独思山。存神不许三尸住，混俗无妨两鬓斑。除却馀杭白太守，何人更解爱君闲。","dynasty":"唐代","title":"题石山人"}
{"author":"白居易","content":"墙西明月水东亭，一曲霓裳按小伶。不敢邀君无别意，弦生管涩未堪听。","dynasty":"唐代","title":"答苏庶子月夜闻家僮奏乐见赠"}
{"author":"白居易","content":"何处感时节，新蝉禁中闻。宫槐有秋意，风夕花纷纷。寄迹鸳鹭行，归心鸥鹤群。唯有王居士，知予忆白云。何日仙游寺，潭前秋见君。","dynasty":"唐代","title":"翰林院中感秋怀王质夫（王居仙游山）"}
{"author":"白居易","content":"把君诗卷灯前读，诗尽灯残天未明。眼痛灭灯犹闇坐，逆风吹浪打船声。","dynasty":"唐代","tags":"关切，思念","title":"舟中读元九诗"}
{"author":"白居易","content":"沣头峡口钱唐岸，三别都经二十年。且喜筋骸俱健在，勿嫌须鬓各皤然。君归北阙朝天帝，我住东京作地仙。博望自来非弃置，承明重入莫拘牵。醉收杯杓停灯语，寒展衾裯对枕眠。犹被分司官系绊，送君不得过甘泉。","dynasty":"唐代","title":"酬别微之（临都驿醉后作）"}
{"author":"白居易","content":"促促急景中，蠢蠢微尘里。生涯有分限，爱恋无终已。早夭羡中年，中年羡暮齿。暮齿又贪生，服食求不死。朝吞太阳精，夕吸秋石髓。徼福反成灾，药误者多矣。以之资嗜欲，又望延甲子。天人阴骘间，亦恐无此理。域中有真道，所说不如此。后身始身存，吾闻诸老氏。","dynasty":"唐代","title":"戒药"}
{"author":"白居易","content":"玉轸朱弦瑟瑟徽，吴娃徵调奏湘妃。分明曲里愁云雨，似道萧萧郎不归。","dynasty":"唐代","title":"听弹湘妃怨"}
{"author":"白居易","content":"已留旧政布中和，又付新词与艳歌。但是人家有遗爱，就中苏小感恩多。","dynasty":"唐代","title":"闻歌妓唱严郎中诗，因以绝句寄之（严前为郡守）"}
{"author":"白居易","content":"缭绕府西面，潺湲池北头。凿开明月峡，决破白苹洲。清浅漪澜急，夤缘浦屿幽。直冲行径断，平入卧斋流。石叠青棱玉，波翻白片鸥。喷时千点雨，澄处一泓油。绝境应难别，同心岂易求？少逢人爱玩，多是我淹留。夹岸铺长簟，当轩泊小舟。枕前看鹤浴，床下见鱼游。洞户斜开扇，疏帘半上钩。紫浮萍泛泛，碧亚竹修修。读罢书仍展，棋终局未收。午茶能散睡，卯酒善销愁。檐雨晚初霁，窗风凉欲休。谁能伴老尹，时复一闲游？","dynasty":"唐代","title":"府西池北新葺水斋即事招宾偶题十六韵"}
{"author":"白居易","content":"刘郎刘郎莫先起，苏台苏台隔云水。酒醆来从一百分，马头去便三千里。","dynasty":"唐代","title":"醉中重留梦得"}
{"author":"白居易","content":"郭东丘墓何年客，江畔风光几日春。只合殷勤逐杯酒，不须疏索向交亲。中天或有长生药，下界应无不死人。除却醉来开口笑，世间何事更关身。","dynasty":"唐代","title":"曲江醉后赠诸亲故"}
{"author":"白居易","content":"烟澹月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。","dynasty":"唐代","title":"江夜舟行"}
{"author":"白居易","content":"不矜轩冕爱林泉，许到池头一醉眠。已遣平治行药径，兼教扫拂钓鱼船。应将笔砚随诗主，定有笙歌伴酒仙。只候高情无别物，苍苔石笋白花莲。","dynasty":"唐代","title":"令狐尚书许过弊居先赠长句"}
{"author":"白居易","content":"已题一帖红消散，又封一合碧云英。凭人寄向江陵去，道路迢迢一月程。未必能治江上瘴，且图遥慰病中情。到时想得君拈得，枕上开看眼暂明。","dynasty":"唐代","title":"闻微之江陵卧病以大通中散碧腴垂云膏寄之因题四韵"}
{"author":"白居易","content":"九十不衰真地仙，六旬犹健亦天怜。今年相遇莺花月，此夜同欢歌酒筵。四座齐声和丝竹，两家随分斗金钿。留君到晓无他意，图向君前作少年。","dynasty":"唐代","title":"春夜宴席上戏赠裴淄川"}
{"author":"白居易","content":"暖床斜卧日曛腰，一觉闲眠百病销。尽日一餐茶两碗，更无所要到明朝。","dynasty":"唐代","title":"闲眠"}
{"author":"白居易","content":"山阳太守政严明，吏静人安无犬惊。不知灵药根成狗，怪得时闻吠夜声。","dynasty":"唐代","title":"和郭使君题枸杞（一作枸杞寄郭使君）"}
{"author":"白居易","content":"我梳白发添新恨，君扫青蛾减旧容。应被傍人怪惆怅，少年离别老相逢。","dynasty":"唐代","title":"逢旧"}
{"author":"白居易","content":"贫闲日高起，门巷昼寂寂。时暑放朝参，天阴少人客。槐花满田地，仅绝人行迹。独在一床眠，清凉风雨夕。勿嫌坊曲远，近即多牵役。勿嫌禄俸薄，厚即多忧责。平生尚恬旷，老大宜安适。何以养吾真，官闲居处僻。","dynasty":"唐代","title":"昭国闲居"}
{"author":"白居易","content":"自知气发每因情，情在何由气得平。若问病根深与浅，此身应与病齐生。","dynasty":"唐代","title":"病气"}
{"author":"白居易","content":"弟妹妻孥小侄甥，娇痴弄我助欢情。岁盏后推蓝尾酒，春盘先劝胶牙饧。形骸潦倒虽堪叹，骨肉团圆亦可荣。犹有夸张少年处，笑呼张丈唤殷兄。","dynasty":"唐代","title":"岁日家宴戏示弟侄等兼呈张侍御二十八丈殷判官二十三兄"}
{"author":"白居易","content":"闻道毗陵诗酒兴，近来积渐学姑苏。罨头新令从偷去，刮骨清吟得似无。越调管吹留客曲，吴吟诗送暖寒杯。娃宫无限风流事，好遣孙心暂学来。","dynasty":"唐代","title":"戏和贾常州醉中二绝句"}
{"author":"白居易","content":"人生何事心无定，宿昔如今意不同。宿昔愁身不得老，如今恨作白头翁。","dynasty":"唐代","title":"代邻叟言怀"}
{"author":"白居易","content":"昔蒙兴化池头送，今许龙门潭上期。聚散但惭长见念，荣枯安敢道相思。功成名遂来虽久，云卧山游去未迟。闻说风情筋力在，只如初破蔡州时。","dynasty":"唐代","title":"侍中晋公欲到东洛先蒙书问期宿龙门思往感今辄献长句"}
{"author":"白居易","content":"头陀独宿寺西峰，百尺禅庵半夜钟。烟月苍苍风瑟瑟，更无杂树对山松。","dynasty":"唐代","title":"题清头陀"}
{"author":"白居易","content":"偶作关东使，重陪洛下游。病来从断酒，老去可禁愁。款曲偏青眼，蹉跎各白头。蓬山闲气味，依约似龙楼。","dynasty":"唐代","title":"答苏庶子"}
{"author":"白居易","content":"浔阳十月天，天气仍温燠。有霜不杀草，有风不落木。玄冥气力薄，草木冬犹绿。谁肯湓浦头，回眼看修竹。其有顾盼者，持刀斩且束。剖劈青琅玕，家家盖墙屋。吾闻汾晋间，竹少重如玉。胡为取轻贱，生此西江曲。","dynasty":"唐代","title":"浔阳三题。湓浦竹"}
{"author":"白居易","content":"明妃风貌最娉婷，合在椒房应四星。只得当年备宫掖，何曾专夜奉帏屏。见疏从道迷图画，知屈那教配虏庭。自是君恩薄如纸，不须一向恨丹青。","dynasty":"唐代","title":"琴曲歌辞。昭君怨"}
{"author":"白居易","content":"忆昨腊月天，北风三尺雪。年老不禁寒，夜长安可彻。赖有青毡帐，风前自张设。复此红火炉，雪中相暖热。如鱼入渊水，似兔藏深穴。婉软蛰鳞苏，温燉冻肌活。方安阴惨夕，遽变阳和节。无奈时候迁，岂是恩情绝。毳bD逐日卷，香燎随灰灭。离恨属三春，佳期在十月。但令此身健，不作多时别。","dynasty":"唐代","title":"别毡帐火炉"}
{"author":"白居易","content":"百花亭上晚裴回，云影阴晴掩复开。日色悠扬映山尽，雨声萧飒渡江来。鬓毛遇病双如雪，心绪逢秋一似灰。向夜欲归愁未了，满湖明月小船回。","dynasty":"唐代","title":"百花亭晚望夜归"}
{"author":"白居易","content":"老思不禁春，风光照眼新。花房红鸟觜，池浪碧鱼鳞。倚棹谁为伴，持杯自问身。心情多少在，六十二三人。","dynasty":"唐代","title":"感春"}
{"author":"白居易","content":"白发长兴叹，青娥亦伴愁。寒衣补灯下，小女戏床头。暗淡屏帏故，凄凉枕席秋。贫中有等级，犹胜嫁黔娄。","dynasty":"唐代","title":"赠内子"}
{"author":"白居易","content":"红笺白纸两三束，半是君诗半是书。经年不展缘身病，今日开看生蠹鱼。","dynasty":"唐代","title":"开元九诗书卷"}
{"author":"白居易","content":"暗上江堤还独立，水风霜气夜棱棱。回看深浦停舟处，芦荻花中一点灯。","dynasty":"唐代","title":"浦中夜泊"}
{"author":"白居易","content":"过得炎蒸月，尤宜老病身。衣裳朝不润，枕簟夜相亲。楼月纤纤早，波风袅袅新。光阴与时节，先感是诗人。","dynasty":"唐代","title":"新秋喜凉"}
{"author":"白居易","content":"往年江外抛桃叶，去岁楼中别柳枝。寂寞春来一杯酒，此情唯有李君知。吟君旧句情难忘，风月何时是尽时。","dynasty":"唐代","title":"对酒有怀寄李十九郎中"}
{"author":"白居易","content":"忆昨为吏日，折腰多苦辛。归家不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂寞，意中如三人。忽奉宣室诏，征为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。","dynasty":"唐代","title":"寄题盩厔厅前双松（两松自仙游山移植县厅）"}
{"author":"白居易","content":"世欺不识字，我忝攻文笔。世欺不得官，我忝居班秩。人老多病苦，我今幸无疾。人老多忧累，我今婚嫁毕。心安不移转，身泰无牵率。所以十年来，形神闲且逸。况当垂老岁，所要无多物。一裘暖过冬，一饭饱终日。勿言舍宅小，不过寝一室。何用鞍马多，不能骑两匹。如我优幸身，人中十有七。如我知足心，人中百无一。傍观愚亦见，当己贤多失。不敢论他人，狂言示诸侄。","dynasty":"唐代","title":"狂言示诸侄"}
{"author":"白居易","content":"菱池如镜净无波，白点花稀青角多。时唱一声新水调，谩人道是采菱歌。","dynasty":"唐代","title":"看采菱"}
{"author":"白居易","content":"绿丝文布素轻褣，珍重京华手自封。贫友远劳君寄附，病妻亲为我裁缝。袴花白似秋去薄，衫色青于春草浓。欲著却休知不称，折腰无复旧形容。","dynasty":"唐代","title":"元九以绿丝布白轻褣见寄制成衣服以诗报知"}
{"author":"白居易","content":"世人求富贵，多为奉嗜欲。盛衰不自由，得失常相逐。问君少年日，苦学将干禄。负笈尘中游，抱书雪前读。布衾不周体，藜茹才充腹。三十登宦途，五十被朝服。奴温新挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日经天速。从古无奈何，短歌听一曲。","dynasty":"唐代","title":"短歌行"}
{"author":"白居易","content":"风光引步酒开颜，送老消春嵩洛间。朝蹋落花相伴出，暮随飞鸟一时还。我为病叟诚宜退，君是才臣岂合闲。可惜济时心力在，放教临水复登山。","dynasty":"唐代","title":"春来频与李二宾客郭外同游，因赠长句"}
{"author":"白居易","content":"立部伎，鼓笛喧。舞双剑，跳七丸。袅巨索，掉长竿。太常部伎有等级，堂上者坐堂下立。堂上坐部笙歌清，堂下立部鼓笛鸣。笙歌一声众侧耳，鼓笛万曲无人听。立部贱，坐部贵，坐部退为立部伎，击鼓吹笙和杂戏。立部又退何所任，始就乐悬操雅音。雅音替坏一至此，长令尔辈调宫徵。圆丘后土郊祀时，言将此乐感神祇.欲望凤来百兽舞，何异北辕将适楚。工师愚贱安足云，太常三卿尔何人。","dynasty":"唐代","title":"立部伎－刺雅乐之替也"}
{"author":"白居易","content":"夜沐早梳头，窗明秋镜晓。飒然握中发，一沐知一少。年事渐蹉跎，世缘方缴绕。不学空门法，老病何由了。未得无生心，白头亦为夭。","dynasty":"唐代","title":"早梳头"}
{"author":"白居易","content":"十年常苦学，一上谬成名。擢第未为贵，贺亲方始荣。时辈六七人，送我出帝城。轩车动行色，丝管举离声。得意减别恨，半酣轻远程。翩翩马蹄疾，春日归乡情。","dynasty":"唐代","title":"及第后归觐留别诸同年"}
{"author":"白居易","content":"衰容常晚栉，秋镜偶新磨。一与清光对，方知白发多。鬓毛从幻化，心地付头陀。任意浑成雪，其如似梦何。","dynasty":"唐代","title":"新磨镜"}
{"author":"白居易","content":"腕软拨头轻，新教略略成。四弦千遍语，一曲万重情。法向师边得，能从意上生。莫欺江外手，别是一家声。","dynasty":"唐代","title":"听琵琶妓弹略略"}
{"author":"白居易","content":"红杏初生叶，青梅已缀枝。阑珊花落后，寂寞酒醒时。坐闷低眉久，行慵举足迟。少年君莫怪，头白自应知。","dynasty":"唐代","title":"偶作"}
{"author":"白居易","content":"槐阴歇鞍马，柳絮惹衣巾。日晚独归路，春深多思人。去家才百里，为客只三旬。已念纱窗下，应生宝瑟尘。","dynasty":"唐代","title":"西还寿安路西歇马"}
{"author":"白居易","content":"岂是交亲向我疏，老慵自爱闭门居。近来渐喜知闻断，免恼嵇康索报书。","dynasty":"唐代","title":"老慵"}
{"author":"白居易","content":"吴苑四时风景好，就中偏好是春天。霞光曙后殷于火，水色晴来嫩似烟。士女笙歌宜月下，使君金紫称花前。诚知欢乐堪留恋，其奈离乡已四年。","dynasty":"唐代","title":"早春忆苏州寄梦得"}
{"author":"白居易","content":"禁署寒气迟，孟冬菊初坼。新黄间繁绿，烂若金照碧。仙郎小隐日，心似陶彭泽。秋怜潭上看，日惯篱边摘。今来此地赏，野意潜自适。金马门内花，玉山峰下客。寒芳引清句，吟玩烟景夕。赐酒色偏宜，握兰香不敌。凄凄百卉死，岁晚冰霜积。唯有此花开，殷勤助君惜。","dynasty":"唐代","title":"和钱员外早冬玩禁中新菊"}
{"author":"白居易","content":"非琴非瑟亦非筝，拨柱推弦调未成。欲散白头千万恨，只消红袖两三声。","dynasty":"唐代","title":"云和"}
{"author":"白居易","content":"蝉鬓加意梳，蛾眉用心扫。几度晓妆成，君看不言好。妾身重同穴，君意轻偕老。惆怅去年来，心知未能道。今朝一开口，语少意何深。愿引他时事，移君此日心。人言夫妇亲，义合如一身。及至死生际，何曾苦乐均。妇人一丧夫，终身守孤孑。有如林中竹，忽被风吹折。一折不重生，枯死犹抱节。男儿若丧妇，能不暂伤情。应似门前柳，逢春易发荣。风吹一枝折，还有一枝生。为君委曲言，愿君再三听。须知妇人苦，从此莫相轻。","dynasty":"唐代","title":"妇人苦"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"碧油幢下捧新诗，荣贱虽殊共一悲。涕泪满襟君莫怪，甘泉侍从最多时。","dynasty":"唐代","title":"奉酬李相公见示绝句（时初闻国丧）"}
{"author":"白居易","content":"书意诗情不偶然，苦云梦想在林泉。愿为愚谷烟霞侣，思结空门香火缘。每愧尚书情眷眷，自怜居士病绵绵。不知待得心期否，老校于君六七年。","dynasty":"唐代","title":"以诗代书，酬慕巢尚书见寄"}
{"author":"白居易","content":"夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。梁园应有兴，何不召邹生。","dynasty":"唐代","title":"雪朝乘兴欲诣李司徒留守，先以五韵戏之"}
{"author":"白居易","content":"一月一回同拜表，莫辞侵早过中桥。老于君者应无数，犹趁西京十五朝。","dynasty":"唐代","title":"拜表早出，赠皇甫宾客"}
{"author":"白居易","content":"泗水亭边一分散，浙江楼上重游陪。挥鞭二十年前别，命驾三千里外来。醉袖放狂相向舞，愁眉和笑一时开。留君夜住非无分，且尽青娥红烛台。","dynasty":"唐代","title":"醉中酬殷协律"}
{"author":"白居易","content":"汴水流，泗水流。流到瓜洲古渡头，吴山点点愁¤思悠悠，恨悠悠。恨到归时方始休，月明人倚楼。深画眉，浅画眉。蝉鬓鬅鬙云满衣，阳台行雨回¤巫山高，巫山低。暮雨潇潇郎不归，空房独守时。","dynasty":"唐代","title":"长相思"}
{"author":"白居易","content":"青石一两片，白莲三四枝。寄将东洛去，心与物相随。石倚风前树，莲栽月下池。遥知安置处，预想发荣时。领郡来何远，还乡去已迟。莫言千里别，岁晚有心期。","dynasty":"唐代","title":"莲石"}
{"author":"白居易","content":"炉火欲销灯欲尽，夜长相对百忧生。他时诸处重相见，莫忘今宵灯下情。","dynasty":"唐代","title":"冬夜示敏巢"}
{"author":"白居易","content":"业大承宗祖，功成付子孙。睿文诗播乐，遗训史标言。节表中和德，方垂广利恩。悬知千载后，理代数贞元。","dynasty":"唐代","title":"德宗皇帝挽歌词四首其三"}
{"author":"白居易","content":"清晨承诏命，丰岁阅田闾。膏雨抽苗足，凉风吐穗初。早禾黄错落，晚稻绿扶疏。好入诗家咏，宜令史馆书。散为万姓食，堆作九年储。莫道如云稼，今秋云不如。","dynasty":"唐代","title":"太和戊申岁大有年诏赐百寮出城观稼谨书盛事以俟采诗"}
{"author":"白居易","content":"金谷园中黄袅娜，曲江亭畔碧婆娑。老来处处游行遍，不似苏州柳最多。絮扑白头条拂面，使君无计奈春何。","dynasty":"唐代","title":"苏州柳"}
{"author":"白居易","content":"罢胡琴，掩秦瑟，玲珑再拜歌初毕。谁道使君不解歌，听唱黄鸡与白日。黄鸡催晓丑时鸣，白日催年酉前没。腰间红绶系未稳，镜里朱颜看已失。玲珑玲珑奈老何，使君歌了汝更歌。","dynasty":"唐代","title":"醉歌（示伎人商玲珑）"}
{"author":"白居易","content":"宿云黄惨澹，晓雪白飘飖.散面遮槐市，堆花压柳桥。四郊铺缟素，万室甃琼瑶。银榼携桑落，金炉上丽谯。光迎舞妓动，寒近醉人销。歌乐虽盈耳，惭无五袴谣。","dynasty":"唐代","title":"西楼喜雪命宴"}
{"author":"白居易","content":"闲官兼慢使，著处易停轮。况欲逢新岁，仍初见故人。冒寒寻到洛，待暖始归秦。亦拟同携手，城东略看春。","dynasty":"唐代","title":"酬皇甫宾客"}
{"author":"白居易","content":"老住香山初到夜，秋逢白月正圆时。从今便是家山月，试问清光知不知。","dynasty":"唐代","title":"初入香山院对月（太和六年秋作）"}
{"author":"白居易","content":"日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量。","dynasty":"唐代","title":"重咏"}
{"author":"白居易","content":"连枝花样绣罗襦，本拟新年饷小姑。自觉逢春饶怅望，谁能每日趁功夫。针头不解愁眉结，线缕难穿泪脸珠。虽凭绣床都不绣，同床绣伴得知无。","dynasty":"唐代","title":"绣妇叹"}
{"author":"白居易","content":"夜半衾裯冷，孤眠懒未能。笼香销尽火，巾泪滴成冰。为惜影相伴，通宵不灭灯。","dynasty":"唐代","title":"寒闺夜"}
{"author":"白居易","content":"苦雨晴何喜，喜于未雨时。气收云物变，声乐鸟乌知。——白居易蕙泛光风圃，兰开皎月池。千峰分远近，九陌好追随。——王起白日开天路，玄阴卷地维。馀清在林薄，新照入涟漪。——刘禹锡碧树凉先落，青芜湿更滋。晒毛经浴鹤，曳尾出泥龟。——白居易舞去商羊速，飞来野马迟。柱边无润础，台上有游丝。——王起桥净行尘息，堤长禁柳垂。宫城开睥睨，观阙丽罘罳.——刘禹锡洛水澄清镇，嵩烟展翠帷。梁成虹乍见，市散蜃初移。——白居易藉草风犹暖，攀条露已晞。屋穿添碧瓦，墙缺召金锤。——王起迥彻来双目，昏烦去四支。霞文晚焕烂，星影夕参差。——刘禹锡爽助门庭肃，寒摧草木衰。黄干向阳菊，红洗得霜梨。——白居易假盖闲谁惜，弹弦燥更悲。散蹄良马稳，炙背野人宜。——王起洞户晨晖入，空庭宿雾披。推林出书目，倾笥上衣椸。——刘禹锡道路行非阻，轩车望可期。无辞访圭窦，且愿见琼枝。——白居易山阁蓬莱客，储宫羽翼师。每优陪丽句，何暇觌英姿。——王起玩景方搔首，怀人尚敛眉。因吟仲文什，高兴尽于斯。——刘禹锡","dynasty":"唐代","title":"喜晴联句"}
{"author":"白居易","content":"花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。","dynasty":"唐代","title":"送武士曹归蜀（士曹即武中丞兄）"}
{"author":"白居易","content":"遥羡青云里，祥鸾正引雏。自怜沧海伴，老蚌不生珠。","dynasty":"唐代","title":"见李苏州示男阿武诗，自感成咏"}
{"author":"白居易","content":"谬入金门侍玉除，烦君问我意何如。蟠木讵堪明主用，笼禽徒与故人疏。苑花似雪同随辇，宫月如眉伴直庐。浅薄求贤思自代，嵇康莫寄绝交书。","dynasty":"唐代","title":"答马侍御见赠"}
{"author":"白居易","content":"家寄关西住，身为河北游。萧条岁除夜，旅泊在洺州。","dynasty":"唐代","title":"除夜宿洺州"}
{"author":"白居易","content":"望海楼明照曙霞，护江堤白踏晴沙。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。谁开湖寺西南路，草绿裙腰一道斜。","dynasty":"唐代","tags":"春天","title":"杭州春望"}
{"author":"白居易","content":"把酒承花花落频，花香酒味相和春。莫言不是江南会，虚白亭中旧主人。","dynasty":"唐代","title":"座上赠卢判官"}
{"author":"白居易","content":"决决涌岩穴，溅溅出洞门。向东应入海，从此不归源。似叶飘辞树，如云断别根。吾身亦如此，何日返乡园。","dynasty":"唐代","title":"途中题山泉"}
{"author":"白居易","content":"燕违戊巳鹊避岁，兹事因何羽族知。疑有凤凰颁鸟历，一时一日不参差。水中科斗长成蛙，林下桑虫老作蛾。蛙跳蛾舞仰头笑，焉用鹍鹏鳞羽多。江鱼群从称妻妾，塞雁联行号弟兄。但恐世间真眷属，亲疏亦是强为名。蚕老茧成不庇身，蜂饥蜜熟属他人。须知年老忧家者，恐是二虫虚苦辛。阿阁鹓鸾田舍乌，妍蚩贵贱两悬殊。如何闭向深笼里，一种摧颓触四隅。兽中刀枪多怒吼，鸟遭罗弋尽哀鸣。羔羊口在缘何事，暗死屠门无一声。蟭螟杀敌蚊巢上，蛮触交争蜗角中。应是诸天观下界，一微尘内斗英雄。蟏蛸网上罥蜉蝣，反覆相持死始休。何异浮生临老日，一弹指顷报恩雠。蚁王化饭为臣妾，蜾母偷虫作子孙。彼此假名非本物，其间何怨复何恩。豆苗鹿嚼解乌毒，艾叶雀衔夺燕巢。鸟兽不曾看本草，谙知药性是谁教。一鼠得仙生羽翼，众鼠相看有羡色。岂知飞上未半空，已作乌鸢口中食。鹅乳养雏遗在水，鱼心想子变成鳞。细微幽隐何穷事，知者唯应是圣人。","dynasty":"唐代","title":"禽虫十二章"}
{"author":"白居易","content":"昔作咸秦客，常思江海行。今来仍尽室，此去又专城。典午犹为幸，分忧固是荣。簈星州乘送，艛艓驿船迎。共载皆妻子，同游即弟兄。宁辞浪迹远，且贵赏心并。云展帆高挂，飙驰棹迅征。溯流从汉浦，循路转荆衡。山逐时移色，江随地改名。风光近东早，水木向南清。夏口烟孤起，湘川雨半晴。日煎红浪沸，月射白砂明。北渚寒留雁，南枝暖待莺。骈朱桃露萼，点翠柳含萌。亥市鱼盐聚，神林鼓笛鸣。壶浆椒叶气，歌曲竹枝声。系缆怜沙静，垂纶爱岸平。水餐红粒稻，野茹紫花菁。瓯泛茶如乳，台粘酒似饧。脍长抽锦缕，藕脆削琼英。容易来千里，斯须进一程。未曾劳气力，渐觉有心情。卧稳添春睡，行迟带酒酲。忽愁牵世网，便欲濯尘缨。早接文场战，曾争翰苑盟。掉头称俊造，翘足取公卿。且昧随时义，徒输报国诚。众排恩易失，偏压势先倾。虎尾忧危切，鸿毛性命轻。烛蛾谁救活，蚕茧自缠萦。敛手辞双阙，回眸望两京。长沙抛贾谊，漳浦卧刘桢。鶗鴂鸣还歇，蟾蜍破又盈。年光同激箭，乡思极摇旌。潦倒亲知笑，衰羸旧识惊。乌头因感白，鱼尾为劳赪.剑学将何用，丹烧竟不成。孤舟萍一叶，双鬓雪千茎。老见人情尽，闲思物理精。如汤探冷热，似博斗输赢。险路应须避，迷途莫共争。此心知止足，何物要经营。玉向泥中洁，松经雪后贞。无妨隐朝市，不必谢寰瀛。但在前非悟，期无后患婴。多知非景福，少语是元亨。晦即全身药，明为伐性兵。昏昏随世俗，蠢蠢学黎甿.鸟以能言cm，龟缘入梦烹。知之一何晚，犹足保馀生。","dynasty":"唐代","title":"江州赴忠州，至江陵已来，舟中示舍弟五十韵"}
{"author":"白居易","content":"夜梦归长安，见我故亲友。损之在我左，顺之在我右。云是二月天，春风出携手。同过靖安里，下马寻元九。元九正独坐，见我笑开口。还指西院花，仍开北亭酒。如言各有故，似惜欢难久。神合俄顷间，神离欠伸后。觉来疑在侧，求索无所有。残灯影闪墙，斜月光穿牖。天明西北望，万里君知否。老去无见期，踟蹰搔白首。","dynasty":"唐代","title":"梦与李七庾三十三同访元九"}
{"author":"白居易","content":"淮右寇未散，江西岁再徂。故里干戈地，行人风雪途。此时与尔别，江畔立踟蹰。","dynasty":"唐代","title":"送幼史"}
{"author":"白居易","content":"诗情书意两殷勤，来自天南瘴海滨。初睹银钩还启齿，细吟琼什欲沾巾。凤池隔绝三千里，蜗舍沈冥十五春。唯有新昌故园月，至今分照两乡人。","dynasty":"唐代","title":"得潮州杨相公继之书并诗，以此寄之"}
{"author":"白居易","content":"三盏醺醺四体融，妓亭檐下夕阳中。千声方响敲相续，一曲云和戛未终。今日心情如往日，秋风气味似春风。唯憎小吏樽前报，道去衙时水五筒。","dynasty":"唐代","title":"偶饮"}
{"author":"白居易","content":"但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。","dynasty":"唐代","title":"酒筵上荅张居士"}
{"author":"白居易","content":"立春后五日，春态纷婀娜。白日斜渐长，碧云低欲堕。残冰坼玉片，新萼排红颗。遇物尽欢欣，爱春非独我。迎芳后园立，就暖前檐坐。还有惆怅心，欲别红炉火。","dynasty":"唐代","title":"立春后五日"}
{"author":"白居易","content":"西凉伎，假面胡人假狮子。刻木为头丝作尾，金镀眼睛银帖齿。奋迅毛衣摆双耳，如从流沙来万里。紫髯深目两胡儿，鼓舞跳梁前致辞。应似凉州未陷日，安西都护进来时。须臾云得新消息，安西路绝归不得。泣向狮子涕双垂，凉州陷没知不知。狮子回头向西望，哀吼一声观者悲。贞元边将爱此曲，醉坐笑看看不足。娱宾犒士宴监军，狮子胡儿长在目。有一征夫年七十，见弄凉州低面泣。泣罢敛手白将军，主忧臣辱昔所闻。自从天宝兵戈起，犬戎日夜吞西鄙。凉州陷来四十年，河陇侵将七千里。平时安西万里疆，今日边防在凤翔。缘边空屯十万卒，饱食温衣闲过日。遗民肠断在凉州，将卒相看无意收。天子每思长痛惜，将军欲说合惭羞。奈何仍看西凉伎，取笑资欢无所愧。纵无智力未能收，忍取西凉弄为戏。","dynasty":"唐代","title":"新乐府西凉伎刺封疆之臣也"}
{"author":"白居易","content":"楼上金风声渐紧，月中银字韵初调。促张弦柱吹高管，一曲凉州入泬寥。","dynasty":"唐代","title":"秋夜听高调凉州"}
{"author":"白居易","content":"今朝览明镜，须鬓尽成丝。行年六十四，安得不衰羸。亲属惜我老，相顾兴叹咨。而我独微笑，此意何人知。笑罢仍命酒，掩镜捋白髭。尔辈且安坐，从容听我词。生若不足恋，老亦何足悲。生若苟可恋，老即生多时。不老即须夭，不夭即须衰。晚衰胜早夭，此理决不疑。古人亦有言，浮生七十稀。我今欠六岁，多幸或庶几。倘得及此限，何羡荣启期。当喜不当叹，更倾酒一卮。","dynasty":"唐代","title":"览镜喜老"}
{"author":"白居易","content":"花枝缺处青楼开，艳歌一曲酒一杯。美人劝我急行乐，自古朱颜不再来，君不见外州客，长安道，一回来，一回老。","dynasty":"唐代","title":"横吹曲辞。长安道"}
{"author":"白居易","content":"夺宠心那惯，寻思倚殿门。不知移旧爱，何处作新恩。","dynasty":"唐代","title":"相和歌辞。怨诗"}
{"author":"白居易","content":"何事出长洲，连宵饮不休。醒应难作别，欢渐少于愁。灯火穿村市，笙歌上驿楼。何言五十里，已不属苏州。","dynasty":"唐代","title":"望亭驿酬别周判官"}
{"author":"白居易","content":"籍甚二十年，今日方款颜。相送嵩洛下，论心杯酒间。河亚懒出入，府寮多闭关。苍发彼此老，白日寻常闲。朝从携手出，暮思联骑还。何当挈一榼，同宿龙门山。","dynasty":"唐代","title":"赠苏少府"}
{"author":"白居易","content":"向晚双池好，初晴百物新。袅枝翻翠羽，溅水跃红鳞。萍泛同游子，莲开当丽人。临流一惆怅，还忆曲江春。","dynasty":"唐代","title":"晚题东林寺双池"}
{"author":"白居易","content":"别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。","dynasty":"唐代","title":"河南王尹初到以诗代书先问之"}
{"author":"白居易","content":"忆昔羁贫应举年，脱衣典酒曲江边。十千一斗犹赊饮，何况官供不著钱。","dynasty":"唐代","title":"府酒五绝。自劝"}
{"author":"白居易","content":"萧索穷秋月，苍茫苦雨天。泄云生栋上，行潦入庭前。——白居易苔色侵三径，波声想五弦。井蛙争入户，辙鲋乱归泉。——王起高霤愁晨坐，空阶惊夜眠。鹤鸣犹未已，蚁穴亦频迁。——刘禹锡散漫疏还密，空濛断复连。竹沾青玉润，荷滴白珠圆。——白居易地湿灰蛾灭，池添水马怜。有苗沾霢霂，无月弄潺湲。——王起篱菊潜开秀，园蔬已罢鲜。断行随雁翅，孤啸耸鸢肩。——刘禹锡桥柱黏黄菌，墙衣点绿钱。草荒行药路，沙泛钓鱼船。——白居易长者车犹阻，高人榻且悬。金乌何日见，玉爵几时传。——王起近井桐先落，当檐石欲穿。趋风诚有恋，披雾邈无缘。——刘禹锡廪米陈生醭，庖薪湿起烟。鸣鸡潜报晓，急景暗凋年。——白居易盖洒高松上，丝繁细柳边。拂丛时起蝶，堕叶乍惊蝉。——王起巾角皆争垫，裙裾别似湔。人多蒙翠被，马尽著连乾。——刘禹锡好客无来者，贫家但悄然。湿泥印鹤迹，漏壁络蜗涎。——白居易蚊聚雷侵室，鸥翻浪满川。上楼愁幂幂，绕舍厌溅溅。——王起律候今秋矣，欢娱久旷焉。但令高兴在，晴后奉周旋。——刘禹锡","dynasty":"唐代","title":"秋霖即事联句三十韵"}
{"author":"白居易","content":"四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用？兼恐唇亡齿亦枯！窅窅穷泉埋宝玉，骎骎落景挂桑榆。夜台幕齿期非远，但问前头相见无。","dynasty":"唐代","tags":"悼念，哀思，友人","title":"哭刘尚书梦得二首"}
{"author":"白居易","content":"鸡球饧粥屡开筵，谈笑讴吟间管弦。一月三回寒食会，春光应不负今年。","dynasty":"唐代","title":"会昌元年春五绝句。赠举之仆射"}
{"author":"白居易","content":"庭小同蜗舍，门闲称雀罗。火将灯共尽，风与雪相和。老睡随年减，衰情向夕多。不知同病者，争奈夜长何。","dynasty":"唐代","title":"小庭寒夜寄梦得"}
{"author":"白居易","content":"上阳宫里晓钟后，天津桥头残月前。空阔境疑非下界，飘飖身似在寥天。星河隐映初生日，楼阁葱茏半出烟。此处相逢倾一醆，始知地上有神仙。","dynasty":"唐代","title":"晓上天津桥闲望偶逢卢郎中、张员外携酒同倾"}
{"author":"白居易","content":"火销灰复死，疏弃已经旬。岂是人情薄，其如天气春。风寒忽再起，手冷重相亲。却就红炉坐，心如逢故人。","dynasty":"唐代","title":"重向火"}
{"author":"白居易","content":"今旦一尊酒，欢畅何怡怡。此乐从中来，他人安得知。兄弟唯二人，远别恒苦悲。今春自巴峡，万里平安归。复有双幼妹，笄年未结褵。昨日嫁娶毕，良人皆可依。忧念两消释，如刀断羁縻。身轻心无系，忽欲凌空飞。人生苟有累，食肉常如饥。我心既无苦，饮水亦可肥。行简劝尔酒，停杯听我辞。不叹乡国远，不嫌官禄微。但愿我与尔，终老不相离。","dynasty":"唐代","title":"对酒示行简"}
{"author":"白居易","content":"业大承宗祖，功成付子孙。睿文诗播乐，遗训史标言。节表中和德，方垂广利恩。悬知千载后，理代数贞元。","dynasty":"唐代","title":"德宗皇帝挽歌词四首其三"}
{"author":"白居易","content":"弟妹妻孥小侄甥，娇痴弄我助欢情。岁盏后推蓝尾酒，春盘先劝胶牙饧。形骸潦倒虽堪叹，骨肉团圆亦可荣。犹有夸张少年处，笑呼张丈唤殷兄。","dynasty":"唐代","title":"岁日家宴戏示弟侄等兼呈张侍御二十八丈殷判官二十三兄"}
{"author":"白居易","content":"生为同室亲，死为同穴尘。他人尚相勉，而况我与君。黔娄固穷士，妻贤忘其贫。冀缺一农夫，妻敬俨如宾。陶潜不营生，翟氏自爨薪。梁鸿不肯仕，孟光甘布裙。君虽不读书，此事耳亦闻。至此千载后，传是何如人。人生未死间，不能忘其身。所须者衣食，不过饱与温。蔬食足充饥，何必膏粱珍。缯絮足御寒，何必锦绣文。君家有贻训，清白遗子孙。我亦贞苦士，与君新结婚。庶保贫与素，偕老同欣欣。","dynasty":"唐代","title":"赠内"}
{"author":"白居易","content":"人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。","dynasty":"唐代","title":"人定"}
{"author":"白居易","content":"阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。","dynasty":"唐代","title":"和微之诗二十三首。和顺之琴者"}
{"author":"白居易","content":"晓报樱桃发，春携酒客过。绿饧粘盏杓，红雪压枝柯。天色晴明少，人生事故多。停杯替花语，不醉拟如何。","dynasty":"唐代","title":"同诸客携酒早看樱桃花"}
{"author":"白居易","content":"门前有流水，墙上多高树。竹径绕荷池，萦回百馀步。波闲戏鱼鳖，风静下鸥鹭。寂无城市喧，渺有江湖趣。吾庐在其上，偃卧朝复暮。洛下安一居，山中亦慵去。时逢过客爱，问是谁家住。此是白家翁，闭门终老处。","dynasty":"唐代","title":"闲居自题"}
{"author":"白居易","content":"古人唱歌兼唱情，今人唱歌唯唱声。欲说向君君不会，试将此语问杨琼。","dynasty":"唐代","title":"问杨琼"}
{"author":"白居易","content":"烟澹月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。","dynasty":"唐代","title":"江夜舟行"}
{"author":"白居易","content":"病容衰惨澹，芳景晚蹉跎。无计留春得，争能奈老何。篇章慵报答，杯宴喜经过。顾我酒狂久，负君诗债多。敢辞携绿蚁，只愿见青娥。最忆阳关唱，真珠一串歌。","dynasty":"唐代","title":"晚春欲携酒寻沈四著作，先以六韵寄之"}
{"author":"白居易","content":"且喜同年满七旬，莫嫌衰病莫嫌贫。已为海内有名客，又占世间长命人。耳里声闻新将相，眼前失尽故交亲。尊荣富寿难兼得，闲坐思量最要身。","dynasty":"唐代","title":"偶吟自慰兼呈梦得（予与梦得甲子同，今俱七十）"}
{"author":"白居易","content":"两眼日将暗，四肢渐衰瘦。束带剩昔围，穿衣妨宽袖。流年似江水，奔注无昏昼。志气与形骸，安得长依旧。亦曾登玉陛，举措多纰缪。至今金阙籍，名姓独遗漏。亦曾烧大药，消息乖火候。至今残丹砂，烧乾不成就。行藏事两失，忧恼心交斗。化作憔悴翁，抛身在荒陋。坐看老病逼，须得医王救。唯有不二门，其间无夭寿。","dynasty":"唐代","title":"不二门"}
{"author":"白居易","content":"金光门外昆明路，半醉腾腾信马回。数日非关王事系，牡丹花尽始归来。","dynasty":"唐代","title":"醉中归盩厔"}
{"author":"白居易","content":"腾腾兀兀在人间，贵贱贤愚尽往还。膻腻筵中唯饮酒，歌钟会处独思山。存神不许三尸住，混俗无妨两鬓斑。除却馀杭白太守，何人更解爱君闲。","dynasty":"唐代","title":"题石山人"}
{"author":"白居易","content":"何处春深好，春深富贵家。马为中路鸟，妓作后庭花。罗绮驱论队，金银用断车。眼前何所苦，唯苦日西斜。何处春深好，春深贫贱家。荒凉三径草，冷落四邻花。奴困归佣力，妻愁出赁车。途穷平路险，举足剧褒斜。何处春深好，春深执政家。凤池添砚水，鸡树落衣花。诏借当衢宅，恩容上殿车。延英开对久，门与日西斜。何处春深好，春深方镇家。通犀排带胯，瑞鹘勘袍花。飞絮冲球马，垂杨拂妓车。戎装拜春设，左握宝刀斜。何处春深好，春深刺史家。阴繁棠布叶，岐秀麦分花。五匹鸣珂马，双轮画轼车。和风引行乐，叶叶隼旟斜。何处春深好，春深学士家。凤书裁五色，马鬣剪三花。蜡炬开明火，银台赐物车。相逢不敢揖，彼此帽低斜。何处春深好，春深女学家。惯看温室树，饱识浴堂花。御印提随仗，香笺把下车。宋家宫样髻，一片绿云斜。何处春深好，春深御史家。絮萦骢马尾，蝶绕绣衣花。破柱行持斧，埋轮立驻车。入班遥认得，鱼贯一行斜。何处春深好，春深迁客家。一杯寒食酒，万里故园花。炎瘴蒸如火，光阴走似车。为忧鵩鸟至，只恐日光斜。何处春深好，春深经业家。唯求太常第，不管曲江花。折桂名惭郄，收萤志慕车。官场泥补处，最怕寸阴斜。何处春深好，春深隐士家。野衣裁薜叶，山饭晒松花。兰索纫幽珮，蒲轮驻软车。林间箕踞坐，白眼向人斜。何处春深好，春深渔父家。松湾随棹月，桃浦落船花。投饵移轻楫，牵轮转小车。萧萧芦叶里，风起钓丝斜。何处春深好，春深潮户家。涛翻三月雪，浪喷四时花。曳练驰千马，惊雷走万车。馀波落何处，江转富阳斜。何处春深好，春深痛饮家。十分杯里物，五色眼前花。餔歠眠糟瓮，流涎见麹车。中山一沉醉，千度日西斜。何处春深好，春深上巳家。兰亭席上酒，曲洛岸边花。弄水游童棹，湔裾小妇车。齐桡争渡处，一匹锦标斜。何处春深好，春深寒食家。玲珑镂鸡子，宛转彩球花。碧草追游骑，红尘拜扫车。秋千细腰女，摇曳逐风斜。何处春深好，春深博弈家。一先争破眼，六聚斗成花。鼓应投壶马，兵冲象戏车。弹棋局上事，最妙是长斜。何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。何处春深好，春深娶妇家。两行笼里烛，一树扇间花。宾拜登华席，亲迎障幰车。催妆诗未了，星斗渐倾斜。何处春深好，春深妓女家。眉欺杨柳叶，裙妒石榴花。兰麝熏行被，金铜钉坐车。杭州苏小小，人道最夭斜。","dynasty":"唐代","title":"和春深二十首"}
{"author":"白居易","content":"忆昨征还日，三人归路同。此生都是梦，前事旋成空。杓直泉埋玉，虞平烛过风。唯残乐天在，头白向江东。","dynasty":"唐代","title":"商山路有感"}
{"author":"白居易","content":"水天向晚碧沉沉，树影霞光重叠深。浸月冷波千顷练，苞霜新橘万株金。幸无案牍何妨醉，纵有笙歌不废吟。十只画船何处宿，洞庭山脚太湖心。","dynasty":"唐代","title":"宿湖中"}
{"author":"白居易","content":"病来心静一无思，老去身闲百不为。忽忽眼尘犹爱睡，些些口业尚夸诗。荤腥每断斋居月，香火常亲宴坐时。万虑消停百神泰，唯应寂寞杀三尸。","dynasty":"唐代","title":"斋月静居"}
{"author":"白居易","content":"良时光景长虚掷，壮岁风情已暗销。忽忆同为校书日，每年同醉是今朝。","dynasty":"唐代","title":"三月三日怀微之"}
{"author":"白居易","content":"闲泊池舟静掩扉，老身慵出客来稀。愁应暮雨留教住，春被残莺唤遣归。揭瓮偷尝新熟酒，开箱试著旧生衣。冬裘夏葛相催促，垂老光阴速似飞。","dynasty":"唐代","title":"闲居春尽"}
{"author":"白居易","content":"白金换得青松树，君既先栽我不栽。幸有西风易凭仗，夜深偷送好声来。","dynasty":"唐代","title":"和元八侍御升平新居四绝句。松树"}
{"author":"白居易","content":"三春今向晚，四者昔难并。借问低眉坐，何如携手行。——白居易旧游多过隙，新宴且寻盟。鹦鹉林须乐，麒麟阁未成。——王起分阴当爱惜，迟景好逢迎。林野熏风起，楼台谷雨晴。——刘禹锡墙低山半出，池广水初平。桥转长虹曲，舟回小鹢轻。——白居易残花犹布绣，密竹自闻笙。欲过芳菲节，难忘宴慰情。——王起月轮行似箭，时物始如倾。见雁随兄去，听莺求友声。——刘禹锡蕙长书带展，菰嫩剪刀生。坐密衣裳暖，堂虚丝管清。——白居易峰峦侵碧落，草木近朱明。与点非沂水，陪膺是洛城。——王起拨醅争绿醑，卧酪待朱樱。几处能留客，何人唤解酲。——刘禹锡旧仪尊右揆，新命宠春卿。有喜鹊频语，无机鸥不惊。——白居易青林思小隐，白雪仰芳名。访旧殊千里，登高赖九城。——王起酂侯司管钥，疏傅傲簪缨。纶綍曾同掌，烟霄即上征。——刘禹锡册庭尝接武，书殿忝连衡。兰室春弥馥，松心晚更贞。——白居易琴招翠羽下，钩掣紫鳞呈，只愿回乌景。谁能避兕觥。——王起方知醉兀兀，应是走营营。凤阁鸾台路，从他年少争。——白居易","dynasty":"唐代","title":"仆射来示有三春向晚四者难并之说诚哉是言辄…兼简尚书"}
{"author":"白居易","content":"楼外春晴百鸟鸣，楼中春酒美人倾。路旁花日添衣色，云里天风散珮声。向此高吟谁得意，偶来闲客独多情。佳时莫起兴亡恨，游乐今逢四海清。","dynasty":"唐代","title":"和柳公权登齐云楼"}
{"author":"白居易","content":"夏早日初长，南风草木香。肩舆颇平稳，涧路甚清凉。紫蕨行看采，青梅旋摘尝。疗饥兼解渴，一醆冷云浆。","dynasty":"唐代","title":"早夏游平原回"}
{"author":"白居易","content":"吏满六百石，昔贤辄去之。秩登二千石，今我方罢归。我秩讶已多，我归惭已迟。犹胜尘土下，终老无休期。卧乞百日告，起吟五篇诗。朝与府吏别，暮与州民辞。去年到郡时，麦穗黄离离。今年去郡日，稻花白霏霏。为郡已周岁，半岁罹旱饥。襦袴无一片，甘棠无一枝。何乃老与幼，泣别尽沾衣。下惭苏人泪，上愧刘君辞。","dynasty":"唐代","title":"答刘禹锡白太守行"}
{"author":"白居易","content":"丘中有一士，不知其姓名。面色不忧苦，血气常和平。每选隙地居，不蹋要路行。举动无尤悔，物莫与之争。藜藿不充肠，布褐不蔽形。终岁守穷饿，而无嗟叹声。岂是爱贫贱，深知时俗情。勿矜罗弋巧，鸾鹤在冥冥。","dynasty":"唐代","title":"丘中有一士二首"}
{"author":"白居易","content":"遇兴寻文客，因欢命酒徒。春游忆亲故，夜会似京都。诗思闲仍在，乡愁醉暂无。狂来欲起舞，惭见白髭须。","dynasty":"唐代","title":"偶宴有怀"}
{"author":"白居易","content":"所禀有巧拙，不可改者性。所赋有厚薄，不可移者命。我性愚且蠢，我命薄且屯。问我何以知，所知良有因。亦曾举两足，学人蹋红尘。从兹知性拙，不解转如轮。亦曾奋六翮，高飞到青云。从兹知命薄，摧落不逡巡。慕贵而厌贱，乐富而恶贫。同此天地间，我岂异于人。性命苟如此，反则成苦辛。以此自安分，虽穷每欣欣。葺茅为我庐，编蓬为我门。缝布作袍被，种谷充盘飧。静读古人书，闲钓清渭滨。优哉复游哉，聊以终吾身。","dynasty":"唐代","title":"咏拙"}
{"author":"白居易","content":"悄悄禁门闭，夜深无月明。西窗独暗坐，满耳新蛩声。","dynasty":"唐代","title":"禁中闻蛩"}
{"author":"白居易","content":"楼外春晴百鸟鸣，楼中春酒美人倾。路旁花日添衣色，云里天风散珮声。向此高吟谁得意，偶来闲客独多情。佳时莫起兴亡恨，游乐今逢四海清。","dynasty":"唐代","title":"和柳公权登齐云楼"}
{"author":"白居易","content":"万里路长在，六年身始归。所经多旧馆，大半主人非。","dynasty":"唐代","title":"商山路有感"}
{"author":"白居易","content":"前日君家饮，昨日王家宴。今日过我庐，三日三会面。当歌聊自放，对酒交相劝。为我尽一杯，与君发三愿。一愿世清平，二愿身强健。三愿临老头，数与君相见。","dynasty":"唐代","title":"赠梦得"}
{"author":"白居易","content":"深浅檐花千万枝，碧纱窗外啭黄鹂。残妆含泪下帘坐，尽日伤春春不知。","dynasty":"唐代","title":"伤春词"}
{"author":"白居易","content":"东岸菊丛西岸柳，柳阴烟合菊花开。一条秋水琉璃色，阔狭才容小舫回。除却悠悠白少傅，何人解入此中来。","dynasty":"唐代","title":"题龙门堰西涧"}
{"author":"白居易","content":"小树两株柏，新土三尺坟。苍苍白露草，此地哭刘君。哭君岂无辞，辞云君子人。如何天不吊，穷悴至终身。愚者多贵寿，贤者独贱迍。龙亢彼无悔，蠖屈此不伸。哭罢持此辞，吾将诘羲文。","dynasty":"唐代","title":"哭刘敦质"}
{"author":"白居易","content":"阙塞龙门口，祇园鹫岭头。曾随减劫坏，今遇胜缘修。再莹新金刹，重装旧石楼。病僧皆引起，忙客亦淹留。四望穷沙界，孤标出赡州。地图铺洛邑，天柱倚崧丘。两面苍苍岸，中心瑟瑟流。波翻八滩雪，堰护一潭油。台殿朝弥丽，房廊夜更幽。千花高下塔，一叶往来舟。岫合云初吐，林开雾半收。静闻樵子语，远听棹郎讴。官散殊无事，身闲甚自由。吟来携笔砚，宿去抱衾裯.霁月当窗白，凉风满簟秋。烟香封药灶，泉冷洗茶瓯。南祖心应学，西方社可投。先宜知止足，次要悟浮休。觉路随方乐，迷涂到老愁。须除爱名障，莫作恋家囚。便合穷年住，何言竟日游。可怜终老地，此是我菟裘。","dynasty":"唐代","title":"重修香山寺毕，题二十二韵以纪之"}
{"author":"白居易","content":"世人求富贵，多为奉嗜欲。盛衰不自由，得失常相逐。问君少年日，苦学将干禄。负笈尘中游，抱书雪前读。布衾不周体，藜茹才充腹。三十登宦途，五十被朝服。奴温新挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日经天速。从古无奈何，短歌听一曲。","dynasty":"唐代","title":"短歌行"}
{"author":"白居易","content":"昨日池塘春草生，阿连新有好诗成。花园到处莺呼入，骢马游时客避行。水暖鱼多似南国，人稀尘少胜西京。洛中佳境应无限，若欲谙知问老兄。","dynasty":"唐代","title":"和敏中洛下即事（时敏中为殿中分司）"}
{"author":"白居易","content":"残暑昼犹长，早凉秋尚嫩。露荷散清香，风竹含疏韵。幽闲竟日卧，衰病无人问。薄暮宅门前，槐花深一寸。","dynasty":"唐代","title":"秋凉闲卧"}
{"author":"白居易","content":"劝君一盏君莫辞，劝君两盏君莫疑，劝君三盏君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。","dynasty":"唐代","title":"劝酒"}
{"author":"白居易","content":"霁月光如练，盈庭复满池。秋深无热后，夜浅未寒时。露叶团荒菊，风枝落病梨。相思懒相访，应是各年衰。","dynasty":"唐代","title":"酬梦得暮秋晴夜对月相忆"}
{"author":"白居易","content":"百炼镜，镕范非常规，日辰处所灵且祇.江心波上舟中铸，五月五日日午时。琼粉金膏磨莹已，化为一片秋潭水。镜成将献蓬莱宫，扬州长吏手自封。人间臣妾不合照，背有九五飞天龙。人人呼为天子镜，我有一言闻太宗。太宗常以人为镜，鉴古鉴今不鉴容。四海安危居掌内，百王治乱悬心中。乃知天子别有镜，不是扬州百炼铜。","dynasty":"唐代","title":"百炼镜－辨皇王鉴也"}
{"author":"白居易","content":"好在天涯李使君，江头相见日黄昏。吏人生梗都如鹿，市井疏芜只抵村。一只兰船当驿路，百层石磴上州门。更无平地堪行处，虚受朱轮五马恩。","dynasty":"唐代","title":"初到忠州赠李六（一作李大夫）"}
{"author":"白居易","content":"含沙射人影，虽病人不知。巧言搆人罪，至死人不疑。掇蜂杀爱子，掩鼻戮宠姬。弘恭陷萧望，赵高谋李斯。阴德既必报，阴祸岂虚施。人事虽可罔，天道终难欺。明则有刑辟，幽则有神祗。苟免勿私喜，鬼得而诛之。","dynasty":"唐代","title":"读史五首其四"}
{"author":"白居易","content":"近见诗中叹白发，遥知阃外忆东都。烟霞偷眼窥来久，富贵粘身摆得无。新置林园犹濩落，未终婚嫁且踟蹰。应须待到悬车岁，然后东归伴老夫。","dynasty":"唐代","title":"近见慕巢尚书诗中屡有叹老思退之意又于洛下…谕之"}
{"author":"白居易","content":"行年欲四十，有女曰金銮。生来始周岁，学坐未能言。惭非达者怀，未免俗情怜。从此累身外，徒云慰目前。若无夭折患，则有婚嫁牵。使我归山计，应迟十五年。","dynasty":"唐代","title":"金銮子晬日"}
{"author":"白居易","content":"青龙冈北近西边，移入新居便泰然。冷巷闭门无客到，暖檐移榻向阳眠。阶庭宽窄才容足，墙壁高低粗及肩。莫羡升平元八宅，自思买用几多钱。","dynasty":"唐代","title":"题新居寄元八"}
{"author":"白居易","content":"日渐长，春尚早。墙头半露红萼枝，池岸新铺绿芽草。蹋草攀枝仰头叹，何人知此春怀抱。年颜盛壮名未成，官职欲高身已老。万茎白发真堪恨，一片绯衫何足道。赖得君来劝一杯，愁开闷破心头好。","dynasty":"唐代","title":"日渐长，赠周、殷二判官"}
{"author":"白居易","content":"数日自穿凿，引泉来近陂。寻渠通咽处，绕岸待清时。深好求鱼养，闲堪与鹤期。幽声听难尽，入夜睡常迟。","dynasty":"唐代","title":"新池"}
{"author":"白居易","content":"地压坤方重，官兼宪府雄。桂林无瘴气，柏署有清风。山水衙门外，旌旗艛艓中。大夫应绝席，诗酒与谁同。","dynasty":"唐代","title":"送严大夫赴桂州"}
{"author":"白居易","content":"有松百尺大十围，生在涧底寒且卑。涧深山险人路绝，老死不逢工度之。天子明堂欠梁木，此求彼有两不知。谁喻苍苍造物意，但与之材不与地。金张世禄原宪贫，牛衣寒贱貂蝉贵。貂蝉与牛衣，高下虽有殊。高者未必贤，下者未必愚。君不见沉沉海底生珊瑚。历历天上种白榆。","dynasty":"唐代","title":"涧底松·有松百尺大十围"}
{"author":"白居易","content":"昆明春，昆明春，春池岸古春流新。影浸南山青滉瀁，波沈西日红奫沦。往年因旱池枯竭，龟尾曳涂鱼喣沫。诏开八水注恩波，千介万鳞同日活。今来净绿水照天，游鱼鱍鱍莲田田。洲香杜若抽心短，沙暖鸳鸯铺翅眠。动植飞沈皆遂性，皇泽如春无不被。渔者仍丰网罟资，贫人久获菰蒲利。诏以昆明近帝城，官家不得收其征。菰蒲无租鱼无税，近水之人感君惠。感君惠，独何人。吾闻率土皆王民，远民何疏近何亲。愿推此惠及天下，无远无近同欣欣。吴兴山中罢榷茗，鄱阳坑里休封银。天涯地角无禁利，熙熙同似昆明春。","dynasty":"唐代","title":"新乐府昆明春"}
{"author":"白居易","content":"同州慵不去，此意复谁知。诚爱俸钱厚，其如身力衰。可怜病判案，何似醉吟诗？劳逸悬相远，行藏决不疑。徒烦人劝谏，只合自寻思。白发来无限，青山去有期。野心惟怕闹，家口莫愁饥。卖却新昌宅，聊充送老资。","dynasty":"唐代","title":"诏授同州刺史病不赴任因咏所怀"}
{"author":"白居易","content":"春风摇荡自东来，折尽樱桃绽尽梅。惟馀思妇愁眉结，无限春风吹不开。","dynasty":"唐代","title":"思妇眉"}
{"author":"白居易","content":"满卷玲珑实碎金，展开无不称人心。晓眉歌得白居易，貌卓{两字左均加兀}卢郎更敢寻。","dynasty":"唐代","title":"寄卢协律"}
{"author":"白居易","content":"欲寻秋景闲行去，君病多慵我兴孤。可惜今朝山最好，强能骑马出来无。","dynasty":"唐代","title":"绝句代书赠钱员外"}
{"author":"白居易","content":"晚来天色好，独出江边步。忆与李舍人，曲江相近住。常云遇清景，必约同幽趣。若不访我来，还须觅君去。开眉笑相见，把手期何处。西寺老胡僧，南园乱松树。携持小酒榼，吟咏新诗句。同出复同归，从朝直至暮。风雨忽消散，江山眇回互。浔阳与涔阳，相望空云雾。心期自乖旷，时景还如故。今日郡斋中，秋光谁共度。","dynasty":"唐代","title":"秋日怀杓直（时杓直出牧澧州）"}
{"author":"白居易","content":"山中不栖鸟，夜半声嘤嘤。似道思归乐，行人掩泣听。皆疑此山路，迁客多南征。忧愤气不散，结化为精灵。我谓此山鸟，本不因人生。人心自怀土，想作思归鸣。孟尝平居时，娱耳琴泠泠。雍门一言感，未奏泪沾缨。魏武铜雀妓，日与欢乐并。一旦西陵望，欲歌先涕零。峡猿亦何意，陇水复何情。为入愁人耳，皆为肠断声。请看元侍御，亦宿此邮亭。因听思归鸟，神气独安宁。问君何以然，道胜心自平。虽为南迁客，如在长安城。云得此道来，何虑复何营。穷达有前定，忧喜无交争。所以事君日，持宪立大庭。虽有回天力，挠之终不倾。况始三十馀，年少有直名。心中志气大，眼前爵禄轻。君恩若雨露，君威若雷霆。退不苟免难，进不曲求荣。在火辨玉性，经霜识松贞。展禽任三黜，灵均长独醒。获戾自东洛，贬官向南荆。再拜辞阙下，长揖别公卿。荆州又非远，驿路半月程。汉水照天碧，楚山插云青。江陵橘似珠，宜城酒如饧。谁谓谴谪去，未妨游赏行。人生百岁内，天地暂寓形。太仓一稊米，大海一浮萍。身委逍遥篇，心付头陀经。尚达死生观，宁为宠辱惊。中怀苟有主，外物安能萦。任意思归乐，声声啼到明。","dynasty":"唐代","title":"和荅诗十首其一和思归乐"}
{"author":"白居易","content":"青草湖中万里程，黄梅雨里一人行。愁见滩头夜泊处，风翻暗浪打船声。","dynasty":"唐代","tags":"写景，孤独，忧愁","title":"浪淘沙·青草湖中万里程"}
{"author":"白居易","content":"何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。","dynasty":"唐代","title":"销暑"}
{"author":"白居易","content":"烟澹月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。","dynasty":"唐代","title":"江夜舟行"}
{"author":"白居易","content":"十年常苦学，一上谬成名。擢第未为贵，贺亲方始荣。时辈六七人，送我出帝城。轩车动行色，丝管举离声。得意减别恨，半酣轻远程。翩翩马蹄疾，春日归乡情。","dynasty":"唐代","title":"及第后归觐留别诸同年"}
{"author":"白居易","content":"龙门涧下濯尘缨，拟作闲人过此生。筋力不将诸处用，登山临水咏诗行。","dynasty":"唐代","title":"龙门下作"}
{"author":"白居易","content":"恻恻复恻恻，逐臣返乡国。前事难重论，少年不再得。泥涂绛老头班白，炎瘴灵均面黎黑。六年不死却归来，道著姓名人不识。","dynasty":"唐代","title":"恻恻吟"}
{"author":"白居易","content":"已题一帖红消散，又封一合碧云英。凭人寄向江陵去，道路迢迢一月程。未必能治江上瘴，且图遥慰病中情。到时想得君拈得，枕上开看眼暂明。","dynasty":"唐代","title":"闻微之江陵卧病以大通中散碧腴垂云膏寄之因题四韵"}
{"author":"白居易","content":"五年不入慈恩寺，今日寻师始一来。欲知火宅焚烧苦，方寸如今化作灰。","dynasty":"唐代","title":"赠昙禅师"}
{"author":"白居易","content":"庭前尽日立到夜，灯下有时坐彻明。此情不语何人会，时复长吁一两声。","dynasty":"唐代","title":"夜坐"}
{"author":"白居易","content":"空山寂静老夫闲，伴鸟随云往复还。家酝满瓶书满架，半移生计入香山。爱风岩上攀松盖，恋月潭边坐石棱。且共云泉结缘境，他生当作此山僧。","dynasty":"唐代","title":"香山寺二绝"}
{"author":"白居易","content":"青毡帐暖喜微雪，红地炉深宜早寒。走笔小诗能和否，泼醅新酒试尝看。僧来乞食因留宿，客到开尊便共欢。临老交亲零落尽，希君恕我取人宽。","dynasty":"唐代","title":"初冬即事呈梦得"}
{"author":"白居易","content":"老伴知君少，欢情向我偏。无论疏与数，相见辄欣然。各以诗成癖，俱因酒得仙。笑回青眼语，醉并白头眠。岂是今投分，多疑宿结缘。人间更何事，携手送衰年。","dynasty":"唐代","title":"醉后重赠晦叔"}
{"author":"白居易","content":"口厌含香握厌兰，紫微青琐举头看。忽惊鬓后苍浪发，未得心中本分官。夜酌满容花色暖，秋吟切骨玉声寒。承明长短君应入，莫忆家江七里滩。","dynasty":"唐代","title":"酬严十八郎中见示"}
{"author":"白居易","content":"面黑头雪白，自嫌还自怜。毛龟蓍下老，蝙蝠鼠中仙。名籍同逋客，衣装类古贤。裘轻被白氎，靴暖蹋乌毡。周易休开卦，陶琴不上弦。任从人弃掷，自与我周旋。铁马因疲退，铅刀以钝全。行开第八秩，可谓尽天年。","dynasty":"唐代","title":"喜老自嘲"}
{"author":"白居易","content":"向坟道径没荒榛，满室诗书积暗尘。长夜肯教黄壤晓，悲风不许白杨春。箪瓢颜子生仍促，布被黔娄死更贫。未会悠悠上天意，惜将富寿与何人。","dynasty":"唐代","title":"过颜处士墓"}
{"author":"白居易","content":"百岁几回同酩酊，一年今日最芳菲。愿将花赠天台女，留取刘郎到夜归。","dynasty":"唐代","title":"县南花下醉中留刘五"}
{"author":"白居易","content":"花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。","dynasty":"唐代","title":"送武士曹归蜀（士曹即武中丞兄）"}
{"author":"白居易","content":"使君五马且踟蹰，马上能听绝句无。每过桑间试留意，何妨后代有罗敷。","dynasty":"唐代","title":"与裴华州同过敷水戏赠"}
{"author":"白居易","content":"自别崔公四五秋，因何临老转风流。归来不说秦中事，歇定唯谋洛下游。酒面浮花应是喜，歌眉敛黛不关愁。得君更有无厌意，犹恨尊前欠老刘。","dynasty":"唐代","title":"赠晦叔忆梦得"}
{"author":"白居易","content":"依仁台废悲风晚，履信池荒宿草春。自问老身骑马出，洛阳城里觅何人。","dynasty":"唐代","title":"自问"}
{"author":"白居易","content":"散乱空中千片雪，蒙笼物上一重纱。纵逢晴景如看雾，不是春天亦见花。僧说客尘来眼界，医言风眩在肝家。两头治疗何曾瘥，药力微茫佛力赊。眼藏损伤来已久，病根牢固去应难。医师尽劝先停酒，道侣多教早罢官。案上谩铺龙树论，盒中虚撚决明丸。人间方药应无益，争得金篦试刮看。","dynasty":"唐代","title":"眼病二首"}
{"author":"白居易","content":"井梧凉叶动，邻杵秋声发。独向檐下眠，觉来半床月。","dynasty":"唐代","title":"早秋独夜"}
{"author":"白居易","content":"去岁清明日，南巴古郡楼。今年寒食夜，西省凤池头。并上新人直，难随旧伴游。诚知视草贵，未免对花愁。鬓发茎茎白，光阴寸寸流。经春不同宿，何异在忠州。","dynasty":"唐代","title":"中书连直，寒食不归，因怀元九"}
{"author":"白居易","content":"进入閤前拜，退就廊下餐。归来昭国里，人卧马歇鞍。却睡至日午，起坐心浩然。况当好时节，雨后清和天。柿树绿阴合，王家庭院宽。瓶中鄠县酒，墙上终南山。独眠仍独坐，开襟当风前。禅师与诗客，次第来相看。要语连夜语，须眠终日眠。除非奉朝谒，此外无别牵。年长身且健，官贫心甚安。幸无急病痛，不至苦饥寒。自此聊以适，外缘不能干。唯应静者信，难为动者言。台中元侍御，早晚作郎官。未作郎官际，无人相伴闲。","dynasty":"唐代","title":"朝归书寄元八"}
{"author":"白居易","content":"鹅乳养雏遗在水，鱼心想子变成鳞。细微幽隐何穷事，知者唯应是圣人。","dynasty":"唐代","title":"禽虫十二章其十二"}
{"author":"白居易","content":"雪拥衡门水满池，温炉卯后暖寒时。绿醅新酎尝初醉，黄纸除书到不知。厚俸自来诚忝滥，老身欲起尚迟疑。应须了却丘中计，女嫁男婚三径资。","dynasty":"唐代","title":"早饮醉中除河南尹敕到"}
{"author":"白居易","content":"闲泊池舟静掩扉，老身慵出客来稀。愁应暮雨留教住，春被残莺唤遣归。揭瓮偷尝新熟酒，开箱试著旧生衣。冬裘夏葛相催促，垂老光阴速似飞。","dynasty":"唐代","title":"闲居春尽"}
{"author":"白居易","content":"檐间清风簟，松下明月杯。幽意正如此，况乃故人来。","dynasty":"唐代","title":"友人夜访"}
{"author":"白居易","content":"人有梦仙者，梦身升上清。坐乘一白鹤，前引双红旌。羽衣忽飘飘，玉鸾俄铮铮。半空直下视，人世尘冥冥。渐失乡国处，才分山水形。东海一片白，列岳五点青。须臾群仙来，相引朝玉京。安期羡门辈，列侍如公卿。仰谒玉皇帝，稽首前致诚。帝言汝仙才，努力勿自轻。却后十五年，期汝不死庭。再拜受斯言，既寤喜且惊。秘之不敢泄，誓志居岩扃。恩爱舍骨肉，饮食断膻腥。朝餐云母散，夜吸沆瀣精。空山三十载，日望辎輧迎。前期过已久，鸾鹤无来声。齿发日衰白，耳目减聪明。一朝同物化，身与粪壤并。神仙信有之，俗力非可营。苟无金骨相，不列丹台名。徒传辟谷法，虚受烧丹经。只自取勤苦，百年终不成。悲哉梦仙人，一梦误一生。","dynasty":"唐代","title":"梦仙"}
{"author":"白居易","content":"近来韩阁老，疏我我心知。户大嫌甜酒，才高笑小诗。静吟乖月夜，闲醉旷花时。还有愁同处，春风满鬓丝。","dynasty":"唐代","title":"久不见韩侍郎，戏题四韵以寄之"}
{"author":"白居易","content":"西凉伎，假面胡人假狮子。刻木为头丝作尾，金镀眼睛银帖齿。奋迅毛衣摆双耳，如从流沙来万里。紫髯深目两胡儿，鼓舞跳梁前致辞。应似凉州未陷日，安西都护进来时。须臾云得新消息，安西路绝归不得。泣向狮子涕双垂，凉州陷没知不知。狮子回头向西望，哀吼一声观者悲。贞元边将爱此曲，醉坐笑看看不足。娱宾犒士宴监军，狮子胡儿长在目。有一征夫年七十，见弄凉州低面泣。泣罢敛手白将军，主忧臣辱昔所闻。自从天宝兵戈起，犬戎日夜吞西鄙。凉州陷来四十年，河陇侵将七千里。平时安西万里疆，今日边防在凤翔。缘边空屯十万卒，饱食温衣闲过日。遗民肠断在凉州，将卒相看无意收。天子每思长痛惜，将军欲说合惭羞。奈何仍看西凉伎，取笑资欢无所愧。纵无智力未能收，忍取西凉弄为戏。","dynasty":"唐代","title":"西凉伎－刺封疆之臣也"}
{"author":"白居易","content":"清歌且罢唱，红袂亦停舞。赵叟抱五弦，宛转当胸抚。大声粗若散，飒飒风和雨。小声细欲绝，切切鬼神语。又如鹊报喜，转作猿啼苦。十指无定音，颠倒宫徵羽。坐客闻此声，形神若无主。行客闻此声，驻足不能举。嗟嗟俗人耳，好今不好古。所以绿窗琴，日日生尘土。","dynasty":"唐代","title":"秦中吟十首。五弦（一作五弦琴）"}
{"author":"白居易","content":"新秋久病客，起步村南道。尽日不逢人，虫声遍荒草。西风吹白露，野绿秋仍早。草木犹为伤，先伤我怀抱。朱颜与玄鬓，强健几时好。况为忧病侵，不得依年老。","dynasty":"唐代","title":"村居卧病三首其二"}
{"author":"白居易","content":"草色斑斑春雨晴，利仁坊北面西行。踟蹰立马缘何事，认得张家歌吹声。","dynasty":"唐代","title":"利仁北街作"}
{"author":"白居易","content":"江柳影寒新雨地，塞鸿声急欲霜天。愁君独向沙头宿，水绕芦花月满船。","dynasty":"唐代","title":"赠江客"}
{"author":"白居易","content":"托质依高架，攒花对小堂。晚开春去后，独秀院中央。霁景朱明早，芳时白昼长。秾因天与色，丽共日争光。剪碧排千萼，研朱染万房。烟条涂石绿，粉蕊扑雌黄。根动彤云涌，枝摇赤羽翔。九微灯炫转，七宝帐荧煌。淑气熏行径，清阴接步廊。照梁迷藻棁，耀壁变雕墙。烂若丛然火，殷于叶得霜。胭脂含脸笑，苏合裛衣香。浃洽濡晨露，玲珑漏夕阳。合罗排勘缬，醉晕浅深妆。乍见疑回面，遥看误断肠。风朝舞飞燕，雨夜泣萧娘。桃李惭无语，芝兰让不芳。山榴何细碎，石竹苦寻常。蕙惨偎栏避，莲羞映浦藏。怯教蕉叶战，妒得柳花狂。岂可轻嘲咏，应须痛比方。画屏风自展，绣伞盖谁张。翠锦挑成字，丹砂印著行。猩猩凝血点，瑟瑟蹙金匡。散乱萎红片，尖纤嫩紫芒。触僧飘毳褐，留妓冒罗裳。寡和阳春曲，多情骑省郎。缘夸美颜色，引出好文章。东顾辞仁里，西归入帝乡。假如君爱杀，留著莫移将。","dynasty":"唐代","title":"裴常侍以题蔷薇架十八韵见示因广为三十韵以和之"}
{"author":"白居易","content":"岩白云尚屯，林红叶初陨。秋光引闲步，不知身远近。夕投灵洞宿，卧觉尘机泯。名利心既忘，市朝梦亦尽。暂来尚如此，况乃终身隐。何以疗夜饥，一匙云母粉。","dynasty":"唐代","title":"宿简寂观"}
{"author":"白居易","content":"风雨闇萧萧，鸡鸣暮复朝。碎声笼苦竹，冷翠落芭蕉。水鸟投檐宿，泥蛙入户跳。仍闻蕃客见，明日欲追朝。","dynasty":"唐代","title":"连雨"}
{"author":"白居易","content":"洛阳堰上新晴日，长夏门前欲暮春。遇酒即沽逢树歇，七年此地作闲人。","dynasty":"唐代","title":"洛阳堰闲行"}
{"author":"白居易","content":"齿齐臕足毛头腻，秘阁张郎叱拨驹。洗了颔花翻假锦，走时蹄汗蹋真珠。青衫乍见曾惊否，红粟难赊得饱无。丞相寄来应有意，遣君骑去上云衢。","dynasty":"唐代","title":"和张十八秘书谢裴相公寄马"}
{"author":"白居易","content":"月出鸟栖尽，寂然坐空林。是时心境闲，可以弹素琴。清泠由木性，恬澹随人心。心积和平气，木应正始音。响馀群动息，曲罢秋夜深。正声感元化，天地清沉沉。","dynasty":"唐代","title":"清夜琴兴"}
{"author":"白居易","content":"貂冠初别九重门，马鬣新封四尺坟。薤露歌词非白雪，旌铭官爵是浮云。伯伦每置随身锸，元亮先为自祭文。莫道高风无继者，一千年内有崔君。","dynasty":"唐代","title":"哭崔二十四常侍"}
{"author":"白居易","content":"野狐泉上柳花飞，逐水东流便不归。花水悠悠两无意，因风吹落偶相依。","dynasty":"唐代","title":"狐泉店前作"}
{"author":"白居易","content":"七十人难到，过三更较稀。占花租野寺，定酒典朝衣。趁醉春多出，贪欢夜未归。不知亲故口，道我是耶非。","dynasty":"唐代","title":"问诸亲友"}
{"author":"白居易","content":"笙歌旖旎曲终头，转作离声满坐愁。筝怨朱弦从此断，烛啼红泪为谁流。夜长似岁欢宜尽，醉未如泥饮莫休。何况鸡鸣即须别，门前风雨冷修修。主","dynasty":"唐代","title":"夜宴惜别"}
{"author":"白居易","content":"日暮心无憀，吏役正营营。忽惊芳信至，复与新诗并。是时天无云，山馆有月明。月下读数遍，风前吟一声。一吟三四叹，声尽有馀清。雅哉君子文，咏性不咏情。使我灵府中，鄙吝不得生。始知听韶濩，可使心和平。","dynasty":"唐代","title":"祇役骆口驿喜萧侍御书至兼睹新诗吟讽通宵因寄八韵"}
{"author":"白居易","content":"自喜天教我少缘，家徒行计两翩翩。身兼妻子都三口，鹤与琴书共一船。僮仆减来无冗食，资粮算外有馀钱。携将贮作丘中费，犹免饥寒得数年。","dynasty":"唐代","title":"自喜"}
{"author":"白居易","content":"永寿寺中语，新昌坊北分。归来数行泪，悲事不悲君。悠悠蓝田路，自去无消息。计君食宿程，已过商山北。昨夜云四散，千里同月色。晓来梦见君，应是君相忆。梦中握君手，问君意何如。君言苦相忆，无人可寄书。觉来未及说，叩门声冬冬。言是商州使，送君书一封。枕上忽惊起，颠倒著衣裳。开缄见手札，一纸十三行。上论迁谪心，下说离别肠。心肠都未尽，不暇叙炎凉。云作此书夜，夜宿商州东。独对孤灯坐，阳城山馆中。夜深作书毕，山月向西斜。月下何所有，一树紫桐花。桐花半落时，复道正相思。殷勤书背后，兼寄桐花诗。桐花诗八韵，思绪一何深。以我今朝意，忆君此夜心。一章三遍读，一句十回吟。珍重八十字，字字化为金。","dynasty":"唐代","title":"初与元九别后忽梦见之及寤而书适至兼寄桐花诗…此寄"}
{"author":"白居易","content":"云截山腰断，风驱雨脚回。早阴江上散，残热日中来。却取生衣著，重拈竹簟开。谁能淘晚热，闲饮两三杯。","dynasty":"唐代","title":"残暑招客"}
{"author":"白居易","content":"江花已萎绝，江草已消歇。远客何处归，孤舟今日发。杜鹃声似哭，湘竹斑如血。共是多感人，仍为此中别。","dynasty":"唐代","title":"江上送客"}
{"author":"白居易","content":"雪夜闲游多秉烛，花时暂出亦提壶。别来少遇新诗敌，老去难逢旧饮徒。大振威名降北虏，勤行惠化活东吴。不知歌酒腾腾兴，得似河南醉尹无。","dynasty":"唐代","title":"早春醉吟，寄太原令狐相公、苏州刘郎中"}
{"author":"白居易","content":"谷口谁家住，云扃锁竹泉。主人何处去，萝薜换貂蝉。籍在金闺内，班排玉扆前。诚知忆山水，归得是何年。","dynasty":"唐代","title":"题崔常侍济源庄"}
{"author":"白居易","content":"金英翠萼带春寒，黄色花中有几般。恁君与向游人道，莫作蔓菁花眼看。","dynasty":"唐代","title":"玩迎春花赠杨郎中"}
{"author":"白居易","content":"牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。","dynasty":"唐代","tags":"乐府，咏物，牡丹","title":"牡丹芳"}
{"author":"白居易","content":"柳老春深日又斜，任他飞向别人家。谁能更学孩童戏，寻逐春风捉柳花。","dynasty":"唐代","title":"前有别杨柳枝绝句梦得继和云春尽絮飞留不得…戏答"}
{"author":"白居易","content":"随宜饮食聊充腹，取次衣裘亦暖身。未必得年非瘦薄，无妨长福是单贫。老龟岂羡牺牲饱，蟠木宁争桃李春。随分自安心自断，是非何用问闲人。","dynasty":"唐代","title":"自咏"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"前有别杨柳枝，梦得继和有“春尽絮飞”之句。又复戏答。柳老春深日又斜，任他飞向别人家。谁能更学孩童戏，寻逐春风捉柳花。","dynasty":"唐代","title":"杨柳枝·前有别杨柳枝"}
{"author":"白居易","content":"日高犹掩水窗眠，枕簟清凉八月天。泊处或依沽酒店，宿时多伴钓鱼船。退身江海应无用，忧国朝廷自有贤。且向钱唐湖上去，冷吟闲醉二三年。","dynasty":"唐代","title":"舟中晚起"}
{"author":"白居易","content":"朱门深锁春池满，岸落蔷薇水浸莎。毕竟林塘谁是主，主人来少客来多。","dynasty":"唐代","title":"题王侍御池亭"}
{"author":"白居易","content":"能文好饮老萧郎，身似浮云鬓似霜。生计抛来诗是业，家园忘却酒为乡。江从巴峡初成字，猿过巫阳始断肠。不醉黔中争去得，磨围山月正苍苍。","dynasty":"唐代","title":"送萧处士游黔南"}
{"author":"白居易","content":"华阳观里仙桃发，把酒看花心自知。争忍开时不同醉，明朝后日即空枝。","dynasty":"唐代","title":"华阳观桃花时招李六拾遗饮"}
{"author":"白居易","content":"日昳未，在家行孝兼行义。莫取妻言兄弟疏，却[教]父母流双泪。","dynasty":"唐代","title":"十二时行孝文"}
{"author":"白居易","content":"水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。","dynasty":"唐代","tags":"送别，友人","title":"送客归京"}
{"author":"白居易","content":"黄鸟无声叶满枝，闲吟想到洛城时。惜逢金谷三春尽，恨拜铜楼一月迟。诗境忽来还自得，醉乡潜去与谁期。东都添个狂宾客，先报壶觞风月知。","dynasty":"唐代","title":"将至东都先寄令狐留守"}
{"author":"白居易","content":"吟山歌水嘲风月，便是三年官满时。春为醉眠多闭閤，秋因晴望暂褰帷。更无一事移风俗，唯化州民解咏诗。","dynasty":"唐代","title":"留题郡斋"}
{"author":"白居易","content":"太行之路能摧车，若比人心是坦途。巫峡之水能覆舟，若比人心是安流。人心好恶苦不常，好生毛羽恶生疮。与君结发未五载，岂期牛女为参商。古称色衰相弃背，当时美人犹怨悔。何况如今鸾镜中，妾颜未改君心改。为君熏衣裳，君闻兰麝不馨香。为君盛容饰，君看金翠无颜色。行路难，难重陈。人生莫作妇人身，百年苦乐由他人。行路难，难于山，险于水。不独人间夫与妻，近代君臣亦如此。君不见左纳言，右纳史，朝承恩，暮赐死。行路难，不在水，不在山，只在人情反覆间。","dynasty":"唐代","title":"太行路－借夫妇以讽君臣之不终也"}
{"author":"白居易","content":"拄上山之下，骑下山之下。江州去日朱藤杖，忠州归日紫骢马。天生二物济我穷，我生合是栖栖者。","dynasty":"唐代","title":"朱藤杖紫骢"}
{"author":"白居易","content":"珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。银篦稳篸乌罗帽，花襜宜乘叱拨驹。雪里君看何所似，王昭君妹写真图。","dynasty":"唐代","title":"同诸客嘲雪中马上妓"}
{"author":"白居易","content":"忽忆两家同里巷，何曾一处不追随。闲游预算分朝日，静语多同待漏时。花下放狂冲黑饮，灯前起坐彻明棋。可知风雨孤舟夜，芦苇丛中作此诗。","dynasty":"唐代","title":"独树浦雨夜寄李六郎中"}
{"author":"白居易","content":"贺上人回得报书，大誇州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。","dynasty":"唐代","title":"荅微之誇越州州宅"}
{"author":"白居易","content":"浔阳欲到思无穷，庾亮楼南湓口东。树木凋疏山雨后，人家低湿水烟中。菰蒋喂马行无力，芦荻编房卧有风。遥见朱轮来出郭，相迎劳动使君公。","dynasty":"唐代","title":"初到江州"}
{"author":"白居易","content":"百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。","dynasty":"唐代","title":"赠僧五首。钵塔院如大师（师年八十三）"}
{"author":"白居易","content":"忆旧游，旧游安在哉。旧游之人半白首，旧游之地多苍苔。江南旧游凡几处，就中最忆吴江隈。长洲苑绿柳万树，齐云楼春酒一杯。阊门晓严旗鼓出，皋桥夕闹船舫回。修蛾慢脸灯下醉，急管繁弦头上催。六七年前狂烂熳，三千里外思裴回。李娟张态一春梦，周五殷三归夜台。虎丘月色为谁好，娃宫花枝应自开。赖得刘郎解吟咏，江山气色合归来。","dynasty":"唐代","title":"忆旧游（寄刘苏州）"}
{"author":"白居易","content":"东归多旅恨，西上少知音。寒食看花眼，春风落日心。百忧当二月，一醉直千金。到处公卿席，无辞酒醆深。","dynasty":"唐代","title":"送常秀才下第东归"}
{"author":"白居易","content":"朝来暮去星霜换，阴惨阳舒气序牵。万物秋霜能坏色，四时冬日最凋年。烟波半露新沙地，鸟雀群飞欲雪天。向晚苍苍南北望，穷阴旅思两无边。","dynasty":"唐代","title":"岁晚旅望"}
{"author":"白居易","content":"好住旧林泉，回头一怅然。渐知吾潦倒，深愧尔留连。欲作栖云计，须营种黍钱。更容求一郡，不得亦归田。","dynasty":"唐代","title":"答林泉"}
{"author":"白居易","content":"晚起春寒慵裹头，客来池上偶同游。东台御史多提举，莫按金章系布裘。","dynasty":"唐代","title":"姚侍御见过，戏赠"}
{"author":"白居易","content":"夜半子，孝养父母存终始。百年恩爱暂时间，莫学愚人不欢喜。","dynasty":"唐代","title":"十二时行孝文"}
{"author":"白居易","content":"低屏软褥卧藤床，舁向前轩就日阳。一足任他为外物，三杯自要沃中肠。头风若见诗应愈，齿折仍夸笑不妨。细酌徐吟犹得在，旧游未必便相忘。","dynasty":"唐代","title":"病中诗十五首。就暖偶酌戏诸诗酒旧侣"}
{"author":"白居易","content":"江海漂漂共旅游，一樽相劝散穷愁。夜深醒后愁还在，雨滴梧桐山馆秋。","dynasty":"唐代","title":"宿桐庐馆同崔存度醉后作"}
{"author":"白居易","content":"故纱绛帐旧青毡，药酒醺醺引醉眠。斗擞弊袍春晚后，摩挲病脚日阳前。行无筋力寻山水，坐少精神听管弦。抛掷风光负寒食，曾来未省似今年。","dynasty":"唐代","title":"病后寒食"}
{"author":"白居易","content":"一行弱柳前年种，数尺柔条今日新。渐欲拂他骑马客，未多遮得上楼人。须教碧玉羞眉黛，莫与红桃作麹尘。为报金堤千万树，饶伊未敢苦争春。","dynasty":"唐代","title":"喜小楼西新柳抽条"}
{"author":"白居易","content":"伏枕君寂寂，折腰我营营。所嗟经时别，相去一宿程。携手昨何时，昆明春水平。离郡来几日，太白夏云生。之子未得意，贫病客帝城。贫坚志士节，病长高人情。隐几自恬澹，闭门无送迎。龙卧心有待，鹤瘦貌弥清。清机发为文，投我如振琼。何以慰饥渴，捧之吟一声。","dynasty":"唐代","title":"酬杨九弘贞长安病中见寄"}
{"author":"白居易","content":"朝来暮去星霜换，阴惨阳舒气序牵。万物秋霜能坏色，四时冬日最凋年。烟波半露新沙地，鸟雀群飞欲雪天。向晚苍苍南北望，穷阴旅思两无边。","dynasty":"唐代","title":"岁晚旅望"}
{"author":"白居易","content":"雨露长纤草，山苗高入云。风雪折劲木，涧松摧为薪。风摧此何意，雨长彼何因。百丈涧底死，寸茎山上春。可怜苦节士，感此涕盈巾。","dynasty":"唐代","title":"续古诗十首其四"}
{"author":"白居易","content":"行年欲四十，有女曰金銮。生来始周岁，学坐未能言。惭非达者怀，未免俗情怜。从此累身外，徒云慰目前。若无夭折患，则有婚嫁牵。使我归山计，应迟十五年。","dynasty":"唐代","title":"金銮子晬日"}
{"author":"白居易","content":"洛阳堰上新晴日，长夏门前欲暮春。遇酒即沽逢树歇，七年此地作闲人。","dynasty":"唐代","title":"洛阳堰闲行"}
{"author":"白居易","content":"有女名罗子，生来才两春。我今年已长，日夜二毛新。顾念娇啼面，思量老病身。直应头似雪，始得见成人。","dynasty":"唐代","title":"罗子"}
{"author":"白居易","content":"灞浐风烟函谷路，曾经几度别长安。昔时蹙促为迁客，今日从容自去官。优诏幸分四皓秩，祖筵惭继二疏欢。尘缨世网重重缚，回顾方知出得难。","dynasty":"唐代","title":"长乐亭留别"}
{"author":"白居易","content":"道旁一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤焭。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环佩声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"紫袍新秘监，白首旧书生。鬓雪人间寿，腰金世上荣。子孙无可念，产业不能营。酒引眼前兴，诗留身后名。闲倾三数酌，醉咏十馀声。便是羲皇代，先从心太平。","dynasty":"唐代","title":"初授秘监，拜赐金紫，闲吟小酌，偶写所怀"}
{"author":"白居易","content":"明妃风貌最娉婷，合在椒房应四星。只得当年备宫掖，何曾专夜奉帏屏。见疏从道迷图画，知屈那教配虏庭。自是君恩薄如纸，不须一向恨丹青。","dynasty":"唐代","title":"琴曲歌辞。昭君怨"}
{"author":"白居易","content":"写了吟看满卷愁，浅红笺纸小银钩。未容寄与微之去，已被人传到越州。","dynasty":"唐代","title":"写新诗寄微之，偶题卷后"}
{"author":"白居易","content":"少年怪我问如何，何事朝朝醉复歌。号作乐天应不错，忧愁时少乐时多。","dynasty":"唐代","title":"少年问"}
{"author":"白居易","content":"草色斑斑春雨晴，利仁坊北面西行。踟蹰立马缘何事，认得张家歌吹声。","dynasty":"唐代","title":"利仁北街作"}
{"author":"白居易","content":"岁暮皤然一老夫，十分流辈九分无。莫嫌身病人扶侍，犹胜无身可遣扶。","dynasty":"唐代","title":"病中诗十五首。岁暮呈思黯相公、皇甫朗之及梦得尚书"}
{"author":"白居易","content":"形羸骨瘦久修行，一纳麻衣称道情。曾结草庵倚碧树，天涯知有鸟窠名。","dynasty":"唐代","title":"鸟窠和尚赞"}
{"author":"白居易","content":"玉管清弦声旖旎，翠钗红袖坐参差。两家合奏洞房夜，八月连阴秋雨时。歌脸有情凝睇久，舞腰无力转裙迟。人间欢乐无过此，上界西方即不知。","dynasty":"唐代","title":"与牛家妓乐雨后合宴"}
{"author":"白居易","content":"郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄閤交夔龙。俛仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。","dynasty":"唐代","title":"题赠郑秘书徵君石沟溪隐居"}
{"author":"白居易","content":"主人头白官仍冷，去后怜君是底人。试谒会稽元相去，不妨相见却殷勤。","dynasty":"唐代","title":"别周军事"}
{"author":"白居易","content":"七十而致仕，礼法有明文。何乃贪荣者，斯言如不闻？可怜八九十，齿坠双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵？谁不恋君恩？年高须告老，名遂合退身。少时共嗤诮，晚岁多因循。贤哉汉二疏，彼独是何人？寂寞东门路，无人继去尘。","dynasty":"唐代","title":"不致仕"}
{"author":"白居易","content":"万里清光不可思，添愁益恨绕天涯，谁人陇外久征戍，何处庭前新别离。失宠故姬归院夜，没蕃老将上楼时。照他几许人肠断，玉兔银蟾远不知。","dynasty":"唐代","title":"中秋月"}
{"author":"白居易","content":"寒月沈沈洞房静，真珠帘外梧桐影。秋霜欲下手先知，灯底裁缝剪刀冷。","dynasty":"唐代","title":"空"}
{"author":"白居易","content":"渺渺江陵道，相思远不知。近来文卷里，半是忆君诗。","dynasty":"唐代","title":"忆元九"}
{"author":"白居易","content":"风竹松烟昼掩关，意中长似在深山。无人不怪长安住，何独朝朝暮暮间。","dynasty":"唐代","title":"长安闲居"}
{"author":"白居易","content":"低腰复敛手，心体不遑安。一落风尘下，方知为吏难。公事与日长，宦情随岁阑。惆怅青袍袖，芸香无半残。赖有李夫子，此怀聊自宽。两心如止水，彼此无波澜。往往簿书暇，相劝强为欢。白马晚蹋雪，渌觞春暖寒。恋月夜同宿，爱山晴共看。野性自相近，不是为同官。","dynasty":"唐代","title":"酬李少府曹长官舍见赠"}
{"author":"白居易","content":"下马柳阴下，独上堤上行。故人千万里，新蝉三两声。城中曲江水，江上江陵城。两地新秋思，应同此日情。","dynasty":"唐代","title":"立秋日曲江忆元九"}
{"author":"白居易","content":"罗敷敛双袂，樊姬献一杯。不见舒员外，秋菊为谁开？","dynasty":"唐代","title":"九日代罗樊二妓招舒著作　齐梁格。"}
{"author":"白居易","content":"小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白蘋香起打头风。慢牵欲傍樱桃泊，借问谁家花最红。","dynasty":"唐代","title":"小舫"}
{"author":"白居易","content":"楚匠饶巧思，秦筝多好音。如能惠一面，何啻直双金。玉柱调须品，朱弦染要深。会教魔女弄，不动是禅心。","dynasty":"唐代","title":"偶于维扬牛相公处觅得筝筝未到先寄诗来走笔戏答"}
{"author":"白居易","content":"夜深草诏罢，霜月凄凛凛。欲卧暖残杯，灯前相对饮。连铺青缣被，封置通中枕。仿佛百馀宵，与君同此寝。","dynasty":"唐代","title":"冬夜与钱员外同直禁中"}
{"author":"白居易","content":"桂华词意苦丁宁，唱到常娥醉便醒。此是人间肠断曲，莫教不得意人听。","dynasty":"唐代","title":"醉后听唱桂华曲"}
{"author":"白居易","content":"世名检束为朝士，心性疏慵是野夫。高置寒灯如客店，深藏夜火似僧炉。香浓酒熟能尝否，冷淡诗成肯和无。若厌雅吟须俗饮，妓筵勉力为君铺。","dynasty":"唐代","title":"闲夜咏怀，因招周协律，刘、薛二秀才"}
{"author":"白居易","content":"勤苦成名后，优游得意间。玉怜同匠琢，桂恨隔年攀。山静豹难隐，谷幽莺暂还。微吟诗引步，浅酌酒开颜。门迥暮临水，窗深朝对山。云衢日相待，莫误许身闲。","dynasty":"唐代","title":"和郑元及第后秋归洛下闲居（同高侍郎下隔年及第）"}
{"author":"白居易","content":"雪中重寄雪山偈，问荅殷勤四句中。本立空名缘破妄，若能无妄亦无空。","dynasty":"唐代","title":"重酬钱员外"}
{"author":"白居易","content":"海水无风时，波涛安悠悠。鳞介无小大，遂性各沈浮。突兀海底鳌，首冠三神丘。钓网不能制，其来非一秋。或者不量力，谓兹鳌可求。赑屃牵不动，纶绝沈其钩。一鳌既顿颔，诸鳌齐掉头。白涛与黑浪，呼吸绕咽喉。喷风激飞廉，鼓波怒阳侯。鲸鲵得其便，张口欲吞舟。万里无活鳞，百川多倒流。遂使江汉水，朝宗意亦休。苍然屏风上，此画良有由。","dynasty":"唐代","title":"题海图屏风"}
{"author":"白居易","content":"七十人难到，过三更较稀。占花租野寺，定酒典朝衣。趁醉春多出，贪欢夜未归。不知亲故口，道我是耶非。","dynasty":"唐代","title":"问诸亲友"}
{"author":"白居易","content":"好住旧林泉，回头一怅然。渐知吾潦倒，深愧尔留连。欲作栖云计，须营种黍钱。更容求一郡，不得亦归田。","dynasty":"唐代","title":"答林泉"}
{"author":"白居易","content":"南院今秋游宴少，西坊近日往来频。假如宰相池亭好，作客何如作主人。","dynasty":"唐代","title":"代林园戏赠"}
{"author":"白居易","content":"上阳人，上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞵履窄衣裳，青黛点眉眉细长。外人不见见应笑，天宝末年时世妆。上阳人，苦最多。　少亦苦，老亦苦，少苦老苦两如何！君不见昔时吕向美人赋，又不见今日上阳白发歌！","dynasty":"唐代","tags":"乐府，宫怨","title":"上阳白发人"}
{"author":"白居易","content":"门庭有水巷无尘，好称闲官作主人。冷似雀罗虽少客，宽于蜗舍足容身。疏通竹径将迎月，扫掠莎台欲待春。济世料君归未得，南园北曲谩为邻。","dynasty":"唐代","title":"题新居，寄宣州崔相公（所居南邻即崔家池）"}
{"author":"白居易","content":"白金换得青松树，君既先栽我不栽。幸有西风易凭仗，夜深偷送好声来。","dynasty":"唐代","title":"和元八侍御升平新居四绝句。松树"}
{"author":"白居易","content":"饥止一箪食，渴止一壶浆。出入止一马，寝兴止一床。此外无长物，于我有若亡。胡然不知足，名利心遑遑。念兹弥懒放，积习遂为常。经旬不出门，竟日不下堂。同病者张生，贫僻住延康。慵中每相忆，此意未能忘。迢迢青槐街，相去八九坊。秋来未相见，应有新诗章。早晚来同宿，天气转清凉。","dynasty":"唐代","title":"寄张十八"}
{"author":"白居易","content":"殷卿领北镇，崔尹开南幕。外事信为荣，中怀未必乐。何如不才者，兀兀无所作。不引窗下琴，即举池上酌。淡交唯对水，老伴无如鹤。自适颇从容，旁观诚濩落。身心转恬泰，烟景弥淡泊。回首语秋光，东来应不错。","dynasty":"唐代","title":"问秋光"}
{"author":"白居易","content":"莫讶家居窄，无嫌活计贫。只缘无长物，始得作闲人。青竹单床簟，乌纱独幅巾。其馀皆称是，亦足奉吾身。","dynasty":"唐代","title":"无长物"}
{"author":"白居易","content":"谁家思妇秋捣帛，月苦风凄砧杵悲。八月九月正长夜，千声万声无了时。应到天明头尽白，一声添得一茎丝。","dynasty":"唐代","title":"闻夜砧"}
{"author":"白居易","content":"静巷无来客，深居不出门。铺沙盖苔面，扫雪拥松根。渐暖宜闲步，初晴爱小园。觅花都未有，唯觉树枝繁。地润东风暖，闲行蹋草芽。呼童遣移竹，留客伴尝茶。溜滴檐冰尽，尘浮隙日斜。新居未曾到，邻里是谁家。","dynasty":"唐代","title":"新居早春二首"}
{"author":"白居易","content":"爱菊高人吟逸韵，悲秋病客感衰怀。黄花助兴方携酒，红叶添愁正满阶。居士荤腥今已断，仙郎杯杓为谁排。愧君相忆东篱下，拟废重阳一日斋。","dynasty":"唐代","title":"酬皇甫郎中对新菊花见忆"}
{"author":"白居易","content":"亦莫恋此身，亦莫厌此身。此身何足恋，万劫烦恼根。此身何足厌，一聚虚空尘。无恋亦无厌，始是逍遥人。","dynasty":"唐代","title":"逍遥咏"}
{"author":"白居易","content":"西村常氏子，卧疾不须臾。前旬犹访我，今日忽云殂。时我病多暇，与之同野居。园林青蔼蔼，相去数里馀。村邻无好客，所遇唯农夫。之子何如者，往还犹胜无。于今亦已矣，可为一长吁。","dynasty":"唐代","title":"叹常生"}
{"author":"白居易","content":"连天际海白皑皑，好上高楼望一回。何处更能分道路，此时兼不认池台。万重云树山头翠，百尺花楼江畔开。素壁联题分韵句，红炉巡饮暖寒杯。冰铺湖水银为面，风卷汀沙玉作堆。绊惹舞人春艳曳，句留醉客夜裴回。输将虚白堂前鹤，失却樟亭驿后梅。别有故情偏忆得，曾经穷苦照书来。","dynasty":"唐代","title":"花楼望雪命宴赋诗"}
{"author":"白居易","content":"分散骨肉恋，趋驰名利牵。一奔尘埃马，一泛风波船。忽忆分手时，悯默秋风前。别来朝复夕，积日成七年。花落城中池，春深江上天。登楼东南望，鸟灭烟苍然。相去复几许，道里近三千。平地犹难见，况乃隔山川。","dynasty":"唐代","title":"寄江南兄弟"}
{"author":"白居易","content":"外翁七十孙三岁，笑指琴书欲遣传。自念老夫今耄矣，因思稚子更茫然。中郎馀庆钟羊祜，子幼能文似马迁。才与不才争料得，东床空后且娇怜。","dynasty":"唐代","title":"谈氏小外孙玉童"}
{"author":"白居易","content":"风雨闇萧萧，鸡鸣暮复朝。碎声笼苦竹，冷翠落芭蕉。水鸟投檐宿，泥蛙入户跳。仍闻蕃客见，明日欲追朝。","dynasty":"唐代","title":"连雨"}
{"author":"白居易","content":"促促急景中，蠢蠢微尘里。生涯有分限，爱恋无终已。早夭羡中年，中年羡暮齿。暮齿又贪生，服食求不死。朝吞太阳精，夕吸秋石髓。徼福反成灾，药误者多矣。以之资嗜欲，又望延甲子。天人阴骘间，亦恐无此理。域中有真道，所说不如此。后身始身存，吾闻诸老氏。","dynasty":"唐代","title":"戒药"}
{"author":"白居易","content":"季夏中气候，烦暑自此收。萧飒风雨天，蝉声暮啾啾。永崇里巷静，华阳观院幽。轩车不到处，满地槐花秋。年光忽冉冉，世事本悠悠。何必待衰老，然后悟浮休。真隐岂长远，至道在冥搜。身虽世界住，心与虚无游。朝饥有蔬食，夜寒有布裘。幸免冻与馁，此外复何求。寡欲虽少病，乐天心不忧。何以明吾志，周易在床头。","dynasty":"唐代","title":"永崇里观居"}
{"author":"白居易","content":"一树衰残委泥土，双枝荣耀植天庭。定知玄象今春后，柳宿光中添两星。","dynasty":"唐代","tags":"乐府，柳树","title":"诏取永丰柳植禁苑感赋"}
{"author":"白居易","content":"陋巷乘篮入，朱门挂印回。腰间抛组绶，缨上拂尘埃。屈曲闲池沼，无非手自开。青苍好竹树，亦是眼看栽。石片抬琴匣，松枝阁酒杯。此生终老处，昨日却归来。","dynasty":"唐代","title":"罢府归旧居（自此后重授宾客归履道宅作）"}
{"author":"白居易","content":"夜饮归常晚，朝眠起更迟。举头中酒后，引手索茶时。拂枕青长袖，欹簪白接z5.宿酲无兴味，先是肺神知。","dynasty":"唐代","title":"和杨同州寒食乾坑会后闻杨工部欲到知予与工部有宿酲"}
{"author":"白居易","content":"郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄阁交夔龙。俯仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。","dynasty":"唐代","title":"题赠郑秘书征君石沟溪隐居"}
{"author":"白居易","content":"妓房匣镜满红埃，酒库封瓶生绿苔。居士尔时缘护戒，车公何事亦停杯。散斋香火今朝散，开素盘筵后日开。随意往还君莫怪，坐禅僧去饮徒来。","dynasty":"唐代","title":"五月斋戒罢宴彻乐闻韦宾客皇甫郎中饮会亦稀…长句呈谢"}
{"author":"白居易","content":"泪尽罗巾梦不成，夜深前殿按歌声。红颜未老恩先断，斜倚薰笼坐到明。","dynasty":"唐代","title":"宫词"}
{"author":"白居易","content":"黍香酒初熟，菊暖花未开。闲听竹枝曲，浅酌茱萸杯。去年重阳日，漂泊湓城隈。今岁重阳日，萧条巴子台。旅鬓寻已白，乡书久不来。临觞一搔首，座客亦裴回。","dynasty":"唐代","title":"九日登巴台"}
{"author":"白居易","content":"褐绫袍厚暖，卧盖行坐披。紫毡履宽稳，蹇步颇相宜。足适已忘履，身适已忘衣。况我心又适，兼忘是与非。三适今为一，怡怡复熙熙。禅那不动处，混沌未凿时。此固不可说，为君强言之。","dynasty":"唐代","title":"三适赠道友"}
{"author":"白居易","content":"雨露难忘君念重，电泡易灭妾身轻。金刀已剃头然发，玉管休吹肠断声。新戒珠从衣里得，初心莲向火中生。道场夜半香花冷，犹在灯前礼佛名。","dynasty":"唐代","title":"吹笙内人出家"}
{"author":"白居易","content":"龙尾道边来一望，香炉峰下去无因。青山举眼三千里，白发平头五十人。自笑形骸纡组绶，将何言语掌丝纶。君恩壮健犹难报，况被年年老逼身。","dynasty":"唐代","title":"登龙尾道南望，忆庐山旧隐"}
{"author":"白居易","content":"穷阴苍苍雪雰雰，雪深没胫泥埋轮。东家典钱归碍夜，南家贳米出凌晨。我独何者无此弊，复帐重衾暖若春。怕寒放懒不肯动，日高眠足方频伸。瓶中有酒炉有炭，瓮中有饭庖有薪。奴温婢饱身晏起，致兹快活良有因。上无皋陶伯益廊庙材，的不能匡君辅国活生民。下无巢父许由箕颍操，又不能食薇饮水自苦辛。君不见南山悠悠多白云，又不见西京浩浩唯红尘。红尘闹热白云冷，好于冷热中间安置身。三年侥幸忝洛尹，两任优稳为商宾。非贤非愚非智慧，不贵不富不贱贫。冉冉老去过六十，腾腾闲来经七春。不知张韦与皇甫，私唤我作何如人。","dynasty":"唐代","title":"雪中晏起偶咏所怀兼呈张常侍、韦庶子、皇甫郎中"}
{"author":"白居易","content":"楚怀放灵均，国政亦荒淫。彷徨未忍决，绕泽行悲吟。汉文疑贾生，谪置湘之阴。是时刑方措，此去难为心。士生一代间，谁不有浮沉。良时真可惜，乱世何足钦。乃知汨罗恨，未抵长沙深。祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游，超然离网罟。山林少羁鞅，世路多艰阻。寄谢伐檀人，慎勿嗟穷处。汉日大将军，少为乞食子。秦时故列侯，老作锄瓜士。春华何暐晔，园中发桃李。秋风忽萧条，堂上生荆杞。深谷变为岸，桑田成海水。势去未须悲，时来何足喜。寄言荣枯者，反复殊未已。含沙射人影，虽病人不知。巧言构人罪，至死人不疑。掇蜂杀爱子，掩鼻戮宠姬。弘恭陷萧望，赵高谋李斯。阴德既必报，阴祸岂虚施。人事虽可罔，天道终难欺。明则有刑辟，幽则有神祇.苟免勿私喜，鬼得而诛之。季子憔悴时，妇见不下机。买臣负薪日，妻亦弃如遗。一朝黄金多，佩印衣锦归。去妻不敢视，妇嫂强依依。富贵家人重，贫贱妻子欺。奈何贫富间，可移亲爱志。遂使中人心，汲汲求富贵。又令下人力，各竞锥刀利。随分归舍来，一取妻孥意。","dynasty":"唐代","title":"读史五首"}
{"author":"白居易","content":"朝见日上天，暮见日入地。不觉明镜中，忽年三十四。勿言身未老，冉冉行将至。白发虽未生，朱颜已先悴。人生讵几何，在世犹如寄。虽有七十期，十人无一二。今我犹未悟，往往不适意。胡为方寸间，不贮浩然气。贫贱非不恶，道在何足避。富贵非不爱，时来当自致。所以达人心，外物不能累。唯当饮美酒，终日陶陶醉。斯言胜金玉，佩服无失坠。","dynasty":"唐代","title":"感时"}
{"author":"白居易","content":"里巷多通水，林园尽不扃。松身为外户，池面是中庭。元氏诗三帙，陈家酒一瓶。醉来狂发咏，邻女映篱听。","dynasty":"唐代","title":"偶吟"}
{"author":"白居易","content":"丘墟郭门外，寒食谁家哭。风吹旷野纸钱飞，古墓累累春草绿。棠梨花映白杨树，尽是死生离别处。冥寞重泉哭不闻，萧萧暮雨人归去。","dynasty":"唐代","title":"寒食野望吟"}
{"author":"白居易","content":"江人授衣晚，十月始闻砧。一夕高楼月，万里故园心。","dynasty":"唐代","title":"江楼闻砧（江州作）"}
{"author":"白居易","content":"香胜烧兰红胜霞，城中最数令公家。人人散后君须看，归到江南无此花。","dynasty":"唐代","title":"看恽家牡丹花戏赠李二十"}
{"author":"白居易","content":"闲看双节信为贵，乐饮一杯谁与同。可惜风情与心力，五年抛掷在黔中。","dynasty":"唐代","title":"寄黔州马常侍"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光燄燄火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"寒月沈沈洞房静，真珠帘外梧桐影。秋霜欲下手先知，灯底裁缝剪刀冷。","dynasty":"唐代","title":"空"}
{"author":"白居易","content":"晚登西宝刹，晴望东精舍。反照转楼台，辉辉似图画。冰浮水明灭，雪压松偃亚。石阁僧上来，云汀雁飞下。西京闹于市，东洛闲如社。曾忆旧游无，香山明月夜。","dynasty":"唐代","title":"菩提寺上方晚望香山寺寄舒员外"}
{"author":"白居易","content":"宦途本自安身拙，世累由来向老多。远谪四年徒已矣，晚生三女拟如何。预愁嫁娶真成患，细念因缘尽是魔。赖学空王治苦法，须抛烦恼入头陀。","dynasty":"唐代","title":"自到浔阳生三女子，因诠真理，用遣妄怀"}
{"author":"白居易","content":"何处难忘酒，朱门羡少年。春分花发后，寒食月明前。小院回罗绮，深房理管弦。此时无一盏，争过艳阳天。","dynasty":"唐代","title":"劝酒十四首其三"}
{"author":"白居易","content":"海内声华并在身，箧中文字绝无伦。遥知独对封章草，忽忆同为献纳臣。走笔往来盈卷轴，除官递互掌丝纶。制从长庆辞高古，诗到元和体变新。各有文姬才稚齿，俱无通子继馀尘。琴书何必求王粲，与女犹胜与外人。","dynasty":"唐代","title":"馀思未尽，加为六韵，重寄微之"}
{"author":"白居易","content":"少年宾旅非吾辈，晚岁簪缨束我身。酒散更无同宿客，诗成长作独吟人。蘋洲会面知何日，镜水离心又一春。两处也应相忆在，官高年长少情亲。","dynasty":"唐代","title":"郡中闲独，寄微之及崔湖州"}
{"author":"白居易","content":"钟乳三千两，金钗十二行。妒他心似火，欺我鬓如霜。慰老资歌笑，销愁仰酒浆。眼看狂不得，狂得且须狂。","dynasty":"唐代","title":"酬思黯戏赠同用狂字"}
{"author":"白居易","content":"依仁台废悲风晚，履信池荒宿草春。自问老身骑马出，洛阳城里觅何人。","dynasty":"唐代","title":"自问"}
{"author":"白居易","content":"碧玉班班沙历历，清流决决响泠泠。自从造得滩声后，玉管朱弦可要听。","dynasty":"唐代","title":"滩声"}
{"author":"白居易","content":"扬子津头月下，临都驿里灯前。昨日老于前日，去年春似今年。谢守归为秘监，冯公老作郎官。前事不须问著，新诗且更吟看。","dynasty":"唐代","title":"临都驿答梦得六言二首"}
{"author":"白居易","content":"石门无旧径，披榛访遗迹。时逢山水秋，清辉如古昔。常闻慧远辈，题诗此岩壁。云覆莓苔封，苍然无处觅。萧疏野生竹，崩剥多年石。自从东晋后，无复人游历。独有秋涧声，潺湲空旦夕。","dynasty":"唐代","title":"游石门涧"}
{"author":"白居易","content":"云雨三年别，风波万里行。愁来正萧索，况见古人名。","dynasty":"唐代","title":"吉祥寺见钱侍郎题名"}
{"author":"白居易","content":"尺素忽惊来梓泽，双金不惜送蓬山。八行落泊飞云雨，五字枪鏦动珮环。玉韵乍听堪醒酒，银钩细读当披颜。收藏便作终身宝，何啻三年怀袖间。","dynasty":"唐代","title":"将发洛中枉令狐相公手札兼辱二篇宠行以长句答之"}
{"author":"白居易","content":"隋堤柳，岁久年深尽衰朽。风飘飘兮雨萧萧，三株两株汴河口。老枝病叶愁杀人，曾经大业年中春。大业年中炀天子，种柳成行夹流水。西自黄河东至淮，绿阴一千三百里。大业末年春暮月，柳色如烟絮如雪。南幸江都恣佚游，应将此柳系龙舟。紫髯郎将护锦缆，青娥御史直迷楼。海内财力此时竭，舟中歌笑何日休？上荒下困势不久，宗社之危如缀旒。炀天子，自言福祚长无穷，岂知皇子封酅公。龙舟未过彭城阁，义旗已入长安宫。萧墙祸生人事变，晏驾不得归秦中。土坟数尺何处葬？吴公台下多悲风。二百年来汴河路，沙草和烟朝复暮。后王何以鉴前王？请看隋堤亡国树。","dynasty":"唐代","title":"隋堤柳"}
{"author":"白居易","content":"守岁尊无酒，思乡泪满巾。始知为客苦，不及在家贫。畏老偏惊节，防愁预恶春。故园今夜里，应念未归人。","dynasty":"唐代","title":"客中守岁（在柳家庄）"}
{"author":"白居易","content":"毡帐胡琴出塞曲，兰塘越棹弄潮声。何言此处同风月，蓟北江南万里情。","dynasty":"唐代","title":"池边即事"}
{"author":"白居易","content":"二月五日花如雪，五十二人头似霜。闻有酒时须笑乐，不关身事莫思量。羲和趁日沉西海，鬼伯驱人葬北邙。只有且来花下醉，从人笑道老颠狂。","dynasty":"唐代","title":"二月五日花下作"}
{"author":"白居易","content":"人生一百岁，通计三万日。何况百岁人，人间百无一。贤愚共零落，贵贱同埋没。东岱前后魂，北邙新旧骨。复闻药误者，为爱延年术。又有忧死者，为贪政事笔。药误不得老，忧死非因疾。谁言人最灵，知得不知失。何如会亲友，饮此杯中物。能沃烦虑消，能陶真性出。所以刘阮辈，终年醉兀兀。","dynasty":"唐代","title":"对酒"}
{"author":"白居易","content":"三十年前草堂主，而今虽在鬓如丝。登山寻水应无力，不似江州司马时。渐伏酒魔休放醉，犹残口业未抛诗。君行过到炉峰下，为报东林长老知。","dynasty":"唐代","title":"寄题庐山旧草堂，兼呈二林寺道侣"}
{"author":"白居易","content":"何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。","dynasty":"唐代","title":"和春深二十首其十八"}
{"author":"白居易","content":"諠諠车骑帝王州，羁病无心逐胜游。明月春风三五夜，万人行乐一人愁。","dynasty":"唐代","title":"长安正月十五日"}
{"author":"白居易","content":"弱柳缘堤种，虚亭压水开。条疑逐风去，波欲上阶来。翠羽偷鱼入，红腰学舞回。春愁正无绪，争不尽残杯。","dynasty":"唐代","title":"题王家庄临水柳亭"}
{"author":"白居易","content":"欲话毗陵君反袂，欲言夏口我沾衣。谁知临老相逢日，悲叹声多语笑稀。","dynasty":"唐代","title":"初见刘二十八郎中有感"}
{"author":"白居易","content":"七月行已半，早凉天气清。清晨起巾栉，徐步出柴荆。露杖筇竹冷，风襟越蕉轻。闲携弟侄辈，同上秋原行。新枣未全赤，晚瓜有馀馨。依依田家叟，设此相逢迎。自我到此村，往来白发生。村中相识久，老幼皆有情。留连向暮归，树树风蝉声。是时新雨足，禾黍夹道青。见此令人饱，何必待西成。","dynasty":"唐代","title":"秋游原上"}
{"author":"白居易","content":"为我踟蹰停酒盏，与君约略说杭州。山名天竺堆青黛，湖号钱唐泻绿油。大屋檐多装雁齿，小航船亦画龙头。所嗟水路无三百，官系何因得再游。","dynasty":"唐代","title":"答客问杭州"}
{"author":"白居易","content":"炎炎者烈火，营营者小蝇。火不热真玉，蝇不点清冰。此苟无所受，彼莫能相仍。乃知物性中，各有能不能。古称怨报死，则人有所惩。惩淫或应可，在道未为弘。譬如蜩鷃徒，啾啾啅龙鹏。宜当委之去，寥廓高飞腾。岂能泥尘下，区区酬怨憎。胡为坐自苦，吞悲仍抚膺。","dynasty":"唐代","title":"相和歌辞。反白头吟"}
{"author":"白居易","content":"香曲亲看造，芳丛手自栽。迎春报酒熟，垂老看花开。红蜡半含萼，绿油新酦醅。玲珑五六树，潋滟两三杯。恐有狂风起，愁无好客来。独酣还独语，待取月明回。","dynasty":"唐代","title":"对新家酝玩自种花"}
{"author":"白居易","content":"潦倒宦情尽，萧条芳岁阑。欲辞南国去，重上北城看。复叠江山壮，平铺井邑宽。人稠过杨府，坊闹半长安。插雾峰头没，穿霞日脚残。水光红漾漾，树色绿漫漫。约略留遗爱，殷勤念旧欢。病抛官职易，老别友朋难。九月全无热，西风亦未寒。齐云楼北面，半日凭栏干。","dynasty":"唐代","title":"齐云楼晚望偶题十韵兼呈冯侍御周殷二协律"}
{"author":"白居易","content":"亦知世是休明世，自想身非富贵身。但恐人间为长物，不如林下作遗民。游依二室成三友，住近双林当四邻。性海澄渟平少浪，心田洒扫净无尘。香山闲宿一千夜，梓泽连游十六春。是客相逢皆故旧，无僧每见不殷勤。药停有喜闲销疾，金尽无忧醉忘贫。补绽衣裳愧妻女，支持酒肉赖交亲。俸随日计钱盈贯，禄逐年支粟满囷。洛堰鱼鲜供取足，游村果熟馈争新。诗章人与传千首，寿命天教过七旬。点检一生徼幸事，东都除我更无人。","dynasty":"唐代","title":"狂吟七言十四韵"}
{"author":"白居易","content":"海山郁郁石棱棱，新豁高居正好登。南临赡部三千界，东对蓬宫十二层。报我楼成秋望月，把君诗读夜回灯。无妨却有他心眼，妆点亭台即不能。","dynasty":"唐代","title":"酬微之开拆新楼初毕相报末联见戏之作"}
{"author":"白居易","content":"卧疾来早晚，悬悬将十旬。婢能寻本草，犬不吠医人。酒瓮全生醭，歌筵半委尘。风光还欲好，争向枕前春。","dynasty":"唐代","title":"卧疾来早晚"}
{"author":"白居易","content":"皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃.人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。","dynasty":"唐代","title":"贺雨"}
{"author":"白居易","content":"贾谊哭时事，阮籍哭路岐。唐生今亦哭，异代同其悲。唐生者何人，五十寒且饥。不悲口无食，不悲身无衣。所悲忠与义，悲甚则哭之。太尉击贼日，尚书叱盗时。大夫死凶寇，谏议谪蛮夷。每见如此事，声发涕辄随。往往闻其风，俗士犹或非。怜君头半白，其志竟不衰。我亦君之徒，郁郁何所为。不能发声哭，转作乐府诗。篇篇无空文，句句必尽规。功高虞人箴，痛甚骚人辞。非求宫律高，不务文字奇。惟歌生民病，愿得天子知。未得天子知，甘受时人嗤。药良气味苦，琴澹音声稀。不惧权豪怒，亦任亲朋讥。人竟无奈何，呼作狂男儿。每逢群盗息，或遇云雾披。但自高声歌，庶几天听卑。歌哭虽异名，所感则同归。寄君三十章，与君为哭词。","dynasty":"唐代","title":"寄唐生"}
{"author":"白居易","content":"山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，闇香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂。汎拂香炉烟，隐映斧藻屏。为君布绿阴，当暑荫轩楹。沈沈绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，剪叶封弟兄。受君岁月功，不独资生成。为君长高枝，凤皇上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰。岁月不尔驻，孤芳坐凋零。请向桐枝上，为余题姓名。待余有势力，移尔献丹庭。","dynasty":"唐代","title":"和荅诗十首其三荅桐花"}
{"author":"白居易","content":"送客出门后，移床下砌初。趁凉行绕竹，引睡卧看书。老更为官拙，慵多向事疏。松窗倚藤杖，人道似僧居。","dynasty":"唐代","title":"晚亭逐凉"}
{"author":"白居易","content":"六十河南尹，前途足可知。老应无处避，病不与人期。幸遇芳菲日，犹当强健时。万金何假藉，一醆莫推辞。流水光阴急，浮云富贵迟。人间若无酒，尽合鬓成丝。主","dynasty":"唐代","title":"六十拜河南尹"}
{"author":"白居易","content":"池上今宵风月凉，闲教少乐理霓裳。集仙殿里新词到，便播笙歌作乐章。","dynasty":"唐代","title":"梦得得新诗"}
{"author":"白居易","content":"落花如雪鬓如霜，醉把花看益自伤。少日为名多检束，长年无兴可颠狂。四时轮转春常少，百刻支分夜苦长。何事同生壬子岁，老于崔相及刘郎。","dynasty":"唐代","title":"花前有感，兼呈崔相公、刘郎中"}
{"author":"白居易","content":"富阳山底樟亭畔，立马停舟飞酒盂。曾共中丞情缱绻，暂留协律语踟蹰。紫微星北承恩去，青草湖南称意无。不羡君官羡君幕，幕中收得阮元瑜。","dynasty":"唐代","title":"醉送李协律赴湖南辟命，因寄沈八中丞"}
{"author":"白居易","content":"有吏夜叩门，高声催纳粟。家人不待晓，场上张灯烛。扬簸净如珠，一车三十斛。犹忧纳不中，鞭责及僮仆。昔余谬从事，内愧才不足。连授四命官，坐尸十年禄。常闻古人语，损益周必复。今日谅甘心，还他太仓谷。","dynasty":"唐代","title":"纳粟"}
{"author":"白居易","content":"尊里看无色，杯中动有光。自君抛我去，此物共谁尝。世上强欺弱，人间醉胜醒。自君抛我去，此语更谁听。","dynasty":"唐代","title":"尝新酒忆晦叔二首"}
{"author":"白居易","content":"燕违戊巳鹊避岁，兹事因何羽族知。疑有凤凰颁鸟历，一时一日不参差。水中科斗长成蛙，林下桑虫老作蛾。蛙跳蛾舞仰头笑，焉用鹍鹏鳞羽多。江鱼群从称妻妾，塞雁联行号弟兄。但恐世间真眷属，亲疏亦是强为名。蚕老茧成不庇身，蜂饥蜜熟属他人。须知年老忧家者，恐是二虫虚苦辛。阿阁鹓鸾田舍乌，妍蚩贵贱两悬殊。如何闭向深笼里，一种摧颓触四隅。兽中刀枪多怒吼，鸟遭罗弋尽哀鸣。羔羊口在缘何事，暗死屠门无一声。蟭螟杀敌蚊巢上，蛮触交争蜗角中。应是诸天观下界，一微尘内斗英雄。蟏蛸网上罥蜉蝣，反覆相持死始休。何异浮生临老日，一弹指顷报恩雠。蚁王化饭为臣妾，蜾母偷虫作子孙。彼此假名非本物，其间何怨复何恩。豆苗鹿嚼解乌毒，艾叶雀衔夺燕巢。鸟兽不曾看本草，谙知药性是谁教。一鼠得仙生羽翼，众鼠相看有羡色。岂知飞上未半空，已作乌鸢口中食。鹅乳养雏遗在水，鱼心想子变成鳞。细微幽隐何穷事，知者唯应是圣人。","dynasty":"唐代","title":"禽虫十二章"}
{"author":"白居易","content":"行年四十五，两鬓半苍苍。清瘦诗成癖，粗豪酒放狂。老来尤委命，安处即为乡。或拟庐山下，来春结草堂。","dynasty":"唐代","title":"四十五"}
{"author":"白居易","content":"梁园修竹旧传名，园废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。","dynasty":"唐代","title":"和汴州令狐相公新于郡内栽竹百竿拆壁开轩…七言五韵"}
{"author":"白居易","content":"竹马书薨岁，铜龙表葬时。永言窀穸事，全用少阳仪。寿夭由天命，哀荣出圣慈。恭闻褒赠诏，轸念在与夷。剪叶藩封早，承华册命尊。笙歌辞洛苑，风雪蔽梁园。卤簿凌霜宿，铭旌向月翻。宫寮不逮事，哭送出都门。","dynasty":"唐代","title":"赠悼怀太子挽歌辞二首（奉诏撰进）"}
{"author":"白居易","content":"颜子昔短命，仲尼惜其贤。杨生亦好学，不幸复徒然。谁识天地意，独与龟鹤年。","dynasty":"唐代","title":"伤杨弘贞"}
{"author":"白居易","content":"九派绕孤城，城高生远思。人烟半在船，野水多于地。穿霞日脚直，驱雁风头利。去国来几时，江上秋三至。夫君亦沦落，此地同飘寄。悯默向隅心，摧颓触笼翅。且谋眼前计，莫问胸中事。浔阳酒甚浓，相劝时时醉。","dynasty":"唐代","title":"早秋晚望，兼呈韦侍郎"}
{"author":"白居易","content":"病卧帝王州，花时不得游。老应随日至，春肯为人留。粉坏杏将谢，火繁桃尚稠。白飘僧院地，红落酒家楼。空里雪相似，晚来风不休。吟君怅望句，如到曲江头。","dynasty":"唐代","title":"酬令狐相公春日寻花见寄六韵"}
{"author":"白居易","content":"祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游？超然离网罟。山林少羁鞅，世路多艰阻。寄谢伐檀人，慎勿嗟穷处。","dynasty":"唐代","title":"读史五首其二"}
{"author":"白居易","content":"俱来沧海郡，半作白头翁。谩道风烟接，何曾笑语同。吏稀秋税毕，客散晚庭空。霁后当楼月，潮来满座风。霅溪殊冷僻，茂苑太繁雄。唯此钱唐郡，闲忙恰得中。","dynasty":"唐代","title":"初到郡斋寄钱湖州李苏州"}
{"author":"白居易","content":"相逢俱叹不闲身，直日常多斋日频。晓鼓一声分散去，明朝风景属何人。","dynasty":"唐代","title":"答元奉礼同宿见赠"}
{"author":"白居易","content":"上马复呼宾，湖边景气新。管弦三数事，骑从十馀人。立换登山屐，行携漉酒巾。逢花看当妓，遇草坐为茵。西日笼黄柳，东风荡白蘋.小桥装雁齿，轻浪甃鱼鳞。画舫牵徐转，银船酌慢巡。野情遗世累，醉态任天真。彼此年将老，平生分最亲。高天从所愿，远地得为邻。云树分三驿，烟波限一津。翻嗟寸步隔，却厌尺书频。浙右称雄镇，山阴委重臣。贵垂长紫绶，荣驾大朱轮。出动刀枪队，归生道路尘。雁惊弓易散，鸥怕鼓难驯。百吏瞻相面，千夫捧拥身。自然闲兴少，应负镜湖春。","dynasty":"唐代","title":"早春西湖闲游怅然兴怀忆与微之同赏…偶成十八韵寄微之"}
{"author":"白居易","content":"大隐住朝市，小隐入丘樊。丘樊太冷落，朝市太嚣喧。不如作中隐，隐在留司官。似出复似处，非忙亦非闲。不劳心与力，又免饥与寒。终岁无公事，随月有俸钱。君若好登临，城南有秋山。君若爱游荡，城东有春园。君若欲一醉，时出赴宾筵。洛中多君子，可以恣欢言。君若欲高卧，但自深掩关。亦无车马客，造次到门前。人生处一世，其道难两全。贱即苦冻馁，贵则多忧患。唯此中隐士，致身吉且安。穷通与丰约，正在四者间。","dynasty":"唐代","title":"中隐"}
{"author":"白居易","content":"邯郸驿里逢冬至，抱膝灯前影伴身。想得家中夜深坐，还应说着远行人。","dynasty":"唐代","tags":"冬天，地名，思乡","title":"邯郸冬至夜思家"}
{"author":"白居易","content":"烛泪夜粘桃叶袖，酒痕春污石榴裙。莫辞辛苦供欢宴，老后思量悔煞君。","dynasty":"唐代","title":"府酒五绝。谕妓"}
{"author":"白居易","content":"细篷青篾织鱼鳞，小眼红窗衬麴尘。阔狭才容从事座，高低恰称使君身。舞筵须拣腰轻女，仙棹难胜骨重人。不似镜湖廉使出，高樯大艑闹惊春。","dynasty":"唐代","title":"重题小舫赠周从事兼戏微之"}
{"author":"白居易","content":"好在王员外，平生记得不。共赊黄叟酒，同上莫愁楼。静接殷勤语，狂随烂熳游。那知今日眼，相见冷于秋。","dynasty":"唐代","title":"代人赠王员外"}
{"author":"白居易","content":"老伴知君少，欢情向我偏。无论疏与数，相见辄欣然。各以诗成癖，俱因酒得仙。笑回青眼语，醉并白头眠。岂是今投分，多疑宿结缘。人间更何事，携手送衰年。","dynasty":"唐代","title":"醉后重赠晦叔"}
{"author":"白居易","content":"夜半樟亭驿，愁人起望乡。月明何所见，潮水白茫茫。","dynasty":"唐代","title":"宿樟亭驿"}
{"author":"白居易","content":"可惜莺啼花落处，一壶浊酒送残春。可怜月好风凉夜，一部清商伴老身。饱食安眠消日月，闲谈冷笑接交亲。谁知将相王侯外，别有优游快活人。","dynasty":"唐代","title":"快活"}
{"author":"白居易","content":"秋爱冷吟春爱醉，诗家眷属酒家仙。若教早被浮名系，可得闲游三十年。","dynasty":"唐代","title":"重酬周判官"}
{"author":"白居易","content":"罢胡琴，掩秦瑟，玲珑再拜歌初毕。谁道使君不解歌，听唱黄鸡与白日。黄鸡催晓丑时鸣，白日催年酉前没。腰间红绶系未稳，镜里朱颜看已失。玲珑玲珑奈老何，使君歌了汝更歌。","dynasty":"唐代","title":"醉歌（示伎人商玲珑）"}
{"author":"白居易","content":"雪鬓年颜老，霜庭景气秋。病看妻检药，寒遣婢梳头。身外名何有，人间事且休。澹然方寸内，唯拟学虚舟。","dynasty":"唐代","title":"秋寒"}
{"author":"白居易","content":"美人别君去，自去无处寻。旧物零落尽，此情安可任。唯有襭纱幌，尘埃日夜侵。馨香与颜色，不似旧时深。透影灯耿耿，笼光月沈沈。中有孤眠客，秋凉生夜衾。旧宅牡丹院，新坟松柏林。梦中咸阳泪，觉后江陵心。含此隔年恨，发为中夜吟。无论君自感，闻者欲沾襟。","dynasty":"唐代","title":"和元九悼往（感旧蚊帱作）"}
{"author":"白居易","content":"少年昨已去，芳岁今又阑。如何寂寞意，复此荒凉园。园中独立久，日澹风露寒。秋蔬尽芜没，好树亦凋残。唯有数丛菊，新开篱落间。携觞聊就酌，为尔一留连。忆我少小日，易为兴所牵。见酒无时节，未饮已欣然。近从年长来，渐觉取乐难。常恐更衰老，强饮亦无欢。顾谓尔菊花，后时何独鲜。诚知不为我，借尔暂开颜。","dynasty":"唐代","title":"东园玩菊"}
{"author":"白居易","content":"温温土炉火，耿耿纱笼烛。独抱一张琴，夜入东斋宿。窗声度残漏，帘影浮初旭。头痒晓梳多，眼昏春睡足。负暄檐宇下，散步池塘曲。南雁去未回，东风来何速。雪依瓦沟白，草绕墙根绿。何言万户州，太守常幽独。","dynasty":"唐代","title":"宿东亭晓兴"}
{"author":"白居易","content":"临风杪秋树，对酒长年人。醉貌如霜叶，虽红不是春。","dynasty":"唐代","title":"醉中对红叶"}
{"author":"白居易","content":"外事因慵废，中怀与静期。寻泉上山远，看笋出林迟。白石磨樵斧，青竿理钓丝。澄清深浅好，最爱夕阳时。","dynasty":"唐代","title":"闲游"}
{"author":"白居易","content":"追欢逐乐少闲时，补贴平生得事迟。何处花开曾后看，谁家酒熟不先知。石楼月下吹芦管，金谷风前舞柳枝。十听春啼变莺舌，三嫌老丑换蛾眉。乐天一过难知分，犹自咨嗟两鬓丝。","dynasty":"唐代","title":"追欢偶作"}
{"author":"白居易","content":"东宫白庶子，南寺远禅师。何处遥相见，心无一事时。","dynasty":"唐代","tags":"老师，抒情","title":"远师"}
{"author":"白居易","content":"园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。","dynasty":"唐代","title":"二月一日作，赠韦七庶子"}
{"author":"白居易","content":"我梳白发添新恨，君扫青蛾减旧容。应被傍人怪惆怅，少年离别老相逢。","dynasty":"唐代","title":"逢旧"}
{"author":"白居易","content":"自学坐禅休服药，从他时复病沉沉。此身不要全强健，强健多生人我心。","dynasty":"唐代","title":"罢药"}
{"author":"白居易","content":"南国虽多热，秋来亦不迟。湖光朝霁后，竹气晚凉时。楼阁宜佳客，江山入好诗。清风水蘋叶，白露木兰枝。欲作云泉计，须营伏腊资。匡庐一步地，官满更何之。","dynasty":"唐代","title":"江楼早秋"}
{"author":"白居易","content":"不爱君池东十丛菊，不爱君池南万竿竹。爱君帘下唱歌人，色似芙蓉声似玉。我有阳关君未闻，若闻亦应愁杀君。","dynasty":"唐代","title":"醉题沈子明壁"}
{"author":"白居易","content":"有侄始六岁，字之为阿龟。有女生三年，其名曰罗儿。一始学笑语，一能诵歌诗。朝戏抱我足，夜眠枕我衣。汝生何其晚，我年行已衰。物情小可念，人意老多慈。酒美竟须坏，月圆终有亏。亦如恩爱缘，乃是忧恼资。举世同此累，吾安能去之。","dynasty":"唐代","title":"弄龟罗"}
{"author":"白居易","content":"偶献子虚登上第，却吟招隐忆中林。春萝秋桂莫惆怅，纵有浮名不系心。","dynasty":"唐代","title":"及第后忆旧山"}
{"author":"白居易","content":"天秋无片云，地静无纤尘。团团新晴月，林外生白轮。忆昨阴霖天，连连三四旬。赖逢家酝熟，不觉过朝昏。私言雨霁后，可以罢馀尊。及对新月色，不醉亦愁人。床头残酒榼，欲尽味弥淳。携置南檐下，举酌自殷勤。清光入杯杓，白露生衣巾。乃知阴与晴，安可无此君。我有乐府诗，成来人未闻。今宵醉有兴，狂咏惊四邻。独赏犹复尔，何况有交亲。","dynasty":"唐代","title":"效陶潜体诗十六首其六"}
{"author":"白居易","content":"老逼教垂白，官科遣著绯。形骸虽有累，方寸却无机。遇酒多先醉，逢山爱晚归。沙鸥不知我，犹避隼旟飞。","dynasty":"唐代","title":"赠沙鸥"}
{"author":"白居易","content":"小亭门向月斜开，满地凉风满地苔。此院好弹秋思处，终须一夜抱琴来。","dynasty":"唐代","title":"杨家南亭"}
{"author":"白居易","content":"平生见流水，见此转留连。况此朱门内，君家新引泉。伊流决一带，洛石砌千拳。与君三伏月，满耳作潺湲。深处碧磷磷，浅处清溅溅。碕岸束呜咽，沙汀散沦涟。翻浪雪不尽，澄波空共鲜。两岸滟滪口，一泊潇湘天。曾作天南客，漂流六七年。何山不倚杖，何水不停船。巴峡声心里，松江色眼前。今朝小滩上，能不思悠然。","dynasty":"唐代","title":"题牛相公归仁里宅新成小滩"}
{"author":"白居易","content":"虫声冬思苦于秋，不解愁人闻亦愁。我是老翁听不畏，少年莫听白君头。","dynasty":"唐代","title":"冬夜闻虫"}
{"author":"白居易","content":"缭绕府西面，潺湲池北头。凿开明月峡，决破白苹洲。清浅漪澜急，夤缘浦屿幽。直冲行径断，平入卧斋流。石叠青棱玉，波翻白片鸥。喷时千点雨，澄处一泓油。绝境应难别，同心岂易求？少逢人爱玩，多是我淹留。夹岸铺长簟，当轩泊小舟。枕前看鹤浴，床下见鱼游。洞户斜开扇，疏帘半上钩。紫浮萍泛泛，碧亚竹修修。读罢书仍展，棋终局未收。午茶能散睡，卯酒善销愁。檐雨晚初霁，窗风凉欲休。谁能伴老尹，时复一闲游？","dynasty":"唐代","title":"府西池北新葺水斋即事招宾偶题十六韵"}
{"author":"白居易","content":"淮南挥手抛红旆，洛下回头向白云。政事堂中老丞相，制科场里旧将军。宫城烟月饶全占，关塞风光请半分。诗酒放狂犹得在，莫欺白叟与刘君。","dynasty":"唐代","title":"因梦得酬牛相公初到洛中小饮见赠"}
{"author":"白居易","content":"手札八行诗一篇，无由相见但依然。君匡圣主方行道，我事空王正坐禅。支许徒思游白月，夔龙未放下青天。应须且为苍生住，犹去悬车十四年。","dynasty":"唐代","title":"宿香山寺酬广陵牛相公见寄"}
{"author":"白居易","content":"府池东北旧亭台，久别长思醉一回。但请主人空扫地，自携杯酒管弦来。","dynasty":"唐代","title":"赠郑尹"}
{"author":"白居易","content":"掌珠一颗儿三岁，鬓雪千茎父六旬。岂料汝先为异物，常忧吾不见成人。悲肠自断非因剑，啼眼加昏不是尘。怀抱又空天默默，依前重作邓攸身。","dynasty":"唐代","title":"哭崔儿"}
{"author":"白居易","content":"三盏醺醺四体融，妓亭檐下夕阳中。千声方响敲相续，一曲云和戛未终。今日心情如往日，秋风气味似春风。唯憎小吏樽前报，道去衙时水五筒。","dynasty":"唐代","title":"偶饮"}
{"author":"白居易","content":"岁阴生计两蹉跎，相顾悠悠醉且歌。厨冷难留乌止屋，门闲可与雀张罗。病添庄舄吟声苦，贫欠韩康药债多。日望挥金贺新命，俸钱依旧又如何。","dynasty":"唐代","title":"酬梦得贫居咏怀见赠"}
{"author":"白居易","content":"向晚双池好，初晴百物新。袅枝翻翠羽，溅水跃红鳞。萍泛同游子，莲开当丽人。临流一惆怅，还忆曲江春。","dynasty":"唐代","title":"晚题东林寺双池"}
{"author":"白居易","content":"但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。","dynasty":"唐代","title":"酒筵上答张居士"}
{"author":"白居易","content":"不见诗酒客，卧来半月馀。合和新药草，寻检旧方书。晚霁烟景度，早凉窗户虚。雪生衰鬓久，秋入病心初。卧簟蕲竹冷，风襟邛葛疏。夜来身校健，小饮复何如。","dynasty":"唐代","title":"病中逢秋，招客夜酌"}
{"author":"白居易","content":"我昔三十六，写貌在丹青。我今四十六，衰悴卧江城。岂比十年老，曾与众苦并。一照旧图画，无复昔仪形。形影默相顾，如弟对老兄。况使他人见，能不昧平生。羲和鞭日走，不为我少停。形骸属日月，老去何足惊。所恨凌烟阁，不得画功名。","dynasty":"唐代","title":"题旧写真图"}
{"author":"白居易","content":"晦叔坟荒草已陈，梦得墓湿土犹新。微之捐馆将一纪，杓直归丘二十春。城中虽有故第宅，庭芜园废生荆榛。箧中亦有旧书札，纸穿字蠹成灰尘。平生定交取人窄，屈指相知唯五人。四人先去我在后，一枝蒲柳衰残身。岂无晚岁新相识，相识面亲心不亲。人生莫羡苦长命，命长感旧多悲辛。","dynasty":"唐代","title":"感旧"}
{"author":"白居易","content":"今日元家宅，樱桃发几枝。稀稠与颜色，一似去年时。失却东园主，春风可得知。","dynasty":"唐代","title":"元家花"}
{"author":"白居易","content":"顽贱一拳石，精珍百炼金。名价既相远，交分何其深。中诚一以合，外物不能侵。逶迤二十年，与世同浮沈。晚有退闲约，白首归云林。垂老忽相失，悲哉口语心。春日嵩高阳，秋夜清洛阴。丘园共谁卜，山水共谁寻。风月共谁赏，诗篇共谁吟。花开共谁看，酒熟共谁斟。惠死庄杜口，钟殁师废琴。道理使之然，从古非独今。吾道自此孤，我情安可任。唯将病眼泪，一洒秋风襟。","dynasty":"唐代","title":"哭崔常侍晦叔"}
{"author":"白居易","content":"岁丰仍节俭，时泰更销兵。圣念长如此，何忧不太平。湛露浮尧酒，薰风起舜歌。愿同尧舜意，所乐在人和。","dynasty":"唐代","title":"杂曲歌辞。太平乐"}
{"author":"白居易","content":"下马二林寺，翛然进轻策。朝为公府吏，暮作灵山客。二月匡庐北，冰雪始消释。阳丛抽茗芽，阴窦泄泉脉。熙熙风土暖，蔼蔼云岚积。散作万壑春，凝为一气碧。身闲易飘泊，官散无牵迫。缅彼十八人，古今同此适。是年淮寇起，处处兴兵革。智士劳思谋，戎臣苦征役。独有不才者，山中弄泉石。","dynasty":"唐代","title":"春游二林寺"}
{"author":"白居易","content":"黄梅县边黄梅雨，白头浪里白头翁。九江阔处不见岸，五月尽时多恶风。人间稳路应无限，何事抛身在此中。","dynasty":"唐代","title":"九江北岸遇风雨"}
{"author":"白居易","content":"荒村破屋经年卧，寂绝无人问病身。唯有东都樊著作，至今书信尚殷勤。","dynasty":"唐代","title":"病中得樊大书"}
{"author":"白居易","content":"寓心身体中，寓性方寸内。此身是外物，何足苦忧爱。况有假饰者，华簪及高盖。此又疏于身，复在外物外。操之多惴栗，失之又悲悔。乃知名与器，得丧俱为害。颓然环堵客，萝蕙为巾带。自得此道来，身穷心甚泰。","dynasty":"唐代","title":"遣怀（自此后诗在渭村作）"}
{"author":"白居易","content":"人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹喣长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。","dynasty":"唐代","tags":"哲理","title":"杏园中枣树"}
{"author":"白居易","content":"劝君一盏君莫辞，劝君两盏君莫疑，劝君三盏君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。","dynasty":"唐代","title":"劝酒"}
{"author":"白居易","content":"敦诗说礼中军帅，重士轻财大丈夫。常与师徒同苦乐，不教亲故隔荣枯。花钿坐绕黄金印，丝管行随白玉壶。商皓老狂唯爱醉，时时能寄酒钱无。","dynasty":"唐代","title":"送陈许高仆射赴镇"}
{"author":"白居易","content":"边角两三枝，霜天陇上儿。望乡相并立，向月一时吹。战马头皆举，征人手尽垂。呜呜三奏罢，城上展旌旗。","dynasty":"唐代","title":"赋得边城角"}
{"author":"白居易","content":"戚里誇为贤驸马，儒家认作好诗人。鲁侯不得辜风景，沂水年年有暮春。","dynasty":"唐代","title":"送兖州崔大夫驸马赴镇"}
{"author":"白居易","content":"下马柳阴下，独上堤上行。故人千万里，新蝉三两声。城中曲江水，江上江陵城。两地新秋思，应同此日情。","dynasty":"唐代","title":"立秋日曲江忆元九"}
{"author":"白居易","content":"外强火未退，中锐金方战。一夕风雨来，炎凉随数变。徐徐炎景度，稍稍凉飙扇。枕簟忽凄清，巾裳亦轻健。老夫纳秋候，心体殊安便。睡足一屈伸，搔首摩挲面。褰帘对池竹，幽寂如僧院。俯观游鱼群，仰数浮云片。闲忙各有趣，彼此宁相见。昨日闻慕巢，召对延英殿。","dynasty":"唐代","title":"新秋喜凉，因寄兵部杨侍郎"}
{"author":"白居易","content":"岁暮皤然一老夫，十分流辈九分无。莫嫌身病人扶侍，犹胜无身可遣扶。","dynasty":"唐代","title":"岁暮呈思黯相公皇甫郎之及梦得尚书"}
{"author":"白居易","content":"五岁优游同过日，一朝消散似浮云。琴诗酒伴皆抛我，雪月花时最忆君。几度听鸡歌白日，亦曾骑马咏红裙。吴娘暮雨萧萧曲，自别江南更不闻。","dynasty":"唐代","tags":"怀人，友人，抒情","title":"寄殷协律/多叙江南旧游"}
{"author":"白居易","content":"龙门涧下濯尘缨，拟作闲人过此生。筋力不将诸处用，登山临水咏诗行。","dynasty":"唐代","title":"龙门下作"}
{"author":"白居易","content":"白蘋湘渚曲，绿筱剡溪口。各在天一涯，信美非吾有。何如此庭内，水竹交左右。霜竹百千竿，烟波六七亩。泓澄动阶砌，澹泞映户牖。蛇皮细有纹，镜面清无垢。主人过桥来，双童扶一叟。恐污清泠波，尘缨先抖擞。波上一叶舟，舟中一尊酒。酒开舟不系，去去随所偶。或绕蒲浦前，或泊桃岛后。未拨落杯花，低冲拂面柳。半酣迷所在，倚榜兀回首。不知此何处，复是人寰否。谁知始疏凿，几主相传受。杨家去云远，田氏将非久。天与爱水人，终焉落吾手。","dynasty":"唐代","title":"泛春池"}
{"author":"白居易","content":"貌随年老欲何如，兴遇春牵尚有馀。遥见人家花便入，不论贵贱与亲疏。","dynasty":"唐代","title":"又题一绝"}
{"author":"白居易","content":"倦鸟暮归林，浮云晴归山。独有行路子，悠悠不知还。人生苦营营，终日群动间。所务虽不同，同归于不闲。扁舟来楚乡，匹马往秦关。离忧绕心曲，宛转如循环。且持一杯酒，聊以开愁颜。","dynasty":"唐代","title":"别杨颖士、卢克柔、殷尧藩"}
{"author":"白居易","content":"一声早蝉发，数点新萤度。兰釭耿无烟，筠簟清有露。未归后房寝，且下前轩步。斜月入低廊，凉风满高树。放怀常自适，遇境多成趣。何法使之然，心中无细故。","dynasty":"唐代","title":"闲夕"}
{"author":"白居易","content":"经窗灯燄短，僧炉火气深。索落庐山夜，风雪宿东林。","dynasty":"唐代","title":"宿东林寺"}
{"author":"白居易","content":"蹇步垂朱绶，华缨映白须。何因驻衰老，只有且欢娱。酒兴还应在，诗情可便无。登山与临水，犹未要人扶。","dynasty":"唐代","title":"醉题候仙亭"}
{"author":"白居易","content":"云髻飘萧绿，花颜旖旎红。双眸剪秋水，十指剥春葱。楚艳为门阀，秦声是女工。甲明银玓瓅，柱触玉玲珑。猿苦啼嫌月，莺娇语妮风。移愁来手底，送恨入弦中。赵瑟清相似，胡琴闹不同。慢弹回断雁，急奏转飞蓬。霜珮锵还委，冰泉咽复通。珠联千拍碎，刀截一声终。倚丽精神定，矜能意态融。歇时情不断，休去思无穷。灯下青春夜，尊前白首翁。且听应得在，老耳未多聋。","dynasty":"唐代","title":"筝"}
{"author":"白居易","content":"昨卧不夕食，今起乃朝饥。贫厨何所有，炊稻烹秋葵。红粒香复软，绿英滑且肥。饥来止于饱，饱后复何思。忆昔荣遇日，迨今穷退时。今亦不冻馁，昔亦无馀资。口既不减食，身又不减衣。抚心私自问，何者是荣衰。勿学常人意，其间分是非。","dynasty":"唐代","title":"烹葵"}
{"author":"白居易","content":"亦知世是休明世，自想身非富贵身。但恐人间为长物，不如林下作遗民。游依二室成三友，住近双林当四邻。性海澄渟平少浪，心田洒扫净无尘。香山闲宿一千夜，梓泽连游十六春。是客相逢皆故旧，无僧每见不殷勤。药停有喜闲销疾，金尽无忧醉忘贫。补绽衣裳愧妻女，支持酒肉赖交亲。俸随日计钱盈贯，禄逐年支粟满囷。洛堰鱼鲜供取足，游村果熟馈争新。诗章人与传千首，寿命天教过七旬。点检一生徼幸事，东都除我更无人。","dynasty":"唐代","title":"狂吟七言十四韵"}
{"author":"白居易","content":"缭绕府西面，潺湲池北头。凿开明月峡，决破白苹洲。清浅漪澜急，夤缘浦屿幽。直冲行径断，平入卧斋流。石叠青棱玉，波翻白片鸥。喷时千点雨，澄处一泓油。绝境应难别，同心岂易求？少逢人爱玩，多是我淹留。夹岸铺长簟，当轩泊小舟。枕前看鹤浴，床下见鱼游。洞户斜开扇，疏帘半上钩。紫浮萍泛泛，碧亚竹修修。读罢书仍展，棋终局未收。午茶能散睡，卯酒善销愁。檐雨晚初霁，窗风凉欲休。谁能伴老尹，时复一闲游？","dynasty":"唐代","title":"府西池北新葺水斋即事招宾偶题十六韵"}
{"author":"白居易","content":"好官病免曾三度，散地归休已七年。老自退闲非世弃，贫蒙强健是天怜。韦荆南去留春服，王侍中来乞酒钱。便得一年生计足，与君美食复甘眠。","dynasty":"唐代","title":"偶吟"}
{"author":"白居易","content":"阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。","dynasty":"唐代","title":"和微之诗二十三首。和顺之琴者"}
{"author":"白居易","content":"闻停岁仗轸皇情，应为淮西寇未平。不分气从歌里发，无明心向酒中生。愚计忽思飞短檄，狂心便欲请长缨。从来妄动多如此，自笑何曾得事成。","dynasty":"唐代","title":"元和十二年淮寇未平诏停岁仗愤然有感率尔成章"}
{"author":"白居易","content":"浔阳白司马，夜送孟功曹。江暗管弦急，楼明灯火高。湖波翻似箭，霜草杀如刀。且莫开征棹，阴风正怒号。","dynasty":"唐代","title":"夜送孟司功"}
{"author":"白居易","content":"身外无羁束，心中少是非。被花留便住，逢酒醉方归。人事行时少，官曹入日稀。春寒游正好，稳马薄绵衣。","dynasty":"唐代","title":"闲出"}
{"author":"白居易","content":"霁月光如练，盈庭复满池。秋深无热后，夜浅未寒时。露叶团荒菊，风枝落病梨。相思懒相访，应是各年衰。","dynasty":"唐代","title":"酬梦得暮秋晴夜对月相忆"}
{"author":"白居易","content":"风飘雨洒帘帷故，竹映松遮灯火深。宿客不来嫌冷落，一尊酒对一张琴。","dynasty":"唐代","title":"期宿客不至"}
{"author":"白居易","content":"山斋方独往，尘事莫相仍。蓝舆辞鞍马，缁徒换友朋。朝餐唯药菜，夜伴只纱灯。除却青衫在，其馀便是僧。","dynasty":"唐代","title":"山居"}
{"author":"白居易","content":"谷口谁家住，云扃锁竹泉。主人何处去，萝薜换貂蝉。籍在金闺内，班排玉扆前。诚知忆山水，归得是何年。","dynasty":"唐代","title":"题崔常侍济源庄"}
{"author":"白居易","content":"身适忘四支，心适忘是非。既适又忘适，不知吾是谁。百体如槁木，兀然无所知。方寸如死灰，寂然无所思。今日复明日，身心忽两遗。行年三十九，岁暮日斜时。四十心不动，吾今其庶几。","dynasty":"唐代","title":"隐几"}
{"author":"白居易","content":"十年常苦学，一上谬成名。擢第未为贵，贺亲方始荣。时辈六七人，送我出帝城。轩车动行色，丝管举离声。得意减别恨，半酣轻远程。翩翩马蹄疾，春日归乡情。","dynasty":"唐代","title":"及第后归觐留别诸同年"}
{"author":"白居易","content":"司天台，仰观俯察天人际。羲和死来职事废，官不求贤空取艺。昔闻西汉元成间，上陵下替谪见天。北辰微闇少光色，四星煌煌如火赤。耀芒动角射三台，上台半灭中台坼。是时非无太史官，眼见心知不敢言。明朝趋入明光殿，唯奏庆云寿星见。天文时变两如斯，九重天子不得知。不得知，安用台高百尺为。","dynasty":"唐代","title":"新乐府司天台引古以儆今也"}
{"author":"白居易","content":"山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，闇香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂。汎拂香炉烟，隐映斧藻屏。为君布绿阴，当暑荫轩楹。沈沈绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，剪叶封弟兄。受君岁月功，不独资生成。为君长高枝，凤皇上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰。岁月不尔驻，孤芳坐凋零。请向桐枝上，为余题姓名。待余有势力，移尔献丹庭。","dynasty":"唐代","title":"和荅诗十首其三荅桐花"}
{"author":"白居易","content":"白发生来三十年，而今须鬓尽皤然。歌吟终日如狂叟，衰疾多时似瘦仙。八戒夜持香火印，三光朝念蕊珠篇。其馀便被春收拾，不作闲游即醉眠。","dynasty":"唐代","title":"白发"}
{"author":"白居易","content":"帝城行乐日纷纷，天畔穷愁我与君。秦女笑歌春不见，巴猿啼哭夜常闻。何处琵琶弦似语，谁家呙堕髻如云。人生多少欢娱事，那独千分无一分。","dynasty":"唐代","title":"寄微之"}
{"author":"白居易","content":"忆得少年长乞巧，竹竿头上愿丝多。","dynasty":"唐代","title":"七夕"}
{"author":"白居易","content":"高城直下视，蠢蠢见巴蛮。安可施政教，尚不通语言。且喜赋敛毕，幸闻闾井安。岂伊循良化，赖此丰登年。案牍既简少，池馆亦清闲。秋雨檐果落，夕钟林鸟还。南亭日潇洒，偃卧恣疏顽。","dynasty":"唐代","title":"征秋税毕，题郡南亭"}
{"author":"白居易","content":"高高此山顶，四望唯烟云。下有一条路，通达楚与秦。或名诱其心，或利牵其身。乘者及负者，来去何云云。我亦斯人徒，未能出嚣尘。七年三往复，何得笑他人。","dynasty":"唐代","title":"登商山最高顶"}
{"author":"白居易","content":"三百六旬今夜尽，六十四年明日催。不用叹身随日老，亦须知寿逐年来。加添雪兴凭毡帐，消杀春愁付酒杯。唯恨诗成君去后，红笺纸卷为谁开。","dynasty":"唐代","title":"除夜言怀，兼赠张常侍"}
{"author":"白居易","content":"故人对酒叹，叹我在天涯。见我昔荣遇，念我今蹉跎。问我为司马，官意复如何。荅云且勿叹，听我为君歌。我本蓬荜人，鄙贱剧泥沙。读书未百卷，信口嘲风花。自从筮仕来，六命三登科。顾惭虚劣姿，所得亦已多。散员足庇身，薄俸可资家。省分辄自愧，岂为不遇耶。烦君对杯酒，为我一咨蹉。","dynasty":"唐代","title":"荅故人"}
{"author":"白居易","content":"昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。","dynasty":"唐代","tags":"中秋节，贬谪，孤独，思乡","title":"八月十五日夜湓亭望月"}
{"author":"白居易","content":"瞿唐天下险，夜上信难哉。岸似双屏合，天如匹帛开。逆风惊浪起，拔zB暗船来。欲识愁多少，高于滟滪堆。","dynasty":"唐代","title":"夜入瞿唐峡"}
{"author":"白居易","content":"郡守轻诗客，乡人薄钓翁。解怜徐处士，唯有李郎中。","dynasty":"唐代","title":"凭李睦州访徐凝山人（凝即睦州之民也）"}
{"author":"白居易","content":"一从泽畔为迁客，两度江头送暮春。白发更添今日鬓，青衫不改去年身。百川未有回流水，一老终无却少人。四十六时三月尽，送春争得不殷勤。","dynasty":"唐代","title":"浔阳春三首。春去"}
{"author":"白居易","content":"正抽碧线绣红罗，忽听黄莺敛翠蛾。秋思冬愁春恨望，大都不得意时多。","dynasty":"唐代","title":"杂曲歌辞。急乐世"}
{"author":"白居易","content":"平生相见即眉开，静念无如李与崔。各是天涯为刺史，缘何不觅九江来。","dynasty":"唐代","title":"闻李十一出牧澧州，崔二十二出牧果州，因寄绝句"}
{"author":"白居易","content":"盐商妇，多金帛，不事田农与蚕绩。南北东西不失家，风水为乡船作宅。本是扬州小家女，嫁得西江大商客。绿鬟富去金钗多，皓腕肥来银钏窄。前呼苍头后叱婢，问尔因何得如此？婿作盐商十五年，不属州县属天子。每年盐利入官时，少入官家多入私。官家利薄私家厚，盐铁尚书远不知。何况江头鱼米贱，红脍黄橙香稻饭。饱食浓妆倚柁楼，两朵红腮花欲绽。盐商妇，有幸嫁盐商。终朝美饭食，终岁好衣裳。好衣美食有来处，亦须惭愧桑弘羊。桑弘羊，死已久，不独汉时今亦有。","dynasty":"唐代","title":"盐商妇"}
{"author":"白居易","content":"两朱阁，南北相对起。借问何人家，贞元双帝子。帝子吹箫双得仙，五云飘飖飞上天。第宅亭台不将去，化为佛寺在人间。妆阁伎楼何寂静，柳似舞腰池似镜。花落黄昏悄悄时，不闻歌吹闻钟磬。寺门敕榜金字书，尼院佛庭宽有馀。青苔明月多闲地，比屋疲人无处居。忆昨平阳宅初置，吞并平人几家地。仙去双双作梵宫，渐恐人间尽为寺。","dynasty":"唐代","title":"两朱阁－刺佛寺浸多也"}
{"author":"白居易","content":"闻君古渌水，使我心和平。欲识慢流意，为听疏泛声。西窗竹阴下，竟日有馀清。","dynasty":"唐代","title":"听弹古渌水"}
{"author":"白居易","content":"水色昏犹白，霞光暗渐无。风荷摇破扇，波月动连珠。蟋蟀啼相应，鸳鸯宿不孤。小僮频报夜，归步尚踟蹰。","dynasty":"唐代","title":"南塘暝兴"}
{"author":"白居易","content":"剪削干芦插寒竹，九孔漏声五音足。近来吹者谁得名，关璀老死李衮生。衮今又老谁其嗣，薛氏乐童年十二。指点之下师授声，含嚼之间天与气。润州城高霜月明，吟霜思月欲发声。山头江底何悄悄，猿声不喘鱼龙听。翕然声作疑管裂，诎然声尽疑刀截。有时婉软无筋骨，有时顿挫生棱节。急声圆转促不断，轹轹辚辚似珠贯。缓声展引长有条，有条直直如笔描。下声乍坠石沉重，高声忽举云飘萧。明旦公堂陈宴席，主人命乐娱宾客。碎丝细竹徒纷纷，宫调一声雄出群。众音覙缕不落道，有如部伍随将军。嗟尔阳陶方稚齿，下手发声已如此。若教头白吹不休，但恐声名压关李。","dynasty":"唐代","title":"小童薛阳陶吹觱栗歌（和浙西李大夫作）"}
{"author":"白居易","content":"深山老去惜年华，况对东溪野枇杷。火树风来翻绛焰，琼枝日出晒红纱。回看桃李都无色，映得芙蓉不是花。争奈结根深石底，无因移得到人家。","dynasty":"唐代","title":"山枇杷"}
{"author":"白居易","content":"晴阳晚照湿烟销，五凤楼高天泬寥。野绿全经朝雨洗，林红半被暮云烧。龙门翠黛眉相对，伊水黄金线一条。自入秋来风景好，就中最好是今朝。","dynasty":"唐代","title":"五凤楼晚望（六年八月十日作）"}
{"author":"白居易","content":"三乡过日君年几，今日君年五十馀。不独年催身亦变，校书郎变作尚书。","dynasty":"唐代","title":"和微之任校书郎日过三乡"}
{"author":"白居易","content":"遥羡青云里，祥鸾正引雏。自怜沧海伴，老蚌不生珠。","dynasty":"唐代","title":"见李苏州示男阿武诗，自感成咏"}
{"author":"白居易","content":"嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。","dynasty":"唐代","tags":"赠答，月亮，友情，思念","title":"江楼月"}
{"author":"白居易","content":"先生老去饮无兴，居士病来闲有馀。犹觉醉吟多放逸，不如禅定更清虚。柘枝紫袖教丸药，羯鼓苍头遣种蔬。却被山僧戏相问，一时改业意何如。","dynasty":"唐代","title":"改业"}
{"author":"白居易","content":"新雪对新酒，忆同倾一杯。自然须访戴，不必待延枚。陈榻无辞解，袁门莫懒开。笙歌与谈笑，随事自将来。","dynasty":"唐代","title":"雪中酒熟，欲携访吴监，先寄此诗"}
{"author":"白居易","content":"锡杖登高寺，香炉忆旧峰。偶来舟不系，忽去鸟无踪。岂要留离偈，宁劳动别容。与师俱是梦，梦里暂相逢。","dynasty":"唐代","title":"天竺寺送坚上人归庐山"}
{"author":"白居易","content":"钟乳三千两，金钗十二行。妒他心似火，欺我鬓如霜。慰老资歌笑，销愁仰酒浆。眼看狂不得，狂得且须狂。","dynasty":"唐代","title":"酬思黯戏赠同用狂字"}
{"author":"白居易","content":"种兰不种艾，兰生艾亦生。根荄相交长，茎叶相附荣。香茎与臭叶，日夜俱长大。锄艾恐伤兰，溉兰恐滋艾。兰亦未能溉，艾亦未能除。沉吟意不决，问君合何如。","dynasty":"唐代","title":"问友"}
{"author":"白居易","content":"昔是诗狂客，今为酒病夫。强吟翻怅望，纵醉不欢娱。鬓发三分白，交亲一半无。郢城君莫厌，犹校近京都。","dynasty":"唐代","title":"郢州赠王八使君"}
{"author":"白居易","content":"腥血与荤蔬，停来一月馀。肌肤虽瘦损，方寸任清虚。体适通宵坐，头慵隔日梳。眼前无俗物，身外即僧居。水榭风来远，松廊雨过初。褰帘放巢燕，投食施池鱼。久别闲游伴，频劳问疾书。不知湖与越，吏隐兴何如。","dynasty":"唐代","title":"仲夏斋居，偶题八韵，寄微之及崔湖州"}
{"author":"白居易","content":"一叶落梧桐，年光半又空。秋多上阶日，凉足入怀风。病瘦形如鹤，愁焦鬓似蓬。损心诗思里，伐性酒狂中。华盖何曾惜，金丹不致功。犹须自惭愧，得作白头翁。","dynasty":"唐代","title":"新秋病起"}
{"author":"白居易","content":"凤池后面新秋月，龙阙前头薄暮山。","dynasty":"唐代","title":"闻裴李二舍人拜纶阁"}
{"author":"白居易","content":"秋爱冷吟春爱醉，诗家眷属酒家仙。若教早被浮名系，可得闲游三十年。","dynasty":"唐代","title":"重酬周判官"}
{"author":"白居易","content":"松下轩廊竹下房，暖檐晴日满绳床。净名居士经三卷，荣启先生琴一张。老去齿衰嫌橘醋，病来肺渴觉茶香。有时闲酌无人伴，独自腾腾入醉乡。","dynasty":"唐代","title":"东院"}
{"author":"白居易","content":"一株青玉立，千叶绿云委。亭亭五丈馀，高意犹未已。山僧年九十，清净老不死。自云手种时，一颗青桐子。直从萌芽拔，高自毫末始。四面无附枝，中心有通理。寄言立身者，孤直当如此。","dynasty":"唐代","title":"云居寺孤桐"}
{"author":"白居易","content":"早起或因携酒出，晚归多是看花回。若抛风景长闲坐，自问东京作底来。","dynasty":"唐代","title":"早出晚归"}
{"author":"白居易","content":"游宦京都二十春，贫中无处可安贫。长羡蜗牛犹有舍，不如硕鼠解藏身。且求容立锥头地，免似漂流木偶人。但道吾庐心便足，敢辞湫隘与嚣尘。","dynasty":"唐代","title":"卜居"}
{"author":"白居易","content":"洪涛白浪塞江津，处处邅回事事迍。世上方为失途客，江头又作阻风人。鱼虾遇雨腥盈鼻，蚊蚋和烟痒满身。老大光阴能几日，等闲臼口坐经旬。","dynasty":"唐代","title":"臼口阻风十日"}
{"author":"白居易","content":"翠巘公门对，朱轩野径连。只开新户牖，不改旧风烟。虚室闲生白，高情澹入玄。酒容同座劝，诗借属城传。自笑沧江畔，遥思绛帐前。亭台随处有，争敢比忘筌。","dynasty":"唐代","title":"奉和李大夫题新诗二首各六韵。忘筌亭"}
{"author":"白居易","content":"园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。","dynasty":"唐代","title":"二月一日作，赠韦七庶子"}
{"author":"白居易","content":"夜来风雨急，无复旧花林。枝上三分落，园中二寸深。日斜啼鸟思，春尽老人心。莫怪添杯饮，情多酒不禁。","dynasty":"唐代","title":"惜落花"}
{"author":"白居易","content":"直上青霄望八都，白云影里月轮孤。茫茫宇宙人无数，几个男儿是丈夫。","dynasty":"唐代","title":"东山寺"}
{"author":"白居易","content":"夜初色苍然，夜深光浩然。稍转西廊下，渐满南窗前。况是绿芜地，复兹清露天。落叶声策策，惊鸟影翩翩。栖禽尚不稳，愁人安可眠。","dynasty":"唐代","title":"秋月"}
{"author":"白居易","content":"满窗明月满帘霜，被冷灯残拂卧床。燕子楼中霜月夜，秋来只为一人长。钿晕罗衫色似烟，几回欲著即潸然。自从不舞霓裳曲，叠在空箱十一年。今春有客洛阳回，曾到尚书墓上来。见说白杨堪作柱，争教红粉不成灰。","dynasty":"唐代","title":"燕子楼三首"}
{"author":"白居易","content":"吏满六百石，昔贤辄去之。秩登二千石，今我方罢归。我秩讶已多，我归惭已迟。犹胜尘土下，终老无休期。卧乞百日告，起吟五篇诗。朝与府吏别，暮与州民辞。去年到郡时，麦穗黄离离。今年去郡日，稻花白霏霏。为郡已周岁，半岁罹旱饥。襦袴无一片，甘棠无一枝。何乃老与幼，泣别尽沾衣。下惭苏人泪，上愧刘君辞。","dynasty":"唐代","title":"答刘禹锡白太守行"}
{"author":"白居易","content":"红烛清樽久延伫，出门入门天欲曙。星稀月落竟不来，烟柳胧胧鹊飞去。","dynasty":"唐代","title":"期不至"}
{"author":"白居易","content":"种田意已决，决意复何如。卖马买犊使，徒步归田庐。迎春治耒耜，候雨辟菑畬。策杖田头立，躬亲课仆夫。吾闻老农言，为稼慎在初。所施不卤莽，其报必有馀。上求奉王税，下望备家储。安得放慵惰，拱手而曳裾。学农未为鄙，亲友勿笑余。更待明年后，自拟执犁锄。","dynasty":"唐代","title":"归田三首其二"}
{"author":"白居易","content":"谬入金门侍玉除，烦君问我意何如。蟠木讵堪明主用，笼禽徒与故人疏。苑花似雪同随辇，宫月如眉伴直庐。浅薄求贤思自代，嵇康莫寄绝交书。","dynasty":"唐代","title":"答马侍御见赠"}
{"author":"白居易","content":"何处风光最可怜，妓堂阶下砌台前。轩车拥路光照地，丝管入门声沸天。绿蕙不香饶桂酒，红樱无色让花钿。野人不敢求他事，唯借泉声伴醉眠。","dynasty":"唐代","title":"宴周皓大夫光福宅（座上作）"}
{"author":"白居易","content":"江边黄鹤古时楼，劳致华筵待我游。楚思淼茫云水冷，商声清脆管弦秋。白花浪溅头陀寺，红叶林笼鹦鹉洲。总是平生未行处，醉来堪赏醒堪愁。","dynasty":"唐代","title":"卢侍御与崔评事为予于黄鹤楼置宴宴罢同望"}
{"author":"白居易","content":"功名宿昔人多许，宠辱斯须自不知。一旦失恩先左降，三年随例未量移。马头觅角生何日，石火敲光住几时。前事是身俱若此，空门不去欲何之。","dynasty":"唐代","title":"自题"}
{"author":"白居易","content":"邯郸驿里逢冬至，抱膝灯前影伴身。想得家中夜深坐，还应说着远行人。","dynasty":"唐代","tags":"冬天，地名，思乡","title":"邯郸冬至夜思家"}
{"author":"白居易","content":"玉管清弦声旖旎，翠钗红袖坐参差。两家合奏洞房夜，八月连阴秋雨时。歌脸有情凝睇久，舞腰无力转裙迟。人间欢乐无过此，上界西方即不知。","dynasty":"唐代","title":"与牛家妓乐雨后合宴"}
{"author":"白居易","content":"丹霄携手三君子，白发垂头一病翁。兰省花时锦帐下，庐山雨夜草庵中。终身胶漆心应在，半路云泥迹不同。唯有无生三昧观，荣枯一照两成空。","dynasty":"唐代","title":"庐山草堂夜雨独宿寄牛二、李七、庾三十二员外"}
{"author":"白居易","content":"迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。","dynasty":"唐代","title":"禁中晓卧，因怀王起居"}
{"author":"白居易","content":"绿蚁新醅酒，红泥小火炉。晚来天欲雪，能饮一杯无？","dynasty":"唐代","tags":"唐诗三百首，饮酒，生活，友情","title":"问刘十九"}
{"author":"白居易","content":"晓日提竹篮，家僮买春蔬。青青芹蕨下，叠卧双白鱼。无声但呀呀，以气相喣濡。倾篮写地上，拨剌长尺馀。岂唯刀机忧，坐见蝼蚁图。脱泉虽已久，得水犹可苏。放之小池中，且用救干枯。水小池窄狭，动尾触四隅。一时幸苟活，久远将何如。怜其不得所，移放于南湖。南湖连西江，好去勿踟蹰。施恩即望报，吾非斯人徒。不须泥沙底，辛苦觅明珠。","dynasty":"唐代","title":"放鱼（自此后诗，到江州作）"}
{"author":"白居易","content":"干时久与本心违，悟道深知前事非。犹厌劳形辞郡印，那将趁伴著朝衣。五千言里教知足，三百篇中劝式微。少室云边伊水畔，比君校老合先归。","dynasty":"唐代","title":"留别微之"}
{"author":"白居易","content":"金钱买得牡丹栽，何处辞丛别主来。红芳堪惜还堪恨，百处移将百处开。","dynasty":"唐代","title":"移牡丹栽"}
{"author":"白居易","content":"狂歌箕踞酒尊前，眼不看人面向天。洛客最闲唯有我，一年四度到平泉。","dynasty":"唐代","title":"醉游平泉"}
{"author":"白居易","content":"潇洒城东楼，绕楼多修竹。森然一万竿，白粉封青玉。卷帘睡初觉，欹枕看未足。影转色入楼，床席生浮绿。空城绝宾客，向夕弥幽独。楼上夜不归，此君留我宿。","dynasty":"唐代","title":"东楼竹"}
{"author":"白居易","content":"我生来几时，万有四千日。自省于其间，非忧即有疾。老去虑渐息，年来病初愈。忽喜身与心，泰然两无苦。况兹孟夏月，清和好时节。微风吹袷衣，不寒复不热。移榻树阴下，竟日何所为。或饮一瓯茗，或吟两句诗。内无忧患迫，外无职役羁。此日不自适，何时是适时。","dynasty":"唐代","title":"首夏病间"}
{"author":"白居易","content":"客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客。","dynasty":"唐代","title":"客中月"}
{"author":"白居易","content":"春来触动故乡情，忽见风光忆两京。金谷蹋花香骑入，曲江碾草钿车行。谁家绿酒欢连夜？何处红楼睡失明？独有不眠不醉客，经春冷坐古湓城。","dynasty":"唐代","title":"春来"}
{"author":"白居易","content":"优稳四皓官，清崇三品列。伊予再尘忝，内愧非才哲。俸钱七八万，给受无虚月。分命在东司，又不劳朝谒。既资闲养疾，亦赖慵藏拙。宾友得从容，琴觞恣怡悦。乘篮城外去，系马花前歇。六游金谷春，五看龙门雪。吾若默无语，安知吾快活。吾欲更尽言，复恐人豪夺。应为时所笑，苦惜分司阙。但问适意无，岂论官冷热。","dynasty":"唐代","title":"再授宾客分司"}
{"author":"白居易","content":"独到山下宿，静向月中行。何处水边碓，夜舂云母声。","dynasty":"唐代","title":"山下宿"}
{"author":"白居易","content":"灼灼早春梅，东南枝最早。持来玩未足，花向手中老。芳香销掌握，怅望生怀抱。岂无后开花，念此先开好。","dynasty":"唐代","title":"寄情"}
{"author":"白居易","content":"上阳人，上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞵履窄衣裳，青黛点眉眉细长。外人不见见应笑，天宝末年时世妆。上阳人，苦最多。　少亦苦，老亦苦，少苦老苦两如何！君不见昔时吕向美人赋，又不见今日上阳白发歌！","dynasty":"唐代","tags":"乐府，宫怨","title":"上阳白发人"}
{"author":"白居易","content":"身慵难勉强，性拙易迟回。布被辰时起，柴门午后开。忙驱能者去，闲逐钝人来。自喜谁能会，无才胜有才。","dynasty":"唐代","title":"自喜"}
{"author":"白居易","content":"貌随年老欲何如，兴遇春牵尚有馀。遥见人家花便入，不论贵贱与亲疏。","dynasty":"唐代","title":"又题一绝"}
{"author":"白居易","content":"可怜今夜鹅毛雪，引得高情鹤氅人。红蜡烛前明似昼，青毡帐里暖如春。十分满醆黄金液，一尺中庭白玉尘。对此欲留君便宿，诗情酒分合相亲。","dynasty":"唐代","title":"雪夜喜李郎中见访，兼酬所赠"}
{"author":"白居易","content":"往子为御史，伊余忝拾遗。皆逢盛明代，俱登清近司。予系玉为佩，子曳绣为衣。从容香烟下，同侍白玉墀。朝见宠者辱，暮见安者危。纷纷无退者，相顾令人悲。宦情君早厌，世事我深知。常于荣显日，已约林泉期。况今各流落，身病齿发衰。不作卧云计，携手欲何之。待君女嫁后，及我官满时。稍无骨肉累，粗有渔樵资。岁晚青山路，白首期同归。","dynasty":"唐代","title":"昔与微之在朝日同蓄休退之心迨今十年沦落老人追寻前约且结后期"}
{"author":"白居易","content":"岁暮皤然一老夫，十分流辈九分无。莫嫌身病人扶侍，犹胜无身可遣扶。","dynasty":"唐代","title":"病中诗十五首岁暮呈思黯相公皇甫朗之及梦得尚书"}
{"author":"白居易","content":"右为梁，桂为柱，何人堂室李开府。碧砌红轩色未干，去年身殁今移主。高其墙，大其门，谁家第宅卢将军。素泥朱版光未灭，今日官收别赐人。开府之堂将军宅，造未成时头已白。逆旅重居逆旅中，心是主人身是客。更有愚夫念身后，心虽甚长计非久。穷奢极丽越规模，付子传孙令保守。莫教门外过客闻，抚掌回头笑杀君。君不见马家宅，尚犹存，宅门题作奉诚园。君不见魏家宅，属他人，诏赎赐还五代孙。俭存奢失今在目，安用高墙围大屋。","dynasty":"唐代","title":"杏为梁－刺居处僭也"}
{"author":"白居易","content":"莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，酒伴醉悠悠。莫作商人去，恓惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。矻矻皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾焦为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。","dynasty":"唐代","title":"劝酒十四首。不如来饮酒七首"}
{"author":"白居易","content":"霁色鲜宫殿，秋声脆管弦。圣明千岁乐，岁岁似今年。红裙明月夜，碧殿早秋时。好向昭阳宿，天凉玉漏迟。","dynasty":"唐代","title":"杂曲歌辞。小曲新词"}
{"author":"白居易","content":"能文好饮老萧郎，身似浮云鬓似霜。生计抛来诗是业，家园忘却酒为乡。江从巴峡初成字，猿过巫阳始断肠。不醉黔中争去得，磨围山月正苍苍。","dynasty":"唐代","title":"送萧处士游黔南"}
{"author":"白居易","content":"陋巷乘篮入，朱门挂印回。腰间抛组绶，缨上拂尘埃。屈曲闲池沼，无非手自开。青苍好竹树，亦是眼看栽。石片抬琴匣，松枝阁酒杯。此生终老处，昨日却归来。","dynasty":"唐代","title":"罢府归旧居（自此后重授宾客归履道宅作）"}
{"author":"白居易","content":"引棹寻池岸，移尊就菊丛。何言济川后，相访钓船中。白首故情在，青云往事空。同时六学士，五相一渔翁。","dynasty":"唐代","title":"李留守相公见过池上泛舟举酒话及翰林旧事…以献之"}
{"author":"白居易","content":"霜红二林叶，风白九江波。暝色投烟鸟，秋声带雨荷。马闲无处出，门冷少人过。卤莽还乡梦，依稀望阙歌。共思除醉外，无计奈愁何。试问陶家酒，新篘得几多。","dynasty":"唐代","title":"浔阳秋怀，赠许明府"}
{"author":"白居易","content":"骠国乐，骠国乐，出自大海西南角。雍羌之子舒难陀，来献南音奉正朔。德宗立仗御紫庭，黈纩不塞为尔听。玉螺一吹椎髻耸，铜鼓一击文身踊。珠缨炫转星宿摇，花鬘斗薮龙蛇动。曲终王子启圣人，臣父愿为唐外臣。左右欢呼何翕习，至尊德广之所及。须臾百辟诣阁门，俯伏拜表贺至尊。伏见骠人献新乐，请书国史传子孙。时有击壤老农父，暗测君心闲独语。闻君政化甚圣明，欲感人心致太平。感人在近不在远，太平由实非由声。观身理国国可济，君如心兮民如体。体生疾苦心憯凄，民得和平君恺悌。贞元之民若未安，骠乐虽闻君不叹。贞元之民苟无病，骠乐不来君亦圣。骠乐骠乐徒喧喧，不如闻此刍荛言。","dynasty":"唐代","title":"骠国乐－欲王化之先迩后远也（贞元十七年来献之）"}
{"author":"白居易","content":"昔君梦游春，梦游仙山曲。怳若有所遇，似惬平生欲。因寻菖蒲水，渐入桃花谷。到一红楼家，爱之看不足。池流渡清泚，草嫩蹋绿蓐。门柳暗全低，檐樱红半熟。转行深深院，过尽重重屋。乌龙卧不惊，青鸟飞相逐。渐闻玉珮响，始辨珠履躅。遥见窗下人，娉婷十五六。霞光抱明月，莲艳开初旭。缥缈云雨仙，氛氲兰麝馥。风流薄梳洗，时世宽妆束。袖软异文绫，裾轻单丝縠.裙腰银线压，梳掌金筐蹙。带襭紫蒲萄，袴花红石竹。凝情都未语，付意微相瞩。眉敛远山青，鬟低片云绿。帐牵翡翠带，被解鸳鸯襆.秀色似堪餐，秾华如可掬。半卷锦头席，斜铺绣腰褥。朱唇素指匀，粉汗红绵扑。心惊睡易觉，梦断魂难续。笼委独栖禽，剑分连理木。存诚期有感，誓志贞无黩。京洛八九春，未曾花里宿。壮年徒自弃，佳会应无复。鸾歌不重闻，凤兆从兹卜。韦门女清贵，裴氏甥贤淑。罗扇夹花灯，金鞍攒绣毂。既倾南国貌，遂坦东床腹。刘阮心渐忘，潘杨意方睦。新修履信第，初食尚书禄。九酝备圣贤，八珍穷水陆。秦家重萧史，彦辅怜卫叔。朝馔馈独盘，夜醪倾百斛。亲宾盛辉赫，妓乐纷晔煜。宿醉才解酲，朝欢俄枕麹.饮过君子争，令甚将军酷。酩酊歌鹧鸪，颠狂舞鸲鹆。月流春夜短，日下秋天速。谢傅隙过驹，萧娘风过烛。全凋蕣花折，半死梧桐秃。暗镜对孤鸾，哀弦留寡鹄。凄凄隔幽显，冉冉移寒燠。万事此时休，百身何处赎。提携小儿女，将领旧姻族。再入朱门行，一傍青楼哭。枥空无厩马，水涸失池鹜。摇落废井梧，荒凉故篱菊。莓苔上几阁，尘土生琴筑。舞榭缀蟏蛸，歌梁聚蝙蝠。嫁分红粉妾，卖散苍头仆。门客思彷徨，家人泣咿噢。心期正萧索，宦序仍拘跼.怀策入崤函，驱车辞郏鄏.逢时念既济，聚学思大畜。端详筮仕蓍，磨拭穿杨镞。始从雠校职，首中贤良目。一拔侍瑶墀，再升纡绣服。誓酬君王宠，愿使朝廷肃。密勿奏封章，清明操宪牍。鹰鞲中病下，豸角当邪触。纠谬静东周，申冤动南蜀。危言诋阍寺，直气忤钧轴。不忍曲作钩，乍能折为玉。扪心无愧畏，腾口有谤讟。只要明是非，何曾虞祸福。车摧太行路，剑落酆城狱。襄汉问修途，荆蛮指殊俗。谪为江府掾，遣事荆州牧。趋走谒麾幢，喧烦视鞭朴。簿书常自领，缧囚每亲鞫。竟日坐官曹，经旬旷休沐。宅荒渚宫草，马瘦畬田粟。薄俸等涓毫，微官同桎梏。月中照形影，天际辞骨肉。鹤病翅羽垂，兽穷爪牙缩。行看须间白，谁劝杯中绿。时伤大野麟，命问长沙鵩.夏梅山雨渍，秋瘴江云毒。巴水白茫茫，楚山青簇簇。吟君七十韵，是我心所蓄。既去诚莫追，将来幸前勖。欲除忧恼病，当取禅经读。须悟事皆空，无令念将属。请思游春梦，此梦何闪倏。艳色即空花，浮生乃焦谷。良姻在嘉偶，顷克为单独。入仕欲荣身，须臾成黜辱。合者离之始，乐兮忧所伏。愁恨僧祇长，欢荣刹那促。觉悟因傍喻，迷执由当局。膏明诱暗蛾，阳焱奔痴鹿。贪为苦聚落，爱是悲林麓。水荡无明波，轮回死生辐。尘应甘露洒，垢待醍醐浴。障要智灯烧，魔须慧刀戮。外熏性易染，内战心难衄。法句与心王，期君日三复。","dynasty":"唐代","title":"和梦游春诗一百韵"}
{"author":"白居易","content":"地压坤方重，官兼宪府雄。桂林无瘴气，柏署有清风。山水衙门外，旌旗艛艓中。大夫应绝席，诗酒与谁同。","dynasty":"唐代","title":"送严大夫赴桂州"}
{"author":"白居易","content":"江回望见双华表，知是浔阳西郭门。犹去孤舟三四里，水烟沙雨欲黄昏。","dynasty":"唐代","title":"望江州"}
{"author":"白居易","content":"我本海上鹤，偶逢江南客。感君一顾恩，同来洛阳陌。洛阳寡族类，皎皎唯两翼。貌是天与高，色非日浴白。主人诚可恋，其奈轩庭窄。饮啄杂鸡群，年深损标格。故乡渺何处，云水重重隔。谁念深笼中，七换摩天翮。","dynasty":"唐代","title":"代鹤"}
{"author":"白居易","content":"黄梅县边黄梅雨，白头浪里白头翁。九江阔处不见岸，五月尽时多恶风。人间稳路应无限，何事抛身在此中。","dynasty":"唐代","title":"九江北岸遇风雨"}
{"author":"白居易","content":"夜梦归长安，见我故亲友。损之在我左，顺之在我右。云是二月天，春风出携手。同过靖安里，下马寻元九。元九正独坐，见我笑开口。还指西院花，仍开北亭酒。如言各有故，似惜欢难久。神合俄顷间，神离欠伸后。觉来疑在侧，求索无所有。残灯影闪墙，斜月光穿牖。天明西北望，万里君知否。老去无见期，踟蹰搔白首。","dynasty":"唐代","title":"梦与李七庾三十三同访元九"}
{"author":"白居易","content":"城头传鼓角，灯下整衣冠。夜镜藏须白，秋泉漱齿寒。欲将闲送老，须著病辞官。更待年终后，支持归计看。","dynasty":"唐代","title":"祭社宵兴灯前偶作"}
{"author":"白居易","content":"送春君何在，君在山阴署。忆我苏杭时，春游亦多处。为君歌往事，岂敢辞劳虑。莫怪言语狂，须知酬答遽。江南腊月半，水冻凝如瘀。寒景尚苍茫，和风已吹嘘。女墙城似灶，雁齿桥如锯。鱼尾上奫沦，草芽生沮洳。律迟太簇管，日缓羲和驭。布泽木龙催，迎春土牛助。雨师习习洒，云将飘飘翥。四野万里晴，千山一时曙。杭土丽且康，苏民富而庶。善恶有惩劝，刚柔无吐茹。两衙少辞牒，四境稀书疏。俗以劳俫安，政因闲暇著。仙亭日登眺，虎丘时游豫。寻幽驻旌轩，选胜回宾御。舟移溪鸟避，乐作林猿觑。池古莫耶沉，石奇罗刹踞。水苗泥易耨，畬粟灰难锄。紫蕨抽出畦，白莲埋在淤。萎花红带黯，湿叶黄含菸。镜动波飐菱，雪回风旋絮。手经攀桂馥，齿为尝梅楚。坐并船脚欹，行多马蹄跙.圣贤清浊醉，水陆鲜肥饫。鱼鲙芥酱调，水葵盐豉絮。虽微五袴咏，幸免兆人诅。但令乐不荒，何必游无倨。吴苑仆寻罢，越城公尚据。旧游几客存，新宴谁人与。莫空文举酒，强下何曾箸。江上易优游，城中多毁誉。分应当自尽，事勿求人恕。我既无子孙，君仍毕婚娶。久为云雨别，终拟江湖去。范蠡有扁舟，陶潜有篮舆。两心苦相忆，两口遥相语。最恨七年春，春来各一处。","dynasty":"唐代","title":"和微之诗二十三首。和三月三十日四十韵"}
{"author":"白居易","content":"好去民曹李判官，少贪公事且谋欢。男儿未死争能料，莫作忠州刺史看。","dynasty":"唐代","title":"戏赠户部李巡官"}
{"author":"白居易","content":"低腰复敛手，心体不遑安。一落风尘下，方知为吏难。公事与日长，宦情随岁阑。惆怅青袍袖，芸香无半残。赖有李夫子，此怀聊自宽。两心如止水，彼此无波澜。往往簿书暇，相劝强为欢。白马晚蹋雪，渌觞春暖寒。恋月夜同宿，爱山晴共看。野性自相近，不是为同官。","dynasty":"唐代","title":"酬李少府曹长官舍见赠"}
{"author":"白居易","content":"晓报樱桃发，春携酒客过。绿饧粘盏杓，红雪压枝柯。天色晴明少，人生事故多。停杯替花语，不醉拟如何。","dynasty":"唐代","title":"同诸客携酒早看樱桃花"}
{"author":"白居易","content":"今岁日馀二十六，来岁年登六十二，尚不能忧眼下身，因何更算人间事。居士忘筌默默坐，先生枕麹昏昏睡。早晚相从归醉乡，醉乡去此无多地。","dynasty":"唐代","title":"答崔宾客晦叔十二月四日见寄（来篇云共相呼唤醉归来）"}
{"author":"白居易","content":"扶杖起病初，策马力未任。既懒出门去，亦无客来寻。以此遂成闲，闲步绕园林。天晓烟景澹，树寒鸟雀深。一酌池上酒，数声竹间吟。寄言东曹长，当知幽独心。","dynasty":"唐代","title":"林下闲步，寄皇甫庶子"}
{"author":"白居易","content":"青门柳枝软无力，东风吹作黄金色。街东酒薄醉易醒，满眼春愁销不得。","dynasty":"唐代","tags":"春天，长安","title":"长安春"}
{"author":"白居易","content":"穷冬月末两三日，半百年过六七时。龙尾趁朝无气力，牛头参道有心期。荣华外物终须悟，老病傍人岂得知。犹被妻儿教渐退，莫求致仕且分司。唯生一女才十二，只欠三年未六旬。婚嫁累轻何怕老，饥寒心惯不忧贫。紫泥丹笔皆经手，赤绂金章尽到身。更拟踟蹰觅何事，不归嵩洛作闲人。七年囚闭作笼禽，但愿开笼便入林。幸得展张今日翅，不能辜负昔时心。人间祸福愚难料，世上风波老不禁。万一差池似前事，又应追悔不抽簪。","dynasty":"唐代","title":"戊申岁暮咏怀三首"}
{"author":"白居易","content":"细水涓涓似泪流，日西惆怅小桥头。衰杨叶尽空枝在，犹被霜风吹不休。","dynasty":"唐代","title":"小桥柳"}
{"author":"白居易","content":"祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游？超然离网罟。山林少羁鞅，世路多艰阻。寄谢伐檀人，慎勿嗟穷处。","dynasty":"唐代","title":"读史五首其二"}
{"author":"白居易","content":"日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量。","dynasty":"唐代","title":"重咏"}
{"author":"白居易","content":"灼灼早春梅，东南枝最早。持来玩未足，花向手中老。芳香销掌握，怅望生怀抱。岂无后开花，念此先开好。","dynasty":"唐代","title":"寄情"}
{"author":"白居易","content":"连持使节历专城，独贺崔侯最庆荣。乌府一抛霜简去，朱轮四从板舆行。发时止许沙鸥送，到日方乘竹马迎。唯虑郡斋宾友少，数杯春酒共谁倾。","dynasty":"唐代","title":"送唐州崔使君侍亲赴任"}
{"author":"白居易","content":"南去经三楚，东来过五湖。山头看候馆，水面问征途。地远穷江界，天低极海隅。飘零同落叶，浩荡似乘桴。渐觉乡原异，深知土产殊。夷音语嘲哳，蛮态笑睢盱。水市通闤闠，烟村混舳舻。吏征渔户税，人纳火田租。亥日饶虾蟹，寅年足虎貙。成人男作丱，事鬼女为巫。楼暗攒倡妇，堤长簇贩夫。夜船论铺赁，春酒断瓶酤。见果皆卢橘，闻禽悉鹧鸪。山歌猿独叫，野哭鸟相呼。岭徼云成栈，江郊水当郛。月移翘柱鹤，风泛飐樯乌。鳌碍潮无信，蛟惊浪不虞。鼍鸣江擂鼓，蜃气海浮图。树裂山魈穴，沙含水弩枢。喘牛犁紫芋，羸马放青菰。绣面谁家婢，鸦头几岁奴。泥中采菱芡，烧后拾樵苏。鼎腻愁烹鳖，盘腥厌脍鲈。钟仪徒恋楚，张翰浪思吴。气序凉还热，光阴旦复晡。身方逐萍梗，年欲近桑榆。渭北田园废，江西岁月徂。忆归恒惨淡，怀旧忽踟蹰。自念咸秦客，尝为邹鲁儒。蕴藏经国术，轻弃度关繻.赋力凌鹦鹉，词锋敌辘轳。战文重掉鞅，射策一弯弧。崔杜鞭齐下，元韦辔并驱。名声逼扬马，交分过萧朱。世务轻摩揣，周行窃觊觎。风云皆会合，雨露各沾濡。共遇升平代，偏惭固陋躯。承明连夜直，建礼拂晨趋。美服颁王府，珍羞降御厨。议高通白虎，谏切伏青蒲。柏殿行陪宴，花楼走看酺.神旗张鸟兽，天籁动笙竽。戈剑星芒耀，鱼龙电策驱。定场排越伎，促坐进吴歈.缥缈疑仙乐，婵娟胜画图。歌鬟低翠羽，舞汗堕红珠。别选闲游伴，潜招小饮徒。一杯愁已破，三醆气弥粗。软美仇家酒，幽闲葛氏姝。十千方得斗，二八正当垆。论笑杓胡律，谈怜巩嗫嚅。李酣犹短窦，庾醉更蔫迂。鞍马呼教住，骰盘喝遣输。长驱波卷白，连掷采成卢。筹并频逃席，觥严列置盂。满卮那可灌，颓玉不胜扶。入视中枢草，归乘内厩驹。醉曾冲宰相，骄不揖金吾。日近恩虽重，云高势却孤。翻身落霄汉，失脚倒泥涂。博望移门籍，浔阳佐郡符。时情变寒暑，世利算锱铢。即日辞双阙，明朝别九衢。播迁分郡国，次第出京都。秦岭驰三驿，商山上二邘。岘阳亭寂寞，夏口路崎岖。大道全生棘，中丁尽执殳。江关未撤警，淮寇尚稽诛。林对东西寺，山分大小姑。庐峰莲刻削，湓浦带萦纡。九派吞青草，孤城覆绿芜。黄昏钟寂寂，清晓角呜呜。春色辞门柳，秋声到井梧。残芳悲鶗鴂，暮节感茱萸。蕊坼金英菊，花飘雪片芦。波红日斜没，沙白月平铺。几见林抽笋，频惊燕引雏。岁华何倏忽，年少不须臾。眇默思千古，苍茫想八区。孔穷缘底事，颜夭有何辜。龙智犹经醢，龟灵未免刳。穷通应已定，圣哲不能逾。况我身谋拙，逢他厄运拘。漂流随大海，锤锻任洪炉。险阻尝之矣，栖迟命也夫。沉冥消意气，穷饿耗肌肤。防瘴和残药，迎寒补旧襦。书床鸣蟋蟀，琴匣网蜘蛛。贫室如悬磬，端忧剧守株。时遭人指点，数被鬼揶揄。兀兀都疑梦，昏昏半是愚。女惊朝不起，妻怪夜长吁。万里抛朋侣，三年隔友于。自然悲聚散，不是恨荣枯。去夏微之疟，今春席八殂。天涯书达否，泉下哭知无。谩写诗盈卷，空盛酒满壶。只添新怅望，岂复旧欢娱。壮志因愁减，衰容与病俱。相逢应不识，满颔白髭须。","dynasty":"唐代","title":"东南行一百韵寄通州元九侍御澧州李十一舍人…窦七校书"}
{"author":"白居易","content":"自哂此迂叟，少迂老更迂。家计不一问，园林聊自娱。竹间琴一张，池上酒一壶。更无俗物到，但与秋光俱。古石苍错落，新泉碧萦纡。焉用车马客，即此是吾徒。犹有所思人，各在城一隅。杳然爱不见，搔首方踟蹰。玄晏风韵远，子真云貌孤。诚知厌朝市，何必忆江湖。能来小涧上，一听潺湲无。","dynasty":"唐代","title":"闲居偶吟，招郑庶子、皇甫郎中"}
{"author":"白居易","content":"勿讶春来晚，无嫌花发迟。人怜全盛日，我爱半开时。紫蜡黏为蒂，红苏点作蕤。成都新夹缬，梁汉碎胭脂。树杪真珠颗，墙头小女儿。浅深妆驳落，高下火参差。蝶戏争香朵，莺啼选稳枝。好教郎作伴，合共酒相随。醉玩无胜此，狂嘲更让谁。犹残少年兴，不似老人诗。西日凭轻照，东风莫杀吹。明朝应烂漫，后夜更离披。林下遥相忆，尊前暗有期。衔杯嚼蕊思，唯我与君知。","dynasty":"唐代","title":"玩半开花赠皇甫郎中（八年寒食日池东小楼上作）"}
{"author":"白居易","content":"头青眉眼细，十四女沙弥。夜静双林怕，春深一食饥。步慵行道困，起晚诵经迟。应似仙人子，花宫未嫁时。","dynasty":"唐代","title":"龙花寺主家小尼"}
{"author":"白居易","content":"帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。","dynasty":"唐代","tags":"写花，讽刺","title":"买花/牡丹"}
{"author":"白居易","content":"行行觅路缘松峤，步步寻花到杏坛。白石先生小有洞，黄芽姹女大还丹。常悲东郭千家冢，欲乞西山五色丸。但恐长生须有籍，仙台试为检名看。","dynasty":"唐代","title":"寻王道士药堂，因有题赠"}
{"author":"白居易","content":"病上篮舆相送来，衰容秋思两悠哉。凉风袅袅吹槐子，却请行人劝一杯。","dynasty":"唐代","title":"送客"}
{"author":"白居易","content":"平台高数尺，台上结茅茨。东西疏二牖，南北开两扉。芦帘前后卷，竹簟当中施。清泠白石枕，疏凉黄葛衣。开襟向风坐，夏日如秋时。啸傲颇有趣，窥临不知疲。东窗对华山，三峰碧参差。南檐当渭水，卧见云帆飞。仰摘枝上果，俯折畦中葵。足以充饥渴，何必慕甘肥。况有好群从，旦夕相追随。","dynasty":"唐代","title":"新构亭台，示诸弟侄"}
{"author":"白居易","content":"疏散郡丞同野客，幽闲官舍抵山家。春风北户千茎竹，晚日东园一树花。小醆吹醅尝冷酒，深炉敲火炙新茶。能来尽日观棋否，太守知慵放晚衙。","dynasty":"唐代","title":"北亭招客"}
{"author":"白居易","content":"弱柳缘堤种，虚亭压水开。条疑逐风去，波欲上阶来。翠羽偷鱼入，红腰学舞回。春愁正无绪，争不尽残杯。","dynasty":"唐代","title":"题王家庄临水柳亭"}
{"author":"白居易","content":"含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云。云我五十馀，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮仆多见孙。念此聊自解，逢酒且欢欣。","dynasty":"唐代","title":"南亭对酒送春"}
{"author":"白居易","content":"去岁欢游何处去，曲江西岸杏园东。花下忘归因美景，尊前劝酒是春风。各从微宦风尘里，共度流年离别中。今日相逢愁又喜，八人分散两人同。","dynasty":"唐代","title":"酬哥舒大见赠"}
{"author":"白居易","content":"晚登西宝刹，晴望东精舍。反照转楼台，辉辉似图画。冰浮水明灭，雪压松偃亚。石阁僧上来，云汀雁飞下。西京闹于市，东洛闲如社。曾忆旧游无，香山明月夜。","dynasty":"唐代","title":"菩提寺上方晚望香山寺寄舒员外"}
{"author":"白居易","content":"瞿塘峡口水烟低，白帝城头月向西。唱到竹枝声咽处，寒猿闲鸟一时啼。","dynasty":"唐代","title":"竹枝"}
{"author":"白居易","content":"林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。","dynasty":"唐代","title":"南院"}
{"author":"白居易","content":"润叶濡枝浃四方，浓云来去势何长。旷然寰宇清风满，救旱功高暑气凉。","dynasty":"唐代","title":"阴雨"}
{"author":"白居易","content":"今日北窗下，自问何所为。欣然得三友，三友者为谁。琴罢辄举酒，酒罢辄吟诗。三友递相引，循环无已时。一弹惬中心，一咏畅四肢。犹恐中有间，以酒弥缝之。岂独吾拙好，古人多若斯。嗜诗有渊明，嗜琴有启期。嗜酒有伯伦，三人皆吾师。或乏儋石储，或穿带索衣。弦歌复觞咏，乐道知所归。三师去已远，高风不可追。三友游甚熟，无日不相随。左掷白玉卮，右拂黄金徽。兴酣不叠纸，走笔操狂词。谁能持此词，为我谢亲知。纵未以为是，岂以我为非。","dynasty":"唐代","title":"北窗三友"}
{"author":"白居易","content":"鬓毛霜一色，光景水争流。易过唯冬日，难销是老愁。香开绿蚁酒，暖拥褐绫裘。已共崔君约，尊前倒即休。","dynasty":"唐代","title":"六年冬暮赠崔常侍晦叔（时为河南尹）"}
{"author":"白居易","content":"欲入中门泪满巾，庭花无主两回春。轩窗帘幕皆依旧，只是堂前欠一人。","dynasty":"唐代","title":"重到毓村宅有感"}
{"author":"白居易","content":"樱桃岛前春，去春花万枝。忽忆与宗卿闲饮日，又忆与考功狂醉时。岁晚无花空有叶，风吹满地乾重叠。蹋叶悲秋复忆春，池边树下重殷勤。今朝一酌临寒水，此地三回别故人。樱桃花，来春千万朵，来春共谁花下坐。不论崔李上青云，明日舒三亦抛我。","dynasty":"唐代","title":"履信池樱桃岛上醉后走笔送别舒员外兼…李卿考功崔郎中"}
{"author":"白居易","content":"梨花有思缘和叶，一树江头恼杀君。最似孀闺少年妇，白妆素袖碧纱裙。","dynasty":"唐代","title":"酬和元九东川路诗十二首。江岸梨花"}
{"author":"白居易","content":"箕颍人穷独，蓬壶路阻难。何如兼吏隐，复得事跻攀。岩树罗阶下，江云贮栋间。似移天目石，疑入武丘山。清景徒堪赏，皇恩肯放闲。遥知兴未足，即被诏征还。","dynasty":"唐代","title":"奉和李大夫题新诗二首各六韵。因严亭"}
{"author":"白居易","content":"连枝花样绣罗襦，本拟新年饷小姑。自觉逢春饶怅望，谁能每日趁功夫。针头不解愁眉结，线缕难穿泪脸珠。虽凭绣床都不绣，同床绣伴得知无。","dynasty":"唐代","title":"绣妇叹"}
{"author":"白居易","content":"小庭亦有月，小院亦有花。可怜好风景，不解嫌贫家。菱角执笙簧，谷儿抹琵琶。红绡信手舞，紫绡随意歌。村歌与社舞，客哂主人夸。但问乐不乐，岂在钟鼓多。客告暮将归，主称日未斜。请客稍深酌，愿见朱颜酡。客知主意厚，分数随口加。堂上烛未秉，座中冠已峨。左顾短红袖，右命小青娥。长跪谢贵客，蓬门劳见过。客散有馀兴，醉卧独吟哦。幕天而席地，谁奈刘伶何。","dynasty":"唐代","title":"咏兴五首。小庭亦有月"}
{"author":"白居易","content":"草色斑斑春雨晴，利仁坊北面西行。踟蹰立马缘何事，认得张家歌吹声。","dynasty":"唐代","title":"利仁北街作"}
{"author":"白居易","content":"南馆西轩两树樱，春条长足夏阴成。素华朱实今虽尽，碧叶风来别有情。","dynasty":"唐代","title":"樟亭双樱树"}
{"author":"白居易","content":"商山阳城驿，中有叹者谁。云是元监察，江陵谪去时。忽见此驿名，良久涕欲垂。何故阳道州，名姓同于斯。怜君一寸心，宠辱誓不移。疾恶若巷伯，好贤如缁衣。沉吟不能去，意者欲改为。改为避贤驿，大署于门楣。荆人爱羊祜，户曹改为辞。一字不忍道，况兼姓呼之。因题八百言，言直文甚奇。诗成寄与我，锵若金和丝。上言阳公行，友悌无等夷。骨肉同衾裯，至死不相离。次言阳公迹，夏邑始栖迟。乡人化其风，少长皆孝慈。次言阳公道，终日对酒卮。兄弟笑相顾，醉貌红怡怡。次言阳公节，謇謇居谏司。誓心除国蠹，决死犯天威。终言阳公命，左迁天一涯。道州炎瘴地，身不得生归。一一皆实录，事事无孑遗。凡是为善者，闻之恻然悲。道州既已矣，往者不可追。何世无其人，来者亦可思。愿以君子文，告彼大乐师。附于雅歌末，奏之白玉墀。天子闻此章，教化如法施。直谏从如流，佞臣恶如疵。宰相闻此章，政柄端正持。进贤不知倦，去邪勿复疑。宪臣闻此章，不敢怀依违。谏官闻此章，不忍纵诡随。然后告史氏，旧史有前规。若作阳公传，欲令后世知。不劳叙世家，不用费文辞。但于国史上，全录元稹诗。","dynasty":"唐代","title":"和答诗十首。和阳城驿"}
{"author":"白居易","content":"身名身事两蹉跎，试就先生问若何。从此神仙学得否，白须虽有未为多。","dynasty":"唐代","title":"问韦山人山甫"}
{"author":"白居易","content":"我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。","dynasty":"唐代","tags":"叙事，音乐，舞蹈","title":"霓裳羽衣舞歌"}
{"author":"白居易","content":"梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。","dynasty":"唐代","tags":"感恩，父母","title":"燕诗示刘叟"}
{"author":"白居易","content":"往岁曾为西邑吏，惯从骆口到南秦。三时云冷多飞雪，二月山寒少有春。我思旧事犹惆怅，君作初行定苦辛。仍赖愁猿寒不叫，若闻猿叫更愁人。","dynasty":"唐代","title":"酬和元九东川路诗十二首。南秦雪"}
{"author":"白居易","content":"皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃.人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。","dynasty":"唐代","title":"贺雨"}
{"author":"白居易","content":"头风目眩乘衰老，只有增加岂有瘳。花发眼中犹足怪，柳生肘上亦须休。大窠罗绮看才辨，小字文书见便愁。必若不能分黑白，却应无悔复无尤。","dynasty":"唐代","title":"病眼花"}
{"author":"白居易","content":"后亭昼眠足，起坐春景暮。新觉眼犹昏，无思心正住。澹寂归一性，虚闲遗万虑。了然此时心，无物可譬喻。本是无有乡，亦名不用处。行禅与坐忘，同归无异路。","dynasty":"唐代","title":"睡起晏坐"}
{"author":"白居易","content":"秦磨利刀斩李斯，齐烧沸鼎烹郦其。可怜黄绮入商洛，闲卧白云歌紫芝。彼为菹醢机上尽，此为鸾皇天外飞。去者逍遥来者死，乃知祸福非天为。","dynasty":"唐代","title":"咏史（九年十一月作）"}
{"author":"白居易","content":"岁熟人心乐，朝游复夜游。春风来海上，明月在江头。灯火家家市，笙歌处处楼。无妨思帝里，不合厌杭州。","dynasty":"唐代","title":"正月十五日夜月"}
{"author":"白居易","content":"柯条未尝损，根蕟不曾移。同类今齐茂，孤芳忽独萎。仍怜委地日，正是带花时。碎碧初凋叶，燋红尚恋枝。乾坤无厚薄，草木自荣衰。欲问因何事，春风亦不知。","dynasty":"唐代","title":"蔷薇花一丛独死，不知其故，因有是篇"}
{"author":"白居易","content":"亭亭独步□枝花，红脸青娥不是夸。作将喜貌为愁貌，未惯离家往婿家。","dynasty":"唐代","title":"赞崔氏夫人"}
{"author":"白居易","content":"庐山多桂树，湓浦多修竹，东林寺有白莲华，皆植物之贞劲秀异者，虽宫囿省寺中，未必能尽有。夫物以多为贱，故南方人不贵重之。至有蒸爨其桂，剪弃其竹，白眼于莲花者。予惜其不生于北土也，因赋三题以唁之。","dynasty":"唐代","title":"浔阳三题并序"}
{"author":"白居易","content":"面瘦头斑四十四，远谪江州为郡吏。逢时弃置从不才，未老衰羸为何事。火烧寒涧松为烬，霜降春林花委地。遭时荣悴一时间，岂是昭昭上天意。","dynasty":"唐代","title":"谪居"}
{"author":"白居易","content":"世役不我牵，身心常自若。晚出看田亩，闲行旁村落。累累绕场稼，啧啧群飞雀。年丰岂独人，禽鸟声亦乐。田翁逢我喜，默起具尊杓。敛手笑相延，社酒有残酌。愧兹勤且敬，藜杖为淹泊。言动任天真，未觉农人恶。停杯问生事，夫种妻儿获。筋力苦疲劳，衣食常单薄。自惭禄仕者，曾不营农作。饥食无所劳，何殊卫人鹤。","dynasty":"唐代","title":"观稼"}
{"author":"白居易","content":"阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。","dynasty":"唐代","title":"和微之诗二十三首。和顺之琴者"}
{"author":"白居易","content":"冷碧新秋水，残红半破莲。从来寥落意，不似此池边。","dynasty":"唐代","title":"龙昌寺荷池"}
{"author":"白居易","content":"宿鸟动前林，晨光上东屋。铜炉添早香，纱笼灭残烛。头醒风稍愈，眼饱睡初足。起坐兀无思，叩齿三十六。何以解宿斋，一杯云母粥。","dynasty":"唐代","title":"晨兴"}
{"author":"白居易","content":"吾师道与佛相应，念念无为法法能。口藏宣传十二部，心台照耀百千灯。尽离文字非中道，长住虚空是小乘。少有人知菩萨行，世间只是重高僧。","dynasty":"唐代","title":"赠草堂宗密上人"}
{"author":"白居易","content":"泉石磷磷声似琴，闲眠静听洗尘心。莫轻两片青苔石，一夜潺湲直万金。","dynasty":"唐代","title":"南侍御以石相赠，助成水声，因以绝句谢之"}
{"author":"白居易","content":"暗将心地出人间，五六年来人怪闲。自嫌恋著未全尽，犹爱云泉多在山。","dynasty":"唐代","title":"游仙游山"}
{"author":"白居易","content":"老鹤风姿异，衰翁诗思深。素毛如我鬓，丹顶似君心。松际雪相映，鸡群尘不侵。殷勤远来意，一只重千金。","dynasty":"唐代","title":"刘苏州以华亭一鹤远寄，以诗谢之"}
{"author":"白居易","content":"厌听秋猿催下泪，喜闻春鸟劝提壶。谁家红树先花发，何处青楼有酒酤。进士粗豪寻静尽，拾遗风采近都无。欲期明日东邻醉，变作腾腾一俗夫。","dynasty":"唐代","title":"早春闻提壶鸟，因题邻家"}
{"author":"白居易","content":"漠漠斑斑石上苔，幽芳静绿绝纤埃。路傍凡草荣遭遇，曾得七香车辗来。","dynasty":"唐代","title":"山中五绝句。石上苔"}
{"author":"白居易","content":"莫羡蓬莱鸾鹤侣，道成羽翼自生身。君看名在丹台者，尽是人间修道人。","dynasty":"唐代","title":"酬赵秀才赠新登科诸先辈"}
{"author":"白居易","content":"食蘖不易食梅难，蘖能苦兮梅能酸。未如生别之为难，苦在心兮酸在肝。晨鸡再鸣残月没，征马连嘶行人出。回看骨肉哭一声，梅酸蘖苦甘如蜜。黄河水白黄云秋，行人河边相对愁。天寒野旷何处宿，棠梨叶战风飕飕。生离别，生离别，忧从中来无断绝。忧极心劳血气衰，未年三十生白发。","dynasty":"唐代","title":"生离别"}
{"author":"白居易","content":"食罢一觉睡，起来两瓯茶。举头看日影，已复西南斜。乐人惜日促，忧人厌年赊。无忧无乐者，长短任生涯。","dynasty":"唐代","title":"食后"}
{"author":"白居易","content":"静巷无来客，深居不出门。铺沙盖苔面，扫雪拥松根。渐暖宜闲步，初晴爱小园。觅花都未有，唯觉树枝繁。地润东风暖，闲行蹋草芽。呼童遣移竹，留客伴尝茶。溜滴檐冰尽，尘浮隙日斜。新居未曾到，邻里是谁家。","dynasty":"唐代","title":"新居早春二首"}
{"author":"白居易","content":"共作千里伴，俱为一郡回。岁阴中路尽，乡思先春来。山雪晚犹在，淮冰晴欲开。归欤吟可作，休恋主人杯。","dynasty":"唐代","title":"除日答梦得同发楚州"}
{"author":"白居易","content":"朝见日上天，暮见日入地。不觉明镜中，忽年三十四。勿言身未老，冉冉行将至。白发虽未生，朱颜已先悴。人生讵几何，在世犹如寄。虽有七十期，十人无一二。今我犹未悟，往往不适意。胡为方寸间，不贮浩然气。贫贱非不恶，道在何足避。富贵非不爱，时来当自致。所以达人心，外物不能累。唯当饮美酒，终日陶陶醉。斯言胜金玉，佩服无失坠。","dynasty":"唐代","title":"感时"}
{"author":"白居易","content":"解印出公府，斗薮尘土衣。百吏放尔散，双鹤随我归。归来履道宅，下马入柴扉。马嘶返旧枥，鹤舞还故池。鸡犬何忻忻，邻里亦依依。年颜老去日，生计胜前时。有帛御冬寒，有谷防岁饥。饱于东方朔，乐于荣启期。人生且如此，此外吾不知。","dynasty":"唐代","title":"咏兴五首。解印出公府"}
{"author":"白居易","content":"微之又以近作四十三首寄来，命仆继和，其间瘀絮四百字、车斜二十篇者流，皆韵剧辞殚，瑰奇怪谲。又题云：奉烦只此一度，乞不见辞。意欲定霸取威，置仆于穷地耳。大凡依次用韵，韵同而意殊；约体为文，文成而理胜。此足下素所长者，仆何有焉？今足下果用所长，过蒙见窘，然敌则气作，急则计生，四十二章麾扫并毕，不知大敌以为如何？夫斫石破山，先观(搀左换钅)迹；发矢中的，兼听弦声。以足下来章惟求相困，故老仆报语不觉大夸。况曩者唱酬，近来因继，已十六卷，凡千余首矣。其为敌也，当今不见；其为多也，从古未闻。所谓天下英雄，唯使君与操耳。戏及此者，亦欲三千里外一破愁颜，勿示他人以取笑诮。乐天白。","dynasty":"唐代","title":"和微之诗二十三首并序"}
{"author":"白居易","content":"夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。梁园应有兴，何不召邹生。","dynasty":"唐代","title":"雪朝乘兴欲诣李司徒留守，先以五韵戏之"}
{"author":"白居易","content":"吟君昨日早朝诗，金御炉前唤仗时。烟吐白龙头宛转，扇开青雉尾参差。暂留春殿多称屈，合入纶闱即可知。从此摩霄去非晚，鬓边未有一茎丝。","dynasty":"唐代","title":"和集贤刘学士早朝作"}
{"author":"白居易","content":"风痹宜和暖，春来脚较轻。莺留花下立，鹤引水边行。发少嫌巾重，颜衰讶镜明。不论亲与故，自亦昧平生。","dynasty":"唐代","title":"春暖"}
{"author":"白居易","content":"腊后冰生覆湓水，夜来云暗失庐山。风飘细雪落如米，索索萧萧芦苇间。此地二年留我住，今朝一酌送君还。相看渐老无过醉，聚散穷通总是闲。","dynasty":"唐代","title":"南浦岁暮对酒，送王十五归京"}
{"author":"白居易","content":"日昳未，在家行孝兼行义。莫取妻言兄弟疏，却[教]父母流双泪。","dynasty":"唐代","title":"十二时行孝文"}
{"author":"白居易","content":"今旦夫妻喜，他人岂得知。自嗟生女晚，敢讶见孙迟。物以稀为贵，情因老更慈。新年逢吉日，满月乞名时。桂燎熏花果，兰汤洗玉肌。怀中有可抱，何必是男儿。","dynasty":"唐代","title":"小岁日喜谈氏外孙女孩满月"}
{"author":"白居易","content":"人生何所欲，所欲唯两端。中人爱富贵，高士慕神仙。神仙须有籍，富贵亦在天。莫恋长安道，莫寻方丈山。西京尘浩浩，东海浪漫漫。金门不可入，琪树何由攀。不如归山下，如法种春田。种田意已决，决意复何如。卖马买犊使，徒步归田庐。迎春治耒耜，候雨辟菑畬。策杖田头立，躬亲课仆夫。吾闻老农言，为稼慎在初。所施不卤莽，其报必有馀。上求奉王税，下望备家储。安得放慵惰，拱手而曳裾。学农未为鄙，亲友勿笑余。更待明年后，自拟执犁锄。三十为近臣，腰间鸣佩玉。四十为野夫，田中学锄谷。何言十年内，变化如此速。此理固是常，穷通相倚伏。为鱼有深水，为鸟有高木。何必守一方，窘然自牵束。化吾足为马，吾因以行陆。化吾手为弹，吾因以求肉。形骸为异物，委顺心犹足。幸得且归农，安知不为福。况吾行欲老，瞥若风前烛。孰能俄顷间，将心系荣辱。","dynasty":"唐代","title":"归田三首"}
{"author":"白居易","content":"五十年来思虑熟，忙人应未胜闲人。林园傲逸真成贵，衣食单疏不是贫。专掌图书无过地，遍寻山水自由身。傥年七十犹强健，尚得闲行十五春。","dynasty":"唐代","title":"闲行"}
{"author":"白居易","content":"新秋久病客，起步村南道。尽日不逢人，虫声遍荒草。西风吹白露，野绿秋仍早。草木犹为伤，先伤我怀抱。朱颜与玄鬓，强健几时好。况为忧病侵，不得依年老。","dynasty":"唐代","title":"村居卧病三首其二"}
{"author":"白居易","content":"白日下骎骎，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其馀安足道。是故临老心，冥然合玄造。","dynasty":"唐代","title":"逸老"}
{"author":"白居易","content":"水色昏犹白，霞光暗渐无。风荷摇破扇，波月动连珠。蟋蟀啼相应，鸳鸯宿不孤。小僮频报夜，归步尚踟蹰。","dynasty":"唐代","title":"南塘暝兴"}
{"author":"白居易","content":"花非花，雾非雾，夜半来，天明去。来如春梦不多时，去似朝云无觅处。","dynasty":"唐代","title":"花非花·花非花"}
{"author":"白居易","content":"玉佩金章紫花绶，纻衫藤带白纶巾。晨兴拜表称朝士，晚出游山作野人。达磨传心令息念，玄元留意遣同尘。八关净戒斋销日，一曲狂歌醉送春。酒肆法堂方丈室，其间岂是两般身。","dynasty":"唐代","title":"拜表回闲游"}
{"author":"白居易","content":"空腹尝新酒，偶成卯时醉。醉来拥褐裘，直至斋时睡。睡酣不语笑，真寝无梦寐。殆欲忘形骸，讵知属天地。醒馀和未散，起坐澹无事。举臂一欠伸，引琴弹秋思。","dynasty":"唐代","title":"和微之诗二十三首。和尝新酒"}
{"author":"白居易","content":"五言一遍最殷勤，调少情多似有因。不会当时翻曲意，此声肠断为何人。","dynasty":"唐代","title":"听歌六绝句。水调（第五遍乃五言调调韵最切）"}
{"author":"白居易","content":"今朝一壶酒，言送漳州牧。半自要闲游，爱花怜草绿。花前下鞍马，草上携丝竹。行客饮数杯，主人歌一曲。端居惜风景，屡出劳僮仆。独醉似无名，借君作题目。","dynasty":"唐代","title":"送吕漳州"}
{"author":"白居易","content":"凉风木槿篱，暮雨槐花枝。并起新秋思，为得故人诗。避地鸟择木，升朝鱼在池。城中与山下，喧静暗相思。","dynasty":"唐代","title":"答刘戒之早秋别墅见寄"}
{"author":"白居易","content":"若无清酒两三瓮，争向白须千万茎。麹糵销愁真得力，光阴催老苦无情。凌烟阁上功无分，伏火炉中药未成。更拟共君何处去，且来同作醉先生。","dynasty":"唐代","title":"题酒瓮呈梦得"}
{"author":"白居易","content":"拜别高堂日欲斜，红巾拭泪贵新花。徒来生处却为客，今日随夫始是家。","dynasty":"唐代","title":"赞崔氏夫人"}
{"author":"白居易","content":"叶展影翻当砌月，花开香散入帘风。不如种在天池上，犹胜生于野水中。","dynasty":"唐代","title":"阶下莲"}
{"author":"白居易","content":"一曲悲歌酒一尊，同年零落几人存。世如阅水应堪叹，名是浮云岂足论。各从仕禄休明代，共感平生知己恩。今日与君重上处，龙门不是旧龙门。","dynasty":"唐代","title":"同王十七庶子李六员外郑二侍御同年四人游龙门有感而作"}
{"author":"白居易","content":"华筵贺客日纷纷，剑外欢娱洛下闻。朱绂宠光新照地，彤襜喜气远凌云。荣联花萼诗难和，乐助埙篪酒易醺。感羡料应知我意，今生此事不如君。","dynasty":"唐代","title":"和杨六尚书喜两弟汉公转吴兴鲁士赐章服…长句见示"}
{"author":"白居易","content":"西村常氏子，卧疾不须臾。前旬犹访我，今日忽云殂。时我病多暇，与之同野居。园林青蔼蔼，相去数里馀。村邻无好客，所遇唯农夫。之子何如者，往还犹胜无。于今亦已矣，可为一长吁。","dynasty":"唐代","title":"叹常生"}
{"author":"白居易","content":"风软云不动，郡城东北隅。晚来春澹澹，天气似京都。弦管随宜有，杯觞不道无。其如亲故远，无可共欢娱。","dynasty":"唐代","title":"东城春意"}
{"author":"白居易","content":"北院人稀到，东窗事最偏。竹烟行灶上，石壁卧房前。性拙身多暇，心慵事少缘。还如病居士，唯置一床眠。","dynasty":"唐代","title":"北院"}
{"author":"白居易","content":"晰晰燎火光，氲氲腊酒香。嗤嗤童稚戏，迢迢岁夜长。堂上书帐前，长幼合成行。以我年最长，次第来称觞。七十期渐近，万缘心已忘。不唯少欢乐，兼亦无悲伤。素屏应居士，青衣侍孟光。夫妻老相对，各坐一绳床。","dynasty":"唐代","title":"三年除夜"}
{"author":"白居易","content":"贺上人回得报书，大夸州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。","dynasty":"唐代","title":"答微之夸越州州宅"}
{"author":"白居易","content":"岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。","dynasty":"唐代","tags":"思乡","title":"阴雨"}
{"author":"白居易","content":"亭脊太高君莫拆，东家留取当西山。好看落日斜衔处，一片春岚映半环。","dynasty":"唐代","title":"和元八侍御升平新居四绝句。高亭"}
{"author":"白居易","content":"绿杨陌上送行人，马去车回一望尘。不觉别时红泪尽，归来无泪可沾巾。","dynasty":"唐代","title":"杂曲歌辞。离别难"}
{"author":"白居易","content":"竹院新晴夜，松窗未卧时。共琴为老伴，与月有秋期。玉轸临风久，金波出雾迟。幽音待清景，唯是我心知。","dynasty":"唐代","title":"对琴待月"}
{"author":"白居易","content":"路旁寒食行人尽，独占春愁在路旁。马上垂鞭愁不语，风吹百草野田香。","dynasty":"唐代","title":"途中寒食"}
{"author":"白居易","content":"山为莲宫作画屏，楼台迤逦插青冥。云生座底铺金地，风起松梢韵宝铃。龙喷水声连击罄，猿啼月色闲持经。时人不信非凡境，试入玄关一夜听。","dynasty":"唐代","title":"题法华山天衣寺"}
{"author":"白居易","content":"驿路崎岖泥雪寒，欲登篮舆一长叹。风光不见桃花骑，尘土空留杏叶鞍。丧乘独归殊不易，脱骖相赠岂为难。并州好马应无数，不怕旌旄试觅看。","dynasty":"唐代","title":"出使在途所骑马死改乘肩舆将归长安偶咏…寄太原李相公"}
{"author":"白居易","content":"帐小青毡暖，杯香绿蚁新。醉怜今夜月，欢忆去年人。暗落灯花烬，闲生草座尘。殷勤报弦管，明日有嘉宾。","dynasty":"唐代","title":"雪夜对酒招客"}
{"author":"白居易","content":"紫袍新秘监，白首旧书生。鬓雪人间寿，腰金世上荣。子孙无可念，产业不能营。酒引眼前兴，诗留身后名。闲倾三数酌，醉咏十馀声。便是羲皇代，先从心太平。","dynasty":"唐代","title":"初授秘监，拜赐金紫，闲吟小酌，偶写所怀"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"墙西明月水东亭，一曲霓裳按小伶。不敢邀君无别意，弦生管涩未堪听。","dynasty":"唐代","title":"答苏庶子月夜闻家僮奏乐见赠"}
{"author":"白居易","content":"碧落留云住，青冥放鹤还。银台向南路，从此到人间。","dynasty":"唐代","title":"翰林中送独孤二十七起居罢职出院"}
{"author":"白居易","content":"水国多阴常懒出，老夫饶病爱闲眠。三旬卧度莺花月，一半春销风雨天。薄暮何人吹觱篥，新晴几处缚秋千。彩绳芳树长如旧，唯是年年换少年。","dynasty":"唐代","title":"病中多雨逢寒食"}
{"author":"白居易","content":"仪容白皙上仙郎，方寸清虚内道场。两翼化生因服药，三尸卧死为休粮。醮坛北向宵占斗，寝室东开早纳阳。尽日窗间更无事，唯烧一炷降真香。","dynasty":"唐代","title":"赠朱道士"}
{"author":"白居易","content":"白日下駸駸，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其馀安足道。是故临老心，冥然合玄造。","dynasty":"唐代","title":"逸老（庄子云：劳我以生，逸我以老，息我以死也）"}
{"author":"白居易","content":"残红零落无人赏，雨打风摧花不全。诸处见时犹怅望，况当元九小亭前。","dynasty":"唐代","title":"微之宅残牡丹"}
{"author":"白居易","content":"本结菩提香火社，为嫌烦恼电泡身。不须惆怅从师去，先请西方作主人。","dynasty":"唐代","title":"与果上人殁时题此诀别，兼简二林僧社"}
{"author":"白居易","content":"采石江边李白坟，遶田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。渚苹溪草犹堪荐，大雅遗风不可闻。","dynasty":"唐代","title":"采石墓"}
{"author":"白居易","content":"清晓趋丹禁，红樱降紫宸。驱禽养得熟，和叶摘来新。圆转盘倾玉，鲜明笼透银。内园题两字，西掖赐三臣。荧惑晶华赤，醍醐气味真。如珠未穿孔，似火不烧人。杏俗难为对，桃顽讵可伦。肉嫌卢橘厚，皮笑荔枝皴。琼液酸甜足，金丸大小匀。偷须防曼倩，惜莫掷安仁。手擘才离核，匙抄半是津。甘为舌上露，暖作腹中春。已惧长尸禄，仍惊数食珍。最惭恩未报，饱喂不才身。","dynasty":"唐代","title":"与沈、杨二舍人阁老同食敕赐樱桃玩物感恩因成十四韵"}
{"author":"白居易","content":"忠万楼中南北望，南州烟水北州云。两州何事偏相忆，各是笼禽作使君。","dynasty":"唐代","title":"答杨使君登楼见忆"}
{"author":"白居易","content":"无月无灯寒食夜，夜深犹立暗花前。忽因时节惊年几，四十如今欠一年。","dynasty":"唐代","title":"寒食夜"}
{"author":"白居易","content":"隋堤柳，岁久年深尽衰朽。风飘飘兮雨萧萧，三株两株汴河口。老枝病叶愁杀人，曾经大业年中春。大业年中炀天子，种柳成行夹流水。西自黄河东至淮，绿阴一千三百里。大业末年春暮月，柳色如烟絮如雪。南幸江都恣佚游，应将此柳系龙舟。紫髯郎将护锦缆，青娥御史直迷楼。海内财力此时竭，舟中歌笑何日休？上荒下困势不久，宗社之危如缀旒。炀天子，自言福祚长无穷，岂知皇子封酅公。龙舟未过彭城阁，义旗已入长安宫。萧墙祸生人事变，晏驾不得归秦中。土坟数尺何处葬？吴公台下多悲风。二百年来汴河路，沙草和烟朝复暮。后王何以鉴前王？请看隋堤亡国树。","dynasty":"唐代","title":"隋堤柳"}
{"author":"白居易","content":"主人头白官仍冷，去后怜君是底人。试谒会稽元相去，不妨相见却殷勤。","dynasty":"唐代","title":"别周军事"}
{"author":"白居易","content":"头青眉眼细，十四女沙弥。夜静双林怕，春深一食饥。步慵行道困，起晚诵经迟。应似仙人子，花宫未嫁时。","dynasty":"唐代","title":"龙花寺主家小尼"}
{"author":"白居易","content":"法曲法曲歌大定，积德重熙有馀庆。永徽之人舞而咏，法曲法曲舞霓裳。政和世理音洋洋，开元之人乐且康。法曲法曲歌堂堂，堂堂之庆垂无疆。中宗肃宗复鸿业，唐祚中兴万万叶。法曲法曲合夷歌，夷声邪乱华声和。以乱干和天宝末，明年胡尘犯宫阙。乃知法曲本华风，苟能审音与政通。一从胡曲相参错，不辨兴衰与哀乐。愿求牙旷正华音，不令夷夏相交侵。","dynasty":"唐代","title":"法曲－美列圣，正华声也"}
{"author":"白居易","content":"津桥东北斗亭西，到此令人诗思迷。眉月晚生神女浦，脸波春傍窈娘堤。柳丝袅袅风缲出，草缕茸茸雨剪齐。报道前驱少呼喝，恐惊黄鸟不成啼。","dynasty":"唐代","title":"天津桥"}
{"author":"白居易","content":"在郡六百日，入山十二回。宿因月桂落，醉为海榴开。黄纸除书到，青宫诏命催。僧徒多怅望，宾从亦裴回。寺闇烟埋竹，林香雨落梅。别桥怜白石，辞洞恋青苔。渐出松间路，犹飞马上杯。谁教冷泉水，送我下山来。","dynasty":"唐代","title":"留题天竺、灵隐两寺"}
{"author":"白居易","content":"黄昏独立佛堂前，满地槐花满树蝉。大抵四时心总苦，就中肠断是秋天。","dynasty":"唐代","title":"暮立"}
{"author":"白居易","content":"晴空星月落池塘，澄鲜净绿表里光。露簟清莹迎夜滑，风襟潇洒先秋凉。无人惊处野禽下，新睡觉时幽草香。但问尘埃能去否，濯缨何必向沧浪。","dynasty":"唐代","title":"池上夜境"}
{"author":"白居易","content":"我住浙江西，君去浙江东。勿言一水隔，便与千里同。富贵无人劝君酒，今宵为我尽杯中。","dynasty":"唐代","title":"席上答微之"}
{"author":"白居易","content":"何处画功业，何处题诗篇。麒麟高阁上，女几小山前。尔后多少时，四朝二十年。贼骨化为土，贼垒犁为田。一从贼垒平，陈蔡民晏然。骡军成牛户，鬼火变人烟。生子已嫁娶，种桑亦丝绵。皆云公之德，欲报无由缘。公今在何处，守都镇三川。旧宅留永乐，新居开集贤。公今在何官，被衮珥貂蝉。战袍破犹在，髀肉生欲圆。襟怀转萧洒，气力弥精坚。登山不拄杖，上马能掉鞭。利泽浸入池，福降升自天。昔号天下将，今称地上仙。勿追赤松游，勿拍洪崖肩。商山有遗老，可以奉周旋。","dynasty":"唐代","title":"题裴晋公女几山刻石诗后"}
{"author":"白居易","content":"江云暗悠悠，江风冷修修。夜雨滴船背，风浪打船头。船中有病客，左降向江州。","dynasty":"唐代","title":"舟中雨夜"}
{"author":"白居易","content":"昔为凤阁郎，今为二千石。自觉不如今，人言不如昔。昔虽居近密，终日多忧惕。有诗不敢吟，有酒不敢吃。今虽在疏远，竟岁无牵役。饱食坐终朝，长歌醉通夕。人生百年内，疾速如过隙。先务身安闲，次要心欢适。事有得而失，物有损而益。所以见道人，观心不观迹。","dynasty":"唐代","title":"咏怀"}
{"author":"白居易","content":"战马春放归，农牛冬歇息。何独徇名人，终身役心力。来者殊未已，去者不知还。我今悟已晚，六十方退闲。犹胜不悟者，老死红尘间。","dynasty":"唐代","title":"偶作二首其一"}
{"author":"白居易","content":"龙昌寺底开山路，巴子台前种柳林。官职家乡都忘却，谁人会得使君心。","dynasty":"唐代","title":"代州民问"}
{"author":"白居易","content":"月好好独坐，双松在前轩。西南微风来，潜入枝叶间。萧寥发为声，半夜明月前。寒山飒飒雨，秋琴泠泠弦。一闻涤炎暑，再听破昏烦。竟夕遂不寐，心体俱翛然。南陌车马动，西邻歌吹繁。谁知兹檐下，满耳不为喧。","dynasty":"唐代","title":"松声（修行里张家宅南亭作）"}
{"author":"白居易","content":"行寻甃石引新泉，坐看修桥补钓船。绿竹挂衣凉处歇，清风展簟困时眠。身闲当贵真天爵，官散无忧即地仙。林下水边无厌日，便堪终老岂论年。","dynasty":"唐代","title":"池上即事"}
{"author":"白居易","content":"华原磬，华原磬，古人不听今人听。泗滨石，泗滨石，今人不击古人击。今人古人何不同，用之舍之由乐工。乐工虽在耳如壁，不分清浊即为聋。梨园弟子调律吕，知有新声不如古。古称浮磬出泗滨，立辨致死声感人。宫悬一听华原石，君心遂忘封疆臣。果然胡寇从燕起，武臣少肯封疆死。始知乐与时政通，岂听铿锵而已矣。磬襄入海去不归，长安市儿为乐师。华原磬与泗滨石，清浊两声谁得知。","dynasty":"唐代","title":"华原磬－刺乐工非其人也"}
{"author":"白居易","content":"我心忘世久，世亦不我干。遂成一无事，因得长掩关。掩关来几时，仿佛二三年。著书已盈帙，生子欲能言。始悟身向老，复悲世多艰。回顾趋时者，役役尘壤间。岁暮竟何得，不如且安闲。","dynasty":"唐代","title":"闭关"}
{"author":"白居易","content":"风光引步酒开颜，送老消春嵩洛间。朝蹋落花相伴出，暮随飞鸟一时还。我为病叟诚宜退，君是才臣岂合闲。可惜济时心力在，放教临水复登山。","dynasty":"唐代","title":"春来频与李二宾客郭外同游，因赠长句"}
{"author":"白居易","content":"凤池后面新秋月，龙阙前头薄暮山。","dynasty":"唐代","title":"闻裴李二舍人拜纶阁"}
{"author":"白居易","content":"忆君我正泊行舟，望我君应上郡楼。万里月明同此夜，黄河东面海西头。","dynasty":"唐代","title":"河阴夜泊忆微之"}
{"author":"白居易","content":"帝都名利场，鸡鸣无安居。独有懒慢者，日高头未梳。工拙性不同，进退迹遂殊。幸逢太平代，天子好文儒。小才难大用，典校在秘书。三旬两入省，因得养顽疏。茅屋四五间，一马二仆夫。俸钱万六千，月给亦有余。既无衣食牵，亦少人事拘。遂使少年心，日日常晏如。勿言无知己，躁静各有徒。兰台七八人，出处与之俱。旬时阻谈笑，旦夕望轩车。谁能雠校间，解带卧吾庐。窗前有竹玩，门外有酒沽。何以待君子，数竿对一壶。","dynasty":"唐代","title":"常乐里闲居偶题十六韵兼寄刘十五公舆、王十"}
{"author":"白居易","content":"闲绕洛阳城，无人知姓名。病乘篮舆出，老著茜衫行。处处花相引，时时酒一倾。借君溪阁上，醉咏两三声。","dynasty":"唐代","title":"城东闲行因题尉迟司业水阁"}
{"author":"白居易","content":"一道残阳铺水中，半江瑟瑟半江红。可怜九月初三夜，露似真珠月似弓。(真珠通珍珠)","dynasty":"唐代","tags":"写景，写水，长江，古诗里的十二个月","title":"暮江吟"}
{"author":"白居易","content":"虚窗两丛竹，静室一炉香。门外红尘合，城中白日忙。无烦寻道士，不要学仙方。自有延年术，心闲岁月长。","dynasty":"唐代","title":"北窗闲坐"}
{"author":"白居易","content":"一瓮香醪新插刍，双鬟小妓薄能讴。管弦渐好新教得，罗绮虽贫免外求。世上贪忙不觉苦，人间除醉即须愁。不知此事君知否，君若知时从我游。","dynasty":"唐代","title":"尝酒听歌招客"}
{"author":"白居易","content":"何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。","dynasty":"唐代","title":"和春深二十首其十八"}
{"author":"白居易","content":"忆昔羁贫应举年，脱衣典酒曲江边。十千一斗犹赊饮，何况官供不著钱。","dynasty":"唐代","title":"府酒五绝。自劝"}
{"author":"白居易","content":"七年四月，予罢河南府，归履道第。庐舍自给，衣储自充，无欲无营，或歌或舞，颓然自适，盖河洛间一幸人也。遇兴发咏，偶成五章，各以首句命为题目。","dynasty":"唐代","title":"咏兴五首并序"}
{"author":"白居易","content":"可怜夭艳正当时，刚被狂风一夜吹。今日流莺来旧处，百般言语泥空枝。","dynasty":"唐代","title":"惜花"}
{"author":"白居易","content":"玉轸朱弦瑟瑟徽，吴娃徵调奏湘妃。分明曲里愁云雨，似道萧萧郎不归。","dynasty":"唐代","title":"听弹湘妃怨"}
{"author":"白居易","content":"古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。","dynasty":"唐代","title":"邓鲂、张彻落第"}
{"author":"白居易","content":"岐路南将北，离忧弟与兄。关河千里别，风雪一身行。夕宿劳乡梦，晨装惨旅情。家贫忧后事，日短念前程。烟雁翻寒渚，霜乌聚古城。谁怜陟冈者，西楚望南荆。","dynasty":"唐代","title":"自江陵之徐州路上寄兄弟"}
{"author":"白居易","content":"江南故吏别来久，今日池边识我无。不独使君头似雪，华亭鹤死白莲枯。","dynasty":"唐代","title":"苏州故吏"}
{"author":"白居易","content":"宠新卿典礼，会盛客徵文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。","dynasty":"唐代","title":"与诸同年贺座主侍郎新拜太常同宴萧尚书亭子"}
{"author":"白居易","content":"昨日南邻哭，哭声一何苦。云是妻哭夫，夫年二十五。今朝北里哭，哭声又何切。云是母哭儿，儿年十七八。四邻尚如此，天下多夭折。乃知浮世人，少得垂白发。余今过四十，念彼聊自悦。从此明镜中，不嫌头似雪。","dynasty":"唐代","title":"闻哭者"}
{"author":"白居易","content":"独上乐游园，四望天日曛。东北何霭霭，宫阙入烟云。爱此高处立，忽如遗垢氛。耳目暂清旷，怀抱郁不伸。下视十二街，绿树间红尘。车马徒满眼，不见心所亲。孔生死洛阳，元九谪荆门。可怜南北路，高盖者何人。","dynasty":"唐代","title":"登乐游园望"}
{"author":"白居易","content":"三百六旬今夜尽，六十四年明日催。不用叹身随日老，亦须知寿逐年来。加添雪兴凭毡帐，消杀春愁付酒杯。唯恨诗成君去后，红笺纸卷为谁开。","dynasty":"唐代","title":"除夜言怀兼赠张常侍"}
{"author":"白居易","content":"十年为旅客，常有饥寒愁。三年作谏官，复多尸素羞。有酒不暇饮，有山不得游。岂无平生志，拘牵不自由。一朝归渭上，泛如不系舟。置心世事外，无喜亦无忧。终日一蔬食，终年一布裘。寒来弥懒放，数日一梳头。朝睡足始起，夜酌醉即休。人心不过适，适外复何求。早岁从旅游，颇谙时俗意。中年忝班列，备见朝廷事。作客诚已难，为臣尤不易。况余方且介，举动多忤累。直道速我尤，诡遇非吾志。胸中十年内，消尽浩然气。自从返田亩，顿觉无忧愧。蟠木用难施，浮云心易遂。悠悠身与世，从此两相弃。","dynasty":"唐代","title":"适意二首"}
{"author":"白居易","content":"时暑不出门，亦无宾客至。静室深下帘，小庭新扫地。褰裳复岸帻，闲傲得自恣。朝景枕簟清，乘凉一觉睡。午餐何所有，鱼肉一两味。夏服亦无多，蕉纱三五事。资身既给足，长物徒烦费。若比箪瓢人，吾今太富贵。","dynasty":"唐代","title":"夏日闲放"}
{"author":"白居易","content":"春来无伴闲游少，行乐三分减二分。何况今朝杏园里，闲人逢尽不逢君。","dynasty":"唐代","title":"曲江忆元九"}
{"author":"白居易","content":"午时乘兴出，薄暮未能还。高上烟中阁，平看雪后山。委形群动里，任性一生间。洛下多闲客，其中我最闲。","dynasty":"唐代","title":"登天宫阁"}
{"author":"白居易","content":"瞿塘峡口水烟低，白帝城头月向西。唱到竹枝声咽处，寒猿闲鸟一时啼。","dynasty":"唐代","title":"竹枝"}
{"author":"白居易","content":"宫漏三声知半夜，好风凉月满松筠。此时闲坐寂无语，药树影中唯两人。","dynasty":"唐代","title":"同钱员外禁中夜直"}
{"author":"白居易","content":"松寂风初定，琴清夜欲阑。偶因群动息，试拨一声看。寡鹤当徽怨，秋泉应指寒。惭君此倾听，本不为君弹。","dynasty":"唐代","title":"松下琴赠客"}
{"author":"白居易","content":"稽山镜水欢游地，犀带金章荣贵身。官职比君虽校小，封疆与我且为邻。郡楼对玩千峰月，江界平分两岸春。杭越风光诗酒主，相看更合与何人。","dynasty":"唐代","title":"元微之除浙东观察使，喜得杭越邻州，先赠长句"}
{"author":"白居易","content":"海底飞尘终有日，山头化石岂无时。谁道小郎抛小妇，船头一去没回期。","dynasty":"唐代","tags":"爱情，离别，伤感","title":"浪淘沙·海底飞尘终有日"}
{"author":"白居易","content":"夜半衾裯冷，孤眠懒未能。笼香销尽火，巾泪滴成冰。为惜影相伴，通宵不灭灯。","dynasty":"唐代","title":"寒闺夜"}
{"author":"白居易","content":"行行觅路缘松峤，步步寻花到杏坛。白石先生小有洞，黄芽姹女大还丹。常悲东郭千家冢，欲乞西山五色丸。但恐长生须有籍，仙台试为检名看。","dynasty":"唐代","title":"寻王道士药堂，因有题赠"}
{"author":"白居易","content":"蟋蟀暮啾啾，光阴不少留。松檐半夜雨，风幌满床秋。曙早灯犹在，凉初簟未收。新晴好天气，谁伴老人游。","dynasty":"唐代","title":"新秋夜雨"}
{"author":"白居易","content":"小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白蘋香起打头风。慢牵欲傍樱桃泊，借问谁家花最红。","dynasty":"唐代","title":"小舫"}
{"author":"白居易","content":"人少街荒已寂寥，风多尘起重萧条。上阳落叶飘宫树，中渡流澌拥渭桥。出早冒寒衣校薄，归迟侵黑酒全消。如今不是闲行日，日短天阴坊曲遥。","dynasty":"唐代","title":"马上晚吟"}
{"author":"白居易","content":"炎凉昏晓苦推迁，不觉忠州已二年。闭阁只听朝暮鼓，上楼空望往来船。莺声诱引来花下，草色句留坐水边。唯有春江看未厌，萦砂绕石渌潺湲。","dynasty":"唐代","title":"春江"}
{"author":"白居易","content":"太阴不离毕，太岁仍在午。旱日与炎风，枯焦我田亩。金石欲销铄，况兹禾与黍。嗷嗷万族中，唯农最辛苦。悯然望岁者，出门何所睹。但见棘与茨，罗生遍场圃。恶苗承沴气，欣然得其所。感此因问天，可能长不雨。","dynasty":"唐代","title":"夏旱"}
{"author":"白居易","content":"短屏风掩卧床头，乌帽青毡白氎裘。卯饮一杯眠一觉，世间何事不悠悠。","dynasty":"唐代","title":"卯饮"}
{"author":"白居易","content":"莫羡蓬莱鸾鹤侣，道成羽翼自生身。君看名在丹台者，尽是人间修道人。","dynasty":"唐代","title":"酬赵秀才赠新登科诸先辈"}
{"author":"白居易","content":"我年五十七，荣名得非少。报国竟何如，谋身犹未了。昔尝速官谤，恩大而惩小。一黜鹤辞轩，七年鱼在沼。将枯鳞再跃，经铩翮重矫。白日上昭昭，青云高渺渺。平生颇同病，老大宜相晓。紫绶足可荣，白头不为夭。夙怀慕箕颍，晚节期松筱。何当阙下来，同拜陈情表。","dynasty":"唐代","title":"和微之诗二十三首其三"}
{"author":"白居易","content":"世人求富贵，多为奉嗜欲。盛衰不自由，得失常相逐。问君少年日，苦学将干禄。负笈尘中游，抱书雪前读。布衾不周体，藜茹才充腹。三十登宦途，五十被朝服。奴温新挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日经天速。从古无奈何，短歌听一曲。","dynasty":"唐代","title":"短歌曲"}
{"author":"白居易","content":"席上争飞使君酒，歌中多唱舍人诗。不知明日休官后，逐我东山去是谁。","dynasty":"唐代","title":"醉戏诸妓"}
{"author":"白居易","content":"念别感时节，早蛩闻一声。风帘夜凉入，露簟秋意生。灯尽梦初罢，月斜天未明。暗凝无限思，起傍药阑行。","dynasty":"唐代","title":"凉夜有怀"}
{"author":"白居易","content":"独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。","dynasty":"唐代","tags":"登高，写景，思乡","title":"庾楼晓望"}
{"author":"白居易","content":"平生见流水，见此转留连。况此朱门内，君家新引泉。伊流决一带，洛石砌千拳。与君三伏月，满耳作潺湲。深处碧磷磷，浅处清溅溅。碕岸束呜咽，沙汀散沦涟。翻浪雪不尽，澄波空共鲜。两岸滟滪口，一泊潇湘天。曾作天南客，漂流六七年。何山不倚杖，何水不停船。巴峡声心里，松江色眼前。今朝小滩上，能不思悠然。","dynasty":"唐代","title":"题牛相公归仁里宅新成小滩"}
{"author":"白居易","content":"白藕新花照水开，红窗小舫信风回。谁教一片江南兴，逐我殷勤万里来。","dynasty":"唐代","title":"白莲池泛舟"}
{"author":"白居易","content":"若为南国春还至，争向东楼日又长。白片落梅浮涧水，黄梢新柳出城墙。闲拈蕉叶题诗咏，闷取藤枝引酒尝。乐事渐无身渐老，从今始拟负风光。","dynasty":"唐代","title":"春至"}
{"author":"白居易","content":"莫言鲁国书生懦，莫把杭州刺史欺。醉客请君开眼望，绿杨风下有红旗。","dynasty":"唐代","title":"戏醉客"}
{"author":"白居易","content":"陵园妾，颜色如花命如叶。命如叶薄将奈何，一奉寝宫年月多。年月多，时光换，春愁秋思知何限。青丝发落丛鬓疏，红玉肤销系裙慢。忆昔宫中被妒猜，因谗得罪配陵来。老母啼呼趁车别，中官监送锁门回。山宫一闭无开日，未死此身不令出。松门到晓月裴回，柏城尽日风萧瑟。松门柏城幽闭深，闻蝉听燕感光阴。眼看菊蕊重阳泪，手把梨花寒食心。把花掩泪无人见，绿芜墙绕青苔院。四季徒支妆粉钱，三朝不识君王面。遥想六宫奉至尊，宣徽雪夜浴堂春。雨露之恩不及者，犹闻不啻三千人。三千人，我尔君恩何厚薄。愿令轮转直陵园，三岁一来均苦乐。","dynasty":"唐代","title":"陵园妾－怜幽闭也（一作托幽闭，喻被谗遭黜也）"}
{"author":"白居易","content":"　　东南山水，余杭郡为最。就郡言，灵隐寺为尤。由寺观，冷泉亭为甲。亭在山下，水中央，寺西南隅。高不倍寻，广不累丈，而撮奇得要，地搜胜概，物无遁形。　　春之日，吾爱其草薰薰，木欣欣，可以导和纳粹，畅人血气。夏之夜，吾爱其泉渟渟，风泠泠，可以蠲烦析酲，起人心情。山树为盖，岩石为屏，云从栋生，水与阶平。坐而玩之者，可濯足于床下；卧而狎之者，可垂钓于枕上。矧又潺湲洁沏，粹冷柔滑。若俗士，若道人，眼耳之尘，心舌之垢，不待盥涤，见辄除去。潜利阴益，可胜言哉!斯所以最余杭而甲灵隐也。　　杭自郡城抵四封，丛山复湖，易为形胜。先是领郡者，有相里君造虚白亭，有韩仆射皋作候仙亭，有裴庶子棠棣作观风亭，有卢给事元辅作见山亭，及右司郎中河南元藇最后作此亭。于是五亭相望，如指之列，可谓佳境殚矣，能事毕矣。后来者虽有敏心巧目，无所加焉。故吾继之，述而不作。长庆三年八月十三日记。","dynasty":"唐代","tags":"辞赋精选，山水，游记","title":"冷泉亭记"}
{"author":"白居易","content":"我昔三十六，写貌在丹青。我今四十六，衰悴卧江城。岂比十年老，曾与众苦并。一照旧图画，无复昔仪形。形影默相顾，如弟对老兄。况使他人见，能不昧平生。羲和鞭日走，不为我少停。形骸属日月，老去何足惊。所恨凌烟阁，不得画功名。","dynasty":"唐代","title":"题旧写真图"}
{"author":"白居易","content":"劳师送我下山行，此别何人识此情。我已七旬师九十，当知后会在他生。","dynasty":"唐代","title":"山下留别佛光和尚"}
{"author":"白居易","content":"刘兄文高行孤立，十五年前名翕习。是时相遇在符离，我年二十君三十。得意忘年心迹亲，寓居同县日知闻。衡门寂寞朝寻我，古寺萧条暮访君。朝来暮去多携手，穷巷贫居何所有。秋灯夜写联句诗，春雪朝倾暖寒酒。陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。张贾弟兄同里巷，乘闲数数来相访，雨天连宿草堂中，月夜徐行石桥上。我年渐长忽自惊，镜中冉冉髭须生。心畏后时同励志，身牵前事各求名。问我栖栖何所适，乡人荐为鹿鸣客。二千里别谢交游，三十韵诗慰行役。出门可怜唯一身，敝裘瘦马入咸秦。冬冬街鼓红尘暗，晚到长安无主人。二贾二张与余弟，驱车逦迤来相继。操词握赋为干戈，锋锐森然胜气多。齐入文场同苦战，五人十载九登科。二张得隽名居甲，美退争雄重告捷。棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。三年不鸣鸣必大，岂独骇鸡当骇人。元和运启千年圣，同遇明时余最幸。始辞秘阁吏王畿，遽列谏垣升禁闱。蹇步何堪鸣珮玉，衰容不称著朝衣。阊阖晨开朝百辟，冕旒不动香烟碧。步登龙尾上虚空，立去天颜无咫尺。宫花似雪从乘舆，禁月如霜坐直庐。身贱每惊随内宴，才微常愧草天书。晚松寒竹新昌第，职居密近门多闭。日暮银台下直回，故人到门门暂开。回头下马一相顾，尘土满衣何处来。敛手炎凉叙未毕，先说旧山今悔出。岐阳旅宦少欢娱，江左羁游费时日。赠我一篇行路吟，吟之句句披沙金。岁月徒催白发貌，泥涂不屈青云心。谁会茫茫天地意，短才获用长才弃。我随鹓鹭入烟云，谬上丹墀为近臣。君同鸾凤栖荆棘，犹著青袍作选人。惆怅知贤不能荐，徒为出入蓬莱殿。月惭谏纸二百张，岁愧俸钱三十万。大底浮荣何足道，几度相逢即身老。且倾斗酒慰羁愁，重话符离问旧游。北巷邻居几家去，东林旧院何人住。武里村花落复开，流沟山色应如故。感此酬君千字诗，醉中分手又何之。须知通塞寻常事，莫叹浮沉先后时。慷慨临歧重相勉，殷勤别后加餐饭。君不见买臣衣锦还故乡，五十身荣未为晚。","dynasty":"唐代","title":"醉后走笔酬刘五主簿长句之赠兼简张大贾二十四先辈昆季"}
{"author":"白居易","content":"郁金香汗裛歌巾，山石榴花染舞裙。好似文君还对酒，胜于神女不归云。梦中那及觉时见，宋玉荆王应羡君。","dynasty":"唐代","title":"卢侍御小妓乞诗座上留赠"}
{"author":"白居易","content":"火宅煎熬地，霜松摧折身。因知群动内，易死不过人。","dynasty":"唐代","title":"自悲"}
{"author":"白居易","content":"何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。","dynasty":"唐代","title":"销暑"}
{"author":"白居易","content":"含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云。云我五十馀，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮仆多见孙。念此聊自解，逢酒且欢欣。","dynasty":"唐代","title":"南亭对酒送春"}
{"author":"白居易","content":"露白月微明，天凉景物清。草头珠颗冷，楼角玉钩生。气爽衣裳健，风疏砧杵鸣。夜衾香有思，秋簟冷无情。梦短眠频觉，宵长起暂行。烛凝临晓影，虫怨欲寒声。槿老花先尽，莲凋子始成。四时无了日，何用叹衰荣。","dynasty":"唐代","title":"八月三日夜作"}
{"author":"白居易","content":"鹰爪攫鸡鸡肋折，鹘拳蹴雁雁头垂。何如敛翅水边立，飞上云松栖稳枝。","dynasty":"唐代","title":"代鹤答"}
{"author":"白居易","content":"身著白衣头似雪，时时醉立小楼中。路人回顾应相怪，十一年来见此翁。","dynasty":"唐代","title":"西楼独立"}
{"author":"白居易","content":"风疾侵凌临老头，血凝筋滞不调柔。甘从此后支离卧，赖是从前烂漫游。回思往事纷如梦，转觉馀生杳若浮。浩气自能充静室，惊飙何必荡虚舟。腹空先进松花酒，膝冷重装桂布裘。若问乐天忧病否，乐天知命了无忧。","dynasty":"唐代","title":"病中诗十五首。枕上作"}
{"author":"白居易","content":"辞乡远隔华亭水，逐我来栖缑岭云。惭愧稻粱长不饱，未曾回眼向鸡群。荒草院中池水畔，衔恩不去又经春。见君惊喜双回顾，应为吟声似主人。","dynasty":"唐代","title":"有双鹤留在洛中忽见刘郎中依然鸣顾刘因为鹤叹…答之"}
{"author":"白居易","content":"宿酲寂寞眠初起，春意阑珊日又斜。劝我加餐因早笋，恨人休醉是残花。闲吟工部新来句，渴饮毗陵远到茶。兄弟东西官职冷，门前车马向谁家。","dynasty":"唐代","title":"晚春闲居杨工部寄诗、杨常州寄茶同到因以长句答之"}
{"author":"白居易","content":"酒酣后，歌歇时。请君添一酌，听我吟四虽。年虽老，犹少于韦长史。命虽薄，犹胜于郑长水。眼虽病，犹明于徐郎中。家虽贫，犹富于郭庶子。省躬审分何侥幸，值酒逢歌且欢喜。忘荣知足委天和，亦应得尽生生理。[分司同官中，韦长史绩年七十余，郭庶子求贫苦最甚，徐郎中晦因疾丧明，予为河南尹时，见同年郑俞始受长水县令，因叹四子而成此篇也。]","dynasty":"唐代","title":"吟四虽　杂言。"}
{"author":"白居易","content":"季桓心岂忠，其富过周公。阳货道岂正，其权执国命。由来富与权，不系才与贤。所托得其地，虽愚亦获安。彘肥因粪壤，鼠稳依社坛。虫兽尚如是，岂谓无因缘。展禽胡为者，直道竟三黜。颜子何如人，屡空聊过日。皆怀王佐道，不践陪臣秩。自古无奈何，命为时所屈。有如草木分，天各与其一。荔枝非名花，牡丹无甘实。","dynasty":"唐代","title":"叹鲁二首"}
{"author":"白居易","content":"烟满秋堂月满庭，香花漠漠磬泠泠。谁能来此寻真谛，白老新开一藏经。","dynasty":"唐代","title":"题香山新经堂招僧"}
{"author":"白居易","content":"优稳四皓官，清崇三品列。伊予再尘忝，内愧非才哲。俸钱七八万，给受无虚月。分命在东司，又不劳朝谒。既资闲养疾，亦赖慵藏拙。宾友得从容，琴觞恣怡悦。乘篮城外去，系马花前歇。六游金谷春，五看龙门雪。吾若默无语，安知吾快活。吾欲更尽言，复恐人豪夺。应为时所笑，苦惜分司阙。但问适意无，岂论官冷热。","dynasty":"唐代","title":"再授宾客分司"}
{"author":"白居易","content":"里巷多通水，林园尽不扃。松身为外户，池面是中庭。元氏诗三帙，陈家酒一瓶。醉来狂发咏，邻女映篱听。","dynasty":"唐代","title":"偶吟"}
{"author":"白居易","content":"静巷无来客，深居不出门。铺沙盖苔面，扫雪拥松根。渐暖宜闲步，初晴爱小园。觅花都未有，唯觉树枝繁。","dynasty":"唐代","title":"新居早春二首其一"}
{"author":"白居易","content":"广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，慨然叹时命。我今对鳞羽，取乐成谣咏。得所仍得时，吾生一何幸。","dynasty":"唐代","title":"春日闲居三首其二"}
{"author":"白居易","content":"平台高数尺，台上结茅茨。东西疏二牖，南北开两扉。芦帘前后卷，竹簟当中施。清泠白石枕，疏凉黄葛衣。开襟向风坐，夏日如秋时。啸傲颇有趣，窥临不知疲。东窗对华山，三峰碧参差。南檐当渭水，卧见云帆飞。仰摘枝上果，俯折畦中葵。足以充饥渴，何必慕甘肥。况有好群从，旦夕相追随。","dynasty":"唐代","title":"新构亭台，示诸弟侄"}
{"author":"白居易","content":"纶阁沈沈天宠命，苏台籍籍有能声。岂唯不得清文力，但恐空传冗吏名。郎署回翔何水部，江湖留滞谢宣城。所嗟非独君如此，自古才难共命争。","dynasty":"唐代","title":"和梦得"}
{"author":"白居易","content":"言者不如知者默，此语吾闻于老君。若道老君是知者，缘何自著五千文。","dynasty":"唐代","title":"读老子"}
{"author":"白居易","content":"紫毫笔，尖如锥兮利如刀。江南石上有老兔，吃竹饮泉生紫毫。宣城之人采为笔，千万毛中拣一毫。毫虽轻，功甚重。管勒工名充岁贡，君兮臣兮勿轻用。勿轻用，将何如？愿赐东西府御史，愿颁左右台起居。搦管趋入黄金阙，抽毫立在白玉除。臣有奸邪正衙奏，君有动言直笔书。起居郎，侍御史，尔知紫毫不易致。每岁宣城进笔时，紫毫之价如金贵。慎勿空将弹失仪，慎勿空将录制词。","dynasty":"唐代","title":"紫毫笔"}
{"author":"白居易","content":"城头传鼓角，灯下整衣冠。夜镜藏须白，秋泉漱齿寒。欲将闲送老，须著病辞官。更待年终后，支持归计看。","dynasty":"唐代","title":"祭社宵兴灯前偶作"}
{"author":"白居易","content":"寒食非长非短夜，春风不热不寒天。可怜时节堪相忆，何况无灯各早眠。","dynasty":"唐代","title":"寒食夜有怀"}
{"author":"白居易","content":"朝亦嗟发落，暮亦嗟发落。落尽诚可嗟，尽来亦不恶。既不劳洗沐，又不烦梳掠。最宜湿暑天，头轻无髻缚。脱置垢巾帻，解去尘缨络。银瓶贮寒泉，当顶倾一勺。有如醍醐灌，坐受清凉乐。因悟自在僧，亦资于剃削。","dynasty":"唐代","title":"嗟发落"}
{"author":"白居易","content":"少年宾旅非吾辈，晚岁簪缨束我身。酒散更无同宿客，诗成长作独吟人。蘋洲会面知何日，镜水离心又一春。两处也应相忆在，官高年长少情亲。","dynasty":"唐代","title":"郡中闲独，寄微之及崔湖州"}
{"author":"白居易","content":"罢草紫泥诏，起吟红药诗。词头封送后，花口拆开时。坐对钩帘久，行观步履迟。两三丛烂熳，十二叶参差。背日房微敛，当阶朵旋欹。钗葶抽碧股，粉蕊扑黄丝。动荡情无限，低斜力不支。周回看未足，比谕语难为。勾漏丹砂里，僬侥火焰旗。彤云剩根蒂，绛帻欠缨緌.况有晴风度，仍兼宿露垂。疑香薰罨画，似泪著胭脂。有意留连我，无言怨思谁。应愁明日落，如恨隔年期。菡萏泥连萼，玫瑰刺绕枝。等量无胜者，唯眼与心知。","dynasty":"唐代","title":"草词毕遇芍药初开因咏小谢红药当阶翻诗…偶成十六韵"}
{"author":"白居易","content":"薄食当斋戒，散班同隐沦。佛容为弟子，天许作闲人。唯置床临水，都无物近身。清风散发卧，兼不要纱巾。","dynasty":"唐代","title":"闲卧"}
{"author":"白居易","content":"五年两郡亦堪嗟，偷出游山走看花。自此光阴为己有，从前日月属官家。樽前免被催迎使，枕上休闻报坐衙。睡到午时欢到夜，回看官职是泥沙。","dynasty":"唐代","title":"喜罢郡"}
{"author":"白居易","content":"腰痛拜迎人客倦，眼昏勾押簿书难。辞官归去缘衰病，莫作陶潜范蠡看。洛下田园久抛掷，吴中歌酒莫留连。嵩阳云树伊川月，已校归迟四五年。","dynasty":"唐代","title":"酬别周从事二首"}
{"author":"白居易","content":"江海漂漂共旅游，一樽相劝散穷愁。夜深醒后愁还在，雨滴梧桐山馆秋。","dynasty":"唐代","title":"宿桐庐馆同崔存度醉后作"}
{"author":"白居易","content":"常爱辋川寺，竹窗东北廊。一别十馀载，见竹未曾忘。今春二月初，卜居在新昌。未暇作厩库，且先营一堂。开窗不糊纸，种竹不依行。意取北檐下，窗与竹相当。绕屋声淅淅，逼人色苍苍。烟通杳霭气，月透玲珑光。是时三伏天，天气热如汤。独此竹窗下，朝回解衣裳。轻纱一幅巾，小簟六尺床。无客尽日静，有风终夜凉。乃知前古人，言事颇谙详。清风北窗卧，可以傲羲皇。","dynasty":"唐代","title":"竹窗"}
{"author":"白居易","content":"心中万事不思量，坐倚屏风卧向阳。渐觉咏诗犹老丑，岂宜凭酒更粗狂。头垂白发我思退，脚蹋青云君欲忙。只有今春相伴在，花前剩醉两三场。","dynasty":"唐代","title":"赠梦得"}
{"author":"白居易","content":"花边春水水边楼，一坐经今四十秋。望月桥倾三遍换，采莲船破五回修。园林一半成乔木，邻里三分作白头。苏李冥蒙随烛灭，陈樊漂泊逐萍流。虽贫眼下无妨乐，纵病心中不与愁。自笑灵光岿然在，春来游得且须游。","dynasty":"唐代","title":"会昌二年春题池西小楼"}
{"author":"白居易","content":"楚怀邪乱灵均直，放弃合宜何恻恻。汉文明圣贾生贤，谪向长沙堪叹息。人事多端何足怪，天文至信犹差忒。月离于毕合滂沱，有时不雨何能测。火发城头鱼水里，救火竭池鱼失水。乖龙藏在牛领中，雷击龙来牛枉死。人道蓍神龟骨灵，试卜鱼牛那至此。六十四卦七十钻，毕竟不能知所以。","dynasty":"唐代","title":"偶然二首"}
{"author":"白居易","content":"弘农旧县授新封，钿轴金泥诰一通。我转官阶常自愧，君加邑号有何功。花笺印了排窠湿，锦褾装来耀手红。倚得身名便慵堕，日高犹睡绿窗中。","dynasty":"唐代","title":"妻初授邑号告身"}
{"author":"白居易","content":"持刀𠜴密竹，竹少风来多。此意人不会，欲令池有波。","dynasty":"唐代","title":"池畔二首其二"}
{"author":"白居易","content":"离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。","dynasty":"唐代","title":"赋得古原草送别"}
{"author":"白居易","content":"何物壮不老，何时穷不通。如彼音与律，宛转旋为宫。我命独何薄，多悴而少丰。当壮已先衰，暂泰还长穷。我无奈命何，委顺以待终。命无奈我何，方寸如虚空。懵然与化俱，混然与俗同。谁能坐自苦，龃龉于其中。舒姑化为泉，牛哀病作虎。或柳生肘间，或男变为女。鸟兽及水木，本不与民伍。胡然生变迁，不待死归土。百骸是己物，尚不能为主。况彼时命间，倚伏何足数。时来不可遏，命去焉能取。唯当养浩然，吾闻达人语。","dynasty":"唐代","title":"达理二首"}
{"author":"白居易","content":"尽日松下坐，有时池畔行。行立与坐卧，中怀澹无营。不觉流年过，亦任白发生。不为世所薄，安得遂闲情。","dynasty":"唐代","title":"咏怀"}
{"author":"白居易","content":"陋巷掩弊庐，高居敞华屋。新昌七株松，依仁万茎竹。松前月台白，竹下风池绿。君向我斋眠，我在君亭宿。平生有微尚，彼此多幽独。何必本主人，两心聊自足。","dynasty":"唐代","title":"闻崔十八宿予新昌弊宅时予亦宿崔家依仁新亭…聊以写怀"}
{"author":"白居易","content":"西斋寂已暮，叩门声嘀嘀。知是君宿来，自拂尘埃席。村家何所有？茶果迎来客。贫静似僧居，竹林依四壁。厨灯斜影出，檐雨余声滴。不是爱闲人，肯来同此夕？","dynasty":"唐代","title":"麴生访宿"}
{"author":"白居易","content":"瞿唐天下险，夜上信难哉。岸似双屏合，天如匹帛开。逆风惊浪起，拔zB暗船来。欲识愁多少，高于滟滪堆。","dynasty":"唐代","title":"夜入瞿唐峡"}
{"author":"白居易","content":"园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。","dynasty":"唐代","title":"二月一日作，赠韦七庶子"}
{"author":"白居易","content":"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。","dynasty":"唐代","tags":"唐诗三百首，高中古诗，乐府，写人，愤懑","title":"琵琶行/琵琶引"}
{"author":"白居易","content":"日月天衢仰面看，尚淹池凤滞台鸾。碧幢千里空移镇，赤笔三年未转官。别后纵吟终少兴，病来虽饮不多欢。酒军诗敌如相遇，临老犹能一据鞍。","dynasty":"唐代","title":"和令狐相公寄刘郎中兼见示长句"}
{"author":"白居易","content":"兔园春雪梁王会，想对金罍咏玉尘。今日相如身在此，不知客右坐何人。","dynasty":"唐代","title":"雪中寄令狐相公，兼呈梦得"}
{"author":"白居易","content":"相忆采君诗作障，自书自勘不辞劳。障成定被人争写，从此南中纸价高。","dynasty":"唐代","title":"题诗屏风绝句"}
{"author":"白居易","content":"村南无限桃花发，唯我多情独自来。日暮风吹红满地，无人解惜为谁开。","dynasty":"唐代","title":"下邽庄南桃花"}
{"author":"白居易","content":"四十未为老，忧伤早衰恶。前岁二毛生，今年一齿落。形骸日损耗，心事同萧索。夜寝与朝餐，其间味亦薄。同岁崔舍人，容光方灼灼。始知年与貌，衰盛随忧乐。畏老老转迫，忧病病弥缚。不畏复不忧，是除老病药。朝哭心所爱，暮哭心所亲。亲爱零落尽，安用身独存。几许平生欢，无限骨肉恩。结为肠间痛，聚作鼻头辛。悲来四支缓，泣尽双眸昏。所以年四十，心如七十人。我闻浮屠教，中有解脱门。置心为止水，视身如浮云。斗擞垢秽衣，度脱生死轮。胡为恋此苦，不去犹逡巡。回念发弘愿，愿此见在身。但受过去报，不结将来因。誓以智慧水，永洗烦恼尘。不将恩爱子，更种悲忧根。","dynasty":"唐代","title":"自觉二首"}
{"author":"白居易","content":"明月照君席，白露沾我衣。劝君酒杯满，听我狂歌词。五十已后衰，二十已前痴。昼夜又分半，其间几何时。生前不欢乐，死后有馀赀。焉用黄墟下，珠衾玉匣为。","dynasty":"唐代","title":"狂歌词"}
{"author":"白居易","content":"汉庭重少公何在？","dynasty":"唐代","title":"句"}
{"author":"白居易","content":"闲日一思旧，旧游如目前。再思今何在，零落归下泉。退之服硫黄，一病讫不痊。微之炼秋石，未老身溘然。杜子得丹诀，终日断腥膻。崔君夸药力，经冬不衣绵。或疾或暴夭，悉不过中年。唯予不服食，老命反迟延。况在少壮时，亦为嗜欲牵。但耽荤与血，不识汞与铅。饥来吞热物，渴来饮寒泉。诗役五藏神，酒汩三丹田。随日合破坏，至今粗完全。齿牙未缺落，肢体尚轻便。已开第七秩，饱食仍安眠。且进杯中物，其馀皆付天。","dynasty":"唐代","title":"思旧"}
{"author":"白居易","content":"可怜颜色好阴凉，叶翦红笺花扑霜。伞盖低垂金翡翠，熏笼乱搭绣衣裳。春芽细炷千灯焰，夏蕊浓焚百和香。见说上林无此树，只教桃柳占年芳。","dynasty":"唐代","title":"石榴树（一作石楠树）"}
{"author":"白居易","content":"葛衣疏且单，纱帽轻复宽。一衣与一帽，可以过炎天。止于便吾体，何必被罗纨。宿雨林笋嫩，晨露园葵鲜。烹葵炮嫩笋，可以备朝餐。止于适吾口，何必饫腥膻。饭讫盥漱已，扪腹方果然。婆娑庭前步，安稳窗下眠。外养物不费，内归心不烦。不费用难尽，不烦神易安。庶几无夭阏，得以终天年。","dynasty":"唐代","title":"夏日作"}
{"author":"白居易","content":"浔阳迁客为居士，身似浮云心似灰。上界女仙无嗜欲，何因相顾两裴回。共疑过去人间世，曾作谁家夫妇来。","dynasty":"唐代","title":"赠韦炼师"}
{"author":"白居易","content":"白金换得青松树，君既先栽我不栽。幸有西风易凭仗，夜深偷送好声来。","dynasty":"唐代","title":"和元八侍御升平新居四绝句。松树"}
{"author":"白居易","content":"驿路崎岖泥雪寒，欲登篮舆一长叹。风光不见桃花骑，尘土空留杏叶鞍。丧乘独归殊不易，脱骖相赠岂为难。并州好马应无数，不怕旌旄试觅看。","dynasty":"唐代","title":"出使在途所骑马死改乘肩舆将归长安偶咏…寄太原李相公"}
{"author":"白居易","content":"芳景多游客，衰翁独在家。肺伤妨饮酒，眼痛忌看花。寺路随江曲，宫墙夹道斜。羡君犹壮健，不枉度年华。","dynasty":"唐代","title":"和刘郎中曲江春望见示"}
{"author":"白居易","content":"正与刘梦得，醉笑大开口。适值此诗来，欢喜君知否。遂令高卷幕，兼遣重添酒。起望会稽云，东南一回首。爱君金玉句，举世谁人有。功用随日新，资材本天授。吟哦不能散，自午将及酉。遂留梦得眠，匡床宿东牖。","dynasty":"唐代","title":"和微之诗二十三首。和寄问刘、白"}
{"author":"白居易","content":"云露青天月漏光，中庭立久却归房。水窗席冷未能卧，挑尽残灯秋夜长。","dynasty":"唐代","title":"秋房夜"}
{"author":"白居易","content":"人人避暑走如狂，独有禅师不出房。可是禅房无热到，但能心静即身凉。","dynasty":"唐代","title":"苦热题恒寂师禅室"}
{"author":"白居易","content":"何处春深好，春深富贵家。马为中路鸟，妓作后庭花。罗绮驱论队，金银用断车。眼前何所苦，唯苦日西斜。何处春深好，春深贫贱家。荒凉三径草，冷落四邻花。奴困归佣力，妻愁出赁车。途穷平路险，举足剧褒斜。何处春深好，春深执政家。凤池添砚水，鸡树落衣花。诏借当衢宅，恩容上殿车。延英开对久，门与日西斜。何处春深好，春深方镇家。通犀排带胯，瑞鹘勘袍花。飞絮冲球马，垂杨拂妓车。戎装拜春设，左握宝刀斜。何处春深好，春深刺史家。阴繁棠布叶，岐秀麦分花。五匹鸣珂马，双轮画轼车。和风引行乐，叶叶隼旟斜。何处春深好，春深学士家。凤书裁五色，马鬣剪三花。蜡炬开明火，银台赐物车。相逢不敢揖，彼此帽低斜。何处春深好，春深女学家。惯看温室树，饱识浴堂花。御印提随仗，香笺把下车。宋家宫样髻，一片绿云斜。何处春深好，春深御史家。絮萦骢马尾，蝶绕绣衣花。破柱行持斧，埋轮立驻车。入班遥认得，鱼贯一行斜。何处春深好，春深迁客家。一杯寒食酒，万里故园花。炎瘴蒸如火，光阴走似车。为忧鵩鸟至，只恐日光斜。何处春深好，春深经业家。唯求太常第，不管曲江花。折桂名惭郄，收萤志慕车。官场泥补处，最怕寸阴斜。何处春深好，春深隐士家。野衣裁薜叶，山饭晒松花。兰索纫幽珮，蒲轮驻软车。林间箕踞坐，白眼向人斜。何处春深好，春深渔父家。松湾随棹月，桃浦落船花。投饵移轻楫，牵轮转小车。萧萧芦叶里，风起钓丝斜。何处春深好，春深潮户家。涛翻三月雪，浪喷四时花。曳练驰千马，惊雷走万车。馀波落何处，江转富阳斜。何处春深好，春深痛饮家。十分杯里物，五色眼前花。餔歠眠糟瓮，流涎见麹车。中山一沉醉，千度日西斜。何处春深好，春深上巳家。兰亭席上酒，曲洛岸边花。弄水游童棹，湔裾小妇车。齐桡争渡处，一匹锦标斜。何处春深好，春深寒食家。玲珑镂鸡子，宛转彩球花。碧草追游骑，红尘拜扫车。秋千细腰女，摇曳逐风斜。何处春深好，春深博弈家。一先争破眼，六聚斗成花。鼓应投壶马，兵冲象戏车。弹棋局上事，最妙是长斜。何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。何处春深好，春深娶妇家。两行笼里烛，一树扇间花。宾拜登华席，亲迎障幰车。催妆诗未了，星斗渐倾斜。何处春深好，春深妓女家。眉欺杨柳叶，裙妒石榴花。兰麝熏行被，金铜钉坐车。杭州苏小小，人道最夭斜。","dynasty":"唐代","title":"和春深二十首"}
{"author":"白居易","content":"西州彼此意何如，官职蹉跎岁欲除。浮石潭边停五马，望涛楼上得双鱼。万言旧手才难敌，五字新题思有馀。贫薄诗家无好物，反投桃李报琼琚。","dynasty":"唐代","title":"岁暮枉衢州张使君书并诗，因以长句报之"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光焰焰火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"金火不相待，炎凉雨中变。林晴有残蝉，巢冷无留燕。沉吟卷长簟，怆恻收团扇。向夕稍无泥，闲步青苔院。月出砧杵动，家家捣秋练。独对多病妻，不能理针线。冬衣殊未制，夏服行将绽。何以迎早秋，一杯聊自劝。","dynasty":"唐代","title":"秋霁"}
{"author":"白居易","content":"鸡鸣丑，高楼大宅得安久。常劝父母发慈心，孝得题名终不朽。","dynasty":"唐代","title":"十二时行孝文"}
{"author":"白居易","content":"黄鸟啼欲歇，青梅结半成。坐怜春物尽，起入东园行。携觞懒独酌，忽闻叩门声。闲人犹喜至，何况是陈兄。从容尽日语，稠叠长年情。勿轻一盏酒，可以话平生。","dynasty":"唐代","title":"喜陈兄至"}
{"author":"白居易","content":"圃旱忧葵菫，农旱忧禾菽。人各有所私，我旱忧松竹。松乾竹焦死，眷眷在心目。洒叶溉其根，汲水劳僮仆。油云忽东起，凉雨凄相续。似面洗垢尘，如头得膏沐。千柯习习润，万叶欣欣绿。千日浇灌功，不如一霢霂。方知宰生灵，何异活草木。所以圣与贤，同心调玉烛。","dynasty":"唐代","title":"喜雨"}
{"author":"白居易","content":"故纱绛帐旧青毡，药酒醺醺引醉眠。斗擞弊袍春晚后，摩挲病脚日阳前。行无筋力寻山水，坐少精神听管弦。抛掷风光负寒食，曾来未省似今年。","dynasty":"唐代","title":"病后寒食"}
{"author":"白居易","content":"三十气太壮，胸中多是非。六十身太老，四体不支持。四十至五十，正是退闲时。年长识命分，心慵少营为。见酒兴犹在，登山力未衰。吾年幸当此，且与白云期。","dynasty":"唐代","title":"白云期（黄石岩下作）"}
{"author":"白居易","content":"馆娃宫畔千年寺，水阔云多客到稀。闻说春来更惆怅，百花深处一僧归。","dynasty":"唐代","title":"灵岩寺"}
{"author":"白居易","content":"琢玉以为架，缀珠以为笼。玉架绊野鹤，珠笼锁冥鸿。鸿思云外天，鹤忆松上风。珠玉信为美，鸟不恋其中。台中萧侍御，心与鸿鹤同。晚起慵冠豸，闲行厌避骢。昨见忆山诗，诗思浩无穷。归梦杳何处，旧居茫水东。秋闲杉桂林，春老芝朮丛。自云别山后，离抱常忡忡。衣绣非不荣，持宪非不雄。所乐不在此，怅望草堂空。","dynasty":"唐代","title":"见萧侍御忆旧山草堂诗，因以继和"}
{"author":"白居易","content":"独酌花前醉忆君，与君春别又逢春。惆怅银杯来处重，不曾盛酒劝闲人。","dynasty":"唐代","title":"独酌忆微之（时对所赠醆）"}
{"author":"白居易","content":"江回望见双华表，知是浔阳西郭门。犹去孤舟三四里，水烟沙雨欲黄昏。","dynasty":"唐代","title":"望江州"}
{"author":"白居易","content":"丽句劳相赠，佳期恨有违。早知留酒待，悔不趁花归。春尽绿醅老，雨多红萼稀。今朝如一醉，犹得及芳菲。","dynasty":"唐代","title":"答韦八"}
{"author":"白居易","content":"劳将白叟比黄公，今古由来事不同。我有商山君未见，清泉白石在胸中。","dynasty":"唐代","title":"答崔十八"}
{"author":"白居易","content":"竞渡相传为汨罗，不能止遏意无他。自经放逐来憔悴，能校灵均死几多。","dynasty":"唐代","title":"和万州杨使君四绝句。竞渡"}
{"author":"白居易","content":"南北东西无所羁，挂冠自在胜分司。探花尝酒多先到，拜表行香尽不知。炮笋烹鱼饱餐后，拥袍枕臂醉眠时。报君一语君应笑，兼亦无心羡保厘。","dynasty":"唐代","title":"初致仕后戏酬留守牛相公，并呈分司诸寮友"}
{"author":"白居易","content":"杂芳涧草合，繁绿岩树新。山深景候晚，四月有馀春。竹寺过微雨，石径无纤尘。白衣一居士，方袍四道人。地是佛国土，人非俗交亲。城中山下别，相送亦殷勤。","dynasty":"唐代","title":"题天竺南院赠闲元旻清四上人"}
{"author":"白居易","content":"嵌巉嵩石峭，皎洁伊流清。立为远峰势，激作寒玉声。夹岸罗密树，面滩开小亭。忽疑严子濑，流入洛阳城。是时群动息，风静微月明。高枕夜悄悄，满耳秋泠泠。终日临大道，何人知此情。此情苟自惬，亦不要人听。","dynasty":"唐代","title":"亭西墙下伊渠水中置石激流潺湲成韵颇有幽趣以诗记之"}
{"author":"白居易","content":"行年四十五，两鬓半苍苍。清瘦诗成癖，粗豪酒放狂。老来尤委命，安处即为乡。或拟庐山下，来春结草堂。","dynasty":"唐代","title":"四十五"}
{"author":"白居易","content":"遍览古今集，都无秋雪诗。阳春先唱后，阴岭未消时。草讶霜凝重，松疑鹤散迟。清光莫独占，亦对白云司。","dynasty":"唐代","title":"和刘郎中望终南山秋雪"}
{"author":"白居易","content":"泉来从绝壑，亭敞在中流。竹密无空岸，松长可绊舟。蟪蛄潭上夜，河汉岛前秋。异夕期新涨，携琴却此游。","dynasty":"唐代","title":"宿池上"}
{"author":"白居易","content":"公门日两衙，公假月三旬。衙用决簿领，旬以会亲宾。公多及私少，劳逸常不均。况为剧郡长，安得闲宴频。下车已二月，开筵始今晨。初黔军厨突，一拂郡榻尘。既备献酬礼，亦具水陆珍。萍醅箬溪醑，水鲙松江鳞。侑食乐悬动，佐欢妓席陈。风流吴中客，佳丽江南人。歌节点随袂，舞香遗在茵。清奏凝未阕，酡颜气已春。众宾勿遽起，群寮且逡巡。无轻一日醉，用犒九日勤。微彼九日勤，何以治吾民。微此一日醉，何以乐吾身。","dynasty":"唐代","title":"郡斋旬假始命宴呈座客示郡寮（自此后在苏州作）"}
{"author":"白居易","content":"夜雪有佳趣，幽人出书帷。微寒生枕席，轻素对阶墀。坐罢楚弦曲，起吟班扇诗。明宜灭烛后，净爱褰帘时。窗引曙色早，庭销春气迟。山阴应有兴，不卧待徽之。","dynasty":"唐代","title":"春夜喜雪，有怀王二十二"}
{"author":"白居易","content":"一从簪笏事金貂，每借温颜放折腰。长觉身轻离泥滓，忽惊手重捧琼瑶。马因回顾虽增价，桐遇知音已半焦。他日秉钧如见念，壮心直气未全销。","dynasty":"唐代","title":"江西裴常侍以优礼见待又蒙赠诗辄叙鄙诚用伸感谢"}
{"author":"白居易","content":"露簟荻竹清，风扇蒲葵轻。一与故人别，再见新蝉鸣。是夕凉飚起，闲境入幽情。回灯见栖鹤，隔竹闻吹笙。夜茶一两杓，秋吟三数声。所思渺千里，云外长洲城。","dynasty":"唐代","title":"立秋夕有怀梦得"}
{"author":"白居易","content":"黍香酒初熟，菊暖花未开。闲听竹枝曲，浅酌茱萸杯。去年重阳日，漂泊湓城隈。今岁重阳日，萧条巴子台。旅鬓寻已白，乡书久不来。临觞一搔首，座客亦裴回。","dynasty":"唐代","title":"九日登巴台"}
{"author":"白居易","content":"马上同携今日杯，湖边共觅去春梅。年年只是人空老，处处何曾花不开。诗思又牵吟咏发，酒酣闲唤管弦来。樽前百事皆依旧，点检惟无薛秀才。","dynasty":"唐代","title":"与诸客携酒寻去年梅花有感"}
{"author":"白居易","content":"诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。","dynasty":"唐代","title":"一字至七字诗"}
{"author":"白居易","content":"湖山上头别有湖，芰荷香气占仙都。夜含星斗分乾象，晓映雷云作画图。风动绿蘋天上浪，鸟栖寒照月中乌。若非神物多灵迹，争得长年冬不枯。","dynasty":"唐代","title":"游小洞庭"}
{"author":"白居易","content":"一双华亭鹤，数片太湖石。巉巉苍玉峰，矫矫青云翮。是时岁云暮，淡薄烟景夕。庭霜封石棱，池雪印鹤迹。幽致竟谁别，闲静聊自适。怀哉庾顺之，好是今宵客。","dynasty":"唐代","title":"寄庾侍郎"}
{"author":"白居易","content":"自知群从为儒少，岂料词场中第频。桂折一枝先许我，杨穿三叶尽惊人。转于文墨须留意，贵向烟霄早致身。莫学尔兄年五十，蹉跎始得掌丝纶。","dynasty":"唐代","title":"喜敏中及第，偶示所怀"}
{"author":"白居易","content":"箕颍人穷独，蓬壶路阻难。何如兼吏隐，复得事跻攀。岩树罗阶下，江云贮栋间。似移天目石，疑入武丘山。清景徒堪赏，皇恩肯放闲。遥知兴未足，即被诏征还。","dynasty":"唐代","title":"奉和李大夫题新诗二首各六韵。因严亭"}
{"author":"白居易","content":"海梅半日柳微黄，冻水初融日欲长。度腊都无苦霜霰，迎春先有好风光。郡中起晚听衙鼓，城上行慵倚女墙。公事渐闲身且健，使君殊未厌馀杭。","dynasty":"唐代","title":"腊后岁前遇景咏意"}
{"author":"白居易","content":"秋爱冷吟春爱醉，诗家眷属酒家仙。若教早被浮名系，可得闲游三十年。","dynasty":"唐代","title":"重酬周判官"}
{"author":"白居易","content":"洛阳陌上少交亲，履道城边欲暮春。崔在吴兴元在越，出门骑马觅何人。","dynasty":"唐代","title":"晚春寄微之并崔湖州"}
{"author":"白居易","content":"战马春放归，农牛冬歇息。何独徇名人，终身役心力。来者殊未已，去者不知还。我今悟已晚，六十方退闲。犹胜不悟者，老死红尘间。名无高与卑，未得多健羡。事无小与大，已得多厌贱。如此常自苦，反此或自安。此理知甚易，此道行甚难。勿信人虚语，君当事上看。","dynasty":"唐代","title":"偶作二首"}
{"author":"白居易","content":"天可度，地可量，唯有人心不可防。但见丹诚赤如血，谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，使君父子成豺狼。海底鱼兮天上鸟，高可射兮深可钓。唯有人心相对时，咫尺之间不能料。君不见李义府之辈笑欣欣，笑中有刀潜杀人。阴阳神变皆可测，不测人间笑是瞋。","dynasty":"唐代","title":"天可度"}
{"author":"白居易","content":"南龙兴寺春晴后，缓步徐吟绕四廊。老趁风花应不称，闲寻松雪正相当。吏人引从多乘舆，宾客逢迎少下堂。不拟人间更求事，些些疏懒亦何妨。","dynasty":"唐代","title":"南龙兴寺残雪"}
{"author":"白居易","content":"曾家机上闻投杼，尹氏园中见掇蜂。但以恩情生隙罅，何人不解作江充。闇生魑魅蠹生虫，何异谗生疑阻中。但使武皇心似烛，江充不敢作江充。","dynasty":"唐代","title":"思子台有感二首"}
{"author":"白居易","content":"雪散因和气，冰开得暖光。春销不得处，唯有鬓边霜。","dynasty":"唐代","tags":"写雪，抒情，愁绪","title":"早春"}
{"author":"白居易","content":"喜逢二室游仙子，厌作三川守土臣。举手摩挲潭上石，开襟斗薮府中尘。他日终为独往客，今朝未是自由身。若言尹是嵩山主，三十六峰应笑人。主","dynasty":"唐代","title":"与诸道者同游二室至九龙潭作"}
{"author":"白居易","content":"芳景销残暑气生，感时思事坐含情。无人开口共谁语，有酒回头还自倾。醉对数丛红芍药，渴尝一碗绿昌明。春归似遣莺留语，好住园林三两声。","dynasty":"唐代","title":"春尽日"}
{"author":"白居易","content":"欲寻秋景闲行去，君病多慵我兴孤。可惜今朝山最好，强能骑马出来无。","dynasty":"唐代","title":"绝句代书赠钱员外"}
{"author":"白居易","content":"近见头陀伴，云师老更慵。性灵闲似鹤，颜状古于松。山里犹难觅，人间岂易逢。仍闻移住处，太白最高峰。","dynasty":"唐代","title":"寄白头陀"}
{"author":"白居易","content":"烟攒锦帐凝还散，风卷罗帷掩更开。","dynasty":"唐代","title":"闺情"}
{"author":"白居易","content":"高竹笼前无伴侣，乱鸡群里有风标。(乱鸡群里一作：乱群鸡里)低头乍恐丹砂落，晒翅常疑白雪消。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。","dynasty":"唐代","tags":"动物，写鸟","title":"池鹤二首"}
{"author":"白居易","content":"平旦寅，早起堂前参二亲。处分家中送疎水，莫[教]父母唤频声。","dynasty":"唐代","title":"十二时行孝文"}
{"author":"白居易","content":"别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。","dynasty":"唐代","title":"河南王尹初到，以诗代书先问之"}
{"author":"白居易","content":"富阳山底樟亭畔，立马停舟飞酒盂。曾共中丞情缱绻，暂留协律语踟蹰。紫微星北承恩去，青草湖南称意无。不羡君官羡君幕，幕中收得阮元瑜。","dynasty":"唐代","title":"醉送李协律赴湖南辟命，因寄沈八中丞"}
{"author":"白居易","content":"促促急景中，蠢蠢微尘里。生涯有分限，爱恋无终已。早夭羡中年，中年羡暮齿。暮齿又贪生，服食求不死。朝吞太阳精，夕吸秋石髓。徼福反成灾，药误者多矣。以之资嗜欲，又望延甲子。天人阴骘间，亦恐无此理。域中有真道，所说不如此。后身始身存，吾闻诸老氏。","dynasty":"唐代","title":"戒药"}
{"author":"白居易","content":"木落天晴山翠开，爱山骑马入山来。心知不及柴桑令，一宿西林便却回。","dynasty":"唐代","title":"宿西林寺"}
{"author":"白居易","content":"湘竹初封植，卢生此考槃。久持霜节苦，新托露根难。等度须当砌，疏稠要满阑。买怜分薄俸，栽称作闲官。叶翦蓝罗碎，茎抽玉琯端。几声清淅沥，一簇绿檀栾。未夜青岚入，先秋白露团。拂肩摇翡翠，熨手弄琅玕.韵透窗风起，阴铺砌月残。炎天闻觉冷，窄地见疑宽。梢动胜摇扇，枝低好挂冠。碧笼烟幕幕，珠洒雨珊珊。晚箨晴云展，阴芽蛰虺蟠。爱从抽马策，惜未截鱼竿。松韵徒烦听，桃夭不足观。梁惭当家杏，台陋本司兰。撑拨诗人兴，勾牵酒客欢。静连芦簟滑，凉拂葛衣单。岂止消时暑，应能保岁寒。莫同凡草木，一种夏中看。","dynasty":"唐代","title":"题卢秘书夏日新栽竹二十韵"}
{"author":"白居易","content":"冉牛与颜渊，卞和与马迁。或罹天六极，或被人刑残。顾我信为幸，百骸且完全。五十不为夭，吾今欠数年。知分心自足，委顺身常安。故虽穷退日，而无戚戚颜。昔有荣先生，从事于其间。今我不量力，举心欲攀援。穷通不由己，欢戚不由天。命即无奈何，心可使泰然。且务由己者，省躬谅非难。勿问由天者，天高难与言。","dynasty":"唐代","title":"咏怀"}
{"author":"白居易","content":"过夏衣香润，迎秋簟色鲜。斜支花石枕，卧咏蕊珠篇。泥泞非游日，阴沉好睡天。能来同宿否，听雨对床眠。","dynasty":"唐代","title":"雨中招张司业宿"}
{"author":"白居易","content":"君应怪我朝朝饮，不说向君君不知。身上幸无疼痛处，瓮头正是撇尝时。刘妻劝谏夫休醉，王侄分疏叔不痴。六十三翁头雪白，假如醒黠欲何为。","dynasty":"唐代","title":"家酿新熟每尝辄醉妻侄等劝令少饮因成长句以谕之"}
{"author":"白居易","content":"荣华恩爱弃成唾，戒定真如和作香。今古虽殊同一法，瞿昙抛却转轮王。","dynasty":"唐代","title":"赠僧五首。宗实上人（实即樊司空之子舍官位妻子出家）"}
{"author":"白居易","content":"从陕至东京，山低路渐平。风光四百里，车马十三程。花共垂鞭看，杯多并辔倾。笙歌与谈笑，随分自将行。","dynasty":"唐代","title":"从陕至东京"}
{"author":"白居易","content":"惨惨八月暮，连连三日霖。邑居尚愁寂，况乃在山林。林下有志士，苦学惜光阴。岁晚千万虑，并入方寸心。岩鸟共旅宿，草虫伴愁吟。秋天床席冷，夜雨灯火深。怜君寂寞意，携酒一相寻。","dynasty":"唐代","title":"秋霖中过尹纵之仙游山居"}
{"author":"白居易","content":"凭仗江波寄一辞，不须惆怅报微之。犹胜往岁峡中别，滟滪堆边招手时。","dynasty":"唐代","title":"重寄别微之"}
{"author":"白居易","content":"碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。","dynasty":"唐代","tags":"写景","title":"晚秋夜"}
{"author":"白居易","content":"靖安院里辛夷下，醉笑狂吟气最粗。莫问别来多少苦，低头看取白髭须。","dynasty":"唐代","title":"洪州逢熊孺登"}
{"author":"白居易","content":"若无清酒两三瓮，争向白须千万茎。麹糵销愁真得力，光阴催老苦无情。凌烟阁上功无分，伏火炉中药未成。更拟共君何处去，且来同作醉先生。","dynasty":"唐代","title":"题酒瓮呈梦得"}
{"author":"白居易","content":"吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，尊空座客起。","dynasty":"唐代","title":"饮后戏示弟子"}
{"author":"白居易","content":"掩户下帘朝睡足，一声黄鸟报残春。披衣岸帻日高起，两角青衣扶老身。策杖强行过里巷，引杯闲酌伴亲宾。莫言病后妨谈笑，犹恐多于不病人。","dynasty":"唐代","title":"残春晚起，伴客笑谈"}
{"author":"白居易","content":"貌随年老欲何如，兴遇春牵尚有馀。遥见人家花便入，不论贵贱与亲疏。","dynasty":"唐代","title":"又题一绝"}
{"author":"白居易","content":"敦诗说礼中军帅，重士轻财大丈夫。常与师徒同苦乐，不教亲故隔荣枯。花钿坐绕黄金印，丝管行随白玉壶。商皓老狂唯爱醉，时时能寄酒钱无。","dynasty":"唐代","title":"送陈许高仆射赴镇"}
{"author":"白居易","content":"垂鞭相送醉醺醺，遥见庐山指似君。想君初觉从军乐，未爱香炉峰上云。","dynasty":"唐代","title":"戏赠李十三判官"}
{"author":"白居易","content":"八十秦翁老不归，南宾太守乞寒衣。再三怜汝非他意，天宝遗民见渐稀。","dynasty":"唐代","title":"赠康叟"}
{"author":"白居易","content":"因我疏慵休罢早，遣君安乐岁时多。世间老苦人何限，不放君闲奈我何。","dynasty":"唐代","title":"自戏三绝句。心重答身"}
{"author":"白居易","content":"炎凉昏晓苦推迁，不觉忠州已二年。闭阁只听朝暮鼓，上楼空望往来船。莺声诱引来花下，草色句留坐水边。唯有春江看未厌，萦砂绕石渌潺湲。","dynasty":"唐代","title":"春江"}
{"author":"白居易","content":"朝餐多不饱，夜卧常少睡。自觉寝食间，多无少年味。平生好诗酒，今亦将舍弃。酒唯下药饮，无复曾欢醉。诗多听人吟，自不题一字。病姿与衰相，日夜相继至。况当尚少朝，弥惭居近侍。终当求一郡，聚少渔樵费。合口便归山，不问人间事。","dynasty":"唐代","title":"衰病无趣，因吟所怀"}
{"author":"白居易","content":"一片瑟瑟石，数竿青青竹。向我如有情，依然看不足。况临北窗下，复近西塘曲。筠风散馀清，苔雨含微绿。有妻亦衰老，无子方茕独。莫掩夜窗扉，共渠相伴宿。","dynasty":"唐代","title":"北窗竹石"}
{"author":"白居易","content":"我为宪部入南宫，君作尚书镇浙东。老去一时成白首，别来七度换春风。簪缨假合虚名在，筋力销磨实事空。远地官高亲故少，些些谈笑与谁同。","dynasty":"唐代","title":"微之就拜尚书居易续除刑部因书贺意兼咏离怀"}
{"author":"白居易","content":"皮枯缘受风霜久，条短为应攀折频。但见半衰当此路，不知初种是何人。雪花零碎逐年减，烟叶稀疏随分新。莫道老株芳意少，逢春犹胜不逢春。","dynasty":"唐代","title":"题州北路傍老柳树"}
{"author":"白居易","content":"先生老去饮无兴，居士病来闲有馀。犹觉醉吟多放逸，不如禅定更清虚。柘枝紫袖教丸药，羯鼓苍头遣种蔬。却被山僧戏相问，一时改业意何如。","dynasty":"唐代","title":"改业"}
{"author":"白居易","content":"眼看过半百，早晚扫岩扉。白首谁能住，青山自不归。百千万劫障，四十九年非。会拟抽身去，当风斗擞衣。","dynasty":"唐代","title":"寄山僧（时年五十）"}
{"author":"白居易","content":"星河耿耿漏绵绵，月暗灯微欲曙天。转枕频伸书帐下，披裘箕踞火炉前。老眠早觉常残夜，病力先衰不待年。五欲已销诸念息，世间无境可勾牵。","dynasty":"唐代","title":"睡觉"}
{"author":"白居易","content":"二月五日花如雪，五十二人头似霜。闻有酒时须笑乐，不关身事莫思量。羲和趁日沉西海，鬼伯驱人葬北邙。只有且来花下醉，从人笑道老颠狂。","dynasty":"唐代","title":"二月五日花下作"}
{"author":"白居易","content":"紫房日照胭脂拆，素艳风吹腻粉开。怪得独饶脂粉态，木兰曾作女郎来。","dynasty":"唐代","title":"戏题木兰花"}
{"author":"白居易","content":"一树春风千万枝，嫩于金色软于丝。永丰西角荒园里，尽日无人属阿谁？","dynasty":"唐代","tags":"乐府，咏物，柳树","title":"杨柳枝词"}
{"author":"白居易","content":"送客出门后，移床下砌初。趁凉行绕竹，引睡卧看书。老更为官拙，慵多向事疏。松窗倚藤杖，人道似僧居。","dynasty":"唐代","title":"晚亭逐凉"}
{"author":"白居易","content":"花园欲去去应迟，正是风吹狼藉时。近西数树犹堪醉，半落春风半在枝。","dynasty":"唐代","title":"杏园花落时招钱员外同醉"}
{"author":"白居易","content":"苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生花样，飘飖风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。","dynasty":"唐代","title":"简简吟"}
{"author":"白居易","content":"忆昔封书与君夜，金銮殿后欲明天。今夜封书在何处？庐山庵里晓灯前。笼鸟槛猿俱未死，人间相见是何年？","dynasty":"唐代","title":"山中与元九书因题书后"}
{"author":"白居易","content":"离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。","dynasty":"唐代","title":"赋得古原草送别"}
{"author":"白居易","content":"清歌且罢唱，红袂亦停舞。赵叟抱五弦，宛转当胸抚。大声粗若散，飒飒风和雨。小声细欲绝，切切鬼神语。又如鹊报喜，转作猿啼苦。十指无定音，颠倒宫徵羽。坐客闻此声，形神若无主。行客闻此声，驻足不能举。嗟嗟俗人耳，好今不好古。所以绿窗琴，日日生尘土。","dynasty":"唐代","title":"秦中吟十首。五弦（一作五弦琴）"}
{"author":"白居易","content":"翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。","dynasty":"唐代","tags":"牡丹，惜花，组诗","title":"惜牡丹花二首"}
{"author":"白居易","content":"赪锦支绿绮，韵同相感深。千年古涧石，八月秋堂琴。引出山水思，助成金玉音。人间无可比，比我与君心。","dynasty":"唐代","title":"崔湖州赠红石琴荐焕如锦文，无以答之，以诗酬谢"}
{"author":"白居易","content":"洛城秋霁后，梵阁暮登时。此日风烟好，今秋节候迟。霞光红泛艳，树影碧参差。莫虑言归晚，牛家有宿期。","dynasty":"唐代","title":"天宫"}
{"author":"白居易","content":"安南远进红鹦鹉，色似桃花语似人。文章辩慧皆如此，笼槛何年出得身。","dynasty":"唐代","title":"红鹦鹉（商山路逢）"}
{"author":"白居易","content":"高高此山顶，四望唯烟云。下有一条路，通达楚与秦。或名诱其心，或利牵其身。乘者及负者，来去何云云。我亦斯人徒，未能出嚣尘。七年三往复，何得笑他人。","dynasty":"唐代","title":"登商山最高顶"}
{"author":"白居易","content":"五弦弹，五弦弹，听者倾耳心寥寥。赵璧知君入骨爱，五弦一一为君调。第一第二弦索索，秋风拂松疏韵落。第三第四弦泠泠，夜鹤忆子笼中鸣。第五弦声最掩抑，陇水冻咽流不得。五弦并奏君试听，凄凄切切复铮铮。铁击珊瑚一两曲，冰泻玉盘千万声。铁声杀，冰声寒。杀声入耳肤血憯，寒气中人肌骨酸。曲终声尽欲半日，四坐相对愁无言。座中有一远方士，唧唧咨咨声不已。自叹今朝初得闻，始知孤负平生耳。唯忧赵璧白发生，老死人间无此声。远方士，尔听五弦信为美，吾闻正始之音不如是。正始之音其若何，朱弦疏越清庙歌。一弹一唱再三叹，曲澹节稀声不多。融融曳曳召元气，听之不觉心平和。人情重今多贱古，古琴有弦人不抚。更从赵璧艺成来，二十五弦不如五。","dynasty":"唐代","title":"五弦弹－恶郑之夺雅也"}
{"author":"白居易","content":"劝君买取东邻宅，与我衡门相并开。云映嵩峰当户牖，月和伊水入池台。林园亦要闻闲置，筋力应须及健回。莫学因循白宾客，欲年六十始归来。","dynasty":"唐代","title":"以诗代书，寄户部杨侍郎，劝买东邻王家宅"}
{"author":"白居易","content":"寒食枣团店，春低杨柳枝。酒香留客住，莺语和人诗。困立攀花久，慵行上马迟。若为将此意，前字与僧期。","dynasty":"唐代","title":"寒食日过枣团店"}
{"author":"白居易","content":"宅小人烦闷，泥深马钝顽。街东闲处住，日午热时还。院窄难栽竹，墙高不见山。唯应方寸内，此地觅宽闲。","dynasty":"唐代","title":"题新昌所居"}
{"author":"白居易","content":"白屋炊香饭，荤膻不入家。滤泉澄葛粉，洗手摘藤花。青芥除黄叶，红姜带紫芽。命师相伴食，斋罢一瓯茶。","dynasty":"唐代","title":"招韬光禅师（见咸淳临安志）"}
{"author":"白居易","content":"深闭竹间扉，静扫松下地。独啸晚风前，何人知此意。看山尽日坐，枕帙移时睡。谁能从我游，使君心无事。","dynasty":"唐代","title":"闲居"}
{"author":"白居易","content":"尽日前轩卧，神闲境亦空。有山当枕上，无事到心中。帘卷侵床日，屏遮入座风。望春春未到，应在海门东。","dynasty":"唐代","title":"闲卧"}
{"author":"白居易","content":"湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。","dynasty":"唐代","tags":"春天，西湖","title":"春题湖上"}
{"author":"白居易","content":"安南远进红鹦鹉，色似桃花语似人。文章辩慧皆如此，笼槛何年出得身。","dynasty":"唐代","title":"红鹦鹉（商山路逢）"}
{"author":"白居易","content":"学人言语凭床行，嫩似花房脆似琼。才知恩爱迎三岁，未辨东西过一生。汝异下殇应杀礼，吾非上圣讵忘情。伤心自叹鸠巢拙，长堕春雏养不成。","dynasty":"唐代","title":"重伤小女子"}
{"author":"白居易","content":"不矜轩冕爱林泉，许到池头一醉眠。已遣平治行药径，兼教扫拂钓鱼船。应将笔砚随诗主，定有笙歌伴酒仙。只候高情无别物，苍苔石笋白花莲。","dynasty":"唐代","title":"令狐尚书许过弊居先赠长句"}
{"author":"白居易","content":"草烟低重水花明，从道风光似帝京。其奈山猿江上叫，故乡无此断肠声。","dynasty":"唐代","title":"答春"}
{"author":"白居易","content":"怜渠已解咏诗章，摇膝支颐学二郎。莫学二郎吟太苦，才年四十鬓如霜。","dynasty":"唐代","title":"闻龟儿咏诗"}
{"author":"白居易","content":"严郎置兹楼，立名曰清辉。未及署花榜，遽征还粉闱。去来三四年，尘土登者稀。今春新太守，洒扫施帘帏。院柳烟婀娜，檐花雪霏微。看山倚前户，待月阐东扉。碧窗戛瑶瑟，朱栏飘舞衣。烧香卷幕坐，风燕双双飞。君作不得住，我来幸因依。始知天地间，灵境有所归。","dynasty":"唐代","title":"严十八郎中在郡日改制东南楼因名清辉未立标榜…寄严"}
{"author":"白居易","content":"公门日两衙，公假月三旬。衙用决簿领，旬以会亲宾。公多及私少，劳逸常不均。况为剧郡长，安得闲宴频。下车已二月，开筵始今晨。初黔军厨突，一拂郡榻尘。既备献酬礼，亦具水陆珍。萍醅箬溪醑，水鲙松江鳞。侑食乐悬动，佐欢妓席陈。风流吴中客，佳丽江南人。歌节点随袂，舞香遗在茵。清奏凝未阕，酡颜气已春。众宾勿遽起，群寮且逡巡。无轻一日醉，用犒九日勤。微彼九日勤，何以治吾民。微此一日醉，何以乐吾身。","dynasty":"唐代","title":"郡斋旬假始命宴呈座客示郡寮（自此后在苏州作）"}
{"author":"白居易","content":"水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。","dynasty":"唐代","tags":"夏天","title":"池上早夏"}
{"author":"白居易","content":"已讶游何远，仍嗟别太频。离容君蹙促，赠语我殷勤。迢递天南面，苍茫海北漘.诃陵国分界，交趾郡为邻。蓊郁三光晦，温暾四气匀。阴晴变寒暑，昏晓错星辰。瘴地难为老，蛮陬不易驯。土民稀白首，洞主尽黄巾。战舰犹惊浪，戎车未息尘。红旗围卉服，紫绶裹文身。面苦桄榔裛，浆酸橄榄新。牙樯迎海舶，铜鼓赛江神。不冻贪泉暖，无霜毒草春。云烟蟒蛇气，刀剑鳄鱼鳞。路足羁栖客，官多谪逐臣。天黄生飓母，雨黑长枫人。回使先传语，征轩早返轮。须防杯里蛊，莫爱橐中珍。北与南殊俗，身将货孰亲。尝闻君子诫，忧道不忧贫。","dynasty":"唐代","title":"送客春游岭南二十韵"}
{"author":"白居易","content":"把酒仰问天，古今谁不死。所贵未死间，少忧多欢喜。穷通谅在天，忧喜即由己。是故达道人，去彼而取此。勿言未富贵，久忝居禄仕。借问宗族间，几人拖金紫。勿忧渐衰老，且喜加年纪。试数班行中，几人及暮齿。朝餐不过饱，五鼎徒为尔。夕寝止求安，一衾而已矣。此外皆长物，于我云相似。有子不留金，何况兼无子。","dynasty":"唐代","title":"把酒"}
{"author":"白居易","content":"苍然两片石，厥状怪且丑。俗用无所堪，时人嫌不取。结从胚浑始，得自洞庭口。万古遗水滨，一朝入吾手。担舁来郡内，洗刷去泥垢。孔黑烟痕深，罅青苔色厚。老蛟蟠作足，古剑插为首。忽疑天上落，不似人间有。一可支吾琴，一可贮吾酒。峭绝高数尺，坳泓容一斗。五弦倚其左，一杯置其右。洼樽酌未空，玉山颓已久。人皆有所好，物各求其偶。渐恐少年场，不容垂白叟。回头问双石，能伴老夫否。石虽不能言，许我为三友。","dynasty":"唐代","title":"双石"}
{"author":"白居易","content":"前年题名处，今日看花来。一作芸香吏，三见牡丹开。岂独花堪惜，方知老暗催。何况寻花伴，东都去未回。讵知红芳侧，春尽思悠哉。","dynasty":"唐代","title":"西明寺牡丹花时忆元九"}
{"author":"白居易","content":"斜月入前楹，迢迢夜坐情。梧桐上阶影，蟋蟀近床声。曙傍窗间至，秋从簟上生。感时因忆事，不寝到鸡鸣。","dynasty":"唐代","title":"夜坐"}
{"author":"白居易","content":"二毛生镜日，一叶落庭时。老去争由我，愁来欲泥谁。空销闲岁月，不见旧亲知。唯弄扶床女，时时强展眉。","dynasty":"唐代","title":"新秋"}
{"author":"白居易","content":"岂独爱民兼爱客，不唯能饮又能文。白蘋洲上春传语，柳使君输杨使君。","dynasty":"唐代","title":"得杨湖州书颇夸抚民接宾纵酒题诗因以绝句戏之"}
{"author":"白居易","content":"小竹围庭匝，平池与砌连。闲多临水坐，老爱向阳眠。营役抛身外，幽奇送枕前。谁家卧床脚，解系钓鱼船。","dynasty":"唐代","title":"临池闲卧"}
{"author":"白居易","content":"江从西南来，浩浩无旦夕。长波逐若泻，连山凿如劈。千年不壅溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫功，余水斯委积？洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不爱惜？邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯？手提倚天剑，重来亲指画。疏流似剪纸，决壅同裂帛。渗作膏腴田，踏平鱼鳖宅。龙宫变闾里，水府生禾麦。坐添百万户，书我司徒籍。","dynasty":"唐代","title":"自蜀江至洞庭湖口，有感而作"}
{"author":"白居易","content":"菱池如镜净无波，白点花稀青角多。时唱一声新水调，谩人道是采菱歌。","dynasty":"唐代","title":"看采菱"}
{"author":"白居易","content":"共知欲老流年急，且喜新正假日频。闻健此时相劝醉，偷闲何处共寻春。脚随周叟行犹疾，头比萧翁白未匀。岁酒先拈辞不得，被君推作少年人。","dynasty":"唐代","title":"岁假内命酒赠周判官、萧协律"}
{"author":"白居易","content":"谁道群生性命微？一般骨肉一般皮。劝君莫打枝头鸟，子在巢中望母归。","dynasty":"唐代","title":"鸟"}
{"author":"白居易","content":"怜渠已解咏诗章，摇膝支颐学二郎。莫学二郎吟太苦，才年四十鬓如霜。","dynasty":"唐代","title":"闻龟儿咏诗"}
{"author":"白居易","content":"赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？","dynasty":"唐代","tags":"哲理","title":"放言五首·其三"}
{"author":"白居易","content":"渺渺江陵道，相思远不知。近来文卷里，半是忆君诗。","dynasty":"唐代","title":"忆元九"}
{"author":"白居易","content":"帝子吹箫逐凤凰，空留仙洞号华阳。落花何处堪惆怅，头白宫人扫影堂。","dynasty":"唐代","title":"春题华阳观（观即华阳公主故宅有旧内人存焉）"}
{"author":"白居易","content":"树根雪尽催花发，池岸冰消放草生。唯有须霜依旧白，春风于我独无情。道场斋戒今初毕，酒伴欢娱久不同。不把一杯来劝我，无情亦得似春风。","dynasty":"唐代","title":"叹春风兼赠李二十侍郎二绝"}
{"author":"白居易","content":"经年不沐浴，尘垢满肌肤。今朝一澡濯，衰瘦颇有馀。老色头鬓白，病形支体虚。衣宽有剩带，发少不胜梳。自问今年几，春秋四十初。四十已如此，七十复何知。","dynasty":"唐代","title":"沐浴"}
{"author":"白居易","content":"百花亭上晚裴回，云影阴晴掩复开。日色悠扬映山尽，雨声萧飒渡江来。鬓毛遇病双如雪，心绪逢秋一似灰。向夜欲归愁未了，满湖明月小船回。","dynasty":"唐代","title":"百花亭晚望夜归"}
{"author":"白居易","content":"面瘦头斑四十四，远谪江州为郡吏。逢时弃置从不才，未老衰羸为何事。火烧寒涧松为烬，霜降春林花委地。遭时荣悴一时间，岂是昭昭上天意。","dynasty":"唐代","title":"谪居"}
{"author":"白居易","content":"锡杖登高寺，香炉忆旧峰。偶来舟不系，忽去鸟无踪。岂要留离偈，宁劳动别容。与师俱是梦，梦里暂相逢。","dynasty":"唐代","title":"天竺寺送坚上人归庐山"}
{"author":"白居易","content":"嫁得梁鸿六七年，耽书爱酒日高眠。雨荒春圃唯生草，雪压朝厨未有烟。身病忧来缘女少，家贫忘却为夫贤。谁知厚俸今无分，枉向秋风吹纸钱。","dynasty":"唐代","title":"答谢家最小偏怜女（感元九悼亡诗，因为代答三首）"}
{"author":"白居易","content":"庐山多桂树，湓浦多修竹，东林寺有白莲华，皆植物之贞劲秀异者，虽宫囿省寺中，未必能尽有。夫物以多为贱，故南方人不贵重之。至有蒸爨其桂，剪弃其竹，白眼于莲花者。予惜其不生于北土也，因赋三题以唁之。","dynasty":"唐代","title":"浔阳三题并序"}
{"author":"白居易","content":"朝憎莺百啭，夜妒燕双栖。不惯经春别，谁知到晓啼。珠箔笼寒月，纱窗背晓灯。夜来巾上泪，一半是春冰。关山征戍远，闺阁别离难。苦战应憔悴，寒衣不要宽。","dynasty":"唐代","title":"杂曲歌辞。闺怨词"}
{"author":"白居易","content":"一行弱柳前年种，数尺柔条今日新。渐欲拂他骑马客，未多遮得上楼人。须教碧玉羞眉黛，莫与红桃作麹尘。为报金堤千万树，饶伊未敢苦争春。","dynasty":"唐代","title":"喜小楼西新柳抽条"}
{"author":"白居易","content":"未济卦中休卜命，参同契里莫劳心。无如饮此销愁物，一饷愁消直万金。","dynasty":"唐代","title":"对酒"}
{"author":"白居易","content":"鼓动出新昌，鸡鸣赴建章。翩翩稳鞍马，楚楚健衣裳。宫漏传残夜，城阴送早凉。月堤槐露气，风烛桦烟香。双阙龙相对，千官雁一行。汉庭方尚少，惭叹鬓如霜。","dynasty":"唐代","title":"早朝"}
{"author":"白居易","content":"美人与我别，留镜在匣中。自从花颜去，秋水无芙蓉。经年不开匣，红埃覆青铜。今朝一拂拭，自照憔悴容。照罢重惆怅，背有双盘龙。","dynasty":"唐代","title":"感镜"}
{"author":"白居易","content":"野狐泉上柳花飞，逐水东流便不归。花水悠悠两无意，因风吹落偶相依。","dynasty":"唐代","title":"狐泉店前作"}
{"author":"白居易","content":"云露青天月漏光，中庭立久却归房。水窗席冷未能卧，挑尽残灯秋夜长。","dynasty":"唐代","title":"秋房夜"}
{"author":"白居易","content":"夜沐早梳头，窗明秋镜晓。飒然握中发，一沐知一少。年事渐蹉跎，世缘方缴绕。不学空门法，老病何由了。未得无生心，白头亦为夭。","dynasty":"唐代","title":"早梳头"}
{"author":"白居易","content":"已收身向园林下，犹寄名于禄仕间。不锻嵇康弥懒静，无金疏傅更贫闲。支分门内馀生计，谢绝朝中旧往还。唯是相君忘未得，时思汉水梦巴山。","dynasty":"唐代","title":"洛下闲居，寄山南令狐相公"}
{"author":"白居易","content":"海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。鱼珮葺鳞光照地，鹘衔瑞带势冲天。莫嫌鬓上些些白，金紫由来称长年。","dynasty":"唐代","title":"喜刘苏州恩赐金紫，遥想贺宴，以诗庆之"}
{"author":"白居易","content":"文昌列宿征还日，洛浦行云放散时。鹓鹭上天花逐水，无因再会白家池。","dynasty":"唐代","title":"池上送考功崔郎中，兼别房窦二妓"}
{"author":"白居易","content":"好风胧月清明夜，碧砌红轩刺史家。独绕回廊行复歇，遥听弦管暗看花。","dynasty":"唐代","tags":"清明节，踏青","title":"清明夜"}
{"author":"白居易","content":"赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？","dynasty":"唐代","tags":"哲理","title":"放言五首·其三"}
{"author":"白居易","content":"菱叶萦波荷飐风，荷花深处小船通。逢郎欲语低头笑，碧玉搔头落水中。","dynasty":"唐代","tags":"荷花，女子，爱情","title":"采莲曲"}
{"author":"白居易","content":"霜草苍苍虫切切，村南村北行人绝。独出门前望野田，月明荞麦花如雪。(门前一作：前门)","dynasty":"唐代","tags":"乡村，写景","title":"村夜"}
{"author":"白居易","content":"风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。","dynasty":"唐代","tags":"春天，写水，写景，抒情","title":"南湖早春"}
{"author":"白居易","content":"绿野堂开占物华，路人指道令公家。令公桃李满天下，何用堂前更种花。","dynasty":"唐代","tags":"赞美，老师","title":"奉和令公绿野堂种花"}
{"author":"白居易","content":"夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？","dynasty":"唐代","tags":"悼亡，怀念","title":"梦微之"}
{"author":"白居易","content":"邯郸驿里逢冬至，抱膝灯前影伴身。想得家中夜深坐，还应说着远行人。","dynasty":"唐代","tags":"冬天，地名，思乡","title":"邯郸冬至夜思家"}
{"author":"白居易","content":"靖安宅里当窗柳，望驿台前扑地花。(扑地花一作：铺地花)两处春光同日尽，居人思客客思家。","dynasty":"唐代","tags":"和诗，思念","title":"望驿台"}
{"author":"白居易","content":"为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。","dynasty":"唐代","tags":"友情，劝慰","title":"醉赠刘二十八使君"}
{"author":"白居易","content":"窈窕双鬟女，容德俱如玉。昼居不踰阈，夜行常秉烛。气如含露兰，心如贯霜竹。宜当备嫔御，胡为守幽独。无媒不得选，年忽过三六。岁暮望汉宫，谁在黄金屋。邯郸进倡女，能唱黄花曲。一曲称君心，恩荣连九族。","dynasty":"唐代","title":"续古诗十首其五"}
{"author":"白居易","content":"老去唯耽酒，春来不著家。去年来校晚，不见洛阳花。","dynasty":"唐代","title":"恨去年"}
{"author":"白居易","content":"篱菊花稀砌桐落，树阴离离日色薄。单幕疏帘贫寂寞，凉风冷露秋萧索。光阴流转忽已晚，颜色凋残不如昨。莱妻卧病月明时，不捣寒衣空捣药。","dynasty":"唐代","title":"秋晚"}
{"author":"白居易","content":"榆荚抛钱柳展眉，两人并马语行迟。还似往年安福寺，共君私试却回时。","dynasty":"唐代","title":"靖安北街赠李二十"}
{"author":"白居易","content":"短屏风掩卧床头，乌帽青毡白氎裘。卯饮一杯眠一觉，世间何事不悠悠。","dynasty":"唐代","title":"卯饮"}
{"author":"白居易","content":"脱置腰下组，摆落心中尘。行歌望山去，意似归乡人。朝蹋玉峰下，暮寻蓝水滨。拟求幽僻地，安置疏慵身。本性便山寺，应须旁悟真。","dynasty":"唐代","title":"游蓝田山卜居"}
{"author":"白居易","content":"独来独去何人识？厩马朝衣野客心。闲爱无风水边坐，杨花不动树阴阴。","dynasty":"唐代","title":"曲江独行　自此后在翰林时作。"}
{"author":"白居易","content":"春初携手春深散，无日花间不醉狂。别后何人堪共醉，犹残十日好风光。","dynasty":"唐代","title":"醉中留别杨六兄弟（三月二十日别）"}
{"author":"白居易","content":"日居复月诸，环回照下土。使我玄云发，化为素丝缕。禀质本羸劣，养生仍莽卤。痛饮困连宵，悲吟饥过午。遂令头上发，种种无尺五。根稀比黍苗，梢细同钗股。岂是乏膏沐，非关栉风雨。最为悲伤多，心焦衰落苦。馀者能有几，落者不可数。秃似鹊填河，堕如乌解羽。苍华何用祝，苦辞亦休吐。匹如剃头僧，岂要巾冠主。","dynasty":"唐代","title":"和微之诗二十三首。和祝苍华"}
{"author":"白居易","content":"布裘寒拥颈，毡履温承足。独立冰池前，久看洗霜竹。先除老且病，次去纤而曲。剪弃犹可怜，琅玕十馀束。青青复籊籊，颇异凡草木。依然若有情，回头语僮仆。小者截鱼竿，大者编茅屋。勿作篲与箕，而令粪土辱。","dynasty":"唐代","title":"洗竹"}
{"author":"白居易","content":"停骖歇路隅，重感一长吁。扰扰生还死，纷纷荣又枯。困支青竹杖，闲捋白髭须。莫叹身衰老，交游半已无。","dynasty":"唐代","title":"重感"}
{"author":"白居易","content":"花枝缺处青楼开，艳歌一曲酒一杯。美人劝我急行乐，自古朱颜不再来，君不见外州客，长安道，一回来，一回老。","dynasty":"唐代","title":"横吹曲辞。长安道"}
{"author":"白居易","content":"勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。","dynasty":"唐代","title":"旱热二首其二"}
{"author":"白居易","content":"好去民曹李判官，少贪公事且谋欢。男儿未死争能料，莫作忠州刺史看。","dynasty":"唐代","title":"戏赠户部李巡官"}
{"author":"白居易","content":"人有梦仙者，梦身升上清。坐乘一白鹤，前引双红旌。羽衣忽飘飘，玉鸾俄铮铮。半空直下视，人世尘冥冥。渐失乡国处，才分山水形。东海一片白，列岳五点青。须臾群仙来，相引朝玉京。安期羡门辈，列侍如公卿。仰谒玉皇帝，稽首前致诚。帝言汝仙才，努力勿自轻。却后十五年，期汝不死庭。再拜受斯言，既寤喜且惊。秘之不敢泄，誓志居岩扃。恩爱舍骨肉，饮食断膻腥。朝餐云母散，夜吸沆瀣精。空山三十载，日望辎輧迎。前期过已久，鸾鹤无来声。齿发日衰白，耳目减聪明。一朝同物化，身与粪壤并。神仙信有之，俗力非可营。苟无金骨相，不列丹台名。徒传辟谷法，虚受烧丹经。只自取勤苦，百年终不成。悲哉梦仙人，一梦误一生。","dynasty":"唐代","title":"梦仙"}
{"author":"白居易","content":"独来独去何人识，厩马朝衣野客心。闲爱无风水边坐，杨花不动树阴阴。","dynasty":"唐代","title":"曲江独行（自此后在翰林时作）"}
{"author":"白居易","content":"小树两株柏，新土三尺坟。苍苍白露草，此地哭刘君。哭君岂无辞，辞云君子人。如何天不吊，穷悴至终身。愚者多贵寿，贤者独贱迍。龙亢彼无悔，蠖屈此不伸。哭罢持此辞，吾将诘羲文。","dynasty":"唐代","title":"哭刘敦质"}
{"author":"白居易","content":"隔浦爱红莲，昨日看犹在。夜来风吹落，只得一回采。花开虽有明年期，复愁明年还暂时。","dynasty":"唐代","title":"隔浦莲"}
{"author":"白居易","content":"丘墟郭门外，寒食谁家哭。风吹旷野纸钱飞，古墓累累春草绿。棠梨花映白杨树，尽是死生离别处。冥寞重泉哭不闻，萧萧暮雨人归去。","dynasty":"唐代","title":"寒食野望吟"}
{"author":"白居易","content":"战马春放归，农牛冬歇息。何独徇名人，终身役心力。来者殊未已，去者不知还。我今悟已晚，六十方退闲。犹胜不悟者，老死红尘间。","dynasty":"唐代","title":"偶作二首其一"}
{"author":"白居易","content":"城下巴江水，春来似麹尘。软沙如渭曲，斜岸忆天津。影蘸新黄柳，香浮小白蘋.临流搔首坐，惆怅为何人。","dynasty":"唐代","title":"巴水"}
{"author":"白居易","content":"条桑初绿即为别，柿叶半红犹未归。不如村妇知时节，解为田夫秋捣衣。","dynasty":"唐代","title":"寄内"}
{"author":"白居易","content":"仲夏斋戒月，三旬断腥膻。自觉心骨爽，行起身翩翩。始知绝粒人，四体更轻便。初能脱病患，久必成神仙。御寇驭泠风，赤松游紫烟。常疑此说谬，今乃知其然。我今过半百，气衰神不全。已垂两鬓丝，难补三丹田。但减荤血味，稍结清净缘。脱巾且修养，聊以终天年。","dynasty":"唐代","title":"仲夏斋戒月"}
{"author":"白居易","content":"江水三回曲，愁人两地情。磨围山下色，明月峡中声。晚后连天碧，秋来彻底清。临流有新恨，照见白须生。","dynasty":"唐代","title":"酬严中丞晚眺黔江见寄"}
{"author":"白居易","content":"晚从履道来归府，街路虽长尹不嫌。马上凉于床上坐，绿槐风透紫蕉衫。","dynasty":"唐代","title":"晚归府"}
{"author":"白居易","content":"密座移红毯，酡颜照渌杯。双娥留且住，五马任先回。醉耳歌催醒，愁眉笑引开。平生少年兴，临老暂重来。","dynasty":"唐代","title":"醉中戏赠郑使君（时使君先归，留妓乐重饮）"}
{"author":"白居易","content":"荣闹兴多嫌昼短，衰闲睡少觉明迟。当君秉烛衔杯夜，是我停飧服药时。枕上愁吟堪发病，府中欢笑胜寻医。明朝强出须谋乐，不拟车公更拟谁。","dynasty":"唐代","title":"岁暮夜长病中灯下闻卢尹夜宴以诗戏之且为来日张本也"}
{"author":"白居易","content":"物华春意尚迟回，赖有东风昼夜催。寒缒柳腰收未得，暖熏花口噤初开。欲披云雾联襟去，先喜琼琚入袖来。久病长斋诗老退，争禁年少洛阳才。","dynasty":"唐代","title":"酬南洛阳早春见赠"}
{"author":"白居易","content":"闻君减寝食，日听神仙说。暗待非常人，潜求长生诀。言长本对短，未离生死辙。假使得长生，才能胜夭折。松树千年朽，槿花一日歇。毕竟共虚空，何须夸岁月。彭殇徒自异，生死终无别。不如学无生，无生即无灭。","dynasty":"唐代","title":"赠王山人"}
{"author":"白居易","content":"迢迢东郊上，有土青崔嵬。不知何代物，疑是巴王台。巴歌久无声，巴宫没黄埃。靡靡春草合，牛羊缘四隈。我来一登眺，目极心悠哉。始见江山势，峰叠水环回。凭高视听旷，向远胸襟开。唯有故园念，时时东北来。","dynasty":"唐代","title":"登城东古台"}
{"author":"白居易","content":"见说瞿塘峡，斜衔滟滪根。难于寻鸟路，险过上龙门。羊角风头急，桃花水色浑。山回若鳌转，舟入似鲸吞。岸合愁天断，波跳恐地翻。怜君经此去，为感主人恩。","dynasty":"唐代","title":"送友人上峡赴东川辟命"}
{"author":"白居易","content":"腥血与荤蔬，停来一月馀。肌肤虽瘦损，方寸任清虚。体适通宵坐，头慵隔日梳。眼前无俗物，身外即僧居。水榭风来远，松廊雨过初。褰帘放巢燕，投食施池鱼。久别闲游伴，频劳问疾书。不知湖与越，吏隐兴何如。","dynasty":"唐代","title":"仲夏斋居，偶题八韵，寄微之及崔湖州"}
{"author":"白居易","content":"岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。","dynasty":"唐代","tags":"思乡","title":"阴雨"}
{"author":"白居易","content":"穷冬月末两三日，半百年过六七时。龙尾趁朝无气力，牛头参道有心期。荣华外物终须悟，老病傍人岂得知。犹被妻儿教渐退，莫求致仕且分司。唯生一女才十二，只欠三年未六旬。婚嫁累轻何怕老，饥寒心惯不忧贫。紫泥丹笔皆经手，赤绂金章尽到身。更拟踟蹰觅何事，不归嵩洛作闲人。七年囚闭作笼禽，但愿开笼便入林。幸得展张今日翅，不能辜负昔时心。人间祸福愚难料，世上风波老不禁。万一差池似前事，又应追悔不抽簪。","dynasty":"唐代","title":"戊申岁暮咏怀三首"}
{"author":"白居易","content":"欲笑随情酒逐身，此身虽老未辜春。春来点检闲游数，犹自多于年少人。","dynasty":"唐代","title":"闲游"}
{"author":"白居易","content":"警露声音好，冲天相貌殊。终宜向辽廓，不称在泥涂。白首劳为伴，朱门幸见呼。不知疏野性，解爱凤池无。","dynasty":"唐代","title":"答裴相公乞鹤（一作酬裴相公乞予双鹤）"}
{"author":"白居易","content":"一夜新霜著瓦轻，芭蕉新折败荷倾。耐寒唯有东篱菊，金粟初开晓更清。","dynasty":"唐代","tags":"咏物，菊花，品格，寓人，言志","title":"咏菊"}
{"author":"白居易","content":"春衫细薄马蹄轻，一日迟迟进一程。野枣花含新蜜气，山禽语带破匏声。垂鞭晚就槐阴歇，低倡闲冲柳絮行。忽忆家园须速去，樱桃欲熟笋应生。","dynasty":"唐代","title":"寿安歇马重吟"}
{"author":"白居易","content":"今日望乡迷处所，猿声暮雨一时来。","dynasty":"唐代","title":"题新涧亭"}
{"author":"白居易","content":"夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。梁园应有兴，何不召邹生。","dynasty":"唐代","title":"雪朝乘兴欲诣李司徒留守，先以五韵戏之"}
{"author":"白居易","content":"烟攒锦帐凝还散，风卷罗帷掩更开。","dynasty":"唐代","title":"闺情"}
{"author":"白居易","content":"西凉伎，假面胡人假狮子。刻木为头丝作尾，金镀眼睛银帖齿。奋迅毛衣摆双耳，如从流沙来万里。紫髯深目两胡儿，鼓舞跳梁前致辞。应似凉州未陷日，安西都护进来时。须臾云得新消息，安西路绝归不得。泣向狮子涕双垂，凉州陷没知不知。狮子回头向西望，哀吼一声观者悲。贞元边将爱此曲，醉坐笑看看不足。娱宾犒士宴监军，狮子胡儿长在目。有一征夫年七十，见弄凉州低面泣。泣罢敛手白将军，主忧臣辱昔所闻。自从天宝兵戈起，犬戎日夜吞西鄙。凉州陷来四十年，河陇侵将七千里。平时安西万里疆，今日边防在凤翔。缘边空屯十万卒，饱食温衣闲过日。遗民肠断在凉州，将卒相看无意收。天子每思长痛惜，将军欲说合惭羞。奈何仍看西凉伎，取笑资欢无所愧。纵无智力未能收，忍取西凉弄为戏。","dynasty":"唐代","title":"新乐府西凉伎刺封疆之臣也"}
{"author":"白居易","content":"重裘暖帽宽毡履，小阁低窗深地炉。身稳心安眠未起，西京朝士得知无。","dynasty":"唐代","title":"即事重题"}
{"author":"白居易","content":"绝代祇西子，众芳惟牡丹。月中虚有桂，天上漫誇兰。夜濯金波满，朝倾玉露残。性应轻菡萏，根本是琅玕。夺目霞千片，凌风绮一端。稍宜经宿雨，偏觉耐春寒。见说开元岁，初令植御栏。贵妃娇欲比，侍女妒羞看。巧类鸳机织，光攒麝月团。暂移公子第，还种杏花坛。豪士倾囊买，贫儒假乘观。叶藏梧际凤，枝动镜中鸾。似笑宾初至，如愁酒欲阑。诗人忘芍药，释子愧栴檀。酷烈宜名寿，姿容想姓潘。素光翻鹭羽，丹艳赩鸡冠。燕拂惊还语，蜂贪困未安。倘令红脸笑，兼解翠眉攒。少长呈连萼，骄矜寄合欢。息肩移九轨，无胫到千官。日曜香房拆，风披蕊粉乾。好酬青玉案，称贮碧冰盘。璧要连城与，珠堪十斛判。更思初甲坼，那得异泥蟠。骚咏应遗恨，农经祇略刊。鲁班雕不得，延寿笔将殚。醉客同攀折，佳人惜犯干。始知来苑囿，全胜在林峦。泥滓常浇洒，庭除又绰宽。若将桃李并，更觉效颦难。","dynasty":"唐代","title":"牡丹"}
{"author":"白居易","content":"楚怀放灵均，国政亦荒淫。彷徨未忍决，绕泽行悲吟。汉文疑贾生，谪置湘之阴。是时刑方措，此去难为心。士生一代间，谁不有浮沉。良时真可惜，乱世何足钦。乃知汨罗恨，未抵长沙深。祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游，超然离网罟。山林少羁鞅，世路多艰阻。寄谢伐檀人，慎勿嗟穷处。汉日大将军，少为乞食子。秦时故列侯，老作锄瓜士。春华何暐晔，园中发桃李。秋风忽萧条，堂上生荆杞。深谷变为岸，桑田成海水。势去未须悲，时来何足喜。寄言荣枯者，反复殊未已。含沙射人影，虽病人不知。巧言构人罪，至死人不疑。掇蜂杀爱子，掩鼻戮宠姬。弘恭陷萧望，赵高谋李斯。阴德既必报，阴祸岂虚施。人事虽可罔，天道终难欺。明则有刑辟，幽则有神祇.苟免勿私喜，鬼得而诛之。季子憔悴时，妇见不下机。买臣负薪日，妻亦弃如遗。一朝黄金多，佩印衣锦归。去妻不敢视，妇嫂强依依。富贵家人重，贫贱妻子欺。奈何贫富间，可移亲爱志。遂使中人心，汲汲求富贵。又令下人力，各竞锥刀利。随分归舍来，一取妻孥意。","dynasty":"唐代","title":"读史五首"}
{"author":"白居易","content":"甲第何年置，朱门此地开。山当宾阁出，溪绕妓堂回。覆井桐新长，阴窗竹旧栽。池荒红菡萏，砌老绿莓苔。捐馆梁王去，思人楚客来。西园飞盖处，依旧月裴回。","dynasty":"唐代","title":"题故曹王宅（宅在檀溪）"}
{"author":"白居易","content":"下马襄阳郭，移舟汉阴驿。秋风截江起，寒浪连天白。本是多愁人，复此风波夕。","dynasty":"唐代","title":"襄阳舟夜"}
{"author":"白居易","content":"形适外无恙，心恬内无忧。夜来新沐浴，肌发舒且柔。宽裁夹乌帽，厚絮长白裘。裘温裹我足，帽暖覆我头。先进酒一杯，次举粥一瓯。半酣半饱时，四体春悠悠。是月岁阴暮，惨冽天地愁。白日冷无光，黄河冻不流。何处征戍行，何人羁旅游。穷途绝粮客，寒狱无灯囚。劳生彼何苦，遂性我何优。抚心但自愧，孰知其所由。","dynasty":"唐代","title":"新沐浴"}
{"author":"白居易","content":"阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。","dynasty":"唐代","title":"和微之诗二十三首。和顺之琴者"}
{"author":"白居易","content":"筋力未全衰，仆马不至弱。又多山水趣，心赏非寂寞。扪萝上烟岭，蹋石穿云壑。谷鸟晚仍啼，洞花秋不落。提笼复携榼，遇胜时停泊。泉憩茶数瓯，岚行酒一酌。独吟还独啸，此兴殊未恶。假使在城时，终年有何乐。","dynasty":"唐代","title":"山路偶兴"}
{"author":"白居易","content":"前年九日馀杭郡，呼宾命宴虚白堂。去年九日到东洛，今年九日来吴乡。两边蓬鬓一时白，三处菊花同色黄。一日日知添老病，一年年觉惜重阳。江南九月未摇落，柳青蒲绿稻穗香。姑苏台榭倚苍霭，太湖山水含清光。可怜假日好天色，公门吏静风景凉。榜舟鞭马取宾客，扫楼拂席排壶觞。胡琴铮鏦指拨剌。吴娃美丽眉眼长。笙歌一曲思凝绝，金钿再拜光低昂。日脚欲落备灯烛，风头渐高加酒浆。觥醆艳翻菡萏叶，舞鬟摆落茱萸房。半酣凭槛起四顾，七堰八门六十坊。远近高低寺间出，东西南北桥相望。水道脉分棹鳞次，里闾棋布城册方。人烟树色无隙罅，十里一片青茫茫。自问有何才与政，高厅大馆居中央。铜鱼今乃泽国节，刺史是古吴都王。郊无戎马郡无事，门有棨戟腰有章。盛时傥来合惭愧，壮岁忽去还感伤。从事醒归应不可，使君醉倒亦何妨。请君停杯听我语，此语真实非虚狂。五旬已过不为夭，七十为期盖是常。须知菊酒登高会，从此多无二十场。","dynasty":"唐代","title":"九日宴集，醉题郡楼，兼呈周、殷二判官"}
{"author":"白居易","content":"花菊引闲行，行上西原路。原上晚无人，因高聊四顾。南阡有烟火，北陌连墟墓。村邻何萧疏，近者犹百步。吾庐在其下，寂寞风日暮。门外转枯蓬，篱根伏寒兔。故园汴水上，离乱不堪去。近岁始移家，飘然此村住。新屋五六间，古槐八九树。便是衰病身，此生终老处。","dynasty":"唐代","title":"西原晚望"}
{"author":"白居易","content":"烂熳朝眠后，频伸晚起时。暖炉生火早，寒镜裹头迟。融雪煎香茗，调酥煮乳糜。慵馋还自哂，快活亦谁知。酒性温无毒，琴声淡不悲。荣公三乐外，仍弄小男儿。","dynasty":"唐代","title":"晚起"}
{"author":"白居易","content":"夜半子，孝养父母存终始。百年恩爱暂时间，莫学愚人不欢喜。","dynasty":"唐代","title":"十二时行孝文"}
{"author":"白居易","content":"娉婷十五胜天仙，白日姮娥旱地莲。何处闲教鹦鹉语，碧纱窗下绣床前。","dynasty":"唐代","tags":"写人，女子","title":"邻女"}
{"author":"白居易","content":"寒食枣团店，春低杨柳枝。酒香留客住，莺语和人诗。困立攀花久，慵行上马迟。若为将此意，前字与僧期。","dynasty":"唐代","title":"寒食日过枣团店"}
{"author":"白居易","content":"酒醒闲独步，小院夜深凉。一领新秋簟，三间明月廊。未收残盏杓，初换热衣裳。好是幽眠处，松阴六尺床。","dynasty":"唐代","title":"小院酒醒"}
{"author":"白居易","content":"长安盈尺雪，早朝贺君喜。将赴银台门，始出新昌里。上堤马蹄滑，中路蜡烛死。十里向北行，寒风吹破耳。待漏午门外，候对三殿里。须鬓冻生冰，衣裳冷如水。忽思仙游谷，暗谢陈居士。暖覆褐裘眠，日高应未起。","dynasty":"唐代","title":"早朝贺雪寄陈山人"}
{"author":"白居易","content":"人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。","dynasty":"唐代","title":"人定"}
{"author":"白居易","content":"白头新洗镜新磨，老逼身来不奈何。耳里频闻故人死，眼前唯觉少年多。塞鸿遇暖犹回翅，江水因潮亦反波。独有衰颜留不得，醉来无计但悲歌。","dynasty":"唐代","title":"悲歌"}
{"author":"白居易","content":"世路重禄位，栖栖者孔宣。人情爱年寿，夭死者颜渊。二人如何人，不奈命与天。我今信多幸，抚己愧前贤。已年四十四，又为五品官。况兹知足外，别有所安焉。早年以身代，直赴逍遥篇。近岁将心地，回向南宗禅。外顺世间法，内脱区中缘。进不厌朝市，退不恋人寰。自吾得此心，投足无不安。体非导引适，意无江湖闲。有兴或饮酒，无事多掩关。寂静夜深坐，安稳日高眠。秋不苦长夜，春不惜流年。委形老小外，忘怀生死间。昨日共君语，与余心膂然。此道不可道，因君聊强言。","dynasty":"唐代","title":"赠杓直"}
{"author":"白居易","content":"乐天乐天，来与汝言。汝宜拳拳，终身行焉。物有万类，锢人如锁。事有万感，爇人如火。万类递来，锁汝形骸。使汝未老，形枯如柴。万感递至，火汝心怀。使汝未死，心化为灰。乐天乐天，可不大哀，汝胡不惩往而念来。人生百岁七十稀，设使与汝七十期。汝今年已四十四，却后二十六年能几时。汝不思二十五六年来事，疾速倏忽如一寐。往日来日皆瞥然，胡为自苦于其间。乐天乐天，可不大哀。而今而后，汝宜饥而食，渴而饮；昼而兴，夜而寝；无浪喜，无妄忧；病则卧，死则休。此中是汝家，此中是汝乡，汝何舍此而去，自取其遑遑。遑遑兮欲安往哉，乐天乐天归去来。","dynasty":"唐代","title":"自诲"}
{"author":"白居易","content":"故人对酒叹，叹我在天涯。见我昔荣遇，念我今蹉跎。问我为司马，官意复如何。答云且勿叹，听我为君歌。我本蓬荜人，鄙贱剧泥沙。读书未百卷，信口嘲风花。自从筮仕来，六命三登科。顾惭虚劣姿，所得亦已多。散员足庇身，薄俸可资家。省分辄自愧，岂为不遇耶。烦君对杯酒，为我一咨蹉。","dynasty":"唐代","title":"答故人"}
{"author":"白居易","content":"岁熟人心乐，朝游复夜游。春风来海上，明月在江头。灯火家家市，笙歌处处楼。无妨思帝里，不合厌杭州。","dynasty":"唐代","title":"正月十五日夜月"}
{"author":"白居易","content":"山鹧鸪，朝朝暮暮啼复啼，啼时露白风凄凄。黄茅冈头秋日晚，苦竹岭下寒月低。畬田有粟何不啄，石楠有枝何不栖。迢迢不缓复不急，楼上舟中声暗入。梦乡迁客展转卧，抱儿寡妇彷徨立。山鹧鸪，尔本此乡鸟，生不辞巢不别群，何苦声声啼到晓。啼到晓，唯能愁北人，南人惯闻如不闻。","dynasty":"唐代","title":"山鹧鸪"}
{"author":"白居易","content":"但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。","dynasty":"唐代","title":"酒筵上答张居士"}
{"author":"白居易","content":"戛玉敲冰声未停，嫌云不遏入青冥。争得黄金满衫袖，一时抛与断年听。","dynasty":"唐代","title":"听田顺儿歌"}
{"author":"白居易","content":"浔阳郡厅后，有树不知名。秋先梧桐落，春后桃李荣。五月始萌动，八月已凋零。左右皆松桂，四时郁青青。岂量雨露恩，沾濡不均平。荣枯各有分，天地本无情。顾我亦相类，早衰向晚成。形骸少多病，三十不丰盈。毛鬓早改变，四十白髭生。谁教两萧索，相对此江城。","dynasty":"唐代","title":"郡厅有树，晚荣早凋，人不识名，因题其上"}
{"author":"白居易","content":"寒山十月旦，霜叶一时新。似烧非因火，如花不待春。连行排绛帐，乱落剪红巾。解驻篮舆看，风前唯两人。","dynasty":"唐代","title":"和杜录事题红叶"}
{"author":"白居易","content":"高城直下视，蠢蠢见巴蛮。安可施政教，尚不通语言。且喜赋敛毕，幸闻闾井安。岂伊循良化，赖此丰登年。案牍既简少，池馆亦清闲。秋雨檐果落，夕钟林鸟还。南亭日潇洒，偃卧恣疏顽。","dynasty":"唐代","title":"征秋税毕，题郡南亭"}
{"author":"白居易","content":"形容瘦薄诗情苦，岂是人间有相人。只合一生眠白屋，何因三度拥朱轮。金章未佩虽非贵，银榼常携亦不贫。唯是无儿头早白，被天磨折恰平均。","dynasty":"唐代","title":"自咏"}
{"author":"白居易","content":"地压坤方重，官兼宪府雄。桂林无瘴气，柏署有清风。山水衙门外，旌旗艛艓中。大夫应绝席，诗酒与谁同。","dynasty":"唐代","title":"送严大夫赴桂州"}
{"author":"白居易","content":"少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酿熟，共君一醉一陶然。","dynasty":"唐代","tags":"友情，愁苦","title":"与梦得沽酒闲饮且约后期"}
{"author":"白居易","content":"水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。","dynasty":"唐代","tags":"送别，友人","title":"送客归京"}
{"author":"白居易","content":"嫁得梁鸿六七年，耽书爱酒日高眠。雨荒春圃唯生草，雪压朝厨未有烟。身病忧来缘女少，家贫忘却为夫贤。谁知厚俸今无分，枉向秋风吹纸钱。","dynasty":"唐代","title":"答谢家最小偏怜女（感元九悼亡诗，因为代答三首）"}
{"author":"白居易","content":"薤叶有朝露，槿枝无宿花。君今亦如此，促促生有涯。既不逐禅僧，林下学楞伽。又不随道士，山中炼丹砂。百年夜分半，一岁春无多。何不饮美酒，胡然自悲嗟。俗号销愁药，神速无以加。一杯驱世虑，两杯反天和。三杯即酩酊，或笑任狂歌。陶陶复兀兀，吾孰知其他。况在名利途，平生有风波。深心藏陷阱，巧言织网罗。举目非不见，不醉欲如何。","dynasty":"唐代","title":"劝酒寄元九"}
{"author":"白居易","content":"平生所心爱，爱火兼怜雪。火是腊天春，雪为阴夜月。鹅毛纷正堕，兽炭敲初折。盈尺白盐寒，满炉红玉热。稍宜杯酌动，渐引笙歌发。但识欢来由，不知醉时节。银盘堆柳絮，罗袖抟琼屑。共愁明日销，便作经年别。","dynasty":"唐代","title":"对火玩雪"}
{"author":"白居易","content":"楚王多内宠，倾国选嫔妃。又爱从禽乐，驰骋每相随。锦鞲臂花隼，罗袂控金羁。遂习宫中女，皆如马上儿。色禽合为荒，刑政两已衰。云梦春仍猎，章华夜不归。东风二月天，春雁正离离。美人挟银镝，一发叠双飞。飞鸿惊断行，敛翅避蛾眉。君王顾之笑，弓箭生光辉。回眸语君曰，昔闻庄王时。有一愚夫人，其名曰樊姬。不有此游乐，三载断鲜肥。越国政初荒，越天旱不已。风日燥水田，水涸尘飞起。国中新下令，官渠禁流水。流水不入田，壅入王宫里。馀波养鱼鸟，倒影浮楼雉。澹滟九折池，萦回十馀里。四月芰荷发，越王日游嬉。左右好风来，香动芙蓉蕊。但爱芙蓉香，又种芙蓉子。不念阊门外，千里稻苗死。吴王心日侈，服玩尽奇瑰。身卧翠羽帐，手持红玉杯。冠垂明月珠，带束通天犀。行动自矜顾，数步一裴回。小人知所好，怀宝四方来。奸邪得藉手，从此倖门开。古称国之宝，谷米与贤才。今看君王眼，视之如尘灰。伍员谏已死，浮尸去不回。姑苏台下草，麋鹿暗生麑。","dynasty":"唐代","title":"杂兴三首"}
{"author":"白居易","content":"阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。","dynasty":"唐代","title":"和微之诗二十三首。和顺之琴者"}
{"author":"白居易","content":"芳意将阑风又吹，白云离叶雪辞枝。集贤雠校无闲日，落尽瑶花君不知。","dynasty":"唐代","title":"惜玉蕊花，有怀集贤王校书起"}
{"author":"白居易","content":"花寒懒发鸟慵啼，信马闲行到日西。何处未春先有思，柳条无力魏王堤。","dynasty":"唐代","tags":"春天，写景","title":"魏王堤"}
{"author":"白居易","content":"拂波云色重，洒叶雨声繁。水鹭双飞起，风荷一向翻。空濛连北岸，萧飒入东轩。或拟湖中宿，留船在寺门。","dynasty":"唐代","title":"孤山寺遇雨"}
{"author":"白居易","content":"谁家第宅成还破，何处亲宾哭复歌。昨日屋头堪炙手，今朝门外好张罗。北邙未省留闲地，东海何曾有定波。莫笑贱贫誇富贵，共成枯骨两如何。","dynasty":"唐代","title":"放言五首其四"}
{"author":"白居易","content":"十两新绵褐，披行暖似春。一团香絮枕，倚坐稳于人。婢仆遣他尝药草，儿孙与我拂衣巾。回看左右能无愧，养活枯残废退身。","dynasty":"唐代","title":"能无愧"}
{"author":"白居易","content":"忽闻扣户醉吟声，不觉停杯倒屣迎。共放诗狂同酒癖，与君别是一亲情。","dynasty":"唐代","title":"喜裴涛使君携诗见访，醉中戏赠"}
{"author":"白居易","content":"乡路音信断，山城日月迟。欲知州近远，阶前摘荔枝。","dynasty":"唐代","title":"郡中"}
{"author":"白居易","content":"紫毫笔，尖如锥兮利如刀。江南石上有老兔，吃竹饮泉生紫毫。宣城之人采为笔，千万毛中拣一毫。毫虽轻，功甚重。管勒工名充岁贡，君兮臣兮勿轻用。勿轻用，将何如？愿赐东西府御史，愿颁左右台起居。搦管趋入黄金阙，抽毫立在白玉除。臣有奸邪正衙奏，君有动言直笔书。起居郎，侍御史，尔知紫毫不易致。每岁宣城进笔时，紫毫之价如金贵。慎勿空将弹失仪，慎勿空将录制词。","dynasty":"唐代","title":"紫毫笔"}
{"author":"白居易","content":"既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如。","dynasty":"唐代","title":"和李澧州题韦开州经藏诗"}
{"author":"白居易","content":"五十年来思虑熟，忙人应未胜闲人。林园傲逸真成贵，衣食单疏不是贫。专掌图书无过地，遍寻山水自由身。傥年七十犹强健，尚得闲行十五春。","dynasty":"唐代","title":"闲行"}
{"author":"白居易","content":"岛树间林峦，云收雨气残。四山岚色重，五月水声寒。老鹤两三只，新篁千万竿。化成天竺寺，移得子陵滩。心觉闲弥贵，身缘健更欢。帝将风后待，人作谢公看。甪里年虽老，高阳兴未阑。佳辰不见召，争免趁杯盘。","dynasty":"唐代","title":"奉酬侍中夏中雨后游城南庄见示八韵"}
{"author":"白居易","content":"朝亦视簿书，暮亦视簿书。簿书视未竟，蟋蟀鸣座隅。始觉芳岁晚，复嗟尘务拘。西园景多暇，可以少踌躇。池鸟澹容与，桥柳高扶疏。烟蔓袅青薜，水花披白蕖。何人造兹亭，华敞绰有馀。四檐轩鸟翅，复屋罗蜘蛛。直廊抵曲房，窈窕深且虚。修竹夹左右，清风来徐徐。此宜宴佳宾，鼓瑟吹笙竽。荒淫即不可，废旷将何如。幸有酒与乐，及时欢且娱。忽其解郡印，他人来此居。","dynasty":"唐代","title":"题西亭"}
{"author":"白居易","content":"破柏作书匮，匮牢柏复坚。收贮谁家集，题云白乐天。我生业文字，自幼及老年。前后七十卷，小大三千篇。诚知终散失，未忍遽弃捐。自开自锁闭，置在书帷前。身是邓伯道，世无王仲宣。只应分付女，留与外孙传。","dynasty":"唐代","title":"题文集匮"}
{"author":"白居易","content":"三郡何因此结缘，贞元科第忝同年。故情欢喜开书后，旧事思量在眼前。越国封疆吞碧海，杭城楼閤入青烟。吴兴卑小君应屈，为是蓬莱最后仙。","dynasty":"唐代","title":"得湖州崔十八使君书喜与杭越邻郡因成长句代贺兼寄微之"}
{"author":"白居易","content":"往来东道千余骑，新旧西曹两侍郎。家占冬官传印绶，路逢春日助恩光。停留五马经寒食，指点三峰过故乡。犹恨干坑敷水会，差池归雁不成行。","dynasty":"唐代","title":"和杨同州寒食干坑会后闻杨工部欲到知予与"}
{"author":"白居易","content":"众心爱金玉，众口贪酒肉。何如此溪翁，饮瓢亦自足。溪南刈薪草，溪北修墙屋。岁种一顷田，春驱两黄犊。于中甚安适，此外无营欲。溪畔偶相逢，庵中遂同宿。醉翁向朝市，问我何官禄。虚言笑杀翁，郎官应列宿。","dynasty":"唐代","title":"宿溪翁（时初除郎官赴朝）"}
{"author":"白居易","content":"玉爪苍鹰云际灭，素牙黄犬草头飞。","dynasty":"唐代","title":"任氏行"}
{"author":"白居易","content":"尊里看无色，杯中动有光。自君抛我去，此物共谁尝。世上强欺弱，人间醉胜醒。自君抛我去，此语更谁听。","dynasty":"唐代","title":"尝新酒忆晦叔二首"}
{"author":"白居易","content":"问君移竹意如何，慎勿排行但间窠。多种少栽皆有意，大都少校不如多。","dynasty":"唐代","title":"问移竹"}
{"author":"白居易","content":"清晨临江望，水禽正喧繁。凫雁与鸥鹭，游飏戏朝暾。适有鬻鸡者，挈之来远村。飞鸣彼何乐，窘束此何冤。喔喔十四雏，罩缚同一樊。足伤金距缩，头抢花冠翻。经宿废饮啄，日高诣屠门。迟回未死间，饥渴欲相吞。常慕古人道，仁信及鱼豚。见兹生恻隐，赎放双林园。开笼解索时，鸡鸡听我言。与尔镪三百，小惠何足论。莫学衔环雀，崎岖谩报恩。","dynasty":"唐代","title":"赎鸡"}
{"author":"白居易","content":"颔下髭须半是丝，光阴向后几多时。非无解挂簪缨意，未有支持伏腊资。冒热冲寒徒自取，随行逐队欲何为。更惭山侣频传语，五十归来道未迟。","dynasty":"唐代","title":"答山侣"}
{"author":"白居易","content":"洛阳谁不死，戡死闻长安。我是知戡者，闻之涕泫然。戡佐山东军，非义不可干。拂衣向西来，其道直如弦。从事得如此，人人以为难。人言明明代，合置在朝端。或望居谏司，有事戡必言。或望居宪府，有邪戡必弹。惜哉两不谐，没齿为闲官。竟不得一日，謇謇立君前。形骸随众人，敛葬北邙山。平生刚肠内，直气归其间。贤者为生民，生死悬在天。谓天不爱人，胡为生其贤。谓天果爱民，胡为夺其年。茫茫元化中，谁执如此权。","dynasty":"唐代","title":"哭孔戡"}
{"author":"白居易","content":"黄叶聚墙角，青苔围柱根。被经霜后薄，镜遇雨来昏。半卷寒檐幕，斜开暖阁门。迎冬兼送老，只仰酒盈尊。","dynasty":"唐代","title":"早寒"}
{"author":"白居易","content":"岂独年相迫，兼为病所侵。春来痰气动，老去嗽声深。眼暗犹操笔，头斑未挂簪。因循过日月，真是俗人心。","dynasty":"唐代","title":"自叹"}
{"author":"白居易","content":"旧峰松雪旧溪云，怅望今朝遥属君。共道使臣非俗吏，南山莫动北山文。","dynasty":"唐代","title":"和钱员外青龙寺上方望旧山"}
{"author":"白居易","content":"闇淡绯衫称老身，半披半曳出朱门。袖中吴郡新诗本，襟上杭州旧酒痕。残色过梅看向尽，故香因洗嗅犹存。曾经烂熳三年著，欲弃空箱似少恩。","dynasty":"唐代","title":"故衫"}
{"author":"白居易","content":"借问江湖与海水，何似君情与妾心。相恨不如潮有信，相思始觉海非深。","dynasty":"唐代","title":"杂曲歌辞其四浪淘沙"}
{"author":"白居易","content":"禁署寒气迟，孟冬菊初坼。新黄间繁绿，烂若金照碧。仙郎小隐日，心似陶彭泽。秋怜潭上看，日惯篱边摘。今来此地赏，野意潜自适。金马门内花，玉山峰下客。寒芳引清句，吟玩烟景夕。赐酒色偏宜，握兰香不敌。凄凄百卉死，岁晚冰霜积。唯有此花开，殷勤助君惜。","dynasty":"唐代","title":"和钱员外早冬玩禁中新菊"}
{"author":"白居易","content":"吴中好风景，风景无朝暮。晓色万家烟，秋声八月树。舟移管弦动，桥拥旌旗驻。改号齐云楼，重开武丘路。况当丰岁熟，好是欢游处。州民劝使君，且莫抛官去。","dynasty":"唐代","title":"吴中好风景二首其二"}
{"author":"白居易","content":"得老加年诚可喜，当春对酒亦宜欢。心中别有欢喜事，开得龙门八节滩。眼暗头旋耳重听，唯馀心口尚醒醒。今朝欢喜缘何事，礼彻佛名百部经。","dynasty":"唐代","title":"欢喜二偈"}
{"author":"白居易","content":"百鍊镜，镕范非常规，日辰处所灵且祇。江心波上舟中铸，五月五日日午时。琼粉金膏磨莹已，化为一片秋潭水。镜成将献蓬莱宫，扬州长吏手自封。人间臣妾不合照，背有九五飞天龙。人人呼为天子镜，我有一言闻太宗。太宗常以人为镜，鉴古鉴今不鉴容。四海安危居掌内，百王治乱悬心中。乃知天子别有镜，不是扬州百鍊铜。","dynasty":"唐代","title":"新乐府百鍊镜辨皇王鉴也"}
{"author":"白居易","content":"形骸黾勉班行内，骨肉句留俸禄中。无奈攀缘随手长，亦知恩爱到头空。草堂久闭庐山下，竹院新抛洛水东。自是未能归去得，世间谁要白须翁。","dynasty":"唐代","title":"忆庐山旧隐及洛下新居"}
{"author":"白居易","content":"偃蹇月中桂，结根依青天。天风绕月起，吹子下人间。飘零委何处，乃落匡庐山。生为石上桂，叶如剪碧鲜。枝干日长大，根荄日牢坚。不归天上月，空老山中年。庐山去咸阳，道里三四千。无人为移植，得入上林园。不及红花树，长栽温室前。","dynasty":"唐代","title":"浔阳三题其一庐山桂"}
{"author":"白居易","content":"喧喧车骑帝王州，羁病无心逐胜游。明月春风三五夜，万人行乐一人愁。","dynasty":"唐代","title":"长安正月十五日"}
{"author":"白居易","content":"雨砌长寒芜，风庭落秋果。窗间有闲叟，尽日看书坐。书中见往事，历历知福祸。多取终厚亡，疾驱必先堕。劝君少干名，名为锢身锁。劝君少求利，利是焚身火。我心知已久，吾道无不可。所以雀罗门，不能寂寞我。","dynasty":"唐代","title":"闲坐看书，贻诸少年"}
{"author":"白居易","content":"身心安处为吾土，岂限长安与洛阳。水竹花前谋活计，琴诗酒里到家乡。荣先生老何妨乐，楚接舆歌未必狂。不用将金买庄宅，城东无主是春光。","dynasty":"唐代","title":"吾土"}
{"author":"白居易","content":"雪拥衡门水满池，温炉卯后暖寒时。绿醅新酎尝初醉，黄纸除书到不知。厚俸自来诚忝滥，老身欲起尚迟疑。应须了却丘中计，女嫁男婚三径资。","dynasty":"唐代","title":"早饮醉中除河南尹敕到"}
{"author":"白居易","content":"卧在漳滨满十旬，起为商皓伴三人。从今且莫嫌身病，不病何由索得身。","dynasty":"唐代","title":"病免后喜除宾客"}
{"author":"白居易","content":"淙淙三峡水，浩浩万顷陂。未如新塘上，微风动涟漪。小萍加泛泛，初蒲正离离。红鲤二三寸，白莲八九枝。绕水欲成径，护堤方插篱。已被山中客，呼作白家池。","dynasty":"唐代","title":"草堂前新开一池，养鱼种荷，日有幽趣"}
{"author":"白居易","content":"金马东门只日开，汉庭待诏重仙才。第三松树非华表，那得辽东鹤下来。","dynasty":"唐代","title":"吴七郎中山人，待制班中，偶赠绝句"}
{"author":"白居易","content":"朱槛在空虚，凉风八月初。山形如岘首，江色似桐庐。佛寺乘船入，人家枕水居。高亭仍有月，今夜宿何如。","dynasty":"唐代","title":"百花亭"}
{"author":"白居易","content":"闻君减寝食，日听神仙说。暗待非常人，潜求长生诀。言长本对短，未离生死辙。假使得长生，才能胜夭折。松树千年朽，槿花一日歇。毕竟共虚空，何须夸岁月。彭殇徒自异，生死终无别。不如学无生，无生即无灭。","dynasty":"唐代","title":"赠王山人"}
{"author":"白居易","content":"柳闇长廊合，花深小院开。苍头铺锦褥，皓腕捧银杯。绣帽珠稠缀，香衫袖窄裁。将军拄球杖，看按柘枝来。","dynasty":"唐代","title":"柘枝词"}
{"author":"白居易","content":"四月一日天，花稀叶阴薄。泥新燕影忙，蜜熟蜂声乐。麦风低冉冉，稻水平漠漠。芳节或蹉跎，游心稍牢落。春华信为美，夏景亦未恶。飐浪嫩青荷，重栏晚红药。吴宫好风月，越郡多楼阁。两地诚可怜，其奈久离索。","dynasty":"唐代","tags":"思念，好友","title":"和微之四月一日作"}
{"author":"白居易","content":"地僻山深古上饶，土风贫薄道程遥。不唯迁客须恓屑，见说居人也寂寥。溪畔毒沙藏水弩，城头枯树下山魈。若于此郡为卑吏，刺史厅前又折腰。","dynasty":"唐代","title":"送人贬信州判官"}
{"author":"白居易","content":"沙鹤上阶立，潭月当户开。此中留我宿，两夜不能回。幸与静境遇，喜无归侣催。从今独游后，不拟共人来。","dynasty":"唐代","title":"仙游寺独宿"}
{"author":"白居易","content":"八年十二月，五日雪纷纷。竹柏皆冻死，况彼无衣民。回观村闾间，十室八九贫。北风利如剑，布絮不蔽身。唯烧蒿棘火，愁坐夜待晨。乃知大寒岁，农者尤苦辛。顾我当此日，草堂深掩门。褐裘覆絁被，坐卧有馀温。幸免饥冻苦，又无垄亩勤。念彼深可愧，自问是何人。","dynasty":"唐代","tags":"写风，农民，生活，古诗里的十二个月","title":"村居苦寒"}
{"author":"白居易","content":"　　东南山水，余杭郡为最。就郡言，灵隐寺为尤。由寺观，冷泉亭为甲。亭在山下，水中央，寺西南隅。高不倍寻，广不累丈，而撮奇得要，地搜胜概，物无遁形。　　春之日，吾爱其草薰薰，木欣欣，可以导和纳粹，畅人血气。夏之夜，吾爱其泉渟渟，风泠泠，可以蠲烦析酲，起人心情。山树为盖，岩石为屏，云从栋生，水与阶平。坐而玩之者，可濯足于床下；卧而狎之者，可垂钓于枕上。矧又潺湲洁沏，粹冷柔滑。若俗士，若道人，眼耳之尘，心舌之垢，不待盥涤，见辄除去。潜利阴益，可胜言哉!斯所以最余杭而甲灵隐也。　　杭自郡城抵四封，丛山复湖，易为形胜。先是领郡者，有相里君造虚白亭，有韩仆射皋作候仙亭，有裴庶子棠棣作观风亭，有卢给事元辅作见山亭，及右司郎中河南元藇最后作此亭。于是五亭相望，如指之列，可谓佳境殚矣，能事毕矣。后来者虽有敏心巧目，无所加焉。故吾继之，述而不作。长庆三年八月十三日记。","dynasty":"唐代","tags":"辞赋精选，山水，游记","title":"冷泉亭记"}
{"author":"白居易","content":"恋他朝市求何事，想取丘园乐此身。千首恶诗吟过日，一壶好酒醉消春。归乡年亦非全老，罢郡家仍未苦贫。快活不知如我者，人间能有几多人。","dynasty":"唐代","title":"想归田园"}
{"author":"白居易","content":"投君之文甚荒芜，数篇价直一束刍。报我之章何璀璨，累累四贯骊龙珠。毛诗三百篇后得，文选六十卷中无。一麋丽龟绝报赛，五鹿连柱难支梧。高兴独因秋日尽，清吟多与好风俱。银钩金错两殊重，宜上屏风张座隅。","dynasty":"唐代","title":"偶以拙诗数首寄呈裴少尹侍郎蒙以盛制四篇…美而谢之"}
{"author":"白居易","content":"目昏思寝即安眠，足软妨行便坐禅。身作医王心是药，不劳和扁到门前。","dynasty":"唐代","title":"病中诗十五首其四病中五绝句"}
{"author":"白居易","content":"小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白蘋香起打头风。慢牵欲傍樱桃泊，借问谁家花最红。","dynasty":"唐代","title":"小舫"}
{"author":"白居易","content":"城上鼕鼕鼓，朝衙复晚衙。为君慵不出，落尽绕城花。","dynasty":"唐代","title":"城上"}
{"author":"白居易","content":"欲去公门返野扉，预思泉竹已依依。更怜家酝迎春熟，一瓮醍醐待我归。","dynasty":"唐代","title":"将归一绝"}
{"author":"白居易","content":"高岭峻棱棱，细泉流亹亹。势分合不得，东西随所委。悠悠草蔓底，溅溅石罅里。分流来几年，昼夜两如此。朝宗远不及，去海三千里。浸润小无功，山苗长旱死。萦纡用无所，奔迫流不已。唯作呜咽声，夜入行人耳。有源殊不竭，无坎终难止。同出而异流，君看何所似。有似骨肉亲，派别从兹始。又似势利交，波澜相背起。所以赠君诗，将君何所比。不比山上泉，比君井中水。","dynasty":"唐代","title":"和答诗十首。和分水岭"}
{"author":"白居易","content":"饮徒歌伴今何在，雨散云飞尽不回。从此香山风月夜，祗应长是一身来。","dynasty":"唐代","title":"五年秋病后独宿香山寺三绝句其二"}
{"author":"白居易","content":"汉日大将军，少为乞食子。秦时故列侯，老作锄瓜士。春华何炜晔，园中发桃李。秋风忽萧条，堂上生荆杞。深谷变为岸，桑田成海水。势去未须悲，时来何足喜。寄言荣枯者，反复殊未已。","dynasty":"唐代","title":"读史五首其三"}
{"author":"白居易","content":"我知世无幻，了无干世意。世知我无堪，亦无责我事。由兹两相忘，因得长自遂。自遂意何如，闲官在闲地。闲地唯东都，东都少名利。闲官是宾客，宾客无牵累。嵇康日日懒，毕卓时时醉。酒肆夜深归，僧房日高睡。形安不劳苦，神泰无忧畏。从官三十年，无如今气味。鸿虽脱罗弋，鹤尚居禄位。唯此未忘怀，有时犹内愧。","dynasty":"唐代","title":"咏怀"}
{"author":"白居易","content":"钱唐山水接苏台，两地褰帷愧不才。政事素无争学得，风情旧有且将来。双蛾解珮啼相送，五马鸣珂笑却回。不似刘郎无景行，长抛春恨在天台。","dynasty":"唐代","title":"酬刘和州戏赠"}
{"author":"白居易","content":"酒酣后，歌歇时。请君添一酌，听我吟四虽。年虽老，犹少于韦长史。命虽薄，犹胜于郑长水。眼虽病，犹明于徐郎中。家虽贫，犹富于郭庶子。省躬审分何侥幸，值酒逢歌且欢喜。忘荣知足委天和，亦应得尽生生理。","dynasty":"唐代","title":"吟四虽（杂言）"}
{"author":"白居易","content":"春来眼闇少心情，点尽黄连尚未平。唯得君书胜得药，开缄未读眼先明。","dynasty":"唐代","title":"得钱舍人书问眼疾"}
{"author":"白居易","content":"戚戚复戚戚，送君远行役。行役非中原，海外黄沙碛。伶俜独居妾，迢递长征客。君望功名归，妾忧生死隔。谁家无夫妇，何人不离坼。所恨薄命身，嫁迟别日迫。妾身有存殁，妾心无改易。生作闺中妇，死作山头石。掩泪别乡里，飘飖将远行。茫茫绿野中，春尽孤客情。驱马上丘陇，高低路不平。风吹棠梨花，啼鸟时一声。古墓何代人，不知姓与名。化作路傍土，年年春草生。感彼忽自悟，今我何营营。朝采山上薇，暮采山上薇。岁晏薇亦尽，饥来何所为。坐饮白石水，手把青松枝。击节独长歌，其声清且悲。枥马非不肥，所苦常絷维。豢豕非不饱，所忧竟为牺。行行歌此曲，以慰常苦饥。雨露长纤草，山苗高入云。风雪折劲木，涧松摧为薪。风摧此何意，雨长彼何因。百丈涧底死，寸茎山上春。可怜苦节士，感此涕盈巾。窈窕双鬟女，容德俱如玉。昼居不逾阈，夜行常秉烛。气如含露兰，心如贯霜竹。宜当备嫔御，胡为守幽独。无媒不得选，年忽过三六。岁暮望汉宫，谁在黄金屋。邯郸进倡女，能唱黄花曲。一曲称君心，恩荣连九族。栖栖远方士，读书三十年。业成无知己，徒步来入关。长安多王侯，英俊竞攀援。幸随众宾末，得厕门馆间。东阁有旨酒，中堂有管弦。何为向隅客，对此不开颜。富贵无是非，主人终日欢。贫贱多悔尤，客子中夜叹。归去复归去，故乡贫亦安。凉风飘嘉树，日夜减芳华。下有感秋妇，攀条苦悲嗟。我本幽闲女，结发事豪家。豪家多婢仆，门内颇骄奢。良人近封侯，出入鸣玉珂。自从富贵来，恩薄谗言多。冢妇独守礼，群妾互奇邪。但信言有玷，不察心无瑕。容光未销歇，欢爱忽蹉跎。何意掌上玉，化为眼中砂。盈盈一尺水，浩浩千丈河。勿言小大异，随分有风波。闺房犹复尔，邦国当如何。心亦无所迫，身亦无所拘。何为肠中气，郁郁不得舒。不舒良有以，同心久离居。五年不见面，三年不得书。念此令人老，抱膝坐长吁。岂无盈尊酒，非君谁与娱。揽衣出门行，游观绕林渠。澹澹春水暖，东风生绿蒲。上有和鸣雁，下有掉尾鱼。飞沉一何乐，鳞羽各有徒。而我方独处，不与之子俱。顾彼自伤己，禽鱼之不如。出游欲遣忧，孰知忧有馀。春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依。","dynasty":"唐代","title":"续古诗十首"}
{"author":"白居易","content":"眼闇头风事事妨，绕篱新菊为谁黄。闲游日久心慵倦，痛饮年深肺损伤。吴郡两回逢九月，越州四度见重阳。怕飞杯酒多分数，厌听笙歌旧曲章。蟋蟀声寒初过雨，茱萸色浅未经霜。去秋共数登高会，又被今年减一场。","dynasty":"唐代","title":"九日寄微之"}
{"author":"白居易","content":"兔园春雪梁王会，想对金罍咏玉尘。今日相如身在此，不知客右坐何人。","dynasty":"唐代","title":"雪中寄令狐相公，兼呈梦得"}
{"author":"白居易","content":"满池春水何人爱，唯我回看指似君。直似挼蓝新汁色，与君南宅染罗裙。","dynasty":"唐代","title":"春池上戏赠李郎中"}
{"author":"白居易","content":"身名身事两蹉跎，试就先生问若何。从此神仙学得否，白须虽有未为多。","dynasty":"唐代","title":"问韦山人山甫"}
{"author":"白居易","content":"宦情本淡薄，年貌又老丑。紫绶与金章，于予亦何有。有时独隐几，答然无所偶。卧枕一卷书，起尝一杯酒。书将引昏睡，酒用扶衰朽。客到忽已酣，脱巾坐搔首。疏顽倚老病，容恕惭交友。忽思庄生言，亦拟鞭其后。","dynasty":"唐代","title":"隐几赠客"}
{"author":"白居易","content":"雪鬓年颜老，霜庭景气秋。病看妻检药，寒遣婢梳头。身外名何有，人间事且休。澹然方寸内，唯拟学虚舟。","dynasty":"唐代","title":"秋寒"}
{"author":"白居易","content":"江从西南来，浩浩无旦夕。长波逐若泻，连山凿如劈。千年不壅溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫功，馀水斯委积。洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不爱惜。邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯。手提倚天剑，重来亲指画。疏河似翦纸，决壅同裂帛。渗作膏腴田，蹋平鱼鳖宅。龙宫变闾里，水府生禾麦。坐添百万户，书我司徒籍。","dynasty":"唐代","title":"自蜀江至洞庭湖口有感而作"}
{"author":"白居易","content":"旌钺从櫜鞬，宾僚礼数全。夔龙来要地，鹓鹭下辽天。赭汗骑骄马，青娥舞醉仙。合成江上作，散到洛中传。陋巷能无酒，贫池亦有船。春装秋未寄，谩道有闲钱。主","dynasty":"唐代","title":"戏和微之答窦七行军之作（依本韵）"}
{"author":"白居易","content":"林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。","dynasty":"唐代","title":"南院"}
{"author":"白居易","content":"谏诤知无补，迁移分所当。不堪匡圣主，只合事空王。龙象投新社，鹓鸾失故行。沉吟辞北阙，诱引向西方。便住双林寺，仍开一草堂。平治行道路，安置坐禅床。手版支为枕，头巾阁在墙。先生乌几舄，居士白衣裳。竟岁何曾闷，终身不拟忙。灭除残梦想，换尽旧心肠。世界多烦恼，形神久损伤。正从风鼓浪，转作日销霜。吾道寻知止，君恩偶未忘。忽蒙颁凤诏，兼谢剖鱼章。莲静方依水，葵枯重仰阳。三车犹夕会，五马已晨装。去似寻前世，来如别故乡。眉低出鹫岭，脚重下蛇冈。渐望庐山远，弥愁峡路长。香炉峰隐隐，巴字水茫茫。瓢挂留庭树，经收在屋梁。春抛红药圃，夏忆白莲塘。唯拟捐尘事，将何答宠光。有期追永远，无政继龚黄。南国秋犹热，西斋夜暂凉。闲吟四句偈，静对一炉香。身老同丘井，心空是道场。觅僧为去伴，留俸作归粮。为报山中侣，凭看竹下房。会应归去在，松菊莫教荒。","dynasty":"唐代","title":"郡斋暇日忆庐山草堂兼寄二林僧社三十韵多叙…出处之意"}
{"author":"白居易","content":"何处春深好，春深痛饮家。十分杯里物，五色眼前花。餔歠眠糟瓮，流涎见曲车。中山一沈醉，千度日西斜。","dynasty":"唐代","title":"和春深二十首其十四"}
{"author":"白居易","content":"山鹧鸪，朝朝暮暮啼复啼，啼时露白风凄凄。黄茅冈头秋日晚，苦竹岭下寒月低。畬田有粟何不啄，石楠有枝何不栖。迢迢不缓复不急，楼上舟中声暗入。梦乡迁客展转卧，抱儿寡妇彷徨立。山鹧鸪，尔本此乡鸟，生不辞巢不别群，何苦声声啼到晓。啼到晓，唯能愁北人，南人惯闻如不闻。","dynasty":"唐代","title":"山鹧鸪"}
{"author":"白居易","content":"蛮子朝，泛皮船兮渡绳桥，来自巂州道路遥。入界先经蜀川过，蜀将收功先表贺。臣闻云南六诏蛮，东连牂牁西连蕃。六诏星居初琐碎，合为一诏渐强大。开元皇帝虽圣神，唯蛮倔强不来宾。鲜于仲通六万卒，征蛮一阵全军没。至今西洱河岸边，箭孔刀痕满枯骨。谁知今日慕华风，不劳一人蛮自通。诚由陛下休明德，亦赖微臣诱谕功。德宗省表知如此，笑令中使迎蛮子。蛮子导从者谁何，摩挲俗羽双隈伽。清平官持赤藤杖，大将军系金呿嗟。异牟寻男寻阁劝，特敕召对延英殿。上心贵在怀远蛮，引临玉座近天颜。冕旒不垂亲劳俫.赐衣赐食移时对。移时对，不可得，大臣相看有羡色。可怜宰相拖紫佩金章，朝日唯闻对一刻。","dynasty":"唐代","title":"蛮子朝－刺将骄而相备位也"}
{"author":"白居易","content":"曲江新岁后，冰与水相和。南岸犹残雪，东风未有波。偶游身独自，相忆意如何。莫待春深去，花时鞍马多。","dynasty":"唐代","title":"曲江独行，招张十八"}
{"author":"白居易","content":"昔我十年前，与君始相识。曾将秋竹竿，比君孤且直。中心一以合，外事纷无极。共保秋竹心，风霜侵不得。始嫌梧桐树，秋至先改色。不爱杨柳枝，春来软无力。怜君别我后，见竹长相忆。长欲在眼前，故栽庭户侧。分首今何处，君南我在北。吟我赠君诗，对之心恻恻。","dynasty":"唐代","title":"酬元九对新栽竹有怀见寄"}
{"author":"白居易","content":"亭亭独步□枝花，红脸青娥不是夸。作将喜貌为愁貌，未惯离家往婿家。","dynasty":"唐代","title":"赞崔氏夫人"}
{"author":"白居易","content":"晴教晒药泥茶灶，闲看科松洗竹林。活计纵贫长净洁，池亭虽小颇幽深。厨香炊黍调和酒，窗暖安弦拂拭琴。老去生涯祗如此，更无馀事可劳心。","dynasty":"唐代","title":"偶吟二首其二"}
{"author":"白居易","content":"衰残与世日相疏，惠好唯君分有馀。茶药赠多因病久，衣裳寄早及寒初。交情郑重金相似，诗韵清锵玉不如。醉傅狂言人尽笑，独知我者是尚书。","dynasty":"唐代","title":"继之尚书自余病来寄遗非一又蒙览醉吟先生…酬谢"}
{"author":"白居易","content":"一片瑟瑟石，数竿青青竹。向我如有情，依然看不足。况临北窗下，复近西塘曲。筠风散馀清，苔雨含微绿。有妻亦衰老，无子方茕独。莫掩夜窗扉，共渠相伴宿。","dynasty":"唐代","title":"北窗竹石"}
{"author":"白居易","content":"管妙弦清歌入云，老人合眼醉醺醺。诚知不及当年听，犹觉闻时胜不闻。","dynasty":"唐代","title":"听歌"}
{"author":"白居易","content":"风转云头敛，烟销水面开。晴虹桥影出，秋雁橹声来。郡静官初罢，乡遥信未回。明朝是重九，谁劝菊花杯。","dynasty":"唐代","title":"河亭晴望（九月八日）"}
{"author":"白居易","content":"晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。“主人慎勿语，中尉正承恩！”","dynasty":"唐代","tags":"叙事，回忆，讽刺","title":"宿紫阁山北村"}
{"author":"白居易","content":"感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。","dynasty":"唐代","tags":"节日，思念，亲人","title":"除夜寄弟妹"}
{"author":"白居易","content":"小树山榴近砌栽，半含红萼带花来。争知司马夫人妒，移到庭前便不开。","dynasty":"唐代","title":"戏问山石榴"}
{"author":"白居易","content":"山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，闇香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂。汎拂香炉烟，隐映斧藻屏。为君布绿阴，当暑荫轩楹。沈沈绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，剪叶封弟兄。受君岁月功，不独资生成。为君长高枝，凤皇上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰。岁月不尔驻，孤芳坐凋零。请向桐枝上，为余题姓名。待余有势力，移尔献丹庭。","dynasty":"唐代","title":"和荅诗十首其三荅桐花"}
{"author":"白居易","content":"饮徒歌伴今何在，雨散云飞尽不回。从此香山风月夜，祗应长是一身来。","dynasty":"唐代","title":"五年秋病后独宿香山寺三绝句其二"}
{"author":"白居易","content":"郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄閤交夔龙。俛仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。","dynasty":"唐代","title":"题赠郑秘书徵君石沟溪隐居"}
{"author":"白居易","content":"闻君梦游仙，轻举超世雰。握持尊皇节，统卫吏兵军。灵旗星月象，天衣龙凤纹。佩服交带箓，讽吟蕊珠文。阆宫缥缈间，钧乐依稀闻。斋心谒西母，暝拜朝东君。烟霏子晋裾，霞烂麻姑裙。倏忽别真侣，怅望随归云。人生同大梦，梦与觉谁分。况此梦中梦，悠哉何足云。假如金阙顶，设使银河濆。既未出三界，犹应在五蕴。饮咽日月精，茹嚼沆瀣芬。尚是色香味，六尘之所熏。仙中有大仙，首出梦幻群。慈光一照烛，奥法相絪缊。不知万龄暮，不见三光曛。一性自了了，万缘徒纷纷。苦海不能漂，劫火不能焚。此是竺乾教，先生垂典坟。","dynasty":"唐代","title":"和微之诗二十三首。和送刘道士游天台"}
{"author":"白居易","content":"淙淙三峡水，浩浩万顷陂。未如新塘上，微风动涟漪。小萍加泛泛，初蒲正离离。红鲤二三寸，白莲八九枝。绕水欲成径，护堤方插篱。已被山中客，呼作白家池。","dynasty":"唐代","title":"草堂前新开一池，养鱼种荷，日有幽趣"}
{"author":"白居易","content":"洛下田园久抛掷，吴中歌酒莫留连。嵩阳云树伊川月，已校归迟四五年。","dynasty":"唐代","title":"酬别周从事二首其二"}
{"author":"白居易","content":"今日阶前红芍药，几花欲老几花新。开时不解比色相，落后始知如幻身。空门此去几多地，欲把残花问上人。","dynasty":"唐代","title":"感芍药花，寄正一上人"}
{"author":"白居易","content":"帐小青毡暖，杯香绿蚁新。醉怜今夜月，欢忆去年人。暗落灯花烬，闲生草座尘。殷勤报弦管，明日有嘉宾。","dynasty":"唐代","title":"雪夜对酒招客"}
{"author":"白居易","content":"忆君我正泊行舟，望我君应上郡楼。万里月明同此夜，黄河东面海西头。","dynasty":"唐代","title":"河阴夜泊忆微之"}
{"author":"白居易","content":"借问江湖与海水，何似君情与妾心。相恨不如潮有信，相思始觉海非深。","dynasty":"唐代","title":"杂曲歌辞其四浪淘沙"}
{"author":"白居易","content":"长夜君先去，残年我几何。秋风满衫泪，泉下故人多。","dynasty":"唐代","title":"微之敦诗晦叔相次长逝岿然自伤因成二绝其二"}
{"author":"白居易","content":"御宇恢皇化，传家叶至公。华夷臣妾内，尧舜弟兄中。制度移民俗，文章变国风。开成与贞观，实录事多同。晏驾辞双阙，灵仪出九衢。上云归碧落，下席葬苍梧。蓂晚馀尧历，龟新启夏图。三朝联棣萼，从古帝王无。严恭七月礼，哀恸万人心。地感胜秋气，天愁结夕阴。鼎湖龙渐远，濛汜日初沈。唯有云韶乐，长留治世音。化成同轨表清平，恩结连枝感圣明。帝与九龄虽吉梦，山呼万岁是虚声。月低仪仗辞兰路，风引笳箫入柏城。老病龙髯攀不及，东周退傅最伤情。","dynasty":"唐代","title":"开成大行皇帝挽歌词四首，奉敕撰进"}
{"author":"白居易","content":"新篇日日成，不是爱声名。旧句时时改，无妨悦性情。但令长守郡，不觉却归城。只拟江湖上，吟哦过一生。","dynasty":"唐代","title":"诗解"}
{"author":"白居易","content":"元和二年秋，我年三十七。长庆二年秋，我年五十一。中间十四年，六年居谴黜。穷通与荣悴，委运随外物。遂师庐山远，重吊湘江屈。夜听竹枝愁，秋看滟堆没。近辞巴郡印，又秉纶闱笔。晚遇何足言，白发映朱绂。销沉昔意气，改换旧容质。独有曲江秋，风烟如往日。疏芜南岸草，萧飒西风树。秋到未几时，蝉声又无数。莎平绿茸合，莲落青房露。今日临望时，往年感秋处。池中水依旧，城上山如故。独我鬓间毛，昔黑今垂素。荣名与壮齿，相避如朝暮。时命始欲来，年颜已先去。当春不欢乐，临老徒惊误。故作咏怀诗，题于曲江路。","dynasty":"唐代","title":"曲江感秋二首"}
{"author":"白居易","content":"久眠褐被为居士，忽挂绯袍作使君。身出草堂心不出，庐山未要勒移文。","dynasty":"唐代","title":"别草堂三绝句其二"}
{"author":"白居易","content":"随波逐浪到天涯，迁客西还有几家。却到帝都重富贵，请君莫忘浪淘沙。","dynasty":"唐代","title":"浪淘沙"}
{"author":"白居易","content":"一日复一日，自问何留滞。为贪逐日俸，拟作归田计。亦须随丰约，可得无限剂。若待足始休，休官在何岁。","dynasty":"唐代","title":"自咏五首其四"}
{"author":"白居易","content":"九十不衰真地仙，六旬犹健亦天怜。今年相遇莺花月，此夜同欢歌酒筵。四座齐声和丝竹，两家随分斗金钿。留君到晓无他意，图向君前作少年。","dynasty":"唐代","title":"春夜宴席上戏赠裴淄川"}
{"author":"白居易","content":"楚王疑忠臣，江南放屈平。晋朝轻高士，林下弃刘伶。一人常独醉，一人常独醒。醒者多苦志，醉者多欢情。欢情信独善，苦志竟何成。兀傲瓮间卧，憔悴泽畔行。彼忧而此乐，道理甚分明。愿君且饮酒，勿思身后名。","dynasty":"唐代","title":"效陶潜体诗十六首其十三"}
{"author":"白居易","content":"适情处处皆安乐，大抵园林胜市朝。烦闹荣华犹易过，优闲福禄更难销。自怜老大宜疏散，却被交亲叹寂寥。终日相逢不相见，两心相去一何遥。","dynasty":"唐代","title":"谕亲友"}
{"author":"白居易","content":"淡红花帔浅檀蛾，睡脸初开似剪波。坐对珠笼闲理曲，琵琶鹦鹉语相和。","dynasty":"唐代","title":"吴宫辞"}
{"author":"白居易","content":"自知气发每因情，情在何由气得平。若问病根深与浅，此身应与病齐生。","dynasty":"唐代","title":"病气"}
{"author":"白居易","content":"杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。","dynasty":"唐代","title":"酬梦得比萱草见赠"}
{"author":"白居易","content":"隋堤柳，岁久年深尽衰朽。风飘飘兮雨萧萧，三株两株汴河口。老枝病叶愁杀人，曾经大业年中春。大业年中炀天子，种柳成行夹流水。西自黄河东至淮，绿阴一千三百里。大业末年春暮月，柳色如烟絮如雪。南幸江都恣佚游，应将此柳系龙舟。紫髯郎将护锦缆，青娥御史直迷楼。海内财力此时竭，舟中歌笑何日休。上荒下困势不久，宗社之危如缀旒。炀天子，自言福祚长无穷，岂知皇子封酅公。龙舟未过彭城閤，义旗已入长安宫。萧墙祸生人事变，晏驾不得归秦中。土坟数尺何处葬，吴公台下多悲风。二百年来汴河路，沙草和烟朝复暮。后王何以鉴前王，请看隋堤亡国树。","dynasty":"唐代","title":"新乐府隋堤柳悯亡国也"}
{"author":"白居易","content":"冬旦寒惨澹，云日无晶辉。当此岁暮感，见君晨兴诗。君诗亦多苦，苦在兄远离。我苦不在远，缠绵肝与脾。西院病孀妇，后床孤侄儿。黄昏一恸后，夜半十起时。病眼两行血，衰鬓万茎丝。咽绝五脏脉，瘦消百骸脂。双目失一目，四肢断两肢。不如溘然逝，安用半活为。谁谓荼檗苦，荼檗甘如饴。谁谓汤火热，汤火冷如澌。前时君寄诗，忧念问阿龟。喉燥声气窒，经年无报辞。及睹晨兴句，未吟先涕垂。因兹涟洳际，一吐心中悲。茫茫四海间，此苦唯君知。去我四千里，使我告诉谁。仰头向青天，但见雁南飞。凭雁寄一语，为我达微之。弦绝有续胶，树斩可接枝。唯我中肠断，应无连得期。","dynasty":"唐代","title":"和微之诗二十三首。和晨兴因报问龟儿"}
{"author":"白居易","content":"采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。","dynasty":"唐代","tags":"写人，悼亡","title":"李白墓"}
{"author":"白居易","content":"借问江潮与海水，何似君情与妾心？相恨不如潮有信，相思始觉海非深。","dynasty":"唐代","tags":"宋词三百首，妇女，思念，爱情，忠贞","title":"浪淘沙·借问江潮与海水"}
{"author":"白居易","content":"母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。","dynasty":"唐代","tags":"母亲，离别","title":"母别子"}
{"author":"白居易","content":"天平山上白云泉，云自无心水自闲。何必奔冲山下去，更添波浪向人间。","dynasty":"唐代","tags":"山水，写景，寓志","title":"白云泉"}
{"author":"白居易","content":"十月江南天气好，可怜冬景似春华。霜轻未杀萋萋草，日暖初干漠漠沙。老柘叶黄如嫩树，寒樱枝白是狂花。此时却羡闲人醉，五马无由入酒家。","dynasty":"唐代","tags":"冬天","title":"早冬"}
{"author":"白居易","content":"弄石临溪坐，寻花绕寺行。时时闻鸟语，处处是泉声。","dynasty":"唐代","tags":"抒情，写景，早教古诗100首","title":"遗爱寺"}
{"author":"白居易","content":"绕池闲步看鱼游，正值儿童弄钓舟。一种爱鱼心各异，我来施食尔垂钩。","dynasty":"唐代","tags":"写景，抒情","title":"观游鱼"}
{"author":"白居易","content":"湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。","dynasty":"唐代","tags":"春天，西湖","title":"春题湖上"}
{"author":"白居易","content":"历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。","dynasty":"唐代","tags":"抒怀，感慨，思念，友人","title":"偶作寄朗之"}
{"author":"白居易","content":"岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。","dynasty":"唐代","tags":"思乡","title":"阴雨"}
{"author":"白居易","content":"莺早乍啼犹冷落，花寒欲发尚迟疑。","dynasty":"唐代","title":"早春闲行"}
{"author":"白居易","content":"百里音书何太迟，暮秋把得暮春诗。柳条绿日君相忆，梨叶红时我始知。莫叹学官贫冷落，犹胜村客病支离。形容意绪遥看取，不似华阳观里时。","dynasty":"唐代","title":"渭村酬李二十见寄"}
{"author":"白居易","content":"养无晨昏膳，隐无伏腊资。遂求及亲禄，黾勉来京师。薄俸未及亲，别家已经时。冬积温席恋，春违采兰期。夏至一阴生，稍稍夕漏迟。块然抱愁者，长夜独先知。悠悠乡关路，梦去身不随。坐惜时节变，蝉鸣槐花枝。","dynasty":"唐代","title":"思归（时初为校书郎）"}
{"author":"白居易","content":"破柏作书匮，匮牢柏复坚。收贮谁家集，题云白乐天。我生业文字，自幼及老年。前后七十卷，小大三千篇。诚知终散失，未忍遽弃捐。自开自锁闭，置在书帷前。身是邓伯道，世无王仲宣。只应分付女，留与外孙传。","dynasty":"唐代","title":"题文集匮"}
{"author":"白居易","content":"一辞魏阙就商宾，散地闲居八九春。初时被目为迂叟，近日蒙呼作隐人。冷暖俗情谙世路，是非闲论任交亲。应须绳墨机关外，安置疏愚钝滞身。","dynasty":"唐代","title":"迂叟"}
{"author":"白居易","content":"昔我十年前，与君始相识。曾将秋竹竿，比君孤且直。中心一以合，外事纷无极。共保秋竹心，风霜侵不得。始嫌梧桐树，秋至先改色。不爱杨柳枝，春来软无力。怜君别我后，见竹长相忆。长欲在眼前，故栽庭户侧。分首今何处，君南我在北。吟我赠君诗，对之心恻恻。","dynasty":"唐代","title":"酬元九对新栽竹有怀见寄"}
{"author":"白居易","content":"丘墟郭门外，寒食谁家哭。风吹旷野纸钱飞，古墓累累春草绿。棠梨花映白杨树，尽是死生离别处。冥寞重泉哭不闻，萧萧暮雨人归去。","dynasty":"唐代","title":"寒食野望吟"}
{"author":"白居易","content":"沙鹤上阶立，潭月当户开。此中留我宿，两夜不能回。幸与静境遇，喜无归侣催。从今独游后，不拟共人来。","dynasty":"唐代","title":"仙游寺独宿"}
{"author":"白居易","content":"香毬趁拍回环匼，花盏抛巡取次飞。自入春来未同醉，那能夜去独先归。","dynasty":"唐代","title":"醉后赠人"}
{"author":"白居易","content":"迢迢东郊上，有土青崔嵬。不知何代物，疑是巴王台。巴歌久无声，巴宫没黄埃。靡靡春草合，牛羊缘四隈。我来一登眺，目极心悠哉。始见江山势，峰叠水环回。凭高视听旷，向远胸襟开。唯有故园念，时时东北来。","dynasty":"唐代","title":"登城东古台"}
{"author":"白居易","content":"春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依。","dynasty":"唐代","title":"续古诗十首其十"}
{"author":"白居易","content":"别业甬城北，抛来二十春。改移新径路，变换旧村邻。有税田畴薄，无官弟侄贫。田园何用问，强半属他人。","dynasty":"唐代","title":"甬桥旧业"}
{"author":"白居易","content":"心问身云何泰然，严冬暖被日高眠。放君快活知恩否，不早朝来十一年。","dynasty":"唐代","title":"自戏三绝句。心问身"}
{"author":"白居易","content":"官牛官牛驾官车，浐水岸边般载沙。一石沙，几斤重？朝载暮载将何用？载向五门官道西，绿槐阴下铺沙堤。昨来新拜右丞相，恐怕泥涂污马蹄。右丞相，马蹄踏沙虽净洁，牛领牵车欲流血。右丞相，但能济人治国调阴阳，官牛领穿亦无妨。","dynasty":"唐代","title":"官牛"}
{"author":"白居易","content":"戚里誇为贤驸马，儒家认作好诗人。鲁侯不得辜风景，沂水年年有暮春。","dynasty":"唐代","title":"送兖州崔大夫驸马赴镇"}
{"author":"白居易","content":"无论海角与天涯，大抵心安即是家。路远谁能念乡曲，年深兼欲忘京华。忠州且作三年计，种杏栽桃拟待花。","dynasty":"唐代","title":"种桃杏"}
{"author":"白居易","content":"忆昨征还日，三人归路同。此生都是梦，前事旋成空。杓直泉埋玉，虞平烛过风。唯残乐天在，头白向江东。","dynasty":"唐代","title":"商山路有感"}
{"author":"白居易","content":"惆怅时节晚，两情千里同。离忧不散处，庭树正秋风。燕影动归翼，蕙香销故丛。佳期与芳岁，牢落两成空。","dynasty":"唐代","title":"感秋寄远"}
{"author":"白居易","content":"日出起盥栉，振衣入道场。寂然无他念，但对一炉香。日高始就食，食亦非膏粱。精粗随所有，亦足饱充肠。日午脱巾簪，燕息窗下床。清风飒然至，卧可致羲皇。日西引杖屦，散步游林塘。或饮茶一盏，或吟诗一章。日入多不食，有时唯命觞。何以送闲夜，一曲秋霓裳。一日分五时，作息率有常。自喜老后健，不嫌闲中忙。是非一以贯，身世交相忘。若问此何许，此是无何乡。","dynasty":"唐代","title":"偶作二首其二"}
{"author":"白居易","content":"素房含露玉冠鲜，绀叶摇风钿扇圆。本是吴州供进藕，今为伊水寄生莲。移根到此三千里，结子经今六七年。不独池中花故旧，兼乘旧日采花船。","dynasty":"唐代","title":"六年秋重题白莲"}
{"author":"白居易","content":"春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依。","dynasty":"唐代","title":"续古诗十首其十"}
{"author":"白居易","content":"兔园春雪梁王会，想对金罍咏玉尘。今日相如身在此，不知客右坐何人。","dynasty":"唐代","title":"雪中寄令狐相公，兼呈梦得"}
{"author":"白居易","content":"闲园多芳草，春夏香靡靡。深树足佳禽，旦暮鸣不已。院门闭松竹，庭径穿兰芷。爱彼池上桥，独来聊徙倚。鱼依藻长乐，鸥见人暂起。有时舟随风，尽日莲照水。谁知郡府内，景物闲如此。始悟喧静缘，何尝系远迩。","dynasty":"唐代","title":"郡中西园"}
{"author":"白居易","content":"海梅半白柳微黄，冻水初融日欲长。度腊都无苦霜霰，迎春先有好风光。郡中起晚听衙鼓，城上行慵倚女墙。公事渐闲身且健，使君殊未厌馀杭。","dynasty":"唐代","title":"腊后岁前遇景咏意"}
{"author":"白居易","content":"前岁花前五十二，今年花前五十五。岁课年功头发知，从霜成雪君看取。几人得老莫自嫌，樊李吴韦尽成土。南州桃李北州梅，且喜年年作花主。花前置酒谁相劝，容坐唱歌满起舞。欲散重拈花细看，争知明日无风雨。","dynasty":"唐代","title":"花前叹"}
{"author":"白居易","content":"忽忆两家同里巷，何曾一处不追随。闲游预算分朝日，静语多同待漏时。花下放狂冲黑饮，灯前起坐彻明棋。可知风雨孤舟夜，芦苇丛中作此诗。","dynasty":"唐代","title":"独树浦雨夜寄李六郎中"}
{"author":"白居易","content":"山中不栖鸟，夜半声嘤嘤。似道思归乐，行人掩泣听。皆疑此山路，迁客多南征。忧愤气不散，结化为精灵。我谓此山鸟，本不因人生。人心自怀土，想作思归鸣。孟尝平居时，娱耳琴泠泠。雍门一言感，未奏泪沾缨。魏武铜雀妓，日与欢乐并。一旦西陵望，欲歌先涕零。峡猿亦何意，陇水复何情。为入愁人耳，皆为肠断声。请看元侍御，亦宿此邮亭。因听思归鸟，神气独安宁。问君何以然，道胜心自平。虽为南迁客，如在长安城。云得此道来，何虑复何营。穷达有前定，忧喜无交争。所以事君日，持宪立大庭。虽有回天力，挠之终不倾。况始三十馀，年少有直名。心中志气大，眼前爵禄轻。君恩若雨露，君威若雷霆。退不苟免难，进不曲求荣。在火辨玉性，经霜识松贞。展禽任三黜，灵均长独醒。获戾自东洛，贬官向南荆。再拜辞阙下，长揖别公卿。荆州又非远，驿路半月程。汉水照天碧，楚山插云青。江陵橘似珠，宜城酒如饧。谁谓谴谪去，未妨游赏行。人生百岁内，天地暂寓形。太仓一稊米，大海一浮萍。身委逍遥篇，心付头陀经。尚达死生观，宁为宠辱惊。中怀苟有主，外物安能萦。任意思归乐，声声啼到明。","dynasty":"唐代","title":"和荅诗十首其一和思归乐"}
{"author":"白居易","content":"三年为刺史，无政在人口。唯向城郡中，题诗十馀首。惭非甘棠咏，岂有思人不。三年为刺史，饮冰复食檗。唯向天竺山，取得两片石。此抵有千金，无乃伤清白。","dynasty":"唐代","title":"三年为刺史二首"}
{"author":"白居易","content":"献岁晴和风景新，铜驼街郭暖无尘。府庭共贺三川雪，县道分行百里春。朱绂洛阳官位屈，青袍长水俸钱贫。有何功德纡金紫，若比同年是幸人。","dynasty":"唐代","title":"早春雪后赠洛阳李长官长水郑明府二同年"}
{"author":"白居易","content":"吟山歌水嘲风月，便是三年官满时。春为醉眠多闭閤，秋因晴望暂褰帷。更无一事移风俗，唯化州民解咏诗。","dynasty":"唐代","title":"留题郡斋"}
{"author":"白居易","content":"霜降山水清，王屋十月时。石泉碧漾漾，岩树红离离。朝为灵都游，暮有阳台期。飘然世尘外，鸾鹤如可追。忽念公程尽，复惭身力衰。天坛在天半，欲上心迟迟。尝闻此游者，隐客与损之。各抱贵仙骨，俱非泥垢姿。二人相顾言，彼此称男儿。若不为松乔，即须作皋夔。今果如其语，光彩双葳蕤。一人佩金印，一人翳玉芝。我来高其事，咏叹偶成诗。为君题石上，欲使故山知。","dynasty":"唐代","title":"早冬游王屋自灵都抵阳台上方望天坛偶吟成章寄…李相公"}
{"author":"白居易","content":"白屋炊香饭，荤膻不入家。滤泉澄葛粉，洗手摘藤花。青芥除黄叶，红姜带紫芽。命师相伴食，斋罢一瓯茶。","dynasty":"唐代","title":"招韬光禅师（见咸淳临安志）"}
{"author":"白居易","content":"随缘逐处便安闲，不入朝廷不住山。心似虚舟浮水上，身同宿鸟寄林间。尚平婚嫁了无累，冯翊符章封却还。处分贫家残活计，匹如身后莫相关。","dynasty":"唐代","title":"咏怀"}
{"author":"白居易","content":"洞房门上挂桑弧，香水盆中浴凤雏。还似初生三日魄，嫦娥满月即成珠。爱惜肯将同宝玉，喜欢应胜得王侯。弄璋诗句多才思，愁杀无儿老邓攸。","dynasty":"唐代","title":"崔侍御以孩子三日示其所生诗见示因以二绝句和之"}
{"author":"白居易","content":"半依云渚半依山，爱此令人不欲还。负郭田园九八顷，向阳茅屋两三间。寒松纵老风标在，野鹤虽饥饮啄闲。一卧江村来早晚，著书盈帙鬓毛斑。","dynasty":"唐代","title":"题王处士郊居"}
{"author":"白居易","content":"先生老去饮无兴，居士病来闲有馀。犹觉醉吟多放逸，不如禅定更清虚。柘枝紫袖教丸药，羯鼓苍头遣种蔬。却被山僧戏相问，一时改业意何如。","dynasty":"唐代","title":"改业"}
{"author":"白居易","content":"集贤池馆从他盛，履道林亭勿自轻。往往归来嫌窄小，年年为主莫无情。","dynasty":"唐代","title":"重戏赠"}
{"author":"白居易","content":"殷勤傍石绕泉行，不说何人知我情。渐恐耳聋兼眼暗，听泉看石不分明。","dynasty":"唐代","title":"题石泉"}
{"author":"白居易","content":"云截山腰断，风驱雨脚回。早阴江上散，残热日中来。却取生衣著，重拈竹簟开。谁能淘晚热，闲饮两三杯。","dynasty":"唐代","title":"残暑招客"}
{"author":"白居易","content":"每看阙下丹青树，不忘天边锦绣林。西掖垣中今日眼，南宾楼上去年心。花含春意无分别，物感人情有浅深。最忆东坡红烂熳，野桃山杏水林檎。","dynasty":"唐代","title":"西省对花忆忠州东坡新花树，因寄题东楼"}
{"author":"白居易","content":"前有别杨柳枝，梦得继和有“春尽絮飞”之句。又复戏答。柳老春深日又斜，任他飞向别人家。谁能更学孩童戏，寻逐春风捉柳花。","dynasty":"唐代","title":"杨柳枝·前有别杨柳枝"}
{"author":"白居易","content":"琴中古曲是幽兰，为我殷勤更弄看。欲得身心俱静好，自弹不及听人弹。","dynasty":"唐代","title":"听幽兰"}
{"author":"白居易","content":"百千家似围棋局，十二街如种菜畦。遥认微微入朝火，一条星宿五门西。","dynasty":"唐代","title":"登观音台望城"}
{"author":"白居易","content":"白发镊不尽，根在愁肠中。","dynasty":"唐代","title":"句"}
{"author":"白居易","content":"树根雪尽催花发，池岸冰消放草生。唯有须霜依旧白，春风于我独无情。道场斋戒今初毕，酒伴欢娱久不同。不把一杯来劝我，无情亦得似春风。","dynasty":"唐代","title":"叹春风兼赠李二十侍郎二绝"}
{"author":"白居易","content":"西斋寂已暮，叩门声嘀嘀。知是君宿来，自拂尘埃席。村家何所有？茶果迎来客。贫静似僧居，竹林依四壁。厨灯斜影出，檐雨余声滴。不是爱闲人，肯来同此夕？","dynasty":"唐代","title":"麴生访宿"}
{"author":"白居易","content":"何处画功业，何处题诗篇。麒麟高阁上，女几小山前。尔后多少时，四朝二十年。贼骨化为土，贼垒犁为田。一从贼垒平，陈蔡民晏然。骡军成牛户，鬼火变人烟。生子已嫁娶，种桑亦丝绵。皆云公之德，欲报无由缘。公今在何处，守都镇三川。旧宅留永乐，新居开集贤。公今在何官，被衮珥貂蝉。战袍破犹在，髀肉生欲圆。襟怀转萧洒，气力弥精坚。登山不拄杖，上马能掉鞭。利泽浸入池，福降升自天。昔号天下将，今称地上仙。勿追赤松游，勿拍洪崖肩。商山有遗老，可以奉周旋。","dynasty":"唐代","title":"题裴晋公女几山刻石诗后"}
{"author":"白居易","content":"何处难忘酒，逐臣归故园。赦书逢驿骑，贺客出都门。半面瘴烟色，满衫乡泪痕。此时无一盏，何物可招魂。","dynasty":"唐代","title":"劝酒十四首其七"}
{"author":"白居易","content":"故交海内只三人，二坐岩廊一卧云。老爱诗书还似我，荣兼将相不如君。百年胶漆初心在，万里烟霄中路分。阿阁鸾凰野田鹤，何人信道旧同群。","dynasty":"唐代","title":"予与山南王仆射起、淮南李仆射绅…举之、公垂二相公"}
{"author":"白居易","content":"地润东风暖，闲行蹋草芽。呼童遣移竹，留客伴尝茶。霤滴檐冰尽，尘浮隙日斜。新居未曾到，邻里是谁家。","dynasty":"唐代","title":"新居早春二首其二"}
{"author":"白居易","content":"心亦无所迫，身亦无所拘。何为肠中气，郁郁不得舒。不舒良有以，同心久离居。五年不见面，三年不得书。念此令人老，抱膝坐长吁。岂无盈尊酒，非君谁与娱。","dynasty":"唐代","title":"续古诗十首其八"}
{"author":"白居易","content":"世人求富贵，多为身嗜欲。盛衰不自由，得失常相逐。问君少年日，苦学将干禄。负笈尘中游，抱书雪前宿。布衾不周体，藜茄才充腹。三十登宦途，五十被朝服。奴温已挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日终天速。从古无奈何，短歌听一曲。","dynasty":"唐代","title":"相和歌辞短歌行二首其二"}
{"author":"白居易","content":"莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，酒伴醉悠悠。莫作商人去，恓惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。矻矻皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾焦为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。","dynasty":"唐代","title":"劝酒十四首。不如来饮酒七首"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光燄燄火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"鸟鸣庭树上，日照屋檐时。老去慵转极，寒来起尤迟。厚薄被适性，高低枕得宜。神安体稳暖，此味何人知。睡足仰头坐，兀然无所思。如未凿七窍，若都遗四肢。缅想长安客，早朝霜满衣。彼此各自适，不知谁是非。","dynasty":"唐代","title":"晏起"}
{"author":"白居易","content":"碧玉班班沙历历，清流决决响泠泠。自从造得滩声后，玉管朱弦可要听。","dynasty":"唐代","title":"滩声"}
{"author":"白居易","content":"萧洒登山去，龙钟遇雨回。磴危攀薜荔，石滑践莓苔。袜污君相谑，鞋穿我自咍。莫欺泥土脚，曾蹋玉阶来。","dynasty":"唐代","title":"携诸山客同上香炉峰遇雨而还沾濡狼藉互相笑谑题此解嘲"}
{"author":"白居易","content":"昔君乌纱帽，赠我白头翁。帽今在顶上，君已归泉中。物故犹堪用，人亡不可逢。岐山今夜月，坟树正秋风。","dynasty":"唐代","title":"感旧纱帽（帽即故李侍郎所赠）"}
{"author":"白居易","content":"今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。","dynasty":"唐代","title":"三月三十日作"}
{"author":"白居易","content":"昨夜有风雨，云奔天地合。龙吟古石楼，虎啸层岩阁。幽意未尽怀，更行三五匝。","dynasty":"唐代","title":"云门寺"}
{"author":"白居易","content":"无妨自是莫相非，清浊高低各有归。鸾鹤群中彩云里，几时曾见喘鸢飞。","dynasty":"唐代","title":"池鹤八绝句。鹤答鸢"}
{"author":"白居易","content":"耿耿旅灯下，愁多常少眠。思乡贵早发，发在鸡鸣前。九月草木落，平芜连远山。秋阴和曙色，万木苍苍然。去秋偶东游，今秋始西旋。马瘦衣裳破，别家来二年。忆归复愁归，归无一囊钱。心虽非兰膏，安得不自然。","dynasty":"唐代","title":"秋暮西归途中书情"}
{"author":"白居易","content":"得道应无著，谋生亦不妨。春泥秧稻暖，夜火焙茶香。水巷风尘少，松斋日月长。高闲真是贵，何处觅侯王。","dynasty":"唐代","title":"题施山人野居"}
{"author":"白居易","content":"老游春饮莫相违，不独花稀人亦稀。更劝残杯看日影，犹应趁得鼓声归。","dynasty":"唐代","title":"游城南，留元九、李二十晚归"}
{"author":"白居易","content":"云中台殿泥中路，既阻同游懒却还。将谓独愁犹对雨，不知多兴已寻山。才应行到千峰里，只校来迟半日间。最惜杜鹃花烂漫，春风吹尽不同攀。","dynasty":"唐代","title":"雨中赴刘十九二林之期及到寺刘已先去因以四韵寄之"}
{"author":"白居易","content":"褭褭凉风动，凄凄寒露零。兰衰花始白，荷破叶犹青。独立栖沙鹤，双飞照水萤。若为寥落境，仍值酒初醒。","dynasty":"唐代","title":"池上"}
{"author":"白居易","content":"亭亭山上松，一一生朝阳。森耸上参天，柯条百尺长。漠漠尘中槐，两两夹康庄。婆娑低覆地，枝干亦寻常。八月白露降，槐叶次第黄。岁暮满山雪，松色郁青苍。彼如君子心，秉操贯冰霜。此如小人面，变态随炎凉。共知松胜槐，诚欲栽道傍。粪土种瑶草，瑶草终不芳。尚可以斧斤，伐之为栋梁。杀身获其所，为君构明堂。不然终天年，老死在南冈。不愿亚枝叶，低随槐树行。","dynasty":"唐代","title":"和答诗十首。和松树"}
{"author":"白居易","content":"手里一杯满，心中百事休。春应唯仰醉，老更不禁愁。弄水回船尾，寻花信马头。眼看筋力减，游得且须游。","dynasty":"唐代","title":"且游"}
{"author":"白居易","content":"归来二周岁，二岁似须臾。池藕重生叶，林鸦再引雏。时丰实仓廪，春暖葺庖厨。更作三年计，三年身健无。","dynasty":"唐代","title":"归来二周岁"}
{"author":"白居易","content":"风清泉冷竹修修，三伏炎天凉似秋。黄犬引迎骑马客，青衣扶下钓鱼舟。衰容自觉宜闲坐，蹇步谁能更远游。料得此身终老处，只应林下与滩头。","dynasty":"唐代","title":"池畔逐凉"}
{"author":"白居易","content":"病身佛说将何喻，变灭须臾岂不闻。莫遣净名知我笑，休将火艾灸浮云。","dynasty":"唐代","title":"病中诗十五首。罢灸"}
{"author":"白居易","content":"白头种松桂，早晚见成林。不及栽杨柳，明年便有阴。春风为催促，副取老人心。从君种杨柳，夹水意如何。准拟三年后，青丝拂绿波。仍教小楼上，对唱柳枝歌。更想五年后，千千条麹尘。路傍深映月，楼上暗藏春。愁杀闲游客，闻歌不见人。","dynasty":"唐代","title":"种柳三咏"}
{"author":"白居易","content":"岁时销旅貌，风景触乡愁。牢落江湖意，新年上庾楼。","dynasty":"唐代","title":"庾楼新岁"}
{"author":"白居易","content":"漠漠闇苔新雨地，微微凉露欲秋天。莫对月明思往事，损君颜色减君年。","dynasty":"唐代","title":"赠内"}
{"author":"白居易","content":"绰约小天仙，生来十六年。姑山半峰雪，瑶水一枝莲。晚院花留立，春窗月伴眠。回眸虽欲语，阿母在傍边。","dynasty":"唐代","title":"玉真张观主下小女冠阿容"}
{"author":"白居易","content":"都子新歌有性灵，一声格转已堪听。更听唱到嫦娥字，犹有樊家旧典刑。","dynasty":"唐代","title":"听歌六绝句。听都子歌"}
{"author":"白居易","content":"记得旧诗章，花多数洛阳。及逢枝似雪，已是鬓成霜。向后光阴促，从前事意忙。无因重年少，何计驻时芳。欲送愁离面，须倾酒入肠。白头无藉在，醉倒亦何妨。","dynasty":"唐代","title":"洛城东花下作"}
{"author":"白居易","content":"每看阙下丹青树，不忘天边锦绣林。西掖垣中今日眼，南宾楼上去年心。花含春意无分别，物感人情有浅深。最忆东坡红烂熳，野桃山杏水林檎。","dynasty":"唐代","title":"西省对花忆忠州东坡新花树，因寄题东楼"}
{"author":"白居易","content":"天静秋山好，窗开晓翠通。遥怜峰窈窕，不隔竹朦胧。万点当虚室，千重叠远空。列檐攒秀气，缘隙助清风。碧爱新晴后，明宜反照中。宣城郡斋在，望与古时同。","dynasty":"唐代","title":"窗中列远岫"}
{"author":"白居易","content":"警露声音好，冲天相貌殊。终宜向辽廓，不称在泥涂。白首劳为伴，朱门幸见呼。不知疏野性，解爱凤池无。","dynasty":"唐代","title":"答裴相公乞鹤（一作酬裴相公乞予双鹤）"}
{"author":"白居易","content":"厨无烟火室无妻，篱落萧条屋舍低。每日将何疗饥渴，井华云粉一刀圭。","dynasty":"唐代","title":"题李山人"}
{"author":"白居易","content":"御热蕉衣健，扶羸竹杖轻。诵经凭槛立，散药绕廊行。暝槿无风落，秋虫欲雨鸣。身闲当将息，病亦有心情。","dynasty":"唐代","title":"偶咏"}
{"author":"白居易","content":"三十年来坐对山，唯将无事化人间。斋时往往闻钟笑，一食何如不食闲。","dynasty":"唐代","title":"同钱员外题绝粮僧巨川"}
{"author":"白居易","content":"郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄阁交夔龙。俯仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。","dynasty":"唐代","title":"题赠郑秘书征君石沟溪隐居"}
{"author":"白居易","content":"年年老去欢情少，处处春来感事深。时到仇家非爱酒，醉时心胜醒时心。","dynasty":"唐代","title":"重到城七绝句。仇家酒"}
{"author":"白居易","content":"一泊沙来一泊去，一重浪灭一重生。相搅相淘无歇日，会教山海一时平。","dynasty":"唐代","tags":"写景，抒情","title":"浪淘沙·一泊沙来一泊去"}
{"author":"白居易","content":"往子为御史，伊余忝拾遗。皆逢盛明代，俱登清近司。予系玉为佩，子曳绣为衣。从容香烟下，同侍白玉墀。朝见宠者辱，暮见安者危。纷纷无退者，相顾令人悲。宦情君早厌，世事我深知。常于荣显日，已约林泉期。况今各流落，身病齿发衰。不作卧云计，携手欲何之。待君女嫁后，及我官满时。稍无骨肉累，粗有渔樵资。岁晚青山路，白首期同归。","dynasty":"唐代","title":"昔与微之在朝日同蓄休退之心迨今十年沦落老人追寻前约且结后期"}
{"author":"白居易","content":"古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。","dynasty":"唐代","title":"邓鲂、张彻落第"}
{"author":"白居易","content":"春来触动故乡情，忽见风光忆两京。金谷蹋花香骑入，曲江碾草钿车行。谁家绿酒欢连夜？何处红楼睡失明？独有不眠不醉客，经春冷坐古湓城。","dynasty":"唐代","title":"春来"}
{"author":"白居易","content":"老来生计君看取，白日游行夜醉吟。陶令有田唯种黍，邓家无子不留金。人间荣耀因缘浅，林下幽闲气味深。烦虑渐消虚白长，一年心胜一年心。","dynasty":"唐代","title":"老来生计"}
{"author":"白居易","content":"草香沙暖水云晴，风景令人忆帝京。还似往年春气味，不宜今日病心情。闻莺树下沈吟立，信马江头取次行。忽见紫桐花怅望，下邽明日是清明。","dynasty":"唐代","title":"寒食江畔"}
{"author":"白居易","content":"官稳身应泰，春风信马行。纵忙无苦事，虽病有心情。厚禄儿孙饱，前驱道路荣。花时八入直，无暇贺元兄。","dynasty":"唐代","title":"和元少尹新授官"}
{"author":"白居易","content":"野鹤一辞笼，虚舟长任风。送愁还闹处，移老入闲中。身更求何事，天将富此翁。此翁何处当，酒库不曾空。","dynasty":"唐代","title":"自题酒库"}
{"author":"白居易","content":"清泠玉韵两三章，落箔银钩七八行。心逐报书悬雁足，梦寻来路绕羊肠。水南地空多明月，山北天寒足早霜。最恨泼醅新熟酒，迎冬不得共君尝。","dynasty":"唐代","title":"初冬月夜得皇甫泽州手札并诗数篇因遣报书偶题长句"}
{"author":"白居易","content":"青苔故里怀恩地，白发新生抱病身。涕泪虽多无哭处，永宁门馆属他人。","dynasty":"唐代","title":"重到城七绝句。高相宅"}
{"author":"白居易","content":"官曹清切非人境，风月鲜明是洞天。满砌荆花铺紫毯，隔墙榆荚撒青钱。前时谪去三千里，此地辞来十四年。虚薄至今惭旧职，院名抬举号为贤。","dynasty":"唐代","title":"晚春重到集贤院"}
{"author":"白居易","content":"想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。","dynasty":"唐代","title":"见敏中初到邠宁秋日登城楼诗诗中颇多乡思因以寄和"}
{"author":"白居易","content":"怅望慈恩三月尽，紫桐花落鸟关关。诚知曲水春相忆，其奈长沙老未还。赤岭猿声催白首，黄茅瘴色换朱颜。谁言南国无霜雪，尽在愁人鬓发间。","dynasty":"唐代","title":"酬元员外三月三十日慈恩寺相忆见寄"}
{"author":"白居易","content":"香炉峰北面，遗爱寺西偏。白石何凿凿，清流亦潺潺。有松数十株，有竹千馀竿。松张翠伞盖，竹倚青琅玕.其下无人居，悠哉多岁年。有时聚猿鸟，终日空风烟。时有沉冥子，姓白字乐天。平生无所好，见此心依然。如获终老地，忽乎不知还。架岩结茅宇，斫壑开茶园。何以洗我耳，屋头飞落泉。何以净我眼，砌下生白莲。左手携一壶，右手挈五弦。傲然意自足，箕踞于其间。兴酣仰天歌，歌中聊寄言。言我本野夫，误为世网牵。时来昔捧日，老去今归山。倦鸟得茂树，涸鱼返清源。舍此欲焉往，人间多险艰。","dynasty":"唐代","title":"香炉峰下新置草堂，即事咏怀，题于石上"}
{"author":"白居易","content":"杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。","dynasty":"唐代","title":"酬梦得比萱草见赠"}
{"author":"白居易","content":"我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。","dynasty":"唐代","tags":"思念，爱情","title":"夜雨"}
{"author":"白居易","content":"叶声落如雨，月色白似霜。夜深方独卧，谁为拂尘床。","dynasty":"唐代","tags":"秋天，夜晚，抒情，寂寞","title":"秋夕"}
{"author":"白居易","content":"青青一树伤心色，曾入几人离恨中。为近都门多送别，长条折尽减春风。","dynasty":"唐代","tags":"赠别，伤春","title":"青门柳"}
{"author":"白居易","content":"临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。","dynasty":"唐代","tags":"贬谪，怀念","title":"垂钓"}
{"author":"白居易","content":"泪湿罗巾梦不成，夜深前殿按歌声。红颜未老恩先断，斜倚薰笼坐到明。","dynasty":"唐代","tags":"唐诗三百首，宫怨","title":"后宫词"}
{"author":"白居易","content":"一树春风千万枝，嫩于金色软于丝。永丰西角荒园里，尽日无人属阿谁？","dynasty":"唐代","tags":"乐府，咏物，柳树","title":"杨柳枝词"}
{"author":"白居易","content":"朝真暮伪何人辨，古往今来底事无。但爱臧生能诈圣，可知宁子解佯愚。草萤有耀终非火，荷露虽团岂是珠。不取燔柴兼照乘，可怜光彩亦何殊。","dynasty":"唐代","tags":"抒情","title":"放言五首·其一"}
{"author":"白居易","content":"半死梧桐老病身，重泉一念一伤神。手携稚子夜归院，月冷空房不见人。","dynasty":"唐代","tags":"悼亡","title":"为薛台悼亡"}
{"author":"白居易","content":"翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。","dynasty":"唐代","tags":"牡丹，惜花，组诗","title":"惜牡丹花二首"}
{"author":"白居易","content":"梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。","dynasty":"唐代","tags":"感恩，父母","title":"燕诗示刘叟"}
{"author":"白居易","content":"捕蝗捕蝗谁家子，天热日长饥欲死。兴元兵后伤阴阳，和气蛊蠹化为蝗。始自两河及三辅，荐食如蚕飞似雨。雨飞蚕食千里间，不见青苗空赤土。河南长吏言忧农，课人昼夜捕蝗虫。是时粟斗钱三百，蝗虫之价与粟同。捕蝗捕蝗竟何利，徒使饥人重劳费。一虫虽死百虫来，岂将人力定天灾。我闻古之良吏有善政，以政驱蝗蝗出境。又闻贞观之初道欲昌，文皇仰天吞一蝗。一人有庆兆民赖，是岁虽蝗不为害。","dynasty":"唐代","title":"捕蝗－刺长吏也"}
{"author":"白居易","content":"雨暗三秋日，泥深一尺时。老人平旦出，自问欲何之。不是寻医药，非干送别离。素书传好语，绛帐赴佳期。续借桃花马，催迎杨柳姬。只愁张录事，罚我怪来迟。","dynasty":"唐代","title":"秋霖中奉裴令公见招早出赴会马上先寄六韵"}
{"author":"白居易","content":"濠梁庄惠谩相争，未必人情知物情。獭捕鱼来鱼跃出，此非鱼乐是鱼惊。水浅鱼稀白鹭饥，劳心瞪目待鱼时。外容闲暇中心苦，似是而非谁得知。","dynasty":"唐代","title":"池上寓兴二绝"}
{"author":"白居易","content":"银台金阙夕沈沈，独宿相思在翰林。三五夜中新月色，二千里外故人心。渚宫东面烟波冷，浴殿西头钟漏深。犹恐清光不同见，江陵卑湿足秋阴。","dynasty":"唐代","title":"八月十五日夜禁中独直，对月忆元九"}
{"author":"白居易","content":"槐花雨润新秋地，桐叶风翻欲夜天。尽日后厅无一事，白头老监枕书眠。","dynasty":"唐代","title":"秘省后厅"}
{"author":"白居易","content":"少年宾旅非吾辈，晚岁簪缨束我身。酒散更无同宿客，诗成长作独吟人。蘋洲会面知何日，镜水离心又一春。两处也应相忆在，官高年长少情亲。","dynasty":"唐代","title":"郡中闲独，寄微之及崔湖州"}
{"author":"白居易","content":"银花凿落从君劝，金屑琵琶为我弹。不独送春兼送老，更尝一着更听看。","dynasty":"唐代","title":"送春"}
{"author":"白居易","content":"自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。","dynasty":"唐代","tags":"唐诗三百首，初中古诗，望月，抒情，思乡","title":"望月有感"}
{"author":"白居易","content":"旅思正茫茫，相逢此道傍。晓岚林叶暗，秋露草花香。白发江城守，青衫水部郎。客亭同宿处，忽似夜归乡。","dynasty":"唐代","title":"逢张十八员外籍"}
{"author":"白居易","content":"往谪浔阳去，夜憩辋溪曲。今为钱塘行，重经兹寺宿。尔来几何岁，溪草二八绿。不见旧房僧，苍然新树木。虚空走日月，世界迁陵谷。我生寄其间，孰能逃倚伏。随缘又南去，好住东廊竹。","dynasty":"唐代","title":"宿清源寺"}
{"author":"白居易","content":"鬓发已斑白，衣绶方朱紫。穷贱当壮年，富荣临暮齿。车舆红尘合，第宅青烟起。彼来此须去，品物之常理。第宅非吾庐，逆旅暂留止。子孙非我有，委蜕而已矣。有如蚕造茧，又似花生子。子结花暗凋，茧成蚕老死。悲哉可奈何，举世皆如此。莫养瘦马驹，莫教小妓女。后事在目前，不信君看取。马肥快行走，妓长能歌舞。三年五岁间，已闻换一主。借问新旧主，谁乐谁辛苦。请君大带上，把笔书此语。往事勿追思，追思多悲怆。来事勿相迎，相迎已惆怅。不如兀然坐，不如塌然卧。食来即开口，睡来即合眼。二事最关身，安寝加餐饭。忘怀任行止，委命随修短。更若有兴来，狂歌酒一醆.","dynasty":"唐代","title":"有感三首"}
{"author":"白居易","content":"池上有小舟，舟中有胡床。床前有新酒，独酌还独尝。熏若春日气，皎如秋水光。可洗机巧心，可荡尘垢肠。岸曲舟行迟，一曲进一觞。未知几曲醉，醉入无何乡。寅缘潭岛间，水竹深青苍。身闲心无事，白日为我长。我若未忘世，虽闲心亦忙。世若未忘我，虽退身难藏。我今异于是，身世交相忘。","dynasty":"唐代","title":"咏兴五首。池上有小舟"}
{"author":"白居易","content":"世人求富贵，多为奉嗜欲。盛衰不自由，得失常相逐。问君少年日，苦学将干禄。负笈尘中游，抱书雪前读。布衾不周体，藜茹才充腹。三十登宦途，五十被朝服。奴温新挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日经天速。从古无奈何，短歌听一曲。","dynasty":"唐代","title":"短歌曲"}
{"author":"白居易","content":"金马东门只日开，汉庭待诏重仙才。第三松树非华表，那得辽东鹤下来。","dynasty":"唐代","title":"吴七郎中山人，待制班中，偶赠绝句"}
{"author":"白居易","content":"衣食支吾婚嫁毕，从今家事不相仍。夜眠身是投林鸟，朝饭心同乞食僧。清唳数声松下鹤，寒光一点竹间灯。中宵入定跏趺坐，女唤妻呼多不应。","dynasty":"唐代","title":"在家出家"}
{"author":"白居易","content":"高人乐丘园，中人慕官职。一事尚难成，两途安可得。遑遑干世者，多苦时命塞。亦有爱闲人，又为穷饿逼。我今幸双遂，禄仕兼游息。未尝羡荣华，不省劳心力。妻孥与婢仆，亦免愁衣食。所以吾一家，面无忧喜色。","dynasty":"唐代","title":"咏怀"}
{"author":"白居易","content":"田园莽苍经春早，篱落萧条尽日风。若问经过谈笑者，不过田舍白头翁。门闭仍逢雪，厨寒未起烟。贫家重寥落，半为日高眠。","dynasty":"唐代","title":"村居二首"}
{"author":"白居易","content":"月出先照山，风生先动水。亦如早蝉声，先入闲人耳。一闻愁意结，再听乡心起。渭上新蝉声，先听浑相似。衡门有谁听，日暮槐花里。","dynasty":"唐代","title":"早蝉"}
{"author":"白居易","content":"旌钺从櫜鞬，宾僚礼数全。夔龙来要地，鹓鹭下辽天。赭汗骑骄马，青娥舞醉仙。合成江上作，散到洛中传。陋巷能无酒，贫池亦有船。春装秋未寄，谩道有闲钱。主","dynasty":"唐代","title":"戏和微之答窦七行军之作（依本韵）"}
{"author":"白居易","content":"曾嗟放逐同巴峡，且喜归还会洛阳。时命到来须作用，功名未立莫思量。银衔叱拨欺风雪，金屑琵琶费酒浆。更待城东桃李发，共君沉醉两三场。","dynasty":"唐代","title":"赠杨使君"}
{"author":"白居易","content":"悲哉为儒者，力学不知疲。读书眼欲暗，秉笔手生胝。十上方一第，成名常苦迟。纵有宦达者，两鬓已成丝。可怜少壮日，适在穷贱时。丈夫老且病，焉用富贵为。沉沉朱门宅，中有乳臭儿。状貌如妇人，光明膏粱肌。手不把书卷，身不擐戎衣。二十袭封爵，门承勋戚资。春来日日出，服御何轻肥。朝从博徒饮，暮有倡楼期。平封还酒债，堆金选蛾眉。声色狗马外，其馀一无知。山苗与涧松，地势随高卑。古来无奈何，非君独伤悲。","dynasty":"唐代","title":"悲哉行"}
{"author":"白居易","content":"看题锦绣报琼瑰，俱是人天第一才。好遣文星守躔次，亦须防有客星来。","dynasty":"唐代","title":"看梦得题答李侍郎诗诗中有文星之句因戏和之"}
{"author":"白居易","content":"蕃草席铺枫叶岸，竹枝歌送菊花杯。明年尚作南宾守，或可重阳更一来。","dynasty":"唐代","title":"九日题涂溪"}
{"author":"白居易","content":"柳影繁初合，莺声涩渐稀。早梅迎夏结，残絮送春飞。西日韶光尽，南风暑气微。展张新小簟，熨帖旧生衣。绿蚁杯香嫩，红丝脍缕肥。故园无此味，何必苦思归。","dynasty":"唐代","title":"春末夏初闲游江郭二首其二"}
{"author":"白居易","content":"一月一回同拜表，莫辞侵早过中桥。老于君者应无数，犹趁西京十五朝。","dynasty":"唐代","title":"拜表早出，赠皇甫宾客"}
{"author":"白居易","content":"懒病每多暇，暇来何所为。未能抛笔砚，时作一篇诗。诗成淡无味，多被众人嗤。上怪落声韵，下嫌拙言词。时时自吟咏，吟罢有所思。苏州及彭泽，与我不同时。此外复谁爱，唯有元微之。谪向江陵府，三年作判司。相去二千里，诗成远不知。","dynasty":"唐代","title":"自吟拙什，因有所怀"}
{"author":"白居易","content":"万里路长在，六年身始归。所经多旧馆，大半主人非。","dynasty":"唐代","title":"商山路有感"}
{"author":"白居易","content":"离筵莫怆且同欢，共贺新恩拜旧官。屈就商山伴麋鹿，好归芸阁狎鹓鸾。落星石上苍苔古，画鹤厅前白露寒。老监姓名应在壁，相思试为拂尘看。","dynasty":"唐代","title":"韦七自太子宾客再除秘书监，以长句贺而饯之"}
{"author":"白居易","content":"甘露太甜非正味，醴泉虽洁不芳馨。杯中此物何人别，柔旨之中有典刑。","dynasty":"唐代","title":"府酒五绝。辨味"}
{"author":"白居易","content":"湖上秋泬寥，湖边晚萧瑟。登亭望湖水，水缩湖底出。清渟得早霜，明灭浮残日。流注随地势，洼坳无定质。泓澄白龙卧，宛转青蛇屈。破镜折剑头，光芒又非一。久为山水客，见尽幽奇物。及来湖亭望，此状难谈悉。乃知天地间，胜事殊未毕。","dynasty":"唐代","title":"湖亭晚望残水"}
{"author":"白居易","content":"杲杲冬日光，明暖真可爱。移榻向阳坐，拥裘仍解带。小奴捶我足，小婢搔我背。自问我为谁，胡然独安泰。安泰良有以，与君论梗概。心了事未了，饥寒迫于外。事了心未了，念虑煎于内。我今实多幸，事与心和会。内外及中间，了然无一碍。所以日阳中，向君言自在。","dynasty":"唐代","title":"自在"}
{"author":"白居易","content":"七言五韵梁园修竹旧传名，久废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。[汴州人家并无竹。]","dynasty":"唐代","title":"和令狐相公新于郡内栽竹百竿拆壁开轩旦夕对"}
{"author":"白居易","content":"渺渺江陵道，相思远不知。近来文卷里，半是忆君诗。","dynasty":"唐代","title":"忆元九"}
{"author":"白居易","content":"六么水调家家唱，白雪梅花处处吹。古歌旧曲君休听，听取新翻杨柳枝。陶令门前四五树，亚夫营里百千条。何似东都正二月，黄金枝映洛阳桥。依依袅袅复青青，勾引清风无限情。白雪花繁空扑地，绿丝条弱不胜莺。红板江桥青酒旗，馆娃宫暖日斜时。可怜雨歇东风定，万树千条各自垂。苏州杨柳任君夸，更有钱塘胜馆娃。若解多情寻小小，绿杨深处是苏家。苏家小女旧知名，杨柳风前别有情。剥条盘作银环样，卷叶吹为玉笛声。叶含浓露如啼眼，枝袅轻风似舞腰。小树不禁攀折苦，乞君留取两三条。人言柳叶似愁眉，更有愁肠似柳丝。柳丝挽断肠牵断，彼此应无续得期。","dynasty":"唐代","title":"杂曲歌辞。杨柳枝"}
{"author":"白居易","content":"世人求富贵，多为身嗜欲。盛衰不自由，得失常相逐。问君少年日，苦学将干禄。负笈尘中游，抱书雪前宿。布衾不周体，藜茄才充腹。三十登宦途，五十被朝服。奴温已挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日终天速。从古无奈何，短歌听一曲。","dynasty":"唐代","title":"相和歌辞短歌行二首其二"}
{"author":"白居易","content":"何郎小妓歌喉好，严老呼为一串珠。海味腥咸损声气，听看犹得断肠无。","dynasty":"唐代","title":"寄明州于驸马使君三绝句其三"}
{"author":"白居易","content":"官俸将生计，虽贫岂敢嫌。金多输陆贾，酒足胜陶潜。床暖僧敷坐，楼晴妓卷帘。日遭斋破用，春赖闰加添。老向欢弥切，狂于饮不廉。十年闲未足，亦恐涉无厌。","dynasty":"唐代","title":"书事咏怀"}
{"author":"白居易","content":"已收身向园林下，犹寄名于禄仕间。不锻嵇康弥懒静，无金疏傅更贫闲。支分门内馀生计，谢绝朝中旧往还。唯是相君忘未得，时思汉水梦巴山。","dynasty":"唐代","title":"洛下闲居寄山南令狐相公"}
{"author":"白居易","content":"业大承宗祖，功成付子孙。睿文诗播乐，遗训史标言。节表中和德，方垂广利恩。悬知千载后，理代数贞元。","dynasty":"唐代","title":"德宗皇帝挽歌词四首其三"}
{"author":"白居易","content":"官历二十政，宦游三十秋。江山与风月，最忆是杭州。北郭沙堤尾，西湖石岸头。绿觞春送客，红烛夜回舟。不敢言遗爱，空知念旧游。凭君吟此句，题向望涛楼。","dynasty":"唐代","title":"寄题馀杭郡楼，兼呈裴使君"}
{"author":"白居易","content":"凭高眺远一凄凄，却下朱阑即解携。京路人归天直北，江楼客散日平西。长津欲度回渡尾，残酒重倾簇马蹄。不独别君须强饮，穷愁自要醉如泥。","dynasty":"唐代","title":"北楼送客归上都"}
{"author":"白居易","content":"奔走朝行内，栖迟林墅间。多因病后退，少及健时还。斑白霜侵鬓，苍黄日下山。闲忙俱过日，忙校不如闲。","dynasty":"唐代","title":"闲忙"}
{"author":"白居易","content":"君赋此诗夜，穷阴岁之馀。我和此诗日，微和春之初。老知颜状改，病觉肢体虚。头上毛发短，口中牙齿疏。一落老病界，难逃生死墟。况此促促世，与君多索居。君在浙江东，荣驾方伯舆。我在魏阙下，谬乘大夫车。妻孥常各饱，奴婢亦盈庐。唯是利人事，比君全不如。我统十郎官，君领百吏胥。我掌四曹局，君管十乡闾。君为父母君，大惠在资储。我为刀笔吏，小恶乃诛锄。君提七郡籍，我按三尺书。俱已佩金印，尝同趋玉除。外宠信非薄，中怀何不摅。恩光未报答，日月空居诸。磊落尝许君，跼促应笑予。所以自知分，欲先歌归欤。","dynasty":"唐代","title":"和微之诗二十三首。和除夜作"}
{"author":"白居易","content":"与君俱老也，自问老何如。眼涩夜先卧，头慵朝未梳。有时扶杖出，尽日闭门居。懒照新磨镜，休看小字书。情于故人重，迹共少年疏。唯是闲谈兴，相逢尚有馀。","dynasty":"唐代","title":"咏老赠梦得"}
{"author":"白居易","content":"名利既两忘，形体方自遂。卧掩罗雀门，无人惊我睡。睡足斗擞衣，闲步中庭地。食饱摩挲腹，心头无一事。除却玄晏翁，何人知此味。","dynasty":"唐代","title":"寄皇甫宾客"}
{"author":"白居易","content":"皎皎青铜镜，斑斑白丝鬓。岂复更藏年，实年君不信。","dynasty":"唐代","title":"照镜"}
{"author":"白居易","content":"乐往必悲生，泰来由否极。谁言此数然，吾道何终塞。尝求詹尹卜，拂龟竟默默。亦曾仰问天，天但苍苍色。自兹唯委命，名利心双息。近日转安闲，乡园亦休忆。回看世间苦，苦在求不得。我今无所求，庶离忧悲域。","dynasty":"唐代","title":"遣怀"}
{"author":"白居易","content":"树绿晚阴合，池凉朝气清。莲开有佳色，鹤唳无凡声。唯此闲寂境，惬我幽独情。病假十五日，十日卧兹亭。明朝吏呼起，还复视黎甿.","dynasty":"唐代","title":"北亭卧"}
{"author":"白居易","content":"岐路南将北，离忧弟与兄。关河千里别，风雪一身行。夕宿劳乡梦，晨装惨旅情。家贫忧后事，日短念前程。烟雁翻寒渚，霜乌聚古城。谁怜陟冈者，西楚望南荆。","dynasty":"唐代","title":"自江陵之徐州路上寄兄弟"}
{"author":"白居易","content":"服气崔常侍，烧丹郑舍人。常期生羽翼，那忽化灰尘。每遇凄凉事，还思潦倒身。唯知趁杯酒，不解炼金银。睡适三尸性，慵安五藏神。无忧亦无喜，六十六年春。","dynasty":"唐代","title":"感事"}
{"author":"白居易","content":"众心爱金玉，众口贪酒肉。何如此溪翁，饮瓢亦自足。溪南刈薪草，溪北修墙屋。岁种一顷田，春驱两黄犊。于中甚安适，此外无营欲。溪畔偶相逢，庵中遂同宿。醉翁向朝市，问我何官禄。虚言笑杀翁，郎官应列宿。","dynasty":"唐代","title":"宿溪翁（时初除郎官赴朝）"}
{"author":"白居易","content":"爱惜肯将同宝玉，喜欢应胜得王侯。弄璋诗句多才思，愁杀无儿老邓攸。","dynasty":"唐代","title":"崔侍御以孩子三日示其所生诗见示因以二绝句和之其二"}
{"author":"白居易","content":"清晓趋丹禁，红缨降紫宸。驱禽养得熟，和叶摘来新。圆转盘倾玉，鲜明笼透银。内园题两字，西掖赐三臣。荧惑晶华赤，醍醐气味真。如珠未穿孔，似火不烧人。杏俗难为对，桃顽讵可伦。肉嫌卢橘厚，皮笑荔枝皴。琼液酸甜足，金丸大小匀。偷须防曼倩，惜莫掷安仁。手擘才离核，匙抄半是津。甘为舌上露，暖作腹中春。已惧长尸禄，仍惊数食珍。最惭恩未报，饱喂不才身。","dynasty":"唐代","title":"与沈杨二舍人閤老同食敕赐樱桃玩物感恩因成十四韵"}
{"author":"白居易","content":"已留旧政布中和，又付新词与艳歌。但是人家有遗爱，就中苏小感恩多。","dynasty":"唐代","title":"闻歌妓唱严郎中诗，因以绝句寄之（严前为郡守）"}
{"author":"白居易","content":"为怜清浅爱潺湲，一日三回到水边。若道归仁滩更好，主人何故别三年。","dynasty":"唐代","title":"赠思黯"}
{"author":"白居易","content":"无限少年非我伴，可怜清夜与谁同。欢娱牢落中心少，亲故凋零四面空。红叶树飘风起后，白须人立月明中。前头更有萧条物，老菊衰兰三两丛。","dynasty":"唐代","title":"杪秋独夜"}
{"author":"白居易","content":"自从娇騃一相依，共见杨花七度飞。玳瑁床空收枕席，琵琶弦断倚屏帏。人间有梦何曾入，泉下无家岂是归。坟上少啼留取泪，明年寒食更沾衣。","dynasty":"唐代","title":"和杨师皋伤小姬英英"}
{"author":"白居易","content":"壮岁忽已去，浮荣何足论。身为百口长，官是一州尊。不觉白双鬓，徒言朱两轓.病难施郡政，老未答君恩。岁暮别兄弟，年衰无子孙。惹愁谙世网，治苦赖空门。揽带知腰瘦，看灯觉眼昏。不缘衣食系，寻合返丘园。","dynasty":"唐代","title":"晚岁"}
{"author":"白居易","content":"红烛清樽久延伫，出门入门天欲曙。星稀月落竟不来，烟柳胧胧鹊飞去。","dynasty":"唐代","title":"期不至"}
{"author":"白居易","content":"衰翁岁除夜，对酒思悠然。草白经霜地，云黄欲雪天。醉依香枕坐，慵傍暖炉眠。洛下闲来久，明朝是十年。","dynasty":"唐代","title":"岁除夜对酒"}
{"author":"白居易","content":"新竹夹平流，新荷拂小舟。众皆嫌好拙，谁肯伴闲游。客为忙多去，僧因饭暂留。独怜韦处士，尽日共悠悠。","dynasty":"唐代","title":"池上赠韦山人"}
{"author":"白居易","content":"客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客。","dynasty":"唐代","title":"客中月"}
{"author":"白居易","content":"晚来篮舆雪中回，喜遇君家门正开。唯要主人青眼待，琴诗谈笑自将来。","dynasty":"唐代","title":"春雪过皇甫家"}
{"author":"白居易","content":"老尹醉醺醺，来随年少群。不忧头似雪，但喜稼如云。岁望千箱积，秋怜五谷分。何人知帝力，尧舜正为君。","dynasty":"唐代","title":"与诸公同出城观稼"}
{"author":"白居易","content":"黑花满眼丝满头，早衰因病病因愁。宦途气味已谙尽，五十不休何日休。","dynasty":"唐代","title":"自问"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"田园莽苍经春早，篱落萧条尽日风。若问经过谈笑者，不过田舍白头翁。门闭仍逢雪，厨寒未起烟。贫家重寥落，半为日高眠。","dynasty":"唐代","title":"村居二首"}
{"author":"白居易","content":"不与人境接，寺门开向山。暮钟寒鸟聚，秋雨病僧闲。月隐云树外，萤飞廊宇间。幸投花界宿，暂得静心颜。","dynasty":"唐代","title":"旅次景空寺宿幽上人院"}
{"author":"白居易","content":"离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。","dynasty":"唐代","tags":"唐诗三百首，小学古诗，送别，咏物，写草，早教古诗100首","title":"草/赋得古原草送别"}
{"author":"白居易","content":"自哂此迂叟，少迂老更迂。家计不一问，园林聊自娱。竹间琴一张，池上酒一壶。更无俗物到，但与秋光俱。古石苍错落，新泉碧萦纡。焉用车马客，即此是吾徒。犹有所思人，各在城一隅。杳然爱不见，搔首方踟蹰。玄晏风韵远，子真云貌孤。诚知厌朝市，何必忆江湖。能来小涧上，一听潺湲无。","dynasty":"唐代","title":"闲居偶吟，招郑庶子、皇甫郎中"}
{"author":"白居易","content":"馀杭邑客多羁贫，其间甚者萧与殷。天寒身上犹衣葛，日高甑中未拂尘。江城山寺十一月，北风吹沙雪纷纷。宾客不见绨袍惠，黎庶未沾襦袴恩。此时太守自惭愧，重衣复衾有馀温。因命染人与针女，先制两裘赠二君。吴绵细软桂布密，柔如狐腋白似云。劳将诗书投赠我，如此小惠何足论。我有大裘君未见，宽广和暖如阳春。此裘非缯亦非纩，裁以法度絮以仁。刀尺钝拙制未毕，出亦不独裹一身。若令在郡得五考，与君展覆杭州人。","dynasty":"唐代","title":"醉后狂言，酬赠萧、殷二协律"}
{"author":"白居易","content":"百里音书何太迟，暮秋把得暮春诗。柳条绿日君相忆，梨叶红时我始知。莫叹学官贫冷落，犹胜村客病支离。形容意绪遥看取，不似华阳观里时。","dynasty":"唐代","title":"渭村酬李二十见寄"}
{"author":"白居易","content":"紫粉笔含尖火焰，红胭脂染小莲花。芳情乡思知多少，恼得山僧悔出家。","dynasty":"唐代","title":"题灵隐寺红辛夷花，戏酬光上人"}
{"author":"白居易","content":"登山临水分无期，泉石烟霞今属谁。君到嵩阳吟此句，与教二十六峰知。","dynasty":"唐代","title":"病中诗十五首。送嵩客"}
{"author":"白居易","content":"曲江有病客，寻常多掩关。又闻马死来，不出身更闲。闻有送书者，自起出门看。素缄署丹字，中有琼瑶篇。口吟耳自听，当暑忽翛然。似漱寒玉冰，如闻商风弦。首章叹时节，末句思笑言。懒慢不相访，隔街如隔山。尝闻陶潜语，心远地自偏。君住安邑里，左右车徒喧。竹药闭深院，琴尊开小轩。谁知市南地，转作壶中天。君本上清人，名在石堂间。不知有何过，谪作人间仙。常恐岁月满，飘然归紫烟。莫忘蜉蝣内，进士有同年。","dynasty":"唐代","title":"酬吴七见寄"}
{"author":"白居易","content":"昔我为近臣，君常稀到门。今我官职冷，君君来往频。我受狷介性，立为顽拙身。平生虽寡合，合即无缁磷。况君秉高义，富贵视如云。五侯三相家，眼冷不见君。问其所与游，独言韩舍人。其次即及我，我愧非其伦。胡为谬相爱，岁晚逾勤勤。落然颓檐下，一话夜达晨。床单食味薄，亦不嫌我贫。日高上马去，相顾犹逡巡。长安久无雨，日赤风昏昏。怜君将病眼，为我犯埃尘。远从延康里，来访曲江滨。所重君子道，不独愧相亲。","dynasty":"唐代","title":"酬张十八访宿见赠（自此后诗为赞善大夫时所作）"}
{"author":"白居易","content":"缄题重叠语殷勤，存没交亲自此分。前月使来犹理命，今朝诗到是遗文。银钩见晚书无报，玉树埋深哭不闻。最感一行绝笔字，尚言千万乐天君。","dynasty":"唐代","title":"令狐相公与梦得交情素深眷予分亦不浅一闻薨逝…继和"}
{"author":"白居易","content":"自入台来见面稀，班中遥得揖容辉。早知相忆来相访，悔待江头明月归。","dynasty":"唐代","title":"曲江夜归，闻元八见访"}
{"author":"白居易","content":"出府归吾庐，静然安且逸。更无客干谒，时有僧问疾。家僮十馀人，枥马三四匹。慵发经旬卧，兴来连日出。出游爱何处，嵩碧伊瑟瑟。况有清和天，正当疏散日。身闲自为贵，何必居荣秩。心足即非贫，岂唯金满室。吾观权势者，苦以身徇物。炙手外炎炎，履冰中栗栗。朝饥口忘味，夕惕心忧失。但有富贵名，而无富贵实。","dynasty":"唐代","title":"咏兴五首。出府归吾庐"}
{"author":"白居易","content":"一夜新霜著瓦轻，芭蕉新折败荷倾。耐寒唯有东篱菊，金粟初开晓更清。","dynasty":"唐代","tags":"咏物，菊花，品格，寓人，言志","title":"咏菊"}
{"author":"白居易","content":"老诲心不乱，庄戒形太劳。生命既能保，死籍亦可逃。嘉肴与旨酒，信是腐肠膏。艳声与丽色，真为伐性刀。补养在积功，如裘集众毛。将欲致千里，可得差一毫。颜回何为者，簟瓢才自给。肥醲不到口，年不登三十。张苍何为者，染爱浩无际。妾媵填后房，竟寿百馀岁。苍寿有何德，回夭有何辜。谁谓具圣体，不如肥瓠躯。遂使世俗心，多疑仙道书。寄问卢先生，此理当何如。","dynasty":"唐代","title":"寄卢少尹"}
{"author":"白居易","content":"花房腻似红莲朵，艳色鲜如紫牡丹。唯有诗人能解爱，丹青写出与君看。","dynasty":"唐代","title":"画木莲花图寄元郎中"}
{"author":"白居易","content":"圣代元和岁，闲居渭水阳。不才甘命舛，多幸遇时康。朝野分伦序，贤愚定否臧。重文疏卜式，尚少弃冯唐。由是推天运，从兹乐性场。笼禽放高翥，雾豹得深藏。世虑休相扰，身谋且自强。犹须务衣食，未免事农桑。薙草通三径，开田占一坊。昼扉扃白版，夜碓扫黄粱。隙地治场圃，闲时粪土疆。枳篱编刺夹，薤垄擘科秧。穑力嫌身病，农心愿岁穰。朝衣典杯酒，佩剑博牛羊。困倚栽松锸，饥提采蕨筐。引泉来后涧，移竹下前冈。生计虽勤苦，家资甚渺茫。尘埃常满甑，钱帛少盈囊。弟病仍扶杖，妻愁不出房。传衣念蓝缕，举案笑糟糠。犬吠村胥闹，蝉鸣织妇忙。纳租看县帖，输粟问军仓。夕歇攀村树，秋行绕野塘。云容阴惨澹，月色冷悠扬。荞麦铺花白，棠梨间叶黄。早寒风摵摵，新霁月苍苍。园菜迎霜死，庭芜过雨荒。檐空愁宿燕，壁暗思啼螀。眼为看书损，肱因运甓伤。病骸浑似木，老鬓欲成霜。少睡知年长，端忧觉夜长。旧游多废忘，往事偶思量。忽忆烟霄路，常陪剑履行。登朝思检束，入阁学趋跄。命偶风云会，恩覃雨露霶.沾枯发枝叶，磨钝起锋铓。崔阁连镳骛，钱兄接翼翔。齐竽混韶夏，燕石厕琳琅。同日升金马，分宵直未央。共词加宠命，合表谢恩光。厩马骄初跨，天厨味始尝。朝晡颁饼饵，寒暑赐衣裳。对秉鹅毛笔，俱含鸡舌香。青缣衾薄絮，朱里幕高张。昼食恒连案，宵眠每并床。差肩承诏旨，连署进封章。起草偏同视，疑文最共详。灭私容点窜，穷理析毫芒。便共输肝胆，何曾异肺肠。慎微参石奋，决密与张汤。禁闼青交琐，宫垣紫界墙。井阑排菡萏，檐瓦斗鸳鸯。楼额题鳷鹊，池心浴凤凰。风枝万年动，温树四时芳。宿露凝金掌，晨晖上璧珰。砌筠涂绿粉，庭果滴红浆。晓从朝兴庆，春陪宴柏梁。传呼鞭索索，拜舞珮锵锵。仙仗环双阙，神兵辟两厢。火翻红尾旆，冰卓白竿枪。滉漾经鱼藻，深沈近浴堂。分庭皆命妇，对院即储皇。贵主冠浮动，亲王辔闹装。金钿相照耀，朱紫间荧煌。球簇桃花绮，歌巡竹叶觞。洼银中贵带，昂黛内人妆。赐禊东城下，颁酺曲水傍。尊罍分圣酒，妓乐借仙倡。浅酌看红药，徐吟把绿杨。宴回过御陌，行歇入僧房。白鹿原东脚，青龙寺北廊。望春花景暖，避暑竹风凉。下直闲如社，寻芳醉似狂。有时还后到，无处不相将。鸡鹤初虽杂，萧兰久乃彰。来燕隗贵重，去鲁孔恓惶。聚散期难定，飞沉势不常。五年同昼夜，一别似参商。屈折孤生竹，销摧百炼钢。途穷任憔悴，道在肯彷徨。尚念遗簪折，仍怜病雀疮。恤寒分赐帛，救馁减馀粮。药物来盈裹，书题寄满箱。殷勤翰林主，珍重礼闱郎。喣沫诚多谢，抟扶岂所望。提携劳气力，吹簸不飞扬。拙劣才何用，龙钟分自当。妆嫫徒费黛，磨甋讵成璋。习隐将时背，干名与道妨。外身宗老氏，齐物学蒙庄。疏放遗千虑，愚蒙守一方。乐天无怨叹，倚命不劻勷。愤懑胸须豁，交加臂莫攘。珠沉犹是宝，金跃未为祥。泥尾休摇掉，灰心罢激昂。渐闲亲道友，因病事医王。息乱归禅定，存神入坐亡。断痴求慧剑，济苦得慈航。不动为吾志，无何是我乡。可怜身与世，从此两相忘。","dynasty":"唐代","title":"渭村退居，寄礼部崔侍郎、翰林钱舍人诗一百韵"}
{"author":"白居易","content":"自笑营闲事，从朝到日斜。浇畦引泉脉，扫径避兰芽。暖变墙衣色，晴催木笔花。桃根知酒渴，晚送一瓯茶。","dynasty":"唐代","title":"营闲事"}
{"author":"白居易","content":"正抽碧线绣红罗，忽听黄莺敛翠蛾。秋思冬愁春恨望，大都不得意时多。","dynasty":"唐代","title":"杂曲歌辞。急乐世"}
{"author":"白居易","content":"吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，尊空座客起。","dynasty":"唐代","title":"饮后戏示弟子"}
{"author":"白居易","content":"畏景又加旱，火云殊未收。篱暄饥有雀，池涸渴无鸥。岸帻头仍痛，褰裳汗亦流。若为当此日，迁客向炎州。","dynasty":"唐代","title":"早热"}
{"author":"白居易","content":"顾我长年头似雪，饶君壮岁气如云。朱颜今日虽欺我，白发他时不放君。","dynasty":"唐代","title":"戏答诸少年"}
{"author":"白居易","content":"宠新卿典礼，会盛客徵文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。","dynasty":"唐代","title":"与诸同年贺座主侍郎新拜太常同宴萧尚书亭子"}
{"author":"白居易","content":"戚里夸为贤驸马，儒家认作好诗人。鲁侯不得辜风景，沂水年年有暮春。","dynasty":"唐代","title":"送兖州崔大夫驸马赴镇（唐人绝句作送崔驸马赴衮州）"}
{"author":"白居易","content":"八年三月晦，山梨花满枝。龙门水西寺，夜与远公期。晏坐自相对，密语谁得知。前后际断处，一念不生时。","dynasty":"唐代","title":"神照禅师同宿"}
{"author":"白居易","content":"昨夜凤池头，今夜蓝溪口。明月本无心，行人自回首。新秋松影下，半夜钟声后。清影不宜昏，聊将茶代酒。","dynasty":"唐代","title":"宿蓝溪对月（一作宿蓝桥题月）"}
{"author":"白居易","content":"手里一杯满，心中百事休。春应唯仰醉，老更不禁愁。弄水回船尾，寻花信马头。眼看筋力减，游得且须游。","dynasty":"唐代","title":"且游"}
{"author":"白居易","content":"陶云爱吾庐，吾亦爱吾屋。屋中有琴书，聊以慰幽独。是时三月半，花落庭芜绿。舍上晨鸠鸣，窗间春睡足。睡足起闲坐，景晏方栉沐。今日非十斋，庖童馈鱼肉。饥来恣餐歠，冷热随所欲。饱竟快搔爬，筋骸无检束。岂徒畅肢体，兼欲遗耳目。便可傲松乔，何假杯中渌。广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，慨然叹时命。我今对鳞羽，取乐成谣咏。得所仍得时，吾生一何幸。劳者不觉歌，歌其劳苦事。逸者不觉歌，歌其逸乐意。问我逸如何，闲居多兴味。问我乐如何，闲官少忧累。又问俸厚薄，百千随月至。又问年几何，七十行欠二。所得皆过望，省躬良可愧。马闲无羁绊，鹤老有禄位。设自为化工，优饶只如是。安得不歌咏，默默受天赐。","dynasty":"唐代","title":"春日闲居三首"}
{"author":"白居易","content":"旱久炎气盛，中人若燔烧。清风隐何处，草树不动摇。何以避暑气，无如出尘嚣。行行都门外，佛阁正岧峣.清凉近高生，烦热委静销。开襟当轩坐，意泰神飘飘。回看归路傍，禾黍尽枯焦。独善诚有计，将何救旱苗。","dynasty":"唐代","title":"月夜登阁避暑"}
{"author":"白居易","content":"小郡大江边，危楼夕照前。青芜卑湿地，白露泬寥天。乡国此时阻，家书何处传。仍闻陈蔡戍，转战已三年。","dynasty":"唐代","title":"西楼"}
{"author":"白居易","content":"杏为梁，桂为柱，何人堂室李开府。碧砌红轩色未乾，去年身殁今移主。高其墙，大其门，谁家第宅卢将军。素泥朱版光未灭，今日官收别赐人。开府之堂将军宅，造未成时头已白。逆旅重居逆旅中，心是主人身是客。更有愚夫念身后，心虽甚长计非久。穷奢极丽越规模，付子传孙令保守。莫教门外过客闻，抚掌回头笑杀君。君不见马家宅，尚犹存，宅门题作奉诚园。君不见魏家宅，属他人，诏赎赐还五代孙。俭存奢失今在目，安用高墙围大屋。","dynasty":"唐代","title":"新乐府杏为梁刺居处僭也"}
{"author":"白居易","content":"谢玄晖殁吟声寝，郡阁寥寥笔砚闲。无复新诗题壁上，虚教远岫列窗间。忽惊歌雪今朝至，必恐文星昨夜还。再喜宣城章句动，飞觞遥贺敬亭山。","dynasty":"唐代","title":"宣州崔大夫阁老忽以近诗数十首见示吟讽之下…郡斋"}
{"author":"白居易","content":"君应怪我朝朝饮，不说向君君不知。身上幸无疼痛处，瓮头正是撇尝时。刘妻劝谏夫休醉，王侄分疏叔不痴。六十三翁头雪白，假如醒黠欲何为。","dynasty":"唐代","title":"家酿新熟每尝辄醉妻侄等劝令少饮因成长句以谕之"}
{"author":"白居易","content":"两枝杨柳小楼中，袅袅多年伴醉翁。明日放归归去后，世间应不要春风。","dynasty":"唐代","title":"病中诗十五首。别柳枝"}
{"author":"白居易","content":"春风先发苑中梅，樱杏桃梨次第开。荠花榆荚深村里，亦道春风为我来。","dynasty":"唐代","tags":"写花，春天","title":"春风"}
{"author":"白居易","content":"一夜新霜著瓦轻，芭蕉新折败荷倾。耐寒唯有东篱菊，金粟初开晓更清。","dynasty":"唐代","tags":"咏物，菊花，品格，寓人，言志","title":"咏菊"}
{"author":"白居易","content":"雪散因和气，冰开得暖光。春销不得处，唯有鬓边霜。","dynasty":"唐代","tags":"写雪，抒情，愁绪","title":"早春"}
{"author":"白居易","content":"漠漠秋云起，稍稍夜寒生。但觉衣裳湿，无点亦无声。","dynasty":"唐代","tags":"秋天，写雨","title":"微雨夜行"}
{"author":"白居易","content":"满园花菊郁金黄，中有孤丛色似霜。还似今朝歌酒席，白头翁入少年场。","dynasty":"唐代","tags":"菊花，重阳节","title":"重阳席上赋白菊"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情。","dynasty":"唐代","tags":"哲理","title":"放言五首·其五"}
{"author":"白居易","content":"东宫白庶子，南寺远禅师。何处遥相见，心无一事时。","dynasty":"唐代","tags":"老师，抒情","title":"远师"}
{"author":"白居易","content":"海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。","dynasty":"唐代","tags":"夏天，写景","title":"江楼夕望招客"}
{"author":"白居易","content":"昼倦前斋热，晚爱小池清。映林馀景没，近水微凉生。坐把蒲葵扇，闲吟三两声。有意不在大，湛湛方丈馀。荷侧泻清露，萍开见游鱼。每一临此坐，忆归青溪居。","dynasty":"唐代","title":"小池二首"}
{"author":"白居易","content":"风头向夜利如刀，赖此温炉软锦袍。桑落气薰珠翠暖，柘枝声引管弦高。酒钩送醆推莲子，烛泪粘盘垒蒲萄。不醉遣侬争散得，门前雪片似鹅毛。","dynasty":"唐代","title":"房家夜宴喜雪，戏赠主人"}
{"author":"白居易","content":"白头种松桂，早晚见成林。不及栽杨柳，明年便有阴。春风为催促，副取老人心。从君种杨柳，夹水意如何。准拟三年后，青丝拂绿波。仍教小楼上，对唱柳枝歌。更想五年后，千千条麹尘。路傍深映月，楼上暗藏春。愁杀闲游客，闻歌不见人。","dynasty":"唐代","title":"种柳三咏"}
{"author":"白居易","content":"送客出门后，移床下砌初。趁凉行绕竹，引睡卧看书。老更为官拙，慵多向事疏。松窗倚藤杖，人道似僧居。","dynasty":"唐代","title":"晚亭逐凉"}
{"author":"白居易","content":"鞍马军城外，笙歌祖帐前。乘潮发湓口，带雪别庐山。暮景牵行色，春寒散醉颜。共嗟炎瘴地，尽室得生还。","dynasty":"唐代","title":"浔阳宴别（此后忠州路上作）"}
{"author":"白居易","content":"移家入新宅，罢郡有馀赀。既可避燥湿，复免忧寒饥。疾平未还假，官闲得分司。幸有俸禄在，而无职役羁。清旦盥漱毕，开轩卷帘帏。家人及鸡犬，随我亦熙熙。取兴或寄酒，放情不过诗。何必苦修道，此即是无为。外累信已遣，中怀时有思。有思一何远，默坐低双眉。十载囚窜客，万时征戍儿。春朝锁笼鸟，冬夜支床龟。驿马走四蹄，痛酸无歇期。硙牛封两目，昏闭何人知。谁能脱放去，四散任所之。各得适其性，如吾今日时。","dynasty":"唐代","title":"移家入新宅"}
{"author":"白居易","content":"放杯书案上，枕臂火炉前。老爱寻思事，慵多取次眠。妻教卸乌帽，婢与展青毡。便是屏风样，何劳画古贤。","dynasty":"唐代","title":"偶眠（偶一作醉）"}
{"author":"白居易","content":"昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。","dynasty":"唐代","tags":"中秋节，贬谪，孤独，思乡","title":"八月十五日夜湓亭望月"}
{"author":"白居易","content":"行行觅路缘松峤，步步寻花到杏坛。白石先生小有洞，黄芽姹女大还丹。常悲东郭千家冢，欲乞西山五色丸。但恐长生须有籍，仙台试为检名看。","dynasty":"唐代","title":"寻王道士药堂，因有题赠"}
{"author":"白居易","content":"大江深处月明时，一夜吟君小律诗。应有水仙潜出听，翻将唱作步虚词。","dynasty":"唐代","title":"江上吟元八绝句"}
{"author":"白居易","content":"长安多大宅，列在街西东。往往朱门内，房廊相对空。枭鸣松桂树，狐藏兰菊丛。苍苔黄叶地，日暮多旋风。前主为将相，得罪窜巴庸。后主为公卿，寝疾殁其中。连延四五主，殃祸继相锺。自从十年来，不利主人翁。风雨坏檐隙，蛇鼠穿墙墉。人疑不敢买，日毁土木功。嗟嗟俗人心，甚矣其愚蒙。但恐灾将至，不思祸所从。我今题此诗，欲悟迷者胸。凡为大官人，年禄多高崇。权重持难久，位高势易穷。骄者物之盈，老者数之终。四者如寇盗，日夜来相攻。假使居吉土，孰能保其躬。因小以明大，借家可喻邦。周秦宅殽函，其宅非不同。一兴八百年，一死望夷宫。寄语家与国，人凶非宅凶。","dynasty":"唐代","title":"凶宅"}
{"author":"白居易","content":"山邮花木似平阳，愁杀多情骢马郎。还似升平池畔坐，低头向水自看妆。","dynasty":"唐代","title":"酬和元九东川路诗十二首。亚枝花"}
{"author":"白居易","content":"江水三回曲，愁人两地情。磨围山下色，明月峡中声。晚后连天碧，秋来彻底清。临流有新恨，照见白须生。","dynasty":"唐代","title":"酬严中丞晚眺黔江见寄"}
{"author":"白居易","content":"月射冷光新殿宇，风敲清韵古杉松。问师宝额因何立，笑指横溪有卧龙。","dynasty":"唐代","title":"南岳横龙寺"}
{"author":"白居易","content":"褭褭凉风动，凄凄寒露零。兰衰花始白，荷破叶犹青。独立栖沙鹤，双飞照水萤。若为寥落境，仍值酒初醒。","dynasty":"唐代","title":"池上"}
{"author":"白居易","content":"下马闲行伊水头，凉风清景胜春游。何事古今诗句里，不多说著洛阳秋。","dynasty":"唐代","title":"秋游"}
{"author":"白居易","content":"尘架多文集，偶取一卷披。未及看姓名，疑是陶潜诗。看名知是君，恻恻令我悲。诗人多蹇厄，近日诚有之。京兆杜子美，犹得一拾遗。襄阳孟浩然，亦闻鬓成丝。嗟君两不如，三十在布衣。擢第禄不及，新婚妻未归。少年无疾患，溘死于路歧。天不与爵寿，唯与好文词。此理勿复道，巧历不能推。","dynasty":"唐代","title":"读邓鲂诗"}
{"author":"白居易","content":"摘得菊花携得酒，绕村骑马思悠悠。下邽田地平如掌，何处登高望梓州。","dynasty":"唐代","title":"九日寄行简"}
{"author":"白居易","content":"悄悄初别夜，去住两盘桓。行子孤灯店，居人明月轩。平生共贫苦，未必日成欢。及此暂为别，怀抱已忧烦。况是庭叶尽，复思山路寒。如何为不念，马瘦衣裳单。","dynasty":"唐代","title":"别舍弟后月夜"}
{"author":"白居易","content":"王夫子，送君为一尉，东南三千五百里。道途虽远位虽卑，月俸犹堪活妻子。男儿口读古人书，束带敛手来从事。近将徇禄给一家，远则行道佐时理，行道佐时须待命，委身下位无为耻。命苟未来且求食，官无卑高及远迩。男儿上既未能济天下，下又不至饥寒死。吾观九品至一品，其间气味都相似。紫绶朱绂青布衫，颜色不同而已矣。王夫子，别有一事欲劝君，遇酒逢春且欢喜。","dynasty":"唐代","title":"王夫子"}
{"author":"白居易","content":"山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。","dynasty":"唐代","tags":"叙事，写人，对弈，采莲，闲适","title":"池上二绝"}
{"author":"白居易","content":"上阳宫里晓钟后，天津桥头残月前。空阔境疑非下界，飘飖身似在寥天。星河隐映初生日，楼阁葱茏半出烟。此处相逢倾一醆，始知地上有神仙。","dynasty":"唐代","title":"晓上天津桥闲望偶逢卢郎中、张员外携酒同倾"}
{"author":"白居易","content":"密座移红毯，酡颜照渌杯。双娥留且住，五马任先回。醉耳歌催醒，愁眉笑引开。平生少年兴，临老暂重来。","dynasty":"唐代","title":"醉中戏赠郑使君（时使君先归，留妓乐重饮）"}
{"author":"白居易","content":"金英翠萼带春寒，黄色花中有几般。恁君与向游人道，莫作蔓菁花眼看。","dynasty":"唐代","title":"玩迎春花赠杨郎中"}
{"author":"白居易","content":"临风杪秋树，对酒长年人。醉貌如霜叶，虽红不是春。","dynasty":"唐代","title":"醉中对红叶"}
{"author":"白居易","content":"何处风光最可怜，妓堂阶下砌台前。轩车拥路光照地，丝管入门声沸天。绿蕙不香饶桂酒，红樱无色让花钿。野人不敢求他事，唯借泉声伴醉眠。","dynasty":"唐代","title":"宴周皓大夫光福宅（座上作）"}
{"author":"白居易","content":"尺素忽惊来梓泽，双金不惜送蓬山。八行落泊飞云雨，五字枪鏦动珮环。玉韵乍听堪醒酒，银钩细读当披颜。收藏便作终身宝，何啻三年怀袖间。","dynasty":"唐代","title":"将发洛中枉令狐相公手札兼辱二篇宠行以长句答之"}
{"author":"白居易","content":"水一塘，(舟仑)一只。(舟仑)头漾漾知风起，(舟仑)背萧萧闻雨滴。醉卧船中欲醒时，忽疑身是江南客。船缓进，水平流。一茎竹篙剔船尾，两幅青幕覆船头。亚竹乱藤多照岸，如从凤口向湖州。","dynasty":"唐代","title":"泛小(舟仑)二首"}
{"author":"白居易","content":"余杭邑客多羁贫，其间甚者萧与殷：天寒身上犹衣葛，日高甑中未拂尘。江城山寺十一月，北风吹沙雪纷纷。宾客不见绨袍惠，黎庶未沾襦裤恩。此时太守自惭愧，重衣复衾有余温。因命染人与针女，先制两裘赠二君。吴绵细软桂布密，柔如狐腋白似云。劳将诗书投赠我，如此小惠何足论。我有大裘君未见，宽广和暖如阳春。此裘非缯亦非纩，裁以法度絮以仁。刀尺钝拙制未毕，出亦不独裹一身。若令在郡得五考，与君展覆杭州人。","dynasty":"唐代","title":"醉后狂言酬赠萧、殷二协律"}
{"author":"白居易","content":"十年为旅客，常有饥寒愁。三年作谏官，复多尸素羞。有酒不暇饮，有山不得游。岂无平生志，拘牵不自由。一朝归渭上，泛如不系舟。置心世事外，无喜亦无忧。终日一蔬食，终年一布裘。寒来弥懒放，数日一梳头。朝睡足始起，夜酌醉即休。人心不过适，适外复何求。早岁从旅游，颇谙时俗意。中年忝班列，备见朝廷事。作客诚已难，为臣尤不易。况余方且介，举动多忤累。直道速我尤，诡遇非吾志。胸中十年内，消尽浩然气。自从返田亩，顿觉无忧愧。蟠木用难施，浮云心易遂。悠悠身与世，从此两相弃。","dynasty":"唐代","title":"适意二首"}
{"author":"白居易","content":"天可度，地可量，唯有人心不可防。但见丹诚赤如血，谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，使君父子成豺狼。海底鱼兮天上鸟，高可射兮深可钓。唯有人心相对时，咫尺之间不能料。君不见李义府之辈笑欣欣，笑中有刀潜杀人。阴阳神变皆可测，不测人间笑是瞋。","dynasty":"唐代","title":"天可度"}
{"author":"白居易","content":"黄鸟无声叶满枝，闲吟想到洛城时。惜逢金谷三春尽，恨拜铜楼一月迟。诗境忽来还自得，醉乡潜去与谁期。东都添个狂宾客，先报壶觞风月知。","dynasty":"唐代","title":"将至东都先寄令狐留守"}
{"author":"白居易","content":"秋思太白峰头雪，晴忆仙游洞口云。未报皇恩归未得，惭君为寄北山文。","dynasty":"唐代","title":"酬王十八见寄"}
{"author":"白居易","content":"夜深吟罢一长吁，老泪灯前湿白须。二十年前旧诗卷，十人酬和九人无。","dynasty":"唐代","title":"感旧诗卷"}
{"author":"白居易","content":"双金百炼少人知，纵我知君徒尔为。望梅阁老无妨渴，画饼尚书不救饥。白日回头看又晚，青云举足蹑何迟。壮年可惜虚销掷，遣把闲杯吟咏诗。","dynasty":"唐代","title":"每见吕南二郎中新文辄窃有所叹惜因成长句以咏所怀"}
{"author":"白居易","content":"岐路南将北，离忧弟与兄。关河千里别，风雪一身行。夕宿劳乡梦，晨装惨旅情。家贫忧后事，日短念前程。烟雁翻寒渚，霜乌聚古城。谁怜陟冈者，西楚望南荆。","dynasty":"唐代","title":"自江陵之徐州路上寄兄弟"}
{"author":"白居易","content":"闻有涧底花，贳得村中酒。与君来校迟，已逢摇落后。临觞有遗恨，怅望空溪口。记取花发时，期君重携手。我生日日老，春色年年有。且作来岁期，不知身健否。","dynasty":"唐代","title":"同友人寻涧花"}
{"author":"白居易","content":"海山郁郁石棱棱，新豁高居正好登。南临赡部三千界，东对蓬宫十二层。报我楼成秋望月，把君诗读夜回灯。无妨却有他心眼，妆点亭台即不能。","dynasty":"唐代","title":"酬微之开拆新楼初毕相报末联见戏之作"}
{"author":"白居易","content":"东岸菊丛西岸柳，柳阴烟合菊花开。一条秋水琉璃色，阔狭才容小舫回。除却悠悠白少傅，何人解入此中来。","dynasty":"唐代","title":"题龙门堰西涧"}
{"author":"白居易","content":"何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。","dynasty":"唐代","title":"听琵琶劝殷协律酒"}
{"author":"白居易","content":"劳将白叟比黄公，今古由来事不同。我有商山君未见，清泉白石在胸中。","dynasty":"唐代","title":"答崔十八"}
{"author":"白居易","content":"昨日池塘春草生，阿连新有好诗成。花园到处莺呼入，骢马游时客避行。水暖鱼多似南国，人稀尘少胜西京。洛中佳境应无限，若欲谙知问老兄。","dynasty":"唐代","title":"和敏中洛下即事（时敏中为殿中分司）"}
{"author":"白居易","content":"世途倚伏都无定，尘网牵缠卒未休。祸福回还车轮毂，荣枯反覆手藏钩。龟灵未免刳肠患，马失应无折足忧。不信请看弈棋者，输赢须待局终头。","dynasty":"唐代","tags":"哲理","title":"放言五首·其二"}
{"author":"白居易","content":"一声警露君能薄，五德司晨我用多。不会悠悠时俗士，重君轻我意如何。","dynasty":"唐代","title":"池鹤八绝句。鸡赠鹤"}
{"author":"白居易","content":"蟋蟀暮啾啾，光阴不少留。松檐半夜雨，风幌满床秋。曙早灯犹在，凉初簟未收。新晴好天气，谁伴老人游。","dynasty":"唐代","title":"新秋夜雨"}
{"author":"白居易","content":"余杭县里卢明府，虚白亭中白舍人。今日相逢头似雪，一杯相劝送残春。","dynasty":"唐代","title":"赠卢绩"}
{"author":"白居易","content":"百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。","dynasty":"唐代","title":"赠僧五首。钵塔院如大师（师年八十三）"}
{"author":"白居易","content":"白老忘机客，牛公济世贤。鸥栖心恋水，鹏举翅摩天。累就优闲秩，连操造化权。贫司甚萧洒，荣路自喧阗。望苑三千日，台阶十五年。是人皆弃忘，何物不陶甄。篮舆游嵩岭，油幢镇海壖。竹篙撑钓艇，金甲拥楼船。雪夜寻僧舍，春朝列妓筵。长斋俨香火，密宴簇花钿。自觉闲胜闹，遥知醉笑禅。是非分未定，会合杳无缘。我正思扬府，君应望洛川。西来风袅袅，南去雁连连。日落龙门外，潮生瓜步前。秋同一时尽，月共两乡圆。旧眷交欢在，新文气调全。惭无白雪曲，难答碧云篇。金谷诗谁赏，芜城赋众传。珠应哂鱼目，铅未伏龙泉。远讯惊魔物，深情寄酒钱。霜纨一百匹，玉柱十三弦。楚醴来尊里，秦声送耳边。何时红烛下，相对一陶然。","dynasty":"唐代","title":"奉酬淮南牛相公思黯见寄二十四韵（每对双关分叙两意）"}
{"author":"白居易","content":"海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。","dynasty":"唐代","tags":"夏天，写景","title":"江楼夕望招客"}
{"author":"白居易","content":"叶下湖又波，秋风此时至。谁知濩落心，先纳萧条气。推移感流岁，漂泊思同志。昔为烟霄侣，今作泥涂吏。白鸥毛羽弱，青凤文章异。各闭一笼中，岁晚同憔悴。","dynasty":"唐代","title":"感秋怀微之"}
{"author":"白居易","content":"老诲心不乱，庄戒形太劳。生命既能保，死籍亦可逃。嘉肴与旨酒，信是腐肠膏。艳声与丽色，真为伐性刀。补养在积功，如裘集众毛。将欲致千里，可得差一毫。颜回何为者，簟瓢才自给。肥醲不到口，年不登三十。张苍何为者，染爱浩无际。妾媵填后房，竟寿百馀岁。苍寿有何德，回夭有何辜。谁谓具圣体，不如肥瓠躯。遂使世俗心，多疑仙道书。寄问卢先生，此理当何如。","dynasty":"唐代","title":"寄卢少尹"}
{"author":"白居易","content":"王夫子，送君为一尉，东南三千五百里。道途虽远位虽卑，月俸犹堪活妻子。男儿口读古人书，束带敛手来从事。近将徇禄给一家，远则行道佐时理，行道佐时须待命，委身下位无为耻。命苟未来且求食，官无卑高及远迩。男儿上既未能济天下，下又不至饥寒死。吾观九品至一品，其间气味都相似。紫绶朱绂青布衫，颜色不同而已矣。王夫子，别有一事欲劝君，遇酒逢春且欢喜。","dynasty":"唐代","title":"王夫子"}
{"author":"白居易","content":"春来眼暗少心情，点尽黄连尚未平。唯得君书胜得药，开缄未读眼先明。","dynasty":"唐代","title":"得钱舍人书问眼疾"}
{"author":"白居易","content":"日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量。","dynasty":"唐代","title":"重咏"}
{"author":"白居易","content":"雨径绿芜合，霜园红叶多。萧条司马宅，门巷无人过。唯对大江水，秋风朝夕波。","dynasty":"唐代","title":"司马宅"}
{"author":"白居易","content":"世传满子是人名，临就刑时曲始成。一曲四词歌八叠，从头便是断肠声。","dynasty":"唐代","title":"杂曲歌辞。何满子"}
{"author":"白居易","content":"废村多年树，生在古社隈。为作妖狐窟，心空身未摧。妖狐变美女，社树成楼台。黄昏行人过，见者心裴回。饥雕竟不捉，老犬反为媒。岁媚少年客，十去九不回。昨夜云雨合，烈风驱迅雷。风拔树根出，雷劈社坛开。飞电化为火，妖狐烧作灰。天明至其所，清旷无氛埃。旧地葺村落，新田辟荒莱。始知天降火，不必常为灾。勿谓神默默，勿谓天恢恢。勿喜犬不捕，勿夸雕不猜。寄言狐媚者，天火有时来。","dynasty":"唐代","title":"和答诗十首。和古社"}
{"author":"白居易","content":"人间四月芳菲尽，山寺桃花始盛开。长恨春归无觅处，不知转入此中来。","dynasty":"唐代","tags":"写景，写花，早教古诗100首","title":"大林寺桃花"}
{"author":"白居易","content":"自哂沈冥客，曾为献纳臣。壮心徒许国，薄命不如人。才展凌云翅，俄成失水鳞。葵枯犹向日，蓬断即辞春。泽畔长愁地，天边欲老身。萧条残活计，冷落旧交亲。草合门无径，烟消甑有尘。忧方知酒圣，贫始觉钱神。虎尾难容足，羊肠易覆轮。行藏与通塞，一切任陶钧。","dynasty":"唐代","title":"江南谪居十韵"}
{"author":"白居易","content":"欲笑随情酒逐身，此身虽老未辜春。春来点检闲游数，犹自多于年少人。","dynasty":"唐代","title":"闲游"}
{"author":"白居易","content":"亦知数出妨将息，不可端居守寂寥。病即药窗眠尽日，兴来酒席坐通宵。贤人易狎须勤饮，姹女难禁莫慢烧。张道士输白道士，一杯沆瀣便逍遥。","dynasty":"唐代","title":"病中数会张道士见讥，以此答之"}
{"author":"白居易","content":"天禄阁门开，甘泉侍从回。图书皆帝籍，寮友尽仙才。骑省通中掖，龙楼隔上台。犹怜病宫相，诗寄洛阳来。","dynasty":"唐代","title":"病中辱张常侍题集贤院诗，因以继和"}
{"author":"白居易","content":"老去将何散老愁，新教小玉唱伊州。亦应不得多年听，未教成时已白头。","dynasty":"唐代","title":"伊州"}
{"author":"白居易","content":"大见腾腾诗酒客，不忧生计似君稀。到舍将何作寒食，满船唯载树阴归。","dynasty":"唐代","title":"送李校书趁寒食归义兴山居"}
{"author":"白居易","content":"潇洒城东楼，绕楼多修竹。森然一万竿，白粉封青玉。卷帘睡初觉，欹枕看未足。影转色入楼，床席生浮绿。空城绝宾客，向夕弥幽独。楼上夜不归，此君留我宿。","dynasty":"唐代","title":"东楼竹"}
{"author":"白居易","content":"大隐住朝市，小隐入丘樊。丘樊太冷落，朝市太嚣喧。不如作中隐，隐在留司官。似出复似处，非忙亦非闲。不劳心与力，又免饥与寒。终岁无公事，随月有俸钱。君若好登临，城南有秋山。君若爱游荡，城东有春园。君若欲一醉，时出赴宾筵。洛中多君子，可以恣欢言。君若欲高卧，但自深掩关。亦无车马客，造次到门前。人生处一世，其道难两全。贱即苦冻馁，贵则多忧患。唯此中隐士，致身吉且安。穷通与丰约，正在四者间。","dynasty":"唐代","title":"中隐"}
{"author":"白居易","content":"晚来篮舆雪中回，喜遇君家门正开。唯要主人青眼待，琴诗谈笑自将来。","dynasty":"唐代","title":"春雪过皇甫家"}
{"author":"白居易","content":"问君移竹意如何，慎勿排行但间窠。多种少栽皆有意，大都少校不如多。","dynasty":"唐代","title":"问移竹"}
{"author":"白居易","content":"偶因冷节会嘉宾，况是平生心所亲。迎接须矜疏傅老，只供莫笑阮家贫。杯盘狼藉宜侵夜，风景阑珊欲过春。相对喜欢还怅望，同年只有此三人。","dynasty":"唐代","title":"酬郑二司录与李六郎中寒食日相过，同宴见赠"}
{"author":"白居易","content":"布衾寒拥颈，毡履温承足。独立冰池前，久看洗霜竹。先除老且病，次去纤而曲。剪弃犹可怜，琅玕十馀束。青青复籊籊，颇异凡草木。依然若有情，回头语僮仆。小者截鱼竿，大者编茅屋。勿作彗与箕，而令粪土辱。","dynasty":"唐代","title":"洗竹"}
{"author":"白居易","content":"亦知世是休明世，自想身非富贵身。但恐人间为长物，不如林下作遗民。游依二室成三友，住近双林当四邻。性海澄渟平少浪，心田洒扫净无尘。香山闲宿一千夜，梓泽连游十六春。是客相逢皆故旧，无僧每见不殷勤。药停有喜闲销疾，金尽无忧醉忘贫。补绽衣裳愧妻女，支持酒肉赖交亲。俸随日计钱盈贯，禄逐年支粟满囷。洛堰鱼鲜供取足，游村果熟馈争新。诗章人与传千首，寿命天教过七旬。点检一生徼幸事，东都除我更无人。","dynasty":"唐代","title":"狂吟七言十四韵"}
{"author":"白居易","content":"白雪吟诗铃阁开，故情新兴两裴回。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。","dynasty":"唐代","title":"和河南郑尹新岁对雪"}
{"author":"白居易","content":"自入台来见面稀，班中遥得揖容辉。早知相忆来相访，悔待江头明月归。","dynasty":"唐代","title":"曲江夜归，闻元八见访"}
{"author":"白居易","content":"禾黍与稂莠，雨来同日滋。桃李与荆棘，霜降同夜萎。草木既区别，荣枯那等夷。茫茫天地意，无乃太无私。小人与君子，用置各有宜。奈何西汉末，忠邪并信之。不然尽信忠，早绝邪臣窥。不然尽信邪，早使忠臣知。优游两不断，盛业日已衰。痛矣萧京辈，终令陷祸机。每读元成纪，愤愤令人悲。寄言为国者，不得学天时。寄言为臣者，可以鉴于斯。","dynasty":"唐代","title":"读汉书"}
{"author":"白居易","content":"频日雅欢幽会，打得来来越杀。说着暂分飞，蹙损一双眉黛。无奈，无奈，两个心儿总待。","dynasty":"唐代","tags":"抒情","title":"宴桃源·频日雅欢幽会"}
{"author":"白居易","content":"丹旐何飞扬，素骖亦悲鸣。晨光照闾巷，輀车俨欲行。萧条九月天，哀挽出重城。借问送者谁，妻子与弟兄。苍苍上古原，峨峨开新茔。含酸一恸哭，异口同哀声。旧垄转芜绝，新坟日罗列。春风草绿北邙山，此地年年生死别。","dynasty":"唐代","title":"相和歌辞。挽歌"}
{"author":"白居易","content":"竹枝苦怨怨何人，夜静山空歇又闻。蛮儿巴女齐声唱，愁杀江南病使君。","dynasty":"唐代","title":"竹枝"}
{"author":"白居易","content":"掩户下帘朝睡足，一声黄鸟报残春。披衣岸帻日高起，两角青衣扶老身。策杖强行过里巷，引杯闲酌伴亲宾。莫言病后妨谈笑，犹恐多于不病人。","dynasty":"唐代","title":"残春晚起，伴客笑谈"}
{"author":"白居易","content":"松寂风初定，琴清夜欲阑。偶因群动息，试拨一声看。寡鹤当徽怨，秋泉应指寒。惭君此倾听，本不为君弹。","dynasty":"唐代","title":"松下琴赠客"}
{"author":"白居易","content":"吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，尊空座客起。","dynasty":"唐代","title":"饮后戏示弟子"}
{"author":"白居易","content":"郡中乞假来相访，洞里朝元去不逢。看院只留双白鹤，入门惟见一青松。药炉有火丹应伏，云碓无人水自舂。欲问参同契中事，更期何日得从容。","dynasty":"唐代","title":"寻郭道士不遇"}
{"author":"白居易","content":"忆昨征还日，三人归路同。此生都是梦，前事旋成空。杓直泉埋玉，虞平烛过风。唯残乐天在，头白向江东。","dynasty":"唐代","title":"商山路有感"}
{"author":"白居易","content":"生长在荥阳，少小辞乡曲。迢迢四十载，复向荥阳宿。去时十一二，今年五十六。追思儿戏时，宛然犹在目。旧居失处所，故里无宗族。岂唯变市朝，兼亦迁陵谷。独有溱洧水，无情依旧绿。","dynasty":"唐代","title":"宿荥阳"}
{"author":"白居易","content":"遍览古今集，都无秋雪诗。阳春先唱后，阴岭未消时。草讶霜凝重，松疑鹤散迟。清光莫独占，亦对白云司。","dynasty":"唐代","title":"和刘郎中望终南山秋雪"}
{"author":"白居易","content":"闻道移居村坞间，竹林多处独开关。故来不是求他事，暂借南亭一望山。","dynasty":"唐代","title":"过郑处士"}
{"author":"白居易","content":"半依云渚半依山，爱此令人不欲还。负郭田园九八顷，向阳茅屋两三间。寒松纵老风标在，野鹤虽饥饮啄闲。一卧江村来早晚，著书盈帙鬓毛斑。","dynasty":"唐代","title":"题王处士郊居"}
{"author":"白居易","content":"十五年前似梦游，曾将诗句结风流。偶助笑歌嘲阿软，可知传诵到通州。昔教红袖佳人唱，今遣青衫司马愁。惆怅又闻题处所，雨淋江馆破墙头。","dynasty":"唐代","title":"微之到通州日授馆未安见尘壁间有数行字读之…因酬长句"}
{"author":"白居易","content":"吏满六百石，昔贤辄去之。秩登二千石，今我方罢归。我秩讶已多，我归惭已迟。犹胜尘土下，终老无休期。卧乞百日告，起吟五篇诗。朝与府吏别，暮与州民辞。去年到郡时，麦穗黄离离。今年去郡日，稻花白霏霏。为郡已周岁，半岁罹旱饥。襦袴无一片，甘棠无一枝。何乃老与幼，泣别尽沾衣。下惭苏人泪，上愧刘君辞。","dynasty":"唐代","title":"答刘禹锡白太守行"}
{"author":"白居易","content":"百人无一直，百直无一遇。借问遇者谁，正人行得路。中丞薛存诚，守直心甚固。皇明烛如日，再使秉王度。奸豪与佞巧，非不憎且惧。直道渐光明，邪谋难盖覆。每因匪躬节，知有匡时具。张为坠网纲，倚作颓檐柱。悠哉上天意，报施纷回互。自古已冥茫，从今尤不谕。岂与小人意，昏然同好恶。不然君子人，何反如朝露。裴相昨已夭，薛君今又去。以我惜贤心，五年如旦暮。况闻善人命，长短系运数。今我一涕零，岂为中丞故。","dynasty":"唐代","title":"薛中丞"}
{"author":"白居易","content":"久别偶相逢，俱疑是梦中。即今欢乐事，放醆又成空。","dynasty":"唐代","title":"逢旧"}
{"author":"白居易","content":"孟山有兽，仁心毛质。不践生刍，不食生物。有道则见，非时不出。三季巳还，退藏于密。我闻其名，徵之于书。不识其形，得之于图。白质黑文，猊首虎躯。是耶非耶，孰知之乎。巳矣夫，巳矣夫，前不见往者，后不见来者，吁嗟乎驺虞。","dynasty":"唐代","title":"驺虞画赞"}
{"author":"白居易","content":"细故随缘尽，衰形具体微。斗闲僧尚闹，较瘦鹤犹肥。老遣宽裁袜，寒教厚絮衣。马从衔草展，鸡任啄笼飞。只要天和在，无令物性违。自馀君莫问，何是复何非。","dynasty":"唐代","title":"自咏"}
{"author":"白居易","content":"去年十月半，君来过浙东。今年五月尽，我发向关中。两乡默默心相别，一水盈盈路不通。从此津人应省事，寂寥无复递诗筒。","dynasty":"唐代","title":"除官赴阙，留赠微之"}
{"author":"白居易","content":"风飘雨洒帘帷故，竹映松遮灯火深。宿客不来嫌冷落，一尊酒对一张琴。","dynasty":"唐代","title":"期宿客不至"}
{"author":"白居易","content":"早世身如风里烛，暮年发似镜中丝。谁人断得人间事，少夭堪伤老又悲。","dynasty":"唐代","title":"夭老"}
{"author":"白居易","content":"魏王堤下水，声似使君滩。惆怅回头听，踌蹰立马看。荡风波眼急，翻雪浪心寒。忆得瞿唐事，重吟行路难。","dynasty":"唐代","title":"魏堤有怀"}
{"author":"白居易","content":"平铺一合锦筵开，连击三声画鼓催。红蜡烛移桃叶起，紫罗衫动柘枝来。带垂钿胯花腰重，帽转金铃雪面回。看即曲终留不住，云飘雨送向阳台。","dynasty":"唐代","title":"柘枝妓"}
{"author":"白居易","content":"三十年前路，孤舟重往还。绕身新眷属，举目旧乡关。事去唯留水，人非但见山。啼襟与愁鬓，此日两成斑。","dynasty":"唐代","title":"汴河路有感"}
{"author":"白居易","content":"散吏闲如客，贫州冷似村。早凉湖北岸，残照郭西门。懒镊从须白，休治任眼昏。老来何所用，少兴不多言。","dynasty":"唐代","title":"晚出西郊"}
{"author":"白居易","content":"孟夏百物滋，动植一时好。麋鹿乐深林，虫蛇喜丰草。翔禽爱密叶，游鳞悦新藻。天和遗漏处，而我独枯槁。一身在天末，骨肉皆远道。旧国无来人，寇戎尘浩浩。沉忧竟何益，只自劳怀抱。不如放身心，冥然任天造。浔阳多美酒，可使杯不燥。湓鱼贱如泥，烹炙无昏早。朝饭山下寺，暮醉湖中岛。何必归故乡，兹焉可终老。","dynasty":"唐代","title":"首夏"}
{"author":"白居易","content":"萧条微雨绝，荒岸抱清源。入舫山侵塞，分泉道接村。秋声依树色，月影在蒲根。淹泊方难遂，他宵关梦魂。","dynasty":"唐代","title":"南池"}
{"author":"白居易","content":"曈曈太阳如火色，上行千里下一刻。出为白昼入为夜，圆转如珠住不得。住不得，可奈何，为君举酒歌短歌。歌声苦，词亦苦，四座少年君听取。今夕未竟明夕催，秋风才往春风回。人无根蒂时不驻，朱颜白日相隳颓。劝君且强笑一面，劝君且强饮一杯。人生不得长欢乐，年少须臾老到来。","dynasty":"唐代","tags":"时间，抒怀，感慨，愁苦","title":"短歌行"}
{"author":"白居易","content":"君因风送入青云，我被人驱向鸭群。雪颈霜毛红网掌，请看何处不如君？","dynasty":"唐代","tags":"动物，励志","title":"鹅赠鹤"}
{"author":"白居易","content":"高竹笼前无伴侣，乱鸡群里有风标。(乱鸡群里一作：乱群鸡里)低头乍恐丹砂落，晒翅常疑白雪消。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。","dynasty":"唐代","tags":"动物，写鸟","title":"池鹤二首"}
{"author":"白居易","content":"零落桐叶雨，萧条槿花风。悠悠早秋意，生此幽闲中。况与故人别，中怀正无悰。勿云不相送，心到青门东。相知岂在多，但问同不同。同心一人去，坐觉长安空。","dynasty":"唐代","tags":"秋天，思念，友人，孤寂","title":"别元九后咏所怀"}
{"author":"白居易","content":"前度小花静院，不比寻常时见。见了又还休，愁却等闲分散。肠断，肠断，记取钗横鬓乱。","dynasty":"唐代","tags":"抒情","title":"宴桃源·前度小花静院"}
{"author":"白居易","content":"低花树映小妆楼，春入眉心两点愁。斜倚栏干背鹦鹉，思量何事不回头。","dynasty":"唐代","tags":"春天，女子，闺怨","title":"春词"}
{"author":"白居易","content":"病眼少眠非守岁，老心多感又临春。火销灯尽天明后，便是平头六十人。","dynasty":"唐代","title":"除夜"}
{"author":"白居易","content":"　　东南山水，余杭郡为最。就郡言，灵隐寺为尤。由寺观，冷泉亭为甲。亭在山下，水中央，寺西南隅。高不倍寻，广不累丈，而撮奇得要，地搜胜概，物无遁形。　　春之日，吾爱其草薰薰，木欣欣，可以导和纳粹，畅人血气。夏之夜，吾爱其泉渟渟，风泠泠，可以蠲烦析酲，起人心情。山树为盖，岩石为屏，云从栋生，水与阶平。坐而玩之者，可濯足于床下；卧而狎之者，可垂钓于枕上。矧又潺湲洁沏，粹冷柔滑。若俗士，若道人，眼耳之尘，心舌之垢，不待盥涤，见辄除去。潜利阴益，可胜言哉!斯所以最余杭而甲灵隐也。　　杭自郡城抵四封，丛山复湖，易为形胜。先是领郡者，有相里君造虚白亭，有韩仆射皋作候仙亭，有裴庶子棠棣作观风亭，有卢给事元辅作见山亭，及右司郎中河南元藇最后作此亭。于是五亭相望，如指之列，可谓佳境殚矣，能事毕矣。后来者虽有敏心巧目，无所加焉。故吾继之，述而不作。长庆三年八月十三日记。","dynasty":"唐代","tags":"辞赋精选，山水，游记","title":"冷泉亭记"}
{"author":"白居易","content":"苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生花样，飘飖风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。","dynasty":"唐代","title":"简简吟"}
{"author":"白居易","content":"少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酿熟，共君一醉一陶然。","dynasty":"唐代","tags":"友情，愁苦","title":"与梦得沽酒闲饮且约后期"}
{"author":"白居易","content":"交亲过浐别，车马到江回。唯有红藤杖，相随万里来。","dynasty":"唐代","title":"红藤杖"}
{"author":"白居易","content":"老思不禁春，风光照眼新。花房红鸟觜，池浪碧鱼鳞。倚棹谁为伴，持杯自问身。心情多少在，六十二三人。","dynasty":"唐代","title":"感春"}
{"author":"白居易","content":"位下才高多怨天，刘兄道胜独恬然。贫于扬子两三倍，老过荣公六七年。笔砚莫抛留压案，箪瓢从陋也销钱。郡丞自合当优礼，何况夷陵太守贤。","dynasty":"唐代","title":"送刘五司马赴任硖州兼寄崔使君"}
{"author":"白居易","content":"野店东头花落处，一条流水号罗敷。芳魂艳骨知何处，春草茫茫墓亦无。","dynasty":"唐代","title":"罗敷水"}
{"author":"白居易","content":"轩车歌吹喧都邑，中有一人向隅立。夜深明月卷帘愁，日暮青山望乡泣。风吹新绿草芽坼，雨洒轻黄柳条湿。此生知负少年春，不展愁眉欲三十。","dynasty":"唐代","title":"长安早春旅怀"}
{"author":"白居易","content":"幸免非常病，甘当本分衰。眼昏灯最觉，腰瘦带先知。树叶霜红日，髭须雪白时。悲愁缘欲老，老过却无悲。","dynasty":"唐代","title":"答梦得秋日书怀见寄"}
{"author":"白居易","content":"夕照红于烧，晴空碧胜蓝。兽形云不一，弓势月初三。雁思来天北，砧愁满水南。萧条秋气味，未老已深谙。","dynasty":"唐代","title":"秋思"}
{"author":"白居易","content":"十亩之宅，五亩之园。有水一池，有竹千竿。勿谓土狭，勿谓地偏。足以容膝，足以息肩。有堂有庭，有桥有船。有书有酒，有歌有弦。有叟在中，白须飘然。识分知足，外无求焉。如鸟择木，姑务巢安。如龟居坎，不知海宽。灵鹤怪石，紫菱白莲。皆吾所好，尽在吾前。时饮一杯，或吟一篇。妻孥熙熙，鸡犬闲闲。优哉游哉，吾将终老乎其间。","dynasty":"唐代","title":"池上篇"}
{"author":"白居易","content":"梨花结成实，燕卵花为雏。时物又若此，道情复何如？但觉日月促，不嗟年岁徂。浮生都是梦，老小亦何殊？唯与故人别，江陵初谪居。时时一相见，此意未全除。","dynasty":"唐代","title":"春暮寄元九"}
{"author":"白居易","content":"杭城隔岁转苏台，还拥前时五马回。厌见簿书先眼合，喜逢杯酒暂眉开。未酬恩宠年空去，欲立功名命不来。一别承明三领郡，甘从人道是粗才。","dynasty":"唐代","title":"赴苏州至常州，答贾舍人"}
{"author":"白居易","content":"送君何处展离筵，大梵王宫大雪天。庾岭梅花落歌管，谢家柳絮扑金田。乱从纨袖交加舞，醉入篮舆取次眠。却笑召邹兼访戴，只持空酒驾空船。","dynasty":"唐代","title":"福先寺雪中饯刘苏州"}
{"author":"白居易","content":"动者乐流水，静者乐止水。利物不如流，鉴形不如止。凄清早霜降，淅沥微风起。中面红叶开，四隅绿萍委。广狭八九丈，湾环有涯涘。浅深三四尺，洞彻无表里。净分鹤翘足，澄见鱼掉尾。迎眸洗眼尘，隔胸荡心滓。定将禅不别，明与诚相似。清能律贪夫，淡可交君子。岂唯空狎玩，亦取相伦拟。欲识静者心，心源只如此。","dynasty":"唐代","title":"玩止水"}
{"author":"白居易","content":"骄阳连毒暑，动植皆枯槁。旱日干密云，炎烟焦茂草。少壮犹困苦，况予病且老。既无白栴檀，何以除热恼？[华严经云：以栴檀涂身能除一切热恼而得清凉也。]汗巾束头鬓，膻食熏襟抱。始觉韦山人，休粮散发好。","dynasty":"唐代","title":"赠韦处士六年夏大热旱"}
{"author":"白居易","content":"帝子吹箫逐凤凰，空留仙洞号华阳。落花何处堪惆怅，头白宫人扫影堂。","dynasty":"唐代","title":"春题华阳观（观即华阳公主故宅有旧内人存焉）"}
{"author":"白居易","content":"竹鞋葵扇白绡巾，林野为家云是身。山寺每游多寄宿，都城暂出即经旬。汉容黄绮为逋客，尧放巢由作外臣。昨日制书临郡县，不该愚谷醉乡人。","dynasty":"唐代","title":"游丰乐招提佛光三寺"}
{"author":"白居易","content":"润叶濡枝浃四方，浓云来去势何长。旷然寰宇清风满，救旱功高暑气凉。","dynasty":"唐代","title":"阴雨"}
{"author":"白居易","content":"泉喷声如玉，潭澄色似空。练垂青嶂上，珠泻绿盆中。溜滴三秋雨，寒生六月风。何时此岩下，来作濯缨翁。","dynasty":"唐代","title":"题喷玉泉（泉在寿安山下高百馀尺直泻潭中）"}
{"author":"白居易","content":"蝉鬓尚随云势动，素衣犹带月光来。","dynasty":"唐代","title":"任氏行"}
{"author":"白居易","content":"翩翩平肩舆，中有醉老夫。膝上展诗卷，竿头悬酒壶。食宿无定程，仆马多缓驱。临水歇半日，望山倾一盂。藉草坐嵬峨，攀花行踟蹰。风将景共暖，体与心同舒。始悟有营者，居家如在途。方知无系者，在道如安居。前夕宿三堂，今旦游申湖。残春三百里，送我归东都。","dynasty":"唐代","title":"东归"}
{"author":"白居易","content":"可怜官职好文词，五十专城未是迟。晓日镜前无白发，春风门外有红旗。郡中何处堪携酒，席上谁人解和诗。唯共交亲开口笑，知君不及洛阳时。","dynasty":"唐代","title":"送蕲春李十九使君赴郡"}
{"author":"白居易","content":"风雨萧条秋少客，门庭冷静昼多关。金羁骆马近卖却，罗袖柳枝寻放还。书卷略寻聊取睡，酒杯浅把粗开颜。眼昏入夜休看月，脚重经春不上山。心静无妨喧处寂，机忘兼觉梦中闲。是非爱恶销停尽，唯寄空身在世间。","dynasty":"唐代","title":"闲居"}
{"author":"白居易","content":"岂料吾方病，翻悲汝不全。卧惊从枕上，扶哭就灯前。有女诚为累，无儿岂免怜。病来才十日，养得已三年。慈泪随声迸，悲肠遇物牵。故衣犹架上，残药尚头边。送出深村巷，看封小墓田。莫言三里地，此别是终天。","dynasty":"唐代","title":"病中哭金銮子（小女子名）"}
{"author":"白居易","content":"行年欲四十，有女曰金銮。生来始周岁，学坐未能言。惭非达者怀，未免俗情怜。从此累身外，徒云慰目前。若无夭折患，则有婚嫁牵。使我归山计，应迟十五年。","dynasty":"唐代","title":"金銮子晬日"}
{"author":"白居易","content":"数日自穿凿，引泉来近陂。寻渠通咽处，绕岸待清时。深好求鱼养，闲堪与鹤期。幽声听难尽，入夜睡常迟。","dynasty":"唐代","title":"新池"}
{"author":"白居易","content":"秋日正萧条，驱车出蓬荜。回望青门道，目极心郁郁。岂独恋乡土，非关慕簪绂。所怆别李君，平生同道术。俱承金马诏，联秉谏臣笔。共上青云梯，中途一相失。江湖我方往，朝廷君不出。蕙带与华簪，相逢是何日。","dynasty":"唐代","title":"别李十一后重寄（自此后诗江州路上作）"}
{"author":"白居易","content":"江畔百尺楼，楼前千里道。凭高望平远，亦足舒怀抱。驿路使憧憧，关防兵草草。及兹多事日，尤觉闲人好。我年过不惑，休退诚非早。从此拂尘衣，归山未为老。","dynasty":"唐代","title":"望江楼上作"}
{"author":"白居易","content":"齿齐膘足毛头腻，秘阁张郎叱拨驹。洗了颔花翻假锦，走时蹄汗蹋真珠。青衫乍见曾惊否，红粟难赊得饱无。丞相寄来应有意，遣君骑去上云衢。","dynasty":"唐代","title":"和张十八秘书谢裴相公寄马"}
{"author":"白居易","content":"看舞颜如玉，听诗韵似金。绮罗从许笑，弦管不妨吟。可惜春风老，无嫌酒醆深。辞花送寒食，并在此时心。","dynasty":"唐代","title":"清明日观妓舞听客诗"}
{"author":"白居易","content":"阅水年将暮，烧金道未成。丹砂不肯死，白发自须生。病肺惭杯满，衰颜忌镜明。春深旧乡梦，岁晚故交情。一别浮云散，双瞻列宿荣。螭头阶下立，龙尾道前行。封事频闻奏，除书数见名。虚怀事僚友，平步取公卿。漏尽鸡人报，朝回幼女迎。可怜白司马，老大在湓城。","dynasty":"唐代","title":"浔阳岁晚，寄元八郎中、庾三十二员外"}
{"author":"白居易","content":"尘架多文集，偶取一卷披。未及看姓名，疑是陶潜诗。看名知是君，恻恻令我悲。诗人多蹇厄，近日诚有之。京兆杜子美，犹得一拾遗。襄阳孟浩然，亦闻鬓成丝。嗟君两不如，三十在布衣。擢第禄不及，新婚妻未归。少年无疾患，溘死于路歧。天不与爵寿，唯与好文词。此理勿复道，巧历不能推。","dynasty":"唐代","title":"读邓鲂诗"}
{"author":"白居易","content":"形适外无恙，心恬内无忧。夜来新沐浴，肌发舒且柔。宽裁夹乌帽，厚絮长白裘。裘温裹我足，帽暖覆我头。先进酒一杯，次举粥一瓯。半酣半饱时，四体春悠悠。是月岁阴暮，惨冽天地愁。白日冷无光，黄河冻不流。何处征戍行，何人羁旅游。穷途绝粮客，寒狱无灯囚。劳生彼何苦，遂性我何优。抚心但自愧，孰知其所由。","dynasty":"唐代","title":"新沐浴"}
{"author":"白居易","content":"何堪日衰病，复此时炎燠。厌对俗杯盘，倦听凡丝竹。藤床铺晚雪，角枕截寒玉。安得清瘦人，新秋夜同宿。非君固不可，何夕枉高躅。","dynasty":"唐代","title":"苦热中寄舒员外"}
{"author":"白居易","content":"箬岘亭东有小池，早荷新荇绿参差。中宵把火行人发，惊起双栖白鹭鸶。","dynasty":"唐代","title":"箬岘东池"}
{"author":"白居易","content":"桂布白似雪，吴绵软于云。布重绵且厚，为裘有余温。朝拥坐至暮，夜覆眠达晨。谁知严冬月，支体暖如春。中夕忽有念，抚裘起逡巡。丈夫贵兼济，岂独善一身。安得万里裘，盖裹周四垠。稳暖皆如我，天下无寒人。","dynasty":"唐代","tags":"言志","title":"新制布裘"}
{"author":"白居易","content":"西北油然云势浓，须臾滂沛雨飘空。顿疏万物焦枯意，定看秋郊稼穑丰。","dynasty":"唐代","title":"喜雨"}
{"author":"白居易","content":"登山临水分无期，泉石烟霞今属谁。君到嵩阳吟此句，与教二十六峰知。","dynasty":"唐代","title":"病中诗十五首。送嵩客"}
{"author":"白居易","content":"双鹤分离一何苦，连阴雨夜不堪闻。莫教迁客孀妻听，嗟叹悲啼eW杀君。","dynasty":"唐代","title":"雨中听琴者弹别鹤操"}
{"author":"白居易","content":"尽日湖亭卧，心闲事亦稀。起因残醉醒，坐待晚凉归。松雨飘藤帽，江风透葛衣。柳堤行不厌，沙软絮霏霏。","dynasty":"唐代","title":"湖亭晚归"}
{"author":"白居易","content":"闻君减寝食，日听神仙说。暗待非常人，潜求长生诀。言长本对短，未离生死辙。假使得长生，才能胜夭折。松树千年朽，槿花一日歇。毕竟共虚空，何须夸岁月。彭殇徒自异，生死终无别。不如学无生，无生即无灭。","dynasty":"唐代","title":"赠王山人"}
{"author":"白居易","content":"庄生齐物同归一，我道同中有不同。遂性逍遥虽一致，鸾凰终校胜蛇虫。","dynasty":"唐代","title":"读庄子"}
{"author":"白居易","content":"野艇容三人，晚池流浼浼。悠然依棹坐，水思如江海。宿雨洗沙尘，晴风荡烟霭。残阳上竹树，枝叶生光彩。我本偶然来，景物如相待。白鸥惊不起，绿芡行堪采。齿发虽已衰，性灵未云改。逢诗遇杯酒，尚有心情在。","dynasty":"唐代","title":"同韩侍郎游郑家池吟诗小饮"}
{"author":"白居易","content":"来书子细说通州，州在山根峡岸头。四面千重火云合，中心一道瘴江流。虫蛇白昼拦官道，蚊蚋黄昏扑郡楼。何罪遣君居此地，天高无处问来由。匼匝巅山万仞馀，人家应似甑中居。寅年篱下多逢虎，亥日沙头始卖鱼。衣斑梅雨长须熨，米涩畬田不解锄。努力安心过三考，已曾愁杀李尚书。人稀地僻医巫少，夏旱秋霖瘴疟多。老去一身须爱惜，别来四体得如何。侏儒饱笑东方朔，薏苡谗忧马伏波。莫遣沉愁结成病，时时一唱濯缨歌。通州海内恓惶地，司马人间冗长官。伤鸟有弦惊不定，卧龙无水动应难。剑埋狱底谁深掘，松偃霜中尽冷看。举目争能不惆怅，高车大马满长安。","dynasty":"唐代","title":"得微之到官后书备知通州之事怅然有感因成四章"}
{"author":"白居易","content":"白白芙蓉花，本生吴江濆。不与红者杂，色类自区分。谁移尔至此，姑苏白使君。初来苦憔悴，久乃芳氛氲。月月叶换叶，年年根生根。陈根与故叶，销化成泥尘。化者日已远，来者日复新。一为池中物，永别江南春。忽想西凉州，中有天宝民。埋殁汉父祖，孳生胡子孙。已忘乡土恋，岂念君亲恩。生人尚复尔，草木何足云。","dynasty":"唐代","title":"感白莲花"}
{"author":"白居易","content":"我昔元和侍宪皇，曾陪内宴宴昭阳。千歌万舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人间俗衣服。虹裳霞帔步摇冠，钿璎纍纍佩珊珊。娉婷似不任罗绮，顾听乐悬行复止。磬箫筝笛递相搀，击恹弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰坼。飘然转旋回雪轻，嫣然纵送游龙惊。小垂手后柳无力，斜曳裾时云欲生。螾蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮！翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱塘第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祇应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无？答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛覩形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云“惊破霓裳羽衣曲”，又不见我诗云“曲爱霓裳未拍时”。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。","dynasty":"唐代","tags":"叙事，音乐，舞蹈","title":"霓裳羽衣舞歌"}
{"author":"白居易","content":"捧籯献千金，彼金何足道。临觞赠一言，此言真可宝。流光我已晚，适意君不早。况君春风面，柔促如芳草。二十方长成，三十向衰老。镜中桃李色，不得十年好。胡为坐脉脉，不肯倾怀抱。","dynasty":"唐代","title":"赠言"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"一树衰残委泥土，双林荣曜植天庭。定知此后天文里，柳宿光中添两星。","dynasty":"唐代","title":"杨柳枝"}
{"author":"白居易","content":"草茫茫，土苍苍。苍苍茫茫在何处，骊山脚下秦皇墓。墓中下涸二重泉，当时自以为深固。下流水银象江海，上缀珠光作乌兔。别为天地于其间，拟将富贵随身去。一朝盗掘坟陵破，龙椁神堂三月火。可怜宝玉归人间，暂借泉中买身祸。奢者狼藉俭者安，一凶一吉在眼前。凭君回首向南望，汉文葬在霸陵原。","dynasty":"唐代","title":"草茫茫－惩厚葬也"}
{"author":"白居易","content":"久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光焰焰火烧春。商山老伴相收拾，不用随他年少人。","dynasty":"唐代","title":"早春招张宾客"}
{"author":"白居易","content":"天阴一日便堪愁，何况连宵雨不休。一种雨中君最苦，偏梁阁道向通州。","dynasty":"唐代","title":"雨夜忆元九"}
{"author":"白居易","content":"吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，尊空座客起。","dynasty":"唐代","title":"饮后戏示弟子"}
{"author":"白居易","content":"烟满秋堂月满庭，香花漠漠磬泠泠。谁能来此寻真谛，白老新开一藏经。","dynasty":"唐代","title":"题香山新经堂招僧"}
{"author":"白居易","content":"两枝杨柳小楼中，袅袅多年伴醉翁。明日放归归去后，世间应不要春风。","dynasty":"唐代","title":"病中诗十五首。别柳枝"}
{"author":"白居易","content":"井梧凉叶动，邻杵秋声发。独向檐下眠，觉来半床月。","dynasty":"唐代","title":"早秋独夜"}
{"author":"白居易","content":"天宫阁上醉萧辰，丝管闲听酒慢巡。为向凉风清景道，今朝属我两三人。","dynasty":"唐代","title":"早秋登天宫寺阁赠诸客"}
{"author":"白居易","content":"病容衰惨澹，芳景晚蹉砣。无计留春得，争能奈老何？篇章慵报答，杯宴喜经过。顾我酒狂久，负君诗债多。[沈前后惠诗十余首，春来多醉，竟未酬答，今故云尔。]敢辞携绿蚁，只愿见青娥。最忆阳关唱，真珠一串歌。[沈有讴者善唱西出阳关无故人词。]","dynasty":"唐代","title":"晚春欲携酒寻沈四著作先以六韵寄之"}
{"author":"白居易","content":"闲看双节信为贵，乐饮一杯谁与同。可惜风情与心力，五年抛掷在黔中。","dynasty":"唐代","title":"寄黔州马常侍"}
{"author":"白居易","content":"眼暗头风事事妨，绕篱新菊为谁黄。闲游日久心慵倦，痛饮年深肺损伤。吴郡两回逢九月，越州四度见重阳。怕飞杯酒多分数，厌听笙歌旧曲章。蟋蟀声寒初过雨，茱萸色浅未经霜。去秋共数登高会，又被今年减一场。","dynasty":"唐代","title":"九日寄微之"}
{"author":"白居易","content":"水一塘，䑳一只。䑳头漾漾知风起，䑳背萧萧闻雨滴。醉卧船中欲醒时，忽疑身是江南客。","dynasty":"唐代","title":"汎小䑳二首其一"}
{"author":"白居易","content":"皮枯缘受风霜久，条短为应攀折频。但见半衰当此路，不知初种是何人。雪花零碎逐年减，烟叶稀疏随分新。莫道老株芳意少，逢春犹胜不逢春。","dynasty":"唐代","title":"题州北路傍老柳树"}
{"author":"白居易","content":"泉石尚依依，林疏僧亦稀。何年辞水阁，今夜宿云扉。谩献长杨赋，虚抛薜荔衣。不能成一事，赢得白头归。","dynasty":"唐代","title":"重题（一作重题别遗爱草堂）"}
{"author":"白居易","content":"欲悟色空为佛事，故栽芳树在僧家。细看便是华严偈，方便风开智慧花。","dynasty":"唐代","title":"僧院花"}
{"author":"白居易","content":"亲故寻回驾，妻孥未出关。凤凰池上月，送我过商山。","dynasty":"唐代","title":"宿阳城驿对月（自此后诗赴杭州路中作）"}
{"author":"白居易","content":"翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。","dynasty":"唐代","tags":"牡丹，惜花，组诗","title":"惜牡丹花二首"}
{"author":"白居易","content":"遍览古今集，都无秋雪诗。阳春先唱后，阴岭未消时。草讶霜凝重，松疑鹤散迟。清光莫独占，亦对白云司。","dynasty":"唐代","title":"和刘郎中望终南山秋雪"}
{"author":"白居易","content":"心中久有归田计，身上都无济世才。长告初从百日满，故乡元约一年回。马辞辕下头高举，鹤出笼中翅大开。但拂衣行莫回顾，的无官职趁人来。","dynasty":"唐代","title":"百日假满"}
{"author":"白居易","content":"惊风吹起塞鸿群，半拂平沙半入云。为问昭君月下听，何如苏武雪中闻。","dynasty":"唐代","title":"赋得听边鸿"}
{"author":"白居易","content":"正与刘梦得，醉笑大开口。适值此诗来，欢喜君知否。遂令高卷幕，兼遣重添酒。起望会稽云，东南一回首。爱君金玉句，举世谁人有。功用随日新，资材本天授。吟哦不能散，自午将及酉。遂留梦得眠，匡床宿东牖。","dynasty":"唐代","title":"和微之诗二十三首。和寄问刘、白"}
{"author":"白居易","content":"独眠客，夜夜可怜长寂寂。就中今夜最愁人，凉月清风满床席。","dynasty":"唐代","title":"独眠吟二首其二"}
{"author":"白居易","content":"风疾侵凌临老头，血凝筋滞不调柔。甘从此后支离卧，赖是从前烂漫游。回思往事纷如梦，转觉馀生杳若浮。浩气自能充静室，惊飙何必荡虚舟。腹空先进松花酒，膝冷重装桂布裘。若问乐天忧病否，乐天知命了无忧。","dynasty":"唐代","title":"病中诗十五首。枕上作"}
{"author":"白居易","content":"下马二林寺，翛然进轻策。朝为公府吏，暮作灵山客。二月匡庐北，冰雪始消释。阳丛抽茗芽，阴窦泄泉脉。熙熙风土暖，蔼蔼云岚积。散作万壑春，凝为一气碧。身闲易飘泊，官散无牵迫。缅彼十八人，古今同此适。是年淮寇起，处处兴兵革。智士劳思谋，戎臣苦征役。独有不才者，山中弄泉石。","dynasty":"唐代","title":"春游二林寺"}
{"author":"白居易","content":"昔君梦游春，梦游仙山曲。怳若有所遇，似惬平生欲。因寻菖蒲水，渐入桃花谷。到一红楼家，爱之看不足。池流渡清泚，草嫩蹋绿蓐。门柳暗全低，檐樱红半熟。转行深深院，过尽重重屋。乌龙卧不惊，青鸟飞相逐。渐闻玉珮响，始辨珠履躅。遥见窗下人，娉婷十五六。霞光抱明月，莲艳开初旭。缥缈云雨仙，氛氲兰麝馥。风流薄梳洗，时世宽妆束。袖软异文绫，裾轻单丝縠.裙腰银线压，梳掌金筐蹙。带襭紫蒲萄，袴花红石竹。凝情都未语，付意微相瞩。眉敛远山青，鬟低片云绿。帐牵翡翠带，被解鸳鸯襆.秀色似堪餐，秾华如可掬。半卷锦头席，斜铺绣腰褥。朱唇素指匀，粉汗红绵扑。心惊睡易觉，梦断魂难续。笼委独栖禽，剑分连理木。存诚期有感，誓志贞无黩。京洛八九春，未曾花里宿。壮年徒自弃，佳会应无复。鸾歌不重闻，凤兆从兹卜。韦门女清贵，裴氏甥贤淑。罗扇夹花灯，金鞍攒绣毂。既倾南国貌，遂坦东床腹。刘阮心渐忘，潘杨意方睦。新修履信第，初食尚书禄。九酝备圣贤，八珍穷水陆。秦家重萧史，彦辅怜卫叔。朝馔馈独盘，夜醪倾百斛。亲宾盛辉赫，妓乐纷晔煜。宿醉才解酲，朝欢俄枕麹.饮过君子争，令甚将军酷。酩酊歌鹧鸪，颠狂舞鸲鹆。月流春夜短，日下秋天速。谢傅隙过驹，萧娘风过烛。全凋蕣花折，半死梧桐秃。暗镜对孤鸾，哀弦留寡鹄。凄凄隔幽显，冉冉移寒燠。万事此时休，百身何处赎。提携小儿女，将领旧姻族。再入朱门行，一傍青楼哭。枥空无厩马，水涸失池鹜。摇落废井梧，荒凉故篱菊。莓苔上几阁，尘土生琴筑。舞榭缀蟏蛸，歌梁聚蝙蝠。嫁分红粉妾，卖散苍头仆。门客思彷徨，家人泣咿噢。心期正萧索，宦序仍拘跼.怀策入崤函，驱车辞郏鄏.逢时念既济，聚学思大畜。端详筮仕蓍，磨拭穿杨镞。始从雠校职，首中贤良目。一拔侍瑶墀，再升纡绣服。誓酬君王宠，愿使朝廷肃。密勿奏封章，清明操宪牍。鹰鞲中病下，豸角当邪触。纠谬静东周，申冤动南蜀。危言诋阍寺，直气忤钧轴。不忍曲作钩，乍能折为玉。扪心无愧畏，腾口有谤讟。只要明是非，何曾虞祸福。车摧太行路，剑落酆城狱。襄汉问修途，荆蛮指殊俗。谪为江府掾，遣事荆州牧。趋走谒麾幢，喧烦视鞭朴。簿书常自领，缧囚每亲鞫。竟日坐官曹，经旬旷休沐。宅荒渚宫草，马瘦畬田粟。薄俸等涓毫，微官同桎梏。月中照形影，天际辞骨肉。鹤病翅羽垂，兽穷爪牙缩。行看须间白，谁劝杯中绿。时伤大野麟，命问长沙鵩.夏梅山雨渍，秋瘴江云毒。巴水白茫茫，楚山青簇簇。吟君七十韵，是我心所蓄。既去诚莫追，将来幸前勖。欲除忧恼病，当取禅经读。须悟事皆空，无令念将属。请思游春梦，此梦何闪倏。艳色即空花，浮生乃焦谷。良姻在嘉偶，顷克为单独。入仕欲荣身，须臾成黜辱。合者离之始，乐兮忧所伏。愁恨僧祇长，欢荣刹那促。觉悟因傍喻，迷执由当局。膏明诱暗蛾，阳焱奔痴鹿。贪为苦聚落，爱是悲林麓。水荡无明波，轮回死生辐。尘应甘露洒，垢待醍醐浴。障要智灯烧，魔须慧刀戮。外熏性易染，内战心难衄。法句与心王，期君日三复。","dynasty":"唐代","title":"和梦游春诗一百韵"}
{"author":"白居易","content":"荔枝新熟鸡冠色，烧酒初开琥珀香。欲摘一枝倾一醆，西楼无客共谁尝。","dynasty":"唐代","title":"荔枝楼对酒"}
{"author":"白居易","content":"怪石千年应自结，灵泉一带是谁开。蹙为宛转青蛇项，喷作玲珑白雪堆。赤日旱天长看雨，玄阴腊月亦闻雷。所嗟地去都门远，不得肩舁每日来。","dynasty":"唐代","title":"题平泉薛家雪堆庄"}
{"author":"白居易","content":"北客劳相访，东楼为一开。褰帘待月出，把火看潮来。艳听竹枝曲，香传莲子杯。寒天殊未晓，归骑且迟回。","dynasty":"唐代","title":"郡楼夜宴留客"}
{"author":"白居易","content":"觅得花千树，携来酒一壶。懒归兼拟宿，未醉岂劳扶。但惜春将晚，宁愁日渐晡。篮舆为卧舍，漆盝是行厨。斑竹盛茶柜，红泥罨饭炉。眼前无所阙，身外更何须。小面琵琶婢，苍头觱篥奴。从君饱富贵，曾作此游无。","dynasty":"唐代","title":"宿杜曲花下"}
{"author":"白居易","content":"諠諠车骑帝王州，羁病无心逐胜游。明月春风三五夜，万人行乐一人愁。","dynasty":"唐代","title":"长安正月十五日"}
{"author":"白居易","content":"年年渐见南方物，事事堪伤北客情。山鬼趫跳唯一足，峡猿哀怨过三声。帆开青草湖中去，衣湿黄梅雨里行。别后双鱼难定寄，近来潮不到湓城。","dynasty":"唐代","title":"送客之湖南"}
{"author":"白居易","content":"白首馀杭白太守，落魄抛名来已久。一辞渭北故园春，再把江南新岁酒。杯前笑歌徒勉强，镜里形容渐衰朽。领郡惭当潦倒年，邻州喜得平生友。长洲草接松江岸，曲水花连镜湖口。老去还能痛饮无，春来曾作闲游否。凭莺传语报李六，倩雁将书与元九。莫嗟一日日催人，且贵一年年入手。","dynasty":"唐代","title":"苏州李中丞以元日郡斋感怀诗寄微之及予辄依…兼呈微之"}
{"author":"白居易","content":"春来眼闇少心情，点尽黄连尚未平。唯得君书胜得药，开缄未读眼先明。","dynasty":"唐代","title":"得钱舍人书问眼疾"}
{"author":"白居易","content":"怜渠已解咏诗章，摇膝支颐学二郎。莫学二郎吟太苦，才年四十鬓如霜。","dynasty":"唐代","title":"闻龟儿咏诗"}
{"author":"白居易","content":"平旦起视事，亭午卧掩关。除亲簿领外，多在琴书前。况有虚白亭，坐见海门山。潮来一凭槛，宾至一开筵。终朝对云水，有时听管弦。持此聊过日，非忙亦非闲。山林太寂寞，朝阙空喧烦。唯兹郡阁内，嚣静得中间。","dynasty":"唐代","title":"郡亭"}
{"author":"白居易","content":"一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。","dynasty":"唐代","tags":"咏物，桃花，怜惜，抒情","title":"晚桃花"}
{"author":"白居易","content":"香麹亲看造，芳丛手自栽。迎春报酒熟，垂老看花开。红蜡半含萼，绿油新酦醅。玲珑五六树，潋滟两三杯。恐有狂风起，愁无好客来。独酣还独语，待取月明回。","dynasty":"唐代","title":"对新家酝玩自种花"}
{"author":"白居易","content":"五年两郡亦堪嗟，偷出游山走看花。自此光阴为己有，从前日月属官家。樽前免被催迎使，枕上休闻报坐衙。睡到午时欢到夜，回看官职是泥沙。","dynasty":"唐代","title":"喜罢郡"}
{"author":"白居易","content":"世名检束为朝士，心性疏慵是野夫。高置寒灯如客店，深藏夜火似僧炉。香浓酒熟能尝否，冷淡诗成肯和无。若厌雅吟须俗饮，妓筵勉力为君铺。","dynasty":"唐代","title":"闲夜咏怀，因招周协律，刘、薛二秀才"}
{"author":"白居易","content":"勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。","dynasty":"唐代","title":"旱热二首其二"}
{"author":"白居易","content":"早起上肩舁，一杯平旦醉。晚憩下肩舁，一觉残春睡。身不经营物，心不思量事。但恐绮与里，只如吾气味。","dynasty":"唐代","title":"途中作"}
{"author":"白居易","content":"双刹夹虚空，缘云一径通。似从忉利下，如过剑门中。灯火光初合，笙歌曲未终。可怜狮子座，舁出净名翁。","dynasty":"唐代","title":"夜从法王寺下归岳寺"}
{"author":"白居易","content":"杖策人扶废病身，晴和强起一迎春。他时蹇跛纵行得，笑杀平原楼上人。","dynasty":"唐代","title":"强起迎春，戏寄思黯"}
{"author":"白居易","content":"临高始见人寰小，对远方知色界空。回首却归朝市去，一稊米落太仓中。","dynasty":"唐代","title":"登灵应台北望"}
{"author":"白居易","content":"开元遗曲自凄凉，况近秋天调是商。爱者谁人唯白尹，奏时何处在嵩阳。回临山月声弥怨，散入松风韵更长。子晋少姨闻定怪，人间亦便有霓裳。","dynasty":"唐代","title":"嵩阳观夜奏霓裳"}
{"author":"白居易","content":"余杭形胜四方无，州傍青山县枕湖。绕郭荷花三十里，拂城松树一千株。梦儿亭古传名谢，教妓楼新道姓苏。[州西灵隐山上有梦谢亭，即是杜明浦梦谢灵运之所，因名客儿也。苏小小本钱塘妓人也。]独有使君年太老，风光不称白髭须。","dynasty":"唐代","title":"余杭形胜"}
{"author":"白居易","content":"海内时无事，江南岁有秋。生民皆乐业，地主尽贤侯。郊静销戎马，城高逼斗牛。平河七百里，沃壤二三州。坐有湖山趣，行无风浪忧。食宁妨解缆，寝不废乘流。泉石谙天竺，烟霞识虎丘。馀芳认兰泽，遗咏思蘋洲。菡萏红涂粉，菰蒲绿泼油。鳞差渔户舍，绮错稻田沟。紫洞藏仙窟，玄泉贮怪湫。精神昂老鹤，姿彩媚潜虬。静阅天工妙，闲窥物状幽。投竿出比目，掷果下猕猴。味苦莲心小，浆甜蔗节稠。橘苞从自结，藕孔是谁锼。逐日移潮信，随风变棹讴。递夫交烈火，候吏次鸣驺。梵塔形疑踊，阊门势欲浮。客迎携酒榼，僧待置茶瓯。小宴闲谈笑，初筵雅献酬。稍催朱蜡炬，徐动碧牙筹。圆醆飞莲子，长裾曳石榴。柘枝随画鼓，调笑从香球。幕飏云飘槛，帘褰月露钩。舞繁红袖凝，歌切翠眉愁。弦管宁容歇，杯盘未许收。良辰宜酩酊，卒岁好优游。鲙缕鲜仍细，莼丝滑且柔。饱餐为日计，稳睡是身谋。名愧空虚得，官知止足休。自嫌犹屑屑，众笑大悠悠。物表疏形役，人寰足悔尤。蛾须远灯烛，兔勿近罝罘。幻世春来梦，浮生水上沤。百忧中莫入，一醉外何求。未死痴王湛，无儿老邓攸。蜀琴安膝上，周易在床头。去去无程客，行行不系舟。劳君频问讯，劝我少淹留。云雨多分散，关山苦阻修。一吟江月别，七见日星周。珠玉传新什，鹓鸾念故俦。悬旌心宛转，束楚意绸缪。驿舫妆青雀，官槽秣紫骝。镜湖期远泛，禹穴约冥搜。预扫题诗壁，先开望海楼。饮思亲履舄，宿忆并衾裯.志气吾衰也，风情子在不。应须相见后，别作一家游。","dynasty":"唐代","title":"想东游五十韵"}
{"author":"白居易","content":"蔼蔼江气春，南宾闰正月。梅樱与桃杏，次第城上发。红房烂簇火，素艳纷团雪。香惜委风飘，愁牵压枝折。楼中老太守，头上新白发。冷澹病心情，暄和好时节。故园音信断，远郡亲宾绝。欲问花前尊，依然为谁设。引手攀红樱，红樱落似霰。仰首看白日，白日走如箭。年芳与时景，顷刻犹衰变。况是血肉身，安能长强健。人心苦迷执，慕贵忧贫贱。愁色常在眉，欢容不上面。况吾头半白，把镜非不见。何必花下杯，更待他人劝。","dynasty":"唐代","title":"花下对酒二首"}
{"author":"白居易","content":"二年花下为闲伴，一旦尊前弃老夫。西午桥街行怅望，南龙兴寺立踟蹰。洛城久住留情否，省骑重归称意无。出镇归朝但相访，此身应不离东都。","dynasty":"唐代","title":"送张常侍西归"}
{"author":"白居易","content":"徐州古丰县，有村曰朱陈。去县百馀里，桑麻青氛氲。机梭声札札，牛驴走纭纭。女汲涧中水，男采山上薪。县远官事少，山深人俗淳。有财不行商，有丁不入军。家家守村业，头白不出门。生为村之民，死为村之尘。田中老与幼，相见何欣欣。一村唯两姓，世世为婚姻。亲疏居有族，少长游有群。黄鸡与白酒，欢会不隔旬。生者不远别，嫁娶先近邻。死者不远葬，坟墓多绕村。既安生与死，不苦形与神。所以多寿考，往往见玄孙。我生礼义乡，少小孤且贫。徒学辨是非，只自取辛勤。世法贵名教，士人重冠婚。以此自桎梏，信为大谬人。十岁解读书，十五能属文。二十举秀才，三十为谏臣。下有妻子累，上有君亲恩。承家与事国，望此不肖身。忆昨旅游初，迨今十五春。孤舟三适楚，羸马四经秦。昼行有饥色，夜寝无安魂。东西不暂住，来往若浮云。离乱失故乡，骨肉多散分。江南与江北，各有平生亲。平生终日别，逝者隔年闻。朝忧卧至暮，夕哭坐达晨。悲火烧心曲，愁霜侵鬓根。一生苦如此，长羡村中民。","dynasty":"唐代","title":"朱陈村"}
{"author":"白居易","content":"云树玉泉寺，肩舁半日程。更无人作伴，只共酒同行。新叶千万影，残莺三两声。闲游竟未足，春尽有余情。","dynasty":"唐代","title":"独游玉泉寺　三月三十日。"}
{"author":"白居易","content":"春早秋初昼夜长，可怜天气好年光。和风细动帘帷暖，清露微凝枕簟凉。窗下晓眠初减被，池边晚坐乍移床。闲从蕙草侵阶绿，静任槐花满地黄。理曲管弦闻后院，熨衣灯火映深房。四时新景何人别，遥忆多情李侍郎。","dynasty":"唐代","title":"春早秋初，因时即事，兼寄浙东李侍郎"}
{"author":"白居易","content":"江海漂漂共旅游，一尊相劝散穷愁。夜深醒后愁还在，雨滴梧桐山馆秋。","dynasty":"唐代","title":"宿桐庐馆，同崔存度醉后作"}
{"author":"白居易","content":"世途倚伏都无定，尘网牵缠卒未休。祸福回还车轮毂，荣枯反覆手藏钩。龟灵未免刳肠患，马失应无折足忧。不信请看弈棋者，输赢须待局终头。","dynasty":"唐代","tags":"哲理","title":"放言五首·其二"}
{"author":"白居易","content":"朝从紫禁归，暮出青门去。勿言城东陌，便是江南路。扬鞭簇车马，挥手辞亲故。我生本无乡，心安是归处。","dynasty":"唐代","title":"初出城留别"}
{"author":"白居易","content":"慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。","dynasty":"唐代","tags":"写鸟，母亲，讽刺","title":"慈乌夜啼"}
{"author":"白居易","content":"蓝桥春雪君归日，秦岭秋风我去时。每到驿亭先下马，循墙绕柱觅君诗。","dynasty":"唐代","tags":"叙事，友谊，怀人","title":"蓝桥驿见元九诗"}
{"author":"白居易","content":"水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。","dynasty":"唐代","tags":"夏天","title":"池上早夏"}
{"author":"白居易","content":"望海楼明照曙霞，护江堤白踏晴沙。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。谁开湖寺西南路，草绿裙腰一道斜。","dynasty":"唐代","tags":"春天","title":"杭州春望"}
{"author":"白居易","content":"耆老遮归路，壶浆满别筵。甘棠无一树，那得泪潸然。税重多贫户，农饥足旱田。唯留一湖水，与汝救凶年。","dynasty":"唐代","tags":"农民，送别","title":"别州民"}
{"author":"白居易","content":"帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。","dynasty":"唐代","tags":"写花，讽刺","title":"买花/牡丹"}
{"author":"白居易","content":"岳阳城下水漫漫，独上危楼凭曲阑。春岸绿时连梦泽，夕波红处近长安。猿攀树立啼何苦，雁点湖飞渡亦难。此地唯堪画图障，华堂张与贵人看。","dynasty":"唐代","tags":"湖光，山色","title":"题岳阳楼"}
{"author":"白居易","content":"意气骄满路，鞍马光照尘。借问何为者，人称是内臣。朱绂皆大夫，紫绶或将军。(或一作：悉)夸赴军中宴，走马去如云。尊罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人。","dynasty":"唐代","tags":"宴会，愤懑，忧民","title":"轻肥"}
{"author":"白居易","content":"几榻临池坐，轩车冒雪过。交亲致杯酒，僮仆解笙歌。流岁行将晚，浮荣得几多。林泉应问我，不住意如何。","dynasty":"唐代","title":"洛下诸客就宅相送，偶题西亭"}
{"author":"白居易","content":"莫道岐州三日程，其如风雪一身行。与君况是经年别，暂到城来又出城。","dynasty":"唐代","title":"送元八归凤翔"}
{"author":"白居易","content":"平旦寅，早起堂前参二亲。处分家中送疎水，莫[教]父母唤频声。","dynasty":"唐代","title":"十二时行孝文"}
{"author":"白居易","content":"莫惜新衣舞柘枝，也从尘污汗沾垂。料君即却归朝去，不见银泥衫故时。","dynasty":"唐代","title":"看常州柘枝，赠贾使君"}
{"author":"白居易","content":"白雪吟诗铃阁开，故情新兴两裴回。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。","dynasty":"唐代","title":"和河南郑尹新岁对雪"}
{"author":"白居易","content":"平生见流水，见此转留连。况此朱门内，君家新引泉。伊流决一带，洛石砌千拳。与君三伏月，满耳作潺湲。深处碧磷磷，浅处清溅溅。碕岸束呜咽，沙汀散沦涟。翻浪雪不尽，澄波空共鲜。两岸滟滪口，一泊潇湘天。曾作天南客，漂流六七年。何山不倚杖，何水不停船。巴峡声心里，松江色眼前。今朝小滩上，能不思悠然。","dynasty":"唐代","title":"题牛相公归仁里宅新成小滩"}
{"author":"白居易","content":"集贤池馆从他盛，履道林亭勿自轻。往往归来嫌窄小，年年为主莫无情。","dynasty":"唐代","title":"重戏赠"}
{"author":"白居易","content":"水天向晚碧沉沉，树影霞光重叠深。浸月冷波千顷练，苞霜新橘万株金。幸无案牍何妨醉，纵有笙歌不废吟。十只画船何处宿，洞庭山脚太湖心。","dynasty":"唐代","title":"宿湖中"}
{"author":"白居易","content":"水一塘，䑳一只。䑳头漾漾知风起，䑳背萧萧闻雨滴。醉卧船中欲醒时，忽疑身是江南客。","dynasty":"唐代","title":"汎小䑳二首其一"}
{"author":"白居易","content":"心如定水随形应，口似悬河逐病治。曾向众中先礼拜，西方去日莫相遗。","dynasty":"唐代","title":"赠僧五首。神照上人（照以说坛为佛事）"}
{"author":"白居易","content":"业重关西继大名，恩深阙下遂高情。祥鳣降伴趋庭鲤，贺燕飞和出谷莺。范蠡舟中无子弟，疏家席上欠门生。可怜玉树连桃李，从古无如此会荣。","dynasty":"唐代","title":"和杨郎中贺杨仆射致仕后杨侍郎门生合宴席上作"}
{"author":"白居易","content":"人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。","dynasty":"唐代","title":"人定"}
{"author":"白居易","content":"陶云爱吾庐，吾亦爱吾屋。屋中有琴书，聊以慰幽独。是时三月半，花落庭芜绿。舍上晨鸠鸣，窗间春睡足。睡足起闲坐，景晏方栉沐。今日非十斋，庖童馈鱼肉。饥来恣餐歠，冷热随所欲。饱竟快搔爬，筋骸无检束。岂徒畅肢体，兼欲遗耳目。便可傲松乔，何假杯中渌。广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，慨然叹时命。我今对鳞羽，取乐成谣咏。得所仍得时，吾生一何幸。劳者不觉歌，歌其劳苦事。逸者不觉歌，歌其逸乐意。问我逸如何，闲居多兴味。问我乐如何，闲官少忧累。又问俸厚薄，百千随月至。又问年几何，七十行欠二。所得皆过望，省躬良可愧。马闲无羁绊，鹤老有禄位。设自为化工，优饶只如是。安得不歌咏，默默受天赐。","dynasty":"唐代","title":"春日闲居三首"}
{"author":"白居易","content":"昔君乌纱帽，赠我白头翁。帽今在顶上，君已归泉中。物故犹堪用，人亡不可逢。岐山今夜月，坟树正秋风。","dynasty":"唐代","title":"感旧纱帽（帽即故李侍郎所赠）"}
{"author":"白居易","content":"栉沐事朝谒，中门初动关。盛服去尚早，假寐须臾间。钟声发东寺，夜色藏南山。停骖待五漏，人马同时闲。高星粲金粟，落月沉玉环。出门向关路，坦坦无阻艰。始出里北閈，稍转市西闤.晨烛照朝服，紫烂复朱殷。由来朝廷士，一入多不还。因循掷白日，积渐凋朱颜。青云已难致，碧落安能攀。但且知止足，尚可销忧患。","dynasty":"唐代","title":"和微之诗二十三首。和栉沐寄道友"}
{"author":"白居易","content":"刘兄文高行孤立，十五年前名翕习。是时相遇在符离，我年二十君三十。得意忘年心迹亲，寓居同县日知闻。衡门寂寞朝寻我，古寺萧条暮访君。朝来暮去多携手，穷巷贫居何所有。秋灯夜写联句诗，春雪朝倾暖寒酒。陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。张贾弟兄同里巷，乘闲数数来相访，雨天连宿草堂中，月夜徐行石桥上。我年渐长忽自惊，镜中冉冉髭须生。心畏后时同励志，身牵前事各求名。问我栖栖何所适，乡人荐为鹿鸣客。二千里别谢交游，三十韵诗慰行役。出门可怜唯一身，敝裘瘦马入咸秦。冬冬街鼓红尘暗，晚到长安无主人。二贾二张与余弟，驱车逦迤来相继。操词握赋为干戈，锋锐森然胜气多。齐入文场同苦战，五人十载九登科。二张得隽名居甲，美退争雄重告捷。棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。三年不鸣鸣必大，岂独骇鸡当骇人。元和运启千年圣，同遇明时余最幸。始辞秘阁吏王畿，遽列谏垣升禁闱。蹇步何堪鸣珮玉，衰容不称著朝衣。阊阖晨开朝百辟，冕旒不动香烟碧。步登龙尾上虚空，立去天颜无咫尺。宫花似雪从乘舆，禁月如霜坐直庐。身贱每惊随内宴，才微常愧草天书。晚松寒竹新昌第，职居密近门多闭。日暮银台下直回，故人到门门暂开。回头下马一相顾，尘土满衣何处来。敛手炎凉叙未毕，先说旧山今悔出。岐阳旅宦少欢娱，江左羁游费时日。赠我一篇行路吟，吟之句句披沙金。岁月徒催白发貌，泥涂不屈青云心。谁会茫茫天地意，短才获用长才弃。我随鹓鹭入烟云，谬上丹墀为近臣。君同鸾凤栖荆棘，犹著青袍作选人。惆怅知贤不能荐，徒为出入蓬莱殿。月惭谏纸二百张，岁愧俸钱三十万。大底浮荣何足道，几度相逢即身老。且倾斗酒慰羁愁，重话符离问旧游。北巷邻居几家去，东林旧院何人住。武里村花落复开，流沟山色应如故。感此酬君千字诗，醉中分手又何之。须知通塞寻常事，莫叹浮沉先后时。慷慨临歧重相勉，殷勤别后加餐饭。君不见买臣衣锦还故乡，五十身荣未为晚。","dynasty":"唐代","title":"醉后走笔酬刘五主簿长句之赠兼简张大贾二十四先辈昆季"}
{"author":"白居易","content":"道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"漠漠秋云起，稍稍夜寒生。但觉衣裳湿，无点亦无声。","dynasty":"唐代","tags":"秋天，写雨","title":"微雨夜行"}
{"author":"白居易","content":"白头病叟泣且言，禄山未乱入梨园。能弹琵琶和法曲，多在华清随至尊。是时天下太平久，年年十月坐朝元。千官起居环珮合，万国会同车马奔。金钿照耀石瓮寺，兰麝熏煮温汤源。贵妃宛转侍君侧，体弱不胜珠翠繁。冬雪飘飖锦袍暖，春风荡漾霓裳翻。欢娱未足燕寇至，弓劲马肥胡语喧。豳土人迁避夷狄，鼎湖龙去哭轩辕。从此漂沦落南土，万人死尽一身存。秋风江上浪无限，暮雨舟中酒一尊。涸鱼久失风波势，枯草曾沾雨露恩。我自秦来君莫问，骊山渭水如荒村。新丰树老笼明月，长生殿暗锁春云。红叶纷纷盖欹瓦，绿苔重重封坏垣。唯有中官作宫使，每年寒食一开门。","dynasty":"唐代","title":"江南遇天宝乐叟"}
{"author":"白居易","content":"空门有路不知处，头白齿黄犹念经。何年饮着声闻酒，迄至如今醉未醒。","dynasty":"唐代","title":"赠鸟窠和尚诗"}
{"author":"白居易","content":"往年江外抛桃叶，去岁楼中别柳枝。寂寞春来一杯酒，此情唯有李君知。吟君旧句情难忘，风月何时是尽时。","dynasty":"唐代","title":"对酒有怀寄李十九郎中"}
{"author":"白居易","content":"春来眼暗少心情，点尽黄连尚未平。唯得君书胜得药，开缄未读眼先明。","dynasty":"唐代","title":"得钱舍人书问眼疾"}
{"author":"白居易","content":"今朝枕上觉头轻，强起阶前试脚行。膻腻断来无气力，风痰恼得少心情。暖消霜瓦津初合，寒减冰渠冻不成。唯有愁人鬓间雪，不随春尽逐春生。","dynasty":"唐代","title":"病中早春"}
{"author":"白居易","content":"丹旐何飞扬，素骖亦悲鸣。晨光照闾巷，輀车俨欲行。萧条九月天，哀挽出重城。借问送者谁，妻子与弟兄。苍苍上古原，峨峨开新茔。含酸一恸哭，异口同哀声。旧垄转芜绝，新坟日罗列。春风草绿北邙山，此地年年生死别。","dynasty":"唐代","title":"相和歌辞。挽歌"}
{"author":"白居易","content":"老须为老计，老计在抽簪。山下初投足，人间久息心。乱藤遮石壁，绝涧护云林。若要深藏处，无如此处深。","dynasty":"唐代","title":"香山下卜居"}
{"author":"白居易","content":"一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。","dynasty":"唐代","tags":"友情，抒怀","title":"编集拙诗成一十五卷因题卷末戏赠元九李二十"}
{"author":"白居易","content":"昼听笙歌夜醉眠，若非月下即花前。如今老病须知分，不负春来二十年。","dynasty":"唐代","title":"老病"}
{"author":"白居易","content":"殷卿领北镇，崔尹开南幕。外事信为荣，中怀未必乐。何如不才者，兀兀无所作。不引窗下琴，即举池上酌。淡交唯对水，老伴无如鹤。自适颇从容，旁观诚濩落。身心转恬泰，烟景弥淡泊。回首语秋光，东来应不错。","dynasty":"唐代","title":"问秋光"}
{"author":"白居易","content":"红颗珍珠诚可爱，白须太守亦何痴。十年结子知谁在，自向庭中种荔枝。","dynasty":"唐代","title":"种荔枝"}
{"author":"白居易","content":"近来韩阁老[1]，疏我我心知。户大嫌甜酒，才高笑小诗。静吟乖月夜，闲醉旷花时。还有愁同处，春风满鬓丝。","dynasty":"唐代","title":"久不见韩侍郎，戏题四韵寄之"}
{"author":"白居易","content":"闲园多芳草，春夏香靡靡。深树足佳禽，旦暮鸣不已。院门闭松竹，庭径穿兰芷。爱彼池上桥，独来聊徙倚。鱼依藻长乐，鸥见人暂起。有时舟随风，尽日莲照水。谁知郡府内，景物闲如此。始悟喧静缘，何尝系远迩。","dynasty":"唐代","title":"郡中西园"}
{"author":"白居易","content":"洛川汝海封畿接，履道集贤来往频。一复时程虽不远，百馀步地更相亲。朱门陪宴多投辖，青眼留欢任吐茵。闻道郡斋还有酒，花前月下对何人。","dynasty":"唐代","title":"和刘汝州酬侍中见寄长句因书集贤坊胜事戏而问之"}
{"author":"白居易","content":"江从西南来，浩浩无旦夕。长波逐若泻，连山凿如劈。千年不壅溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫功，余水斯委积？洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不爱惜？邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯？手提倚天剑，重来亲指画。疏流似剪纸，决壅同裂帛。渗作膏腴田，踏平鱼鳖宅。龙宫变闾里，水府生禾麦。坐添百万户，书我司徒籍。","dynasty":"唐代","title":"自蜀江至洞庭湖口，有感而作"}
{"author":"白居易","content":"翠巘公门对，朱轩野径连。只开新户牖，不改旧风烟。虚室闲生白，高情澹入玄。酒容同座劝，诗借属城传。自笑沧江畔，遥思绛帐前。亭台随处有，争敢比忘筌。","dynasty":"唐代","title":"奉和李大夫题新诗二首各六韵。忘筌亭"}
{"author":"白居易","content":"年颜气力渐衰残，王屋中峰欲上难。顶上将探小有洞，喉中须咽大还丹。河车九转宜精炼，火候三年在好看。他日药成分一粒，与君先去扫天坛。","dynasty":"唐代","title":"天坛峰下赠杜录事"}
{"author":"白居易","content":"遥闻境会茶山夜，珠翠歌钟俱绕身。盘下中分两州界，灯前各作一家春。青娥递舞应争妙，紫笋齐尝各斗新。自叹花时北窗下，蒲黄酒对病眠人。","dynasty":"唐代","tags":"咏物，写茶，闲适","title":"夜闻贾常州崔湖州茶山境会亭欢宴"}
{"author":"白居易","content":"諠諠车骑帝王州，羁病无心逐胜游。明月春风三五夜，万人行乐一人愁。","dynasty":"唐代","title":"长安正月十五日"}
{"author":"白居易","content":"阁下灯前梦，巴南城里游。觅花来渡口，寻寺到山头。江色分明绿，猿声依旧愁。禁钟惊睡觉，唯不上东楼。","dynasty":"唐代","title":"中书夜直梦忠州"}
{"author":"白居易","content":"紫毫笔，尖如锥兮利如刀。江南石上有老兔，吃竹饮泉生紫毫。宣城之人采为笔，千万毛中拣一毫。毫虽轻，功甚重。管勒工名充岁贡，君兮臣兮勿轻用。勿轻用，将何如？愿赐东西府御史，愿颁左右台起居。搦管趋入黄金阙，抽毫立在白玉除。臣有奸邪正衙奏，君有动言直笔书。起居郎，侍御史，尔知紫毫不易致。每岁宣城进笔时，紫毫之价如金贵。慎勿空将弹失仪，慎勿空将录制词。","dynasty":"唐代","title":"紫毫笔"}
{"author":"白居易","content":"自哂此迂叟，少迂老更迂。家计不一问，园林聊自娱。竹间琴一张，池上酒一壶。更无俗物到，但与秋光俱。古石苍错落，新泉碧萦纡。焉用车马客，即此是吾徒。犹有所思人，各在城一隅。杳然爱不见，搔首方踟蹰。玄晏风韵远，子真云貌孤。诚知厌朝市，何必忆江湖。能来小涧上，一听潺湲无。","dynasty":"唐代","title":"闲居偶吟，招郑庶子、皇甫郎中"}
{"author":"白居易","content":"莫道岐州三日程，其如风雪一身行。与君况是经年别，暂到城来又出城。","dynasty":"唐代","title":"送元八归凤翔"}
{"author":"白居易","content":"足伤遭马坠，腰重倩人抬。只合窗间卧，何由花下来。坐依桃叶枝，行呷地黄杯。强出非他意，东风落尽梅。","dynasty":"唐代","title":"马坠强出，赠同座"}
{"author":"白居易","content":"风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。","dynasty":"唐代","tags":"春天，写水，写景，抒情","title":"南湖早春"}
{"author":"白居易","content":"老色日上面，欢情日去心。今既不如昔，后当不如今。今犹未甚衰，每事力可任。花时仍爱出，酒后尚能吟。但恐如此兴，亦随日销沉。东城春欲老，勉强一来寻。","dynasty":"唐代","title":"东城寻春"}
{"author":"白居易","content":"身得贰师馀气概，家藏都尉旧诗章。江南别有楼船将，燕颔虬须不姓杨。","dynasty":"唐代","title":"赠李兵马使"}
{"author":"白居易","content":"古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。","dynasty":"唐代","title":"邓鲂、张彻落第"}
{"author":"白居易","content":"不见刘君来近远，门前两度满枝花。朝来惆怅宣平过，柳巷当头第一家。","dynasty":"唐代","title":"过刘三十二故宅"}
{"author":"白居易","content":"昔作少学士，图形入集贤。今为老居士，写貌寄香山。鹤毳变玄发，鸡肤换朱颜。前形与后貌，相去三十年。勿叹韶华子，俄成皤叟仙。请看东海水，亦变作桑田。","dynasty":"唐代","title":"香山居士写真诗"}
{"author":"白居易","content":"杏为梁，桂为柱，何人堂室李开府。碧砌红轩色未乾，去年身殁今移主。高其墙，大其门，谁家第宅卢将军。素泥朱版光未灭，今日官收别赐人。开府之堂将军宅，造未成时头已白。逆旅重居逆旅中，心是主人身是客。更有愚夫念身后，心虽甚长计非久。穷奢极丽越规模，付子传孙令保守。莫教门外过客闻，抚掌回头笑杀君。君不见马家宅，尚犹存，宅门题作奉诚园。君不见魏家宅，属他人，诏赎赐还五代孙。俭存奢失今在目，安用高墙围大屋。","dynasty":"唐代","title":"新乐府杏为梁刺居处僭也"}
{"author":"白居易","content":"婆娑放鸡犬，嬉戏任儿童。闲坐槐阴下，开襟向晚风。沤麻池水里，晒枣日阳中。人物何相称，居然田舍翁。","dynasty":"唐代","title":"闲坐"}
{"author":"白居易","content":"烛下尊前一分手，舟中岸上两回头。归来虚白堂中梦，合眼先应到越州。","dynasty":"唐代","title":"答微之上船后留别"}
{"author":"白居易","content":"文昌列宿徵还日，洛浦行云放散时。鹓鹭上天花逐水，无因再会白家池。","dynasty":"唐代","title":"池上送考功崔郎中兼别房窦二妓"}
{"author":"白居易","content":"老游春饮莫相违，不独花稀人亦稀。更劝残杯看日影，犹应趁得鼓声归。","dynasty":"唐代","title":"游城南，留元九、李二十晚归"}
{"author":"白居易","content":"陵园妾，颜色如花命如叶。命如叶薄将奈何，一奉寝宫年月多。年月多，时光换，春愁秋思知何限。青丝发落丛鬓疏，红玉肤销系裙慢。忆昔宫中被妒猜，因谗得罪配陵来。老母啼呼趁车别，中官监送锁门回。山宫一闭无开日，未死此身不令出。松门到晓月裴回，柏城尽日风萧瑟。松门柏城幽闭深，闻蝉听燕感光阴。眼看菊蕊重阳泪，手把梨花寒食心。把花掩泪无人见，绿芜墙绕青苔院。四季徒支妆粉钱，三朝不识君王面。遥想六宫奉至尊，宣徽雪夜浴堂春。雨露之恩不及者，犹闻不啻三千人。三千人，我尔君恩何厚薄。愿令轮转直陵园，三岁一来均苦乐。","dynasty":"唐代","title":"陵园妾－怜幽闭也（一作托幽闭，喻被谗遭黜也）"}
{"author":"白居易","content":"南国虽多热，秋来亦不迟。湖光朝霁后，竹气晚凉时。楼阁宜佳客，江山入好诗。清风水蘋叶，白露木兰枝。欲作云泉计，须营伏腊资。匡庐一步地，官满更何之。","dynasty":"唐代","title":"江楼早秋"}
{"author":"白居易","content":"冠盖闲居少，箪瓢陋巷深。称家开户牖，量力置园林。俭薄身都惯，营为力不任。饥烹一斤肉，暖卧两重衾。尊有陶潜酒，囊无陆贾金。莫嫌贫活计，更富即劳心。","dynasty":"唐代","title":"闲居贫活计"}
{"author":"白居易","content":"汉庭重少身宜退，洛下闲居迹可逃。趁伴入朝应老丑，寻春放醉尚粗豪。诗携彩纸新装卷，酒典绯花旧赐袍。曾在东方千骑上，至今躞蹀马头高。","dynasty":"唐代","title":"初到洛下闲游"}
{"author":"白居易","content":"露湿墙花春意深，西廊月上半床阴。怜君独卧无言语，唯我知君此夜心。不明不暗胧胧月，不暖不寒慢慢风。独卧空床好天气，平明闲事到心中。","dynasty":"唐代","title":"酬和元九东川路诗十二首。嘉陵夜有怀二首"}
{"author":"白居易","content":"昨夜江楼上，吟君数十篇。词飘朱槛底，韵堕渌江前。清楚音谐律，精微思入玄。收将白雪丽，夺尽碧云妍。寸截金为句，双雕玉作联。八风凄间发，五彩烂相宣。冰扣声声冷，珠排字字圆。文头交比绣，筋骨软于绵。澒涌同波浪，铮鏦过管弦。醴泉流出地，钧乐下从天。神鬼闻如泣，鱼龙听似禅。星回疑聚集，月落为留连。雁感无鸣者，猿愁亦悄然。交流迁客泪，停住贾人船。暗被歌姬乞，潜闻思妇传。斜行题粉壁，短卷写红笺。肉味经时忘，头风当日痊。老张知定伏，短李爱应颠。道屈才方振，身闲业始专。天教声烜赫，理合命迍邅。顾我文章劣，知他气力全。工夫虽共到，巧拙尚相悬。各有诗千首，俱抛海一边。白头吟处变，青眼望中穿。酬答朝妨食，披寻夜废眠。老偿文债负，宿结字因缘。每叹陈夫子，常嗟李谪仙。名高折人爵，思苦减天年。不得当时遇，空令后代怜。相悲今若此，湓浦与通川。","dynasty":"唐代","title":"江楼夜吟元九律诗，成三十韵"}
{"author":"白居易","content":"娃宫屧廊寻已倾，砚池香径又欲平。二三月时何草绿，几百年来空月明。使君虽老颇多思，携觞领妓处处行。今愁古恨入丝竹，一曲凉州无限情。直自当时到今日，中间歌吹更无声。","dynasty":"唐代","title":"题灵岩寺"}
{"author":"白居易","content":"高岭峻棱棱，细泉流亹亹。势分合不得，东西随所委。悠悠草蔓底，溅溅石罅里。分流来几年，昼夜两如此。朝宗远不及，去海三千里。浸润小无功，山苗长旱死。萦纡用无所，奔迫流不已。唯作呜咽声，夜入行人耳。有源殊不竭，无坎终难止。同出而异流，君看何所似。有似骨肉亲，派别从兹始。又似势利交，波澜相背起。所以赠君诗，将君何所比。不比山上泉，比君井中水。","dynasty":"唐代","title":"和答诗十首。和分水岭"}
{"author":"白居易","content":"岁暮风动地，夜寒雪连天。老夫何处宿，暖帐温炉前。两重褐绮衾，一领花茸毡。粥熟呼不起，日高安稳眠。是时心与身，了无闲事牵。以此度风雪，闲居来六年。忽思远游客，复想早朝士。蹋冻侵夜行，凌寒未明起。心为身君父，身为心臣子。不得身自由，皆为心所使。我心既知足，我身自安止。方寸语形骸，吾应不负尔。","dynasty":"唐代","title":"风雪中作"}
{"author":"白居易","content":"家池动作经旬别，松竹琴鱼好在无。树暗小巢藏巧妇，渠荒新叶长慈姑。不因车马时时到，岂觉林园日日芜。犹喜春深公事少，每来花下得踟蹰。主","dynasty":"唐代","title":"履道池上作"}
{"author":"白居易","content":"含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云。云我五十馀，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮仆多见孙。念此聊自解，逢酒且欢欣。","dynasty":"唐代","title":"南亭对酒送春"}
{"author":"白居易","content":"一泊沙来一泊去，一重浪灭一重生。相搅相淘无歇日，会教山海一时平。","dynasty":"唐代","tags":"写景，抒情","title":"浪淘沙·一泊沙来一泊去"}
{"author":"白居易","content":"起戴乌纱帽，行披白布裘。炉温先暖酒，手冷未梳头。早起烟霜白，初寒鸟雀愁。诗成遣谁和，还是寄苏州。","dynasty":"唐代","title":"初冬早起寄梦得"}
{"author":"白居易","content":"葛衣疏且单，纱帽轻复宽。一衣与一帽，可以过炎天。止于便吾体，何必被罗纨。宿雨林笋嫩，晨露园葵鲜。烹葵炮嫩笋，可以备朝餐。止于适吾口，何必饫腥膻。饭讫盥漱已，扪腹方果然。婆娑庭前步，安稳窗下眠。外养物不费，内归心不烦。不费用难尽，不烦神易安。庶几无夭阏，得以终天年。","dynasty":"唐代","title":"夏日作"}
{"author":"白居易","content":"琵琶师在九重城，忽得书来喜且惊。一纸展看非旧谱，四弦翻出是新声。蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。","dynasty":"唐代","title":"代琵琶弟子谢女师曹供奉寄新调弄谱"}
{"author":"白居易","content":"微之谪去千余里，太白无来十一年。今日见名如见面，尘埃壁上破窗前。","dynasty":"唐代","title":"感化寺见元九刘三十二题名处"}
{"author":"白居易","content":"湛湛玉泉色，悠悠浮云身。闲心对定水，清净两无尘。手把青筇杖，头戴白纶巾。兴尽下山去，知我是谁人。","dynasty":"唐代","title":"题玉泉寺"}
{"author":"白居易","content":"家寄关西住，身为河北游。萧条岁除夜，旅泊在洺州。","dynasty":"唐代","title":"除夜宿洺州"}
{"author":"白居易","content":"百岁几回同酩酊，一年今日最芳菲。愿将花赠天台女，留取刘郎到夜归。","dynasty":"唐代","title":"县南花下醉中留刘五"}
{"author":"白居易","content":"浊暑忽已退，清宵未全长。晨釭耿残焰，宿閤凝微香。喔喔鸡下树，辉辉日上梁。枕低茵席软，卧稳身入床。睡足景犹早，起初风乍凉。展张小屏幛，收拾生衣裳。还有惆怅事，迟迟未能忘。拂镜梳白发，可怜冰照霜。","dynasty":"唐代","title":"新秋晓兴"}
{"author":"白居易","content":"水国多阴常懒出，老夫饶病爱闲眠。三旬卧度莺花月，一半春销风雨天。薄暮何人吹觱篥，新晴几处缚秋千。彩绳芳树长如旧，唯是年年换少年。","dynasty":"唐代","title":"病中多雨逢寒食"}
{"author":"白居易","content":"草草辞家忧后事，迟迟去国问前途。望秦岭上回头立，无限秋风吹白须。蓝桥春雪君归日，秦岭秋风我去时。每到驿亭先下马，循墙绕柱觅君诗。","dynasty":"唐代","title":"初贬官过望秦岭　自此后诗江州路上作。"}
{"author":"白居易","content":"最忆楼花千万朵，偏怜堤柳两三株。拟提社酒携村妓，擅入朱门莫怪无。可惜亭台闲度日，欲偷风景暂游春。只愁花里莺饶舌，飞入宫城报主人。","dynasty":"唐代","title":"令公南庄花柳正盛，欲偷一赏，先寄二篇"}
{"author":"白居易","content":"不种一陇田，仓中有余粟。不采一枝桑，箱中有余服。官闲离忧责，身泰无羁束。中人百户税，宾客一年禄。樽中不乏酒，篱下仍多菊。是物皆有余，非心无所欲。吟君未贫作，因歌知足曲。自问此时心，不足何时足？","dynasty":"唐代","title":"知足吟　和崔十八未贫作。"}
{"author":"白居易","content":"岸帻静言明月夜，匡床闲卧落花朝。二三月里饶春睡，七八年来不早朝。浊水清尘难会合，高鹏低鷃各逍遥。眼看又上青云去，更卜同衾一两宵。","dynasty":"唐代","title":"喜杨六侍御同宿（一喜下有与字）"}
{"author":"白居易","content":"林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。","dynasty":"唐代","title":"南院"}
{"author":"白居易","content":"自喜天教我少缘，家徒行计两翩翩。身兼妻子都三口，鹤与琴书共一船。僮仆减来无冗食，资粮算外有馀钱。携将贮作丘中费，犹免饥寒得数年。","dynasty":"唐代","title":"自喜"}
{"author":"白居易","content":"恋他朝市求何事，想取丘园乐此身。千首恶诗吟过日，一壶好酒醉消春。归乡年亦非全老，罢郡家仍未苦贫。快活不知如我者，人间能有几多人。","dynasty":"唐代","title":"想归田园"}
{"author":"白居易","content":"眼重朝眠足，头轻宿酒醒。阳光满前户，雪水半中庭。物变随天气，春生逐地形。北檐梅晚白，东岸柳先青。葱垄抽羊角，松巢堕鹤翎。老来诗更拙，吟罢少人听。","dynasty":"唐代","title":"早春即事"}
{"author":"白居易","content":"新亭未有客，竟日独何为。趁暖泥茶灶，防寒夹竹篱。头风初定后，眼暗欲明时。浅把三分酒，闲题数句诗。应须置两榻，一榻待公垂。","dynasty":"唐代","title":"新亭病后独坐，招李侍郎公垂"}
{"author":"白居易","content":"时世妆，时世妆，出自城中传四方。时世流行无远近，腮不施朱面无粉。乌膏注唇唇似泥，双眉画作八字低。妍媸黑白失本态，妆成尽似含悲啼。圆鬟无鬓堆髻样，斜红不晕赭面状。昔闻被发伊川中，辛有见之知有戎。元和妆梳君记取，髻堆面赭非华风。","dynasty":"唐代","title":"时世妆－儆戎也"}
{"author":"白居易","content":"太微星斗拱琼宫，圣祖琳宫镇九垓。天柱一峰擎日月，洞门千仞锁云雷。玉光白橘相争秀，金翠佳莲蕊鬬开。时访左慈高隐处，紫清仙鹤认巢来。","dynasty":"唐代","title":"题天柱峰"}
{"author":"白居易","content":"园林亦要闻闲置。","dynasty":"唐代","title":"句"}
{"author":"白居易","content":"白头病叟泣且言，禄山未乱入梨园。能弹琵琶和法曲，多在华清随至尊。是时天下太平久，年年十月坐朝元。千官起居环珮合，万国会同车马奔。金钿照耀石瓮寺，兰麝熏煮温汤源。贵妃宛转侍君侧，体弱不胜珠翠繁。冬雪飘飖锦袍暖，春风荡漾霓裳翻。欢娱未足燕寇至，弓劲马肥胡语喧。豳土人迁避夷狄，鼎湖龙去哭轩辕。从此漂沦落南土，万人死尽一身存。秋风江上浪无限，暮雨舟中酒一尊。涸鱼久失风波势，枯草曾沾雨露恩。我自秦来君莫问，骊山渭水如荒村。新丰树老笼明月，长生殿暗锁春云。红叶纷纷盖欹瓦，绿苔重重封坏垣。唯有中官作宫使，每年寒食一开门。","dynasty":"唐代","title":"江南遇天宝乐叟"}
{"author":"白居易","content":"污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。","dynasty":"唐代","tags":"咏物，荷花，感伤，命运","title":"京兆府栽莲"}
{"author":"白居易","content":"秋景引闲步，山游不知疲。杖藜舍舆马，十里与僧期。昔尝忧六十，四体不支持。今来已及此，犹未苦衰羸。心兴遇境发，身力因行知。寻云到起处，爱泉听滴时。南村韦处士，西寺闲禅师。山头与涧底，闻健且相随。","dynasty":"唐代","title":"秋游平泉，赠韦处士、闲禅师"}
{"author":"白居易","content":"吾庐不独贮妻儿，自觉年侵身力衰。眼下营求容足地，心中准拟挂冠时。新昌小院松当户，履道幽居竹绕池。莫道两都空有宅，林泉风月是家资。","dynasty":"唐代","title":"吾庐"}
{"author":"白居易","content":"彤云散不雨，赫日吁可畏。端坐犹挥汗，出门岂容易。忽思公府内，青衫折腰吏。复想驿路中，红尘走马使。征夫更辛苦，逐客弥憔悴。日入尚趋程，宵分不遑寐。安知北窗叟，偃卧风飒至。簟拂碧龙鳞，扇摇白鹤翅。岂唯身所得，兼示心无事。谁言苦热天，元有清凉地。勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。","dynasty":"唐代","title":"旱热二首"}
{"author":"白居易","content":"紫袖红弦明月中，自弹自感暗低容。弦凝指咽声停处，别有深情一万重。","dynasty":"唐代","tags":"月夜，弹琴，抒情","title":"夜筝"}
{"author":"白居易","content":"花时同醉破春愁，醉折花枝作酒筹。忽忆故人天际去，计程今日到梁州。","dynasty":"唐代","tags":"友情，思念","title":"同李十一醉忆元九"}
{"author":"白居易","content":"贾生俟罪心相似，张翰思归事不如。斜日早知惊鵩鸟，秋风悔不忆鲈鱼。胸襟曾贮匡时策，怀袖犹残谏猎书。从此万缘都摆落，欲携妻子买山居。","dynasty":"唐代","title":"端居咏怀"}
{"author":"白居易","content":"楼中别曲催离酌，灯下红裙间绿袍。缥缈楚风罗绮薄，铮鏦越调管弦高。寒流带月澄如镜，夕吹和霜利似刀。尊酒未空欢未尽，舞腰歌袖莫辞劳。","dynasty":"唐代","title":"江楼宴别"}
{"author":"白居易","content":"浦干潮未应，堤湿冻初销。粉片妆梅朵，金丝刷柳条。鸭头新绿水，雁齿小红桥。莫怪珂声碎，春来五马骄。","dynasty":"唐代","title":"新春江次"}
{"author":"白居易","content":"独眠客，夜夜可怜长寂寂。就中今夜最愁人，凉月清风满床席。","dynasty":"唐代","title":"独眠吟二首其二"}
{"author":"白居易","content":"丝纶阁下文章静，钟鼓楼中刻漏长。独坐黄昏谁是伴，紫薇花对紫薇郎。","dynasty":"唐代","title":"直中书省"}
{"author":"白居易","content":"经窗灯燄短，僧炉火气深。索落庐山夜，风雪宿东林。","dynasty":"唐代","title":"宿东林寺"}
{"author":"白居易","content":"贤愚类相交，人情之大率。然自古今来，几人号胶漆。近闻屈指数，元某与白乙。旁爱及弟兄，中权避家室。松筠与金石，未足喻坚密。在车如轮辕，在身如肘腋。又如风云会，天使相召匹。不似势利交，有名而无实。顷我在杭岁，值君之越日。望愁来仪迟，宴惜流景疾。坐耀黄金带，酌酡赪玉质。酣歌口不停，狂舞衣相拂。平生赏心事，施展十未一。会笑始哑哑，离嗟乃唧唧。饯筵才收拾，征棹遽排比。后恨苦绵绵，前欢何卒卒。居人色惨淡，行子心纡郁。风袂去时挥，云帆望中失。宿酲和别思，目眩心忽忽。病魂黯然销，老泪凄其出。别君只如昨，芳岁换六七。俱是官家身，后期难自必。","dynasty":"唐代","title":"和微之诗二十三首。和寄乐天"}
{"author":"白居易","content":"不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。惟有潜离与暗别，彼此甘心无后期。","dynasty":"唐代","tags":"爱情","title":"潜别离"}
{"author":"白居易","content":"坐酌泠泠水，看煎瑟瑟尘。无由持一碗，寄与爱茶人。","dynasty":"唐代","tags":"抒情，写茶","title":"山泉煎茶有怀"}
{"author":"白居易","content":"牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。","dynasty":"唐代","tags":"乐府，咏物，牡丹","title":"牡丹芳"}
{"author":"白居易","content":"元和岁在卯，六年春二月。月晦寒食天，天阴夜飞雪。连宵复竟日，浩浩殊未歇。大似落鹅毛，密如飘玉屑。寒销春茫苍，气变风凛冽。上林草尽没，曲江水复结。红乾杏花死，绿冻杨枝折。所怜物性伤，非惜年芳绝。上天有时令，四序平分别。寒燠苟反常，物生皆夭阏。我观圣人意，鲁史有其说。或记水不冰，或书霜不杀。上将儆政教，下以防灾孽。兹雪今如何，信美非时节。","dynasty":"唐代","title":"春雪"}
{"author":"白居易","content":"八年十二月，五日雪纷纷。竹柏皆冻死，况彼无衣民。回观村闾间，十室八九贫。北风利如剑，布絮不蔽身。唯烧蒿棘火，愁坐夜待晨。乃知大寒岁，农者尤苦辛。顾我当此日，草堂深掩门。褐裘覆絁被，坐卧有馀温。幸免饥冻苦，又无垄亩勤。念彼深可愧，自问是何人。","dynasty":"唐代","tags":"写风，农民，生活，古诗里的十二个月","title":"村居苦寒"}
{"author":"白居易","content":"九月西风兴，月冷露华凝。思君秋夜长，一夜魂九升。二月东风来，草拆花心开。思君春日迟，一日肠九回。妾住洛桥北，君住洛桥南。十五即相识，今年二十三。有如女萝草，生在松之侧。蔓短枝苦高，萦回上不得。人言人有愿，愿至天必成。愿作远方兽，步步比肩行。愿作深山木，枝枝连理生。","dynasty":"唐代","title":"长相思"}
{"author":"白居易","content":"紫袖红弦明月中，自弹自感暗低容。弦凝指咽声停处，别有深情一万重。","dynasty":"唐代","tags":"月夜，弹琴，抒情","title":"夜筝"}
{"author":"白居易","content":"上阳人，上阳人，红颜暗老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百余人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞵履窄衣裳，青黛点眉眉细长。外人不见见应笑，天宝末年时世妆。上阳人，苦最多。　少亦苦，老亦苦，少苦老苦两如何！君不见昔时吕向美人赋，又不见今日上阳白发歌！","dynasty":"唐代","tags":"乐府，宫怨","title":"上阳白发人"}
{"author":"白居易","content":"烟霄微月澹长空，银汉秋期万古同。几许欢情与离恨，年年并在此宵中。","dynasty":"唐代","tags":"七夕节，爱情，离愁","title":"七夕"}
{"author":"白居易","content":"病眠夜少梦，闲立秋多思。寂寞馀雨晴，萧条早寒至。鸟栖红叶树，月照青苔地。何况镜中年，又过三十二。","dynasty":"唐代","title":"秋思"}
{"author":"白居易","content":"扶杖起病初，策马力未任。既懒出门去，亦无客来寻。以此遂成闲，闲步绕园林。天晓烟景澹，树寒鸟雀深。一酌池上酒，数声竹间吟。寄言东曹长，当知幽独心。","dynasty":"唐代","title":"林下闲步，寄皇甫庶子"}
{"author":"白居易","content":"昔作咸秦客，常思江海行。今来仍尽室，此去又专城。典午犹为幸，分忧固是荣。簈星州乘送，艛艓驿船迎。共载皆妻子，同游即弟兄。宁辞浪迹远，且贵赏心并。云展帆高挂，飙驰棹迅征。溯流从汉浦，循路转荆衡。山逐时移色，江随地改名。风光近东早，水木向南清。夏口烟孤起，湘川雨半晴。日煎红浪沸，月射白砂明。北渚寒留雁，南枝暖待莺。骈朱桃露萼，点翠柳含萌。亥市鱼盐聚，神林鼓笛鸣。壶浆椒叶气，歌曲竹枝声。系缆怜沙静，垂纶爱岸平。水餐红粒稻，野茹紫花菁。瓯泛茶如乳，台粘酒似饧。脍长抽锦缕，藕脆削琼英。容易来千里，斯须进一程。未曾劳气力，渐觉有心情。卧稳添春睡，行迟带酒酲。忽愁牵世网，便欲濯尘缨。早接文场战，曾争翰苑盟。掉头称俊造，翘足取公卿。且昧随时义，徒输报国诚。众排恩易失，偏压势先倾。虎尾忧危切，鸿毛性命轻。烛蛾谁救活，蚕茧自缠萦。敛手辞双阙，回眸望两京。长沙抛贾谊，漳浦卧刘桢。鶗鴂鸣还歇，蟾蜍破又盈。年光同激箭，乡思极摇旌。潦倒亲知笑，衰羸旧识惊。乌头因感白，鱼尾为劳赪.剑学将何用，丹烧竟不成。孤舟萍一叶，双鬓雪千茎。老见人情尽，闲思物理精。如汤探冷热，似博斗输赢。险路应须避，迷途莫共争。此心知止足，何物要经营。玉向泥中洁，松经雪后贞。无妨隐朝市，不必谢寰瀛。但在前非悟，期无后患婴。多知非景福，少语是元亨。晦即全身药，明为伐性兵。昏昏随世俗，蠢蠢学黎甿.鸟以能言cm，龟缘入梦烹。知之一何晚，犹足保馀生。","dynasty":"唐代","title":"江州赴忠州，至江陵已来，舟中示舍弟五十韵"}
{"author":"白居易","content":"蟋蟀暮啾啾，光阴不少留。松檐半夜雨，风幌满床秋。曙早灯犹在，凉初簟未收。新晴好天气，谁伴老人游。","dynasty":"唐代","title":"新秋夜雨"}
{"author":"白居易","content":"三春今向晚，四者昔难并。借问低眉坐，何如携手行。——白居易旧游多过隙，新宴且寻盟。鹦鹉林须乐，麒麟阁未成。——王起分阴当爱惜，迟景好逢迎。林野熏风起，楼台谷雨晴。——刘禹锡墙低山半出，池广水初平。桥转长虹曲，舟回小鹢轻。——白居易残花犹布绣，密竹自闻笙。欲过芳菲节，难忘宴慰情。——王起月轮行似箭，时物始如倾。见雁随兄去，听莺求友声。——刘禹锡蕙长书带展，菰嫩剪刀生。坐密衣裳暖，堂虚丝管清。——白居易峰峦侵碧落，草木近朱明。与点非沂水，陪膺是洛城。——王起拨醅争绿醑，卧酪待朱樱。几处能留客，何人唤解酲。——刘禹锡旧仪尊右揆，新命宠春卿。有喜鹊频语，无机鸥不惊。——白居易青林思小隐，白雪仰芳名。访旧殊千里，登高赖九城。——王起酂侯司管钥，疏傅傲簪缨。纶綍曾同掌，烟霄即上征。——刘禹锡册庭尝接武，书殿忝连衡。兰室春弥馥，松心晚更贞。——白居易琴招翠羽下，钩掣紫鳞呈，只愿回乌景。谁能避兕觥。——王起方知醉兀兀，应是走营营。凤阁鸾台路，从他年少争。——白居易","dynasty":"唐代","title":"仆射来示有三春向晚四者难并之说诚哉是言辄…兼简尚书"}
{"author":"白居易","content":"别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。","dynasty":"唐代","title":"河南王尹初到，以诗代书先问之"}
{"author":"白居易","content":"笙歌惆怅欲为别，风景阑珊初过春。争得遣君诗不苦，黄河岸上白头人。","dynasty":"唐代","title":"别陕州王司马"}
{"author":"白居易","content":"香球趁拍回环匼，花醆抛巡取次飞。自入春来未同醉，那能夜去独先归。","dynasty":"唐代","title":"醉后赠人"}
{"author":"白居易","content":"暖阁春初入，温炉兴稍阑。晚风犹冷在，夜火且留看。独宿相依久，多情欲别难。谁能共天语，长遣四时寒。","dynasty":"唐代","title":"别春炉"}
{"author":"白居易","content":"麦死春不雨，禾损秋早霜。岁晏无口食，田中采地黄。采之将何用，持以易餱粮。凌晨荷锄去，薄暮不盈筐。携来朱门家，卖与白面郎。与君啖肥马，可使照地光。愿易马残粟，救此苦饥肠。","dynasty":"唐代","title":"采地黄者"}
{"author":"白居易","content":"阶前下马时，梁上题诗处。惨澹病使君，萧疏老松树。自嗟还自哂，又向杭州去。","dynasty":"唐代","title":"桐树馆重题"}
{"author":"白居易","content":"形容瘦薄诗情苦，岂是人间有相人。只合一生眠白屋，何因三度拥朱轮。金章未佩虽非贵，银榼常携亦不贫。唯是无儿头早白，被天磨折恰平均。","dynasty":"唐代","title":"自咏"}
{"author":"白居易","content":"碧簟绛纱帐，夜凉风景清。病闻和药气，渴听碾茶声。露竹偷灯影，烟松护月明。何言千里隔，秋思一时生。","dynasty":"唐代","title":"酬梦得秋夕不寐见寄（次用本韵）"}
{"author":"白居易","content":"乌者种有二，名同性不同。觜小者慈孝，觜大者贪庸。觜大命又长，生来十馀冬。物老颜色变，头毛白茸茸。飞来庭树上，初但惊儿童。老巫生奸计，与乌意潜通。云此非凡鸟，遥见起敬恭。千岁乃一出，喜贺主人翁。祥瑞来白日，神圣占知风。阴作北斗使，能为人吉凶。此乌所止家，家产日夜丰。上以致寿考，下可宜田农。主人富家子，身老心童蒙。随巫拜复祝，妇姑亦相从。杀鸡荐其肉，敬若禋六宗。乌喜张大觜，飞接在虚空。乌既饱膻腥，巫亦飨甘浓。乌巫互相利，不复两西东。日日营巢窟，稍稍近房栊。虽生八九子，谁辨其雌雄。群雏又成长，众觜逞残凶。探巢吞燕卵，入蔟啄蚕虫。岂无乘秋隼，羁绊委高墉。但食乌残肉，无施搏击功。亦有能言鹦，翅碧觜距红。暂曾说乌罪，囚闭在深笼。青青窗前柳，郁郁井上桐。贪乌占栖息，慈乌独不容。慈乌尔奚为，来往何憧憧。晓去先晨鼓，暮归后昏钟。辛苦尘土间，飞啄禾黍丛。得食将哺母，饥肠不自充。主人憎慈乌，命子削弹弓。弦续会稽竹，丸铸荆山铜。慈乌求母食，飞下尔庭中。数粒未入口，一丸已中胸。仰天号一声，似欲诉苍穹。反哺日未足，非是惜微躬。谁能持此冤，一为问化工。胡然大觜乌，竟得天年终。","dynasty":"唐代","title":"和答诗十首。和大觜乌"}
{"author":"白居易","content":"宿鸟动前林，晨光上东屋。铜炉添早香，纱笼灭残烛。头醒风稍愈，眼饱睡初足。起坐兀无思，叩齿三十六。何以解宿斋，一杯云母粥。","dynasty":"唐代","title":"晨兴"}
{"author":"白居易","content":"龙门点额意何如，红尾青鬐却返初。见说在天行雨苦，为龙未必胜为鱼。","dynasty":"唐代","title":"点额鱼"}
{"author":"白居易","content":"下马二林寺，翛然进轻策。朝为公府吏，暮作灵山客。二月匡庐北，冰雪始消释。阳丛抽茗芽，阴窦泄泉脉。熙熙风土暖，蔼蔼云岚积。散作万壑春，凝为一气碧。身闲易飘泊，官散无牵迫。缅彼十八人，古今同此适。是年淮寇起，处处兴兵革。智士劳思谋，戎臣苦征役。独有不才者，山中弄泉石。","dynasty":"唐代","title":"春游二林寺"}
{"author":"白居易","content":"南院今秋游宴少，西坊近日往来频。假如宰相池亭好，作客何如作主人。","dynasty":"唐代","title":"代林园戏赠"}
{"author":"白居易","content":"十年四海故交亲，零落唯残两病身。共遣数奇从是命，同教步蹇有何因。眼随老减嫌长夜，体待阳舒望早春。新乐堂前旧池上，相过亦不要他人。","dynasty":"唐代","title":"岁暮病怀赠梦得（时与梦得同患足疾）"}
{"author":"白居易","content":"别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。","dynasty":"唐代","title":"河南王尹"}
{"author":"白居易","content":"归骑纷纷满九衢，放朝三日为泥涂。不知雨雪江陵府，今日排衙得免无。","dynasty":"唐代","title":"雨雪放朝，因怀微之"}
{"author":"白居易","content":"十年为旅客，常有饥寒愁。三年作谏官，复多尸素羞。有酒不暇饮，有山不得游。岂无平生志，拘牵不自由。一朝归渭上，泛如不系舟。置心世事外，无喜亦无忧。终日一蔬食，终年一布裘。寒来弥懒放，数日一梳头。朝睡足始起，夜酌醉即休。人心不过适，适外复何求。早岁从旅游，颇谙时俗意。中年忝班列，备见朝廷事。作客诚已难，为臣尤不易。况余方且介，举动多忤累。直道速我尤，诡遇非吾志。胸中十年内，消尽浩然气。自从返田亩，顿觉无忧愧。蟠木用难施，浮云心易遂。悠悠身与世，从此两相弃。","dynasty":"唐代","title":"适意二首"}
{"author":"白居易","content":"晚从履道来归府，街路虽长尹不嫌。马上凉于床上坐，绿槐风透紫蕉衫。","dynasty":"唐代","title":"晚归府"}
{"author":"白居易","content":"遇兴寻文客，因欢命酒徒。春游忆亲故，夜会似京都。诗思闲仍在，乡愁醉暂无。狂来欲起舞，惭见白髭须。","dynasty":"唐代","title":"偶宴有怀"}
{"author":"白居易","content":"烟景冷苍茫，秋深夜夜霜。为思池上酌，先觉瓮头香。未暇倾巾漉，还应染指尝。醍醐惭气味，琥珀让晶光。若许陪歌席，须容散道场。月终斋戒毕，犹及菊花黄。","dynasty":"唐代","title":"答皇甫十郎中秋深酒熟见忆"}
{"author":"白居易","content":"殷勤江郡守，怅望掖垣郎。惭见新琼什，思归旧草堂。事随心未得，名与道相妨。若不休官去，人间到老忙。","dynasty":"唐代","title":"钱侍郎使君以题庐山草堂诗见寄，因酬之"}
{"author":"白居易","content":"罢胡琴，掩秦瑟，玲珑再拜歌初毕。谁道使君不解歌，听唱黄鸡与白日。黄鸡催晓丑时鸣，白日催年酉前没。腰间红绶系未稳，镜里朱颜看已失。玲珑玲珑奈老何，使君歌了汝更歌。","dynasty":"唐代","title":"醉歌（示伎人商玲珑）"}
{"author":"白居易","content":"彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。","dynasty":"唐代","tags":"景点，抒情","title":"彭蠡湖晚归"}
{"author":"白居易","content":"灼灼早春梅，东南枝最早。持来玩未足，花向手中老。芳香销掌握，怅望生怀抱。岂无后开花，念此先开好。","dynasty":"唐代","title":"寄情"}
{"author":"白居易","content":"前年九日馀杭郡，呼宾命宴虚白堂。去年九日到东洛，今年九日来吴乡。两边蓬鬓一时白，三处菊花同色黄。一日日知添老病，一年年觉惜重阳。江南九月未摇落，柳青蒲绿稻穗香。姑苏台榭倚苍霭，太湖山水含清光。可怜假日好天色，公门吏静风景凉。榜舟鞭马取宾客，扫楼拂席排壶觞。胡琴铮鏦指拨剌。吴娃美丽眉眼长。笙歌一曲思凝绝，金钿再拜光低昂。日脚欲落备灯烛，风头渐高加酒浆。觥醆艳翻菡萏叶，舞鬟摆落茱萸房。半酣凭槛起四顾，七堰八门六十坊。远近高低寺间出，东西南北桥相望。水道脉分棹鳞次，里闾棋布城册方。人烟树色无隙罅，十里一片青茫茫。自问有何才与政，高厅大馆居中央。铜鱼今乃泽国节，刺史是古吴都王。郊无戎马郡无事，门有棨戟腰有章。盛时傥来合惭愧，壮岁忽去还感伤。从事醒归应不可，使君醉倒亦何妨。请君停杯听我语，此语真实非虚狂。五旬已过不为夭，七十为期盖是常。须知菊酒登高会，从此多无二十场。","dynasty":"唐代","title":"九日宴集，醉题郡楼，兼呈周、殷二判官"}
{"author":"白居易","content":"曲江岸北凭栏干，水面阴生日脚残。尘路行多绿袍故，风亭立久白须寒。诗成暗著闲心记，山好遥偷病眼看。不被马前提省印，何人信道是郎官。","dynasty":"唐代","title":"曲江亭晚望"}
{"author":"白居易","content":"金磬玉笙调已久，牙床角枕睡常迟。朦胧闲梦初成后，宛转柔声入破时。乐可理心应不谬，酒能陶性信无疑。起尝残酌听馀曲，斜背银缸半下帷。","dynasty":"唐代","title":"卧听法曲霓裳"}
{"author":"白居易","content":"堆土渐高山意出，终南移入户庭间。玉峰蓝水应惆怅，恐见新山望旧山。","dynasty":"唐代","title":"和元八侍御升平新居四绝句。累土山"}
{"author":"白居易","content":"后集寄将何处去，故山迢递在匡庐。旧僧独有云皋在，三二年来不得书。别后道情添几许，老来筋力又何如。来生缘会应非远，彼此年过七十馀。","dynasty":"唐代","title":"送后集往庐山东林寺，兼寄云皋上人"}
{"author":"白居易","content":"近有人从海上回，海山深处见楼台。中有仙龛虚一室，多传此待乐天来。","dynasty":"唐代","title":"客有说（客即李浙东也，所说不能具录其事）"}
{"author":"白居易","content":"官桥晴雪晓峨峨，老尹行吟独一过。紫绶相辉应不恶，白须同色复如何。悠扬短景凋年急，牢落衰情感事多。犹赖洛中饶醉客，时时bZ我唤笙歌。","dynasty":"唐代","title":"雪后早过天津桥偶呈诸客"}
{"author":"白居易","content":"吴中白藕洛中栽，莫恋江南花懒开。万里携归尔知否，红蕉朱槿不将来。","dynasty":"唐代","title":"种白莲"}
{"author":"白居易","content":"兽中刀鎗多怒吼，鸟遭罗弋尽哀鸣。羔羊口在缘何事，闇死屠门无一声。","dynasty":"唐代","title":"禽虫十二章其六"}
{"author":"白居易","content":"恋他朝市求何事，想取丘园乐此身。千首恶诗吟过日，一壶好酒醉消春。归乡年亦非全老，罢郡家仍未苦贫。快活不知如我者，人间能有几多人。","dynasty":"唐代","title":"想归田园"}
{"author":"白居易","content":"纱巾角枕病眠翁，忙少闲多谁与同。但有双松当砌下，更无一事到心中。金章紫绶堪如梦，皂盖朱轮别似空。暑月贫家何所有，客来唯赠北窗风。","dynasty":"唐代","title":"新昌闲居，招杨郎中兄弟"}
{"author":"白居易","content":"病来城里诸亲故，厚薄亲疏心总知。唯有蔚章于我分，深于同在翰林时。","dynasty":"唐代","title":"病中作"}
{"author":"白居易","content":"莫怪相逢无笑语，感今思旧戟门前。张家伯仲偏相似，每见清扬一惘然。","dynasty":"唐代","title":"重到城七绝句。裴五"}
{"author":"白居易","content":"春风先发苑中梅，樱杏桃梨次第开。荠花榆荚深村里，亦道春风为我来。","dynasty":"唐代","tags":"写花，春天","title":"春风"}
{"author":"白居易","content":"微雨洒园林，新晴好一寻。低风洗池面，斜日拆花心。暝助岚阴重，春添水色深。不如陶省事，犹抱有弦琴。","dynasty":"唐代","title":"履道春居"}
{"author":"白居易","content":"骑马出西郭，悠悠欲何之。独上高寺去，一与白云期。虚槛晚潇洒，前山碧参差。忽似青龙阁，同望玉峰时。因咏松雪句，永怀鸾鹤姿。六年不相见，况乃隔荣衰。","dynasty":"唐代","title":"登龙昌上寺望江南山，怀钱舍人"}
{"author":"白居易","content":"文昌新入有光辉，紫界宫墙白粉闱。晓日鸡人传漏箭，春风侍女护朝衣。雪飘歌句高难和，鹤拂烟霄老惯飞。官职声名俱入手，近来诗客似君稀。","dynasty":"唐代","title":"闻杨十二新拜省郎，遥以诗贺"}
{"author":"白居易","content":"谁能嗟叹光阴暮，岂复忧愁活计贫。忽忽不知头上事，时时犹忆眼中人。早为良友非交势，晚接嘉姻不失亲。最喜两家婚嫁毕，一时抽得尚平身。","dynasty":"唐代","title":"闲吟赠皇甫郎中亲家翁（新与皇甫结姻）"}
{"author":"白居易","content":"浔阳少有风情客，招宿湖亭尽却回。水槛虚凉风月好，夜深谁共阿怜来。","dynasty":"唐代","title":"湖亭与行简宿"}
{"author":"白居易","content":"勿讶春来晚，无嫌花发迟。人怜全盛日，我爱半开时。紫蜡黏为蒂，红苏点作蕤。成都新夹缬，梁汉碎胭脂。树杪真珠颗，墙头小女儿。浅深妆驳落，高下火参差。蝶戏争香朵，莺啼选稳枝。好教郎作伴，合共酒相随。醉玩无胜此，狂嘲更让谁。犹残少年兴，不似老人诗。西日凭轻照，东风莫杀吹。明朝应烂漫，后夜更离披。林下遥相忆，尊前暗有期。衔杯嚼蕊思，唯我与君知。","dynasty":"唐代","title":"玩半开花赠皇甫郎中（八年寒食日池东小楼上作）"}
{"author":"白居易","content":"山中不栖鸟，夜半声嘤嘤。似道思归乐，行人掩泣听。皆疑此山路，迁客多南征。忧愤气不散，结化为精灵。我谓此山鸟，本不因人生。人心自怀土，想作思归鸣。孟尝平居时，娱耳琴泠泠。雍门一言感，未奏泪沾缨。魏武铜雀妓，日与欢乐并。一旦西陵望，欲歌先涕零。峡猿亦何意，陇水复何情。为入愁人耳，皆为肠断声。请看元侍御，亦宿此邮亭。因听思归鸟，神气独安宁。问君何以然，道胜心自平。虽为南迁客，如在长安城。云得此道来，何虑复何营。穷达有前定，忧喜无交争。所以事君日，持宪立大庭。虽有回天力，挠之终不倾。况始三十馀，年少有直名。心中志气大，眼前爵禄轻。君恩若雨露，君威若雷霆。退不苟免难，进不曲求荣。在火辨玉性，经霜识松贞。展禽任三黜，灵均长独醒。获戾自东洛，贬官向南荆。再拜辞阙下，长揖别公卿。荆州又非远，驿路半月程。汉水照天碧，楚山插云青。江陵橘似珠，宜城酒如饧。谁谓谴谪去，未妨游赏行。人生百岁内，天地暂寓形。太仓一稊米，大海一浮萍。身委逍遥篇，心付头陀经。尚达死生观，宁为宠辱惊。中怀苟有主，外物安能萦。任意思归乐，声声啼到明。","dynasty":"唐代","title":"和答诗十首。和思归乐"}
{"author":"白居易","content":"门有医来往，庭无客送迎。病销谈笑兴，老足叹嗟声。鹤伴临池立，人扶下砌行。脚疮春断酒，那得有心情。","dynasty":"唐代","title":"病疮"}
{"author":"白居易","content":"持钱买花树，城东坡上栽。但购有花者，不限桃杏梅。百果参杂种，千枝次第开。天时有早晚，地力无高低。红者霞艳艳，白者雪皑皑。游蜂逐不去，好鸟亦来栖。前有长流水，下有小平台。时拂台上石，一举风前杯。花枝荫我头，花蕊落我怀。独酌复独咏，不觉月平西。巴俗不爱花，竟春无人来。唯此醉太守，尽日不能回。东坡春向暮，树木今何如。漠漠花落尽，翳翳叶生初。每日领童仆，荷锄仍决渠。刬土壅其本，引泉溉其枯。小树低数尺，大树长丈馀。封植来几时，高下随扶疏。养树既如此，养民亦何殊。将欲茂枝叶，必先救根株。云何救根株，劝农均赋租。云何茂枝叶，省事宽刑书。移此为郡政，庶几甿俗苏。","dynasty":"唐代","title":"东坡种花二首"}
{"author":"白居易","content":"手札八行诗一篇，无由相见但依然。君匡圣主方行道，我事空王正坐禅。支许徒思游白月，夔龙未放下青天。应须且为苍生住，犹去悬车十四年。","dynasty":"唐代","title":"宿香山寺酬广陵牛相公见寄"}
{"author":"白居易","content":"高情雅韵三峰守，主领清光管白云。自笑亦曾为刺史，苏州肥腻不如君。","dynasty":"唐代","title":"和钱华州题少华清光绝句"}
{"author":"白居易","content":"悲哉为儒者，力学不能疲。读书眼欲暗，秉笔手生胝。十上方一第，成名常苦迟。纵有宦达者，两鬓已成丝。可怜少壮日，适在穷贱时。丈夫老且病，焉用富贵为。沉沉朱门宅，中有乳臭儿。状貌如妇人，光明膏粱肌。手不把书卷，身不擐戎衣。二十袭封爵，门承勋戚资。春来日日出，服御何轻肥。朝从博徒饮，暮有倡楼期。评封还酒债，堆金选蛾眉。声色狗马外，其馀一无知。山苗与涧松，地势随高卑。古来无奈何，非君独伤悲。","dynasty":"唐代","title":"杂曲歌辞。悲哉行"}
{"author":"白居易","content":"青苔故里怀恩地，白发新生抱病身。涕泪虽多无哭处，永宁门馆属他人。","dynasty":"唐代","title":"重到城七绝句。高相宅"}
{"author":"白居易","content":"三旬斋满欲衔杯，平旦敲门门未开。除却朗之携一榼，的应不是别人来。","dynasty":"唐代","title":"出斋日喜皇甫十早访"}
{"author":"白居易","content":"何事出长洲，连宵饮不休。醒应难作别，欢渐少于愁。灯火穿村市，笙歌上驿楼。何言五十里，已不属苏州。","dynasty":"唐代","title":"望亭驿酬别周判官"}
{"author":"白居易","content":"梁园修竹旧传名，园废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。","dynasty":"唐代","title":"和汴州令狐相公新于郡内栽竹百竿拆壁开轩…七言五韵"}
{"author":"白居易","content":"落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。","dynasty":"唐代","title":"送沈仓曹赴江西"}
{"author":"白居易","content":"大红旆引碧幢旌，新拜将军指点行。战将易求何足贵，书生难得始堪荣。离筵歌舞花丛散，候骑刀枪雪队迎。应笑蹉跎白头尹，风尘唯管洛阳城。","dynasty":"唐代","title":"送徐州高仆射赴镇"}
{"author":"白居易","content":"黑潭水深黑如墨，传有神龙人不识。潭上驾屋官立祠，龙不能神人神之。丰凶水旱与疾疫，乡里皆言龙所为。家家养豚漉清酒，朝祈暮赛依巫口。神之来兮风飘飘，纸钱动兮锦伞摇。神之去兮风亦静，香火灭兮杯盆冷。肉堆潭岸石，酒泼庙前草。不知龙神享几多，林鼠山狐长醉饱。狐何幸？豚何辜？年年杀豚将喂狐。狐假龙神食豚尽，九重泉底龙知无？","dynasty":"唐代","title":"黑潭龙"}
{"author":"白居易","content":"道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。","dynasty":"唐代","title":"蜀路石妇"}
{"author":"白居易","content":"江云暗悠悠，江风冷修修。夜雨滴船背，风浪打船头。船中有病客，左降向江州。","dynasty":"唐代","title":"舟中雨夜"}
{"author":"白居易","content":"落月西窗惊起，好个匆匆些子。□鬓□轻松，凝了一双秋水。告你，告你，休向人间整理。","dynasty":"唐代","title":"宴桃源·落月西窗惊起"}
{"author":"白居易","content":"本性好丝桐，尘机闻即空。一声来耳里，万事离心中。清畅堪销疾，恬和好养蒙。尤宜听三乐，安慰白头翁。","dynasty":"唐代","title":"好听琴"}
{"author":"白居易","content":"云雨三年别，风波万里行。愁来正萧索，况见古人名。","dynasty":"唐代","title":"吉祥寺见钱侍郎题名"}
{"author":"白居易","content":"漏传初五点，鸡报第三声。帐下从容起，窗间曨昒明。照书灯未灭，暖酒火重生。理曲弦歌动，先闻唱渭城。主","dynasty":"唐代","title":"和梦得冬日晨兴"}
{"author":"白居易","content":"前度小花静院，不比寻常时见。见了又还休，愁却等闲分散。肠断，肠断，记取钗横鬓乱。","dynasty":"唐代","tags":"抒情","title":"宴桃源·前度小花静院"}
{"author":"白居易","content":"极浦收残雨，高城驻落晖。山明虹半出，松暗鹤双归。将吏随衙散，文书入务稀。闲吟倚新竹，筠粉污朱衣。","dynasty":"唐代","title":"晚兴"}
{"author":"白居易","content":"城西三月三十日，别友辞春两恨多。帝里却归犹寂寞，通州独去又如何。","dynasty":"唐代","title":"城西别元九"}
{"author":"白居易","content":"悠悠一别已三年，相望相思明月天。肠断青天望明月，别来三十六回圆。","dynasty":"唐代","title":"三年别"}
{"author":"白居易","content":"双金百炼少人知，纵我知君徒尔为。望梅阁老无妨渴，画饼尚书不救饥。白日回头看又晚，青云举足蹑何迟。壮年可惜虚销掷，遣把闲杯吟咏诗。","dynasty":"唐代","title":"每见吕南二郎中新文辄窃有所叹惜因成长句以咏所怀"}
{"author":"白居易","content":"梨花有思缘和叶，一树江头恼杀君。最似孀闺少年妇，白妆素袖碧纱裙。","dynasty":"唐代","title":"酬和元九东川路诗十二首。江岸梨花"}
{"author":"白居易","content":"相逢俱叹不闲身，直日常多斋日频。晓鼓一声分散去，明朝风景属何人。","dynasty":"唐代","title":"荅元奉礼同宿见赠"}
{"author":"白居易","content":"人人避暑走如狂，独有禅师不出房。可是禅房无热到，但能心静即身凉。","dynasty":"唐代","title":"苦热题恒寂师禅室"}
{"author":"白居易","content":"一床方丈向阳开，劳动文殊问疾来。欲界凡夫何足道，四禅天始免风灾。","dynasty":"唐代","title":"病中诗十五首。答闲上人来问因何风疾"}
{"author":"白居易","content":"慵中又少经过处，别后都无劝酒人。不挈一壶相就醉，若为将老度残春。","dynasty":"唐代","title":"携酒往朗之庄居同饮"}
{"author":"白居易","content":"南浦闲行罢，西楼小宴时。望湖凭槛久，待月放杯迟。江果尝卢橘，山歌听竹枝。相逢且同乐，何必旧相知。","dynasty":"唐代","title":"江楼偶宴赠同座"}
{"author":"白居易","content":"怅望慈恩三月尽，紫桐花落鸟关关。诚知曲水春相忆，其奈长沙老未还。赤岭猿声催白首，黄茅瘴色换朱颜。谁言南国无霜雪，尽在愁人鬓发间。","dynasty":"唐代","title":"酬元员外三月三十日慈恩寺相忆见寄"}
{"author":"白居易","content":"宅小人烦闷，泥深马钝顽。街东闲处住，日午热时还。院窄难栽竹，墙高不见山。唯应方寸内，此地觅宽闲。","dynasty":"唐代","title":"题新昌所居"}
{"author":"白居易","content":"老尹醉醺醺，来随年少群。不忧头似雪，但喜稼如云。岁望千箱积，秋怜五谷分。何人知帝力，尧舜正为君。","dynasty":"唐代","title":"与诸公同出城观稼"}
{"author":"白居易","content":"东林寺里西廊下，石片镌题数首诗。言句怪来还校别，看名知是老汤师。","dynasty":"唐代","title":"读僧灵彻诗"}
{"author":"白居易","content":"昨夜凤池头，今夜蓝溪口。明月本无心，行人自回首。新秋松影下，半夜钟声后。清影不宜昏，聊将茶代酒。","dynasty":"唐代","title":"宿蓝溪对月（一作宿蓝桥题月）"}
{"author":"白居易","content":"琵琶师在九重城，忽得书来喜且惊。一纸展看非旧谱，四弦翻出是新声。蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。","dynasty":"唐代","title":"代琵琶弟子谢女师曹供奉寄新调弄谱"}
{"author":"白居易","content":"洛景城西尘土红，伴僧闲坐竹泉东。绿萝潭上不见日，白石滩边长有风。热恼渐知随念尽，清凉常愿与人同。每因毒暑悲亲故，多在炎方瘴海中。","dynasty":"唐代","title":"夏日与闲禅师林下避暑"}
{"author":"白居易","content":"水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！","dynasty":"唐代","tags":"忧国忧民","title":"新制绫袄成感而有咏"}
{"author":"白居易","content":"服气崔常侍，烧丹郑舍人。常期生羽翼，那忽化灰尘。每遇凄凉事，还思潦倒身。唯知趁杯酒，不解炼金银。睡适三尸性，慵安五藏神。无忧亦无喜，六十六年春。","dynasty":"唐代","title":"感事"}
{"author":"白居易","content":"白花冷澹无人爱，亦占芳名道牡丹。应似东宫白赞善，被人还唤作朝官。","dynasty":"唐代","title":"白牡丹"}
{"author":"白居易","content":"紫房日照胭脂拆，素艳风吹腻粉开。怪得独饶脂粉态，木兰曾作女郎来。","dynasty":"唐代","title":"戏题木兰花"}
{"author":"白居易","content":"正南午，侍奉尊亲莫辞[诉]。回干就湿长成人，如今去合论辛苦。","dynasty":"唐代","title":"十二时行孝文"}
{"author":"白居易","content":"闷发每吟诗引兴，兴来兼酌酒开颜。欲逢假日先招客，正对衙时亦望山。句检簿书多卤莽，堤防官吏少机关。谁能头白劳心力，人道无才也是闲。","dynasty":"唐代","title":"自咏"}
{"author":"白居易","content":"悄悄初别夜，去住两盘桓。行子孤灯店，居人明月轩。平生共贫苦，未必日成欢。及此暂为别，怀抱已忧烦。况是庭叶尽，复思山路寒。如何为不念，马瘦衣裳单。","dynasty":"唐代","title":"别舍弟后月夜"}
{"author":"白居易","content":"宠新卿典礼，会盛客徵文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。","dynasty":"唐代","title":"与诸同年贺座主侍郎新拜太常同宴萧尚书亭子"}
{"author":"白居易","content":"足疾无加亦不瘳，绵春历夏复经秋。开颜且酌尊中酒，代步多乘池上舟。幸有眼前衣食在，兼无身后子孙忧。应须学取陶彭泽，但委心形任去留。","dynasty":"唐代","title":"足疾"}
{"author":"白居易","content":"散乱空中千片雪，蒙笼物上一重纱。纵逢晴景如看雾，不是春天亦见花。僧说客尘来眼界，医言风眩在肝家。两头治疗何曾瘥，药力微茫佛力赊。眼藏损伤来已久，病根牢固去应难。医师尽劝先停酒，道侣多教早罢官。案上谩铺龙树论，盒中虚撚决明丸。人间方药应无益，争得金篦试刮看。","dynasty":"唐代","title":"眼病二首"}
{"author":"白居易","content":"何处感时节，新蝉禁中闻。宫槐有秋意，风夕花纷纷。寄迹鸳鹭行，归心鸥鹤群。唯有王居士，知予忆白云。何日仙游寺，潭前秋见君。","dynasty":"唐代","title":"翰林院中感秋怀王质夫（王居仙游山）"}
{"author":"白居易","content":"少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酿熟，共君一醉一陶然。","dynasty":"唐代","tags":"友情，愁苦","title":"与梦得沽酒闲饮且约后期"}
{"author":"白居易","content":"碧落留云住，青冥放鹤还。银台向南路，从此到人间。","dynasty":"唐代","title":"翰林中送独孤二十七起居罢职出院"}
{"author":"白居易","content":"梁园修竹旧传名，园废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。","dynasty":"唐代","title":"和汴州令狐相公新于郡内栽竹百竿拆壁开轩…七言五韵"}
{"author":"白居易","content":"去年十月半，君来过浙东。今年五月尽，我发向关中。两乡默默心相别，一水盈盈路不通。从此津人应省事，寂寥无复递诗筒。","dynasty":"唐代","title":"除官赴阙，留赠微之"}
{"author":"吴澄","content":"名园花正好，娇红白，百态竞春妆。笑痕添酒晕。丰脸凝脂，谁为试铝霜。诗朋酒伴，趁此日流转风光。尽夜游不妨秉烛，未觉是疏狂。茫茫。一年一度，烂漫离披，似长江去浪。但要教啼莺语燕，不怨卢郎。问春春道何曾去，任蜂蝶飞过东墙。君看取，年年潘令河阳。","dynasty":"元代","tags":"婉约，春天，写景，送春","title":"渡江云·揭浩斋送春和韵"}
{"author":"吴澄","content":"景佳甚，与徐道川方复齐况肩吾方清之驿亭草酌。子文京侍以殊乡又逢秋晚分韵，得殊字，赋临江仙去岁家山重九日，西风短帽萧疏。如今景物几曾殊。舒州城下月，未觉此身孤。胜友二三成草草，只怜有酒无茱。江涵万象碧霄虚。客星何处是，光彩近辰居。","dynasty":"元代","title":"临江仙九日，舟泊安庆城下，晚歇临江水驿"}
{"author":"吴澄","content":"如何喜。自喜自知可矣。天地与人同一理。世间知者几。六十循环卦气。岁岁二分二至。坎险何妨离附丽。共谁研底里。如何乐。□见孤蟾轮廓。莫道个中难捉摸。细寻应会错。斫桂吴生善谑。管甚高深广博。记取嫦娥端的约。当空圆不落。如何快。认得吾庐堪爱。虚敞玲珑无障碍。主人常只在。得此非因赐赉。得此非因赌赛。占断这些境界。僦来成永买。如何悟。静看风前雪絮。飘落晴光明媚处。易?还似露。大笑忽然回顾。日在天心几度。八万里中元不暮。往来经熟路。","dynasty":"元代","title":"谒金门依韵和孤蟾四阕"}
{"author":"吴澄","content":"是谁家庭院，寒食后，好花稠。况墙外秋千，书喧风管，夜灿星球。萧然独醒骚客，只江蓠汀若当肴羞。冰玉相看一笑，今年三月皇州。底须歌舞最高楼。兴味尽悠悠。有白雪精神，春风颜貌，绝世英游。从教对花无酒，这双眉、应不惹闲愁。那夏关西夫子，许来同醉香＊。","dynasty":"元代","title":"木兰花慢和杨司业梨花"}
{"author":"吴澄","content":"看风花烟柳，浓又淡，少还稠。有小巧微虫，垂天布网，转地抟球。冲融一般春意，只啼莺语燕向人羞。收取尘间乐事，都归杓里舒州。绮筵珍馔醉青楼。光景信悠悠。柰蚋队虾群，空中聚散，水上浮游。谁知太和真趣，本无愁、何用更浇愁。问字频来未已，漉巾不要亲＊。","dynasty":"元代","title":"木兰花慢四用韵"}
{"author":"吴澄","content":"四垂云＊暧，一夏雨溟蒙。千奇百怪惊人，海蜃眩青红。谁道谷城黄石，混迹长安紫陌，九万里培风。静夜?澄霁，皎月丽天中。问今年，年岁许，尚童蒙。憨痴自笑，能裨造化竟何功。岂意京华倦客，忽得蓬莱妙唱，流响韵商宫。此去两神剑，终久会雌雄。","dynasty":"元代","title":"水调歌头次韵寄皮达观（四印齐本原无题兹"}
{"author":"吴澄","content":"汉吴仙迹两峰齐，欲拾瑶华路恐迷。宝殿青红疑地涌，林峦苍翠接天低。九重香案分云篆，八景琅函记玉题。仙鹤翔空清似水，步虚声在朵云西。","dynasty":"元代","title":"题阁皂山"}
{"author":"吴澄","content":"六载心如一，今朝船欲东。我来期数数，公去忽匆匆。别意万里外，交情片语中。自怜栖病鹤，不得逐长风。","dynasty":"元代","title":"送富州尹刘秉彝如京"}
{"author":"吴澄","content":"谓余将有适，暂此辍弦歌。城市嚣尘远，山林遗逸多。树膏苏隰稻，凉意到庭柯。为问躬耕者，忧饥思若何？","dynasty":"元代","title":"送唐教导往见乡先达"}
{"author":"吴澄","content":"客里秋光好，归心不厌迟。墙低孤塔见，院静一帘垂。隔纸闻风怒，临阶看日移。宛然似三径，未负菊花期。","dynasty":"元代","title":"豫章贡院即事奉和云林提举晚春閒居旧韵"}
{"author":"吴澄","content":"阿谁解衣盘礴裸，作此中乘第一果。等閒地狱骇屠沽，如许风波无不可。巨浸弥天灵怪百，现前幻境元非我。腾蹈逍遥容易去，只有虚空无障裹。般若岸，金刚山，超登只在霎时间。为吾说与诸尊者，更有海门关外关。","dynasty":"元代","title":"题罗汉过海图"}
{"author":"吴澄","content":"我家紫玄洞天前，洞天仰与天相连。羊肠诘曲石荦确，每欲飞上愁攀缘。道人可是坚愿力，开辟大道何坦然。一跻从此出世外，着我直透昆崙巅。浮丘握手莞尔笑，与子别去何千年。","dynasty":"元代","title":"张道人开华盖山路"}
{"author":"吴澄","content":"皓首出山谷，从容定储宫。储皇已御极，论赏将谁同。飘然拂衣去，讵敢贪天功。饱茹石上芝，坐荫岩下松。商颜郁嵯峨，千载馀清风。","dynasty":"元代","title":"题四皓图"}
{"author":"吴澄","content":"一水两山间，水如练带山如阛。昔见江山似图画，今观图画如江山。米家下笔亦等閒，卢家珍袭同瑶环。一朝身后落人手，又为好者开欢颜。","dynasty":"元代","title":"题米元晖山水"}
{"author":"吴澄","content":"欲雪未雪云黯黑，不知此日神仙谪。桃实今经几度红，梅花仍似当年白。厌向闽山食荔蕉，喜来江浦访鸾箫。广文客舍寒如许，自有春风长药苗。","dynasty":"元代","title":"寿王讲师"}
{"author":"吴澄","content":"好风流诗老，双鬓上，雪霜稠。忆少壮欢娱，呼鹰逐兔，走马飞球。春风断肠柔唱，拚千金一笑破娇羞。此日花时意气，当年梦里扬州。客床百尺卧危楼。往事总悠悠。把湖海人豪，消磨变换，洙泗天游。应知裂麻司业，为前时、谏舌颇多愁。今去却堪痛饮，瓮头有酒频篘。","dynasty":"元代","title":"木兰花慢三用韵"}
{"author":"吴澄","content":"正群芳开遍，花簇簇，蕊稠稠。看艳杏夭桃，蒸霞作糁，辊绣成球。天然素肌仙质，对秾妆艳饰似含羞。痴绝京华倦客，贪眷忘却南州。传闻天上玉为楼。此事付悠悠。且白昼风前，黄昏月下，烂熳同游。神疑藐姑冰雪，又何须、一醉解千愁。自有壶中胜赏，酿来玉液新篘。","dynasty":"元代","title":"木兰花慢再用韵"}
{"author":"吴澄","content":"四垂云晻暧，一夏雨溟蒙。千奇百怪惊人，海蜃眩青红。谁道谷城黄石，混迹长安紫陌，九万里培风。静夜欻澄霁，皎月丽天中。问今年，年几许，尚童蒙。憨痴自笑，能裨造化竟何功。岂意京华倦客，忽得蓬莱妙唱，流响韵商宫。此去两神剑，终久会雌雄。","dynasty":"元代","title":"水调歌头次韵寄皮达观"}
{"author":"吴澄","content":"去岁家山重九日，西风短帽萧疏。如今景物几曾殊。舒州城下月，未觉此身孤。胜友二三成草草，只怜有酒无茱。江涵万象碧霄虚。客星何处是，光彩近辰居。","dynasty":"元代","title":"临江仙"}
{"author":"吴澄","content":"名园花正好，娇红殢白，百态竞春妆。笑痕添酒晕，丰脸凝脂，谁与试釭霜。诗朋酒伴，趁此日、流转风光。尽夜游、不妨秉烛，未觉是疏狂。茫茫。一年一度，烂熳离披，似长江去浪。但要教、啼莺语燕，不怨卢郎。问春春道何曾去，任蜂蝶、飞过东墙。君看取，年年潘令河阳。","dynasty":"元代","title":"渡江云揭浩斋送春"}
{"author":"吴澄","content":"百年竹木青春在，一院香花白昼閒。屋头月上元无夜，树杪风来若有期。花香静昼微风里，草色深春一树馀。金镜南飞光欲半，银潢西去寂无声。定非战国谈天衍，疑是仙家缩地房。秋陇故园迷蝶梦，晓窗客枕厌鸡声。","dynasty":"元代","title":"句"}
{"author":"吴澄","content":"浩歌归去浑无事，栖碧山前月上东。","dynasty":"元代","title":"句"}
{"author":"吴澄","content":"乡邻应怪我，何以独归迟？木末芙蓉发，帘前果裸垂。夜寒知露重，秋老验星移。南浦今番别，重来傥可期。","dynasty":"元代","title":"与张仲美别仍用前韵二首其一"}
{"author":"吴澄","content":"已了公家事，归寻小洞天。友吟留别句，官办送归船。夜月各千里，秋风又一年。但当频寄字，悃恳问安眠。","dynasty":"元代","title":"与张仲美别仍用前韵二首其二"}
{"author":"吴澄","content":"读律已三世，能诗新有声。忽辞亲舍去，远作武昌行。江汉秋风起，孙曹故月明。旧游曾感慨，送子倍关情。","dynasty":"元代","title":"送邻人元德之武昌"}
{"author":"吴澄","content":"昼日閒庭步，秋云万里天。眼前俱实际，身外一随缘。得意浑忘老，论交岂问年。此中真乐在，不要华山眠。","dynasty":"元代","title":"再和林提举韵"}
{"author":"吴澄","content":"东皋种杏者，今住杏花村。收谷虎卫道，衔珠蛇报恩。窗红开晓沴，草碧验春温。岂待閒舒啸，柏湖真有孙。","dynasty":"元代","title":"为舒景春赋东皋"}
{"author":"吴澄","content":"怪子抛家去，归来非故吾。阅人如水镜，知己慎江湖。宿雨添新涨，春风满旧庐。匆匆又言别，聊为赋骊驹。","dynasty":"元代","title":"赠裴子晋"}
{"author":"吴澄","content":"黄屋巍巍万乘尊，千秋游子故乡魂。韩彭自取夷三族，平勃那堪托后昆。湛露迄今王迹熄，大风终古霸心存。当时尽自规模远，谁起河汾与细论。","dynasty":"元代","title":"歌风台"}
{"author":"吴澄","content":"燕络中原东北去，吴通上国古今奇。五千里外只如此，数百年来幸见之。吊望诸坟吾有泪，击渐离筑世无知。西山绵亘三关险，日日毡车铁马驰。","dynasty":"元代","title":"燕城"}
{"author":"吴澄","content":"腊转洪钧岁已残，东风剪水下天坛。剩添吴楚千江水，压倒秦淮万里山。风竹婆娑银凤舞，云松偃蹇玉龙寒。不知天上谁横笛，吹落琼花满世间。","dynasty":"元代","title":"立春日寓北方赋雪诗"}
{"author":"吴澄","content":"罗浮梦断杳无踪，冰雪仙姿两两逢。缟袂怯单寒后袭，粉妆嫌薄晓来浓。迎风一笑知颜厚，临水相看见影重。道眼只将平等视，玉环飞燕总天容。","dynasty":"元代","title":"叠叶梅"}
{"author":"吴澄","content":"潋滟离杯泛九霞，还家未久便辞家。出门恻恻重闱远，前路漫漫万里赊。不怕狂风妨去鹢，偏愁寒月照栖鸦。诸生凝望须君至，共赋新诗赏雪花。","dynasty":"元代","title":"送国子伴读倪行简赴京"}
{"author":"吴澄","content":"物情自适更谁禁，草际萤飞鸟宿林。鲁叟尔来无梦寐，蜀庄此去只冥沈。客中又见秋风起，夜半初闻木叶吟。凉意逼人眠不得，坐看孤月到天心。","dynasty":"元代","title":"夜坐次韵"}
{"author":"吴澄","content":"静中不觉暑难禁，况复身居七宝林。槐国避焚封蚁出，石盆趋冷戏鱼沈。蚊将伺暮深深聚，蝉未知秋恳恳吟。只有道人方燕坐，清香一缕起炉心。","dynasty":"元代","title":"昼坐次韵"}
{"author":"吴澄","content":"客中又过二分春，闻道千红百紫新。雨到庭隅长芳草，日窥窗隙弄游尘。悬知万里只如此，孤坐一堂还可人。不信却须凌倒景，九天楼阁倚长身。","dynasty":"元代","title":"客中即事次韵元复初郊行"}
{"author":"吴澄","content":"玉妃一笑本无猜，拗性驴儿去不回。见面可怜交臂失，留情聊复转身来。月凝绝艳骎骎远，风送清香款款陪。雪里吟翁吟弗就，过时却与恼痴呆。","dynasty":"元代","title":"题倒骑驴观梅图"}
{"author":"吴澄","content":"谁是旧时姚魏家，喜从官舍得奇葩。风前月下妖娆态，天上人间富贵花。化魄他年锁子骨，点唇何处箭头砂？后庭玉树闻歌曲，羞杀陈宫说丽华。","dynasty":"元代","title":"次韵杨司业牡丹"}
{"author":"吴澄","content":"公诗态度霭祥云，绮语天香一样新。楮叶雕锼空费力，杨花轻薄不胜春。老成此日名园主，俊乂同时上国宾。乐事赏心涵造化，拨根未逊洛中人。","dynasty":"元代","title":"次韵杨司业牡丹其二"}
{"author":"吴澄","content":"君臣密勿绍兴中，文物依稀贞观风。三幅奏篇存雅制，诸家题字总名公。已闻玉匣人间见，空想银钩天上工。百八十年如一梦，摩挲遗墨视瞢瞢。","dynasty":"元代","title":"题简斋陈参政奏稿后"}
{"author":"吴澄","content":"饮罢金盘玉露杯，和阳消息到寒梅。月华夜照昆崙顶，雪浪春融滟滪堆。此事一行嗟便废，迷途未远幸归来。高斋久久高人迹，砌面重重封绿苔。","dynasty":"元代","title":"次韵息窝道人远寄"}
{"author":"吴澄","content":"丈夫落落志四海，俗士拘拘守一途。羡子春秋当壮日，结交豪俊必通都。孤舟惊浪千堆雪，片纸长江万里图。历览山川俱遍了，归来我欲问今吾。","dynasty":"元代","title":"送人游武昌"}
{"author":"吴澄","content":"木长柔枝草长藤，凤凰冈下老云仍。清名寂寂无名叟，白发萧萧有发僧。晴霰撒珠泉喷薄，暮烟凝翠石崚嶒。寒山生怕人饶舌，唤作雪岩渠不应。","dynasty":"元代","title":"雪岩诗"}
{"author":"吴澄","content":"棘闱校艺日如年，生怕谈经说用燕。执笔敢矜修月手，称心得似顺风船。鉴衡遇物元无意，竹帛书名固有天。裁决至公还自乐，赓诗何惜费长笺。","dynasty":"元代","title":"贡院校文用张仲美韵二首其一"}
{"author":"吴澄","content":"文弊东都六百年，初唐犹似说张燕。障川亦有回澜手，航海应无到岸船。韩祖苏孙星北斗，周情孔思日中天。与君共此谈生事，敝帚千金一幅笺。","dynasty":"元代","title":"贡院校文用张仲美韵二首其二"}
{"author":"吴澄","content":"流波万斛忠臣泪，遗迹千年采石矶。南北于今失天限，江山如昨怆人非。新潮寂寞阴风怒，旧冢荒凉落月辉。一去不来虞雍国，当时渡马更秋肥。","dynasty":"元代","title":"采石渡"}
{"author":"吴澄","content":"泗堤四望尽平原，丛苇荒茅十室烟。淮北更无生草地，江南已是落花天。阴风汹汹浮孤艇，春雨濛濛冥一川。只有渔翁犹世业，长蓑短笠浅滩前。","dynasty":"元代","title":"泗河"}
{"author":"吴澄","content":"故里香粳滑欲流，归田计晚愧迟留。悬知海上三山客，尘视人间万户侯。南去日寻吴市卒，北来欢共李仙舟。玄翁一室浑无白，谁识王龚贡鲍优。","dynasty":"元代","title":"用赠李粲然韵述怀"}
{"author":"吴澄","content":"墙外浮屠压古城，案头文字浩纵横。不辞霜鬓年华老，又办天朝岁贡英。秋陇故园迷蝶梦，晓窗客枕厌鸡声。何当孺子亭前去，省想高风浣俗情。","dynasty":"元代","title":"贡院中和张仲美"}
{"author":"吴澄","content":"黄叶黄花竞献新，德星来聚此相亲。云烟暮色楼头眼，风雨秋声客里人。诗兴悠悠千载事，酒杯盎盎一时春。其期白首各自爱，莫负乾坤七尺身。","dynasty":"元代","title":"九日登楼"}
{"author":"吴澄","content":"古哲安坟遗旧踪，后人得术绍真宗。毒眸远赛天边鹘，健足生拿地上龙。何处无神司采择，谁家有福定遭逢。结庐亦欲娱吾老，试为云间觅一峰。","dynasty":"元代","title":"赠金精丁葬师"}
{"author":"吴澄","content":"远游谁为赋新篇，来自丹陵小洞天。拂日一鞭聊复尔，御风双袂已飘然。快看鹏海三千里，早證龙沙八百仙。莫恋射熊春梦乐，赠诗人在斗牛边。","dynasty":"元代","title":"送空山雷讲师门人丹陵胡道士游京师"}
{"author":"吴澄","content":"莺声睍睆燕差池，春到閒中日更迟。偶蹑清都陪净侣，谁知胜境即良医。屋头月上元无夜，树杪风来似有期。坐客屡谈浑忘答，问余还职在何时。","dynasty":"元代","title":"次韵胡器之问病"}
{"author":"吴澄","content":"煌煌桴鼓引双旌，道是天孙大礼成。金镜南飞光欲半，银潢西去寂无声。佳期一夕人谁见，别思千年恨未平。最怪河东五星丽，应嫌抱拙要中更。","dynasty":"元代","title":"次韵王学士七夕新秋"}
{"author":"吴澄","content":"三年只影落天涯，望极南云眼欲花。道上已惊仙枕梦，河边误泛客星槎。枣梨秋熟供新饭，桃李春荣满旧家。喜得息窝消息好，黄金粲粲待披沙。","dynasty":"元代","title":"次韵息窝道人"}
{"author":"吴澄","content":"急雨连宵井也浑，城居寥落似山村。停披尽看书堆案，绝饮空馀酒满樽。日有虚皇相伴侣，时逢嘉客细评论。青灯一室长如昼，未觉门前四野昏。","dynasty":"元代","title":"客中即事次韵元复初郊行其一"}
{"author":"吴澄","content":"咿轧篮舆从事衫，泥途滑滑石巉巉。急援野莩填沟壑，敢避行难似陇函。春气顿回萎草木，长林惊见古松杉。一夫弗获真吾愧，谁道鲁山非傅岩。","dynasty":"元代","title":"用鲁山段录事和李佥士丁麻姑韵时段奉宪檄赈济"}
{"author":"吴澄","content":"春风吹醒泉石梦，一锡飞来到日边。世界空花俱幻尔，家山老木故依然。飘飘去住云归岫，处处圆明月在天。亦欲从师了耕种，县南村外有良田。","dynasty":"元代","title":"送几泉石上人南归"}
{"author":"吴澄","content":"亭皋界分与天宽，小小园林望转安。门外图书聊作府，庭前花卉静宜栏。清怀不遣尘埃到，好句留将久远看。放鹤从教云里去，也应回顾此江干。","dynasty":"元代","title":"九皋亭"}
{"author":"吴澄","content":"回环湖水带溪湾，彷佛瀛洲海岛间。地上云烟接天界，壶中日月照人寰。百年竹木青春在，一院香风白昼閒。只怕名缰牵引出，双成怅望几时还。","dynasty":"元代","title":"道山作"}
{"author":"吴澄","content":"含啸沔阳春，孙曹不敢臣。若无三顾主，何地著斯人。","dynasty":"元代","title":"题诸葛武侯画像"}
{"author":"吴澄","content":"蓑笠寒飕飕，一篙背拳曲。有人方醉眠，酒醒失茅屋。","dynasty":"元代","title":"题渔舟风雨图"}
{"author":"吴澄","content":"醯鸡瓮里天，露蝉壳外身。此巢何处著？六合一微尘。","dynasty":"元代","title":"题张尹书巢"}
{"author":"吴澄","content":"当时归去意，难与世人知。未信千年后，心期有画师。","dynasty":"元代","title":"跋画归去来辞"}
{"author":"吴澄","content":"持钵空归雪满天，地炉几日断炊烟。妻儿不作啼号态，刚信炉灰冷复然。","dynasty":"元代","title":"题吕公干谒不遇手卷"}
{"author":"吴澄","content":"骁壮云连力气粗，惯看驰突暗中都。如何得此真龙种，消得千金买画图。","dynasty":"元代","title":"题伯时马"}
{"author":"吴澄","content":"芸香楼上汗成珠，起趁清风为扫除。见此西凉甘露乳，泠然齿颊出寒酥。","dynasty":"元代","title":"跋牧樵子蒲萄"}
{"author":"吴澄","content":"向来洲上雪漫漫，僵倒诗人一屋寒。洲上雪消人亦徙，画图犹作雪中看。","dynasty":"元代","title":"题雪洲图"}
{"author":"吴澄","content":"长江远壑几飙回，雪屋银山巨浪摧。最喜此中澄一镜，微风不动月常来。","dynasty":"元代","title":"寄题无波亭"}
{"author":"吴澄","content":"畴昔江乡识此君，清风凛凛动霜筠。被谁点染移将去，也受京华半面尘。","dynasty":"元代","title":"题皮如心行囊中画竹图"}
{"author":"吴澄","content":"远树疏林映晚霞，江心雁影度平沙。谁人写我村居乐？付与岩前处士家。","dynasty":"元代","title":"题山水图"}
{"author":"吴澄","content":"一枝春信到孤山，冰雪肌肤不觉寒。月下水边看未足，折来更向手中看。","dynasty":"元代","title":"题和靖观梅图"}
{"author":"吴澄","content":"人海茫茫名利场，盛年快意一观光。顾予白发归来晚，羞过渊明五柳庄。","dynasty":"元代","title":"彭泽遇成之之京都"}
{"author":"吴澄","content":"石头城下看淮山，羡杀白云终日閒。寄语醉中彭泽令，如何飞倦始知还。","dynasty":"元代","title":"建康西江避暑用滕玉霄韵"}
{"author":"吴澄","content":"家在江南山水村，黄尘陌上两眸昏。偶然此景梦中见，归路迢迢欲断魂。","dynasty":"元代","title":"题山水手卷"}
{"author":"吴澄","content":"朦胧晓色破初春，一洞桃花树树新。此景世间真个有，只今云作捕鱼人。","dynasty":"元代","title":"题桃源春晓图"}
{"author":"吴澄","content":"读尽樵云野叟诗，樵歌犹似入云时。歌声未共樵柯烂，底处樵家有此儿。","dynasty":"元代","title":"奉题樵云吟藁以畀其子"}
{"author":"吴澄","content":"小小溪南五亩宫，等閒袖手睇遥空。春风杨柳梧桐月，绝似垂竿烟雨中。","dynasty":"元代","title":"题溪南烟雨图"}
{"author":"吴澄","content":"萧然非俗亦非僧，尚被红尘浣姓名。辜负东篱今岁菊，客窗晨树听鸡鸣。","dynasty":"元代","title":"和逯公谨"}
{"author":"吴澄","content":"信是苍厓画作仙，等閒幻出小罗天。太师铁画家藏旧，云黯烟昏四十年。","dynasty":"元代","title":"方壶图其一"}
{"author":"吴澄","content":"忠臣死去去成仙，住在方壶大洞天。此境移来落尘世，也留遗迹伴千年。","dynasty":"元代","title":"方壶图其二"}
{"author":"吴澄","content":"溪水无心管是非，临溪照影笑山鸡。满身文彩翻成误，虚影何堪炫碧溪。","dynasty":"元代","title":"赠碧溪相"}
{"author":"吴澄","content":"人世茫茫名利场，青年快意一观光。顾余白发归来晚，羞过渊明五柳庄。","dynasty":"元代","title":"彭泽遇成之之京都"}
{"author":"吴澄","content":"书窗候曙色，纸白朝复朝。自闻雨声断，不厌日气歊。一襟夏籁爽，万虑春冰消。空中九畹香，飘下袭桂椒。夜堂月影清，剧谈神境超。晓辔露蹄湿，前瞻天宇昭。灵峰存旧迹，方士构新寮。共寻幽栖胜，未计归程遥。忽悟种植理，嘉禾生柔苗。回眸睇仙娥，示以髧髧髫。叩头礼阿母，赐以婉婉娇。黍炊邯郸枕，树响箕山瓢。食已问前路，征人趁良宵。此时别绪恶，风纛寸心摇。明晨喜机动，霞晕双脸潮。梦云兰茁芽，惊见梓附桥。先期合桐君，为子歌椒聊。登阁望芙蓉，麻烟起蒸窑。悬知及问子，笑语谷口嚣。亲欢怡怡奉，客话款款邀。广厦足清美，高田尚枯焦。萃翁纳沟愧，长愿阴阳调。彼哉隔幻膜，豢养祗自骄。谁怜作苦者，尘甑午腹枵。道眼洞一视，仁声彻层霄。脱除小窠臼，蜕壳非蝉蜩。","dynasty":"元代","title":"次韵灵兴避暑"}
{"author":"吴澄","content":"夫君鸾鹄姿，早荫青青柯。天风忽摇落，匿影逃虞罗。堂堂少微翁，阔视海一蠡。闽山初识君，有如欧得坡。违离十年馀，契义矢靡他。朅来漳江濆，千里重经过。青眼两熠耀，白发各挪挲。朝饮共谈谐，夜灯对吟哦。交情政尔欢，别意今如何？谓有神官招，道妙相缕覼。去去不可留，船头漾春波。寅轩窗外月，清夜照薜萝。颓然一翁老，顾影独婆娑。我欲丏剩馥，亦复成蹉跎。目极象山云，仙岩岌嵯峨。幸君勿我遗，频寄别后歌。","dynasty":"元代","title":"饯王讲师分韵得波字"}
{"author":"吴澄","content":"六经在天下，浩瀚若河汉。东流竟日夜，万世资溉灌。辽哉去圣久，原远末益散。竞持郢书说，孰别鲁鼎赝。鸡鹖物之微，犹自了晨旦。云胡有目人，莫睹星宿烂。新安巨子出，毫缕密分辨。嗟予童而习，弱质少勇悍。续绠钩其深，事倍功未半。吾乡有奇彦，京国逞纵观。顾予齑梦中，快甚汤液汗。妙句发心声，严严气魁岸。相期五色瓜，剖实得犀瓣。","dynasty":"元代","title":"谈经次韵夏编修"}
{"author":"吴澄","content":"负痾出京华，息担憩江介。解后玉雪姿，乘陵尘嚣外。嘉名昔屡闻，良觌今一快。谈谐每欣豫，晨夕数期会。藉此慰羁孤，胡然倏离背。天书下司臬，海峤备寮寀。阳乌方赫曦，驿骑促徂迈。去矣君弗留，怀哉我奚赖。","dynasty":"元代","title":"送杨志行赴闽海照磨效其体"}
{"author":"吴澄","content":"昨岁抱琴来，今兹抱琴去。委质随长风，断蓬与飞絮。一家蠡湖南，一住西湖东。两地各缱绻，寸心漫怔忡。浮云岂无依，倦鸟亦有栖。迎门稚妇笑，索果娇儿啼。归装春袖薄，荒径春华落。理曲到求凰，何人悲别鹤。","dynasty":"元代","title":"送涂君归浙"}
{"author":"吴澄","content":"德甫死数月，家贫不能葬。其子泣告予，听之为惆怅。予谓其子曰，今日汝宜往。汝父在世时，满眼知识广。高闳惯奔走，所事尽豪爽。资财既饶裕，意气亦倜傥。故人之子至，宁不动念想。生死见情谊，真实非勉强。应有郭元振，钱送几万镪。应有柳仲涂，金馈几千两。尧夫清廉吏，麦且五百饟。子瞻酸寒儒，绢且四十丈。彼但抽毡毛，此已归泉壤。汝其试扣门，伫看赙盈帑。予助嗟薄少，忝作汝父党。苏诗赠季明，鄙语谩相仿。","dynasty":"元代","title":"赠人求赙"}
{"author":"吴澄","content":"一天秋意满，淡泊散微叆。羁栖滞公馆，朓朒忽已再。佳辰遘九日，节物两冥昧。东篱黄花吐，应笑我安在。天网罩群髦，驱使及我辈。白袍蚁蜂聚，黑字蛇蚓态。居然三千牍，负以几牛背。妍媸属镜鉴，舛驳混铅黛。披条索其华，掇撷纷琐碎。临文费三思，抚几时一嘅。皇心天广远，鸿泽海汪濊。猗欤际休明，光垢勇砺淬。谁能日锄耨，沃衍有荒秽。继今获小成，力学期大耐。异时国君臣，彪炳丽昭代。此中断金侣，清气浮沆瀣。缱绻胶漆情，颉颃璚瑶佩。忽谓岁华徂，共希贤哲配。道崇极所跻，厚德重弥载。临别无媚言，努力各自爱。","dynasty":"元代","title":"江西秋闱分韵"}
{"author":"吴澄","content":"路绝人踪失关隘，槎枒老树森矛介。两间寥廓净无尘，谁剪天花遍飞洒。风絮当头零乱舞，兹游浪□平生快。蹇驽瘦骨真耐寒，踏破鸿蒙新色界。应不是奇谟李常侍，夜发文城薄淮蔡。又不是直谏韩侍郎，远谪潮阳出秦塞。面梨冻帖髭缀银，何事催君早行迈。君不见古昔闭门僵卧人，高似灞桥驴背偿诗债。","dynasty":"元代","title":"雪谷早行为张允中作"}
{"author":"吴澄","content":"春夏华荣变衰歇，颓飙刮肌山露骨。骚人望秋悲泬寥，忽见小春梅蕊发。顿然喜气排寒冬，不管天令严鈇钺。古来蹈道如蹈水，与汩与齐偕出没。坐中白昼对羲皇，门外黄埃自城阙。只怜郭璞注虫鱼，或误蔡谟啖蜞𧑅。争似冥冥云翼远，静看滑滑霜蹄蹶。公桑十亩迩洙泗，我菊一区连楚越。悬知真乐在曲肱，到处扁舟堪散发。我能振袂从公游，分我南溪半风月。","dynasty":"元代","title":"次韵杨司业"}
{"author":"吴澄","content":"狂风吹人浑欲倒，瑟瑟寒声动秋草。扪萝径上矶头山，万顷江湖波浩渺。怒鳞云鬣奔腾来，眩目快心千样好。向曾观海难为观，回首匡庐青未了。玄云作帽深蒙头，五老藏昂元不老。何时月夜水镜净，漭荡澄虚纳苍昊。著我峰尖伴老人，坐看海东红日杲。","dynasty":"元代","title":"湖口阻风登江矶山观涛"}
{"author":"吴澄","content":"廛西水北有佳处，五月六月泠泠风。移将上界清净下，岂与尘世热恼同。若人睡厌黄琉璃，晓梦惊走红守宫。起来忽忽动逸兴，倒指畴昔闲过从。相邀采真无何境，嗒然熟视谁长雄。谈边了悟蝉蜕壳，区中局促鸟在笼。杯行笑语各忘倦，西景徐射宝藏东。归来剩带烟霞馥，一眉初月浮高空。新诗追纪昨游胜，泉思涌出清无穷。善观惭我非季子，世业早已荒寿梦。况加白雪不易和，欲待他日不匆匆。坐间政尔挥白羽，门外又报来青童。和篇两地一时至，灿灿星斗罗璇穹。旋温镬汤抽茧绪，陡觉平陆生奇峰。拟代移文谢幕府，且卷片玉还冰翁。","dynasty":"元代","title":"次韵玉清避暑"}
{"author":"吴澄","content":"玉霄山人通身酒，淋漓醉墨龙蛇走。偶然山边行一匝，揽取云烟十之九。如何止分山半截，不谓此山可全有。归来小立象山巅，俯视群山俱培塿。","dynasty":"元代","title":"玉霄诗赠王成教谕"}
{"author":"吴澄","content":"阴山铁骑千千匹，雨鬣霜蹄神鬼出。风驰云合暗中州，蹂尽东宾西饯日。岂皆騕袅与蜚黄，拓土开基功第一。忽于纸上见八骏，穆满所乘最超逸。如今已死骨亦朽，漫向毫端趁毛质。当时造御天上艺，仅到瑶池王母室。暮雪霏霏《黄竹》歌，日行三万竟如何？逢时莫问才高下，只与论功孰少多。","dynasty":"元代","title":"八骏图"}
{"author":"吴澄","content":"高堂出郭二舍近，午憩东阳安乐镇。双堤对峙似城墙，中坳一道如壕圳。驱车下坂抵坳行，低平尽处还复登。半坳一门字斗大，滨盐沧盐两分界。不知此是古黄河，且行且顾心疑怪。前询父老为予言，河北山东此处分。滨隶河南沧隶北，河流已改界仍存。古河来自白马渡，东过开州城下去。遂入沧河越鲁河，入海当年犹此处。自从六七十年来，南趋梁汴会于淮。河患古来兖州极，今日兖州河道塞。忆昔初通禹贡时，道元渔仲遍参稽。万语千言俱纸上，亲见亲闻今指掌。振古黄河北道流，渐渐南移天地秋。今径与淮同入海，北行无用济河舟。世事古今大奇变，岂但蓬莱更清浅。他年欲续《山海经》，聊述此诗纪闻见。","dynasty":"元代","title":"过枯河"}
{"author":"吴澄","content":"树叶醉霜秋草萎，童驱觳觳涉浅溪。一牛先登舐犊背，犊毛湿湿犹未晞。一牛四蹄俱在水，引脰前望喜近堤。一牛两脚初下水，尻高未举后两蹄。前牛巳济伺同队，回身向后立不移。一牛将济一未济，直须并济同时归。此牛如人有恩义，人不如牛多有之。人不如牛多有之，笑问二童知不知？","dynasty":"元代","title":"题牧牛图"}
{"author":"吴澄","content":"冀州以北健蹄马，一旦群嘶庐霍下。睢阳不遇双貂公，总是开关迎拜者。燎原燄燄春复春，不惟捧水惟益薪。海门浪沸会稽坼，血泪交流草莽臣。举手日边远与近，不知官守何人问？仲连未即蹈东海，元亮至今尚东晋。桃源深处无腥尘，依然平日旧衣巾。拟学渔郎棹舟入，韩良宁忍终忘秦。","dynasty":"元代","title":"和桃源行效何判县钟作"}
{"author":"吴澄","content":"丞君丞君天一所，十日不共床头语。粤从天纪涣散来，大半英雄化儿女。举世张颐啖粪壤，君独吐之不肯茹。举世眯目蒙埃尘，君独去之不肯处。大鹏垂翅何人怜，神龙失水痴獭侮。当道林林立虎豺，深山处处多蛇鼠。不堪啸聚没复出，近来眠食闻几阻。奔逃无间天阴晴，腹背浴汗头沐雨。心如清水到底洁，身寄白云深处住。伯夷叔齐上追踪，浮丘王乔与为侣。洞岩殷殷生风雷，仙馆沈沈锁烟雾。山蔬可羹买米炊，何须更学农与圃。有儿读书绍家风，有客清谈忘世务。我自远来亦云乐，寻又别去徒延伫。二亲定省不可旷，安得终岁矻矻万仞冈头论今古。","dynasty":"元代","title":"怀黄县丞"}
{"author":"吴澄","content":"李家画手入神品，楚贤流风清凛凛。谁遣巫阳叫帝阍，为招江上归来暾。音纷纷，音纷纷，柱高辰远聪不闻，扶桑初瞰海横云。司命播物泥在钧，洪纤厚薄无齐云。公无渡，公无渡，冲风起，螭鼋怒，夜猿啾啾天欲雨。天欲雨，迷归路，岁晏山中采兰杜。灵修顾，顾复去，莫怨瑶台神女妒。坎坎鼓，进芳醑，耻作蛮巫小腰舞。千年往事今如新，摩挲旧画空怆神。腾身轻举一回首，楚天万里江湖春。","dynasty":"元代","title":"书李伯时九歌图后"}
{"author":"吴澄","content":"束缚山中豪，寸管入时操。几微见锋锐，可敌古铅刀。江人有妙悟，匪直取价高。坡公诧葛吴，蔡澡朱所褒。迩来浙西冯，声实相朋曹。小技足名世，屠龙宁自劳。","dynasty":"元代","title":"代柬曾小轩谢冯笔蜡纸之贶"}
{"author":"珙禅师","content":"三十年来握箭弓，三平才到擘开胸。半个圣人终不得，大颠弦外几时逢。","dynasty":"宋代","title":"偈"}
{"author":"曹锡龄","content":"乌啼夜半山石裂，白杨风紧愁云结。冰蚕凄断五十弦，一曲离鸾泪成血。女萝菟丝本相附，既不同衾当同穴。白骨长埋冬岭松，青山共对秋坟月。人生百年会有尽，弹指流光何飘瞥。惟有坚贞一片心，地老天荒终不灭。明诗习礼本高门，取义成仁自奇节。幽阡岁岁长苔花，不蚀生金三尺碣。","dynasty":"清代","title":"乌啼曲为烈妇栋鄂氏作"}
{"author":"廖世美","content":"霭霭春空，画楼森耸凌云渚。紫薇登览最关情，绝妙夸能赋。惆怅相思迟暮。记当日、朱阑共语。塞鸿难问，岸柳何穷，别愁纷絮。催促年光，旧来流水知何处。断肠何必更残阳，极目伤平楚。晚霁波声带雨。悄无人、舟横野渡。数峰江上，芳草天涯，参差烟树。","dynasty":"宋代","tags":"婉约，写景，抒情","title":"烛影摇红·题安陆浮云楼"}
{"author":"廖世美","content":"落日水熔金，天淡暮烟凝碧。楼上谁家红袖，靠阑干无力。鸳鸯相对浴红衣。短棹弄长笛。惊起一双飞去，听波声拍拍。","dynasty":"宋代","tags":"婉约，写景，写人，抒情","title":"好事近·夕景"}
{"author":"闻人诠","content":"阳栈接高天，白云山下看。花落雨余雨，风吹寒食寒。纵目黄山外，停骖紫汉间。斜阳过广惠，始觉有人寰。","dynasty":"明代","title":"阳栈岭"}
{"author":"陈沆","content":"一帆一桨一渔舟，一个渔翁一钓钩。一俯一仰一场笑，一江明月一江秋。","dynasty":"清代","title":"一字诗"}
{"author":"陈沆","content":"破晓才分路，输啼响复停。大霜疑小雪，残月避高星。树影连村暗，鸡声带水听。谁家林馆静，幽梦未曾醒。","dynasty":"清代","title":"晓行"}
{"author":"陈沆","content":"醉影匆匆拜佛幢，下山已听暮钟撞。间凭曲磴当松半，坐见轻帆与雁双。百里苍烟浮远塔，孤城落日背寒江。英雄胜概销磨尽，满眼风波一钓艭。","dynasty":"清代","title":"半山亭望武昌大江"}
{"author":"陈沆","content":"不雨何为怒涛吼，绿云横铺三十亩。生平入寺不拜佛，兹乃绝倒支离叟。二松在左二松石，三松当中相配偶。旁一大榆羞老丑，掉头意欲墙外走。灵根日月照不到，元气自贯天地后。我疑七松皆老龙，七龙上天成一松。不然何故非枝叶，一一变化鳞鬣同。传闻寺建自珰宦，幸未刻画遭俗工。譬如高人寄庑下，俊骨肯受凡夫容。六时常觉声沸耳，一尘不生何处风。安得长欃白木柄，斸取琥珀千年红。不愿食之寿无穷，亦不愿作十八公。但愿骨节撑玲珑，春气不死冰雪胸。歌成似闻松太息，白鹤下来烟外立。","dynasty":"清代","title":"万寿寺七松韵"}
{"author":"陈沆","content":"直木无卑枝，清漪无杂鳞。君今甫二十，出语如有神。洒然风雨气，倾倒万斛尘。古风日芜秽，大道成迷津。各抱媕婀性，何以称诗人。遂如缁与素，渐染渐失真。贱子不量力，颓翮思一振。区区自怡悦，安计笑且嗔。把君北道集，怀抱生古春。流离浩满眼，凭车发哀呻。惜哉徒为尔，不救民苦辛。今当与子别，行矣各爱身。所期浮嚣尽，远与澹泊邻。","dynasty":"清代","title":"下风一首赠魏默深即题北道集后"}
{"author":"陈沆","content":"啖肉先生欲上升，黄云踏破紫云崩。龙腰鹤背无多力，传与麻姑借大鹏。","dynasty":"唐代","title":"嘲庐山道士"}
{"author":"陈沆","content":"罢却儿女戏，放他花木生。（《寒食》）扫地云粘帚，耕山鸟怕牛。（《闲居》）点入旱云千国仰，力浮尘世一毫轻。（《题水》）","dynasty":"唐代","title":"句"}
{"author":"陈沆","content":"涛声寒泊一城孤，万瓦霜中听雁呼。曾是绿杨千树好，只今明月一分无。穹商日夜荒歌舞，乐岁东南困转轮。道谊既经功利重，临风还忆董江都。","dynasty":"清代","title":"扬州城楼"}
{"author":"高其佩","content":"入岁风雪多，今始天宇晴。携客叩禅关，曳杖溪上行。老鹳作寒语，野水回春声。洒墨写幽抱，磊落抒平生。万翠暗浮几，激射斜阳明。愿为山中人，薄田事躬耕。","dynasty":"清代","title":"题画赠僧"}
{"author":"高其佩","content":"吾画以吾手，甲肉掌背俱。手落尚无物，物成手却无。人甫具两睫，便见双瞳珠。情性本万殊，所事因相符。贵之料弗慕，贱之宁受呼。易老在用智，不老缘其愚。于我画可见，非我手可摹。","dynasty":"清代","title":"述画诗"}
{"author":"朱宿","content":"古寺隐秋山，登攀度林樾。悠然青莲界，此地尘境绝。机闲任昼昏，虑澹知生灭。微吹递遥泉，疏松对残月。庭虚露华缀，池净荷香发。心悟形未留，迟迟履归辙。岁月人间促，烟霞此地多。殷勤竹林寺，更得几回过。","dynasty":"唐代","title":"宿慧山寺"}
{"author":"琴操","content":"疏英乍蕾馀寒浅。蹋枝小鹊娇犹颤。谩炷水沈香。帘波不是湘。清愁支酒力。畏听江城笛。恁忍说华年。垂垂欲暮天。","dynasty":"宋代","title":"菩萨蛮"}
{"author":"琴操","content":"箫鼓却微寒，犹是芳菲时节。分付塞鸿归后，胜一钩寒月。双垂锦幄谢残枝，馀香恋衣结。又被鸟声呼醒，似征鞍催发。","dynasty":"宋代","title":"好事近"}
{"author":"琴操","content":"欲整别离情，怯对尊中酒。野梵幽幽石上飘，搴落楼头柳。不系黄金绶。粉黛愁成垢。春风三月有时阑，遮不尽、梨花丑。","dynasty":"宋代","title":"卜算子·欲整别离情"}
{"author":"成多禄","content":"出城二十里，孤泊近渔矶。到此橹声渺，悄然人语稀。夜深饥鼠出，水浅乱萤飞。言念山中侣，停琴待我归。","dynasty":"清代","title":"横塘夜泊"}
{"author":"成多禄","content":"大句崔黄叶，衰年杜浣花。高怀付樽酒，凉意泻琵琶。我亦耽吟咏，因之感岁华。朝来揽明镜，秋思满天涯。","dynasty":"清代","title":"赠吴缶庐"}
{"author":"成多禄","content":"柴门一曲抱江斜，暂息尘劳向水涯。天过重三犹带冷，邻非元九也移家。辙寻深巷人初到，径扫空庭鸟不哗。何事静中参妙谛，画眉声里落群花。","dynasty":"清代","title":"移家"}
{"author":"成多禄","content":"出关黄叶欲飞时，京洛风尘绿鬓知。万点残秋萦梦毂，半竿初日上鞭丝。策时才愧陈同甫，思旧情深向子期。笑我征人无一事，且行且止且吟诗。","dynasty":"清代","title":"晓行"}
{"author":"成多禄","content":"鸦盘远势欲黄昏，我亦随鸦入此村。山小于拳浮岸脚，潮平如掌齧云根。寒烟影里僧归寺，黄叶声中客打门。杯酒盈盈殊解意，好销尘梦醉诗魂。","dynasty":"清代","title":"宿望梅店"}
{"author":"成多禄","content":"跃马横戈事总虚，辞家剩有一囊书。深尝世味文难信，沈醉离怀酒不如。幕上春风巢燕子，江边秋水梦鲈鱼。他时杯酒重逢处，好是黄花九月初。","dynasty":"清代","title":"寄怀于次棠师"}
{"author":"成多禄","content":"汉家西狩感君王，蘦落芜亭麦饭香。当日移宫纡策画，几人专战误平章。龙颜泣下秋风暗，马首悲生大月凉。千古党魁谁召祸，秦关百二感苍茫。","dynasty":"清代","title":"汉家"}
{"author":"成多禄","content":"采药寻师海外天，归来身带五湖烟。思量劫换红羊后，仿佛经谈白鹿前。吴苑高吟招月共，怡园狂醉抱松眠。自怜江上閒桃李，虚领春风廿五年。","dynasty":"清代","title":"谒朱研生师"}
{"author":"成多禄","content":"万帐貔貅大野开，风声怒挟阵云回。天留一线容西上，地尽中原此北来。谈笑公卿王猛意，仓皇戎马李刚才。深宵无限关心事，卷入胡天画角哀。","dynasty":"清代","title":"庚子塞上作其一"}
{"author":"成多禄","content":"莽莽平沙卷大荒，当年圣武定全羌。汉家佗尉蛮夷长，唐代浑瑊异姓王。册谱球刀诒法物，图开日月近宸光。兴源待里尊藏处，犹见河山带砺长。","dynasty":"清代","title":"庚子塞上作其二"}
{"author":"成多禄","content":"拂剑高吟《敕勒歌》，酪浆挏酒舞婆娑。黄龙誓饮金乌朮，白马难盟药葛罗。危局百年沈黑水，长城万里划黄河。青燐白骨秋笳集，墨沈新从盾鼻磨。","dynasty":"清代","title":"庚子塞上作其三"}
{"author":"成多禄","content":"辕门画鼓乱驼鸣，落日川原碛路平。估客蜡书通敌报，胡儿绕帐听吟声。旌旗占断金源路，砧杵催残木叶城。草泽即今扶义起，相公何用受降名。","dynasty":"清代","title":"庚子塞上作其四"}
{"author":"成多禄","content":"云车穿出洞冥冥，形势东来若建瓴。王气遥浮全亚白，长烟直下大荒青。人家水近牛羊老，战地风高虎豹腥。吟得安西都护句，好骑羸马勒新铭。","dynasty":"清代","title":"度兴安岭访宋铁梅观察"}
{"author":"成多禄","content":"六一吟残世已遥，孤亭寂寂草萧萧。秋随天上卿云到，人共山中旧雨招。拨藓细寻墙角字，惜花深立藕边桥。他年谁作沧浪长，词客风流问六朝。","dynasty":"清代","title":"同朱古微侍郎刘伯崇殿撰郑菽问中翰胡右皆观察集沧浪亭其一"}
{"author":"成多禄","content":"扫尽边愁天地宽，奇怀不减且为欢。无端笑傲偏宜酒，如此疏狂岂称官。风定蝉声摇草树，夜深萤火乱杯盘。临流颇忆渔洋语，拟带笭箵与世看。","dynasty":"清代","title":"同朱古微侍郎刘伯崇殿撰郑菽问中翰胡右皆观察集沧浪亭其二"}
{"author":"成多禄","content":"树老菭荒石气深，名园名相此中寻。全淮勋业来苍莽，五省馨香照古今。交外难平天下口，收吴先定老臣心。吾侪不用寒花荐，王粲高楼试一吟。","dynasty":"清代","title":"游李公祠其一"}
{"author":"成多禄","content":"帷幄刚筹便誓师，胡曾并世见才奇。良弓高鸟无多忌，老圃寒香又一时。全局存亡丞相表，大风攻守汉皇诗。中兴人物今销歇，愁倚深秋古柏祠。","dynasty":"清代","title":"游李公祠其二"}
{"author":"成多禄","content":"侧帽轻鞭趁晓风，飞车重踏软尘红。金钱下策弹张说，丝竹东山老谢公。九漠风烟雕顾盼，廿年兄弟雁西东。好将三叠《阳关曲》，谱入河梁夕照中。","dynasty":"清代","title":"送星阶入都其一"}
{"author":"成多禄","content":"赵家名璧重连城，奉使乘查壮此行。静女何须伤晚嫁，偏师犹可振危枰。鹏游大澥秋无影，马渡长河夜有声。欲脱宝刀还自惜，几经肝胆照平生。","dynasty":"清代","title":"送星阶入都其二"}
{"author":"成多禄","content":"歌残玉树冷宫鸦，铜狄摩挲日易斜。几处边声惊筚篥，一腔幽怨诉琵琶。好游敞市招新雨，莫上江亭问落花。洗马临歧一怊怅，不堪垂老又天涯。","dynasty":"清代","title":"送星阶入都其三"}
{"author":"成多禄","content":"虎踞龙蟠拱上京，当年雄长此间争。狼烽已靖孤城在，乌拉犹存四部名。断垒十重摇树色，大江三面走秋声。老来别有兴亡感，不向西风诉不平。","dynasty":"清代","title":"乌拉怀古其一"}
{"author":"成多禄","content":"将军冢与故侯门，玉爵金鱼话旧恩。一自素波愁帝子，独留芳草怨王孙。宫禾踯躅遗民泪，塞树飘蘦宿将魂。且喜白衣宣召少，此乡端合老梅村。","dynasty":"清代","title":"乌拉怀古其二"}
{"author":"成多禄","content":"浣花有客圣于诗，诗律精严晚更奇。天半笙簧珠错落，酒中芒角骨嵚崎。何尝哭笑同遗老，岂独风流是我师。颇忆子京修史地，两行红袖写乌丝。","dynasty":"清代","title":"简张半园其一"}
{"author":"成多禄","content":"风满西楼夜不扃，元龙高卧饷群经。偶携笠屐宜新雨，稳把纶竿是客星。宛宛吟蝉双鬓雪，遥遥归鸟一天青。何当鸡黍三年约，共上龙沙万里亭。","dynasty":"清代","title":"简张半园其二"}
{"author":"成多禄","content":"西山青到谷为陵，谁向荒亭问废兴。半老年光秋似嫁，独来风味野于僧。乡心满地滋鲈脍，兵气缠霄引雁绳。欲折黄花还自笑，白头傲骨两崚嶒。","dynasty":"清代","title":"九日陶然亭独坐"}
{"author":"成多禄","content":"一疏居然动九阍，河山虽改片言存。先芬远谪曾金齿，此老生还入玉门。铜狄吟秋馀涕泪，铁函著史自朝昏。平生意气倾湖海，欲话新诗酒满樽。","dynasty":"清代","title":"赠宋芝田侍御其一"}
{"author":"成多禄","content":"散材心迹议郎名，白发青衫也自惊。卓荦幼安容片席，萧条庾信话平生。十年燕市黄花酒，万里秦关落叶声。一样天涯感今昔，壮心直气总难平。","dynasty":"清代","title":"赠宋芝田侍御其二"}
{"author":"成多禄","content":"胸中五岳郁风雷，琐琐雕虫枉费才。解道横空盘硬语，华山云气划然开。","dynasty":"清代","title":"次郑苏戡先生韵其一"}
{"author":"成多禄","content":"地接沧浪天蔚蓝，华严境界记同参。香南雪北多常句，逸响谁寻落木庵。","dynasty":"清代","title":"次郑苏戡先生韵其二"}
{"author":"成多禄","content":"潇洒诸葛君，澹泊以明志。我无古人学，而师古人意。当年守一麾，偶以官为戏。拂衣归去来，甘为世所弃。闭门老著书，松鳞落幽翠。寄语热中人，吾僎与子异。","dynasty":"清代","title":"澹堪杂诗其三"}
{"author":"成多禄","content":"我生何所求，与物本无竞。得庐便已足，况复极幽靓。檐树咽晚蝉，窗月飞孤镜。人语出幽丛，小院绿菭净。何必期长生，安居自却病。珠柱怡我情，玉杯悦我性。","dynasty":"清代","title":"澹堪杂诗其七"}
{"author":"成多禄","content":"乌刺古江山，风物秀而野。忠毅与富察，其人皆健者。赐第成瓜田，荒祠剩颓瓦。陵谷一变迁，侯王亦已假。何如高节义，声名震天下。所以胡澹庵，千古皆其亚。","dynasty":"清代","title":"澹堪杂诗其九"}
{"author":"成多禄","content":"镏君镏君去不顾，寻师独入云深处。秋风库叶一扁舟，斜日伊兰千里路。庚寅之岁喜初逢，我与君家一巷中。气象汪汪黄叔度，照人剪水点双瞳。清谈从此留真赏，夜话篝镫时来往。得逢好友旧盟心，欲索解人先鼓掌。周簠秦彝汉瓦文，图书金石两纷纷。画家自古传三昧，书法于今重八分。蓦地祖刘中夜起，方觉雕虫技小矣。男儿生长天地间，不能为将宜为使。鬓发将凋可奈何，坐令勋业久蹉跎。我闻此语为君壮，燕赵相逢慷慨多。金源自古称雄郡，残碑断碣无人问。偶然名士著名邦，斗觉山川增气韵。此时耳热酒初酣，别绪唫秋与澹堪。他日边云回首处，荻花枫叶满江南。","dynasty":"清代","title":"送刘仲兰之呼兰"}
{"author":"成多禄","content":"平明登抱山，树静栖羽寂。长跪酹佳城，往事思历历。我父卒丙戌，葬日雨淅沥。前母乃同穴，负土坚四壁。其地湿且卑，我心常戚戚。丁酉惊盗发，白日飞霹雳。恨无汾阳兵，志此徒悲激。罪人幸而得，沈痛那可涤。我母复见背，牛眠此中觅。风雨感崩防，迁徙同辟狄。伤哉乙巳春，万古漆镫阒。东西南北身，展转捧毛檄。二年出守绥，三载书考绩。推恩及九泉，褒赠膺殊锡。君恩日以深，亲面何由觌。况当八表昏，满眼愁锋镝。华屋与山丘，险过矛头淅。生儿亦何用，往训空启迪。春秋缺瞻拜，祸变同疏逖。默数生平罪，擢发岂足析。仰观松楸寒，雨泪纷纷滴。","dynasty":"清代","title":"抱山展墓"}
{"author":"成多禄","content":"江月江花照我颜，绕庐春水碧如环。微吟浅画閒滋味，瘦策宽鞋独往还。我自芝薇怀世外，君如兰雪在人间。归来莫忘渔洋句，江上莼莼鲈话故山。","dynasty":"清代","title":"送星阶入都其四"}
{"author":"成多禄","content":"松花江之西，有村其塔木。历历双白榆，扶疏绕老屋。遐思龆龀年，我父教我读。每书必亲钞，篇篇当削竹。每句必口授，记诵耳须熟。朝曦连夕镫，慈训为家塾。我母尤钟爱，时恐遭笞扑。朝送屋角东，手为栉与沐。暮迎屋角西，食以果与肉。其时榆正新，风动钱蔌蔌。我亦随风来，满院争相逐。有时披绿阴，嬉戏当彩服。二老开口笑，谓我如黄犊。忽忽四十年，此景宛在目。一身倏东西，万事同转烛。自与此庐别，迍邅泪盈掬。我父先见背，家室几颠覆。中经庚子乱，负母窜山谷。白头感冰霜，越岁弃我速。十年走龙沙，忽变橘中局。世外惊沧桑，宵中泣莪蓼。游子悲故乡，归来话樵牧。乌刺好江山，考槃水一曲。爰居避鼓钟，时向东门伏。鱼思故池泳，乌恋旧巢宿。况此鲜民身，往训思顾复。先庐一已荒，树老枝叶秃。頫仰万古天，长歌以当哭。","dynasty":"清代","title":"忆榆庐"}
{"author":"成多禄","content":"吾家墙之东，云水一庐小。菜圃杂菊畦，种得花多少。新柳垂万丝，好音坐幽鸟。别院寄妻孥，人事一无扰。牙签三万轴，枕馈忘昏晓。遥想云中君，吾意方缥缈。","dynasty":"清代","title":"澹堪杂诗其一"}
{"author":"成多禄","content":"老友林琴南，写图远寄我。虽未至吾庐，位置似亦颇。大江日夜流，襟前复带左。老树听吟声，满地松花堕。白云时出入，幽扃浑不锁。即此有声画，谓之诗也可。","dynasty":"清代","title":"澹堪杂诗其二"}
{"author":"成多禄","content":"京华有故人，招赏西山雪。吟鞭逐寒影，遂与吾庐别。人皆憙清凉，我独畏炎热。自惜洁白衣，常恐缁尘涅。何如老圃花，寒香争晚节。曰归复曰归，聊以守吾拙。","dynasty":"清代","title":"澹堪杂诗其四"}
{"author":"成多禄","content":"好山喜我来，螺黛绘深浅。怪石待主人，僵立殊偃蹇。我感山石意，花径行宛转。入夜犹寻诗，露湿衣裳软。镫花自开落，幽静不可剪。时闻华子冈，人定一声犬。","dynasty":"清代","title":"澹堪杂诗其五"}
{"author":"成多禄","content":"幽人早起时，初日未挂树。微闻草木香，群动浣清露。我思陶隐居，曲閤入烟雾。北窗卧羲皇，未必得此趣。持帚扫白云，不令白云住。生恐尘世人，认得云深处。","dynasty":"清代","title":"澹堪杂诗其六"}
{"author":"成多禄","content":"别厂而曰堪，实一土屋耳。有古陶复风，此意差可喜。白发老诗人，萧然水云里。荒径长菊松，小园遍桃李。兰成与彭泽，前身毋乃是。白水寄神交，长怀古君子。","dynasty":"清代","title":"澹堪杂诗其八"}
{"author":"成多禄","content":"遗民周之馀，大隐南山麓。习习清风生，美人慕空谷，淋漓寄诗酒，欢笑杂歌哭。华发已满颠，踽踽行犹独。遐哉邴管风，邈矣顾黄躅。兰室有清芬，芳邻吾其卜。","dynasty":"清代","title":"澹堪杂诗其十"}
{"author":"陈斑","content":"被放归来，空屈指、几番奔逐。听窸窣、床头饥鼠，乱人心曲。骏骨难从皮相得，鹍弦浪说知音续。笑浮名，误我少年场，须眉辱。成败事，看棋局。书卷债，输犁牍。叹冬烘五色，糊心迷目。老去徒添商妇怨，秋来枉晒空庭腹。问雄文、何日似相如，君王读。","dynasty":"清代","title":"满江红"}
{"author":"鲜于枢","content":"江天暮雪，最可爱青帘摇曳长杠。生涯闲散，占断水国渔邦。烟浮草屋梅近砌，水绕柴扉山对窗。时复竹篱旁，吠犬汪汪。【幺】向满目夕阳影里，见远浦归舟，帆力风降。山城欲闭，时听戍鼓音夅音夅。群鸦噪晚千万点，寒雁书空三四行。画向小屏间，夜夜停釭。【大安乐】从人笑我愚和戆，潇湘影里且妆呆，不谈刘项与孙庞。近小窗，谁羡碧油幢？【元和令】粳米炊长腰，鳊鱼煮缩项。闷携村酒饮空缸，是非一任讲。恣情拍手棹渔歌，高低不论腔。【尾】浪滂滂，水茫茫，小舟斜缆坏桥桩。纶竿蓑笠，落梅风里钓寒江。","dynasty":"元代","title":"【仙吕】八声甘州_江天暮雪，"}
{"author":"鲜于枢","content":"倚空金碧崔嵬，凤山直下如拳小。仰瞻天阙，北辰不动，众星环绕。唤起群聋，铜龙警夜，灵鼍催晓。自鸱夷去后，狂澜未息，从此压，潮头倒。回睨呀然双璧，问遗踪劫灰如扫。三吴形胜，千年壮观，地灵天巧。航海梯山，献琛效贡，每繇斯道。惜无人健笔，载歌谣事，诧东南好。","dynasty":"宋代","title":"水龙吟拱北楼呈汉臣学士郁氏续书画题跋记"}
{"author":"鲜于枢","content":"吾爱吾庐好，临池搆小亭。无人致青李，有客觅《黄庭》。树古虫书叶，莎平鸟篆汀。吾衰岂名世，讵肯苦劳形。","dynasty":"元代","title":"湖上新居"}
{"author":"鲜于枢","content":"荦确败芒屦，蒙笼碍笋舆。半空横鸟道，绝顶见僧居。兴尽拂衣下，诗成借笔书。弥天云屋叟，不见正愁予。","dynasty":"元代","title":"游北山呈云屋上人"}
{"author":"鲜于枢","content":"山截溪将断，川回路忽通。鸟声青嶂里，人语翠微中。玄圃参差是，桃源想像同。平生苦行役，翻爱打头风。","dynasty":"元代","title":"建德溪行二首其一"}
{"author":"鲜于枢","content":"碧水一千里，青山十二时。推篷皆是画，移棹总堪诗。乐此浑忘倦，公焉遂及私。船头有官酝，时复一中之。","dynasty":"元代","title":"建德溪行二首其二"}
{"author":"鲜于枢","content":"霜发孤舟客，风帆七里滩。渔家江树晚，雁影水云寒。乡近人情好，年丰老虑宽。归舟真误矣，何事著儒冠。","dynasty":"元代","title":"过钓台"}
{"author":"鲜于枢","content":"薄宦长为客，虚名不救贫。又看新过雁，仍是未归人。茅屋寒谁补，柴车晚自巾。清云有知己，潦倒若为亲。","dynasty":"元代","title":"次韵仇仁父晚秋杂兴三首其一"}
{"author":"鲜于枢","content":"地静莓苔合，心閒落叶深。炎方秋尚暑，水国昼多阴。寓意时观画，怡情偶听琴。起予赖诗友，为尔动微吟。","dynasty":"元代","title":"次韵仇仁父晚秋杂兴三首其二"}
{"author":"鲜于枢","content":"身共宾鸿远，心同野鹤孤。谋生知我拙，学稼任儿愚。北望空思汴，南游未厌吴。餐须问藜藿，兴不在莼鲈。","dynasty":"元代","title":"次韵仇仁父晚秋杂兴三首其三"}
{"author":"鲜于枢","content":"四围松是祇园树，三面山开舍卫城。游子心随仙境化，老禅诗似石泉清。几人邂逅有今日，半载趑趄成此行。安得尽抛身外事，长年来此学无生。","dynasty":"元代","title":"游智者寺"}
{"author":"鲜于枢","content":"旁通日月上星辰，有路遥应接玉京。仙弈未终人物换，秦鞭不到海波平。当时混沌知谁凿？他日崆峒强自名。枯树重荣事尤异，欲从樵者问长生。","dynasty":"元代","title":"石桥山留题"}
{"author":"鲜于枢","content":"送客临平古佛祠，闻公房里住多时。骊歌不见金闺彦，浊酒聊参玉版师。龙像彫零馀故塔，蛟鼍断缺有残碑。藕花未发风蒲短，空咏参寥七字诗。","dynasty":"元代","title":"留题广严寺"}
{"author":"鲜于枢","content":"琪树吹香荡夕晖，华簪人对雪霏霏。汉宫新火初传烛，楚女行云乍湿衣。一片花疑蝴蝶化，满枝春想玉钗肥。娥眉不用梨园曲，唱彻瑶台醉未归。","dynasty":"元代","title":"清明日宴集贤宋学士园时梨花盛开诸老属仆同赋"}
{"author":"鲜于枢","content":"花老蛮烟隔瘴尘，几惊清梦唤真真。夜窥幽树惟山鬼，暖入孤根有谷神。岁晚妆残金屋冷，月明歌散玉楼春。十年不醉西湖路，辜负先生垫角巾。","dynasty":"元代","title":"都中次张仲实见寄观梅韵"}
{"author":"鲜于枢","content":"阴凉生研池，叶叶秋可数。京华客梦醒，一片江南雨。","dynasty":"元代","title":"题纸上竹"}
{"author":"鲜于枢","content":"素有烟霞疾，开图见乱山。何当谢尘迹，缚屋住云间。","dynasty":"元代","title":"题高房山画"}
{"author":"鲜于枢","content":"廨舍如僧舍，官曹似马曹。头巾终日岸，手板或时操。","dynasty":"元代","title":"题屏"}
{"author":"鲜于枢","content":"阿师已把书为画，俗客那知色是空。却忆西湖酒醒处，一棚凉影卧秋风。","dynasty":"元代","title":"观寂照蒲萄"}
{"author":"鲜于枢","content":"野酴醾发气薰然，睡起时惊雪入船。安得鸱夷三百乘，空令馋客口流涎。","dynasty":"元代","title":"高亭道中一绝留题净慧壁"}
{"author":"鲜于枢","content":"几年门外策征骖，不料能来共一龛。壁上未须书岁月，褚河南是护伽蓝。","dynasty":"元代","title":"又戏题广严僧房壁"}
{"author":"鲜于枢","content":"秋鲈春鳜足杯羹，万顷烟波两棹横。就使直钩随分曲，不将浮世钓浮名。","dynasty":"元代","title":"僧巨然画"}
{"author":"鲜于枢","content":"寂寂僧房半梦中，萧萧修竹四山风。唯应门外苍髯叟，解乱儋州秃鬓翁。","dynasty":"元代","title":"净慧寺四绝其一"}
{"author":"鲜于枢","content":"晚雨才收日已西，石梁沙路净无泥。清泉㶁㶁千峰迥，绿柳阴阴一鸟啼。","dynasty":"元代","title":"净慧寺四绝其二"}
{"author":"鲜于枢","content":"坏壁苍苍上绿苔，笼纱无复护尘埃。只应枉驾游山客，总为坡仙宝墨来。","dynasty":"元代","title":"净慧寺四绝其三"}
{"author":"鲜于枢","content":"学道当知髓与皮，圣门壶奥要探窥。十年来往临平道，争信山中有许奇。","dynasty":"元代","title":"净慧寺四绝其四"}
{"author":"鲜于枢","content":"撞破烟楼固未然，唐摹晋刻绝相悬。莫将定武城中石，轻比黄閍墓下塼。","dynasty":"元代","title":"王大令保母帖四首其一"}
{"author":"鲜于枢","content":"姜侯才气亦人豪，办折区区漫尔劳。不向骊黄求驵骏，书家自有九方皋。","dynasty":"元代","title":"王大令保母帖四首其二"}
{"author":"鲜于枢","content":"临摹旧说范新妇，古刻今看李意如。却笑南宫米夫子，一生辛苦学何书。","dynasty":"元代","title":"王大令保母帖四首其三"}
{"author":"鲜于枢","content":"千年郁郁閟重泉，暂出还随劫火烟。靳惜乾坤如有意，流传君我岂无缘。","dynasty":"元代","title":"王大令保母帖四首其四"}
{"author":"鲜于枢","content":"石间点笔撚吟须，雄览江山为发舒。脱口欲令神鬼泣，临池清逼右军书。","dynasty":"元代","title":"方方壶苍颉作字图"}
{"author":"鲜于枢","content":"越国龟峰寺，楼台曜锦翚。许询初有造，徐浩久相依。开户琅玕裂，登山窣堵危。昔闻禅板少，今见讲花飞。祷雨灵鳗跃，看云老鹤归。童烹罗汉菜，客礼国师衣。白足三千指，苍松四十围。星河上界近，烟火下方微。浮世自荣辱，深林无是非。天台五台远，何必更骖騑。","dynasty":"元代","title":"宝林寺"}
{"author":"鲜于枢","content":"玄冬尚闭藏，游子戒远涂。出门少人迹，霜露沾衣裾。强颜辞老亲，低首恋蓬庐。牵舟逆北风，堕指哀仆夫。十年赋倦游，卜筑沧海隅。既无官守责，亦作饥寒驱。宴坐固所怀，复此畏简书。仰惭随阳雁，俯羡在藻鱼。","dynasty":"元代","title":"戊午十二月十二日别家"}
{"author":"鲜于枢","content":"惊流激长滩，百折怒未已。篙师与水争，退尺进才咫。技穷解衣下，力排过乃止。维时春冬交，冰雪寒堕指。我时卧舟中，起视颡有泚。迂疏一何补，辛苦愧舟子。","dynasty":"元代","title":"过桐庐漏港滩示舟人"}
{"author":"鲜于枢","content":"东方巨镇宗岱宗，群山列侍臣妾同。西南崛起一万仞，却立不屈如争雄。何年天星下天宫，坠地化作青芙蓉。外如刻削中空同，阆风玄圃遥相通。我昔东游访青童，群仙招我游中峰。悔不绝粒巢云松，失身误落尘网中。如今可望不可到，舣舟空羡冥飞鸿。神仙可学事亦晚，安用屑屑悲秋蓬。吾闻峄阳有孤桐，凤皇鸣处朝阳红。安得斲为宝琴献天子，为民解愠歌《南风》。","dynasty":"元代","title":"望峄山"}
{"author":"鲜于枢","content":"君家禊帖评甲乙，和璧隋珠价相敌。神龙贞观苦未远，赵葛冯汤总名迹。主人熊鱼两兼爱，彼短此长俱有得。三百二十有七字，字字龙蛇怒腾掷。嗟余到手眼生障，有数存焉岂人力。吾闻神龙之初，《黄庭》《乐毅》真迹尚无恙，此帖犹为时所惜。况今相去又千载，古帖消磨万无一。有馀不足贵相通，欲抱奇书求博易。","dynasty":"元代","title":"题唐摸兰亭墨迹"}
{"author":"鲜于枢","content":"水荒子，日日悲歌向城市。辞危调苦不忍闻，妻孥散尽馀一身。城中米贵丐者众，崎岖一饱经千门。城中昔食城外米，城外人今食城里。耕者渐少田渐荒，政恐明年不如此。水荒子，行歌乞食良不恶，犹胜弄兵狱中死。","dynasty":"元代","title":"水荒子歌二首其一"}
{"author":"鲜于枢","content":"水荒子，听我语，忍死休离去乡土。江中风浪大如山，蛟鳄垂涎宁贳汝。路旁暴客掠人卖，性命由他还更苦。北风吹霜水返壑，稍稍人烟动墟落。赈济欲下逋负除，比著当年苦为乐。水荒子，区区吏弊何时无，闻早还乡事东作。","dynasty":"元代","title":"水荒子歌二首其二"}
{"author":"鲜于枢","content":"湖边荡桨谁家女？绿惨红愁问无语。低回忍泪并人船，贪得缠头强歌舞。玉壶美酒不消忧，鱼腹熊蹯弃如土。阳台梦短匆匆去，鸳锁生寒愁日暮。安得义士掷千金，坐令桑濮歌行露。","dynasty":"元代","title":"湖上曲"}
{"author":"鲜于枢","content":"爱山不得山中住，长日空吟忆山句。偶然见此虚堂间，顿觉还我沧洲趣。阴厓绝壑雷雨黑，苍藤老木蛟龙怒。岸石荦确溪涧阔，知有人家入无路。一重一掩深复深，危桥古屋依云林。是中宜有避世者，我欲径去投冠簪。源也世本膏粱子，胸中丘壑有如此。后来仅见僧巨然，笔墨虽工意难似。想当解衣盘礴初，意匠妙与造化俱。官閒禄饱日无事，吮墨含毫时自娱。谁怜龌龊百僚底，双鬓尘埃对此图。","dynasty":"元代","title":"题董北苑山水"}
{"author":"鲜于枢","content":"前山积雪深，隐约形体具。后山雪不到，槎牙头角露。远近复有千万山，一一倚空含太素。悬厓断溜风满壑，野店闭门风倒树。店前二客欲安往，一尚稍前一回步。仲冬胡为开此图，寒气满堂风景暮。荆关以后世有人，几人能写山水真。李郭惜墨固自好，晻霭但若浮空云。岂如宽也老笔夺造化，苍顽万仞手可扪，匡庐彭蠡雁荡穷海垠。江南山水固潇洒，敢与嵩高泰华争雄尊。宽也生长嵩华间，下视庸史如埃尘。乱离何处得此本，张侯好事轻千缗。我家汴水湄，境与嵩华邻。平生亦有山水癖，爱而不见今十春。他日思归不可遏，杖藜载酒来敲门。","dynasty":"元代","title":"范宽雪山图"}
{"author":"鲜于枢","content":"兰亭化身千百亿，贞观赵模推第一。百家聚讼谩纷纭，正传宁到山中石。论书当论气韵神，谁与痴儿较形质。想当填郭断手初，帝与欧虞皆太息。昭陵玉匣秘重泉，自此中天无二日。元章老去不及见，却见苏家评甲乙。北山居士得何许，购取宁论万金直。几年僦屋客江海，宝气奎光夜相射。南来北人多健者，名色连艘金满室。应嗟我辈太痴绝，常抱蠹书论得失。","dynasty":"元代","title":"题赵模拓本兰亭后"}
{"author":"鲜于枢","content":"石上桐孙美如玉，化作长鲸唤僧粥。香严一击六根开，剥落皮毛换凡骨。中郎却顾中散惊，初非爨下鸣不平。批鳞拔角就绳墨，龙门绿绮瘖无声。昔闻北溟鱼，化作天池鹏。今见横海姿，解作威凤鸣。薾然败棺材，蠢尔牛阑撑。龙腾虎变固有待，不遇赏音徒尔灵。君不见饭牛自卖亦何者，逢时自致千秋名。","dynasty":"元代","title":"华鲸引"}
{"author":"鲜于枢","content":"木之用髹漆，初以为美观。睹兹赤乌材，乃知漆为木之九转丹。风雨霜露不能入，所以远历晋魏犹坚完。政如厚葬用珠玉，能令血肉经千年。凡物皆尚新，惟琴独求旧。古人遗迹既已少，近作吾无千岁寿。木不断生意，雨旸犹相通。及兹生意尽，发声始与金石同。巍巍乌龙山，岩壑秀且雄。桐江在其南，溟渤居其东。长滩落深峡，灌木号巅峰。子胥朝夕鼓馀怒，子陵庙貌存高风。托根于此岂复有，凡木感化何让龙门桐。我本山林人，奔走鬓已翁。何期造物私，锡此哀吾穷。琴成灭迹入深谷，歌咏尧舜甘长终。","dynasty":"元代","title":"赤乌行"}
{"author":"鲜于枢","content":"世人看山在山下，李侯看山向绝顶。世人画山画白日，李侯画山摹夜景。绝顶看山山更奇，夜景摹出人少知。远山苍苍近山黑，岩树历历汀树微。天高露下暮潮息，月明一片寒江迟。藏深乐渊潜，惊定安林栖。耳绝城市喧，心息声利机。古人无因驻清景，高侯有笔能夺移。容翁复作有声画，冥搜天巧为补遗。后来知有李侯之德高侯画，千年人诵容公诗。","dynasty":"元代","title":"高尚书夜山图"}
{"author":"鲜于枢","content":"滟滪三蜀险，吕梁天下壮。我昔过彭门，舍舟步青嶂。酾酒神龙祠，凛乎不敢向。间关一叶下，号呼百人放。篙师稍失律，身入鱼肠葬。至今仆夫辈，言之气辄丧。危哉石梁洪，势与吕梁抗。一石截中流，两山束惊浪。雷霆怒轰訇，鱼龙气慄怆。轻船汎顺风，大舰必秋浪。我行有期程，稽留速官谤。惭愧双白鸥，飘然淩滉漾。","dynasty":"元代","title":"百步洪"}
{"author":"鲜于枢","content":"穷冬十日雪，户外曾未踵。念我平生友，欲往恨不勇。兹晨剧命驾，相对腹一捧。促招东林远，共念北海孔。把酒望六合，琼瑶纷总总。兴极不知休，严城钟鼓动。","dynasty":"元代","title":"武陵胜集得总字"}
{"author":"鲜于枢","content":"谁言河水浊，鸣镝约秦境。官军闹如蚁，城守申严警。窦璧一匹夫，欲汲困短绠。慷慨愿自效，行台可其请。从徒二十八，设伏独园静。逻骑百蹄翻，倏来落电影。勇士贵一决，犹豫失马猛。赏功不踰日，箫鼓喧市井。英风激衰软，胡以倍凄冷。","dynasty":"元代","title":"窦璧诗"}
{"author":"鲜于枢","content":"长溪西注，似延平双剑，千年初合。溪上千峰明紫翠，放出群龙头角。潇洒云林，微茫烟草，极目春洲阔。城高楼迥，恍然身在寥廓。我来阴雨兼旬，滩声怒起，日日东风恶。须待青天明月夜，一试严维佳作。风景不殊，溪山信美，处处堪行乐。休文何事，年年多病如削。","dynasty":"元代","title":"念奴娇八咏楼"}
{"author":"鲜于枢","content":"诗酒名场，人都羡、紫髯如戟。今已矣，星星满颔，不堪重摘。衰老自知来有渐，穷愁谁道寻无迹。笑刘郎、辛苦觅仙方，终无益。东逝水，西飞日。年易失，时难得。赖此身健在，寸阴须惜。生死百年朝有暮，盛衰一理今犹昔。问人间、谁是鲁阳戈，杯中物。","dynasty":"元代","title":"满江红"}
{"author":"鲜于枢","content":"青天无数。白天无数。绿水绕湾无数。灞陵桥上望西川，动不动、八千里路。来时春暮。去时秋暮。归去又还春暮。人生七十古来稀，好相看、能得几度。","dynasty":"元代","title":"鹊桥仙"}
{"author":"方九叙","content":"小院百花香，轻帘双燕翔。影随春陌近，声入午风长。趁蝶回雕砌，衔花赴彩梁。空闺朝复暮，徒切画眉长。","dynasty":"明代","title":"赋得燕燕于飞"}
{"author":"方九叙","content":"六月江南天，家家出采莲。并舟青雀近，分歌绿水连。看花误是面，摘叶戏成钿。夕阳归渡口，更觉晚妆鲜。","dynasty":"明代","title":"涉江采芙蓉"}
{"author":"查文经","content":"万家杨柳枕春城，形胜犹传古帝京。艮岳花飞空去鸟，樊楼歌散少啼莺。嵩云西接三川雨，河水东流万古声。欲访玉津园畔路，亭台无际暮烟横。","dynasty":"清代","title":"汴城"}
{"author":"查文经","content":"天风一夜扫沈霾，晓树苍苍宿雾开。大海狂飙龙卷去，太行晴色雁擎来。临河莫唱《公无渡》，作楫还思楚有材。万古英雄淘不尽，功高终许画云台。","dynasty":"清代","title":"渡河其一"}
{"author":"查文经","content":"云山迢递不知程，流出蒲昌势莫争。九曲远从天上落，千年一为圣人清。然犀温峤殊多事，击楫祖生壮此行。却笑人心不如水，风波虽起有时平。","dynasty":"清代","title":"渡河其二"}
{"author":"查文经","content":"大度刘文叔，羊裘有故人。风云付诸将，山水得间身。夷惠无偏拙，巢由亦外臣。先生非避世，无梦学卢生。","dynasty":"清代","title":"钓台"}
{"author":"曹寅承","content":"东人加额日詹清，经岁辽阳阻使旌。风劲沧溟鹏欲徙，天寒碣石雁无声。那将赵盖相望道，妄谓秦关未出兵。箕坦颍清何处是，伤心不复对残枰。","dynasty":"清代","title":"间道述怀寄黄鹿泉燕京"}
{"author":"曹寅承","content":"洞仙关外路悠悠，疏树晴烟澹似秋。政喜江山浑入画，十年重上月波楼。","dynasty":"清代","title":"月波楼题壁"}
{"author":"朱思本","content":"几年南北声名，有纯孝子骞苗裔。逃儒自爱，＊间天赋，神仙标致。归隐东湖，醉游南浦，满襟清气。想当时、宦海风波浩荡，从前错，如今是。追念父师恩重，恨年华、暗随流水。锦帷夜醮，黄坛春静，绿章封事。香雾空蒙，步虚嘹亮，孝通天地。玉皇优诏答功勤，寿甲子，三千岁。","dynasty":"元代","title":"水龙吟送闵道录醮玉隆竣事归东湖"}
{"author":"朱思本","content":"虎溪清旭。瑞气生华屋。无量寿，如川福。簪缨门阀好，诗礼家声肃。真乐处，庭阶侃侃森兰玉。问迅溪边竹。色与灵椿绿。多积善，祯祥熟。皇天私有许，甲子从新读。千二百，空同不待仙人祝。","dynasty":"元代","title":"千秋岁寿程竹逸七十"}
{"author":"朱思本","content":"春到梅边，瑞光浮动香山里。云端微见老人屋，嘹亮欢声起。滟滟尊浮绿蚁。对红妆、高歌尽醉。彩衣错落，玉树珑＊，人生难比。谷口家声，户庭蔼蔼传诗礼。天教余庆属伊人，争看南山梓。那羡东风桃李。向蟾宫、早攀仙桂。恁时须记，老子婆娑，一杯千岁。","dynasty":"元代","title":"烛影摇红寿郑梅庵强村丛书用吴匏庵钞贞一"}
{"author":"朱思本","content":"戏马台前范增冢，英风千载行人竦。冢中宝气腾光芒，识宝贾胡心为动。筑室潜谋二十年，一朝凿井穿其垄。畚锸才深四十尺，乃有石盘青巃嵷。四旁牂杙大十围，各施九十森环拱。石穿棺翣更分明，漆光可鉴刚而巩。斲之不用挥金椎，白骨俨然全顶踵。宝剑未化横苍虬，金玉辉耀气交拥。贾胡致富须臾间，弃骨沟中宁愧恐。平原无色鼓角悲，山鬼夜号川泽涌。太守陈公英俊才，慨叹奸偷吾所统。亟呼五百取群盗，械置狴犴见仁勇。伤哉亚父天下奇，鸿门高会真危机。火龙飞起实天意，拔剑起舞空尔为。风云变化失隆准，玉斗一碎山河非。如公明义古亦少，发愤乃作彭城归。六合茫茫汉疆土，厚葬何人诚可嗤。君不见骊山牧竖遗烬酷，不如王孙裸葬良亦足。","dynasty":"元代","title":"盗发亚父冢"}
{"author":"朱思本","content":"几年南北声名，有纯孝子骞苗裔。逃儒自爱，翛闲天赋，神仙标致。归隐东湖，醉游南浦，满襟清气。想当时、宦海风波浩荡，从前错，如今是。追念父师恩重，恨年华、暗随流水。锦帷夜醮，黄坛春静，绿章封事。香雾空蒙，步虚嘹亮，孝通天地。玉皇优诏答功勤，寿甲子，三千岁。","dynasty":"元代","title":"水龙吟送闵道录醮玉隆竣事归东湖"}
{"author":"朱思本","content":"春到梅边，瑞光浮动香山里。云端微见老人屋，嘹亮欢声起。滟滟尊浮绿蚁。对红妆、高歌尽醉。彩衣错落，玉树珑璁，人生难比。谷口家声，户庭蔼蔼传诗礼。天教余庆属伊人，争看南山梓。那羡东风桃李。向蟾宫、早攀仙桂。恁时须记，老子婆娑，一杯千岁。","dynasty":"元代","title":"烛影摇红寿郑梅庵"}
{"author":"淮上女","content":"淮山隐隐，千里云峰千里恨。淮水悠悠，万顷烟波万顷愁。山长水远，遮断行人东望眼。恨旧愁新，有泪无言对晚春。","dynasty":"宋代","tags":"宋词精选，婉约，女子，悲愤，思乡","title":"减字木兰花·淮山隐隐"}
{"author":"梵音","content":"一一横担任所之，秋风秋雨是行期。去时莫定来时约，山水留人未可知。","dynasty":"清代","title":"留别"}
{"author":"安生","content":"瓮茧空传异，人衣岂诳天。只应方老病，未合喻参禅。死去悲丝尽，苏来羡翼全。本无鳞角势，雪覆亦徒然。","dynasty":"清代","title":"咏蚕"}
{"author":"安生","content":"绿润涵灵气，清芬带露华。翠微新雨歇，云窦古根斜。沸鼎看鱼眼，擎杯吸乳花。多君缄赠我，应自胜流霞。","dynasty":"清代","title":"朱夫人惠碧螺春"}
{"author":"安生","content":"玉容从此谢空华，小阁游丝护碧纱。宛转曾遮松下扇，清幽谁供佛前花。蒲团初撤怜春月，贝叶空遗映晚霞。几处香温悲手泽，青鞋倚壁冷袈裟。","dynasty":"清代","title":"挽旃那"}
{"author":"常沂","content":"映殿松偏好，森森列禁中。攒柯沾圣泽，疏盖引皇风。晚色连秦苑，春香满汉宫。操将金石固，材与直臣同。翠影宜青琐，苍枝秀碧空。还知沐天眷，千载更葱茏。","dynasty":"唐代","title":"禁中春松"}
{"author":"李洤","content":"麦秀连云，桑枝重绿，史君佳政流传。凤衔丹诏，来自九重天。千里欢腾祖帐，棠阴外、多少攀辕。津亭路，紞如五鼓，难驻邓侯船。光华，家世事，门中列戟，圯上遗编。况建炎勋业，图画凌烟。此去朝端济美，看平步、两两台躔。须知道，中兴盛治，主圣赖臣贤。","dynasty":"宋代","title":"满庭芳（送张守汉卿赴召）"}
{"author":"李洤","content":"可是江梅开晚，从教蜡雪来迟。此花清绝胜南枝。搀过春风第一。蘸蜡女工斗巧，涂黄汉额偏宜。□腮相倚并开时。认取东君深意。","dynasty":"宋代","title":"西江月（蜡梅）"}
{"author":"陈尚惠","content":"久羡松梅竹，相于友岁寒。几番忻唱和，数月快盘桓。老至居人下，身閒觉世宽。光阴驹过隙，倥偬跨征鞍。","dynasty":"清代","title":"奉柬上舍少弼世良二兄之ㄧ"}
{"author":"陈尚惠","content":"落拓天涯客，飘飘狎海鸥。翔蒿惭斥鴳，伏枥愧骅骝。厚贶叨持赠，佳章惠再投。春魁谁佔得，端合让名流。","dynasty":"清代","title":"奉柬上舍少弼世良二兄其二"}
{"author":"陈尚惠","content":"罗山历历数方家，俊逸如君信足誇。树帜骚坛分鼎足，扬镳黉序若冲牙。久传笔砚珊瑚架，独擅词章锦绣花。未听钧天韶乐奏，虫吟窃自乱涂鸦。","dynasty":"清代","title":"寄赠仞千工部"}
{"author":"陈尚惠","content":"佐郑东来永历年，为充军饷事屯田。垦荒披斩经三代，尽化腴田稻麦妍。","dynasty":"清代","title":"怀赖刚直"}
{"author":"艾可叔","content":"收来老茧倍三春，匹似真棉白一分。车转轻雷秋纺雪，弓弯半月夜弹云。衣裘卒岁吟翁暖，机杼终年织妇勤。闻得上方存节检，区区欲献野人芹。","dynasty":"宋代","title":"木棉"}
{"author":"艾可叔","content":"穷达宁无分，逢迎费折腰。人情剡溪纸，世事浙江潮。冻井和冰汲，寒山带雪樵。子云虽寂寞，庄叟得逍遥。","dynasty":"宋代","title":"穷达"}
{"author":"艾可叔","content":"红尘两脚几时休，此度真成浪漫游。倦买夜船过钓濑，渴呼腊盏试龙游。菊前疏雨重阳信，天际孤云万里愁。昨夜江头乡国梦，已随明月度西楼。","dynasty":"宋代","title":"晚秋归自京"}
{"author":"艾可叔","content":"醉却长年懒着篙，聊依山市泊江皋。船收蒲席风初定，人卧芦花月正高。时有沙禽惊客梦，厌听枥马龁空槽。晓来细雨秋烟湿，意思三分是楚骚。","dynasty":"宋代","title":"樟镇夜泊"}
{"author":"艾可叔","content":"袍剪新蓝衬淡内，官宣粲粲照巾箱。倩人细熨波涛皱，为我重疑云雾香。入手虽轻荣赐重，此身差短感恩长。微忱称报惭无路，空把山龙补舜裳。","dynasty":"宋代","title":"整裘袍"}
{"author":"艾可叔","content":"宦情一片莫云浮，归兴双溪春水流。惜别长官携酒盏，送行诗友候津头。人方挟弹窥黄雀，我不知机愧白鸥。数夕打篷风更雨，并无明月载空舟。","dynasty":"宋代","title":"正月晦日西归舟中作"}
{"author":"艾可叔","content":"一年佳节又虚逢，恼杀江湖白发翁。滴梦欲残蕉叶雨，吹愁不断蓼花风。阴晴明晦天无准，离合悲欢态不同。聊买香醪作清赏，烛光闲对木犀红。","dynasty":"宋代","title":"中秋风雨"}
{"author":"艾可叔","content":"突兀霜崖俯雪洲，时时登览唤渔舟。溪分南北地初合，月在山间天共流。三两可人曾此会，百千年后复谁游。桑田不变金鳌健，只恐吟翁白尽头。","dynasty":"宋代","title":"次韵赵绣使题金鳌稳处"}
{"author":"艾可叔","content":"驿道百年墓，征衣四世孙。冲风行木叶，藉雪拜松恨。老觉貂裘敝，贫惟铁砚存。倘徼先世福，犹足醉丘原。","dynasty":"宋代","title":"东上拜罗首墓"}
{"author":"艾可叔","content":"小驱满砄是尘埃，逢好江山眼为开。贺老生涯鉴湖曲，希夷别墅白云堆。欲寻溪叟挐舟去，却被山灵勒驾回。忆共吟边曾有约，夜深应晤抱琴来。","dynasty":"宋代","title":"渡鉴潭望郑宜之白雪别墅"}
{"author":"艾可叔","content":"鳌骨分明露浅洲，登临几度泛虚舟。人生天地蜉蝣寄，世事江河日夜流。前后朗吟坡老赋，逍遥终羡漆园游。子真谷口今成趣，不为红尘枉白头。","dynasty":"宋代","title":"浮梁金鳌山"}
{"author":"艾可叔","content":"舟在中流进退难，发虽种种此心丹。死为元亮终书晋，生是留侯本事韩。贫贱不忧知有道，乱离最幸是无官。岁寒谁似东篱菊，禁得投簪日日看。","dynasty":"宋代","title":"江南归附后不仕述怀"}
{"author":"艾可叔","content":"星移物换千年事，虎踞龙蟠万雉城。归巷乌衣秋缥缈，点州白鹭雪分明。江分南北天为限，淮接东西地最平。目断青峰是何处，单于吹角莫云横。","dynasty":"宋代","title":"金陵晚眺"}
{"author":"艾可叔","content":"忆昔狼烽谍报忙，空拳支敌出仓惶。齿寒谁解婴城守，舌在公还骂贼亡。秦伯早能怜楚使，张君未必死睢阳。西风吹起英雄恨，断础凄烟泪两行。","dynasty":"宋代","title":"临江褒忠庙题"}
{"author":"曹文埴","content":"南人爱舟畏乘马，匪惟畏马兼畏车。车轮触石声轣{车彖}，震耳奚啻晴雷驱。不如一叶任掀簸，银涛雪浪冲江湖。繄予北行四千里，今日舣棹登车初。平生经历所未惯，童仆蹙缩吾洒如。物情世态看烂熟，遭际随分足以娱。红尘茫茫陆亦海，风波欲作何地无。心空不涉分别想，九折之坂皆坦途。试观舴艋日随海鸥泛，薄笨亦驾吴牛趋。扣舷执靷各有适，燕歌越唱互答安有殊。","dynasty":"清代","title":"张湾登车偶成"}
{"author":"曹文埴","content":"神工不沿袭，生面开㟏岈。弹子矶已险，狡狯斯有加。巨石插江表，屹立凌云霞。幻作倒垂势，弥望何槎丫。蟠虬露首尾，渴虎张爪牙。寒光偶一闪，凛凛悬镆铘。猿猱所不及，半壁苍穹遮。古洞复谁凿，黯淡临江涯。冉冉蒸水气，幂轻烟斜。或恐匿魍魉，亦虑藏虺蛇。飞仙庶能度，风马云为车。如何峙层构，中有山僧家。仿佛普陀石，海上横孤槎。快游试新险，打桨乘短艖。飘忽到岩麓，曲磴通幽遐。洞口已昏黑，欲入空嗟呀。山僧解爱客，夹径燃烛花。天光漏一线，西向穿窗纱。楼阁半无地，支以枯木丫。有槛不敢倚，侧足双手叉。惊泷俯浩渺，石齿纷{齿虘}牙。盘涡与旋沫，咫尺千拗洼。蛟龙此窟宅，毋乃时攫拿。正容戒僮仆，下视声勿哗。须臾暮色起，津鼓闻三挝。篙师理轻楫，荡漾归平沙。隔江骋遥睇，波影殊清嘉。佛镫照明灭，几点盘神鸦。","dynasty":"清代","title":"观音岩"}
{"author":"曹文埴","content":"临池少习平原书，名山灵迹尊麻姑。关河迢递不可到，蔡经故宅知有无。今年西江奉使节，秋风一棹来仙都。芙蓉万萼插天表，骋睇已觉襟怀舒。傥令策杖踏烟月，快饮玉露餐云腴。一双尘足苦缠缚，咫尺仍复千里如。桥通三峡自矹硉，杉列七星犹盘纡。清音往往下鸾鹤，闻有云马驱风车。仙人讵必吝麟脯，俗子自欲沈泥涂。酒帘竞署麻姑字，一瓮空向街头沽。","dynasty":"清代","title":"望麻姑山"}
{"author":"曹文埴","content":"讲梅山中仙，曾逐岫云出。云归人未归，望之心纡郁。邗沟足冶游，毋乃远亲膝。驾彼青骢驰，何如黄犊叱。吁嗟少年场，轻薄狎邪佚。竹西吹琼箫，蜀冈挟瑶瑟。座中歌舞欢，堂上甘旨缺。往往朱门家，不及五亩室。","dynasty":"清代","title":"题讲梅兄躬耕养亲图其一"}
{"author":"曹文埴","content":"春雨飞绿亩，春风生翠微。密林匝浓阴，载及扶梨时。胼胝事耕作，筋力遑云疲。破晓荷锄去，薄暮驱牛归。归来未停足，沽酒佐晚炊。陶然得新酿，欢笑娱亲闱。老人问田事，告以春水肥。温颜顾之喜，一倾匏子卮。","dynasty":"清代","title":"题讲梅兄躬耕养亲图其二"}
{"author":"曹文埴","content":"农人苦无田，未尽芟柞力。我独胡为者，有田耕不得。白日易驰西，红尘欲行北。强饰游子颜，仰慰两亲色。每闻布谷鸣，欹枕常恻恻。抱此一寸心，恨无千里翼。披图顾柳阴，连塍绿如织。搔首几踟蹰，还君三太息。","dynasty":"清代","title":"题讲梅兄躬耕养亲图其三"}
{"author":"鲍溶","content":"襄阳太守沉碑意，身后身前几年事。湘江千岁未为陵，水底鱼龙应识字。","dynasty":"唐代","tags":"咏史怀古","title":"襄阳怀古"}
{"author":"鲍溶","content":"何响与天通，瑶筝挂望中。彩弦非触指，锦瑟忽闻风。雁柱虚连势，鸾歌且坠空。夜和霜击磬，晴引凤归桐。幽咽谁生怨，清泠自匪躬。秦姬收宝匣，搔首不成功。","dynasty":"唐代","title":"风筝"}
{"author":"鲍溶","content":"蒙公虏生人，北筑秦氏冤。祸兴萧墙内，万里防祸根。城成六国亡，宫阙启千门。生人半为土，何用空中原。奈何家天下，骨肉尚无恩。投沙拥海水，安得久不翻。乘高惨人魂，寒日易黄昏。枯骨贯朽铁，砂中如有言。万古骊山下，徒悲野火燔。","dynasty":"唐代","title":"长城"}
{"author":"鲍溶","content":"择木无利刃，羡鱼无巧纶。如何不量力，自取中路贫。前者不厌耕，一日不离亲。今来千里外，我心不在身。悠悠慈母心，惟愿才如人。蚕桑能几许，衣服常著新。一饭吐尺丝，谁见此殷勤。别君归耕去，持火烧车轮。","dynasty":"唐代","title":"将归旧山留别孟郊"}
{"author":"鲍溶","content":"昆仑九层台，台上宫城峻。西母持地图，东来献虞舜。虞宫礼成后，回驾仙风顺。十二楼上人，笙歌沸天引。裴回扶桑路，白日生离恨。青鸟更不来，麻姑断书信。乃知东海水，清浅谁能问。阆峰绮阁几千丈，瑶水西流十二城。曾见周灵王太子，碧桃花下自吹笙。","dynasty":"唐代","title":"怀仙二首"}
{"author":"鲍溶","content":"征人歌古曲，携手上河梁。李陵死别处，杳杳玄冥乡。忆昔从此路，连年征鬼方。久行迷汉历，三洗毡衣裳。百战身且在，微功信难忘。远承云台议，非势孰敢当。落日吊李广，白身过河阳。闲弓失月影，劳剑无龙光。去日始束发，今来发成霜。虚名乃闲事，生见父母乡。掩抑大风歌，裴回少年场。诚哉古人言，鸟尽良弓藏。","dynasty":"唐代","title":"相和歌辞。苦哉远征人"}
{"author":"鲍溶","content":"西风应时筋角坚，承露牧马水草冷。可怜黄河九曲尽，毡馆牢落胡无影。","dynasty":"唐代","title":"塞上行"}
{"author":"鲍溶","content":"璿闺羽帐华烛陈，方士夜降夫人神。葳蕤半露芙蓉色，窈窕将期环珮身。丽如三五月，可望难亲近。颦黛含犀竟不言，春思秋怨谁能问。欲求巧笑如生时，歌尘在空瑟衔丝。神来未及梦相见，帝比初亡心更悲。爱之欲其生又死，东流万代无回水。宫漏丁丁夜向晨，烟销雾散愁方士。","dynasty":"唐代","title":"杂歌谣辞。李夫人歌"}
{"author":"鲍溶","content":"清蝉暂休响，丰露还移色。金飙爽晨华，玉壶增夜刻。已低疏萤焰，稍减哀蝉力。迎社促燕心，助风劳雁翼。一悲纨扇情，再想清浅忆。高高拜月归，轧轧挑灯织。盈盈玉盘泪，何处无消息。","dynasty":"唐代","title":"白露"}
{"author":"鲍溶","content":"玉烟生窗午轻凝，晨华左耀鲜相凌。人言天孙机上亲手迹，有时怨别无所惜。遂令武帝厌云韶，金针天丝缀飘飘。五声写出心中见，拊石喧金柏梁殿。此衣春日赐何人，秦女腰肢轻若燕。香风间旋众彩随，联联珍珠贯长丝。眼前意是三清客，星宿离离绕身白。鸾凤有声不见身，出宫入徵随伶人。神仙如月只可望，瑶华池头几惆怅。乔山一闭曲未终，鼎湖秋惊白头浪。","dynasty":"唐代","title":"霓裳羽衣歌"}
{"author":"鲍溶","content":"松老秋意孤，夜凉吟风水。山人在远道，相忆中夜起。春光如不至，幽兰含香死。响象离鹤情，念来一相似。月斜掩扉卧，又在梦魂里。","dynasty":"唐代","title":"山中怀刘修"}
{"author":"鲍溶","content":"北风号蓟门，杀气日夜兴。咸阳三千里，驿马如饥鹰。行子久去乡，逢山不敢登。寒日惨大野，虏云若飞鹏。西北防秋军，麾幢宿层层。匈奴天未丧，战鼓长登登。汉卒马上老，繁缨空丝绳。诚知天所骄，欲罢又不能。","dynasty":"唐代","title":"塞下"}
{"author":"鲍溶","content":"且攀隋宫柳，莫忆江南春。师有怀乡志，未为无事人。","dynasty":"唐代","title":"送僧南游"}
{"author":"鲍溶","content":"中林子规啼，云是古蜀帝。蜀帝胡为鸟，惊急如罪戾。一啼艳阳节，春色亦可替。再啼孟夏林，密叶堪委翳。三啼凉秋晓，百卉无生意。四啼玄冥冬，云物惨不霁。芸黄壮士发，沾洒妖姬袂。悲深寒乌雏，哀掩病鹤翅。胡为托幽命，庇质无完毳。戚戚含至冤，卑卑忌群势。吾闻凤凰长，羽族皆受制。盍分翡翠毛，使学鹦鹉慧。敌怨不在弦，一哀尚能继。那令不知休，泣血经世世。古风失中和，衰代因郑卫。三叹尚淫哀，向渴嘻流涕。如因异声感，乐与中肠契。至教一昏芜，生人遂危脆。古意叹通近，如上青天际。荼蓼久已甘，空劳堇葵惠。谁闻子规苦，思与正声计。","dynasty":"唐代","title":"子规"}
{"author":"鲍溶","content":"明月摇落夜，深堂清净弦。中间楚妃奏，十指哀婵娟。寥寥夜含风，荡荡意如泉。寂寞物无象，依稀语空烟。旅人多西望，客雁难南前。由来感神事，岂为无情传。容华能几时，不再来者年。此夕河汉上，双星含凄然。","dynasty":"唐代","title":"秋夜闻郑山人弹楚妃怨"}
{"author":"鲍溶","content":"忆向郊坛望武皇，九军旗帐下南方。六龙日驭天行健，神母呈图地道光。浓暖气中生历草，是非烟里爱瑶浆。至今满耳箫韶曲，徒羡瑶池舞凤凰。","dynasty":"唐代","title":"忆郊天"}
{"author":"鲍溶","content":"鱼锁生衣门不开，玉筐金月共尘埃。青山石妇千年望，雷雨曾知来不来。","dynasty":"唐代","title":"期尽"}
{"author":"鲍溶","content":"山蝉秋晚妨人语，客子惊心马亦嘶。能阅几时新碧树，不知何日寂金闺。若逢海月明千里，莫忘何郎寄一题。","dynasty":"唐代","title":"晚山蝉"}
{"author":"鲍溶","content":"婺女星边气不秋，金华山水似瀛州。含香太守心清净，去与神仙日日游。","dynasty":"唐代","title":"秋暮送裴垍员外刺婺州"}
{"author":"鲍溶","content":"楚山清洛两无期，梦里春风玉树枝。何况芙蓉楼上客，海门江月亦相思。","dynasty":"唐代","title":"寄薛膺昆季"}
{"author":"鲍溶","content":"画中留得清虚质，人世难逢白鹤身。应见茅盈哀老弟，为持金箓救生人。","dynasty":"唐代","title":"杨真人箓中像"}
{"author":"鲍溶","content":"姓丁黄鹤辽东去，客倩仙翁海上人。闻道姓名多改变，只今偕是圣朝臣。","dynasty":"唐代","title":"寄卢给事汀吴员外丹"}
{"author":"鲍溶","content":"乡无竹圃为三径，贫寄邻家已二年。惟有素风身未坠，世间开口不言钱。","dynasty":"唐代","title":"怀王直秀才"}
{"author":"鲍溶","content":"旧房西壁画支公，昨暮今晨色不同。远客闲心无处所，独添香火望虚空。","dynasty":"唐代","title":"赠真公影堂"}
{"author":"鲍溶","content":"风行露宿不知贫，明月为心又是身。欲问月中无我法，无人无我问何人。","dynasty":"唐代","title":"赠僧戒休"}
{"author":"鲍溶","content":"满山雨色应难见，隔涧经声又不闻。紫阁夜深多入定，石台谁为扫秋云。","dynasty":"唐代","title":"秋夜怀紫阁峰僧"}
{"author":"鲍溶","content":"曾答雁门偈，为怜同社人。多惭惠休句，偕得此阳春。","dynasty":"唐代","title":"酬江公见寄"}
{"author":"鲍溶","content":"归台新柱史，辞府旧英髦。劝酒莲幕贵，望尘骢马高。诗情分绣段，剑彩拂霜毫。此举关风化，谁云别恨劳。","dynasty":"唐代","title":"送罗侍御归西台"}
{"author":"鲍溶","content":"细柳连营石堑牢，平安狼火赤星高。岩云入角雕龙爽，寒日摇旗画兽豪。搜伏雄儿欺魍魉，射声游骑怯分毫。圣人唯有河湟恨，寰海无虞在一劳。","dynasty":"唐代","title":"赠李黯将军"}
{"author":"鲍溶","content":"古鉴含灵气象和，蛟龙盘鼻护金波。隐山道士未曾识，负局先生不敢磨。曾向春窗分绰约，误回秋水照蹉跎。世间纵有应难比，十斛明珠酬未多。","dynasty":"唐代","title":"古鉴"}
{"author":"鲍溶","content":"圣母祠堂药树香，邑君承命荐椒浆。风云大感精神地，雷雨频过父母乡。尽日一川侵草绿，回车二麦绕山黄。野人久会神仙事，敢奏歌钟庆万箱。","dynasty":"唐代","title":"送王炼师"}
{"author":"鲍溶","content":"去年八月此佳辰，池上闲闲四五人。久行月影愁迷梦，误入华光笑认春。一与清风上芸阁，再期秋雨过龙津。今年此日何由见，蓬户萧条对病身。","dynasty":"唐代","title":"寄张十七校书李仁行秀才"}
{"author":"鲍溶","content":"青门珮兰客，淮水誓风流。名在乡书贡，心期月殿游。平沙大河急，细雨二陵秋。感此添离恨，年光不少留。","dynasty":"唐代","title":"送王损之秀才赴举"}
{"author":"鲍溶","content":"婵娟春尽暮心秋，邻里同年半白头。为问蓬莱近消息，海波平静好东游。","dynasty":"唐代","title":"得储道士书"}
{"author":"鲍溶","content":"凤凰城南玉山高，石脚耸立争雄豪。攒峰胎玉气色润，百泉透云流不尽。万古分明对眼开，五烟窈窕呈祥近。有客师事金身仙，用金买得山中田。闲开玉水灌芝草，静醉天酒松间眠。心期南溟万里外，出山几遇光阴改。水玉丁东不可闻，冰华皎洁应如待。秋风引吾歌去来，玉山彩翠遥相催。殷勤千树玉山顶，碧洞寥寥寒锦苔。","dynasty":"唐代","title":"玉山谣奉送王隐者"}
{"author":"鲍溶","content":"北风送微寒，徒侣勤远征。忧人席不暖，残月马上明。飘飘岐路间，长见日初生。重嶂晓色浅，疏猿寒啼清。人间多岐路，常恐终身行。回见四方人，车轮无留声。空谷亦堪隐，下田非懒耕。古人有遗训，饱食非亲荣。我生礼义乡，少小见太平。圣贤犹羁旅，况复非其名。","dynasty":"唐代","title":"岐路"}
{"author":"鲍溶","content":"尧泽润天下，许由心不知。真风存绵绵，常与达者期。有道吾不仕，有生吾不欺。澹然灵府中，独见太古时。地脉发醴泉，岩根生灵芝。天文若通会，星影应离离。亭亭傅氏岩，何独万古思。","dynasty":"唐代","title":"题吴征君岩居"}
{"author":"鲍溶","content":"硠硠云溪里，翠竹和云生。古泉积涧深，竦竦如刻成。楚客卧云老，世间无姓名。因兹千亩业，以代双牛耕。乱林不可留，寸茎不可轻。风暖斗出地，仰齐故年茎。幽室结白茅，密叶罗众清。照水寒澹荡，对山绿峥嵘。苍松含古貌，秋桂俨白英。相看受天风，深夜戛击声。","dynasty":"唐代","title":"云溪竹园翁"}
{"author":"鲍溶","content":"朝草天子奏，夜语思忧琴。因声含香气，其韵流水音。仙乐朱凤意，灵芝紫鸾心。翻然远求友，岂独双归林。松吹暑中冷，星花池上深。倘俾有声乐，请以丝和金。","dynasty":"唐代","title":"窃览都官李郎中和李舍人益酬张舍人弘静…闻雅琴见寄"}
{"author":"鲍溶","content":"殷殷生念厚，戚戚劳者多。二时昼夜等，百岁讵几何。日下文翰苑，侧身识经过。千虑恐一失，翔阳已蹉跎。临觞翦众忧，静寄丝桐歌。思归绕十指，五声不相和。暮天还巢翼，明日陨叶柯。高谢岩谷人，鹿衣带女萝。生不去亲爱，浮名若风波。谁令不及此，亲爱隔山河。","dynasty":"唐代","title":"长安言怀"}
{"author":"鲍溶","content":"冬日诚可爱，不如夜漏多。幸君霜露里，车马犯寒过。学耕不逢年，稂莠败黍禾。岂唯亲宾散，鸟鼠移巢窠。独见青松心，凌霜庇柔萝。壮日贱若此，留恩意如何。因忆古丈夫，一言重山河。临风弹楚剑，为子奏燕歌。","dynasty":"唐代","title":"冬夜答客"}
{"author":"鲍溶","content":"雕楹彩槛压通波，鱼鳞碧幕衔曲玉。夜深星月伴芙蓉，如在广寒宫里宿。","dynasty":"唐代","title":"宿水亭"}
{"author":"鲍溶","content":"越女芙蓉妆，浣纱清浅水。忽惊春心晓，不敢思君子。君子纵我思，宁来浣溪里。","dynasty":"唐代","title":"越女词"}
{"author":"鲍溶","content":"鬼书报秦亡，天地亦云闭。赤龙吟大野，老母哭白帝。苍苍无白日，项氏徒先济。六合已姓刘，鸿门事难制。坑降嬴政在，衣锦人望替。宿昔见汉兵，龙蛇满旌棨。始矜山可拔，终叹骓不逝。区区亚父心，未究天人际。萧张马无汗，盛业垂千世。","dynasty":"唐代","title":"读史"}
{"author":"鲍溶","content":"顾兔蚀残月，幽光不如星。女儿晚事夫，颜色同秋萤。秋日边马思，武夫不遑宁。燕歌易水怨，剑舞蛟龙腥。风折连枝树，水翻无蒂萍。立身多门户，何必燕山铭。生世不如鸟，双双比翼翎。","dynasty":"唐代","title":"秋思三首其二"}
{"author":"鲍溶","content":"西陆宜先启，春寒寝庙清。历官分气候，天子荐精诚。已辨瑶池色，如和玉珮鸣。礼馀神转肃，曙后月残明。雅合霜容洁，非同雪体轻。空怜一掬水，珍重此时情。","dynasty":"唐代","title":"荐冰"}
{"author":"鲍溶","content":"游鱼怀故池，倦鸟怀故窠。故山系归念，行坐青巍峨。羸马经旧途，此乡喜重过。居人无故老，倍感别日多。但见野中坟，累累如青螺。凉风日摇落，桑下松婆娑。叹息追古人，临风伤逝波。古人无不死，叹息欲如何。朅来遂远心，默默存天和。","dynasty":"唐代","title":"经旧游"}
{"author":"鲍溶","content":"羌笛胡琴春调长，美人何处乐年芳。野船弄酒鸳鸯醉，官路攀花騕褭狂。应和朝云垂手语，肯嫌夜色断刀光。","dynasty":"唐代","title":"暮春戏赠樊宗宪"}
{"author":"鲍溶","content":"柳塘烟起日西斜，竹浦风回雁弄沙。炀帝春游古城在，坏宫芳草满人家。","dynasty":"唐代","title":"隋宫"}
{"author":"鲍溶","content":"湛湛琴前酒，期自赏青春。胡为缄笑语，深念不思身。寂寂花舞多，嘤嘤鸟言频。心悲兄弟远，愿见相似人。江界田土卑，竞来东作勤。岁寒虚尽力，家外无强亲。杳窅青云望，无途同苦辛。","dynasty":"唐代","title":"春日言怀"}
{"author":"鲍溶","content":"琴仙人，得仙去。万古钓龙空有处，我持曲钩思白鱼。仙溪绿尽含空虚，天钧踪迹无遗馀。烧香寄影在岩树，东礼海日鸡鸣初。","dynasty":"唐代","title":"思琴高"}
{"author":"鲍溶","content":"黄昏潮落南沙明，月光涵沙秋雪清。水文不上烟不荡，平平玉田冷空旷。","dynasty":"唐代","title":"沙上月"}
{"author":"鲍溶","content":"团团铜镜似潭水，心爱玉颜私自亲。一经离别少年改，难与清光相见新。","dynasty":"唐代","title":"旧镜"}
{"author":"鲍溶","content":"白道行深云，云高路弥细。时时天上客，遗路人间世。烟花最深处，井臼得空刺。天寒鹤巢林，石长泉脉闭。神化万灵集，心期一朝契。不见金板书，谁知阮家裔。终期太古人，问取松柏岁。","dynasty":"唐代","title":"游山"}
{"author":"鲍溶","content":"玉堂向夕如无人，丝竹俨然宫商死。细人何言入君耳，尘生金尊酒如水。君今不念岁蹉跎，雁天明明凉露多。华灯青凝久照夜，彩童窈窕虚垂罗。入宫见妒君不察，莫入此地出风波。此时不乐早休息，女颜易老君如何。","dynasty":"唐代","title":"杂曲歌辞。行路难"}
{"author":"鲍溶","content":"弄舟朅来南塘水，荷叶映身摘莲子。暑衣清净鸳鸯喜，作浪舞花惊不起。殷勤护惜纤纤指，水菱初熟多新刺。采莲朅来水无风，莲潭如镜松如龙。夏衫短袖交斜红，艳歌笑斗新芙蓉，戏鱼住听莲花东。","dynasty":"唐代","title":"相和歌辞。采莲曲二首"}
{"author":"鲍溶","content":"丧车出东门，生时马无力。何处入黄泉，嵩高山西北。室人万里外，久望君官职。今与牵衣儿，翻号死消息。平生江海上，我不空相识。远客迷畏途，孤鸿伤一翼。行将鸡黍祭，已是乌鸢食。劝酒执御郎，行人有哀色。先悲三尺土，经岁哭不得。眼前双双流，故袂安可拭。一拜隔千里，生人意何极。唯有阳春曲，永播清玉德。","dynasty":"唐代","title":"悼豆卢策先辈"}
{"author":"鲍溶","content":"昨日青春去，晚峰尚含妍。虽留有馀态，脉脉防忧煎。幽人惜时节，对此感流年。","dynasty":"唐代","title":"首夏"}
{"author":"鲍溶","content":"风流东晋后，外学入僧家。独唱郢中雪，还游天际霞。云村共香饭，水月喻秋花。景物添新致，前程讵可涯。","dynasty":"唐代","title":"送僧东游"}
{"author":"鲍溶","content":"远道在天际，客行如浮云。浮云不知归，似我长望君。秋至汉水高，南音何时闻。瑶草难远寄，西风气氤氲。常恐山岳游，不反鸾凤群。无厌坐迟人，风雨惊斯文。","dynasty":"唐代","title":"怀远人"}
{"author":"鲍溶","content":"忆求无何乡，了在赤谷村。仙人居其中，将往问所存。日入濛汜宿，石烟抱山门。明月久不下，半峰照啼猿。堂上白鹤翁，神清心无烦。斋心侍席前，跪请长生恩。云昔崆峒老，何词受轩辕。从星使变化，任日张乾坤。若到旧乡里，宛如曾讨论。风移岩花气，珠贯金经言。凉夜惜易尽，青烟谢晨喧。自唯腥膻体，难久留其藩。几世身在梦，百年云无根。悠悠竟何事，愚智相忧冤。叹息几晚寤，蒙师招其魂。至今瑶华心，每想清水源。","dynasty":"唐代","title":"忆旧游"}
{"author":"鲍溶","content":"我心劳我身，远道谁与论。心如木中火，忧至常自燔。披访结恩地，世人轻报恩。女无良媒识，知入何人门。寒日行深山，路由谷中村。田翁樵采熟，男女讴吟喧。借问身命谋，上言愧乾坤。时清公赋薄，力勤地利繁。下念草木年，坐家见重孙。举案馈宾客，糟浆盈陶尊。醉闲鹿裘暖，白发舞轩轩。仰羡太古人，余将破行辕。遑遑问身事，师友难为言。离歌又行去，落日低寒泉。","dynasty":"唐代","title":"山行经樵翁"}
{"author":"鲍溶","content":"楚客秋更悲，皇皇无声地。时无无事人，我命与身异。良时如飞鸟，回掌成故事。蹉跎秋定还，凝冽坚冰至。人生不期老，华发谁能避。感此惜壮年，壮年少为贵。我生虽努力，荣途难自致。徒为击角歌，且惭雕剑字。吾师罕言命，感激潜伤思。","dynasty":"唐代","title":"秋思"}
{"author":"鲍溶","content":"玄发迎忧光色阑，衰华因镜强相看。百川赴海返潮易，一叶报秋归树难。初弄藕丝牵欲断，又惊机素翦仍残。颜生岂是光阴晚，余亦何人不自宽。","dynasty":"唐代","title":"始见二毛"}
{"author":"鲍溶","content":"十二峰峦斗翠微，石烟花雾犯容辉。青春楚女妒云老，白日神人入梦稀。银箭暗凋歌夜烛，珠泉频点舞时衣。谁伤宋玉千年后，留得青山辨是非。","dynasty":"唐代","title":"巫山怀古"}
{"author":"鲍溶","content":"辛苦关西车骑官，几年旌节客河兰。金泥舞虎精神暗，银缕交龙气色寒。欲和古诗成窦锦，倍悲秋扇损齐纨。莫劳雁足传书信，愿向凌烟阁上看。","dynasty":"唐代","title":"赠远"}
{"author":"鲍溶","content":"云木疏黄秋满川，茱萸风里一尊前。几回为客逢佳节，曾见何人再少年。霜报征衣冷针指，雁惊幽梦泪婵娟。古来醉乐皆难得，留取穷通付上天。","dynasty":"唐代","title":"九日与友人登高"}
{"author":"鲍溶","content":"柴烟衣上绣春云，清隐山书小篆文。明月在天将凤管，夜深吹向玉晨君。","dynasty":"唐代","title":"赠杨炼师"}
{"author":"鲍溶","content":"上阳宫里女，玉色楚人多。西信无因得，东游奈乐何。","dynasty":"唐代","title":"玉清坛"}
{"author":"鲍溶","content":"竹间深路马惊嘶，独入蓬门半似迷。劳问圃人终岁事，桔槔声里雨春畦。","dynasty":"唐代","title":"答客"}
{"author":"鲍溶","content":"日动萧烟上泰坛，帝从黄道整和銮。风前貔武回雕仗，云里神龙起画竿。金鸟赦书鸣九夜，玉山寿酒舞千官。始知报本终朝礼，旧典时巡只自难。","dynasty":"唐代","title":"郊天回"}
{"author":"鲍溶","content":"忆昔开元天地平，武皇十月幸华清。山蒸阴火云三素，日落温泉鸡一鸣。彩羽鸟仙歌不死，翠霓童妾舞长生。仍闻老叟垂黄发，犹说龙髯缥缈情。","dynasty":"唐代","title":"温泉宫"}
{"author":"鲍溶","content":"塞草黄来见雁稀，陇云白后少人归。新丝强入未衰鬓，别泪应沾独宿衣。几夕精诚拜初月，每秋河汉对空机。更看出猎相思苦，不射秋田朝雉飞。","dynasty":"唐代","title":"寄归"}
{"author":"鲍溶","content":"惊鸿一断行，天远会无因。无因忽相会，感叹若有神。我乡路三千，百里一主人。一宿独何恋，何况旧乡邻。牢落岁华晏，相怜客中贫。迎霜君衣暖，与我同一身。谁在天日下，此生能不勤。青萍寄流水，安得长相亲。明发更远道，山河重苦辛。","dynasty":"唐代","title":"客途逢乡人旋别"}
{"author":"鲍溶","content":"白露沾衣隋主宫，云亭月馆楚淮东。盘龙楼舰浮冤水，雕锦帆幢使乱风。长夜应怜桀何罪，告成合笑禹无功。伤心近似骊山路，陵树无根秋草中。","dynasty":"唐代","title":"隋帝陵下"}
{"author":"鲍溶","content":"五凤楼南望洛阳，龙门回合抱苍苍。受朝前殿云霞暖，封岳行宫草木香。四海为家知德盛，二京有宅卜年长。东人犹忆时巡礼，愿觐元和日月光。","dynasty":"唐代","title":"洛阳春望"}
{"author":"鲍溶","content":"喔喔鸡鸣晓，萧萧马辞枥。草草名利区，居人少于客。生期三万日，童耄半虚掷。修短命半中，忧欢复相敌。朝提黄金爵，暮造青松宅。来往日相悲，北邙田土窄。峨峨西天岳，锦绣明翠壁。中有不死乡，千年无人迹。心期周太子，下马拜虚碧。鹤驾如可从，他年执烟策。星出方问宿，睡眼始朦胧。天光见地色，上路车幢幢。时物既老大，众山何枯空。青冥见古柏，寥朗闻疏鸿。独步天地间，无因为君忠。白毛寻人忧，生此头发中。跃马非壮岁，报恩无高功。斯言化为火，日夜焚深衷。","dynasty":"唐代","title":"途中旅思二首"}
{"author":"鲍溶","content":"婵娟本家镜，与妾归君子。每忆并照时，相逢明月里。春风忽分影，白日难依倚。珠粉不结花，玉珰宁辉耳。心期不可见，不保长如此。华发一欺人，青铜化为鬼。良人有归日，肯学妖桃李。瑶匣若浮云，冥冥藏玉水。侍儿不遣照，恐学孤鸾死。","dynasty":"唐代","title":"旧镜"}
{"author":"鲍溶","content":"劳者谣烛蛾，致身何营营。雪山本师在，心地如镜清。往与本师别，人间买浮名。朝光畏不久，内火烧人情。迷路喜未远，宿留化人城。前心宛如此，了了随静生。维持薝卜花，却与前心行。","dynasty":"唐代","title":"宿悟空寺赠僧"}
{"author":"鲍溶","content":"幽人无近迹，别易会则稀。黄鹤亦姓丁，寥寥何处飞。时见海上山，绕云心依依。谅无驭风术，中路愁虚归。童发慕道心，壮年堕尘机。白日不饶我，如今事皆非。群羊化石尽，双凫与我违。□岳黄金富，轩辕晓霞衣。谁令日在眼，容色烟云微。","dynasty":"唐代","title":"感兴"}
{"author":"鲍溶","content":"陇头水，千古不堪闻。生归苏属国，死别李将军。细响风凋草，清哀雁落云。","dynasty":"唐代","title":"横吹曲辞。陇头水"}
{"author":"鲍溶","content":"东风吹旅怀，乡梦无夜无。惭见君子堂，贫思上归途。海岳泛念深，涓尘复何须。婆娑不在本，屈曲无弦弧。恻恻奉离尊，承欢独向隅。时当凤来日，孰用鸡鸣夫。回首九仙门，皇家在玉壶。惭非海人别，泪下不成珠。","dynasty":"唐代","title":"留辞杜员外式方"}
{"author":"鲍溶","content":"万里叠嶂翠，一心浮云闲。羽人杏花发，倚树红琼颜。流水杳冥外，女萝阴荫间。却思人间世，多恐不可还。青鸟飞难远，春云晴不闲。但恐五灵车，山上复有山。","dynasty":"唐代","title":"怀尹真人"}
{"author":"鲍溶","content":"我乡山川遥，秋晚空景促。天明共云散，日落依鸟宿。主人逃名子，鹤发卧空谷。野言得真风，山貌宜古服。喜于无声地，暂傲羲皇俗。秋窗照疏萤，寒犬吠落木。朝隐留此处，一点天边宿。今忆见此时，添悲览止足。迟迟清夜昼，幽路出深竹。笑谢万户侯，余将耻干禄。","dynasty":"唐代","title":"秋晚铜山道中宿隐者"}
{"author":"鲍溶","content":"宿心不觉远，事去劳追忆。旷古川上怀，东流几时息。门前青山路，眼见归不得。晓梦云月光，过秋兰蕙色。","dynasty":"唐代","title":"感怀"}
{"author":"鲍溶","content":"左岗青虬盘，右坂白虎踞。谁识此中陵，祖龙藏身处。别为一天地，下入三泉路。珠华翔青鸟，玉影耀白兔。山河一易姓，万事随人去。白昼盗开陵，玄冬火焚树。哀哉送死厚，乃为弃身具。死者不复知，回看汉文墓。","dynasty":"唐代","title":"经秦皇墓"}
{"author":"鲍溶","content":"昔从谢太守，宾客宛陵城。有日持斋戒，高僧识姓名。秋风送客去，安得尽忘情。","dynasty":"唐代","title":"送僧之宣城"}
{"author":"鲍溶","content":"诗楼郡城北，窗牖敬亭山。几步尘埃隔，终朝世界闲。凭师看粉壁，名姓在其间。","dynasty":"唐代","title":"宣城北楼，昔从顺阳公会于此"}
{"author":"鲍溶","content":"东亭最高峙，春树绕山腰。画里青鸾客，云中碧玉箫。秋风若西望，为我一长谣。","dynasty":"唐代","title":"东高峰（一作东峰亭）"}
{"author":"鲍溶","content":"莲华不朽寺，雕刻满山根。石汗知天雨，金泥落圣言。思量施金客，千古独消魂。","dynasty":"唐代","title":"禅定寺经院"}
{"author":"鲍溶","content":"昨日新花红满眼，今朝美酒绿留人。更宜明月含芳露，凭杖萧郎夜赏春。白雪翦花朱蜡蒂，折花传笑惜春人。请君白日留明日，一醉春光莫厌频。云髻凤文细，对君歌少年。万金酬一顾，可惜十千钱。玉管倾杯乐，春园斗草情。野花无限意，处处逐人行。闻道中山酒，一杯千日醒。黄莺似传语，劝酒太叮咛。红袂歌声起，因君始得闻。黄昏小垂手，与我驻浮云。相劝醉年华，莫醒春日斜。春风宛陵道，万里晋阳花。碧绿草萦堤，红蓝花满溪。愿君常践蹋，莫使暗萋萋。萋萋巫峡云，楚客莫留恩。岁久晋阳道，谁能向太原。岁酒劝屠苏，楚声山鹧鸪。春风入君意，千日不须臾。","dynasty":"唐代","title":"范真传侍御累有寄，因奉酬十首"}
{"author":"鲍溶","content":"赤城桥东见月夜，佛垄寺边行月僧。闲蹋莓苔绕琪树，海光清净对心灯。","dynasty":"唐代","title":"寄天台准公"}
{"author":"鲍溶","content":"行蹋门外泉，坐披床上云。谁将许由事，万古留与君。虚洞闭金锁，蠹简藏鸟文。萝景深的的，蕙风闲薰薰。余有世上心，此来未及群。殷勤讳名姓，莫遣樵客闻。","dynasty":"唐代","title":"经隐叟"}
{"author":"鲍溶","content":"旧事与日远，秋花仍旧香。前年绣衣客，此节过此堂。侍臣不自高，笑脱绣衣裳。眠云有馀态，入鸟不乱行。我恐云岚色，损君鞍马光。君言此何言，且共覆前觞。古人重一笑，买日轻金装。日尽秉烛游，千年不能忘。君言此何言，明日皆异乡。明日非今日，山下道路长。一从山下来，天地再炎凉。此中会难得，梦君马玄黄。","dynasty":"唐代","title":"秋暮山中怀李端公益"}
{"author":"鲍溶","content":"有虞夫人哭虞后，淑女何事又伤离。竹上泪迹生不尽，寄哀云和五十丝。云和经奏钧天曲，乍听宝琴遥嗣续。三湘测测流急绿，秋夜露寒蜀帝飞。枫林月斜楚臣宿，更疑川宫日黄昏。暗携女手殷勤言，环佩玲珑有无间。终疑既远双悄悄，苍梧旧云岂难召，老猿心寒不可啸。目眄眄兮意蹉跎，魂腾腾兮惊秋波。曲一尽兮忆再奏，众弦不声且如何。","dynasty":"唐代","title":"琴曲歌辞。湘妃列女操"}
{"author":"鲍溶","content":"胡风吹雁翼，远别无人乡。君近雁来处，几回断君肠。昔奉千日书，抚心怨星霜。无书又千日，世路重茫茫。燕国有佳丽，蛾眉富春光。自然君归晚，花落君空堂。君其若不然，岁晚双鸳鸯。顾兔蚀残月，幽光不如星。女儿晚事夫，颜色同秋萤。秋日边马思，武夫不遑宁。燕歌易水怨，剑舞蛟龙腥。风折连枝树，水翻无蒂萍。立身多户门，何必燕山铭。生世不如鸟，双双比翼翎。季秋天地间，万物生意足。我忧长于生，安得及草木。试从古人愿，致酒歌秉烛。燕赵皆世人，讵能长似玉。俯怜老期近，仰视日车速。萧飒御风君，魂梦愿相逐。百年夜销半，端为垂缨束。","dynasty":"唐代","title":"琴曲歌辞。蔡氏五弄。秋思二首"}
{"author":"鲍溶","content":"促促晨复昏，死生同一源。贵年不惧老，贱老伤久存。朗朗哭前歌，绛旌引幽魂。来为千金子，去卧百草根。黄土塞生路，悲风送回辕。金鞍旧良马，四顾不出门。生结千岁念，荣及百代孙。黄金买性命，白刃仇一言。宁知北山上，松柏侵田园。","dynasty":"唐代","title":"杂曲歌辞。悲哉行"}
{"author":"鲍溶","content":"西方太白高，壮士羞病死。心知报恩处，对酒歌易水。砂鸿嗥天末，横剑别妻子。苏武执节归，班超束书起。山河不足重，重在遇知己。","dynasty":"唐代","title":"杂曲歌辞。壮士行"}
{"author":"鲍溶","content":"七月朔方雁心苦，联影翻空落南土。八月江南阴复晴，浮云绕天难夜行。羽翼劳痛心虚惊，一声相呼百处鸣。楚童夜宿烟波侧，沙上布罗连草色。月暗风悲欲下天，不知何处容栖息。楚童胡为伤我神，尔不曾作远行人。江南羽族本不少，宁得网罗此客鸟。","dynasty":"唐代","title":"杂曲歌辞。鸣雁行"}
{"author":"鲍溶","content":"九衢金吾夜行行，上宫玉漏遥分明。霜飙乘阴扫地起，旅鸿迷雪绕枕声，远人归梦既不成。留家惜夜欢心发，罗幕画堂深皎洁。兰烟对酒客几人，兽火扬光二三月。细腰楚姬丝竹间，白纻长袖歌闲闲，岂识苦寒损朱颜。","dynasty":"唐代","title":"杂曲歌辞。夜寒吟"}
{"author":"鲍溶","content":"女萝寄松柏，绿蔓花绵绵。三五定君婚，结发早移天。肃肃羊雁礼，泠泠琴瑟篇。恭承采蘩祀，敢效同居贤。皎日不留景，良时如逝川。秋心还遗爱，春貌无归妍。翠袖洗朱粉，碧阶对绮钱。新人易如玉，废瑟难为弦。寄羡蕣华木，荣名香阁前。岂无摇落苦，贵与根蒂连。希君旧光景，照妾薄暮年。","dynasty":"唐代","title":"相和歌辞。怨诗"}
{"author":"鲍溶","content":"御街多行客，行客悲春风。楚老几代人，种田炀帝宫。零落池台势，高低禾黍中。","dynasty":"唐代","title":"隋宫"}
{"author":"鲍溶","content":"念来若望神，追往如话梦。梦神不无迹，谁使烦心用。鲁圣虚泣麟，楚狂浪歌凤。那言阮家子，更作穷途恸。","dynasty":"唐代","title":"寓兴"}
{"author":"鲍溶","content":"女萝寄青松，绿蔓花绵绵。三五定君婚，结发早移天。肃肃羔雁礼，泠泠琴瑟篇。恭承采蘩祀，敢效同车贤。皎日不留景，良辰如逝川。愁心忽移爱，花貌无归妍。翠袖皓珠粉，碧阶封绿钱。新人易如玉，废瑟难为弦。寄谢蕣华木，荣君香阁前。岂无摇落苦，贵与根蒂连。希君旧光景，照妾薄暮年。","dynasty":"唐代","title":"古意"}
{"author":"鲍溶","content":"霜绡数幅八月天，彩龙引凤堂堂然。小载萧仙穆公女，随仙上归玉京去。仙路迢遥烟几重，女衣清净云三素。胡髯毵珊云髻光，翠蕤皎洁琼华凉。露痕烟迹渍红貌，疑别秦宫初断肠。此天每在西北上，紫霄洞客晓烟望。","dynasty":"唐代","title":"萧史图歌"}
{"author":"鲍溶","content":"轻轻濛濛，龙言凤语何从容，耳有响兮目无踪。杳杳默默，花张锦织，王母初自昆仑来，茅盈王方平在侧。青毛仙鸟衔锦符，谨上阿环起居王母书。始知仙事亦多故，一隔绛河千岁馀。详玉字，多喜气，瑶台明月来堕地。冠剑低昂蹈舞频，礼容尽若君臣事。愿言小仙艺，姓名许飞琼，洞阴玉磬敲天声。乐王母，一送玉杯长命酒。碧花醉，灵扬扬，笑赐二子长生方。二子未及伸拜谢，苍苍上兮皇皇下。","dynasty":"唐代","title":"会仙歌"}
{"author":"鲍溶","content":"宫鸦叫赤光，潮声入宫宫影凉。火华啼露卷横塘，金堤四合宛柔扬。美人荷裙芙蓉妆，柔荑萦雾棹龙航。采莲一声歌态长，青丝结眼捕鸳鸯。","dynasty":"唐代","title":"水殿采菱歌"}
{"author":"鲍溶","content":"江南客，水为乡，舟为宅，能以笔锋知地脉。闲分楚水入丹青，不下此堂临洞庭。水文不浪烟不动，木末棱棱山碧重。帝子应哀窈窕云，客人似得婵娟梦。六月火光衣上生，斋心寂听潺湲声。林冰摇镜水拂簟，尽日独卧秋风清。因游洞庭不出户，疑君如有长生路。玉壶先生在何处？","dynasty":"唐代","title":"周先生画洞庭歌"}
{"author":"鲍溶","content":"从事东军正四年，相逢且喜偃兵前。看寻狡兔翻三窟，见射妖星落九天。江上柳营回鼓角，河阳花府望神仙。秋风萧飒醉中别，白马嘶霜雁叫烟。","dynasty":"唐代","title":"蔡平喜遇河阳马判官宽话别"}
{"author":"鲍溶","content":"越岭寒轻物象殊，海城台阁似蓬壶。几回入市鲛绡女，终岁啼花山鹧鸪。雷令剑龙知去未，虎夷云鹤亦来无。就中静事冥宵话，何惜双轮访病夫。","dynasty":"唐代","title":"寄福州从事殷尧藩"}
{"author":"鲍溶","content":"烟渚南鸿呼晓群，章华宫娥怨行云。十二巫峰仰天绿，金车何处邀云宿。小腰婑堕三千人，宫衣水碧颜青春。岂无一人似神女，忍使黛蛾常不伸。黛蛾不伸犹自可，春朝诸处门常锁。","dynasty":"唐代","title":"章华宫行"}
{"author":"鲍溶","content":"金舆传惊灞浐水，龙旗参天行殿巍。左文皇帝右慎姬，北面侍臣张释之。因高知处邯郸道，寿陵已见生秋草。万世何人不此归，一言出口堪生老。高歌倚瑟流清悲，徐乐哀生知为谁。臣惊欢叹不可放，愿赐一言释名妄。明珠为日红亭亭，水银为河玉为星。泉宫一闭秦国丧，牧童弄火骊山上。与世无情在速贫，弃尸于野由斯葬。生死茫茫不可知，视不一姓君莫悲。始皇有训二世哲，君独何人至于斯。灞陵一代无发毁，俭风本是张廷尉。","dynasty":"唐代","title":"倚瑟行"}
{"author":"鲍溶","content":"汉家代久淳风薄，帝重微行极荒乐。青娥三千奉一人，班女不以色事君。朝停玉辇诏同载，三十六宫皆眄睐。不惊六马缓天仪，从容鸣环前致辞。君恩如海深难竭，妾命如丝轻易绝。愿陪阿母同小星，敢使太阳齐万物。周末幽王不可宗，妾闻上圣遗休风。五更三老侍白日，八十一女居深宫。愿将辇内有馀席，回赐忠臣妾恩泽。一时节义动贤君，千年名姓香氛氲，渐台水死何伤闻。","dynasty":"唐代","title":"辞辇行"}
{"author":"鲍溶","content":"乌生几子林萧条，雄乌求食雌守巢。夜愁风雨巢倾覆，常见一乌巢下宿。日长雏饥雄未回，雌乌下巢去哀哀。野田春尽少遗谷，寻食不得饥飞来。黄雀亦引数青雀，雀飞未远乌惊落。既分青雀啖尔雏，尔雏虽长心何如。将飞不飞犹未忍，古瑟写哀哀不尽。杀生养生复养生，呜呜啧啧何时平。","dynasty":"唐代","title":"巢乌行"}
{"author":"鲍溶","content":"姑苏宫，九层金台半虚空。雕楹璇题斗皎洁，中有妖姬似明月。西见洞庭秋镜开，水华百里盘宫来。越王采女能水戏，仙舟如龙旌曳翠。羽盖晴翻橘柚香，玉笙夜送芙蓉醉。归帆平静君无劳，还从下下上高高。","dynasty":"唐代","title":"姑苏宫行"}
{"author":"鲍溶","content":"促促生有涯，营营意无限。无限意未申，有涯生已晚。恩荣不可恃，天道归寸管。老如影随人，时若车下坂。行者归期尽，居人心更远。凉风日萧条，亲戚长在眼。多忧知无奈，圣贤莫能免。客鸟投本枝，生生复深浅。秋晓客迢迢，月清风楚楚。草虫夜侵我，唧唧床下语。流年白日驰，微愿不我与。心如缫丝纶，展转多头绪。凭觞散烦襟，援瑟清夜拊。回感帝子心，空堂有烟雨。丝减悲不减，器新声更古。一弦有馀哀，何况二十五。九月夜如年，幽房劳别梦。不知别日远，夜夜犹相送。玉床暗虫响，锦席寒泪冻。明镜失旧人，空林误归凤。新年堪爱惜，锦字亦珍重。一念皎皎时，幽襟非所用。金气白日来，疏黄满河关。平居乏愉悦，况复身险艰。一忆故乡居，一望客人还。两心四海中，谁不伤朱颜。双燕不巢树，浮萍不出山。性命君由天，安得易其间。休悲砌虫苦，此日无人闲。龙荒变露色，燕雁南为客。游子声影中，涕零念离析。四时如车马，转此今与昔。往叹在空中，存事委幽迹。翩翩日敛照，朗朗月系夕。物生春不留，年壮老还迫。天机杳何为，长寿与松柏。","dynasty":"唐代","title":"秋怀五首"}
{"author":"鲍溶","content":"援琴怅独立，高月对秋堂。美人远于月，徒望空景光。坐忆执手时，七弦起凄凉。平生知音少，君子安可忘。客意如梦寐，路岐遍四方。日远迷所之，满天心暗伤。主奉二鲤鱼，中含五文章。惜无千金答，愁思盈中肠。此夕临风叹，零露沾衣裳。","dynasty":"唐代","title":"秋夜对月怀李正封"}
{"author":"鲍溶","content":"东岩采薇人，岩际朝见月。怪堕幽萝间，非时更澄彻。绿萝就玉兔，再与高鸟歇。清光照掌中，始悟石上发。谁传阴阳火，铸此天地物。深影藏半山，虚轮带凝雪。早回谢公赏，今遇樵夫说。白日乘彩霞，翩翩对容发。我图辨鬼魅，信美留烟阙。形神乍相逢，竟夕难取别。如其终身照，可化黄金骨。","dynasty":"唐代","title":"庐山石镜"}
{"author":"鲍溶","content":"倾景安再中，人生有何常。胡为少君别，风驭峨眉阳。结我千日期，青山故人堂。期尽师不至，望云空烧香。顾惭有限身，易老白日光。怀君屡惊叹，支体安能强。往闻清修箓，未究服食方。瑶田有灵芝，眼见不得尝。玉壶贮天地，岁月亦已长。若用壶中景，东溟又堪伤。寄言赤玉箫，夜夜吹清商。","dynasty":"唐代","title":"与峨眉山道士期尽日不至"}
{"author":"鲍溶","content":"帝命河岳神，降灵翼轩辕。天王委管籥，开闭秦北门。顶戴日月光，口宣雨露言。甲马不及汗，天骄自亡魂。清冢入内地，黄河穷本源。风云寝气象，鸟兽翔旗幡。军人歌无胡，长剑倚昆仑。终古鞭血地，到今耕稼繁。樵客天一畔，何由拜旌轩。愿请执御臣，为公动朱轓.岂令群荒外，尚有辜帝恩。愿陈田舍歌，暂息四座喧。条桑去附枝，薙草绝本根。可惜汉公主，哀哀嫁乌孙。","dynasty":"唐代","title":"述德上太原严尚书绶（一作王尚书，无绶字）"}
{"author":"邵瑞彭","content":"十二楼前生碧草。珠箔当门，团扇迎风小。赵瑟秦筝弹未了，洞房一夜乌啼晓。忍把千金酬一笑？毕竟相思，不似相逢好。锦字无凭南雁杳，美人家在长干道。","dynasty":"清代","tags":"爱情，相思","title":"蝶恋花·十二楼前生碧草"}
{"author":"甘文政","content":"閒中思衲友，曳杖辄相寻。兴废关何事，浮沉惜此心。柏阴遮塔密，雨气入钟深。剔藓碑堪读，茫茫岁月侵。","dynasty":"宋代","title":"游龙城寺赠普训"}
{"author":"郑冠卿","content":"不缘过去行方便，安得今朝会碧虚。（栖霞洞遇日华月华君）","dynasty":"唐代","title":"句"}
{"author":"傅垣","content":"美人凭画阁，玉笛弄高秋。一片中天月，清光若为留。我情亦何遣，归梦渺难求。消息经年断，征途阻且修。","dynasty":"清代","title":"闻笛"}
{"author":"傅垣","content":"骚人谪去千年古，江上长传太白楼。造物生才多不偶，登高有客又悲秋。云边雁影当窗出，天际涛声抱郡流。惟爱郎官深夜月，清晖依旧似前游。","dynasty":"清代","title":"登太白楼"}
{"author":"甘复","content":"木落秋满山，窗虚夜凉集。风吹海月生，露洗苔衣湿。野客爱清泠，长瓢暝中汲。","dynasty":"元代","title":"宿山家"}
{"author":"甘复","content":"披褐入西园，烦襟散清晓。微风动高树，零露下芳沼。始行幽谷中，忽出青林杪。流水漂余花，修筠度啼鸟。身缘翠石回，思逐白云杳。负杖孤赏怀，春阑绿阴悄。","dynasty":"元代","title":"晓出西园由谷中归"}
{"author":"甘复","content":"虚烟散华池，高蝉暮声咽。落景对闲眠，新秋入华发。素怀惬幽赏，微厓洒林末。为爱竹间凉，相过步庭月。","dynasty":"元代","title":"晚至陈氏馆"}
{"author":"甘复","content":"披褐涉西园，烦襟散清晓。微风动高树，零露下芳沼。始行幽谷中，忽出青林杪。流水漂余花，修筠度啼鸟。身缘翠石回，思逐白云杳。负杖孤赏怀，春阑绿阴悄。","dynasty":"元代","title":"晓出西园由谷中归"}
{"author":"甘复","content":"清旭崇林坳，疏篱翠涧上。细路经谷虚，幽轩面林敞。树凉集鸣禽，地远谢尘鞅。下手拂玉琴，微风递遥响。泠然适素怀，聊以寄心赏。","dynasty":"元代","title":"山堂诗为周伯清赋"}
{"author":"甘复","content":"野风飘征衣，野日转空壁。众鸟号荒墟，杂花翳丛棘。路暗不逢人，烟火望林隙。","dynasty":"元代","title":"道中"}
{"author":"甘复","content":"晨晖澹芳牖，颢气盈幽襟。岩谷有秋意，西风吹满林。独栉高馆罢，畅游南涧浔。漱齿掬寒濑，矫首望孤岑。悠然释百虑，似得静者心。磴转入茂树，众山坐来深。","dynasty":"元代","title":"晓起"}
{"author":"甘复","content":"遥岭散夕雨，掩书游方塘。栖鸟喧幽林，檐蛛引丝长。木杪微风度，飒然生早凉。沿流弄潺湲，倚竹听琳琅。丘园信为乐，圭组永相忘。落景送遐瞩，畅怀寓清觞。但得写心素，焉知两鬓苍。","dynasty":"元代","title":"晚出池上"}
{"author":"甘复","content":"凉飙应秋气，草木敛华英。客游总念归，子有千里行。匆匆俦侣催，悄悄离思盈。丈夫怀志气，孰不恋荣名。华荐起当路，使者促前征。追饯东门道，把酒哀弦鸣。萧条野驿暮，泛艳江波清。密谋植帷幄，慰彼苍生情。古来盛名士，多是起钓耕。","dynasty":"元代","title":"送别"}
{"author":"甘复","content":"王孙应时辟，长才屈卑宦。风烟塞川路，舟楫望江汉。亲友不能别，离居忍分散。振迹林野隅，行李书策半。山川战伐踪，胜概溢文翰。幕府慎筹画，机务贵奇断。况彼古沔城，民生经丧乱。不有君子人，何以解愁叹。云薄九疑峰，水白湘灵岸。念君远行役，默默动离怨。","dynasty":"元代","title":"送赵文昭之沔阳知事"}
{"author":"甘复","content":"日夕登东皋，东皋树参差。回首望故园，天阔云空垂。闾里孰不念，旅游孰不悲。大川风波盛，远道豺虎饥。上兴杞国忧，下肆楚狂痴。苦遭事物役，不觉岁月驰。年少诵经史，素心在济时。漂荡无定迹，神隳意若疲。从以业耕作，□□歌古词。","dynasty":"元代","title":"登东皋"}
{"author":"甘复","content":"空阶积寒叶，不觉秋已深。离人滞远道，愁思何能任。日夕登高原，畅情群木阴。羁禽尚有栖，漂没仍至今。片云生东岭，顷刻薄北岑。愿乘凉飙度，反彼川上林。","dynasty":"元代","title":"秋怀"}
{"author":"甘复","content":"华馆耿不寐，芳春催赏心。水际月微白，零露花气深。东峰曙色动，茂树鸣幽禽。时景觉易晏，宿昔成华簪。岂无济时意，自顾力不任。孤吟倚前楹，恻怆遗哀音。","dynasty":"元代","title":"春晓"}
{"author":"甘复","content":"丘壑念长栖，荣宦非素心。一朝使者骑，来辟荒山阴。徘徊释短褐，慷慨援长琴。开燕集朋游，趣装辞故林。平生经济术，名动江汉浔。逝川赴东海，孤云还北岑。行藏各异态，努力及华簪。层城睇高雁，岁晚待徽音。","dynasty":"元代","title":"赠仲庸艾先生"}
{"author":"甘复","content":"阶树夕含雾，冥冥鸟栖时。临轩独不寐，见月有馀悲。旧游已陈迹，素志倍前期。守道古多贱，高世俗恒嗤。君门献璞人，则足终何为。沮溺共忘世，千载名永垂。薄才弃时用，窜迹宜东菑。明朝择广野，茇舍依茅茨。","dynasty":"元代","title":"陈氏馆书怀"}
{"author":"甘复","content":"获竟原野旷，犊行秣长陂。远峰夕照尽，孤鸟西飞迟。天风泛高雾，烟树含尉滋。故友适相见，离居惊鬓丝。素怀未及展，惆怅临路岐。彼此各寄寓，东西会何时。岁晚霜霰盛，勖君松柏姿。","dynasty":"元代","title":"野中别友"}
{"author":"范云","content":"洛阳城东西，长作经时别。昔去雪如花，今来花似雪。","dynasty":"南北朝","tags":"离别，重逢","title":"别诗二首·其一"}
{"author":"范云","content":"江干远树浮，天末孤烟起。江天自如合，烟树还相似。沧流未可源，高帆去何已。","dynasty":"南北朝","tags":"古诗三百首，江河，感慨","title":"之零陵郡次新亭"}
{"author":"范云","content":"孤烟起新丰，候雁出云中。草低金城雾，木下玉门风。别君河初满，思君月屡空。折桂衡山北，摘兰沅水东。兰摘心焉寄，桂折意谁通。","dynasty":"南北朝","tags":"离别，思念","title":"别诗二首·其二"}
{"author":"范云","content":"桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝正意我，折桂方思君。","dynasty":"南北朝","tags":"送别，感伤，思念","title":"送沈记室夜别"}
{"author":"范云","content":"河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄。","dynasty":"南北朝","tags":"黄河，渡河，忧国忧民","title":"渡黄河"}
{"author":"范云","content":"寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。","dynasty":"南北朝","tags":"咏史怀古，边塞，写景，战争，抒怀","title":"效古诗"}
{"author":"范云","content":"田家樵采去，薄暮方来归。还闻稚子说，有客款柴扉。傧从皆珠玳，裘马悉轻肥。轩盖照墟落，传瑞生光辉。疑是徐方牧，既是复疑非。思旧昔言有，此道今已微。物情弃疵贱，何独顾衡闱？恨不具鸡黍，得与故人挥。怀情徒草草，泪下空霏霏。寄书云间雁，为我西北飞。","dynasty":"南北朝","tags":"友人，友谊，抒情","title":"赠张徐州谡"}
{"author":"范云","content":"巫山高不极。白日隐光辉。霭霭朝云去。溟溟暮雨归。岩悬兽无迹。林暗鸟疑飞。枕席竟谁荐。相望空依依。","dynasty":"南北朝","title":"巫山高"}
{"author":"范云","content":"对酒心是足。故人来共持。方悦罗衿解。谁念发成丝。狗性良为达。求名本自欺。迨君当歌日。及我倾樽时。","dynasty":"南北朝","title":"当对酒"}
{"author":"范云","content":"摄官青琐闼。遥望凤皇池。谁云相去远。脉脉阻光仪。岱山饶灵异。沂水富英奇。逸翮凌北海。抟飞出南皮。遭逢圣明后。来栖桐树枝。竹花何莫莫。桐叶何离离。可栖复可食。此外亦何为。岂知鹪鹩者。一粒有余赀。","dynasty":"南北朝","title":"古意赠王中书诗"}
{"author":"范云","content":"终朝吐祥雾。薄晚孕奇烟。洞涧生芝草。重崖出醴泉。中有怀真士。被褐守冲玄。石户栖十金坛谒九仙。乘鹓方履汉。辔鹤上腾天。","dynasty":"南北朝","title":"答句曲陶先生诗"}
{"author":"范云","content":"阳台雾初解。梦渚水裁渌。远山隐且见。平沙断还绪。分弦饶苦音。别唱多凄曲。尔拂后车尘。我事东皋粟。","dynasty":"南北朝","title":"饯谢文学离夜诗"}
{"author":"范云","content":"桂叶竟穿荷。蒲心争出波。有鷕惊苹芰。绵蛮弄藤萝。临花空相望。对酒不能歌。闻君饶绮思。摛掞足为多。布鼓诚自鄙。何事绝经过。","dynasty":"南北朝","title":"贻何秀才诗"}
{"author":"范云","content":"少年射策罢。擢第云台中。已轻淄水耋。复笑广州翁。麟阁伫雠校。虎观迟才通。方见雕篆合。谁与畋渔同。待尔金闺北。予艺青门东。","dynasty":"南北朝","title":"答何秀才诗"}
{"author":"范云","content":"秋蓬飘秋甸。寒藻泛寒池。风条振风响。霜叶断霜枝。幸及清江满。无使明月亏。月亏君不来。相期竟悠哉。","dynasty":"南北朝","title":"赠俊公道人诗"}
{"author":"范云","content":"孤烟起新丰。候雁出云中。草低金城雾。木下玉门风。别君河初满。思君月屡空。折桂衡山北。摘兰沅水东。兰摘心焉寄。桂折意谁通。","dynasty":"南北朝","title":"别诗"}
{"author":"范云","content":"史氏导漳水。西门溉河潮。图始未能悦。克终良可要。拥锸劝年首。提爵劳春朝。平皋草色嫩。通林鸟声娇。已集故池鹜。行莳新田苗。何吁畚筑苦。方驩鱼稻饶。","dynasty":"南北朝","title":"治西湖诗"}
{"author":"范云","content":"建国负东海。衣冠成营丘。除道梁淄水。结驷登之罘。满座咸嘉友。苹藻绝时羞。平望极聊摄。直视尽姑尤。定交无恒所。同志互相求。执手欢高宴。举白穷献酬。破琴岂重赏。临濠宁再俦。危生一朝露。蝼蚁将见谋。成功退不处。为名自此收。收名弃车马。单步反蜗牛。开渠纳秋水。相土播春畴。闭门谢世人。何欲复何求。","dynasty":"南北朝","title":"建除诗"}
{"author":"范云","content":"一鼓有余气。趫勇正纷纭。二广无遗畧。雄虎自为羣。三河尚扰攘。楯橹起橨榅。四巡驻青跸。瘗玉旷亭云。五十又舒斾。旗帜日缤纷。六郡良家子。慕义轻从军。七获美前载。克俊嘉昔闻。八音伫繁律。将以安司勋。九命既斯复。金璧固宜分。十难康有道。延着望卿云。","dynasty":"南北朝","title":"数名诗"}
{"author":"范云","content":"司春命初铎。青耦肆中樊。逸豫诚何事。稻粱复宜敦。徐步遵广隰。冀以写忧源。杨柳垂场圃。荆棘生庭门。交情久所见。益友能孰存。","dynasty":"南北朝","title":"州名诗"}
{"author":"范云","content":"抚戈金城外。解佩玉门中。白马腾远雪。苍松壮寒风。临泾方辨渭。安夷始和戎。取禾广田北。驱兽飞狐东。新城多雉堞。故市绝商工。海西舟楫断。云南烟雾通。罄节畴盛德。宣力照武功。还饮渔阳水。归转杜陵蓬。","dynasty":"南北朝","title":"奉和齐竟陵王郡县名诗"}
{"author":"范云","content":"伊昔沾嘉惠。出入承明宫。游息万年下。经过九龙中。越鸟憎北树。胡马畏南风。愿言反渔蓨。津梁肯见通。","dynasty":"南北朝","title":"赠沈左卫诗"}
{"author":"范云","content":"盈盈一水边。夜夜空自怜。不辞精卫苦。河流未可填。寸情百重结。一心万处悬。愿作双青鸟。共舒明镜前。","dynasty":"南北朝","title":"望织女诗"}
{"author":"范云","content":"乃鉴长林时。有浚广庭前。即源已为浪。因方自成圆。兼冬积温水。叠暑泌寒泉。不甘未应竭。既涸断来翾。","dynasty":"南北朝","title":"咏井诗"}
{"author":"范云","content":"因旧未尝改。缘甘故先竭。历稔久无禽。一朝见开渫。泌泉既斯涌。短绠锵安设。已获丁氏利。方见管公绁。","dynasty":"南北朝","title":"悲废井诗"}
{"author":"范云","content":"仄径崩且危。丛岩耸复垂。石藤多卷节。水树绕蟠枝。海中昔自重。江上今如斯。","dynasty":"南北朝","title":"登三山诗"}
{"author":"范云","content":"春草醉春烟。深闺人独眠。积恨颜将老。相思心欲燃。几回明月夜。飞梦到郎边。","dynasty":"南北朝","title":"闺思诗"}
{"author":"范云","content":"三枫何习习。五渡何悠悠。且饮修仁水。不挹背邪流。","dynasty":"南北朝","title":"酌修仁水赋诗"}
{"author":"范云","content":"楚妃歌修竹。汉女奏幽养兰。独以闺中笑。岂知城上寒。","dynasty":"南北朝","title":"登城怨诗"}
{"author":"范云","content":"南中有八树，繁华无四时。不识风霜苦，安知零落期。","dynasty":"南北朝","title":"咏桂树诗"}
{"author":"范云","content":"修条拂层汉。密叶障天浔。凌风知劲节。负雪见贞心。","dynasty":"南北朝","title":"咏寒松诗"}
{"author":"范云","content":"芳条结寒翠。圆实变霜朱。徙根楚州上。来覆广庭隅。","dynasty":"南北朝","title":"园橘诗"}
{"author":"范云","content":"生随春冰薄。质与秋尘轻。端绥挹霄液。飞音承露清。","dynasty":"南北朝","title":"咏早蝉诗"}
{"author":"范云","content":"五杂组。会涂山。往复还。两崤关。不得已。孀与鳏。","dynasty":"南北朝","title":"拟古五杂组诗"}
{"author":"范云","content":"匣中一明镜。好鉴明镜光。明镜不可鉴。一鉴一情伤。","dynasty":"南北朝","title":"拟古"}
{"author":"范云","content":"自君之出矣。罗帐咽秋风。思君如蔓草。连延不可穷。","dynasty":"南北朝","title":"自君之出矣"}
{"author":"范云","content":"丹如桓公庙。青如夕郎门。黑如南岩{石肃}。白如东山猨。","dynasty":"南北朝","title":"拟古四色诗"}
{"author":"范云","content":"折柳青门外。握兰翠疏中。绿苹骋春日。碧渚澹时风。","dynasty":"南北朝","title":"四色诗"}
{"author":"范云","content":"差池朱燕去。缤翻赤雁归。瀺灂丹鱼聚。联翻血鸟飞。","dynasty":"南北朝","title":"四色诗"}
{"author":"范云","content":"素鳞扬北渚。白水杜南宛。献环润玉塞。归珠照琼辕。","dynasty":"南北朝","title":"四色诗"}
{"author":"范云","content":"乌林叶将霣。墨池水就干。玄豹藏暮雨。黑豹凌夜寒。","dynasty":"南北朝","title":"四色诗"}
{"author":"范云","content":"振策出燕代。驱车背朔幷。翩翩朱盖转。萧萧良马鸣。","dynasty":"南北朝","title":"述行诗"}
{"author":"范云","content":"对酒心自足，故人来共持。方悦罗衿解，谁念发成丝。徇性良为达，求名本自欺。迨君当歌日，及我倾樽时。","dynasty":"南北朝","title":"当对酒"}
{"author":"范云","content":"一鼓有馀气，趫勇正纷纭。二广无遗略，雄虎自为群。三河尚扰攘，楯橹起橨榅。四巡驻青跸，瘗玉旷亭云。五十又舒旆，旗帜日缤纷。六郡良家子，慕义轻从军。七获美前载，克俊嘉昔闻。八音伫繁律，将以安司勋。九命既斯复，金璧固宜分。十难康有道，延首望卿云。","dynasty":"南北朝","title":"数名诗"}
{"author":"范云","content":"抚戈金城外，解佩玉门中。白马腾远雪，苍松壮寒风。临泾方辨渭，安夷始和戎。取禾广田北，驱兽飞狐东。新城多雉堞，故市绝商工。海西舟楫断，云南烟雾通。罄节畴盛德，宣力照武功。还饮渔阳水，归转杜陵蓬。","dynasty":"南北朝","title":"奉和齐竟陵王郡县名诗"}
{"author":"范云","content":"东风柳线长，送郎上河梁。未尽樽前酒，妾泪已千行。不愁书难寄，但恐鬓将霜。望怀白首约，江上早归航。","dynasty":"南北朝","title":"送别诗"}
{"author":"范云","content":"因旧未尝改，缘甘故先竭。历稔久无禽，一朝见开渫。泌泉既斯涌，短绠将安设。已获丁氏利，方见管公绁。","dynasty":"南北朝","title":"咏井诗"}
{"author":"范云","content":"五杂组，会涂山。往复还，两崤关。不得已，孀与鳏。","dynasty":"南北朝","title":"拟古五杂组诗"}
{"author":"范云","content":"折柳青门外，握兰翠疏中。绿苹骋春日，碧渚澹时风。","dynasty":"南北朝","title":"四色诗四首其一"}
{"author":"范云","content":"差池朱燕去，缤翻赤雁归。瀺灂丹鱼聚，联翻血鸟飞。","dynasty":"南北朝","title":"四色诗四首其二"}
{"author":"范云","content":"素鳞飏北渚，白水杜南宛。献环润玉塞，归珠照琼辕。","dynasty":"南北朝","title":"四色诗四首其三"}
{"author":"范云","content":"乌林叶将霣，墨池水就乾。玄豹藏暮雨，黑豹凌夜寒。","dynasty":"南北朝","title":"四色诗四首其四"}
{"author":"范云","content":"洛阳城东西，长作经时别。昔去雪如花，今来花似雪。","dynasty":"南北朝","title":"别诗"}
{"author":"范云","content":"东风柳线长，送郎上河梁。未尽樽前酒，妾泪已千行。不愁书难寄，但恐鬓将霜。空怀白首约，江上早归航。","dynasty":"南北朝","title":"送别"}
{"author":"刘天游","content":"冰缩寒流，川凝冻霭，前回鹭渚冬晚。燕阁红炉，驼峰翠釜，曾忆花柔酒软。云海沧洲，甚又寄、南来客雁。洒雪朱门，回桡剡曲，镜华霜满。万里银霄凝望眼。恁吟袖、画阑空暖。树带潮墟，笳鸣古戍，簇仲宣幽怨。相愁思、春近也，随宫绣、时宽一线。昨夜扁舟，梦湖山、眉横黛浅。","dynasty":"宋代","title":"氐州第一"}
{"author":"许棠","content":"空江浩荡景萧然，尽日菰蒲泊钓船。青草浪高三月渡，绿杨花扑一溪烟。情多莫举伤春目，愁极兼无买酒钱。犹有渔人数家住，不成村落夕阳边。","dynasty":"唐代","tags":"地方，写景，伤春，抒情，孤寂","title":"洞庭阻风"}
{"author":"许棠","content":"一月月相似，一年年不同。清晨窥古镜，旅貌近衰翁。处世闲难得，关身事半空。浮生能几许，莫惜醉春风。","dynasty":"唐代","title":"新年呈友"}
{"author":"许棠","content":"信步上鸟道，不知身忽高。近空无世界，当楚见波涛。顶峭松多瘦，崖悬石尽牢。猕猴呼独散，隔水向人号。","dynasty":"唐代","title":"登山"}
{"author":"许棠","content":"南楚西秦远，名迟别岁深。欲归难遂去，闲忆自成吟。雷电闲倾雨，猿猱斗堕林。眠云机尚在，未忍负初心。","dynasty":"唐代","title":"忆江南"}
{"author":"许棠","content":"满国赏芳辰，飞蹄复走轮。好花皆折尽，明日恐无春。鸟避连云幄，鱼惊远浪尘。如何当此节，独自作愁人。","dynasty":"唐代","title":"曲江三月三日"}
{"author":"许棠","content":"汩没与辛勤，全钟在此身。半生为下客，终老托何人。两鬓关中改，千岩海上春。青云知有路，自是致无因。","dynasty":"唐代","title":"写怀"}
{"author":"许棠","content":"征路出穷边，孤吟傍戍烟。河光深荡塞，碛色迥连天。残日沉雕外，惊蓬到马前。空怀钓鱼所，未定卜归年。","dynasty":"唐代","title":"塞外书事"}
{"author":"许棠","content":"双去双来日已频，只应知我是江人。对欹雪顶思寻水，更振霜翎恐染尘。三楚几时初失侣，五陵何树又栖身。天然不与凡禽类，傍砌听吟性自驯。","dynasty":"唐代","title":"亲仁里双鹭"}
{"author":"许棠","content":"共爱泉源异，频来不觉劳。散光垂草细，繁响出风高。沫滞潭花片，沙遗浴鸟毛。尘间喧与闷，须向此中逃。","dynasty":"唐代","title":"秋日陪陆校书游玉泉"}
{"author":"许棠","content":"下国多高趣，终年半是吟。海涛通越分，部伍杂闽音。晓郭云藏市，春山鸟护林。东浮虽未遂，日日至中心。","dynasty":"唐代","title":"寄睦州陆郎中（一作寄陆睦州）"}
{"author":"许棠","content":"明时无事谏，岂是隐明君。每值离丹陛，多陪宴白云。门连萧洞僻，地与曲江分。满院皆柽竹，期栖鸾鹤群。","dynasty":"唐代","title":"题郑拾遗南斋"}
{"author":"许棠","content":"远役与归愁，同来渭水头。南浮应到海，北去阻无州。楚雨天连地，胡风夏甚秋。江人如见问，为话复贫游。","dynasty":"唐代","title":"渭上送人南归"}
{"author":"许棠","content":"孤帆收广岸，落照在遥峰。南北渡人少，高低归鸟重。潮回沙出树，雨过浦沉钟。渔父虽相问，那能话所从。","dynasty":"唐代","title":"日暮江上"}
{"author":"许棠","content":"旅食唯草草，此生谁我同。故园魂梦外，长路别离中。人事萍随水，年光鸟过空。欲吟先落泪，多是怨途穷。","dynasty":"唐代","title":"客行"}
{"author":"许棠","content":"帝命分留务，东南向楚天。几程回送骑，中路见迎船。冶例开山铸，民多酌海煎。青云名素重，此去岂经年。","dynasty":"唐代","title":"送李员外知扬子州留务"}
{"author":"许棠","content":"他皆宴牡丹，独又出长安。远道行非易，无图住自难。离城风已暖，近岳雨翻寒。此去知谁顾，闲吟只自宽。","dynasty":"唐代","title":"春暮途次华山下"}
{"author":"许棠","content":"已是鸿来日，堪惊却背秦。天遥三楚树，路远两河人。旅梦难归隐，吟魂不在身。霜台欹冠豸，赖许往来频。","dynasty":"唐代","title":"旅次滑台投献陆侍御"}
{"author":"许棠","content":"无成归故里，不似在他乡。岁月逐流水，山川空夕阳。回潮迷古渡，迸竹过邻墙。耆旧休存省，胡为止泪行。","dynasty":"唐代","title":"重归江南"}
{"author":"许棠","content":"徒为经异岳，不得访灵踪。日尽行难尽，千重复万重。云垂多作雨，雷动半和钟。孤竹人藏处，无因认本峰。","dynasty":"唐代","title":"过中条山"}
{"author":"许棠","content":"半夜发清洛，不知过石桥。云增中岳大，树隐上阳遥。堑黑初沉月，河明欲认潮。孤村人尚梦，无处暂停桡。","dynasty":"唐代","title":"早发洛中"}
{"author":"许棠","content":"不共众山同，岧峣出迥空。几层高鸟外，万仞一楼中。水落难归地，云篱便逐风。唯应霄汉客，绝顶路方通。","dynasty":"唐代","title":"汝州郡楼望嵩山"}
{"author":"许棠","content":"连春不得意，所业已疑非。旧国乱离后，新年惆怅归。雪开还楚地，花惹别秦衣。江徼多留滞，高秋会恐违。","dynasty":"唐代","title":"将归江南留别友人"}
{"author":"许棠","content":"皇州五更鼓，月落西南维。此时有行客，别我孤舟归。上国身无主，下第诚可悲。","dynasty":"唐代","title":"送友人归江南"}
{"author":"许棠","content":"步步经戎虏，防兵不离身。山多曾战处，路断野行人。暴雨声同瀑，奔沙势异尘。片时怀万虑，白发数茎新。","dynasty":"唐代","title":"出塞门"}
{"author":"许棠","content":"千溪与万嶂，缭绕复峥嵘。太守劳车马，何从驻旆旌。椒香近满郭，漆货远通京。唯涤双尘耳，东南听政声。","dynasty":"唐代","title":"送防州邬员外"}
{"author":"许棠","content":"荒关无守吏，亦耻白衣过。地广人耕绝，天寒雁下多。东西方自感，雨雪更相和。日暮聊摅思，摇鞭一放歌。","dynasty":"唐代","title":"过穆陵关"}
{"author":"许棠","content":"阙下分离日，杏园花半开。江边相值夜，榆塞雁初来。坐久河沉斗，吟长月浸杯。鲈鱼非不恋，共有客程催。","dynasty":"唐代","title":"江上遇友人"}
{"author":"许棠","content":"旧忆陵阳北，林园近板桥。江晴帆影满，野迥鹤声遥。岛径通山市，汀扉上海潮。秦城归去梦，夜夜到渔樵。","dynasty":"唐代","title":"忆宛陵旧居"}
{"author":"许棠","content":"城非宓贱邑，馆亦号闻琴。乃是前贤意，常留化俗心。代公存绿绮，谁更寄清音。此迹应无改，寥寥毕古今。","dynasty":"唐代","title":"题闻琴馆"}
{"author":"许棠","content":"无成归未得，不是不谋归。垂老登云路，犹胜守钓矶。大荒身去数，穷海信来稀。孤立皆难进，非关命独违。","dynasty":"唐代","title":"寄江上弟妹"}
{"author":"许棠","content":"诗家依阙下，野景似山中。兰菊俱含露，杉梧为奏风。破门韦曲对，浅岸御沟通。莫叹连年屈，君须遇至公。","dynasty":"唐代","title":"题李昌符丰乐幽居"}
{"author":"许棠","content":"昔人怀感处，此地倍魂消。四海经摇落，三吴正寂寥。风移残烧远，帆带夕阳遥。欲继前贤迹，谁能似隐招。","dynasty":"唐代","title":"青山晚望"}
{"author":"许棠","content":"长安去是归，上马肯沾衣。水国车通少，秦人楚荐稀。鸿方离北鄙，叶下已西畿。好整丹霄步，知音在紫微。","dynasty":"唐代","title":"宣城送进士郑徽赴举"}
{"author":"许棠","content":"万事不关心，终朝但苦吟。久贫惭负债，渐老爱山深。日月销天外，帆樯弃海阴。荣枯应已定，无复系浮沉。","dynasty":"唐代","title":"言怀"}
{"author":"许棠","content":"昔年开汴水，元应别有由。或兼通楚塞，宁独为扬州。直断平芜色，横分积石流。所思千里便，岂计万方忧。首甚资功济，终难弭宴游。空怀龙舸下，不见锦帆收。浪倒长汀柳，风欹远岸楼。奔逾怀许竭，澄彻泗滨休。路要多行客，鱼稀少钓舟。日开天际晚，雁合碛西秋。一派注沧海，几人生白头。常期身事毕，于此泳东浮。","dynasty":"唐代","title":"汴河十二韵"}
{"author":"许棠","content":"东吴远别客西秦，怀旧伤时暗洒巾。满野多成无主冢，防边半是异乡人。山河再阔千馀里，城市曾经一百春。闲与将军议戎事，伊兰犹未绝胡尘。蹉跎远入犬羊中，荏苒将成白首翁。三楚田园归未得，五原岐路去无穷。天垂大野雕盘草，月落孤城角啸风。难问开元向前事，依稀犹认隗嚣宫。","dynasty":"唐代","title":"成纪书事二首"}
{"author":"许棠","content":"半生南走复西驰，愁过杨朱罢泣岐。远梦亦羞归海徼，贫游多是滞边陲。胡云不聚风无定，陇路难行栈更危。旦暮唯闻语征战，看看已欲废吟诗。","dynasty":"唐代","title":"秦中遇友人"}
{"author":"许棠","content":"陇山高共鸟行齐，瞰险盘空甚蹑梯。云势崩腾时向背，水声呜咽若东西。风兼雨气吹人面，石带冰棱碍马蹄。此去秦川无别路，隔崖穷谷却难迷。","dynasty":"唐代","title":"过分水岭"}
{"author":"许棠","content":"天降贤人佐圣时，自然声教满华夷。英明不独中朝仰，清重兼闻外国知。凉夜酒醒多对月，晓庭公退半吟诗。梁城东下虽经战，风俗犹传守旧规。多朝轩冕冠乾坤，四海皆推圣最尊。楚玉已曾分卞玉，膺门依旧是龙门。筵开乐振高云动，城掩鼙收落日昏。尝念苍生如赤子，九州无处不沾恩。未领春闱望早清，况联戎阃控强兵。风威遍布江山静，教化高同日月明。九郡竟歌兼煮海，四方皆得共和羹。东南自此全无事，只为期年政已成。帝念淮壖疫疹频，牢笼山海委名臣。古来比德由无侣，当代同途岂有人。夜宴独吟梁苑月，朝游重见广陵春。多年疲瘵全苏息，须到讴谣日满秦。三纪吟诗望一名，丹霄待得白头成。已期到老还沾禄，无复偷闲却养生。当宴每垂听乐泪，望云长起忆山情。朱门旧是登龙客，初脱鱼鳞胆尚惊。东来淮海拜旌旟，不把公卿一字书。曾侍晚斋吟对雪，又容华馆食兼鱼。孤微自省恩非次，际会谁知分有馀。唯耻旧桥题处在，荣归无计似相如。平生南北逐蓬飘，待得名成鬓已凋。寒浦一从抛钓艇，旧林无处认风飙。程途虽喜关河尽，时节犹惊骨肉遥。愁策羸蹄更归去，乱山流水满翻潮。丹霄空把桂枝归，白首依前着布衣。当路公卿谁见待，故乡亲爱自疑非。东风乍喜还沧海，栖旅终愁出翠微。应念无媒居选限，二年须更守渔矶。","dynasty":"唐代","title":"讲德陈情上淮南李仆射八首"}
{"author":"许棠","content":"虚抛南楚滞西秦，白首依前衣白身。退鹢已经三十载，登龙曾见一千人。魂离为役诗篇苦，泪竭缘嗟骨相贫。今日鞠躬高旆下，欲倾肝胆杳无因。","dynasty":"唐代","title":"献独孤尚书"}
{"author":"许棠","content":"无谋寻旧友，强喜亦如愁。丹桂阻丹恳，白衣成白头。穷吴迷钓业，大汉事贫游。霄汉期提引，龙钟未拟休。","dynasty":"唐代","title":"投徐端公"}
{"author":"许棠","content":"分与仙山背，多年负翠微。无因随鹿去，只是送人归。顶木晴摩日，根岚晓润衣。会于猿鸟外，相对掩高扉。","dynasty":"唐代","title":"旅中送人归九华"}
{"author":"许棠","content":"片席随高鸟，连天积浪间。苇宽云不匝，风广雨无闲。戍影临孤浦，潮痕在半山。东原归未得，荏苒滞江关。","dynasty":"唐代","title":"江上行"}
{"author":"许棠","content":"此生何处遂，屑屑复悠悠。旧国归无计，他乡梦亦愁。飞尘长满眼，衰发暗添头。章句非经济，终难动五侯。","dynasty":"唐代","title":"遣怀"}
{"author":"许棠","content":"从戎巫峡外，吟兴更应多。郡响蛮江涨，山昏蜀雨过。公筵饶越味，俗土尚巴歌。中夜怀吴梦，知经滟滪波。","dynasty":"唐代","title":"寄黔南李校书"}
{"author":"许棠","content":"二十二三年，游秦复滞燕。徒陪群彦后，自苦此生前。径折啼猿树，岩荒喷月泉。东堂曾受荐，垂白志犹坚。淅淅复栖栖，人间只自迷。终年愁远道，到老去何蹊。始见红叶落，又闻黄鸟啼。不因趋大旆，谁肯暂提携。童蒙即苦辛，未识杏园春。谩倚无为日，还成不偶人。乡程长恨远，旅梦亦愁贫。天地虽云广，殊难寄此身。春闱久已滞，秋赋又逢停。选士疑长阻，伤时自不宁。秦城还逐梦，楚徼影随形。此去吟虽苦，何人更肯听。孤立时全塞，求名势转难。身多离下国，分合阻长安。越鸟啼春早，蛮花送雨寒。丘门沾顾重，未别欲阑干。","dynasty":"唐代","title":"陈情献江西李常侍五首"}
{"author":"许棠","content":"终年唯旅舍，只似已无家。白发除还出，丹霄去转赊。夏游穷塞路，春醉负秦花。应是穹苍意，空教老若耶。","dynasty":"唐代","title":"旅怀"}
{"author":"许棠","content":"四面波涛匝，中楼日月邻。上穷如出世，下瞷忽惊神。刹碍长空鸟，船通外国人。房房皆叠石，风扫永无尘。","dynasty":"唐代","title":"题金山寺"}
{"author":"许棠","content":"朝回离九陌，岛外赏残春。经宿留闲客，看云作主人。时清难议隐，位重亦甘贫。岩洞真仙境，应休别卧邻。","dynasty":"唐代","title":"送王侍御赴宣城"}
{"author":"许棠","content":"偶得湖中趣，都忘陇坻愁。边声风下雁，楚思浪移舟。静极亭连寺，凉多岛近楼。吟游终不厌，还似曲江头。陇首时无事，湖边日纵吟。游鱼来复去，浴鸟出还沉。蜃气藏孤屿，波光到远林。无人见垂钓，暗起洞庭心。","dynasty":"唐代","title":"题汧湖二首"}
{"author":"许棠","content":"下马青山下，无言有所思。云藏李白墓，苔暗谢公诗。烈烧飞荒野，栖凫宿广陂。东来与西去，皆是不闲时。","dynasty":"唐代","title":"宿青山馆"}
{"author":"许棠","content":"从戎依远地，无日见家山。地近风沙处，城当甸服间。阻河通渭水，曲苑带秦关。待月登楼夜，何人相伴闲。","dynasty":"唐代","title":"宿同州厉评事旧业寄华下"}
{"author":"许棠","content":"造化生微物，常能应候鸣。初离何处树，又发去年声。未蜕唯愁动，才飞似解惊。闻来邻海徼，恨起过边城。骚屑随风远，悠扬类雪轻。报秋凉渐至，嘶月思偏清。互默疑相答，微摇似欲行。繁音人已厌，朽壳蚁犹争。朝士严冠饰，宫嫔逞鬓名。乱依西日噪，多引北归情。筱露凝潜吸，蛛丝忽迸萦。此时吟立者，不觉万愁生。","dynasty":"唐代","title":"闻蝉十二韵"}
{"author":"许棠","content":"无媒归别业，所向自乖心。闾里故人少，田园荒草深。浪翻全失岸，竹迸别成林。鸥鸟犹相识，时来听苦吟。眠云终未遂，策马暂休期。上国劳魂梦，中心甚别离。冰封岩溜断，雪压砌松欹。骨肉嗟名晚，看归却泪垂。学剑虽无术，吟诗似有魔。已贫甘事晚，临老爱闲多。鸡犬唯随鹿，儿童只衣蓑。时因寻野叟，狂醉复狂歌。乡国乱离后，交亲半旅游。远闻诚可念，归见岂无愁。败苇迷荒径，寒蓑没坏舟。衡门终不掩，倚杖看波流。游秦复滞燕，不觉近衰年。旅貌同柴毁，行衣对骨穿。篱寒多啄雀，木落断浮烟。楚夜闻鸣雁，犹疑在塞天。","dynasty":"唐代","title":"冬杪归陵阳别业五首"}
{"author":"许棠","content":"戴豸却驱鸡，东南上句溪。路过金谷口，帆转石城西。水树连天暗，山禽绕郡啼。江人谙旧化，那复俟招携。","dynasty":"唐代","title":"送王侍御赴宣城（一作赴越城令）"}
{"author":"许棠","content":"边穷厄未穷，复此逐归鸿。去路多相似，行人半不同。山川藏北狄，草木背东风。虚负男儿志，无因立战功。","dynasty":"唐代","title":"春日乌延道中"}
{"author":"许棠","content":"坚心持谏诤，自古亦艰难。寄邑虽行化，眠云似去官。河分中野断，岳入半天寒。瀑布冰成日，谁陪吟复看。","dynasty":"唐代","title":"寄华阴刘拾遗"}
{"author":"许棠","content":"蹑险入高空，初疑势不穷。又缘千嶂尽，还共七盘同。下辨东流水，平随北去鸿。天然无此道，应免患穷通。","dynasty":"唐代","title":"经八合坂"}
{"author":"许棠","content":"北出阴关去，何人肯待君。无青山拥晋，半浊水通汾。雁塞虽多雁，云州却少云。兹游殊不恶，莫恨暂离群。","dynasty":"唐代","title":"送友人北游"}
{"author":"许棠","content":"平芜望已极，况复倚凌歊.江截吴山断，天临楚泽遥。云帆高出树，水市迥分桥。立久斜阳尽，无言似寂寥。","dynasty":"唐代","title":"登凌歊台"}
{"author":"许棠","content":"吟诗早得名，戴豸又加荣。下国闲归去，他人少此情。云移寒峤出，烧夹夜江明。重引池塘思，还登谢脁城。","dynasty":"唐代","title":"送前汝州李侍御罢归宣城"}
{"author":"许棠","content":"独夜长城下，孤吟近北辰。半天初去雁，穷碛远来人。月黯氛埃积，风膻帐幕邻。惟闻防虏寇，不语暗伤神。","dynasty":"唐代","title":"失题（一作送前汝州李侍御罢归宣城第二首）"}
{"author":"许棠","content":"受谪因廷谏，兹行不出关。直庐辞玉陛，上马向仙山。地古桑麻广，城偏仆御闲。县斋高枕卧，犹梦犯天颜。","dynasty":"唐代","title":"送裴拾遗宰下邽（一作赴畿令）"}
{"author":"许棠","content":"西顾伊兰近，方惊滞极边。水随空谷转，山向夕阳偏。碛鸟多依地，胡云不满天。秋风动衰草，只觉犬羊膻。","dynasty":"唐代","title":"隗嚣宫晚望"}
{"author":"许棠","content":"高眠终不起，远趣固难知。琴剑今无主，园林旧许谁。苔封僧坐石，苇涨鹤翘池。后代传青史，方钦道德垂。","dynasty":"唐代","title":"哭宣城元征君"}
{"author":"许棠","content":"诬谮遭遐谪，明君即自知。乡遥辞剑外，身独向天涯。岭堠蛮云积，闽空瘴雨垂。南来终不遂，日探北归期。","dynasty":"唐代","title":"寄建州姚员外"}
{"author":"许棠","content":"赴辟依丞相，超荣事岂同。城池当陇右，山水是关中。日有来巴使，秋高出塞鸿。旬休随大旆，应到九成宫。","dynasty":"唐代","title":"送厉校书从事凤翔"}
{"author":"许棠","content":"江汉久分路，京关重聚吟。更为他夜约，方尽昔年心。月隔明河远，花藏宿鸟深。无眠将及曙，多是说山阴。","dynasty":"唐代","title":"春夜同厉文学先辈会宿"}
{"author":"许棠","content":"疏散过闲人，同人不在秦。近来惊白发，方解惜青春。僻寺居将遍，权门到绝因。行藏如此辈，何以谓谋身。","dynasty":"唐代","title":"长安书情"}
{"author":"许棠","content":"七百数还穷，城池一旦空。夕阳唯照草，危堞不胜风。岸断河声别，田荒野色同。去来皆过客，何处问遗宫。","dynasty":"唐代","title":"过故洛城"}
{"author":"许棠","content":"时泰亦高眠，人皆谓不然。穷经休望辟，饵术止期仙。彭蠡波涵月，炉峰雪照天。常闻风雨夜，到晓在渔船。","dynasty":"唐代","title":"寄庐山贾处士"}
{"author":"许棠","content":"无才副至公，岂是命难通。分合吟诗老，家宜逐浪空。别心悬阙下，归念极吴东。唯畏重回日，初情恐不同。","dynasty":"唐代","title":"下第东归留别郑侍郎"}
{"author":"许棠","content":"独起无人见，长河夜泛时。平芜疑自动，落月似相随。楚外离空早，关西去已迟。渔歌闻不绝，却轸洞庭思。","dynasty":"唐代","title":"泗上早发"}
{"author":"许棠","content":"赤城霞外寺，不忘旧登年。石上吟分海，楼中语近天。重游空有梦，再隐定无缘。独夜休行道，星辰静照禅。","dynasty":"唐代","title":"赠天台僧"}
{"author":"许棠","content":"君初离雁塞，我久滞雕阴。隔闰俱劳梦，通宵各话心。禁风吹漏出，原树映星沉。白昼常多事，无妨到晓吟。","dynasty":"唐代","title":"冬夜与友人会宿"}
{"author":"许棠","content":"落发在王畿，承恩著紫衣。印心谁受请，讲疏自携归。泛浦龙惊锡，禅云虎绕扉。吴中知久别，庵树想成围。","dynasty":"唐代","title":"送元遂上人归吴中"}
{"author":"许棠","content":"了了在心中，南宗与北宗。行高无外染，骨瘦是真容。饭野盂埋雪，禅云杖倚松。常修不住性，必拟老何峰。","dynasty":"唐代","title":"赠志空上人"}
{"author":"许棠","content":"广漠杳无穷，孤城四面空。马行高碛上，日堕迥沙中。逼晓人移帐，当川树列风。迢迢河外路，知直去崆峒。","dynasty":"唐代","title":"边城晚望"}
{"author":"许棠","content":"独立长堤上，西风满客衣。日临秋草广，山接远天微。岸叶随波尽，沙云与鸟飞。秦人宁有素，去意自知归。","dynasty":"唐代","title":"汴上暮秋"}
{"author":"许棠","content":"东风万物新，独未到幽人。赋命自多蹇，阳和非不均。五陵三月暮，百越一家贫。早误闲眠处，无愁异此身。","dynasty":"唐代","title":"春日言怀"}
{"author":"许棠","content":"处处无烟火，人家似暂空。晓林花落雨，寒谷鸟啼风。故里芳洲外，残春甸服中。谁知独西去，步步泣途穷。","dynasty":"唐代","title":"奉天寒食书事"}
{"author":"许棠","content":"贫寄帝城居，交朋日自疏。愁迎离碛雁，梦逐出关书。经雨蝉声尽，兼风杵韵馀。谁知江徼塞，所忆在樵渔。","dynasty":"唐代","title":"长安寓居"}
{"author":"许棠","content":"此生居此世，堪笑复堪悲。在处有岐路，何人无别离。长当多难日，愁过少年时。穷达都判了，休闲镊白髭。","dynasty":"唐代","title":"写怀"}
{"author":"许棠","content":"所尚雪霜姿，非关落帽期。香飘风外别，影到月中疑。发在林凋后，繁当露冷时。人间稀有此，自古乃无诗。","dynasty":"唐代","title":"白菊"}
{"author":"许棠","content":"月月势皆圆，中秋朗最偏。万方期一夕，到晓是经年。影蔽星芒尽，光分物状全。惟应苦吟者，目断向遥天。","dynasty":"唐代","title":"中秋夜对月"}
{"author":"许棠","content":"高情日日闲，多宴雪楼间。洒槛江干雨，当筵天际山。带帆分浪色，驻乐话朝班。岂料羁浮者，樽前得解颜。","dynasty":"唐代","title":"陪郢州张员外宴白雪楼"}
{"author":"许棠","content":"何年劚到城，满国响高名。半寺阴常匝，邻坊景亦清。代多无朽势，风定有馀声。自得天然状，非同涧底生。","dynasty":"唐代","title":"和薛侍御题兴善寺松"}
{"author":"许棠","content":"朝退常归隐，真修大隐情。园林应得趣，岩谷自为名。野步难寻寺，闲吟少在城。树藏幽洞黑，花照远村明。海石分湖路，风泉递雨声。性高怜散逸，官达厌公卿。架引藤重长，阶延笋迸生。青门无到客，紫阁有来莺。物外身虽隐，区中望本清。终难依此境，坐卧避钧衡。","dynasty":"唐代","title":"题郑侍郎岩隐十韵"}
{"author":"许棠","content":"江心天半寺，一夕万缘空。地出浮云上，星摇积浪中。滴沤垂阁雨，吹桧送帆风。旦夕闻清磬，唯应是钓翁。","dynasty":"唐代","title":"宿灵山兰若"}
{"author":"许棠","content":"一第久乖期，深心已自疑。沧江归恨远，紫阁别愁迟。稽古成何事，龙钟负已知。依门非近日，不虑旧恩移。","dynasty":"唐代","title":"东归留辞沈侍郎"}
{"author":"许棠","content":"城中尘外住，入望是田家。井出深山水，阑藏异国花。风巢和鸟动，雪竹向人斜。来往唯君熟，乡园共海涯。","dynasty":"唐代","title":"题开明里友人居"}
{"author":"许棠","content":"惊波常不定，半日鬓堪斑。四顾疑无地，中流忽有山。鸟高恒畏坠，帆远却如闲。渔父闲相引，时歌浩渺间。","dynasty":"唐代","title":"过洞庭湖"}
{"author":"许棠","content":"近甸名偏著，登城景又宽。半空分太华，极目是长安。雪助河流涨，人耕烧色残。闲来时甚少，欲下重凭栏。","dynasty":"唐代","title":"登渭南县楼"}
{"author":"许棠","content":"赴县是还乡，途程岂觉长。听莺离灞岸，荡桨入陵阳。野蕨生公署，闲云拂印床。晴天调膳外，垂钓有池塘。","dynasty":"唐代","title":"送李频之南陵主簿"}
{"author":"许棠","content":"南辞采石远，北背乞银深。碛路虽多险，江人不废吟。雕依孤堠立，鸥向迥沙沈。因共边人熟，行行起战心。","dynasty":"唐代","title":"银州北书事"}
{"author":"许棠","content":"我命同君命，君诗似我诗。俱无中道计，各失半生期。素业沧江远，清时白发垂。蹉跎一如此，何处卜栖迟。","dynasty":"唐代","title":"寄赵能卿"}
{"author":"许棠","content":"茫茫沙漠广，渐远赫连城。堡迥烽相见，河移浪旋生。无蝉嘶折柳，有寇似防兵。不耐饥寒迫，终谁至此行。","dynasty":"唐代","title":"夏州道中"}
{"author":"许棠","content":"在汉信垂功，于唐道更隆。一川留古迹，多代仰高风。树折巢堕鸟，阶荒草覆虫。行人过岂少，独驻夕阳中。","dynasty":"唐代","title":"经故杨太尉旧居"}
{"author":"许棠","content":"东下经牛渚，依然是故关。客程临岸尽，乡思入鸥闲。雨涨巴来浪，云增楚际山。渔翁知未达，相顾不开颜。","dynasty":"唐代","title":"东归次采石江"}
{"author":"许棠","content":"城叠连云壑，人家似隐居。树飞鹦鹉众，川下鶺鴒疏。滴梦关山雨，资餐陇水鱼。谁知江徼客，此景倍相于。","dynasty":"唐代","title":"陇上书事"}
{"author":"许棠","content":"闲身却不闲，日日对天颜。已住城中寺，难归海上山。诗传华夏外，偈布市朝间。欲问空门事，空门岂有关。","dynasty":"唐代","title":"赠栖白上人"}
{"author":"许棠","content":"闲赏步易远，野吟声自高。路无人到迹，林有鹤遗毛。物外趣都别，尘中心枉劳。沿溪收堕果，坐石唤饥猱。","dynasty":"唐代","title":"野步"}
{"author":"许棠","content":"西去穷胡处，岩崖境不常。石形相对耸，天势一条长。栈底鸣流水，林端敛夕阳。虽随兵马至，未免畏豺狼。","dynasty":"唐代","title":"过湍沟谷"}
{"author":"许棠","content":"巴兴千万寻，此去若为心。蟋蟀既将定，弥猴应正吟。剑门秋断雁，褒谷夜多砧。自古西南路，艰难直至今。","dynasty":"唐代","title":"送友人游蜀"}
{"author":"许棠","content":"圣泽滋遐徼，河堤四向通。大荒收虏帐，遗土复秦风。乱烧迷归路，遥山似梦中。此时怀感切，极目思无穷。","dynasty":"唐代","title":"题秦州城"}
{"author":"许棠","content":"南朝山半寺，谢脁故乡邻。岭上非无主，秋诗复有人。高禅星月近，野火虎狼驯。旧许陪闲社，终应待此身。","dynasty":"唐代","title":"寄敬亭山清越上人"}
{"author":"许棠","content":"高秋偏入望，霁景倍关情。落木满江水，离人怀渭城。山高孤戍断，野极暮天平。渔父时相问，羞真道姓名。","dynasty":"唐代","title":"秋江霁望"}
{"author":"许棠","content":"三伏客吟过，长安未拟还。蛩声秋不动，燕别思仍闲。乱叶随寒雨，孤蟾起暮关。经时高岭外，来往旆旌间。","dynasty":"唐代","title":"陇州旅中书事寄李中丞"}
{"author":"许棠","content":"山云蝉满树，欲住更何安。上国回将晚，孤峰别自难。碛遥鸿未到，江近夜先寒。泉石虽堪恋，行人不愿看。","dynasty":"唐代","title":"秋日归旧山"}
{"author":"许棠","content":"独下黄盘路，多虞部落连。云晴仍著地，树古自参天。乱鸟飞人上，惊麋起马前。行行无郡邑，唯见虎狼烟。","dynasty":"唐代","title":"下黄耳盘"}
{"author":"许棠","content":"曾见邛人说，龙州地未深。碧溪飞白鸟，红旆映青林。土产唯宜药，王租只贡金。政成开宴日，谁伴使君吟。","dynasty":"唐代","title":"送龙州樊使君"}
{"author":"许棠","content":"满县唯云水，何曾似近畿。晓庭猿集惯，寒署吏衙稀。冰色封深涧，樵声出紫微。时闻迎隐者，依旧著山衣。","dynasty":"唐代","title":"寄盩厔薛能少府"}
{"author":"许棠","content":"狂戎侵内地，左辖去萧关。走马冲边雪，鸣鞞动塞山。风收枯草定，月满广沙闲。西绕河兰匝，应多隔岁还。","dynasty":"唐代","title":"送李左丞巡边"}
{"author":"许棠","content":"境概殊诸处，依然是谢家。遗文齐日月，旧井照烟霞。水隔平芜远，山横度鸟斜。无人能此隐，来往谩兴嗟。","dynasty":"唐代","title":"题青山馆（即谢公旧居）"}
{"author":"许棠","content":"高关闲独望，望久转愁人。紫塞唯多雪，胡山不尽春。河遥分断野，树乱起飞尘。时见东来骑，心知近别秦。","dynasty":"唐代","title":"雁门关野望"}
{"author":"许棠","content":"西出黄云外，东怀白浪遥。星河愁立夜，雷电独行朝。碛迥人防寇，天空雁避雕。如何非战卒，弓剑不离腰。","dynasty":"唐代","title":"五原书事"}
{"author":"许棠","content":"问省归南服，悬帆任北风。何山犹见雪，半路已无鸿。瘴杂春云重，星垂夜海空。往来如不住，亦是一年中。","dynasty":"唐代","title":"送从弟归泉州"}
{"author":"许棠","content":"殊立本不偶，非唯今所难。无门闲共老，尽日泣相看。鸟畏闻鶗鴂，花惭背牡丹。何人知此计，复议出长安。","dynasty":"唐代","title":"留别故人"}
{"author":"许棠","content":"胡虏偏狂悍，边兵不敢闲。防秋朝伏弩，纵火夜搜山。雁逆风鼙振，沙飞猎骑还。安西虽有路，难更出阳关。征役已不定，又缘无定河。塞深烽砦密，山乱犬羊多。汉卒闻笳泣，胡儿击剑歌。番情终未测，今昔谩言和。","dynasty":"唐代","title":"塞下二首"}
{"author":"许棠","content":"下马似无人，开门只一身。心同孤鹤静，行过老僧真。乱水藏幽径，高原隔远津。匡庐曾共隐，相见自相亲。","dynasty":"唐代","title":"题张乔升平里居"}
{"author":"窦昉","content":"不能专习礼，虚心强觅阶。一年辞爵弁，半岁履麻鞋。瓦恶频蒙cv，墙虚屡被叉。映树便侧睡，过匮即放乖。岁暮良工毕，言是越朋侪。今日纶言降，方知愚计喎。","dynasty":"唐代","title":"嘲许子儒"}
{"author":"刘祎之","content":"周屏辞金殿，梁骖整玉珂。管声依折柳，琴韵动流波。鹤盖分阴促，龙轩别念多。延襟小山路，还起大风歌。","dynasty":"唐代","title":"奉和别越王"}
{"author":"刘祎之","content":"麒阁一代良，熊轩千里躅。缉图昭国典，按部留宸瞩。匪厌承明庐，伫兼司隶局。芸书暂辍载，竹使方临俗。节变风绪高，秋深露华溽。寒山敛轻霭，霁野澄初旭。已切长年悲，谁堪岐路促。遥林征马迅，别馆嘶骖跼.雅赠响摐金，索居睽倚玉。凄断离鸿引，劳歌思足曲。","dynasty":"唐代","title":"酬郑沁州"}
{"author":"刘祎之","content":"戒奢虚蜃辂，锡号纪鸿名。地叶苍梧野，途经紫聚城。重照掩寒色，晨飙断曙声。一随仙骥远，霜雪愁阴生。","dynasty":"唐代","title":"孝敬皇帝挽歌"}
{"author":"刘祎之","content":"帝圃疏金阙，仙台驻玉銮。野分鸣鸑岫，路接宝鸡坛。林树千霜积，山宫四序寒。蝉急知秋早，莺疏觉夏阑。怡神紫气外，凝睇白云端。舜海词波发，空惊游圣难。","dynasty":"唐代","title":"九成宫秋初应诏"}
{"author":"刘祎之","content":"梦梓光青陛，秾桃蔼紫宫。德优宸念远，礼备国姻崇。万户声明发，三条骑吹通。香轮送重景，彩旆引仙虹。","dynasty":"唐代","title":"奉和太子纳妃太平公主出降"}
{"author":"常裕","content":"何处风铃急，松阴见败墙。尘封禅舍冷，草长戒台荒。有鸟鸣清昼，无僧话夕阳。断碑余字在，扪读一凄凉。","dynasty":"清代","title":"游大慧寺"}
{"author":"王衍","content":"画罗裙，能解束，称腰身。柳眉桃脸不胜春。薄媚足精神，可惜沦落在风尘。","dynasty":"唐代","title":"甘州曲"}
{"author":"王衍","content":"画罗裙，能解束，称腰身。柳眉桃脸不胜春。薄媚足精神，可惜沦落在风尘。","dynasty":"唐代","title":"甘州曲·画罗裙"}
{"author":"丁大容","content":"十里城西松岭庵，每经过此便怀惭。此山若有归耕地，肯坠嵇康七不堪。","dynasty":"宋代","title":"松岭"}
{"author":"程师孟","content":"折柳赠君君且住。","dynasty":"宋代","title":"渔家傲"}
{"author":"程师孟","content":"万仞峰前一水傍，晨光翠色助清凉。谁知片石多情甚，曾送渊明入醉乡。","dynasty":"宋代","title":"醉石"}
{"author":"程师孟","content":"路口百馀松，南唐古梵宫。溪边石不断，钵里饭无穷。山态时时别，泉声处处同。元宗遗手墨，犹足耀门风。","dynasty":"宋代","title":"宝严院"}
{"author":"程师孟","content":"少年为学已名家，才折丹枝病可嗟。节带冰霜凌万竹，文含风露丽于花。也怜美玉犹存璞，人恨良金未出沙。赖有隐居如谷口，直将高意抗青霞。","dynasty":"宋代","title":"次韵元厚之少保留题朱伯原秘校园亭三首"}
{"author":"程师孟","content":"君家幽寂似山家，闻者其谁不见嗟。闭户几多闲日月，扫园有限旧烟花。书窗燕坐琴横石，吟径徐行杖卓沙。壁有谢公题好句，国人方此识余霞。","dynasty":"宋代","title":"次韵元厚之少保留题朱伯原秘校园亭三首"}
{"author":"程师孟","content":"碧瓦春城十万家，可怜夫子独堪嗟。园林犹有前朝木，冠盖难寻故主花。亭瞰夕阳邻古刹，池通野水见晴沙。天然操尚无尘滓，合住蓬莱弄彩霞。","dynasty":"宋代","title":"次韵元厚之少保留题朱伯原秘校园亭三首"}
{"author":"程师孟","content":"三山漂渺蔼蓬莱，一望青天十里平。千骑临流搴翠帷，万人拥道出重城。参差螮蝀横波澜，飞躍鲸鲵斗楫轻。且醉樽前金潋滟，笙歌归道月华明。","dynasty":"宋代","title":"端午出游"}
{"author":"程师孟","content":"门对云山画不知，师今一念六年居。邇来寺好尤潇洒，张继留题内翰书。","dynasty":"宋代","title":"枫桥寺"}
{"author":"程师孟","content":"城中无事喜寻山，千里提封并海宽。宾客相从筵既冷，士民同出食犹寒。芳园病叶堆何限，古院闲花落几般。谁道异乡多感慨，登临迟却十年官。","dynasty":"宋代","title":"寒食游九仙乌石二山"}
{"author":"程师孟","content":"石磴高轩榜静游，度年红叶少惊秋。使君会得山僧意，不放笙歌到上头。","dynasty":"宋代","title":"静游亭"}
{"author":"程师孟","content":"邻家不惜山中景，借与清泉作水帘。","dynasty":"宋代","title":"句"}
{"author":"程师孟","content":"城里人家半读书，学校未尝虚里巷。","dynasty":"宋代","title":"句"}
{"author":"程师孟","content":"高城落日龙吟角，远水浮烟蜃吐楼。","dynasty":"宋代","title":"句"}
{"author":"程师孟","content":"故园楼台千佛寺，新城歌舞万人家。","dynasty":"宋代","title":"句"}
{"author":"程师孟","content":"海上风流荔枝国，人间潇洒菊花天。","dynasty":"宋代","title":"句"}
{"author":"程师孟","content":"阶前玉水茶千指，钵里金沂饭百年。","dynasty":"宋代","title":"句"}
{"author":"程师孟","content":"谁家楼台梵王宫，桐蕊桑花次第红。","dynasty":"宋代","title":"句"}
{"author":"程师孟","content":"最爱荔枝初熟后，人间都在赤城间。","dynasty":"宋代","title":"句"}
{"author":"程师孟","content":"行吟渐出蕉花岭，归梦应先荔子楼。","dynasty":"宋代","title":"句"}
{"author":"程师孟","content":"香焚薝蔔岩云院，花发莎罗海山春。","dynasty":"宋代","title":"句"}
{"author":"程师孟","content":"为报寻芳沽酒客，年年到此且徘徊。","dynasty":"宋代","title":"句"}
{"author":"程师孟","content":"江山自是长生境，城郭今为极乐坊。","dynasty":"宋代","title":"句"}
{"author":"程师孟","content":"天香世界荷花白，御果园林荔子丹。","dynasty":"宋代","title":"句"}
{"author":"程师孟","content":"苍烟巷陌青榕木。","dynasty":"宋代","title":"句"}
{"author":"程师孟","content":"收得一般潇洒物，龟形人送鹤书来。","dynasty":"宋代","title":"句"}
{"author":"程师孟","content":"芍药□难种。","dynasty":"宋代","title":"句"}
{"author":"程师孟","content":"珊瑚花发客疑真。","dynasty":"宋代","title":"句"}
{"author":"程师孟","content":"山自昔来多积雪，寺从与后有遗风。","dynasty":"宋代","title":"句"}
{"author":"程师孟","content":"七重楼向青霄动。","dynasty":"宋代","title":"句"}
{"author":"程师孟","content":"欧冶池塘晴潋滟，越王山寺晓玲珑。","dynasty":"宋代","title":"句"}
{"author":"程师孟","content":"每日要忙须一到，夜深长是点灯来。","dynasty":"宋代","title":"句"}
{"author":"程师孟","content":"亭为新成号狮子，人曾旧隐作龙头。","dynasty":"宋代","title":"句"}
{"author":"程师孟","content":"台门新漏一声闻，从此朝昏百刻分。他日郡人思太守，也须谈及叶参军。风雨虽昏漏不移，百年应未失毫釐。须知万户千门里，正得人间吉凶时。","dynasty":"宋代","title":"科漏新成"}
{"author":"程师孟","content":"水浮蓬岛通宾馆，日出扶桑照戟门。一等翠林无别水，四边惟有荔枝园。","dynasty":"宋代","title":"荔枝二首"}
{"author":"程师孟","content":"重门画戟公堂峻，万瓦清烟使宅雄。草服劝耕菖叶绿，罗裙送酒荔枝红。","dynasty":"宋代","title":"荔枝二首"}
{"author":"程师孟","content":"今日平安出岭时，瘴氛犹觉润征衣。一条路入江南去，万里人从海上归。","dynasty":"宋代","title":"南安军"}
{"author":"程师孟","content":"前日闽都旧长官，穷冬从此据征鞍。牛头寺里千峰月，水口村边万石滩。竹叶尽来堂少暖，荔枝无处地多寒。明朝出境重回首，已约三山马上看。","dynasty":"宋代","title":"牛头寺"}
{"author":"程师孟","content":"半天钟鼓宴峥嵘，早晚阴晴景旋生。湖暖水香春载酒，月寒云白夜闻笙。金龟破海头争出，玉鹭排烟阵自横。我是蓬莱东道主，倚栏长占日初明。","dynasty":"宋代","title":"秦少游题郡中蓬莱阁次其韵"}
{"author":"程师孟","content":"小航时过越溪头，当日吴宫事可求。西子冶容来作饵，伍员忠愤反为雠。虽无别馆虹蜺带，但有荒台麋鹿游。高望太湖千万顷，夕阳依旧水东流。","dynasty":"宋代","title":"入涌泉道中"}
{"author":"程师孟","content":"穷冬未见六花飘，春意微微动柳梢。千丈龙形蟠暮岭，一条虹影落溪桥。阊门飞跨何清泚，茂苑繁雄未寂寥。切幸早归频出郭，西山隐客不须招。","dynasty":"宋代","title":"入涌泉道中"}
{"author":"程师孟","content":"因省先茔到故都，不妨閒步问耕天。水云苍莽遥连洞，田野低窪稍近湖。秋熟几家收橘柚，日生众口藉菰蒲。今朝偶得西华稻，僧饭年年出玉腴。","dynasty":"宋代","title":"入涌泉道中"}
{"author":"程师孟","content":"道出横塘跨石梁，塘南塘北稻花香。风吹舴艋轻如驶，日照浮图峻若翔。远岸渔樵三两两，近村鹅鸭一行行。回头却指城南路，云屋朱楼气郁苍。","dynasty":"宋代","title":"入涌泉道中"}
{"author":"程师孟","content":"谁何不欲蚤忘机，今已高年古亦稀。翠柳阴中黄鸟过，青山影里白鸥飞。新春已到无高下，故里重过有是非。人意不如毛羽意，声声犹道不如归。","dynasty":"宋代","title":"入涌泉道中"}
{"author":"程师孟","content":"出城林径起苍烟，白马遗踪俗尚传。第一僧居兰若处，几番身醉荔枝前。百年骚客来题寺，三月游人作乐天。更爱堂头迎太守。路旁先坠碧云编。","dynasty":"宋代","title":"上巳游东禅"}
{"author":"程师孟","content":"行处松萝深似幄，望中城郭细如棋。清泉可惜藏岩下，不作先生洗药池。","dynasty":"宋代","title":"升山祠堂"}
{"author":"程师孟","content":"高门馀庆本光山，不幸流离五代间。今日太平家可乐，郎君富贵锦衣还。","dynasty":"宋代","title":"书仲谟先人功德院"}
{"author":"程师孟","content":"移官远过耒阳西，好景重重合尽题。永水自然胜灨水，浯溪应不让濂溪。沙头候吏瞻旗脚，境上乡人待马蹄。会是忠贤流落处，至今兰芷尚萋萋。","dynasty":"宋代","title":"送虔州通判周茂叔对移永州"}
{"author":"程师孟","content":"更深应是枕双欹，思得臯夔事业齐。终为清时难退隐，出山甘被百禽啼。","dynasty":"宋代","title":"宿猿洞和张徽韵"}
{"author":"程师孟","content":"洞口车轮欲去地，江山风物动光辉。不须猿鹤相惊怨，自是君王未放归。","dynasty":"宋代","title":"宿猿洞饯仲谟"}
{"author":"程师孟","content":"曾看华清旧浴池，此泉何日落天涯。徘徊却想开元事，不见莲花见荔枝。","dynasty":"宋代","title":"汤泉二首"}
{"author":"程师孟","content":"千门日照珍珠市，万心烟生碧玉城。山海是为中国藏，梯航尤见外夷情。","dynasty":"宋代","title":"题共乐亭"}
{"author":"程师孟","content":"百尺谯门戍万兵，黄昏初动画龙声。铜钲犹是闽王点，银秤才悬汉守更。四面僧夸金作界，半年人看玉为城。官程稍近千余里，不到侬家向此行。","dynasty":"宋代","title":"晚登威武军鼓角楼"}
{"author":"程师孟","content":"闻说林泉便访寻，平田一迳上孤岑。榕阴落处宜千客，荔子生时直万金。尽放迟回官舍近，不妨闲坐石门深。四边稻熟征租了，稍惬农家出郭心。","dynasty":"宋代","title":"卧龙山"}
{"author":"程师孟","content":"晚泊桥边寺，迎风坐一轩。好山平隔岸，流水漫过门。朱舫朝天路，青林近郭村。主人头似雪，怪我到多番。","dynasty":"宋代","title":"游枫桥偶成"}
{"author":"程师孟","content":"永日清阴喜独来，野僧题石作吟台。无诗可比颜光禄，每忆登临却自回。","dynasty":"宋代","title":"游玉尺山寺"}
{"author":"程师孟","content":"永感无心蛮搢绅，十年不起卧龙身。一朝黄纸除书下，八郡衣冠尽望尘。","dynasty":"宋代","title":"又会宿猿洞"}
{"author":"程师孟","content":"双塔和云宿翠屏，梦魂千里到禅扃。还教画手添新意，一簇林猿伴二星。","dynasty":"宋代","title":"与伯常会宿宿猿洞"}
{"author":"程师孟","content":"夜半春归晓始惊，郁然佳气入山亭。千门喜庆逢元日，一座光华见使星。难得同时传寿斝，合将新句勒诗屏。渔郎莫向游人道，洞口而今尽不扃。","dynasty":"宋代","title":"越二年正旦又会宿猿洞"}
{"author":"程师孟","content":"江山千古仙人地，城郭三春刺史天。文士莫如今日盛，方袍更比别州偏。","dynasty":"宋代","title":"越山亭"}
{"author":"程师孟","content":"三楼相望枕城隅，临去重栽木万株。试问国人行往处，不知还忆使君无。","dynasty":"宋代","title":"植{木庸}"}
{"author":"程师孟","content":"三山缥缈蔼蓬瀛，一望青天十里平。千骑临流搴翠幄，万人拥道出重城。参差螮蝀横波澜，飞跃鲸鲵斗楫轻。且醉樽前金潋滟，笙歌归道月华明。","dynasty":"宋代","title":"端午出游"}
{"author":"程师孟","content":"寒林已见早梅芳，尽日临流野兴长。门外牛羊人自得，篱边鸡犬盗谁防。三江夜色沧浪白，千里秋香𥝧稏黄。借问船中何所有，橙齑鲈鲙酒先尝。","dynasty":"宋代","title":"入涌泉道中其五"}
{"author":"程师孟","content":"舟行如叶泛长川，解水吴儿力可全。风急辄先千浪破，岸攲能把一䉡牵。湖沈日影山头画，云漏天光雨足悬。试向中流东北望，城南宝塔在门前。","dynasty":"宋代","title":"入涌泉道中其六"}
{"author":"程师孟","content":"告老清朝分自安，从今荣悴不相关。有愁方见田家乐，无事才知钓叟閒。世故要看终始后，人生未免是非间。妇坟更在公茔侧，一舸夷犹遂往还。","dynasty":"宋代","title":"入涌泉道中其七"}
{"author":"程师孟","content":"风雨虽昏漏不移，百年应未失毫釐。须知万户千门里，正得人间吉凶时。","dynasty":"宋代","title":"科漏新成其二"}
{"author":"程师孟","content":"千门日照珍珠市，万瓦烟生碧玉城。山海是为中国藏，梯航尤见外夷情。","dynasty":"宋代","title":"题共乐亭"}
{"author":"程师孟","content":"山半炎泉涌不停，阴阳为炭自熏蒸。天公不许杨妃见，留待年年浴众僧。","dynasty":"宋代","title":"汤泉其二"}
{"author":"程师孟","content":"永感无心恋搢绅，十年不起卧龙身。一朝黄纸除书下，八郡衣冠尽望尘。","dynasty":"宋代","title":"又会宿猿洞"}
{"author":"程师孟","content":"阶前玉水供千指，钵里金沂饭百年。","dynasty":"宋代","title":"句其三"}
{"author":"程师孟","content":"故国楼台千佛寺，新城歌舞万人家。","dynasty":"宋代","title":"句其九"}
{"author":"程师孟","content":"天香世界荷花白，御果园林荔子丹。","dynasty":"宋代","title":"句其十二"}
{"author":"程师孟","content":"香焚薝卜岩云院，花发莎罗海山春。","dynasty":"宋代","title":"句其十八"}
{"author":"戴津","content":"试看三秋色，墙头隐碧山。几层疏密处，数点有无间。户外罗青髻，窗前列翠环。苍茫多远势，明净露妆颜。不俟开门见，偏宜绕壁环。岩腰云自出，谷口鸟初还。泊尔天机造，悠然物态闲。圣朝烟景丽，杖策快登攀。","dynasty":"清代","title":"赋得秋色墙头数点山"}
{"author":"黄治","content":"威棱赤壁千寻峻，德量黄陂万顷宽。","dynasty":"宋代","title":"句"}
{"author":"黄治","content":"威稄赤壁千寻峻，德量黄陂万顷宽。","dynasty":"宋代","title":"句"}
{"author":"班固","content":"　　武字子卿，少以父任，兄弟并为郎，稍迁至栘中厩监。时汉连伐胡，数通使相窥观。匈奴留汉使郭吉、路充国等前后十余辈，匈奴使来，汉亦留之以相当。天汉元年，且鞮侯单于初立，恐汉袭之，乃曰：「汉天子我丈人行也。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。　　武与副中郎将张胜及假吏常惠等募士斥候百余人俱。既至匈奴，置币遗单于；单于益骄，非汉所望也。方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋，劫单于母阏氏归汉。会武等至匈奴。虞常在汉时，素与副张胜相知，私候胜曰：「闻汉天子甚怨卫律，常能为汉伏弩射杀之，吾母与弟在汉，幸蒙其赏赐。」张胜许之，以货物与常。后月余，单于出猎，独阏氏子弟在。虞常等七十余人欲发，其一人夜亡告之。单于子弟发兵与战，缑王等皆死，虞常生得。　　单于使卫律治其事。张胜闻之，恐前语发，以状语武。武曰：「事如此，此必及我，见犯乃死，重负国！」欲自杀，胜惠共止之。虞常果引张胜。单于怒，召诸贵人议，欲杀汉使者。左伊秩訾曰：「即谋单于，何以复加？宜皆降之。」单于使卫律召武受辞。武谓惠等：「屈节辱命，虽生何面目以归汉？」引佩刀自刺。卫律惊，自抱持武。驰召医，凿地为坎，置煴火，覆武其上，蹈其背，以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。　　武益愈。单于使使晓武，会论虞常，欲因此时降武。剑斩虞常已，律曰：「汉使张胜谋杀单于近臣，当死；单于募降者，赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。苏君今日降，明日复然。空以身膏草野，谁复知之？」武不应。律曰：「君因我降，与君为兄弟；今不听吾计，后虽复欲见我，尚可得乎？」武骂律曰：「汝为人臣子，不顾恩义，畔主背亲，为降虏于蛮夷，何以女为见？且单于信女，使决人死生，不平心持正，反欲斗两主观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，欲令两国相攻，匈奴之祸，从我始矣！」律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧，啮雪与旃毛并咽之，数日不死。匈奴以为神，乃徙武北海上无人处，使牧羝。羝乳，乃得归。别其官属常惠等，各置他所。　　武既至海上，廪食不至，掘野鼠去屮实而食之。杖汉节牧羊，卧起操持，节旄尽落。积五、六年，单于弟于靬王弋射海上。武能网纺缴，檠弓弩，于靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。　　初，武与李陵俱为侍中。武使匈奴明年，陵降，不敢求武。久之，单于使陵至海上，为武置酒设乐。因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱，折辕，劾大不敬，伏剑自刎，赐钱二百万以葬。孺卿从祠河东後土，宦骑与黄门驸马争船，推堕驸马河中，溺死，宦骑亡。诏使孺卿逐捕。不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此？陵始降时，忽忽如狂，自痛负汉；加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知。子卿尚复谁为乎？愿听陵计，勿复有云！」　　武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言。」陵与武饮数日，复曰：「子卿，壹听陵言。」武曰：「自分已死久矣！王必欲降武，请毕今日之欢，效死于前！」陵见其至诚，喟然叹曰：「嗟呼！义士！陵与卫律之罪上通于天！」因泣下沾衿，与武决去。　　陵恶自赐武，使其妻赐武牛羊数十头。后陵复至北海上，语武：「区脱捕得云中生口，言太守以下吏民皆白服，曰：『上崩。』」武闻之，南乡号哭，欧血，旦夕临。数月，昭帝即位。数年，匈奴与汉和亲。汉求武等。匈奴诡言武死。后汉使复至匈奴。常惠请其守者与俱，得夜见汉使，具自陈道。教使者谓单于言：「天子射上林中，得雁足有系帛书，言武等在某泽中。」使者大喜，如惠语以让单于。单于视左右而惊，谢汉使曰：「武等实在。」于是李陵置酒贺武曰：「今足下还归，扬名于匈奴，功显于汉室，虽古竹帛所载，丹青所画，何以过子卿！陵虽驽怯，令汉且贳陵罪，全其老母，使得奋大辱之积志，庶几乎曹柯之盟。此陵宿昔之所不忘也！收族陵家，为世大戮，陵尚复何顾乎？已矣！令子卿知吾心耳！异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已隤，老母已死，虽欲报恩将安归？」　　陵泣下数行，因与武决。单于召会武官属，前以降及物故，凡随武还者九人。武以始元六年春至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠徐圣赵终根皆拜为中郎，赐帛各二百匹。其余六人，老归家，赐钱人十万，复终身。常惠后至右将军，封列侯，自有传。武留匈奴凡十九岁，始以强壮出，及还，须发尽白。","dynasty":"两汉","tags":"高中文言文，传记，赞美，写人","title":"苏武传(节选)"}
{"author":"班固","content":"　　盖闻王者莫高于周文，伯者莫高于齐桓，皆待贤人而成名。今天下贤者智能，岂特古之人乎？患在人主不交故也，士奚由进？今吾以天之灵，贤士大夫，定有天下，以为一家。欲其长久，世世奉宗庙亡绝也。贤人已与我共平之矣，而不与吾共安利之，可乎？贤士大夫有肯从我游者，吾能尊显之。布告天下，使明知朕意。　　御史大夫昌下相国，相国酂侯下诸侯王，御史中执法下郡守，其有意称明德者，必身劝，为之驾，遣诣相国府，署行义年，有而弗言，觉免。年老癃病，勿遣。","dynasty":"两汉","tags":"古文观止，求贤","title":"高帝求贤诏"}
{"author":"班固","content":"　　汉之西都，在于雍州，实曰长安。左据函谷、二崤之阻，表以太华、终南之山。右界褒斜、陇首之险，带以洪河、泾、渭之川。众流之隈，汧涌其西。华实之毛，则九州之上腴焉。防御之阻，则天地之隩区焉。是故横被六合，三成帝畿，周以龙兴，秦以虎视。及至大汉受命而都之也，仰悟东井之精，俯协《河图》之灵。奉春建策，留侯演成。天人合应，以发皇明，乃眷西顾，实惟作京。于是睎秦岭，睋北阜，挟酆灞，据龙首。图皇基于亿载，度宏规而大起。肇自高而终平，世增饰以崇丽。历十二之延祚，故穷泰而极侈。建金城而万雉，呀周池而成渊。披三条之广路，立十二之通门。内则街衢洞达，闾阎且千，九市开场，货别隧分。人不得顾，车不得旋，阗城溢郭，旁流百廛。红尘四合，烟云相连。于是既庶且富，娱乐无疆。都人士女，殊异乎五方。游士拟于公侯，列肆侈于姬姜。乡曲豪举，游侠之雄，节慕原、尝，名亚春、陵。连交合众，骋骛乎其中。　　若乃观其四郊，浮游近县，则南望杜、霸，北眺五陵。名都对郭，邑居相承。英俊之域，绂冕所兴。冠盖如云，七相五公。与乎州郡之豪杰，五都之货殖，三选七迁，充奉陵邑。盖以强干弱枝，隆上都而观万国也。封畿之内，厥土千里，逴跞诸夏，兼其所有。其阳则崇山隐天，幽林穹谷，陆海珍藏，蓝田美玉。商、洛缘其隈，鄠、杜滨其足，源泉灌注，陂池交属。竹林果园，芳草甘木，郊野之富，号为近蜀。其阴则冠以九嵕，陪以甘泉，乃有灵宫起乎其中。秦汉之所极观，渊云之所颂叹，于是乎存焉。下有郑、白之沃，衣食之源。提封五万，疆埸绮分，沟塍刻镂，原隰龙鳞，决渠降雨，荷插成云。五谷垂颖，桑麻铺棻。东郊则有通沟大漕，溃渭洞河，泛舟山东，控引淮湖，与海通波。西郊则有上囿禁苑，林麓薮泽，陂池连乎蜀汉，缭以周墙，四百余里。离宫别馆，三十六所。神池灵沼，往往而在。其中乃有九真之麟，大宛之马，黄支之犀，条支之鸟。逾昆仑，越巨海，殊方异类，至于三万里。　　其宫室也，体象乎天地，经纬乎阴阳。据坤灵之正位，仿太紫之圆方。树中天之华阙，丰冠山之朱堂。因瑰材而究奇，抗应龙之虹梁。列棼橑以布翼，荷栋桴而高骧。雕玉瑱以居楹，裁金壁以饰珰。发五色之渥彩，光焰朗以景彰。于是左墄右平，重轩三阶。闺房周通，门闼洞开。列钟虡于中庭，立金人于端闱。仍增崖而衡阈，临峻路而启扉。徇以离宫别寝，承以崇台闲馆，焕若列宿，紫宫是环。清凉、宣温、神仙、长年、金华、玉堂、白虎、麒麟，区宇若兹，不可殚论。增盘崔嵬，登降炤烂，殊形诡制，每各异观。乘茵步辇，惟所息宴。后宫则有掖庭、椒房，后妃之室。合欢、增城、安处、常宁、茝若、椒风、披香、发越、兰林、蕙草、鸳鸾、飞翔之列，昭阳特盛，隆乎孝成。屋不呈材，墙不露形。裛以藻绣，络以纶连。随侯明月，错落其间。金釭衔璧，是为列钱。翡翠火齐，流耀含英。悬黎垂棘，夜光在焉。于是玄墀扣砌，玉阶彤庭，碝磩彩致，琳珉青荧，珊瑚碧树，周阿而生。红罗飒纚，绮组缤纷。精曜华烛，俯仰如神。后宫之号，十有四位。窈窕繁华，更盛迭贵。处乎斯列者，盖以百数。左右庭中，朝堂百寮之位，萧曹魏邴，谋谟乎其上。佐命则垂统，辅翼则成化。流大汉之恺悌，荡亡秦之毒螫。故令斯人扬乐和之声，作画一之歌。功德著乎祖宗，膏泽洽乎黎庶。又有天禄、石渠，典籍之府。命夫谆诲故老，名儒师傅，讲论乎《六艺》，稽合乎同异。又有承明、金马、著作之庭。大雅宏达，于兹为群。元元本本，殚见洽闻。启发篇章，校理秘文。周以钩陈之位，卫以严更之署，总礼官之甲科，群百郡之廉孝。虎贲赘衣，阉尹阍寺。陛戟百重，各有典司。　　周庐千列，徼道绮错。辇路经营，修除飞阁。自未央而连桂宫，北弥明光而亘长乐。凌隥道而超西墉，掍建章而连外属。设璧门之凤阙，上觚稜而栖金爵。内则别风之嶕峣，眇丽巧而耸擢，张千门而立万户，顺阴阳以开阖。尔乃正殿崔嵬，层构厥高，临乎未央。经骀汤而出馺娑，洞枍诣以与天梁。上反宇以盖戴，激日景而纳光。神明郁其特起，遂偃蹇而上跻。轶云雨于太半，虹霓回带于棼楣。虽轻迅与僄狡，犹愕眙而不能阶。攀井干而未半，目眴转而意迷，舍棂槛而却倚，若颠坠而复稽，魂怳怳以失度，巡回途而下低，既惩惧于登望，降周流以彷徨。步甬道以萦纡，又杳窱而不见阳。排飞闼而上出，若游目于天表，似无依而洋洋。前唐中而后太液，览沧海之汤汤。扬波涛于碣石，激神岳之嶈嶈。滥瀛洲与方壶，蓬莱起乎中央。于是灵草冬荣，神木丛生。岩峻崷崪，金石峥嵘。抗仙掌以承露，擢双立之金茎，轶埃壒之混浊，鲜颢气之清英。骋文成之丕诞，驰五利之所刑。庶松乔之群类，时游从乎斯庭。实列仙之攸馆，非吾人之所宁。　　尔乃盛娱游之壮观，奋泰武乎上囿。因兹以威戎夸狄，耀威灵而讲武事。命荆州使起鸟、诏梁野而驱兽。毛群内阗，飞羽上覆，接翼侧足，集禁林而屯聚。水衡虞人，修其营表。种别群分，部曲有署。罘网连纮，笼山络野。列卒周匝，星罗云布。于是乘銮舆，备法驾，帅群臣，披飞廉，入苑门。遂绕酆鄗，历上兰。六师发逐，百兽骇殚，震震爚爚，雷奔电激，草木涂地，山渊反覆。蹂躏其十二三，乃拗怒而少息。尔乃期门佽飞，列刃钻鍭，要趹追踪。鸟惊触丝，兽骇值锋。机不虚掎，弦不再控。矢不单杀，中必叠双。飑飑纷纷，矰缴相缠。风毛雨血，洒野蔽天。平原赤，勇士厉。猿狖失木，豺狼慑窜。尔乃移师趋险，并蹈潜秽。穷虎奔突，狂兕触蹶。许少施巧，秦成力折。掎僄狡，扼猛噬。脱角挫脰，徒搏独杀。挟师豹，拖熊螭。曳犀犛，顿象罴。超洞壑，越峻崖。蹶崭岩，巨石隤。松柏仆，丛林摧。草木无余，禽兽殄夷。　　于是天子乃登属玉之馆，历长杨之榭。览山川之体势，观三军之杀获。原野萧条，目极四裔。禽相镇压，兽相枕藉。然后收禽会众，论功赐胙。陈轻骑以行炰，腾酒车以斟酌。割鲜野食，举烽命釂。飨赐毕，劳逸齐，大辂鸣銮，容与徘徊。集乎豫章之宇，临乎昆明之池。左牵牛而右织女，似云汉之无涯。茂树荫蔚，芳草被堤。兰茝发色，晔晔猗猗。若摛锦布绣，烛燿乎其陂。鸟则玄鹤白鹭，黄鹄鵁鹳，鸧鸹鸨鶂，凫鷖鸿雁。朝发河海，夕宿江汉。沉浮往来，云集雾散。于是后宫乘輚辂，登龙舟。张凤盖，建华旗。祛黼帷，镜清流。靡微风，澹淡浮。棹女讴，鼓吹震，声激越，謍厉天，鸟群翔，鱼窥渊。招白鹇，下双鹄。揄文竿，出比目。抚鸿罿，御矰缴，方舟并骛，俯仰极乐。遂乃风举云摇，浮游溥览。前乘秦岭，后越九嵕，东薄河华，西涉岐雍。宫馆所历，百有余区。行所朝夕，储不改供。礼上下而接山川，究休佑之所用。采游童之欢谣，第从臣之嘉颂。于斯之时，都都相望，邑邑相属。国藉十世之基，家承百年之业，士食旧德之名氏，农服先畴之畎亩，商循族世之所鬻，工用高曾之规矩。粲乎隐隐，各得其所。　　若臣者徒观迹于旧墟，闻之乎故老，十分而未得其一端，故不能遍举也。","dynasty":"两汉","tags":"叙事，议论","title":"西都赋"}
{"author":"班固","content":"　　惟永元元年秋七月，有汉元舅曰车骑将军窦宪，寅亮圣明，登翼王室，纳于大麓，维清缉熙。乃与执金吾耿秉，述职巡御。理兵于朔方。鹰扬之校，螭虎之士，爰该六师，暨南单于、东胡乌桓、西戎氐羌，侯王君长之群，骁骑三万。元戎轻武，长毂四分，云辎蔽路，万有三千余乘。勒以八阵，莅以威神，玄甲耀目，朱旗绛天。遂陵高阙，下鸡鹿，经碛卤，绝大漠，斩温禺以衅鼓，血尸逐以染锷。然后四校横徂，星流彗扫，萧条万里，野无遗寇。于是域灭区殚，反旆而旋，考传验图，穷览其山川。遂逾涿邪，跨安侯，乘燕然，蹑冒顿之区落，焚老上之龙庭。上以摅高、文之宿愤，光祖宗之玄灵；下以安固后嗣，恢拓境宇，振大汉之天声。兹所谓一劳而久逸，暂费而永宁者也，乃遂封山刊石，昭铭盛德。其辞曰：铄王师兮征荒裔，剿凶虐兮截海外。夐其邈兮亘地界，封神丘兮建隆嵑，熙帝载兮振万世！","dynasty":"两汉","tags":"辞赋精选，战争","title":"封燕然山铭"}
{"author":"班固","content":"　　系高顼之玄胄兮，氏中叶之炳灵。飖颽风而蝉蜕兮，雄朔野以扬声。皇十纪而鸿渐兮，有羽仪于上京。巨滔天而泯夏兮，考遘愍以行谣。终保己而贻则兮，里上仁之所庐。懿前烈之纯淑兮，穷与达其必济。咨孤蒙之眇眇兮，将圮绝而罔阶。岂余身之足殉兮，违世业之可怀。靖潜处以永思兮，经日月而弥远。匪党人之敢拾兮，庶斯言之不玷。　　魂茕茕与神交兮，精诚发于宵寐。梦登山而迥眺兮，觌幽人之仿彿。揽葛藟而授余兮，眷峻谷曰勿坠。吻昕寤而仰思兮，心蒙蒙犹未察。黄神邈而靡质兮，仪遗谶以臆对。曰乘高而胪神兮，道遐通而不迷。葛绵绵于樛木兮，咏南风以为绥。盖惴惴之临深兮，乃二雅之所祗。既讯尔以吉象兮，又申之以炯戒。盍孟晋以迨群兮，辰倏忽其不再。　　承灵训其虚徐兮，鎶盘桓而且俟。惟天地之无穷兮，鲜生民之晦在。纷屯邅与蹇连兮，何艰多而智寡。上圣迕而后拔兮，虽群黎之所御。昔卫叔之御昆兮，昆为寇而丧予。管弯弧欲毙仇兮，仇作后而成己。变化故而相诡兮，孰云预其终始！雍造怨而先赏兮，丁繇惠而被戮。栗取吊于逌吉兮，王膺庆于所戚。叛回穴其若兹兮，北叟颇识其倚伏。单治里而外凋兮，张修襮而内逼。聿中和为庶几兮，颜与冉又不得。溺招路以从己兮，谓孔氏犹未可。安慆慆而不萉兮，卒陨身乎世祸。游圣门而靡救兮，虽覆醢其何补？固行行其必凶兮，免盗乱为赖道。形气发于根柢兮，柯叶汇而零茂。恐魍魉之责景兮，羌未得其云已。　　黎淳耀于高辛兮，芈强大于南汜。嬴取威于伯仪兮，姜本支乎三趾。既仁得其信然兮，仰天路而同轨。东邻虐而歼仁兮，王合位乎三五。戎女烈而丧孝兮，伯徂归于龙虎。发还师以成命兮，重醉行而自耦。震鳞漦于夏庭兮，匝三正而灭姬。巽羽化于宣宫兮，弥五辟而成灾。道修长而世短兮，夐冥默而不周。胥仍物而鬼诹兮，乃穷宙而达幽。妫巢姜于孺筮兮，旦筭祀于契龟。宣曹兴败于下梦兮，鲁卫名谥于铭谣。妣聆呱而劾石兮，许相理而鞫条。道混成而自然兮，术同原而分流。神先心以定命兮，命随行以消息。斡流迁其不济兮，故遭罹而嬴缩。三栾同于一体兮，虽移易而不忒。洞参差其纷错兮，斯众兆之所惑。周贾荡而贡愤兮，齐死生与祸福。抗爽言以矫情兮，信畏牺而忌鵩。　　所贵圣人至论兮，顺天性而断谊。物有欲而不居兮，亦有恶而不避。守孔约而不贰兮，乃輶德而无累。三仁殊于一致兮，夷惠舛而齐声。木偃息以蕃魏兮，申重茧以存荆。纪焚躬以卫上兮，皓颐志而弗倾。侯草木之区别兮，苟能实其必荣。要没世而不朽兮，乃先民之所程。观天网之纮覆兮，实棐谌而相训。谟先圣之大猷兮，亦邻德而助信。虞韶美而仪凤兮，孔忘味于千载。素文信而厎麟兮，汉宾祚于异代。精通灵而感物兮，神动气而入微。养流睇而猿号兮，李虎发而石开。非精诚其焉通兮，苟无实其孰信？操末技犹必然兮，矧耽躬于道真。登孔昊而上下兮，纬群龙之所经。朝贞观而夕化兮，犹諠己而遗形。若胤彭而偕老兮，诉来哲而通情。　　乱曰：天造草昧，立性命兮。复心弘道，惟圣贤兮。浑元运物，流不处兮。保身遗名，民之表兮。舍生取谊，以道用兮。忧伤夭物，忝莫痛兮。皓尔太素，曷渝色兮。尚越其几，沦神域兮。","dynasty":"两汉","tags":"辞赋精选，抒情，自白","title":"幽通赋"}
{"author":"班固","content":"　　东都主人喟然而叹曰：“痛乎风俗之移人也。子实秦人，矜夸馆室，保界河山，信识昭、襄而知始皇矣，乌睹大汉之云为乎？夫大汉之开元也，奋布衣以登皇位，由数期而创万代，盖六籍所不能谈，前圣靡得言焉当此之时，功有横而当天，讨有逆而顺民。故娄敬度势而献其说，萧公权宜而拓其制。时岂泰而安之哉，计不得以已也。吾子曾不是睹，顾曜后嗣之末造，不亦暗乎？今将语子以建武之治，永平之事，监于太清，以变子之惑志。往者王莽作逆，汉祚中缺，天人致诛，六合相灭。于时之乱，生人几亡，鬼神泯绝，壑无完柩，郛罔遗室。原野厌人之肉，川谷流人之血，秦、项之灾，犹不克半，书契以来，未之或纪。故下人号而上诉，上帝怀而降监，乃致命乎圣皇。于是圣皇乃握乾符，阐坤珍，披皇图，稽帝文，赫然发愤，应若兴云，霆击昆阳，凭怒雷震。遂超大河，跨北岳，立号高邑，建都河、洛。绍百王之荒屯，因造化之荡涤，体元立制，继天而作。系唐统，接汉绪，茂育群生，恢复疆宇，勋兼乎在昔，事勤乎三五。岂特方轨并迹，纷纷后辟，治近古之所务，蹈一圣之险易云尔哉。且夫建武之元，天地革命，四海之内，更造夫妇，肇有父子，君臣初建，人伦实始，斯乃伏牺氏之所以基皇德也。分州土，立市朝，作盘舆，造器械，斯乃轩辕氏之所以开帝功也。龚行天罚，应天顺人，斯乃汤、武之所以昭王业也。迁都改邑，有殷宗中兴之则焉。即土之中，有周成隆平之制焉。不阶尺土一人之柄，同符乎高祖。克己复礼，以奉终始，允恭乎孝文。宪章稽古，封岱勒成，仪炳乎世宗。　　案《六经》而校德，眇古昔而论功，仁圣之事既该，而帝王之道备矣。至于永平之际，重熙而累洽，盛三雍之上仪，修衮龙之法服，铺鸿藻，信景铄，扬世庙，正雅乐。人神之和允洽，群臣之序既肃。乃动大辂，遵皇衢，省方巡狩，穷览万国之有无，考声教之所被，散皇明以烛幽。然后增周旧，修洛邑，扇巍巍，显翼翼。光汉京于诸夏，总八方而为之极。是以皇城之内，宫室光明，阙庭神丽，奢不可逾，俭不能侈。外则因原野以作苑，填流泉而为沼，发苹藻以潜鱼，丰圃草以毓兽，制同乎梁邹，谊合乎灵囿。若乃顺时节而搜狩，简车徒以讲武，则必临之以《王制》，考之以《风》《雅》，历《驺虞》，览《驷铁》，嘉《车攻》，采《吉日》，礼官整仪，乘舆乃出。于是发鲸鱼，铿华钟，登玉辂，乘时龙，凤盖棽丽，和銮玲珑，天官景从，寝威盛容。山灵护野，属御方神，雨师泛洒，风伯清尘，千乘雷起，万骑纷纭，元戎竟野，戈铤彗云，羽旄扫霓，旌旗拂天。焱焱炎炎，扬光飞文，吐焰生风，欱野喷山，日月为之夺明，丘陵为之摇震。遂集乎中囿，陈师案屯，骈部曲，列校队，勒三军，誓将帅。然后举烽伐鼓，申令三驱，輶车霆激，骁骑电骛，由基发射范氏施御，弦不睼禽，辔不诡遇，飞者未及翔，走者未及去。指顾倏忽，获车已实，乐不极盘，杀不尽物，马踠余足，士怒未渫，先驱复路，属车案节。于是荐三牺，效五牲，礼神祇，怀百灵，觐明堂，临辟雍，扬缉熙，宣皇风，登灵台，考休徵。俯仰乎乾坤，参象乎圣躬，目中夏而布德，瞰四裔而抗棱。西荡河源，东澹海漘，北动幽崖，南趯朱垠。殊方别区，界绝而不邻。自孝武之所不征，孝宣之所未臣，莫不陆讋水栗，奔走而来宾。遂绥哀牢，开永昌，春王三朝，会同汉京。是日也，天子受四海之图籍，膺万国之贡珍，内抚诸夏，外绥百蛮。尔乃盛礼兴乐，供帐置乎云龙之庭，陈百寮而赞群后，究皇仪而展帝容。于是庭实千品，旨酒万钟，列金罍，班玉觞，嘉珍御，太牢飨。尔乃食举《雍》彻，太师奏乐，陈金石，布丝竹，钟鼓铿鍧，管弦烨煜。抗五声，极六律，歌九功，舞八佾，《韶》《武》备，泰古华。四夷间奏，德广所及，僸佅兜离，罔不具集。万乐备，百礼暨，皇欢浃，群臣醉，降烟熅，调元气，然后撞钟告罢，百寮遂退。于是圣上亲万方之欢娱，又沐浴于膏泽，惧其侈心之将萌，而怠于东作也，乃申旧间，下明诏，命有司，班宪度，昭节俭，示太素。去后宫之丽饰，损乘舆之服御，抑工商之淫业，兴农桑之盛务。遂令海内弃末而反本，背伪而归真，女修织纴，男务耕耘，器用陶匏，服尚素玄，耻纤靡而不服，贱奇丽而弗珍，捐金于山，沈珠于渊。于是百姓涤瑕荡秽而镜至清，形神寂漠，耳目弗营，嗜欲之源灭，廉耻之心生，莫不优游而自得，玉润而金声。是以四海之内，学校如林，庠序盈门，献酬交错，俎豆莘莘，下舞上歌，蹈德咏仁。登降饪宴之礼既毕，因相与嗟叹玄德，谠言弘说，咸含和而吐气，颂曰：“盛哉乎斯世！”今论者但知诵虞、夏之《书》，咏殷、周之《诗》，讲羲、文之《易》，论孔氏之《春秋》，罕能精古今之清浊，究汉德之所由。唯子颇识旧典，又徒驰骋乎末流。温故知新已难，而知德者鲜矣。且夫僻界西戎，险阻四塞，修其防御，孰与处乎土中，平夷洞达，万方辐凑？秦岭、九崚，泾、渭之川，曷若四渎、五岳，带河溯洛，图书之渊？建章、甘泉，馆御列仙，孰与灵台、明堂，统和天人？太液、昆明，鸟兽之囿，曷若辟雍海流，道德之富？游侠逾侈，犯义侵礼，孰与同履法度，翼翼济济也？子徒习秦阿房之造天，而不知京洛之有制也。识函谷之可关，而不知王者之无外也。主人之辞未终，西都宾矍然失容，逡巡降阶，揲然意下，捧手欲辞。”主人曰：“复位，今将授予以五篇之诗。”宾既卒业，乃称曰：“美哉乎斯诗！义正乎扬雄，事实乎相如，匪唯主人之好学，盖乃遭遇乎斯时也。小子狂简，不知所裁，既闻正道，请终身而诵之。”","dynasty":"两汉","tags":"叙事，议论","title":"东都赋"}
{"author":"班固","content":"　　霍光，字子孟，票骑将军去病弟也。父中孺，河东平阳人也，以县吏给事平阳侯家，与侍者卫少儿私通而生去病。中孺吏毕归家，娶妇生光，因绝不相闻。久之，少儿女弟子夫得幸于武帝，立为皇后，去病以皇后姊子贵幸。既壮大，乃自知父为霍中孺，未及求问，会为票骑将军击匈奴，道出河东，河东太守郊迎，负弩矢先驱至平阳传舍，遣吏迎霍中孺。中孺趋入拜谒，将军迎拜，因跪曰：“去病不早自知为大人遗体也。”中孺扶服叩头，曰：“老臣得托命将军，此天力也。”去病大为中孺买田宅奴婢而去。还，复过焉，乃将光西至长安，时年十余岁，任光为郎，稍迁诸曹侍中。去病死后，光为奉车都尉光禄大夫，出则奉车，入侍左右，出入禁闼二十余年，小心谨慎，未尝有过，甚见亲信。征和二年，卫太子为江充所败，而燕王旦、广陵王胥皆多过失。是时上年老，宠姬钩弋赵倢伃有男，上心欲以为嗣，命大臣辅之。察群臣唯光任大重，可属社稷。上乃使黄门画者画周公负成王朝诸侯以赐光。后元二年春，上游五柞宫，病笃，光涕泣问曰：“如有不讳，谁当嗣者？”上曰：“君未谕前画意邪？立少子，君行周公之事。”上以光为大司马大将军，日磾为车骑将军，及太仆上官桀为左将军，搜粟都尉桑弘羊为御史大，皆拜卧内床下，受遗诏辅少主。明日，武帝崩，太子枭尊号，是为孝昭皇帝。帝年八岁，政事一决于光。遗诏封光为博陆侯。　　光为人沉静详审，长才七尺三寸，白皙，疏眉目，美须髯。每出入下殿门，止进有常处，郎仆射窃识视之，不失尺寸，其资性端正如此。初辅幼主，政自己出，天下想闻其风采。殿中尝有怪，一夜群臣相惊，光召尚符玺郎郎不肯授光。光欲夺之，郎按剑曰：“臣头可得，玺不可得也！”光甚谊之。明日，诏增此郎秩二等。众庶莫不多光。　　光与左将军桀结婚相亲，光长女为桀子安妻，有女年与帝相配，桀因帝姊鄂邑盖主内安女后宫为倢伃，数月立为皇后。父安为票骑将军，封桑乐侯。光时休沐出，桀辄入代光决事。桀父子既尊盛，而德长公主。公主内行不修，近幸河间丁外人。桀、安欲为外人求封，幸依国家故事以列侯尚公主者，光不许。又为外人求光禄大夫，欲令得召见，又不许。长主大以是怨光。而桀、安数为外人求官爵弗能得，亦惭。自先帝时，桀已为九卿，位在光右。及父子并为将军，有椒房中宫之重，皇后亲安女，光乃其外祖，而顾专制朝事，由是与光争权。　　燕王旦自以昭帝兄，常怀怨望。及御史大夫桑弘羊建造酒榷盐铁，为国兴利，伐其功，欲为子弟得官，亦怨恨光。于是盖主、上官桀、安及弘羊皆与燕王旦通谋，诈令人为燕王上书，言光出都肄羽林，道上称跸，太官先置；又引苏武前使匈奴，拘留二十年不降，还乃为典属国，而大将军长史敞亡功为搜粟都尉；又擅调益莫府校尉；光专权自恣，疑有非常，臣旦愿归符玺，入宿卫，察奸臣变。候司光出沐日奏之。桀欲从中下其事，桑弘羊当与诸大臣共执退光。书奏，帝不肯下。　　明旦，光闻之，止画室中不入。上问：“大将军安在？”左将军桀对曰：“以燕王告其罪，故不敢入。”有诏召大将军。光入，免冠军顿首谢，上曰：“将军冠。朕知是书诈也，将军亡罪。”光曰：“陛下何以知之？”上曰：“将军之广明，都郎属耳。调校尉以来未能十日，燕王何以得知之？且将军为非，不须校尉。”是时帝年十四，尚书左右皆惊，而上书者果亡，捕之甚急。桀等惧，白上：“小事不足遂。”上不听。　　后桀党与有谮光者，上辄怒曰：“大将军忠臣，先帝所属以辅朕身，敢有毁者坐之。”自是桀等不敢复言，乃谋令长公主置酒请光，伏兵格杀之，因废帝，迎立燕王为天子。事发觉，光尽诛桀、安、弘羊、外人宗族。燕王、盖主皆自杀。光威震海内。昭帝既冠，遂委任光，迄十三年，百姓充实，四夷宾服。　　元平元年，昭帝崩，亡嗣。武帝六男独有广陵王胥在，群臣议所立，咸持广陵王。王本以行失道，先帝所不用。光内不自安。郎有上书言：“周太王废太伯立王季，文王舍伯邑考立武王，唯在所宜，虽废长立少可也。广陵王不可以承宗庙。”言合光意。光以其书视丞相敞等，擢郎为九江太守，即日承皇太后诏，遣行大鸿胪事少府乐成、宗正德、光禄大夫吉、中郎将利汉迎昌邑王贺。　　贺者，武帝孙，昌邑哀王子也。既至，即位，行淫乱。光忧懑，独以问所亲故吏大司农田延年。延年曰：“将军为国柱石，审此人不可，何不建白太后，更选贤而立之？”光曰：“今欲如是，于古尝有此否？”延年曰：“伊尹相殷，废太甲以安宗庙，后世称其忠。将军若能行此，亦汉之伊尹也。”光乃引延年给事中，阴与车骑将军张安世图计，遂召丞相、御史、将军、列侯、中二千石、大夫、博士会议未央宫。光曰：“昌邑王行昏乱，恐危社稷，如何？”群臣皆惊鄂失色，莫敢发言，但唯唯而已。田延年前，离席按剑，曰：“先帝属将军以幼孤，寄将军以天下，以将军忠贤能安刘氏也。今群下鼎沸，社稷将倾，且汉之传谥常为孝者，以长有天下，令宗庙血食也。如令汉家绝祀，将军虽死，何面目见先帝于地下乎？今日之议，不得旋踵。群臣后应者，臣请剑斩之。”光谢曰：“九卿责光是也。天下匈匈不安，光当受难。”于是议者皆叩头，曰：“万姓之命在于将军，唯大将军令。”　　光即与群臣俱见白太后，具陈昌邑王不可以承宗庙状。皇太后乃车驾幸未央承明殿，诏诸禁门毋内昌邑群臣。王入朝太后还，乘辇欲归温室，中黄门宦者各持门扇，王入，门闭，昌邑群臣不得入。王曰：“何为？”大将军跪曰：“有皇太后诏，毋内昌邑群臣。”王曰：“徐之，何乃惊人如是！”光使尽驱出昌邑群臣，置金马门外。车骑将军安世将羽林骑收缚二百余人，皆送廷尉诏狱。令故昭帝侍中中臣侍守王。光敕左右：“谨宿卫，卒有物故自裁，令我负天下，有杀主名。”王尚未自知当废，谓左右：“我故群臣从官安得罪，而大将军尽系之乎？”顷之，有太后诏召王。王闻召，意恐，乃曰：“我安得罪而召我哉！”太后被珠襦，盛服坐武帐中，侍御数百人皆持兵，期门武士陛戟，陈列殿下。群臣以次上殿，召昌邑王伏前听诏。光与群臣连名奏王，……荒淫迷惑，失帝王礼谊，乱汉制度，……当废。……皇太后诏曰：“可。”光令王起拜受诏，王曰：“闻天子有争臣七人，虽无道不失天下。”光曰：“皇太后诏废，安得天子！”乃即持其手，解脱其玺组，奉上太后，扶王下殿，出金马门，群臣随送。王西面拜，曰：“愚戆不任汉事。”起就乘舆副车。大将军光送至昌邑邸，光谢曰：“王行自绝于天，臣等驽怯，不能杀身报德。臣宁负王，不敢负社稷。愿王自爱，臣长不复见左右。”光涕泣而去。群臣奏言：“古者废放之人屏于远方，不及以政，请徙王贺汉中房陵县。”太后诏归贺昌邑，赐汤沐邑二千户。昌邑群臣坐亡辅导之谊，陷王于恶，光悉诛杀二百余人。出死，号呼市中曰：“当断不断，反受其乱。”　　光坐庭中，会丞相以下议定所立。广陵王已前不用，及燕刺王反诛，其子不在议中。近亲唯有卫太子孙号皇曾孙在民间，咸称述焉。光遂与丞相敞等上奏曰：“《礼》曰：‘人道亲亲故尊祖，尊祖故敬宗。’大宗亡嗣，择支子孙贤者为嗣。孝武皇帝曾孙病已，武帝时有诏掖庭养视，至今年十八，师受《诗》、《论语》、《孝经》，躬行节俭，慈仁爱人，可以嗣孝昭皇帝后，奉承祖宗庙，子万姓。臣昧死以闻。”皇太后诏曰：“可。”光遣宗正刘德至曾孙家尚冠里，洗沐赐御衣，太仆以軨车迎曾孙就斋宗正府，入未央宫见皇太后，封为阳武侯。而光奉上皇帝玺绶，谒于高庙，是为孝宣皇帝。　　明年，下诏曰：“夫褒有德，赏元功，古今通谊也。大司马大将军光宿卫忠正，宣德明恩，守节秉谊，以安宗庙。其以河北、东武阳益封光万七千户。”与故所食凡二万户。赏赐前后黄金七千斤，钱六千万，杂缯三万匹，奴婢百七十人，马二千匹，甲第一区。　　自昭帝时，光子禹及兄孙云皆中郎将，云弟山奉车都尉侍中，领胡越兵。光两女婿为东西宫卫尉，昆弟、诸婿、外孙皆奉朝请，为诸曹大夫，骑都尉、给事中。党亲连体，根据于朝廷。光自后元秉持万机，及上即位，乃归政。上谦让不受，诸事皆先关白光，然后奏御天子。光每朝见，上虚己敛容，礼下之已甚。　　光秉政前后二十年。地节二年春病笃，车驾自临问光病，上为之涕泣。光上书谢恩曰：“愿分国邑三千户，以封兄孙奉车都尉山为列侯，奉兄骠骑将军去病祀。”事下丞相御史，即日拜光子禹为右将军。　　光薨，上及皇太后亲临光丧。太中大夫任宣与侍御史五人持节护丧事。中二千石治莫府冢上。赐金钱、缯絮、绣被百领，衣五十箧，璧珠玑玉衣，梓宫、便房、黄肠题凑各一具，枞木外臧椁十五具。东园温明，皆如乘舆制度。载光尸柩以辒辌车，黄屋在纛，发材官轻车北军五校士军陈至茂陵，以送其葬。谥曰宣成侯。发三河卒穿复士，起冢祠堂。置园邑三百家，长丞奉守如旧法。　　初，霍氏指西汉权臣霍光子孙奢侈，茂陵徐生曰：“霍氏必亡。夫奢则不逊，不逊必侮上；侮上者，逆道也。在人之右，众必害之。霍氏秉权日久，害之者多矣。天下害之，而又行以逆道，不亡何待！”乃上疏，言：“霍氏泰盛；陛下即爱厚之，宜以时抑制，无使至亡。”书三上，辄报闻。　　其后，霍氏诛灭，而告霍氏者皆封。人为徐生上书曰：“臣闻客有过主人者，见其灶直突注：突，烟囱，傍有积薪。客谓主人：‘更为曲突，远徙其薪；不者，且有火患。’主人嘿然不应。俄而家果失火，邻里共救之，幸而得息。于是杀牛置酒，谢其邻人。灼烂者在于上行，余各以功次座，而不录言曲突者。人谓主人曰：‘乡使听客之言，不费牛酒，终亡火患。今论功而请宾，曲突徙薪无恩泽，焦头烂额为上客耶?’主人乃寤而请之。今茂陵徐福数上书言霍氏且有变，宜防绝之。乡使福说得行，则国亡裂土出爵之费，臣亡逆乱诛灭之败。往事既已，而福独不蒙其功。唯陛下察之——贵徙薪曲突之策，使居焦发灼烂之右。”上乃赐福帛十匹，后以为郎。　　宣帝始立，谒见高庙，大将军霍光从骖乘，上内严惮之，若有芒刺在背。后车骑将军张安世代光骖乘，天子从容肆体，甚安近焉。及光身死。而宗族竟诛。故俗传之曰：“威震主者不畜。霍氏之祸，萌于骖乘。”　　赞曰：霍光以结发内侍，起于阶闼之间，确然秉志，谊形于主。受襁褓之托，任汉室之寄，当庙堂，拥幼君，摧燕王，仆上官，因权制敌，以成其忠。处废置之际，临大节而不可夺，遂匡国家，安社稷。拥昭立宣，光为师保，虽周公、阿衡，何以加此！然光不学亡术，暗于大理，阴妻邪谋，立女为后，湛溺盈溢之欲，以增颠覆之祸，死财三年，宗族诛夷，哀哉！昔霍叔封于晋，晋即河东，光岂其苗裔乎？金日磾夷狄亡国，羁虏汉庭，而以笃敬寤主，忠信自著，勒功上将，传国后嗣，世名忠孝，七世内侍，何其盛也！本以休屠作金人为祭天主，故因赐姓金氏云。","dynasty":"两汉","tags":"传记","title":"霍光传(节选)"}
{"author":"班固","content":"于昭明堂。明堂孔阳。圣皇宗祀。穆穆煌煌。上帝宴飨。五位时序。谁其配之。世祖光武。普天率土。各以其职。猗欤缉熙。允怀多福。","dynasty":"两汉","title":"明堂诗"}
{"author":"班固","content":"乃流辟雍。辟雍汤汤。圣皇莅止。造舟为梁。皤皤国老。乃父乃兄。抑抑威仪。孝友光明。于赫太上。示我汉行。洪化惟神。永观厥成。","dynasty":"两汉","title":"辟雍诗"}
{"author":"班固","content":"乃经灵台。灵台既崇。帝勤时登。爰考休征。三光宣精。五行布序。习习祥风。祁祁甘雨。百谷蓁蓁。庶草蕃庑。屡惟丰年。于皇乐胥。","dynasty":"两汉","title":"灵台诗"}
{"author":"班固","content":"岳修贡兮川效珍。吐金景兮歊浮云。宝鼎见兮色纷缊。焕其炳兮被龙文。登祖庙兮享圣神。昭灵德兮弥亿年。","dynasty":"两汉","title":"宝鼎诗"}
{"author":"班固","content":"启灵篇兮披瑞图。获白雉兮效素乌。嘉祥阜兮集皇都。发皓羽兮奋翘英。容洁朗兮于纯精。彰皇德兮侔周成。永延长兮膺天庆。","dynasty":"两汉","title":"白雉诗"}
{"author":"班固","content":"因露寝兮产灵芝。象三德兮瑞应图。延寿命兮光此都。配上帝兮象太微。参日月兮扬光辉。","dynasty":"两汉","title":"论功歌诗"}
{"author":"班固","content":"后土化育兮四时行。修灵液养兮元气覆。冬同云兮春霡霂。膏泽洽兮殖嘉谷。","dynasty":"两汉","title":"论功歌诗"}
{"author":"班固","content":"三王德弥薄。惟后用肉刑。太苍令有罪。就递长安城。自恨身无子。困急独茕茕。小女痛父言。死者不可生。上书诣阙下。思古歌鸡鸣。忧心摧折裂。晨风扬激声。圣汉孝文帝。恻然感至情。百男何愦愦。不如一缇萦。","dynasty":"两汉","title":"咏史"}
{"author":"班固","content":"长安何纷纷。诏葬霍将军。刺绣被百领。县官给衣衾。","dynasty":"两汉","title":"诗"}
{"author":"班固","content":"宝剑值千金。指之干树枝。","dynasty":"两汉","title":"诗"}
{"author":"班固","content":"因露寝兮产灵芝。象三德兮瑞应图。延寿命兮光此都。配上帝兮象太微。参日月兮扬光辉。","dynasty":"两汉","title":"论功歌诗二首其一灵芝歌"}
{"author":"班固","content":"后土化育兮四时行。修灵液养兮元气覆。冬同云兮春霢霂。膏泽洽兮殖嘉谷。","dynasty":"两汉","title":"论功歌诗二首其二嘉禾歌"}
{"author":"班固","content":"供时有度量，异好有团方。来风堪避暑，静夜致清凉。","dynasty":"两汉","title":"竹扇诗"}
{"author":"陈寂","content":"看人变化百年中，岂有知音与我同。霜露渍馀苍栝老，凤鸾飞罢彩云空。閒来岁月心难托，乱后琴尊耳乍聋。去了莫从詹尹问，世间何处见穷通。","dynasty":"当代","title":"七律"}
{"author":"陈寂","content":"案上丹青寄兴微，煮茶疑与我心违。高情可是周元素，写出渊明醉后归。","dynasty":"当代","title":"子玉写渊明醉归图见赠"}
{"author":"陈寂","content":"春云秋雨已多时，天女无踪梦破迟。侧帽填词君亦老，画禅谁逮虎头痴。","dynasty":"当代","title":"奉赠一首"}
{"author":"陈寂","content":"今人不及古人狂，庄惠相知尔我忘。欲买忽陪□砚瓦，自惊泉石入膏肓。","dynasty":"当代","title":"自献一首"}
{"author":"陈寂","content":"春来也有愁时候，怕见荼蘼瘦。况萧疏雨隔帘声，流尽满塘新水响泠泠。清明寒食寻常过，旧梦仍难破。劝君今夜莫思量，恐被隔年情事断人肠。","dynasty":"当代","title":"虞美人奉和迟园"}
{"author":"陈寂","content":"宿草已乾几岁，前缘未了三生。旧时风月少年情，絮影萍花无定。莫问海棠开否，捲帘浑觉心惊。翻书泼茗事零星，剩忆小楼人静。","dynasty":"当代","title":"西江月和迟园"}
{"author":"陈寂","content":"问君何苦追前事，一生好在朦胧里。正值落梅天，风光太可怜。江头连夜雨，雨气随船渡。蝴蝶怨荷花，思家不见家。","dynasty":"当代","title":"菩萨蛮"}
{"author":"陈寂","content":"画室谭禅多逸气。彩笔如龙，点出清湘意。合与释迦为弟子。文殊上士原非二。酒畔不须论世事。撞破玄关，早悟莲华旨。日暮聊将修竹倚，悲歌那许同燕市。","dynasty":"当代","title":"鹊踏枝写赠迟园大师"}
{"author":"谌祜","content":"旧者今不见，今者旧不知。万古明月在，千山黄云飞。","dynasty":"宋代","title":"句"}
{"author":"谌祜","content":"汉殿落花龙衮弃，周原荒棘虎营新。","dynasty":"宋代","title":"句"}
{"author":"谌祜","content":"何事重来看明月，不堪垂老向西风。","dynasty":"宋代","title":"句"}
{"author":"谌祜","content":"后无关险无中士，大夜宜春狐昼舞。万户千门草绿深。芦叶卷吹红日暮。","dynasty":"宋代","title":"句"}
{"author":"谌祜","content":"胡笳明月夜，汉节秋风前。此士已骨朽，此名至今传。","dynasty":"宋代","title":"句"}
{"author":"谌祜","content":"花閒笑语从云散，天下英雄岂陆沈。","dynasty":"宋代","title":"句"}
{"author":"谌祜","content":"花今国在横浦南，看谁冰雪来同参。入南出南此时节，元佑名卿花底雪。骨香直到桑海翻，花尚永存香岂灭。","dynasty":"宋代","title":"句"}
{"author":"谌祜","content":"花柳晴光新态度，江湖春梦老英雄。","dynasty":"宋代","title":"句"}
{"author":"谌祜","content":"黄叶枝头又早春，红花景里多明日。任翻河汉风北来，终是乾坤日东出。","dynasty":"宋代","title":"句"}
{"author":"谌祜","content":"笳鼓宫商塞外归，似此殊勋古难匹。后来渭上朝正月，尚忆祁连冢中骨。","dynasty":"宋代","title":"句"}
{"author":"谌祜","content":"莫将黩武议前朝，今日人思此奇绝。","dynasty":"宋代","title":"句"}
{"author":"谌祜","content":"南极大明秋气迥，西风吹梦泰阶平。","dynasty":"宋代","title":"句"}
{"author":"谌祜","content":"霓裳风秋舞天半，舞到玉花飞石栈。三台四辅绕星垣，只一曲中知后患。风流天子悟转圜，不见蜀山横翠面。","dynasty":"宋代","title":"句"}
{"author":"谌祜","content":"千帆过眼人何在，一笛穿云水自横。","dynasty":"宋代","title":"句"}
{"author":"谌祜","content":"千山落木秋来客，两袖西风旦过僧。","dynasty":"宋代","title":"句"}
{"author":"谌祜","content":"屈原离骚芳草遍，召南治世梅先见。皎如佩玉上清来，不敢班渠国风变。","dynasty":"宋代","title":"句"}
{"author":"谌祜","content":"日月任从愁里过，客尘常向静中参。","dynasty":"宋代","title":"句"}
{"author":"谌祜","content":"塞云横蜀栈，胡马出巴陵。","dynasty":"宋代","title":"句"}
{"author":"谌祜","content":"山花笑人人似醉，劝农文似天花坠。农今一杯回劝官，吏瘠民肥官有利。官休休，民休休，劝农文在墙壁头。官此日，民此日，官酒三行官事毕。","dynasty":"宋代","title":"句"}
{"author":"谌祜","content":"社稷新亭涕，山河禹贡书。","dynasty":"宋代","title":"句"}
{"author":"谌祜","content":"失道原不在阴陵，放逐义帝知亡形。西风所过皆残灭，不据关险都彭城。","dynasty":"宋代","title":"句"}
{"author":"谌祜","content":"五更历转花红在，万里晴光草绿敷。","dynasty":"宋代","title":"句"}
{"author":"谌祜","content":"世情江水淡，心事海鸥知。","dynasty":"宋代","title":"句"}
{"author":"谌祜","content":"梦犹平昔醒来别，忆到儿童事转长。","dynasty":"宋代","title":"句"}
{"author":"谌祜","content":"事去尚时寻败局，老来犹日读何书。","dynasty":"宋代","title":"句"}
{"author":"谌祜","content":"蜀天过雨浮岚翠，汉地连云小麦黄。","dynasty":"宋代","title":"句"}
{"author":"谌祜","content":"术岂有灵能起死，梦从何处忍忘归。","dynasty":"宋代","title":"句"}
{"author":"谌祜","content":"树带夕阳雅半集，萑寒秋浦雁初来。","dynasty":"宋代","title":"句"}
{"author":"谌祜","content":"陶写有时欣律熟，去年无著证炉芬。","dynasty":"宋代","title":"句"}
{"author":"谌祜","content":"天地浮萍云聚散，江山罨画月西东。","dynasty":"宋代","title":"句"}
{"author":"谌祜","content":"天教向老逢春在，诗且忘忧此命通。","dynasty":"宋代","title":"句"}
{"author":"谌祜","content":"天开汉统王巴蜀，云从秦繇起沛丰。","dynasty":"宋代","title":"句"}
{"author":"谌祜","content":"天开暝色云千里，雨洗秋空月十分。","dynasty":"宋代","title":"句"}
{"author":"谌祜","content":"天空日照阴霾伏，八表天开泰象同。","dynasty":"宋代","title":"句"}
{"author":"谌祜","content":"万国梦囘秦月在，千年事过蜀云飞。","dynasty":"宋代","title":"句"}
{"author":"谌祜","content":"万壑松风天鼓吹，四围花月锦帘栊。","dynasty":"宋代","title":"句"}
{"author":"谌祜","content":"王侯蚁穴青青草，鼓吹蛙庐焱焱镫。","dynasty":"宋代","title":"句"}
{"author":"谌祜","content":"诗到二南风化在，句流三谢语言工。","dynasty":"宋代","title":"句"}
{"author":"谌祜","content":"动地百年无桀蹠，后天一寿有颜曾。","dynasty":"宋代","title":"句其三"}
{"author":"谌祜","content":"封浚九州尧舜禹，典刑万世契夔龙。","dynasty":"宋代","title":"句其六"}
{"author":"谌祜","content":"陶写有时欣律熟，去来无著證炉芬。","dynasty":"宋代","title":"句其七"}
{"author":"谌祜","content":"不知元祐今何日，慨想儋翁过此时。","dynasty":"宋代","title":"句其十"}
{"author":"谌祜","content":"中原一发天涯梦，元祐孤臣海外归。","dynasty":"宋代","title":"句其十七"}
{"author":"谌祜","content":"看翻后夜月回照，梦忆前生地不同。","dynasty":"宋代","title":"句其十九"}
{"author":"谌祜","content":"树带夕阳雅半集，藋寒秋浦雁初来。","dynasty":"宋代","title":"句其二十八"}
{"author":"谌祜","content":"交游雨过三生梦，今古风前酒一杯。","dynasty":"宋代","title":"句其二十九"}
{"author":"谌祜","content":"风雨昼酣秦地阔，关河春梦楚云低。","dynasty":"宋代","title":"句其三十四"}
{"author":"谌祜","content":"潮回海北风偏壮，秋满江南客未归。","dynasty":"宋代","title":"句其四十五"}
{"author":"谌祜","content":"万国梦回秦月在，千年事过蜀云飞。","dynasty":"宋代","title":"句其六十"}
{"author":"谌祜","content":"西风客老雄心在，泰古人稀侠骨香。","dynasty":"宋代","title":"句其六十三"}
{"author":"谌祜","content":"燕尚有情迎社到，蝶空无梦过时休。","dynasty":"宋代","title":"句其七十七"}
{"author":"谌祜","content":"归棹舞风鸥不下，愁笳吹月雁斜行。","dynasty":"宋代","title":"句其八十六"}
{"author":"谌祜","content":"歌舞从儿女，艰难忆父兄。","dynasty":"宋代","title":"句其八十八"}
{"author":"谌祜","content":"星辰天北户，汉沔国西门。","dynasty":"宋代","title":"句其九十七"}
{"author":"谌祜","content":"国被儒冠误，如今尚忍言。雪霜昏日月，盗贼满乾坤。","dynasty":"宋代","title":"句其九十九"}
{"author":"谌祜","content":"江头春水多，汤汤今复古。不载落花回，只载斜阳去。","dynasty":"宋代","title":"句其一○四"}
{"author":"谌祜","content":"茂陵秋草不如钱，老尽日光行宇宙。","dynasty":"宋代","title":"句其一一○"}
{"author":"谌祜","content":"江山落日前朝梦，风雨黄华太古心。","dynasty":"宋代","title":"句"}
{"author":"谌祜","content":"江头春水多，汤汤今复古。不载落花回，只载斜阳流。","dynasty":"宋代","title":"句"}
{"author":"谌祜","content":"巴云秋景薄，汉月夜光寒。","dynasty":"宋代","title":"句"}
{"author":"谌祜","content":"晋墅风流棋局散，江东柱石酒壶倾。","dynasty":"宋代","title":"句"}
{"author":"谌祜","content":"观空观化此凭栏，会合人间景一团。棋罢客随流水散，酒阑花带夕阳看。","dynasty":"宋代","title":"句"}
{"author":"谌祜","content":"聚火有莲知佛性，衡门无雁见交情。","dynasty":"宋代","title":"句"}
{"author":"谌祜","content":"看翻后夜月囘照，梦忆前生地不同。","dynasty":"宋代","title":"句"}
{"author":"谌祜","content":"克复归神主，多才自不难。","dynasty":"宋代","title":"句"}
{"author":"谌祜","content":"梨园曲谱韶音秘，响入马嵬花委地。开元不再宫不花，天街草绿西风起。","dynasty":"宋代","title":"句"}
{"author":"谌祜","content":"梁燕未归花尚在，杜鹃有恨月常孤。","dynasty":"宋代","title":"句"}
{"author":"谌祜","content":"梁有字题何岁月，藏无经在亦香镫。","dynasty":"宋代","title":"句"}
{"author":"谌祜","content":"两表蜀天开日月，三军汉地出旌旗。","dynasty":"宋代","title":"句"}
{"author":"谌祜","content":"两水夹城飘近远，万山拥翠绿参差。","dynasty":"宋代","title":"句"}
{"author":"谌祜","content":"六鳌倾侧动乾坤，国母巡荒护帝孙。北极星辰临草地，西风观阙卧花门。","dynasty":"宋代","title":"句"}
{"author":"谌祜","content":"落雁景翻秋宇迥，乱雅啼带夕阳飞。","dynasty":"宋代","title":"句"}
{"author":"谌祜","content":"马悲仙仗过，雁入海门斜。","dynasty":"宋代","title":"句"}
{"author":"谌祜","content":"茂陵秋草不如钱，老尽日光行宇宙。","dynasty":"宋代","title":"句"}
{"author":"谌祜","content":"交游雨过三生梦，今古风前酒一杯。","dynasty":"宋代","title":"句"}
{"author":"谌祜","content":"东郊独行冰玉时，江左诸贤王谢起。若以比花花或宜。自不矜持花亦耻。","dynasty":"宋代","title":"句"}
{"author":"谌祜","content":"白发风前酒，黄花雨后镫。","dynasty":"宋代","title":"句"}
{"author":"谌祜","content":"白发古今天北极，黄华宇宙客西风。","dynasty":"宋代","title":"句"}
{"author":"谌祜","content":"百年窗下棋千著，万事灯前酒一斟。","dynasty":"宋代","title":"句"}
{"author":"谌祜","content":"不知元佑今何日，慨想儋翁过此时。","dynasty":"宋代","title":"句"}
{"author":"谌祜","content":"层城楼橹看如画，三镇军民梦解围。","dynasty":"宋代","title":"句"}
{"author":"谌祜","content":"潮囘海北风偏壮，秋满江南客未归。","dynasty":"宋代","title":"句"}
{"author":"谌祜","content":"城上鸟乌知息战，陈前笳鼓缓妲装。将军斗大黄金印，犹待先登缚鬼章。","dynasty":"宋代","title":"句"}
{"author":"谌祜","content":"赤帜露光王汉地，锦帆波荡帝隋舟。","dynasty":"宋代","title":"句"}
{"author":"谌祜","content":"楚草泽深陈胜在，秦瓜地旷邵平閒。","dynasty":"宋代","title":"句"}
{"author":"谌祜","content":"此情消遣终难去，无路追寻岂是愚。","dynasty":"宋代","title":"句"}
{"author":"谌祜","content":"地上断无秦世草，山中犹读汉时书。","dynasty":"宋代","title":"句"}
{"author":"谌祜","content":"地上有钱流，冥閒无半字。自作槁木看，静阅沧江流。","dynasty":"宋代","title":"句"}
{"author":"谌祜","content":"归櫂舞风鸥不下，愁笳吹月雁斜行。","dynasty":"宋代","title":"句"}
{"author":"谌祜","content":"帝城烟冷江沱在，郿坞金多社稷危。","dynasty":"宋代","title":"句"}
{"author":"谌祜","content":"归来今夕岁云徂，且共平安酒一壶。浩劫定中逃得过，旧愁空外看来无。","dynasty":"宋代","title":"句"}
{"author":"谌祜","content":"动地百年无桀跖，后天一寿有颜曾。","dynasty":"宋代","title":"句"}
{"author":"谌祜","content":"短褐尚时吟杜曲，采芝何处问春峰。","dynasty":"宋代","title":"句"}
{"author":"谌祜","content":"蕃汉盛衰霜叶梦，陈隋兴废露华秋。","dynasty":"宋代","title":"句"}
{"author":"谌祜","content":"飞雨隔愁横笛后，残镫照梦落花前。","dynasty":"宋代","title":"句"}
{"author":"谌祜","content":"风雨低黄鹄，江湖老白鸥。","dynasty":"宋代","title":"句"}
{"author":"谌祜","content":"风雨黄花秋兴熟，江湖归路客愁轻。","dynasty":"宋代","title":"句"}
{"author":"谌祜","content":"封{氵壑}九州尧舜禹，典刑万世契夔龙。","dynasty":"宋代","title":"句"}
{"author":"谌祜","content":"凤城色映红云见，龙衮香飘紫气浮。","dynasty":"宋代","title":"句"}
{"author":"谌祜","content":"歌舞从儿女，艰难忆父兄。","dynasty":"宋代","title":"句"}
{"author":"谌祜","content":"隔云烽火山河旧，列土旌旗雨露深。","dynasty":"宋代","title":"句"}
{"author":"谌祜","content":"宫大阿房行日月，关通函谷混车书。","dynasty":"宋代","title":"句"}
{"author":"谌祜","content":"宫烛骊山酒未醒，妖星{目猋}{目猋}弄青荧。三朝伐叛知谋略，万国归心服典刑。","dynasty":"宋代","title":"句"}
{"author":"谌祜","content":"梦游碧落风偏急，望断金精月正中。","dynasty":"宋代","title":"句"}
{"author":"谌祜","content":"地势尊严今上国，天王明圣此中兴。","dynasty":"宋代","title":"句"}
{"author":"谌祜","content":"一声金殿玉阑干，一曲马嵬坡下土。夕阳空照古今愁，年年醉醒桃花雨。","dynasty":"宋代","title":"句"}
{"author":"谌祜","content":"梦临水月心先觉，看到霜空幻亦稀。","dynasty":"宋代","title":"句"}
{"author":"谌祜","content":"西风客老雄心在，泰古人稀侠骨香。","dynasty":"宋代","title":"句"}
{"author":"谌祜","content":"西风木叶吹秦晋，春雨桃华送古今。","dynasty":"宋代","title":"句"}
{"author":"谌祜","content":"昔谁醒中梦，今独梦中醒。万缘水上沤，百岁花前景。","dynasty":"宋代","title":"句"}
{"author":"谌祜","content":"弦管入春波面醉，云天开镜画中行。","dynasty":"宋代","title":"句"}
{"author":"谌祜","content":"向日不知今解老，他时应忆此何年。","dynasty":"宋代","title":"句"}
{"author":"谌祜","content":"星辰天北户，汉沔国西门。","dynasty":"宋代","title":"句"}
{"author":"谌祜","content":"雅翻汉月催黄发，雁断胡天想翠华。","dynasty":"宋代","title":"句"}
{"author":"谌祜","content":"雁过大江风帖帖，雅啼荒树日悠悠。","dynasty":"宋代","title":"句"}
{"author":"谌祜","content":"雁寒景落三山月，骑俊神通万里城。","dynasty":"宋代","title":"句"}
{"author":"谌祜","content":"燕尚有情迎社到，蜨空无梦过时休。","dynasty":"宋代","title":"句"}
{"author":"谌祜","content":"燕云海阔归鸿杳，蜀汉城荒戍马閒。","dynasty":"宋代","title":"句"}
{"author":"谌祜","content":"吴天北斗行宫在，汉节西风閒道归。","dynasty":"宋代","title":"句"}
{"author":"谌祜","content":"一日又从头上过，百年多在梦中行。","dynasty":"宋代","title":"句"}
{"author":"谌祜","content":"为惜旧时慈母线，宁甘今夜隔帘霜。","dynasty":"宋代","title":"句"}
{"author":"谌祜","content":"邑自乱来新鼓角，屋从兵后尚蓬蒿。","dynasty":"宋代","title":"句"}
{"author":"谌祜","content":"禹甸草荒昏雾遍，汉宫花梦昼云酣。","dynasty":"宋代","title":"句"}
{"author":"谌祜","content":"玉花嘶徼外，翠辇过云中。","dynasty":"宋代","title":"句"}
{"author":"谌祜","content":"月满商山夜，风高汉殿秋。","dynasty":"宋代","title":"句"}
{"author":"谌祜","content":"月明老树吟风鹤，露湿荒郊遍士枭。","dynasty":"宋代","title":"句"}
{"author":"谌祜","content":"月行虚空閒，月影印在水。月落影还无，一笑人閒世。","dynasty":"宋代","title":"句"}
{"author":"谌祜","content":"造物未尝私化外，英雄何事老隆中。","dynasty":"宋代","title":"句"}
{"author":"谌祜","content":"止水不留前世景，夕阳空照古人心。","dynasty":"宋代","title":"句"}
{"author":"谌祜","content":"中年叹忧患，不及儿童岁。今儿机械多，反不如人意。","dynasty":"宋代","title":"句"}
{"author":"谌祜","content":"中原一发天涯梦，元佑孤臣海外归。","dynasty":"宋代","title":"句"}
{"author":"谌祜","content":"壮日尚曾云出岫，暮年偏怪海扬尘。","dynasty":"宋代","title":"句"}
{"author":"谌祜","content":"紫微星奠三阶正，黄道天开万象新。","dynasty":"宋代","title":"句"}
{"author":"谌祜","content":"昨朝骨肉关情大，今日平安过望多。","dynasty":"宋代","title":"句"}
{"author":"谌祜","content":"一帆秋水渔歌远，半塔斜阳雁影高。","dynasty":"宋代","title":"句"}
{"author":"谌祜","content":"世言如花人薄命，谁识如花入卫霍。只今保塞愿称臣，鬓蝉夺却貂蝉勋。","dynasty":"宋代","title":"句"}
{"author":"谌祜","content":"昨日共吟今是梦，少时轻别老翻愁。","dynasty":"宋代","title":"句"}
{"author":"陈恭","content":"竹枝歌忆楚江天，曾向浔阳久泊船。君过石钟寻旧韵，我知鑪顶起新烟。故人寥落今谁在，好梦迢遥亦偶然。秋以为期犹未至，冷鸿疏草暮云边。","dynasty":"宋代","title":"次韵答友"}
{"author":"陈恭","content":"回首沧桑已数番，感怀无尽又何言。悲看世路皆危壑，喜共家人在故园。笔底有心神目远，来年多难骨犹存。连章句弗矜佳丽，风雅于今止一痕。","dynasty":"宋代","title":"感怀"}
{"author":"陈恭","content":"吴山烟树复如何，老去登临感慨多。似说怒涛仍白马，还看远嶂只青螺。三秋草色凌荷芰，万里閒云下薜萝。可惜江湖长浩荡，只供短发一高歌。","dynasty":"宋代","title":"吴山"}
{"author":"高之美","content":"四郡甘棠清到底，一枝丹桂庆流芳。","dynasty":"宋代","title":"句"}
{"author":"元晟","content":"吾见夫子德，谁云习相近。数仞不可窥，言味终难尽。处喧虑常澹，作吏心亦隐。更有嵩少峰，东南为胜引。","dynasty":"唐代","title":"送萧颖士赴东府，得引字"}
{"author":"元晟","content":"吾见夫子德，谁云习相近。数仞不可窥，言味终难尽。处喧虑常澹，作吏心亦隐。更有嵩少峰，东南为胜引。","dynasty":"唐代","title":"送萧颖士"}
{"author":"景元启","content":"一见话相投，半醉捧金瓯。眼角传心事，眉尖锁旧愁。绸缪，暗约些儿后。羞羞，羞得来不待羞。　　力困下秋千，缓步趿金莲。笑与情郎道，扶归曲槛边。俄然，欲语声娇颤。旋旋，旋得来不待旋。　　一捻楚宫腰，体态更妖娆。百媚将人，佯羞整凤翘。堪描，脸儿上扑堆著俏。娇娇，娇得来不待娇。　　明月转回廊，花影上纱窗。暗约湖山侧，低低问粉郎。端详，怕有人瞧望。荒荒，荒得来不待荒。　欢会　　梅月小窗横，斗帐惜娉婷。未语情先透，春娇酒半醒。书生，称了风流兴。卿卿，愿今宵闰一更。　孤另　　雨溜和风铃，客馆最难听。枕冷鸳衾剩，心焦睡不成。离情，闪得人孤另。山城，愿今宵只四更。　思情娘　　从他嫁了时，情怀两不知。终日病相思，如醉复如痴。鳞鸿虽有难投字。思知，今日里不如死。","dynasty":"元代","title":"【双调】得胜令_一见话相投"}
{"author":"景元启","content":"一春常费买花钱，锦营中惯曾游遍。酒斟金叵罗，人伴玉婵娟。急管繁弦，高楼上恣欢宴。　　【驻马听】骄马吟鞭，我是个酒社诗坛小状元。舞裙歌扇，伴着个风花雪月玉天仙。我把紫霜毫书满碧云笺，他撮着泥金袖绣彻红绒线。正当年，一团儿娇艳堪人羡。　　【雁儿落】蛾眉翡翠钿，玉腕黄金钏。酥胸兰麝香，檀口丁香煎。　　【德胜令】因此上典卖了洛阳田，重建座丽春园。安排下剪雪裁冰句，准备着尤云雨言。床边，放一卷崔氏春秋传。窗前，横一幅双生风月篇。　　【川拨掉】拚了个吃昏拳，怕甚么咽顽涎。割舍了铜斗儿家缘，铁板儿似盘缠。便日用三千，我其实少不得个娇滴滴玉人儿过遣，怕的是独自眠。　　【七弟兄】我这里告天：可怜，教我永团圆！原天公与我行方便，地连枝产朵并头连，天比翼生对双飞燕。　　【梅花酒】到春来景物妍，簪杏鬟鬟蝉，拾翠步金莲，听鸟并香肩。到夏来携手上采莲船，瓜初剖水晶丸，酒新泛蓿砂煎，鱼旋打锦鳞鲜。　　【收江南】呀！到秋来看四围红叶满山川，两行翠袖画堂前，看一轮明月照天边。到冬来雪花儿满天，蒸羊羔美酒庆丰年。　　【尾声】四时独占风流选，百年遂却于飞愿。常言道女貌郎才，恨惹情牵。将一对美满姻缘，万载千秋教人做笑话儿演。","dynasty":"元代","title":"【双调】新水令_一春常费买"}
{"author":"景元启","content":"东君去意切，梨花似雪。春宵窗外劣，翻来覆去睡不着也。欲待梦他胡蝶，诉我离别，则是睡不着也没话说。那更睡不着，把好梦成吴越。　　纱厨谩自设，难禁暑热。凉亭水阁欢宴也，翻来覆去睡不着也。便有再世陈抟，睡眼难合，则是睡不着也没话说。那更睡不着，把好梦成吴越。　　砧声捣夜月，蟾光蛟洁。嫦娥照人情惨切，翻天覆去睡不着也。你有圆缺，我有离别，则是睡不着也没话说。那更睡不着，把好梦成吴越。　　朔风太凛冽，银河冻结。红炉暖阁欢宴也，翻来覆去睡不着也。便有锦帐重重，绣被叠叠，则是睡不着也没话说。那更睡不着，把好梦成吴越。","dynasty":"元代","title":"【南吕】香罗带　四季题情"}
{"author":"景元启","content":"自由仙，对西风篱下醉金船。葛巾漉酒从吾愿，富贵由天。与渊明和一篇，君休羡，省部选乌台荐。好觑桐江钓叟，万古名传。　　自由仙，据胡床闲坐老梅边。彤云变态时舒卷，改尽山川。叹蓝关马不前，君休羡，八位转朝金殿。恰便似新晴雪霁，流水依然。　梅花　　月如牙，早庭前疏影印窗纱。逃禅老笔应难画，别样清佳。据胡床再看咱，山妻骂：为甚情牵挂？大都来梅花是我，我是梅花。","dynasty":"元代","title":"【双调】殿前欢　自乐"}
{"author":"景元启","content":"欲黄昏梅梢月明，动离愁酒阑人静。则被他檐铁声寒，翠被难温，致令得倦客伤情。听山城，又起更，角声幽韵，想他绣帏中和我一般孤另。","dynasty":"元代","title":"【中吕】上小楼　客情"}
{"author":"窦弘余","content":"胡尘犯阙冲关，金辂提携玉颜。云雨此时萧散，君王何日归还?伤心朝恨暮恨，回首千山万山。独望天边初月，蛾眉独自弯弯。","dynasty":"唐代","title":"广谪仙怨"}
{"author":"曹禾","content":"秋色淹高枕，萧疏镇日闲。官贫人不问，性冷病相关。深雨成空谷，虚亭对远山。岩峦时入梦，适兴一跻攀。","dynasty":"清代","title":"病中书怀"}
{"author":"曹禾","content":"君归枌树里，我出帝王州。各有千秋事，谁争万户侯。相看惊鬓发，此会足春秋。莫洒忧时泪，中年不任愁。","dynasty":"清代","title":"沙定峰喜予归里叠韵见赠奉答"}
{"author":"曹禾","content":"良朋多北去，江左欲群空。破褐迎宾雁，虬髯卷朔风。山川余钜鹿，人物半新丰。莫便将琴碎，金台有俊雄。","dynasty":"清代","title":"送周翼微入燕其一"}
{"author":"曹禾","content":"忽忽一杯酒，茫茫万里情。草间从放浪，异地惜身名。词赋能华国，江湖已罢兵。凭君寄诸子，努力致公卿。","dynasty":"清代","title":"送周翼微入燕其二"}
{"author":"曹禾","content":"寒气尽随春气发，狂飙送腊岁将新。薄攒炉火难温酒，遍借朝衣不称身。吹角羽林闲枕甲，建牙朱邸待推轮。萧条深巷严更永，爆竹无声犬吠频。","dynasty":"清代","title":"癸丑除夜"}
{"author":"曹禾","content":"争羡功名发未皤，乞身强健恋烟萝。神仙宰相能兼少，钟鼎山林较孰多。采药正逢黄独长，休粮重许赤松过。如何解得苍生望，霖雨朝朝仰润河。","dynasty":"清代","title":"送魏相国假还"}
{"author":"曹禾","content":"屑瑟秋风送客装，萧条木落更神伤。满天欲雪尊无酒，昨夜初寒雁叫霜。马足远冲黄叶路，吟声徐入白鸥乡。江南景物关情甚，烟雨秦淮梦里长。","dynasty":"清代","title":"送友人还金陵"}
{"author":"曹禾","content":"自笑诗多蔬笋气，近来常伴梵公吟。秋潮红蓼江边棹，夜雨青镫世外心。忽系麻鞋追去雁，尚挥松柄落空砧。东行傥遇陈惊座，为说相思苦滞淫。","dynasty":"清代","title":"送梵林上人东游兼柬钱黍谷先生陈其年同学"}
{"author":"曹禾","content":"春风频嚏客心惊，知赋停云季子成。水郭大都凄乳燕，溪山谁与听啼莺。援琴有操时招隐，细雨无尘想劝耕。为报别来相忆苦，风流文采不胜情。","dynasty":"清代","title":"答无锡吴伯成"}
{"author":"曹禾","content":"曾上蓬莱最上头，箫韶云际见龙舟。暂留乡国逢华宴，不愧江湖作浪游。彩鹢竞时歌吹乱，锦标夺罢水云浮。翠钿戏袖饶行乐，谁问灵均万古愁。","dynasty":"清代","title":"毗陵观竞渡"}
{"author":"曹禾","content":"隔岁书来带雪花，悠悠云树思无涯。梦回海国如闻雨，春近茅檐更忆家。刀鲚风腥鹅鼻涨，银鱼潮落马驮斜。江梅次第开官阁，倚槛诗成放早衙。","dynasty":"清代","title":"再寄郑山公"}
{"author":"曹禾","content":"春申旧壤足相于，秋色佳哉老眼舒。片影随阳衔稻雁，乱篷收港落潮鱼。清歌欲补莺簧好，游榼纷看水绘如。天半无风齐脱帽，生嗔华发白无馀。","dynasty":"清代","title":"九日集君山"}
{"author":"曹禾","content":"安石揪枰陆羽茶，辋川山色镜湖花。尊前风月应无价，日草新诗付酒家。","dynasty":"清代","title":"庸山诗为张庸庵赋"}
{"author":"曹禾","content":"斡时无计叹飘蓬，家在蒹葭南浦东。归思不同流水缓，烦君赠我一帆风。","dynasty":"清代","title":"渡江东河伯"}
{"author":"曹禾","content":"朝上太行山，暮过金台宿。行路莫辞难，人情多反覆。往时金石交，相期共式谷。云泥倏焉分，颜色变亦速。我本蓬蒿人，自有升斗禄。长揖谢王侯，岂受仆隶畜。鹓鸾自翱翔，燕雀自栖伏。长安多风波，君子慎自牧。","dynasty":"清代","title":"怀古"}
{"author":"曹禾","content":"十五入深宫，盈盈百花中。芳年恒自惜，旖旎当春风。深宫日如电，荏苒繁华变。二九已当头，君王难识面。粉黛易相亲，谁为国色人。昭阳欢宴月，兼照翠眉颦。长门人已老，难比羊车草。薄命不须嗟，客颜我偏好。","dynasty":"清代","title":"拟唐人宫怨"}
{"author":"曹禾","content":"少小爱书史，不拟文人名。开卷得大旨，颇识治乱情。为学既已疏，作吏非所营。需次就閒旷，考究搜精英。朴蔌背时肖，淡泊与古迎。忽然涨胸腹，山岳时煎烹。纸墨泻不尽，触处闻砰硁。君来有何慕，值我诗文成。晶光倏开阖，瞠也两目横。纵使太牢美，不敌天葩清。酌酒共赏之，身世浮萍轻。","dynasty":"清代","title":"读书漫园文成示友"}
{"author":"曹禾","content":"空林叶摵摵，野犬声狺狺。徬徨忽四顾，中夜感古人。鸿濛讵不乐，乌用施经纶。才贤既当权，造化辞苦辛。雷雨亦待治，云物非空陈。自有济世功，千古劳其身。牵犊者谁子，高蹈遗斯民。","dynasty":"清代","title":"秋夜述怀"}
{"author":"曹禾","content":"君马黄，我马白，二马同逐我马劣。君行直上层霄去，我马垂头太行陌。饥来日晚历峻坂，欲上不上筋骨折。解却金羁纵大荒，更与瑶池饱刍秣。奔云掣电须有时，嘶向天门会相及。","dynasty":"清代","title":"君马黄"}
{"author":"元好问","content":"乙丑岁赴试并州，道逢捕雁者云：“今旦获一雁，杀之矣。其脱网者悲鸣不能去，竟自投于地而死。”予因买得之，葬之汾水之上，垒石为识，号曰“雁丘”。同行者多为赋诗，予亦有《雁丘词》。旧所作无宫商，今改定之。问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。","dynasty":"金朝","tags":"咏物，写鸟，抒情，爱情","title":"摸鱼儿·雁丘词/迈陂塘"}
{"author":"元好问","content":"枝间新绿一重重，小蕾深藏数点红。爱惜芳心莫轻吐，且教桃李闹春风。","dynasty":"金朝","tags":"古诗三百首，咏物，写花，寓人，劝诫","title":"同儿辈赋未开海棠"}
{"author":"元好问","content":"袨服华妆着处逢，六街灯火闹儿童。长衫我亦何为者，也在游人笑语中。","dynasty":"金朝","tags":"元宵节，游玩","title":"京都元夕"}
{"author":"元好问","content":"　　泰和中，大名民家小儿女，有以私情不如意赴水者，官为踪迹之，无见也。其后踏藕者得二尸水中，衣服仍可验，其事乃白。是岁此陂荷花开，无不并蒂者。沁水梁国用，时为录事判官，为李用章内翰言如此。此曲以乐府《双蕖怨》命篇。“咀五色之灵芝，香生九窍；咽三危之瑞露，春动七情”，韩偓《香奁集》中自序语。　　问莲根、有丝多少，莲心知为谁苦？双花脉脉娇相向，只是旧家儿女。天已许。甚不教、白头生死鸳鸯浦？夕阳无语。算谢客烟中，湘妃江上，未是断肠处。　　香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树，流年度，无端又被西风误。兰舟少住。怕载酒重来，红衣半落，狼藉卧风雨。","dynasty":"金朝","tags":"爱情，故事，荷花","title":"摸鱼儿·问莲根有丝多少"}
{"author":"元好问","content":"绿叶阴浓，遍池亭水阁，偏趁凉多。海榴初绽，朵朵簇红罗。老燕携雏弄语，有高柳鸣蝉相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。","dynasty":"金朝","tags":"写景，抒怀","title":"骤雨打新荷"}
{"author":"元好问","content":"今古北邙山下路，黄尘老尽英雄。人生长恨水长东。幽怀谁共语，远目送归鸿。盖世功名将底用，从前错怨天公。浩歌一曲酒千钟。男儿行处是，未要论穷通。","dynasty":"金朝","tags":"豪放，吊古伤今","title":"临江仙·自洛阳往孟津道中作"}
{"author":"元好问","content":"一语天然万古新，豪华落尽见真淳。南窗白日羲皇上，未害渊明是晋人。","dynasty":"金朝","tags":"组诗，议论","title":"论诗三十首·其四"}
{"author":"元好问","content":"　　重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。","dynasty":"金朝","tags":"生活，写景，抒情","title":"人月圆·重冈已隔红尘断"}
{"author":"元好问","content":"候馆灯昏雨送凉，小楼人静月侵床。多情却被无情恼，今夜还如昨夜长。金屋暖，玉炉香。春风都属富家郎。西园何限相思树，辛苦梅花候海棠。","dynasty":"金朝","tags":"羁旅，相思","title":"鹧鸪天·候馆灯昏雨送凉"}
{"author":"元好问","content":"凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关山路，一望家山眼暂明？","dynasty":"金朝","tags":"秋天，写景，思乡","title":"秋怀"}
{"author":"元好问","content":"河外青山展卧屏，并州孤客倚高城。十年旧隐抛何处？一片伤心画不成。谷口暮云知郑重，林梢残照故分明。洛阳见说兵犹满，半夜悲歌意未平。","dynasty":"金朝","title":"怀州子城晚望少室"}
{"author":"元好问","content":"神龙失水困蜉蝣，一舸仓皇入宋州。紫气已沈牛斗夜，白云空望帝乡秋。劫前宝地三千界，梦里琼枝十二楼。欲就长河问遗事？悠悠东注不还流。","dynasty":"金朝","title":"卫州感事二首其一"}
{"author":"元好问","content":"白塔亭亭古佛祠，往年曾此走京师。不知江令还家日，何似湘累去国时。离合兴亡遽如此，凄迟零落竟安之！太行千里青如染，落日阑干有所思。","dynasty":"金朝","title":"卫州感事二首其二"}
{"author":"元好问","content":"浩荡云山直北看，凌兢羸马不胜鞍。老来行路先愁远，贫里辞家更觉难。衣上风沙叹憔悴，梦中灯火忆团圞。凭谁为报东州信？今在羊肠百八盘。","dynasty":"金朝","title":"羊肠坂"}
{"author":"元好问","content":"崧少飞来昆阆山，山家茅屋翠微间。鸡豚乡社相劳苦，花木禅房时往还。结习尚馀三宿恋，残年多负半生閒。长河一苇人千里，望断西城碧玉环。","dynasty":"金朝","title":"望崧少二首其一"}
{"author":"元好问","content":"饮鹤池边万木稠，养龙崖上五峰秋。藤垂绝壁云添润，涧落哀湍雪共流。田父占年惊玉旆，诗仙留迹叹昆丘。西风落日山阳道，空对红尘忆旧游。","dynasty":"金朝","title":"望崧少二首其二"}
{"author":"元好问","content":"梦里乡关春复秋，眼明今得见并州。古来全晋非无策，乱后清汾空自流。南渡衣冠几人在？西山薇蕨此生休。十年弄笔文昌府，争信中朝有楚囚。","dynasty":"金朝","title":"太原"}
{"author":"元好问","content":"行行汾沁欲分疆，渐喜人声挟两乡。野谷青山空自绕，金城白塔已相望。汤翻豆饼银丝滑，油点茶心雪蕊香。说向阿师应被笑，人生生处果难忘。","dynasty":"金朝","title":"野谷道中怀昭禅师"}
{"author":"元好问","content":"郁郁楸梧动晚烟，一庭风露觉秋偏。眼中高岸移深谷，愁里残阳更乱蝉。去国衣冠有今日，外家梨栗记当年。白头来往人间遍，依旧僧窗借榻眠。","dynasty":"金朝","title":"外家南寺"}
{"author":"元好问","content":"客梦悠悠信转蓬，藜床殷殷动晨钟。西风白发三千丈，故国青山一万重。沙水有情留过雁，乾坤多事泣秋虫。三间老屋知何处，惭愧云间陆士龙。","dynasty":"金朝","title":"寄杨飞卿"}
{"author":"元好问","content":"蝗旱相仍岁已荒，伶俜十口值还乡。空令姓字喧时辈，不救饥寒趋路傍。行帐马嘶尘澒洞，空村人去雨淋浪。河平千里筋骸尽，更欲驱车上太行。","dynasty":"金朝","title":"再到新卫"}
{"author":"元好问","content":"东舍茶浑酒味新，西城红艳杏园春。衣冠会集今为盛，里社追随分更亲。分手共伤千里别，低眉常愧六年贫。他时细数平原客，看到还乡第几人？","dynasty":"金朝","title":"别冠氏诸人"}
{"author":"元好问","content":"赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。","dynasty":"金朝","title":"四哀诗李钦叔"}
{"author":"元好问","content":"先公藻鉴识终童，曾拔昆山玉一峰。不见连城沽白璧，早闻烈火燎黄琮。重围急变纷纷口，九地忠魂耿耿胸。欲吊南云无觅处，士林能不泣相逢。","dynasty":"金朝","title":"冀京父"}
{"author":"元好问","content":"冀都事死东州祸，李翰林亡陕府兵。方为骚人笺楚些，更禁书客堕秦坑。石苞本不容孙楚，黄祖安能贷祢衡！同甲四人三横霣，此身虽在亦堪惊。","dynasty":"金朝","title":"李长源"}
{"author":"元好问","content":"太学声华弱冠驰，青云岐路九霄飞。上前论事龙颜喜，幕下筹边犬吠稀。壮志相如头碎柱，赤心嵇绍血沾衣。从来圣牍褒忠义，谁为幽魂一发挥。","dynasty":"金朝","title":"王仲泽"}
{"author":"元好问","content":"芳树春融绛蜡凝，春风寂寞掩柴荆。画眉卢女娇无奈，龋齿孙娘笑不成。已怕宿妆添蝶粉，更堪暖蕊闹蜂声。一般疏影黄昏月，独爱寒梅恐未平。","dynasty":"金朝","title":"杏花"}
{"author":"元好问","content":"一穗芦鞭一穗尘，西园红艳眼中新。帽檐分去家家喜，酒面飞来片片春。梅柳几曾同故事，樱桃才得缀芳辰。荒城此日肠堪断，老𨚫探花筵上人。","dynasty":"金朝","title":"杏花二首其二"}
{"author":"元好问","content":"万灶玄珠一唾轻，客卿新以玉泉名。御团更觉香为累，冷剂休誇漆点成。涴袖秦郎无藉在，画眉张遇可怜生。晴窗弄笔人今老，孤负松风入砚声。","dynasty":"金朝","title":"赋南中杨生玉泉墨"}
{"author":"元好问","content":"林罅阴崖雾杳冥，石根寒溜玉玎玲。云来朔漠疑秋早，山近清凉觉地灵。静爱鸟声存野调，闹嫌人迹带尘腥。南台说有金银气，可是并汾处士星。","dynasty":"金朝","title":"赤石谷"}
{"author":"元好问","content":"零落栖迟复此游，一尊聊得散羁愁。天围平野莽无际，水绕孤城閒不流。柳意渐回淮浦暖，雁声仍带塞门秋。登高望远令人起，欲买烟波无钓舟。","dynasty":"金朝","title":"亭同麻知几赋"}
{"author":"元好问","content":"平野风埃接戍楼，边城三月似穷秋。人家土屋才容膝，驿路旃车不断头。随俗未甘尝马湩，敌寒直欲御羊裘。十年紫禁烟花绕，此日云山是应州。","dynasty":"金朝","title":"过应州"}
{"author":"元好问","content":"富贵何曾润髑髅，直须淅米向矛头。血雠此日逢三怨，风鉴生平备九流。瓢饮不甘颜巷乐，市钳真有楚人忧。世间安得如川酒，力士铛头醉死休。","dynasty":"金朝","title":"感事"}
{"author":"元好问","content":"倚梯从昔望烟霄，七叶何人竟珥貂。道路常教车历鹿，功名唯有鬓飘萧。勤如韩子初无补，晚似冯公岂见招。五十三年等閒里，一窗风叶雨潇潇。","dynasty":"金朝","title":"感兴"}
{"author":"元好问","content":"梦里华胥失玉京，小阑春事自升平。只缘造物偏留意，须信凡花浪得名。蜀锦浪淘添色重，御炉风细觉香清。金刀一剪肠堪断，绿鬓刘郎半白生。","dynasty":"金朝","title":"紫牡丹"}
{"author":"元好问","content":"汉宫曾动伯鸾歌，事去英雄可奈何。但见觚棱上金爵，岂知荆棘卧铜驼。神仙不到秋风客，富贵空悲春梦婆。行过卢沟重回首，凤城平日五云多。","dynasty":"金朝","title":"出都二首其一"}
{"author":"元好问","content":"濈濈猩红闹晓晴，攒头真似与春争。舒开杨柳聊相映，瘦杀寒梅枉自清。粉艳低回工作态，绛唇寂寞独含情。画图只爱残妆好，未信徐郎解写生。","dynasty":"金朝","title":"甲辰三月旦日以后杂诗二首其一"}
{"author":"元好问","content":"密雾轻尘细洒匀，绿云红雪一番新。风光烂熳供欢席，酒味清醇似主人。落落湖山如有喜，欣欣鱼鸟亦相亲。新诗写入奚奴锦，从此他乡不算春。","dynasty":"金朝","title":"甲辰三月旦日以后杂诗二首其二"}
{"author":"元好问","content":"再见州人本不期，相留相挽忍相违。携盘渭水空流涕，种柳金陵已合围。事去恍疑春梦过，眼明还似故乡归。题诗未要题名字，今是中原一布衣。","dynasty":"金朝","title":"为邓人作诗"}
{"author":"元好问","content":"江岸坟荒草棘秋，朱阳南下重君忧。弓刀近塞人烟少，林壑经霜虎迹稠。究竟畏途知有渐，激昂高义报无由。从今弟侄通家了，莫向瓜田认故侯。","dynasty":"金朝","title":"赠张主簿伟"}
{"author":"元好问","content":"窈渺朱弦寂寞心，得诗何啻得黄金。冷猿挂梦山月暝，老雁叫群江渚深。异县五年仍隔阔，荒城连日想登临。书来且只平安了，拨触离愁恐不禁。","dynasty":"金朝","title":"寄荅商孟卿"}
{"author":"元好问","content":"城隈细路入沙汀，絮帽冲风日再经。岁歉村虚更荒恶，穷冬人影亦伶俜。林烟漠漠鸦边暗，山骨棱棱雪外青。四十年来此寒苦，冻吟犹记陇关亭。","dynasty":"金朝","title":"十一月五日暂往西张"}
{"author":"元好问","content":"轧轧旃车转石槽，故关犹复戍弓刀。连营突骑红尘暗，微服行人细路高。已化虫沙休自叹，厌逢豺虎欲安逃。青云玉立三千丈，元只东山意气豪。","dynasty":"金朝","title":"石岭关书所见"}
{"author":"元好问","content":"六街歌鼓待晨钟，四壁寒斋只病翁。鬓雪得年应更白，灯花何喜也能红。养生有论人空老，祖道无诗鬼亦穷。数日西园看车马，一番桃李又春风。","dynasty":"金朝","title":"汴梁除夜"}
{"author":"元好问","content":"全赵堂堂入望宽，九层飞观尽高寒。空闻赤帜疑军垒，真见金人泣露盘。桑海几经尘劫坏，江山独恨酒肠乾。诗家总道登临好，试就遗台老树看。","dynasty":"金朝","title":"龙兴寺阁"}
{"author":"元好问","content":"白雪朱弦一再行，春风纤指十三星。云窗雾阁有今夕，宝靥罗裙无此声。萧洒寒松度虚籁，悠扬飞絮搅青冥。胎仙不比湘灵瑟，五字钱郎莫漫惊。","dynasty":"金朝","title":"听姨女乔夫人鼓风入松"}
{"author":"元好问","content":"上苑春风盛物华，天津云锦赤城霞。轻舟矮马追随远，翠幕青旗笑语哗。化国楼台隔瀛海，吴儿洲渚记仙家。山斋此日肠堪断，寂寞铜瓶对杏花。","dynasty":"金朝","title":"寒食"}
{"author":"元好问","content":"心远由来地自偏，不离城市得林泉。从教上界多官府，且放閒身作地仙。三月有期何敢负，百杯未满会须填。违离更觉从公晚，却望都门一慨然。","dynasty":"金朝","title":"过寂通庵别陈丈"}
{"author":"元好问","content":"无奈流光冉冉何，逢君聊得慰蹉跎。飞黄老去空奇骨，社燕归来只旧窠。举世尽从愁里过，一尊独爱醉时歌。洛中定有人相问，休道今年白发多。","dynasty":"金朝","title":"送李同年德之归洛西"}
{"author":"元好问","content":"行间杨赵提衡早，老去辛刘入梦频。案上酒杯聊自慰，袖中诗卷欲谁亲。两都秋色皆乔木，一代名家不数人。汲冢遗编要完补，可能虚负百年身。","dynasty":"金朝","title":"存没"}
{"author":"元好问","content":"书来聊得慰怀思，清镜平明见白髭。明月高楼燕市酒，梅花人日草堂诗。风光流转何多态，儿女青红又一时。涧底孤松二千尺，殷勤留看岁寒枝。","dynasty":"金朝","title":"人日有怀愚斋张兄纬文"}
{"author":"元好问","content":"昨日樱桃绛蜡痕，今朝红袖已迎门。只应芳树知人意，留著残妆伴酒尊。浓李尚须羞粉艳，寒梅空自怨黄昏。诗家元白无今古，从此张村即赵村。","dynasty":"金朝","title":"张村杏花"}
{"author":"元好问","content":"潦倒书生百战场，功名都属绣衣郎。虎头食肉无不可，鼠目求官空自忙。卷月清笳渭城晓，倚天长剑蜀山苍。习池老去风流减，醉后扬鞭愧葛疆。","dynasty":"金朝","title":"送奉先从军"}
{"author":"元好问","content":"梦想南山掩霭间，眼明惊见玉峰寒。风波旧忆横身过，世事今归袖手看。贩妇庸儿识名姓，故乡遗族见衣冠。临流卜筑平生事，会就辽东管幼安。","dynasty":"金朝","title":"赠玉峰魏文邦彦"}
{"author":"元好问","content":"郁郁羁怀不易开，更堪寥落动凄哀。华胥梦破青山在，梁甫吟成白发催。秋意渐随林影薄，晓寒都逐雁声来。并州旧日风声恶，怅望乡书早晚回。","dynasty":"金朝","title":"郁郁"}
{"author":"元好问","content":"美酒良辰邂逅同，赤眉城北汉王宫。百年星斗归天上，万古旌旗在眼中。草木暗随秋气老，河山长为昔人雄。一杯径醉风云地，莫放银盘上海东。","dynasty":"金朝","title":"秋日载酒光武庙"}
{"author":"元好问","content":"风色澄鲜称野情，居僧闻客喜相迎。藤垂石磴云添润，泉漱山根玉有声。庭树老于临济寺，霜林浑是汉家营。明年此日知何处？莫惜题诗记姓名。","dynasty":"金朝","title":"丙辰九月二十六日挈家游龙泉"}
{"author":"元好问","content":"尧氏羲黄去未远，日作日息天机全。杜侯袖里姑汾笔，办与南华谈窅然。废兴知经几今昔，淳朴别有一山川。白云亭上秋风客，不比仙翁甲子年。","dynasty":"金朝","title":"汾亭古意图"}
{"author":"元好问","content":"马迹车尘漫白头，苍生初不待君忧。且从少傅论中隐，尽要元规拥上流。东阁官梅动诗兴，洞庭春色入新篘。归程未觉西庵远，夜夜清伊绕石楼。","dynasty":"金朝","title":"寄杨弟正卿"}
{"author":"元好问","content":"春山晴暖紫生烟，山下分流百道泉。未放小桃装野景，已看茅屋映秋千。饥乌得食争相唤，醉叟行歌只自颠。寒食明年定何许，故人尊酒且留连。","dynasty":"金朝","title":"丁未寒食归自三泉"}
{"author":"元好问","content":"獭髓能医病颊肥，鸾胶无那片红飞。残阳澹澹不肯下，流水溶溶何处归。煮酒青林寒食过，明妆高烛赏心违。写生正有徐熙在，汉苑招魂果是非。","dynasty":"金朝","title":"杏花落后分韵得归字"}
{"author":"元好问","content":"金粉轻黏蝶翅匀，丹砂浓抹鹤翎新。尽饶姚魏知名早，未放徐黄下笔亲。映日定应珠有泪，凌波长恐袜生尘。如何借得司花手，偏与人间作好春。","dynasty":"金朝","title":"紫牡丹其一"}
{"author":"元好问","content":"天上真妃玉镜台，醉中遗下紫霞杯。已从香国偏薰染，更怕花神巧剪裁。微度麝熏时约略，惊移鸾影却低回。洗妆正要春风句，寄谢诗人莫浪来。","dynasty":"金朝","title":"紫牡丹其二"}
{"author":"元好问","content":"清霜淅淅散银沙，惊见芳丛阅岁华。借暖定谁留翠被，鍊颜端自有丹砂。秋香旧入骚人赋，晚节今传好事家。不是西风苦留客，衰迟久已避梅花。","dynasty":"金朝","title":"为鲜于彦鲁赋十月菊"}
{"author":"元好问","content":"阿溪何许来，素面涴风雨。寂寞烟中魂，依依欲谁语。","dynasty":"金朝","title":"渚莲怨"}
{"author":"元好问","content":"溪上弄明月，风露发新警。心空无一尘，万竹扫清影。","dynasty":"金朝","title":"洛阳高少府瀍阳后庵四首其一"}
{"author":"元好问","content":"一水随人意，蔬畦复芋沟。风波河洛近，莫放出山流。","dynasty":"金朝","title":"洛阳高少府瀍阳后庵四首其二"}
{"author":"元好问","content":"韭早春先绿，菘肥秋未黄。殷勤绕畦水，终日为君忙。","dynasty":"金朝","title":"洛阳高少府瀍阳后庵四首其三"}
{"author":"元好问","content":"地僻境逾静，林疏秋已分。清溪一片月，修竹四山云。","dynasty":"金朝","title":"洛阳高少府瀍阳后庵四首其四"}
{"author":"元好问","content":"寒食年年好，今年迥不同。秋千与花影，并在月明中。","dynasty":"金朝","title":"辛亥寒食"}
{"author":"元好问","content":"石润云先动，桥平水渐过。野阴添晚重，山意向秋多。","dynasty":"金朝","title":"山居杂诗六首其二"}
{"author":"元好问","content":"树合秋声满，村荒暮景閒。虹收仍白雨，云动忽青山。","dynasty":"金朝","title":"山居杂诗六首其三"}
{"author":"元好问","content":"川迥枫林散，山深竹港幽。疏烟沈去鸟，落日送归牛。","dynasty":"金朝","title":"山居杂诗六首其四"}
{"author":"元好问","content":"涨落沙痕出，堤摧岸口斜。断桥堆聚沫，高树阁浮槎。","dynasty":"金朝","title":"山居杂诗六首其五"}
{"author":"元好问","content":"山云吞吐翠微中，淡绿深青一万重。此景只应天上有，岂知身在妙高峰。","dynasty":"金朝","title":"台山杂吟"}
{"author":"元好问","content":"万壑千岩位置雄，偶从天巧见神功。湍溪已作风雷恶，更在云山气象中。","dynasty":"金朝","title":"台山杂吟"}
{"author":"元好问","content":"瀚海风烟扫易空，玉关归路几时东。塞垣可是秋寒早，一夜清霜入镜中。","dynasty":"金朝","title":"征人怨"}
{"author":"元好问","content":"平沙细草散羊牛，几簇征人在戍楼。忽见陇头新雁过，一时回首望南州。","dynasty":"金朝","title":"塞上曲"}
{"author":"元好问","content":"军从南去三回胜，雪自冬来二尺强。今岁长春多乐事，内家应举万年觞。","dynasty":"金朝","title":"梁园春五首"}
{"author":"元好问","content":"暖入金沟细浪添，津桥杨柳绿纤纤。卖花声动天街远，几处春风揭绣帘。","dynasty":"金朝","title":"梁园春五首其二"}
{"author":"元好问","content":"上苑春浓昼景闲，绿云红雪拥三山。宫墙不隔东风断，偷送天香到世间。","dynasty":"金朝","title":"梁园春五首其三"}
{"author":"元好问","content":"楼观沈沈细雨中，出墙花木乱青红。朱门不解藏春色，燕宿莺啼处处通。","dynasty":"金朝","title":"梁园春五首其四"}
{"author":"元好问","content":"双凤箫声隔綵霞，宫莺催赏玉溪花。谁怜丽泽门边柳，瘦倚东风望翠华。","dynasty":"金朝","title":"梁园春五首其五"}
{"author":"元好问","content":"禁里苍龙启九关，殿前鹦鹉唤新班。沈沈绿树鞭声远，袅袅薰风扇影閒。","dynasty":"金朝","title":"探花词三首其一"}
{"author":"元好问","content":"浩荡春风入绣鞍，可怜东野一生寒。皇州花好无人管，不用新郎走马看。","dynasty":"金朝","title":"探花词三首其二"}
{"author":"元好问","content":"六十人中数少年，风流谁占探花筵。阿钦正使才情尽，犹欠张郎白玉鞭。","dynasty":"金朝","title":"探花词三首其三"}
{"author":"元好问","content":"吴儿沿路唱歌行，十十五五和歌声。唱得小娘相见曲，不解离乡去国情。","dynasty":"金朝","title":"续小娘歌十首其一"}
{"author":"元好问","content":"北来游骑日纷纷，断岸长堤是阵云。万落千村藉不得，城池留著护官军。","dynasty":"金朝","title":"续小娘歌十首其二"}
{"author":"元好问","content":"青山高处望南州，漫漫江水绕城流。愿得一身随水去，直到海底不回头。","dynasty":"金朝","title":"续小娘歌十首其四"}
{"author":"元好问","content":"风沙昨日又今朝，踏碎鸦头路更遥。不似南桥骑马日，生红七尺系郎腰。","dynasty":"金朝","title":"续小娘歌十首其五"}
{"author":"元好问","content":"竹溪梅坞静无尘，二月江南烟雨春。伤心此日河平路，千里荆榛不见人。","dynasty":"金朝","title":"续小娘歌十首其七"}
{"author":"元好问","content":"太平婚嫁不离乡，楚楚儿郎小小娘。三百年来涵养出，却将沙漠换牛羊。","dynasty":"金朝","title":"续小娘歌十首其八"}
{"author":"元好问","content":"饥乌坐守草间人，青布犹存旧领巾。六月南风一万里，若为白骨便成尘。","dynasty":"金朝","title":"续小娘歌十首其九"}
{"author":"元好问","content":"黄河千里扼兵冲，虞虢分明在眼中。为向淮西诸将道，不须誇说蔡州功。","dynasty":"金朝","title":"续小娘歌十首其十"}
{"author":"元好问","content":"百草千花雨气新，今朝陌上有游尘。皇州春色浓于酒，醉杀西园歌舞人。","dynasty":"金朝","title":"西园"}
{"author":"元好问","content":"巫峡归云底处寻，高城渺渺暮烟沈。春风不剪垂杨断，系尽行人北望心。","dynasty":"金朝","title":"出京"}
{"author":"元好问","content":"斗靡誇多费览观，陆文犹恨冗于潘。心声只要传心了，布谷澜翻可是难。","dynasty":"金朝","title":"论诗三十首其九"}
{"author":"元好问","content":"切响浮声发巧深，研磨虽苦果何心？浪翁水乐无宫徵，自是云山韶濩音。","dynasty":"金朝","title":"论诗三十首其十七"}
{"author":"元好问","content":"寒沙折苇静相依，故国春风早晚归。意外羁栖谁画得？羽毛单薄稻粱微。","dynasty":"金朝","title":"惠崇芦雁"}
{"author":"元好问","content":"露华浥浥汎晴光，睡足东风倚绿窗。试遣红妆映银烛，湘桃争合伴仙郎。","dynasty":"金朝","title":"杏花杂诗八首其二"}
{"author":"元好问","content":"暖日园林可散愁，每逢花处尽迟留。青旗知是谁家酒？一片春风出树头。","dynasty":"金朝","title":"杏花杂诗八首其四"}
{"author":"元好问","content":"纷纷红紫不胜稠，争得春光竞出头。却是梨花高一著，随宜梳洗尽风流。","dynasty":"金朝","title":"杏花杂诗八首其五"}
{"author":"元好问","content":"露浥清华粉自添，隔溪遥见玉帘苫。眼看桃李飘零尽，更拣繁枝插帽檐。","dynasty":"金朝","title":"杏花杂诗八首其六"}
{"author":"元好问","content":"楚客离魂不易招，野春平碧水迢迢。垂杨也被多情恼，瘦损春风十万条。","dynasty":"金朝","title":"杏花杂诗八首其七"}
{"author":"元好问","content":"红妆翠盖惜风流，春动香生不自由。莫向芸斋厌閒冷，小诗供作锦缠头。","dynasty":"金朝","title":"杏花杂诗八首其八"}
{"author":"元好问","content":"爱惜铅华洗又看，画阑桂树雨声寒。千年不作鸳鸯去，唤得书生笑老瞒。","dynasty":"金朝","title":"铜雀台瓦砚"}
{"author":"元好问","content":"老木高风作意狂，青山和雨入微茫。画图唤起扁舟梦，一夜江声撼客床。","dynasty":"金朝","title":"风雨停舟图"}
{"author":"元好问","content":"阆苑仙人白锦袍，海山宫阙醉蟠桃。三更月底鸾声急，万里风头鹤背高。","dynasty":"金朝","title":"步虚词三首"}
{"author":"元好问","content":"万神朝罢出通明，和气欢声满玉京。见说人间有新异，绿章封事谢升平。","dynasty":"金朝","title":"步虚词三首其二"}
{"author":"元好问","content":"琪树明霞碧落宫，歌音袅袅度泠风。人间听得《霓裳》惯，犹恐钧天是梦中。","dynasty":"金朝","title":"步虚词三首其三"}
{"author":"元好问","content":"西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？","dynasty":"金朝","tags":"古诗三百首，写山，抒怀","title":"台山杂咏"}
{"author":"元好问","content":"只近浮名不近情。且看不饮更何成。三杯渐觉纷华远，一斗都浇块磊平。醒复醉，醉还醒。灵均憔悴可怜生。《离骚》读杀浑无味，好个诗家阮步兵！","dynasty":"金朝","tags":"豪放，忧愁，饮酒","title":"鹧鸪天·只近浮名不近情"}
{"author":"元好问","content":"望帝春心托杜鹃，佳人锦瑟怨华年。诗家总爱西昆好，独恨无人作郑笺。","dynasty":"金朝","tags":"评论，组诗","title":"论诗三十首·十二"}
{"author":"元好问","content":"黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。仰危巢，双鹄过，杳难攀。人间此险何用，万古袐神奸。不用燃犀下照，未必佽飞强射，有力障狂澜。唤取骑鲸客，挝鼓过银山。","dynasty":"金朝","tags":"豪放，黄河，写景，抒怀","title":"水调歌头·赋三门津"}
{"author":"元好问","content":"强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。","dynasty":"金朝","tags":"秋天，励志，感慨，人生","title":"倪庄中秋"}
{"author":"元好问","content":"惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决入大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连岗。官街十字改丁字，钉破并州渠亦亡。几时却到承平了，重看官家筑晋阳。","dynasty":"金朝","tags":"咏史怀古","title":"过晋阳故城书事"}
{"author":"元好问","content":"惨澹龙蛇日斗争，干戈直欲尽生灵。高原出水山河改，战地风来草木腥。精卫有冤填瀚海，包胥无泪哭秦庭。并州豪杰知谁在，莫拟分军下井陉。","dynasty":"金朝","tags":"古诗三百首","title":"壬辰十二月车驾东狩后即事"}
{"author":"元好问","content":"　　玄都观里桃千树，花落水空流。凭君莫问：清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。","dynasty":"金朝","tags":"写景，抒情，散曲","title":"人月圆·玄都观里桃千树"}
{"author":"元好问","content":"怅韶华流转，无计留连。行乐地，一凄然。笙歌寒食後，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。","dynasty":"金朝","title":"三奠子离南阳後作"}
{"author":"元好问","content":"故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。","dynasty":"金朝","tags":"写景，离别，感慨，伤怀","title":"颍亭留别"}
{"author":"元好问","content":"微茫灯火共荒村，黄叶漫山雪拥门。三十九年何限事，只留孤影伴黄昏。","dynasty":"金朝","title":"长寿山居元夕"}
{"author":"元好问","content":"官街尘土雾中天，入眼荒寒一洒然。大似终南山下看，北风和雪卷苍烟。","dynasty":"金朝","title":"右司正之家渭川千亩图"}
{"author":"元好问","content":"鹳崖鱼窟路间关，旬月无由一往还。寒食归宁见邻女，举家回首望西山。","dynasty":"金朝","title":"寄女严"}
{"author":"元好问","content":"升斗微官不疗饥，中林春雨蕨芽肥。归来应被青山笑，可惜缁尘染素衣。","dynasty":"金朝","title":"自邓州幕府暂归秋林"}
{"author":"元好问","content":"斜阳高树挂晴虹，肃肃微凉雨气中。一道鹭鸶花不断，密香吹满马头风。","dynasty":"金朝","title":"山居二首其一"}
{"author":"元好问","content":"诗肠搜苦怯茶瓯，信手拈书却枕头。檐溜滴残山院静，碧花红穗媚凉秋。","dynasty":"金朝","title":"山居二首其二"}
{"author":"元好问","content":"千劫情缘万古期，楼中萧史姓名非。洞天花落秋云冷，肠断青鸾独自飞。","dynasty":"金朝","title":"题省掾刘德润家骖鸾图并为同舍郎刘长卿记异刘在方城先有碧箫之遇如芙蓉城事云"}
{"author":"元好问","content":"天上材官老不材，从教兀兀走尘埃。梦中望拜通明殿，曾见金书两字来。","dynasty":"金朝","title":"记梦"}
{"author":"元好问","content":"青盖朝来帝座新，岂知卫瓘是忠臣。洛阳荆棘千年后，愁绝铜驼陌上人。","dynasty":"金朝","title":"杂著三首其一"}
{"author":"元好问","content":"天上河源地上流，黄金浮世等閒休。埋愁不著重泉底，尽向人间种白头。","dynasty":"金朝","title":"杂著三首其二"}
{"author":"元好问","content":"昨日樱桃绛蜡痕，今朝红袖已迎门。只应芳树知人意，留著残妆伴酒尊。浓李尚须羞粉艳，寒梅空自怨黄昏。诗家元白无今古，从此张村即赵村。","dynasty":"金朝","title":"张村杏花"}
{"author":"元好问","content":"粉澹梨花瘦，香寒桂叶颦。画帘双燕旧家春。曾是玉箫声里断肠人。澹澹催诗雨，迟迟入梦云。武陵流水隔红尘。只怕翠鸾消息未全真。","dynasty":"元代","title":"南柯子·粉澹梨花瘦"}
{"author":"元好问","content":"出处殊涂听所安，山林何得贱衣冠。华歆一掷金随重，大是渠侬被眼谩。","dynasty":"金朝","tags":"评论，组诗","title":"论诗三十首·十四"}
{"author":"元好问","content":"黄衫少年如玉笔，生长侯门人不识。道逢豪客问姓名，袖把金鞭侧身揖。卧驼行橐锦帕蒙，石榴压浆银作筒。八月苍鹰一片雪，五花骄马四蹄风。日暮新丰原上猎，三更歌舞灞桥东。","dynasty":"金朝","title":"长安少年行"}
{"author":"元好问","content":"龙阁先分，凤毛荣继，当世英妙。山岳储灵，长庚应梦，还订佳辰到。黄花浥露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉函金篆，锡与世间难老。注意方浓，分符屡请，雅志人□少。棠阴□讼，乐府新教，正好醉山频倒。有谁似、莱衣游戏，萱堂寿考。","dynasty":"金朝","title":"永遇乐"}
{"author":"元好问","content":"纷纷红紫不胜稠，争得春光竞出头。却是梨花高一著，随宜梳洗尽风流。","dynasty":"金朝","title":"杏花杂诗八首其五"}
{"author":"元好问","content":"郁郁楸梧动晚烟，一庭风露觉秋偏。眼中高岸移深谷，愁里残阳更乱蝉。去国衣冠有今日，外家梨栗记当年。白头来往人间遍，依旧僧窗借榻眠。","dynasty":"金朝","title":"外家南寺"}
{"author":"元好问","content":"小簟凉多睡思清，一窗风雨送秋声。频年但觉貂裘敝，万古何曾马角生。寄食且依严尹幕，附书谁住邓州城？洗愁欲问东家酒，恨杀寒鸡不肯鸣。","dynasty":"金朝","title":"秋夕"}
{"author":"元好问","content":"春风来时瑶草芳，绿池珠树宿鸳鸯。春风去后瑶草歇，来鸿去雁遥相望。鸳鸯不得双，燕鸿天一方。娟娟愁眉色，静与遥山长。锦衾复罗荐，梦语相思怨。月明乌夜啼，空闺泪如霰。","dynasty":"金朝","title":"春风来"}
{"author":"元好问","content":"芍药初开百步香，小阑幽拚隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。","dynasty":"元代","title":"浣溪沙"}
{"author":"元好问","content":"大城满豺虎，小城空雀鼠。可怜河朔州，人掘草根官煮弩。北人南来向何处，共说莘川今乐土。莘川三月春事忙，布谷劝耕鸠唤雨。旧闻抱犊山，摩云出苍棱。长林绝壑人迹所不到，可以避世如武陵。煮橡当果谷，煎术甘饴饧。此物足以度荒岁，况有麋鹿可射鱼可罾。自我来嵩前，旱乾岁相仍。耕田食不足，又复违亲朋。三年西去心，笼禽念飞腾。一瓶一钵百无累，恨我不如云水僧。崧山几来层，不畏登不得，但畏不得登。洛阳一昔秋风起，羡杀云间张季鹰。","dynasty":"金朝","title":"寄赵宜之"}
{"author":"元好问","content":"枯蒲折苇障清湾，十里风荷指顾间。安得西湖展江手，乱铺云锦浸青山。","dynasty":"金朝","title":"马坊冷大师清真道院"}
{"author":"元好问","content":"流年春梦过，记书剑，入西州。对得意江山，十千沽酒，著处欢游。兴亡事，天也老，尽消沈、不尽古今愁。落日霸陵原上，野烟凝碧池头。风声习气想风流。终拟觅菟裘。待射虎南山，短衣匹马，腾踏清秋。黄尘道，何时了，料故人、应也怪迟留。只问寒沙过雁，几番王粲登楼。","dynasty":"元代","title":"木兰花慢孟津官舍，寄钦若钦用昆仲泣长安"}
{"author":"元好问","content":"瘦竹藤斜挂，丛花草乱生。林高风有态，苔滑水无声。","dynasty":"元代","title":"山居杂诗"}
{"author":"元好问","content":"淅江归路杳。西南仰羡，投林高鸟。升斗微官，世累苦相萦绕。不入麒麟画里，又不与、巢由同调。时自笑。虚名负我，平生吟啸。扰扰马足车尘，被岁月无情，暗消年少。钟鼎山林，一事几时曾了。四壁秋虫夜语，更一点、残灯斜照。青镜晓。白发又添多少。","dynasty":"元代","title":"玉漏迟壬辰围城中，有怀淅江别业"}
{"author":"元好问","content":"幻??铣滴*朱麝掌中香。可怜儿、初浴兰汤。灵椿未老丹枝秀，东邻西舍，排家助喜，沽酒牵羊。天与读书郎。便安排、富贵文章。高门自有容车日，明年且看，青衫竹马，雁雁成行。","dynasty":"元代","title":"促拍丑奴儿皇甫季真汤饼局，二女则牙牙学"}
{"author":"元好问","content":"祖道道傍。少年有与红袖泣别者，少焉车马相及，知其为观察之孙振之也。所别即琴姬阿莲，予尝以诗道其事。今二十五年，岁辛巳，振之因过予，语及旧游，恍如隔世，感念今昔，殆无以为怀，因为赋此渚莲寂寞倚秋烟。发幽思、入哀弦。高树记离筵。似昨日、邮亭道边。白头青鬓，旧游新梦，相对两凄然。骄马弄金鞭。也曾是、长安少年。","dynasty":"元代","title":"太常引予年廿许，时自秦州侍下，还太原，"}
{"author":"元好问","content":"万壑千岩位置雄，偶从天巧见神功。湍溪已作风雷恶，更在云山气象中。","dynasty":"金朝","title":"台山杂吟"}
{"author":"元好问","content":"寿酒不论杯，乐奏呈歌舞。先□中元七日生，风露凉如许。好待月婵娟，好与姮娥语。分付诸郎桂一枝，更觅月中兔。","dynasty":"金朝","title":"卜算子"}
{"author":"元好问","content":"无奈流光冉冉何，逢君聊得慰蹉跎。飞黄老去空奇骨，社燕归来只旧窠。举世尽从愁里过，一尊独爱醉时歌。洛中定有人相问，休道今年白发多。","dynasty":"金朝","title":"送李同年德之归洛西"}
{"author":"元好问","content":"瘦马长途懒着鞭，客怀牢落五更天。几时不属鸡声管，睡彻东窗日影偏。","dynasty":"元代","title":"榆社硖口村早发"}
{"author":"元好问","content":"李，济南人。绣江在长白山下绿绮尘埃试拂弦。今人谁与子争先。相逢尊酒合留连。金马玉堂梁苑客，岸花汀草绣江船。旧游回首又三年。","dynasty":"元代","title":"浣溪沙怀李彦深。此下原有后庭花破子二首"}
{"author":"元好问","content":"老㕙力能举玉杵，文阵挽强犹百钧。惜哉变化太狡狯，向也褐衣金虎文。宣城诸葛寂无闻，前后两刘新策勋。谢郎神锋恨太隽，虽然岂不超人群。三钱鸡毛吐古坟，尖奴定能张吾军。何时酌我百壶酒，为汝醉草垂天云。","dynasty":"金朝","title":"刘远笔"}
{"author":"元好问","content":"白塔亭亭古佛祠，往年曾此走京师。不知江令还家日，何似湘累去国时。离合兴亡遽如此，凄迟零落竟安之！太行千里青如染，落日阑干有所思。","dynasty":"金朝","title":"卫州感事二首其二"}
{"author":"元好问","content":"湍声汹汹落悬崖，见说蛟龙擘石开；安得天瓢一翻倒，蹑云平下看风雷。","dynasty":"金朝","title":"游天坛杂诗十三首（选一）"}
{"author":"元好问","content":"帝城西下望西山。城居岁又残。万家风雪一家寒。青灯语夜阑。人＊瓮，鬼门关。无穷人往还。求官莫要近长安。长安行路难。","dynasty":"元代","title":"阮郎归为李长源赋"}
{"author":"元好问","content":"杜生绝艺两弦弹，穆护沙词不等閒。莫怪曲终双泪落，数声全似古《阳关》。","dynasty":"金朝","title":"杜生绝艺"}
{"author":"元好问","content":"临锦堂前春水波。兰皋亭下落梅多。三山宫阙空瀛海，万里风埃暗绮罗。云子酒，雪儿歌。留连风月共婆娑。人间更有伤心处，柰得刘伶醉后何。","dynasty":"金朝","title":"鹧鸪天"}
{"author":"元好问","content":"百草千花雨气新，今朝陌上有游尘。皇州春色浓于酒，醉杀西园歌舞人。","dynasty":"金朝","title":"西园"}
{"author":"元好问","content":"天上真妃玉镜台，醉中遗下紫霞杯。已从香国偏薰染，更怕花神巧剪裁。微度麝熏时约略，惊移鸾影却低回。洗妆正要春风句，寄谢诗人莫浪来。","dynasty":"金朝","title":"紫牡丹其二"}
{"author":"元好问","content":"玉立芙蓉镜里看。铅红无地著边鸾。半衾幽梦香初散，满纸春心墨未乾。深院落，曲阑干。旧欢新恨苎衣宽。几时忘得分携处，黄叶疏云渭水寒。","dynasty":"金朝","title":"鹧鸪天"}
{"author":"元好问","content":"诗见及，因为赋此相思一尊酒，今日尽君欢。长歌一写孤愤，西北望长安。郁郁阊门轩盖，浩浩龙津车马，风雪一家寒。钟鼓催人老，天地为谁宽。丈夫儿，倚天剑，切云冠。可能封塞包ｏ，驱去复来还。清庙千金康瓠，短褐连城双璧，行路古来难。枯柏在南涧，留待百年看。","dynasty":"元代","title":"水调歌头长源被放，西归长安，过予内乡，"}
{"author":"元好问","content":"昨日桃花锦片新，兔葵今日到残春。低枝留得稀疏朵，比似全开更恼人。","dynasty":"金朝","title":"赋瓶中杂花七首其六"}
{"author":"元好问","content":"长路伶俜里，羁怀苍莽中。千山分晚照，万籁入秋风。频见参旗缩，虚传朔幕空。故园归未得，细问北来鸿。","dynasty":"金朝","title":"阳翟道中"}
{"author":"元好问","content":"壮矣崧维岳，盘盘上窈冥。中天瞻巨镇，元气有遗形。雨入秦川黑，云开楚岫青。鳌掀一柱在，万古压坤灵。","dynasty":"金朝","title":"太室同希颜赋"}
{"author":"元好问","content":"汉谣魏什久纷纭，正体无人与细论。谁是诗中疏凿手？暂教泾渭各清浑。","dynasty":"金朝","tags":"评论，组诗","title":"论诗三十首·其一"}
{"author":"元好问","content":"汉家金粟堆空，玉花惊见天池种。并州画角，回肠凄断，清霜晓弄。世事浮云，白衣苍狗，知谁搏空。恨北平老守，南山夜猎，风雨暗，貂裘重。总道烟霄失路，意平生、依然飞动。高城置酒，汾流澹澹，无言目送。宝剑千金，尽堪倾倒，玻璃春瓮。问波神剩借，横江组练，挽青丝梦。","dynasty":"元代","title":"水龙吟·汉家金粟堆空"}
{"author":"元好问","content":"素艳来从月姊家，温风淑气发清华。人间自有交枝玉，天上休开六出花。","dynasty":"金朝","title":"赋瓶中杂花七首其五"}
{"author":"元好问","content":"金神按节，先下弦、一夕分明秋色。银汉光浮天绀滑，星彩遥瞻南极。阿母分桃，桂娥馈药，称庆于今夕。解颜微笑，卷帘初识姑射。翛翛沆瀣横空，待高承仙掌，□调精液。金鼎丸光十丈，一咽龟龄千亿。绿发堂中，彩衣庭下，瑞绕仙□宅。机云欢舞，雅歌声动瑶席。","dynasty":"金朝","title":"念奴娇"}
{"author":"元好问","content":"太乙仙舟云锦重，新郎走马杏园红。骑驴亏煞吟诗客，到处相逢是雪中。","dynasty":"金朝","title":"雪行图"}
{"author":"元好问","content":"春风花柳日相催。淅江梅。腊前开。开遍山桃，恰到野酴＊。商岭东来三百里，红作阵，绿成堆。半山亭下钓鱼台。拂层崖。坐苍苔。林影湖光，佳处两三杯。寄语玉溪王老子，因个甚，不同来。","dynasty":"元代","title":"江城子寄德新丈"}
{"author":"元好问","content":"灵宫肃清晓，细柏含古春。人言王子乔，鹤驭此上宾。白云山苍苍，平田木欣欣。登高览元化，浩荡融心神。西望洛阳城，大路通平津。行人细如蚁，扰扰争红尘。蓬莱风涛深，鬓毛日夜新。殷勤一杯酒，愧尔云间人。","dynasty":"元代","title":"缑山置酒"}
{"author":"元好问","content":"胜概烟尘外，新诗杖屦间。偶随流水去，澹与暮云还。吾道三缄口，时情一解颜。从今便高卧，已负半生閒。","dynasty":"金朝","title":"胜概"}
{"author":"元好问","content":"疏星淡秋明，阴霞绚朝映。积雨成坐愁，晨光动幽兴。石门归驭引，湍浦渔舠并。旷荡万景新，归藏四山静。平湖风漪绿，远岸秋沙净。洋洋游鱼逝，泛泛轻鸥泳。隐显乖夙心，感遇见真性。倦游时自悼，违己将安竟。忧端从中来，茫茫发孤咏。","dynasty":"元代","title":"晓发石门渡湍水道中"}
{"author":"元好问","content":"六街歌鼓待晨钟，四壁寒斋只病翁。鬓雪得年应更白，灯花何喜也能红。养生有论人空老，祖道无诗鬼亦穷。数日西园看车马，一番桃李又春风。","dynasty":"金朝","title":"汴梁除夜"}
{"author":"元好问","content":"楚娘最瘦腰围小，会看新声歌水调。已看天上驻行云，更向花间留晚照。倾城不博嫣然笑，剩破千金犹恨少。少年恰是惜春时，第一莫教容易了。","dynasty":"金朝","title":"玉楼春"}
{"author":"元好问","content":"黄河千里扼兵冲，虞虢分明在眼中。为向淮西诸将道，不须誇说蔡州功。","dynasty":"金朝","title":"续小娘歌十首其十"}
{"author":"元好问","content":"百二关河草木横，十年戎马暗秦京。岐阳西望无来信，陇水东流闻哭声。野蔓有情萦战骨，残阳何意照空城。从谁细向苍苍问，争遣蚩尤作五兵。","dynasty":"金朝","title":"岐阳三首其二"}
{"author":"元好问","content":"玉立芙蓉镜里看。铅红无地著边鸾。半衾幽梦香初散，满纸春心墨未乾。深院落，曲阑干。旧欢新恨苎衣宽。几时忘得分携处，黄叶疏云渭水寒。","dynasty":"金朝","title":"鹧鸪天"}
{"author":"元好问","content":"泰山天壤间，屹如郁萧台。厥初造化手，办此何雄哉！天门一何高，天险若可阶。积苏与累块，分明见九垓。扶摇九万里，未可诬齐谐。秦皇憺威灵，茂陵亦雄材。翠华行不归，石坛满苍苔。古今一俯仰，感极令人哀。是时春夏交，红绿无边涯。奇探忘登顿，意惬自迟回。惜无赏心人，欢然尽馀杯。夜宿玉女祠，崩奔涌云雷。山灵见光怪，似喜诗人来。鸡鸣登日观，四望无氛霾。六龙出扶桑，翻动青霞堆。平生华嵩游，兹山未忘怀。十年望齐鲁，登临负吟鞋。孤云拂层崖，青壁落落云间开。眼前有句道不得，但觉胸次高崔嵬。徂徕山头唤李白，吾欲从此观蓬莱。","dynasty":"金朝","title":"游泰山"}
{"author":"元好问","content":"翁仲遗墟草棘秋，苍龙双阙记神州。只知终老归唐土，忽漫相逢是楚囚。日月尽随天北转，古今谁见海西流？眼中二老风流在，一醉从教万事休。","dynasty":"金朝","title":"镇州与文举百一饮"}
{"author":"元好问","content":"平沙细草散羊牛，几簇征人在戍楼。忽见陇头新雁过，一时回首望南州。","dynasty":"金朝","title":"塞上曲"}
{"author":"元好问","content":"切响浮声发巧深，研磨虽苦果何心？浪翁水乐无宫徵，自是云山韶濩音。","dynasty":"金朝","title":"论诗三十首其十七"}
{"author":"元好问","content":"梅残玉靥香犹在，柳破金梢眼未开。东风和气满楼台，桃杏拆，宜唱喜春来。","dynasty":"元代","tags":"春天，写景，习俗，心情，喜悦","title":"喜春来·春宴"}
{"author":"元好问","content":"梅雪弄芳馨。线日迎长□□蓂。争看琴堂称贺处，娉婷。满捧霞觞灿鲤庭。鹤算更龟龄。八十仙翁醉复醒。好倩洛阳驰誉手，丹青。画与人间作寿星。","dynasty":"金朝","title":"南乡子"}
{"author":"元好问","content":"芳苞初破紫霞杯。香动绿云堆。只道人间花尽，争知天上春回。朝吟暮绕，使君情重，不厌频来。好把韶华留住，莫教百朵齐开。","dynasty":"元代","title":"朝中措周帅花堂紫牡丹"}
{"author":"元好问","content":"升斗微官不疗饥，中林春雨蕨芽肥。归来应被青山笑，可惜缁尘染素衣。","dynasty":"金朝","title":"自邓州幕府暂归秋林"}
{"author":"元好问","content":"石楼绕清伊，尘土天所限。人言无僧久，草满不复铲。滩声激悲壮，山意出高蹇。当年香山老，挂冠遂忘返。高情留诗轴。清话入禅版。谁言海山去，萧散仍在眼。溪寒不可涉，倚杖西林晚。","dynasty":"元代","title":"龙门杂诗"}
{"author":"元好问","content":"薰风□院宇。＊清香、凝户晓凉如雨。开帘望莲渚。拥轻红嫩绿、三千宫女。□商泛羽。命双成、婵娟妙舞。记当时，初下瑶池阆苑，翠＊来处。几许玉簪珠履，玳筵绮席，寿觞初举。从容笑语。吹箫伴，骖鸾女。算灵椿难老，蟠桃频见，两□蓬瀛便住。看家族叶叶金貂，凤池稳步。","dynasty":"元代","title":"瑞鹤仙·薰风□院宇"}
{"author":"元好问","content":"江山诗笔仲宣楼。弊貂裘。尽风流。独恨烟花，三月出东州。爱煞津亭亭□□，无一语，只相留。来鸿去雁两悠悠。别离愁。几时休。得似孤城，春水一沙鸥。寄谢西湖追送客，分手地，莫回头。","dynasty":"元代","title":"江城子东原幕府诸公，送予西湖，行及阳谷"}
{"author":"元好问","content":"一穗芦鞭一穗尘，西园红艳眼中新。帽檐分去家家喜，酒面飞来片片春。梅柳几曾同故事，樱桃才得缀芳辰。荒城此日肠堪断，老𨚫探花筵上人。","dynasty":"金朝","title":"杏花二首其二"}
{"author":"元好问","content":"瑶光楼前按歌舞，桂树秋香月三五。白头谁解记开元，四海欢声自箫鼓。两都秋色皆乔木，三月阿房已焦土。天人亦有离别情，可是田郎心独苦。承平旧物《霓裳》谱，宝气晖晖映千古。银桥望极竟不归，灭没燕鸿下平楚。","dynasty":"金朝","title":"世宗御书田不伐望月婆罗门引先得楚字韵"}
{"author":"元好问","content":"蝗旱相仍岁已荒，伶俜十口值还乡。空令姓字喧时辈，不救饥寒趋路傍。行帐马嘶尘澒洞，空村人去雨淋浪。河平千里筋骸尽，更欲驱车上太行。","dynasty":"金朝","title":"再到新卫"}
{"author":"元好问","content":"诗亡又已久，雅道不复陈。人人握和璧，燕石谁当分？关中杨夫子，高诲世所闻。十年玄尚白，藜藿甘长贫。有来河水篇，四海付斯文。斯文有定在，桓生知子云。古来知己难，万里犹比邻。千人国中和，要非心所亲。东楚西南秦，望君劳我神。相逢不得语，别去徒殷勤。白云不可赠，相思秋复春。","dynasty":"金朝","title":"赠答杨焕然"}
{"author":"元好问","content":"烟炉不断胜金兽。香雾入帘波影皱。秋堂锦度艳群仙，不惜醉□□舞袖。繁弦脆管春风□。娇媚如花轻似絮。劝君须尽眼前欢，酌酒十分千百岁。","dynasty":"金朝","title":"玉楼春"}
{"author":"元好问","content":"白骨纵横似乱麻，几年桑梓变龙沙。只知河朔生灵尽，破屋疏烟却数家！","dynasty":"元代","title":"癸巳五月三日北渡三首"}
{"author":"元好问","content":"富贵何曾润髑髅，直须淅米向矛头。血雠此日逢三怨，风鉴生平备九流。瓢饮不甘颜巷乐，市钳真有楚人忧。世间安得如川酒，力士铛头醉死休。","dynasty":"金朝","title":"感事"}
{"author":"元好问","content":"地僻人烟断，山深鸟语哗。清溪鸣石齿，暖日长藤芽。绿映高低树，红迷远近花。林间见鸡犬，直拟是仙家。","dynasty":"元代","title":"少室南原"}
{"author":"元好问","content":"江上洼尊，人道有、浮休遗迹。尊俎地、江山如画，百年岑寂。白鹤重来城郭在，山花山鸟浑相识。便与君、载酒半山亭，追畴昔。人易老，时难得。欢未减，悲还及。身前与身后，杳无终极。一笑何须留故事，千年复知今日。拌醉来、横卧陇头云，林间石。","dynasty":"金朝","title":"满江红内乡半山亭浮休居士张芸叟洼尊石刻在焉"}
{"author":"元好问","content":"窟边痴坐费工夫，侧辊横眠却自如。料得仙师曾细看，牡丹花下日斜初。","dynasty":"金朝","title":"醉猫图其一"}
{"author":"元好问","content":"落红吹满沙头路。似总为、春将去。花落花开春几度。多情惟有，画梁双燕，知道春归处。镜中冉冉韶华暮。欲写幽怀恨无句。九十花期能几许。一卮芳酒，一襟清泪，寂寞西窗雨。","dynasty":"元代","title":"青玉案·落红吹满沙头路"}
{"author":"元好问","content":"总道狙公不易量。朝三暮四尽无妨。旧时邺下刘公干，今日家中白侍郎。歌浩荡，酒淋浪。浮云身世两相忘。孤峰顶上青天阔，独对春风舞一","dynasty":"元代","title":"鹧鸪天村里黄幡绰，家中白侍郎，石曼卿诗"}
{"author":"元好问","content":"杏花墙外一枝横，半面宫妆出晓晴。看尽春风不回首，宝儿元自太憨生。","dynasty":"元代","title":"杏花杂诗"}
{"author":"元好问","content":"白水青田万顷秋。风烟平楚散羊牛。莫放相公黄阁去。留取。笑谈尊俎也风流。华表仙人人不识。今夕。鹿车也到百花洲。好把襄江都酿酒，为寿。寿星光彩动南州。","dynasty":"金朝","title":"定风波"}
{"author":"元好问","content":"永夜留欢席，高怀远市尘。月凉衣有露，风细酒生鳞。乡社情亲旧，仙台姓字新。殷勤诗卷在，长记坐中人。","dynasty":"金朝","title":"聚仙台夜饮"}
{"author":"元好问","content":"浩荡云山直北看，凌兢羸马不胜鞍。老来行路先愁远，贫里辞家更觉难。衣上风沙叹憔悴，梦中灯火忆团圞。凭谁为报东州信？今在羊肠百八盘。","dynasty":"金朝","title":"羊肠坂"}
{"author":"元好问","content":"酒冷灯青夜不眠。寸肠千缕、两相牵。鸳鸯秋雨半池莲。分飞苦，红泪晓风前。天远雁翩翩。雁来人北去、远如天。安排心事待明年。无情月，看待几时圆。","dynasty":"元代","title":"小重山·酒冷灯青夜不眠"}
{"author":"元好问","content":"儿女篮舆，田舍老盆，随意林壑。三重屋上黄茅，赖是秋风留著。旧家年少，也曾东抹西涂，鬓毛争信星星却。岁暮日斜时，尽栖迟零落。如昨。青云飞盖追随，倾动故都城郭。叠鼓凝笳，几处银屏珠箔。梦中身世，只知鸡犬新丰，西园胜赏惊还觉。霜叶晚萧萧，满疏林寒雀。","dynasty":"元代","title":"石州慢·儿女篮舆"}
{"author":"元好问","content":"意气羡君豪，怜君屈骑曹。安能事笔砚，且复混弓刀。风雪貂裘暗，关山马骨高。南飞见鸿雁，应为惜哀劳。","dynasty":"金朝","title":"送曹吉甫兼及通甫"}
{"author":"元好问","content":"兰膏香聚。醉枕闻低语。一刻春宵流水去。诉得离情几许。桃花红浅红深。五年烟草归心。留得一枝春在，争教绿叶成阴。","dynasty":"金朝","title":"清平乐"}
{"author":"元好问","content":"小簟凉多睡思清，一窗风雨送秋声。频年但觉貂裘敝，万古何曾马角生。寄食且依严尹幕，附书谁住邓州城？洗愁欲问东家酒，恨杀寒鸡不肯鸣。","dynasty":"金朝","title":"秋夕"}
{"author":"元好问","content":"阀阅真王后，衣冠上客中。路人遥识紫髯翁。争信旧来文赋动南宫。得婿攀龙贵，生男射虎雄。寿筵休放酒尊空。且道几人全福与君同。","dynasty":"元代","title":"南柯子济川寿席"}
{"author":"元好问","content":"娃儿十八娇可怜，亭亭袅袅春风前。天上仙人玉为骨，人间画工画不出。小小油壁车，轧轧出东华。金缕盘双带，云裾踏雁沙。一片朝云不成雨，被风吹去落谁家？少年岂无恩泽侯，金鞍绣帽亦风流。不然典取鹔鹴裘，四壁相如堪白头。金谷楼台悄无主，燕子不来花著雨。只知环佩作离声，谁向琵琶得私语。无情鸂鶒翡翠儿，有情蜂雄蛱蝶雌。劝君满酌金屈卮，明日无花空折枝。","dynasty":"金朝","title":"芳华怨"}
{"author":"元好问","content":"曩予魏大梁，得交此州雷与刘。自闻两公誇南山，每恨南海北海风马牛。老龙面目今日始一见，更信造物工雕锼。是时山雨晴，平田绿油油。并山凉气多，况得通深幽。山泉谷口出迎客，石罅戛击琳琅球。蜿蜒入微行，渐觉藤萝罥衣树打头。恶木拉䬃栖，直干比指稠。石门无风白日静，自是林响寒飕飕。一峰忽当眼，仰看看不休。一峰一峰千百峰，虽欲一一顾揖知无由。金城偃蹇不得上，瑶瓮回合如相留。苔花万锦石，丹碧烂不收。天关守虎豹，武库开戈矛。小山随起随偃仆，独立千仞绝顶缥缈之飞楼。百花冈头藉草坐，潇洒正直金莲秋。亭亭妙高台，玉斧何年修？登高览元化，快如鹰脱鞲。山灵故为作开阖，巧与诗境供冥搜。白云何许来？纤丝弄轻柔。蓬莱作雾涌，飘飘与烟浮。玉衣仙人鞭素虬，翕忽变化令人愁。须臾视六合，浩荡不可求。初疑陶轮比运甓，今悟夜壑真藏舟。劫石拂未穷，杞国浪自忧。断鳌立极万万古，争遣起灭如浮沤。快哉万里风，一扫天四周。谁言太始再开辟，日驭本自无停辀。举手谢山灵，就无清凉毫相非神羞。贱子贪名山，客刺已屡投。黄华挂镜台，天坛避秦沟。太山神明观，二室汗漫游。胸中隐然复有此大物，便可挥斥八极隘九州。玉峰有佳招，绝唱须一酬。为君探囊掷下珊瑚钩，白云相望空悠悠。异时华表见老鹤，姓字莫忘元丹丘。","dynasty":"金朝","title":"游龙山"}
{"author":"元好问","content":"帘旌烘日绣波翻。霜晓试轻寒。高宴黄堂初启，云外列仙班。昼明丽锦，香浮宝鸭，身在蓬山。三见扬尘沧海，春风一笑人间。","dynasty":"元代","title":"朝中措·帘旌烘日绣波翻"}
{"author":"元好问","content":"自笑此身无定在，北州又复南州。买田何日遂归休。向来元落落，此去亦悠悠。赤日黄尘三百里，嵩丘几度登楼。故人多在玉溪头。清泉明月晓，高树乱蝉秋。","dynasty":"元代","title":"临江仙寄德新丈"}
{"author":"元好问","content":"急鼓初钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。","dynasty":"元代","title":"蝶恋花·急鼓初钟催报晓"}
{"author":"元好问","content":"窟边痴坐费工夫，侧辊横眠却自如。料得仙师曾细看，牡丹花下日斜初。","dynasty":"金朝","title":"醉猫图其一"}
{"author":"元好问","content":"六十人中数少年，风流谁占探花筵。阿钦正使才情尽，犹欠张郎白玉鞭。","dynasty":"金朝","title":"探花词三首其三"}
{"author":"元好问","content":"伥鬼跳梁久，群雄结构牢。天机不可料，世网若为逃。白骨丁男尽，黄金甲第高。阊门隔九虎，休续楚臣骚。","dynasty":"金朝","title":"十二月六日二首其一"}
{"author":"元好问","content":"慷慨悲歌绝不传，穹庐一曲本天然。中洲万古英雄气，也到阴山敕勒川。","dynasty":"金朝","tags":"组诗，评论","title":"论诗三十首·其七"}
{"author":"元好问","content":"有情芍药含春泪，无力蔷薇卧晚枝。拈出退之山石句，始知渠是女郎诗。","dynasty":"金朝","tags":"评论，组诗","title":"论诗三十首·二十四"}
{"author":"元好问","content":"东野穷愁死不休，高天厚地一诗囚。江山万古潮阳笔，合在元龙百尺楼。","dynasty":"金朝","tags":"评论，组诗","title":"论诗三十首·十八"}
{"author":"元好问","content":"日射云间五色芝，鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。","dynasty":"金朝","tags":"追忆，怀念，感伤","title":"浣溪沙·往年宏辞御题有西山晴雪诗"}
{"author":"元好问","content":"惊沙猎猎风成阵，白雁一声霜有信。琵琶肠断塞门秋，却望紫台知远近。深宫桃李无人问，旧爱玉颜今自恨。明妃留在两眉愁，万古春山颦不尽。","dynasty":"金朝","tags":"咏史，抒怀，忧愤","title":"玉楼春·惊沙猎猎风成阵"}
{"author":"元好问","content":"醉来长袖舞鸡鸣，短歌行，壮心惊。西北神州，依旧一新亭。三十六峰长剑在，星斗气，郁峥嵘。古来豪侠数幽并，鬓星星，竟和成！他日封侯，编简为谁青？一掬钓鱼坛上泪，风浩浩，雨冥冥。","dynasty":"金朝","tags":"豪放，抒怀，壮志","title":"江城子·醉来长袖舞鸡鸣"}
{"author":"元好问","content":"淅江归路杳，西南却羡、投林高鸟。升斗微官，世累苦相萦绕。不似麒麟殿里，又不与、巢由同调。时自笑，虚名负我，半生吟啸。扰扰马足车尘，被岁月无情，暗消年少。钟鼎山林，一事几时曾了。四壁秋虫夜雨，更一点、残灯斜照。清镜晓，白发又添多少。","dynasty":"金朝","tags":"婉约，抒怀，感叹","title":"玉漏迟·咏杯"}
{"author":"元好问","content":"心画心声总失真，文章宁复见为人。高情千古闲居赋，争信安仁拜路尘！","dynasty":"金朝","tags":"评论，组诗","title":"论诗三十首·其六"}
{"author":"元好问","content":"奇外无奇更出奇，一波才动万波随。只知诗到苏黄尽，沧海横流却是谁？","dynasty":"金朝","tags":"评论，组诗","title":"论诗三十首·二十二"}
{"author":"元好问","content":"撼树蜉蝣自觉狂，书生技痒爱论量。老来留得诗千首，却被何人校短长？","dynasty":"金朝","tags":"评论，组诗","title":"论诗三十首·三十"}
{"author":"元好问","content":"天街奕奕素光移，云锦机閒漏箭迟。谁与乘槎问银汉，可无风浪借佳期。","dynasty":"金朝","title":"七夕"}
{"author":"元好问","content":"老木高风作意狂，青山和雨入微茫。画图唤起扁舟梦，一夜江声撼客床。","dynasty":"金朝","title":"风雨停舟图"}
{"author":"元好问","content":"候馆灯昏雨送凉，小楼人静月侵床。多情却被无情恼，今夜还如昨夜长。金屋暖，玉炉香。春风都属富家郎。西园何限相思树，辛苦梅花候海棠。","dynasty":"元代","title":"鹧鸪天宫体八首"}
{"author":"元好问","content":"春闺斜月晓闻莺，信马都门半醉醒。官柳青青莫回首，短长亭是断肠亭。","dynasty":"金朝","title":"出都"}
{"author":"元好问","content":"物外神仙风骨，人间富贵功名。眉长新有秀毫生。荡座酒光花影。清暑玉壶昼永，少年金印身轻。他年旌节看归荣。笑傲五湖烟景。","dynasty":"金朝","title":"西江月"}
{"author":"元好问","content":"苎萝坊里青骢驻。爱鹦鹉、垂帘语。一捻娇春能几许。寒梅欲动，小桃初放，恰是关心处。西城流水东城雨。绿叶成阴惯相误。只恐韶华容易去。一声金缕，一卮芳酒，且为花枝住。","dynasty":"金朝","title":"青玉案代赠钦叔所亲乐府郓生"}
{"author":"元好问","content":"梅梅柳柳闹新晴。趁清明。凤山行。画出灵泉，三月晋兰亭。细马金鞍红袖客，能从我，出重城。赏心乐事古难并。玉双瓶。为冠倾。一曲清歌，休作断肠声。头上花枝如解语，应笑我，未忘情。","dynasty":"元代","title":"江城子·梅梅柳柳闹新晴"}
{"author":"元好问","content":"树合秋声满，村荒暮景閒。虹收仍白雨，云动忽青山。","dynasty":"金朝","title":"山居杂诗六首其三"}
{"author":"元好问","content":"君性我所谙，我心君所知。凡我之所短，君亦时有之。谋事恨太锐，临断恨太迟。持论恨太高，徇俗恨太卑。人道自近始，贫富理不齐。君自不得饱，欲疗何人饥。乞醯乞诸邻，圣哲有明讥。被发救乡人，智者所不为。且如与人交，交有非所宜。白黑不复择，豁豁倾心脾。汎爱岂不可，后悔终自贻。又如与人言，宁复无失辞。刺口论成败，白眼谈歌诗。世故彀黄閒，能不发其机。闻君作损斋，似觉豪华非。惩忿与窒欲，百年有良规。与子各努力，岁晚以为期。","dynasty":"金朝","title":"送钦叔内翰并寄刘达卿郎中白文举编修二首其一"}
{"author":"元好问","content":"腊后春前，高楼外、梅飘香馥。正□□云輧初下，瑶池西曲。罗幕笙歌围粉黛，阶前青紫团兰玉。更如宾、相待衮衣新，尊浮醁。柔懿范，康宁福。荣耀事，都齐足。向宝薰烟里，寿祺同祝。□雪仙姿元不老，丹台已注长生箓。问从今、欢宴几何年，蟠桃熟。","dynasty":"金朝","title":"满江红"}
{"author":"元好问","content":"室人筐中无寸缕，一箔秋蚕课诸女。朝来饲却上马桑，隔簇仍闻竹间雨。阿容阿璋墨满面，画彻灰城前致语。上无苍蝇下无鼠，作茧直须如瓮许。东家追胥守机杼，有桑有税吾犹汝。官家却少一絇丝，未到打门先自举。","dynasty":"金朝","title":"秋蚕"}
{"author":"元好问","content":"西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？","dynasty":"金朝","tags":"古诗三百首，写山，抒怀","title":"台山杂咏"}
{"author":"元好问","content":"击筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩翩何许。羁旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。","dynasty":"金朝","title":"石州慢"}
{"author":"元好问","content":"江山诗笔仲宣楼。弊貂裘。尽风流。独恨烟花，三月出东州。爱煞津亭亭□□，无一语，只相留。来鸿去雁两悠悠。别离愁。几时休。得似孤城，春水一沙鸥。寄谢西湖追送客，分手地，莫回头。","dynasty":"元代","title":"江城子东原幕府诸公，送予西湖，行及阳谷"}
{"author":"元好问","content":"柴桑人去已千年，细菊班班也自圆。共爱鲜明照秋色，争教狼藉卧疏烟。荒畦断垄新霜后，瘦蝶寒螀晚景前。只恐春丛笑迟暮，题诗端为发幽妍。","dynasty":"金朝","title":"野菊，座主閒閒公命作其一"}
{"author":"元好问","content":"露浥清华粉自添，隔溪遥见玉帘苫。眼看桃李飘零尽，更拣繁枝插帽檐。","dynasty":"金朝","title":"杏花杂诗八首其六"}
{"author":"元好问","content":"玉蕊轻明，洗妆偏费春风手。韵香襟袖。别是闺房秀。锦瑟华年，□醉东园酒。西归后。旧家花柳。谁得何郎瘦。","dynasty":"金朝","title":"点绛唇"}
{"author":"元好问","content":"忆元龙、旧家湖海，不应年鬓衰槁。翩翩竹马儿童喜，惊儿汉江归报。归计早。黄金印、征西已付诸郎了。红云仙岛。渺千里移春，浓薰细染，春意已倾倒。西溪上，玉镜修眉翠扫。题诗曾许谁到。溪亭未入奚奴锦，望断绿波春草。君且道。人间世、虚名得似欢游好。风流未老。约款段随车，鸱夷载酒，迎我霜陵道。","dynasty":"元代","title":"摸鱼儿·忆元龙"}
{"author":"元好问","content":"何处如今更有诗。争教风鬓见横枝。诗到梅边谁最似。除是。玉颜寂寞酒清时。为向云间公子道。闻早。安排欢赏惜幽姿。十日留花花未遇。容我。醉围红袖写鸟丝。","dynasty":"元代","title":"定风波·何处如今更有诗"}
{"author":"元好问","content":"一语天然万古新，豪华落尽见真淳。南窗白日羲皇上，未害渊明是晋人。","dynasty":"金朝","tags":"组诗，议论","title":"论诗三十首·其四"}
{"author":"元好问","content":"层崖閟长阴，细径缘绝巘。梯云阑干峻，廓廓清眺展。斜阳半天赤，飞鸟大江远。清霜张秋气，草树生意剪。风雪斫坚敌，旗旆纷仆偃。峥嵘峰峦出，莽苍林薄晚。盘盘范家笔，老怀寄高蹇。经营入惨淡，得处乃萧散。嵩丘动归兴，突兀青在眼。何时卧云身，团茅遂疏懒。","dynasty":"金朝","title":"题张左丞家范宽秋山横幅"}
{"author":"元好问","content":"枕帏馀韵最清真，梦里犹来著莫人。拟借浓阴作罗幕，玉缨多处卧残春。","dynasty":"金朝","title":"酴醾"}
{"author":"元好问","content":"枯蒲折苇障清湾，十里风荷指顾间。安得西湖展江手，乱铺云锦浸青山。","dynasty":"金朝","title":"马坊冷大师清真道院"}
{"author":"元好问","content":"雪＊霜林，□一夜、报春消息。看是处、青回柳眼，粉匀梅额。和气已回倾斗阙，寿星更喜明南极。问四□、节物奉谁欢，辽东客。熊梦旦，非常日。珠履闹，金钗密。指双溪千顷，共斟琼液。不用殷勤千岁祝，姓名已上神仙籍。但时从王母借蟠桃，躬亲摘。","dynasty":"元代","title":"满江红·雪＊霜林"}
{"author":"元好问","content":"梦里十年心，情味梦回犹恶。枕上数行清泪，被惊乌啼落。西窗瓶水夜深寒，梅花瘦如削。只有一枝春在，问东君留著。","dynasty":"元代","title":"好事近冬夜有怀以上强村丛书本遗山乐府卷"}
{"author":"元好问","content":"明月清风无尽藏，平生老子南楼。阎闾谈笑说封侯。谁能知许事，一笑去来休。旧见辋川图画里，十年孤负欢游。百金早晚得菟裘。与君成二老，来往亦风流。","dynasty":"金朝","title":"临江仙"}
{"author":"元好问","content":"自在晴云覆苑墙。徘徊明月驻清光。已看红袖沾芳酒，犹认宫螺映绮窗。金翡翠，绣鸳鸯。春风花暖柳绵香。殷勤未数闲情赋，不愿将身作枕囊。","dynasty":"金朝","title":"鹧鸪天"}
{"author":"元好问","content":"天闲谁省识真龙，金粟堆前草色空。忽见画图疑是梦，东华驰道麝香骢。","dynasty":"金朝","title":"杨秘监马图"}
{"author":"元好问","content":"腐朽神奇，梦幻吞侵，朝昏变迁。怅残灯旧岁，鸡声竞早，春风归兴，雁影相先。南渡崩奔，东屯留滞，世事悠悠白发边。虚名误，遍人间浪走，恰到求田。青红花柳争妍。意醉眼、天公也放颠。更云雷怒卷，颓波一注，冰霜冷看，老桧千年。园令家居，陶潜官罢，无酒令人意缺然。从教去，付青山枕上，明月尊前。","dynasty":"元代","title":"沁园春除夕二首"}
{"author":"元好问","content":"五福仙娥月殿来。依然微步彩云堆。一从别□瑶池宴，不见蟠桃几度开。歌宛转，舞徘徊。碧梧秋意满池台。年年玉露收残暑，长送新凉入寿","dynasty":"元代","title":"鹧鸪天祝妇人寿"}
{"author":"元好问","content":"樱桃元是仙郎种。次第芳菲动。开残山杏没都红。一树梨花如雪月明中。三生蝶化南华梦。只有情缘重。曲阑幽径小帘栊。好共扫眉才子管春风。","dynasty":"金朝","title":"虞美人"}
{"author":"元好问","content":"五色莲盆玉雪肌。青搽红抹总相宜。且道生男何足爱。争奈。隆颅犀角眼中稀。六十平头年运好。投老。大儿都解把锄犁。醉眼看花驴背上。豪放。阿龄扶路阿中随。","dynasty":"元代","title":"定风波儿子中中百＊日作"}
{"author":"元好问","content":"腐朽神奇，梦幻吞侵，朝昏变迁。怅残灯旧岁，鸡声竞早，春风归兴，雁影相先。南渡崩奔，东屯留滞，世事悠悠白发边。虚名误，遍人间浪走，恰到求田。青红花柳争妍。意醉眼、天公也放颠。更云雷怒卷，颓波一注，冰霜冷看，老桧千年。园令家居，陶潜官罢，无酒令人意缺然。从教去，付青山枕上，明月尊前。","dynasty":"元代","title":"沁园春除夕二首"}
{"author":"元好问","content":"柴桑人去已千年，细菊班班也自圆。共爱鲜明照秋色，争教狼藉卧疏烟。荒畦断垄新霜后，瘦蝶寒螀晚景前。只恐春丛笑迟暮，题诗端为发幽妍。","dynasty":"金朝","title":"野菊，座主閒閒公命作其一"}
{"author":"元好问","content":"国史经丧乱，天幸有所归。但恨后十年，时事无人知。兴废属之天，事岂尽乖违。传闻入雠敌，秖以兴骂讥。老臣与存亡，高贤死兵饥。身死名亦灭，义士为伤悲。哀哀淮西城，万夫甘伏尸。田横巨擘耳，犹为谈者资。我作南冠录，一语不敢私。稗官杂家流，国风贱妇诗。成书有作者，起本良在兹。朝我何所营，暮我何所思。胸中有茹噎，欲得快吐之。湿薪烟满眼，破砚冰生髭。造物留此笔，吾贫复何辞。","dynasty":"金朝","title":"学东坡移居八首其五"}
{"author":"元好问","content":"赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。","dynasty":"金朝","title":"四哀诗李钦叔"}
{"author":"元好问","content":"寒日春温，照庭院、瑞烟芬馥。人尽道、衢山当日，谪仙新毓。子舍荣华孙□茂，诗书万卷生涯足。但放怀、寿酒十分斟，添香祝。竹太瘦，松偏独。鹤易怨，龟何俗。算人间无物，共供新曲。但愿长如天上月，年年此夕光如玉。伴长庚、百岁永团圆，蟠桃熟。","dynasty":"元代","title":"满江红·寒日春温"}
{"author":"元好问","content":"英威未觉消沈尽，试向舂陵望郁葱。","dynasty":"金朝","title":"句"}
{"author":"元好问","content":"宇宙有此山，阅世过鸟疾。何人不此游，名姓宁复识。兹辰世所重，前代多盛集。柴桑有故事，□谢留俊笔。并数孟与桓，此外谁记忆。人生百年内，踏地皆陈迹。独惟我辈人，兴怀念今昔。山林与泉壤，自古长太息。","dynasty":"金朝","title":"九日读书山用陶诗露凄暄风息气清天旷明为韵赋十诗其三"}
{"author":"元好问","content":"短衣匹马，白头重过洛阳城。百年一梦初惊。寂寞高秋云物，残照半林明。澹横舟古渡，落雁寒汀。河山故亭。人与镜、两峥嵘。争信黄垆此日，深谷高陵。一时朋辈，谩留住、穷途阮步兵。尊俎地、谁慰飘零。","dynasty":"元代","title":"婆罗门引过孟津河山亭故基"}
{"author":"元好问","content":"里社春盘巧欲争，裁红晕碧助春情。忽惊此日仍为客，却想当年似隔生。贫里齑盐怜节物，乱来歌吹失欢声。南州剩有还乡伴，戎马何时道路清。","dynasty":"金朝","title":"春日"}
{"author":"元好问","content":"憔悴南冠一楚囚，归心江汉日东流。青山历历乡国梦，黄叶萧萧风雨秋。贫里有诗工作祟，乱来无泪可供愁。残年兄弟相逢在，随分齑盐万事休。","dynasty":"金朝","title":"梦归"}
{"author":"元好问","content":"一片青天棹过。小舟无地受风波。渔歌浑是太平歌。乡社年丰寻酒易，陂塘春暖得鱼多。百年闲过又如何。","dynasty":"元代","title":"浣溪沙·一片青天棹过"}
{"author":"元好问","content":"薄云晴日烂烘春，高柳清风便可人。一饱本无华屋念，百年今见老农身。童童翠盖桑初合，滟滟苍波麦已匀。便与溪塘作盟约，不应重遣濯缨尘。","dynasty":"金朝","title":"后湾别业"}
{"author":"元好问","content":"一穗芦鞭一穗尘，西园红艳眼中新。帽檐分去家家喜，酒面飞来片片春。梅柳几曾同故事，樱桃才得缀芳辰。荒城此日肠堪断，老𨚫探花筵上人。","dynasty":"金朝","title":"杏花二首其二"}
{"author":"元好问","content":"金缕歌词金曲卮，百年人事鬓成丝。重来未必春风在，更为梨花住少时。","dynasty":"金朝","title":"俳体雪香亭杂咏十二首其六"}
{"author":"元好问","content":"偃屈霜青，棱层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。","dynasty":"金朝","title":"满庭芳"}
{"author":"元好问","content":"松液香凝。澹幽姿一洗，若下宜城。甘腴小苦中山赋，千古齿颊春生。灯花喜，缸面清。爱竹港、冰泉落枕声。恰值刘纲夫妇、此日丹成。云峰翠殿画屏。更晴楼水阁，树拥烟横。留连光景中年，要歌管淘写襟灵。人间世，身外名。笑朝马晨钟梦易惊。且留看神仙，白昼地行。","dynasty":"元代","title":"秋色横空·松液香凝"}
{"author":"元好问","content":"天门笔势到閒閒，相国文章玉笋班。从此晋阳方志上，系舟山是读书山。","dynasty":"金朝","title":"初挈家还读书山杂诗二首其一"}
{"author":"元好问","content":"小桥流水。一迳修篁里。走马章台人未老。只爱明窗净几。杏花白白红红。花时日日狂风。不是碧壶香供，真成恼破春工。","dynasty":"元代","title":"清平乐己亥春，济原先观赋杏花"}
{"author":"元好问","content":"东野穷愁死不休，高天厚地一诗囚。江山万古潮阳笔，合在元龙百尺楼。","dynasty":"金朝","tags":"评论，组诗","title":"论诗三十首·十八"}
{"author":"元好问","content":"幕府文书鸟羽轻，敝裘羸马月三更。未能免俗私自笑，岂不怀归官有程？十里陂塘春鸭闹，一川桑柘晚烟平。此生只合田间老，谁遣春官识姓名？","dynasty":"元代","title":"被檄夜赴邓州幕府"}
{"author":"元好问","content":"绿绮尘埃试拂弦。今人谁与子争先。相逢尊酒合留连。金马玉堂梁苑客，岸花汀草绣江船。旧游回首又三年。","dynasty":"金朝","title":"浣溪沙"}
{"author":"元好问","content":"旧家八月池台，露华凉冷金波涨。宁王玉笛，霓裳仙谱，凉州新酿。一枕开元，梦恍犹记，华清天上。对昆明火冷，蓬莱水浅，新亭泪，空相向。烂漫东原此夕，夜如何、高秋空旷。一杯径醉，凭君莫问，今来古往。万里孤光，五湖高兴，百年清赏。倩何人唤取，飞琼佐酒，作穿云唱。","dynasty":"金朝","title":"水龙吟"}
{"author":"元好问","content":"对西山摇落，又匹马，过并州。恨秋雁年年，长空澹澹，事往情留。白头。几回南北，竟何人、谈笑得封侯。愁里狂歌浊酒，梦中锦带吴钩。岩城笳鼓动高秋。万灶拥貔貅。觉全晋山河，风声习气，未减风流。风流。故家人物，慨中宵、拊枕忆同游。不用闻鸡起舞，且须乘月登楼。","dynasty":"元代","title":"木兰花慢·对西山摇落"}
{"author":"元好问","content":"画出清明二月天。山城三月只萧然。闲门日日枕书眠。川下杏花浑欲雪，山中杨柳不成烟。春风回首又明年。","dynasty":"元代","title":"浣溪沙"}
{"author":"元好问","content":"阀阅真王后，衣冠上客中。路人遥识紫髯翁。争信旧来文赋动南宫。得婿攀龙贵，生男射虎雄。寿筵休放酒尊空。且道几人全福与君同。","dynasty":"元代","title":"南柯子济川寿席"}
{"author":"元好问","content":"青钱白璧，自买愁肠绕。更恨欢狂负年少。记阳关图上，尊酒流连，儿女泪，输与闲人坐钓。茂陵多病后，懒尽琴心，无复求凰与同调。似清风古殿，风动幡摇晴昼永，惟有龛灯静照。看胡蝶飞来澹无情，问墙角茙葵，为谁凝笑。","dynasty":"金朝","title":"洞仙歌"}
{"author":"元好问","content":"花心苦被春摇荡。粉艳娇相向。隔帘微雨送幽香。未羡寒梅，疏影月昏黄。芳温一念何时忘。笑了还惆怅。无端开近宋东墙。真个晓人，情思断人肠。","dynasty":"金朝","title":"虞美人"}
{"author":"元好问","content":"梦里十年心，情味梦回犹恶。枕上数行清泪，被惊乌啼落。西窗瓶水夜深寒，梅花瘦如削。只有一枝春在，问东君留著。","dynasty":"元代","title":"好事近冬夜有怀以上强村丛书本遗山乐府卷"}
{"author":"元好问","content":"盘礴万古心，块石入危坐。青天一明月，孤唱谁与和？","dynasty":"金朝","title":"梁父吟扇头"}
{"author":"元好问","content":"静里离离新粉，动时细细清香。明月清风自在，红尘白日何妨。","dynasty":"金朝","title":"德和墨竹扇头"}
{"author":"元好问","content":"梅残玉靥香犹在，柳破金梢眼未开。东风和气满楼台，桃杏拆，宜唱喜春来。","dynasty":"元代","tags":"春天，写景，习俗，心情，喜悦","title":"喜春来·春宴"}
{"author":"元好问","content":"杨柳随风散绿丝，桃花临水弄妍姿。无端种下青青竹，恰到湘君泪尽时。","dynasty":"金朝","title":"俳体雪香亭杂咏十二首其七"}
{"author":"元好问","content":"梅梅柳柳闹新晴。趁清明。凤山行。画出灵泉，三月晋兰亭。细马金鞍红袖客，能从我，出重城。赏心乐事古难并。玉双瓶。为冠倾。一曲清歌，休作断肠声。头上花枝如解语，应笑我，未忘情。","dynasty":"金朝","title":"江城子"}
{"author":"元好问","content":"天上秋风月底霜，求凰一曲鬓丝长。相如四壁消何物？直要文君典鹔鹴。","dynasty":"金朝","title":"王子文琴斋"}
{"author":"元好问","content":"一杯薄酒休辞醉。愿一千二百岁。白云长伴此身闲，桂月蘋风，分取□壶天。鹊炉香□黄金尾。庭院生秋意。倒倾银汉作流霞。剩看蟠桃，碧海记年华。","dynasty":"金朝","title":"虞美人"}
{"author":"元好问","content":"添丁名字入新收。一长看过头。拾得羽阳宫瓦，不愁撞透烟楼。遗山野客，求田问舍，梦想南州。说甚河东三凤，安排老□班彪。","dynasty":"元代","title":"朝中措小儿子生，适有遗羽阳宫瓦者，因以"}
{"author":"元好问","content":"青山簇簇树重重，人在春云浩荡中。也是杏花无意况，一支临水卧残红。　","dynasty":"元代","title":"梁县道中"}
{"author":"元好问","content":"，尝令湖城，晚得儿子古桂，因为赋此添盆瓣喜万家传。满意掷金钱。仙果休嗔生晚，灵椿最得春偏。隆颅犀角，丹砂一指，玉润松坚。看取翰林枝叶，却如东海当年。","dynasty":"元代","title":"朝中措綦君美东海名家，大父内翰海陵朝以"}
{"author":"元好问","content":"峥嵘秋气动千崖。川平晚照回。小桥流水送吟鞋。无人觉往来。欹乱石，坐苍苔。一杯复一杯。田家次第有新醅。黄花细细开。","dynasty":"元代","title":"阮郎归·峥嵘秋气动千崖"}
{"author":"元好问","content":"祖道道傍。少年有与红袖泣别者，少焉车马相及，知其为观察之孙振之也。所别即琴姬阿莲，予尝以诗道其事。今二十五年，岁辛巳，振之因过予，语及旧游，恍如隔世，感念今昔，殆无以为怀，因为赋此渚莲寂寞倚秋烟。发幽思、入哀弦。高树记离筵。似昨日、邮亭道边。白头青鬓，旧游新梦，相对两凄然。骄马弄金鞭。也曾是、长安少年。","dynasty":"元代","title":"太常引予年廿许，时自秦州侍下，还太原，"}
{"author":"元好问","content":"行间杨赵提衡早，老去辛刘入梦频。案上酒杯聊自慰，袖中诗卷欲谁亲。两都秋色皆乔木，一代名家不数人。汲冢遗编要完补，可能虚负百年身。","dynasty":"金朝","title":"存没"}
{"author":"元好问","content":"怅韶华流转，无计留连。行乐地，一凄然。笙歌寒食後，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。","dynasty":"金朝","title":"三奠子离南阳後作"}
{"author":"元好问","content":"行斋活计五车书。真欲釜生鱼。天公也相料理，新得掌中珠。看骥子，弄鹓雏。最怜渠。青衫竹马，后日迎门，好个高闾。","dynasty":"金朝","title":"诉衷情令"}
{"author":"元好问","content":"青山高处望南州，漫漫江水绕城流。愿得一身随水去，直到海底不回头。","dynasty":"金朝","title":"续小娘歌十首其四"}
{"author":"元好问","content":"前年望归归不得，去年中途脚无力。残生何意有今年，突兀家山堕眼前。东家西家百壶酒，主人捧觞客长寿。先生醉袖挽春回，万落千村满花柳。山灵为渠也放颠，世界幻入兜罗绵。似嫌衣锦太寒乞，别作玉屑妆山川。人言少微照乡井，准备黄云三万顷。何人办作陈莹中，来与先生共炊饼。","dynasty":"金朝","title":"读书山雪中"}
{"author":"元好问","content":"胜概烟尘外，新诗杖屦间。偶随流水去，澹与暮云还。吾道三缄口，时情一解颜。从今便高卧，已负半生閒。","dynasty":"金朝","title":"胜概"}
{"author":"元好问","content":"香冷云兜，后期红红知何许。谢家儿女。解得辞巢语。画栋珠帘，恨不经年住。忽忽去。岸花汀树。寂寞潇潇湘雨。","dynasty":"元代","title":"乐府鸟衣怨旧名点绛唇"}
{"author":"元好问","content":"村墟潇洒，似是朱陈画。神武冠须早挂。可待儿婚女嫁。山深水木清华。渔樵好个生涯。梦想平桥南畔，竹篱茅舍人家。","dynasty":"金朝","title":"清平乐"}
{"author":"元好问","content":"青山簇簇树重重，人在春云浩荡中。也是杏花无意况，一支临水卧残红。　","dynasty":"元代","title":"梁县道中"}
{"author":"元好问","content":"行云冉冉度关山。别时难。见时难。怅望南风，早晚送云还。心事情缘千万劫，无计解，玉连环。夕阳人影小楼间。曲阑干。晚风寒。料得而今，前后望归鞍。寂寞梨花枝上雨，人不见，与谁弹。","dynasty":"金朝","title":"江城子"}
{"author":"元好问","content":"月窟秋清桂叶丹。仙家酿熟水芝残。香来宝地三千界，露入金茎十二盘。天澹澹，夜漫漫。五湖豪客酒肠宽。醉来独跨苍鸾去，太华峰高玉井寒。","dynasty":"金朝","title":"鹧鸪天"}
{"author":"元好问","content":"酒兴浓于琥珀浓。争教相望水西东。人家寒食清明后，天气轻烟细雨中。花不尽，柳无穷。赏心难是此时同。阿连近日歌喉稳，唱得春窗烛影红。","dynasty":"金朝","title":"鹧鸪天"}
{"author":"元好问","content":"修竹移阴未出墙。好风斜绰露荷香。壶中六月也清凉。不放灵椿仙客□，要有丹桂满林芳。天教光景为人长。","dynasty":"元代","title":"浣溪沙"}
{"author":"元好问","content":"奇外无奇更出奇，一波才动万波随。只知诗到苏黄尽，沧海横流却是谁？","dynasty":"金朝","tags":"评论，组诗","title":"论诗三十首·二十二"}
{"author":"元好问","content":"壬辰困重围，金粟论升勺。明年出青城，瞑目就束缚。毫釐脱鬼手，攘臂留空橐。聊城千里外，狼狈何所托？诸公颇相念，馀粒分凫鹤。得损不相偿，抔土填巨壑。一冬不制衣，缯纩如纸薄。一日仅两食，强半杂藜藿。不羞蓬累行，粗识瓢饮乐。敌贫如敌寇，自信颇亦悫。儿啼饭箩空，坚阵为屡却。沧溟浮一叶，渺不见止泊。五穷果何神？为戏乃尔虐。","dynasty":"金朝","title":"学东坡移居八首其三"}
{"author":"元好问","content":"碧筵孤耸。惊堕钗凤。檀粉轻拈，若怕蜂腰重。天花供。一枝谁送。","dynasty":"元代","title":"点绛唇宜男绿澹香浓，旧曾百子池边种。"}
{"author":"元好问","content":"山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳于船。铁笛久埋没，雅曲竟谁传。坐苍苔，敧乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。","dynasty":"金朝","title":"水调歌头"}
{"author":"元好问","content":"谁唤提壶沽美酒，浮生多负欢游。窗明窗暗百年休。凉风催雁过，春水带花流。仰视浮云空自诳，往还岁月悠悠。三山那有凤麟洲。一杯齐物论，千古醉乡侯。","dynasty":"元代","title":"临江仙唐子西酒名齐物论，又曰养生主"}
{"author":"元好问","content":"琪树明霞碧落宫，歌音袅袅度泠风。人间听得《霓裳》惯，犹恐钧天是梦中。","dynasty":"金朝","title":"步虚词三首其三"}
{"author":"元好问","content":"零落栖迟复此游，一尊聊得散羁愁。天围平野莽无际，水绕孤城閒不流。柳意渐回淮浦暖，雁声仍带塞门秋。登高望远令人起，欲买烟波无钓舟。","dynasty":"金朝","title":"亭同麻知几赋"}
{"author":"元好问","content":"石绿香煤浅淡间，多情长带楚梅酸。小诗拟写春愁样，忆著分明下笔难。","dynasty":"金朝","title":"眉"}
{"author":"元好问","content":"飘零无物慰天涯，酒伴相逢饮倍加。误谬君当略彭泽，回旋我亦笑长沙。金钗翠亸迎春髻，银烛光摇半夜花。只欠东山游录事，不来坚坐看纷哗。","dynasty":"金朝","title":"西斋夜宴"}
{"author":"元好问","content":"杨柳日三眠。桃李争妍。千金谁许占芳年。买得闲愁无处著，却恨春偏。流水武陵源。梦引愁牵。东风归兴雁翩翩。试问西窗前夜月，几度先圆。","dynasty":"金朝","title":"浪淘沙令"}
{"author":"元好问","content":"其七慷慨歌谣绝不传，穹庐一曲本天然。中州万古英雄气，也到阴山敕勒川。其八沈宋横驰翰墨场，风流初不废齐梁。论功若准平吴例，合着黄金铸子昂。其十一眼处心生句自神，暗中摸索总非真。画图临出秦川景，亲到长安有几人？其十二望帝春心托杜鹃，佳人锦色怨华年。诗家总爱西昆好，独恨无人作郑笺。其二十九池塘春草谢家春，万古千秋五字新。传语闭门陈正字，可怜无补费精神！","dynasty":"金朝","title":"论诗三十首（选五）"}
{"author":"元好问","content":"偃屈霜青，棱层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。","dynasty":"金朝","title":"满庭芳"}
{"author":"元好问","content":"出处殊涂听所安，山林何得贱衣冠。华歆一掷金随重，大是渠侬被眼谩。","dynasty":"金朝","tags":"评论，组诗","title":"论诗三十首·十四"}
{"author":"元好问","content":"天外想春来，春来天上。乐府垂杨动新唱。扁舟西子，并与云帆无恙。五湖将底用，黄金像。水阁清深，晴楼萧爽。丝竹留教助清赏。松腴仙酎，万斛溪泉供酿。寿杯先领取、山中相。","dynasty":"元代","title":"感皇恩张侯寿席此州乐府垂杨一曲方盛"}
{"author":"元好问","content":"膝上添丁郎小小，＊雏彩鹤初匀。书堂合与孟家邻。诵诗琴解□，论学墨沾唇。头玉＊＊眉刷翠，更将秋水为神。看花留待百年春。金鞍南陌上，惊动洛阳人。","dynasty":"元代","title":"临江仙张光甫家儿子咬驴"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。","dynasty":"金朝","tags":"豪放，少年，爱国，壮志","title":"江月晃重山·初到嵩山时作"}
{"author":"元好问","content":"汉谣魏什久纷纭，正体无人与细论。谁是诗中疏凿手？暂教泾渭各清浑。","dynasty":"金朝","tags":"评论，组诗","title":"论诗三十首·其一"}
{"author":"元好问","content":"其七慷慨歌谣绝不传，穹庐一曲本天然。中州万古英雄气，也到阴山敕勒川。其八沈宋横驰翰墨场，风流初不废齐梁。论功若准平吴例，合着黄金铸子昂。其十一眼处心生句自神，暗中摸索总非真。画图临出秦川景，亲到长安有几人？其十二望帝春心托杜鹃，佳人锦色怨华年。诗家总爱西昆好，独恨无人作郑笺。其二十九池塘春草谢家春，万古千秋五字新。传语闭门陈正字，可怜无补费精神！","dynasty":"金朝","title":"论诗三十首（选五）"}
{"author":"元好问","content":"曹刘坐啸虎生风，四海无人角两雄。可惜并州刘越石，不教横槊建安中。","dynasty":"金朝","tags":"组诗，评论","title":"论诗三十首·其二"}
{"author":"元好问","content":"槐阴别院宜清昼，入座春风秀。美人图子阿谁留。都是宣和名笔，内家收。莺莺燕燕分飞后，粉淡梨花瘦。只除苏小不风流。斜插一枝萱草，凤钗头。","dynasty":"金朝","tags":"婉约，咏物，图画，写景","title":"虞美人·槐阴别院宜清昼"}
{"author":"元好问","content":"谢客风容映古今，发源谁似柳州深？朱弦一拂遗音在，却是当年寂寞心。","dynasty":"金朝","tags":"评论，组诗","title":"论诗三十首·二十"}
{"author":"元好问","content":"沈宋横驰翰墨场，风流初不废齐梁。论功若准平吴例，合着黄金铸子昂。","dynasty":"金朝","tags":"组诗，评论","title":"论诗三十首·其八"}
{"author":"元好问","content":"纵横诗笔见高情，何物能浇块垒平？老阮不狂谁会得？出门一笑大江横。","dynasty":"金朝","tags":"组诗，评论","title":"论诗三十首·其五"}
{"author":"元好问","content":"曲学虚荒小说欺，俳谐怒骂岂诗宜？今人合笑古人拙，除却雅言都不知。","dynasty":"金朝","tags":"评论，组诗","title":"论诗三十首·二十三"}
{"author":"元好问","content":"眼处心声句自神，暗中摸索总非真。画图临出秦川景，亲到长安有几人？","dynasty":"金朝","tags":"评论，组诗","title":"论诗三十首·十一"}
{"author":"元好问","content":"刘几伯寿也。刘有二侍妾，名萱草芳草，吹铁笛骑牛山间，玉华亭榭遗*吩谘伞＝鹛糜裉冕陨绞拢??乔肀谏偈疑饺???逯??病*山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳於船。铁笛久埋没，雅曲竟谁传。坐苍苔，?乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。","dynasty":"元代","title":"水调歌头少室玉华谷月夕，与希颜钦叔饮，"}
{"author":"元好问","content":"排比铺张特一途，藩篱如此亦区区。少陵自有连城璧，争奈微之识碔砆。","dynasty":"金朝","tags":"评论，组诗","title":"论诗三十首·其十"}
{"author":"元好问","content":"轧轧旃车转石槽，故关犹复戍弓刀。连营突骑红尘暗，微服行人细路高。已化虫沙休自叹，厌逢豺虎欲安逃。青云玉立三千丈，元只东山意气豪。","dynasty":"金朝","title":"石岭关书所见"}
{"author":"元好问","content":"赴节金钗促。爱弦间、冷冷细语，非琴非筑。别鹤离莺云千里，风雨孤猿夜哭。只雌蝶、雄蜂同宿。汀树诗成归舟远，认宫眉、隐隐春山绿。歌宛转，泪盈掬。吴儿越女皆冰玉。恨不及、徘徊星汉，流光相属。破镜何年清辉满，寂寞佳人空谷。人世事、寻常翻覆。入塞新声愁未了，更伤心、听得开元曲。呼羯鼓，醉红烛。","dynasty":"元代","title":"贺新郎箜篌曲为良佑所亲赋"}
{"author":"元好问","content":"朱麝掌中香。可怜儿、初浴兰汤。灵椿未老丹枝秀，东邻西舍，排家助喜，沽酒牵羊。天与读书郎。便安排、富贵文章。高门自有容车日，明年且看，青衫竹马，雁雁成行。","dynasty":"金朝","title":"摊破南乡子"}
{"author":"元好问","content":"无物慰蹉跎。占一丘、一壑婆娑。闲来点检平生事，天南地北，几多尘土，何限风波。花坞与松坡。尽先生、少小经过。老来诗酒犹堪任，家山在眼，亲朋满坐，不醉如何。","dynasty":"元代","title":"促拍丑奴儿乡邻会饮，有请予增损旧曲者，"}
{"author":"元好问","content":"杏园红过雪披离，杨柳无风绿线齐。寒食人家在原野，乳鸦墙外尽情啼。","dynasty":"金朝","title":"自赵庄归冠氏"}
{"author":"元好问","content":"夏馆秋林山水窟，家家林影湖光。三年间为一官忙。簿书愁里过，笋蕨梦中香。父老书来招我隐，临流已盖茅堂。白头兄弟共论量。山田寻二顷，他日作桐乡。","dynasty":"元代","title":"临江仙内乡北山"}
{"author":"元好问","content":"越女颜如花，吴儿洁于玉。天教并墙居，不著同被宿。美人一笑千黄金，连城不博百年心。楼上墙头无一物，暮爨朝舂一生足。秋风拂罗裳，秋水照红妆。举头见郎至，低头采莲房。郎心只如菱刺短，妾意未觉藕丝长。与郎期何许，眼碍同舟女。春波澹澹无尽情，双星盈盈不得语。十里平湖艇子迟，岸花汀草伴人归。鸳鸯惊起东西去，惟有蜻蜓接翅飞。","dynasty":"金朝","title":"后平湖曲"}
{"author":"元好问","content":"石坛洗秋露，乔木拥苍烟。缑山七月笙鹤，曾此上宾天。为问云间嵩少，老眼无穷今古，夜乐几人传。宇宙一丘土，城郭又千年。一襟风，一片月，酒尊前。王乔为汝轰饮，留看醉时颠。杳杳白云青嶂，荡荡银河碧落，长袖得回旋。举手谢浮世，我是饮中仙。","dynasty":"元代","title":"水调歌头缑山夜歌"}
{"author":"元好问","content":"梁州夏早，南浦荷花媚。人月欲圆时，贺圣朝、生申名世。桂枝香满，早夺锦标回，春光好，少年游，烂醉蓬莱里。谒金门贵，小镇西南地。品令贯三台，□雄望、江南江北。归朝欢乐，好事近佳辰，风流子，玉团儿，为唱千秋岁。","dynasty":"元代","title":"蓦山溪夏景集曲名"}
{"author":"元好问","content":"石盆清冷贮秋水，水面苍烟飞不起。一堆寒碧几研间，宝气峥嵘插箕尾。山中雪浪空影像，长安鹦鹉犹纨绮。枉著奇章甲乙中，槁项才堪把耕来。不知天壤此尤物，鬼刻神劖通有几。薰蒸似欲出泉脉，莹滑定应凝石髓。剥裂雯华渍月秋，辛苦诗仙费摹拟。车箱箭筈连西东，仇池百穴总玲珑。飞堕不嫌灵鹫小，奇探已觉太湖空。故都乔木今如此，梦想熙春百花里。膏血纲船枯九州，亡国愁颜为谁洗？主人天质粹以温，天然与山作知闻。退食从容北窗卧，今古起灭真浮云。","dynasty":"金朝","title":"云峡"}
{"author":"元好问","content":"生红点点弄娇妍，半拆花房更可怜。传语春风好将护，莫教容易作银钱。","dynasty":"金朝","title":"赋瓶中杂花七首其三"}
{"author":"元好问","content":"草堂潇洒淅江头。傍林丘。买扁舟。隔岸红尘，无路近沙鸥。枕上有书尊有酒，身外事，更何求。暮云归鸟仲宣楼。敝貂裘。为谁留。千古书生，那得尽封侯。好在半山亭下路，闻未老，去来休。","dynasty":"金朝","title":"江城子"}
{"author":"元好问","content":"池塘春草谢家春，万古千秋五字新。传语闭门陈正字，“可怜无补费精神”。","dynasty":"金朝","tags":"评论，组诗","title":"论诗三十首·二十九"}
{"author":"元好问","content":"高门关头霜树老，细路千山万山绕。乱馀村落不见人，雪霰霏霏暗清晓。莘川百里如掌平，閒田满眼人得耕。山中树艺亦不恶，谁遣多田知姓名。许李申杨竟何得？只今惟有石滩声。","dynasty":"金朝","title":"高门关"}
{"author":"元好问","content":"青山高处望南州，漫漫江水绕城流。愿得一身随水去，直到海底不回头。","dynasty":"金朝","title":"续小娘歌十首其四"}
{"author":"元好问","content":"袄铮??酱汗庾苁粢*姚宋光明到此家。争教老作贾长沙。碧山也要崖州住，百币千遭绕郡衙。南苑月，曲江花。青云轩盖满京华。新生黄雀君休笑，占了春光却被","dynasty":"元代","title":"鹧鸪天读李崖州诗有感，何处新生黄雀儿，"}
{"author":"元好问","content":"鼎定周元重，薪安汉已然。不随南渡马，虚泛北归船。身并枯蜩化，心争脱兔先。尘埃嗟落泊，光景强留连。往事青灯里，浮生白发前。更残钟未动，犹属出京年。","dynasty":"金朝","title":"癸巳除夜"}
{"author":"元好问","content":"里社春盘巧欲争，裁红晕碧助春情。忽惊此日仍为客，却想当年似隔生。贫里齑盐怜节物，乱来歌吹失欢声。南州剩有还乡伴，戎马何时道路清。","dynasty":"金朝","title":"春日"}
{"author":"元好问","content":"儿时曾过济南城，暗算存亡只自惊。四十二年弹指过，却疑行处是前生。","dynasty":"金朝","title":"济南杂诗五首其一"}
{"author":"元好问","content":"乱石通樵径，重冈拥戍城。山川带淳朴，鸡犬见升平。雨烂沙仍软，秋偏气自清。年年避营马，几向此中行。","dynasty":"金朝","title":"阳兴砦"}
{"author":"元好问","content":"御香新拆紫囊封。苒苒绿云丛。开晚只嗔寒勒，妆成又怕晴烘。化工也为，花中第一，熏染偏浓。谁有石家红锦，重重围住春风。","dynasty":"元代","title":"朝中措·御香新拆紫囊封"}
{"author":"元好问","content":"南溪酒熟清而醇，北溪梅花发兴新。前年去年花下醉，今年冷落花应嗔。梅花娟娟如静女，寂寞甘与荒山邻。诗人爱花山亦好，幽林穹谷生阳春。风鬟峨峨一尺云，芳香幽卧如相亲。山堂夜半北风恶，一点相思愁杀人。","dynasty":"金朝","title":"南溪"}
{"author":"元好问","content":"一沟流水几桥横，岸上人家种柳成。来岁春风一千树，绿烟和雨暗重城。","dynasty":"金朝","title":"乡郡杂诗二首其一"}
{"author":"元好问","content":"野禾成穗石田黄，山木无风雨气凉。流水平冈尽堪画，数家村落更斜阳。","dynasty":"金朝","title":"岳山道中"}
{"author":"元好问","content":"古来画竹尊右丞，东坡敛袂不敢评。开元石本出摹写，燕市骏骨留空名。亦有文湖州，画意不画形。一为坡所赏，四海知有筼筜亭。深衣幅巾老明经，老死不敢言纵横。岂知辽江一派最后出，运斤成风刃发硎。雪溪仙人诗骨清，画笔尚馀诗典刑。月中看竹写秋影，清镜平明白发生。娟娟略似萱草咏，落落不减丛台行。千枝万叶何许来，但见醉帖字欹倾。君不见忠恕大篆草书法，赵生怒虎噀墨成。至人技进不名技，游戏亦复通真灵。百年文章公主盟，屏山见之跽且擎。声光旧塞天壤破，议论今著儿曹轻。有物于此鸣不平，悲邪啸邪谁汝令？只恐破窗风雨夜，怒随雷电上青冥。","dynasty":"金朝","title":"王黄华墨竹"}
{"author":"元好问","content":"只近浮名不近情。且看不饮更何成。三杯渐觉纷华远，一斗都浇块磊平。醒复醉，醉还醒。灵均憔悴可怜生。《离骚》读杀浑无味，好个诗家阮步兵！","dynasty":"金朝","tags":"豪放，忧愁，饮酒","title":"鹧鸪天·只近浮名不近情"}
{"author":"元好问","content":"怅韶华流转，无计留连。行乐地，一凄然。笙歌寒食後，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。","dynasty":"金朝","title":"三奠子离南阳後作"}
{"author":"元好问","content":"袅袅香风响佩环。广寒仙子跨青鸾。谁教瑞世仪周国，天赋多才继小山。铃阁静，画堂闲。衮衣象服□团圆。年年此日称觞处，留得菖蒲驻玉颜。","dynasty":"金朝","title":"鹧鸪天"}
{"author":"元好问","content":"刘几伯寿也。刘有二侍妾，名萱草芳草，吹铁笛骑牛山间，玉华亭榭遗*吩谘伞＝鹛糜裉冕陨绞拢??乔肀谏偈疑饺???逯??病*山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳於船。铁笛久埋没，雅曲竟谁传。坐苍苔，?乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。","dynasty":"元代","title":"水调歌头少室玉华谷月夕，与希颜钦叔饮，"}
{"author":"元好问","content":"时情天意枉论量。乐事苦相忘。白酒家家新酿，黄花日日重阳。城高望远，烟浓草澹，一片秋光。故国江山如画，醉来忘却兴亡。","dynasty":"元代","title":"朝中措·时情天意枉论量"}
{"author":"元好问","content":"寿酒不论杯，乐奏呈歌舞。先□中元七日生，风露凉如许。好待月婵娟，好与＊娥语。分付诸郎桂一枝，更觅月中兔。","dynasty":"元代","title":"卜算子·寿酒不论杯"}
{"author":"元好问","content":"熊耳东原汉故宫。登临犹记往年同。底事爱君诗句好。解道。河山浮动酒杯中。存没悠悠三十载。谁会。白头孤客坐书空。黄土英雄何处在。须待。醉寻萧寺哭春风。","dynasty":"金朝","title":"定风波"}
{"author":"元好问","content":"山腰抱佛刹，十里望家园。亦有野人居，层崖映柴门。昔我东岩君，曾此避尘喧。林泉留杖屦，岁月归琴尊。翁今为飞仙，过眼几寒暄。苍苍池上柳，青衫见诸孙。疏灯照茅屋，新月入颓垣。依依览陈迹，恻怆不能言。","dynasty":"金朝","title":"九日读书山用陶诗露凄暄风息气清天旷明为韵赋十诗其二"}
{"author":"元好问","content":"酒兴浓于琥珀浓。争教相望水西东。人家寒食清明后，天气轻烟细雨中。花不尽，柳无穷。赏心难是此时同。阿连近日歌喉稳，唱得春窗烛影红。","dynasty":"金朝","title":"鹧鸪天"}
{"author":"元好问","content":"候馆灯昏雨送凉，小楼人静月侵床。多情却被无情恼，今夜还如昨夜长。金屋暖，玉炉香。春风都属富家郎。西园何限相思树，辛苦梅花候海棠。","dynasty":"金朝","tags":"羁旅，相思","title":"鹧鸪天·候馆灯昏雨送凉"}
{"author":"元好问","content":"金粉轻黏蝶翅匀，丹砂浓抹鹤翎新。尽饶姚魏知名早，未放徐黄下笔亲。映日定应珠有泪，凌波长恐袜生尘。如何借得司花手，偏与人间作好春。","dynasty":"金朝","title":"紫牡丹其一"}
{"author":"元好问","content":"壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。","dynasty":"金朝","title":"感事"}
{"author":"元好问","content":"小景风流恰入时，留题纸尾竟何辞。不因脱兔投林了，何处而今更有诗。","dynasty":"金朝","title":"李仲华湍流高树图"}
{"author":"元好问","content":"孤根渐暖，芳魂乍返，待吐檀心又懒。未先拈出一枝香，算只是、司花会拣。情缘未断，韶华易减，早去寻芳已晚。东风容易莫吹残，暂留与","dynasty":"元代","title":"鹊桥仙同钦叔钦用赋梅"}
{"author":"元好问","content":"一国春风帝子家，绿云晴雪间红霞。香绵稳藉僧溪草，蜀锦惊看佛钵花。","dynasty":"金朝","title":"台山杂咏五首其三"}
{"author":"元好问","content":"桑条沾润麦沟青，轧轧耕车闹晓晴。老眼不随花柳转，一犁春事最关情。","dynasty":"金朝","title":"乙卯二月二十一日归自汴梁二十五日夜久旱而雨偶记内乡一诗追录于此今三十年矣"}
{"author":"元好问","content":"黄河千里扼兵冲，虞虢分明在眼中。为向淮西诸将道，不须誇说蔡州功。","dynasty":"金朝","title":"续小娘歌十首其十"}
{"author":"元好问","content":"东南地上游，荆楚兵四冲。游子十月来，登高送长鸿。当年赤帝孙，提剑起蒿蓬。一顾滍水断，再顾新都空。雷霆万万古，青天看飞龙。巍然此遗台，落日荒烟重。谁见经纶初，指挥走群雄。白水日夜东，石麟几秋风。空余广武叹，无复云台功。","dynasty":"元代","title":"光武台"}
{"author":"元好问","content":"汉家金粟堆空，玉花惊见天池种。并州画角，回肠凄断，清霜晓弄。世事浮云，白衣苍狗，知谁搏空。恨北平老守，南山夜猎，风雨暗，貂裘重。总道烟霄失路，意平生、依然飞动。高城置酒，汾流澹澹，无言目送。宝剑千金，尽堪倾倒，玻璃春瓮。问波神剩借，横江组练，挽青丝梦。","dynasty":"元代","title":"水龙吟·汉家金粟堆空"}
{"author":"元好问","content":"赋召魂九辩，一尊酒，与谁同。对零落栖迟，兴亡离合，此意何穷。匆匆。百年世事，意功名、多在黑头公。乔木萧萧故国，孤鸿澹澹长空。门前花柳又春风。醉眼眩青红。问造物何心，村箫社鼓，奔走儿童。天东。故人好在，莫生平、豪气减元龙。梦到琅琊台上，依然湖海沈雄。","dynasty":"元代","title":"木兰花慢·赋召魂九辩"}
{"author":"元好问","content":"杜生绝艺两弦弹，穆护沙词不等閒。莫怪曲终双泪落，数声全似古《阳关》。","dynasty":"金朝","title":"杜生绝艺"}
{"author":"元好问","content":"壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。","dynasty":"金朝","title":"感事"}
{"author":"元好问","content":"薰风弦上奏。正蛙鸣池沼，莺吟槐柳。龙涎喷金兽。□一番疏雨、梅黄时候。神仙旧友。爱五亭、山明水秀。向□时庆旦，高明富贵，殆由天授。知否。风流儒雅，利达丛中，似公稀有。芝兰挺秀。看早晚，定成就。况雪儿佳丽，歌清舞妙，管取天长地久。愿年年预借菖蒲，劝君寿酒。","dynasty":"金朝","title":"瑞鹤仙"}
{"author":"元好问","content":"翠叶轻笼豆颗均，胭脂浓抹蜡痕新。殷勤留著花梢露，滴下生红可惜春。","dynasty":"元代","title":"同儿辈赋未开海棠"}
{"author":"元好问","content":"饮罢鸡苏乐有馀，花阴真是小华胥。但教杀鼠如山了，四脚撩天却任渠。","dynasty":"金朝","title":"醉猫图其二"}
{"author":"元好问","content":"系筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩何许。＊旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。","dynasty":"元代","title":"石州慢赴召史馆，与德新丈别於岳祠西新店"}
{"author":"元好问","content":"总道狙公不易量。朝三暮四尽无妨。旧时邺下刘公干，今日家中白侍郎。歌浩荡，酒淋浪。浮云身世两相忘。孤峰顶上青天阔，独对春风舞一","dynasty":"元代","title":"鹧鸪天村里黄幡绰，家中白侍郎，石曼卿诗"}
{"author":"元好问","content":"月挂琼钩，日添乡线。绮花翻良重重卷。风口环佩晓珊珊，画堂羯鼓催开宴。翠缕香凝，玉膏酒滟。仙翁莫诉玻璃满。凤衔丹诏下云霓，千秋","dynasty":"元代","title":"踏莎行·月挂琼钩"}
{"author":"元好问","content":"颠风作力扫阴霾，白日青天四望开。好个台山真面目，争教坡老不曾来？","dynasty":"元代","title":"台山杂吟"}
{"author":"元好问","content":"　　玄都观里桃千树，花落水空流。凭君莫问：清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。","dynasty":"金朝","tags":"写景，抒情，散曲","title":"人月圆·玄都观里桃千树"}
{"author":"元好问","content":"万壑千岩位置雄，偶从天巧见神功。湍溪已作风雷恶，更在云山气象中。","dynasty":"金朝","title":"台山杂吟"}
{"author":"元好问","content":"蜀禽啼血染冰蕤。趁花期。占芳菲。翠袖盈盈，凝笑弄晴晖。比尽世间谁似得，飞燕瘦，玉环肥。一番风雨未应稀。怨春迟。怕春归。恨不高张，红锦百重围。多载酒来连夜看，嫌化作，彩云飞。","dynasty":"元代","title":"江城子效花间体咏海棠"}
{"author":"元好问","content":"国史经丧乱，天幸有所归。但恨后十年，时事无人知。兴废属之天，事岂尽乖违。传闻入雠敌，秖以兴骂讥。老臣与存亡，高贤死兵饥。身死名亦灭，义士为伤悲。哀哀淮西城，万夫甘伏尸。田横巨擘耳，犹为谈者资。我作南冠录，一语不敢私。稗官杂家流，国风贱妇诗。成书有作者，起本良在兹。朝我何所营，暮我何所思。胸中有茹噎，欲得快吐之。湿薪烟满眼，破砚冰生髭。造物留此笔，吾贫复何辞。","dynasty":"金朝","title":"学东坡移居八首其五"}
{"author":"元好问","content":"幽涧云凝雨未乾，曲池疏竹共荒寒。扇头唤起西园梦，好似熙春阁下看。","dynasty":"金朝","title":"题刘才卿湖石扇头"}
{"author":"元好问","content":"道民初不忘天台，姓氏分明见密崖。为问松台千载鹤，白云何处不归来？","dynasty":"金朝","title":"游天坛杂诗"}
{"author":"元好问","content":"自笑此身无定在，北州又复南州。买田何日遂归休。向来元落落，此去亦悠悠。赤日黄尘三百里，嵩丘几度登楼。故人多在玉溪头。清泉明月晓，高树乱蝉秋。","dynasty":"元代","title":"临江仙寄德新丈"}
{"author":"元好问","content":"长路伶俜里，羁怀苍莽中。千山分晚照，万籁入秋风。频见参旗缩，虚传朔幕空。故园归未得，细问北来鸿。","dynasty":"金朝","title":"阳翟道中"}
{"author":"元好问","content":"世事悠悠天不管，春风花柳争妍。人家寒食尽藏烟。不知何处火，来就客心然。千里故乡千里梦，高城泪眼遥天。时光流转雁飞边。今春看又过，何日是归年。","dynasty":"元代","title":"临江仙·世事悠悠天不管"}
{"author":"元好问","content":"添丁名字入新收。一长看过头。拾得羽阳宫瓦，不愁撞透烟楼。遗山野客，求田问舍，梦想南州。说甚河东三凤，安排老□班彪。","dynasty":"元代","title":"朝中措小儿子生，适有遗羽阳宫瓦者，因以"}
{"author":"元好问","content":"一日春光一日深。眼看芳树绿成阴。娉婷卢女娇无柰，流落秋娘瘦不禁。霜塞阔，海烟沈。燕鸿何地更相寻。早教会得琴心了，醉尽长门买赋金。","dynasty":"金朝","title":"鹧鸪天薄命妾辞"}
{"author":"元好问","content":"商於六里，野塘千古□烟霞。灵苗郁郁无涯，荡青冥风露，金素发清华。散霜丛弥岸，月影明沙。仙经浪夸。种瑶草、养铅砂。争信琼杯芳荐，药镜黄芽。秋香晚节，也分到、山中宰相家。休更羡、刘阮桃花。","dynasty":"元代","title":"婆罗门引亦名菊潭秋"}
{"author":"元好问","content":"西斋向晓。窗影动、人声悄。梦中行处，数枝临水，幽花相照。把酒长歌，犹记竹间啼鸟。风流易老。更常被、闲愁恼。年年春事，大都探得，欢游多少。一夜狂风，又是海棠过了。","dynasty":"元代","title":"品令清明夜，梦酒间唱田不伐映竹园啼鸟乐"}
{"author":"元好问","content":"天上秋风月底霜，求凰一曲鬓丝长。相如四壁消何物？直要文君典鹔鹴。","dynasty":"金朝","title":"王子文琴斋"}
{"author":"元好问","content":"画扇香微远，宫螺意自浓。杏园憔悴五更风。不道六朝琼树卷春空。蝶近花疑笑，犀灵月易通。襄王云雨梦魂中。曾见芙蓉裙衩几多红。","dynasty":"元代","title":"南柯子·画扇香微远"}
{"author":"元好问","content":"一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。","dynasty":"元代","title":"临江仙相下与王以道饮，席间走笔为赋。王"}
{"author":"元好问","content":"棱磳石磴倚高梯，穹谷无人绿树齐。总为古来征戍苦，宿云常傍塞垣低。","dynasty":"金朝","title":"发南楼度雁门关二首其二"}
{"author":"元好问","content":"玉京岩、龙香海南来，霓裳月中传。有六朝图画，朝朝琼树，步步金莲。明灭重帘画烛，几处锁婵娟。尘暗秦王女，秋扇年年。一枕繁华梦觉，问故家桃李，何许争妍。便牛羊丘陇，百草动荒烟。更谁知、昭阳旧事，似天教、通德见伶玄。春风老、拥鬟颦黛，寂寞灯前。","dynasty":"元代","title":"八声甘州·玉京岩"}
{"author":"元好问","content":"五云楼观日华东。看天上、建章宫。人海混渔龙。比自古、中原更雄。紫垣星月，禁阶灯火，朝马闹晨钟。一梦转头空。恍犹在、邯郸道中。","dynasty":"元代","title":"太常引·五云楼观日华东"}
{"author":"元好问","content":"炉薰浥浥带轻阴，翠竹高梧水殿深。去去旃车雪三尺，画罗休缕麝香金。","dynasty":"金朝","title":"俳体雪香亭杂咏十二首其九"}
{"author":"元好问","content":"旗亭谁唱渭城诗。酒盈卮。两相思。万古垂杨，都是折残枝。旧见青山青似染，缘底事，澹无姿。情缘不到木肠儿。鬓成丝。更须辞。只恨芙蓉，秋露洗胭脂。为问世间离别泪，何日是，滴休时。","dynasty":"元代","title":"江城子·旗亭谁唱渭城诗"}
{"author":"元好问","content":"好梦初惊百感新。谁家歌管隔墙闻。残灯收罢空明月，腊雪消融更暮云。莺有伴，雁离群。西窗寂寞酒微醺。春寒留得梅花在，剩为何郎瘦几分。","dynasty":"金朝","title":"鹧鸪天"}
{"author":"元好问","content":"明月清风无尽岁，平生老子南楼。阎闾谈笑说封侯。谁能知许事，一笑去来休。旧见辋川图画里，十年孤负欢游。百金早晚得菟裘。与君成二老，来往亦风流。","dynasty":"元代","title":"临江仙·明月清风无尽岁"}
{"author":"元好问","content":"我在正大初，作吏淅江边。山城官事少，日放淅江船。菊潭秋花满，紫稻酿寒泉。甘腴入小苦，幽光出清妍。归路踏明月，醉袖风翩翩。父老遮我留，谓我欲登仙。一别半山亭，回头馀十年。江山不可越，目断西南天。","dynasty":"金朝","title":"九日读书山用陶诗露凄暄风息气清天旷明为韵赋十诗其五"}
{"author":"元好问","content":"碧瓦高梧响疏雨，坐倚薰笼时独语。守宫一著死生休，狗走鸡飞莫为女。云间箫鼓夜厌厌，禁漏谁将海水添。一春门外羊车过，又见秋风拂翠帘。总把丹青怨延寿，不知犹有《竹枝盐》。","dynasty":"金朝","title":"秋风怨"}
{"author":"元好问","content":"沿山莳苗多费力，办与豪猪作粮食。草庵架空寻丈高，击版摇铃闹终夕。孤犬无猛噬，长箭不暗射。田夫睡中时叫号，不似驱猪似称屈。放教田鼠大于兔，任使飞蝗半天黑。害田争合到渠边，可是山中无橡术。长牙短喙食不休，过处一抹无禾头。天明陇亩见狼藉，妇子相看空泪流。旱乾水溢年年日，会计收成才什一。资身百倍粟豆中，儋石都能几钱直。儿童食糜须爱惜，此物群猪口中得。县吏即来销税籍。","dynasty":"金朝","title":"驱猪行"}
{"author":"元好问","content":"一枕馀醒，厌厌共、相思无力。人语定、小窗风雨，暮寒岑寂。绣被留欢香未减，锦书封泪红犹湿。问寸肠、能著几多愁，朝还夕。春草远，春江碧。云暗澹，花狼藉。更柳绵闲?，柳丝谁织。入梦终疑神女赋，写情除有文星笔。恨伯劳、东去燕西归，空相忆。","dynasty":"元代","title":"满江红·一枕馀醒"}
{"author":"元好问","content":"把酒留春，醉扶红袖花前倒。落花风扫。红雨深芳草。又恨春迟，又恨春归早。花应笑。惜春人老。枉被春风恼。","dynasty":"元代","title":"点绛唇·把酒留春"}
{"author":"元好问","content":"琼压为浆作卮，使君真是吏民师。碧桃仙酎饮乡期。五马旌□浮喜色，南溪风月要新诗。缓趋□□及瑶池。","dynasty":"金朝","title":"浣溪沙"}
{"author":"元好问","content":"世故伊川叹，乡情越客音。天宜他日定，陆已向来沈。冉冉愁看老，源源事益侵。谁言易排遣，自分不胜任。鞭影惊疲马，钟声急暮禽。局中无旷迹，喧外有幽寻。梦失名家笔，书存遗子金。山田和石瘦，茅屋过云深。春雨蔬成圃，秋霜柿满林。树阴凉拂席，花气澹盈襟。宿鹭窥晨汲，孤猿伴暝吟。溪僧时问字，野客或知琴。抱璞休奇售，临觞得缓斟。阿兄团聚日，曾语百年心。","dynasty":"金朝","title":"怀益之兄"}
{"author":"元好问","content":"香玉春来困不胜，啼莺唤梦几时应。可怜憔悴田家女，促织声中对晓灯。","dynasty":"金朝","title":"倦绣图"}
{"author":"元好问","content":"石绿香煤浅淡间，多情长带楚梅酸。小诗拟写春愁样，忆著分明下笔难。","dynasty":"金朝","title":"眉"}
{"author":"元好问","content":"吴儿沿路唱歌行，十十五五和歌声。唱得小娘相见曲，不解离乡去国情。","dynasty":"金朝","title":"续小娘歌十首其一"}
{"author":"元好问","content":"弓刀十驿岳莲州，渭水秦山得意秋。王粲从军正年少，庾郎入幕更风流。寒乡况味真鸡肋，清镜功名属虎头。寄谢溪风亭上月，老夫乘兴欲西游。","dynasty":"元代","title":"送樊顺之"}
{"author":"元好问","content":"石楼绕清伊，尘土天所限。人言无僧久，草满不复铲。滩声激悲壮，山意出高蹇。当年香山老，挂冠遂忘返。高情留诗轴。清话入禅版。谁言海山去，萧散仍在眼。溪寒不可涉，倚杖西林晚。","dynasty":"元代","title":"龙门杂诗"}
{"author":"元好问","content":"青山高处望南州，漫漫江水绕城流。愿得一身随水去，直到海底不回头。","dynasty":"金朝","title":"续小娘歌十首其四"}
{"author":"元好问","content":"蝗旱相仍岁已荒，伶俜十口值还乡。空令姓字喧时辈，不救饥寒趋路傍。行帐马嘶尘澒洞，空村人去雨淋浪。河平千里筋骸尽，更欲驱车上太行。","dynasty":"金朝","title":"再到新卫"}
{"author":"元好问","content":"醉眼纷纷桃李过，雄蜂雌蝶同时。一生心事杏花诗。小桥春寂寞，风雨鬓成丝。天上鸾胶寻不得，直教吹散胭脂。月明千里少姨祠。山中开较晚，应有北阴枝。","dynasty":"金朝","title":"临江仙"}
{"author":"元好问","content":"枕上吴山，隐隐见、宫眉修碧。人好在、断浑似，画图相识。罗袜尘香来有信，玉箫声远寻无迹。恨不将、春色醉仙桃，迷芳席。婵娟月，韶华日。梦已尽，愁仍积。江花共江草，几时终极。锦树摧残胡蝶老，冰绡剪破鸳鸯只。拌楚云、湘雨一生休，休相忆。","dynasty":"金朝","title":"满江红"}
{"author":"元好问","content":"我在正大初，作吏淅江边。山城官事少，日放淅江船。菊潭秋花满，紫稻酿寒泉。甘腴入小苦，幽光出清妍。归路踏明月，醉袖风翩翩。父老遮我留，谓我欲登仙。一别半山亭，回头馀十年。江山不可越，目断西南天。","dynasty":"金朝","title":"九日读书山用陶诗露凄暄风息气清天旷明为韵赋十诗其五"}
{"author":"元好问","content":"牢落羁怀愁有信。流水浮生，几见中秋闰。千古诗坛将酒阵。一轮明月消磨尽。八月人间秋满鬓。桂树扶疏，更与秋风近。天上姮娥应有恨。骑鲸人去无人问。","dynasty":"金朝","title":"蝶恋花甲申岁南都作"}
{"author":"元好问","content":"南溪酒熟清而醇，北溪梅花发兴新。前年去年花下醉，今年冷落花应嗔。梅花娟娟如静女，寂寞甘与荒山邻。诗人爱花山亦好，幽林穹谷生阳春。风鬟峨峨一尺云，芳香幽卧如相亲。山堂夜半北风恶，一点相思愁杀人。","dynasty":"金朝","title":"南溪"}
{"author":"元好问","content":"赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。","dynasty":"金朝","title":"四哀诗李钦叔"}
{"author":"元好问","content":"暮景披横幅，山间二老同。云如愁戍苦，雪亦笑诗穷。古木冻欲折，断崖行复通。从今胡谷梦，时到水声中。","dynasty":"金朝","title":"同冀文明秀山行"}
{"author":"元好问","content":"笔底银河落九天，何曾憔悴饭山前。世间东抹西涂手，枉着书生待鲁连。","dynasty":"金朝","tags":"评论，组诗","title":"论诗三十首·十五"}
{"author":"元好问","content":"百年才觉古风回，元祐诸人次第来。讳学金陵犹有说，竟将何罪废欧梅？","dynasty":"金朝","tags":"评论，组诗","title":"论诗三十首·二十七"}
{"author":"元好问","content":"日射人间五色芝，鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。","dynasty":"金朝","title":"浣溪沙·日射人间五色芝"}
{"author":"元好问","content":"万古文章有坦途，纵横谁似玉川卢？真书不入今人眼，儿辈从教鬼画符。","dynasty":"金朝","tags":"评论，组诗","title":"论诗三十首·十三"}
{"author":"元好问","content":"排比铺张特一途，藩篱如此亦区区。少陵自有连城璧，争奈微之识碔砆。","dynasty":"金朝","tags":"评论，组诗","title":"论诗三十首·其十"}
{"author":"元好问","content":"切切秋虫万古情，灯前山鬼泪纵横。鉴湖春好无人赋，“岸夹桃花锦浪生。”","dynasty":"金朝","tags":"评论，组诗","title":"论诗三十首·十六"}
{"author":"元好问","content":"万古幽人在涧阿，百年孤愤竟如何？无人说与天随子，春草输赢较几多？","dynasty":"金朝","tags":"评论，组诗","title":"论诗三十首·十九"}
{"author":"元好问","content":"邺下风流在晋多，壮怀犹见缺壶歌。风云若恨张华少，温李新声奈若何。","dynasty":"金朝","tags":"组诗，评论","title":"论诗三十首·其三"}
{"author":"元好问","content":"窘步相仍死不前，唱醻无复见前贤。纵横正有凌云笔，俯仰随人亦可怜。","dynasty":"金朝","tags":"评论，组诗","title":"论诗三十首·二十一"}
{"author":"元好问","content":"古雅难将子美亲，精纯全失义山真。论诗宁下涪翁拜，未作江西社里人。","dynasty":"金朝","tags":"评论，组诗","title":"论诗三十首·二十八"}
{"author":"元好问","content":"城隈细路入沙汀，絮帽冲风日再经。岁歉村虚更荒恶，穷冬人影亦伶俜。林烟漠漠鸦边暗，山骨棱棱雪外青。四十年来此寒苦，冻吟犹记陇关亭。","dynasty":"金朝","title":"十一月五日暂往西张"}
{"author":"元好问","content":"静里离离新粉，动时细细清香。明月清风自在，红尘白日何妨。","dynasty":"金朝","title":"德和墨竹扇头"}
{"author":"元好问","content":"寿酒不论杯，乐奏呈歌舞。先□中元七日生，风露凉如许。好待月婵娟，好与＊娥语。分付诸郎桂一枝，更觅月中兔。","dynasty":"元代","title":"卜算子·寿酒不论杯"}
{"author":"元好问","content":"出处殊涂听所安，山林何得贱衣冠。华歆一掷金随重，大是渠侬被眼谩。","dynasty":"金朝","tags":"评论，组诗","title":"论诗三十首·十四"}
{"author":"元好问","content":"窘步相仍死不前，唱醻无复见前贤。纵横正有凌云笔，俯仰随人亦可怜。","dynasty":"金朝","tags":"评论，组诗","title":"论诗三十首·二十一"}
{"author":"元好问","content":"邓州城下湍水流，邓州城隅多古丘。隆中布衣不复见，浮云西北空悠悠。长鲸驾空海波立，老鹤叫月苍烟愁。自古江山感游子，今人谁解赋登楼？","dynasty":"金朝","title":"邓州城楼"}
{"author":"元好问","content":"龙阁先分，凤毛荣继，当世英妙。山岳储灵，长庚应梦，还订佳辰到。黄花浥露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉函金篆，锡与世间难老。注意方浓，分符屡请，雅志人□少。棠阴□讼，乐府新教，正好醉山频倒。有谁似、莱衣游戏，萱堂寿考。","dynasty":"金朝","title":"永遇乐"}
{"author":"元好问","content":"老树荒台，秋兴动、悠然独酌。秋也老、江山憔悴，鬓华先觉。人到中年原易感，眼看华屋归零落。算世间、惟有醉乡民，平生乐。凌浩荡，观寥廓。月为烛，云为幄。尽百川都酿，不供杯杓。身外虚名将底用，古来已错今尤错。唤野猿、山鸟一时歌，休休莫。","dynasty":"元代","title":"满江红内乡作"}
{"author":"元好问","content":"去日黄花半未开，南来忽复见寒梅。淹留岁月无馀物，料理尘埃有此杯。老马长途良惫矣，白鸥春水亦悠哉！商馀说有沧洲趣，早晚乾坤入钓台。","dynasty":"金朝","title":"昆阳二首其二"}
{"author":"元好问","content":"　　重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。","dynasty":"金朝","tags":"生活，写景，抒情","title":"人月圆·重冈已隔红尘断"}
{"author":"元好问","content":"草堂潇洒淅江头。傍林丘。买扁舟。隔岸红尘，无路近沙鸥。枕上有书尊有酒，身外事，更何求。暮云归鸟仲宣楼。敝貂裘。为谁留。千古书生，那得尽封侯。好在半山亭下路，闻未老，去来休。","dynasty":"金朝","title":"江城子"}
{"author":"元好问","content":"平野风埃接戍楼，边城三月似穷秋。人家土屋才容膝，驿路旃车不断头。随俗未甘尝马湩，敌寒直欲御羊裘。十年紫禁烟花绕，此日云山是应州。","dynasty":"金朝","title":"过应州"}
{"author":"元好问","content":"朝镜惜蹉跎。一年年、来日无多。无情六合乾坤里，颠鸾倒凤，撑霆裂月，直被消磨。世事饱经过。算都输、畅饮高歌。天公不禁人间酒，良辰美景，赏心乐事，不醉如何。","dynasty":"元代","title":"促拍丑奴儿学闲闲公体此下原附闲闲公同赋"}
{"author":"元好问","content":"金缕歌词金曲卮，百年人事鬓成丝。重来未必春风在，更为梨花住少时。","dynasty":"金朝","title":"俳体雪香亭杂咏十二首其六"}
{"author":"元好问","content":"今古几诗人，扰扰剧毛粟。吾爱陶与韦，泠然扣冰玉。大雅久不作，闻韶信忘肉。求音扣寂寞，一叹动邻屋。水风清鹤梦，月露洗蝉腹。白头两遗编，吟唱心自足。谁为起九原？寒泉荐芳菊。","dynasty":"金朝","title":"继愚轩和党承旨雪诗二首其一"}
{"author":"元好问","content":"玄都观里桃千树，花落水空流。凭君莫问，清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。","dynasty":"金朝","title":"人月圆"}
{"author":"元好问","content":"暖入金沟细浪添，津桥杨柳绿纤纤。卖花声动天街远，几处春风揭绣帘。","dynasty":"金朝","title":"梁园春五首其二"}
{"author":"元好问","content":"玉立千峰画不如，天公自有范宽图。闾山要著黄华老，千尺珠帘得似无。","dynasty":"金朝","title":"黄华峪十绝句其五"}
{"author":"元好问","content":"空蒙玉华晓，潇洒石淙秋。嵩高大有佳处，元在玉溪头。翠壁丹崖千丈，古木寒滕两岸，村落带林丘。今日好风色，可以放吾舟。百年来，算惟有，此翁游。山川邂逅佳客，猿鸟亦相留。父老鸡豚乡社，儿女篮舆竹几，来往亦风流。万事已华发，吾道付沧洲。","dynasty":"元代","title":"水调歌头赋德新王丈玉溪，溪在嵩前费庄，"}
{"author":"元好问","content":"樱桃元是仙郎种。次第芳菲动。开残山杏没都红。一树梨花如雪月明中。三生蝶化南华梦。只有情缘重。曲阑幽径小帘栊。好共扫眉才子管春风。","dynasty":"金朝","title":"虞美人"}
{"author":"元好问","content":"潦倒书生百战场，功名都属绣衣郎。虎头食肉无不可，鼠目求官空自忙。卷月清笳渭城晓，倚天长剑蜀山苍。习池老去风流减，醉后扬鞭愧葛疆。","dynasty":"金朝","title":"送奉先从军"}
{"author":"元好问","content":"青盖朝来帝座新，岂知卫瓘是忠臣。洛阳荆棘千年后，愁绝铜驼陌上人。","dynasty":"金朝","title":"杂著三首其一"}
{"author":"元好问","content":"谩郎活计拙于鸠。闲中又过秋。枕书眠了却登楼。贫来颇自由。书咄咄，赋休休。西窗晚更幽。诗家贫杀也风流。家人不用愁。","dynasty":"金朝","title":"阮郎归"}
{"author":"元好问","content":"一年好处，是西风、乡出东篱寒菊。蝶舞蜂狂谁便道，今夕清香不足。令尹风流，年年春事，小雨一犁新绿。园扉人静，抱琴时弄幽独。闻道野老相呼，幽寻仙洞，乞与长生箓。鹤发单颜须待得，王母蟠桃初熟。只恐相将，日边催去，凤沼鸣环玉。娉婷一笑，为渠且尽醽醁。","dynasty":"金朝","title":"念奴娇"}
{"author":"元好问","content":"添盆瓣喜万家传。满意掷金钱。仙果休嗔生晚，灵椿最得春偏。隆颅犀角，丹砂一指，玉润松坚。看取翰林枝叶，却如东海当年。","dynasty":"金朝","title":"朝中措"}
{"author":"元好问","content":"凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关山路，一望家山眼暂明？","dynasty":"金朝","tags":"秋天，写景，思乡","title":"秋怀"}
{"author":"元好问","content":"拍塞车箱满载书。梁鸿元与世相疏。只缘携手成归计，不恨埋头屈壮图。苍玉研，古铜壶。坐看儿辈了耕锄。年年此日如川酒，千尺青松尽未枯。","dynasty":"金朝","title":"鹧鸪天"}
{"author":"元好问","content":"纵横诗笔见高情，何物能浇块垒平？老阮不狂谁会得？出门一笑大江横。","dynasty":"金朝","tags":"组诗，评论","title":"论诗三十首·其五"}
{"author":"元好问","content":"玳筵晨启。家庆堪图绘。新杨弄暖帘栊邃。捧觞罗补袖窄，叠板喉脆。香云里，轻裘小帽仙翁喜。簪玉宾亲至。舞彩儿孙戏。开口笑，扶头醉。□□金穴富，岂在貂蝉贵。只恁地，团栾共乐千秋岁。","dynasty":"金朝","title":"千秋岁"}
{"author":"元好问","content":"一片青天棹过。小舟无地受风波。渔歌浑是太平歌。乡社年丰寻酒易，陂塘春暖得鱼多。百年闲过又如何。","dynasty":"元代","title":"浣溪沙·一片青天棹过"}
{"author":"元好问","content":"水光林影入凭阑。花柳占春宽。三月锦成团。为洗尽、山阴暮寒。玉峰诗老，为君吟啸，不醉有余欢。人物后来看。□画作、临流幼安。","dynasty":"元代","title":"太常引·水光林影入凭阑"}
{"author":"元好问","content":"何处挽春还。华屋金盘。一枝红雪入惊看。总为西园风露早，特地高闲。寂寞曲阑干。高髻云鬟。绿罗衫子瘦来宽。好个沈香亭畔月，只在秋寒。","dynasty":"金朝","title":"浪淘沙令"}
{"author":"元好问","content":"微茫灯火共荒村，黄叶漫山雪拥门。三十九年何限事，只留孤影伴黄昏。","dynasty":"金朝","title":"长寿山居元夕"}
{"author":"元好问","content":"双纹彩袖。乍舞霓裳后。香雾暖，□琼甃。绿鬟蝉影动，小摺湘裙皱。歌声断，彤云尽日□晴昼。冰丝轻雪藕。细酌鹅儿酒。任醉拥，佳人手。彩衣行乐事，莫惜杯如斗。千万寿，愿如明月天边久。","dynasty":"金朝","title":"千秋岁"}
{"author":"元好问","content":"袄铮??酱汗庾苁粢*姚宋光明到此家。争教老作贾长沙。碧山也要崖州住，百币千遭绕郡衙。南苑月，曲江花。青云轩盖满京华。新生黄雀君休笑，占了春光却被","dynasty":"元代","title":"鹧鸪天读李崖州诗有感，何处新生黄雀儿，"}
{"author":"元好问","content":"颍上风烟天地回，颍亭孤赏亦悠哉。春风碧水双鸥静，落日青山万马来。胜概消沉几今昔？中年登览足悲哀。远游拟续骚人赋，所惜忽忽无酒杯。　","dynasty":"元代","title":"颍亭"}
{"author":"元好问","content":"玉立芙蓉镜里看。铅红无地著边鸾。半衾幽梦香初散，满纸春心墨未乾。深院落，曲阑干。旧欢新恨苎衣宽。几时忘得分携处，黄叶疏云渭水寒。","dynasty":"金朝","title":"鹧鸪天"}
{"author":"元好问","content":"绛阙凌风，瑶池玩月，众仙侍立清班。就中仙伯，乘兴到人间。洒落襟怀万顷，词源壮、三峡波澜。偏惟有，清游自适，不肯饵金丹。清闲。谁得似，轩名佚老，名利都关。但梦中时到，方丈蓬山。满泛杯中玉液，应知是、生长尧年。凭谁劝，云璈度曲，醉□朱颜。","dynasty":"金朝","title":"满庭芳"}
{"author":"元好问","content":"爱惜铅华洗又看，画阑桂树雨声寒。千年不作鸳鸯去，唤得书生笑老瞒。","dynasty":"金朝","title":"铜雀台瓦砚"}
{"author":"元好问","content":"石润云先动，桥平水渐过。野阴添晚重，山意向秋多。","dynasty":"金朝","title":"山居杂诗六首其二"}
{"author":"元好问","content":"吏散公庭夜已分，寸心牢落百忧熏。催科无政堪书考，出粟何人与佐军。饥鼠绕床如欲语，惊乌啼月不堪闻。扁舟未得沧浪去，惭愧舂陵老使君。","dynasty":"金朝","title":"内乡县斋书事"}
{"author":"元好问","content":"津桥垂杨雪花白，挽断春衫苦留客。西河一雨春意浓，绝似铜驼洛阳陌。河亭轰醉卧春风，到手金杯不放空。鹊山一带伤心碧，羡杀孙郎马首东。","dynasty":"金朝","title":"赠别孙德谦"}
{"author":"元好问","content":"一杯薄酒休辞醉。愿一千二百岁。白云长伴此身闲，桂月蘋风，分取□壶天。鹊炉香□黄金尾。庭院生秋意。倒倾银汉作流霞。剩看蟠桃，碧海记年华。","dynasty":"金朝","title":"虞美人"}
{"author":"元好问","content":"海国山如染，云堆草易荒。时危频虎穴，路绝更羊肠。吊影双蓬鬓，携家一药囊。殷勤秦与李，无惜借馀光。","dynasty":"金朝","title":"送杨次公兼简秦彦容李天成"}
{"author":"元好问","content":"惊弦裂石笔生华。清兴入悲笳。为爱南山夜猎，笑人杜曲桑麻。高歌醉眼，千金骏马，八月仙槎。都把平生湖海，看君咫尺龙沙。","dynasty":"元代","title":"朝中措与石子璋别，求作乐府，得麻字"}
{"author":"元好问","content":"落日青山一片愁，大河东注不还流。若为长得熙春在，时上高层望宋州。　","dynasty":"元代","title":"雪香亭杂咏"}
{"author":"元好问","content":"只近浮名不近情。且看不饮更何成。三杯渐觉纷华远，一斗都浇块磊平。醒复醉，醉还醒。灵均憔悴可怜生。《离骚》读杀浑无味，好个诗家阮步兵！","dynasty":"金朝","tags":"豪放，忧愁，饮酒","title":"鹧鸪天·只近浮名不近情"}
{"author":"元好问","content":"画出清明二月天。山城三月只萧然。闲门日日枕书眠。川下杏花浑欲雪，山中杨柳不成烟。春风回首又明年。","dynasty":"元代","title":"浣溪沙"}
{"author":"元好问","content":"一水随人意，蔬畦复芋沟。风波河洛近，莫放出山流。","dynasty":"金朝","title":"洛阳高少府瀍阳后庵四首其二"}
{"author":"元好问","content":"朱麝掌中香。可怜儿、初浴兰汤。灵椿未老丹枝秀，东邻西舍，排家助喜，沽酒牵羊。天与读书郎。便安排、富贵文章。高门自有容车日，明年且看，青衫竹马，雁雁成行。","dynasty":"金朝","title":"摊破南乡子"}
{"author":"元好问","content":"阴崖转清深，秋老木坚瘦。城居望已远，步觉脱氛垢。宝严夙所爱，丈室方再叩。曛黑才入门，径就石泉漱。遥遥金门寺，宝焰出岩窦。我岂无尽公，昔见今乃又。同来二三子，寝饭故相就。况有杜紫微，琴筑终雅奏。曈曈上初日，深樾炯穿漏。逶迤陟西巘，万景若迎候。绝壁三面开，仰看劳引脰。两山老突兀，屹立柱圆覆。诸峰出头角，随起随偃仆。不可无烟霞，朝暮为先后。横亘连巨鳌，飞堕集灵鹫。九华与奇巧，五老失浑厚。想当位置初，遂欲雄宇宙。太行有谼谷，胜绝无出右。大似尘外人，眉宇见高秀。哀湍下绝壑，电激龙怒斗。崩奔翻雪窖，莹滑泻琼甃。穷源得悬流，伟观骇初遘。仙人宝楼阁，白雨散檐溜。天孙拂机丝，素锦绚清昼。永怀登高赋，意匠困驰骤。窘于游暴秦，百说不一售。林间太古石，稍复抔饮旧。已约铭洼尊，细凿留篆籀。兹山缘未了，僧夏容宿留。终当丐馀年，奇探尽云岫。","dynasty":"金朝","title":"宝严纪行"}
{"author":"元好问","content":"酒兴浓於琥珀浓。争教相望水西东。人家寒食清明后，天气轻烟细雨中。花不尽，柳无穷。赏心难是此时同。阿连近日歌喉稳，唱得春窗烛影","dynasty":"元代","title":"鹧鸪天·酒兴浓於琥珀浓"}
{"author":"元好问","content":"沈宋横驰翰墨场，风流初不废齐梁。论功若准平吴例，合着黄金铸子昂。","dynasty":"金朝","tags":"组诗，评论","title":"论诗三十首·其八"}
{"author":"元好问","content":"八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断弦。","dynasty":"金朝","title":"鹧鸪天"}
{"author":"元好问","content":"翁仲遗墟草棘秋，苍龙双阙记神州。只知终老归唐土，忽漫相逢是楚囚。日月尽随天北转，古今谁见海西流？眼中二老风流在，一醉从教万事休。","dynasty":"金朝","title":"镇州与文举百一饮"}
{"author":"元好问","content":"西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？","dynasty":"金朝","tags":"古诗三百首，写山，抒怀","title":"台山杂咏"}
{"author":"元好问","content":"暮春舞雩鼓瑟希，琴语解吐胸中奇。谁言手挥七弦易，大笑虎头真绝痴。北风萧萧路何永，流波汤汤君自知。三尺丝桐尽堪老，儿童休讶鹤书迟。","dynasty":"金朝","title":"智仲可月下弹琴图"}
{"author":"元好问","content":"人见何郎新来瘦。不见天寒翠袖。绣被熏香透。几时却似鸳鸯旧。九十日春花在手。可惜欢缘未久。去去休回首。柔条去作谁家柳。","dynasty":"金朝","title":"惜分飞戏王鼎玉同年"}
{"author":"元好问","content":"奇外无奇更出奇，一波才动万波随。只知诗到苏黄尽，沧海横流却是谁？","dynasty":"金朝","tags":"评论，组诗","title":"论诗三十首·二十二"}
{"author":"元好问","content":"粉澹梨花瘦，香寒桂叶颦。画帘双燕旧家春。曾是玉箫声里断肠人。澹澹催诗雨，迟迟入梦云。武陵流水隔红尘。只怕翠鸾消息未全真。","dynasty":"元代","title":"南柯子·粉澹梨花瘦"}
{"author":"元好问","content":"玄都观里桃千树，花落水空流。凭君莫问，清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。","dynasty":"金朝","title":"人月圆"}
{"author":"元好问","content":"画扇香微远，宫螺意自浓。杏园憔悴五更风。不道六朝琼树卷春空。蝶近花疑笑，犀灵月易通。襄王云雨梦魂中。曾见芙蓉裙衩几多红。","dynasty":"元代","title":"南柯子·画扇香微远"}
{"author":"元好问","content":"槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却、春风一度。","dynasty":"金朝","title":"鹊桥仙"}
{"author":"元好问","content":"一日春光一日深。眼看芳树绿成阴。娉婷卢女娇无柰，流落秋娘瘦不禁。霜塞阔，海烟沈。燕鸿何地更相寻。早教会得琴心了，醉尽长门买赋金。","dynasty":"金朝","title":"鹧鸪天薄命妾辞"}
{"author":"元好问","content":"腊雪融酥，春冰浮玉，素蟾三五才过。晚来庭户，何事五云多。尽道九天麟坠，锵环佩、声袅鸣珂。风标爽，胸中嵬垒，豪气挽天河。平生横槊志，指挥夷虏，平□干戈。□他年功业，翠琰应磨。福海寿山难老，金尊满、鲸吸沧波。歌声溢，玉山扶起，拦取醉颜酡。","dynasty":"金朝","title":"满庭芳"}
{"author":"元好问","content":"北风动地起，天际浮云多。登高一长啸，六龙忽蹉跎。我欲横江斗蛟鼍，万弩迸射阳侯波。或当大猎燕赵间，黄熊朱豹皆遮罗。男儿万马随撝诃，朝发细柳暮朝那。扫云黑山布阳和，归来明堂见天子，黄金横带冠峨峨。人生只作张骞傅介子，远胜僵死空山阿。君不见并州少年夜枕戈，破屋耿耿天垂河，欲眠不眠泪滂沱。著鞭忽记刘越石，拔剑起舞鸡鸣歌。东方未明兮奈夜何！","dynasty":"金朝","title":"并州少年行"}
{"author":"元好问","content":"上高城置酒，遥望舂陵。兴与废，两虚名。江山埋玉气，草木动威灵。中原鹿，千年後，尽人争。风云寤寝，鞍马生平。钟鼎上，几书生。军门高密策，田亩卧龙耕。南阳道，西山色，古今情。","dynasty":"元代","title":"三奠子同国器帅良佐仲泽置酒南阳故城"}
{"author":"元好问","content":"去日黄花半未开，南来忽复见寒梅。淹留岁月无馀物，料理尘埃有此杯。老马长途良惫矣，白鸥春水亦悠哉！商馀说有沧洲趣，早晚乾坤入钓台。","dynasty":"金朝","title":"昆阳二首其二"}
{"author":"元好问","content":"两崖悬绝倚山垠，草径低迷劣可分。潭影乍从明处见，竹香偏向静中闻。石林万古不知暑，茅屋四邻惟有云。曳杖行歌羡樵叟，此生何计得随君。","dynasty":"金朝","title":"石门"}
{"author":"元好问","content":"七岁入小学，十五学时文。二十学业成，随计入咸秦。秦中多贵游，几与书生亲。年年抱关吏，空笑西来频。在昔学语初，父兄已卜邻。跛鳖不量力，强欲缘青云。四十有牧豕，五十有负薪。寂寥抱玉献，贱薄倡优陈。青衫亦区区，何时画麒麟。遇合仅一二，饥寒几何人。谁留章甫冠，万古徒悲辛。","dynasty":"金朝","title":"古意二首其一"}
{"author":"元好问","content":"奇外无奇更出奇，一波才动万波随。只知诗到苏黄尽，沧海横流却是谁？","dynasty":"金朝","tags":"评论，组诗","title":"论诗三十首·二十二"}
{"author":"元好问","content":"小山招饮，恨还丹、不至人间豪杰。南渡衣冠多励集，萧洒兰亭三月。陶冶襟灵，留连光景，觞咏今无复。黄垆虽近，老怀空感存殁。谁办八表神游，古来登览，此日俱湮没。天景云光摇醉眼，兴在珠宫瑶阙。布席崧台，脱巾石壁，散我萧萧发。短歌悲慨，海涛响振林樾。","dynasty":"元代","title":"念奴娇饮浑源岳神仙会（张家＊南塘本订误"}
{"author":"元好问","content":"曩予魏大梁，得交此州雷与刘。自闻两公誇南山，每恨南海北海风马牛。老龙面目今日始一见，更信造物工雕锼。是时山雨晴，平田绿油油。并山凉气多，况得通深幽。山泉谷口出迎客，石罅戛击琳琅球。蜿蜒入微行，渐觉藤萝罥衣树打头。恶木拉䬃栖，直干比指稠。石门无风白日静，自是林响寒飕飕。一峰忽当眼，仰看看不休。一峰一峰千百峰，虽欲一一顾揖知无由。金城偃蹇不得上，瑶瓮回合如相留。苔花万锦石，丹碧烂不收。天关守虎豹，武库开戈矛。小山随起随偃仆，独立千仞绝顶缥缈之飞楼。百花冈头藉草坐，潇洒正直金莲秋。亭亭妙高台，玉斧何年修？登高览元化，快如鹰脱鞲。山灵故为作开阖，巧与诗境供冥搜。白云何许来？纤丝弄轻柔。蓬莱作雾涌，飘飘与烟浮。玉衣仙人鞭素虬，翕忽变化令人愁。须臾视六合，浩荡不可求。初疑陶轮比运甓，今悟夜壑真藏舟。劫石拂未穷，杞国浪自忧。断鳌立极万万古，争遣起灭如浮沤。快哉万里风，一扫天四周。谁言太始再开辟，日驭本自无停辀。举手谢山灵，就无清凉毫相非神羞。贱子贪名山，客刺已屡投。黄华挂镜台，天坛避秦沟。太山神明观，二室汗漫游。胸中隐然复有此大物，便可挥斥八极隘九州。玉峰有佳招，绝唱须一酬。为君探囊掷下珊瑚钩，白云相望空悠悠。异时华表见老鹤，姓字莫忘元丹丘。","dynasty":"金朝","title":"游龙山"}
{"author":"元好问","content":"击筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩翩何许。羁旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。","dynasty":"金朝","title":"石州慢"}
{"author":"元好问","content":"锦瑟花年燕子楼。楚云湘雨等闲休。留在贞元供奉曲，尽风流。约略睡痕妆镜晚，留连香韵琐窗秋。总道竹西歌吹好，去来休。","dynasty":"元代","title":"摊破浣溪沙代赠仲经所亲"}
{"author":"元好问","content":"酒中有胜地，名流所同归。人若不解饮，俗病从何医。此语谁所云？吾友田紫芝。紫芝虽吾友，痛饮真吾师。一饮三百杯，谈笑成歌诗。九原不可作，想见当年时。","dynasty":"金朝","title":"后饮酒五首其四"}
{"author":"元好问","content":"碧瓦高梧响疏雨，坐倚薰笼时独语。守宫一著死生休，狗走鸡飞莫为女。云间箫鼓夜厌厌，禁漏谁将海水添。一春门外羊车过，又见秋风拂翠帘。总把丹青怨延寿，不知犹有《竹枝盐》。","dynasty":"金朝","title":"秋风怨"}
{"author":"元好问","content":"晕碧裁红点缀匀，一回拈出一回新。鸳鸯绣了从教看，莫把金针度与人。","dynasty":"金朝","title":"论诗三首其三"}
{"author":"元好问","content":"月挂琼钩，日添乡线。绮花翻良重重卷。风口环佩晓珊珊，画堂羯鼓催开宴。翠缕香凝，玉膏酒滟。仙翁莫诉玻璃满。凤衔丹诏下云霓，千秋","dynasty":"元代","title":"踏莎行·月挂琼钩"}
{"author":"元好问","content":"鹳崖鱼窟路间关，旬月无由一往还。寒食归宁见邻女，举家回首望西山。","dynasty":"金朝","title":"寄女严"}
{"author":"元好问","content":"中有利名千丈。先待明朝有酒如川，自歌自放。然正之未尝有此作也，明日以示友人希颜钦叔，谓可作永遇乐补成之。因为赋此，二公亦曾同作绝壁孤云，冷泉高竹，茅舍相忘。留滞三年，相思千里，归梦风烟上。天公老大，依然儿戏，困我世间羁鞅。此身似、扁舟一叶，浩浩拍天风浪。中台黄散，官仓红腐，换得尘容俗状。枕上哦诗，梦中得句，笑了还惆怅。可怜满镜，星星白发，中有利名千丈。问何时、有酒如川，自歌自","dynasty":"元代","title":"永遇乐梦中有以王正之乐府相示者。予但记"}
{"author":"元好问","content":"银烛摇红，兽烟喷翠，正小春时候，爱日和融。玉□法日生英杰，天付与、道骨仙风。文章冠世，词倾峡水，笔扫秋虹。更□福寿无穷。喜克家有子，孙又英雄。算人问何物，可以形容。除非后夜团圆月，年年共、皎洁相同。捧卮□寿，殷勤□□，满泛金钟。","dynasty":"元代","title":"金菊对芙蓉·银烛摇红"}
{"author":"元好问","content":"虚庭霜夜寒，落叶风自扫。恍如南窗月，坐失西山道。长安佳丽地，游子自枯槁。人生家居乐，学稼苦不早。衡门眼中见，归意满秋草。夜长梦已尽，愁绝令人老。","dynasty":"金朝","title":"梦归"}
{"author":"元好问","content":"借地乞麦种，徼倖今年秋。乞种尚云可，无丁复无牛。田主好事人，百色副所求。盻盻三百斛，宽我饥寒忧。我梦溱南川，平云绿油油。起来望河汉，旱火连东州。四月草不青，吾种良谩投。田间一太息，此岁何时周。向见田父言，此田本良畴。三岁废不治，种则当倍收。如何落吾手，羊年变鸡猴。身自是旱母，咄咄将谁尤。人满天地间，天岂独吾雠。正以赋分薄，所向因拙谋。不稼且不穑，取禾亦何繇。办作高敬通，恶雨将漂流。吾贫有滥觞，贤达未始羞。单衣适至骭，一剑又蒯缑。焉知寄食饿，不取丞相侯。作诗以自广，时用商声讴。","dynasty":"金朝","title":"麦叹"}
{"author":"元好问","content":"绿澹香浓，旧曾百子池边种。碧筵孤耸。惊堕钗头凤。檀粉轻拈，若怕蜂腰重。天花供。一枝谁送。寂寞南华梦。","dynasty":"金朝","title":"点绛唇宜男"}
{"author":"元好问","content":"五日过居庸，十日渡桑乾。受降城北几千里，出塞入塞沙漫漫。古来丈夫泪，不洒别离间；今朝送君行，清泪留馀潸。生女莫作王明君，一去紫台空佩环。生男莫作班定远，万里驰书望玉关。我知骥子坠地无齐燕，我知鸿鹄意气青云端。草间尺鴳亦自乐，扶摇直上何劳抟！一衣敝缊袍，一饱苜蓿盘。岁时寿翁媪，团栾有馀欢。就令一朝便得八州督，争似綵衣起舞春斓斑。去年洛阳人，今年指天山。地远马鞯破，霜重貂裘寒。朔风浩浩来，客子惨在颜。扼胡岭上一回首，未必君心如石顽。君不见，桓山乌，乳哺不得须臾閒。众雏一朝散，孤雌回颜声悲酸。寒雁来时八九月，白头阿母望君还！","dynasty":"金朝","title":"送李参军"}
{"author":"元好问","content":"地僻人烟断，山深鸟语哗。清溪鸣石齿，暖日长藤芽。绿映高低树，红迷远近花。林间见鸡犬，直拟是仙家。","dynasty":"元代","title":"少室南原"}
{"author":"元好问","content":"春到桃源人不到。白发刘郎，误入红云岛。著意酬春还草草。东风一夜花如扫。过眼风花人自恼。已□寻芳，更约明年早。天若有情天亦老。世间原只无情好。","dynasty":"金朝","title":"蝶恋花"}
{"author":"元好问","content":"点化铅仍见，坚凝铁易穿。何年埋朽壤，此日睹青天。古色秋烟重，哀音夜雨悬。有刀堪切玉，是镜不名砖。佛荫沦空劫，书林结后缘。禅河一勺水，更拟就师传。","dynasty":"金朝","title":"汴禅师自斲普照石其二"}
{"author":"元好问","content":"郁郁楸梧动晚烟，一庭风露觉秋偏。眼中高岸移深谷，愁里残阳更乱蝉。去国衣冠有今日，外家梨栗记当年。白头来往人间遍，依旧僧窗借榻眠。","dynasty":"金朝","title":"外家南寺"}
{"author":"元好问","content":"此日不足惜，此酒不可无。颇怪昌黎公，亦复为世儒。天生至神物，与人作华胥。一酌舌本强，二酌燥吻濡。三酌动高兴，四酌色敷腴。连绵五六酌，枯肠润如酥。眼花耳热后，万物寄一壶。十酌未渠央，百觚亦奚拘。人生一世间，忽若过隙驹。有酒不解饮，问君谁与娱。君不见东家骑■李，胆满六尺躯。万言黄石策，八阵夔州图。酒酣起舞不称意，长吁青云指夷吾。又不见西家紫髯郎，老气雄万夫。狂歌饮燕市，击筑声呜呜。倚天长剑插少室，颇欲四海皆东湖。鹰扬虎视今焉如，河山永隔黄公垆。衔杯直待秋井塌，青苔白骨怜君愚。少年觅计生白须，扪参历井无危途。荣不满睫良区区，就令一朝便得八州督，争似高吟大醉穷朝晡。馀名安得润枯骨，四十岂不知头颅。此日不足惜，此酒不可无。太虚为室月为烛，醉倒不用春风扶。","dynasty":"金朝","title":"此日不足惜"}
{"author":"元好问","content":"八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断弦。","dynasty":"金朝","title":"鹧鸪天"}
{"author":"元好问","content":"系筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩何许。＊旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。","dynasty":"元代","title":"石州慢赴召史馆，与德新丈别於岳祠西新店"}
{"author":"元好问","content":"道旁僵卧满累囚，过去旃车似水流。红粉哭随回鹘马，为谁一步一回头？","dynasty":"元代","title":"癸巳五月三日北渡三首"}
{"author":"元好问","content":"露浥清华粉自添，隔溪遥见玉帘苫。眼看桃李飘零尽，更拣繁枝插帽檐。","dynasty":"金朝","title":"杏花杂诗八首其六"}
{"author":"元好问","content":"地僻境逾静，林疏秋已分。清溪一片月，修竹四山云。","dynasty":"金朝","title":"洛阳高少府瀍阳后庵四首其四"}
{"author":"元好问","content":"玉京岩、龙香海南来，霓裳月中传。有六朝图画，朝朝琼树，步步金莲。明灭重帘画烛，几处锁婵娟。尘暗秦王女，秋扇年年。一枕繁华梦觉，问故家桃李，何许争妍。便牛羊丘陇，百草动荒烟。更谁知、昭阳旧事，似天教、通德见伶玄。春风老、拥鬟颦黛，寂寞灯前。","dynasty":"元代","title":"八声甘州·玉京岩"}
{"author":"元好问","content":"太学声华弱冠驰，青云岐路九霄飞。上前论事龙颜喜，幕下筹边犬吠稀。壮志相如头碎柱，赤心嵇绍血沾衣。从来圣牍褒忠义，谁为幽魂一发挥。","dynasty":"金朝","title":"王仲泽"}
{"author":"元好问","content":"壬辰困重围，金粟论升勺。明年出青城，瞑目就束缚。毫釐脱鬼手，攘臂留空橐。聊城千里外，狼狈何所托？诸公颇相念，馀粒分凫鹤。得损不相偿，抔土填巨壑。一冬不制衣，缯纩如纸薄。一日仅两食，强半杂藜藿。不羞蓬累行，粗识瓢饮乐。敌贫如敌寇，自信颇亦悫。儿啼饭箩空，坚阵为屡却。沧溟浮一叶，渺不见止泊。五穷果何神？为戏乃尔虐。","dynasty":"金朝","title":"学东坡移居八首其三"}
{"author":"元好问","content":"云山有宫阙，浩荡玉华秋。何年鸾鷟同侣，清梦入真游。细看诗中元鼎，似道区区东井，冠带事昆丘。坏壁涴风雨，醉墨失蛟虬。问诗仙，缘底事，愧幽州。知音定在何许，此语为谁留。世外青天明月，世上红尘白日，我亦压嚣湫。一笑拂衣去，嵩顶坐垂钩。","dynasty":"金朝","title":"水调歌头"}
{"author":"元好问","content":"乱后玄都失故基，看花诗在只堪悲。刘郎也是人间客，枉向春风怨兔葵。","dynasty":"金朝","tags":"评论，组诗","title":"论诗三十首·二十五"}
{"author":"元好问","content":"切响浮声发巧深，研摩虽苦果何心？浪翁水乐无宫征，自是云山韶頀音。","dynasty":"金朝","tags":"评论，组诗","title":"论诗三十首·十七"}
{"author":"元好问","content":"从商帅国器猎于南阳，同仲泽、鼎玉赋此。少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。城月迢迢鼓角，夜如何，军中高宴。江淮草木，中原狐兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。","dynasty":"金朝","tags":"豪放，典故，狩猎","title":"水龙吟·从商帅国器猎于南阳同仲泽鼎玉赋此"}
{"author":"元好问","content":"湍声汹汹落悬崖，见说蛟龙擘石开；安得天瓢一翻倒，蹑云平下看风雷。","dynasty":"金朝","title":"游天坛杂诗十三首（选一）"}
{"author":"元好问","content":"眼中时事亦纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土，一庵吾欲送华颠。","dynasty":"金朝","title":"眼中"}
{"author":"元好问","content":"春宴春盘宜剪三生菜，春燕斜簪七宝钗，春风春酝透人怀。春宴排，齐唱喜春来。梅残玉靥香犹在，柳破金梢眼未开，东风和气满楼台。桃杏折，宜唱喜春来。梅擎残雪芳心奈，柳倚东风望眼开，温柔樽俎小楼台。红袖绕，低唱喜春来。携将玉友寻花寨，看褪梅妆等杏腮，休随刘阮到天台。仙洞窄，且唱喜春来。","dynasty":"金朝","title":"【中吕】喜春来"}
{"author":"元好问","content":"斗靡夸多费览观，陆文犹恨冗于潘。心声只要传心了，布谷澜翻可是难。","dynasty":"金朝","tags":"组诗，评论","title":"论诗三十首·其九"}
{"author":"元好问","content":"金入洪炉不厌频，精真那计受纤尘。苏门果有忠臣在，肯放坡诗百态新？","dynasty":"金朝","tags":"评论，组诗","title":"论诗三十首·二十六"}
{"author":"元好问","content":"突骑连营鸟不飞，北风浩浩发阴机。三秦形胜无今古，千里传闻果是非；偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。百二关河草不横，十年戎马暗秦京。岐阳西望无来信，陇水东流闻哭声；野蔓有情萦战骨，残阳何意照空城！从谁细向苍苍问，争遣蚩尤作五兵？眈眈九虎护秦关，懦楚孱齐机上看。禹贡土田推陆海，汉家封徼尽天山。北风猎猎悲笳发，渭水潇潇战骨寒。三十六峰长剑在，倚天仙掌惜空闲。","dynasty":"金朝","tags":"地方，战争，抒怀，悲愤","title":"岐阳三首"}
{"author":"元好问","content":"池塘春草谢家春，万古千秋五字新。传语闭门陈正字，“可怜无补费精神”。","dynasty":"金朝","tags":"评论，组诗","title":"论诗三十首·二十九"}
{"author":"元好问","content":"乞得三泉住不成，风沙鞍马负平生。故山定已移文了，又被黄华识姓名。","dynasty":"金朝","title":"黄华峪十绝句其十"}
{"author":"元好问","content":"淮右城池几处存，宋州新事不堪论。辅车谩欲通吴会，突骑谁当捣蓟门。细水浮花归别涧，断云含雨入孤村。空馀韩偓伤时泪，留与累臣一断魂。","dynasty":"金朝","title":"淮右"}
{"author":"元好问","content":"孤根渐暖，芳魂乍返，待吐檀心又懒。未先拈出一枝香，算只是、司花会拣。情缘未断，韶华易减，早去寻芳已晚。东风容易莫吹残，暂留与","dynasty":"元代","title":"鹊桥仙同钦叔钦用赋梅"}
{"author":"元好问","content":"曹刘坐啸虎生风，四海无人角两雄。可惜并州刘越石，不教横槊建安中。","dynasty":"金朝","tags":"组诗，评论","title":"论诗三十首·其二"}
{"author":"元好问","content":"风沙昨日又今朝，踏碎鸦头路更遥。不似南桥骑马日，生红七尺系郎腰。","dynasty":"金朝","title":"续小娘歌十首其五"}
{"author":"元好问","content":"壮岁论交今晚岁，只君知我平生。六年相望若为情。吕安思叔夜，残月配长庚。济上买田堪共隐，嵩云仙季白云兄。风流成二老，林下看升平","dynasty":"元代","title":"临江仙赠答飞卿弟"}
{"author":"元好问","content":"烟草人西州。暮雨千山独倚楼。不似秦东亭上饮，风流。翠袖春风两玉舟。事去重回头。却是多情不自由。为向河阳桃李道，休休。青鬓能堪几度愁。","dynasty":"金朝","title":"南乡子"}
{"author":"元好问","content":"秦阳陂头人迹绝，荻花茫茫白于雪。当年万家河朔来，尽出牛头入租帖。苍髯长官错料事，下考大笑阳城拙。至今三老背肿青，死为逋悬出膏血。君不见刘君宰叶海内称，饥摩寒拊哀孤茕。碑前千人万人泣，父老梦见如平生。冰霜纨裤渠有策，如我碌碌当何成！荒田满眼人得耕，诏书已复三年征。早晚林间见鸡犬，一犁春雨麦青青。","dynasty":"金朝","title":"宛丘叹"}
{"author":"元好问","content":"十里轻阴，一川新绿，不应春事来迟。试探消息，犹未减罗衣。谁信闺房秀色，倚风试、桃李先枝。呈纤巧，吹香滴粉，漫放镜奁移。芳时。常在眼，歌清舞软，烟缕霏霏。向金徽促柱，玉局弹棋。尽待功成九转，蓬莱近、未肯升栖。还应是，梁鸿举案，同作百年期。","dynasty":"元代","title":"满庭芳·十里轻阴"}
{"author":"元好问","content":"袨服华妆着处逢，六街灯火闹儿童。长衫我亦何为者，也在游人笑语中。","dynasty":"金朝","tags":"元宵节，游玩","title":"京都元夕"}
{"author":"元好问","content":"许君祠、层崖上峥嵘，幽林入清深。坐嵩丘少室，风烟浓澹，百态变晴阴。山下一溪流水，不受是非侵。寂寞悬瓢地，黄屋无心。木杪巑岏石冢，见人闲几度，夕鼎朝鍖。问五兵谁作，天地更生金。百年来、神州万里，望浮云、西北泪沾襟。青山好、一尊未尽，且共登临。","dynasty":"金朝","title":"八声甘州"}
{"author":"元好问","content":"怅韶华流转，无计留连。行乐地，一凄然。笙歌寒食後，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。","dynasty":"金朝","title":"三奠子离南阳後作"}
{"author":"元好问","content":"前年望归归不得，去年中途脚无力。残生何意有今年，突兀家山堕眼前。东家西家百壶酒，主人捧觞客长寿。先生醉袖挽春回，万落千村满花柳。山灵为渠也放颠，世界幻入兜罗绵。似嫌衣锦太寒乞，别作玉屑妆山川。人言少微照乡井，准备黄云三万顷。何人办作陈莹中，来与先生共炊饼。","dynasty":"金朝","title":"读书山雪中"}
{"author":"元好问","content":"乱山如马争欲前，细路起伏蛇蜿蜒。秦川之图范宽笔，来从米家书画船。变化开阖天机全，浓淡覆露清而妍。云兴霞蔚几千里，著我如在峨眉巅。西山盘盘天与连，九点尽得齐州烟。浮云未清白日晚，矫首四顾心茫然。全秦天地一大物，雷雨澒洞龙头轩。因山分势合水力，眼底廓廓无齐燕。我知宽也不办此，渠宁有笔如修椽。紫髯落落西溪君，长剑倚天冠切云，望之见之不可亲。元龙未除湖海气，李白岂是蓬蒿人？爱君恨不识君早，乃今得子胸中秦。作诗一笑君应闻。","dynasty":"金朝","title":"范宽秦川图"}
{"author":"元好问","content":"桂子纷翻浥露黄。桂华高韵静年芳。蔷薇水润宫衣软，婆律膏清月殿凉。云岫句，海仙方。情缘心事两难忘。衰莲枉误秋风客，可是无尘袖里香。","dynasty":"金朝","title":"鹧鸪天木犀"}
{"author":"元好问","content":"百年乔木郁苍苍，耆老风流赵与杨。为向榆关使君道，郡中合有二贤堂。","dynasty":"金朝","title":"乡郡杂诗"}
{"author":"元好问","content":"墙头红杏粉光匀。宋东邻。见郎频。肠断城南，消息未全真。拾得杨花双泪落，江水阔，年年燕语新。见说金娘埋恨处。蒺藜沙，草不尽，离魂一只鸳鸯去，寂寞谁亲。惟有因风，委露托清尘。月下哀歌宫殿古，暮云合，遥山入翠颦。","dynasty":"金朝","title":"江梅引"}
{"author":"元好问","content":"全赵堂堂入望宽，九层飞观尽高寒。空闻赤帜疑军垒，真见金人泣露盘。桑海几经尘劫坏，江山独恨酒肠乾。诗家总道登临好，试就遗台老树看。","dynasty":"金朝","title":"龙兴寺阁"}
{"author":"元好问","content":"春闺寂寂掩苍苔。风雨卷春回。拟写碧云心事，笔头无句安排。灯昏酒冷，愁牵梦引，直似秋怀。料得酴醾知我，枕边时有香来。","dynasty":"金朝","title":"朝中措"}
{"author":"元好问","content":"石刻烧残宴集辞，雄楼杰观想当时。只应画戟清香地，多欠韦郎五字诗。","dynasty":"金朝","title":"济南杂诗五首其三"}
{"author":"元好问","content":"画扇香微远，宫螺意自浓。杏园憔悴五更风。不道六朝琼树卷春空。蝶近花疑笑，犀灵月易通。襄王云雨梦魂中。曾见芙蓉裙衩几多红。","dynasty":"元代","title":"南柯子·画扇香微远"}
{"author":"元好问","content":"江山诗笔仲宣楼。弊貂裘。尽风流。独恨烟花，三月出东州。爱煞津亭亭□□，无一语，只相留。来鸿去雁两悠悠。别离愁。几时休。得似孤城，春水一沙鸥。寄谢西湖追送客，分手地，莫回头。","dynasty":"元代","title":"江城子东原幕府诸公，送予西湖，行及阳谷"}
{"author":"元好问","content":"五云楼观日华东。看天上、建章宫。人海混渔龙。比自古、中原更雄。紫垣星月，禁阶灯火，朝马闹晨钟。一梦转头空。恍犹在、邯郸道中。","dynasty":"元代","title":"太常引·五云楼观日华东"}
{"author":"元好问","content":"对西山摇落，又匹马，过并州。恨秋雁年年，长空澹澹，事往情留。白头。几回南北，竟何人、谈笑得封侯。愁里狂歌浊酒，梦中锦带吴钩。岩城笳鼓动高秋。万灶拥貔貅。觉全晋山河，风声习气，未减风流。风流。故家人物，慨中宵、拊枕忆同游。不用闻鸡起舞，且须乘月登楼。","dynasty":"元代","title":"木兰花慢·对西山摇落"}
{"author":"元好问","content":"人间鬓发随秋换。天上月明秋又半。月边仍有女乘鸾，万古与谁期汗漫。天翁苦被闲人管。月好却嫌秋夜短。如何能得夜年长，月也长如今夜满。","dynasty":"金朝","title":"玉楼春"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。","dynasty":"金朝","tags":"豪放，少年，爱国，壮志","title":"江月晃重山·初到嵩山时作"}
{"author":"元好问","content":"一夜春寒满下厅。独眠人起候明星。娟娟山月入疏棂。万古风云双短鬓，百年身世几长亭。浩歌聊且慰飘零。","dynasty":"元代","title":"浣溪沙宿孟津官舍"}
{"author":"元好问","content":"野杏溪桃三两枝，春归也作送春诗。东君自爱长安好，能住山城得几时。","dynasty":"金朝","title":"春归"}
{"author":"元好问","content":"太乙仙舟云锦重，新郎走马杏园红。骑驴亏煞吟诗客，到处相逢是雪中。","dynasty":"金朝","title":"雪行图"}
{"author":"元好问","content":"溪头来去。坐卧沿溪树。管甚人间无著处。已被白云留住。生平不置肝肠。只今物我都忘。说与山中鱼鸟，相亲相近何妨。","dynasty":"金朝","title":"清平乐"}
{"author":"元好问","content":"绝壁孤云仔细看，云间龙穴想高寒。碧澜寸寸横秋色，空对山灵说到难。","dynasty":"金朝","title":"黄华峪十绝句其四"}
{"author":"元好问","content":"赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。","dynasty":"金朝","title":"四哀诗李钦叔"}
{"author":"元好问","content":"西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？","dynasty":"金朝","tags":"古诗三百首，写山，抒怀","title":"台山杂咏"}
{"author":"元好问","content":"畏景众芳歇，仙葩此夷犹。冰姿出新沐，娟娟倚清秋。昨梦今见之，风鬟玉搔头。谁言闺房秀，高情渺林丘。碧筵古铜壶，一室香四周。怀人成独咏，远思徒悠悠。","dynasty":"金朝","title":"同白兄赋瓶中玉簪"}
{"author":"元好问","content":"负郭桑麻秋课重。十角黄牛，分去声得山田种。乡社鸡豚人与共。春风渐入浮蛆瓮。绕屋清溪醒午梦。一榻翛然，坐受云山供。四海虚名将底用。一声啼鸟岩花动。","dynasty":"金朝","title":"蝶恋花白鹿原新斋作"}
{"author":"元好问","content":"石坛洗秋露，乔木拥苍烟。缑山七月笙鹤，曾此上宾天。为问云间嵩少，老眼无穷今古，夜乐几人传。宇宙一丘土，城郭又千年。一襟风，一片月，酒尊前。王乔为汝轰饮，留看醉时颠。杳杳白云青嶂，荡荡银河碧落，长袖得回旋。举手谢浮世，我是饮中仙。","dynasty":"元代","title":"水调歌头缑山夜歌"}
{"author":"元好问","content":"排比铺张特一途，藩篱如此亦区区。少陵自有连城璧，争奈微之识碔砆。","dynasty":"金朝","tags":"评论，组诗","title":"论诗三十首·其十"}
{"author":"元好问","content":"昨日桃花锦片新，兔葵今日到残春。低枝留得稀疏朵，比似全开更恼人。","dynasty":"金朝","title":"赋瓶中杂花七首其六"}
{"author":"元好问","content":"太学声华弱冠驰，青云岐路九霄飞。上前论事龙颜喜，幕下筹边犬吠稀。壮志相如头碎柱，赤心嵇绍血沾衣。从来圣牍褒忠义，谁为幽魂一发挥。","dynasty":"金朝","title":"王仲泽"}
{"author":"元好问","content":"罗衾薄。帘外五更风恶。醉后题诗浑忘却。乌啼残月落。憔悴何郎东阁。病酒不禁重酌。袖里梅花春一握。幽怀无处托。","dynasty":"元代","title":"谒金门·罗衾薄"}
{"author":"元好问","content":"冀都事死东州祸，李翰林亡陕府兵。方为骚人笺楚些，更禁书客堕秦坑。石苞本不容孙楚，黄祖安能贷祢衡！同甲四人三横霣，此身虽在亦堪惊。","dynasty":"金朝","title":"李长源"}
{"author":"元好问","content":"金翠画屏山。万髻千鬟。桃源楼阁五云间。恨杀芙蓉城下客，不借青鸾。风雨杏花残。芳意都阑。一灯孤影小窗间。绣被熏来香欲尽，只是春寒。","dynasty":"金朝","title":"浪淘沙令"}
{"author":"元好问","content":"岱崧王屋旧经过，自倚胸中胜概多。独欠太行高绝处，青天白日看山河。","dynasty":"金朝","title":"黄华峪十绝句其一"}
{"author":"元好问","content":"平世何曾有稗官，乱来史笔亦烧残。百年遗稿天留在，抱向空山掩泪看。","dynasty":"金朝","title":"自题中州集后五首其五"}
{"author":"元好问","content":"山云吞吐翠微中，淡绿深青一万重。此景只应天上有，岂知身在妙高峰。","dynasty":"金朝","title":"台山杂吟"}
{"author":"元好问","content":"黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。仰危巢，双鹄过，杳难攀。人间此险何用，万古袐神奸。不用燃犀下照，未必佽飞强射，有力障狂澜。唤取骑鲸客，挝鼓过银山。","dynasty":"金朝","tags":"豪放，黄河，写景，抒怀","title":"水调歌头·赋三门津"}
{"author":"元好问","content":"夏馆秋林山水窟，家家林影湖光。三年间为一官忙。簿书愁里过，笋蕨梦中香。父老书来招我隐，临流已盖茅堂。白头兄弟共论量。山田寻二顷，他日作桐乡。","dynasty":"元代","title":"临江仙内乡北山"}
{"author":"元好问","content":"机中秦女仙去，月底梅花晚开。只见一枝疏影，不知何处香来。","dynasty":"金朝","title":"曹得一扇头"}
{"author":"元好问","content":"行路涩于棘，单车望千山。歌君归云曲，清涕留馀潸。六年河朔州，动辄得谤讪。惟君笃高义，日来款柴关。古交松柏心，今交桃李颜。古人去不返，古道挽不还。相思一尊酒，幽恨寄山间。","dynasty":"金朝","title":"别李周卿二首其一"}
{"author":"元好问","content":"慷慨悲歌绝不传，穹庐一曲本天然。中洲万古英雄气，也到阴山敕勒川。","dynasty":"金朝","tags":"组诗，评论","title":"论诗三十首·其七"}
{"author":"元好问","content":"郁郁围城度两年，愁肠饥火日相煎。焦头无客知移突，曳足何人与共船。白骨又多兵死鬼，青山元有地行仙。西南三月音书绝，落日孤云望眼穿。","dynasty":"金朝","title":"壬辰十二月车驾东狩后即事五首其三"}
{"author":"元好问","content":"惊沙猎猎风成阵，白雁一声霜有信。琵琶肠断塞门秋，却望紫台知远近。深宫桃李无人问，旧爱玉颜今自恨。明妃留在两眉愁，万古春山颦不尽。","dynasty":"元代","title":"玉楼春"}
{"author":"元好问","content":"亦当却一春耶，因取此意作此以自喻云槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却","dynasty":"元代","title":"鹊桥仙乙未三月，冠氏紫微观桃符上，开花"}
{"author":"元好问","content":"大城满豺虎，小城空雀鼠。可怜河朔州，人掘草根官煮弩。北人南来向何处，共说莘川今乐土。莘川三月春事忙，布谷劝耕鸠唤雨。旧闻抱犊山，摩云出苍棱。长林绝壑人迹所不到，可以避世如武陵。煮橡当果谷，煎术甘饴饧。此物足以度荒岁，况有麋鹿可射鱼可罾。自我来嵩前，旱乾岁相仍。耕田食不足，又复违亲朋。三年西去心，笼禽念飞腾。一瓶一钵百无累，恨我不如云水僧。崧山几来层，不畏登不得，但畏不得登。洛阳一昔秋风起，羡杀云间张季鹰。","dynasty":"金朝","title":"寄赵宜之"}
{"author":"元好问","content":"海内兵犹满，天涯岁又新。龙移失鱼鳖，日食斗麒麟。草棘荒山雪，烟花故国春。聊城今夜月，愁绝未归人。","dynasty":"金朝","title":"十二月六日二首其二"}
{"author":"元好问","content":"山气森岑入葛衣，砧声偏与客心期。僧窗连夜萧萧雨，又较归程几日迟。","dynasty":"金朝","title":"僧寺阻雨"}
{"author":"元好问","content":"枕上清风午梦残。华胥东望海漫漫。湖山似要闲身管，花柳难将病眼看。三径在，一枝安。小斋容膝有馀宽。鹿裘孤坐千峰雪，耐与青松老岁寒。","dynasty":"金朝","title":"鹧鸪天"}
{"author":"元好问","content":"颜色如花画不成。命如叶薄可怜生。浮萍自合无根蒂，杨柳谁教管送迎。云聚散，月亏盈。海枯石烂古今情。鸳鸯只影江南岸，肠断枯荷夜雨声。","dynasty":"金朝","title":"鹧鸪天薄命妾辞"}
{"author":"元好问","content":"秋灯连夜寒生晕。书砚朝来龙尾润。胧胧窗□暗移时，槭槭檐声还一阵。黄花白酒登高近。意外阴晴谁处问。青山只管恋行云，忙杀晚风吹不尽。","dynasty":"金朝","title":"玉楼春"}
{"author":"元好问","content":"槐阴别院宜清昼，入座春风秀。美人图子阿谁留。都是宣和名笔，内家收。莺莺燕燕分飞后，粉淡梨花瘦。只除苏小不风流。斜插一枝萱草，凤钗头。","dynasty":"金朝","tags":"婉约，咏物，图画，写景","title":"虞美人·槐阴别院宜清昼"}
{"author":"元好问","content":"银烛摇红，兽烟喷翠，正小春时候，爱日和融。玉□法日生英杰，天付与、道骨仙风。文章冠世，词倾峡水，笔扫秋虹。更□福寿无穷。喜克家有子，孙又英雄。算人问何物，可以形容。除非后夜团圆月，年年共、皎洁相同。捧卮□寿，殷勤□□，满泛金钟。","dynasty":"元代","title":"金菊对芙蓉·银烛摇红"}
{"author":"元好问","content":"溪童相对采椿芽，指似阳坡说种瓜。想得近山营马少，青林深处有人家。","dynasty":"金朝","title":"游天坛杂诗五首其三"}
{"author":"元好问","content":"渭川杨柳先得春，二月莺啼百啭新。长春宫中千树锦，暖日晴云思杀人。君王半醉唱吴歌，绛仙起舞嚬翠蛾。吴儿谩说曾行乐，三十六宫能几多。千秋万古金银阙，海没三山一毫发。繁华梦觉人不知，留得寒螀泣秋月。","dynasty":"金朝","title":"隋故宫行"}
{"author":"元好问","content":"三仙祠下往来频，憔悴征衫满路尘。箫鼓未休寒食酒，樵苏时见旧都人。吹残芳树红仍在，展放平田绿已匀。西北并州隔千里，几时还我故乡春。","dynasty":"金朝","title":"三仙祠"}
{"author":"元好问","content":"雨润烟浓十二峰，云间合有楚王宫。遥知别后西州梦，一抹春愁浅淡中。","dynasty":"金朝","title":"楚山清晓图"}
{"author":"元好问","content":"翠被匆匆见执鞭，戴盆郁郁梦瞻天。只知河朔归铜马，又说台城堕纸鸢。血肉正应皇极数，衣冠不及广明年。何时真得携家去，万里秋风一钓船。","dynasty":"金朝","title":"壬辰十二月车驾东狩后即事五首其一"}
{"author":"元好问","content":"黄衫少年如玉笔，生长侯门人不识。道逢豪客问姓名，袖把金鞭侧身揖。卧驼行橐锦帕蒙，石榴压浆银作筒。八月苍鹰一片雪，五花骄马四蹄风。日暮新丰原上猎，三更歌舞灞桥东。","dynasty":"金朝","title":"长安少年行"}
{"author":"元好问","content":"牛羊散平楚，落日汉家营。龙＊虎掷何处，野蔓＊荒城。遥想朱旗回指、万里风云奔走，惨澹五年兵。天地入鞭＊，毛发懔威灵。一千年，成皋路，几人经。长河浩浩东注，不尽古今情。谁谓麻池小竖，偶解东门长啸，取次论韩彭。慷慨一尊酒，胸次若为平。","dynasty":"元代","title":"水调歌头汜水故城登眺"}
{"author":"元好问","content":"一片青天棹过。小舟无地受风波。渔歌浑是太平歌。乡社年丰寻酒易，陂塘春暖得鱼多。百年闲过又如何。","dynasty":"元代","title":"浣溪沙·一片青天棹过"}
{"author":"元好问","content":"瘦绿愁红倚暮烟。露华凉冷洗婵娟。含情脉脉知谁怨，顾影依依定自怜。风送雨，水连天。凌波无梦夜如年。何时北渚亭边月，狼藉秋香拂画","dynasty":"元代","title":"鹧鸪天莲"}
{"author":"元好问","content":"池塘春草谢家春，万古千秋五字新。传语闭门陈正字，“可怜无补费精神”。","dynasty":"金朝","tags":"评论，组诗","title":"论诗三十首·二十九"}
{"author":"元好问","content":"秦阳陂头人迹绝，荻花茫茫白于雪。当年万家河朔来，尽出牛头入租帖。苍髯长官错料事，下考大笑阳城拙。至今三老背肿青，死为逋悬出膏血。君不见刘君宰叶海内称，饥摩寒拊哀孤茕。碑前千人万人泣，父老梦见如平生。冰霜纨裤渠有策，如我碌碌当何成！荒田满眼人得耕，诏书已复三年征。早晚林间见鸡犬，一犁春雨麦青青。","dynasty":"金朝","title":"宛丘叹"}
{"author":"元好问","content":"瑞云浮动酒波红。一醉卷愁空。昨日海棠窠下，今朝芍药香中。蜂迎蝶送，珠围翠绕，尽谢春风。管甚碧油堂印，且教临老花丛。","dynasty":"元代","title":"朝中措效俳体"}
{"author":"元好问","content":"惊沙猎猎风成阵，白雁一声霜有信。琵琶肠断塞门秋，却望紫台知远近。深宫桃李无人问，旧爱玉颜今自恨。明妃留在两眉愁，万古春山颦不尽。","dynasty":"元代","title":"玉楼春"}
{"author":"元好问","content":"红抹兰膏绿染衣，绿娇红小两相宜。华边剩有清香在，木石痴儿自不知。","dynasty":"金朝","title":"赋瓶中杂花七首其四"}
{"author":"元好问","content":"罢县人称屈，悠悠复此行。渭城秋雁到，秦岭暮云平。道路衣从典，风尘剑已鸣。山西多侠客，莫说是书生。","dynasty":"金朝","title":"送登封张令西上"}
{"author":"元好问","content":"又东门送客，侧身西望长嗟。算万里功名，几番风雨，何限云沙。相看已过半百，甚年年、各在一天涯。秋气偏催过雁，疏烟细点归鸦。旌旗未卷鬓先华。清泪落悲笳。问蜀道登天，锦城虽好，得似还家。关心老来婚嫁，要与余、邻屋共烟霞。到□征西车马，轮他杜曲桑麻。","dynasty":"元代","title":"木兰花慢送亲家丈（原作又从南塘本改）问"}
{"author":"元好问","content":"石绿香煤浅淡间，多情长带楚梅酸。小诗拟写春愁样，忆著分明下笔难。","dynasty":"金朝","title":"眉"}
{"author":"元好问","content":"玉宇沈沈，绿窗珠户还相□。碧池回绕。全似蓬莱岛。今夕笙歌，两两云鬟小。炉烟袅。寿觞倾倒。长愿朱颜好。","dynasty":"元代","title":"点绛唇·玉宇沈沈"}
{"author":"元好问","content":"亦当却一春耶，因取此意作此以自喻云槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却","dynasty":"元代","title":"鹊桥仙乙未三月，冠氏紫微观桃符上，开花"}
{"author":"元好问","content":"客从崧少来，贻我招隐诗。为言学仙好，人间竟何为？一笑顾客言，神仙非所期。山中如有酒，吾与尔同归。","dynasty":"金朝","title":"后饮酒五首其三"}
{"author":"元好问","content":"琼枝瑶草。来自三山岛。莫道生男堪慰老。掌上金儿更好。胭脂杏蕾生红。绣襦学弄春风。好共兰兰楚楚，画教乞巧图中。","dynasty":"金朝","title":"清平乐"}
{"author":"元好问","content":"四海于今正一家，生民何处不桑麻。重关独居千寻岭，深夏犹飞六出花。云暗白杨连马邑，天围青冢渺龙沙。凭高吊古情无尽，空对西风数去鸦。","dynasty":"元代","title":"雁门关外"}
{"author":"元好问","content":"烟草人西州。暮雨千山独倚楼。不似秦东亭上饮，风流。翠袖春风两玉舟。事去重回头。却是多情不自由。为向河阳桃李道，休休。青鬓能堪几度愁。","dynasty":"金朝","title":"南乡子"}
{"author":"元好问","content":"尧氏羲黄去未远，日作日息天机全。杜侯袖里姑汾笔，办与南华谈窅然。废兴知经几今昔，淳朴别有一山川。白云亭上秋风客，不比仙翁甲子年。","dynasty":"金朝","title":"汾亭古意图"}
{"author":"元好问","content":"春旱连延入麦秋，今朝一雨散千忧。龙公有力回枯槁，客子何心叹滞留。多稼即看连楚泽，归云应亦到崧丘。兵尘浩荡乾坤满，未厌明河拂地流。","dynasty":"金朝","title":"叶县雨中"}
{"author":"元好问","content":"纵横诗笔见高情，何物能浇块垒平？老阮不狂谁会得？出门一笑大江横。","dynasty":"金朝","tags":"组诗，评论","title":"论诗三十首·其五"}
{"author":"元好问","content":"壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。","dynasty":"金朝","title":"感事"}
{"author":"元好问","content":"问楼桑、故居无处。青林留在祠宇。荒坛社散鸟声□，寂寞汉家箫鼓。春已暮。君不见、锦城花重惊风雨。刘郎良苦。尽玉垒青云，锦江秀色，办作一丘土。西山好，满意龙盘虎踞。登临感怆千古。当时诸葛成何事，伯仲果谁伊吕。还自语。缘底事、十年来往燕南路。征鞍且驻。就老瓦盆边，田翁共饮，携手醉乡去。","dynasty":"元代","title":"摸鱼儿楼桑呼汉昭烈庙"}
{"author":"元好问","content":"花心苦被春摇荡。粉艳娇相向。隔帘微雨送幽香。未羡寒梅，疏影月昏黄。芳温一念何时忘。笑了还惆怅。无端开近宋东墙。真个晓人，情思断人肠。","dynasty":"金朝","title":"虞美人"}
{"author":"元好问","content":"斗靡誇多费览观，陆文犹恨冗于潘。心声只要传心了，布谷澜翻可是难。","dynasty":"金朝","title":"论诗三十首其九"}
{"author":"元好问","content":"一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。","dynasty":"元代","title":"临江仙相下与王以道饮，席间走笔为赋。王"}
{"author":"元好问","content":"涨落沙痕出，堤摧岸口斜。断桥堆聚沫，高树阁浮槎。","dynasty":"金朝","title":"山居杂诗六首其五"}
{"author":"元好问","content":"双纹彩袖。乍舞霓裳后。香雾暖，□琼甃。绿鬟蝉影动，小摺湘裙皱。歌声断，彤云尽日□晴昼。冰丝轻雪藕。细酌鹅儿酒。任醉拥，佳人手。彩衣行乐事，莫惜杯如斗。千万寿，愿如明月天边久。","dynasty":"金朝","title":"千秋岁"}
{"author":"元好问","content":"七重宝树围金界，十色雯华拥画梁。","dynasty":"金朝","title":"句"}
{"author":"元好问","content":"再见州人本不期，相留相挽忍相违。携盘渭水空流涕，种柳金陵已合围。事去恍疑春梦过，眼明还似故乡归。题诗未要题名字，今是中原一布衣。","dynasty":"金朝","title":"为邓人作诗"}
{"author":"元好问","content":"赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。","dynasty":"金朝","title":"四哀诗李钦叔"}
{"author":"元好问","content":"物外神仙风骨，人间富贵功名。眉长新有秀毫生。荡座酒光花影。清暑玉壶昼永，少年金印身轻。他年旌节看归荣。笑傲五湖烟景。","dynasty":"金朝","title":"西江月"}
{"author":"元好问","content":"万事有定分，圣智不能移。而于定分中，亦有不测机。人生桐叶露，见日忽已晞。唯当饮美酒，傥来非所期。","dynasty":"金朝","title":"饮酒五首其四"}
{"author":"元好问","content":"御香新拆紫囊封。苒苒绿云丛。开晚只嗔寒勒，妆成又怕晴烘。化工也为，花中第一，熏染偏浓。谁有石家红锦，重重围住春风。","dynasty":"元代","title":"朝中措·御香新拆紫囊封"}
{"author":"元好问","content":"出处殊涂听所安，山林何得贱衣冠。华歆一掷金随重，大是渠侬被眼谩。","dynasty":"金朝","tags":"评论，组诗","title":"论诗三十首·十四"}
{"author":"元好问","content":"玉树后庭前，瑶华妆镜边。去年花不老，今年月又圆。莫教偏，和花和月，大家长少年。夜夜璧月圆，朝朝琼树新。贵人三阁上，罗衣拂绣茵。后庭人，和花和月，共分今夜春。","dynasty":"金朝","title":"【仙吕】后庭花破子"}
{"author":"元好问","content":"太行元气老不死，上与左界分山河。有如巨鳌昂头西入海，突兀已过余坡陀。我从汾晋来，山之面目腹背皆经过。济源盘谷非不佳，烟景独觉苏门多。涌金亭下百泉水，海眼万古留山阿。觱拂泺水源，渊沦晋溪波。云雷涵鬼物，窟宅深蛟鼋。水妃簸弄明月玑，地藏发泄天不诃。平湖油油碧于酒，云锦十里翻风荷。我来适与风雨会，世界三日漫兜罗。山行不得山，北望空长哦！今朝一洗众峰出，千鬟万臀高峨峨。空青断石壁，微茫散烟萝。山阳十月未摇落，翠蕤云旓相荡摩。云烟故为出浓淡，鱼鸟似欲留婆娑。石间仙人迹，石烂迹不磨。仙人去不返，六龙忽蹉跎。江山如此不一醉，拊掌笑杀孙公和。长安城头乌尾讹，并州少年夜枕戈。举杯为问谢安石，苍生今亦如卿何？元子乐矣君其歌！","dynasty":"金朝","title":"涌金亭示同游诸君"}
{"author":"元好问","content":"其一山无洞穴水无船，单骑驱人动数千；直使今年留得在，更教何处过明年。其二雁雁相送过河来，人歌人哭雁声哀；雁到秋来却南去，南人北渡几时回！","dynasty":"金朝","title":"续小娘歌十首（选二）"}
{"author":"元好问","content":"窘步相仍死不前，唱酬无复见前贤。纵横自有凌云笔，俯仰随人亦可怜。","dynasty":"元代","title":"论诗三十首　"}
{"author":"元好问","content":"小桥流水。一迳修篁里。走马章台人未老。只爱明窗净几。杏花白白红红。花时日日狂风。不是碧壶香供，真成恼破春工。","dynasty":"元代","title":"清平乐己亥春，济原先观赋杏花"}
{"author":"元好问","content":"芍药初开百步香，小阑幽拚隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。","dynasty":"元代","title":"浣溪沙"}
{"author":"元好问","content":"梅残玉靥香犹在，柳破金梢眼未开。东风和气满楼台，桃杏拆，宜唱喜春来。","dynasty":"元代","tags":"春天，写景，习俗，心情，喜悦","title":"喜春来·春宴"}
{"author":"元好问","content":"李，济南人。绣江在长白山下绿绮尘埃试拂弦。今人谁与子争先。相逢尊酒合留连。金马玉堂梁苑客，岸花汀草绣江船。旧游回首又三年。","dynasty":"元代","title":"浣溪沙怀李彦深。此下原有后庭花破子二首"}
{"author":"元好问","content":"沙际春归，绿窗犹唱留春住。问春何处，花落莺无语。渺渺吟怀，漠漠烟中树。西楼暮，一帘疏雨，梦里寻春去。","dynasty":"元代","tags":"春天，写景，伤怀","title":"点绛唇·长安中作"}
{"author":"元好问","content":"偃屈霜青，＊层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。","dynasty":"元代","title":"满庭芳·偃屈霜青"}
{"author":"元好问","content":"暗中人事忽推迁，坐守寒灰望复燃。已恨太官余曲饼，争教汉水入胶船？神功圣德三千牍，大定明昌五十年。甲子两周今日尽，空将衰泪洒吴天。　","dynasty":"元代","title":"甲午除夜"}
{"author":"元好问","content":"一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。","dynasty":"元代","title":"临江仙相下与王以道饮，席间走笔为赋。王"}
{"author":"元好问","content":"蝗旱相仍岁已荒，伶俜十口值还乡。空令姓字喧时辈，不救饥寒趋路傍。行帐马嘶尘澒洞，空村人去雨淋浪。河平千里筋骸尽，更欲驱车上太行。","dynasty":"金朝","title":"再到新卫"}
{"author":"元好问","content":"对西山摇落，又匹马，过并州。恨秋雁年年，长空澹澹，事往情留。白头。几回南北，竟何人、谈笑得封侯。愁里狂歌浊酒，梦中锦带吴钩。岩城笳鼓动高秋。万灶拥貔貅。觉全晋山河，风声习气，未减风流。风流。故家人物，慨中宵、拊枕忆同游。不用闻鸡起舞，且须乘月登楼。","dynasty":"元代","title":"木兰花慢·对西山摇落"}
{"author":"元好问","content":"二更轰饮四更回。宴繁台。尽邹枚。谁念梁园，回首便成灰。今古废兴浑一梦，凭底的，寄悲哀。青天荡荡镜奁开。月光来。且徘徊。何用东生，西没苦相催。世事悠悠吾老矣，歌一曲，尽馀杯。","dynasty":"金朝","title":"江城子"}
{"author":"元好问","content":"郁郁围城度两年，愁肠饥火日相煎。焦头无客知移突，曳足何人与共船。白骨又多兵死鬼，青山元有地行仙。西南三月音书绝，落日孤云望眼穿。","dynasty":"金朝","title":"壬辰十二月车驾东狩后即事五首其三"}
{"author":"元好问","content":"古人遥相望，每恨不同时。同时得古人，欢乐良在兹。君归岂不佳，交游满京师。门前车马来，笑言慰所思。细话洛阳事，高咏嵩山诗。宫壶发新篘，宫梅耿幽姿。故应刘与白，亦复念微之。","dynasty":"金朝","title":"送钦叔内翰并寄刘达卿郎中白文举编修二首其二"}
{"author":"元好问","content":"江南破镜飞上天，三五二八清光圆。岂知汴梁破来一千日，寂寞菱花仍半边。白沙漫漫车辘辘，鹍鸡弦中杜鹃哭。塞门憔悴人不知，枉为珠娘怨金谷。乐府初唱娃儿行，弹棋局平心不平。只今雄蜂雌蝶两不死，老眼天公如有情。白玉搔头绿云发，玫瑰面脂透肉滑。春风著人无气力，不必相思解销骨。洛花绝品姚家黄，扬州银红一国香。千围万绕看不足，雨打风吹空断肠。丹砂万年药，金印九州督，不及秦宫一生花里活。长门晓夕寿相如，尽著千金买消渴。","dynasty":"金朝","title":"后芳华怨"}
{"author":"元好问","content":"两崖悬绝倚山垠，草径低迷劣可分。潭影乍从明处见，竹香偏向静中闻。石林万古不知暑，茅屋四邻惟有云。曳杖行歌羡樵叟，此生何计得随君。","dynasty":"金朝","title":"石门"}
{"author":"元好问","content":"落峡飞流散不收，湍声汹汹动高秋。也应嫌被红尘浣，才近山门便洑流。","dynasty":"金朝","title":"黄华峪十绝句其九"}
{"author":"元好问","content":"瑞云浮动酒波红。一醉卷愁空。昨日海棠窠下，今朝芍药香中。蜂迎蝶送，珠围翠绕，尽谢春风。管甚碧油堂印，且教临老花丛。","dynasty":"元代","title":"朝中措效俳体"}
{"author":"元好问","content":"层崖閟顽阴，水木深以阻。湍声半空落，汹汹如怒虎。风生木叶脱，魄动不敢语。何年浑沌窍，灵物此栖处。初从一线溜，开凿到神禹。云雨鼓飞浪，喷薄齐万弩。藏珠骊龙颔，百斛快一吐。油油入无底，细散不濡缕。归藏海有穴，汎溢愁下土。南峰天一柱，万古镇幽府。江山有奇探，落景迫行旅。多惭茹芝人，终年看飞雨。","dynasty":"金朝","title":"鹳雀崖北龙潭"}
{"author":"元好问","content":"梦里华胥失玉京，小阑春事自升平。只缘造物偏留意，须信凡花浪得名。蜀锦浪淘添色重，御炉风细觉香清。金刀一剪肠堪断，绿鬓刘郎半白生。","dynasty":"金朝","title":"紫牡丹"}
{"author":"元好问","content":"候馆青灯淡相对。夜迢迢无奈。掩泪惜分飞，好梦空回，留得闲愁在。同心易绾双罗带。只连环难解。且莫望归鞍，尽眼西山，人更西山外。","dynasty":"金朝","title":"醉花阴"}
{"author":"元好问","content":"鹳崖鱼窟路间关，旬月无由一往还。寒食归宁见邻女，举家回首望西山。","dynasty":"金朝","title":"寄女严"}
{"author":"元好问","content":"黄河千里扼兵冲，虞虢分明在眼中。为向淮西诸将道，不须誇说蔡州功。","dynasty":"金朝","title":"续小娘歌十首其十"}
{"author":"元好问","content":"东野穷愁死不休，高天厚地一诗囚。江山万古潮阳笔，合在元龙百尺楼。","dynasty":"金朝","tags":"评论，组诗","title":"论诗三十首·十八"}
{"author":"元好问","content":"谁唤提壶沽美酒，浮生多负欢游。窗明窗暗百年休。凉风催雁过，春水带花流。仰视浮云空自诳，往还岁月悠悠。三山那有凤麟洲。一杯齐物论，千古醉乡侯。","dynasty":"元代","title":"临江仙唐子西酒名齐物论，又曰养生主"}
{"author":"元好问","content":"憔悴京华苜蓿盘，南山归兴夜漫漫。长门有赋人谁买？坐榻无毡客亦寒。虫臂偶然烦造物，獐头何者亦求官。故人东望应相笑，世路羊肠乃尔难。","dynasty":"金朝","title":"寄钦用"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。","dynasty":"金朝","tags":"豪放，少年，爱国，壮志","title":"江月晃重山·初到嵩山时作"}
{"author":"元好问","content":"南溪酒熟清而醇，北溪梅花发兴新。前年去年花下醉，今年冷落花应嗔。梅花娟娟如静女，寂寞甘与荒山邻。诗人爱花山亦好，幽林穹谷生阳春。风鬟峨峨一尺云，芳香幽卧如相亲。山堂夜半北风恶，一点相思愁杀人。","dynasty":"金朝","title":"南溪"}
{"author":"元好问","content":"邂逅一尊文字饮，春风为洗愁颜。花枝入鬓笑诗班。登临千古意，天澹夕阳间。南去北来行老矣，人生茅屋三间。何人得似谢东山。紫箫明月底，高竹倚风鬟。","dynasty":"元代","title":"临江仙与钦叔饮二首"}
{"author":"元好问","content":"一沟流水几桥横，岸上人家种柳成。来岁春风一千树，绿烟和雨暗重城。","dynasty":"金朝","title":"乡郡杂诗二首其一"}
{"author":"元好问","content":"村墟潇洒，似是朱陈画。神武冠须早挂。可待儿婚女嫁。山深水木清华。渔樵好个生涯。梦想平桥南畔，竹篱茅舍人家。","dynasty":"金朝","title":"清平乐"}
{"author":"元好问","content":"平沙细草散羊牛，几簇征人在戍楼。忽见陇头新雁过，一时回首望南州。","dynasty":"金朝","title":"塞上曲"}
{"author":"元好问","content":"韩非死孤愤，虞卿著穷愁。长沙一湘累，郊岛两诗囚。人生定能几，肺肝日相雠。井蛙奚足论，裈虱良足羞。正有一朝乐，不偿百年忧。古来帝王师，或从赤松游。大笑人间世，起灭真浮沤。曾是万户封，不博一掉头。有来且当避，未至吾何求。悠悠复悠悠，大川日东流。红颜不暇惜，素发忽已稠。我欲升嵩高，挥杯劝浮丘。因之两黄鹄，浩荡观齐州。","dynasty":"金朝","title":"放言"}
{"author":"元好问","content":"今古几诗人，扰扰剧毛粟。吾爱陶与韦，泠然扣冰玉。大雅久不作，闻韶信忘肉。求音扣寂寞，一叹动邻屋。水风清鹤梦，月露洗蝉腹。白头两遗编，吟唱心自足。谁为起九原？寒泉荐芳菊。","dynasty":"金朝","title":"继愚轩和党承旨雪诗二首其一"}
{"author":"元好问","content":"池塘春草谢家春，万古千秋五字新。传语闭门陈正字，可怜无补费精神。","dynasty":"元代","title":"论诗三十首"}
{"author":"元好问","content":"天上腰枝说馆娃。眼中金翠有芳华。行去著意留歌扇，远柳无情隔钿车。周昉画，洛阳花。一枝浓艳落谁家。春寒恨杀如年夜，庭树阴阴欲暮鸦。","dynasty":"金朝","title":"鹧鸪天"}
{"author":"元好问","content":"沿山莳苗多费力，办与豪猪作粮食。草庵架空寻丈高，击版摇铃闹终夕。孤犬无猛噬，长箭不暗射。田夫睡中时叫号，不似驱猪似称屈。放教田鼠大于兔，任使飞蝗半天黑。害田争合到渠边，可是山中无橡术。长牙短喙食不休，过处一抹无禾头。天明陇亩见狼藉，妇子相看空泪流。旱乾水溢年年日，会计收成才什一。资身百倍粟豆中，儋石都能几钱直。儿童食糜须爱惜，此物群猪口中得。县吏即来销税籍。","dynasty":"金朝","title":"驱猪行"}
{"author":"元好问","content":"海内兵犹满，天涯岁又新。龙移失鱼鳖，日食斗麒麟。草棘荒山雪，烟花故国春。聊城今夜月，愁绝未归人。","dynasty":"金朝","title":"十二月六日二首其二"}
{"author":"元好问","content":"绿洋奇亦赛浓梅，永忆熏炉试浅灰。尤物也知人爱惜，帘筛风动只萦回。","dynasty":"金朝","title":"从希颜觅笃耨香其一"}
{"author":"元好问","content":"漫漫长路几时休，风雪无情梦亦愁。羡杀田家老翁媪，瓦盆浊酒火炉头。","dynasty":"金朝","title":"雪谷晓行图"}
{"author":"元好问","content":"亦当却一春耶，因取此意作此以自喻云槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却","dynasty":"元代","title":"鹊桥仙乙未三月，冠氏紫微观桃符上，开花"}
{"author":"元好问","content":"树合秋声满，村荒莫景闲。虹收仍白雨，云动忽青山。","dynasty":"元代","title":"山居杂诗"}
{"author":"元好问","content":"村静鸟声乐，山低雁影遥。野阴时滉朗，冷雨只飘萧。涉远心先倦，冲寒酒易消。红尘忘南北，渺渺见长桥。","dynasty":"元代","title":"乙卯十一月往镇州"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。","dynasty":"金朝","tags":"豪放，少年，爱国，壮志","title":"江月晃重山·初到嵩山时作"}
{"author":"元好问","content":"幕天度地。瑞腊香浓笙歌沸。白＊衣轻。鹤发童颜照座明。轻簪小珥。都是人间真富贵。好倩丹青。画与人间作寿星。","dynasty":"元代","title":"减字木兰花·幕天度地"}
{"author":"元好问","content":"儿女篮舆，田舍老盆，随意林壑。三重屋上黄茅，赖是秋风留著。旧家年少，也曾东抹西涂，鬓毛争信星星却。岁暮日斜时，尽栖迟零落。如昨。青云飞盖追随，倾动故都城郭。叠鼓凝笳，几处银屏珠箔。梦中身世，只知鸡犬新丰，西园胜赏惊还觉。霜叶晚萧萧，满疏林寒雀。","dynasty":"元代","title":"石州慢·儿女篮舆"}
{"author":"元好问","content":"山腰抱佛刹，十里望家园。亦有野人居，层崖映柴门。昔我东岩君，曾此避尘喧。林泉留杖屦，岁月归琴尊。翁今为飞仙，过眼几寒暄。苍苍池上柳，青衫见诸孙。疏灯照茅屋，新月入颓垣。依依览陈迹，恻怆不能言。","dynasty":"金朝","title":"九日读书山用陶诗露凄暄风息气清天旷明为韵赋十诗其二"}
{"author":"元好问","content":"天上材官老不材，从教兀兀走尘埃。梦中望拜通明殿，曾见金书两字来。","dynasty":"金朝","title":"记梦"}
{"author":"元好问","content":"土门西边井陉渡，野日荒荒下汀树。榆关石岭都几程，客梦往往迷归路。尘埃风雨半生过，尽著筋骸支世故。宁州假馆又两年，未保东来不西去。山城百家家有山，觌面呈山谁一顾。卖书买得吕氏园，不谓全山举相付。北崖老作土灰色，拥肿形模一夸父。娟娟正有小峨眉，却立不容亲杖屦。就中抱犊尤峭拔，望见韩山即攀附。韩王砦头四望阔，全赵米如才数聚。眼中麾盖天上来，泜水鼓旗纷偃仆。汉家威灵万万古，石子连冈犹虎距。夏秋众壑会鹿泉，浩浩湍声泻馀怒。西南诸峰不知数，荡海鲲䲔尻背露。霏烟空翠有无中，百态阴晴变朝暮。灵岩龙泉曾一到，独欠封龙展衰步。学仙不爱徐童花，李相书龛心所慕。平生怀抱向山尽，老气崔嵬如有助。岩居枯寂朝市喧，喧寂两閒差有趣。得行固愿留不恶，流坎且当随所遇。何曾万钱何用许，方丈有山容下箸。管城初无食肉相，黄帽非供折腰具。明年高筑野史亭，天已安排看山处。多惭不及谢宣城，标出敬亭天一柱。","dynasty":"金朝","title":"鹿泉新居二十四韵"}
{"author":"元好问","content":"熙春台下花无数。红紫映桃溪路。蝶往蜂来知几许。翠筠亭外，绿杨堤畔，时听娇莺语。绮筵罗列开尊俎。总是神仙侣。竟举笙歌驰玉醑。介公眉寿，年年此日，长与花为主。","dynasty":"元代","title":"青玉案·熙春台下花无数"}
{"author":"元好问","content":"生死论交，有情何似无情好。满前花草。更觉今年老。塞上春迟，湖上春风早。东州道。几时飞到。烂醉红云岛。","dynasty":"元代","title":"点绛唇寄李辅之"}
{"author":"元好问","content":"春物已清美，客怀自幽独。危亭一徘徊，翛然若新沐。宿云淡野川，元气浮草木。微茫尽楚尾，平远疑杜曲。生平远游赋，吟讽心自足。朅来著世网，抑抑就边幅。人生要适情，无荣复何辱。乾坤入望眼，容我谢羁束。一笑白鸥前，春波动新绿。","dynasty":"元代","title":"氵隐亭"}
{"author":"元好问","content":"酒冷灯青夜不眠。寸肠千缕、两相牵。鸳鸯秋雨半池莲。分飞苦，红泪晓风前。天远雁翩翩。雁来人北去、远如天。安排心事待明年。无情月，看待几时圆。","dynasty":"元代","title":"小重山·酒冷灯青夜不眠"}
{"author":"元好问","content":"自在晴云覆苑墙。徘徊明月驻清光。已看红袖沾芳酒，犹认宫螺映绮窗。金翡翠，绣鸳鸯。春风花暖柳绵香。殷勤未数闲情赋，不愿将身作枕囊。","dynasty":"金朝","title":"鹧鸪天"}
{"author":"元好问","content":"妆镜韶华，牙签名品，惯看培养经年。何年曾见，槁叶散芳妍。知是毗耶坐客，三生梦、犹有情缘。熏香手，融霞晕雪，来占百花前。嫣然。谁为笑，珠围翠绕，且共流连。待诗中偷写，画里真传。绣帽拥霜凝紫塞，琼肌莹，春满温泉。新声在，梁园异事，并记玉堂仙。","dynasty":"金朝","title":"满庭芳"}
{"author":"元好问","content":"峥嵘秋气动千崖。川平晚照回。小桥流水送吟鞋。无人觉往来。欹乱石，坐苍苔。一杯复一杯。田家次第有新醅。黄花细细开。","dynasty":"元代","title":"阮郎归·峥嵘秋气动千崖"}
{"author":"元好问","content":"望帝春心托杜鹃，佳人锦瑟怨华年。诗家总爱西昆好，独恨无人作郑笺。","dynasty":"金朝","tags":"评论，组诗","title":"论诗三十首·十二"}
{"author":"元好问","content":"北来游骑日纷纷，断岸长堤是阵云。万落千村藉不得，城池留著护官军。","dynasty":"金朝","title":"续小娘歌十首其二"}
{"author":"元好问","content":"梅信初传金点小。翠羽多情，尽耐风枝袅。乞与吟鞋□。百绕小窗月暗人声悄。枕上诗成还自笑。万斛清愁，换得春多少。临水幽姿空自照。","dynasty":"元代","title":"蝶恋花同乐舜咨郎中梦梅"}
{"author":"元好问","content":"抛却浮名恰到闲。却因猥懒得颟顸。从教道士夸悬解，未信禅和会热谩。山院静，草堂宽。一壶浊酒两蒲团。题诗寄与王夫子，乘兴时来看药阑。","dynasty":"金朝","title":"鹧鸪天"}
{"author":"元好问","content":"瀚海风烟扫易空，玉关归路几时东。塞垣可是秋寒早，一夜清霜入镜中。","dynasty":"金朝","title":"征人怨"}
{"author":"元好问","content":"花心苦被春摇荡。粉艳娇相向。隔帘微雨送幽香。未羡寒梅，疏影月昏黄。芳温一念何时忘。笑了还惆怅。无端开近宋东墙。真个晓人，情思断人肠。","dynasty":"金朝","title":"虞美人"}
{"author":"元好问","content":"拥岧岧双阙，龙虎气，郁峥嵘。想暮雨珠帘，秋香桂树，指顾台城。台城。为谁西望，但哀弦、凄断似平生。只道江山如画，争教天地无情。风云奔走十年兵。惨澹入经营。问对酒当歌，曹侯墓上，何用虚名。青青。故都乔木，怅西陵、遗恨几时平。安得参军健笔，为君重赋芜城。","dynasty":"金朝","title":"木兰花慢游三台二首"}
{"author":"元好问","content":"千年河岳控喉襟，一日神州见陆沉。已为操琴感衰涕，更须同辇梦秋衾。城头大匠论蒸土，地底中郎待摸金。拟就天公问翻覆，蒿莱丹碧果何心？","dynasty":"元代","title":"洛阳"}
{"author":"元好问","content":"溪上弄明月，风露发新警。心空无一尘，万竹扫清影。","dynasty":"金朝","title":"洛阳高少府瀍阳后庵四首其一"}
{"author":"元好问","content":"绿叶阴浓，遍池亭水阁，偏趁凉多。海榴初绽，朵朵簇红罗。老燕携雏弄语，有高柳鸣蝉相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。","dynasty":"金朝","tags":"写景，抒怀","title":"骤雨打新荷"}
{"author":"元好问","content":"画出清明二月天。山城三月只萧然。闲门日日枕书眠。川下杏花浑欲雪，山中杨柳不成烟。春风回首又明年。","dynasty":"元代","title":"浣溪沙"}
{"author":"元好问","content":"一旱千里赤，一雨垣屋败。淅故以江名，暴与众壑会。初惊沙石卷，稍觉川谷隘。雷风入先驱，大块供一噫。千帆鼓前浪，万马接后派。崩崖不暇顾，拔木无留碍。凭陵如藉势，洄洑各有态。平分乍舒徐，怒触忽碎坏。云蒸楚树杪，雪映商岭背。髣髴千丈潮，恍与海门对。佽飞斗蛟鳄，燃犀出鳞介。阳侯富阴族，万首露光怪。翠蕤澹偃蹇，钲鼓乱𥔀磕。永怀疏凿力，重叹神禹大。乾坤海为壑，未碍变横溃。纳污非无处，流恶聊自快。投诗与龙盟，涤荡烦一再。","dynasty":"金朝","title":"观淅江涨"}
{"author":"元好问","content":"离肠宛转。瘦觉妆痕浅。飞去飞来双语燕。消息知郎近远。楼前小雨珊珊。海棠帘幕轻寒。杜宇一声春去，树头无数青山。","dynasty":"元代","title":"清平乐·离肠宛转"}
{"author":"元好问","content":"峥嵘秋气动千崖。川平晚照回。小桥流水送吟鞋。无人觉往来。欹乱石，坐苍苔。一杯复一杯。田家次第有新醅。黄花细细开。","dynasty":"元代","title":"阮郎归·峥嵘秋气动千崖"}
{"author":"元好问","content":"酒冷灯青夜不眠。寸肠千缕、两相牵。鸳鸯秋雨半池莲。分飞苦，红泪晓风前。天远雁翩翩。雁来人北去、远如天。安排心事待明年。无情月，看待几时圆。","dynasty":"元代","title":"小重山·酒冷灯青夜不眠"}
{"author":"元好问","content":"强饭日逾瘦，狭衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。","dynasty":"金朝","tags":"秋天，励志，感慨，人生","title":"倪庄中秋"}
{"author":"元好问","content":"红妆翠盖惜风流，春动香生不自由。莫向芸斋厌閒冷，小诗供作锦缠头。","dynasty":"金朝","title":"杏花杂诗八首其八"}
{"author":"元好问","content":"游丝落絮春漫漫，西楼晓晴花作团。楼中少妇弄瑶瑟，一曲未终坐长叹。去年与郎西入关，春风浩荡随金鞍。今年区马妾东还，零落芙蓉秋水寒。并刀不剪东流水，湘竹年年泪痕紫。海枯石烂两鸳鸯，只合双飞便双死。重城车马红尘起，乾鹊无端为谁喜？镜中独语人不知，欲插花枝泪如洗。","dynasty":"元代","title":"西楼曲"}
{"author":"元好问","content":"问楼桑、故居无处。青林留在祠宇。荒坛社散鸟声□，寂寞汉家箫鼓。春已暮。君不见、锦城花重惊风雨。刘郎良苦。尽玉垒青云，锦江秀色，办作一丘土。西山好，满意龙盘虎踞。登临感怆千古。当时诸葛成何事，伯仲果谁伊吕。还自语。缘底事、十年来往燕南路。征鞍且驻。就老瓦盆边，田翁共饮，携手醉乡去。","dynasty":"元代","title":"摸鱼儿楼桑呼汉昭烈庙"}
{"author":"元好问","content":"松林萧萧映灵宇，烁石流金不知暑。太平散人江表来，自讶清凉造仙府。不到西溪四十年，溪光机影想依然。当时膝上王文度，五字诗成众口传。忽见画图疑是梦，而今尘土浣华颠。","dynasty":"金朝","title":"题张彦宝陵川西溪图"}
{"author":"元好问","content":"轻比韩彭作李阳，高僧久已笑君狂。中原果有刘文叔，肯说铃声替戾冈。","dynasty":"金朝","title":"石勒问道图"}
{"author":"元好问","content":"翠叶轻笼豆颗均，胭脂浓抹蜡痕新。殷勤留著花梢露，滴下生红可惜春。","dynasty":"元代","title":"同儿辈赋未开海棠"}
{"author":"元好问","content":"野禾成穗石田黄，山木无风雨气凉。流水平冈尽堪画，数家村落更斜阳。","dynasty":"金朝","title":"岳山道中"}
{"author":"元好问","content":"＊萝坊里青骢驻。爱鹦鹉、垂帘语。一捻娇春能几许。寒梅欲动，小桃初放，恰是关心处。西城流水东城雨。绿叶成阴惯相误。只恐韶华容易去。一声金缕，一卮芳酒，且为花枝住。","dynasty":"元代","title":"青玉案代赠钦叔所亲乐府郓生"}
{"author":"元好问","content":"衣冠人物渺翩翩。天地一臞仙。来自范公泉。管家在、三山洞天。一簪华发，一篇秋水，得意已忘言。图画看他年。与松上、幽人并传。","dynasty":"金朝","title":"太常引"}
{"author":"元好问","content":"眼中时事亦纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土，一庵吾欲送华颠。","dynasty":"金朝","title":"眼中"}
{"author":"元好问","content":"山上离宫魏故基，黄金佛阁到今疑。异时人读清凉传，应记诸孙赋《黍离》。","dynasty":"金朝","title":"台山杂咏五首其二"}
{"author":"元好问","content":"薄云晴日烂烘春，高柳清风便可人。一饱本无华屋念，百年今见老农身。童童翠盖桑初合，滟滟苍波麦已匀。便与溪塘作盟约，不应重遣濯缨尘。","dynasty":"金朝","title":"后湾别业"}
{"author":"元好问","content":"窘步相仍死不前，唱醻无复见前贤。纵横正有凌云笔，俯仰随人亦可怜。","dynasty":"金朝","tags":"评论，组诗","title":"论诗三十首·二十一"}
{"author":"元好问","content":"层崖閟长阴，细径缘绝巘。梯云阑干峻，廓廓清眺展。斜阳半天赤，飞鸟大江远。清霜张秋气，草树生意剪。风雪斫坚敌，旗旆纷仆偃。峥嵘峰峦出，莽苍林薄晚。盘盘范家笔，老怀寄高蹇。经营入惨淡，得处乃萧散。嵩丘动归兴，突兀青在眼。何时卧云身，团茅遂疏懒。","dynasty":"金朝","title":"题张左丞家范宽秋山横幅"}
{"author":"元好问","content":"百啭娇莺出画笼。一双蝴蝶殢芳丛。葱茏花透纤纤月，暗澹香摇细细风。情不尽，梦还空。欢缘心事泪痕中。长安西望肠堪断，雾阁云窗又几重。","dynasty":"金朝","title":"鹧鸪天"}
{"author":"元好问","content":"土门西边井陉渡，野日荒荒下汀树。榆关石岭都几程，客梦往往迷归路。尘埃风雨半生过，尽著筋骸支世故。宁州假馆又两年，未保东来不西去。山城百家家有山，觌面呈山谁一顾。卖书买得吕氏园，不谓全山举相付。北崖老作土灰色，拥肿形模一夸父。娟娟正有小峨眉，却立不容亲杖屦。就中抱犊尤峭拔，望见韩山即攀附。韩王砦头四望阔，全赵米如才数聚。眼中麾盖天上来，泜水鼓旗纷偃仆。汉家威灵万万古，石子连冈犹虎距。夏秋众壑会鹿泉，浩浩湍声泻馀怒。西南诸峰不知数，荡海鲲䲔尻背露。霏烟空翠有无中，百态阴晴变朝暮。灵岩龙泉曾一到，独欠封龙展衰步。学仙不爱徐童花，李相书龛心所慕。平生怀抱向山尽，老气崔嵬如有助。岩居枯寂朝市喧，喧寂两閒差有趣。得行固愿留不恶，流坎且当随所遇。何曾万钱何用许，方丈有山容下箸。管城初无食肉相，黄帽非供折腰具。明年高筑野史亭，天已安排看山处。多惭不及谢宣城，标出敬亭天一柱。","dynasty":"金朝","title":"鹿泉新居二十四韵"}
{"author":"元好问","content":"急鼓疏钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。松枝鹤骨偏宜老。","dynasty":"金朝","title":"蝶恋花"}
{"author":"元好问","content":"春瘦怯春衣。春思低迷。雨声偏与睡相宜。懊恼离愁寻殢酒，已被愁知。烟树望中低，水绕山围。丁宁双燕话心期。昨夜狂风花在否，明日郎归。","dynasty":"金朝","title":"浪淘沙令"}
{"author":"元好问","content":"悲欢聚。世事天谁管。梳去梳来双鬓短。镜里看看雪满。燕南十月霜寒。孤身去住都难。何日西窗灯火，眼前儿女团栾。","dynasty":"元代","title":"清平乐忆镇阳"}
{"author":"元好问","content":"牛羊散平楚，落日汉家营。龙＊虎掷何处，野蔓＊荒城。遥想朱旗回指、万里风云奔走，惨澹五年兵。天地入鞭＊，毛发懔威灵。一千年，成皋路，几人经。长河浩浩东注，不尽古今情。谁谓麻池小竖，偶解东门长啸，取次论韩彭。慷慨一尊酒，胸次若为平。","dynasty":"元代","title":"水调歌头汜水故城登眺"}
{"author":"元好问","content":"小字缭绫写欲成。印来眉黛绿分明。水流刻漏何曾住，玉作弹棋尽未平。愁易积，梦频惊。闲衾敧卧觉霜清。月明不放寒枝稳，夜夜乌啼彻五更。","dynasty":"金朝","title":"鹧鸪天"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。候骑才通蓟北，先声已动辽西。归期犹及柳依依。春闺月，红袖不须啼。","dynasty":"金朝","title":"江月晃重山初到嵩山时作"}
{"author":"元好问","content":"问柳寻花，津桥路、年年寒节。佳丽地、梁园池馆，洛阳城关。白鹤重来人换世，凄凉一树梅花发。记水南、昨暮赏春回，今华发。金缕唱，龙香拨。云液暖，琼杯滑。料羁愁千种，不禁掀豁。老眼只供他日泪，春风竟是谁家物。恨马头、明月更多情，寻常缺。","dynasty":"元代","title":"满江红·问柳寻花"}
{"author":"元好问","content":"行路涩于棘，单车望千山。歌君归云曲，清涕留馀潸。六年河朔州，动辄得谤讪。惟君笃高义，日来款柴关。古交松柏心，今交桃李颜。古人去不返，古道挽不还。相思一尊酒，幽恨寄山间。","dynasty":"金朝","title":"别李周卿二首其一"}
{"author":"元好问","content":"少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。城月迢迢鼓角，夜如何、军中高宴。江淮草木，中原孤兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。","dynasty":"金朝","title":"水龙吟"}
{"author":"元好问","content":"众人皆醉屈原醒。笑刘伶。酒为名。不道刘伶，久矣笑螟蛉。死葬糟丘珠不恶，缘底事，赴清泠。醉乡千古一升平。物忘情。我忘形。相去羲皇，不到一牛鸣。若见三闾凭寄语，尊有酒，可同倾。","dynasty":"金朝","title":"江城子嵩山中作"}
{"author":"元好问","content":"芸斋淅淅掩霜寒，别酒青灯语夜阑。生女便知聊寄托，中年尤觉感悲欢。松间小草栽培稳，掌上明珠弃掷难。明日缑山东畔路，野夫怀抱若为宽？","dynasty":"元代","title":"别程女"}
{"author":"元好问","content":"村墟潇洒，似是朱陈阵。神武冠须早挂。可待儿婚女嫁。山深水木清华。渔樵好个生涯。梦想平桥南畔，竹篱茅舍人家。","dynasty":"元代","title":"清平乐·村墟潇洒"}
{"author":"元好问","content":"白骨纵横似乱麻，几年桑梓变龙沙。只知河朔生灵尽，破屋疏烟却数家！","dynasty":"元代","title":"癸巳五月三日北渡三首"}
{"author":"元好问","content":"连延村落泣阳崖。川路到山回。竹树攒成风月，溪堂隔断尘埃。小亭幽圃，酴＊未过，芍药初开。驴上一壶春，主人莫厌重来。","dynasty":"元代","title":"朝中措永宁时作"}
{"author":"元好问","content":"梦里乡关春复秋，眼明今得见并州。古来全晋非无策，乱后清汾空自流。南渡衣冠几人在？西山薇蕨此生休。十年弄笔文昌府，争信中朝有楚囚。","dynasty":"金朝","title":"太原"}
{"author":"元好问","content":"古剑黑于漆，郁郁动星文。摩挲二十年，今日持赠君。长鲸鼓浪三山没，知君不是泥中物。袖间一卷白猿书，未分持刀买黄犊。壮怀风云郁沈沈，惭愧漂母无千金。长安侏儒饱欲死，万古不解天公心。北风浩浩吹行客，陇水无声雪花白。荆卿墓头秋草乾，击筑行歌欲谁识。君不见秦相五羖皮，去时烹鸡炊扊扅。又不见敝裘苏季子，合从归来印累累。丈夫堕地自有万里气，翕忽变化安能知。大冠如箕望吾子，富贵同生亦同死。","dynasty":"金朝","title":"解剑行"}
{"author":"元好问","content":"树经冻雨半青黄，山入高秋老更苍。且就同游尽佳客，不妨五日未重阳。","dynasty":"金朝","title":"黄华峪十绝句其二"}
{"author":"元好问","content":"龙阁先分，凤毛荣继，当世英妙。山岳储灵，长庚应梦，还订佳辰到。黄花浥露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉函金篆，锡与世间难老。注意方浓，分符屡请，雅志人□少。棠阴□讼，乐府新教，正好醉山频倒。有谁似、莱衣游戏，萱堂寿考。","dynasty":"金朝","title":"永遇乐"}
{"author":"元好问","content":"幕府文书鸟羽轻，敝裘羸马月三更。未能免俗私自笑，岂不怀归官有程？十里陂塘春鸭闹，一川桑柘晚烟平。此生只合田间老，谁遣春官识姓名？","dynasty":"元代","title":"被檄夜赴邓州幕府"}
{"author":"元好问","content":"秦王宫中不得近，从破衡成欲谁信？白头游客困咸阳，憔悴黄金百斤尽。海中仙人黄鹤举，大笑人间争腐鼠。丈夫何意作苏秦？六印才堪警儿女。古来多为虚名老，不见阿房净如扫。千年虎豹守天门，一日牛羊卧秋草。","dynasty":"元代","title":"天门引"}
{"author":"元好问","content":"瘦竹藤斜挂，丛花草乱生。林高风有态，苔滑水无声。","dynasty":"元代","title":"山居杂诗"}
{"author":"元好问","content":"世事悠悠天不管，春风花柳争妍。人家寒食尽藏烟。不知何处火，来就客心然。千里故乡千里梦，高城泪眼遥天。时光流转雁飞边。今春看又过，何日是归年。","dynasty":"元代","title":"临江仙·世事悠悠天不管"}
{"author":"元好问","content":"痛负花朝，半春犹在长安道。故园春早。红雨深芳草。愁里花开，愁里花空老。西归好。一尊倾倒。气去声与花枝恼。","dynasty":"元代","title":"点绛唇·痛负花朝"}
{"author":"元好问","content":"塞外初捐宴赐金，当时南牧已骎骎。只知灞上真儿戏，谁谓神州竟陆沈。华表鹤来应有语，铜盘人去亦何心。兴亡谁识天公意？留著青城阅古今。","dynasty":"金朝","title":"癸巳四月二十九日出京"}
{"author":"元好问","content":"围城十月鬼为邻，异县相逢白发新。恨我不如南去雁，羡君独是北归人。言诗匡鼎功名薄，去国虞翻骨相屯。老眼天公只如此，穷途无用说悲辛。","dynasty":"金朝","title":"喜李彦深过聊城"}
{"author":"元好问","content":"翠被匆匆见执鞭，戴盆郁郁梦瞻天。只知河朔归铜马，又说台城堕纸鸢。血肉正应皇极数，衣冠不及广明年。何时真得携家去，万里秋风一钓船。","dynasty":"金朝","title":"壬辰十二月车驾东狩后即事五首其一"}
{"author":"元好问","content":"郁郁围城度两年，愁肠饥火日相煎。焦头无客知移突，曳足何人与共船。白骨又多兵死鬼，青山元有地行仙。西南三月音书绝，落日孤云望眼穿。","dynasty":"金朝","title":"壬辰十二月车驾东狩后即事五首其三"}
{"author":"元好问","content":"五云宫阙露盘秋，银汉无声桂树稠。复道渐看连上苑，戈船仍拟下扬州。曲中青冢传新怨，梦里华胥失旧游。去去江南庾开府，凤凰楼畔莫回头。","dynasty":"金朝","title":"壬辰十二月车驾东狩后即事五首其五"}
{"author":"元好问","content":"金翠画屏山。万髻千鬟。桃源楼阁五云间。恨杀芙蓉城下客，不借青鸾。风雨杏花残。芳意都阑。一灯孤影小窗间。绣被熏来香欲尽，只是春寒。","dynasty":"金朝","title":"浪淘沙令"}
{"author":"元好问","content":"瑞云浮动酒波红。一醉卷愁空。昨日海棠窠下，今朝芍药香中。蜂迎蝶送，珠围翠绕，尽谢春风。管甚碧油堂印，且教临老花丛。","dynasty":"元代","title":"朝中措效俳体"}
{"author":"元好问","content":"袄铮??酱汗庾苁粢*姚宋光明到此家。争教老作贾长沙。碧山也要崖州住，百币千遭绕郡衙。南苑月，曲江花。青云轩盖满京华。新生黄雀君休笑，占了春光却被","dynasty":"元代","title":"鹧鸪天读李崖州诗有感，何处新生黄雀儿，"}
{"author":"元好问","content":"同郡某郎独华腴，且以文采风流自名。女欲得之，尝见郎墙头数语而去。他日又约於城南，郎以事不果来，其后从兄官陕右，女家不能待，乃许?????*闻者悲之。此州有元魏离宫，在河中＊，士人月夜踏歌和云，魏拨来，野花开。故予作金娘怨，用杨白花故事。词云，含情出户娇无力，拾得杨花泪沾臆。春去秋来双燕子，愿衔杨花入窠里。郎中朝贵游，不欲斥其名，借古语之道。读者当以意晓云。骨化形销，丹诚不泯，因风委露，犹托清尘，是崔娘书词，事见元相国传奇墙头红杏粉光匀。宋东邻。见郎频。肠断城南，消息未全真。拾得杨花双泪落，江水阔，年年燕语新。见说金娘埋恨处。蒺藜沙，草不尽，离魂一只鸳鸯去，寂寞谁亲。惟有因风，委露托清尘。月下哀歌宫殿古，暮云合，遥山入翠颦。","dynasty":"元代","title":"江梅引泰和中，西州士人家女阿金，姿色绝"}
{"author":"元好问","content":"百二关河草木横，十年戎马暗秦京。岐阳西望无来信，陇水东流闻哭声。野蔓有情萦战骨，残阳何意照空城。从谁细向苍苍问，争遣蚩尤作五兵。","dynasty":"金朝","title":"岐阳三首其二"}
{"author":"元好问","content":"相思一尊酒，今日尽君欢。长歌一写孤愤，西北望长安。郁郁阊门轩盖，浩浩龙津车马，风雪一家寒。钟鼓催人老，天地为谁宽。丈夫儿，倚天剑，切云冠。可能封塞包□，驱去复来还。清庙千金康瓠，短褐连城双璧，行路古来难。枯柏在南涧，留待百年看。","dynasty":"金朝","title":"水调歌头"}
{"author":"元好问","content":"太行元气老不死，上与左界分山河。有如巨鳌昂头西入海，突兀已过余坡陀。我从汾晋来，山之面目腹背皆经过。济源盘谷非不佳，烟景独觉苏门多。涌金亭下百泉水，海眼万古留山阿。觱拂泺水源，渊沦晋溪波。云雷涵鬼物，窟宅深蛟鼋。水妃簸弄明月玑，地藏发泄天不诃。平湖油油碧于酒，云锦十里翻风荷。我来适与风雨会，世界三日漫兜罗。山行不得山，北望空长哦！今朝一洗众峰出，千鬟万臀高峨峨。空青断石壁，微茫散烟萝。山阳十月未摇落，翠蕤云旓相荡摩。云烟故为出浓淡，鱼鸟似欲留婆娑。石间仙人迹，石烂迹不磨。仙人去不返，六龙忽蹉跎。江山如此不一醉，拊掌笑杀孙公和。长安城头乌尾讹，并州少年夜枕戈。举杯为问谢安石，苍生今亦如卿何？元子乐矣君其歌！","dynasty":"金朝","title":"涌金亭示同游诸君"}
{"author":"元好问","content":"商于路，山远客来稀。鸡犬静柴扉。东家欢饮姜芽脆，西家留宿芋魁肥。觉重来，猿与鹤，总忘机，风浪里，竟安归。云山既不求吾是，林泉又不责吾非。任年年，藜藿饭，芰荷衣。","dynasty":"金朝","title":"最高楼商于鲁县北山"}
{"author":"元好问","content":"两崖悬绝倚山垠，草径低迷劣可分。潭影乍从明处见，竹香偏向静中闻。石林万古不知暑，茅屋四邻惟有云。曳杖行歌羡樵叟，此生何计得随君。","dynasty":"金朝","title":"石门"}
{"author":"元好问","content":"芦沟河上度旃车。行路看宫娃。古殿吴时花草，奚琴塞外风沙。天荒地老，池台何处，罗绮谁家。梦里数行灯火，皇州依旧繁华。","dynasty":"元代","title":"朝中措·芦沟河上度旃车"}
{"author":"元好问","content":"层崖閟长阴，细径缘绝巘。梯云阑干峻，廓廓清眺展。斜阳半天赤，飞鸟大江远。清霜张秋气，草树生意剪。风雪斫坚敌，旗旆纷仆偃。峥嵘峰峦出，莽苍林薄晚。盘盘范家笔，老怀寄高蹇。经营入惨淡，得处乃萧散。嵩丘动归兴，突兀青在眼。何时卧云身，团茅遂疏懒。","dynasty":"金朝","title":"题张左丞家范宽秋山横幅"}
{"author":"元好问","content":"拥都六冠盖，瑶圃秀，转春晖。怅华屋生存，丘山零落，事往人非。追随。旧家谁在，但千年、辽鹤去还归。系马凤凰柱，倚弓玉女窗扉。江头花落乱莺飞。南望重依依。渺天际归舟，云间汀树，水绕山围。相期。更当何处，算古来、相接眼中稀。寄与兰成新赋，也应为我沾衣。","dynasty":"元代","title":"木兰花慢·拥都六冠盖"}
{"author":"元好问","content":"流年春梦过，记书剑，入西州。对得意江山，十千沽酒，著处欢游。兴亡事，天也老，尽消沈、不尽古今愁。落日霸陵原上，野烟凝碧池头。风声习气想风流。终拟觅菟裘。待射虎南山，短衣匹马，腾踏清秋。黄尘道，何时了，料故人、应也怪迟留。只问寒沙过雁，几番王粲登楼。","dynasty":"元代","title":"木兰花慢孟津官舍，寄钦若钦用昆仲泣长安"}
{"author":"元好问","content":"澹西园暮景，对别酒，惜临分。爱＊被中台，挂冠神武，谁得如君。纷纷道途鞍马，甚当时、王＊也从军。处处惊乌夜月，年年落雁横汾。菟裘老计在耕耘。风□出尘氛。记沁北丹东，松枯石润，菊秀兰薰。林泉竟轮先手，漫回头、惭愧玉山云。寄谢鸡豚社客，草堂未要移文。","dynasty":"元代","title":"木兰花慢送取新归隐山阳兼简玉川同社"}
{"author":"元好问","content":"千醉醒来春欲去。莺儿燕子都无语。好个一春行乐处。花无数。宝钗贳酒花前舞。十里驿亭杨柳树。多情折断青青缕。春到去时留不住。留不住。西城日日风和雨。","dynasty":"元代","title":"渔家傲·千醉醒来春欲去"}
{"author":"元好问","content":"旧隐嵩山阳，笋蕨丰馈饷。新斋淅江曲，山水穷放浪。乾坤两茅舍，气压华屋上。一从陵谷变，归顾无复望。渔樵忆往还，风土梦间旷。恍如悟前身，姓改心不忘。去年住佛屋，尽室寄寻丈。今年僦民居，卧榻碍盆盎。静言寻祸本，正坐一出妄。青山不能隐，俯首入羁鞅。巢倾卵随覆，身在颜亦强。空悲龙髯绝，永负鱼腹葬。置锥良有馀，终身志悲怆。","dynasty":"金朝","title":"学东坡移居八首其四"}
{"author":"元好问","content":"百二关河草木横，十年戎马暗秦京。岐阳西望无来信，陇水东流闻哭声。野蔓有情萦战骨，残阳何意照空城。从谁细向苍苍问，争遣蚩尤作五兵。","dynasty":"金朝","title":"岐阳三首其二"}
{"author":"元好问","content":"　　泰和中，大名民家小儿女，有以私情不如意赴水者，官为踪迹之，无见也。其后踏藕者得二尸水中，衣服仍可验，其事乃白。是岁此陂荷花开，无不并蒂者。沁水梁国用，时为录事判官，为李用章内翰言如此。此曲以乐府《双蕖怨》命篇。“咀五色之灵芝，香生九窍；咽三危之瑞露，春动七情”，韩偓《香奁集》中自序语。　　问莲根、有丝多少，莲心知为谁苦？双花脉脉娇相向，只是旧家儿女。天已许。甚不教、白头生死鸳鸯浦？夕阳无语。算谢客烟中，湘妃江上，未是断肠处。　　香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树，流年度，无端又被西风误。兰舟少住。怕载酒重来，红衣半落，狼藉卧风雨。","dynasty":"金朝","tags":"爱情，故事，荷花","title":"摸鱼儿·问莲根有丝多少"}
{"author":"元好问","content":"滩声荡高壁，秋气静云林。回头洛阳城阙，尘土一何深。前日神光牛背，今日春风马耳，因见古人心。一笑青山底，未受二毛侵。问龙门，何所似，似山阴。平生梦想佳处，留眼更登临。我有一卮芳酒，唤取山花山鸟，伴我醉时吟。何必丝与竹，山水有清音。","dynasty":"元代","title":"水调歌头与李长源游龙门"}
{"author":"元好问","content":"翠叶轻笼豆颗均，胭脂浓抹蜡痕新。殷勤留著花梢露，滴下生红可惜春。","dynasty":"元代","title":"同儿辈赋未开海棠"}
{"author":"元好问","content":"琪树明霞碧落宫，歌音袅袅度泠风。人间听得《霓裳》惯，犹恐钧天是梦中。","dynasty":"金朝","title":"步虚词三首其三"}
{"author":"元好问","content":"偃屈霜青，棱层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。","dynasty":"金朝","title":"满庭芳"}
{"author":"元好问","content":"石坛洗秋露，乔木拥苍烟。缑山七月笙鹤，曾此上宾天。为问云间嵩少，老眼无穷今古，夜乐几人传。宇宙一丘土，城郭又千年。一襟风，一片月，酒尊前。王乔为汝轰饮，留看醉时颠。杳杳白云青嶂，荡荡银河碧落，长袖得回旋。举手谢浮世，我是饮中仙。","dynasty":"元代","title":"水调歌头缑山夜歌"}
{"author":"元好问","content":"长白山前绣江水，展放荷花三十里。看山水底山更佳，一堆苍烟收不起。山从阳丘西来青一弯，天公掷下半玉环。大明湖上一杯酒，昨日绣江眉睫间。晚凉一棹东城渡，水暗荷深若无路。江妃不惜水芝香，狼籍秋风与秋露。兰襟郁郁散芳泽，罗袜盈盈见微步。晚晴一赋画不成，枉著风标夸白鹭。我时骖鸾追散仙，但见金支翠蕤相后先。眼花耳热不称意，高唱吴歌叩两舷。唤取樊川摇醉笔，风流聊与付他年。","dynasty":"元代","title":"泛舟大明湖"}
{"author":"元好问","content":"壬辰困重围，金粟论升勺。明年出青城，瞑目就束缚。毫釐脱鬼手，攘臂留空橐。聊城千里外，狼狈何所托？诸公颇相念，馀粒分凫鹤。得损不相偿，抔土填巨壑。一冬不制衣，缯纩如纸薄。一日仅两食，强半杂藜藿。不羞蓬累行，粗识瓢饮乐。敌贫如敌寇，自信颇亦悫。儿啼饭箩空，坚阵为屡却。沧溟浮一叶，渺不见止泊。五穷果何神？为戏乃尔虐。","dynasty":"金朝","title":"学东坡移居八首其三"}
{"author":"元好问","content":"一旱近两月，河洛东连淮。骄阳佐大火，南风卷黄埃。草树青欲乾，四望令人哀。时时怪事发，雨雹如李梅。我梦天河翻，崩腾走云雷。今日复何日？駃雨东南来。元气淋漓中，焦卷意已回。良苗与新颖，郁郁无边涯。书生如老农，苦乐与之偕。闾阎闻吉语，一笑心颜开。酉年酒如浆，乾溢安能灾。惟当作高廪，多具尊与罍。家人笑问我，君用安在哉！","dynasty":"金朝","title":"乙酉六月十一日雨"}
{"author":"元好问","content":"蜀禽啼血染冰蕤。趁花期。占芳菲。翠袖盈盈，凝笑弄晴晖。比尽世间谁似得，飞燕瘦，玉环肥。一番风雨未应稀。怨春迟。怕春归。恨不高张，红锦百重围。多载酒来连夜看，嫌化作，彩云飞。","dynasty":"元代","title":"江城子效花间体咏海棠"}
{"author":"元好问","content":"骅骝争道渺翩翩，谁遗风尘失壮年。四壁旧闻悬磬宅，一囊今有卖书钱。淋浪别酒青灯夜，灭没孤帆落照边。想得还家过春半，故都乔木满苍烟。","dynasty":"金朝","title":"送辅之仲庸还大梁"}
{"author":"元好问","content":"小□香来醉梦中。梦回幽赏惜匆匆。只道南枝开未半。谁唤。等闲都逐晚云空。潇洒小溪新雪后。唯有。萧萧霜叶卧残红。几欲问花应有恨。休问。争教不肯嫁春风。","dynasty":"元代","title":"定风波·小□香来醉梦中"}
{"author":"元好问","content":"漫漫长路几时休，风雪无情梦亦愁。羡杀田家老翁媪，瓦盆浊酒火炉头。","dynasty":"金朝","title":"雪谷晓行图"}
{"author":"元好问","content":"韭早春先绿，菘肥秋未黄。殷勤绕畦水，终日为君忙。","dynasty":"金朝","title":"洛阳高少府瀍阳后庵四首其三"}
{"author":"元好问","content":"浓露堪秋容，凉生□晓。斗帐葱葱瑞烟袅。佩霞符梦，初诞灵妃娟妙。冰姿和玉骨、天然好。菊韵莲敷，翠眉年少。消得相如共偕老。深斟寿酒，惟愿早对新号。更朝先插上、宜男草。","dynasty":"元代","title":"感皇恩·浓露堪秋容"}
{"author":"元好问","content":"轻比韩彭作李阳，高僧久已笑君狂。中原果有刘文叔，肯说铃声替戾冈。","dynasty":"金朝","title":"石勒问道图"}
{"author":"元好问","content":"升斗微官不疗饥，中林春雨蕨芽肥。归来应被青山笑，可惜缁尘染素衣。","dynasty":"金朝","title":"自邓州幕府暂归秋林"}
{"author":"元好问","content":"露浥清华粉自添，隔溪遥见玉帘苫。眼看桃李飘零尽，更拣繁枝插帽檐。","dynasty":"金朝","title":"杏花杂诗八首其六"}
{"author":"元好问","content":"瀚海风烟扫易空，玉关归路几时东。塞垣可是秋寒早，一夜清霜入镜中。","dynasty":"金朝","title":"征人怨"}
{"author":"元好问","content":"借守陪京尺五天。碧油旆里地行仙。政成多暇且同欢。梅雨□江□□润，薰风高阁水晶寒。长鲸饮罢玉壶乾。","dynasty":"元代","title":"浣溪沙"}
{"author":"元好问","content":"拥岧岧双阙，龙虎气，郁峥嵘。想暮雨珠帘，秋香桂树，指顾台城。台城。为谁西望，但哀弦、凄断似平生。只道江山如画，争教天地无情。风云奔走十年兵。惨澹入经营。问对酒当歌，曹侯墓上，何用虚名。青青。故都乔木，怅西陵、遗恨几时平。安得参军健笔，为君重赋芜城。","dynasty":"金朝","title":"木兰花慢游三台二首"}
{"author":"元好问","content":"浩荡春风入绣鞍，可怜东野一生寒。皇州花好无人管，不用新郎走马看。","dynasty":"金朝","title":"探花词三首其二"}
{"author":"元好问","content":"乱山如马争欲前，细路起伏蛇蜿蜒。秦川之图范宽笔，来从米家书画船。变化开阖天机全，浓淡覆露清而妍。云兴霞蔚几千里，著我如在峨眉巅。西山盘盘天与连，九点尽得齐州烟。浮云未清白日晚，矫首四顾心茫然。全秦天地一大物，雷雨澒洞龙头轩。因山分势合水力，眼底廓廓无齐燕。我知宽也不办此，渠宁有笔如修椽。紫髯落落西溪君，长剑倚天冠切云，望之见之不可亲。元龙未除湖海气，李白岂是蓬蒿人？爱君恨不识君早，乃今得子胸中秦。作诗一笑君应闻。","dynasty":"金朝","title":"范宽秦川图"}
{"author":"元好问","content":"时情天意枉论量。乐事苦相忘。白酒家家新酿，黄花日日重阳。城高望远，烟浓草澹，一片秋光。故国江山如画，醉来忘却兴亡。","dynasty":"元代","title":"朝中措·时情天意枉论量"}
{"author":"元好问","content":"月挂琼钩，日添乡线。绮花翻良重重卷。风口环佩晓珊珊，画堂羯鼓催开宴。翠缕香凝，玉膏酒滟。仙翁莫诉玻璃满。凤衔丹诏下云霓，千秋","dynasty":"元代","title":"踏莎行·月挂琼钩"}
{"author":"元好问","content":"吐尖绒缕湿胭脂。淡红滋。艳金丝。画出春风，人面小桃枝。看做香奁元未尽，挥一首，断肠诗。仙家说有瑞云枝。瑞云枝。似琼儿。向道相思，无路莫相思。枉绣合欢花样子，何日是，合欢时。","dynasty":"元代","title":"江城子绣香＊曲"}
{"author":"元好问","content":"暮景披横幅，山间二老同。云如愁戍苦，雪亦笑诗穷。古木冻欲折，断崖行复通。从今胡谷梦，时到水声中。","dynasty":"金朝","title":"同冀文明秀山行"}
{"author":"元好问","content":"儿女篮舆，田舍老盆，随意林壑。三重屋上黄茅，赖是秋风留著。旧家年少，也曾东抹西涂，鬓毛争信星星却。岁暮日斜时，尽栖迟零落。如昨。青云飞盖追随，倾动故都城郭。叠鼓凝笳，几处银屏珠箔。梦中身世，只知鸡犬新丰，西园胜赏惊还觉。霜叶晚萧萧，满疏林寒雀。","dynasty":"元代","title":"石州慢·儿女篮舆"}
{"author":"元好问","content":"诗肠搜苦白头生，故纸尘昏枉乞灵。不信骊珠不难得，试看金翅擘沧溟。","dynasty":"金朝","title":"论诗三首其二"}
{"author":"元好问","content":"李辅之在齐州，予客济源，辅之有和。荷叶荷花何处好？大明湖上新秋。红妆翠盖木兰舟。江山如画里，人物更风流。千里故人千里月，三年孤负欢游。一尊白酒寄离愁。殷勤桥下水，几日到东州！","dynasty":"元代","tags":"写景，抒情，思念，友人","title":"临江仙·荷叶荷花何处好"}
{"author":"元好问","content":"一旱近两月，河洛东连淮。骄阳佐大火，南风卷黄埃。草树青欲乾，四望令人哀。时时怪事发，雨雹如李梅。我梦天河翻，崩腾走云雷。今日复何日？駃雨东南来。元气淋漓中，焦卷意已回。良苗与新颖，郁郁无边涯。书生如老农，苦乐与之偕。闾阎闻吉语，一笑心颜开。酉年酒如浆，乾溢安能灾。惟当作高廪，多具尊与罍。家人笑问我，君用安在哉！","dynasty":"金朝","title":"乙酉六月十一日雨"}
{"author":"元好问","content":"绿华仙萼彩云间。雪消残。拥香□。随意轻匀浅注尽高闲。向道是梅刚不信，更谁占、东风最上番。韵绝秀绝香又绝，恨□千山复□山。才情似记何郎句，清泪斑斑。寂寞孤村篱落小溪湾。修竹萧萧霜月苦，好留与、青绫护晓寒。","dynasty":"金朝","title":"梅花引同张仲经杨飞卿赋青梅"}
{"author":"元好问","content":"玉叶璁珑，素妆不趁宫黄媚。谢家风致。最得春风意。手把青枝，忆得斜横髻。西州泪。玉觞无味。强为清香醉。","dynasty":"元代","title":"点绛唇青梅永宁时作"}
{"author":"元好问","content":"春瘦怯春衣。春思低迷。雨声偏与睡相宜。懊恼离愁寻殢酒，已被愁知。烟树望中低，水绕山围。丁宁双燕话心期。昨夜狂风花在否，明日郎归。","dynasty":"金朝","title":"浪淘沙令"}
{"author":"元好问","content":"百年乔木郁苍苍，耆老风流赵与杨。为向榆关使君道，郡中合有二贤堂。","dynasty":"金朝","title":"乡郡杂诗"}
{"author":"元好问","content":"雪屋灯青客枕孤，眼中了了见归途。山间儿女应相望，十月初旬得到无？","dynasty":"金朝","title":"客意"}
{"author":"元好问","content":"泰山天壤间，屹如郁萧台。厥初造化手，办此何雄哉！天门一何高，天险若可阶。积苏与累块，分明见九垓。扶摇九万里，未可诬齐谐。秦皇憺威灵，茂陵亦雄材。翠华行不归，石坛满苍苔。古今一俯仰，感极令人哀。是时春夏交，红绿无边涯。奇探忘登顿，意惬自迟回。惜无赏心人，欢然尽馀杯。夜宿玉女祠，崩奔涌云雷。山灵见光怪，似喜诗人来。鸡鸣登日观，四望无氛霾。六龙出扶桑，翻动青霞堆。平生华嵩游，兹山未忘怀。十年望齐鲁，登临负吟鞋。孤云拂层崖，青壁落落云间开。眼前有句道不得，但觉胸次高崔嵬。徂徕山头唤李白，吾欲从此观蓬莱。","dynasty":"金朝","title":"游泰山"}
{"author":"元好问","content":"离合悲欢酒一壶。白头红颊醉相扶。见说德星今又聚。何处。范家亭上会周吴。造物有情留此老。人道。洛西清燕百年无。六客不争前与后。好□。龙眠老笔画新图。","dynasty":"金朝","title":"定风波"}
{"author":"元好问","content":"眼中时事亦纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土，一庵吾欲送华颠。","dynasty":"金朝","title":"眼中"}
{"author":"元好问","content":"石润云先动，桥平水渐过。野阴添晚重，山意向秋多。","dynasty":"金朝","title":"山居杂诗六首其二"}
{"author":"元好问","content":"行间杨赵提衡早，老去辛刘入梦频。案上酒杯聊自慰，袖中诗卷欲谁亲。两都秋色皆乔木，一代名家不数人。汲冢遗编要完补，可能虚负百年身。","dynasty":"金朝","title":"存没"}
{"author":"元好问","content":"落红吹满沙头路。似总为、春将去。花落花开春几度。多情惟有，画梁双燕，知道春归处。镜中冉冉韶华暮。欲写幽怀恨无句。九十花期能几许。一卮芳酒，一襟清泪，寂寞西窗雨。","dynasty":"元代","title":"青玉案·落红吹满沙头路"}
{"author":"元好问","content":"腐朽神奇，梦幻吞侵，朝昏变迁。怅残灯旧岁，鸡声竞早，春风归兴，雁影相先。南渡崩奔，东屯留滞，世事悠悠白发边。虚名误，遍人间浪走，恰到求田。青红花柳争妍。意醉眼、天公也放颠。更云雷怒卷，颓波一注，冰霜冷看，老桧千年。园令家居，陶潜官罢，无酒令人意缺然。从教去，付青山枕上，明月尊前。","dynasty":"元代","title":"沁园春除夕二首"}
{"author":"元好问","content":"绣佛长斋，半生枉伴蒲团过。酒垆横卧。一蹴虚空破。颇笑张颠，自谓无人和。还知么。醉乡天大。少个神仙我。","dynasty":"元代","title":"乐府鸟衣怨"}
{"author":"元好问","content":"意气羡君豪，怜君屈骑曹。安能事笔砚，且复混弓刀。风雪貂裘暗，关山马骨高。南飞见鸿雁，应为惜哀劳。","dynasty":"金朝","title":"送曹吉甫兼及通甫"}
{"author":"元好问","content":"崧少飞来昆阆山，山家茅屋翠微间。鸡豚乡社相劳苦，花木禅房时往还。结习尚馀三宿恋，残年多负半生閒。长河一苇人千里，望断西城碧玉环。","dynasty":"金朝","title":"望崧少二首其一"}
{"author":"元好问","content":"林罅阴崖雾杳冥，石根寒溜玉玎玲。云来朔漠疑秋早，山近清凉觉地灵。静爱鸟声存野调，闹嫌人迹带尘腥。南台说有金银气，可是并汾处士星。","dynasty":"金朝","title":"赤石谷"}
{"author":"元好问","content":"利端始萌芽，忽复成祸根。名虚买实祸，将相安足论。驱驴上邯郸，逐兔出东门。离官寸亦乐，里社有拙言。","dynasty":"金朝","title":"饮酒五首其三"}
{"author":"元好问","content":"风色澄鲜称野情，居僧闻客喜相迎。藤垂石磴云添润，泉漱山根玉有声。庭树老于临济寺，霜林浑是汉家营。明年此日知何处？莫惜题诗记姓名。","dynasty":"金朝","title":"丙辰九月二十六日挈家游龙泉"}
{"author":"元好问","content":"严陵台畔，枕清江、仙府□重金碧。玉轴牙签三万卷，环列人间东壁。名世高风，□遵遗训，继踵皆豪逸。联翩簪组，满门辉映金璧。谈笑稳步青霄，扶摇九万里，垂天横翼。大纛高牙三授钺，凛凛威行南国。月满三山，春回八部，宴寝凝香席。祈公难老，凤池长醉春色。","dynasty":"金朝","title":"念奴娇"}
{"author":"元好问","content":"憔悴鸳鸯不自由。镜中鸾舞只堪愁。庭前花是同心树，山下泉分两玉流。金络马，木兰舟。谁家红袖水西楼。春风殢杀官桥柳，吹尽香绵不放休。","dynasty":"金朝","title":"鹧鸪天"}
{"author":"元好问","content":"身外虚名一羽轻。封侯何必胜躬耕。田园活计浑闲在，诗酒风流属老成。三会水，半山亭。村村花柳自升平。锦城未比还家好，何处而今有锦城。","dynasty":"金朝","title":"鹧鸪天"}
{"author":"元好问","content":"梅残玉靥香犹在，柳破金梢眼未开。东风和气满楼台，桃杏拆，宜唱喜春来。","dynasty":"元代","tags":"春天，写景，习俗，心情，喜悦","title":"喜春来·春宴"}
{"author":"元好问","content":"枕上吴山，隐隐见、宫眉修碧。人好在、断浑似，画图相识。罗袜尘香来有信，玉箫声远寻无迹。恨不将、春色醉仙桃，迷芳席。婵娟月，韶华日。梦已尽，愁仍积。江花共江草，几时终极。锦树摧残胡蝶老，冰绡剪破鸳鸯只。拌楚云、湘雨一生休，休相忆。","dynasty":"金朝","title":"满江红"}
{"author":"元好问","content":"故书堆满床，故物贮满箱。浑浑商宝鬲，累累汉铜章。杖饰昭敬恭，严卯诃瘅刚。雷文绕杖节，兽面出佩璜。私印刻王尊，玉斗蛟龙翔。逸少留半纸，鱼网非硬黄。亦有昙首帖，不辨作雁行。雪景睿思物，宣政旧所藏。晋公古渔父，浩歌濯沧浪。因观宫骑图，卧驼识提囊。溪石含馀润，奚墨凝幽香。南荣挂风响，云裾佩铿锵。镜背先秦书，八字环中央。读之三叹息，此日何时光？","dynasty":"金朝","title":"学东坡移居八首其二"}
{"author":"元好问","content":"杨柳日三眠。桃李争妍。千金谁许占芳年。买得闲愁无处著，却恨春偏。流水武陵源。梦引愁牵。东风归兴雁翩翩。试问西窗前夜月，几度先圆。","dynasty":"金朝","title":"浪淘沙令"}
{"author":"元好问","content":"行云冉冉度关山。别时难。见时难。怅望南风，早晚送云还。心事情缘千万劫，无计解，玉连环。夕阳人影小楼间。曲阑干。晚风寒。料得而今，前后望归鞍。寂寞梨花枝上雨，人不见，与谁弹。","dynasty":"金朝","title":"江城子"}
{"author":"元好问","content":"金缕歌词金曲卮，百年人事鬓成丝。重来未必春风在，更为梨花住少时。","dynasty":"金朝","title":"俳体雪香亭杂咏十二首其六"}
{"author":"元好问","content":"道民初不忘天台，姓氏分明见密崖。为问松台千载鹤，白云何处不归来？","dynasty":"金朝","title":"游天坛杂诗"}
{"author":"元好问","content":"妆镜韶华，牙签名品，惯看培养经年。何年曾见，槁叶散芳妍。知是毗耶坐客，三生梦、犹有情缘。熏香手，融霞晕雪，来占百花前。嫣然。谁为笑，珠围翠绕，且共流连。待诗中偷写，画里真传。绣帽拥霜凝紫塞，琼肌莹，春满温泉。新声在，梁园异事，并记玉堂仙。","dynasty":"金朝","title":"满庭芳"}
{"author":"元好问","content":"寒食年年好，今年迥不同。秋千与花影，并在月明中。","dynasty":"金朝","title":"辛亥寒食"}
{"author":"元好问","content":"牢落羁怀愁有信。流水浮生，几见中秋闰。千古诗坛将酒阵。一轮明月消磨尽。八月人间秋满鬓。桂树扶疏，更与秋风近。天上姮娥应有恨。骑鲸人去无人问。","dynasty":"金朝","title":"蝶恋花甲申岁南都作"}
{"author":"元好问","content":"绿叶阴浓，遍池亭水阁，偏趁凉多。海榴初绽，朵朵簇红罗。老燕携雏弄语，有高柳鸣蝉相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。","dynasty":"金朝","tags":"写景，抒怀","title":"骤雨打新荷"}
{"author":"元好问","content":"娇莺娅姹。解说三生话。试看青衫骑竹马。若个张萱许画。西家撞透烟楼。东家谈笑封侯。莫道元郎小小，明年部曲黄牛。","dynasty":"金朝","title":"清平乐嘲儿子阿宁"}
{"author":"元好问","content":"八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断弦。","dynasty":"金朝","title":"鹧鸪天"}
{"author":"元好问","content":"柴桑人去已千年，细菊班班也自圆。共爱鲜明照秋色，争教狼藉卧疏烟。荒畦断垄新霜后，瘦蝶寒螀晚景前。只恐春丛笑迟暮，题诗端为发幽妍。","dynasty":"金朝","title":"野菊，座主閒閒公命作其一"}
{"author":"元好问","content":"帘卷荷香，绮罗人在薰风里。谢庭家世。来作闺门瑞。象服鱼轩，占尽人间贵。应难比。蟠桃花底。一醉三千岁。","dynasty":"元代","title":"点绛唇·帘卷荷香"}
{"author":"元好问","content":"袄铮??酱汗庾苁粢*姚宋光明到此家。争教老作贾长沙。碧山也要崖州住，百币千遭绕郡衙。南苑月，曲江花。青云轩盖满京华。新生黄雀君休笑，占了春光却被","dynasty":"元代","title":"鹧鸪天读李崖州诗有感，何处新生黄雀儿，"}
{"author":"元好问","content":"一灯明暗夜如何，梦寐衡门在涧阿。物外烟霞玉华远，花时车马洛阳多。折腰真有陶潜兴，扣角空传宁戚歌。三十七年今日过，可怜出处两蹉跎。","dynasty":"金朝","title":"除夜"}
{"author":"元好问","content":"双纹彩袖。乍舞霓裳后。香雾暖，□琼甃。绿鬟蝉影动，小摺湘裙皱。歌声断，彤云尽日□晴昼。冰丝轻雪藕。细酌鹅儿酒。任醉拥，佳人手。彩衣行乐事，莫惜杯如斗。千万寿，愿如明月天边久。","dynasty":"金朝","title":"千秋岁"}
{"author":"元好问","content":"接云千丈层崖，古来此地风烟好。青山得意，十分浓秀，都将倾倒。可恨孤峰，几回空见，松筠枯槁。自都门送别，膏车秣马，谁更问，一作闻盘中道。我爱陂塘南畔，小川平、横冈回抱。野麋山鹿，平生心在，长林丰草。婢织奴耕，岁时供我，酒船花灶。把人间万事，从头放下，只山","dynasty":"元代","title":"水龙吟同德秀游盘谷"}
{"author":"元好问","content":"冀都事死东州祸，李翰林亡陕府兵。方为骚人笺楚些，更禁书客堕秦坑。石苞本不容孙楚，黄祖安能贷祢衡！同甲四人三横霣，此身虽在亦堪惊。","dynasty":"金朝","title":"李长源"}
{"author":"元好问","content":"溪头来去。坐卧沿溪树。管甚人间无著处。已被白云留住。生平不置肝肠。只今物我都忘。说与山中鱼鸟，相亲相近何妨。","dynasty":"金朝","title":"清平乐"}
{"author":"元好问","content":"三十未有二十强，手内蛇矛丈八长。总为官家金印大，不怕百死向沙场。捉却贺兰山下贼，金鞍绣帽好还乡。","dynasty":"金朝","title":"征西壮士谣"}
{"author":"元好问","content":"元鼎诗仙，知音少、喜君留迹。还有恨、故山飞去，石城琼壁。万里征西天有意，四方问舍今何日。便金虬、飞驭解移文，知无及。淮海地，云雷夕。自不负，髯如戟。望幕中谈笑，隐然敌。此老何堪丞掾事，佳时但要江山笔。向楚王、台上酒酣时，须相忆。","dynasty":"元代","title":"满江红关希颜之官徐州"}
{"author":"元好问","content":"鹤驭来从玉帝前。笑谈勋业照凌烟。寿□仙□千百载，春在壶中别有天。香似雾，酒如泉。华堂冰雪映群仙。灵椿不老青松健，花里年年醉管","dynasty":"元代","title":"鹧鸪天·鹤驭来从玉帝前"}
{"author":"元好问","content":"秦王宫中不得近，从破衡成欲谁信？白头游客困咸阳，憔悴黄金百斤尽。海中仙人黄鹤举，大笑人间争腐鼠。丈夫何意作苏秦？六印才堪警儿女。古来多为虚名老，不见阿房净如扫。千年虎豹守天门，一日牛羊卧秋草。","dynasty":"元代","title":"天门引"}
{"author":"元好问","content":"绿袖垂肩士女图。艳歌还似转莺雏。一春杨柳吹绵后，五月榴花照眼初。明画烛，倒金壶。使君晓夙宴西湖。老来忘却行云梦，犹要春风醉后扶。","dynasty":"金朝","title":"鹧鸪天其二宿赵州"}
{"author":"元好问","content":"天上三郎玉不如，手中白羽趁花奴。御屏零落宣和笔，留得华清按乐图。","dynasty":"金朝","title":"俳体雪香亭杂咏十二首其四"}
{"author":"元好问","content":"芍药初开百步香，小阑幽拚隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。","dynasty":"元代","title":"浣溪沙"}
{"author":"元好问","content":"风里秋蓬不自由，一生几度过隆州。无情团柏关前水，流尽朱颜到白头。","dynasty":"金朝","title":"南关二首其一"}
{"author":"元好问","content":"韭早春先绿，菘肥秋未黄。殷勤绕畦水，终日为君忙。","dynasty":"金朝","title":"洛阳高少府瀍阳后庵四首其三"}
{"author":"元好问","content":"春物已清美，客怀自幽独。危亭一徘徊，翛然若新沐。宿云淡野川，元气浮草木。微茫尽楚尾，平远疑杜曲。生平远游赋，吟讽心自足。朅来著世网，抑抑就边幅。人生要适情，无荣复何辱。乾坤入望眼，容我谢羁束。一笑白鸥前，春波动新绿。","dynasty":"元代","title":"氵隐亭"}
{"author":"元好问","content":"故人寥落晓天星，异县相逢觉眼明。世事且休论向日，酒尊聊喜似承平。山公倒载群儿笑，焦遂高谈四座惊。轰醉春风一千日，愁城从此不能兵。","dynasty":"金朝","title":"与张杜饮"}
{"author":"元好问","content":"小簟凉多睡思清，一窗风雨送秋声。频年但觉貂裘敝，万古何曾马角生。寄食且依严尹幕，附书谁住邓州城？洗愁欲问东家酒，恨杀寒鸡不肯鸣。","dynasty":"金朝","title":"秋夕"}
{"author":"元好问","content":"憔悴南冠一楚囚，归心江汉日东流。青山历历乡国梦，黄叶萧萧风雨秋。贫里有诗工作祟，乱来无泪可供愁。残年兄弟相逢在，随分齑盐万事休。","dynasty":"金朝","title":"梦归"}
{"author":"元好问","content":"淮右城池几处存，宋州新事不堪论。辅车谩欲通吴会，突骑谁当捣蓟门。细水浮花归别涧，断云含雨入孤村。空馀韩偓伤时泪，留与累臣一断魂。","dynasty":"金朝","title":"淮右"}
{"author":"元好问","content":"九死馀生气息存，萧条门巷似荒村。春雷谩说惊坯户，皎日何曾入覆盆。济水有情添别泪，吴云无梦寄归魂。百年世事兼身事，尊酒何人与细论！","dynasty":"金朝","title":"秋夜"}
{"author":"元好问","content":"十度新正九处家，今年痴坐转堪嗟。一冬残雪不肯尽，连日苦阴殊未涯。重碧总誇燕市酒，小红谁记上林花？残魂零落今无几，乞与春风恼鬓华。","dynasty":"金朝","title":"乙未正月九日立春"}
{"author":"元好问","content":"三仙祠下往来频，憔悴征衫满路尘。箫鼓未休寒食酒，樵苏时见旧都人。吹残芳树红仍在，展放平田绿已匀。西北并州隔千里，几时还我故乡春。","dynasty":"金朝","title":"三仙祠"}
{"author":"元好问","content":"骅骝争道渺翩翩，谁遗风尘失壮年。四壁旧闻悬磬宅，一囊今有卖书钱。淋浪别酒青灯夜，灭没孤帆落照边。想得还家过春半，故都乔木满苍烟。","dynasty":"金朝","title":"送辅之仲庸还大梁"}
{"author":"元好问","content":"征车南北转秋蓬，关塞相望两秃翁。衮衮便当随世路，悠悠难复倚天公。铜驼荆棘千年后，金马衣冠一梦中。尊酒云州古城下，几时携手哭春风。","dynasty":"金朝","title":"寄钦止李兄"}
{"author":"元好问","content":"翁仲遗墟草棘秋，苍龙双阙记神州。只知终老归唐土，忽漫相逢是楚囚。日月尽随天北转，古今谁见海西流？眼中二老风流在，一醉从教万事休。","dynasty":"金朝","title":"镇州与文举百一饮"}
{"author":"元好问","content":"雪＊霜林，□一夜、报春消息。看是处、青回柳眼，粉匀梅额。和气已回倾斗阙，寿星更喜明南极。问四□、节物奉谁欢，辽东客。熊梦旦，非常日。珠履闹，金钗密。指双溪千顷，共斟琼液。不用殷勤千岁祝，姓名已上神仙籍。但时从王母借蟠桃，躬亲摘。","dynasty":"元代","title":"满江红·雪＊霜林"}
{"author":"元好问","content":"月华人影共徘徊，未算归程梦已回。涧水悲鸣易愁绝，长松休送雨声来。","dynasty":"金朝","title":"夜宿山中"}
{"author":"元好问","content":"濈濈猩红闹晓晴，攒头真似与春争。舒开杨柳聊相映，瘦杀寒梅枉自清。粉艳低回工作态，绛唇寂寞独含情。画图只爱残妆好，未信徐郎解写生。","dynasty":"金朝","title":"甲辰三月旦日以后杂诗二首其一"}
{"author":"元好问","content":"地古村墟迥，川回县郭斜。蒲池馀老节，菊水引新芽。卜筑欣成趣，归耕觉有涯。迎门顾儿女，今日是山家。","dynasty":"金朝","title":"长寿新居"}
{"author":"元好问","content":"眼处心声句自神，暗中摸索总非真。画图临出秦川景，亲到长安有几人？","dynasty":"金朝","tags":"评论，组诗","title":"论诗三十首·十一"}
{"author":"元好问","content":"暮景披横幅，山间二老同。云如愁戍苦，雪亦笑诗穷。古木冻欲折，断崖行复通。从今胡谷梦，时到水声中。","dynasty":"金朝","title":"同冀文明秀山行"}
{"author":"元好问","content":"壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。","dynasty":"金朝","title":"感事"}
{"author":"元好问","content":"落峡飞流散不收，湍声汹汹动高秋。也应嫌被红尘浣，才近山门便洑流。","dynasty":"金朝","title":"黄华峪十绝句其九"}
{"author":"元好问","content":"樱桃元是仙郎种。次第芳菲动。开残山杏没都红。一树梨花如雪月明中。三生蝶化南华梦。只有情缘重。曲阑幽径小帘栊。好共扫眉才子管春风。","dynasty":"金朝","title":"虞美人"}
{"author":"元好问","content":"笑青山、不解留客，林丘夜半掀举。萧萧暮景千山雪，银箭忽传飞雨。还记否。又恐似、龙潭垂钓风雷怒。山人良苦。料只为三年，长安道上，来与浣尘土。清阴渡。渺渺风烟杖屦。名山元有佳处。山僧乞我溪南地，十里瘦藤高树。私自语。更须问、洼尊此日谁宾主。朝来暮去。要山鸟山花，前歌后舞，从我醉乡路。","dynasty":"金朝","title":"摸鱼儿"}
{"author":"元好问","content":"海国山如染，云堆草易荒。时危频虎穴，路绝更羊肠。吊影双蓬鬓，携家一药囊。殷勤秦与李，无惜借馀光。","dynasty":"金朝","title":"送杨次公兼简秦彦容李天成"}
{"author":"元好问","content":"城居日蛙黾，局促复局促。去作山中客，放浪谁检束。溪光淡于冰，山骨净如玉。怀我同心人，团茅住深竹。垂纶鲜可食，种秫酒亦足。石坛三万丈，醉眼天一粟。安得万里风，相从两黄鹄。","dynasty":"金朝","title":"别李周卿二首其二"}
{"author":"元好问","content":"罗衾薄。帘外五更风恶。醉后题诗浑忘却。乌啼残月落。憔悴何郎东阁。病酒不禁重酌。袖里梅花春一握。幽怀无处托。","dynasty":"元代","title":"谒金门·罗衾薄"}
{"author":"元好问","content":"旧家八月池台，露华凉冷金波涨。宁王玉笛，霓裳仙谱，凉州新酿。一枕开元，梦恍犹记，华清天上。对昆明火冷，蓬莱水浅，新亭泪，空相向。烂漫东原此夕，夜如何、高秋空旷。一杯径醉，凭君莫问，今来古往。万里孤光，五湖高兴，百年清赏。倩何人唤取，飞琼佐酒，作穿云唱。","dynasty":"金朝","title":"水龙吟"}
{"author":"元好问","content":"刘几伯寿也。刘有二侍妾，名萱草芳草，吹铁笛骑牛山间，玉华亭榭遗*吩谘伞＝鹛糜裉冕陨绞拢??乔肀谏偈疑饺???逯??病*山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳於船。铁笛久埋没，雅曲竟谁传。坐苍苔，?乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。","dynasty":"元代","title":"水调歌头少室玉华谷月夕，与希颜钦叔饮，"}
{"author":"元好问","content":"偃屈霜青，棱层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。","dynasty":"金朝","title":"满庭芳"}
{"author":"元好问","content":"杏花墙外一枝横，半面宫妆出晓晴。看尽春风不回首，宝儿元自太憨生。","dynasty":"元代","title":"杏花杂诗"}
{"author":"元好问","content":"迫视之无有也。或者以为花神，故并记之。纤条袅袅雪葱笼。翠阴重。暖香融。想是春工，满意与薰＊。百畹种兰千亩蕙，都办作，一帘风。花间人似玉芙蓉。月明中。下瑶宫。只恐行云，归去卷花空。剩著琼杯斟晓露，留少住，","dynasty":"元代","title":"江城子内乡县廨芳菊堂前，大酴＊架香绝异"}
{"author":"元好问","content":"孤亭突兀插飞流，气压元龙百尺楼。万里风涛接瀛海，千年豪杰壮山丘。疏星澹月鱼龙夜，老木清霜鸿雁秋。倚剑长歌一杯酒，浮云西北是神州。　","dynasty":"元代","title":"横波亭"}
{"author":"元好问","content":"一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。","dynasty":"元代","title":"临江仙相下与王以道饮，席间走笔为赋。王"}
{"author":"元好问","content":"绛阙凌风，瑶池玩月，众仙侍立清班。就中仙伯，乘兴到人间。洒落襟怀万顷，词源壮、三峡波澜。偏惟有，清游自适，不肯饵金丹。清闲。谁得似，轩名佚老，名利都关。但梦中时到，方丈蓬山。满泛杯中玉液，应知是、生长尧年。凭谁劝，云璈度曲，醉□朱颜。","dynasty":"金朝","title":"满庭芳"}
{"author":"元好问","content":"天闲谁省识真龙，金粟堆前草色空。忽见画图疑是梦，东华驰道麝香骢。","dynasty":"金朝","title":"杨秘监马图"}
{"author":"元好问","content":"澹西园暮景，对别酒，惜临分。爱＊被中台，挂冠神武，谁得如君。纷纷道途鞍马，甚当时、王＊也从军。处处惊乌夜月，年年落雁横汾。菟裘老计在耕耘。风□出尘氛。记沁北丹东，松枯石润，菊秀兰薰。林泉竟轮先手，漫回头、惭愧玉山云。寄谢鸡豚社客，草堂未要移文。","dynasty":"元代","title":"木兰花慢送取新归隐山阳兼简玉川同社"}
{"author":"元好问","content":"瀚海风烟扫易空，玉关归路几时东。塞垣可是秋寒早，一夜清霜入镜中。","dynasty":"金朝","title":"征人怨"}
{"author":"元好问","content":"小簟凉多睡思清，一窗风雨送秋声。频年但觉貂裘敝，万古何曾马角生。寄食且依严尹幕，附书谁住邓州城？洗愁欲问东家酒，恨杀寒鸡不肯鸣。","dynasty":"金朝","title":"秋夕"}
{"author":"元好问","content":"八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断弦。","dynasty":"金朝","title":"鹧鸪天"}
{"author":"元好问","content":"风沙昨日又今朝，踏碎鸦头路更遥。不似南桥骑马日，生红七尺系郎腰。","dynasty":"金朝","title":"续小娘歌十首其五"}
{"author":"元好问","content":"饥乌坐守草间人，青布犹存旧领巾。六月南风一万里，若为白骨便成尘。","dynasty":"金朝","title":"续小娘歌十首其九"}
{"author":"元好问","content":"金城留旬浃，兀兀醉歌舞。出门览民风，惨惨愁肺腑。去年夏秋旱，七月黍穟吐。一昔营幕来，天明但平土。调度急星火，逋负迫捶楚。网罗方高悬，乐国果何所。食禾有百螣，择肉非一虎。呼天天不闻，感讽复何补。单衣者谁子？贩籴就南府。倾身营一饱，岂乐远服贾。盘盘雁门道，云涧深以阻。半岭逢驱车，人牛一何苦！","dynasty":"金朝","title":"雁门道中书所见"}
{"author":"元好问","content":"阿溪何许来，素面涴风雨。寂寞烟中魂，依依欲谁语。","dynasty":"金朝","title":"渚莲怨"}
{"author":"元好问","content":"乞得三泉住不成，风沙鞍马负平生。故山定已移文了，又被黄华识姓名。","dynasty":"金朝","title":"黄华峪十绝句其十"}
{"author":"元好问","content":"塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。","dynasty":"元代","title":"江月晃重山初到嵩山时作"}
{"author":"元好问","content":"东舍茶浑酒味新，西城红艳杏园春。衣冠会集今为盛，里社追随分更亲。分手共伤千里别，低眉常愧六年贫。他时细数平原客，看到还乡第几人？","dynasty":"金朝","title":"别冠氏诸人"}
{"author":"元好问","content":"百啭娇莺出画笼。一双蝴蝶殢芳丛。葱茏花透纤纤月，暗澹香摇细细风。情不尽，梦还空。欢缘心事泪痕中。长安西望肠堪断，雾阁云窗又几重。","dynasty":"金朝","title":"鹧鸪天"}
{"author":"元好问","content":"八月并州雁，清汾照旅群。一声惊晚笛，数点入秋云。灭没楼中见，哀劳枕畔闻。南来还北去，无计得随君。","dynasty":"元代","title":"八月并州雁"}
{"author":"元好问","content":"天上三郎玉不如，手中白羽趁花奴。御屏零落宣和笔，留得华清按乐图。","dynasty":"金朝","title":"俳体雪香亭杂咏十二首其四"}
{"author":"元好问","content":"颜色如花画不成。命如叶薄可怜生。浮萍自合无根蒂，杨柳谁教管送迎。云聚散，月亏盈。海枯石烂古今情。鸳鸯只影江南岸，肠断枯荷夜雨声。","dynasty":"元代","title":"鹧鸪天·颜色如花画不成"}
{"author":"元好问","content":"涨落沙痕出，堤摧岸口斜。断桥堆聚沫，高树阁浮槎。","dynasty":"金朝","title":"山居杂诗六首其五"}
{"author":"元好问","content":"柴桑人去已千年，细菊班班也自圆。共爱鲜明照秋色，争教狼藉卧疏烟。荒畦断垄新霜后，瘦蝶寒螀晚景前。只恐春丛笑迟暮，题诗端为发幽妍。","dynasty":"金朝","title":"野菊，座主閒閒公命作其一"}
{"author":"元好问","content":"玉嫩红娇。□花如月，斜袅金翘。楚女腰肢，小乔风韵，难比妖娆。当年约住蓝桥。便回首仙凡路遥。一曲清歌，千钟美酒，同庆生朝。以南塘本及罗振玉殷礼在斯堂丛书本校订。案遗山先生新乐府五卷本卷五，尚有诉衷情秋风吹绽一首，望仙门玉壶清漏一首，蝶恋花紫菊初生一首，少年游芙蓉花发一首，蝶恋花一霎秋风一首，诉衷情海棠珠缀一首，玉楼春紫薇朱槿一首，并晏殊词朝措年年金蕊一首，千秋岁塞垣秋早一首，并辛弃疾词。又卷一尚有声声慢林间鸡犬一首，卷三尚有惜份飞人见何郎一首，乌夜啼花中闲远风流一首，卷五尚有鹧鸪天著意寻春一首，淡淡青灯一首，朝中措春闺寂寂一首，并已见强村丛书遗山乐府三卷本。又石莲庵本后，附遗山先生新乐府补遗十八首，其中除小圣乐绿叶阴浓一首为北曲外，共余十七首并已见强村丛书遗山先生乐府三卷本。南塘本后亦有补遗六首，除小圣乐绿叶阴浓一首为北曲外，其余五首亦并见三卷本。","dynasty":"元代","title":"柳梢青以上一百零三首，见石莲庵汇刻遗山"}
{"author":"元好问","content":"青山簇簇树重重，人在春云浩荡中。也是杏花无意况，一支临水卧残红。　","dynasty":"元代","title":"梁县道中"}
{"author":"元好问","content":"重风已隔红尘断，村落更年丰。移居要就，窗中远岫，舍后长松。十年种木。一年种谷，都付儿童。老夫唯有，醉来明月，醉后清风。","dynasty":"元代","title":"人月圆卜居外家东园案以上三首已见三卷本"}
{"author":"元好问","content":"击筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩翩何许。羁旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。","dynasty":"金朝","title":"石州慢"}
{"author":"元好问","content":"急鼓初钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。","dynasty":"元代","title":"蝶恋花·急鼓初钟催报晓"}
{"author":"元好问","content":"道民初不忘天台，姓氏分明见密崖。为问松台千载鹤，白云何处不归来？","dynasty":"金朝","title":"游天坛杂诗"}
{"author":"元好问","content":"天上河源地上流，黄金浮世等閒休。埋愁不著重泉底，尽向人间种白头。","dynasty":"金朝","title":"杂著三首其二"}
{"author":"元好问","content":"坎井鸣蛙自一天，江山放眼更超然。情知春草池塘句，不到柴烟粪火边。","dynasty":"金朝","title":"论诗三首其一"}
{"author":"元好问","content":"拥岧岧双阙，龙虎气，郁峥嵘。想暮雨珠帘，秋香桂树，指顾台城。台城。为谁西望，但哀弦、凄断似平生。只道江山如画，争教天地无情。风云奔走十年兵。惨澹入经营。问对酒当歌，曹侯墓上，何用虚名。青青。故都乔木，怅西陵、遗恨几时平。安得参军健笔，为君重赋芜城。","dynasty":"金朝","title":"木兰花慢游三台二首"}
{"author":"元好问","content":"荒城草木合，破屋风雨侵。千年一琴台，眷焉涕盈襟。遗爱食县社，公宁不堪任。此台即甘棠，忍使无馀阴。旁舍高以华，大豪日捐金。苍云玄武暮，鬼物凭阴岑。尚德抑玄虚，坠典谁当寻？我兴荐寒泉，百拜公来临。公来不能知，落日下饥禽。怀哉空山里，鹤飞猿与吟。当年于蔿歌，补衮一何深。承平示得意，独能正哇淫。君相此一时，又复悟良箴。谀臣坐废黜，盍亦起幽沈。蒲轮竟颓毂，香草空深林。寂寞授书室，孤甥举遗衾。生平谅已然，薄俗矧来今。千山为公台，万籁为公琴。夔旷不并世，月露为知音。人间蹄涔耳，已矣非公心。","dynasty":"金朝","title":"元鲁县琴台"}
{"author":"元好问","content":"云雷天造。快嫖姚玉节，生平豪妙。野宿貔貅，江横组练，画角一声霜晓。鱼鸟简书知畏，草木威名先到。更谁似，并虎头飞将，封侯差早。谈笑。尊俎地，兵卫画戟，燕寝凝香好。伏枥雄心，缺壶高唱，意气不妨倾倒。父子一门忠力，唯有君恩须报。济时了。看郎山长对，元勋难老。","dynasty":"元代","title":"喜迁莺以上十七首见石莲庵汇刻遗山先生新"}
{"author":"任尽言","content":"切勿填河汉，须留洗甲兵。","dynasty":"宋代","title":"句"}
{"author":"许孟容","content":"史才司秘府，文哲今超古。亦有擅风骚，六联文墨曹。圣贤三代意，工艺千金字。化识从臣谣，人推仙阁吏。如登昆阆时，口诵灵真词。孙简下威凤，系霜琼玉枝。","dynasty":"唐代","title":"答权载之离合诗（时为给事中）"}
{"author":"许孟容","content":"碧树当窗啼晓莺，间关入梦听难成。千回万啭尽愁思，疑是血魂哀困声。","dynasty":"唐代","title":"奉和武相公春晓闻莺"}
{"author":"许孟容","content":"觞牢具品，管弦有节。祝道寅恭，神仪昭晰。桐珪早贵，象辂追设。磬达乐成，降歆丰洁。","dynasty":"唐代","title":"享文恭太子庙乐章"}
{"author":"许孟容","content":"觞牢具品，管磬有节。祝道夤恭，神仪昭晰。桐圭早贵，象辂追设。声达乐成，降歆丰洁。","dynasty":"唐代","title":"郊庙歌辞。享文敬太子庙乐章。请神"}
{"author":"傅燮詷","content":"高峰四合插天齐，石邑西来路转迷。鸟道半随山曲折，人家多在涧东西。依墙种树遮茅屋，垒石为桥接断溪。幽境自能消溽暑，长吟缓步一攀跻。","dynasty":"清代","title":"自石邑之蒲吾"}
{"author":"傅燮詷","content":"文山突兀接晴空，俯瞰群山培塿同。昨日市城西望处，此峰正是夕阳中。","dynasty":"清代","title":"山中绝句"}
{"author":"曹摅","content":"赫赫显族。冠盖峩峩。葛延王室。蔹蔓帝家。如地之岳。如天之河。爰有韩生。体德逶迤。玉质含章。珪白无瑕。庇岳之崇。荫林之华。朝游龙泉。夕栖凤柯。同宿望舒。参辔羲和。弘曜日月。不荣若何。","dynasty":"魏晋","title":"赠韩德真诗"}
{"author":"曹摅","content":"时不久留。日月其除。玄景蹉{拖扌=?}。忽沦桑榆。惜此寸阴。念彼白驹。昔齐骥踪。今则异涂。我顿吴坂。子亨天衢。尔足既骏。尔御亦殊。顾我驽蹇。能不踟蹰。取譬草木。假喻龙鱼","dynasty":"魏晋","title":"赠韩德真诗"}
{"author":"曹摅","content":"松以冬凋。兰以春芳。龙升在云。鱼沈于梁。大地未缀。华秀梓旁。倾质惠风。晞采朝阳。烬微难炽。根朽不长。爓不自烛。荣于何望。幽室谁照。冀子余光。","dynasty":"魏晋","title":"赠韩德真诗"}
{"author":"曹摅","content":"余光不照。怨在贫妇。谷风遗旧。伐木敦友。嗟嗟人间。一薄一厚。时无展季。臧文何咎。萧生既没。谁与结绶。摄余衣冠。归守丘阜。平生之要。不忘在久。枉尔结驷。轼我垄亩。","dynasty":"魏晋","title":"赠韩德真诗"}
{"author":"曹摅","content":"昂昂我牧。德惟人豪。作镇方岳。有徽其高。英风远扇。峻迹遐招。攻璞荆嵎。滋兰江皋。朝采芝蕙。夕玩琼瑶。岂乏{石民}石。乃收艾萧。髦儁在位。多士盈朝。虽欣嘉愿。惧忝班僚。","dynasty":"魏晋","title":"赠石崇"}
{"author":"曹摅","content":"人亦有云。上明下直。匪唯具臣。谔谔在侧。谠言既奏。朝有正色。翰飞冲天。必假羽翼。咨余承乏。与属备职。曾无补益。徒竭心力。龙旗反旆。鸾驾回轼。愿寻尘轨。以除其逼。","dynasty":"魏晋","title":"赠石崇"}
{"author":"曹摅","content":"美兹高会。凭城临川。峻墉亢阁。层楼辟轩。远望长州。近察重泉。郁郁繁林。荡荡洪源。津人思济。舟士戏舩。得厕大欢。屡蒙宾延。饮必酃绿。肴则时鲜。仰接温颜。俯听话言。嘉我乃遇。遭彼频烦。","dynasty":"魏晋","title":"赠石崇"}
{"author":"曹摅","content":"浮蓱依水。寄生附林。托根清流。委积重阴。愿树之茂。乐川之深。太阳移宿。葵藿倾心。至诚茍着。虽微难禁。况与夫子。利齐断金。敢敷中怀。贡之所钦。","dynasty":"魏晋","title":"赠石崇"}
{"author":"曹摅","content":"道贵无名。德尚寡欲。俗牧其华。我执其朴。人取其荣。余守其辱。穷巷湫隘。环堵浅局。肩墙弗暨。茅室不刘。潦必陵阶。雨则浸桷。仰惧濡首。俯惟涂足。妻孥之陋。如彼隶仆。布裳不袵。韦带三续。将乘白驹。归于空谷。隐士良苦。乐哉势族。","dynasty":"魏晋","title":"赠王弘远"}
{"author":"曹摅","content":"尔乐伊何。志逸乐深。太府堂堂。闲房愔愔。旱不厌日。水不患霖。入欢卓氏。出玩秦针。宠妻怀目。嬖子娱心。华屏列曜。藻帐垂阴。缨黻流芳。罗襦解衿。嬿婉之求。一笑千金。忽彼苦诫。甘此所钦。言往不詶。秘其德音。","dynasty":"魏晋","title":"赠王弘远"}
{"author":"曹摅","content":"采石他山。攻璞南荆。虽无和璧。冀收瑶琼。日月愈久。曾无玉声。倾心注耳。寂焉靡听。桃李不报。徒劳我诚。瑾不匿华。兰不秘馨。何惜纤翰。莫慰予情。","dynasty":"魏晋","title":"赠王弘远"}
{"author":"曹摅","content":"嗟我良友。惟彦之选。弱冠参戎。既立南面。或踊而升。蔚焕其变。岂徒虚声。考绩畿甸。约政理繁。事省功辩。如何勿思。自我不见。乃命仆夫。北临其县。","dynasty":"魏晋","title":"赠欧阳建"}
{"author":"曹摅","content":"义阙三益。诫替离羣。侧想谠言。愿同兰芬。谓芒盖高。载越其坟。涉境登朝。信惟惠君。烈烈威禁。肃如风云。谁言善蔽。在幽必闻。鹤鸣既和。好爵亦分","dynasty":"魏晋","title":"赠欧阳建"}
{"author":"曹摅","content":"昔有豹产。实能魏郑。在汉黄邵。克堪敷政。著名上代。千载遗咏。仰瞻先踪。可不斯竞。方六七十。观化贤圣。分河跨土。于兹为盛。茂勉不堕。古人所病。","dynasty":"魏晋","title":"赠欧阳建"}
{"author":"曹摅","content":"汤汤洪川。朝宗于海。芒芒甫田。稼穑攸在。瞻彼南亩。勤{血阝}无殆。鉴此长流。朝夕莫改。念兹在兹。非孰肯□。慎终如始。令问遂倍。","dynasty":"魏晋","title":"赠欧阳建"}
{"author":"曹摅","content":"于铄赵生。载德相绍。挺此令嶷。素质晈晈。投迹清规。研思至道。拟秋厉节。晞春振藻。","dynasty":"魏晋","title":"答赵景猷"}
{"author":"曹摅","content":"厉节伊何。如霜之荣。怀玉匿采。抱兰秘馨。藏器俟贾。潜秀养英","dynasty":"魏晋","title":"答赵景猷"}
{"author":"曹摅","content":"海蓄其流。山积其壤。表崇望显。源深润广。仰惟我友。含光昧爽。谁谓未章。今将宣朗。","dynasty":"魏晋","title":"答赵景猷"}
{"author":"曹摅","content":"守真良难。知德者鲜。归不闷时。乐在为善。陟彼弥高。流川日远。无忧不至。敦尔攸践。","dynasty":"魏晋","title":"答赵景猷"}
{"author":"曹摅","content":"道有夷险。遇有通否。骥不称力。士贵所履。识归要会。岂嫌涂轨。茍非德义。于我糠粃。","dynasty":"魏晋","title":"答赵景猷"}
{"author":"曹摅","content":"泉竭龙逝。树茂鸟聚。郁彼北林。招其侪侣。嗟我孤根。枝叶胥胥。岁寒靡托。远播江渚。","dynasty":"魏晋","title":"答赵景猷"}
{"author":"曹摅","content":"济济京华。儁乂并凑。悠悠遐裔。我独是赴。哀此离羣。悲彼孤陋。非无新好。人则惟旧。","dynasty":"魏晋","title":"答赵景猷"}
{"author":"曹摅","content":"义着往叶。分珍来裔。庶几与子。终兹不{杀攴}。岂如冬夏。寒暑易节。斯诚既着。信不待誓。","dynasty":"魏晋","title":"答赵景猷"}
{"author":"曹摅","content":"实望嘉赠。披怀发中。直谅未闻。属致谦冲。投于幽谷。诫之已崇。客过行云。虚其旋风。","dynasty":"魏晋","title":"答赵景猷"}
{"author":"曹摅","content":"导以水柔。示以火急。宽猛相济。孰能企及。古人难慕。洪流叵挹。躯小裁博。余将焉袭。","dynasty":"魏晋","title":"答赵景猷"}
{"author":"曹摅","content":"翟长载离。陈张终辱。交以时利。胡能不黩。窃怪吾子。自疑末巫。愧以沙砾。何言金玉。","dynasty":"魏晋","title":"答赵景猷"}
{"author":"曹摅","content":"泛舟洛川。济彼黄河。乘流浮荡。儵忽经过。孤柏亭亭。回山峨峨。水卉发藻。陵木扬葩。白芷舒华。绿英垂柯。游鳞交跃。翔鸟相和。俯玩琁濑。仰看琼华。顾想风人。伐檀山阿。存彼鱼人。沧浪之歌。邈邈沦漪。滔滔洪波。大道孔长。人生几何。俟渎之清。徒婴百罗。今我不乐。时将蹉跎。荡心肆志。与物无瑕。欢以卒岁。孰知其它。","dynasty":"魏晋","title":"答赵景猷"}
{"author":"曹摅","content":"季秋惟末。孟冬之初。大火颓流。日月其除。嗟我怀人。离羣索居。山谷乖错。飞沉异涂。与尔同代。光景永殊。爱而不见。掻首踟蹰。出门仿佯。陟彼城隅。俯察绿水。仰瞻天衢。雍雍和鴈。偏偏游凫。感物兴怀。愤思郁纡。","dynasty":"魏晋","title":"答赵景猷"}
{"author":"曹摅","content":"修夜悠悠。寂寂闲处。情在心想。中宵寤语。有鸟自南。寄声谢汝。飞鸟难期。徒独延伫。","dynasty":"魏晋","title":"答赵景猷"}
{"author":"曹摅","content":"精诚之至。崩城陨霜。韩凡丹青。化为鸳鸯。止必交颈。飞必双翔。愿言与汝。携手同行。情若比目。离如参商。遗梦想象。仿佛晖光。中心郁滞。伊怀永伤。","dynasty":"魏晋","title":"答赵景猷"}
{"author":"曹摅","content":"素秋授终。玄节敬御。逝将离征。我整我车。命彼仆夫。驾言北徂。告别津裔。执手歧路。泛舟中流。□□载遡。临河难逝。眷眷长顾","dynasty":"魏晋","title":"答赵景猷"}
{"author":"曹摅","content":"越登关阻。踰历山川。峻阜隆崇。流水泉泫。旷野冥莽。修涂泯绵。鸟鸣雍雍。木落缤翻。薄寒吹凄。微风交旋。惟时怆尔。悼物恻然。远思遥奕。近念因悁。良夜弗寐。嘉肴弗湌。停驾踟蹰。进路盘桓。","dynasty":"魏晋","title":"答赵景猷"}
{"author":"曹摅","content":"心亦何为。顾怀所安。嗟行伊久。慨其永叹。气感异类。诚发心肝。离禽赴衡。偏鸟鸣轩。思如寻萦。莫知其端。","dynasty":"魏晋","title":"答赵景猷"}
{"author":"曹摅","content":"古人罔极。今我不爽。愿言所钦。唯子靡两。情存口咏。心忆目想。形游神还。身去意往。伫立不见。瞻望佛仿。婉娈西路。遗忧养养。","dynasty":"魏晋","title":"答赵景猷"}
{"author":"曹摅","content":"替脱俛仰。荏苒时驰。秋来冬及。节变岁移。蓁蓁之叶。漂然去枝。蔽芾丰草。殒其黄萎。无生不化。我心匪亏。眷眷屈生。哀彼乖离。迟迟杨子。哭此路歧。缱绻之情。鄙我人斯。达者无累。内顾何为。","dynasty":"魏晋","title":"答赵景猷"}
{"author":"曹摅","content":"密云翳阳景。霖潦淹庭除。严霜雕翠草。寒风振纤枯。凛凛天气清。落落卉木疏。感时歌蟋蟀。思贤咏白驹。情随玄阴滞。心与回飚俱。思心何所怀。怀我欧阳子。精义测神奥。清机发妙理。自我别旬朔。微言绝于耳。褰裳不足难。清扬未可俟。延首出阶檐。伫立增想似。","dynasty":"魏晋","title":"思友人诗"}
{"author":"曹摅","content":"富贵他人合。贫贱亲戚离。廉蔺门易轨。田窦相夺移。晨风集茂林。栖鸟去枯枝。今我唯困蒙。羣士所背驰。乡人敦懿义。济济荫光仪。对宾颂有客。举觞咏露斯。临乐何所叹。素丝与路歧。","dynasty":"魏晋","title":"感旧诗"}
{"author":"曹摅","content":"涓涓谷中泉。郁郁岩下林。泄泄羣翟飞。咬咬春鸟吟。野次何索寞。薄暮愁人心。三军望衡盖。叹息有余音。临肴忘肉味。对酒不能斟。人言重别离。斯情效于今。","dynasty":"魏晋","title":"赠石崇诗"}
{"author":"曹摅","content":"轗轲石行难。窈窕山道深。","dynasty":"魏晋","title":"赠石荆州诗"}
{"author":"曹摅","content":"赫赫显族，冠盖峨峨。葛延王室，蔹蔓帝家。如地之岳，如天之河。爰有韩生，体德逶迤。玉质含章，圭白无瑕。庇岳之崇，荫林之华。朝游龙泉，夕栖凤柯。同宿望舒，参辔羲和。弘曜日月，不荣若何。时不久留，日月其除。玄景嗟跎，忽沦桑榆。惜此寸阴，念彼白驹。昔齐骥踪，今则异涂。我顿吴坂，子亨天衢。尔足既骏，尔御亦殊。顾我驽蹇，能不踟蹰。取譬草木，假喻龙鱼。松以冬凋，兰以春芳。龙升在云，鱼沈于梁。大地未缀，华秀梓旁。倾质惠风，晞采朝阳。烬微难炽，根朽不长。爓不自烛，荣于何望。幽室谁照，冀子馀光。馀光不照，怨在贫妇。谷风遗旧，伐木敦友。嗟嗟人间，一薄一厚。时无展季，臧文何咎。萧生既没，谁与结绶。摄余衣冠，归守丘阜。平生之要，不忘在久。枉尔结驷，轼我垄亩。","dynasty":"魏晋","title":"赠韩德真诗四章"}
{"author":"曹摅","content":"昂昂我牧，德惟人豪。作镇方岳，有徽其高。英风远扇，峻迹遐招。攻璞荆嵎，滋兰江皋。朝采芝蕙，夕玩琼瑶。岂乏䂥石，乃收艾萧。髦俊在位，多士盈朝。虽欣嘉愿，惧忝班僚。","dynasty":"魏晋","title":"赠石崇诗其一"}
{"author":"曹摅","content":"人亦有云，上明下直。匪唯具臣，谔谔在侧。谠言既奏，朝有正色。翰飞冲天，必假羽翼。咨余承乏，与属备职。曾无补益，徒竭心力。龙旗反旆，鸾驾回轼。愿寻尘轨，以除其逼。","dynasty":"魏晋","title":"赠石崇诗其二"}
{"author":"曹摅","content":"美兹高会，凭城临川。峻墉亢阁，层楼辟轩。远望长州，近察重泉。郁郁繁林，荡荡洪源。津人思济，舟士戏船。得厕大欢，屡蒙宾延。饮必酃绿，肴则时鲜。仰接温颜，俯听话言。嘉我乃遇，遭彼频烦。","dynasty":"魏晋","title":"赠石崇诗其三"}
{"author":"曹摅","content":"浮蓱依水，寄生附林。托根清流，委积重阴。愿树之茂，乐川之深。太阳移宿，葵藿倾心。至诚苟着，虽微难禁。况与夫子，利齐断金。敢敷中怀，贡之所钦。","dynasty":"魏晋","title":"赠石崇诗其四"}
{"author":"曹摅","content":"道贵无名，德尚寡欲。俗牧其华，我执其朴。人取其荣，余守其辱。穷巷湫隘，环堵浅局。肩墙弗暨，茅室不刘。潦必陵阶，雨则浸桷。仰惧濡首，俯惟涂足。妻孥之陋，如彼隶仆。布裳不衽，韦带三续。将乘白驹，归于空谷。隐士良苦，乐哉势族。尔乐伊何，志逸乐深。太府堂堂，闲房愔愔。旱不厌日，水不患霖。入欢卓氏，出玩秦针。宠妻怀目，嬖子娱心。华屏列曜，藻帐垂阴。缨黻流芳，罗襦解衿。嬿婉之求，一笑千金。忽彼苦诫，甘此所钦。言往不詶，秘其德音。采石他山，攻璞南荆。虽无和璧，冀收瑶琼。日月愈久，曾无玉声。倾心注耳，寂焉靡听。桃李不报，徒劳我诚。瑾不匿华，兰不秘馨。何惜纤翰，莫慰予情。","dynasty":"魏晋","title":"赠王弘远诗"}
{"author":"曹摅","content":"嗟我良友，惟彦之选。弱冠参戎，既立南面。或踊而升，蔚焕其变。岂徒虚声，考绩畿甸。约政理繁，事省功辩。如何勿思，自我不见。乃命仆夫，北临其县。义阙三益，诫替离群。侧想谠言，愿同兰芬。谓芒盖高，载越其坟。涉境登朝，信惟惠君。烈烈威禁，肃如风云。谁言善蔽，在幽必闻。鹤鸣既和，好爵亦分。昔有豹产，实能魏郑。在汉黄邵，克堪敷政。著名上代，千载遗咏。仰瞻先踪，可不斯竞。方六七十，观化贤圣。分河跨土，于兹为盛。茂勉不堕，古人所病。汤汤洪川，朝宗于海。芒芒甫田，稼穑攸在。瞻彼南亩，勤血𨼊殆。鉴此长流，朝夕莫改。念兹在兹，非孰肯□。慎终如始，今问遂倍。","dynasty":"魏晋","title":"赠欧阳建诗"}
{"author":"曹摅","content":"于铄赵生，载德相绍。挺此令嶷，素质皎皎。投迹清规，研思至道。拟秋厉节，晞春振藻。厉节伊何，如霜之荣。怀玉匿采，抱兰秘馨。藏器俟贾，潜秀养英。海蓄其流，山积其壤。表崇望显，源深润广。仰惟我友，含光昧爽。谁谓未章，今将宣朗。守真良难，知德者鲜。贤不闷时，乐在为善。陟彼弥高，流川日远。无忧不至，敦尔攸践。道有夷险，遇有通否。骥不称力，士贵所履。识归要会，岂嫌涂轨。苟非德义，于我糠秕。泉竭龙逝，树茂鸟聚。郁彼北林，招其侪侣。嗟我孤根，枝叶胥胥。岁寒靡托，远播江渚。济济京华，俊乂并凑。悠悠遐裔，我独是赴。哀此离群，悲彼孤陋。非无新好，人则惟旧。义著往叶，分珍来裔。庶几与子，终兹不叙。岂如冬夏，寒暑易节。斯诚既者，信不待誓。实望嘉赠，披怀发中。直谅未闻，属致谦冲。投于幽谷，诫之已崇。客过行云，虚其旋风。导以水柔，示以火急。宽猛相济，孰能企及。古人难慕，洪流叵挹。躯小裁博，余将焉袭。翟氏载离，陈张终辱。交以时利，胡能不黩。窃怪吾子，自疑末俗。愧以沙砾，何言金玉。","dynasty":"魏晋","title":"答赵景猷诗"}
{"author":"曹摅","content":"泛舟洛川，济彼黄河。乘流浮荡，倏忽经过。孤柏亭亭，回山峨峨。水卉发藻，陵木扬葩。白芷舒华，绿英垂柯。游鳞交跃，翔鸟相和。俯玩璇濑，仰看琼华。顾想风人，伐檀山阿。存彼鱼人，沧浪之歌。邈邈沦漪，滔滔洪波。大道孔长，人生几何。俟渎之清，徒婴百罗。今我不乐，时将蹉跎。荡心肆志，与物无瑕。欢以卒岁，孰知其他。","dynasty":"魏晋","title":"答赵景猷诗"}
{"author":"曹摅","content":"季耿惟末，孟冬之初。大火颓流，日月其除。嗟我怀人，离群索居。山谷乖错，飞沈异涂。与尔同代，光景永殊。爱而不见，搔首踟蹰。出门仿佯，陟彼城隅。俯察绿水，仰瞻天衢。雍雍和雁，偏偏游凫。感物兴怀，愤思郁纡。修夜悠悠，寂寂闲处。情在心想，中宵寤语。有鸟自南，寄声谢汝。飞鸟难期，徒独延伫。精诚之至。崩城陨霜。韩凡丹青。化为鸳鸯。止必交颈。飞必双翔。愿言与汝。携手同行。情若比目。离如参商，遗梦想象。仿佛晖光。中心郁滞。伊怀永伤。素秋授终，玄节敬御。逝将离征，我整我车。命彼仆夫，驾言北徂。告别津裔，执手歧路。泛舟中流，□□载溯。临河叹逝，眷眷长顾。越登关阻，逾历山川。峻阜隆崇，流水泉泫。旷野冥莽，修涂泯绵。鸟鸣雍雍，木落缤翩。薄寒吹凄，微风交旋。惟时怆尔，悼物恻然。远思遥奕，近念因悁。良夜弗寐，嘉肴弗餐。停驾踟蹰，进路槃桓。心亦何为，顾怀所安。嗟行伊久，慨其永叹。气感异类，诚发心肝。离禽赴衡，偏鸟鸣轩。思如寻萦，莫知其端。古人罔极，今我不爽。愿言所钦，唯子靡两。情存口咏，心意目想。形游神还，身去意往。伫立不见，瞻望佛仿。婉娈西路，遗忧养养。人则惟旧，我好惟新。一日之隔，悠若三春。矧乃于别，越兼二旬。薄暮愁予，思亦终晨。耿耿不寐，媚兹良人。今也亡此，谁与独勤。夕宿路麋，朝发泽滨。良驷蹀足，轻车结轮。替脱俯仰，荏冉时驰。秋来冬及，节变岁移。蓁蓁之叶，漂然去枝。蔽芾丰草，殒其黄萎。无生不化，我心匪亏。眷眷屈生，哀彼乖离。迟迟杨子，哭此路歧。缱绻之情，鄙我人斯。达者无累，内顾何为。","dynasty":"魏晋","title":"答赵景猷诗"}
{"author":"蔡逸","content":"尽日苦征赋，公馀散霁怀。塞云生古厂，宿雨溜悬岩。鸟倦晨犹伏，僧眠午未斋。高人莫相笑，仙尉亦吾侪。","dynasty":"宋代","title":"游圣水寺偶成"}
{"author":"蔡逸","content":"二月春事半，县花无数开。江头连骑行，江雾绍红埃。下马坐清荫，观鱼大江隈。行行历山寺，金碧森楼台。拂石有唐碑，字老生莓苔。缅想古今事，悠然一伤怀。解榼醉泉石，徬徨不忍回。辞径下扁舟，重开賸樽罍。江烟暝川谷，冰轮出崔嵬。水面映金波，流光浮玉杯。荡漾舟渚间，往来恣徘徊。一棹转圆沙，灯火来相催。高歌赋厌厌，会须期再来。","dynasty":"宋代","title":"游圣水兴慈寺"}
{"author":"叶适","content":"识贯事中枢纽，笔开象外精神。传观弓力异常钧。衣我六铢羞问。周后数茎命粒，鲁儒一点芳心。啄残楼老付谁论。谩要睡馀支枕。","dynasty":"宋代","title":"西江月（和李参政）"}
{"author":"叶适","content":"锄荒培薄寺东隈，一种风光百样栽。谁妒眼中无俗物，前花开遍后花开。","dynasty":"宋代","title":"锄荒"}
{"author":"叶适","content":"娶女已为客，参翁又别行。相随小书卷，开读短灯檠。野影晨迷树，天文夜照城。须将远游什，题寄老夫评。","dynasty":"宋代","title":"赠高竹有外侄"}
{"author":"叶适","content":"老衰哭无泪，行叹复坐嗟。荒凉鹤呜村，尚友初萌芽。当时各年少，涉世迷骊騧。中天悬明月，争欲伸手拿。朝语日再昃，夜谈更五檛。君文蚤贵重，蜀锦载胡车。离离三千首，雅正排淫哇。石碑富规制，玉策垂芬葩。简牍尤妙美，一字不可加。笑我自山野，悲君混泥沙。古称骚人穷，留与后代夸。临谁寄音信，已受南台衙。俄然被弹射，翻燎北坞畲。季也守大玉，千里畦稻麻。请登小芙蓉，万仞凌烟霞。兹游隐者事，亦用期屡差。书来病良慰，誓言指春华。秉我乌臼烛，瀹以蒋富茶。那知是绝笔，杨柳空白花。颇疑魂气升，彷佛天之涯。多生註周易，遥认草玄家。","dynasty":"宋代","title":"哀巩仲至"}
{"author":"叶适","content":"玉质金章映海滨，养成天德异凡伦。曾颜窈渺关前圣，管葛粗疎付后人。惆怅穷途三讫癸，吁嗟厄岁再逢寅。送公何物堪将去，留在埋铭石色新。","dynasty":"宋代","title":"安扶待制侍郎徐公挽词二首"}
{"author":"叶适","content":"饮冰那得不醒然，北看成南丑又妍。建策须为万世虑，孤忠亦有一身全。星文忍向生前坠，梦事方从死日传。莫指鸣山归路熟，青林黄叶度年年。","dynasty":"宋代","title":"安扶待制侍郎徐公挽词二首"}
{"author":"叶适","content":"有美一人兮表独，陟彼南山兮伐寒紵。挑灯细缉抽苦心，冰花织成雪为缕。不忧绝技无人学，只愁不堪嫁时著。郑侨吴札今悠悠，争看买笑锦缠头。","dynasty":"宋代","title":"白紵词"}
{"author":"叶适","content":"风沙江上宅，斥卤望中村。密竹元遮径，崇兰早映门。笑谈看磊落，材力可腾掀。谁复知心事，沧波雾雨昏。","dynasty":"宋代","title":"包颙叟挽词二首"}
{"author":"叶适","content":"养志诸郎事，专经永夜残。虽云绿衫易，更觉彩衣难。客散棋奁闭，庭虚酒盎乾。无言慰孤苦，持此问漫漫。","dynasty":"宋代","title":"包颙叟挽词二首"}
{"author":"叶适","content":"王孙生长安仁宅，亲见宣仁靖家国。艰难身后苕水头，举目湖山非旧识。孙儿负土成新阡，手把拱指导皆参。皇天报德无穷年，蟠根翳叶藏云烟。","dynasty":"宋代","title":"报德庵"}
{"author":"叶适","content":"颇聋早谢葛亮辟，少吃善著杨雄书。篱风索索苦瓠晚，山雨重重甘菊疎。今人相轻多匿笑，古人自许堪同调。咀芹嚼藻泮有宫，先生手提终化龙。","dynasty":"宋代","title":"寄柳秘校"}
{"author":"叶适","content":"琅琊初址未完牢，犹倚虚名用我曹。自可全将醒前了，何因偏向醉中逃。艰危未肯当时共，诞逸空传后代高。还有远孙留墓侧，绕亭寒叶夜骚骚。","dynasty":"宋代","title":"寄吕巽伯换酒亭"}
{"author":"叶适","content":"昔时师友尚草创，忆子诸父勤磨砻。春台自令车马绝，桂树未厌铃旗重。侵云切月绛一炬，拥坐排檐青几峰。昔云空洞岂无物，读遍五车江水东。","dynasty":"宋代","title":"寄题朝宗新楼"}
{"author":"叶适","content":"须知两角怒蛙升，即是千寻彩凤鸣。沧海定知伸缩处，君看黄潦漫亏盈。","dynasty":"宋代","title":"寄题骆子高解元蜗室"}
{"author":"叶适","content":"封侯无便乞名山，只许幽人独占闲。若会当时与君意，林泉合在市朝间。","dynasty":"宋代","title":"寄题叶路分与君楼如今若肯从徵召总把三峰乞"}
{"author":"叶适","content":"直南正竦三奇峰，更著东西紫翠中。面面栏干太亲切，要看烟雨澹空蒙。","dynasty":"宋代","title":"寄题叶路分与君楼如今若肯从徵召总把三峰乞"}
{"author":"叶适","content":"投村宿店破鞍鞯，乞盐放酒心拳拳。南荒走遍得痟渴，玉井无藕何由痊。令子名高压苏武，暂来重靓经行处，追思往事空泫然，榜墨尚亲墙壁护。佛幢五丈留衣冠，大书刻记词辛酸。神来正值荔枝熟，神去还愁桂子寒。吁嗟岭民未知礼，因君始拜令颡泚。从今箫鼓祭春秋，福我如生首长稽。","dynasty":"宋代","title":"寄题运使方公祠堂"}
{"author":"叶适","content":"钟君文武随所求，马上檄草兼词头。五兵铸就杀气动，却写三赋祥光流。左逾阴山右绝漠，汉地自厌胡沙恶。圣门历历宫墙深，风乎不知咏归乐。作常虽窄海浪宽，沂水何上八九吞。当年曾点见真趣，推琴难挽由求论。课儿读易夜参五，香烬销沉灯莽卤。东家梦熟几时知，还有渔人叹良苦。","dynasty":"宋代","title":"寄题钟秀才咏归堂"}
{"author":"叶适","content":"十里沧浪绝岸遥，幽人行处有谁招。幸无车马妨来住，买断寒蔬取意挑。","dynasty":"宋代","title":"建会昌桥"}
{"author":"叶适","content":"城中云日如火催，净光行食声转雷。不知何处白蘋起，便有满坐清风来。莫言作楼非急务，翁当运斤儿执锯。待得三间着此风，病叟扶携上楼去。","dynasty":"宋代","title":"净光松风阁"}
{"author":"叶适","content":"白头几度逢重九，方是今年种菊花。衰病自怜何处看，馨香聊向小园夸。讨论摇落生光怪，暖势风霜与丽华。正好行吟君已去，别移秋色付谁家。","dynasty":"宋代","title":"菊花开送徐灵渊"}
{"author":"叶适","content":"蜜满房中金作皮，人家短日挂疎篱。判霜剪露装船去，不唱杨枝唱橘枝。","dynasty":"宋代","title":"橘枝词三首记永嘉风土"}
{"author":"叶适","content":"琥珀银红未是醇，私酤官卖各生春。只消一盏能和气，切莫多杯自害身。","dynasty":"宋代","title":"橘枝词三首记永嘉风土"}
{"author":"叶适","content":"鹤袖貂鞋巾内鸦，吹箫打鼓趁年华。行春以东峥水北，不妨欢乐早还家。","dynasty":"宋代","title":"橘枝词三首记永嘉风土"}
{"author":"叶适","content":"花传春色枝枝到，雨递秋声点点分。","dynasty":"宋代","title":"句"}
{"author":"叶适","content":"不待归来霜后熟，蒸来便作洞庭香。","dynasty":"宋代","title":"句"}
{"author":"叶适","content":"窈窕随塘曲，酸甜在橘中。所欣黄一半，相逐树无穷。习啖成真性，悲歌记土风。惭非美人赠，采摘恣村童。","dynasty":"宋代","title":"看柑"}
{"author":"叶适","content":"上浅难藏梦里身，春花秋草几悲辛。无人为买南山麓，月户风棂作好隣。","dynasty":"宋代","title":"柯君振相别三十余年为言亲丧不能举请赋此诗"}
{"author":"叶适","content":"老夫一编未得妙，颇以书多为世笑。旧友从余不复疑，楼藏万卷犹嫌少。书中之理甚周遍，可惜有眼何时见。管荀褊陋空碍塞，周孔深微常运转。楼东兼水更兼山，四时红翠交飞翻。付与儿孙好门户，光芒应射斗牛间。","dynasty":"宋代","title":"孔复君架楼贮书疏池累石花药环列"}
{"author":"叶适","content":"道义秦城重，声名冀马空。河汾谈圣制，邹鲁振儒风。有学堪经世，无官可效忠。浮云公岂计，吾道自怜穷。","dynasty":"宋代","title":"哭郑丈四首"}
{"author":"叶适","content":"谁谓居今世，无由见古人。事新曾闵上，游世葛怀民。德盛天为侣，慈薰物与春。清风如尚想，犹足洗嚣尘。","dynasty":"宋代","title":"哭郑丈四首"}
{"author":"叶适","content":"插架轴三万，撑肠卷五千。京都通百郡，溟渤汇群川。深浅人随汲，东西意各便。后生无复见，媚学谩跹跹。","dynasty":"宋代","title":"哭郑丈四首"}
{"author":"叶适","content":"忆在诸生列，曾窥太史书。泉蒙烦濬达，槁质费吹嘘。外宅宁成相，生芻早吊闾。临风两行泪，愁绝向輀车。","dynasty":"宋代","title":"哭郑丈四首"}
{"author":"叶适","content":"忆吟诗句与君儿，曾说高宗涕自挥。两地兵休重富乐，百年家活共轻肥。多留萤火明书案，闲看鱼蓑傍钓矶。身内已无尘土僻，霜阡雪坞送将归。","dynasty":"宋代","title":"李处士挽诗"}
{"author":"叶适","content":"尚平接马弟，仿佛记前身。海阔元随浪，山高别领春。难招古渡外，空老夕阳滨。顺怕无生灭，君应了正因。","dynasty":"宋代","title":"林处士挽词"}
{"author":"叶适","content":"杂遝新河市，酸寒处士庐。甘辞鲁穆馈，独著孟轲书。篱坏从儿补，禾荒付客锄。永嘉新有志，莫遣姓名疎。","dynasty":"宋代","title":"林敬之挽词"}
{"author":"叶适","content":"作邑有何好，利民翻害身。怕回湘水月，惊失象台春。暮草已多碧，园花空复新。更嫌莺自语，幽愤不胜陈。","dynasty":"宋代","title":"林签判挽诗"}
{"author":"叶适","content":"与子异州壤，取友四十年。狂心蚤探索，出语乾道前。向来朱建安，拊手笑渊源。小心承父昆，刻意睎回骞。不求垅断登，有路直如弦。计其所不为，敌富逾百千。众骏跨险远，独鹄超眇绵。谓当共骖服，可以争联翩。谁知竟大谬，寸影孤云边。南省无姓名，挽眉自愁煎。家蔬仅掩豆，野蝗来蔽天。过我城西偶，相视各华颠。寒菊已收花，枯吉未回泉。人生寓地上，蚁垤交折旋。中间较得失，区区等浮烟。喜君佳儿侄，放笔追奔川。许身若卧龙，斩蛟透重渊。所虞气力豪，未爱规矩镌。过翁非上肖，奕世始称贤。从今掩蓬荜，同赋归来篇。","dynasty":"宋代","title":"林叔和见访道旧感叹因以为赠"}
{"author":"叶适","content":"穹窿右挽眉，天平左垂鬓。吴人宅沮洳，兹山抑其镇。陡起为表著，突兀数寻仞。樛松颇坚瘦，立石乃荣润。兼有千里陂，杳霭来远韵。宜乎登椒丘。摆落思奋迅。亡王未亡时，绝色馆孤峻。歌声妙欸乃，俎品穷蛤蜃。援琴固停咎，解甲仍转瞬。终归寂寞人，破釜煮枯堇。陈迹不足吊，新缔何劳问。三年姑苏驿，空望此塔近。适当熟食节，暖气无已吝。豪风增春愁，异雪损花信。聊以壮游衍，归受儿女冁。","dynasty":"宋代","title":"灵岩"}
{"author":"叶适","content":"试向遮岩拥壑时，弄弦调轸按前徽。未须写就多情曲，饶与闲云自在飞。","dynasty":"宋代","title":"刘高士自画琴横膝前对云起求诗"}
{"author":"叶适","content":"嗃嗃当年女手缝，一家从此更雍雍。性安於善行无迹，儿自为铭笔有踪。闻说湖清见龙首，还疑墓长羃云峰。哀情变化何级极，留泽凌霄绛绕松。","dynasty":"宋代","title":"刘孺人挽诗"}
{"author":"叶适","content":"汉上洪波不可亲，夔州华发自嫌贫。世间浮想如枯蜡，还向虚空嫁此身。","dynasty":"宋代","title":"刘氏女自誓为尼怜其操者幸助成之"}
{"author":"叶适","content":"外补何多只近州，却於中禁賸淹留。晚参国论非无乐，苦说时难更有愁。天下知心古来少，人间此梦觉应休。自嗟不识鄞江路，清泪因公寄海流。","dynasty":"宋代","title":"楼参政挽词"}
{"author":"叶适","content":"斗杓点翠为此城，四郊环拱来遥青。知君欲览众山小，取砖磨就天上亭。身心合於高处着，万象不语森溱泊。古今月色递浅深，志士可惜虚光阴。","dynasty":"宋代","title":"露星亭"}
{"author":"叶适","content":"鹿鸣著周雅，取士各惟时。永嘉近千载，文物盛於期。贤侯奉明指，荐棘锁秋扉。希宝难聚识，独鉴防群嗤。诚云得之慰，重为失者悲。鄙夫素寡学，已老谩将知。仰欣多材聚，俯愧只影踦。晴霜万里肃，威凤正高飞。朝阳羽翙翙，春梧绿蕤蕤。新荣忌轻觅，苦节誓终期。","dynasty":"宋代","title":"鹿鸣宴诗"}
{"author":"叶适","content":"子阳意高希古人，文如行空无定云。清明未容诗酒污，放旷自许渔樵亲。故园好木日夜长，友逝兄沦不同赏。改绿移红自若何，蹑磴扪萝心独往。我昔迷津经上吕，斗出飞亭压行路。石影参差研匣寒，花阴回薄书奁暮。离家十里山转深，琅玕满地芝成林。竹鸡睡去月当午，闲听孙登长啸音。","dynasty":"宋代","title":"吕子阳辞兰谷家园却就石泉精舍"}
{"author":"叶适","content":"我昔髫年侍此翁，自甘穷僻古人同。道修白业曾先悟，官近青云却未通。庭长嫩蝌新戏雨，径存衰柳旧摇风。世间荣落私情尽，留得清史是至公。","dynasty":"宋代","title":"毛崈夫挽词"}
{"author":"叶适","content":"毛子骂吴曦，蜀山眇孤坟。五老急招聘，延留如大宾。龙分自眠地，蕙帐饶珠蠙。岩花开恨晚，谷鸟鸣行詹。吊古一沉思，千载多逸民。登高一长望，万里皆积云。子勇书印历，忧愤著弥纶。曷不草露布，从容静风尘。低头汲涧曲，煮豆萁为薪。沮溺上之耻，昔贤终贱贫。","dynasty":"宋代","title":"毛希元隐居庐山卧龙瀑"}
{"author":"叶适","content":"岷江诸峰如献酬，岷江潭头绀碧流。不愁水生劝人去，只愁人死送山林。","dynasty":"宋代","title":"岷江愁二首挽陈持中知府郎中嫂恭人"}
{"author":"叶适","content":"谁家双旐扬春波，黑头中郎宰相科。有儿有女后应好，同穴同时今奈何。","dynasty":"宋代","title":"岷江愁二首挽陈持中知府郎中嫂恭人"}
{"author":"叶适","content":"云山尖头海潮涌，九月天雪山叶重。道人高绝但危坐，山魈野虎皆趋拱。住山三载两遭荒，侍者饿损扶参堂。沿村索米未为耻，莫令木鱼化龙钟透水。","dynasty":"宋代","title":"明觉寺"}
{"author":"叶适","content":"一师今何去，天目万丈云。着我粗袈裟，对住大茅君。","dynasty":"宋代","title":"尼童何了诜从道一长老六年一忽舍去莫知所之"}
{"author":"叶适","content":"秦声鸣呜何处村，楚些行欹愁断魂。光风自汎灵划碧，朗月岂受顽云吞。坐具平铺佛叉手，空劫以前人总有。一文全舍绝乘除，得福便过昆仑渠。","dynasty":"宋代","title":"潘文度"}
{"author":"叶适","content":"怀玉湫龙懒心性，六月困眠祈未醒。广文偶来亦同病，买田施食殷勤请。谁知领县春风边，嗔蛟怒鳄腥熏天。须君一念晴雨若，遮莫雇僧输俸钱。","dynasty":"宋代","title":"鄱量董季兴往游怀玉山捐田入寺为民祷雨君既"}
{"author":"叶适","content":"风树秋悲乞暂闲，寿星宵陨几时还。子同房杜经纶地，夫在荀陈伯仲间。恩重七封开表海，行高三美勒名山。犹言未足平生养，看即元台恨莫攀。","dynasty":"宋代","title":"齐国太夫人挽词"}
{"author":"叶适","content":"天下雄诸侯，苏州数一二。都会自昔称，陪京今也贵。奕奕撰重楼，岧岧立平地。虚景混空苍，嚣声收远肆。闉阇虽散阔，栏槛皆堪记。向非土木力，焉能快高视。湖山西南维，江海东北塈。舍缓未为愚，疏达终多智。穷民一宵灯，细巧杂纹织。豪士三春卉，妖丽乱名字。侈甚见精诚，富余轾讲肄。先朝丰豫日，应奉稽古义。花纲飞入汴，石林鬼浮泗。天然造生活，始者行赈施。王公占上腴，邸观角奇致。是邦聚璀璨，四顾尽憔悴。狂风胡误濡足，遗爇等交臂。艰难屡省方，薄遽亏顿置。因循堕和好，挽仰销年岁。翻怜井邑盛，又使编氓匮。颇云鱼虾微，亦已困征税。人生贱苟免，所尚刚强气。呼鹰饱何待，暴虎怒斯易。吁嗟又悒悒，胡为长惴惴。夜闻踏歌喧，激列动哀思。吴俗固捷疾，吴后信蠭利。项梁起雠秦，子弟奋投袂。功成须力到，岂必资黠慧。宁羡鹊居巢，盍如蛉有类。未发忌先闻，因诗良自喟。","dynasty":"宋代","title":"齐云楼"}
{"author":"叶适","content":"送子三为邑，十年嗟往来。谁言债难了，不与命同回。卓鲁终留爱，龚黄岂蔽材。云愁旦暮雪，雪打又添哀。","dynasty":"宋代","title":"钱知县挽词"}
{"author":"叶适","content":"当日先生住一轩，手抄六籍自忘言。至今遗墨如新写，付与楼居四世孙。","dynasty":"宋代","title":"潜经阁"}
{"author":"叶适","content":"宰官不管僧闲事，北秀南能总未亲。说似随缘耿长老，这回住院且由身。","dynasty":"宋代","title":"请推耿住水陆院"}
{"author":"叶适","content":"左司遗事远，介妇古风存。为广添新宅，儒多起旧门。真亭留寿影，云物护山原。我欲攀车别，衰残阻故园。","dynasty":"宋代","title":"丘安人挽诗"}
{"author":"叶适","content":"玉研朱弓不可寻，暖风催绿麦成阴。越山行尽见平野，江上水流无逝音。地跨京师都邑壮，俗兼吴楚智谋深。诏书宽大邦人诵，知有贤侯缓辔临。","dynasty":"宋代","title":"衢州杂兴二首"}
{"author":"叶适","content":"樊梅野雪扫成泥，桃李纷纷照旧蹊。行子束书轻驷马，主人炊蓐候鸣鸡。丰年囹圄荒蓬藋，万里耕桑接町畦。堪笑府儒何用此，只今飘转楚江西。","dynasty":"宋代","title":"衢州杂兴二首"}
{"author":"叶适","content":"浙江大浪如履空，镜湖挟天雨复风。我行独到勾践国，寒溪一溜蜿蜒通。蛰龙已卧潭谷底，湿萤不照蒲苇丛。山林卑陋无桥柏，霸气埋没惟蒿蓬。是时初冬未凝沍，天地苍莽日常暮。涉江芙蓉不复采，缘道野菊谁能顾。饥乌远雁长追随，夜闻悲鸣朝见飞。前村鸡犬护篱落，此复何苦号其栖。自伤憔悴少筋骨，半生逆旅长太息。王家少年未省事，扁舟往来何所自。百年有意存礼乐，一饱未足谋通塞。且能对酒长酣歌，圣贤有命可若何。","dynasty":"宋代","title":"剡豀舟中"}
{"author":"叶适","content":"篙师上滩时，面作石皤样。及其进尺寸，乃在一偃仰。神禹不到地，狂流终播荡。逆顺本天力，人谋不相让。苦战排三军，势压票姚将。身在乱石中，倾覆堪指掌。谁支荷天衢，鼠径断还往。","dynasty":"宋代","title":"上滩"}
{"author":"叶适","content":"应与石渠半，又疑金匮存，晒书天象切，浴砚海光翻。我老行罢读，君材重细论。犹言无一字，大道始归根。","dynasty":"宋代","title":"沈氏书堂"}
{"author":"叶适","content":"诗人冥漠去何许，花鸟相宽不作愁。耆旧只今新语少，九原唤起韦苏州。","dynasty":"宋代","title":"诗悼路钤舍人德久潘公"}
{"author":"叶适","content":"风骚閫域自难亲，随世声名未必真。更远更疎应不在，山谣水语记精神。","dynasty":"宋代","title":"诗悼路钤舍人德久潘公"}
{"author":"叶适","content":"忆昔论诗不自镌，上规雅颂复谁先。此弦合为何人绝，重抚遗编一慨然。","dynasty":"宋代","title":"诗悼路钤舍人德久潘公"}
{"author":"叶适","content":"著蔡羲前识，萧韶舜后音。追回贾谊贬，唤起屈原沉。湘水汀烟阔，梅花署雪深。余行陈迹久，因子一微吟。","dynasty":"宋代","title":"施翔父掌教长沙"}
{"author":"叶适","content":"好泉好石入君庐，雾锁云封地敢居。若挹风光当豪馔，岂同经史作寒菹。庭中蓍老易无过，畹内兰滋诗有余。只此尽知贤圣乐，世閒青紫亦空虚。","dynasty":"宋代","title":"石洞书院"}
{"author":"叶适","content":"喟昔洛门初上石，未久翻遭禁书厄。沈公秘藏百载余，高阁突兀共堆积。万物散聚常横陈，汀花岩草从纷纭。海云化雨龙正起，想象向来悲获麟。","dynasty":"宋代","title":"石经春秋一代奇宝王氏为熙丰学废不用瑞安沈"}
{"author":"叶适","content":"生姜门外山如染，山水娱人岁月长。净社倾城同禊饮，法明阖郭共烧香。","dynasty":"宋代","title":"水心即事六乎兼谢吴民表宣义"}
{"author":"叶适","content":"我久无家今谩归，卖田买宅事交违。填高幫阔为深费，柱涉檐低可厚非。","dynasty":"宋代","title":"水心即事六乎兼谢吴民表宣义"}
{"author":"叶适","content":"虽有莲荷浸屋东，暑烦睡过一陂红。秋来人意稍苏醒，似惜霜前零乱风。","dynasty":"宋代","title":"水心即事六乎兼谢吴民表宣义"}
{"author":"叶适","content":"拒霜旋插花疎疎，甘菊新移日晒枯。花草只今如此在，几时写作会昌图。","dynasty":"宋代","title":"水心即事六乎兼谢吴民表宣义"}
{"author":"叶适","content":"听唱三更啰里论，白旁单桨水心村。潮回再入家家浦，月上远当处处门。","dynasty":"宋代","title":"水心即事六乎兼谢吴民表宣义"}
{"author":"叶适","content":"吴翁肥遁逾七十，朮老芝荒手自锄。惠我篇章成锦字，西邻得伴亦堪书。","dynasty":"宋代","title":"水心即事六乎兼谢吴民表宣义"}
{"author":"叶适","content":"九曲弦歌满巷传，儒林声价有谁先。昔怜少学随翁久，今喜新文信汝贤。删后画前元未圣，南花北叶定谁妍。终期猛进一篙力，透过龙门急水船。","dynasty":"宋代","title":"宋仲方游吴袖文索诗为别"}
{"author":"叶适","content":"翻翻文若秋江生，幽幽诗如寒涧鸣。前岁淹徊下巴峡，今年憔悴出京城。凭问天边五色羽，何事飞来复飞去，昔人但若樊笼悲，岂知此日笼无处。","dynasty":"宋代","title":"送白酆还蜀"}
{"author":"叶适","content":"风雨逍遥地，衙排印簏新。钿车分路阔，宝瑟听歌频。灯市晓侵月，花田晚占春。却过张翰宅，方信有闲人。","dynasty":"宋代","title":"送包通判兼寄滕季度"}
{"author":"叶适","content":"近来诗友东西去，赠子骊驹愧不多。古柳渡头音调别，沧浪闻处夜深歌。","dynasty":"宋代","title":"送鲍宾甫"}
{"author":"叶适","content":"堪叹娲皇六叶孙，直将豪武盖诸昆。黄金散尽身如寄，闲管春风白下门。","dynasty":"宋代","title":"送别李毅高宣教"}
{"author":"叶适","content":"寸步旱黏楫，千里脂染轮。四国严诸侯，江沙渺无津。翁令去何之，绿树羞鬓银。惟应苦吟彻龙室，报以颔珠光比日。","dynasty":"宋代","title":"送蔡梦得"}
{"author":"叶适","content":"鍊尽刚成与物和，峥嵘夜气合清磨。好溪新涨连天绿，近晚无风亦不波。","dynasty":"宋代","title":"送蔡学正"}
{"author":"叶适","content":"彼羙蔡氏子，任也堪将相。唯俦亦异材，朗立万人上。吾尝扣其微，事诣理亦畅。雨露待坚成，风波岂凋丧。醯鸡发浅覆，盐虎背新样。侵寻堕老丑，闟茸屡监当。繁霜生野色，行李正凄怆。恐子复未平，因书寄无恙。","dynasty":"宋代","title":"送蔡子寿"}
{"author":"叶适","content":"怜子昔参江上僚，前功如日鬓萧萧。莫轻小县深谷里，续丝运轸琴方调。薄冰未随野梅结，和风已催山杏发。廋文露巧众术同，一心之纯天与通。","dynasty":"宋代","title":"送蔡子重"}
{"author":"叶适","content":"天台雁荡车接轸，青田又促半潮近。冠岩带壑无俗情，秋干春荑竞时尽。老穷望绝华轩过，其谁幽寻空薜萝。更抽奇笔向云射，破的叠中千鴐鹅。古今文人不多出，元佑惟四建安七。性与天道亦得闻，伊洛寻源未为失。阆风招手游太玄，麻头制尾中兴年。黄金铸印肯轻佩，定把尧舜陈王前。我家罄悬仰见斗，簸君红旗魑魅走。密房焰短夜苦长，雪高冰深去无乡。","dynasty":"宋代","title":"送陈寿老"}
{"author":"叶适","content":"雨洗蝗蝻余，凉生万虐后。今朝江上峰，净失棼雾垢。举觞忻有属，饯我同年友。平居多契阔，远别方嗟咎。大郡得师儒，高文兴孝秀。雍容入儒雅，磨错见琼玖。众儒治六学，厥志存不朽。量空计寻丈，汲海论升斗。因之入簪组，并欲垂篆籀。公才赋超卓，杰立气愈厚。火宿无余烟，果实甘众口。书来幸细评，副此频矫首。","dynasty":"宋代","title":"送陈彦群"}
{"author":"叶适","content":"四十未朝迹，三经绾县章。嫁频知子熟，医老悟身尝。菊趁行时色，梅催到日香。还欣肺气减，中熟变为凉。","dynasty":"宋代","title":"送陈约甫如永丰"}
{"author":"叶适","content":"周子也复可怜人，忧民忧世语转新。繁妒州何巨福，通判乃得陈子云。","dynasty":"宋代","title":"送陈子云通判"}
{"author":"叶适","content":"临餐吐食嗟无余，幽情惨郁时一舒。感君善意过於令，周了辽语良非虚。","dynasty":"宋代","title":"送陈子云通判"}
{"author":"叶适","content":"三月召龙频鼓锣，喜作小雨恨不多。移苗未了君已去，更借后福书归禾。","dynasty":"宋代","title":"送陈子云通判"}
{"author":"叶适","content":"茂苑台高春日明，君颜如花杨柳青。萧条别离风雨外，杨柳自青君貌改。谁知仰天愬天公，三辰五星在心中。老作海头新生簿，蜃气错杂迷西东。去年无禾虽种菽，乞命只指今年熟。家人未可便喜欢，少待上司催结局。","dynasty":"宋代","title":"送程传叟"}
{"author":"叶适","content":"隐侯之郡成公宅，辞流屈注回理窟。前辈渊骞晚凋谢，后进远求蚤超绝。圣朝论士皆公卿，千乘何足留高名。春风无痕万情化，尽付双溪舞雩下。","dynasty":"宋代","title":"送戴汉老"}
{"author":"叶适","content":"质如金石坚，文比锦绣新。利锥亦颖透，大朴终还淳。忆昨慨其离，早合仪朝绅。于今悄复去，奈何犹选人。西风管摇落，黄菊别有春。茫茫九衢内，白汗沾红尘。谁抛连城富，却买径寸珍。世路岂云极，念子行李频。","dynasty":"宋代","title":"送戴料院"}
{"author":"叶适","content":"为爱千竿玉，垂阴似古城。弟兄俱挺立，文献各标名。握粟亲年晚，浮家越浪轻。相期早得意，还伴此君清。","dynasty":"宋代","title":"送戴宣子"}
{"author":"叶适","content":"援引亦未力，声名空复传。终携太平策，还上蜀江船。帆色挂晓月，櫓音穿夕烟。沧波不尽兴，收拾浣花边。","dynasty":"宋代","title":"送邓谏从制干"}
{"author":"叶适","content":"明经六十未收科，自取南官计若何。来岁须将一点霸，浮家今厌百程过。预愁菊蕊行中破，还喜梅花到后多。从古功名致身早，误随陶令晚蹉跎。","dynasty":"宋代","title":"送丁子齐主簿"}
{"author":"叶适","content":"婉娈好少年，忆昨十五余。割慈避父母，逊志亲师儒。已上破荒第，犹勤未见书。平生烟雨外，秋浦荷菼初。属官号高士，议政关惨舒。吟情且勿放，民隐谅少摅。","dynasty":"宋代","title":"送丁子植"}
{"author":"叶适","content":"君今结束归何勇，我独栖迟去不能。江水入冬犹浩荡，风帆逼负合骞腾。相逢论事信徒尔，清坐矢心嗟未曾。想得彭州退公后，夜窗重整照书灯。","dynasty":"宋代","title":"送范文叔知彭州"}
{"author":"叶适","content":"我昔防江之下流，独许蔡子专军谋。未能奏效累丝发，已复负谤丛山丘。小范兵精思虑远，片言坐折群疑满。幕僚无过只论功，登秩荐贤来衮衮。上流蜀接更吴通，桑麻满里炊烟同。鹦鹉洲前长笛晚，黄哀蕲怨何时终。","dynasty":"宋代","title":"送方书记兼简府主"}
{"author":"叶适","content":"我乞来荆州，足未曾出门。明明楚汉迹，莽莽风尘昏。兹复罢著书，梵译专讨论。颓然对白法，诸有不得存。传之京口别，岁暮始穷源。帆张飞动势，缆系栖泊痕。相顾举杯酒，醉极沮漳翻。儒生慕杰气，赤手诛鲸鲲。将军建实垒，寸甓宜自攒。于时雪五尺，遣卒问江干。答言屈大夫，横肆群鱼吞。岂如卫甯蘧，舒卷常温温。闻此重嗟叹，恐堕祸福观。荣禳用国宝，谁能免沉燔。要令德性脩，仍挽江海浑。我今材力尽，拙计东南坤。尚余春秋志，欲执左袵奔。念子独奈何，葺屋补墙藩。梅花一两坼，春意到草根。倘见南枝荣，折寄随惊湍。","dynasty":"宋代","title":"送冯传之"}
{"author":"叶适","content":"细君吁久寂，季弟犹长贫。弃我涉远道，策策伤心神。舍西三亩畲，作急老自耘。稻熟曾未割，归趁秋风新。","dynasty":"宋代","title":"送高仲发"}
{"author":"叶适","content":"数年之留能浩浩，一日之别还草草。念子身名两未遂，令我衰病无一好。古人探道从妙年，今人重耳轻目前。不愁好龙龙不下，只愁爱玉酬石价。","dynasty":"宋代","title":"送葛元城"}
{"author":"叶适","content":"寺暗莓苔深，岁潦雷雹粗。问胡旅穷舍，鑽燧煮莱芜。答云自孩童，蚤识灶下梧。逡巡四十载，翻着火上炉。今昔岂异能，闻见终殊途。德衰嗟教薄，笔退怜词枯。何以充我求，往众归装孤。子文如绣鞶，子行如冰壶。世惟春华玩，尔用秋实餔。去从孔鸾翔，勿受斥鷃呼。","dynasty":"宋代","title":"送龚叔虎"}
{"author":"叶适","content":"花溪初逢日苦短，橘洲重寻意更长。天催鹡鴒玉楼去，潄流不并龙洲旁。春风忽高行旆起，酒尽何如添野水。古来交契看老时，与公安得轻别离。","dynasty":"宋代","title":"送巩仲同"}
{"author":"叶适","content":"雁山削玉上青云，仙侣常游遣俗纷。飞舄可无能少驻，洞箫何幸复亲闻。看取下户恩尤重，宾礼高贤意自欣。忽忆门西贫士宅，蛰雷绕甑黍初饙。","dynasty":"宋代","title":"送郭黄中"}
{"author":"叶适","content":"宅古竹阴晚，书残灯焰稀。深知静者趣，转益宦情微。别殿行催甲，体工坐掩扉。御前清切地，重得荐皇闱。","dynasty":"宋代","title":"送侯居父"}
{"author":"叶适","content":"庭松雪外青，槛梅冰里白。正堪频把玩，何忍骤离拆。我老如蜕蝉，随叶飘重泉。欣君整佩出，直上穹穹天。卓茂冠天下，王祥歌海沂。奉璋承大糦，籲俊迪深知。情胡万难齐，理或不未贯。中道不乃伸，偏质徒受乱。同人当同群，不止同其门。众金炉鞴合，一匠杗桶分。惜民当惜农，不上惜其傭。客主两无怨，政刑会时雍。三年心所亲，临别语甚的。已去宁再逢，怀哉展其力。","dynasty":"宋代","title":"送胡衍道"}
{"author":"叶适","content":"秋旱兼春处处祈，微茫欲雨又还非。汝行恰值此时别，不到为霖不肯归。","dynasty":"宋代","title":"送胡彦思"}
{"author":"叶适","content":"频年寄全吴，廨宇杂营保。前厅久倾压，后舍岌欹倒。常因霖雨后，壁坏不容扫。跳蛙浴漏潴，野穀媚穿杲。以兹违色养，先还媿亲老。低头谩商歌，瞪视豁愁抱。当身良易足，遗后非长道。幸今脩整毕，楹桷正完好。晴窗闲昼永，夜榻初凉早。友朋坐雍雍，燕雀鸣草草。居室君子后，荜门固为宝。矧伊泽国士，败栋威涂潦。缪弃使者属，职思振枯槁。人之所歆羡，未必天能造。卷藏姑罢归，蠹简说刚浩。","dynasty":"宋代","title":"北斋"}
{"author":"叶适","content":"人情无终极，匪陋则求佳。寝处既少安，游燕岂不怀。惟思旧酒务，糟酵茺榛埋。破瓶聚隆垤，新甃连长阶。种竹夹超然，称花绕北斋。及尔风露清，忽感意象谐。幽深容浪蕊，润泽长芳荄。亭亭两高梧，买自娄门街。俟以岁屡寒，窅若万仞崖。吾留能几日，龊龊强安排。方嫌树影瘦，复虑地势{左亻右瓜}。世间香味悦，每与腥羶偕。雅故使郑淆，法语仍进徘。俯同侏儒笑，但恐好恶乖。莫穷有限物，徇此未腐骸。","dynasty":"宋代","title":"北斋"}
{"author":"叶适","content":"并工催作趁春前，又值春归一莞然。新笋顿能长数尺，晚花宽与待明年。回廊寂寂为苔地，后塔阴阴造雨天。坐睡不惊还自觉，鬓须将老到衰边。","dynasty":"宋代","title":"并工"}
{"author":"叶适","content":"不多花卉春长在，粗有田元岁自丰。为问灵龟千岁诀，此中风味许谁同。","dynasty":"宋代","title":"蔡良甫观颐堂"}
{"author":"叶适","content":"总角都鳌头，老生基伏膺。白首参豹尾，后出夸先登。东流看到海，北风忽成冰。茫茫落檐花，穷巷犹短檠。","dynasty":"宋代","title":"蔡尚书挽词二首"}
{"author":"叶适","content":"拨沙得黄金，百鍊写光影。飞行日月上，莹彻肝胆醒。空山惨马鬣，何决重为矿。余哀不浪施，留寄长夜炯。","dynasty":"宋代","title":"蔡尚书挽词二首"}
{"author":"叶适","content":"结佩声名远，怀沙兴托深。惜无长绠系，终使夕阳沉。兰省空频召，桃源不再寻。虽伤有北毁，难减是南金。","dynasty":"宋代","title":"常德郎中林公挽词"}
{"author":"叶适","content":"晨兴诣曹参使驲，传呼趋庭头颈屈。退归阖户胥吏玩，过门掉臂不入室。宅舍空荒转颓漏，驺仆蓝缕常寒乞。此堂岂可更超然，乍可鞅掌中怫郁。每怜庄周齐物论，遣词旷荡违经律。独称松柏受正命，舜何人哉尽伦匹。萍实浮沉江汉远，剑气腾掷牛斗出。招徕凤麟已悠缓，琢磨圭璧强坚密。檐擎自贵竭人力，起倒相因废天质。古今问学满天下，分寸毫厘难细诘。以兹凛凛观万事，口不敢言心自失。今朝幸续省仓米，且以糜煎饱时日。","dynasty":"宋代","title":"超然堂"}
{"author":"叶适","content":"东莱龙川师道起，一时话言犹在耳。我辈勤苦常刳心，后生懒惰自迷已。闻君相取黄帝乡，石简中间稳上梁。搜翘索楚寻旧学，关雎师挚声洋洋。书惟见多在互解，食要良田宜广买。俚翁有语人未知，酱里投盐事终在。君不见衡庐岳麓天与灵，达士必垂千载名。山高海深产奇物，他年古文尾壁出。","dynasty":"宋代","title":"陈伯明建读书堂於内战都岩盖缙缙云最胜特处"}
{"author":"叶适","content":"唤作成亏总雪消，等闲好恶任风飘。齐侯自要乘千驷，颜子何妨饮一瓢。","dynasty":"宋代","title":"陈待制挽诗"}
{"author":"叶适","content":"有客家住宝剑窟，将身自比夜明帘。见我立谈尽肝膈，骇视世俗徒沾沾。千年豪杰供指使，笑挞胡虏如奴钳。嗟予病衰绝少韵，只欲炙背依茅簷。劝子持难复居易，吕梁之舟先历试。焦桐邂逅爨下薪，良玉磋磨庙中器。谁言怒海鲲鲸恶，别有晴川鸥鸟戏。心亨习坎行自孚，安流傥寄相思字。","dynasty":"宋代","title":"送黄竑"}
{"author":"叶适","content":"一双璞玉禀天和，远向东州就琢磨。待得永无痕锓相，莫言功用不须多。","dynasty":"宋代","title":"送黄岩二陈秀才"}
{"author":"叶适","content":"三岭描成翠骨堆，一川罨画绣徘徊。三年尘土无人识，山水虚闲与唤回。","dynasty":"宋代","title":"送惠县丞归阳羡"}
{"author":"叶适","content":"我在水心南岸村，寻常风景不堪论。等於天壤中间住，草醉花迷共记存。","dynasty":"宋代","title":"送惠县丞归阳羡"}
{"author":"叶适","content":"昔子岳阳去，我病不能吟。久抛风烟句，永结江湖心。子今岳阳归，惠我过始觌。日月无蔽亏，空水互摧激。濯足洞庭浦，晞发君山颠。谁惊瘦到骨，所要清为天。蔀家丰屋永新县，象床金簟春风转。提壶未许劝人留，求言待上茅茨殿。","dynasty":"宋代","title":"送蒋少韩"}
{"author":"叶适","content":"盖代才难看独手，众参闻见其来久。流风莫盛元佑时，崛起谁当绍兴后。嗟君探讨穷一生，心通文字难力争。雀啄雪篱阁笔坐，虫吟露草繙书行。已轻富贵须臾尔，万一姓名传野史。只愁垂老绝知音，自送青编满朝市。余之视君尚少年，题玉为珉何所贤。期君更尽未死日，举世不信方知天。","dynasty":"宋代","title":"送李郛"}
{"author":"叶适","content":"东堂质疑匙启钥，西厢坐讲水赴壑。本朝合选经博士，万里那投郡文学。东风吹散石门冰，吴人送去蜀人迎。雪山峨峨大江满，柁楼过之清又清。","dynasty":"宋代","title":"送林孔英"}
{"author":"叶适","content":"弃繻底关吏，文殿射高名。方从媚子引，岂料谗夫倾。京师恩暮降，蜀道险朝升。执手郭西门，恻怆难为情。有山擎空雪，有谷匝底冰。乌乐谩后噪，猿孤定先鸣。汉中王霸地，从古锋镝争。崩摧韩信坛，阙落张鲁营。感子奋衣去，客猛意自轻。笑我老何怯。万里今横行。","dynasty":"宋代","title":"送林退思四川分司茶马干官"}
{"author":"叶适","content":"老我追随亦賸人，研轩标格久成尘。意先远水常趋海，节与修篁自作筠。谏苑旧知欣有信，漆坊新隐叹无邻。梅花应待行时发，野岸山房探得春。","dynasty":"宋代","title":"送林子高"}
{"author":"叶适","content":"群航弭安流，未脱孤帆厄。独板乱横溃，始负众舟责。蛰雷正须时，春雨宜满泽。勇夫攻坚退，智士倒戈获。去年北关路，永叹出处隔。俄掀凤仪雅，缓彼枭搏磔。发覆洗涂糊，召和开褊迫。一日期万年，倏眒展长策。居然西州道，千仞敛归翮。鬓发何用青，肝胆元自白。古圣岂不劳，筑此英俊宅。谁令闭榛莽，回曲用蛮貊。天门昳荡荡，瑶实连蔓摘。种玉如有方，从今空椟索。","dynasty":"宋代","title":"送刘德修"}
{"author":"叶适","content":"许子家住松山边，门开路辟登山巅。千年茂树不改叶，百尺甘井常流泉。堂中悄然人境绝，时有剥啄延臞仙。天下之山皆若此，舍而外求徒丧已。卑能蕴高而为谦，高能生明是为贲。芒鞋价长今安之，撰屦欠伸吾老矣。","dynasty":"宋代","title":"许敬之用余言作松山草堂然游山之意犹未已也申以为箴"}
{"author":"叶适","content":"晋画唐吟老愈奇，堪嗟动转是风机。幸能栩栩形中去，何不蘧蘧梦里归。","dynasty":"宋代","title":"翁常之挽词"}
{"author":"叶适","content":"风雨逍遥地，衙排印簏新。钿车分路阔，宝瑟听歌频。灯市晓侵月，花田晚占春。却过张翰宅，方信有闲人。","dynasty":"宋代","title":"送包通判兼寄滕季度"}
{"author":"叶适","content":"一师今何去，天目万丈云。着我粗袈裟，对住大茅君。","dynasty":"宋代","title":"尼童何了诜从道一长老六年一忽舍去莫知所之"}
{"author":"叶适","content":"吾友赵景明，材绝世不近。疏通无流连，豪俊有细谨。尤精人间事，照见肝隔隐。忽然奋须髯，万事供指准。汉士兴伐胡，唐军业诛镇。久已爱褒封，谁能困嘲摈。四十七年前，时节忧患尽。去作江陵公，风雨结愁愠。昔称长官贵，今叹服劳窘。夜光傥无因，早晦行自引。田园多遁夫，未必抱奇蕴。勉发千钧机，一射强虏殒。","dynasty":"宋代","title":"送赵景明知江陵县"}
{"author":"叶适","content":"蓍蔡羲前识，箫韶舜后音。追回贾谊贬，唤起屈原沈。湘水汀烟阔，梅花署雪深。余行陈迹久，因子一微吟。","dynasty":"宋代","title":"施翔公掌教长沙"}
{"author":"叶适","content":"兄弟同升难，高材自摧角。官多复不记，四载礼南岳。一朝尽室去，菲食遭岁恶。丈夫轩豁意，快紧出鹰鹗。忍事得无惭，信有古人学。建安虽闽壤，桂树美可乐。合抱更连理，丛生荫州郭。岁月历悠长，根株见龈齶。终当作大厦，积功在云壑。尚友如此君，苍天未为薄。","dynasty":"宋代","title":"送郑景元"}
{"author":"叶适","content":"宿觉名未谢，残山今尚存。暂开云外宅，不闭雨中门。麦熟僧常饿，茶枯客谩吞。荒凉自有趣，衰病遣谁言。","dynasty":"宋代","title":"宿觉庵"}
{"author":"叶适","content":"王孙生长安仁宅，亲见宣仁靖家国。艰难身后苕水头，举目湖山非旧识。孙儿负土成新阡，手把拱指导皆参。皇天报德无穷年，蟠根翳叶藏云烟。","dynasty":"宋代","title":"报德庵"}
{"author":"叶适","content":"九曲弦歌满巷传，儒林声价有谁先。昔怜少学随翁久，今喜新文信汝贤。删后画前元未圣，南花北叶定谁妍。终期猛进一篙力，透过龙门急水船。","dynasty":"宋代","title":"宋仲方游吴袖文索诗为别"}
{"author":"叶适","content":"嗃嗃当年女手缝，一家从此更雍雍。性安於善行无迹，儿自为铭笔有踪。闻说湖清见龙首，还疑墓长羃云峰。哀情变化何级极，留泽凌霄绛绕松。","dynasty":"宋代","title":"刘孺人挽诗"}
{"author":"叶适","content":"海阔淮深万里通，吟情浩荡逐春风。却寻斗水龙湫住，裁剪云烟字字工。","dynasty":"宋代","title":"赠通川诗僧肇书记"}
{"author":"叶适","content":"无滩秋水平，有句官曹清。杨柳欲落尽，菊花愁晚生。书多前益智，文古后垂名。功到阔深处，天教勤苦成。","dynasty":"宋代","title":"送赵几道邵武司户"}
{"author":"叶适","content":"我昔髫年侍此翁，自甘穷僻古人同。道修白业曾先悟，官近青云却未通。庭长嫩蝌新戏雨，径存衰柳旧摇风。世间荣落私情尽，留得清史是至公。","dynasty":"宋代","title":"毛崈夫挽词"}
{"author":"叶适","content":"平生王孙忌太康，承家孝友更温良。鸿冥鹄举须言命，桂死兰摧不断香。古有失时堪恨惜，今从亏处取酬偿。佳城况遇朱公子，大旆高牙属令郎。","dynasty":"宋代","title":"赵路分挽词"}
{"author":"叶适","content":"曹子苦心怀百忧，古人远矣思同流。平生未得雄豪力，今日便肯卑微休。麻源洞里琼叶雨，南草市上芦花秋。十年老语为谁了，西望沧江空白头。","dynasty":"宋代","title":"送曹器远"}
{"author":"叶适","content":"临餐吐食嗟无余，幽情惨郁时一舒。感君善意过於令，周了辽语良非虚。","dynasty":"宋代","title":"送陈子云通判"}
{"author":"叶适","content":"为爱千竿玉，垂阴似古城。弟兄俱挺立，文献各标名。握粟亲年晚，浮家越浪轻。相期早得意，还伴此君清。","dynasty":"宋代","title":"送戴宣子"}
{"author":"叶适","content":"质如金石坚，文比锦绣新。利锥亦颖透，大朴终还淳。忆昨慨其离，早合仪朝绅。于今悄复去，奈何犹选人。西风管摇落，黄菊别有春。茫茫九衢内，白汗沾红尘。谁抛连城富，却买径寸珍。世路岂云极，念子行李频。","dynasty":"宋代","title":"送戴料院"}
{"author":"叶适","content":"东来十月黄尘满，霰点霜花总未堪。恰是使君诚意足，带将腊雪赴荆南。","dynasty":"宋代","title":"题阎才元喜雪堂"}
{"author":"叶适","content":"鸜鹆收声避鷅鶹，田家蚕麦已知秋。西湖风物无人供，时有跳鱼入过舟。","dynasty":"宋代","title":"次王道夫舟中韵三首"}
{"author":"叶适","content":"猺啾獠唧闻鸣琴，十指如玉无哀音。应怜听者未洗耳，衡山高兮湘水深。君今幅巾鵷鹭行，切勿着带貔虎傍。软荷刺少离棹短，柝桐花多班露长。","dynasty":"宋代","title":"送叶路分"}
{"author":"叶适","content":"潘君狂甚诗能古，叶子文高世莫惊。何处有田求二顷，向来三月决归耕。","dynasty":"宋代","title":"因在秀州寄王道夫诗三首"}
{"author":"叶适","content":"回飚掩夹浦，势与墨楼颃。连袂上长桥，身弱屡见扛。苟无倾覆忧，恣横未易当。坐定互惊愕，师云乃其常。有时气力雄，驾浪拍此邦。熟风无失舟，小艇来茫茫。始悟寡所谙，论改色据张。衒小以为大，空令事难量。玩变不睹微，亦乖智之方。已矣勿复云，闻钟过石塘。","dynasty":"宋代","title":"再过吴江赠僧了洪"}
{"author":"叶适","content":"东堂质疑匙启钥，西厢坐讲水赴壑。本朝合选经博士，万里那投郡文学。东风吹散石门冰，吴人送去蜀人迎。雪山峨峨大江满，柁楼过之清又清。","dynasty":"宋代","title":"送林孔英"}
{"author":"叶适","content":"浙江大浪如履空，镜湖挟天雨复风。我行独到勾践国，寒溪一溜蜿蜒通。蛰龙已卧潭谷底，湿萤不照蒲苇丛。山林卑陋无桥柏，霸气埋没惟蒿蓬。是时初冬未凝沍，天地苍莽日常暮。涉江芙蓉不复采，缘道野菊谁能顾。饥乌远雁长追随，夜闻悲鸣朝见飞。前村鸡犬护篱落，此复何苦号其栖。自伤憔悴少筋骨，半生逆旅长太息。王家少年未省事，扁舟往来何所自。百年有意存礼乐，一饱未足谋通塞。且能对酒长酣歌，圣贤有命可若何。","dynasty":"宋代","title":"剡豀舟中"}
{"author":"叶适","content":"谁谓居今世，无由见古人。事新曾闵上，游世葛怀民。德盛天为侣，慈薰物与春。清风如尚想，犹足洗嚣尘。","dynasty":"宋代","title":"哭郑丈四首"}
{"author":"叶适","content":"玉质金章映海滨，养成天德异凡伦。曾颜窈渺关前圣，管葛粗疎付后人。惆怅穷途三讫癸，吁嗟厄岁再逢寅。送公何物堪将去，留在埋铭石色新。","dynasty":"宋代","title":"安扶待制侍郎徐公挽词二首"}
{"author":"叶适","content":"风雨逍遥地，衙排印簏新。钿车分路阔，宝瑟听歌频。灯市晓侵月，花田晚占春。却过张翰宅，方信有闲人。","dynasty":"宋代","title":"送包通判兼寄滕季度"}
{"author":"叶适","content":"驯乌得食常好鸣，灵茅无种还自生。魂浮魄散莽何极，耿若有见悲难平。山脉迢迢绣峰住，墓氯腾腾缕云去。鲛人抱宝夜出游，指点今来著亭处。","dynasty":"宋代","title":"著存亭"}
{"author":"叶适","content":"我昔防江之下流，独许蔡子专军谋。未能奏效累丝发，已复负谤丛山丘。小范兵精思虑远，片言坐折群疑满。幕僚无过只论功，登秩荐贤来衮衮。上流蜀接更吴通，桑麻满里炊烟同。鹦鹉洲前长笛晚，黄哀蕲怨何时终。","dynasty":"宋代","title":"送方书记兼简府主"}
{"author":"叶适","content":"自得长官后，邑人诗转工。批书月屡满，觅荐岁常空。柳已如蓝碧，桃元胜锦红。终归剡溪上，举棹谢东风。","dynasty":"宋代","title":"赠吕县丞"}
{"author":"叶适","content":"交游盛处失騑骖，笔砚穷时绾碧蓝。骥超级大国尚能舒骏逸，龟潜终不慕芳甘。寿过捌拾人人羡，恩在乡闾事事事谈。埋没平生无限意，夜深樵唱起溪南。","dynasty":"宋代","title":"曾晦之挽词"}
{"author":"叶适","content":"左方拥崇冈，昔也重嶙峋。自我护樵牧，林光稍敷纷。与菊明疏秋，堕桃照秾春。本求平野立，八荒辩燕秦。终限分寸珠，僧磬通比邻。面墙虽养蒙，意生岂名身。","dynasty":"宋代","title":"改东门出二首其二"}
{"author":"叶适","content":"寿者福之首，中兼典郡来。圣知天上事，磨尽世间材。此傺灵龟往，何方化鹤回。所亲都不恨，有识自兴哀。","dynasty":"宋代","title":"余知府挽诗二首"}
{"author":"叶适","content":"秦声呜呜何处村，楚些行歌愁断魂。光风自汎灵草碧，朗月岂受顽云吞。坐具平铺佛叉手，空劫以前人总有。一文全舍绝乘除，得福便过昆崙渠。","dynasty":"宋代","title":"潘广度"}
{"author":"叶适","content":"东来十月黄尘满，霰点霜花总未堪。恰是使君诚意足，带将腊雪赴荆南。","dynasty":"宋代","title":"题阎才元喜雪堂"}
{"author":"叶适","content":"无滩秋水平，有句官曹清。杨柳欲落尽，菊花愁晚生。书多前益智，文古后垂名。功到阔深处，天教勤苦成。","dynasty":"宋代","title":"送赵几道邵武司户"}
{"author":"叶适","content":"我久无家今谩归，卖田买宅事交违。填高幫阔为深费，柱涉檐低可厚非。","dynasty":"宋代","title":"水心即事六乎兼谢吴民表宣义"}
{"author":"叶适","content":"飞飞下荒村，渺渺集芜城。振衣出虹蜺，覆篑超丘陵。鲁卫百世腴，夷齐万年清。翻然舍我去，东风初涣冰。","dynasty":"宋代","title":"赠二葛友"}
{"author":"叶适","content":"长年官食旅边州，当路知音不自由。荐墨虽圆人已寂，半轮斜月返新丘。","dynasty":"宋代","title":"张总干挽诗"}
{"author":"叶适","content":"贾子好脩士，躬耕鹿岩阿。茂木俯青泉，幽处堪逶迤。有室净棐几，图史参前罗。独能取我语，标榜相巍峨。我语不必记，子意故足多。物之徇外者，迅若横流波。当其一念觉，胼胝驻崩涡。神丸起痿瘵，厚纩还暄和。伦类苟通明，轨辙宁舛讹。但忧所见弱，缭如附松萝。舆薪岂不睹，奈此斤斧何。勿令学高山，所至才献坡。如於众稊稗，收拾同颖禾。虽云善端在，会悼良时过。子先发曹掾，仁义躬濯磨。活人不知数，一善禳众瘥。每识饭牛下，有作甯戚歌。至今乡里敬，墓柏垂霜柯。子质复粹美，藻火兼佩珂。中夜再三叹，警策自诋诃。未合者参辰，已逝者江河。所愿天爵尊，非必贵决科。","dynasty":"宋代","title":"题贾俨不忘室"}
{"author":"叶适","content":"之河绕浦各纡萦，结束楼台稳更清。全与好人修实地，任教流俗趁虚名。儿应自了书林债，泪苦还滋墓柏荣。今岁田荒望周急，乡村忆着倍关情。","dynasty":"宋代","title":"塔头林君挽诗"}
{"author":"叶适","content":"拨沙得黄金，百鍊泻光影。飞行日月上，莹彻肝胆醒。空山惨马鬣，何意重为圹。余哀不浪施，留寄长夜炯。","dynasty":"宋代","title":"蔡尚书挽词二首其二"}
{"author":"叶适","content":"天台雁荡车接轸，青田又促半潮近。冠岩带壑无俗情，秋干春荑竞时尽。老穷望绝华轩过，其谁幽寻空薜萝。更抽奇笔向云射，破的叠中千鴐鹅。古今文人不多出，元佑惟四建安七。性与天道亦得闻，伊洛寻源未为失。阆风招手游太玄，麻头制尾中兴年。黄金铸印肯轻佩，定把尧舜陈王前。我家罄悬仰见斗，簸君红旗魑魅走。密房焰短夜苦长，雪高冰深去无乡。","dynasty":"宋代","title":"送陈寿老"}
{"author":"叶适","content":"米多糠少贺丰登，莲吐双花麦五茎。别有到家呈瑞处，绕篱黄菊向人明。","dynasty":"宋代","title":"送王宗卿"}
{"author":"叶适","content":"寥寥夜角难禁夜，滑滑山鸡只记昏。风景不随人老大，苍松无语对修筠。","dynasty":"宋代","title":"再过云庵"}
{"author":"叶适","content":"百步凿新径，各年开旧池。值此盈月雨，川流漭溟瀰。芜深草色碧，杂卉华众枝。鲂潜警夜跃，鹭起冲晨飞。我老皮骨销，扶行叹逶迟。安得有远志，毕愿藏郊扉。","dynasty":"宋代","title":"改东门出二首"}
{"author":"叶适","content":"心闲误比游丝转，境胜空疑浊焰流。我亦输君闻早觉，醉吟都与句中收。","dynasty":"宋代","title":"读叶子元诗题其后"}
{"author":"叶适","content":"已刻溪西志，潸然泪满袪。轲丧嫌后侈，参养要前余。甫里送锦缆，馆头迎布车。为题枫叶往，虫籀不成书。","dynasty":"宋代","title":"太令人胡氏挽词"}
{"author":"叶适","content":"我病屡穆卜，山人不面谩。常言千日厄，未许一朝安。地上庸医满，天边恶曜攒。归根与复命，自笑此何难。","dynasty":"宋代","title":"题柳山人壁二首"}
{"author":"叶适","content":"稳绊芒鞋尽室行，何曾遣吏向前迎。存斋尽问深深意，只此能存不用名。","dynasty":"宋代","title":"赠蒋知县"}
{"author":"叶适","content":"子美太白常住世，佳人栩栩梦魂通。泻落天河浇汝舌，移来不周盪汝胸。千家锦机一手织，万古战场两峰直。孰南孰雅唤莫前，虚箫浪管吹寒烟。","dynasty":"宋代","title":"题孙季蕃诗"}
{"author":"叶适","content":"城嶂标扆极，谁家特有山。偏怜东崦好，只对北堂閒。动石低檐住，流莺拂槛还。仙关锁琼海，幽梦或时攀。","dynasty":"宋代","title":"周宗夷东山堂"}
{"author":"叶适","content":"乃翁掩亲醵州里，自云先世曾如此。汝今谋葬无置锥，况有满族丧累累。春风未回万山赤，秋霜忽至凋寸碧。鸱鸢利觜魄凛然，闻者应垂最后怜。","dynasty":"宋代","title":"赠林秀才"}
{"author":"叶适","content":"衮衮入蜀者，借公兄弟名。每求归载满，预屏去橐倾。鷃飞虽地控，龙卧常天升。借哉坐时运，久郁时士情。文章何崛奇，冬雷夏增冰。德业又宏济，雉登应牛鸣。已著鼎饪利，不共水火争。我穷未得死，破釜斗粟营。误蒙兼金重，自视一羽轻。唯当刮老眼，云雨看施行。","dynasty":"宋代","title":"寄李季章参政"}
{"author":"叶适","content":"好泉好石入君庐，雾锁云封地敢居。若挹风光当豪馔，岂同经史作寒菹。庭中蓍老易无过，畹内兰滋诗有余。只此尽知贤圣乐，世閒青紫亦空虚。","dynasty":"宋代","title":"石洞书院"}
{"author":"叶适","content":"悒悒西门路，樵歌占晚云。燐迷王弼宅，蒿长孟郊坟。少病怜医错，题书与父分。又言重把笔，兼欲使余闻。","dynasty":"宋代","title":"薛子舒墓"}
{"author":"叶适","content":"兄弟同升难，高材自摧角。官多复不记，四载礼南岳。一朝尽室去，菲食遭岁恶。丈夫轩豁意，快紧出鹰鹗。忍事得无惭，信有古人学。建安虽闽壤，桂树美可乐。合抱更连理，丛生荫州郭。岁月历悠长，根株见龈齶。终当作大厦，积功在云壑。尚友如此君，苍天未为薄。","dynasty":"宋代","title":"送郑景元"}
{"author":"叶适","content":"河济初开府，江淮晚视师。缵戎由子圣，永命独天知。鹤唳空虚警，云生仗自移。上哀何以称，卒代继周时。","dynasty":"宋代","title":"高宗皇帝挽词二首"}
{"author":"叶适","content":"寄来南岳第三藁，穿尺遗珠簇尽花。几度惊教祝融泣，一齐传与尉佗夸。龙鸣自满空中韵，凤咮都无巧后哇。庾信不留何逊往，评君应得当行家。","dynasty":"宋代","title":"题刘潜夫诗什并以将行"}
{"author":"叶适","content":"拒霜旋插花疏疏，甘菊新移日晒枯。花草只今如此在，几时写作会昌图。","dynasty":"宋代","title":"水心即事六首兼谢吴民表宣义其四"}
{"author":"叶适","content":"柯山讷相丑形模，以相获妍如子都。每将气色较官簿，初若搏影终探符。刘公实，升提刑，丘宗卿，加龙图。就中两说最称验，余耳所逮非人诬。汎言心事依劝戒，多假名器烦邀呼。君门九重远万里，求者争道分荣枯。一身暂寄百骸聚，楦彼朱紫谁头颅。子其惜术无浪许，恐负西山之饥夫。","dynasty":"宋代","title":"赠讷相"}
{"author":"叶适","content":"南荡书林长砌萝，碧云鞋底晒庭莎。从今湖海须行遍，眼法虽亲要看多。","dynasty":"宋代","title":"送朱相士朱文昭族孙云得刘碧云相法"}
{"author":"叶适","content":"七峰斜转斗光寒，千仞飞来雁影宽。生怕被君题写尽，更留风景后来看。","dynasty":"宋代","title":"送吕子阳二绝"}
{"author":"叶适","content":"海阔淮深万里通，吟情浩荡逐春风。却寻斗水龙湫住，裁剪云烟字字工。","dynasty":"宋代","title":"赠通川诗僧肇书记"}
{"author":"叶适","content":"总角都鳌头，老生甘服膺。白首参豹尾，后出夸先登。东流看到海，北风忽成冰。茫茫落檐花，穷巷犹短檠。","dynasty":"宋代","title":"蔡尚书挽词二首其一"}
{"author":"叶适","content":"下林百果春自花，屋藏汀阴泉着沙。光风腻雪谁汝惜。繁红蜜翠空欹斜。爱君楼高出江上，百里江山开四向。峻屏森耸远更寒，纹练萦回静犹浪。孤潮夜卷四头来，海门推出冰崔嵬。岂知星河遭映夺，只使鹳雀常惊猜。此村风俗淳且鲁，接树移花今复古。劝君种学化儿孙，不须贮妓呈歌舞。","dynasty":"宋代","title":"月波楼"}
{"author":"叶适","content":"汨罗谩陨离骚经，伊洛源流今更清。自别三年无信息，忽惊一日有铭旌。乾坤未放虚空坏，蛮触犹须事业成。桂树团圆半丘土，春风还许为君荣。","dynasty":"宋代","title":"薛君季常挽词"}
{"author":"叶适","content":"阁老今无地上身，黄麻紫诰两沉沦。虚悬东岭来时月，难挽西山去后春。试割冰鲈犹脆薄，重餐野橘尚甘辛。最怜赵子同心事，相看题封泪染茵。","dynasty":"宋代","title":"直院中书莫公殂往哀痛不成文辄留小诗灵几并"}
{"author":"叶适","content":"质如金石坚，文比锦绣新。利锥亦颖透，大朴终还淳。忆昨慨其离，早合仪朝绅。于今悄复去，奈何犹选人。西风管摇落，黄菊别有春。茫茫九衢内，白汗沾红尘。谁抛连城富，却买径寸珍。世路岂云极，念子行李频。","dynasty":"宋代","title":"送戴料院"}
{"author":"叶适","content":"有志虽身健，开心在岁寒。一时诸老尽，多见大名难。湖海方连旱，瓯闽适少宽。为州人不乏，千万强加餐。","dynasty":"宋代","title":"送郑丈赴建宁五首"}
{"author":"叶适","content":"投村宿店破鞍鞯，乞盐放酒心拳拳。南荒走遍得痟渴，玉井无藕何由痊。令子名高压苏武，暂来重靓经行处，追思往事空泫然，榜墨尚亲墙壁护。佛幢五丈留衣冠，大书刻记词辛酸。神来正值荔枝熟，神去还愁桂子寒。吁嗟岭民未知礼，因君始拜令颡泚。从今箫鼓祭春秋，福我如生首长稽。","dynasty":"宋代","title":"寄题运使方公祠堂"}
{"author":"叶适","content":"谁怜张太守，思职更忧边。濠水中间月，交山尽处天。人应迷往事，我独采遗编。莽莽乾坤里，冥知想慨然。","dynasty":"宋代","title":"冲佑安抚郎中张公挽词"}
{"author":"叶适","content":"膏火无光已累年，欢娱少味是穷边。强吹箫鼓迎乌帽，勾引游人近酒前。","dynasty":"宋代","title":"元夕立春喜晴於是郡人久不出矣"}
{"author":"叶适","content":"九十人稀有，追欢尽橐金。犹嫌儿舞拙，不怕酒行深。寄鮓未垂训，设鸡先赏音。维舟橘花晚，雾雨噀前林。","dynasty":"宋代","title":"詹鲁山解元以寿母求诗"}
{"author":"叶适","content":"自识贤尊熟，常将远到期。忽传千古信，虚抱一生颖。恨菊来何久，愁梅去转迟。应留起春蛰，词落未堪悲。","dynasty":"宋代","title":"赠夏肯甫"}
{"author":"叶适","content":"玩书岩里刻成真，水帘花鬘春复春。一朝敛策去何所，来者对之如古人。美哉骨清神亦爽，西瞻匡庐乐雁荡。满车图画常载行，到处名山留塑像。","dynasty":"宋代","title":"赋董季兴玩书岩"}
{"author":"叶适","content":"岷江诸峰如献酬，岷江潭头绀碧流。不愁水生劝人去，只愁人死送山林。","dynasty":"宋代","title":"岷江愁二首挽陈持中知府郎中嫂恭人"}
{"author":"叶适","content":"自耕不要从人得，知在卢南第几街。吴地于今说佳丽，浙人自昔巧安排。包容花竹春留巷，谢遣蒲荷雪满涯。必想新园名字出，故时台馆半沉埋。","dynasty":"宋代","title":"题王叔范自耕园"}
{"author":"叶适","content":"悒悒西门路，樵歌占晚云。燐迷王弼宅，蒿长孟郊坟。少病怜医错，题书与父分。又言重把笔，兼欲使余闻。","dynasty":"宋代","title":"薛子舒墓"}
{"author":"叶适","content":"虽然一桨匆匆去，也要身宽对好山。新拗蓬窗高似屋，诸峰献状住中间。","dynasty":"宋代","title":"余泛舟不能具舫创为隆蓬加牖户焉"}
{"author":"叶适","content":"鹿鸣著周雅，取士各惟时。永嘉近千载，文物盛於期。贤侯奉明指，荐棘锁秋扉。希宝难聚识，独鉴防群嗤。诚云得之慰，重为失者悲。鄙夫素寡学，已老谩将知。仰欣多材聚，俯愧只影踦。晴霜万里肃，威凤正高飞。朝阳羽翙翙，春梧绿蕤蕤。新荣忌轻觅，苦节誓终期。","dynasty":"宋代","title":"鹿鸣宴诗"}
{"author":"叶适","content":"我久无家今谩归，卖田买宅事交违。填高幫阔为深费，柱涉檐低可厚非。","dynasty":"宋代","title":"水心即事六乎兼谢吴民表宣义"}
{"author":"叶适","content":"自得长官后，邑人诗转工。批书月屡满，觅荐岁常空。柳已如蓝碧，桃元胜锦红。终归剡溪上，举棹谢东风。","dynasty":"宋代","title":"赠吕县丞"}
{"author":"叶适","content":"大心觉也无亏成，小心沤也随灭生。道人常与箒柄行，遇其欻起须扫清。世间亦有无根树，又言朗月当空住。劫尘颠倒不自由，只笑本来无扫处。","dynasty":"宋代","title":"题扫心图"}
{"author":"叶适","content":"诗人冥漠去何许，花鸟相宽不作愁。耆旧只今新语少，九原唤起韦苏州。","dynasty":"宋代","title":"诗悼路钤舍人德久潘公"}
{"author":"叶适","content":"收缨古蜜浦，抱袂生姜门。九九书自註，邀余缀篇端。久衰余学废，弥隐子道尊。时维冬雷数，云雪常昼昏。火把起夜色，丁鞋明齿痕。小邦肥羜闻，虾蛤滥充盘。椒橙失滋味，糁絮劳倾吞。诘朝报家问，剪书徵阿孙。苦陈乡人饥，采蕨啖其根。仓封井花满，淘米安得浑。觅翁如觅父，愿假东飞翰。念之不遑处，喟焉整归鞍。我老澹百虑，身世两莫存。欲私一垅润，岂救大地乾。西城柳遥遥，北寺江漫漫。勿令嗟来死，以慰行路难。","dynasty":"宋代","title":"送吕子阳自永康携所解老子访余留未久其家报"}
{"author":"叶适","content":"风骚阃域自难亲，随世声名未必真。更远更疏应不在，山谣水语记精神。","dynasty":"宋代","title":"诗悼路钤舍人德久潘公三首其二"}
{"author":"叶适","content":"九州大麓标山经，早与天地同垂名。雁荡初传晚唐世，掩抑众岳夸神灵。岂非龙伯所播迁，海水枯竭久乃成。穷皱石怪呈万巧，宛取物似罗千形。阴湫阳岭何恍惚，紫光碧焰长磨萦。夜随王乔玉箫发，晓答矩那金磬清。闻者未到意已倾，往往梦想驱风霆。胡僧犹嫌憩寂寞，便房曲槛频招迎。强扶坠阁接云汉，却补坏壁回丹青。来车去马谩孔总，亭主自住谁为情。","dynasty":"宋代","title":"虎长老修双峰"}
{"author":"叶适","content":"已报西川落那边，倒杯索赌计茫茫。也知汉北餱粮聚，能使江东保障全。","dynasty":"宋代","title":"陈待制挽诗"}
{"author":"叶适","content":"昔年行住偶相同，舍策追羊径未通。只麽空归在何处，一竿红日海门东。","dynasty":"宋代","title":"陈待制挽诗"}
{"author":"叶适","content":"世事从来半局棋，夜眠还有不应时。峙岩桥畔船辞柁，冷水观边花发枝。","dynasty":"宋代","title":"陈待制挽诗"}
{"author":"叶适","content":"生死悲欢地，长嗟付短吟。北门晨鹊趁，西甸晚鸦寻。三品官名重，千年墓色深。广东正思忆，泪激海潮音。","dynasty":"宋代","title":"陈侍郎挽词"}
{"author":"叶适","content":"昔人但抱膝，将军拥和銮。徒知许国易，未信藏身难。功虽愆岁晚，誉已塞世间。今人但拘膝，流俗忌长叹。儒书所不传，群士欲焚删。讥诃致囚箠，一饭不得安。珠玉无先容，松柏有后艰。内窥深深息，仰视冥冥翰。勿要两脾消，且令四体胖。徘徊重徘徊，夜雪埋前山。","dynasty":"宋代","title":"陈同甫抱膝斋二首"}
{"author":"叶适","content":"音骇则难听，问骇则难答。我欲终言之，复恐来蹲沓。培风鹏未高，弱水海不纳。匹夫负独志，经史考离合。手捩二千年，柔条起衰飒。念列傥天回，意大须事匝。偶然不施用，甘尽斋中榻。宁为楚人弓，亡矢任挽踏。莫作隋侯珠，弹射坠埃壒。","dynasty":"宋代","title":"陈同甫抱膝斋二首"}
{"author":"叶适","content":"舍南巷北水同流，稻菽参差各自谋。不料多村能转物，更怜无地与伸头。蛛丝委南架诗愠，鹭羽空陂菡萏愁。好在夜深明月满，人间地下两悠悠。","dynasty":"宋代","title":"陈益谦挽词"}
{"author":"叶适","content":"谁怜张太守，思职更忧边。濠水中间月，交山尽处天。人应迷往事，我独采遗编。莽莽乾坤里，冥知想慨然。","dynasty":"宋代","title":"冲佑安抚郎中张公挽词"}
{"author":"叶适","content":"幽人眇何在，高阁锁重关。梅冷桥边月，菊残篱外山。可怜清绝地，长忆笑谈间。寂寞私盐港，渔樵自往还。","dynasty":"宋代","title":"冲佑大夫鲍公挽词"}
{"author":"叶适","content":"岩蛮宽云灵虬寺，水竹低横处士园。此是蕲州无比好，亦如淛下好山川。","dynasty":"宋代","title":"除夜元日连登烟霏楼"}
{"author":"叶适","content":"穹窿右俛眉，天平左垂鬓。吴人宅沮洳，兹山抑其镇。𨺗起为表著，突兀数寻仞。樛松颇坚瘦，立石乃荣润。兼有千里陂，杳霭来远韵。宜乎登椒丘，摆落思奋迅。吴主未亡时，绝色馆孤峻。歌声妙欸乃，俎品穷蛤蜃。援琴固停晷，解甲仍转瞬。终归寂寞人，破釜煮枯堇。陈迹不足吊，新缔何劳问。三年姑苏驿，空望此塔近。适当熟食节，煖气无已吝。豪风增春愁，异雪损花信。聊以壮游衍，归受儿女冁。","dynasty":"宋代","title":"灵岩"}
{"author":"叶适","content":"平生王孙忘太康，承家孝友更温良。鸿冥鹄举须言命，桂死兰摧不断香。古有失时堪恨惜，从今夸处取酬偿。佳城况遇朱公子，大旆高牙属令郎。","dynasty":"宋代","title":"赵路分挽词"}
{"author":"叶适","content":"试向遮岩拥壑时，弄弦调轸按前徽。未须写就多情曲，饶与闲云自在飞。","dynasty":"宋代","title":"刘高士自画琴横膝前对云起求诗"}
{"author":"叶适","content":"简师诗语特惊人，六反掀腾不动身。说与东家小儿女，涂红染绿未禁春。","dynasty":"宋代","title":"奉酬般若长老"}
{"author":"叶适","content":"笠泽老龟蒙，蛹卧丝自裹。君从莲叶畔，亲领末后语。怜我未得闻，独茧授长绪。因兹服英悟，郁郁副奇许。士于沦胥中，搏手架栏柱。一瓦不漂零，百世保风雨。转圜信无难，灭木犹有惧。高翔要深泳，厚积堪重负。狂波浸三伏，回壑万流阻。旅情方夷犹，霁色待舒吐。樵峰浓黑散，蓼岸微红聚。进舟石门滩，小泊看佳处。","dynasty":"宋代","title":"送陈漫翁"}
{"author":"叶适","content":"谢傅怅何远，羊甥良自嘉。帝乡沉迹显，囹户众缧夸。钓冷客得雪，林疎处士花。衰年怕分手，闲发岸头沙。","dynasty":"宋代","title":"奉送周和录木叔秘监其舅也"}
{"author":"叶适","content":"喟昔洛门初上石，未久翻遭禁书厄。沈公秘藏百载余，高阁突兀共堆积。万物散聚常横陈，汀花岩草从纷纭。海云化雨龙正起，想象向来悲获麟。","dynasty":"宋代","title":"石经春秋一代奇宝王氏为熙丰学废不用瑞安沈"}
{"author":"叶适","content":"昔年行住偶相同，舍策追羊径未通。只麽空归在何处，一竿红日海门东。","dynasty":"宋代","title":"陈待制挽诗"}
{"author":"叶适","content":"质如金石坚，文比锦绣新。利锥亦颖透，大朴终还淳。忆昨慨其离，早合仪朝绅。于今悄复去，奈何犹选人。西风管摇落，黄菊别有春。茫茫九衢内，白汗沾红尘。谁抛连城富，却买径寸珍。世路岂云极，念子行李频。","dynasty":"宋代","title":"送戴料院"}
{"author":"叶适","content":"堂堂人物地行仙，勾漏丹砂信有缘。弹压松篁知暂尔，未庆谢屐久林泉。","dynasty":"宋代","title":"仙坛"}
{"author":"叶适","content":"斗杓点翠为此城，四郊环拱来遥青。知君欲览众山小，取砖磨就天上亭。身心合於高处着，万象不语森溱泊。古今月色递浅深，志士可惜虚光阴。","dynasty":"宋代","title":"露星亭"}
{"author":"叶适","content":"怀玉湫龙懒心性，六月困眠祈未醒。广文偶来亦同病，买田施食殷勤请。谁知领县春风边，嗔蛟怒鳄腥熏天。须君一念晴雨若，遮莫雇僧输俸钱。","dynasty":"宋代","title":"鄱量董季兴往游怀玉山捐田入寺为民祷雨君既"}
{"author":"叶适","content":"自耕不要从人得，知在卢南第几街。吴地于今说佳丽，浙人自昔巧安排。包容花竹春留巷，谢遣蒲荷雪满涯。必想新园名字出，故时台馆半沉埋。","dynasty":"宋代","title":"题王叔范自耕园"}
{"author":"叶适","content":"燕鸿不相须，进趣自求便。余来君其馆，乃复当我饯。一春三月雨，亭树郁雾澱。絮重厄飞杨，花蔫堆紫茜。纵有百壶清，何能一笑遣。为郎昔同甲，四海初会面。凛然抱英特，霜宇抟温霰。雄辞推落笔，一语不可选。重来更纯粹，玉琢金就鍊。汉家阐道术，四达诏群彦。谈经石渠观，会议白虎殿。通方要归宿，立异岂夸衒。子行若微罪，天意委深眷。以其今固辞，可信非始恋。楚势宜绉絺，峡涨难短牵。回舟泊书林，及此未掩卷。","dynasty":"宋代","title":"张氏东园送王恭父得殿字"}
{"author":"叶适","content":"贾子好修士，躬耕鹿岩阿。茂木俯青泉，幽处堪逶迤。有室净棐几，图史参前罗。独能取我语，标榜相巍峨。我语不必记，子意故足多。物之徇外者，迅若横流波。当其一念觉，胼胝驻崩涡。神丸起痿瘵，厚纩还暄和。伦类苟通明，轨辙宁舛讹。但忧所见弱，缭如附松萝。舆薪岂不睹，奈此斤斧何。勿令学高山，所至才献坡。如于众稊稗，收拾同颖禾。虽云善端在，坐悼良时过。子先发曹掾，仁义躬濯磨。活人不知数，一善禳众瘥。每识饭牛下，有作宁戚歌。至今乡里敬，墓柏垂霜柯。子质复粹美，藻火兼佩珂。中夜再三叹，警策自诋诃。未合者参辰，巳逝者江河。所愿天爵尊，非必贵决科。","dynasty":"宋代","title":"题贾俨不忘室"}
{"author":"叶适","content":"秦侨洛寓随南公，新条复欲无开封。亭名若有土断法，郑圃岂在章泉中。旧鱼遥应化龙去，今鱼且复波间住。人为鱼计鱼未知，今乐莫忘昔日悲。","dynasty":"宋代","title":"赵成父筑亭上饶即用东里旧圃榜曰鱼计"}
{"author":"叶适","content":"云山尖头海潮涌，九月天雪山叶重。道人高绝但危坐，山魈野虎皆趋拱。住山三载两遭荒，侍者饿损扶参堂。沿村索米未为耻，莫令木鱼化龙钟透水。","dynasty":"宋代","title":"明觉寺"}
{"author":"叶适","content":"对面吴桥港，西山第一家。有林皆橘树，无水不荷花。竹下晴垂钓，松间雨试茶。更瞻东挂彩，空翠杂朝霞。","dynasty":"宋代","title":"西山"}
{"author":"叶适","content":"老我追随亦賸人，研轩标格久成尘。意先远水常趋海，节与修篁自作筠。谏苑旧知欣有信，漆坊新隐叹无邻。梅花应待行时发，野岸山房探得春。","dynasty":"宋代","title":"送林子高"}
{"author":"叶适","content":"马塍东西花百里，锦云绣雾参差起。长安大车喧广陌，问以马塍云未识。酴醾缚篱金沙墙，薜荔楼阁山茶房。高花何啻千金直，著价不到宜深藏。青鞋翩翩乌鹤袖，严劳引首金蒋后。随园摘蕊煎冻酥，小分移床献春酒。陈通苗傅昔弄兵，此地寂寞狐狸行。圣人有道贲草木，我辈裁花乐太平。知君已於苕水住，尽日櫓声摇上渚。无际沧波蓼自分，有情碧落鸥偏聚。追农风光天漫许，抛掷身世人应怒。君不见南宫载宝回，何如赵子穿花去。","dynasty":"宋代","title":"赵振文在城北厢两月无日不游马塍作歌美之请"}
{"author":"叶适","content":"谁家双旐扬春波，黑头中郎宰相科。有儿有女后应好，同穴同时今奈何。","dynasty":"宋代","title":"岷江愁二首挽陈持中知府郎中嫂恭人"}
{"author":"叶适","content":"吴翁肥遁逾七十，朮老芝荒手自锄。惠我篇章成锦字，西邻得伴亦堪书。","dynasty":"宋代","title":"水心即事六乎兼谢吴民表宣义"}
{"author":"叶适","content":"摧荷秃柳不胜春，脉脉荒堤数过人。我若有材以速化，应钭地巧答天真。","dynasty":"宋代","title":"除夜元日连登烟霏楼"}
{"author":"叶适","content":"徐照名齐贾浪仙，未多诗卷少人看。惜钱嫌贵不催买，忽到鸡林要倍难。","dynasty":"宋代","title":"徐师垕广行家集定价三百"}
{"author":"叶适","content":"怜子昔参江上僚，前功如日鬓萧萧。莫轻小县深谷里，续丝运轸琴方调。薄冰未随野梅结，和风已催山杏发。廋文露巧众术同，一心之纯天与通。","dynasty":"宋代","title":"送蔡子重"}
{"author":"叶适","content":"有志虽身健，开心在岁寒。一时诸老尽，多见大名难。湖海方连旱，瓯闽适少宽。为州人不乏，千万强加餐。","dynasty":"宋代","title":"送郑丈赴建宁五首"}
{"author":"叶适","content":"橐纪听乐心肝尽，拔剑论功目眦豪。鸣鸟不闻千仞远，抟风鹰隼顿能高。","dynasty":"宋代","title":"次王道夫舟中韵三首"}
{"author":"叶适","content":"太学奏文夸第一，国子先生里行立。岭南梅花太枯涩，花岂唤人人底急。炉亭雪深叫孤鸿，传书为愬明光宫。云翻雨覆古来有，不如堂堂金石守。","dynasty":"宋代","title":"送叶任道教授之官静江"}
{"author":"叶适","content":"唤作成亏总雪消，等閒好恶任风飘。齐侯自要乘千驷，颜子何妨饮一瓢。","dynasty":"宋代","title":"陈待制挽诗四首其一"}
{"author":"叶适","content":"篙师上滩时，面作石皤样。及其进尺寸，乃在一偃仰。神禹不到地，狂流终播荡。逆顺本天力，人谋不相让。苦战排三军，势压票姚将。身在乱石中，倾覆堪指掌。谁支荷天衢，鼠径断还往。","dynasty":"宋代","title":"上滩"}
{"author":"叶适","content":"明经六十未收科，自取南官计若何。来岁须将一点霸，浮家今厌百程过。预愁菊蕊行中破，还喜梅花到后多。从古功名致身早，误随陶令晚蹉跎。","dynasty":"宋代","title":"送丁子齐主簿"}
{"author":"叶适","content":"谁谓居今世，无由见古人。事亲曾闵上，游世葛怀民。德盛天为侣，慈薰物与春。清风如尚想，犹足洗嚣尘。","dynasty":"宋代","title":"哭郑丈四首其二"}
{"author":"叶适","content":"篙师上滩时，面作石皤样。及其进尺寸，乃在一偃仰。神禹不到地，狂流终播荡。逆顺本天力，人谋不相让。苦战排三军，势压票姚将。身在乱石中，倾覆堪指掌。谁支荷天衢，鼠径断还往。","dynasty":"宋代","title":"上滩"}
{"author":"叶适","content":"瘴雨蛮烟尽扫清，钓台方轨净无藤。堪怜独立沧江上，不许朱轓更一登。","dynasty":"宋代","title":"薛严州挽词"}
{"author":"叶适","content":"马塍东西花百里，锦云绣雾参差起。长安大车喧广陌，问以马塍云未识。酴醾缚篱金沙墙，薜荔楼阁山茶房。高花何啻千金直，著价不到宜深藏。青鞋翩翩乌鹤袖，严劳引首金蒋后。随园摘蕊煎冻酥，小分移床献春酒。陈通苗傅昔弄兵，此地寂寞狐狸行。圣人有道贲草木，我辈裁花乐太平。知君已於苕水住，尽日櫓声摇上渚。无际沧波蓼自分，有情碧落鸥偏聚。追农风光天漫许，抛掷身世人应怒。君不见南宫载宝回，何如赵子穿花去。","dynasty":"宋代","title":"赵振文在城北厢两月无日不游马塍作歌美之请"}
{"author":"叶适","content":"文昭有贤母，白首教篇章。义并三迁峻，书成百卷长。古今归石室，笔削纪萱堂。鹿扰乌驯处，森森宰树苍。","dynasty":"宋代","title":"朱文昭母杨氏挽词"}
{"author":"叶适","content":"一师今何去，天目万丈云。着我粗袈裟，对住大茅君。","dynasty":"宋代","title":"尼童何了诜从道一长老六年一忽舍去莫知所之"}
{"author":"叶适","content":"纸贵应夸作赋奇，我牛也复咏周诗。长官况自清如水，说与邦人共展眉。","dynasty":"宋代","title":"赠蒋知县"}
{"author":"叶适","content":"曙色熹微已出门，擘浮热眼相旁人。不如睡足朦胧起，留得沉光看本身。","dynasty":"宋代","title":"营师常秉烛为人说气色戏成此绝"}
{"author":"叶适","content":"道义秦城重，声名冀马空。河汾谈圣制，邹鲁振儒风。有学堪经世，无官可效忠。浮云公岂计，吾道自怜穷。","dynasty":"宋代","title":"哭郑丈四首"}
{"author":"叶适","content":"久违曾闵膝前劳，翻得龚黄意外褒。但使亲年多过百，人间一品未为高。","dynasty":"宋代","title":"送王宗卿"}
{"author":"叶适","content":"昔人但抱膝，将军拥和銮。徒知许国易，未信藏身难。功虽愆岁晚，誉已塞世间。今人但拘膝，流俗忌长叹。儒书所不传，群士欲焚删。讥诃致囚箠，一饭不得安。珠玉无先容，松柏有后艰。内窥深深息，仰视冥冥翰。勿要两脾消，且令四体胖。徘徊重徘徊，夜雪埋前山。","dynasty":"宋代","title":"陈同甫抱膝斋二首"}
{"author":"叶适","content":"文昭有贤母，白首教篇章。义并三迁峻，书成百卷长。古今归石室，笔削纪萱堂。鹿扰乌驯处，森森宰树苍。","dynasty":"宋代","title":"朱文昭母杨氏挽词"}
{"author":"叶适","content":"菊苗新擢马兰丛，柳老吹花拂掠空。闻说先生过山去，钓丝无主系东风。","dynasty":"宋代","title":"过叶威仲不值"}
{"author":"叶适","content":"弹九旧是吟边物，珠走钱流义自通。认得徐家生活句，新来栏典讳诗穷。","dynasty":"宋代","title":"薛景石兄弟问诗於徐道晖请使行质以子钱畀之"}
{"author":"叶适","content":"朝纳棂上光，千帙乱抽翻。夜挑窗下明，一字究本源。旧师蚤传习，新友晚闻见。隣里疎聚头，江海勤会面。勿爱好鸟羽，勿玩芳对林。书亦且置之，独自观此心。东京未生前，寂寂已死后。万变随云浮，朗月信中彀。保物粲陈列，所从定何时。孔颜虽去远，闻道命如丝。白屋无怨难，朱门不骄易。每留先人朴，不忝素士志。雁荡袅长麓，南北峙两门。委和被多稼，永祚延余昆。红绿修岸容，冰雪净空界。蕙转兰亦回，谁赋书房外。","dynasty":"宋代","title":"丁氏东屿书房"}
{"author":"叶适","content":"分飧人所能，多至踰万亿。一朝可趣具，寒暑三十易。古之轑釜者，其始盖未惜。怀哉西方士，义重见寡特。招呼几州氓，岁岁青蔬食。雷声匕箸动，云涌床座窄。昔我手行粥，今也愆膂力。忆汝身自孩，又抱儿子吃。岂有不足叹，幸无嗟来色。天为产厥孙，文射最高策。劳君太史令，乞彼峨眉伯。出处善知时，教训陶美泽。筑堂事遗像，雅颂镌众墨。我歌则后矣，猗欤缀周什。","dynasty":"宋代","title":"题李君亮义槩堂"}
{"author":"叶适","content":"火养经年汞未收，病身还向急时求。道人别觅安炉地，今夜潮平下馆头。","dynasty":"宋代","title":"众议留李师炼丹既而不果"}
{"author":"叶适","content":"曹子苦心怀百忧，古人远矣思同流。平生未得雄豪力，今日便肯卑微休。麻源洞里琼叶雨，南草市上芦花秋。十年老语为谁了，西望沧江空白头。","dynasty":"宋代","title":"送曹器远"}
{"author":"叶适","content":"东堂质疑匙启钥，西厢坐讲水赴壑。本朝合选经博士，万里那投郡文学。东风吹散石门冰，吴人送去蜀人迎。雪山峨峨大江满，柁楼过之清又清。","dynasty":"宋代","title":"送林孔英"}
{"author":"叶适","content":"数年之留能浩浩，一日之别还草草。念子身名两未遂，令我衰病无一好。古人探道从妙年，今人重耳轻目前。不愁好龙龙不下，只愁爱玉酬石价。","dynasty":"宋代","title":"送葛元城"}
{"author":"叶适","content":"感格谁如汪仲举，步虚未了龙来语。会稽秦望都洗清，越人唤作提刑雨。我惭老惰无精勤，累月唤龙龙不闻。水南早禾贪结实，一夕烂死为泥尘。","dynasty":"宋代","title":"和汪提刑祈雨"}
{"author":"叶适","content":"容成堂上光华别，谢客岩前意象闲。身到三台良未满，年添九老定谁悭。高期落落尘嚣外，苦论喧喧醉梦间。我欲为公深着语，桂林芝树不同删。","dynasty":"宋代","title":"许相松挽词二首"}
{"author":"叶适","content":"感格谁知汪仲举，步虚未了龙来语。会稽秦望都洗清，越人唤作提刑雨。我惭老惰无精勤，累月唤龙龙不闻。水南早禾贪结实，一夕烂死为泥尘。","dynasty":"宋代","title":"和汪提刑祈雨"}
{"author":"叶适","content":"我乞来荆州，足未曾出门。明明楚汉迹，莽莽风尘昏。兹复罢著书，梵译专讨论。颓然对白法，诸有不得存。傅之京口别，岁暮始穷源。帆张飞动势，缆系栖泊痕。相顾举杯酒，醉极沮漳翻。儒生慕杰气，赤手诛鲸鲲。将军建实垒，寸甓宜自攒。于时雪五尺，遣卒问江干。答言屈大夫，横肆群鱼吞。岂如卫宁蘧，舒卷常温温。闻此重嗟叹，恐堕祸福观。荣禳用国宝，谁能免沈燔。要令德性修，乃挽江海浑。我今材力尽，拙计东南坤。尚馀春秋志，欲执左衽奔。念子独奈何，葺屋补墙藩。梅花一两拆，春意到草根。倘见南枝荣，折寄随惊湍。","dynasty":"宋代","title":"送冯傅之"}
{"author":"叶适","content":"并工催作趁春前，又值春归一莞然。新笋顿能长数尺，晚花宽与待明年。回廊寂寂为苔地，后塔阴阴造雨天。坐睡不惊还自觉，鬓须将老到衰边。","dynasty":"宋代","title":"并工"}
{"author":"叶适","content":"壁上陋室铭，门我剪茅亭。小市鱼虾散寂寂，大江风浪来冥冥。郭翁虽老犹貌泽，腹贮今古心和平。只应独将笏拄颊，清坐都不挂毫发。何必随逐栏头奴，日招税钱三万亿。前灵运，后延年，桑麻旧国常苑然。城颓路阙总令好，不知於人安稳否。","dynasty":"宋代","title":"登北务后江亭赠郭希吕"}
{"author":"叶适","content":"昔年行住偶相同，舍策追羊径未通。只麽空归在何处，一竿红日海门东。","dynasty":"宋代","title":"陈待制挽诗"}
{"author":"叶适","content":"马塍东西花百里，锦云绣雾参差起。长安大车喧广陌，问以马塍云未识。酴醾缚篱金沙墙，薜荔楼阁山茶房。高花何啻千金直，著价不到宜深藏。青鞋翩翩乌鹤袖，严劳引首金蒋后。随园摘蕊煎冻酥，小分移床献春酒。陈通苗傅昔弄兵，此地寂寞狐狸行。圣人有道贲草木，我辈裁花乐太平。知君已於苕水住，尽日櫓声摇上渚。无际沧波蓼自分，有情碧落鸥偏聚。追农风光天漫许，抛掷身世人应怒。君不见南宫载宝回，何如赵子穿花去。","dynasty":"宋代","title":"赵振文在城北厢两月无日不游马塍作歌美之请"}
{"author":"叶适","content":"每携瘦竹身长隐，忽引文藤令颇严。闻道将军如郤縠，不妨幕府有陶潜。江当阔处水新涨，春到极头花倍添。未有羽书吟自好，全提白下入诗奁。","dynasty":"宋代","title":"送潘德久"}
{"author":"叶适","content":"我昔防江之下流，独许蔡子专军谋。未能奏效累丝发，已复负谤丛山丘。小范兵精思虑远，片言坐折群疑满。幕僚无过只论功，登秩荐贤来衮衮。上流蜀接更吴通，桑麻满里炊烟同。鹦鹉洲前长笛晚，黄哀蕲怨何时终。","dynasty":"宋代","title":"送方书记兼简府主"}
{"author":"叶适","content":"玉质金章映海滨，养成天德异凡伦。曾颜窈渺关前圣，管葛粗疎付后人。惆怅穷途三讫癸，吁嗟厄岁再逢寅。送公何物堪将去，留在埋铭石色新。","dynasty":"宋代","title":"安扶待制侍郎徐公挽词二首"}
{"author":"叶适","content":"著蔡羲前识，萧韶舜后音。追回贾谊贬，唤起屈原沉。湘水汀烟阔，梅花署雪深。余行陈迹久，因子一微吟。","dynasty":"宋代","title":"施翔父掌教长沙"}
{"author":"叶适","content":"桃湖避秦之远孙，绕湖桃叶遮桃根。父子声名动场屋，绿衫手板桃花村。相随入南访灵迹，九日山重海深碧。韩公文高大册印，秦系诗清小砖刻。我已衰残书不成，有语安能为重轻。子今自出琼瑰句，南伯南侯倒屐迎。","dynasty":"宋代","title":"送徐景大"}
{"author":"叶适","content":"隐侯之郡成公宅，辞流屈注回理窟。前辈渊骞晚凋谢，后进远求蚤超绝。圣朝论士皆公卿，千乘何足留高名。春风无痕万情化，尽付双溪舞雩下。","dynasty":"宋代","title":"送戴汉老"}
{"author":"叶适","content":"旧读凯歌追小雅，近看羽檄过西京。中兴文字须公等，容我春山带犊耕。","dynasty":"宋代","title":"次王道夫舟中韵三首其三"}
{"author":"叶适","content":"江东文士称数人，宝冠霞佩朝灵君。卢敖善游指天去，吕望应招离海滨。有书不止问无恙，平生怀抱陈案上。会看作意鸣朝阳，阴狐夜短空惆怅。","dynasty":"宋代","title":"和答徐斯远兼简赵昌甫韩仲正"}
{"author":"叶适","content":"平林常榧啖俚蛮，玉山之产升金盘。其中一树断崖立，石乳荫根多岁寒。形嫌蜂儿尚粗率，味嫌蜂儿少标律。昔人取急欲高比，今我细论下匹。世间异物难并兼，百年不许赢栽添。余某何为满地涩，荔子正复漫天甜。浮云变化嗟俯仰，灵芝醴泉成独往。后来空向玉山求，坐对蜂儿还想象。","dynasty":"宋代","title":"蜂儿榧歌"}
{"author":"叶适","content":"苍崖有顶我为庐，日君月妃崖十趋。梳风洗雨耳目醒，玉帝诏许瞻宸居。周公仲尼在左右，勘点六籍开凡愚。曾经秦祸多散阙，郑笺毛传悲纷如。精神感通若亲授，损益殷夏还其初。忆君低回校天禄，高论自遣陈言锄。况今卓绝离人境，妙悟岂可常情拘。飘零繁疑梦魂到，戃慌忽堕西南书。韩吕之相以类聚，程张之师以道俱。业调甘酸嗜秦炙，肯逐象罔迷玄珠。分明愤发贯篇首，端的镂写传吾徒。乃知山中新所得，慢简闲编皆弃馀。修林远岭秋映蔽，浓花近院春扶疎。彫胡已馈豆迁静，黄独未斸筐篮孤。垂竿桐江笑短弱，负鼎莘野嫌豪粗。岷峨崔嵬留后拒，滟澦突兀催前驱。莫嗔猿鹤不解事，与民由之诚丈夫。","dynasty":"宋代","title":"魏华甫鹤山书院"}
{"author":"叶适","content":"玉研朱兮不可寻，暖风催绿麦成阴。越山行尽见平野，江上水流无逝音。地跨京师都邑壮，俗兼吴楚智谋深。诏书宽大邦人诵，知有贤侯绥辔临。","dynasty":"宋代","title":"衢州杂兴二首其一"}
{"author":"叶适","content":"少年尝苦节，从我北城隈。丽日明文苑，繁星让斗魁。垂垂绿绶晚，冉冉白丝催。更菲游仙去，鲸波秦凯回。","dynasty":"宋代","title":"送刘几道惠安尉"}
{"author":"叶适","content":"蔡家五千卷，藏向石庵中。讲诵今几日，飘零随陨风。隔垣孤响度，别井暗泉通。安得无爻象，与将吾道东。","dynasty":"宋代","title":"赠蔡茂材贯之子与"}
{"author":"叶适","content":"昔从东莱吕太史，秋夜共住明招山。正见谷中孤月出，倒影挼碎长林间。凭师记此无尽意，满扫一方相并闲。","dynasty":"宋代","title":"月谷"}
{"author":"叶适","content":"尚平接马弟，仿佛记前身。海阔元随浪，山高别领春。难招古渡外，空老夕阳滨。顺怕无生灭，君应了正因。","dynasty":"宋代","title":"林处士挽词"}
{"author":"叶适","content":"岩岩萧太傅，謇謇郑尚书。可惜流光晚，翻无急诏除。交情梅蕊尽，哀意柳芽疏。只有安江满，长涵夜月虚。","dynasty":"宋代","title":"戴肖望挽词二首其一"}
{"author":"叶适","content":"穹窿右挽眉，天平左垂鬓。吴人宅沮洳，兹山抑其镇。陡起为表著，突兀数寻仞。樛松颇坚瘦，立石乃荣润。兼有千里陂，杳霭来远韵。宜乎登椒丘。摆落思奋迅。亡王未亡时，绝色馆孤峻。歌声妙欸乃，俎品穷蛤蜃。援琴固停咎，解甲仍转瞬。终归寂寞人，破釜煮枯堇。陈迹不足吊，新缔何劳问。三年姑苏驿，空望此塔近。适当熟食节，暖气无已吝。豪风增春愁，异雪损花信。聊以壮游衍，归受儿女冁。","dynasty":"宋代","title":"灵岩"}
{"author":"叶适","content":"质如金石坚，文比锦绣新。利锥亦颖透，大朴终还淳。忆昨慨其离，早合仪朝绅。于今悄复去，奈何犹选人。西风管摇落，黄菊别有春。茫茫九衢内，白汗沾红尘。谁抛连城富，却买径寸珍。世路岂云极，念子行李频。","dynasty":"宋代","title":"送戴料院"}
{"author":"叶适","content":"十夜茅檐宿冻云，商量送腊又迎春。并将束苇熏天焰，回得阳和捧日轮。","dynasty":"宋代","title":"元夕立春喜晴於是郡人久不出矣"}
{"author":"叶适","content":"花溪初逢日苦短，橘洲重寻意更长。天催鹡鴒玉楼去，潄流不并龙洲旁。春风忽高行旆起，酒尽何如添野水。古来交契看老时，与公安得轻别离。","dynasty":"宋代","title":"送巩仲同"}
{"author":"叶适","content":"我乞来荆州，足未曾出门。明明楚汉迹，莽莽风尘昏。兹复罢著书，梵译专讨论。颓然对白法，诸有不得存。传之京口别，岁暮始穷源。帆张飞动势，缆系栖泊痕。相顾举杯酒，醉极沮漳翻。儒生慕杰气，赤手诛鲸鲲。将军建实垒，寸甓宜自攒。于时雪五尺，遣卒问江干。答言屈大夫，横肆群鱼吞。岂如卫甯蘧，舒卷常温温。闻此重嗟叹，恐堕祸福观。荣禳用国宝，谁能免沉燔。要令德性脩，仍挽江海浑。我今材力尽，拙计东南坤。尚余春秋志，欲执左袵奔。念子独奈何，葺屋补墙藩。梅花一两坼，春意到草根。倘见南枝荣，折寄随惊湍。","dynasty":"宋代","title":"送冯传之"}
{"author":"叶适","content":"玉研朱弓不可寻，暖风催绿麦成阴。越山行尽见平野，江上水流无逝音。地跨京师都邑壮，俗兼吴楚智谋深。诏书宽大邦人诵，知有贤侯缓辔临。","dynasty":"宋代","title":"衢州杂兴二首"}
{"author":"叶适","content":"好花移买自嫌贫，浪蕊空多未许春。放出江边无数橘，半黄半绿恼骚人。","dynasty":"宋代","title":"送吕子阳二绝"}
{"author":"叶适","content":"晞发沧浪上，滩声近广骚。绿围齐长柳，红糁半含桃。欲寡堪增寿，闲多更养高。佳哉凤凰垅，悲甚付乌号。","dynasty":"宋代","title":"何参政挽歌"}
{"author":"叶适","content":"周子百未遇，有儿慰眼前。敢夸村调别，自喜禀赋全。其守过老苍，其行通变权。共看成蚤负，何意夭初年。汝昔透胞强，冲风著筋挛。和丹和乳嚥，煨附加盐煎。所投烈药尽，始获奇痾痊。隋和绝代宾，气命百分怜。问汝今何之，幻影来无缘。不许斧执捉，坏灭同埃烟。此悲信无益，此爱倍难捐。不见赵几道，泣泪迸幽泉。不见孟良甫，叫吻聒穹天。汝斧自为铭，志欲金石传。兼求我诗去，刻在墓门边。","dynasty":"宋代","title":"周纯臣子去病淑慧而短折赋以哀之"}
{"author":"叶适","content":"櫜弓听乐心肝尽，拔剑论功目眦豪。鸣鸟不闻千仞远，抟风鹰隼顿能高。","dynasty":"宋代","title":"次王道夫舟中韵三首其二"}
{"author":"叶适","content":"九曲弦歌满巷传，儒林声价有谁先。昔怜少学随翁久，今喜新文信汝贤。删后画前元未圣，南花北叶定谁妍。终期猛进一篙力，透过龙门急水船。","dynasty":"宋代","title":"宋仲方游吴袖文索诗为别"}
{"author":"叶适","content":"雨洗蝗蝻馀，凉生疠疟后。今朝江上峰，净失棼雾垢。举觞忻有嘱，饯我同年友。平居多契阔，远别方嗟咎。大郡得师儒，高文兴孝秀。雍容入儒雅，磨错见琼玖。众儒治六学，厥志存不朽。量空计寻丈，汲海论升斗。因之入簪组，并欲垂篆籀。公才赋超卓，杰立气愈厚。火宿无馀烟，果实甘众口。书来幸细评，副此频矫首。","dynasty":"宋代","title":"送陈彦群"}
{"author":"叶适","content":"摧荷秃柳不胜春，脉脉荒堤数过人。我若有材以速化，应钭地巧答天真。","dynasty":"宋代","title":"除夜元日连登烟霏楼"}
{"author":"叶适","content":"外德欲晦，面目自蔽。内德欲耀，肝胆毕照。二法相除，我则有余。穆如清风，用之不穷。","dynasty":"宋代","title":"题人扇"}
{"author":"叶适","content":"九十人稀有，追欢尽橐金。犹嫌儿舞拙，不怕酒行深。寄鮓未垂训，设鸡先赏音。维舟橘花晚，雾雨噀前林。","dynasty":"宋代","title":"詹鲁山解元以寿母求诗"}
{"author":"叶适","content":"左司遗事远，介妇古风存。为广添新宅，儒多起旧门。真亭留寿影，云物护山原。我欲攀车别，衰残阻故园。","dynasty":"宋代","title":"丘安人挽诗"}
{"author":"叶适","content":"夏至老秧含寸荑，平田回回不敢犁。群农无计相聚泣，欲将泪点和乾泥。祠山今古同一敬，签封分明指休证。传言杯珓三日期，注绠翻车连晓暝。龙神波后何惨怆，昔睡今醒喜萧爽。人云天上行水曹，取此化权如反掌。浙河以东尽淮壖，哀哉震泽几为原。愿王顿首玉帝前，请赐此雨周无偏。","dynasty":"宋代","title":"祷雨题张王庙"}
{"author":"叶适","content":"乃翁掩亲醵州里，自云先世曾如此。汝今谋葬无置锥，况有满族丧累累。春风未回万山赤，秋霜忽至凋寸碧。鸱鸢利觜魄凛然，闻者应垂最后怜。","dynasty":"宋代","title":"赠林秀才"}
{"author":"叶适","content":"杂遝新河市，酸寒处士庐。甘辞鲁穆馈，独著孟轲书。篱坏从儿补，禾荒付客锄。永嘉新有志，莫遣姓名疎。","dynasty":"宋代","title":"林敬之挽词"}
{"author":"叶适","content":"鹿鸣著周雅，取士各惟时。永嘉近千载，文物盛於期。贤侯奉明指，荐棘锁秋扉。希宝难聚识，独鉴防群嗤。诚云得之慰，重为失者悲。鄙夫素寡学，已老谩将知。仰欣多材聚，俯愧只影踦。晴霜万里肃，威凤正高飞。朝阳羽翙翙，春梧绿蕤蕤。新荣忌轻觅，苦节誓终期。","dynasty":"宋代","title":"鹿鸣宴诗"}
{"author":"叶适","content":"菊苗新擢马兰丛，柳老吹花拂掠空。闻说先生过山去，钓丝无主系东风。","dynasty":"宋代","title":"过叶威仲不值"}
{"author":"叶适","content":"怒涨争茅竹，安流节斗门。行苗存水则，缩板护河源。士李昔陈义，守奚能听言。便当生庙食，禾熟赛鸡豚。","dynasty":"宋代","title":"赠李秀才顺之"}
{"author":"叶适","content":"总角都鳌头，老生甘服膺。白首参豹尾，后出夸先登。东流看到海，北风忽成冰。茫茫落檐花，穷巷犹短檠。","dynasty":"宋代","title":"蔡尚书挽词二首其一"}
{"author":"叶适","content":"鹤袖貂鞋巾内鸦，吹箫打鼓趁年华。行春以东峥水北，不妨欢乐早还家。","dynasty":"宋代","title":"橘枝词三首记永嘉风土"}
{"author":"叶适","content":"弹九旧是吟边物，珠走钱流义自通。认得徐家生活句，新来栏典讳诗穷。","dynasty":"宋代","title":"薛景石兄弟问诗於徐道晖请使行质以子钱畀之"}
{"author":"叶适","content":"摧荷秃柳不胜春，脉脉荒堤数过人。我若有材以速化，应钭地巧答天真。","dynasty":"宋代","title":"除夜元日连登烟霏楼"}
{"author":"叶适","content":"鸜鹆收声避鷅鶹，田家蚕麦已知秋。西湖风物无人供，时有跳鱼入过舟。","dynasty":"宋代","title":"次王道夫舟中韵三首"}
{"author":"叶适","content":"橐纪听乐心肝尽，拔剑论功目眦豪。鸣鸟不闻千仞远，抟风鹰隼顿能高。","dynasty":"宋代","title":"次王道夫舟中韵三首"}
{"author":"叶适","content":"旧读恺歌追小雅，近看羽檄过西京。中兴文字须公等，容我春山带犊耕。","dynasty":"宋代","title":"次王道夫舟中韵三首"}
{"author":"叶适","content":"塞户低眠畏北风，诗来唤起自江东。林迷久已随牲鹿，磐止何曾有渐鸿。常日锥刀希楚富，千年向椠讳丘穷。莫将新意翻棋局，一等成亏付国工。","dynasty":"宋代","title":"次韵韩仲止"}
{"author":"叶适","content":"绕湖秋色去茫茫，塔立峰端表自强。因上岧峣览吴越，逆从开闢数羲竽。暖风驻帽严公会，早闰勾花绊客觞。闲支陶潜玩幽独，可怜车马共谁忙。","dynasty":"宋代","title":"次韵喻叔奇九日"}
{"author":"叶适","content":"喜槌恨不投淮流，复传侯挚能校谋。四州卧龙出长算，朝汎清洛暮营丘。禹迹芒芒草莱远，滓边正在耕耘满。中庭雅歌自有节，岂效夷声催煞衮。北平渐车淖不通，白檀可越时未同。待公刻就燕然颂，我亦严驾期无终。","dynasty":"宋代","title":"答李制置"}
{"author":"叶适","content":"缫藉知良玉，虀盐是大儒。单传合上相，小却但尚书。蠹简同归处，遗簪任翳如。西风好溪雨，涨泪湿涂芻。","dynasty":"宋代","title":"待制汤公挽词"}
{"author":"叶适","content":"可怕阴阳恶，还惊日月遒。终成埋璧去，不作坐禅留。雨洗一箪净，风翻千橘愁。门前系船橛，宿鸟漫嘀啾。","dynasty":"宋代","title":"待制中书舍人陈公之亡以山宅须利既迁殡而未"}
{"author":"叶适","content":"嗟我与公同澹泊，一生一死又凄凉。经纶传世止於此，老病着身行自当。挂壁断弦从别调，拂天进驻水渡新。暮春未有风雩伴，且合遗编住冢傍。","dynasty":"宋代","title":"待制中书舍人陈公之亡以山宅须利既迁殡而未"}
{"author":"叶适","content":"贾子好脩士，躬耕鹿岩阿。茂木俯青泉，幽处堪逶迤。有室净棐几，图史参前罗。独能取我语，标榜相巍峨。我语不必记，子意故足多。物之徇外者，迅若横流波。当其一念觉，胼胝驻崩涡。神丸起痿瘵，厚纩还暄和。伦类苟通明，轨辙宁舛讹。但忧所见弱，缭如附松萝。舆薪岂不睹，奈此斤斧何。勿令学高山，所至才献坡。如於众稊稗，收拾同颖禾。虽云善端在，会悼良时过。子先发曹掾，仁义躬濯磨。活人不知数，一善禳众瘥。每识饭牛下，有作甯戚歌。至今乡里敬，墓柏垂霜柯。子质复粹美，藻火兼佩珂。中夜再三叹，警策自诋诃。未合者参辰，已逝者江河。所愿天爵尊，非必贵决科。","dynasty":"宋代","title":"题贾俨不忘室"}
{"author":"叶适","content":"鍊尽刚成与物和，峥嵘夜气合清磨。好溪新涨连天绿，近晚无风亦不波。","dynasty":"宋代","title":"送蔡学正"}
{"author":"叶适","content":"堂堂人物地行仙，勾漏丹砂信有缘。弹压松篁知暂尔，未庆谢屐久林泉。","dynasty":"宋代","title":"仙坛"}
{"author":"叶适","content":"苦说诸梁后，簪缨富远孙。白袍虽屡捷，黄榜未沾恩。淡沱磨冰砚，萧条倚帐门。嗟余忝宗末，老病不堪论。","dynasty":"宋代","title":"叶路分居思堂"}
{"author":"叶适","content":"艾褐家紬阔阔裁，抱孙携子看灯来。余甘暂弃从教觅，莫斗机心漫自猜。","dynasty":"宋代","title":"元夕立春喜晴於是郡人久不出矣"}
{"author":"叶适","content":"与子异州壤，取友四十年。狂心蚤探索，出语乾道前。向来朱建安，拊手笑渊源。小心承父昆，刻意睎回骞。不求垅断登，有路直如弦。计其所不为，敌富逾百千。众骏跨险远，独鹄超眇绵。谓当共骖服，可以争联翩。谁知竟大谬，寸影孤云边。南省无姓名，挽眉自愁煎。家蔬仅掩豆，野蝗来蔽天。过我城西偶，相视各华颠。寒菊已收花，枯吉未回泉。人生寓地上，蚁垤交折旋。中间较得失，区区等浮烟。喜君佳儿侄，放笔追奔川。许身若卧龙，斩蛟透重渊。所虞气力豪，未爱规矩镌。过翁非上肖，奕世始称贤。从今掩蓬荜，同赋归来篇。","dynasty":"宋代","title":"林叔和见访道旧感叹因以为赠"}
{"author":"叶适","content":"自耕不要从人得，知在卢南第几街。吴地于今说佳丽，浙人自昔巧安排。包容花竹春留巷，谢遣蒲荷雪满涯。必想新园名字出，故时台馆半沉埋。","dynasty":"宋代","title":"题王叔范自耕园"}
{"author":"叶适","content":"生死悲欢地，长嗟付短吟。北门晨鹊趁，西甸晚鸦寻。三品官名重，千年墓色深。广东正思忆，泪激海潮音。","dynasty":"宋代","title":"陈侍郎挽词"}
{"author":"叶适","content":"海内言华萼，功名罢缙绅。十年长隐吏，一语必惊人。酒量新来减，交情老更亲。公余如促膝，乘把古书陈。","dynasty":"宋代","title":"送郑丈赴建宁五首"}
{"author":"叶适","content":"成叟自成身，明叔志明时。二士湗村下，饮醇弃糟醨。湗村去绵邈，二士天所遗。琢琱而佩环，染夏为裳衣。高冈无长松，结根空兔丝。渚行枉又直，帆挂昂复低。饭彼章泉菽，羹以南涧葵。沐浴明月珠，簸弄芙蓉旗。两邦意气合，一唯万论微。羌余抱兹独，安得往从之。","dynasty":"宋代","title":"送周明叔王成叟并上昌甫仲止二兄"}
{"author":"叶适","content":"与君中外情偏厚，嗟我龙钟志已摧。岂有寻常堕泥滓，不教宛转助负雷。花枝买笑前村趁，柳带牵情别浦催。细雨酒亭东望处，应将新语寄潮回。","dynasty":"宋代","title":"送赵提干"}
{"author":"叶适","content":"鹿鸣著周雅，取士各惟时。永嘉近千载，文物盛於期。贤侯奉明指，荐棘锁秋扉。希宝难聚识，独鉴防群嗤。诚云得之慰，重为失者悲。鄙夫素寡学，已老谩将知。仰欣多材聚，俯愧只影踦。晴霜万里肃，威凤正高飞。朝阳羽翙翙，春梧绿蕤蕤。新荣忌轻觅，苦节誓终期。","dynasty":"宋代","title":"鹿鸣宴诗"}
{"author":"叶适","content":"娶女已为客，参翁又别行。相随小书卷，开读短灯檠。野影晨迷树，天文夜照城。须将远游什，题寄老夫评。","dynasty":"宋代","title":"赠高竹有外侄"}
{"author":"叶适","content":"雨洗蝗蝻馀，凉生疠疟后。今朝江上峰，净失棼雾垢。举觞忻有嘱，饯我同年友。平居多契阔，远别方嗟咎。大郡得师儒，高文兴孝秀。雍容入儒雅，磨错见琼玖。众儒治六学，厥志存不朽。量空计寻丈，汲海论升斗。因之入簪组，并欲垂篆籀。公才赋超卓，杰立气愈厚。火宿无馀烟，果实甘众口。书来幸细评，副此频矫首。","dynasty":"宋代","title":"送陈彦群"}
{"author":"叶适","content":"杜子五兄弟，词林俱上头。规模古乐府，接续后春秋。奇崛令谁赏，羁栖浪自愁。故园如镜水，日日抱村流。","dynasty":"宋代","title":"赠杜幼高"}
{"author":"叶适","content":"叶媪开新学，同人饭野蔬。明经传一相，考古付三余。苔色迷青简，虫文蚀素书。君能葺遗址，堂宇胜於初。","dynasty":"宋代","title":"叶路分居思堂"}
{"author":"叶适","content":"晚霞销尽月明钩，万顷无风一水浮。长怕舟师深击楫，自令洄洑起中流。","dynasty":"宋代","title":"渡浙江"}
{"author":"叶适","content":"傍水人家柳十余，靠山亭子菊千株。竹鸡露啄堪幽伴，芦菔风乾待岁除。与仆抱樵趋绝涧，随僧寻磬礼精庐。不知身外谁为王，更觉求名计转疎。","dynasty":"宋代","title":"无相寺道中"}
{"author":"叶适","content":"对面吴桥港，西山第一家。有林皆橘树，无水不荷花。竹下晴垂钓，松间雨试茶。更瞻东挂彩，空翠杂朝霞。","dynasty":"宋代","title":"西山"}
{"author":"叶适","content":"雨悭水涩从季秋，倏忽春半河断流。有僧了妙能祷祈，直云天閟非人求。朝诵呪，夜安禅，十阴九暗来纤纤。呪光禅寂转相发，润泽徐乃通幽潜。我老拜请良独难，香烟郁薄重霄间。帝搜潭洞搅龙蛰，鞭雷走电开天关。天意岂令一犁缓，人心正待百渠满。补天不及人未知，禅心况寂嗟尔为。","dynasty":"宋代","title":"赠祈雨妙阇黎"}
{"author":"叶适","content":"荡里舟轻指外沙，夹溪檐蔔正催花。南风借与迎新便，未离家时已至家。","dynasty":"宋代","title":"小句送陈粹甫知录"}
{"author":"叶适","content":"三月召龙频鼓锣，喜作小雨恨不多。移苗未了君已去，更借后福书归禾。","dynasty":"宋代","title":"送陈子云通判"}
{"author":"叶适","content":"乃翁掩亲醵州里，自云先世曾如此。汝今谋葬无置锥，况有满族丧累累。春风未回万山赤，秋霜忽至凋寸碧。鸱鸢利觜魄凛然，闻者应垂最后怜。","dynasty":"宋代","title":"赠林秀才"}
{"author":"叶适","content":"谁能采桑谈，谁能带经锄。古人读书地，妙理出穷闾。矧今治华室，山翠涌前除。凤烟聚景趣，花竹成画图。主人乌纱帢，子弟绣罗襦。新装茧纸印，上记开闢初。展卷忽有得，欣如奏齐竽。勉哉造其微，勿逐皮毛粗。","dynasty":"宋代","title":"王氏读书吟堂"}
{"author":"叶适","content":"春风逝无涯，夏潦生未已。思君遡江汉，行锐业难止。事繁丝唾乱，神静鱼鳞理。前年浙东幕，借助获专美。边头值闲暇，人物盛储歭。荒村鱼米场，孤戍花药市。雅知足禅味，玩世失忧喜。但疑柳上白，时杂髯间紫，岂非久不遇，感叹妨隐几。回首旧隆中，畦垅长薿薿","dynasty":"宋代","title":"送郑虞任赴京西检法官"}
{"author":"叶适","content":"云山尖头海潮涌，九月天雪山叶重。道人高绝但危坐，山魈野虎皆趋拱。住山三载两遭荒，侍者饿损扶参堂。沿村索米未为耻，莫令木鱼化龙钟透水。","dynasty":"宋代","title":"明觉寺"}
{"author":"叶适","content":"插架轴三万，撑肠卷五千。京都通百郡，溟渤汇群川。深浅人随汲，东西意各便。后生无复见，媚学谩跹跹。","dynasty":"宋代","title":"哭郑丈四首其三"}
{"author":"叶适","content":"檐角低猥小凭栏，霏霏只合对高寒。他年认得名堂意，不作销金煖帐看。","dynasty":"宋代","title":"题阎才元喜雪堂三首其三"}
{"author":"叶适","content":"花溪初逢日苦短，橘洲重寻意更长。天催鹡鴒玉楼去，潄流不并龙洲旁。春风忽高行旆起，酒尽何如添野水。古来交契看老时，与公安得轻别离。","dynasty":"宋代","title":"送巩仲同"}
{"author":"叶适","content":"傍水人家柳十余，靠山亭子菊千株。竹鸡露啄堪幽伴，芦菔风乾待岁除。与仆抱樵趋绝涧，随僧寻磬礼精庐。不知身外谁为王，更觉求名计转疎。","dynasty":"宋代","title":"无相寺道中"}
{"author":"叶适","content":"生死已无憾，杭人休泪倾。惟留不尽德，常动故乡情。霜净水方落，风高山转清。闲思与令子，幕府再同盟。","dynasty":"宋代","title":"赵知府母齐安郡太夫人挽诗"}
{"author":"叶适","content":"秀峰插天下囘溪，曾送郴州路久迷。更欲扶衰为公往，荀陂龙化的卢嘶。","dynasty":"宋代","title":"翁常之挽词"}
{"author":"叶适","content":"自识贤尊熟，常将远到期。忽传千古信，虚抱一生颖。恨菊来何久，愁梅去转迟。应留起春蛰，词落未堪悲。","dynasty":"宋代","title":"赠夏肯甫"}
{"author":"叶适","content":"可怕阴阳恶，还惊日月遒。终成埋璧去，不作坐禅留。雨洗一箪净，风翻千橘愁。门前系船橛，宿鸟漫嘀啾。","dynasty":"宋代","title":"待制中书舍人陈公之亡以山宅须利既迁殡而未"}
{"author":"叶适","content":"我昔防江之下流，独许蔡子专军谋。未能奏效累丝发，已复负谤丛山丘。小范兵精思虑远，片言坐折群疑满。幕僚无过只论功，登秩荐贤来衮衮。上流蜀接更吴通，桑麻满里炊烟同。鹦鹉洲前长笛晚，黄哀蕲怨何时终。","dynasty":"宋代","title":"送方书记兼简府主"}
{"author":"叶适","content":"九州大麓标山经，早与天地同垂名。雁荡初传晚唐世，掩抑众岳夸神灵。岂非龙伯所播迁，海水枯竭久乃成。穷皱石怪呈万巧，宛取物似罗千形。阴湫阳岭何恍惚，紫光碧焰长磨萦。夜随王乔玉箫发，晓答矩那金磬清。闻者未到意已倾，往往梦想驱风霆。胡僧犹嫌憩寂寞，便房曲槛频招迎。强扶坠阁接云汉，却补坏壁回丹青。来车去马谩孔总，亭主自住谁为情。","dynasty":"宋代","title":"虎长老修双峰"}
{"author":"叶适","content":"瘴雨蛮烟尽扫清，钓台方轨净无藤。堪怜独立沧江上，不许朱轓更一登。","dynasty":"宋代","title":"薛严州挽词"}
{"author":"叶适","content":"风骚閫域自难亲，随世声名未必真。更远更疎应不在，山谣水语记精神。","dynasty":"宋代","title":"诗悼路钤舍人德久潘公"}
{"author":"叶适","content":"白头几度逢重九，方是今年种菊花。衰病自怜何处看，馨香聊向小园夸。讨论摇落生光怪，暖势风霜与丽华。正好行吟君已去，别移秋色付谁家。","dynasty":"宋代","title":"菊花开送徐灵渊"}
{"author":"叶适","content":"领合号亲贵，光宗始用儒。谅惟医国手，果验活人书。负郭可税驾，行田宜蹇驴。相看满川月，无计遣长须。","dynasty":"宋代","title":"吉州刺史蔡直之挽词二首"}
{"author":"叶适","content":"昔时师友尚草创，忆子诸父勤磨砻。春台自令车马绝，桂树未厌铃旗重。侵云切月绛一炬，拥坐排檐青几峰。昔云空洞岂无物，读遍五车江水东。","dynasty":"宋代","title":"寄题朝宗新楼"}
{"author":"叶适","content":"玉质金章映海滨，养成天德异凡伦。曾颜窈渺关前圣，管葛粗疎付后人。惆怅穷途三讫癸，吁嗟厄岁再逢寅。送公何物堪将去，留在埋铭石色新。","dynasty":"宋代","title":"安扶待制侍郎徐公挽词二首"}
{"author":"叶适","content":"细君吁久寂，季弟犹长贫。弃我涉远道，策策伤心神。舍西三亩畲，作急老自耘。稻熟曾未割，归趁秋风新。","dynasty":"宋代","title":"送高仲发"}
{"author":"叶适","content":"曹子苦心怀百忧，古人远矣思同流。平生未得雄豪力，今日便肯卑微休。麻源洞里琼叶雨，南草市上芦花秋。十年老语为谁了，西望沧江空白头。","dynasty":"宋代","title":"送曹器远"}
{"author":"叶适","content":"喜槌恨不投淮流，复传侯挚能校谋。四州卧龙出长算，朝汎清洛暮营丘。禹迹芒芒草莱远，滓边正在耕耘满。中庭雅歌自有节，岂效夷声催煞衮。北平渐车淖不通，白檀可越时未同。待公刻就燕然颂，我亦严驾期无终。","dynasty":"宋代","title":"答李制置"}
{"author":"叶适","content":"华君官五世，人物朴而重。穷经不辞难，著论何其勇。编排过百帙，装庋高一冢。见闻颇惊讪，吟玩自欣悚。余本空疎人，盛刺勤远捧。津般俾之读，涉岸沧溟汹。惟知畏浩博，敢复议烦冗。芄兰恨柔蔓，栎社嫌拥肿。谁令独管吹，而为众竿恐。杨墨岐路迷，服郑丘林拱。西邻黄策子，简要获天宠。君兮幸持归，卧看云生垅。","dynasty":"宋代","title":"还华贤良九经说贤良进卷语林等"}
{"author":"叶适","content":"心闲误比游丝转，境胜空疑浊焰流。我亦输君闻早觉，醉吟都与句中收。","dynasty":"宋代","title":"读叶子元诗题其后"}
{"author":"叶适","content":"穹窿右挽眉，天平左垂鬓。吴人宅沮洳，兹山抑其镇。陡起为表著，突兀数寻仞。樛松颇坚瘦，立石乃荣润。兼有千里陂，杳霭来远韵。宜乎登椒丘。摆落思奋迅。亡王未亡时，绝色馆孤峻。歌声妙欸乃，俎品穷蛤蜃。援琴固停咎，解甲仍转瞬。终归寂寞人，破釜煮枯堇。陈迹不足吊，新缔何劳问。三年姑苏驿，空望此塔近。适当熟食节，暖气无已吝。豪风增春愁，异雪损花信。聊以壮游衍，归受儿女冁。","dynasty":"宋代","title":"灵岩"}
{"author":"叶适","content":"好泉好石入君庐，雾锁云封地敢居。若挹风光当豪馔，岂同经史作寒菹。庭中蓍老易无过，畹内兰滋诗有余。只此尽知贤圣乐，世閒青紫亦空虚。","dynasty":"宋代","title":"石洞书院"}
{"author":"叶适","content":"平生王孙忘太康，承家孝友更温良。鸿冥鹄举须言命，桂死兰摧不断香。古有失时堪恨惜，从今夸处取酬偿。佳城况遇朱公子，大旆高牙属令郎。","dynasty":"宋代","title":"赵路分挽词"}
{"author":"叶适","content":"二岭描成翠骨堆，一川罨画绣徘徊。三年尘土无人识，山水虚閒与唤回。","dynasty":"宋代","title":"送惠县丞归阳义二首其一"}
{"author":"叶适","content":"平生王孙忘太康，承家孝友更温良。鸿冥鹄举须言命，桂死兰摧不断香。古有失时堪恨惜，从今夸处取酬偿。佳城况遇朱公子，大旆高牙属令郎。","dynasty":"宋代","title":"赵路分挽词"}
{"author":"叶适","content":"窈窕随塘曲，酸甜在橘中。所欣黄一半，相逐树无穷。习啖成真性，悲歌记土风。惭非美人赠，采摘恣村童。","dynasty":"宋代","title":"看柑"}
{"author":"叶适","content":"檐角低隈小凭栏，霏霏只合对高寒。他年认得名堂意，不作销金暖帐看。","dynasty":"宋代","title":"题阎才元喜雪堂"}
{"author":"叶适","content":"自耕不要从人得，知在卢南第几街。吴地于今说佳丽，浙人自昔巧安排。包容花竹春留巷，谢遣蒲荷雪满涯。必想新园名字出，故时台馆半沉埋。","dynasty":"宋代","title":"题王叔范自耕园"}
{"author":"叶适","content":"喜槌恨不投淮流，复传侯挚能校谋。四州卧龙出长算，朝汎清洛暮营丘。禹迹芒芒草莱远，滓边正在耕耘满。中庭雅歌自有节，岂效夷声催煞衮。北平渐车淖不通，白檀可越时未同。待公刻就燕然颂，我亦严驾期无终。","dynasty":"宋代","title":"答李制置"}
{"author":"叶适","content":"雨洗蝗蝻余，凉生万虐后。今朝江上峰，净失棼雾垢。举觞忻有属，饯我同年友。平居多契阔，远别方嗟咎。大郡得师儒，高文兴孝秀。雍容入儒雅，磨错见琼玖。众儒治六学，厥志存不朽。量空计寻丈，汲海论升斗。因之入簪组，并欲垂篆籀。公才赋超卓，杰立气愈厚。火宿无余烟，果实甘众口。书来幸细评，副此频矫首。","dynasty":"宋代","title":"送陈彦群"}
{"author":"叶适","content":"昔从东莱吕太史，秋夜共住明招山。正见谷中孤月出，倒影挼碎长林间。凭师记此无尽意，满扫一方相并闲。","dynasty":"宋代","title":"月谷"}
{"author":"叶适","content":"兄弟穷经各一时，百年义塾尚留炊。讲灯常照鹤窥坐，坛杏半红猿拣枝。未奏边功明主惜，将成京秩故人悲。挽君已老庆先尽，安得埋铭更后垂。","dynasty":"宋代","title":"郭伯山挽词"}
{"author":"叶适","content":"收缨古蜜浦，抱袂生姜门。九九书自註，邀余缀篇端。久衰余学废，弥隐子道尊。时维冬雷数，云雪常昼昏。火把起夜色，丁鞋明齿痕。小邦肥羜闻，虾蛤滥充盘。椒橙失滋味，糁絮劳倾吞。诘朝报家问，剪书徵阿孙。苦陈乡人饥，采蕨啖其根。仓封井花满，淘米安得浑。觅翁如觅父，愿假东飞翰。念之不遑处，喟焉整归鞍。我老澹百虑，身世两莫存。欲私一垅润，岂救大地乾。西城柳遥遥，北寺江漫漫。勿令嗟来死，以慰行路难。","dynasty":"宋代","title":"送吕子阳自永康携所解老子访余留未久其家报"}
{"author":"叶适","content":"草堂四松看摩空，瀼西千果交青红。似须隐约住蜀道，可惜奔波离峡中。","dynasty":"宋代","title":"对读文选杜诗成四绝句"}
{"author":"叶适","content":"东南作阙叹年徂，远远参司到蜀都。元帅幕中须受辟，生羌界上也分符。閒吟杜甫诗千字，时载扬雄酒一壶。只我衰残望君切，杜鹃声里认归涂。","dynasty":"宋代","title":"送曹潜夫"}
{"author":"叶适","content":"诗人冥漠去何许，花鸟相宽不作愁。耆旧只今新语少，九原唤起韦苏州。","dynasty":"宋代","title":"诗悼路钤舍人德久潘公"}
{"author":"叶适","content":"城嶂标扆极，谁家特有山。偏怜东崦好，只对北堂閒。动石低檐住，流莺拂槛还。仙关锁琼海，幽梦或时攀。","dynasty":"宋代","title":"周宗夷东山堂"}
{"author":"叶适","content":"樊梅野雪扫成泥，桃李纷纷照旧蹊。行子束书轻驷马，主人炊蓐候鸣鸡。丰年囹圄荒蓬藋，万里耕桑接町畦。堪笑府儒何用此，只今飘转楚江西。","dynasty":"宋代","title":"衢州杂兴二首"}
{"author":"叶适","content":"摧荷秃柳不胜春，脉脉荒堤数过人。我若有材以速化，应钭地巧答天真。","dynasty":"宋代","title":"除夜元日连登烟霏楼"}
{"author":"叶适","content":"浮山昔飞至，与罗合其巅。严冬树色改，青松耀红鹃。不种自生植，屡伐常苍然。我病不暇耕，行复观我田。呼扶偃蹇后，倩护龙钟先。僮客四面集，畦畽相勾连。敢云岁晏休，翻犁趁晴暄。民政今古殊，忧乐岂异源。收身卧荒刹，朗月前夜圆。鹊懒附枝静，鼯饥嗅床空。为农悔不早，时发棹歌旋。","dynasty":"宋代","title":"自罗浮行田宿华严寺"}
{"author":"叶适","content":"试向遮岩拥壑时，弄弦调轸按前徽。未须写就多情曲，饶与闲云自在飞。","dynasty":"宋代","title":"刘高士自画琴横膝前对云起求诗"}
{"author":"叶适","content":"两母久未葬，魂冷常夜嘶。病妇槌心号，血尽身为泥。我死不息惜，少忍赋有甓。何当深九仞，更与崇四尺。","dynasty":"宋代","title":"何伦秀才亲霄不能举冀其亲戚故人有知之者"}
{"author":"叶适","content":"太学奏文夸第一，国子先生里行立。岭南梅花太枯涩，花岂唤人人底急。炉亭雪深叫孤鸿，传书为愬明光宫。云翻雨覆古来有，不如堂堂金石守。","dynasty":"宋代","title":"送叶任道教授之官静江"}
{"author":"叶适","content":"秀峰插天下回溪，曾送郴州路久迷。更欲扶衰为公往，葛陂龙化的卢嘶。","dynasty":"宋代","title":"翁常之挽词其二"}
{"author":"叶适","content":"累珠贯冰丝，耿光发沉渊。二千八百字，字字合管弦。想攒风前眉，应耸雪后肩。又言谪匡山，五老烟霞鲜。著书满破箧，官冗盐未煎。少迟古了信，别用彩绳联。","dynasty":"宋代","title":"送赵季清兼谢所惠诗"}
{"author":"叶适","content":"舍南巷北水同流，稻菽参差各自谋。不料多村能转物，更怜无地与伸头。蛛丝委南架诗愠，鹭羽空陂菡萏愁。好在夜深明月满，人间地下两悠悠。","dynasty":"宋代","title":"陈益谦挽词"}
{"author":"叶适","content":"草黄木脱何所适，使我感叹生百疾。天骥屡为驽骀笑，良玉空遭碔砆黜。少年壮志思绝尘，只今作计常后人。明堂巨栋吾何有，护竹养花甘隐沦。","dynasty":"宋代","title":"送刘晋卿"}
{"author":"叶适","content":"每携瘦竹身长隐，忽引文藤令颇严。闻道将军如郤縠，不妨幕府有陶潜。江当阔处水新涨，春到极头花倍添。未有羽书吟自好，全提白下入诗奁。","dynasty":"宋代","title":"送潘德久"}
{"author":"叶适","content":"杜子五兄弟，词林俱上头。规模古乐府，接续后春秋。奇崛令谁赏，羁栖浪自愁。故园如镜水，日日抱村流。","dynasty":"宋代","title":"赠杜幼高"}
{"author":"叶适","content":"能事实伟甚，谦终尤罕闻。忘身宾出日，敛手避浮云。天欲消胡运，人谁靖楚氛。未刊千字诔，长掩一丘坟。","dynasty":"宋代","title":"吉州刺史蔡直之挽词二首其二"}
{"author":"叶适","content":"宰官不管僧閒事，北秀南能总未亲。说似随缘耿长老，这回住院且繇身。","dynasty":"宋代","title":"请惟耿住水陆院"}
{"author":"叶适","content":"傍水人家柳十余，靠山亭子菊千株。竹鸡露啄堪幽伴，芦菔风乾待岁除。与仆抱樵趋绝涧，随僧寻磬礼精庐。不知身外谁为王，更觉求名计转疎。","dynasty":"宋代","title":"无相寺道中"}
{"author":"叶适","content":"能事实伟甚，谦终犹罕闻。忘身宾出日，敛手避浮云。天欲消胡运，人谁靖楚氛。未刊千字诔，长掩一丘坟。","dynasty":"宋代","title":"吉州刺史蔡直之挽词二首"}
{"author":"叶适","content":"岩岩萧太傅，謇謇郑尚书。可惜流光晚，翻无急诏除。交情梅蕊尽，哀意柳芽疎。只有安江满，长涵夜月虚。","dynasty":"宋代","title":"戴肖望挽词"}
{"author":"叶适","content":"老失平生友，悲寻路转迷。水肥庆返钓，田瘦合归犁。草与地萧瑟，云垂天惨凄。无因再商略，短日送寒鸡。","dynasty":"宋代","title":"戴肖望挽词"}
{"author":"叶适","content":"夏至老秧含寸荑，平田回回不敢犁。群农无计相聚泣，欲将泪点和乾泥。祠山今古同一敬，签封分明指休证。传言杯珓三日期，注绠翻车连晓暝。龙神波后何惨怆，昔睡今醒喜萧爽。人云天上行水曹，取此化权如反掌。浙河以东尽淮壖，哀哉震泽几为原。愿王顿首玉帝前，请赐此雨周无偏。","dynasty":"宋代","title":"祷雨题张王庙"}
{"author":"叶适","content":"壁上陋室铭，门我剪茅亭。小市鱼虾散寂寂，大江风浪来冥冥。郭翁虽老犹貌泽，腹贮今古心和平。只应独将笏拄颊，清坐都不挂毫发。何必随逐栏头奴，日招税钱三万亿。前灵运，后延年，桑麻旧国常苑然。城颓路阙总令好，不知於人安稳否。","dynasty":"宋代","title":"登北务后江亭赠郭希吕"}
{"author":"叶适","content":"枕冷秋山不记年，时时逸想醉看天。吟成绝妙惊人句，散尽粗浮使鬼钱。万卉有情风暖后，一筇无伴月明边。新来王子碑能说，笔意堪将此共传。","dynasty":"宋代","title":"丁少明挽诗"}
{"author":"叶适","content":"朝纳棂上光，千帙乱抽翻。夜挑窗下明，一字究本源。旧师蚤传习，新友晚闻见。隣里疎聚头，江海勤会面。勿爱好鸟羽，勿玩芳对林。书亦且置之，独自观此心。东京未生前，寂寂已死后。万变随云浮，朗月信中彀。保物粲陈列，所从定何时。孔颜虽去远，闻道命如丝。白屋无怨难，朱门不骄易。每留先人朴，不忝素士志。雁荡袅长麓，南北峙两门。委和被多稼，永祚延余昆。红绿修岸容，冰雪净空界。蕙转兰亦回，谁赋书房外。","dynasty":"宋代","title":"丁氏东屿书房"}
{"author":"叶适","content":"瞢头文之病，敖脚最所患。轩其奋勇果，榻复堕衰懦。伊人殆天力，卓地挺修干。欻入岩云幽，倏出星极烂。俨如姑射女，娣姒俱整粲。皎如珊瑚树，尘垢拭杯案。昔夸新龙首，伏吕较蚤晏。又推旧菑川，耄老终佐汉。况今未六十，急用岂为晚。行当秦苦疏，朗压诸儒冠。","dynasty":"宋代","title":"读王德甫文卷因送省试"}
{"author":"叶适","content":"心闲误比游丝转，境胜空疑浊焰流。我亦输君闻早觉，醉吟都与句中收。","dynasty":"宋代","title":"读叶子元诗题其后"}
{"author":"叶适","content":"晚霞销尽月明钩，万顷无风一水浮。长怕舟师深击楫，自令洄洑起中流。","dynasty":"宋代","title":"渡浙江"}
{"author":"叶适","content":"凭高难为观，楼居势尽倾。思远地不远，空复生遐情。上惟山绕围，下惟溪环萦。此实擅清境，岂以旷朗名。土俗喜操楫，五月飞骇鲸。鼓声沉沉来，起走如狂酲。不知逐臣悲，但恃勇气盈。衰翁茧帐卧，南风吹作棱。","dynasty":"宋代","title":"端午思远楼小集"}
{"author":"叶适","content":"仙门诸水，会流下瓦窰沟。中有吊湘客，西城南北楼。旗翻稻花风，棹涩梅子雨。夜逻无骚音，绛纱蒙首去。","dynasty":"宋代","title":"端午行"}
{"author":"叶适","content":"一从屈原离骚赋，便至杜甫短长吟。千载中间多作者，谁於海岳算高深。","dynasty":"宋代","title":"对读文选杜诗成四绝句"}
{"author":"叶适","content":"绝疑此老性坦率，无那评文兼世情。若比乃翁增上慢，诸贤保得更垂名。","dynasty":"宋代","title":"对读文选杜诗成四绝句"}
{"author":"叶适","content":"江淹杂体意不浅，合彩和音列众珍。拣出陶潜许前辈，添来庾信是新人。","dynasty":"宋代","title":"对读文选杜诗成四绝句"}
{"author":"叶适","content":"草堂四松看摩空，瀼西千果交青红。似须隐约住蜀道，可惜奔波离峡中。","dynasty":"宋代","title":"对读文选杜诗成四绝句"}
{"author":"叶适","content":"遗墨固藏神，希圣非立我。断后辄无前，实石即虚左。品定赋纤洪，义明分勇懦。端木语卫文，洙泗皆卿佐。孔子叙夷齐，后进尚嵬琐。从来一大事，几作鸿毛荷。知非言所及，结网鱼受课。谁持空空质，放纵无不可。兹门小精庐，荒寂众万过。欣余二三子，拙力守饥卧。杨花安得揽，飞去天隅唾。唯有露垂垂，满畦红药堕。","dynasty":"宋代","title":"葑门"}
{"author":"叶适","content":"平林常榧啖俚蛮，玉山之产升金盘。其中一树断崖立，石乳荫根多岁寒。形嫌蜂儿尚粗率，味嫌蜂儿少标律。昔人取急欲高比，今我细论下匹。世间异物难并兼，百年不许赢栽添。余某何为满地涩，荔子正复漫天甜。浮云变化嗟俯仰，灵芝醴泉成独往。后来空向玉山求，坐对蜂儿还想象。","dynasty":"宋代","title":"蜂儿榧歌"}
{"author":"叶适","content":"冯公此山民，昔开此山居。屈盘五十里，陟降皆林庐。公今去不存，耕凿自有余。凤篁生谷隧，雨旆来岩虚。人随乱云入，咫尺声相呼。四时草木香，异类果蔌腴。棌薪得崖花，结缀成襟裾。此亦佳窟宅，可对幽人娱。何必种桃源，始入仙者图。瓯闽两邦士，汹汹日夜趋。辛勤起芒屩，邂逅乘轮车。山人老白首，名氏不见书。我独何为者，拊身念居诸。","dynasty":"宋代","title":"冯公岭"}
{"author":"叶适","content":"简师诗语特惊人，六反掀腾不动身。说与东家小儿女，涂红染绿未禁春。","dynasty":"宋代","title":"奉酬般若长老"}
{"author":"叶适","content":"浣花炫春澨，濯锦绚晴浦。成都信繁会，此水工媚妩。岂无濠上亭，蹙步难仰俯。誓言违市朝，卜宅近幽阻。沃沃葵苋畦，焰焰棠杏坞。朝曦湿浅濑，暮色生远渚。循涯咏未厌，引流络其圃。蘋荇依篱樊，凫雁宿庭户。长松百里外，物象争渺莽。时平乏隐沦，蓑笠自歌舞。岷江志东向，激射走吴楚。胡为滞淫之，飞坎圣所许。","dynasty":"宋代","title":"奉赋德修西充大夫成都新园咏归堂二首"}
{"author":"叶适","content":"我生海旁州，古言江来铺。力浮万顷尽，坐识一溜初。之子酌彼源，绀洁玉斗奭。雅韵舒烦忧，逸驾陵趦趄。咏归有何意，岂亦歌风乎。湛湛游无梁，滔滔济无桴。纵横洄伏中，暮齿将焉需。三间始开闢，十亩终耘锄。东西两庄舍，兄弟相譍呼。缅哉趋前规，更作却后图。顾思曲肱乐，一身匪求余。我独无家归，羡子镌自迂。","dynasty":"宋代","title":"奉赋德修西充大夫成都新园咏归堂二首"}
{"author":"叶适","content":"谢傅怅何远，羊甥良自嘉。帝乡沉迹显，囹户众缧夸。钓冷客得雪，林疎处士花。衰年怕分手，闲发岸头沙。","dynasty":"宋代","title":"奉送周和录木叔秘监其舅也"}
{"author":"叶适","content":"曾经天语赞华簪，应是忠多报独深。寂寂孤鸾羞鉴影，辉辉双凤失梧阴。冲心自与家规竞，空性都无世网侵。闻说埋铭亲付祝，照碑斜日下寒林。","dynasty":"宋代","title":"福国太夫人陈氏挽诗"}
{"author":"叶适","content":"玩书岩里刻成真，水帘花鬘春复春。一朝敛策去何所，来者对之如古人。美哉骨清神亦爽，西瞻匡庐乐雁荡。满车图画常载行，到处名山留塑像。","dynasty":"宋代","title":"赋董季兴玩书岩"}
{"author":"叶适","content":"百步凿新径，各年开旧池。值此盈月雨，川流漭溟瀰。芜深草色碧，杂卉华众枝。鲂潜警夜跃，鹭起冲晨飞。我老皮骨销，扶行叹逶迟。安得有远志，毕愿藏郊扉。","dynasty":"宋代","title":"改东门出二首"}
{"author":"叶适","content":"左方拥崇冈，昔也重嶙峋。自我护樵牧，林光稍敷纷。与菊明疎秋，堕桃照穠春。本求平野立，八荒辨燕秦。终限分雨珠。僧磬通比隣。面墙虽养蒙，意生岂名身。","dynasty":"宋代","title":"改东门出二首"}
{"author":"叶适","content":"何止超前代，功隆道更尊。几同造区夏，还复外乾坤。黄屋尧年度，青山禹穴昏。遗民犹望幸，泪血洒中原。","dynasty":"宋代","title":"高宗皇帝挽词二首"}
{"author":"叶适","content":"河济初开府，江淮晚视师。缵戎由子圣，永命独天知。鹤唳空虚警，云生仗自移。上哀何以称，卒代继周时。","dynasty":"宋代","title":"高宗皇帝挽词二首"}
{"author":"叶适","content":"兄弟穷经各一时，百年义塾尚留炊。讲灯常照鹤窥坐，坛杏半红猿拣枝。未奏边功明主惜，将成京秩故人悲。挽君已老庆先尽，安得埋铭更后垂。","dynasty":"宋代","title":"郭伯山挽词"}
{"author":"叶适","content":"郑生在日常无食，身后恓惶又可知。郭象有缘天付与，新租满碓不言饥。","dynasty":"宋代","title":"郭宰为郑全真殁买田以赡其后"}
{"author":"叶适","content":"菊苗新擢马兰丛，柳老吹花拂掠空。闻说先生过山去，钓丝无主系东风。","dynasty":"宋代","title":"过叶威仲不值"}
{"author":"叶适","content":"退食勤稽古，当朝动引经。人心喜偏侧，国脉要匀亭。二府早闻政，三孤晚告灵。羔裘惜光彩，不肯到头厅。","dynasty":"宋代","title":"何参政挽歌"}
{"author":"叶适","content":"晞发沧浪上，滩声近广骚。绿围齐长柳，红糁半含桃。欲寡堪增寿，闲多更养高。佳哉凤凰垅，悲甚付乌号。","dynasty":"宋代","title":"何参政挽歌"}
{"author":"叶适","content":"宿昔叨殊眷，寻常款直庐。听鸡催谒驾，立马待紬书。零落谁存者，追寻昨梦余。何曾嗔石介，韩愈自狂疎。","dynasty":"宋代","title":"何参政挽歌"}
{"author":"叶适","content":"两母久未葬，魂冷常夜嘶。病妇槌心号，血尽身为泥。我死不息惜，少忍赋有甓。何当深九仞，更与崇四尺。","dynasty":"宋代","title":"何伦秀才亲霄不能举冀其亲戚故人有知之者"}
{"author":"叶适","content":"兰居地之阴，蔼蔼含华滋。此本不以刚，而为刚者师。松无栋梁具，何用稼冰雪。终风挠长林，常恐浪摧折。愿子比令德，一薰容众蒿。笑我非帝材，千载空独高。","dynasty":"宋代","title":"和答钱广文兰松有刚折之叹"}
{"author":"叶适","content":"江东文士称数人，宝冠霞佩朝灵君。卢敖善游指天去，吕望应招离海滨。有书不止问无恙，平生怀抱陈案上。会看作意鸣朝阳，阴狐夜短空惆怅。","dynasty":"宋代","title":"和答徐斯远兼简赵昌甫韩仲正"}
{"author":"叶适","content":"感格谁知汪仲举，步虚未了龙来语。会稽秦望都洗清，越人唤作提刑雨。我惭老惰无精勤，累月唤龙龙不闻。水南早禾贪结实，一夕烂死为泥尘。","dynasty":"宋代","title":"和汪提刑祈雨"}
{"author":"叶适","content":"鸦带初阳照广津，兔随斜月满亏轮。瑞登韩笔名尤重，喜动欧吟事转神。不道奇毛妒霜雪，应知雅意合松椿。龟年鹤岁犹嫌少，献与尊堂别纪春。","dynasty":"宋代","title":"和王宗卿白兔诗"}
{"author":"叶适","content":"羰庞还有北人风，大雅元非楚士同。此日深探应彻底，他时直上定摩空。离家杳杳百滩外，过我昏昏三伏中。篱破屋荒无路入，荷花招手席门东。","dynasty":"宋代","title":"贺县尉"}
{"author":"叶适","content":"一村一船遍一邦，处处旗脚争飞扬。祈年赛愿从其俗，禁断无益反为酷。喜公与民还旧观，楼前一笑沧波远。日昏停棹各自归，黄瓜苦菜夸甘肥。","dynasty":"宋代","title":"后端午行"}
{"author":"叶适","content":"九州大麓标山经，早与天地同垂名。雁荡初传晚唐世，掩抑众岳夸神灵。岂非龙伯所播迁，海水枯竭久乃成。穷皱石怪呈万巧，宛取物似罗千形。阴湫阳岭何恍惚，紫光碧焰长磨萦。夜随王乔玉箫发，晓答矩那金磬清。闻者未到意已倾，往往梦想驱风霆。胡僧犹嫌憩寂寞，便房曲槛频招迎。强扶坠阁接云汉，却补坏壁回丹青。来车去马谩孔总，亭主自住谁为情。","dynasty":"宋代","title":"虎长老修双峰"}
{"author":"叶适","content":"虎丘之名岁二千，虎丘之丘何渺然。众山争高隐日月，笑此拳石埋平田。虽然培塿疑异物，划开阴崖十丈悬。冢中有恨索遗剑，亭上无语传枯禅。偏是吴人爱山急，逐面分方夸凭立。屋承隋唐良稳称，墨题熙丰尚新湿。松梢莫遣风雨横，石盘自添苔藓涩。春来春去吴人游，足茧层巅踣应泣。","dynasty":"宋代","title":"虎丘"}
{"author":"叶适","content":"祖后昔尊御，忠邪初混茫。诐行扬于庭，直词招自旁。尽锄新法秽，远拯疲民康。白头失路者，冠服煇以煌。尤工抑外家，减官卑轮箱。累然两孤侄，赋禄上团防。赐书课熟读，敛衽常敬庄。盘筵化蒲苋，歌舞讳姬姜。堂开瞰远野，惟见条山苍。不知天何意，反掌异存亡。何人致颠覆，使我同披猖。胡云半点黑，汴水千里黄。飘萧离宫殿，零落趁伦荒。三吴通韦岸，中禁隔龙光。曾孙更寂寞，泥里弄耕桑。风掀炊馌灶，雨烂漫晒禾场。稍复卓墟墅，渐能满囷仓。旧居重回首，欲指川无梁。哀哉血腥涴，狐兔久埋藏。想其屡易主，指说故侯王。时运从代谢，形神终惨伤。翁今垂八十，健悍嗔扶将。句中青玉案，壁上乌丝行。细抄四檐动，绕看三伏凉。渚清莲叶晓，露净菊枝芳。鹤笼翅羽阔，渔艓波浪长。凛怀南狩日，驴溃非一方。当由后请命，所以再隆昌。籲俊虽草莽，象贤本虞唐。不应妇尧舜，早已坠簪裳，劝翁善眠食，神道分否藏。会须诏飞下，洗沐朝建章。","dynasty":"宋代","title":"怀远堂"}
{"author":"叶适","content":"华君官五世，人物朴而重。穷经不辞难，著论何其勇。编排过百帙，装庋高一冢。见闻颇惊讪，吟玩自欣悚。余本空疎人，盛刺勤远捧。津般俾之读，涉岸沧溟汹。惟知畏浩博，敢复议烦冗。芄兰恨柔蔓，栎社嫌拥肿。谁令独管吹，而为众竿恐。杨墨岐路迷，服郑丘林拱。西邻黄策子，简要获天宠。君兮幸持归，卧看云生垅。","dynasty":"宋代","title":"还华贤良九经说贤良进卷语林等"}
{"author":"叶适","content":"兹邦异气侯，十月阳屡暴。清霜云几何，累日困袢燠。病羸谙冷暖，衣屨迷单复。上印自悬车，来谂蒙击毂。东池属草创，斤斧声未缩。野蔓翳前庭，中函数株菊。呼锄不受柄，善恶忧两覆。宾筵煨苦蓣，怜我岁不熟。诸豪蔼时彦，灵美竞龟玉。学山留一尘，到海空百渎。惭无歌舞伴，漫有鍼石勗。意阑各东西，微月耿疎木。","dynasty":"宋代","title":"会昌观小集呈坐上诸文友"}
{"author":"叶适","content":"领合号亲贵，光宗始用儒。谅惟医国手，果验活人书。负郭可税驾，行田宜蹇驴。相看满川月，无计遣长须。","dynasty":"宋代","title":"吉州刺史蔡直之挽词二首"}
{"author":"叶适","content":"能事实伟甚，谦终犹罕闻。忘身宾出日，敛手避浮云。天欲消胡运，人谁靖楚氛。未刊千字诔，长掩一丘坟。","dynasty":"宋代","title":"吉州刺史蔡直之挽词二首"}
{"author":"叶适","content":"建溪疑雪白，日铸胜兰芳。谁知真苦涩，黯淡发幽光。骑省可正论，农卿今则亡。怀人坐太息，泉竭鼎无荡。","dynasty":"宋代","title":"寄黄文叔谢送真日铸"}
{"author":"叶适","content":"衮衮入蜀者，借公兄弟名。每求归载满，预屏去橐倾。鷃飞虽地控，龙卧常天升。借哉坐时运，久郁时士情。文章何崛奇，冬雷夏增冰。德业又宏济，雉登应牛鸣。已著鼎饪利，不共水火争。我穷未得死，破釜斗粟营。误蒙兼金重，自视一羽轻。唯当刮老眼，云雨看施行。","dynasty":"宋代","title":"寄李季章参政"}
{"author":"陈瓒","content":"虹敛空山后，龙萦曲涧吟。响随风树远，气接海涛深。一片烟霞地，百年泉石心。空林归客散，幽径落寒砧。","dynasty":"明代","title":"雨后桃源涧观泉"}
{"author":"程鸿诏","content":"忽听楚人语，思君情自深。新诗又几卷，近日共谁吟。鲤对有真乐，雁行传远音。长沙波渺渺，怅抚独弦琴。","dynasty":"清代","title":"怀叶润臣却寄"}
{"author":"程鸿诏","content":"抱潜吾执友，到处不题诗。此意岂难解，相思无已时。上宫君子馆，画井古人知。欲共论为国，征途合语谁。","dynasty":"清代","title":"滕县见陈抱潜题名"}
{"author":"程鸿诏","content":"鼓枻沿缘波未定，横塘风晚野花开。一钩新月钓江水，正向严陵滩上来。","dynasty":"清代","title":"子陵台"}
{"author":"程鸿诏","content":"东屋西屋人已远，名山也作弟兄看。金焦好处多于画，少个雁声江上寒。","dynasty":"清代","title":"登金焦二山寄故园兄弟"}
{"author":"程鸿诏","content":"汉家垂钓两男子，鸿飞冥冥功狗死。同有高台凌清沚，咄咄狂奴呼不起。漂母一饭酬金千，解推之恩宁轻捐。钟室覆盆难见天，泗上亭长喜且怜。冢前万人早矜诩，晚余斯台峙淮浦。不幸乃与哙等伍，胡弗一竿自终古。","dynasty":"清代","title":"淮阴钓台歌"}
{"author":"程鸿诏","content":"南去见山自此始，南来见山自此止。出山入山皆艰难，连朝山色愁中看。我欲移之著何处，恐碍天下行人路。愚心惟祝在山泉，绕山飞流成长川。一苇可航一帆送，轻舟竟渡免尘閧。东阿况亦吾宗邦，千年虽久安能忘。八斗才高今不见，一心捧日山难限。昊天自昔鉴孤忠，峰峦倏忽移愚公。崎岖化尽得平易，辙端蜿蜒痕在地。从此大道无偏颇，青山回首梦中多。","dynasty":"清代","title":"东阿后歌"}
{"author":"程鸿诏","content":"校书正苦扫落叶，谁唱阳春和白雪。天台掷赋声忽闻，广桑证道路云绝。犹幸坡公在眼前，曾见醉翁为心折。冶城山阁昔游宴，桂管妖氛刚破灭。昨年公持使节至，迩来我恰间身掣。许从芸笈借缇油，莫陪花坞吟宫缬。安昌旧客盟石交，建章群仙饮玉屑。千里命驾病未能，八载流光去如瞥。何时更共阿戎语，新诗且与黄九说。明当踏春大观亭，健行不藉拄杖铁。","dynasty":"清代","title":"孙琴西廉访次唐端夫东坡生日诗韵追念湘乡师相属和奉呈并怀钱子密"}
{"author":"胡曾","content":"千里长河一旦开，亡隋波浪九天来。锦帆未落干戈起，惆怅龙舟更不回。","dynasty":"唐代","title":"咏史诗。汴水"}
{"author":"胡曾","content":"祖舜宗尧自太平，秦皇何事苦苍生。不知祸起萧墙内，虚筑防胡万里城。","dynasty":"唐代","title":"咏史诗。长城"}
{"author":"胡曾","content":"共说生前国步难，山川龙战血漫漫。交锋魏帝旌旂退，委任君王社稷安。庭际雨馀春草长，庙前风起晚光残。功勋碑碣今何在，不得当时一字看。","dynasty":"唐代","title":"题周瑜将军庙"}
{"author":"胡曾","content":"争帝图王势已倾，八千兵散楚歌声。乌江不是无船渡，耻向东吴再起兵。","dynasty":"唐代","title":"咏史诗。乌江"}
{"author":"胡曾","content":"博望沉埋不复旋，黄河依旧水茫然。沿流欲共牛郎语，只得灵槎送上天。","dynasty":"唐代","title":"咏史诗。黄河"}
{"author":"胡曾","content":"烈火西焚魏帝旗，周郎开国虎争时。交兵不假挥长剑，已挫英雄百万师。","dynasty":"唐代","title":"咏史诗。赤壁"}
{"author":"胡曾","content":"嬴政鲸吞六合秋，削平天下虏诸侯。山东不是无公子，何事张良独报仇。","dynasty":"唐代","title":"咏史诗。博浪沙"}
{"author":"胡曾","content":"新建阿房壁未干，沛公兵已入长安。帝王苦竭生灵力，大业沙崩固不难。","dynasty":"唐代","title":"咏史诗。阿房宫"}
{"author":"胡曾","content":"年年游览不曾停，天下山川欲遍经。堪笑沙丘才过处，銮舆风过鲍鱼腥。","dynasty":"唐代","title":"咏史诗。沙丘"}
{"author":"胡曾","content":"恃宠娇多得自由，骊山举火戏诸侯。只知一笑倾人国，不觉胡尘满玉楼。","dynasty":"唐代","title":"咏史诗。褒城"}
{"author":"胡曾","content":"东上高山望五湖，雪涛烟浪起天隅。不知范蠡乘舟后，更有功臣继踵无。","dynasty":"唐代","title":"咏史诗。五湖"}
{"author":"胡曾","content":"一旦秦皇马角生，燕丹归北送荆卿。行人欲识无穷恨，听取东流易水声。","dynasty":"唐代","title":"咏史诗。易水"}
{"author":"胡曾","content":"长平瓦震武安初，赵卒俄成戏鼎鱼。四十万人俱下世，元戎何用读兵书。","dynasty":"唐代","title":"咏史诗。长平"}
{"author":"胡曾","content":"月满西园夜未央，金风不动邺天凉。高情公子多秋兴，更领诗人入醉乡。","dynasty":"唐代","title":"咏史诗。西园"}
{"author":"胡曾","content":"江上南风起白蘋，长沙城郭异咸秦。故乡犹自嫌卑湿，何况当时赋鵩人。","dynasty":"唐代","title":"咏史诗。长沙"}
{"author":"胡曾","content":"庙算张良独有馀，少年逃难下邳初。逡巡不进泥中履，争得先生一卷书。","dynasty":"唐代","title":"咏史诗。圯桥"}
{"author":"胡曾","content":"魏武龙舆逐逝波，高台空按望陵歌。遏云声绝悲风起，翻向樽前泣翠娥。","dynasty":"唐代","title":"咏史诗。铜雀台"}
{"author":"胡曾","content":"石头城下浪崔嵬，风起声疑出地雷。何事苻坚太相小，欲投鞭策过江来。","dynasty":"唐代","title":"咏史诗。东晋"}
{"author":"胡曾","content":"子胥今日委东流，吴国明朝亦古丘。大笑夫差诸将相，更无人解守苏州。","dynasty":"唐代","title":"咏史诗。吴江"}
{"author":"胡曾","content":"寂寂函关锁未开，田文车马出秦来。朱门不养三千客，谁为鸡鸣得放回。","dynasty":"唐代","title":"咏史诗。函谷关"}
{"author":"胡曾","content":"战国相持竟不休，武关才掩楚王忧。出门若取灵均语，岂作咸阳一死囚。","dynasty":"唐代","title":"咏史诗。武关"}
{"author":"胡曾","content":"路入高阳感郦生，逢时长揖便论兵。最怜伏轼东游日，下尽齐王七十城。","dynasty":"唐代","title":"咏史诗。高阳"}
{"author":"胡曾","content":"四皓忘机饮碧松，石岩云殿隐高踪。不知俱出龙楼后，多在商山第几重。","dynasty":"唐代","title":"咏史诗。四皓庙"}
{"author":"胡曾","content":"原头日落雪边云，犹放韩卢逐兔群。况是四方无事日，霸陵谁识旧将军。","dynasty":"唐代","title":"咏史诗。霸陵"}
{"author":"胡曾","content":"欲出昆明万里师，汉皇习战此穿池。如何一面图攻取，不念生灵气力疲。","dynasty":"唐代","title":"咏史诗。昆明池"}
{"author":"胡曾","content":"武皇无路及昆丘，青鸟西沈陇树秋。欲问生前躬祀日，几烦龙驾到泾州。","dynasty":"唐代","title":"咏史诗。回中"}
{"author":"胡曾","content":"何人知足反田庐，玉管东门饯二疏。岂是不荣天子禄，后贤那使久闲居。","dynasty":"唐代","title":"咏史诗。东门"}
{"author":"胡曾","content":"汉帝荒唐不解忧，大夸田猎废农收。子云徒献长杨赋，肯念高皇沐雨秋。","dynasty":"唐代","title":"咏史诗。射熊馆"}
{"author":"胡曾","content":"师克由来在协和，萧王兵马固无多。谁知大敌昆阳败，却笑前朝困楚歌。","dynasty":"唐代","title":"咏史诗。昆阳"}
{"author":"胡曾","content":"七里青滩映碧层，九天星象感严陵。钓鱼台上无丝竹，不是高人谁解登。","dynasty":"唐代","title":"咏史诗。七里滩"}
{"author":"胡曾","content":"古贤高尚不争名，行止由来动杳冥。今日浪为千里客，看花惭上德星亭。","dynasty":"唐代","title":"咏史诗。颍川"}
{"author":"胡曾","content":"黄祖才非长者俦，祢衡珠碎此江头。今来鹦鹉洲边过，惟有无情碧水流。","dynasty":"唐代","title":"咏史诗。江夏"}
{"author":"胡曾","content":"本初屈指定中华，官渡相持勒虎牙。若使许攸财用足，山河争得属曹家。","dynasty":"唐代","title":"咏史诗。官渡"}
{"author":"胡曾","content":"长安城外白云秋，萧索悲风灞水流。因想汉朝离乱日，仲宣从此向荆州。","dynasty":"唐代","title":"咏史诗。灞岸"}
{"author":"胡曾","content":"徒向濡须欲受降，英雄才略独无双。天心不与金陵便，高步何由得渡江。","dynasty":"唐代","title":"咏史诗。濡须桥"}
{"author":"胡曾","content":"策马行行到豫州，祖生寂寞水空流。当时更有三年寿，石勒寻为关下囚。","dynasty":"唐代","title":"咏史诗。豫州"}
{"author":"胡曾","content":"苻坚举国出西秦，东晋危如累卵晨。谁料此山诸草木，尽能排难化为人。","dynasty":"唐代","title":"咏史诗。八公山"}
{"author":"胡曾","content":"翰苑何时休嫁女，文昌早晚罢生儿。上林新桂年年发，不许平人折一枝。","dynasty":"唐代","title":"咏史诗。下第"}
{"author":"胡曾","content":"呼十却为石，唤针将作真。忽然云雨至，总道是天因。","dynasty":"唐代","title":"戏妻族语不正"}
{"author":"胡曾","content":"世乱英雄百战余，孔明方此乐耕锄。蜀王不自垂三顾，争得先生出旧庐？","dynasty":"唐代","title":"咏史诗·南阳"}
{"author":"胡曾","content":"月满西园夜未央，金风不动邺天凉。高情公子多秋兴，更领诗人入醉乡。","dynasty":"唐代","title":"咏史诗·西园"}
{"author":"胡曾","content":"庙算张良独有余，少年逃难下邳初。逡巡不进泥中履，争得先生一卷书。","dynasty":"唐代","title":"咏史诗·圯桥"}
{"author":"胡曾","content":"阿母瑶池宴穆王，九天仙乐送琼浆。漫矜八骏行如电，归到人间国已亡。","dynasty":"唐代","title":"咏史诗·瑶池"}
{"author":"胡曾","content":"一宿柯亭月满天，笛亡人没事空传。中郎在世无甄别，争得名垂尔许年。","dynasty":"唐代","title":"咏史诗·柯亭"}
{"author":"胡曾","content":"温峤南归辍棹晨，燃犀牛渚照通津。谁知万丈洪流下，更有朱衣跃马人。","dynasty":"唐代","title":"咏史诗·牛渚"}
{"author":"胡曾","content":"草长黄池千里余，归来宗庙已丘墟。出师不听忠臣谏，徒耻穷泉见子胥。","dynasty":"唐代","title":"咏史诗·吴宫"}
{"author":"胡曾","content":"辞天出塞阵云空，雾捲霞开万里通。亲受虎符安宇宙，誓将龙剑定英雄。残霜敢冒高悬日，秋叶争禁大段风。为报南蛮须屏迹，不同蜀将武侯功。","dynasty":"唐代","title":"草檄荅南蛮有咏"}
{"author":"胡曾","content":"抱玉岩前桂叶稠，碧溪寒水至今流。空山落日猿声叫，疑是荆人哭未休。","dynasty":"唐代","title":"咏史诗荆山"}
{"author":"胡曾","content":"月满西园夜未央，金风不动邺天凉。高情公子多秋兴，更领诗人入醉乡。","dynasty":"唐代","title":"咏史诗西园"}
{"author":"胡曾","content":"博望沈埋不复旋，黄河依旧水茫然。沿流欲共牛郎语，只得灵槎送上天。","dynasty":"唐代","title":"咏史诗黄河"}
{"author":"胡曾","content":"秦娥一别凤皇台，东入青冥更不回。空有玉箫千载后，遗声时到世间来。","dynasty":"唐代","title":"咏史诗凤皇台"}
{"author":"胡曾","content":"阿母瑶池宴穆王，九天仙乐送琼浆。漫矜八骏行如电，归到人间国已亡。","dynasty":"唐代","title":"咏史诗瑶池"}
{"author":"胡曾","content":"一宿柯亭月满天，笛亡人没事空传。中郎在世无甄别，争得名垂尔许年。","dynasty":"唐代","title":"咏史诗柯亭"}
{"author":"胡曾","content":"温峤南归辍棹晨，燃犀牛渚照通津。谁知万丈洪流下，更有朱衣跃马人。","dynasty":"唐代","title":"咏史诗牛渚"}
{"author":"胡曾","content":"新建阿房壁未乾，沛公兵已入长安。帝王苦竭生灵力，大业沙崩固不难。","dynasty":"唐代","title":"咏史诗阿房宫"}
{"author":"胡曾","content":"汉帝荒唐不解忧，大誇田猎废农收。子云徒献长杨赋，肯念高皇沐雨秋。","dynasty":"唐代","title":"咏史诗射熊馆"}
{"author":"胡曾","content":"王浚戈鋋发上流，武昌鸿业土崩秋。思量铁锁真儿戏，谁为吴王画此筹。","dynasty":"唐代","title":"咏史诗。武昌"}
{"author":"胡曾","content":"虎倦龙疲白刃秋，两分天下指鸿沟。项王不觉英雄挫，欲向彭门醉玉楼。","dynasty":"唐代","title":"咏史诗。鸿沟"}
{"author":"胡曾","content":"一旦天真逐水流，虎争龙战为诸侯。子真独有烟霞趣，谷口耕锄到白头。","dynasty":"唐代","title":"咏史诗。谷口"}
{"author":"胡曾","content":"一溪春水彻云根，流出桃花片片新。若道长生是虚语，洞中争得有秦人。","dynasty":"唐代","title":"咏史诗。武陵溪"}
{"author":"胡曾","content":"白蛇初断路人通，汉祖龙泉血刃红。不是咸阳将瓦解，素灵那哭月明中。","dynasty":"唐代","title":"咏史诗。大泽"}
{"author":"胡曾","content":"日照荒城芳草新，相如曾此挫强秦。能令百二山河主，便作樽前击缶人。","dynasty":"唐代","title":"咏史诗。渑池"}
{"author":"胡曾","content":"晓日登临感晋臣，古碑零落岘山春。松间残露频频滴，酷似当时堕泪人。","dynasty":"唐代","title":"咏史诗。岘山"}
{"author":"胡曾","content":"汉祖东征屈未伸，荥阳失律纪生焚。当时天下方龙战，谁为将军作诔文。","dynasty":"唐代","title":"咏史诗。荥阳"}
{"author":"胡曾","content":"叶公丘墓已尘埃，云矗崇墉亦半摧。借问往年龙见日，几多风雨送将来。","dynasty":"唐代","title":"咏史诗。叶县"}
{"author":"胡曾","content":"自古功成祸亦侵，武安冤向杜邮深。五湖烟月无穷水，何事迁延到陆沉。","dynasty":"唐代","title":"咏史诗。杜邮"}
{"author":"胡曾","content":"一宿柯亭月满天，笛亡人没事空传。中郎在世无甄别，争得名垂尔许年。","dynasty":"唐代","title":"咏史诗。柯亭"}
{"author":"胡曾","content":"长房回到葛陂中，人已登真竹化龙。莫道神仙难顿学，嵇生自是不遭逢。","dynasty":"唐代","title":"咏史诗。葛陂"}
{"author":"胡曾","content":"温峤南归辍棹晨，燃犀牛渚照通津。谁知万丈洪流下，更有朱衣跃马人。","dynasty":"唐代","title":"咏史诗。牛渚"}
{"author":"胡曾","content":"乘春来到陇山西，隗氏城荒碧草齐。好笑王元不量力，函关那受一丸泥。","dynasty":"唐代","title":"咏史诗。陇西"}
{"author":"胡曾","content":"邓侯城垒汉江干，自谓深根百世安。不用三甥谋楚计，临危方觉噬脐难。","dynasty":"唐代","title":"咏史诗。邓城"}
{"author":"胡曾","content":"小白匡周入楚郊，楚王雄霸亦咆哮。不思管仲为谋主，争取言征缩酒茅。","dynasty":"唐代","title":"咏史诗。召陵"}
{"author":"胡曾","content":"亲在要君召不来，乱山重叠使空回。如何坚执尤人意，甘向岩前作死灰。","dynasty":"唐代","title":"咏史诗。绵山"}
{"author":"胡曾","content":"鲁公城阙已丘墟，荒草无由认玉除。因笑臧孙才智少，东门钟鼓祀鶢鶋。","dynasty":"唐代","title":"咏史诗。鲁城"}
{"author":"胡曾","content":"行行西至一荒陂，因笑唐公不见机。莫惜骕骦输令尹，汉东宫阙早时归。","dynasty":"唐代","title":"咏史诗。骕骦陂"}
{"author":"胡曾","content":"夹谷莺啼三月天，野花芳草整相鲜。来时不见侏儒死，空笑齐人失措年。","dynasty":"唐代","title":"咏史诗。夹谷"}
{"author":"胡曾","content":"草长黄池千里馀，归来宗庙已丘墟。出师不听忠臣谏，徒耻穷泉见子胥。","dynasty":"唐代","title":"咏史诗。吴宫"}
{"author":"胡曾","content":"春草绵绵岱日低，山边立马看摩笄。黄莺也解追前事，来向夫人死处啼。","dynasty":"唐代","title":"咏史诗。摩笄山"}
{"author":"胡曾","content":"赵王一旦到房陵，国破家亡百恨增。魂断丛台归不得，夜来明月为谁升。","dynasty":"唐代","title":"咏史诗。房陵"}
{"author":"胡曾","content":"青春行役思悠悠，一曲汀蒲濮水流。正见涂中龟曳尾，令人特地感庄周。","dynasty":"唐代","title":"咏史诗。濮水"}
{"author":"胡曾","content":"野田极目草茫茫，吴楚交兵此路傍。谁料伍员入郢后，大开陵寝挞平王。","dynasty":"唐代","title":"咏史诗。柏举"}
{"author":"胡曾","content":"一上青山便化身，不知何代怨离人。古来节妇皆销朽，独尔不为泉下尘。","dynasty":"唐代","title":"咏史诗。望夫山"}
{"author":"胡曾","content":"凿开山岭引湘波，上去昭回不较多。无限鹊临桥畔立，适来天道过天河。","dynasty":"唐代","title":"咏史诗。金义岭"}
{"author":"胡曾","content":"一上高亭日正晡，青山重叠片云无。万年松树不知数，若个虬枝是大夫。","dynasty":"唐代","title":"咏史诗。云云亭"}
{"author":"胡曾","content":"涿鹿茫茫白草秋，轩辕曾此破蚩尤。丹霞遥映祠前水，疑是成川血尚流。","dynasty":"唐代","title":"咏史诗。涿鹿"}
{"author":"胡曾","content":"五月扁舟过洞庭，鱼龙吹浪水云腥。轩辕黄帝今何在，回首巴山芦叶青。","dynasty":"唐代","title":"咏史诗。洞庭"}
{"author":"胡曾","content":"古墓崔巍约路岐，歌传薤露到今时。也知不去朝黄屋，只为曾烹郦食其。","dynasty":"唐代","title":"咏史诗。田横墓"}
{"author":"胡曾","content":"重冈复岭势崔巍，一卒当关万卒回。不是大夫多辨说，尉他争肯筑朝台。","dynasty":"唐代","title":"咏史诗。番禺"}
{"author":"胡曾","content":"襄王不用直臣筹，放逐南来泽国秋。自向波间葬鱼腹，楚人徒倚济川舟。","dynasty":"唐代","title":"咏史诗。汨罗"}
{"author":"胡曾","content":"秋风飒飒孟津头，立马沙边看水流。见说武王东渡日，戎衣曾此叱阳侯。","dynasty":"唐代","title":"咏史诗。孟津"}
{"author":"胡曾","content":"莺啭商郊百草新，殷汤遗迹在荒榛。谁知继桀为天子，便是当初祝网人。","dynasty":"唐代","title":"咏史诗。商郊"}
{"author":"胡曾","content":"岩前版筑不求伸，方寸那希据要津。自是武丁安寝夜，一宵宫里梦贤人。","dynasty":"唐代","title":"咏史诗。傅岩"}
{"author":"胡曾","content":"积粟成尘竟不开，谁知拒谏剖贤才。武王兵起无人敌，遂作商郊一聚灰。","dynasty":"唐代","title":"咏史诗。钜桥"}
{"author":"胡曾","content":"一朝阎乐统群凶，二世朝廷扫地空。唯有渭川流不尽，至今犹绕望夷宫。","dynasty":"唐代","title":"咏史诗。咸阳"}
{"author":"胡曾","content":"此水虽非禹凿开，废丘山下重萦回。莫言只解东流去，曾使章邯自杀来。","dynasty":"唐代","title":"咏史诗。废丘山"}
{"author":"胡曾","content":"数罪楚师应夺气，底须多论破深艰。仓皇斗智成何语，遗笑当时广武山。","dynasty":"唐代","title":"咏史诗。广武山"}
{"author":"胡曾","content":"关东新破项王归，赤帜悠扬日月旗。从此汉家无敌国，争教彭越受诛夷。","dynasty":"唐代","title":"咏史诗。长安"}
{"author":"胡曾","content":"项籍鹰扬六合晨，鸿门开宴贺亡秦。樽前若取谋臣计，岂作阴陵失路人。","dynasty":"唐代","title":"咏史诗。鸿门"}
{"author":"胡曾","content":"蜀相西驱十万来，秋风原下久裴回。长星不为英雄住，半夜流光落九垓。","dynasty":"唐代","title":"咏史诗。五丈原"}
{"author":"胡曾","content":"阿母瑶池宴穆王，九天仙乐送琼浆。漫矜八骏行如电，归到人间国已亡。","dynasty":"唐代","title":"咏史诗。瑶池"}
{"author":"胡曾","content":"晓入邯郸十里春，东风吹下玉楼尘。青娥莫怪频含笑，记得当年失步人。","dynasty":"唐代","title":"咏史诗。邯郸"}
{"author":"胡曾","content":"秦娥一别凤凰台，东入青冥更不回。空有玉箫千载后，遗声时到世间来。","dynasty":"唐代","title":"咏史诗。凤凰台"}
{"author":"胡曾","content":"迟迟春日满长空，亡国离宫蔓草中。宋玉不忧人事变，从游那赋大王风。","dynasty":"唐代","title":"咏史诗。兰台宫"}
{"author":"胡曾","content":"明妃远嫁泣西风，玉箸双垂出汉宫。何事将军封万户，却令红粉为和戎。","dynasty":"唐代","title":"咏史诗。汉宫"}
{"author":"胡曾","content":"拔山力尽霸图隳，倚剑空歌不逝骓。明月满营天似水，那堪回首别虞姬。","dynasty":"唐代","title":"咏史诗。垓下"}
{"author":"胡曾","content":"楚王辛苦战无功，国破城荒霸业空。唯有青春花上露，至今犹泣细腰宫。","dynasty":"唐代","title":"咏史诗。细腰宫"}
{"author":"胡曾","content":"冯翊南边宿雾开，行人一步一裴回。谁知此地凋残柳，尽是高欢败后栽。","dynasty":"唐代","title":"咏史诗。沙苑"}
{"author":"胡曾","content":"北乘羸马到燕然，此地何人复礼贤。若问昭王无处所，黄金台上草连天。","dynasty":"唐代","title":"咏史诗。黄金台"}
{"author":"胡曾","content":"侯景长驱十万人，可怜梁武坐蒙尘。生前不得空王力，徒向金田自舍身。","dynasty":"唐代","title":"咏史诗。金陵"}
{"author":"胡曾","content":"英杰那堪屈下僚，便栽门柳事萧条。凤凰不共鸡争食，莫怪先生懒折腰。","dynasty":"唐代","title":"咏史诗。彭泽"}
{"author":"胡曾","content":"七雄戈戟乱如麻，四海无人得坐家。老氏却思天竺住，便将徐甲去流沙。","dynasty":"唐代","title":"咏史诗。流沙"}
{"author":"胡曾","content":"蜀江一带向东倾，江上巍峨白帝城。自古山河归圣主，子阳虚共汉家争。","dynasty":"唐代","title":"咏史诗。白帝城"}
{"author":"胡曾","content":"文帝銮舆劳北征，条侯此地整严兵。辕门不峻将军令，今日争知细柳营。","dynasty":"唐代","title":"咏史诗。细柳营"}
{"author":"胡曾","content":"长嗟墨翟少风流，急管繁弦似寇仇。若解闻韶知肉味，朝歌欲到肯回头。","dynasty":"唐代","title":"咏史诗。朝歌"}
{"author":"胡曾","content":"汉皇提剑灭咸秦，亡国诸侯尽是臣。唯有东陵守高节，青门甘作种瓜人。","dynasty":"唐代","title":"咏史诗。青门"}
{"author":"胡曾","content":"吴王恃霸弃雄才，贪向姑苏醉醁醅。不觉钱塘江上月，一宵西送越兵来。","dynasty":"唐代","title":"咏史诗。姑苏台"}
{"author":"胡曾","content":"息亡身入楚王家，回首春风一面花。感旧不言长掩泪，只应翻恨有容华。","dynasty":"唐代","title":"咏史诗。息城"}
{"author":"胡曾","content":"上蔡东门狡兔肥，李斯何事忘南归。功成不解谋身退，直待云阳血染衣。","dynasty":"唐代","title":"咏史诗。上蔡"}
{"author":"胡曾","content":"夏禹崩来一万秋，水从嶓冢至今流。当时若诉胼胝苦，更使何人别九州。","dynasty":"唐代","title":"咏史诗。嶓冢"}
{"author":"胡曾","content":"大禹涂山御座开，诸侯玉帛走如雷。防风谩有专车骨，何事兹辰最后来。","dynasty":"唐代","title":"咏史诗。涂山"}
{"author":"胡曾","content":"孤竹夷齐耻战争，望尘遮道请休兵。首阳山倒为平地，应始无人说姓名。","dynasty":"唐代","title":"咏史诗。首阳山"}
{"author":"胡曾","content":"五月驱兵入不毛，月明泸水瘴烟高。誓将雄略酬三顾，岂惮征蛮七纵劳。","dynasty":"唐代","title":"咏史诗。泸水"}
{"author":"胡曾","content":"荆棘苍苍汉水湄，将坛烟草覆馀基。适来投石空江上，犹似龙颜纳谏时。","dynasty":"唐代","title":"咏史诗。汉中"}
{"author":"胡曾","content":"韩信经营按镆铘，临戎叱咤有谁加。犹疑转战逢勍敌，更向军中问左车。","dynasty":"唐代","title":"咏史诗。泜水"}
{"author":"胡曾","content":"汉高辛苦事干戈，帝业兴隆俊杰多。犹恨四方无壮士，还乡悲唱大风歌。","dynasty":"唐代","title":"咏史诗。沛宫"}
{"author":"胡曾","content":"三月襄阳绿草齐，王孙相引到檀溪。的卢何处埋龙骨，流水依前绕大堤。","dynasty":"唐代","title":"咏史诗。檀溪"}
{"author":"胡曾","content":"西戎不敢过天山，定远功成白马闲。半夜帐中停烛坐，唯思生入玉门关。","dynasty":"唐代","title":"咏史诗。玉门关"}
{"author":"胡曾","content":"光武经营业未兴，王郎兵革正凭陵。须知后汉功臣力，不及滹沱一片冰。","dynasty":"唐代","title":"咏史诗。滹沱河"}
{"author":"胡曾","content":"茫茫衰草没章华，因笑灵王昔好奢。台土未干箫管绝，可怜身死野人家。","dynasty":"唐代","title":"咏史诗。章华台"}
{"author":"胡曾","content":"豫让酬恩岁已深，高名不朽到如今。年年桥上行人过，谁有当时国士心。","dynasty":"唐代","title":"咏史诗。豫让桥"}
{"author":"胡曾","content":"陆机西没洛阳城，吴国春风草又青。惆怅月中千岁鹤，夜来犹为唳华亭。","dynasty":"唐代","title":"咏史诗。华亭"}
{"author":"胡曾","content":"五马南浮一化龙，谢安入相此山空。不知携妓重来日，几树莺啼谷口风。","dynasty":"唐代","title":"咏史诗。东山"}
{"author":"胡曾","content":"举国贤良尽泪垂，扶苏屈死树边时。至今谷口泉呜咽，犹似秦人恨李斯。","dynasty":"唐代","title":"咏史诗。杀子谷"}
{"author":"胡曾","content":"坠叶萧萧九月天，驱兵独过马陵前。路傍古木虫书处，记得将军破敌年。","dynasty":"唐代","title":"咏史诗。马陵"}
{"author":"胡曾","content":"玉貌元期汉帝招，谁知西嫁怨天骄。至今青冢愁云起，疑是佳人恨未销。","dynasty":"唐代","title":"咏史诗。青冢"}
{"author":"胡曾","content":"北入单于万里疆，五千兵败滞穷荒。英雄不伏蛮夷死，更筑高台望故乡。","dynasty":"唐代","title":"咏史诗。李陵台"}
{"author":"胡曾","content":"汉家英杰出皇都，携手河梁话入胡。不是子卿全大节，也应低首拜单于。","dynasty":"唐代","title":"咏史诗。河梁"}
{"author":"胡曾","content":"汉祖西来秉白旄，子婴宗庙委波涛。谁怜君有翻身术，解向秦宫杀赵高。","dynasty":"唐代","title":"咏史诗。轵道"}
{"author":"胡曾","content":"义帝南迁路入郴，国亡身死乱山深。不知埋恨穷泉后，几度西陵片月沉。","dynasty":"唐代","title":"咏史诗。郴县"}
{"author":"胡曾","content":"东巡玉辇委泉台，徐福楼船尚未回。自是祖龙先下世，不关无路到蓬莱。","dynasty":"唐代","title":"咏史诗。东海"}
{"author":"胡曾","content":"武安南伐勒秦兵，疏凿功将夏禹并。谁谓长渠千载后，水流犹入故宜城。","dynasty":"唐代","title":"咏史诗。故宜城"}
{"author":"胡曾","content":"杜宇曾为蜀帝王，化禽飞去旧城荒。年年来叫桃花月，似向春风诉国亡。","dynasty":"唐代","title":"咏史诗。成都"}
{"author":"胡曾","content":"山岭千重拥蜀门，成都别是一乾坤。五丁不凿金牛路，秦惠何由得并吞。","dynasty":"唐代","title":"咏史诗。金牛驿"}
{"author":"胡曾","content":"太子衔冤去不回，临皋从筑望思台。至今汉武销魂处，犹有悲风木上来。","dynasty":"唐代","title":"咏史诗。望思台"}
{"author":"胡曾","content":"汉帝西征陷虏尘，一朝围解议和亲。当时已有吹毛剑，何事无人杀奉春。","dynasty":"唐代","title":"咏史诗。平城"}
{"author":"胡曾","content":"寂寂箕山春复秋，更无人到此溪头。弃瓢岩畔中宵月，千古空闻属许由。","dynasty":"唐代","title":"咏史诗。箕山"}
{"author":"胡曾","content":"越王兵败已山栖，岂望全生出会稽。何事夫差无远虑，更开罗网放鲸鲵。","dynasty":"唐代","title":"咏史诗。会稽山"}
{"author":"胡曾","content":"共工争帝力穷秋，因此捐生触不周。遂使世间多感客，至今哀怨水东流。","dynasty":"唐代","title":"咏史诗。不周山"}
{"author":"胡曾","content":"共工争帝力穷秋，因此捐生触不周。遂使世间多感客，至今哀怨水东流。","dynasty":"唐代","title":"咏史诗。不周山"}
{"author":"胡曾","content":"悠悠虞坂路欹斜，迟日和风簇野花。未省孙阳身没后，几多骐骥困盐车。","dynasty":"唐代","title":"咏史诗。虞坂"}
{"author":"胡曾","content":"楚国君臣草莽间，吴王戈甲未东还。包胥不动咸阳哭，争得秦兵出武关。","dynasty":"唐代","title":"咏史诗。秦庭"}
{"author":"胡曾","content":"延平津路水溶溶，峭壁巍岑一万重。昨夜七星潭底见，分明神剑化为龙。","dynasty":"唐代","title":"咏史诗。延平津"}
{"author":"胡曾","content":"一柱高标险塞垣，南蛮不敢犯中原。功成自合分茅土，何事翻衔薏苡冤。","dynasty":"唐代","title":"咏史诗。铜柱"}
{"author":"胡曾","content":"杨震幽魂下北邙，关西踪迹遂荒凉。四知美誉留人世，应与乾坤共久长。","dynasty":"唐代","title":"咏史诗。关西"}
{"author":"胡曾","content":"古人未遇即衔杯，所贵愁肠得酒开。何事山公持玉节，等闲深入醉乡来。","dynasty":"唐代","title":"咏史诗。高阳池"}
{"author":"胡曾","content":"一自佳人坠玉楼，繁华东逐洛河流。唯馀金谷园中树，残日蝉声送客愁。","dynasty":"唐代","title":"咏史诗。金谷园"}
{"author":"胡曾","content":"虞舜南捐万乘君，灵妃挥涕竹成纹。不知精魄游何处，落日潇湘空白云。","dynasty":"唐代","title":"咏史诗。湘川"}
{"author":"胡曾","content":"六龙冉冉骤朝昏，魏国贤才杳不存。唯有侯嬴在时月，夜来空自照夷门。","dynasty":"唐代","title":"咏史诗。夷门"}
{"author":"胡曾","content":"古郢云开白雪楼，汉江还绕石城流。何人知道寥天月，曾向朱门送莫愁。","dynasty":"唐代","title":"咏史诗。石城"}
{"author":"胡曾","content":"抱玉岩前桂叶稠，碧谿寒水至今流。空山落日猿声叫，疑是荆人哭未休。","dynasty":"唐代","title":"咏史诗。荆山"}
{"author":"胡曾","content":"楚国城池飒已空，阳台云雨过无踪。何人更有襄王梦，寂寂巫山十二重。","dynasty":"唐代","title":"咏史诗。阳台"}
{"author":"胡曾","content":"漠漠平沙际碧天，问人云此是居延。停骖一顾犹魂断，苏武争禁十九年。","dynasty":"唐代","title":"咏史诗。居延"}
{"author":"胡曾","content":"阿娇初失汉皇恩，旧赐罗衣亦罢熏。欹枕夜悲金屋雨，卷帘朝泣玉楼云。宫前叶落鸳鸯瓦，架上尘生翡翠裙。龙骑不巡时渐久，长门长掩绿苔文。","dynasty":"唐代","title":"杂曲歌辞。妾薄命"}
{"author":"胡曾","content":"自从车马出门朝，便入空房守寂寥。玉枕夜残鱼信绝，金钿秋尽雁书遥。脸边楚雨临风落，头上春云向日销。芳草又衰还不至，碧天霜冷转无憀.","dynasty":"唐代","title":"杂曲歌辞。车遥遥"}
{"author":"胡曾","content":"玉关一自有氛埃，年少从军竟未回。门外尘凝张乐榭，水边香灭按歌台。窗残夜月人何处，帘卷春风燕复来。万里寂寥音信绝，寸心争忍不成灰。","dynasty":"唐代","title":"杂曲歌辞。独不见"}
{"author":"胡曾","content":"辞天出塞阵云空，雾卷霞开万里通。亲受虎符安宇宙，誓将龙剑定英雄。残霜敢冒高悬日，秋叶争禁大段风。为报南蛮须屏迹，不同蜀将武侯功。","dynasty":"唐代","title":"草檄答南蛮有咏"}
{"author":"胡曾","content":"二年寒食住京华，寓目春风万万家。金络马衔原上草，玉颜人折路傍花。轩车竞出红尘合，冠盖争回白日斜。谁念都门两行泪，故园寥落在长沙。","dynasty":"唐代","title":"寒食都门作"}
{"author":"胡曾","content":"交河冰薄日迟迟，汉将思家感别离。塞北草生苏武泣，陇西云起李陵悲。晓侵雉堞乌先觉，春入关山雁独知。何处疲兵心最苦，夕阳楼上笛声时。","dynasty":"唐代","title":"交河塞下曲"}
{"author":"胡曾","content":"半床秋月一声鸡，万里行人费马蹄。青野雾销凝晋洞，碧山烟散避秦溪。楼台稍辨乌城外，更漏微闻鹤柱西。已是大仙怜后进，不应来向武陵迷。","dynasty":"唐代","title":"早发潜水驿谒郎中员外"}
{"author":"胡曾","content":"不愧人间万户侯，子孙相继老扁舟。往来南越谙鲛室，生长东吴识蜃楼。自为钓竿能遣闷，不因萱草解销忧。羡君独得逃名趣，身外无机任白头。","dynasty":"唐代","title":"赠渔者"}
{"author":"胡曾","content":"乘船浮鹢下韶水，绝境方知在岭南。薜荔雨馀山自黛，蒹葭烟尽岛如蓝。旦游萧帝新松寺，夜宿嫦娥桂影潭。不为箧中书未献，便来兹地结茅庵。","dynasty":"唐代","title":"自岭下泛鹢到清远峡作"}
{"author":"胡曾","content":"夷陵城阙倚朝云，战败秦师纵火焚。何事三千珠履客，不能西御武安君。","dynasty":"唐代","title":"咏史诗。夷陵"}
{"author":"胡曾","content":"汉江一带碧流长，两岸春风起绿杨。借问胶船何处没，欲停兰棹祀昭王。","dynasty":"唐代","title":"咏史诗。汉江"}
{"author":"胡曾","content":"有虞龙驾不西还，空委箫韶洞壑间。无计得知陵寝处，愁云长满九疑山。","dynasty":"唐代","title":"咏史诗。苍梧"}
{"author":"胡曾","content":"陈国机权未可涯，如何后主恣娇奢。不知即入宫中井，犹自听吹玉树花。","dynasty":"唐代","title":"咏史诗。陈宫"}
{"author":"胡曾","content":"世乱英雄百战馀，孔明方此乐耕锄。蜀王不自垂三顾，争得先生出旧庐。","dynasty":"唐代","title":"咏史诗。南阳"}
{"author":"胡曾","content":"即墨门开纵火牛，燕师营里血波流。固存不得田单术，齐国寻成一土丘。","dynasty":"唐代","title":"咏史诗。即墨"}
{"author":"胡曾","content":"岸草青青渭水流，子牙曾此独垂钓。当时未入非熊兆，几向斜阳叹白头。","dynasty":"唐代","title":"咏史诗。渭滨"}
{"author":"陈恩","content":"不是逢人懒折梅，宦情牢落不堪裁。十年饥渴看花眼，千里凄凉问月杯。吟对西风怜我瘦，梦怀阴雨竟谁来。横空片片晴云影，青眼曾无白昼开。","dynasty":"明代","title":"寄怀故园诸兄兼柬社中诸友"}
{"author":"陈恩","content":"奇形幻出石城间，到此令人却忘还。玉树无声红粉尽，招提如在老僧閒。后先忧乐形偏切，今古兴亡意独关。和就新诗聊寄枕，满天风雨送青山。","dynasty":"明代","title":"游金陵清凉寺和杨恒叔韵"}
{"author":"陈恩","content":"自有乾坤有此湖，几人谋国是忠孤。一朝尽扫腥膻秽，万姓咸归坦荡衢。凭式喜闻崇版籍，覈玄差睹事虚无。小臣何幸逢兹盛，感激狂歌快击壶。","dynasty":"明代","title":"后湖纪事和同僚联句韵其一"}
{"author":"陈恩","content":"岛屿双双碧印湖，中分一水小桥孤。图书辐辏高连栋，花木云屯密荫衢。王气金陵终古在，清歌玉树隔江无。相从了却公家事，且倒黄门粉署壶。","dynasty":"明代","title":"后湖纪事和同僚联句韵其二"}
{"author":"陈恩","content":"偶乘公暇共过湖，夙志初怀觉未孤。锦缆牙樯官座舫，平沙浅渚鸟交衢。凌霄古木千章有，拂面红尘半点无。风景片时诗不尽，丹青还拟写冰壶。","dynasty":"明代","title":"后湖纪事和同僚联句韵其三"}
{"author":"陈恩","content":"苍茫遥望一平湖，落落星分岛屿孤。玄武有方通甬道，奚奴无马戏官衢。诗从知己评工拙，酒向东家问有无。此日贤劳知不愧，廉明还拟誓冰壶。","dynasty":"明代","title":"后湖纪事和同僚联句韵其四"}
{"author":"陈德明","content":"旧交牢落寸心违，门掩苍苔省见稀。幸遇星郎分刺举，忝联桂籍得归依。公方阔步鸣先路，我独冥行怨落晖。遥想登台高会处，应怜乌鹊正南飞。","dynasty":"宋代","title":"吴下同年会诗"}
{"author":"朱昼","content":"一别一千日，一日十二忆。苦心无闲时，今夕见玉色。玉色复何异，弘明含群德。有文如星宿，飞入我胸臆。忧愁方破坏，欢喜重补塞。使我心貌全，且非黄金力。将攀下风手，愿假仙鸾翼。","dynasty":"唐代","title":"喜陈懿老示新制"}
{"author":"朱昼","content":"我有古时镜，初自坏陵得。蛟龙犹泥蟠，魑魅幸月蚀。摩久见菱蕊，青于蓝水色。赠君将照色，无使心受惑。","dynasty":"唐代","title":"赠友人古镜"}
{"author":"朱昼","content":"藤生南海滨，引蔓青且长。剪削为花枝，何人无文章。非才亦有心，割骨闻馀芳。繁叶落何处，孤贞在中央。愿盛黄金膏，寄与青眼郎。路远莫知意，水深天苍苍。","dynasty":"唐代","title":"赋得花藤药合寄颍阴故人"}
{"author":"李德裕","content":"岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畲田收火米，三更津吏报潮鸡。不堪肠断思乡处，红槿花中越鸟啼。","dynasty":"唐代","tags":"贬谪，写景，抒情","title":"谪岭南道中作"}
{"author":"李德裕","content":"独上高楼望帝京，鸟飞犹是半年程。青山似欲留人住，百匝千遭绕郡城。","dynasty":"唐代","tags":"忧国，感伤","title":"登崖州城作"}
{"author":"李德裕","content":"松倚苍崖老，兰临碧洞衰。不劳邻舍笛，吹起旧时悲。","dynasty":"唐代","title":"无题"}
{"author":"李德裕","content":"内宫传诏问戎机，载笔金銮夜始归。万户千门皆寂寂，月中清露点朝衣。","dynasty":"唐代","tags":"叙事，写人","title":"长安秋夜"}
{"author":"李德裕","content":"君不见昔时同心人，化作鸳鸯鸟。和鸣一夕不暂离，交颈千年尚为少。二月草菲菲，山樱花未稀。金塘风日好，何处不相依。既逢解佩游女，更值凌波宓妃。精光摇翠盖，丽色映珠玑。双影相伴，双心莫违。淹留碧沙上，荡漾洗红衣。春光兮宛转，嬉游兮未反。宿莫近天泉池，飞莫近长洲苑。尔愿欢爱不相忘，须去人间罗网远。南有潇湘洲，且为千里游。洞庭无苦寒，沅江多碧流。昔为薄命妾，无日不含愁。今为水中鸟，颉颃自相求。洛阳女儿在青阁，二月罗衣轻更薄。金泥文彩未足珍，画作鸳鸯始堪著。亦有少妇破瓜年，春闺无伴独婵娟。夜夜学织连枝锦，织作鸳鸯人共怜。悠悠湘水滨，清浅漾初蘋.菖花发艳无人识，江柳逶迤空自春。唯怜独鹤依琴曲，更念孤鸾隐镜尘。愿作鸳鸯被，长覆有情人。","dynasty":"唐代","title":"鸳鸯篇"}
{"author":"李德裕","content":"剑外九华英，缄题下玉京。开时微月上，碾处乱泉声。半夜邀僧至，孤吟对竹烹。碧流霞脚碎，香泛乳花轻。六腑睡神去，数朝诗思清。其馀不敢费，留伴读书行。","dynasty":"唐代","title":"故人寄茶"}
{"author":"李德裕","content":"昔人怀井邑，为有挂冠期。顾我飘蓬者，长随泛梗移。越吟因病感，潘鬓入秋悲。北指邯郸道，应无归去期。","dynasty":"唐代","title":"秋日登郡楼望赞皇山感而成咏"}
{"author":"李德裕","content":"常羡荜门翁，所思惟岁稔。遥知松月曙，尚在山窗寝。兰气入幽帘，禽言傍孤枕。晨兴步岩径，更酌寒泉饮。","dynasty":"唐代","title":"思山居一十首。思乡园老人"}
{"author":"李德裕","content":"雪覆寒溪竹，风卷野田蓬。四望无行迹，谁怜孤老翁。","dynasty":"唐代","title":"雪霁晨起"}
{"author":"李德裕","content":"皎月照芳树，鲜葩含素辉。愁人惜春夜，达曙想岩扉。风静阴满砌，露浓香入衣。恨无金谷妓，为我奏思归。","dynasty":"唐代","title":"峡山亭月夜独宿对樱桃花有怀伊川别墅金陵作"}
{"author":"李德裕","content":"激水自山椒，析波分浅濑。回环疑古篆，诘曲如萦带。宁愬羽觞迟，惟欢亲友会。欲知中圣处，皓月临松盖。","dynasty":"唐代","title":"春暮思平泉杂咏二十首。流杯亭"}
{"author":"李德裕","content":"近蓄东谿水，悠悠起渌波。彩鸳留不去，芳草日应多。夹岸生奇筱，缘岩覆女萝。兰桡思无限，为感濯缨歌。","dynasty":"唐代","title":"春暮思平泉杂咏二十首。东谿"}
{"author":"李德裕","content":"清沚双鸂鶒，前年海上雏。今来恋洲屿，思若在江湖。欲起摇荷盖，闲飞溅水珠。不能常泛泛，惟作逐波凫。","dynasty":"唐代","title":"春暮思平泉杂咏二十首。鸂鶒"}
{"author":"李德裕","content":"西园最多趣，永日自忘归。石濑流清浅，风岑澹翠微。晓翻红药艳，晴袅碧潭辉。独望娟娟月，宵分半掩扉。","dynasty":"唐代","title":"春暮思平泉杂咏二十首。西园"}
{"author":"李德裕","content":"昔见历阳山，鸡笼已孤秀。今看海峤树，翠盖何幽茂。霰雪讵能侵，烟岚自相揉。攀条独临憩，况值清阴昼。","dynasty":"唐代","title":"春暮思平泉杂咏二十首。海石楠"}
{"author":"李德裕","content":"清剡与严湍，潺湲皆可忆。适来玩山水，无此秋潭色。莫辨幽兰丛，难分翠禽翼。迟迟洲渚步，临眺忘餐食。","dynasty":"唐代","title":"春暮思平泉杂咏二十首。双碧潭"}
{"author":"李德裕","content":"野竹自成径，绕溪三里馀。檀栾被层阜，萧瑟荫清渠。日落见林静，风行知谷虚。田家故人少，谁肯共焚鱼。","dynasty":"唐代","title":"春暮思平泉杂咏二十首。竹径"}
{"author":"李德裕","content":"蕙草春已碧，兰花秋更红。四时发英艳，三径满芳丛。秀色濯清露，鲜辉摇惠风。王孙未知返，幽赏竟谁同。","dynasty":"唐代","title":"春暮思平泉杂咏二十首。花药栏"}
{"author":"李德裕","content":"五岳径虽深，遍游心已荡。苟能知止足，所遇皆清旷。七十难可期，一丘乃微尚。遥怀少室山，常恐非吾望。","dynasty":"唐代","title":"春暮思平泉杂咏二十首。自叙（非尚子遍游五岳）"}
{"author":"李德裕","content":"嘉树阴初合，山中赏更新。禽言未知夏，兰径尚馀春。散满萝垂带，扶疏桂长轮。丹青写不尽，宵梦叹非真。累榭空留月，虚舟若待人。何时倚兰棹，相与掇汀蘋.","dynasty":"唐代","title":"首夏清景想望山居"}
{"author":"李德裕","content":"我有严湍思，怀人访故台。客星依钓隐，仙石逐槎回。倒影含清沚，凝阴长碧苔。飞泉信可挹，幽客未归来。","dynasty":"唐代","title":"思平泉树石杂咏一十首。钓台"}
{"author":"李德裕","content":"林中有奇石，仿佛兽潜行。乍似依岩桂，还疑食野苹。茸长绿藓映，斑细紫苔生。不是见羁者，何劳如顿缨。","dynasty":"唐代","title":"思平泉树石杂咏一十首。似鹿石"}
{"author":"李德裕","content":"常爱仙都山，奇峰千仞悬。迢迢一何迥，不与众山连。忽逢海峤石，稍慰平生忆。何以慰我心，亭亭孤且直。","dynasty":"唐代","title":"思平泉树石杂咏一十首。海上石笋"}
{"author":"李德裕","content":"潺湲桂水湍，漱石多奇状。鳞次冠烟霞，蝉联叠波浪。今来碧梧下，迥出秋潭上。岁晚苔藓滋，怀贤益惆怅。","dynasty":"唐代","title":"思平泉树石杂咏一十首。叠石（此石韩给事所遗）"}
{"author":"李德裕","content":"芙蓉含露时，秀色波中溢。玉女袭朱裳，重重映皓质。晨霞耀丹景，片片明秋日。兰泽多众芳，妍姿不相匹。","dynasty":"唐代","title":"思平泉树石杂咏一十首。重台芙蓉"}
{"author":"李德裕","content":"甘露洒空惟一味，旃檀移植自成薰。遥知畅献分南北，应用调柔致六群。","dynasty":"唐代","title":"戏赠慎微寺主道安上座三僧正"}
{"author":"李德裕","content":"区囿三百里，常闻驷马来。旌旗朝甬道，箫鼓燕平台。追昔赋文雅，从容游上才。竹园秋水净，风苑雪烟开。牛祸衅将发，羊孙谋始回。袁丝徒伏剑，长孺欲成灰。兴废由所感，湮沦斯可哀。空留故池雁，刷羽尚徘徊。","dynasty":"唐代","title":"清冷池怀古（余别有序刻石）"}
{"author":"李德裕","content":"赋命诚非薄，良时幸已遭。君当尧舜日，官接凤凰曹。目睇烟霄阔，心惊羽翼高。椅梧连鹤禁，壀堄接龙韬。我后怜词客，吾僚并隽髦。著书同陆贾，待诏比王褒。重价连悬璧，英词淬宝刀。泉流初落涧，露滴更濡毫。赤豹欣来献，彤弓喜暂櫜。非烟含瑞气，驯雉洁霜毛。静室便幽独，虚楼散郁陶。花光晨艳艳，松韵晚骚骚。画壁看飞鹤，仙图见巨鳌。倚檐阴药树，落格蔓蒲桃。荷静蓬池鲙，冰寒郢水醪。荔枝来自远，卢橘赐仍叨。麝气随兰泽，霜华入杏膏。恩光惟觉重，携挈未为劳。夕阅梨园骑，宵闻禁仗獒。扇回交彩翟，雕起飏银绦。辔待袁丝揽，书期蜀客操。尽规常謇謇，退食尚忉忉。龟顾垂金钮，鸾飞曳锦袍。御沟杨柳弱，天厩骕骦豪。屡换青春直，闲随上苑遨。烟低行殿竹，风拆绕墙桃。聚散俄成昔，悲愁益自熬。每怀仙驾远，更望茂陵号。地接三茅岭，川迎伍子涛。花迷瓜步暗，石固蒜山牢。兰野凝香管，梅洲动翠篙。泉鱼惊彩妓，溪鸟避干旄。感旧心犹绝，思归首更搔。无聊燃蜜炬，谁复劝金舠.岚气朝生栋，城阴夜入濠。望烟归海峤，送雁渡江皋。宛马嘶寒枥，吴钩在锦弢.未能追狡兔，空觉长黄蒿。水国逾千里，风帆过万艘。阅川终古恨，惟见暮滔滔。","dynasty":"唐代","title":"述梦诗四十韵"}
{"author":"李德裕","content":"磬筦歌大吕，冕裘旅天神。烧萧辟阊阖，祈谷为蒸人。羽旗洒轻雪，麦陇含阳春。昌运岁今会，王猷从此新。三臣皆就日，万国望如云。仁寿信非远，群生方在钧。","dynasty":"唐代","title":"奉和圣制南郊礼毕诗"}
{"author":"李德裕","content":"七萃和銮动，三条葆吹回。相星环日道，苍马近龙媒。咫尺天颜接，光华喜气来。自惭衰且病，无以效涓埃。","dynasty":"唐代","title":"郊坛回舆中书二相公蒙圣慈召至御马前仰感恩…相公"}
{"author":"李德裕","content":"宛转龙歌节，参差燕羽高。风光摇禁柳，霁色暖宫桃。春露明仙掌，晨霞照御袍。雪凝陈组练，林植耸干旄。广乐初跄凤，神山欲抃鳌。鸣笳朱鹭起，叠鼓紫騂豪。象舞严金铠，丰歌耀宝刀。不劳孙子法，自得太公韬。分席罗玄冕，行觞举绿醪。彀中时落羽，橦末乍升猱。瑞景开阴翳，薰风散郁陶。天颜欢益醉，臣节劲尤高。楛矢方来贡，雕弓已载櫜。英威扬绝漠，神算尽临洮。赤县阳和布，苍生雨露膏。野平惟有麦，田辟久无蒿。禄秩荣三事，功勋乏一毫。寝谋惭汲黯，秉羽贵孙敖。焕若游玄圃，欢如享太牢。轻生何以报，只自比鸿毛。","dynasty":"唐代","title":"寒食日三殿侍宴，奉进诗一首"}
{"author":"李德裕","content":"共怜独鹤青霞姿，瀛洲故山归已迟。仁者焉能效鸷鹗，飞舞自合追长离。梧桐迥齐鳷鹊观，烟雨屡拂蛟龙旗。鸿雁冲飙去不尽，寒声晚下天泉池。顾我蓬莱静无事，玉版宝书藏众瑞。青编尽以汲冢来，科斗皆从鲁室至。金门待诏何逍遥，名儒早问张子侨。王褒轶材晚始入，宫女已能传洞箫。应令柏台长对户，别来相望独寥寥。","dynasty":"唐代","title":"雨中自秘书省访王三侍御知早入朝便入集贤…诗赠之"}
{"author":"李德裕","content":"岩石在朱户，风泉当翠楼。始知岘亭赏，难与清晖留。馀景淡将夕，凝岚轻欲收。东山有归志，方接赤松游。","dynasty":"唐代","title":"奉和太原张尚书山亭书怀"}
{"author":"李德裕","content":"羊公追胜概，兹地暂逍遥。风景同南岘，丹青见北朝。石渠清夏气，高树激鲜飙。念法珍禽集，闻经醉象调。偶分甘露味，偏觉众香饶。为问毗城内，馀薰几日销。","dynasty":"唐代","title":"奉和韦侍御陪相公游开义五言六韵"}
{"author":"李德裕","content":"远公说易长松下，龙树双经海藏中。今日导师闻佛慧，始知前路化成空。","dynasty":"唐代","title":"赠圆明上人（圆公，佛顶之最）"}
{"author":"李德裕","content":"驿骑朝天去，江城眷阙深。夜珠先去握，芳桂乍辞阴。泽国三千里，羁孤万感心。自嗟文废久，此曲为卢谌。","dynasty":"唐代","title":"送张中丞入台从事"}
{"author":"李德裕","content":"海上东风犯雪来，腊前先折镜湖梅。遥思禁苑青春夜，坐待宫人画诏回。","dynasty":"唐代","title":"怀京国"}
{"author":"李德裕","content":"茂苑有灵峰，嗟余未游观。藏山半平陆，坏谷为高岸。冈绕数仞墙，岩潜千丈干。乃知造化意，回斡资奇玩。镠腾昔虎踞，剑没尝龙焕。潭黛入海底，崟岑耸霄半。层峦未升日，哀狖宁知旦。绿筱夏凝阴，碧林秋不换。冥搜既窈窕，回望何萧散。川晴岚气收，江春杂英乱。逸人缀清藻，前哲留篇翰。共扣哀玉音，皆舒文绣段。难追彦回赏，徒起兴公叹。一夕如再升，含毫星斗烂。","dynasty":"唐代","title":"追和太师颜公同清远道士游虎丘寺"}
{"author":"李德裕","content":"河水昔将决，冲波溢川浔。峥嵘金堤下，喷薄风雷音。投马灾未弭，为鱼叹方深。惟公执珪璧，誓与身俱沉。诚信不虚发，神明宜尔临。湍流自此回，咫尺焉能侵。逮我守东郡，凄然怀所钦。虽非识君面，自谓知君心。意气苟相合，神明无古今。登城见遗庙，日夕空悲吟。","dynasty":"唐代","title":"东郡怀古二首。王京兆"}
{"author":"李德裕","content":"宋氏远家左，豺狼满中州。阳君守滑台，终古垂英猷。数仞城既毁，万夫心莫留。跳身入飞镞，免胄临霜矛。毕命在旗下，僵尸横道周。义风激河汴，壮气沦山丘。嗟尔抱忠烈，古来谁与俦。就烹感汉使，握节悲阳秋。颜子缀清藻，铿然如素璆.徘徊望故垒，尚想精魂游。","dynasty":"唐代","title":"东郡怀古二首。阳给事"}
{"author":"李德裕","content":"栋宇非吾室，烟山是我邻。百龄惟待尽，一世乐长贫。半壁悬秋日，空林满夕尘。只应双鹤吊，松路更无人。","dynasty":"唐代","title":"寄题惠林李侍郎旧馆"}
{"author":"李德裕","content":"宿雨初收晚吹繁，秋光极目自销魂。烟山北下归辽海，鸿雁南飞出蓟门。只恨无功书史籍，岂悲临老事戎轩。唯怀药饵蠲衰病，为惜馀年报主恩。","dynasty":"唐代","title":"雨后净望河西连山怆然成咏"}
{"author":"李德裕","content":"高槛凉风起，清川旭景开。秋声向野去，爽气自山来。霄外鸿初返，檐间燕已归。不因烟雨夕，何处梦阳台。","dynasty":"唐代","title":"秋日美晴，郡楼闲眺，寄荆南张书记"}
{"author":"李德裕","content":"千骑风生大旆舒，春江重到武侯庐。共悬龟印衔新绶，同忆鳣庭访旧居。取履桥边啼鸟换，钓璜溪畔落花初。今来却笑临邛客，入蜀空驰使者车。","dynasty":"唐代","title":"奉送相公十八丈镇扬州（一作和王播游故居感旧）"}
{"author":"李德裕","content":"奇峰百仞悬，清眺出岚烟。迥若戈回日，高疑剑倚天。参差霞壁耸，合沓翠屏连。想是三刀梦，森然在目前。","dynasty":"唐代","title":"题剑门"}
{"author":"李德裕","content":"丞相鸣琴地，何年闭玉徽。偶因明月夕，重敞故楼扉。桃柳谿空在，芙蓉客暂依。谁怜济川楫，长与夜舟归。","dynasty":"唐代","title":"汉州月夕游房太尉西湖"}
{"author":"李德裕","content":"晚日临寒渚，微风发棹讴。凤池波自阔，鱼水运难留。亭古思宏栋，川长忆夜舟。想公高世志，只似冶城游。","dynasty":"唐代","title":"重题"}
{"author":"李德裕","content":"流水音长在，青霞意不传。独悲形解后，谁听广陵弦。","dynasty":"唐代","title":"房公旧竹亭闻琴缅慕风流神期如在因重题此作"}
{"author":"李德裕","content":"东望沧溟路几重，无因白首更相逢。已悲泉下双琪树，又惜天边一卧龙。人事升沉才十载，宦游漂泊过千峰。思君远寄西山药，岁暮相期向赤松。","dynasty":"唐代","title":"忆金门旧游奉寄江西沈大夫"}
{"author":"李德裕","content":"明星入东陌，灿灿光层宙。皎月映高梧，轻风发凉候。金门列葆吹，钟室传清漏。简册自中来，貂黄忝宣授。更登天禄阁，极眺终南岫。遥羡商山翁，闲歌紫芝秀。晨兴念始辱，夕惕思致寇。倾夺非我心，凄然感田窦。","dynasty":"唐代","title":"早入中书行公主册礼事毕，登集贤阁成咏"}
{"author":"李德裕","content":"清景持芳菊，凉天倚茂松。名山何必去，此地有群峰。","dynasty":"唐代","title":"题罗浮石（刻于石上）"}
{"author":"李德裕","content":"白首过遗庙，朱轮入故城。已惭联左揆，犹喜抗前旌。曳履忘年旧，弹冠久要情。重看题壁处，岂羡弃繻生。","dynasty":"唐代","title":"重过列子庙追感顷年自淮服与居守王仆射…四韵奉寄"}
{"author":"李德裕","content":"蝉蜕遗虚白，蜺飞入上清。同人悲剑解，旧友觉衣轻。黄鹄遥将举，斑麟俨未行。惟应鲍靓室，中夜识琴声。金格期初至，飙轮去不停。山摧武担石，天陨少微星。弟子悲徐甲，门人泣蔡经。空闻留玉舄，犹在阜乡亭。空宇留丹灶，层霞被羽衣。旧山闻鹿化，遗舄尚凫飞。数日奇香在，何年白鹤归。想君旋下泪，方款里闾扉。","dynasty":"唐代","title":"遥伤茅山县孙尊师三首"}
{"author":"李德裕","content":"后学方成市，吾师又上宾。洞天应不夜，源树只如春。棋客留童子，山精避直神。无因握石髓，及与养生人。","dynasty":"唐代","title":"尊师是桃源黄先生传法弟子常见尊师称先师灵迹…旧馆"}
{"author":"李德裕","content":"赋感邻人笛，诗留夫子墙。延年如有作，应不用山王。","dynasty":"唐代","title":"仆射相公偶话于故集贤张学士厅写得德裕…献此诗"}
{"author":"李德裕","content":"兹泉由太洁，终不畜纤鳞。到底清何益，含虚势自贫。明玑难秘彩，美玉讵潜珍。未及黄陂量，滔滔岂有津。","dynasty":"唐代","title":"惠泉"}
{"author":"李德裕","content":"江南郁郁春草长，悠悠汉水浮清光。杂英飞尽空和景，绿杨阴重官舍静。此时醉客纵横书，公言可荐承明庐。青天诏下宠光至，颁籍金闺征石渠。重归山路烟岚隔，巫山未深晚花折。涧底红光夺目燃，摇风有毒愁行客。杜鹃啼咽花亦殷，声悲绝艳连空山。斜阳瞥映浅深树，云雨翻迷崖谷间。山鸡锦质矜毛羽，透竹穿萝命俦侣。乔木幽谷上下同，雄雌不异飞栖处。望秦峰迥过商颜，浪叠云堆万簇山。行尽杳冥青嶂外，九重钟漏紫云间。元和列侍明光殿，谏草初焚市朝变。北阙趋臣半隙尘，南梁笑客皆飞霰。追思感叹却昏迷，霜鬓愁吟到晓鸡。故园岁深开断简，秋堂月晓掩遗袿.呜呜晓角霞辉粲，抚剑当楹一长叹。刍狗无由学圣贤，空持感激终昏旦。","dynasty":"唐代","title":"南梁行（和二十二兄）"}
{"author":"李德裕","content":"弱岁弄词翰，遂叨明主恩。怀章过越邸，建旆守吴门。西圯阴难驻，东皋意尚存。惭逾六百石，愧负五千言。寄世知婴缴，辞荣类触藩。欲追绵上隐，况近子平村。邑有桐乡爱，山馀黍谷暄。既非逃相地，乃是故侯园。野竹多微径，严泉岂一源。映池方树密，傍涧古藤繁。邛杖堪扶老，黄牛已服辕。只应将唳鹤，幽谷共翩翻。","dynasty":"唐代","title":"近于伊川卜山居将命者画图而至欣然有感…青田胎化鹤"}
{"author":"李德裕","content":"昔闻羊叔子，茅屋在东渠。岂不念归路，徘徊畏简书。乃知轩冕客，自与田园疏。殁世有遗恨，精诚何所如。嗟予寡时用，夙志在林闾。虽抱山水癖，敢希仁智居。清泉绕舍下，修竹荫庭除。幽径松盖密，小池莲叶初。从来有好鸟，近复跃鲦鱼。少室映川陆，鸣皋对蓬庐。张何旧寮寀，相勉在悬舆。常恐似伯玉，瞻前惭魏舒。","dynasty":"唐代","title":"忆平泉山居，赠沈吏部一首（中书作）"}
{"author":"李德裕","content":"孟夏守畏途，舍舟在徂暑。愀然何所念，念我龙门坞。密竹无蹊径，高松有四五。飞泉鸣树间，飒飒如度雨。菌桂秀层岭，芳荪媚幽渚。稚子候我归，衡门独延伫。谁言圣与哲，曾是不怀土。公旦既思周，宣尼亦念鲁。矧余窜炎裔，日夕谁晤语。眷阙悲子牟，班荆感椒举。凄凄视环玦，恻恻步庭庑。岂待庄舄吟，方知倦羁旅。","dynasty":"唐代","title":"夏晚有怀平泉林居（宜春作）"}
{"author":"李德裕","content":"江亭感秋至，兰径悲露泫。粳稻秀晚川，杉松郁晴巘.嗟予有林壑，兹夕念原衍。绿筱连岭多，青莎近溪浅。渊明菊犹在，仲蔚蒿莫翦。乔木粲凌苕，阴崖积幽藓。遥思伊川水，北渡龙门岘。苍翠双阙间，逶迤清滩转。故人在乡国，岁晏路悠缅。惆怅此生涯，无由共登践。","dynasty":"唐代","title":"早秋龙兴寺江亭闲眺忆龙门山居寄崔张旧从事（宜春作）"}
{"author":"李德裕","content":"昔闻红桂枝，独秀龙门侧。越叟遗数株，周人未尝识。平生爱此树，攀玩无由得。君子知我心，因之为羽翼。岂烦嘉客誉，且就清阴息。来自天姥岑，长疑翠岚色。芬芳世所绝，偃蹇枝渐直。琼叶润不凋，珠英粲如织。犹疑翡翠宿，想待鹓雏食。宁止暂淹留，终当更封植。","dynasty":"唐代","title":"比闻龙门敬善寺有红桂树独秀伊川尝于江南…赠陈侍御"}
{"author":"李德裕","content":"昔人思避世，惟恐不深幽。禽庆潜名岳，鸱夷漾钓舟。顾余知止足，所乐在归休。不似寻山者，忘家恣远游。","dynasty":"唐代","title":"思归赤松村呈松阳子"}
{"author":"李德裕","content":"蓬门常昼掩，竹径寂无人。鸟起飘松霰，麇行动谷榛。应知禽鱼侣，合与薜萝亲。遥忆平皋望，溪烟已发春。","dynasty":"唐代","title":"近腊对雪有怀林居"}
{"author":"李德裕","content":"遥思寒食后，野老林下醉。月照一山明，风吹百花气。飞泉与万籁，仿佛疑箫吹。不待曙华分，已应喧鸟至。","dynasty":"唐代","title":"思山居一十首。清明后忆山中"}
{"author":"李德裕","content":"绮皓岩中石，尝经伴隐沦。紫芝呈几曲，红藓閟千春。聊用支琴尾，宁惟倚病身。自知来处所，何暇问严遵。","dynasty":"唐代","title":"思山居一十首。题寄商山石"}
{"author":"李德裕","content":"尚平方毕娶，疏广念归期。涧底松成盖，檐前桂长枝。径闲芳草合，山静落花迟。虽有苽园在，无因及种时。","dynasty":"唐代","title":"思山居一十首。忆种苽时"}
{"author":"李德裕","content":"壮龄心已尽，孤赏意犹存。岂望图麟阁，惟思卧鹿门。无谋堪适野，何力可拘原。只有容身去，幽山自灌园。","dynasty":"唐代","title":"思山居一十首。春日独坐思归"}
{"author":"李德裕","content":"自知无世用，只是爱山游。旧有嵇康懒，今惭赵武偷。登峦未觉疾，泛水便忘忧。最惜残筋力，扪萝遍一丘。","dynasty":"唐代","title":"思山居一十首。思登家山林岭"}
{"author":"李德裕","content":"二叟茅茨下，清晨饮浊醪。雨残红芍药，风落紫樱桃。巢燕衔泥疾，檐虫挂网高。闲思春谷事，转觉宦途劳。","dynasty":"唐代","title":"思山居一十首。忆村中老人春酒（有刘、杨二叟善酿）"}
{"author":"李德裕","content":"忆我斋中榻，寒宵几独眠。管宁穿亦坐，徐孺去常悬。虫网垂应遍，苔痕染更鲜。何人及身在，归对老僧禅。","dynasty":"唐代","title":"思山居一十首。忆葛胜木禅床"}
{"author":"李德裕","content":"山中有所忆，夏景始清幽。野竹阴无日，岩泉冷似秋。翠岑当累榭，皓月入轻舟。只有思归夕，空帘且梦游。","dynasty":"唐代","title":"思山居一十首。初夏有怀山居"}
{"author":"李德裕","content":"鼓箧依绿槐，横经起秋雾。有时连岳客，尚办弦歌处。自予去幽谷，谁人袭芳杜。空留古苔石，对我岩中树。","dynasty":"唐代","title":"张公超谷中石"}
{"author":"李德裕","content":"初归故乡陌，极望且徐轮。近野樵蒸至，平泉烟火新。农夫馈鸡黍，渔子荐霜鳞。惆怅怀杨仆，惭为关外人。","dynasty":"唐代","title":"初归平泉，过龙门南岭，遥望山居即事"}
{"author":"李德裕","content":"偶来冠盖里，愧是旧三公。自喜无兵术，轻裘上閟宫。","dynasty":"唐代","title":"题冠盖里（在襄州南大山下）"}
{"author":"李德裕","content":"十年紫殿掌洪钧，出入三朝一品身。文帝宠深陪雉尾，武皇恩厚宴龙津。黑山永破和亲虏，乌领全阬跋扈臣。自是功高临尽处，祸来名灭不由人。","dynasty":"唐代","title":"离平泉马上作（一作离东都平泉）"}
{"author":"李德裕","content":"簪组十年梦，园庐今夕情。谁怜故乡月，复映碧潭生。皓彩松上见，寒光波际轻。还将孤赏意，暂寄玉琴声。","dynasty":"唐代","title":"潭上喜见新月"}
{"author":"李德裕","content":"高秋惭非隐，闲林喜退居。老农争席坐，稚子带经锄。竹径难回骑，仙舟但跂予。岂知陶靖节，只自爱吾庐。","dynasty":"唐代","title":"郊外即事寄侍郎大尹"}
{"author":"李德裕","content":"幽居近谷西，乔木与山齐。野竹连池合，岩松映雪低。喜君来白社，值我在青谿.应笑於陵子，遗荣自灌畦。","dynasty":"唐代","title":"山居遇雪喜道者相访"}
{"author":"李德裕","content":"非高柳下逸，自爱竹林闲。才异居东里，愚因在北山。径荒寒未扫，门设昼长关。不及鸱夷子，悠悠烟水间。","dynasty":"唐代","title":"洛中士君子多以平泉见呼愧获方外方之名…奉寄刘宾客"}
{"author":"李德裕","content":"昔我伊原上，孤游竹树间。人依红桂静，鸟傍碧潭闲。松盖低春雪，藤轮倚暮山。永怀桑梓邑，衰老若为还。","dynasty":"唐代","title":"早春至言禅公法堂忆平泉别业（金陵作）"}
{"author":"李德裕","content":"龙门有开士，爱我春潭碧。清景出东山，闲来玩松石。应怜林壑主，远作沧溟客。为我谢此僧，终当理归策。","dynasty":"唐代","title":"思山居一十首。寄龙门僧"}
{"author":"李德裕","content":"远村寒食后，细雨度川来。芳草连谿合，梨花映墅开。槿篱悬落照，松径长新苔。向夕亭皋望，游禽几处回。","dynasty":"唐代","title":"春暮思平泉杂咏二十首。望伊川（自此并淮南作）"}
{"author":"李德裕","content":"故乡春欲尽，一岁芳难再。岩树已青葱，吾庐日堪爱。幽溪人未去，芳草行应碍。遥忆紫藤垂，繁英照潭黛。","dynasty":"唐代","title":"春暮思平泉杂咏二十首。潭上紫藤"}
{"author":"李德裕","content":"幽居人世外，久厌市朝喧。苍翠连双阙，微茫认九原。残红映巩树，斜日照轘辕。薄暮柴扉掩，谁知仲蔚园。","dynasty":"唐代","title":"春暮思平泉杂咏二十首。书楼晴望"}
{"author":"李德裕","content":"高秋对凉野，四望何萧瑟。远见鸣皋山，青峰原上出。晨兴采薇蕨，向暮归蓬荜。讵假数挥金，餐和养馀日。","dynasty":"唐代","title":"春暮思平泉杂咏二十首。西岭望鸣皋山"}
{"author":"李德裕","content":"向老多悲恨，凄然念一丘。岩泉终古在，风月几年游。菌阁饶佳树，菱潭有钓舟。不如羊叔子，名与岘山留。","dynasty":"唐代","title":"春暮思平泉杂咏二十首。瀑泉亭"}
{"author":"李德裕","content":"欲求尘外物，此树是瑶林。后素合馀绚，如丹见本心。妍姿无点辱，芳意托幽深。愿以鲜葩色，凌霜照碧浔。","dynasty":"唐代","title":"春暮思平泉杂咏二十首。红桂树"}
{"author":"李德裕","content":"台岭生奇树，佳名世未知。纤纤疑大菊，落落是松枝。照日含金晰，笼烟淡翠滋。勿言人去晚，犹有岁寒期。","dynasty":"唐代","title":"春暮思平泉杂咏二十首。金松（出天台山，叶带金色）"}
{"author":"李德裕","content":"何年霜夜月，桂子落寒山。翠干生岩下，金英在世间。幽崖空自老，清汉未知还。惟有凉秋夜，嫦娥来暂攀。","dynasty":"唐代","title":"春暮思平泉杂咏二十首。月桂（出蒋山，浅黄色）"}
{"author":"李德裕","content":"桑叶初黄梨叶红，伊川落日尽无风。汉储何假终南客，甪里先生在谷中。","dynasty":"唐代","title":"伊川晚眺"}
{"author":"李德裕","content":"甘露花香不再持，远公应怪负前期。青蝇岂独悲虞氏，黄犬应闻笑李斯。风雨瘴昏蛮日月，烟波魂断恶溪时。岭头无限相思泪，泣向寒梅近北枝。","dynasty":"唐代","title":"到恶溪夜泊芦岛"}
{"author":"李德裕","content":"溪上药苗齐，丰茸正堪掇。皆能扶我寿，岂止坚肌骨。味掩商山芝，英逾首阳蕨。岂如甘谷士，只得香泉啜。","dynasty":"唐代","title":"思山居一十首。忆药苗"}
{"author":"李德裕","content":"我有爱山心，如饥复如渴。出谷一年馀，常疑十年别。春思岩花烂，夏忆寒泉冽。秋忆泛兰卮，冬思玩松雪。晨思小山桂，暝忆深潭月。醉忆剖红梨，饭思食紫蕨。坐思藤萝密，步忆莓苔滑。昼夜百刻中，愁肠几回绝。每念羊叔子，言之岂常辍。人生不如意，十乃居七八。我未及悬舆，今犹佩朝绂。焉能逐糜鹿，便得游林樾。范恣沧波舟，张怀赤松列。惟应讵身恤，岂敢忘臣节。器满自当欹，物盈终有缺。从兹返樵径，庶可希前哲。","dynasty":"唐代","title":"怀山居邀松阳子同作"}
{"author":"李德裕","content":"玉蕊天中树，金闺昔共窥。落英闲舞雪，蜜叶乍低帷。旧赏烟霄远，前欢岁月移。今来想颜色，还似忆琼枝。","dynasty":"唐代","title":"招隐山观玉蕊树戏书即事奉寄江西沈大夫阁老"}
{"author":"李德裕","content":"蕴玉抱清辉，闲庭日潇洒。块然天地间，自是孤生者。","dynasty":"唐代","title":"题奇石（石在浙西公署）"}
{"author":"李德裕","content":"知君学地厌多闻，广渡群生出世氛。饭色不应殊宝器，树香皆遣入禅薰。","dynasty":"唐代","title":"赠奉律上人（律公精于维摩经）"}
{"author":"李德裕","content":"吾爱山中树，繁英满目鲜。临风飘碎锦，映日乱非烟。影入春潭底，香凝月榭前。岂知幽独客，赖此当朱弦。","dynasty":"唐代","title":"春暮思平泉杂咏二十首。山桂（此花紫色，英藻繁缛）"}
{"author":"李德裕","content":"余心怜白鹭，潭上日相依。拂石疑星落，凌风似雪飞。碧沙常独立，清景自忘归。所乐惟烟水，徘徊恋钓矶。","dynasty":"唐代","title":"思平泉树石杂咏一十首。白鹭鹚"}
{"author":"李德裕","content":"远谪南荒一病身，停舟暂吊汨罗人。都缘靳尚图专国，岂是怀王厌直臣。万里碧潭秋景静，四时愁色野花新。不劳渔父重相问，自有招魂拭泪巾。","dynasty":"唐代","title":"汨罗"}
{"author":"李德裕","content":"春鸠鸣野树，细雨入池塘。潭上花微落，溪边草更长。梳风白鹭起，拂水彩鸳翔。最羡归飞燕，年年在故乡。","dynasty":"唐代","title":"忆平泉杂咏。忆春雨"}
{"author":"李德裕","content":"谷中春日暖，渐忆掇茶英。欲及清明火，能销醉客酲。松花飘鼎泛，兰气入瓯轻。饮罢闲无事，扪萝溪上行。","dynasty":"唐代","title":"忆平泉杂咏。忆茗芽"}
{"author":"李德裕","content":"虽游洛阳道，未识故园花。晓忆东谿雪，晴思冠岭霞。谷深兰色秀，村迥柳阴斜。怅望龙门晚，谁知小隐家。","dynasty":"唐代","title":"忆平泉杂咏。忆野花（余未尝春到故园）"}
{"author":"李德裕","content":"伊川新雨霁，原上见春山。缑岭晴虹断，龙门宿鸟还。牛羊平野外，桑柘夕烟间。不及乡园叟，悠悠尽日闲。","dynasty":"唐代","title":"忆平泉杂咏。忆晚眺"}
{"author":"李德裕","content":"遥闻碧潭上，春晚紫藤开。水似晨霞照，林疑彩凤来。清香凝岛屿，繁艳映莓苔。金谷如相并，应将锦帐回。","dynasty":"唐代","title":"忆平泉杂咏。忆新藤"}
{"author":"李德裕","content":"郊外杏花坼，林间布谷鸣。原田春雨后，谿水夕流平。野老荷蓑至，和风吹草轻。无因共沮溺，相与事岩耕。","dynasty":"唐代","title":"忆平泉杂咏。忆春耕"}
{"author":"李德裕","content":"未谢留侯疾，常怀仲蔚园。闲谣紫芝曲，归梦赤松村。忽改蓬蒿色，俄吹黍谷暄。多惭孔北海，传教及衡门。","dynasty":"唐代","title":"余所居平泉村舍近蒙韦常侍大尹特改嘉名因寄诗以谢"}
{"author":"李德裕","content":"忽闻樵客语，暂慰野人心。幽径芳兰密，闲庭秀木深。麇麚来涧底，凫鹄遍川浔。谁念沧溟上，归欤起叹音。","dynasty":"唐代","title":"山信至说平泉别墅草木滋长地转幽深怅然思归复此作"}
{"author":"李德裕","content":"闻君采奇石，剪断赤城霞。潭上倒虹影，波中摇日华。仙岩接绛气，谿路杂桃花。若值客星去，便应随海槎。","dynasty":"唐代","title":"临海太守惠予赤城石，报以是诗"}
{"author":"李德裕","content":"自有此山川，于今几太守。近世二千石，毕公宣化厚。丞相量纳川，平阳气冲斗。三贤若时雨，所至跻仁寿。","dynasty":"唐代","title":"北固怀古"}
{"author":"李德裕","content":"昔日征黄绮，余惭在凤池。今来招隐士，恨不见琼枝。","dynasty":"唐代","title":"访韦楚老不遇"}
{"author":"李德裕","content":"嵩少心期杳莫攀，好山聊复一开颜。明朝便是南荒路，更上层楼望故关。","dynasty":"唐代","title":"盘陀岭驿楼"}
{"author":"李德裕","content":"检经求绿字，凭酒借红颜。君不见秋山寂历风飙歇，半夜青崖吐明月。寒光乍出松筱间，万籁萧萧从此发。忽闻歌管吟朔风，精魂想在幽岩中。（霜夜听小童薛阳陶吹笛）银花悬院榜，神撼引铃绦。（题学士院）葳蕤轻风里，若衔若垂何可拟。（以上并《事文类聚》）自从一梦高唐后，可是无人胜楚王。（《赋巫山神女》，见《云溪友议》）牛羊具特俎。（《武昌诗》，见《东观馀论》）心悟觉身劳，云中弃宝刀。久闲生髀肉，多寿长眉毫。（《有怀甘露寺自省上人》，《京口志》）书空跷足睡，路险侧身行。（德裕尝吟此句云是先达诗。附记见《桂苑丛谈》）谁家幼女敲箸歌，何处丁妻点灯织。鱼虾集橘市。（以下并《海录碎事》）休咎占人甲，挨持见天丁。洛下推年少，山东许地高。世上文章士，谁为第一人。老生夸隐拙，时辈毁尖新。dc濴寒泉深百尺。奇觚率尔操，讽谏欣然纳。","dynasty":"唐代","title":"句"}
{"author":"李德裕","content":"何地最翛然，华阳第八天。松风清有露，萝月净无烟。乍警瑶坛鹤，时嘶玉树蝉。欲驰千里恋，惟有凤门泉。石上谿荪发紫茸，碧山幽蔼水溶溶。菖花定是无人见，春日惟应羽客逢。独寻兰渚玩迟晖，闲倚松窗望翠微。遥想春山明月曙，玉坛清磬步虚归。","dynasty":"唐代","title":"寄茅山孙炼师"}
{"author":"李德裕","content":"蕴玉抱清辉，闲庭日潇洒。块然天地间，自是孤生者。","dynasty":"唐代","title":"题奇石"}
{"author":"李德裕","content":"宋氏远家左，豺狼满中州。阳君守滑台，终古垂英猷。数仞城既毁，万夫心莫留。跳身入飞镞，免胄临霜矛。毕命在旗下，僵尸横道周。义风激河汴，壮气沦山丘。嗟尔抱忠烈，古来谁与俦。就烹感汉使，握节悲阳秋。颜子缀清藻，铿然如素璆。徘徊望故垒，尚想精魂游。","dynasty":"唐代","title":"东郡怀古二首·阳给事"}
{"author":"李德裕","content":"尚平方毕娶，疏广念归期。涧底松成盖，檐前桂长枝。径闲芳草合，山静落花迟。虽有苽园在，无因及种时。","dynasty":"唐代","title":"思山居一十首·忆种苽时"}
{"author":"李德裕","content":"溪上药苗齐，丰茸正堪掇。皆能扶我寿，岂止坚肌骨。味掩商山芝，英逾首阳蕨。岂如甘谷士，只得香泉啜。","dynasty":"唐代","title":"思山居一十首·忆药苗"}
{"author":"李德裕","content":"山中有所忆，夏景始清幽。野竹阴无日，岩泉冷似秋。翠岑当累榭，皓月入轻舟。只有思归夕，空帘且梦游。","dynasty":"唐代","title":"思山居一十首·初夏有怀山居"}
{"author":"李德裕","content":"高秋对凉野，四望何萧瑟。远见鸣皋山，青峰原上出。晨兴采薇蕨，向暮归蓬荜。讵假数挥金，餐和养馀日。","dynasty":"唐代","title":"春暮思平泉杂咏二十首·西岭望鸣皋山"}
{"author":"李德裕","content":"台岭生奇树，佳名世未知。纤纤疑大菊，落落是松枝。照日含金晰，笼烟淡翠滋。勿言人去晚，犹有岁寒期。","dynasty":"唐代","title":"春暮思平泉杂咏二十首·金松"}
{"author":"李德裕","content":"林中有奇石，仿佛兽潜行。乍似依岩桂，还疑食野苹。茸长绿藓映，斑细紫苔生。不是见羁者，何劳如顿缨。","dynasty":"唐代","title":"思平泉树石杂咏一十首·似鹿石"}
{"author":"李德裕","content":"余心怜白鹭，潭上日相依。拂石疑星落，凌风似雪飞。碧沙常独立，清景自忘归。所乐惟烟水，徘徊恋钓矶。","dynasty":"唐代","title":"思平泉树石杂咏一十首·白鹭鹚"}
{"author":"李德裕","content":"桂舟兰作枻，芬芳皆绝世。只可弄潺湲，焉能济大川。树悬凉夜月，风散碧潭烟。未得同鱼子，菱歌共扣舷。","dynasty":"唐代","title":"思平泉树石杂咏一十首·泛池舟"}
{"author":"李德裕","content":"山谷才浮芥，中园已滥觞。逶迤过竹坞，浩淼走兰塘。夜静闻鱼跃，风微见雁翔。从兹东向海，可泛济川航。","dynasty":"唐代","title":"重忆山居六首·平泉源"}
{"author":"李德裕","content":"今日初春暖，山中事若何。雪开喧鸟至，澌散跃鱼多。幽翠生松栝，轻烟起薜萝。柴扉常昼掩，惟有野人过。","dynasty":"唐代","title":"忆平泉杂咏·忆初暖"}
{"author":"李德裕","content":"春鸠鸣野树，细雨入池塘。潭上花微落，溪边草更长。梳风白鹭起，拂水彩鸳翔。最羡归飞燕，年年在故乡。","dynasty":"唐代","title":"忆平泉杂咏·忆春雨"}
{"author":"李德裕","content":"伊川新雨霁，原上见春山。缑岭晴虹断，龙门宿鸟还。牛羊平野外，桑柘夕烟间。不及乡园叟，悠悠尽日闲。","dynasty":"唐代","title":"忆平泉杂咏·忆晚眺"}
{"author":"李德裕","content":"金格期初至，飙轮去不停。山摧武担石，天陨少微星。弟子悲徐甲，门人泣蔡经。空闻留玉舄，犹在阜乡亭。","dynasty":"唐代","title":"遥伤茅山县孙尊师三首其二"}
{"author":"李德裕","content":"空宇留丹灶，层霞被羽衣。旧山闻鹿化，遗舄尚凫飞。数日奇香在，何年白鹤归。想君旋下泪，方款里闾扉。","dynasty":"唐代","title":"遥伤茅山县孙尊师三首其三"}
{"author":"李德裕","content":"尚平方毕娶，疏广念归期。涧底松成盖，檐前桂长枝。径闲芳草合，山静落花迟。虽有菰园在，无因及种时。","dynasty":"唐代","title":"思山居一十首忆钟菰时"}
{"author":"李德裕","content":"山中有所忆，夏景始清幽。野竹阴无日，岩泉冷似秋。翠岑当累榭，皓月入轻舟。只有思归夕，空帘且梦游。","dynasty":"唐代","title":"初夏有怀山居"}
{"author":"李德裕","content":"向老多悲恨，悽然念一丘。岩泉终古在，风月几年游。菌阁饶佳树，菱潭有钓舟。不如羊叔子，名与岘山留。","dynasty":"唐代","title":"春暮思平泉杂咏二十首"}
{"author":"李德裕","content":"台岭生奇树，佳名世未知。纤纤疑大菊，落落是松枝。照日含金晰，笼烟淡翠滋。勿言人去晚，犹有岁寒期。","dynasty":"唐代","title":"春暮思平泉杂咏二十首"}
{"author":"李德裕","content":"近蓄东溪水，悠悠起渌波。綵鸳留不去，芳草日应多。夹岸生奇筱，缘岩覆女萝。兰桡思无限，为感濯缨歌。","dynasty":"唐代","title":"春暮思平泉杂咏二十首"}
{"author":"李德裕","content":"林中有奇石，髣髴兽潜行。乍似依岩桂，还疑食野苹。茸长绿藓映，斑细紫苔生。不是见羁者，何劳如顿缨。","dynasty":"唐代","title":"思平泉树石杂咏一十首其二似鹿石"}
{"author":"李德裕","content":"余心怜白鹭，潭上日相依。拂石疑星落，凌风似雪飞。碧沙常独立，清景自忘归。所乐惟烟水，徘徊恋钓矶。","dynasty":"唐代","title":"思平泉树石杂咏一十首其六白鹭鹚"}
{"author":"李德裕","content":"出谷才浮芥，中园已滥觞。逶迤过竹坞，浩淼走兰塘。夜静闻鱼跃，风微见雁翔。从兹东向海，可泛济川航。","dynasty":"唐代","title":"重忆山居六首平泉源"}
{"author":"李德裕","content":"今日初春暖，山中事若何。雪开喧鸟至，澌散跃鱼多。幽翠生松栝，轻烟起薜萝。柴扉常昼掩，惟有野人过。","dynasty":"唐代","title":"忆平泉杂咏忆初暖"}
{"author":"李德裕","content":"春鸠鸣野树，细雨入池塘。潭上花微落，溪边草更长。梳风白鹭起，拂水綵鸳翔。最羡归飞燕，年年在故乡。","dynasty":"唐代","title":"忆平泉杂咏忆春雨"}
{"author":"李德裕","content":"伊川新雨霁，原上见春山。缑岭晴虹断，龙门宿鸟还。牛羊平野外，桑柘夕烟间。不及乡园叟，悠悠尽日闲。","dynasty":"唐代","title":"忆平泉杂咏忆晚眺"}
{"author":"李德裕","content":"赋感邻人篴，诗留夫子墙。延年如有作，应不用山王。","dynasty":"唐代","title":"仆射相公偶话于故集贤张学士厅写得德裕与仆射旧唱和诗其时和者五人惟仆射与德裕皆列高位凄然怀旧辄献此诗"}
{"author":"李德裕","content":"昔日徵黄绮，余惭在凤池。今来招隐士，恨不见琼枝。","dynasty":"唐代","title":"记韦楚老不遇"}
{"author":"李德裕","content":"石上溪荪发紫茸，碧山幽蔼水溶溶。菖花定是无人见，春日惟应羽客逢。","dynasty":"唐代","title":"又二绝其一"}
{"author":"李德裕","content":"独寻兰渚玩迟晖，闲倚松窗望翠微。遥想春山明月曙，玉坛清磬步虚归。","dynasty":"唐代","title":"又二绝其二"}
{"author":"李德裕","content":"磬管歌大吕，冕裘旅天神。烧萧辟阊阖，祈谷为蒸人。羽旗洒轻雪，麦陇含阳春。昌运岁今会，王猷从此新。三臣皆就日，万国望如云。仁寿信非远，群生方在钧。","dynasty":"唐代","title":"奉和圣制南郊礼毕诗"}
{"author":"李德裕","content":"宋氏远家左，豺狼满中州。阳君守滑台，终古垂英猷。数仞城既毁，万夫心莫留。跳身入飞镞，免胄临霜矛。毕命在旗下，僵尸横道周。义风激河汴，壮气沦山丘。嗟尔抱忠烈，古来谁与俦。就烹感汉使，握节悲阳秋。颜子缀清藻，铿然如素璆。徘徊望故垒，尚想精魂游。","dynasty":"唐代","title":"东郡怀古二首阳给事"}
{"author":"李德裕","content":"溪上药苗齐，丰茸正堪掇。皆能扶我寿，岂止坚肌骨。味掩商山芝，英逾首阳蕨。岂如甘谷士，只得香泉啜。","dynasty":"唐代","title":"思山居一十首忆药苗"}
{"author":"李德裕","content":"高秋对凉野，四望何萧瑟。远见鸣皋山，青峰原上出。晨兴采薇蕨，向暮归蓬荜。讵假数挥金，餐和养馀日。","dynasty":"唐代","title":"春暮思平泉杂咏二十首"}
{"author":"李德裕","content":"桂舟兰作枻，芬芳皆绝世。只可弄潺湲，焉能济大川。树悬凉夜月，风散碧潭烟。未得同鱼子，菱歌共扣舷。","dynasty":"唐代","title":"思平泉树石杂咏一十首其八泛池舟"}
{"author":"李德裕","content":"严光隐富春，山色溪又碧。所钓不在鱼，挥纶以自适。余怀慕君子，且欲坐潭石。持此返伊川，悠然慰衰疾。","dynasty":"唐代","title":"重忆山居六首钓石"}
{"author":"李德裕","content":"昔日任公子，期年钓此鱼。无由见成岳，聊喜识专车。皎皎连霜月，高高映碧渠。陶潜虽好事，观海只披图。","dynasty":"唐代","title":"思平泉树石杂咏一十首。海鱼骨"}
{"author":"李德裕","content":"桂舟兰作枻，芬芳皆绝世。只可弄潺湲，焉能济大川。树悬凉夜月，风散碧潭烟。未得同鱼子，菱歌共扣舷。","dynasty":"唐代","title":"思平泉树石杂咏一十首。泛池舟"}
{"author":"李德裕","content":"无轻舴艋舟，始自鸱夷子。双阙挂朝衣，五湖极烟水。时游杏坛下，乍入湘川里。永日歌濯缨，超然谢尘滓。","dynasty":"唐代","title":"思平泉树石杂咏一十首。舴艋舟"}
{"author":"李德裕","content":"钓濑水涟漪，富春山合沓。松上夜猿鸣，谷中清响合。冲网忽见羁，故山从此辞。无由碧潭饮，争接绿萝枝。","dynasty":"唐代","title":"思平泉树石杂咏一十首。二猿"}
{"author":"李德裕","content":"闲思昔岁事，忽忽念伊川。乘月步秋坂，满山闻石泉。回塘碧潭映，高树绿萝悬。露下叫田鹤，风来嘶晚蝉。怀兹长在梦，归去且无缘。幽谷人未至，兰苕应更鲜。","dynasty":"唐代","title":"思在山居日偶成此咏邀松阳子同作"}
{"author":"李德裕","content":"山谷才浮芥，中园已滥觞。逶迤过竹坞，浩淼走兰塘。夜静闻鱼跃，风微见雁翔。从兹东向海，可泛济川航。","dynasty":"唐代","title":"重忆山居六首。平泉源"}
{"author":"李德裕","content":"鸡鸣日观望，远与扶桑对。沧海似熔金，众山如点黛。遥知碧峰首，独立烟岚内。此石依五松，苍苍几千载。","dynasty":"唐代","title":"重忆山居六首。泰山石（兖州从事所寄）"}
{"author":"李德裕","content":"十二峰前月，三声猿夜愁。此中多怪石，日夕漱寒流。必是归星渚，先求历斗牛。还疑烟雨霁，仿佛是嵩丘。","dynasty":"唐代","title":"重忆山居六首。巫山石"}
{"author":"李德裕","content":"龙伯钓鳌时，蓬莱一峰坼。飞来碧海畔，遂与三山隔。其下多长溪，潺湲淙乱石。知君分如此，赠逾荆山璧。","dynasty":"唐代","title":"重忆山居六首。罗浮山（番禺连帅所遗）"}
{"author":"李德裕","content":"常疑六合外，未信漆园书。及此闻溪漏，方欣验尾闾。大哉天地气，呼吸有盈虚。美石劳相赠，琼瑰自不如。","dynasty":"唐代","title":"重忆山居六首。漏潭石（鲁客见遗）"}
{"author":"李德裕","content":"严光隐富春，山色谿又碧。所钓不在鱼，挥纶以自适。余怀慕君子，且欲坐潭石。持此返伊川，悠然慰衰疾。","dynasty":"唐代","title":"重忆山居六首。钓石（于谿人处求得）"}
{"author":"李德裕","content":"衰疾常怀土，郊园欲掩扉。虽知明目地，不及有身归。巩树秋阴遍，伊原霁色微。此生看白首，良愿已应违。","dynasty":"唐代","title":"怀伊川郊居"}
{"author":"李德裕","content":"忽忆岩中雪，谁人拂薜萝。竹梢低未举，松盖偃应多。山溜随冰落，林麇带霰过。不劳闻鹤语，方奏苦寒歌。","dynasty":"唐代","title":"晨起见雪忆山居"}
{"author":"李德裕","content":"今日初春暖，山中事若何。雪开喧鸟至，澌散跃鱼多。幽翠生松栝，轻烟起薜萝。柴扉常昼掩，惟有野人过。","dynasty":"唐代","title":"忆平泉杂咏。忆初暖"}
{"author":"李德裕","content":"昔年将出谷，几日对辛夷。倚树怜芳意，攀条惜岁滋。清阴须暂憩，秀色正堪思。只待挥金日，殷勤泛羽卮。","dynasty":"唐代","title":"忆平泉杂咏。忆辛夷（余赴金陵日，辛夷欲开）"}
{"author":"李德裕","content":"寒塘数树梅，常近腊前开。雪映缘岩竹，香侵泛水苔。遥思清景暮，还有野禽来。谁是攀枝客，兹辰醉始回。","dynasty":"唐代","title":"忆平泉杂咏。忆寒梅"}
{"author":"李德裕","content":"野人清旦起，扫雪见兰芽。始畎春泉入，惟愁暮景斜。未抽萱草叶，才发款冬花。谁念江潭老，中宵旅梦赊。","dynasty":"唐代","title":"忆平泉杂咏。忆药栏"}
{"author":"李德裕","content":"闻有三株树，惟应秘阆风。珊瑚不生叶，朱草又无丛。未若凌云柏，常能终岁红。晨霞与落日，相照在岩中。","dynasty":"唐代","title":"春暮思平泉杂咏二十首。柏"}
{"author":"李德裕","content":"楚客重兰荪，遗芳今未歇。叶抽清浅水，花照暄妍节。紫艳映渠鲜，轻香含露洁。离居若有赠，暂与幽人折。","dynasty":"唐代","title":"春暮思平泉杂咏二十首。芳荪"}
{"author":"曹组","content":"松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。着意闻时不肯香，香在无心处。","dynasty":"宋代","tags":"宋词精选，咏物，写花，言志","title":"卜算子·兰"}
{"author":"曹组","content":"门外绿阴千顷，两两黄鹂相应。睡起不胜情，行到碧梧金井。人静，人静。风动一庭花影。","dynasty":"宋代","tags":"婉约，春天，写景","title":"如梦令·门外绿阴千顷"}
{"author":"曹组","content":"重檐飞峻，丽采横空，繁华壮观都城。云母屏开八面，人在青冥。凭阑瑞烟深处，望皇居、遥识蓬瀛。回环阁道，五花相斗，压尽旗亭。歌酒长春不夜，金翠照罗绮，笑语盈盈。陆海人山辐輳，万国欢声。登临四时总好，况花朝、月白风清。丰年乐，岁熙熙、且醉太平。","dynasty":"宋代","title":"声声慢"}
{"author":"曹组","content":"洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？","dynasty":"宋代","tags":"宋词三百首，咏物，梅花，赏花，抒情","title":"蓦山溪·梅"}
{"author":"曹组","content":"年时酒伴，年时去处，年时春色。清明又近也，却天涯为客。念过眼、光阴难再得。想前欢、尽成陈迹。登临恨无语，把阑干暗拍。","dynasty":"宋代","tags":"婉约，怀人，感叹，时光","title":"忆少年·年时酒伴"}
{"author":"曹组","content":"碧山锦树明秋霁。路转陡，疑无地。忽有人家临曲水，竹篱茅舍，酒旗沙岸，一簇成村市。凄凉只恐乡心起。凤楼远、回头谩凝睇。何处今宵孤馆里，一声征雁，半窗残月，总是离人泪。","dynasty":"宋代","tags":"羁旅，孤独，写景，思乡","title":"青玉案·碧山锦树明秋霁"}
{"author":"曹组","content":"九陌寒轻春尚早。灯火都门道。月下步莲人，薄薄香罗，峭窄春衫小。梅妆浅淡风蛾袅。随路听嬉笑。无限面皮儿，虽则不同，各是一般好。","dynasty":"宋代","title":"醉花阴"}
{"author":"曹组","content":"田园有计归须早。在家纵贫亦好。南来北去何日了。光阴送尽，可怜青鬓，暗逐流年老。寂寥孤馆残灯照。乡思惊时梦初觉。落月苍苍关河晓。一声鸡唱，马嘶人起，又上长安道。","dynasty":"宋代","title":"青玉案"}
{"author":"曹组","content":"云透斜阳，半楼红影明窗户。暮山无数。归雁愁还去。十里平芜，花远重重树。空凝伫。故人何处。可惜春将暮。","dynasty":"宋代","tags":"春天，写景，惜春，怀人","title":"点绛唇·云透斜阳"}
{"author":"曹组","content":"水上落红时片片。江头雪絮飞缭乱。渺渺碧波天漾远。平沙暖。花风一阵萍香满。晚来醉著无人唤。残阳已在青山半。睡觉只疑花改岸。抬头看。元来弱缆风吹断。","dynasty":"宋代","title":"渔家傲"}
{"author":"曹组","content":"檐头风珮响丁东。帘疏烛影红。秋千人散月溶溶。楼台花气中。春酒醒，夜寒浓。绣衾谁与同。只愁梦短不相逢。觉来罗帐空。","dynasty":"宋代","title":"阮郎归"}
{"author":"曹组","content":"浅笑轻颦不在多。远山微黛接横波。情吞醽醁千钟酒，心醉飞琼一曲歌。人欲散，奈愁何。更看朱袖拂云和。夜深醉墨淋浪处，书遍香红拥项罗。","dynasty":"宋代","title":"鹧鸪天"}
{"author":"曹组","content":"人无百年人，刚作千年调。待把门关铁铸，鬼见失笑。多愁早老。惹尽闲烦恼。我醒也，枉劳心，谩计较。粗衣淡饭，赢取暖和饱。住个宅儿，只要不大不小。常教洁净，不种闲花草。据见定、乐平生，便是神仙了。","dynasty":"宋代","title":"相思会"}
{"author":"曹组","content":"乍寂寞。帘栊静，夜久寒生罗幕。窗儿外、有个梧桐树，早一叶、两叶落。独倚屏山欲寐，月转惊飞乌鹊。促织儿、声响虽不大，敢教贤、睡不著。","dynasty":"宋代","title":"品令"}
{"author":"曹组","content":"雨细云轻，花娇玉软，於中好个情性。争奈无缘相见，有分孤零。香笺细写频相问。我一句句儿都听。到如今，不得同欢，伏惟与他耐静。此事凭谁执证。有楼前明月，窗外花影。拚了一生烦恼，为伊成病。祗恐更把风流逞。便因循、误人无定。恁时节、若要眼儿厮觑，除非会圣。","dynasty":"宋代","title":"忆瑶姬"}
{"author":"曹组","content":"柳絮池台淡淡风。碧波花岫小桥通。云连丽宇倚晴空。芳草绿杨人去住，短墙幽径燕西东。梦条弄蕊得从容。","dynasty":"宋代","title":"浣溪沙"}
{"author":"曹组","content":"霜落吴江，万畦香稻来场圃。夜村舂黍。草屋寒灯雨。玉粒长腰，沈水温温注。相留住。共抄云子。更听歌声度。","dynasty":"宋代","title":"点绛唇（水饭）"}
{"author":"曹组","content":"一片南云，定知来做巫山雨。歌声才度。只向风中住。恼乱襄王，无限牵情处。长天暮。又还飞去。目断阳台路。","dynasty":"宋代","title":"点绛唇"}
{"author":"曹组","content":"涨云暮卷，漏声不到小帘栊。银河淡扫澄空。皓月当轩高挂，秋入广寒宫。正金波不动，桂影朦胧。佳人未逢。叹此夕、与谁同。望远伤怀对景，霜满愁红。南楼何处，想人在、长笛一声中。凝泪眼、泣尽西风。","dynasty":"宋代","title":"婆罗门引（望月）"}
{"author":"曹组","content":"深拥熏篝条已冥。寂寥山枕畔，梦难成。谁堪三两夜鸟声。银缸灺，花影上围屏。犹记旧时情。帘边人似月，月如冰。从今张眼到天明。衣带缓，谁与问伶俜。","dynasty":"宋代","title":"小重山"}
{"author":"曹组","content":"济楚风光，升平时世。端门支散，碗遂逐旋温来，吃得过、那堪更使金器。分明是。与穷汉、消灾灭罪。又没支分，犹然递滞。打笃磨槎来根底。换头巾，便上弄交番厮替。告官里。驰逗高阳饿鬼。","dynasty":"宋代","title":"脱银袍"}
{"author":"曹组","content":"沈醉归来，洞房灯火闲相照。夜寒犹峭。信意和衣倒。春梦虽多，好梦长长少。纱窗晓。凤帏人悄。花外空啼鸟。","dynasty":"宋代","title":"点绛唇"}
{"author":"曹组","content":"晓天谷雨晴时，翠罗护日轻烟里。酴醿径暖，柳花风淡，千葩浓丽。三月春光，上林池馆，西都花市。看轻盈隐约，何须解语，凝情处、无穷意。金殿筠笼岁贡，最姚黄、一枝娇贵。东风既与花王，芍药须为近侍。歌舞筵澡，满装归帽，斜簪云髻。有高情未已，齐烧绛蜡，向阑边醉。","dynasty":"宋代","title":"水龙吟（牡丹）"}
{"author":"曹组","content":"帘卷真珠深院静。满地槐阴，镂日如云影。午枕花前情思凝。象床冰簟光相映。过面风情如酒醒。沈水瓶寒，带绠来金井。涤尽烦襟无睡兴。阑干六曲还重凭。","dynasty":"宋代","title":"蝶恋花"}
{"author":"曹组","content":"茅舍竹篱边，雀噪晚枝时节。一阵暗香飘处，已难禁愁绝。江南得地故先开，不待有飞雪。肠断几回山路，恨无人攀折。","dynasty":"宋代","title":"好事近"}
{"author":"曹组","content":"小小朱桥，柳边人过横塘路。细风时度。□浪痕痕去。草软沙平，稳衬寻幽步。□□处。乱红飞舞。回首春城暮。","dynasty":"宋代","title":"点绛唇"}
{"author":"曹组","content":"帘卷东风日射窗。小山庭院静，接回廊。疏疏晴雨弄斜阳。凭栏久，墙外杏花香。时节好寻芳。多情怀酒伴，忆欢狂。归鸿应已度潇湘。音书杳，前事忍思量。","dynasty":"宋代","title":"小重山"}
{"author":"曹组","content":"陌上花繁莺乱啼。骅骝金络脑，锦障泥。寻芳行乐忆当时。联镳处，飞E649绿杨堤。春物又芳菲。情如风外柳，只依依。空怜佳景负归期。愁心切，惟有梦魂知。","dynasty":"宋代","title":"小重山"}
{"author":"曹组","content":"人生一世。思量争甚底。花开十日，已随尘共水。且看欲尽花枝，未厌伤多酒盏，何须细推物理。幸容易。有人争奈，只知名与利。朝朝日日，忙忙劫劫地。待得一晌闲时，又却三春过了，何如对花沈醉。","dynasty":"宋代","title":"扑蝴蝶"}
{"author":"曹组","content":"秋劲风高，暗知斗力添弓面。靶分筠干。月到天心满。白羽流星，飞上黄金碗。胡沙雁。云边惊散。压尽天山箭。","dynasty":"宋代","title":"点绛唇（咏御射）"}
{"author":"曹组","content":"疏柳残蝉，助人离思斜阳外。淡烟疏霭。节物随时改。水已无情，风更无情日煞。兰舟解。水流风快。回首人何在。","dynasty":"宋代","title":"点绛唇"}
{"author":"曹组","content":"密炬高烧，宝刀时翦金花碎。照人欢醉。也照人无睡。待得灰心，陪尽千行泪。笼纱里。夜凉如水。犹喜长成对。","dynasty":"宋代","title":"点绛唇"}
{"author":"曹组","content":"山静烟沈，岸空潮落。晴天万里，飞鸿南渡。冉冉黄花，翠翘金钿，还是倚风凝露。岁岁青门饮，尽龙山、高阳俦侣。旧赏成空，回首旧游，人在何处。此际谁怜萍泛，空自感光阴，暗伤羁旅。醉里悲歌，夜深惊梦，无奈觉来情绪。孤馆昏还晓，厌时闻、南楼钟鼓。泪眼临风，肠断望中归路。","dynasty":"宋代","title":"青门饮"}
{"author":"曹组","content":"青琐窗深红兽暖，灯前共倒金尊。数枝梅浸玉壶春。雪明浑似晓，香重欲成云。户外马嘶催客起，席间欢意留人。从他微霰落纷纷。不妨吹酒面，归去醒余醺。","dynasty":"宋代","title":"临江仙"}
{"author":"曹组","content":"辇路薰风起绿槐。都人凝望满天街。云韶杳杳鸣鞘肃，芝盖亭亭障扇开。微雨过，绝纤埃。内家车子走轻雷。千门不敢垂帘看，总上银钩等驾来。","dynasty":"宋代","title":"鹧鸪天"}
{"author":"曹组","content":"草薰风暖，楼阁笼轻雾。墙短出花梢，映谁家、绿杨朱户。寻芳拾翠，绮陌自青春，江南远，踏青时，谁念方羁旅。昔游如梦，空忆横塘路。罗袖舞台风，想桃花、依然旧树。一怀离恨，满眼欲归心，山连水，水连云，怅望人何处。","dynasty":"宋代","title":"蓦山溪"}
{"author":"曹组","content":"疏柳残蝉，助人离思斜阳外。淡烟疏霭。节物随时改。水已无情，风更无情?。兰舟解。水流风快。回首人何在。","dynasty":"宋代","title":"点绛唇·疏柳残蝉"}
{"author":"曹组","content":"草熏风暖，楼阁笼轻雾。墙短出花梢，映谁家、绿杨朱户。寻芳拾翠，绮陌自青春，江南远，踏青时，谁念方羁旅。昔游如梦，空忆横塘路。罗袖舞台风，想桃花、依然旧树。一怀离恨，满眼欲归心，山连水，水连云，怅望人何处。","dynasty":"宋代","title":"蓦山溪·草熏风暖"}
{"author":"曹组","content":"一片南云，定知来做巫山雨。歌声才度。只向风中住。恼乱襄王，无限牵情处。长天暮。又还飞去。目断阳台路。","dynasty":"宋代","title":"点绛唇·一片南云"}
{"author":"曹组","content":"窥鱼潜立小荷圆，照水飞鸣更碧鲜。斗草人归寻坠翼，绮窗归去补花钿。","dynasty":"宋代","title":"翡翠"}
{"author":"曹组","content":"海棠时节又清明，尘敛烟收雨乍晴。几处青帘沽酒市，一竿红日卖花声。彩毬时向梭门过，绣毂遥随辇路行。日暮人人醉归去，熙熙春物见升平。","dynasty":"宋代","title":"寒食辇下"}
{"author":"曹组","content":"晓栏红翠净交阴，风触芳葩笑不任。既有柔情慕高节，即宜同抱岁寒心。","dynasty":"宋代","title":"夹竹桃花"}
{"author":"曹组","content":"促织声中破月悬，水生寒气近湖边。城头三鼓夜方半，窗下一灯人未眠。辛苦诗书怜此日，奋飞功业定何年。太平干禄无他径，只有乡书可荐贤。","dynasty":"宋代","title":"秋夜宿学"}
{"author":"曹组","content":"白鹭洲边芦叶黄，石头城下水茫茫。江山不管事兴废，今古坐令人感伤。六代豪华空处所，千秋城阙委荒凉。空余眼外无穷景，助我凭栏到夕阳。","dynasty":"宋代","title":"赏心亭"}
{"author":"曹组","content":"鸣鸠一声斑竹林，怀远感时惊寸心。却忆南园春半夜，荠花如雪草初深。","dynasty":"宋代","title":"闻鸠鸣有感"}
{"author":"曹组","content":"饥乌哑哑啼暮寒，回风急雪飘朱阑。琐窗绣阁艳红兽，画幕金泥摇彩鸾。吴妆秀色攒眉绿，能唱襄阳大堤曲。酒酣横管咽孤吟，吹裂柯亭傲霜竹。远空寒云浑不动，老狐应渡黄河冻。暗回微暖入江梅，何处荒榛挂幺凤。归来只夸青连钱，貂茸拥鼻行翩翩。笼纱蜜炬照飞霰，十二玉楼人未眠。","dynasty":"宋代","title":"夜归曲"}
{"author":"曹组","content":"苹洲花屿接江湖，头白成双得自如。春院有时描一对，日长沙尽绣工夫。","dynasty":"宋代","title":"鸳鸯"}
{"author":"曹组","content":"霜雪俱怜节操奇，碧鲜红润两相宜。渭滨初种谩千亩，陇上寄来惟一枝。酸实不供饥凤啄，暗香翻许此君知。佳人零落空山久，况是天寒日暮时。","dynasty":"宋代","title":"竹间见梅"}
{"author":"曹组","content":"蘋洲花屿接江湖，头白成双得自如。春院有时描一对，日长消尽绣工夫。","dynasty":"宋代","title":"鸳鸯"}
{"author":"曹组","content":"洗妆真态，不在铅华御。竹外一枝斜，想佳人、天寒日暮。黄昏小院，无处著清香，风细细，雪垂垂，何况江头路。月边疏影，梦到销魂处。结子欲黄时，又须著、廉纤细雨。孤芳一世，供断有情愁，销瘦却，东阳也，试问花知否。","dynasty":"宋代","title":"蓦山溪"}
{"author":"曹组","content":"门外绿阴千顷。两两黄鹂相应。睡起不胜情，行到碧梧金井。人静。人静。风动一枝花影。","dynasty":"宋代","title":"如梦令"}
{"author":"曹组","content":"檐头风佩响丁东。帘疏烛影红。秋千人散月溶溶。楼台花气中。春酒醒，夜寒浓。绣衾谁与同。只愁梦短不相逢。觉来罗帐空。","dynasty":"宋代","title":"阮郎归"}
{"author":"曹组","content":"深拥熏篝倏已冥。寂寥山枕畔，梦难成。谁堪三两夜乌声。银缸灺，花影上围屏。犹记旧时情。帘边人似月，月如冰。从今张眼到天明。衣带缓，谁与问伶俜。","dynasty":"宋代","title":"小重山"}
{"author":"高启元","content":"谁料卢龙塞，今番任意过。山城休市早，路柳阅人多。郭外残碑影，河干发棹歌。那堪怀古意，老去未消磨。","dynasty":"清代","title":"过永平府"}
{"author":"窦梁宾","content":"晓妆初罢眼初瞤，小玉惊人踏破裙。手把红笺书一纸，上头名字有郎君。","dynasty":"唐代","title":"喜卢郎及第"}
{"author":"窦梁宾","content":"东风未放晓泥干，红药花开不奈寒。待得天晴花已老，不如携手雨中看。","dynasty":"唐代","title":"雨中看牡丹"}
{"author":"程嘉量","content":"东西两寺绝尘嚣，斋饭全凭早晚潮。解事江流更分断，为君题作小金焦。","dynasty":"宋代","title":"题温州江心寺"}
{"author":"何叔衡","content":"身上征衣杂酒痕，远游无处不消魂。②此生合是忘家客，风雨登轮出国门。③","dynasty":"近代","title":"无题"}
{"author":"许彬","content":"广泽去无边，夜程风信偏。疏星遥抵浪，远烧似迎船。响岳猿相次，翻空雁接连。北归家业就，深处更逾年。","dynasty":"唐代","title":"归山夜发湖中"}
{"author":"许彬","content":"此身西复东，何计此相逢。梦尽吴越水，恨深湘汉钟。积云开去路，曙雪叠前峰。谁即知非旧，怜君忽见容。","dynasty":"唐代","title":"汉南怀友人"}
{"author":"许彬","content":"名高不俟召，操赋献君门。偶屈应缘数，他人尽为冤。新春城外路，旧隐水边村。归去无劳久，知音待更论。","dynasty":"唐代","title":"送人下第归江州"}
{"author":"许彬","content":"旧山来复去，不与世人论。得道书留箧，忘机酒满尊。溪轩松偃坐，石室水临门。应有频相访，相看坐到昏。","dynasty":"唐代","title":"送李处士归山"}
{"author":"许彬","content":"不易识蓬瀛，凭高望有程。盘根出巨浸，远色到孤城。隐隐排云峻，层层就日明。净收残霭尽，浮动嫩岚轻。纵目徒多暇，驰心累发诚。从容更何往，此路彻三清。","dynasty":"唐代","title":"府试莱城晴日望三山"}
{"author":"许彬","content":"难穷林下趣，坐使致君恩。术业行当代，封章动谏垣。已明邪佞迹，几雪薜萝冤。报主深知此，忧民讵可论。名将山共古，迹与道俱存。为谢重来者，何人更及门。","dynasty":"唐代","title":"题故李宾客庐山草堂"}
{"author":"许彬","content":"宝纛留行殿，肩舆到上方。明楼通御气，神道仰重光。柳拂千条翠，花熏百和香。回銮天已曙，鼓吹入云长。","dynasty":"唐代","title":"清明节同高苗二学士扈驾谒山陵次韵"}
{"author":"许彬","content":"十载含香侍上台，旬宣分陕用奇才。黄河九曲天边落，华岳三峰马上来。长乐月明笳鼓静，终南云敛障屏开。行行喜近重阳节，黄菊飘香入酒杯。","dynasty":"唐代","title":"送李佑之赴陕西参议"}
{"author":"许彬","content":"趋驰早晚休，一岁又残秋。若只如今日，何难致白头。沧波归处远，旅舍向边愁。赖见前贤说，穷通不自由。","dynasty":"唐代","title":"中秋夜有怀"}
{"author":"许彬","content":"路穷川岛上，果值古仙家。阴洞长鸣磬，石泉寒泛花。莓苔深峭壁，烟霭积层崖。难见囊中术，人间有岁华。","dynasty":"唐代","title":"寻白石山人涧"}
{"author":"许彬","content":"开阁雨吹尘，陶家揖上宾。湖山万叠翠，汀树一行春。景逼归檐燕，歌喧已醉身。登临兴未足，喜有数年因。","dynasty":"唐代","title":"同友人会裴明府县楼"}
{"author":"许彬","content":"山海两分歧，停舟偶此期。别来何限意，相见却无词。坐永神疑梦，愁多鬓欲丝。趋名易迟晚，此去莫经时。","dynasty":"唐代","title":"荆山夜泊与亲友遇"}
{"author":"许彬","content":"苦心终是否，舍此复无营。已致归成晚，非缘去有程。馆空吟向月，霜曙坐闻更。住久谁相问，驰羸又独行。","dynasty":"唐代","title":"北游夜怀"}
{"author":"许彬","content":"分散多如此，人情岂自由。重来看月夕，不似去年秋。息虑虽孤寝，论空未识愁。须同醉乡者，万事付江流。","dynasty":"唐代","title":"重经汉南"}
{"author":"许彬","content":"孤舟方此去，嘉景称于闻。烟尽九峰雪，雨生诸派云。沙寒鸿鹄聚，底极龟鱼分。异日谁为侣，逍遥耕钓群。","dynasty":"唐代","title":"湘江"}
{"author":"许彬","content":"巴蜀水南偏，山穷塞垒宽。岁时将近腊，草树未知寒。独狖啼朝雨，群牛向暮滩。更闻蛮俗近，烽火不艰难。","dynasty":"唐代","title":"黔中书事"}
{"author":"许彬","content":"放逐非多罪，江湖偶不回。深居应有谓，济代岂无才。叠巘晴舒障，寒川暗动雷。谁能续高兴，醉死一千杯。","dynasty":"唐代","title":"经李翰林庐山屏风叠所居"}
{"author":"许彬","content":"岂易投居止，庐山得此峰。主人曾已许，仙客偶相逢。顾己恩难答，穷经业未慵。还能励僮仆，稍更补杉松。","dynasty":"唐代","title":"酬简寂熊尊师以赵员外庐山草堂见借"}
{"author":"许彬","content":"生平酌与吟，谁是见君心。上国一归去，沧波闲至今。钟繁秋寺远，岸阔晚涛深。疏放长如此，何人更得寻。","dynasty":"唐代","title":"寄怀孙处士"}
{"author":"程襄龙","content":"窗横一水虚檐敞，势压长虹卷白波。静里钟声连十寺，望中岚气涌层阿。乾坤此地能留醉，今古何人更放歌。倚槛低徊问津处，苍苍春树暮云多。","dynasty":"清代","title":"雨中登太白酒楼怀古"}
{"author":"程襄龙","content":"禽鱼别墅堆千卷，鸡犬村墟合一乡。画里有诗诗里画，孟襄阳与米襄阳。","dynasty":"清代","title":"三兄襄阳书来示近诗一册因寄"}
{"author":"程襄龙","content":"去年岁暮长安来，雨雪驱车恐不速。母病支床儿入门，见儿一笑翻成哭。今年岁暮母何之，忧居惨淡可怜时。忆脱征衫如昨日，哀哉母没倏已期。仰视茫茫心断绝，冻结重云白日没。卒岁无衣那足悲，地下寒威应更烈。风号夜半庭树摧，忍听雏乌啼哽咽。腊去人间岁又新，萱花从此不回春。展转吞声泪潜滴，堂前老父方太息。","dynasty":"清代","title":"岁暮述哀"}
{"author":"程襄龙","content":"出门出门适远方，束装整衣上高堂。高堂却立思彷徨，长号一声惨断肠。何怙何恃影伥伥，父兮母兮天茫茫。低头踯躅不能举，犹似堂前唤儿语。","dynasty":"清代","title":"出门四章送伯兄之扬州其一"}
{"author":"程襄龙","content":"出门出门忆前年，麻衣渍泪泣慈萱。无母之儿有父怜，吞声再拜别膝前。丁宁群季扶华颠，长祝老椿岁八千。痛绝乔柯又摧折，今日辞家墓门别。","dynasty":"清代","title":"出门四章送伯兄之扬州其二"}
{"author":"程襄龙","content":"出门出门路千里，回首白云云瀰瀰。昔也陟岵复陟屺，今瞻屺岵埋雾里。只身谁复念游子，涕泪天涯泻江水。高树有鸟声啾啾，挟子巢栖居上头。","dynasty":"清代","title":"出门四章送伯兄之扬州其三"}
{"author":"程襄龙","content":"出门出门盛夏时，山川涤涤炎风吹。余生苦块不可支，骨立远道谁扶持。四十头颅纷白髭，哀哀少弟前致辞。愿保羸躯安食宿，家有长子日家督。","dynasty":"清代","title":"出门四章送伯兄之扬州其四"}
{"author":"程襄龙","content":"乘风我作汗漫游，西江上溯楚江头。滕王高阁吟罢又千里，瞥见黄鹤缥缈之飞楼。片帆截江入汉水，汉皋投迹聊淹留。黄梅一雨遂积月，空江雾塞无时收。楼中仙客怪我溷尘市，胡不破浪拿扁舟。朝来天宇放霁色，挂席那畏冲迅流。欻然风利得仙助，摇瞬已自登瀛洲。振衣上更上，眼底何泱漭。岷峨万里卷雪堆，泻入江涛添十丈。猛疑尚有最高层，搔首神飞发幻想。人间胜迹总茫茫，汉阳无树笼青苍。芳洲亦在烟波底，独有山开大别依旧浮岚光。仙枣树边一延睇，却讶枯槎有生气。何时赠我枣如瓜，结伴仙翁任游戏。似闻铁笛引江风，吹落梅花杳无际。鹤来鹤去影响楼端存，当前有景须开尊。且吟且眺今昔异，攀山广宴谁复论。谪仙豪上自长啸，踢翻捶碎胸次何止云梦八九吞。悠悠尘界无李白，白云万古招诗魂。","dynasty":"清代","title":"登黄鹤楼歌"}
{"author":"程襄龙","content":"女生愿有家，嗟离亦慰喜。于归尔迨吉，相望近邻里。收涕申谕言，勤恭德斯美。尔虽未读书，内训熟诸耳。禀质非庸愚，夙习颇循轨。膝下十九年，辞亲自兹始。我家本素风，百事无有侈。随宜具奁箱，不陋复不鄙。讽诵都官诗，敬听味其旨。勖哉修妇职，尔是儒家子。","dynasty":"清代","title":"长女适郑示诗三章其一"}
{"author":"程襄龙","content":"翁家亦旧家，先泽余诗书。婚媾定一言，道义为葭莩。念昔鞠尔艰，失恃孩抱初。幸逢后母怜，包含毛里如。冠佩视男子，拱揖何与与。清姿娇玉雪，十岁始裙裾。虽异姑息情，珍同掌中珠。令门得所托，相攸吾岂疏。姑慈易为妇，和风蔼庭除。尔第慎尔德，宜家复何虞。","dynasty":"清代","title":"长女适郑示诗三章其二"}
{"author":"程襄龙","content":"婿也予之徒，九岁侍函丈。翼翼而油油，淳质及蒙养。熏陶十年深，端士早心赏。命志迥不凡，为文谢浮响。岂徒青云器，卓有古贤想。昔者桓少君，鲍宣乐偕往。所贵在同心，高风千载仰。贫富虽易位，斯意良可仿。娶妇娶和柔，嫁女嫁倜傥。二语本邵坤道善承天，诸福载应广。","dynasty":"清代","title":"长女适郑示诗三章其三"}
{"author":"董天庆","content":"潭深净如练，宛然鱼自见。独怜蓑笠翁，错下银钩线。","dynasty":"宋代","title":"苍龙岩潭"}
{"author":"张孜","content":"长安大雪天，鸟雀难相觅。其中豪贵家，捣椒泥四壁。到处爇红炉，周回下罗幂。暖手调金丝，蘸甲斟琼液。醉唱玉尘飞，困融香汁滴。岂知饥寒人，手脚生皴劈。","dynasty":"唐代","tags":"写雪，生活","title":"雪诗"}
{"author":"张孜","content":"上天知我忆其人，使向人间梦中见。","dynasty":"唐代","title":"纪梦句"}
{"author":"张孜","content":"天资忠义恶嚣华，贵不骄矜富不奢。忧国焦心谁别马，爱人忘己特埋蛇。封潘名易夷齐比，相楚功难禹稷加。寂寂阴灵何所在，庙门空掩夕阳斜。","dynasty":"宋代","title":"题遗爱庙"}
{"author":"张孜","content":"著牙卖朱紫，断钱赊举选。（见《纪事》）华山秀作英雄骨，黄河泻出纵横才。梦破青霄春，烟霞无去尘。若夸郭璞五色笔，江淹却是寻常人。（《梦李白歌》）","dynasty":"唐代","title":"句"}
{"author":"鲁迅","content":"运交华盖欲何求，未敢翻身已碰头。破帽遮颜过闹市，漏船载酒泛中流。横眉冷对千夫指，俯首甘为孺子牛。躲进小楼成一统，管他冬夏与春秋。","dynasty":"近代","tags":"励志","title":"自嘲"}
{"author":"鲁迅","content":"灵台无计逃神矢，风雨如磐暗故园。寄意寒星荃不察，我以我血荐轩辕。","dynasty":"近代","tags":"爱国，忧民，励志","title":"自题小像"}
{"author":"鲁迅","content":"烟水寻常事，荒村一钓徒。深宵沉醉起，无处觅菰蒲。","dynasty":"近代","tags":"抒怀","title":"烟水寻常事"}
{"author":"鲁迅","content":"三义塔者，中国上海闸北三义里遗鸠埋骨之塔也，在日本，农人共建。奔霆飞熛歼人子，败井颓垣剩饿鸠。偶值大心离火宅，终遗高塔念瀛洲。精禽梦觉仍衔石，斗士诚坚共抗流。度尽劫波兄弟在，相逢一笑泯恩仇。西村博士于上海战后得丧家之鸠，持归养之，初亦相安，而终化去。建塔以藏，且征题咏，率成一律，聊答遐情云尔。","dynasty":"近代","tags":"咏物，抒情，议论，愿望","title":"题三义塔"}
{"author":"鲁迅","content":"无情未必真豪杰，怜子如何不丈夫？知否兴风狂啸者，回眸时看小於菟。","dynasty":"近代","title":"答客诮　"}
{"author":"鲁迅","content":"惯于长夜过春时，挈妇将雏鬓有丝。梦里依稀慈母泪，城头变幻大王旗。忍看朋辈成新鬼，怒向刀丛觅小诗。吟罢低眉无写处，月光如水照缁衣。","dynasty":"近代","title":"惯于长夜过春时　"}
{"author":"鲁迅","content":"廿年居上海，每日见中华：有病不求药，无聊才读书。一阔脸就变，所砍头渐多。忽而又下野，南无阿弥陀。","dynasty":"近代","title":"赠邬其山"}
{"author":"鲁迅","content":"谋生无奈日奔驰，有弟偏教各别离。最是令人凄绝处，孤檠长夜雨来时。还家未久又离家，日暮新愁分外加。夹道万株杨柳树，望中都化断肠花。从来一别又经年，万里长风送客船。我有一言应记取：文章得失不由天。","dynasty":"近代","title":"别诸弟三首－－庚子二月"}
{"author":"鲁迅","content":"血沃中原肥劲草，寒凝大地发春华。英雄多故谋夫病，泪洒崇陵噪暮鸦。","dynasty":"近代","title":"无题"}
{"author":"鲁迅","content":"煮豆燃豆萁，萁在釜下泣。我烬你熟了，正好办教席。","dynasty":"近代","title":"替豆萁伸冤　"}
{"author":"鲁迅","content":"脱帽怀铅出，先生盖代穷。头颅行万里，失计造儿童。","dynasty":"近代","title":"吊卢骚　"}
{"author":"鲁迅","content":"风生白下千林暗，雾塞苍天百卉殚。愿乞画家新意匠，只研朱墨作春山。","dynasty":"近代","title":"赠画师　"}
{"author":"鲁迅","content":"椒焚桂折佳人老，独托幽岩展素心。岂惜芳馨遗远者，故乡如醉有荆榛。","dynasty":"近代","title":"送Ｏ．Ｅ．君携兰归国"}
{"author":"鲁迅","content":"春江好景依然在，远国征人此际行。莫向遥天望歌舞，西游演了是封神。","dynasty":"近代","title":"赠日本歌人　"}
{"author":"鲁迅","content":"大江日夜向东流，聚义群雄又远游。六代绮罗成旧梦，石头城上月如钩。雨花台边埋断戟，莫愁湖里余微波。所思美人不可见，归忆江天发浩歌。","dynasty":"近代","title":"无题二首　"}
{"author":"鲁迅","content":"扶桑正是秋光好，枫叶如丹照嫩寒。却折垂杨送归客，心随东棹忆华年。","dynasty":"近代","title":"送增田涉君归国　"}
{"author":"鲁迅","content":"芰裳荇带处仙乡，风定犹闻碧玉香。鹭影不来秋瑟瑟，苇花伴宿露瀼瀼。扫除腻粉呈风骨，褪却红衣学淡妆。好向濂溪称净植，莫随残叶堕寒塘。","dynasty":"近代","title":"莲蓬人"}
{"author":"鲁迅","content":"只鸡胶牙糖，典衣供瓣香。家中无长物，岂独少黄羊。","dynasty":"近代","title":"庚子送灶即事　"}
{"author":"鲁迅","content":"上章困敦之岁，贾子祭诗之夕，会稽戛剑生等谨以寒泉冷华，祀书神长恩，而缀之以俚词曰：今之夕兮除夕，香焰絪缊兮烛焰赤。钱神醉兮钱奴忙，君独何为兮守残籍？华筵开兮腊酒香，更点点兮夜长。人喧呼兮入醉乡，谁荐君兮一觞。绝交阿堵兮尚剩残书，把酒大呼兮君临我居。湘旗兮芸舆，挈脉望兮驾蠹鱼。寒泉兮菊菹，狂诵《离骚》兮为君娱。君之来兮毋徐徐，君友漆妃兮管城侯。向笔海而啸傲兮，倚文冢以淹留。不妨导脉望而登仙兮，引蠹鱼之来游。俗丁伧父兮为君仇，勿使履阈兮增君羞。若弗听兮止以吴钩，示之《丘》《索》兮棘其喉。令管城脱颖以出兮，使彼惙惙以心忧。宁招书癖兮来诗囚，君为我守兮乐未休。他年芹茂而樨香兮，异籍以相酬。","dynasty":"近代","title":"祭书神文　"}
{"author":"鲁迅","content":"钱王登假仍如在，伍相随波不可寻。平楚日和憎健翮，小山香满蔽高岑。坟坛冷落将军岳，梅鹤凄凉处士林。何似举家游旷远，风波浩荡足行吟。","dynasty":"近代","title":"阻郁达夫移家杭州"}
{"author":"鲁迅","content":"只鸡胶牙糖，典衣供瓣香。家中无长物，岂独少黄羊。","dynasty":"近代","title":"庚子送灶即事　"}
{"author":"鲁迅","content":"上章困敦之岁，贾子祭诗之夕，会稽戛剑生等谨以寒泉冷华，祀书神长恩，而缀之以俚词曰：今之夕兮除夕，香焰絪缊兮烛焰赤。钱神醉兮钱奴忙，君独何为兮守残籍？华筵开兮腊酒香，更点点兮夜长。人喧呼兮入醉乡，谁荐君兮一觞。绝交阿堵兮尚剩残书，把酒大呼兮君临我居。湘旗兮芸舆，挈脉望兮驾蠹鱼。寒泉兮菊菹，狂诵《离骚》兮为君娱。君之来兮毋徐徐，君友漆妃兮管城侯。向笔海而啸傲兮，倚文冢以淹留。不妨导脉望而登仙兮，引蠹鱼之来游。俗丁伧父兮为君仇，勿使履阈兮增君羞。若弗听兮止以吴钩，示之《丘》《索》兮棘其喉。令管城脱颖以出兮，使彼惙惙以心忧。宁招书癖兮来诗囚，君为我守兮乐未休。他年芹茂而樨香兮，异籍以相酬。","dynasty":"近代","title":"祭书神文　"}
{"author":"鲁迅","content":"阔人已骑文化去，此地空余文化城。文化一去不复返，古城千载冷清清。专车队队前门站，晦气重重大学生。日薄榆关何处抗，烟花场上没人惊。","dynasty":"近代","title":"剥崔颢黄鹤楼诗吊大学生　"}
{"author":"鲁迅","content":"万家墨面没蒿莱，敢有歌吟动地哀。心事浩茫连广宇，于无声处听惊雷。","dynasty":"近代","title":"无题"}
{"author":"鲁迅","content":"弄文罹文网，抗世违世情。积毁可销骨，空留纸上声。","dynasty":"近代","title":"题《呐喊》　"}
{"author":"鲁迅","content":"鸟啼铃语梦常萦，闲立花阴盼嫩晴。怵目飞红随蝶舞，开心茸碧绕阶生。天于绝代偏多妒，时至将离倍有情。最是令人愁不解，四檐疏雨送秋声。剧怜常逐柳绵飘，金屋何时贮阿娇？微雨欲来勤插棘，薰风有意不鸣条。莫教夕照催长笛，且踏春阳过板桥。只恐新秋归塞雁，兰□（舟＋繁体双）载酒橹轻摇。细雨轻寒二月时，不缘红豆始相思。堕裀印屐增惆怅，插竹编篱好护持。慰我素心香袭袖，撩人蓝尾酒盈卮。奈何无赖春风至，深院荼蘼已满枝。繁英绕甸竞呈妍，叶底闲看蛱蝶眠。室外独留滋卉地，年来幸得养花天。文禽共惜春将去，秀野欣逢红欲然。戏仿唐宫护佳种，金铃轻绾赤阑边。","dynasty":"近代","title":"惜花四律－－步湘州藏春园主人韵"}
{"author":"鲁迅","content":"岂有豪情似旧时，花开花落两由之。何期泪洒江南雨，又为斯民哭健儿。","dynasty":"近代","title":"悼杨铨"}
{"author":"鲁迅","content":"曾惊秋肃临天下，敢遣春温上笔端。尘海茫茫浓百感，金风萧瑟走千官。老归大泽菰蒲尽，梦坠空云齿发寒。竦听荒鸡偏阒寂，起看星斗正阑干。","dynasty":"近代","title":"辛亥残秋偶作"}
{"author":"鲁迅","content":"文章如土欲何之？翘首东云惹梦思。所恨芳林寥落甚，春兰秋菊不同时。","dynasty":"近代","title":"偶成　"}
{"author":"鲁迅","content":"蓦地飞仙降碧空，云车双辆挈灵童。可怜蓬子非天子，逃去逃来吸北风。","dynasty":"近代","title":"赠蓬子　"}
{"author":"鲁迅","content":"战云暂敛残春在，重炮清歌两寂然。我亦无诗送归棹，但从心底祝平安。","dynasty":"近代","title":"一．二八战后作　"}
{"author":"鲁迅","content":"作法不自毙，悠然过四十。何妨赌肥头，抵挡辩证法。可怜织女星，化为马郎妇。乌鹊疑不来，迢迢牛奶路。世界有文学，少女多丰臀。鸡汤代猪肉，北新遂掩门。名人选小说，入线云有限。虽有望远镜，无奈近视眼。","dynasty":"近代","title":"教授杂咏四首　"}
{"author":"鲁迅","content":"华灯照宴敞豪门，娇女严妆侍玉樽。忽忆情亲焦土下，佯看罗袜掩啼痕。","dynasty":"近代","title":"所闻　"}
{"author":"鲁迅","content":"洞庭木落楚天高，眉黛猩红涴战袍。泽畔有人吟不得，秋波渺渺失离骚。","dynasty":"近代","title":"无题　"}
{"author":"鲁迅","content":"云封高岫护将军，霆击寒春灭下民。到底不如租界好，打牌声里又新春。","dynasty":"近代","title":"二十二年元旦　"}
{"author":"鲁迅","content":"寂寞空城在，仓皇古董迁。头儿夸大口，面子靠中坚。惊扰讵言妄？奔逃只自怜。所嗟非玉佛，不值一文钱。","dynasty":"近代","title":"学生和玉佛　"}
{"author":"鲁迅","content":"故乡黯黯锁玄云，皓齿吴娃唱柳枝。岁暮何堪再惆怅，且持卮酒食河豚。皓齿吴娃唱柳枝，酒阑人静暮春时。无端旧梦驱残醉，独对灯阴忆子规。　　　　　　?","dynasty":"近代","title":"无题二首"}
{"author":"鲁迅","content":"昔闻湘水碧如染，今闻湘水胭脂痕。湘灵妆成照湘水，皎如皓月窥彤云。高丘寂寞竦中夜，芳荃零落无余春。鼓完瑶瑟人不闻，太平成象盈秋门。","dynasty":"近代","title":"湘灵歌"}
{"author":"鲁迅","content":"大野多钩棘，长天列战云。几家春袅袅，万籁静喑喑。下土惟秦醉，中流辍越吟。风波一浩荡，花树已萧森。","dynasty":"近代","title":"无题"}
{"author":"鲁迅","content":"寂寞新文苑，平安旧战场。两间余一卒，荷戟独彷徨。","dynasty":"近代","title":"题《彷徨》　"}
{"author":"鲁迅","content":"禹域多飞将，蜗庐剩逸民。夜邀潭底影，玄酒颂皇仁。","dynasty":"近代","title":"无题　"}
{"author":"鲁迅","content":"如磐夜气压重楼，剪柳春风道九秋。瑶瑟凝尘清怨绝，可怜无女耀高丘。","dynasty":"近代","title":"悼丁君　"}
{"author":"鲁迅","content":"明眸越女罢晨妆，荇水荷风是旧乡。唱尽新词欢不见，早云如火扑晴江。秦女端容理玉筝，梁尘踊跃夜风轻。须臾响急冰弦绝，但见奔星劲有声。","dynasty":"近代","title":"赠人二首　"}
{"author":"鲁迅","content":"一支清采妥湘灵，九畹贞风慰独醒。无奈终输萧艾密，却成迁客播芳馨。","dynasty":"近代","title":"无题　"}
{"author":"鲁迅","content":"横眉岂夺蛾眉冶，不料仍违众女心。诅咒而今翻异样，无如臣脑故如冰。","dynasty":"近代","title":"报载患脑炎戏作　"}
{"author":"鲁迅","content":"绮罗幕后送飞光，柏栗丛边作道场。望帝终教芳草变，迷阳聊饰大田荒。何来酪果供千佛，难得莲花似六郎。中夜鸡鸣风雨集，起然烟卷觉新凉。","dynasty":"近代","title":"秋夜有感　"}
{"author":"鲁迅","content":"风雨飘摇日，余怀范爱农。华颠萎寥落，白眼看鸡虫。世味秋荼苦，人间直道穷。奈何三月别，竟尔失畸躬。","dynasty":"近代","title":"哀范君三章其一"}
{"author":"鲁迅","content":"海草国门碧，多年老异乡。狐狸方去穴，桃偶已登场。故里寒云恶，炎天凛夜长。独沉清冷水，能否涤愁肠？","dynasty":"近代","title":"哀范君三章其二"}
{"author":"鲁迅","content":"把酒论当世，先生小酒人。大圜犹茗艼，微醉自沈沦。此别成终古，从兹绝绪言。故人云散尽，我亦等轻尘！","dynasty":"近代","title":"哀范君三章其三"}
{"author":"鲁迅","content":"剧怜常逐柳绵飘，金屋何时贮阿娇？微雨欲来勤插棘，薰风有意不鸣条。莫教夕照催长笛，且踏春阳过板桥。只恐新秋归塞雁，兰艭载酒橹轻摇。","dynasty":"近代","title":"惜花四律步湘州藏春园主人韵其二"}
{"author":"鲁迅","content":"细雨轻寒二月时，不缘红豆始相思。堕裀印屐增惆怅，插竹编篱好护持。慰我素心香袭袖，撩人蓝尾酒盈卮。奈何无赖春风至，深院荼蘼已满枝。","dynasty":"近代","title":"惜花四律步湘州藏春园主人韵其三"}
{"author":"鲁迅","content":"繁英绕甸竞呈妍，叶底闲看蛱蝶眠。室外独留滋卉地，年来幸得养花天。文禽共惜春将去，秀野欣逢红欲然。戏仿唐宫护佳种，金铃轻绾赤阑边。","dynasty":"近代","title":"惜花四律步湘州藏春园主人韵其四"}
{"author":"鲁迅","content":"可怜织女星，化为马郎妇。乌鹊疑不来，迢迢牛奶路。","dynasty":"近代","title":"教授杂咏四首其二"}
{"author":"鲁迅","content":"故乡黯黯锁玄云，遥夜迢迢隔上春。岁暮何堪再惆怅，且持卮酒食河豚。","dynasty":"近代","title":"无题二首其一"}
{"author":"鲁迅","content":"皓齿吴娃唱柳枝，酒阑人静暮春时。无端旧梦驱残醉，独对灯阴忆子规。","dynasty":"近代","title":"无题二首其二"}
{"author":"鲁迅","content":"日暮舟停老圃家，棘篱绕屋树交加。怅然回忆家乡乐，抱瓮何时更养花？","dynasty":"近代","title":"别诸弟三首其二辛丑二月并跋"}
{"author":"鲁迅","content":"春风容易送韶年，一棹烟波夜驶船。何事脊令偏傲我，时随帆顶过长天。","dynasty":"近代","title":"别诸弟三首其三辛丑二月并跋"}
{"author":"鲁迅","content":"还家未久又离家，日暮新愁分外加。夹道万株杨柳树，望中都化断肠花。","dynasty":"近代","title":"别诸弟三首庚子二月其二"}
{"author":"鲁迅","content":"从来一别又经年，万里长风送客船。我有一言应记取：文章得失不由天。","dynasty":"近代","title":"别诸弟三首庚子二月其三"}
{"author":"鲁迅","content":"秦女端容理玉筝，梁尘踊跃夜风轻。须臾响急冰弦绝，但见奔星劲有声。","dynasty":"近代","title":"赠人二首其二"}
{"author":"鲁迅","content":"雨花台边埋断戟，莫愁湖里余微波。所思美人不可见，归忆江天发浩歌。","dynasty":"近代","title":"无题二首其二"}
{"author":"鲁迅","content":"作法不自毙，悠然过四十。何妨赌肥头，抵挡辩證法。","dynasty":"近代","title":"教授杂咏四首其一"}
{"author":"鲁迅","content":"世界有文学，少女多丰臀。鸡汤代猪肉，北新遂掩门。","dynasty":"近代","title":"教授杂咏四首其三"}
{"author":"鲁迅","content":"名人选小说，入线云有限。虽有望远镜，无奈近视眼。","dynasty":"近代","title":"教授杂咏四首其四"}
{"author":"鲁迅","content":"今之夕兮除夕，香焰絪缊兮烛焰赤。钱神醉兮钱奴忙，君独何为兮守残籍？华筵开兮腊酒香，更点点兮夜长。人喧呼兮入醉乡，谁荐君兮一觞。绝交阿堵兮尚剩残书，把酒大呼兮君临我居。湘旗兮芸舆，挈脉望兮驾蠹鱼。寒泉兮菊菹，狂诵《离骚》兮为君娱。君之来兮毋徐徐，君友漆妃兮管城侯。向笔海而啸傲兮，倚文冢以淹留。不妨导脉望而登仙兮，引蠹鱼之来游。俗丁伧父兮为君仇，勿使履阈兮增君羞。若弗听兮止以吴钩，示之《丘《》索》兮棘其喉。令管城脱颖以出兮，使彼惙惙以心忧。宁招书癖兮来诗囚，君为我守兮乐未休。他年芹茂而樨香兮，购异籍以相酬。","dynasty":"近代","title":"祭书神文"}
{"author":"方珍","content":"滴粉搓酥，镂雪团香，新诗一编。想吟工谢絮，曾邀叔赏，赋成鲍茗，惯得夫怜。山映奁青，云迷桁白，绝代销魂句早传。鸳鸯侣，喜一般才调，一样华年。匆匆催返瑶天。怅月照青琴冷素弦。幸银钩细字，犹霏麝馥，金荃丽字，尚叠鸾笺。元相悲怀，潘郎愁结，触拨香痕意惘然。空惆怅，望碧城飘渺，难挽飞仙。","dynasty":"清代","title":"沁园春读镜清楼遗稿"}
{"author":"方珍","content":"醴陵芳胄，羡传家彩管，仍留君处。多少红闺夸著作，毕竟输君千古。第一仙姿，无双慧业，惯赋销魂句。一编珠玉，香痕浓染如许。无奈几度春愁，几番秋怨，暗送韶华去。一笑尘寰嫌太浊，飘渺瑶台微步。月淡鸳窗，泪沾凤纸，永隔仙凡路。青琴弦绝，思君无限凄楚。","dynasty":"清代","title":"念奴娇"}
{"author":"醴陵士人","content":"宰相巍巍坐庙堂。说着经量。便要经量。那个臣僚上一章。头说经量。尾说经量。轻狂太守在吾邦。闻说经量。星夜经量。山东河北久抛荒。好去经量。胡不经量。","dynasty":"宋代","title":"一剪梅"}
{"author":"吕渭老","content":"珠阁雨帘高卷。望断碧梧墙院。短梦有幽寻，晓枕一峰云乱。谁见。谁见。风散菊英千片。","dynasty":"宋代","title":"如梦令"}
{"author":"吕渭老","content":"远色连朱阁，寒鸦噪夕阳。小炉温手酌鹅黄。掩乱一枝清影、在寒窗。念远歌声小，嗔归泪眼长。纤腰今属冶游郎。朝暮楚宫云雨、恨茫茫","dynasty":"宋代","title":"南歌子"}
{"author":"吕渭老","content":"青楼春晚。昼寂寂、梳匀又懒。乍听得、鸦啼莺弄，惹起新愁无限。记年时、偷掷春心，花间隔雾遥相见。便角枕题诗，宝钗贳酒，共醉青苔深院。怎忘得、回廊下，携手处、花明月满。如今但暮雨，蜂愁蝶恨，小窗闲对芭蕉展。却谁拘管。尽无言、闲品秦筝，泪满参差雁。腰支渐小，心与杨花共远。","dynasty":"宋代","tags":"婉约，爱情，思念","title":"薄幸·青楼春晚"}
{"author":"吕渭老","content":"半夜灯残鼠上檠。上窗风动竹，月微明。梦魂偏记水西亭。琅玕碧，花影弄蜻蜓。千里暮云平，南楼催上烛，晚来晴。酒阑人散斗西倾。天如水，团扇扑流萤。","dynasty":"宋代","tags":"七夕节，记梦，回忆","title":"小重山·七夕病中"}
{"author":"吕渭老","content":"侧寒斜雨，微灯薄雾，匆匆过了元宵。帘影护风，盆池见日，青青柳叶柔条。碧草皱裙腰。正昼长烟暖，蜂困莺娇。望处凄迷，半篙绿水浸斜桥。孙郎病酒无聊。记乌丝醉语，碧玉风标。新燕又双，兰心渐吐，嘉期趁取花朝。心事转迢迢。但梦随人远，心与山遥。误了芳音，小窗斜日对芭蕉。","dynasty":"宋代","title":"望海潮"}
{"author":"吕渭老","content":"雨湿花房，风斜燕子，池阁昼长春晚。檀盘战象，宝局铺棋，筹画未分还懒。谁念少年，齿怯梅酸，病疏霞盏。正青钱遮路，绿丝明水，倦寻歌扇。空记得、小合题名，红笺青制，灯火夜深裁剪。明眸似水，妙语如弦，不觉晓霜鸡唤。闻道近来，筝谱慵看，金铺长掩。瘦一枝梅影，回首江南路远。","dynasty":"宋代","tags":"写雨，怀人","title":"选冠子·雨湿花房"}
{"author":"吕渭老","content":"一尊聊对西风醉。况九日、明朝是。曾与茱萸论子细。江天虚旷，暮林横远，人隔银河水。碧云渐展天无际。吹不断、黄昏泪。若作欢期须早计。如何得似，鬓边新菊，双结黄金蕊。","dynasty":"宋代","title":"青玉案"}
{"author":"吕渭老","content":"飞雪过江来，船在赤栏桥侧。惹报布帆无恙，著两行亲札。从今日日在南楼，鬓自此时白。一咏一觞谁共，负平生书册。","dynasty":"宋代","tags":"婉约，友情，懊悔","title":"好事近·飞雪过江来"}
{"author":"吕渭老","content":"曾醉扬州十里楼。竹西歌吹至今愁。燕衔柳絮春心远，鱼入晴江水自流。情渺渺，梦悠悠。重寻罗带认银钩。挂帆欲伴渔人去，只恐桃花误客舟。","dynasty":"宋代","title":"思佳客（竹西从人去数年矣，今得归，偶以此烦全美达之）"}
{"author":"吕渭老","content":"上危梯尽，尽画合迥，昼帘垂。曲水飘香，小园莺唤春归。舞袖弓弯，正满城、烟草凄迷。结伴踏青，趁蝴蝶双飞。赏心欢计，从别后、无意到西池。自检罗囊，要寻红叶留诗。懒约无凭，莺花都不知。怕人问，强开怀、细酌酴醿。","dynasty":"宋代","title":"梦玉人引"}
{"author":"吕渭老","content":"锁窗夜永，无聊尽作伤心句。甚近日、带红移眼，梨脸择雨。春心偿未足，怎忍听、啼血催归杜宇。暮帆挂、沈沈暝色，衮衮长江，流不尽、来无据。点检风光，岁月今如许。趁此际、浦花汀草，一棹东去。云窗雾阁，洞天晓、同作烟霞伴侣。算谁见、梅帘醉梦，柳陌晴游，应未许、春知处。","dynasty":"宋代","title":"情久长"}
{"author":"吕渭老","content":"冰梁跨水，沈沈霁色遮千里。怎向我、小舟孤楫，天外飘逐夜寒侵短发，睡不稳、窗外寒风渐起。岁华暮、蟾光射雪，碧瓦飘霜，尘不动、寒无际。鸡咽荒郊，梦也无归计。拥绣枕、断魂残魄，清吟无味。想伊睡起，又念远、楼阁横枝对倚。待归去、西窗剪烛，小合凝香，深翠幕、饶春睡。","dynasty":"宋代","title":"情久长"}
{"author":"吕渭老","content":"晚浴新凉，风蒲乱、松梢见月。庭阴尽、暮蝉啼歇。萤绕井阑帘入燕，荷香兰气供摇D64E。赖晚来、一雨洗游尘，无些热。心下事，峰重叠。人甚处，星明灭。想行云应在，凤凰城阙。曾约佳期同菊蕊，当时共指灯花说。据眼前、何日是西风，凉吹叶。","dynasty":"宋代","title":"满江红"}
{"author":"吕渭老","content":"笑语移时，风影乱、半帘寒日。鲜明是、晚来妆饰。共说西园携手处，小桥深竹连苔色。到如今、梧叶染清霜，封行迹。春未透，梅先拆。人纵健，时难得。想明年虚过，上元寒食。数著佳期愁入眼，雨珠零乱梨花湿。任翠鬟、欹侧背斜阳，鸣瑶瑟。","dynasty":"宋代","title":"满江红"}
{"author":"吕渭老","content":"山绕吴城，修竹外，满林围碧。任孤樯百丈，远牵江色。政简民闲无一事，同游仍是鸳鸾客。到晚年、遗爱续新题，都堪说。修门赋，今谁续。痛饮士，天应惜。正彩霞垂帔，暮风飘瑟。笑疾禅痴今在否，风灯石火同飘忽。去醉乡、深处著身心，休铭栉。","dynasty":"宋代","title":"满江红（次杨子耕韵）"}
{"author":"吕渭老","content":"风约晴云，花干宿露，帘幕万家清晓。青帘赛酒，小坞藏春，冶叶艳枝相照。羊驾小车，笑逐游人，远迷芳草。更红英飞舞，绣茵连接，雾台烟沼。年少日、细马戎鞯，红靴玉带，同指软尘西笑。珍珠戏掷，彩笔搜奇，不觉暮春莺老。谁见这回，霜点髯髯衰，事萦怀抱。诉一春心事，燕子周遮来了。","dynasty":"宋代","title":"选冠子"}
{"author":"吕渭老","content":"落月杜鹃啼未了。粥鱼忽报千山晓。笠子盖头衣钵少。穿林表。回头高刹空中小。官路旧多林木绕。露浓花蕊皆颠倒。渡水登山排草草。庐山好。香炉峰下湖波渺。","dynasty":"宋代","title":"渔家傲"}
{"author":"吕渭老","content":"微点胭脂晕泪痕。更衣整鬓立黄昏。春风搅树花如雨，夕霭迷空燕趁门。题往事，锦回纹。春心无定似行云。深屏绣幌空愁独，明月梨花殢一尊。","dynasty":"宋代","title":"思佳客"}
{"author":"吕渭老","content":"别酒带愁酸，千里失群黄鹄。行到小桥梯下，便飞云南北。不妨垂手小徘徊，日影转阑曲。从此贺囊佳制，有新奇题目。","dynasty":"宋代","title":"好事近"}
{"author":"吕渭老","content":"年少万函书，朱紫只应低拾。更赖主人明眼，作青云梯级。归来应是印累累，笳鼓闹乡邑。若访老人生计，贩谢郎蓑笠。","dynasty":"宋代","title":"好事近"}
{"author":"吕渭老","content":"云影护梅枝，短短未禁飞雪。彩幅自题新句，作催妆佳阕。西楼昨夜五更寒，恐一枝先发。元是素娥无寐，贺半轮明月。","dynasty":"宋代","title":"好事近"}
{"author":"吕渭老","content":"小饮破清寒，坐久困花颓玉。两行艳衣明粉，听阿谁拘束。丽华百媚坐来生，仙韵动群目。一曲凤箫同去，倦人间丝竹。","dynasty":"宋代","title":"好事近"}
{"author":"吕渭老","content":"楼下辘轳横露井。楼上婵娟开晓镜。下楼难忘上楼时，风未定。帆不正。簌簌珍珠挥尘柄。眉上新愁吹不醒。别酒未斟歌未忍。雪中梅下定重来，烟暝暝。肠寸寸。莫放笛声吹落尽。","dynasty":"宋代","title":"天仙子（代人送希文）"}
{"author":"吕渭老","content":"楼外东风杜宇声。双枕细眉颦。女郎番马小山屏。金笼冷、梦魂惊。起来重绾双罗髻，无个事、泪盈盈。杨花蝴蝶乱分身。飞不定、暮云晴。","dynasty":"宋代","title":"燕归梁"}
{"author":"吕渭老","content":"复把元宵，等闲过了，算来告谁。整二年三岁，尊前笑处，知他陪了，多少歌诗。岂信如今，不成些事，还是无聊空皱眉。争知道，冤家误我，日许多时。心儿。转更痴迷。又疑道、清明得共伊。但自家晚夜，多方遣免，不须烦恼，雨月为期。用破身心，博些欢爱，有后不成人便知。从来是，这风流伴侣，有分双飞。","dynasty":"宋代","title":"沁园春"}
{"author":"吕渭老","content":"西风秋日短，小雨菊花寒。断云低古木，暗江天。星娥尺五，佳约误当年。小语凭肩处，犹记西园。画桥斜月阑干。鸟啼花落，春信遣谁传。尚容清夜梦、小留连。青楼何处，宝镜注婵娟。应念红笺事，微晕春山。背窗愁枕孤眠。","dynasty":"宋代","title":"满路花（同柳仲修在赵屯）"}
{"author":"吕渭老","content":"韵高格妙。不数闲花草。向晚小梳妆，换一套、新衣始了。横钗整鬓，倚醉唱清词，房户静，酒杯深，帘幕明残照。扬州一梦，未尽还惊觉。自恁在心头，拈不出、何时是了。吴霜点鬓，春色老刘郎，云路远，晚溪横，谁见桃花笑。","dynasty":"宋代","title":"蓦山溪"}
{"author":"吕渭老","content":"元宵灯火。月淡游人可。携手步长廊，又说道、倾心向我。归来一梦，整整十年余，人似旧，去无因，牵惹情怀破。章台杨柳，闻道无关锁。行客挽长条，悄不似、当初些个。而今休也，摇落任东风，但恣意，尽留情，我也知无那。","dynasty":"宋代","title":"蓦山溪"}
{"author":"吕渭老","content":"宝香盈袖。约腕金条瘦。裙儿细裥如肩皱。笑多簪髻侧，语小丝簧奏。洞房晚，千金未直横波溜。缘短欢难又。人去春如旧。枝上月，谁携手。宿云迷远梦，泪枕中残酒。怎奈向，繁阴乱叶梅如豆。","dynasty":"宋代","title":"千秋岁"}
{"author":"吕渭老","content":"画帘深，妆阁小。曲径明花草。风声约雨，暝色啼鸦暮天杳。染眉山对碧，匀脸霞相照。渐更衣对客，微坐自轻笑。醉红明，金叶倒。恣看还新好。莹汪粉泪，滴烁波光射庭沼。犀心通密语，珠唱翻新调。佳期、定期、定约秋了。","dynasty":"宋代","title":"早梅芳近"}
{"author":"吕渭老","content":"明窗读《易》。时才人地俱超轶。偶然一堕槐安国。说利谈功，这事怎休得。何时置酒图书室。挥弦目送西飞翼。夜来已觉春篘溢。月影三人，一醉旧相识。","dynasty":"宋代","title":"醉落魄"}
{"author":"吕渭老","content":"纤鞋窄袜。红茵自称琵琶拍。明衣妆脸春梳掠。好好亭亭，那得恁标格。匆匆一醉霜华白。归来偏记蓝桥宅。五更残梦迷蝴蝶。觑著花枝，只被绣帘隔。","dynasty":"宋代","title":"醉落魄"}
{"author":"吕渭老","content":"白玉花骢金络脑。十里华灯相照。帘映春窈窕。雾香残腻桃花笑。一串歌珠云外袅。饮罢玉楼寒悄。归去城南道。柳梢猎猎东风晓。","dynasty":"宋代","title":"惜分飞（元夕）"}
{"author":"吕渭老","content":"烟柳濛濛鹊做巢。青青弱草带斜桥。莺声多在杏花梢。逐伴不知春路远，见人时著小词招。阿谁有分伴吹箫。","dynasty":"宋代","title":"浣溪沙"}
{"author":"吕渭老","content":"彩选骰儿隔袖拈。整钗微见玉纤纤。夜寒窗外更垂帘。好事灯花双作蕊，照人月影入斜檐。新愁日日座中添。","dynasty":"宋代","title":"浣溪沙"}
{"author":"吕渭老","content":"做得因缘不久长。惊风枝上偶成双。归来魂梦带幽香。灯下揉花春去早，竹间影月索归忙。十年前事费思量。","dynasty":"宋代","title":"浣溪沙"}
{"author":"吕渭老","content":"闻道庐山横广泽。晴空万顷波涛白。上有至人营窟宅。经游客。古今多是烟霞谪。一钵上人轻六翮。选场要射如来策。点化黄金非妙药。难堪酌。三生一口都吞却。","dynasty":"宋代","title":"渔家傲（作浮图语送深上人游庐山）"}
{"author":"吕渭老","content":"昨夜山空流石乳。道人妙手亲拈取。未欲凌云归洞府。清风举。大千一叶同掀舞。笑把须弥挝破鼓。东山云作西山雨。我欲住庵无拄斧。君相许。三更明月湖心午。","dynasty":"宋代","title":"渔家傲"}
{"author":"吕渭老","content":"潦倒瞿昙饶口悄。拈花冤道头陀笑。鸡足山中眠未觉。谁知道。至今功业犹分剖。唇口周遮何日了。禅床四面藤萝绕。有个路头君试讨。梅花老。南园蝴蝶飞芳草。","dynasty":"宋代","title":"渔家傲"}
{"author":"吕渭老","content":"高绊袈裟挑纸帔。一杯茶罢成行计。路入庐山风细细。轻弹指。百千三昧俱游戏。法椅何曾烧两臂。谁知纸上无穷意。欲识普贤真实际。齁齁地。小炉雪夜和衣睡。","dynasty":"宋代","title":"渔家傲"}
{"author":"吕渭老","content":"芰荷香外一声蝉。风撼琅玕惊昼眠。刻烛题诗花满笺。小神仙。对倚阑干月正圆。","dynasty":"宋代","title":"豆叶黄"}
{"author":"吕渭老","content":"江上何人一笛横。倚楼吹得月华生。寒风堕指倾三弄，小市收灯欲二更。持蟹股，破霜橙。玉人水调品秦筝。细看桃李春时面，共尽玻璃酒一觥。","dynasty":"宋代","title":"思佳客"}
{"author":"吕渭老","content":"任落梅铺缀，雁齿斜桥，裙腰芳草。闲伴游丝，过晓园庭沼。厮近清明，雨晴风软，称少年寻讨。碧缕墙头，红云水面，柳堤花岛。谁信而今，怕愁憎酒，对著花枝，自疏歌笑。莺语丁宁，问甚时重到。梦笔题诗，帕绫封泪，向凤箫人道。处处伤心，年年远念，惜春人老。","dynasty":"宋代","title":"醉蓬莱"}
{"author":"吕渭老","content":"绣衣未整。傍窗格、临清镜。新霜薄雾，这下几日，阴晴不定。欲插黄花，心事又还记省。去年香径。共粉蝶、闲相趁。宝香玉珮，暗解付与，多情荀令。何日西楼，重见暮帆烟艇。","dynasty":"宋代","title":"品令"}
{"author":"吕渭老","content":"隔座藏钩，分曹射覆烛艳渐催三鼓。筝按教坊新谱。楼外月生春浦。徘徊争忍忙归去。怕明朝、无情风雨。珍花美酒团坐，且作尊前笑侣。","dynasty":"宋代","title":"倾杯令"}
{"author":"吕渭老","content":"秋斋多梦谒，舌本欲生烟。独步一庭明月，雁字已横天。作个生涯不遂，松竹雨荒三径，却忆五湖船。小阮贫尤甚，犊鼻挂长竿。白鸥汀，风共水，一生闲。横琴唳鹤，要携妻子老云间。灯火荧荧深夜，高卧南窗折几，杯到不留残。莫遣江湖手，遮日向长安。","dynasty":"宋代","title":"水调歌头（壬寅九月，谒季修，题其书室壁曰秋斋梦谒，复以进道韵续之）"}
{"author":"吕渭老","content":"香红飘没明春水，寒食万家游舫。整整斜斜，疏疏密密，帘缬旗红相望。江波荡漾。称彩舰龙舟，绣衣霞桨。舞楫争先，歌笑箫鼓乱清唱。重来刘郎又老，对故园桃红春晚，尽成惆怅。泪雨难晴，愁眉又结，翻覆十年手掌。如今怎向。念舞板歌尘，远如天上。斜日回舟，醉魂空舞扬。","dynasty":"宋代","title":"齐天乐（观竞渡）"}
{"author":"吕渭老","content":"顶上铁轮飞火焰。防身细按威神剑。体用双行谁敢觇。光闪闪。何须更把茶林撼。衲子家风存古俭。一条概栗如天堑。粥鼓未鸣灯火暗。无恩念。断崖古木横藤簟。","dynasty":"宋代","title":"渔家傲"}
{"author":"吕渭老","content":"暮云收尽，霁霞明、高拥一轮寒玉。帘影横斜房户静，小立啼红蔌蔌。素鲤频传，蕉心微展，双蕊明红烛。开门疑是，故人敲撼窗竹。长记那里西楼，小寒窗静，尽掩风筝鸣屋。泪眼灯光情未尽，尽觉语长更促。短短霞杯，温温罗帕，妙语书裙幅。五湖何日，小舟同泛春绿。","dynasty":"宋代","title":"念奴娇（赠希文宠姬）"}
{"author":"吕渭老","content":"得酒解愁烦，多病还疏酒。本是多情失意人，此味如何受。沈醉且高歌，不饮心常有。守著残灯斗著眉，怎不腰肢瘦。","dynasty":"宋代","title":"卜算子"}
{"author":"吕渭老","content":"小雨阻行舟。人在烟林古渡头。欲挈一尊相就醉，无由。谁见横波入鬓流。百计不迟留。明月他时独上楼。水尽又山山又水，温柔。占断江南万斛愁。","dynasty":"宋代","title":"南乡子"}
{"author":"吕渭老","content":"微绽樱桃一颗红。断肠声里唱玲珑。轻罗小扇掩酥胸。惹鬓蛛丝新有喜，窥窗月彩旧相从。清宵一醉许谁同。","dynasty":"宋代","title":"浣溪沙"}
{"author":"吕渭老","content":"凉露洗秋空。菊径鸣蛩。水晶帘外月玲珑。烛蕊双悬人似玉，簌簌啼红。宋玉在墙东。醉袖摇风。心随月影入帘栊。戏著锦茵天样远，一段愁浓。","dynasty":"宋代","title":"浪淘沙"}
{"author":"吕渭老","content":"年年九月西湖，绣船继日笙箫拥。五云深处，红帘一桁，语莺歌凤。群玉峰头，影娥池畔，烟霞飞动。认蓬瀛仙子，云程路远，贪人世、瑶池梦。要看黄尘清海，戏真珠、麻姑清纵。曲门自有，菊金芳砌，月篦浮栋。子著宫桃，舞翻官柳，霞杯纤捧。待明年更把，西风妙曲，按成新弄。","dynasty":"宋代","title":"水龙吟"}
{"author":"吕渭老","content":"眉为占愁多，镇日长长敛。试问心中有底愁，泪早千千点。莫唱短因缘，缘短犹伤感。谁信萧郎是路人，常有深深念。","dynasty":"宋代","title":"卜算子"}
{"author":"吕渭老","content":"解衣同一笑，聊复起厨烟。醉乡何处，与君舒啸入壶天。长怪时情狭隘，杯酒岂容我辈，不上谪仙船。雅志念湖海，小艇一丝竿。夜迢迢，灯烛下，几心闲。平生得处，不在内外及中间。点检春风欢计，惟有诗情宛转，余事尽疏残。彩笔题桐叶，佳句问平安。","dynasty":"宋代","title":"水调歌头"}
{"author":"吕渭老","content":"世事莫牵萦，乐取这闲时节。且恁醉来醒去，免光阴虚设。有则有个泼心儿，不敢被利名啜。却待两手分付，与风花雪月。","dynasty":"宋代","title":"好事近"}
{"author":"吕渭老","content":"策杖穿荒圃，登临笑晚风。无穷秋色蔽晴空。遥见夕阳江上、卷飞蓬。雁过菰蒲远，山遥梦寐通。一林枫叶堕愁红。归去暮烟深处、听疏钟。","dynasty":"宋代","title":"南歌子"}
{"author":"吕渭老","content":"长记十年前，彼此玉颜云发。尊酒几番相对，乐春花秋月。而今各自困飘零，憔悴几年别。说著大家烦恼，且大家休说。","dynasty":"宋代","title":"好事近"}
{"author":"吕渭老","content":"一日抵三秋，半月如千岁。自夏经秋到雪飞，一向都无计。续续说相思，不尽无穷意。若写幽怀一段愁，应用天为纸。","dynasty":"宋代","title":"卜算子"}
{"author":"吕渭老","content":"西风不落，薄衾孤枕，记起花时些个。宿愁新恨两关心，说道理、分疏不可。别愁如絮，佳期何在，古屋萧萧灯火。打窗风雨又何消，梦未就、依前惊破。","dynasty":"宋代","title":"鹊桥仙"}
{"author":"吕渭老","content":"扇列红鸾，赭黄日色明金殿。御香葱茜。宝仗香风暖。咫尺天颜，九奏朝阳管。群臣宴。醉霞凝面。午漏传宫箭。","dynasty":"宋代","title":"点绛唇（圣节鼓子词）"}
{"author":"吕渭老","content":"俊眼犀心，尊前如有乘鸾便。过愁传怨。只许灯光见。见了重休，河汉明遮断。深深院。乱风飘霰。揉了双罗燕。","dynasty":"宋代","title":"点绛唇"}
{"author":"吕渭老","content":"锁窗夜永，无聊尽作伤心句。甚近日、带红移眼，梨脸择雨。春心偿未足，怎忍听、啼血催归杜宇。暮帆挂、沈沈暝色，衮衮长江，流不尽、来无据。点检风光，岁月今如许。趁此际、浦花汀草，一棹东去。云窗雾阁，洞天晓、同作烟霞伴侣。算谁见、梅帘醉梦，柳陌晴游，应未许、春知处。","dynasty":"宋代","title":"情久长·锁窗夜永"}
{"author":"吕渭老","content":"燕拂危樯，斜日外、数峰凝碧。正暗潮生渚，暮风飘席。初过南村沽酒市，连空十顷菱花白。想故人、轻箑障游丝，闻遥笛。鱼与雁，通消息。心与梦，空牵役。到如今相见，怎生休得。斜抱琵琶传密意，一襟新月横空碧。问甚时、同作醉中仙，烟霞客。","dynasty":"宋代","title":"满江红·燕拂危樯"}
{"author":"吕渭老","content":"纤鞋窄袜。红茵自称琵琶拍。明衣妆脸春梳掠。好好亭亭，那得恁标格。匆匆一醉霜华白。归来偏记蓝桥宅。五更残梦迷蝴蝶。觑著花枝，只被绣帘隔。","dynasty":"宋代","title":"醉落魄/一斛珠"}
{"author":"吕渭老","content":"策杖穿荒圃，登临笑晚风。无穷秋色蔽晴空。遥见夕阳江上、卷飞蓬。雁过菰蒲远，山遥梦寐通。一林枫叶堕愁红。归去暮烟深处、听疏钟。","dynasty":"宋代","title":"南歌子·策杖穿荒圃"}
{"author":"吕渭老","content":"远色连朱阁，寒鸦噪夕阳。小炉温手酌鹅黄。掩乱一枝清影、在寒窗。念远歌声小，嗔归泪眼长。纤腰今属冶游郎。朝暮楚宫云雨、恨茫茫。","dynasty":"宋代","title":"南歌子·远色连朱阁"}
{"author":"吕渭老","content":"心肝皆锦绣，落笔尽云烟。诗狂酒兴，要骑亦鲤上青天。织女回车相劳，指点虚无征路，翻动月明船。举手谢同辈，岂复念渔竿。我平生，心正似，白云闲。衣冠污我，偶逢游戏到人间。常念孤云高妙，若作辘轳俯仰，谁复食君残。拜尘金谷辈，都是卧崇安。","dynasty":"宋代","title":"水调歌头·心肝皆锦绣"}
{"author":"吕渭老","content":"抚床多感慨，白发困风烟。出门有碍，更堪寒暮雪飞天。君弃一盂一衲，奔走五湖清海，杯度不乘船。来访山中友，□□□□竿。看人间，谁得似，谪仙闲。生涯不问，留情多在酒杯间。剪烛西风谈笑，零落一尊相对，不觉已更残。回首功名事，笺记谢任安。","dynasty":"宋代","title":"水调歌头·抚床多感慨"}
{"author":"吕渭老","content":"明眸巧笑。坐久更宜灯烛照。小醉辞归。怀抱明明只自知。琐窗重见。桃李春风三月面。怎不思量。折柳孤吟断杀肠。","dynasty":"宋代","title":"减字木兰花·明眸巧笑"}
{"author":"吕渭老","content":"百和宝钗香珮。短短同心霞带。清镜照新妆，巧画一双眉黛。多态。多态。偷觑榴花窗外。","dynasty":"宋代","title":"如梦令·百和宝钗香佩"}
{"author":"吕渭老","content":"鸟散馀花飞舞。满地风雨。长江滚滚接天流，夜送征帆去。今夜行云何处。断肠南浦。残灯不剪五更寒，独自与、馀香语。","dynasty":"宋代","title":"一落索·鸟散馀花飞舞"}
{"author":"吕渭老","content":"春风淡淡，清昼永、落英千尺。桃杏散平郊，晴蜂来往，妙香飘掷。傍画桥、煮酒青帘，绿杨风外，数声长笛。记去年、紫陌朱门，花下旧相识。向宝帕、裁书凭燕翼。望翠阁、烟林似织。闻道春衣犹未整，过禁烟寒食。但记取、角枕情题，东窗休误，这些端的。更莫待、青子绿阴春事寂。","dynasty":"宋代","title":"西江月慢·春风淡淡"}
{"author":"吕渭老","content":"棂香新染砑红绫。腰肢瘦不胜。合欢小幌掩馀酲。芙蓉入梦频。山不尽，水无情。锦河隔锦茵。刘郎仙骨未应轻。桃花已误人。","dynasty":"宋代","title":"醉桃源/阮郎归"}
{"author":"吕渭老","content":"一日抵三秋，半月如千岁。自夏经秋到雪飞，一向都无计。续续说相思，不尽无穷意。若写幽怀一段愁，应用天为纸。","dynasty":"宋代","title":"卜算子·一日抵三秋"}
{"author":"吕渭老","content":"世事莫牵萦，乐取这闲时节。且恁醉来醒去，免光阴虚设。有则有个泼心儿，不敢被利名啜。却待两手分付，与风花雪月。","dynasty":"宋代","title":"好事近·世事莫牵萦"}
{"author":"吕渭老","content":"尘断征车杳，云低毳帐深。古今那有此，天地亦何心。","dynasty":"宋代","title":"伤世"}
{"author":"吕渭老","content":"风约晴云，花乾宿露，帘幕万家清晓。青帘赛酒，小坞藏春，冶叶艳枝相照。羊驾小车，笑逐游人，远迷芳草。更红英飞舞，绣茵连接，雾台烟沼。年少日、细马戎鞯，红靴玉带，同指软尘西笑。珍珠戏掷，彩笔搜奇，不觉暮春莺老。谁见这回，霜点髯衰，事萦怀抱。诉一春心事，燕子周遮来了。","dynasty":"宋代","title":"选冠子其二"}
{"author":"吕渭老","content":"纤鞋窄袜。红茵自称琵琶拍。明衣妆脸春梳掠。好好亭亭，那得恁标格。匆匆一醉霜华白。归来偏记蓝桥宅。五更残梦迷蝴蝶。觑著花枝，只被绣帘隔。","dynasty":"宋代","title":"醉落魄/一斛珠其二"}
{"author":"吕渭老","content":"向晚小妆匀，明窗倦裁剪。见花清泪遮眼。开尽繁桃又春晚。心下事，比年时，都较懒。胡蝶入帘飞，郎声似莺啭。见来无计拘管。心似芭蕉乍舒展。归去也，夕阳斜，红满院。","dynasty":"宋代","title":"握金钗其二"}
{"author":"吕渭老","content":"策杖穿荒圃，登临笑晚风。无穷秋色蔽晴空。遥见夕阳江上、卷飞蓬。雁过菰蒲远，山遥梦寐通。一林枫叶堕愁红。归去暮烟深处、听疏钟。","dynasty":"宋代","title":"南歌子其一"}
{"author":"吕渭老","content":"远色连朱阁，寒鸦噪夕阳。小炉温手酌鹅黄。掩乱一枝清影、在寒窗。念远歌声小，嗔归泪眼长。纤腰今属冶游郎。朝暮楚宫云雨、恨茫茫。","dynasty":"宋代","title":"南歌子其二"}
{"author":"吕渭老","content":"心肝皆锦绣，落笔尽云烟。诗狂酒兴，要骑赤鲤上青天。织女回车相劳，指点虚无征路，翻动月明船。举手谢同辈，岂复念渔竿。我平生，心正似，白云闲。衣冠污我，偶逢游戏到人间。常念孤云高妙，若作辘轳俯仰，谁复食君残。拜尘金谷辈，都是卧崇安。","dynasty":"宋代","title":"水调歌头壬寅十月二十四日饮少酒径醉，拥案而寝。中夜酒醒，次其韵，作一篇其四"}
{"author":"吕渭老","content":"抚床多感慨，白发困风烟。出门有碍，更堪寒暮雪飞天。君弃一盂一衲，奔走五湖清海，杯度不乘船。来访山中友，□□□□竿。看人间，谁得似，谪仙闲。生涯不问，留情多在酒杯间。剪烛西风谈笑，零落一尊相对，不觉已更残。回首功名事，笺记谢任安。","dynasty":"宋代","title":"水调歌头其七与小饮"}
{"author":"吕渭老","content":"双鬟绿发齐，多笑蔫红落。穿竹过西斋，问字时偷学。娇慵不惯羞，同倚阑干角。屈指数元宵，灯火堪行乐。","dynasty":"宋代","title":"生查子其三"}
{"author":"吕渭老","content":"鸟散馀花飞舞。满地风雨。长江滚滚接天流，夜送征帆去。今夜行云何处。断肠南浦。残灯不剪五更寒，独自与、馀香语。","dynasty":"宋代","title":"一落索其三"}
{"author":"吕渭老","content":"一日抵三秋，半月如千岁。自夏经秋到雪飞，一向都无计。续续说相思，不尽无穷意。若写幽怀一段愁，应用天为纸。","dynasty":"宋代","title":"卜算子其三"}
{"author":"吕渭老","content":"锁窗夜永，无聊尽作伤心句。甚近日、带红移眼，梨脸择雨。春心偿未足，怎忍听、啼血催归杜宇。暮帆挂、沈沈暝色，衮衮长江，流不尽、来无据。点检风光，岁月今如许。趁此际、浦花汀草，一棹东去。云窗雾阁，洞天晓、同作烟霞伴侣。算谁见、梅帘醉梦，柳陌晴游，应未许、春知处。","dynasty":"宋代","title":"情久长其一"}
{"author":"吕渭老","content":"明眸巧笑。坐久更宜灯烛照。小醉辞归。怀抱明明只自知。琐窗重见。桃李春风三月面。怎不思量。折柳孤吟断杀肠。","dynasty":"宋代","title":"减字木兰花其二"}
{"author":"吕渭老","content":"檀香新染砑红绫。腰肢瘦不胜。合欢小幌掩余酲。芙蓉入梦频。山不尽，水无情。锦河隔锦茵。刘郎仙骨未应轻。桃花已误人。","dynasty":"宋代","title":"醉桃源"}
{"author":"吕渭老","content":"梦里相逢不记时。断肠多在杏花西。微开笑语兜鞋急，远有灯光掠鬓迟。辞永夜，失深期。一枝黄菊对伤悲。夜凉窗外闻裁剪，应熨沈香制舞衣。","dynasty":"宋代","title":"思佳客"}
{"author":"吕渭老","content":"雨洗檐花湿画帘。知他因甚地，瘦厌厌。玉人风味似冰蟾。愁不见，烟雾晓来添。烦恼旧时谙。新来一段事，未心甘。满怀离绪过春蚕。灯残也，谁见我眉尖。","dynasty":"宋代","title":"小重山"}
{"author":"吕渭老","content":"远帘笼月。谁见南陌，子规啼血。萸糁菊英，整冠落帽，一时虚说。五湖自有深期，曾指定、灯花细说。燕子巢空，秋鸿程远，音书中绝。","dynasty":"宋代","title":"柳梢青"}
{"author":"吕渭老","content":"云破月高悬，照我双双泪。人在朱桥转曲西，翠幕重重闭。要见索商量，见了还无计。心似长檠一点灯，到晓清清地。","dynasty":"宋代","title":"卜算子"}
{"author":"吕渭老","content":"枫叶飘红，莲房肥露，枕席嫩凉先到。帘外蟾华如扫。枝上啼鸦催晓。秋风又送潘郎老。小窗明、疏萤浅照。登高送远惆怅，白发至今未了。","dynasty":"宋代","title":"倾杯令"}
{"author":"吕渭老","content":"风洗游丝花皱影。碧草初齐，舞鹤闲相趁。短梦乍回慵理鬓。惊心忽数清明近。逐伴强除眉上恨。趁蝶西园，不觉鞋儿褪。醉笑眼波横一寸。微微酒色生红晕。","dynasty":"宋代","title":"蝶恋花"}
{"author":"吕渭老","content":"花色撩人红入眼。可是东君，要得人肠断。欲诉深情春不管。风枝雨叶空撩乱。谩插一枝飞一酉戋。小赏幽期，破我平生愿。珍约未成春又短。但凭蝴蝶传深怨。","dynasty":"宋代","title":"蝶恋花"}
{"author":"吕渭老","content":"薄薄山云欲湿花。双双燕子入帘斜。西楼尚记垂垂雪，酌酒犹残片片霞。人已远，发成华。小楼疏竹宅谁家。试凭去雁通消息，仙子当乘八月槎。","dynasty":"宋代","title":"思佳客（全美久不通，偶伯禧去，间录前所赋，复作一首）"}
{"author":"吕渭老","content":"帘外繁霜未扫。楼角动、玉绳横晓。百和交焚瑞烟绕。霁霞明，画屏深，天渺渺。喜色连池沼。荐眉寿、玉儿娇小。早晚除书下天表。日初长，莫等闲，孤一笑。","dynasty":"宋代","title":"夜游宫（生日代人献江宰）"}
{"author":"吕渭老","content":"风扫长林雪压枝。纷纷冻鹊傍帘飞。一尊聊作破寒威。春意正愁梅漏泄，客情尤怕病禁持。曲阑干外日初迟。","dynasty":"宋代","title":"浣溪沙"}
{"author":"吕渭老","content":"片片云藏雨，重重雾隐山。可怜新月似眉弯。今夜断肠凝望、小楼寒。梦断云房远，书长蜡炬残。夜妆应罢短屏间。都把一春心事、付梅酸。","dynasty":"宋代","title":"南歌子"}
{"author":"吕渭老","content":"樊子唤春归。梦逐杨花满院飞。吹过西家人不见，依依。萍点荷钱又满池。屈指数佳期。何日凭肩对展眉。倾尽十分应不醉，迟迟。何惜樱桃杏子时。","dynasty":"宋代","title":"南乡子"}
{"author":"吕渭老","content":"纤指捧玻璃。莫惜重持。自离阆苑失回期。门掩东风桃著子，帘影迟迟。楼上正横篦。荷气沾衣。谁将名玉碾花枝。不比寻常红与紫，取次芳菲。","dynasty":"宋代","title":"浪淘沙"}
{"author":"吕渭老","content":"□□矣，余为之辍笔。昨夜酒醒，卧不能稳，试作卜算子以寄之渡口看潮生，水满蒹葭浦。长记扁舟载月明，深入红云去。荷尽覆平池，忘了归来路。谁信南楼百尺高，不见如莲步。","dynasty":"宋代","title":"卜算子"}
{"author":"吕渭老","content":"云护柔条雪压枝。斜风吹绛蜡，点胭脂。蔷薇柔水麝分脐。园林晚，脉脉带斜晖。深阁绣帘低。宝奁匀泪粉，晚妆迟。一枝屏外对依依。清宵永，谁伴破寒卮。","dynasty":"宋代","title":"小重山"}
{"author":"吕渭老","content":"春将半。莺声乱。柳丝拂马花迎面。小堂风。暮楼钟。草色连云，暝色连空。重重。秋千畔。何人见。宝钗斜照春妆浅。酒霞红。与谁同。试问别来，近日情悰，忡忡。","dynasty":"宋代","title":"惜分钗"}
{"author":"吕渭老","content":"重帘挂。微灯下。背兰同说春风话。月盈楼。泪盈眸。觑著红裀，无计迟留。休休。莺花谢。春残也。等闲泣损香罗帕。见无由。恨难收。梦短屏深，清夜悠悠。悠悠。","dynasty":"宋代","title":"惜分钗"}
{"author":"吕渭老","content":"花趁清明争展。白白红红满院。莫怪泪痕多，爱底不能得见。凝恋。凝恋。门外雨飞帘卷。","dynasty":"宋代","title":"如梦令"}
{"author":"吕渭老","content":"多谢西池桃李。伴我一春沈醉。能有几多香，陪了一江来泪。憔悴。憔悴。又是落花铺地。","dynasty":"宋代","title":"如梦令"}
{"author":"吕渭老","content":"石榴花谢了，正荷叶、盖平池。试玛瑙杯深，琅玕簟冷，临水帘帷。知他故人甚处，晚霞明、断浦柳枝垂。唯有松风水月，向人长似当时。依依。望断水穷，云起处、是天涯。奈燕子楼高，江南梦断，虚费相思。新愁暗生旧恨，更流萤、弄月入纱衣。除却幽花软草，此情未许人知。","dynasty":"宋代","title":"木兰花慢"}
{"author":"吕渭老","content":"对修篁万个，更疏雨、洗琅玕。望燕外晴丝，鸥边水叶，胡蝶成团。榴红劝人把酒，泛菖蒲、对客不成欢。金缕新番彩索，始知今岁衣宽。年年。此日青楼，花缺处、倚阑干。记小扇清歌，蛮笺妙墨，不觉更残。可怜旧游似梦，向人人、未减一枝兰。纵有千金莫惜，大家沈醉花间。","dynasty":"宋代","title":"木兰花慢（重午）"}
{"author":"吕渭老","content":"桂乡云万缕，更飞雨、洗香车。念密会经年，银潢浪阻，玉露期赊。灵星瑞桥对展，散匆匆、喜色满天涯。回首丁宁晓角，未宜吹动梅花。家家。竞赏彩茸，穿桂影、醉流霞。渐舞袖翻鸾，歌声缀凤，钗影交加。人间共饶宴乐，算天孙、怎忍遣河斜。莫惜西楼剪烛，大家同到啼鸦。","dynasty":"宋代","title":"木兰花慢（七夕）"}
{"author":"吕渭老","content":"记得花阴同携手，指定日、许我同欢。唤做真成，耳热心安。打叠从来不成器，待做个、平地神仙。又却不成些事，蓦地心残。据我如今没投奔，见著你、泪早偷弹。对月临风，一味埋冤。笑则人前不妨笑，行笑里、斗觉心烦。怎生分得烦恼，两处匀摊。","dynasty":"宋代","title":"恋香衾"}
{"author":"吕渭老","content":"晚妆新试碧衫凉。金鸭犹残昨夜香。柳际风来月满廊。一双双。人对鸳鸯浴小塘。","dynasty":"宋代","title":"豆叶黄"}
{"author":"吕渭老","content":"轻罗团扇掩微羞。酒满玻璃花满头。小板齐声唱石州。月如钩。一寸横波入鬓流。","dynasty":"宋代","title":"豆叶黄"}
{"author":"吕渭老","content":"林花著雨褪胭脂。叶底双桃结子迟。对镜凭郎略皱眉。笑微微。燕子羞人必懒归。","dynasty":"宋代","title":"豆叶黄"}
{"author":"吕渭老","content":"玉箫风外一声清。粉面婵娟月对明。紫府楼台夜不扃。羽衣轻。稳驾双鸾谒帝庭。","dynasty":"宋代","title":"豆叶黄"}
{"author":"吕渭老","content":"宝蟾悬镜。露颗倾荷柄。飞萤点点明花径。凝愁情不展，宿酒风还醒。天似晓，银河半落星相趁。心事都无定。才致元相称。春过了，秋将近。小窗通竹圃，野色连金井。得仗个，多情燕子分明问。","dynasty":"宋代","title":"千秋岁"}
{"author":"吕渭老","content":"心事已成空，春尽百花零落。谁见黄鹂百啭，索东君评泊。晓来枝上语绵蛮，应悔向来错。看则绿阴青子，却恓惶无托。","dynasty":"宋代","title":"好事近"}
{"author":"寒山","content":"凡读我诗者，心中须护净。悭贪继日廉，谄曲登时正。驱遣除恶业，归依受真性。今日得佛身，急急如律令。重岩我卜居，鸟道绝人迹。庭际何所有，白云抱幽石。住兹凡几年，屡见春冬易。寄语钟鼎家，虚名定无益。可笑寒山道，而无车马踪。联谿难记曲，叠嶂不知重。泣露千般草，吟风一样松。此时迷径处，形问影何从。吾家好隐沦，居处绝嚣尘。践草成三径，瞻云作四邻。助歌声有鸟，问法语无人。今日娑婆树，几年为一春。琴书须自随，禄位用何为。投辇从贤妇，巾车有孝儿。风吹曝麦地，水溢沃鱼池。常念鹪鹩鸟，安身在一枝。弟兄同五郡，父子本三州。欲验飞凫集，须征白兔游。灵瓜梦里受，神橘座中收。乡国何迢递，同鱼寄水流。一为书剑客，二遇圣明君。东守文不赏，西征武不勋。学文兼学武，学武兼学文。今日既老矣，馀生不足云。庄子说送终，天地为棺椁。吾归此有时，唯须一番箔。死将喂青蝇，吊不劳白鹤。饿著首阳山，生廉死亦乐。人问寒山道，寒山路不通。夏天冰未释，日出雾朦胧。似我何由届，与君心不同。君心若似我，还得到其中。天生百尺树，剪作长条木。可惜栋梁材，抛之在幽谷。年多心尚劲，日久皮渐秃。识者取将来，犹堪柱马屋。驱马度荒城，荒城动客情。高低旧雉堞，大小古坟茔。自振孤蓬影，长凝拱木声。所嗟皆俗骨，仙史更无名。鹦鹉宅西国，虞罗捕得归。美人朝夕弄，出入在庭帏。赐以金笼贮，扃哉损羽衣。不如鸿与鹤，飖飏入云飞。玉堂挂珠帘，中有婵娟子。其貌胜神仙，容华若桃李。东家春雾合，西舍秋风起。更过三十年，还成苷蔗滓。城中娥眉女，珠珮珂珊珊。鹦鹉花前弄，琵琶月下弹。长歌三月响，短舞万人看。未必长如此，芙蓉不耐寒。父母续经多，田园不羡他。妇摇机轧轧，儿弄口喎喎。拍手摧花舞，支颐听鸟歌。谁当来叹赏，樵客屡经过。家住绿岩下，庭芜更不芟。新藤垂缭绕，古石竖巉岩。山果猕猴摘，池鱼白鹭衔。仙书一两卷，树下读喃喃。四时无止息，年去又年来。万物有代谢，九天无朽摧。东明又西暗，花落复花开。唯有黄泉客，冥冥去不回。岁去换愁年，春来物色鲜。山花笑渌水，岩岫舞青烟。蜂蝶自云乐，禽鱼更可怜。朋游情未已，彻晓不能眠。手笔太纵横，身材极瑰玮。生为有限身，死作无名鬼。自古如此多，君今争奈何。可来白云里，教尔紫芝歌。欲得安身处，寒山可长保。微风吹幽松，近听声逾好。下有斑白人，喃喃读黄老。十年归不得，忘却来时道。俊杰马上郎，挥鞭指绿杨。谓言无死日，终不作梯航。四运花自好，一朝成萎黄。醍醐与石蜜，至死不能尝。有一餐霞子，其居讳俗游。论时实萧爽，在夏亦如秋。幽涧常沥沥，高松风飕飕。其中半日坐，忘却百年愁。妾在邯郸住，歌声亦抑扬。赖我安居处，此曲旧来长。既醉莫言归，留连日未央。儿家寝宿处，绣被满银床。快搒三翼舟，善乘千里马。莫能造我家，谓言最幽野。岩岫深嶂中，云雷竟日下。自非孔丘公，无能相救者。智者君抛我，愚者我抛君。非愚亦非智，从此断相闻。入夜歌明月，侵晨舞白云。焉能拱口手，端坐鬓纷纷。有鸟五色彣，栖桐食竹实。徐动合礼仪，和鸣中音律。昨来何以至，为吾暂时出。傥闻弦歌声，作舞欣今日。茅栋野人居，门前车马疏。林幽偏聚鸟，溪阔本藏鱼。山果携儿摘，皋田共妇锄。家中何所有，唯有一床书。登陟寒山道，寒山路不穷。谿长石磊磊，涧阔草濛濛。苔滑非关雨，松鸣不假风。谁能超世累，共坐白云中。六极常婴困，九维徒自论。有才遗草泽，无艺闭蓬门。日上岩犹暗，烟消谷尚昏。其中长者子，个个总无裈.白云高嵯峨，渌水荡潭波。此处闻渔父，时时鼓棹歌。声声不可听，令我愁思多。谁谓雀无角，其如穿屋何。杳杳寒山道，落落冷涧滨。啾啾常有鸟，寂寂更无人。碛碛风吹面，纷纷雪积身。朝朝不见日，岁岁不知春。少年何所愁，愁见鬓毛白。白更何所愁，愁见日逼迫。移向东岱居，配守北邙宅。何忍出此言，此言伤老客。闻道愁难遣，斯言谓不真。昨朝曾趁却，今日又缠身。月尽愁难尽，年新愁更新。谁知席帽下，元是昔愁人。两龟乘犊车，蓦出路头戏。一蛊从傍来，苦死欲求寄。不载爽人情，始载被沈累。弹指不可论，行恩却遭刺。三月蚕犹小，女人来采花。隈墙弄蝴蝶，临水掷虾蟆。罗袖盛梅子，金鎞挑笋芽。斗论多物色，此地胜余家。东家一老婆，富来三五年。昔日贫于我，今笑我无钱。渠笑我在后，我笑渠在前。相笑傥不止，东边复西边。富儿多鞅掌，触事难祇承。仓米已赫赤，不贷人斗升。转怀钩距意，买绢先拣绫。若至临终日，吊客有苍蝇。余曾昔睹聪明士，博达英灵无比伦。一选嘉名喧宇宙，五言诗句越诸人。为官治化超先辈，直为无能继后尘。忽然富贵贪财色，瓦解冰消不可陈。白鹤衔苦桃，千里作一息。欲往蓬莱山，将此充粮食。未达毛摧落，离群心惨恻。却归旧来巢，妻子不相识。惯居幽隐处，乍向国清中。时访丰干道，仍来看拾公。独回上寒岩，无人话合同。寻究无源水，源穷水不穷。生前大愚痴，不为今日悟。今日如许贫，总是前生作。今生又不修，来生还如故。两岸各无船，渺渺难济渡。璨璨卢家女，旧来名莫愁。贪乘摘花马，乐搒采莲舟。膝坐绿熊席，身披青凤裘。哀伤百年内，不免归山丘。低眼邹公妻，邯郸杜生母。二人同老少，一种好面首。昨日会客场，恶衣排在后。只为著破裙，吃他残czwW.独卧重岩下，蒸云昼不消。室中虽暡叆，心里绝喧嚣。梦去游金阙，魂归度石桥。抛除闹我者，历历树间瓢。夫物有所用，用之各有宜。用之若失所，一缺复一亏。圆凿而方枘，悲哉空尔为。骅骝将捕鼠，不及跛猫儿。谁家长不死，死事旧来均。始忆八尺汉，俄成一聚尘。黄泉无晓日，青草有时春。行到伤心处，松风愁杀人。骝马珊瑚鞭，驱驰洛阳道。自矜美少年，不信有衰老。白发会应生，红颜岂长保。但看北邙山，个是蓬莱岛。竟日常如醉，流年不暂停。埋著蓬蒿下，晓月何冥冥。骨肉消散尽，魂魄几凋零。遮莫咬铁口，无因读老经。一向寒山坐，淹留三十年。昨来访亲友，太半入黄泉。渐减如残烛，长流似逝川。今朝对孤影，不觉泪双悬。相唤采芙蓉，可怜清江里。游戏不觉暮，屡见狂风起。浪捧鸳鸯儿，波摇鸂鶒子。此时居舟楫，浩荡情无已。吾心似秋月，碧潭清皎洁。无物堪比伦，教我如何说。垂柳暗如烟，飞花飘似霰。夫居离妇州，妇住思夫县。各在天一涯，何时得相见。寄语明月楼，莫贮双飞燕。有酒相招饮，有肉相呼吃。黄泉前后人，少壮须努力。玉带暂时华，金钗非久饰。张翁与郑婆，一去无消息。可怜好丈夫，身体极棱棱。春秋未三十，才艺百般能。金羁逐侠客，玉馔集良朋。唯有一般恶，不传无尽灯。桃花欲经夏，风月催不待。访觅汉时人，能无一个在。朝朝花迁落，岁岁人移改。今日扬尘处，昔时为大海。我见东家女，年可有十八。西舍竞来问，愿姻夫妻活。烹羊煮众命，聚头作淫杀。含笑乐呵呵，啼哭受殃抉。田舍多桑园，牛犊满厩辙。肯信有因果，顽皮早晚裂。眼看消磨尽，当头各自活。纸袴瓦作裈，到头冻饿杀。我见百十狗，个个毛狰狞。卧者渠自卧，行者渠自行。投之一块骨，相与啀喍争。良由为骨少，狗多分不平。极目兮长望，白云四茫茫。鸱鸦饱腲腇，鸾凤饥彷徨。骏马放石碛，蹇驴能至堂。天高不可问，鹪鵊在沧浪。洛阳多女儿，春日逞华丽。共折路边花，各持插高髻。髻高花匼匝，人见皆睥睨。别求醦醦怜，将归见夫婿。春女衒容仪，相将南陌陲。看花愁日晚，隐树怕风吹。年少从傍来，白马黄金羁。何须久相弄，儿家夫婿知。群女戏夕阳，风来满路香。缀裙金蛱蝶，插髻玉鸳鸯。角婢红罗缜，阉奴紫锦裳。为观失道者，鬓白心惶惶。若人逢鬼魅，第一莫惊懅。捺硬莫采渠，呼名自当去。烧香请佛力，礼拜求僧助。蚊子叮铁牛，无渠下觜处。浩浩黄河水，东流长不息。悠悠不见清，人人寿有极。苟欲乘白云，曷由生羽翼。唯当鬒发时，行住须努力。乘兹朽木船，采彼纴婆子。行至大海中，波涛复不止。唯赍一宿粮，去岸三千里。烦恼从何生，愁哉缘苦起。默默永无言，后生何所述。隐居在林薮，智日何由出。枯槁非坚卫，风霜成夭疾。土牛耕石田，未有得稻日。山中何太冷，自古非今年。沓嶂恒凝雪，幽林每吐烟。草生芒种后，叶落立秋前。此有沈迷客，窥窥不见天。山客心悄悄，常嗟岁序迁。辛勤采芝朮，搜斥讵成仙。庭廓云初卷，林明月正圆。不归何所为，桂树相留连。有人兮山楹，云卷兮霞缨。秉芳兮欲寄，路漫漫兮难征。心惆怅兮狐疑，年老已无成。众喔咿斯，蹇独立兮忠贞。猪吃死人肉，人吃死猪肠。猪不嫌人臭，人反道猪香。猪死抛水内，人死掘土藏。彼此莫相啖，莲花生沸汤。快哉混沌身，不饭复不尿。遭得谁钻凿，因兹立九窍。朝朝为衣食，岁岁愁租调。千个争一钱，聚头亡命叫。啼哭缘何事，泪如珠子颗。应当有别离，复是遭丧祸。所为在贫穷，未能了因果。冢间瞻死尸，六道不干我。妇女慵经织，男夫懒耨田。轻浮耽挟弹，跕躧拈抹弦。冻骨衣应急，充肠食在先。今谁念于汝，苦痛哭苍天。不行真正道，随邪号行婆。口惭神佛少，心怀嫉妒多。背后噇鱼肉，人前念佛陀。如此修身处，难应避奈何。世有一等愚，茫茫恰似驴。还解人言语，贪淫状若猪。险巇难可测，实语却成虚。谁能共伊语，令教莫此居。有汉姓傲慢，名贪字不廉。一身无所解，百事被他嫌。死恶黄连苦，生怜白蜜甜。吃鱼犹未止，食肉更无厌。纵你居犀角，饶君带虎睛。桃枝将辟秽，蒜壳取为璎。暖腹茱萸酒，空心枸杞羹。终归不免死，浪自觅长生。卜择幽居地，天台更莫言。猿啼谿雾冷，岳色草门连。折叶覆松室，开池引涧泉。已甘休万事，采蕨度残年。益者益其精，可名为有益。易者易其形，是名之有易。能益复能易，当得上仙籍。无益复无易，终不免死厄。徒劳说三史，浪自看五经。洎老检黄籍，依前住白丁。筮遭连蹇卦，生主虚危星。不及河边树，年年一度青。碧涧泉水清，寒山月华白。默知神自明，观空境逾寂。我今有一襦，非罗复非绮。借问作何色，不红亦不紫。夏天将作衫，冬天将作被。冬夏递互用，长年只这是。白拂栴檀柄，馨香竟日闻。柔和如卷雾，摇拽似行云。礼奉宜当暑，高提复去尘。时时方丈内，将用指迷人。贪爱有人求快活，不知祸在百年身。但看阳焰浮沤水，便觉无常败坏人。丈夫志气直如铁，无曲心中道自真。行密节高霜下竹，方知不枉用心神。多少般数人，百计求名利。心贪觅荣华，经营图富贵。心未片时歇，奔突如烟气。家眷实团圆，一呼百诺至。不过七十年，冰消瓦解置。死了万事休，谁人承后嗣。水浸泥弹丸，方知无意智。贪人好聚财，恰如枭爱子。子大而食母，财多还害己。散之即福生，聚之即祸起。无财亦无祸，鼓翼青云里。去家一万里，提剑击匈奴。得利渠即死，失利汝即殂。渠命既不惜，汝命亦何辜。教汝百胜术，不贪为上谟。瞋是心中火，能烧功德林。欲行菩萨道，忍辱护真心。汝为埋头痴兀兀，爱向无明罗刹窟。再三劝你早修行，是你顽痴心恍惚。不肯信受寒山语，转转倍加业汩汩。直待斩首作两段，方知自身奴贼物。恶趣甚茫茫，冥冥无日光。人间八百岁，未抵半宵长。此等诸痴子，论情甚可伤。劝君求出离，认取法中王。世有多解人，愚痴徒苦辛。不求当来善，唯知造恶因。五逆十恶辈，三毒以为亲。一死入地狱，长如镇库银。天高高不穷，地厚厚无极。动物在其中，凭兹造化力。争头觅饱暖，作计相啖食。因果都未详，盲儿问乳色。天下几种人，论时色数有。贾婆如许夫，黄老元无妇。卫氏儿可怜，钟家女极丑。渠若向西行，我便东边走。贤士不贪婪，痴人好炉冶。麦地占他家，竹园皆我者。努膊觅钱财，切齿驱奴马。须看郭门外，垒垒松柏下。唝唝买鱼肉，担归喂妻子。何须杀他命，将来活汝己。此非天堂缘，纯是地狱滓。徐六语破堆，始知没道理。有人把椿树，唤作白栴檀。学道多沙数，几个得泥丸。弃金却担草，谩他亦自谩。似聚砂一处，成团也大难。蒸砂拟作饭，临渴始掘井。用力磨碌砖，那堪将作镜。佛说元平等，总有真如性。但自审思量，不用闲争竞。推寻世间事，子细总皆知。凡事莫容易，尽爱讨便宜。护即弊成好，毁即是成非。故知杂滥口，背面总由伊。冷暖我自量，不信奴唇皮。蹭蹬诸贫士，饥寒成至极。闲居好作诗，札札用心力。贱他言孰采，劝君休叹息。题安糊饼上，乞狗也不吃。欲识生死譬，且将冰水比。水结即成冰，冰消返成水。已死必应生，出生还复死。冰水不相伤，生死还双美。寻思少年日，游猎向平陵。国使职非愿，神仙未足称。联翩骑白马，喝兔放苍鹰。不觉大流落，皤皤谁见矜。偃息深林下，从生是农夫。立身既质直，出语无谄谀。保我不鉴璧，信君方得珠。焉能同泛滟，极目波上凫。不须攻人恶，何用伐己善。行之则可行，卷之则可卷。禄厚忧积大，言深虑交浅。闻兹若念兹，小子当自见。富儿会高堂，华灯何炜煌。此时无烛者，心愿处其傍。不意遭排遣，还归暗处藏。益人明讵损，顿讶惜馀光。世有聪明士，勤苦探幽文。三端自孤立，六艺越诸君。神气卓然异，精彩超众群。不识个中意，逐境乱纷纷。层层山水秀，烟霞锁翠微。岚拂纱巾湿，露沾蓑草衣。足蹑游方履，手执古藤枝。更观尘世外，梦境复何为。满卷才子诗，溢壶圣人酒。行爱观牛犊，坐不离左右。霜露入茅檐，月华明瓮牖。此时吸两瓯，吟诗五百首。施家有两儿，以艺干齐楚。文武各自备，托身为得所。孟公问其术，我子亲教汝。秦卫两不成，失时成龃龉。止宿鸳鸯鸟，一雄兼一雌。衔花相共食，刷羽每相随。戏入烟霄里，宿归沙岸湄。自怜生处乐，不夺凤凰池。或有衒行人，才艺过周孔。见罢头兀兀，看时身侗侗。绳牵未肯行，锥刺犹不动。恰似羊公鹤，可怜生氃氋。少小带经锄，本将兄共居。缘遭他辈责，剩被自妻疏。抛绝红尘境，常游好阅书。谁能借斗水，活取辙中鱼。变化计无穷，生死竟不止。三途鸟雀身，五岳龙鱼已。世浊作fh羺时清为騄耳。前回是富儿，今度成贫士。书判全非弱，嫌身不得官。铨曹被拗折，洗垢觅疮瘢。必也关天命，今冬更试看。盲儿射雀目，偶中亦非难。贫驴欠一尺，富狗剩三寸。若分贫不平，中半富与困。始取驴饱足，却令狗饥顿。为汝熟思量，令我也愁闷。柳郎八十二，蓝嫂一十八。夫妻共百年，相怜情狡猾。弄璋字乌cY，掷瓦名婠妠.屡见枯杨荑，常遭青女杀。大有饥寒客，生将兽鱼殊。长存磨石下，时哭路边隅。累日空思饭，经冬不识襦。唯赍一束草，并带五升麸。赫赫谁垆肆，其酒甚浓厚。可怜高幡帜，极目平升斗。何意讶不售，其家多猛狗。童子欲来沽，狗咬便是走。吁嗟浊滥处，罗刹共贤人。谓是等流类，焉知道不亲。狐假师子势，诈妄却称珍。铅矿入炉冶，方知金不知。田家避暑月，斗酒共谁欢。杂杂排山果，疏疏围酒樽。芦莦将代席，蕉叶且充盘。醉后支颐坐，须弥小弹丸。个是何措大，时来省南院。年可三十馀，曾经四五选。囊里无青蚨，箧中有黄绢。行到食店前，不敢暂回面。为人常吃用，爱意须悭惜。老去不自由，渐被他推斥。送向荒山头，一生愿虚掷。亡羊罢补牢，失意终无极。浪造凌霄阁，虚登百尺楼。养生仍夭命，诱读讵封侯。不用从黄口，何须厌白头。未能端似箭，且莫曲如钩。云山叠叠连天碧，路僻林深无客游。远望孤蟾明皎皎，近闻群鸟语啾啾。老夫独坐栖青嶂，少室闲居任白头。可叹往年与今日，无心还似水东流。富贵疏亲聚，只为多钱米。贫贱骨肉离，非关少兄弟。急须归去来，招贤阁未启。浪行朱雀街，踏破皮鞋底。我见一痴汉，仍居三两妇。养得八九儿，总是随宜手。丁防是新差，资财非旧有。黄蘖作驴鞦，始知苦在后。新谷尚未熟，旧谷今已无。就贷一斗许，门外立踟蹰。夫出教问妇，妇出遣问夫。悭惜不救乏，财多为累愚。大有好笑事，略陈三五个。张公富奢华，孟子贫轗轲。只取侏儒饱，不怜方朔饿。巴歌唱者多，白雪无人和。老翁娶少妇，发白妇不耐。老婆嫁少夫，面黄夫不爱。老翁娶老婆，一一无弃背。少妇嫁少夫，两两相怜态。雍容美少年，博览诸经史。尽号曰先生，皆称为学士。未能得官职，不解秉耒耜。冬披破布衫，盖是书误己。鸟语情不堪，其时卧草庵。樱桃红烁烁，杨柳正毵毵。旭日衔青嶂，晴云洗渌潭。谁知出尘俗，驭上寒山南。昨日何悠悠，场中可怜许。上为桃李径，下作兰荪渚。复有绮罗人，舍中翠毛羽。相逢欲相唤，脉脉不能语。丈夫莫守困，无钱须经纪。养得一牸牛，生得五犊子。犊子又生儿，积数无穷已。寄语陶朱公，富与君相似。之子何惶惶，卜居须自审。南方瘴疠多，北地风霜甚。荒陬不可居，毒川难可饮。魂兮归去来，食我家园葚。昨夜梦还家，见妇机中织。驻梭如有思，擎梭似无力。呼之回面视，况复不相识。应是别多年，鬓毛非旧色。人生不满百，常怀千载忧。自身病始可，又为子孙愁。下视禾根土，上看桑树头。秤锤落东海，到底始知休。世有一等流，悠悠似木头。出语无知解，云我百不忧。问道道不会，问佛佛不求。子细推寻著，茫然一场愁。董郎年少时，出入帝京里。衫作嫩鹅黄，容仪画相似。常骑踏雪马，拂拂红尘起。观者满路傍，个是谁家子。个是谁家子，为人大被憎。痴心常愤愤，肉眼醉瞢瞢。见佛不礼佛，逢僧不施僧。唯知打大脔，除此百无能。人以身为本，本以心为柄。本在心莫邪，心邪丧本命。未能免此殃，何言懒照镜。不念金刚经，却令菩萨病。城北仲家翁，渠家多酒肉。仲翁妇死时，吊客满堂屋。仲翁自身亡，能无一人哭。吃他杯脔者，何太冷心腹。下愚读我诗，不解却嗤诮。中庸读我诗，思量云甚要。上贤读我诗，把著满面笑。杨修见幼妇，一览便知妙。自有悭惜人，我非悭惜辈。衣单为舞穿，酒尽缘歌啐。当取一腹饱，莫令两脚儽。蓬蒿钻髑髅，此日君应悔。我行经古坟，泪尽嗟存没。冢破压黄肠，棺穿露白骨。欹斜有瓮瓶，掁拨无簪笏。风至揽其中，灰尘乱ej々。夕阳赫西山，草木光晔晔。复有朦胧处，松萝相连接。此中多伏虎，见我奋迅鬣。手中无寸刃，争不惧慑慑。出身既扰扰，世事非一状。未能舍流俗，所以相追访。昨吊徐五死，今送刘三葬。终日不得闲，为此心凄怆。有乐且须乐，时哉不可失。虽云一百年，岂满三万日。寄世是须臾，论钱莫啾唧。孝经末后章，委曲陈情毕。独坐常忽忽，情怀何悠悠。山腰云缦缦，谷口风飕飕。猿来树袅袅，鸟入林啾啾。时催鬓飒飒，岁尽老惆惆。一人好头肚，六艺尽皆通。南见驱归北，西风趁向东。长漂如泛萍，不息似飞蓬。问是何等色，姓贫名曰穷。他贤君即受，不贤君莫与。君贤他见容，不贤他亦拒。嘉善矜不能，仁徒方得所。劝逐子张言，抛却卜商语。俗薄真成薄，人心个不同。殷翁笑柳老，柳老笑殷翁。何故两相笑，俱行譣诐中。装车竞嵽嵲，翻载各泷涷。是我有钱日，恒为汝贷将。汝今既饱暖，见我不分张。须忆汝欲得，似我今承望。有无更代事，劝汝熟思量。人生一百年，佛说十二部。慈悲如野鹿，瞋忿似家狗。家狗趁不去，野鹿常好走。欲伏猕猴心，须听狮子吼。教汝数般事，思量知我贤。极贫忍卖屋，才富须买田。空腹不得走，枕头须莫眠。此言期众见，挂在日东边。寒山多幽奇，登者皆恒慑。月照水澄澄，风吹草猎猎。凋梅雪作花，杌木云充叶。触雨转鲜灵，非晴不可涉。有树先林生，计年逾一倍。根遭陵谷变，叶被风霜改。咸笑外凋零，不怜内文采。皮肤脱落尽，唯有贞实在。寒山有裸虫，身白而头黑。手把两卷书，一道将一德。住不安釜灶，行不赍衣裓.常持智慧剑，拟破烦恼贼。有人畏白首，不肯舍朱绂。采药空求仙，根苗乱挑掘。数年无效验，痴意瞋怫郁。猎师披袈裟，元非汝使物。昔时可可贫，今朝最贫冻。作事不谐和，触途成倥偬。行泥屡脚屈，坐社频腹痛。失却斑猫儿，老鼠围饭瓮。我见世间人，堂堂好仪相。不报父母恩，方寸底模样。欠负他人钱，蹄穿始惆怅。个个惜妻儿，爷娘不供养。兄弟似冤家，心中长怅怏，忆昔少年时，求神愿成长。今为不孝子，世间多此样。买肉自家噇，抹觜道我畅。自逞说喽罗，聪明无益当。牛头努目瞋，出去始时晌。择佛烧好香，拣僧归供养。罗汉门前乞，趁却闲和尚。不悟无为人，从来无相状。封疏请名僧，儭钱两三样。云光好法师，安角在头上。汝无平等心，圣贤俱不降。凡圣皆混然，劝君休取相。我法妙难思，天龙尽回向。我今稽首礼，无上法中王。慈悲大喜舍，名称满十方。众生作依怙，智慧身金刚。顶礼无所著，我师大法王。可贵天然物，独一无伴侣。觅他不可见，出入无门户。促之在方寸，延之一切处。你若不信爱，相逢不相遇。余家有一窟，窟中无一物。净洁空堂堂，光华明日日。蔬食养微躯，布裘遮幻质。任你千圣现，我有天真佛。男儿大丈夫，作事莫莽卤。劲挺铁石心，直取菩提路。邪路不用行，行之枉辛苦。不要求佛果，识取心王主。粤自居寒山，曾经几万载。任运遁林泉，栖迟观自在。寒岩人不到，白云常叆叇。细草作卧褥，青天为被盖。快活枕石头，天地任变改。可重是寒山，白云常自闲。猿啼畅道内，虎啸出人间。独步石可履，孤吟藤好攀。松风清飒飒，鸟语声eX々。闲自访高僧，烟山万万层。师亲指归路，月挂一轮灯。闲游华顶上，日朗昼光辉。四顾晴空里，白云同鹤飞。世有多事人，广学诸知见。不识本真性，与道转悬远。若能明实相，岂用陈虚愿。一念了自心，开佛之知见。寒山有一宅，宅中无阑隔。六门左右通，堂中见天碧。房房虚索索，东壁打西壁。其中一物无，免被人来惜。寒到烧软火，饥来煮菜吃。不学田舍翁，广置牛庄宅。尽作地狱业，一入何曾极。好好善思量，思量知轨则。侬家暂下山，入到城隍里。逢见一群女，端正容貌美。头戴蜀样花，燕脂涂粉腻。金钏镂银朵，罗衣绯红紫。朱颜类神仙，香带氛氲气。时人皆顾盼，痴爱染心意。谓言世无双，魂影随他去。狗咬枯骨头，虚自舐唇齿。不解返思量，与畜何曾异。今成白发婆，老陋若精魅。无始由狗心，不超解脱地。一自遁寒山，养命餐山果。平生何所忧，此世随缘过。日月如逝川，光阴石中火。任你天地移，我畅岩中坐。我见世间人，茫茫走路尘。不知此中事，将何为去津。荣华能几日，眷属片时亲。纵有千斤金，不如林下贫。自闻梁朝日，四依诸贤士。宝志万回师，四仙傅大士。显扬一代教，作时如来使。造建僧伽蓝，信心归佛理。虽乃得如斯，有为多患累。与道殊悬远，折西补东尔。不达无为功，损多益少利。有声而无形，至今何处去。吁嗟贫复病，为人绝友亲。瓮里长无饭，甑中屡生尘。蓬庵不免雨，漏榻劣容身。莫怪今憔悴，多愁定损人。养女畏太多，已生须训诱。捺头遣小心，鞭背令缄口。未解乘机杼，那堪事箕帚。张婆语驴驹，汝大不如母。秉志不可卷，须知我匪席。浪造山林中，独卧盘陀石。辩士来劝余，速令受金璧。凿墙植蓬蒿，若此非有益。以我栖迟处，幽深难可论。无风萝自动，不雾竹长昏。涧水缘谁咽，山云忽自屯。午时庵内坐，始觉日头暾。忆昔遇逢处，人间逐胜游。乐山登万仞，爱水泛千舟。送客琵琶谷，携琴鹦鹉洲。焉知松树下，抱膝冷飕飕。报汝修道者，进求虚劳神。人有精灵物，无字复无文。呼时历历应，隐处不居存。叮咛善保护，勿令有点痕。去年春鸟鸣，此时思弟兄。今年秋菊烂，此时思发生。绿水千肠咽，黄云四面平。哀哉百年内，肠断忆咸京。多少天台人，不识寒山子。莫知真意度，唤作闲言语。一住寒山万事休，更无杂念挂心头。闲于石壁题诗句，任运还同不系舟。可惜百年屋，左倒右复倾。墙壁分散尽，木植乱差横。砖瓦片片落，朽烂不堪停。狂风吹蓦榻，再竖卒难成。精神殊爽爽，形貌极堂堂。能射穿七札，读书览五行。经眠虎头枕，昔坐象牙床。若无一堵物，不啻冷如霜。笑我田舍儿，头颊底絷涩。巾子未曾高，腰带长时急。非是不及时，无钱趁不及。一日有钱财，浮图顶上立。买肉血dj々，买鱼跳鱍鱍.君身招罪累，妻子成快活。才死渠便嫁，他人谁敢遏。一朝如破床，两个当头脱。客难寒山子，君诗无道理。吾观乎古人，贫贱不为耻。应之笑此言，谈何疏阔矣。愿君似今日，钱是急事尔。从生不往来，至死无仁义。言既有枝叶，心怀便险诐。若其开小道，缘此生大伪。诈说造云梯，削之成棘刺。一瓶铸金成，一瓶埏泥出。二瓶任君看，那个瓶牢实。欲知瓶有二，须知业非一。将此验生因，修行在今日。摧残荒草庐，其中烟火蔚。借问群小儿，生来凡几日。门外有三车，迎之不肯出。饱食腹膨脝，个是痴顽物。有身与无身，是我复非我。如此审思量，迁延倚岩坐。足间青草生，顶上红尘堕。已见俗中人，灵床施酒果。昨见河边树，摧残不可论。二三馀干在，千万斧刀痕。霜凋萎疏叶，波冲枯朽根。生处当如此，何用怨乾坤。余见僧繇性希奇，巧妙间生梁朝时。道子飘然为殊特，二公善绘手毫挥。逞画图真意气异，龙行鬼走神巍巍。饶邈虚空写尘迹，无因画得志公师。久住寒山凡几秋，独吟歌曲绝无忧。蓬扉不掩常幽寂，泉涌甘浆长自流。石室地炉砂鼎沸，松黄柏茗乳香瓯。饥餐一粒伽陀药，心地调和倚石头。丹丘迥耸与云齐，空里五峰遥望低。雁塔高排出青嶂，禅林古殿入虹蜺.风摇松叶赤城秀，雾吐中岩仙路迷。碧落千山万仞现，藤萝相接次连谿.千生万死凡几生，生死来去转迷情。不识心中无价宝，犹似盲驴信脚行。老病残年百有馀，面黄头白好山居。布裘拥质随缘过，岂羡人间巧样模。心神用尽为名利，百种贪婪进己躯。浮生幻化如灯烬，冢内埋身是有无。世间何事最堪嗟，尽是三途造罪楂。不学白云岩下客，一条寒衲是生涯。秋到任他林落叶，春来从你树开花。三界横眠闲无事，明月清风是我家。昔年曾到大海游，为采摩尼誓恳求。直到龙宫深密处，金关锁断主神愁。龙王守护安耳里，剑客星挥无处搜。贾客却归门内去，明珠元在我心头。众星罗列夜明深，岩点孤灯月未沈。圆满光华不磨莹，挂在青天是我心。千年石上古人踪，万丈岩前一点空。明月照时常皎洁，不劳寻讨问西东。寒山顶上月轮孤，照见晴空一物无。可贵天然无价宝，埋在五阴溺身躯。我向前溪照碧流，或向岩边坐盘石。心似孤云无所依，悠悠世事何须觅。我家本住在寒山，石岩栖息离烦缘。泯时万象无痕迹，舒处周流遍大千。光影腾辉照心地，无有一法当现前。方知摩尼一颗珠，解用无方处处圆。世人何事可吁嗟，苦乐交煎勿底涯。生死往来多少劫，东西南北是谁家。张王李赵权时姓，六道三途事似麻。只为主人不了绝，遂招迁谢逐迷邪。余家本住在天台，云路烟深绝客来。千仞岩峦深可遁，万重谿涧石楼台。桦巾木屐沿流步，布裘藜杖绕山回。自觉浮生幻化事，逍遥快乐实善哉。怜底众生病，餐尝略不厌。蒸豚搵蒜酱，炙鸭点椒盐。去骨鲜鱼脍，兼皮熟肉脸。不知他命苦，只取自家甜。读书岂免死，读书岂免贫。何以好识字，识字胜他人。丈夫不识字，无处可安身。黄连搵蒜酱，忘计是苦辛。我见瞒人汉，如篮盛水走。一气将归家，篮里何曾有。我见被人瞒，一似园中韭。日日被刀伤，天生还自有。不见朝垂露，日烁自消除。人身亦如此，阎浮是寄居。切莫因循过，且令三毒祛。菩提即烦恼，尽令无有馀。水清澄澄莹，彻底自然见。心中无一事，水清众兽现。心若不妄起，永劫无改变。若能如是知，是知无背面。自从到此天台境，经今早度几冬春。山水不移人自老，见却多少后生人。说食终不饱，说衣不免寒。饱吃须是饭，著衣方免寒。不解审思量，只道求佛难。回心即是佛，莫向外头看。可畏轮回苦，往复似翻尘。蚁巡环未息，六道乱纷纷。改头换面孔，不离旧时人。速了黑暗狱，无令心性昏。可畏三界轮，念念未曾息。才始似出头，又却遭沈溺。假使非非想，盖缘多福力。争似识真源，一得即永得。昨日游峰顶，下窥千尺崖。临危一株树，风摆两枝开。雨漂即零落，日晒作尘埃。嗟见此茂秀，今为一聚灰。自古多少圣，叮咛教自信。人根性不等，高下有利钝。真佛不肯认，置功枉受困。不知清净心，便是法王印。我闻天台山，山中有琪树。永言欲攀之，莫晓石桥路。缘此生悲叹，幸居将已慕。今日观镜中，飒飒鬓垂素。养子不经师，不及都亭鼠。何曾见好人，岂闻长者语。为染在薰莸，应须择朋侣。五月贩鲜鱼，莫教人笑汝。徒闭蓬门坐，频经石火迁。唯闻人作鬼，不见鹤成仙。念此那堪说，随缘须自怜。回瞻郊郭外，古墓犁为田。时人见寒山，各谓是风颠。貌不起人目，身唯布裘缠。我语他不会，他语我不言。为报往来者，可来向寒山。自在白云间，从来非买山。下危须策杖，上险捉藤攀。涧底松常翠，谿边石自斑。友朋虽阻绝，春至鸟eX々。我在村中住，众推无比方。昨日到城下，却被狗形相。或嫌袴太窄，或说衫少长。挛却鹞子眼，雀儿舞堂堂。死生元有命，富贵本由天。此是古人语，吾今非谬传。聪明好短命，痴騃却长年。钝物丰财宝，醒醒汉无钱。国以人为本，犹如树因地。地厚树扶疏，地薄树憔悴。不得露其根，枝枯子先坠。决陂以取鱼，是取一期利。众生不可说，何意许颠邪。面上两恶鸟，心中三毒蛇。是渠作障碍，使你事烦拏。举手高弹指，南无佛陀耶。自乐平生道，烟萝石洞间。野情多放旷，长伴白云间。有路不通世，无心孰可攀。石床孤夜坐，圆月上寒山。大海水无边，鱼龙万万千。递互相食啖，冗冗痴肉团。为心不了绝，妄想起如烟。性月澄澄朗，廓尔照无边。自见天台顶，孤高出众群。风摇松竹韵，月现海潮频。下望青山际，谈玄有白云。野情便山水，本志慕道伦。三五痴后生，作事不真实。未读十卷书，强把雌黄笔。将他儒行篇，唤作贼盗律。脱体似蟫虫，咬破他书帙。心高如山岳，人我不伏人。解讲围陀典，能谈三教文。心中无惭愧，破戒违律文。自言上人法，称为第一人。愚者皆赞叹，智者抚掌笑。阳焰虚空花，岂得免生老。不如百不解，静坐绝忧恼。如许多宝贝，海中乘坏舸。前头失却桅，后头又无柁。宛转任风吹，高低随浪簸。如何得到岸，努力莫端坐。我见凡愚人，多畜资财谷。饮酒食生命，谓言我富足。莫知地狱深，唯求上天福。罪业如毗富，岂得免灾毒。财主忽然死，争共当头哭。供僧读文疏，空是鬼神禄。福田一个无，虚设一群秃。不如早觉悟，莫作黑暗狱。狂风不动树，心真无罪福。寄语冗冗人，叮咛再三读。劝你三界子，莫作勿道理。理短被他欺，理长不奈你。世间浊滥人，恰似黍粘子。不见无事人，独脱无能比。早须返本源，三界任缘起。清净入如流，莫饮无明水。三界人蠢蠢，六道人茫茫。贪财爱淫欲，心恶若豺狼。地狱如箭射，极苦若为当。兀兀过朝夕，都不别贤良。好恶总不识，犹如猪及羊。共语如木石，嫉妒似颠狂。不自见己过，如猪在圈卧。不知自偿债，却笑牛牵磨。人生在尘蒙，恰似盆中虫。终日行绕绕，不离其盆中。神仙不可得，烦恼计无穷。岁月如流水，须臾作老翁。寒山出此语，复似颠狂汉。有事对面说，所以足人怨。心真出语直，直心无背面。临死度奈河，谁是喽罗汉。冥冥泉台路，被业相拘绊。我见多知汉，终日用心神。岐路逞喽罗，欺谩一切人。唯作地狱滓，不修正直因。忽然无常至，定知乱纷纷。寄语诸仁者，复以何为怀。达道见自性，自性即如来。天真元具足，修证转差回。弃本却逐末，只守一场呆。世有一般人，不恶又不善。不识主人公，随客处处转。因循过时光，浑是痴肉脔。虽有一灵台，如同客作汉。常闻释迦佛，先受然灯记。然灯与释迦，只论前后智。前后体非殊，异中无有异。一佛一切佛，心是如来地。常闻国大臣，朱紫簪缨禄。富贵百千般，贪荣不知辱。奴马满宅舍，金银盈帑屋。痴福暂时扶，埋头作地狱。忽死万事休，男女当头哭。不知有祸殃，前路何疾速。家破冷飕飕，食无一粒粟。冻饿苦凄凄，良由不觉触。上人心猛利，一闻便知妙。中流心清净，审思云甚要。下士钝暗痴，顽皮最难裂。直待血淋头，始知自摧灭。看取开眼贼，闹市集人决。死尸弃如尘，此时向谁说。男儿大丈夫，一刀两段截。人面禽兽心，造作何时歇。我有六兄弟，就中一个恶。打伊又不得，骂伊又不著。处处无奈何，耽财好淫杀。见好埋头爱，贪心过罗刹。阿爷恶见伊，阿娘嫌不悦。昨被我捉得，恶骂恣情掣。趁向无人处，一一向伊说。汝今须改行，覆车须改辙。若也不信受，共汝恶合杀。汝受我调伏，我共汝觅活。从此尽和同，如今过菩萨。学业攻炉冶，炼尽三山铁。至今静恬恬，众人皆赞说。昔日极贫苦，夜夜数他宝。今日审思量，自家须营造。掘得一宝藏，纯是水精珠。大有碧眼胡，密拟买将去。余即报渠言，此珠无价数。一生慵懒作，憎重只便轻。他家学事业，余持一卷经。无心装褾轴，来去省人擎。应病则说药，方便度众生。但自心无事，何处不惺惺。我见出家人，不入出家学。欲知真出家，心净无绳索。澄澄孤玄妙，如如无倚托。三界任纵横，四生不可泊。无为无事人，逍遥实快乐。昨到云霞观，忽见仙尊士。星冠月帔横，尽云居山水。余问神仙术，云道若为比。谓言灵无上，妙药心神秘。守死待鹤来，皆道乘鱼去。余乃返穷之，推寻勿道理。但看箭射空，须臾还坠地。饶你得仙人，恰似守尸鬼。心月自精明，万象何能比。欲知仙丹术，身内元神是。莫学黄巾公，握愚自守拟。余家有一宅，其宅无正主。地生一寸草，水垂一滴露。火烧六个贼，风吹黑云雨。子细寻本人，布裹真珠尔。传语诸公子，听说石齐奴。僮仆八百人，水碓三十区。舍下养鱼鸟，楼上吹笙竽。伸头临白刃，痴心为绿珠。何以长惆怅，人生似朝菌。那堪数十年，亲旧凋落尽。以此思自哀，哀情不可忍。奈何当奈何，托体归山隐。褴缕关前业，莫诃今日身。若言由冢墓，个是极痴人。到头君作鬼，岂令男女贫。皎然易解事，作么无精神。我见黄河水，凡经几度清。水流如急箭，人世若浮萍。痴属根本业，无明烦恼坑。轮回几许劫，只为造迷盲。二仪既开辟，人乃居其中。迷汝即吐雾，醒汝即吹风。惜汝即富贵，夺汝即贫穷。碌碌群汉子，万事由天公。余劝诸稚子，急离火宅中。三车在门外，载你免飘蓬。露地四衢坐，当天万事空。十方无上下，来去任西东。若得个中意，纵横处处通。可叹浮生人，悠悠何日了。朝朝无闲时，年年不觉老。总为求衣食，令心生烦恼。扰扰百千年，去来三恶道。时人寻云路，云路杳无踪。山高多险峻，涧阔少玲珑。碧嶂前兼后，白云西复东。欲知云路处，云路在虚空。寒山栖隐处，绝得杂人过。时逢林内鸟，相共唱山歌。瑞草联谿谷，老松枕嵯峨。可观无事客，憩歇在岩阿。五岳俱成粉，须弥一寸山。大海一滴水，吸入在心田。生长菩提子，遍盖天中天。语汝慕道者，慎莫绕十缠。无衣自访觅，莫共狐谋裘。无食自采取，莫共羊谋羞。借皮兼借肉，怀叹复怀愁。皆缘义失所，衣食常不周。自羡山间乐，逍遥无倚托。逐日养残躯，闲思无所作。时披古佛书，往往登石阁。下窥千尺崖，上有云盘泊。寒月冷飕飕，身似孤飞鹤。我见转轮王，千子常围绕。十善化四天，庄严多七宝。七宝镇随身，庄严甚妙好。一朝福报尽，犹若栖芦鸟。还作牛领虫，六趣受业道。况复诸凡夫，无常岂长保。生死如旋火，轮回似麻稻。不解早觉悟，为人枉虚老。平野水宽阔，丹丘连四明。仙都最高秀，群峰耸翠屏。远远望何极，矹矹势相迎。独标海隅外，处处播嘉名。可贵一名山，七宝何能比。松月飕飕冷，云霞片片起。匼匝几重山，回还多少里。谿涧静澄澄，快活无穷已。我见世间人，生而还复死。昨朝犹二八，壮气胸襟士。如今七十过，力困形憔悴。恰似春日花，朝开夜落尔。迥耸霄汉外，云里路岧峣.瀑布千丈流，如铺练一条。下有栖心窟，横安定命桥。雄雄镇世界，天台名独超。盘陀石上坐，谿涧冷凄凄。静玩偏嘉丽，虚岩蒙雾迷。怡然憩歇处，日斜树影低。我自观心地，莲花出淤泥。隐士遁人间，多向山中眠。青萝疏麓麓，碧涧响联联。腾腾且安乐，悠悠自清闲。免有染世事，心静如白莲。寄语食肉汉，食时无逗遛。今生过去种，未来今日修。只取今日美，不畏来生忧。老鼠入饭瓮，虽饱难出头。自从出家后，渐得养生趣。伸缩四肢全，勤听六根具。褐衣随春冬，粝食供朝暮。今日恳恳修，愿与佛相遇。五言五百篇，七字七十九。三字二十一，都来六百首。一例书岩石，自夸云好手。若能会我诗，真是如来母。世事绕悠悠，贪生早晚休。研尽大地石，何时得歇头。四时周变易，八节急如流。为报火宅主，露地骑白牛。可笑五阴窟，四蛇共同居。黑暗无明烛，三毒递相驱。伴党六个贼，劫掠法财珠。斩却魔军辈，安泰湛如苏。常闻汉武帝，爰及秦始皇。俱好神仙术，延年竟不长。金台既摧折，沙丘遂灭亡。茂陵与骊岳，今日草茫茫。忆得二十年，徐步国清归。国清寺中人，尽道寒山痴。痴人何用疑，疑不解寻思。我尚自不识，是伊争得知。低头不用问，问得复何为。有人来骂我，分明了了知。虽然不应对，却是得便宜。语你出家辈，何名为出家。奢华求养活，继缀族姓家。美舌甜唇觜，谄曲心钩加。终日礼道场，持经置功课。炉烧神佛香，打钟高声和。六时学客舂，昼夜不得卧。只为爱钱财，心中不脱洒。见他高道人，却嫌诽谤骂。驴屎比麝香，苦哉佛陀耶。又见出家儿，有力及无力。上上高节者，鬼神钦道德。君王分辇坐，诸侯拜迎逆。堪为世福田，世人须保惜。下下低愚者，诈现多求觅。浊滥即可知，愚痴爱财色。著却福田衣，种田讨衣食。作债税牛犁，为事不忠直。朝朝行弊恶，往往痛臀脊。不解善思量，地狱苦无极。一朝著病缠，三年卧床席。亦有真佛性，翻作无明贼。南无佛陀耶，远远求弥勒。寒岩深更好，无人行此道。白云高岫闲，青嶂孤猿啸。我更何所亲，畅志自宜老。形容寒暑迁，心珠甚可保。岩前独静坐，圆月当天耀。万象影现中，一轮本无照。廓然神自清，含虚洞玄妙。因指见其月，月是心枢要。本志慕道伦，道伦常获亲。时逢杜源客，每接话禅宾。谈玄月明夜，探理日临晨。万机俱泯迹，方识本来人。元非隐逸士，自号山林人。仕鲁蒙帻帛，且爱裹疏巾。道有巢许操，耻为尧舜臣。猕猴罩帽子，学人避风尘。自古诸哲人，不见有长存。生而还复死，尽变作灰尘。积骨如毗富，别泪成海津。唯有空名在，岂免生死轮。今日岩前坐，坐久烟云收。一道清溪冷，千寻碧嶂头。白云朝影静，明月夜光浮。身上无尘垢，心中那更忧。千云万水间，中有一闲士。白日游青山，夜归岩下睡。倏尔过春秋，寂然无尘累。快哉何所依，静若秋江水。劝你休去来，莫恼他阎老。失脚入三途，粉骨遭千捣。长为地狱人，永隔今生道。勉你信余言，识取衣中宝。世间一等流，诚堪与人笑。出家弊己身，诳俗将为道。虽著离尘衣，衣中多养蚤。不如归去来，识取心王好。高高峰顶上，四顾极无边。独坐无人知，孤月照寒泉。泉中且无月，月自在青天。吟此一曲歌，歌终不是禅。有个王秀才，笑我诗多失。云不识蜂腰，仍不会鹤膝。平侧不解压，凡言取次出。我笑你作诗，如盲徒咏日。我住在村乡，无爷亦无娘。无名无姓第，人唤作张王。并无人教我，贫贱也寻常。自怜心的实，坚固等金刚。寒山出此语，此语无人信。蜜甜足人尝，黄蘖苦难近。顺情生喜悦，逆意多瞋恨。但看木傀儡，弄了一场困。我见人转经，依他言语会。口转心不转，心口相违背。心真无委曲，不作诸缠盖。但且自省躬，莫觅他替代。可中作得主，是知无内外。寒山唯白云，寂寂绝埃尘。草座山家有，孤灯明月轮。石床临碧沼，虎鹿每为邻。自羡幽居乐，长为象外人。鹿生深林中，饮水而食草。伸脚树下眠，可怜无烦恼。系之在华堂，肴膳极肥好。终日不肯尝，形容转枯槁。花上黄莺子，eX々声可怜美人颜似玉，对此弄鸣弦。玩之能不足，眷恋在龆年。花飞鸟亦散，洒泪秋风前。栖迟寒岩下，偏讶最幽奇。携篮采山茹，挈笼摘果归。蔬斋敷茅坐，啜啄食紫芝。清沼濯瓢钵，杂和煮稠稀。当阳拥裘坐，闲读古人诗。昔日经行处，今复七十年。故人无来往，埋在古冢间。余今头已白，犹守片云山。为报后来子，何不读古言。欲向东岩去，于今无量年。昨来攀葛上，半路困风烟。径窄衣难进，苔粘履不全。住兹丹桂下，且枕白云眠。我见利智人，观者便知意。不假寻文字，直入如来地。心不逐诸缘，意根不妄起。心意不生时，内外无馀事。身著空花衣，足蹑龟毛履。手把兔角弓，拟射无明鬼。君看叶里花，能得几时好。今日畏人攀，明朝待谁扫。可怜娇艳情，年多转成老。将世比于花，红颜岂长保。画栋非吾宅，松林是我家。一生俄尔过，万事莫言赊。济渡不造筏，漂沦为采花。善根今未种，何日见生芽。出生三十年，当游千万里。行江青草合，入塞红尘起。炼药空求仙，读书兼咏史。今日归寒山，枕流兼洗耳。寒山无漏岩，其岩甚济要。八风吹不动，万古人传妙。寂寂好安居，空空离讥诮。孤月夜长明，圆日常来照。虎丘兼虎谿，不用相呼召。世间有王傅，莫把同周邵。我自遁寒岩，快活长歌笑。沙门不持戒，道士不服药。自古多少贤，尽在青山脚。有人笑我诗，我诗合典雅。不烦郑氏笺，岂用毛公解。不恨会人稀，只为知音寡。若遣趁宫商，余病莫能罢。忽遇明眼人，即自流天下。","dynasty":"唐代","title":"诗三百三首"}
{"author":"寒山","content":"杳杳寒山道，落落冷涧滨。啾啾常有鸟，寂寂更无人。淅淅风吹面，纷纷雪积身。朝朝不见日，岁岁不知春。","dynasty":"唐代","tags":"写景，抒情","title":"杳杳寒山道"}
{"author":"寒山","content":"寒山道，无人到。若能行，称十号。有蝉鸣，无鸦噪。黄叶落，白云扫。石磊磊，山隩隩.我独居，名善导。子细看，何相好。寒山寒，冰锁石。藏山青，现雪白。日出照，一时释。从兹暖，养老客。我居山，勿人识。白云中，常寂寂。寒山深，称我心。纯白石，勿黄金。泉声响，抚伯琴。有子期，辨此音。重岩中，足清风。扇不摇，凉冷通。明月照，白云笼。独自坐，一老翁。寒山子，长如是。独自居，不生死。","dynasty":"唐代","title":"三字诗六首"}
{"author":"寒山","content":"我见世间人，个个争意气。一朝忽然死，只得一片地。阔四尺，长丈二。汝若会出来争意气，我与汝立碑记。家有寒山诗，胜汝看经卷。书放屏风上，时时看一遍。","dynasty":"唐代","title":"拾遗二首新添"}
{"author":"寒山","content":"众星罗列夜明深，岩点孤灯月未沉。圆满光华不磨莹，挂在青天是我心。","dynasty":"唐代","tags":"写景，夜晚，月亮，抒情","title":"众星罗列夜明深"}
{"author":"寒山","content":"寒山子，长如是。独自居，不生死。","dynasty":"唐代","title":"三字诗六首其六"}
{"author":"寒山","content":"我见世间人，个个争意气。一朝忽然死，只得一片地。阔四尺，长丈二。汝若会出来争意气，我与汝立碑记。","dynasty":"唐代","title":"拾遗二首新添其一"}
{"author":"寒山","content":"梵志死去来，魂识见阎老。读尽百王书，未免受捶拷。一称南无佛，皆以成佛道。","dynasty":"唐代","title":"诗其一"}
{"author":"寒山","content":"井底生红尘，高峰起白浪。石女生石儿，龟毛寸寸长。若要学菩提，但看此榜样。","dynasty":"唐代","title":"诗其二"}
{"author":"寒山","content":"寒山多幽奇，登者但恒慑[1]。月照水澄澄，风吹草猎猎。凋梅雪作花，杌木[2]云充叶。触雨转鲜灵，非晴不可涉。","dynasty":"唐代","title":"寒山多幽奇"}
{"author":"寒山","content":"碧涧泉水清，寒山月华白。默知神自明，观空境逾寂。","dynasty":"唐代","title":"诗三百三首其八十一"}
{"author":"寒山","content":"我今有一襦，非罗复非绮。借问作何色，不红亦不紫。夏天将作衫，冬天将作被。冬夏递互用，长年只这是。","dynasty":"唐代","title":"诗三百三首其八十二"}
{"author":"寒山","content":"白拂栴檀柄，馨香竟日闻。柔和如卷雾，摇拽似行云。礼奉宜当暑，高提复去尘。时时方丈内，将用指迷人。","dynasty":"唐代","title":"诗三百三首其八十三"}
{"author":"寒山","content":"贪爱有人求快活，不知祸在百年身。但看阳燄浮沤水，便觉无常败坏人。丈夫志气直如铁，无曲心中道自真。行密节高霜下竹，方知不枉用心神。","dynasty":"唐代","title":"诗三百三首其八十四"}
{"author":"寒山","content":"多少般数人，百计求名利。心贪觅荣华，经营图富贵。心未片时歇，奔突如烟气。家眷实团圆，一呼百诺至。不过七十年，冰消瓦解置。死了万事休，谁人承后嗣。水浸泥弹丸，方知无意智。","dynasty":"唐代","title":"诗三百三首其八十五"}
{"author":"寒山","content":"贪人好聚财，恰如枭爱子。子大而食母，财多还害己。散之即福生，聚之即祸起。无财亦无祸，鼓翼青云里。","dynasty":"唐代","title":"诗三百三首其八十六"}
{"author":"寒山","content":"去家一万里，提剑击匈奴。得利渠即死，失利汝即殂。渠命既不惜，汝命亦何辜。教汝百胜术，不贪为上谟。","dynasty":"唐代","title":"诗三百三首其八十七"}
{"author":"寒山","content":"瞋是心中火，能烧功德林。欲行菩萨道，忍辱护真心。","dynasty":"唐代","title":"诗三百三首其八十八"}
{"author":"寒山","content":"汝为埋头痴兀兀，爱向无明罗刹窟。再三劝你早修行，是你顽痴心恍惚。不肯信受寒山语，转转倍加业汩汩。直待斩首作两段，方知自身奴贼物。","dynasty":"唐代","title":"诗三百三首其八十九"}
{"author":"寒山","content":"恶趣甚茫茫，冥冥无日光。人间八百岁，未抵半宵长。此等诸痴子，论情甚可伤。劝君求出离，认取法中王。","dynasty":"唐代","title":"诗三百三首其九十"}
{"author":"寒山","content":"世有多解人，愚痴徒苦辛。不求当来善，唯知造恶因。五逆十恶辈，三毒以为亲。一死入地狱，长如镇库银。","dynasty":"唐代","title":"诗三百三首其九十一"}
{"author":"寒山","content":"天高高不穷，地厚厚无极。动物在其中，凭兹造化力。争头觅饱暖，作计相啖食。因果都未详，盲儿问乳色。","dynasty":"唐代","title":"诗三百三首其九十二"}
{"author":"寒山","content":"天下几种人，论时色数有。贾婆如许夫，黄老元无妇。卫氏儿可怜，钟家女极丑。渠若向西行，我便东边走。","dynasty":"唐代","title":"诗三百三首其九十三"}
{"author":"寒山","content":"贤士不贪婪，痴人好炉冶。麦地占他家，竹园皆我者。努膊觅钱财，切齿驱奴马。须看郭门外，垒垒松柏下。","dynasty":"唐代","title":"诗三百三首其九十四"}
{"author":"寒山","content":"唝唝买鱼肉，担归喂妻子。何须杀他命，将来活汝己。此非天堂缘，纯是地狱滓。徐六语破堆，始知没道理。","dynasty":"唐代","title":"诗三百三首其九十五"}
{"author":"寒山","content":"有人把椿树，唤作白栴檀。学道多沙数，几个得泥丸。弃金却担草，谩他亦自谩。似聚砂一处，成团也大难。","dynasty":"唐代","title":"诗三百三首其九十六"}
{"author":"寒山","content":"蒸砂拟作饭，临渴始掘井。用力磨碌砖，那堪将作镜。佛说元平等，总有真如性。但自审思量，不用闲争竞。","dynasty":"唐代","title":"诗三百三首其九十七"}
{"author":"寒山","content":"推寻世间事，子细总皆知。凡事莫容易，尽爱讨便宜。护即弊成好，毁即是成非。故知杂滥口，背面总由伊。冷暖我自量，不信奴唇皮。","dynasty":"唐代","title":"诗三百三首其九十八"}
{"author":"寒山","content":"蹭蹬诸贫士，饥寒成至极。闲居好作诗，札札用心力。贱他言孰采，劝君休叹息。题安糊䴵上，乞狗也不吃。","dynasty":"唐代","title":"诗三百三首其九十九"}
{"author":"寒山","content":"欲识生死譬，且将冰水比。水结即成冰，冰消返成水。已死必应生，出生还复死。冰水不相伤，生死还双美。","dynasty":"唐代","title":"诗三百三首其一○○"}
{"author":"寒山","content":"寻思少年日，游猎向平陵。国使职非愿，神仙未足称。联翩骑白马，喝兔放苍鹰。不觉大流落，皤皤谁见矜。","dynasty":"唐代","title":"诗三百三首其一○一"}
{"author":"寒山","content":"偃息深林下，从生是农夫。立身既质直，出语无谄谀。保我不鉴璧，信君方得珠。焉能同泛滟，极目波上凫。","dynasty":"唐代","title":"诗三百三首其一○二"}
{"author":"寒山","content":"不须攻人恶，何用伐己善。行之则可行，卷之则可卷。禄厚忧积大，言深虑交浅。闻兹若念兹，小子当自见。","dynasty":"唐代","title":"诗三百三首其一○三"}
{"author":"寒山","content":"富儿会高堂，华灯何炜煌。此时无烛者，心愿处其傍。不意遭排遣，还归暗处藏。益人明讵损，顿讶惜馀光。","dynasty":"唐代","title":"诗三百三首其一○四"}
{"author":"寒山","content":"世有聪明士，勤苦探幽文。三端自孤立，六艺越诸君。神气卓然异，精彩超众群。不识个中意，逐境乱纷纷。","dynasty":"唐代","title":"诗三百三首其一○五"}
{"author":"寒山","content":"层层山水秀，烟霞锁翠微。岚拂纱巾湿，露沾蓑草衣。足蹑游方履，手执古藤枝。更观尘世外，梦境复何为。","dynasty":"唐代","title":"诗三百三首其一○六"}
{"author":"寒山","content":"满卷才子诗，溢壶圣人酒。行爱观牛犊，坐不离左右。霜露入茅檐，月华明瓮牖。此时吸两瓯，吟诗五百首。","dynasty":"唐代","title":"诗三百三首其一○七"}
{"author":"寒山","content":"施家有两儿，以艺干齐楚。文武各自备，托身为得所。孟公问其术，我子亲教汝。秦卫两不成，失时成龃龉。","dynasty":"唐代","title":"诗三百三首其一○八"}
{"author":"寒山","content":"止宿鸳鸯鸟，一雄兼一雌。衔花相共食，刷羽每相随。戏入烟霄里，宿归沙岸湄。自怜生处乐，不夺凤皇池。","dynasty":"唐代","title":"诗三百三首其一○九"}
{"author":"寒山","content":"或有衒行人，才艺过周孔。见罢头兀兀，看时身侗侗。绳牵未肯行，锥刺犹不动。恰似羊公鹤，可怜生氃氋。","dynasty":"唐代","title":"诗三百三首其一一○"}
{"author":"寒山","content":"少小带经锄，本将兄共居。缘遭他辈责，剩被自妻疏。抛绝红尘境，常游好阅书。谁能借斗水，活取辙中鱼。","dynasty":"唐代","title":"诗三百三首其一一一"}
{"author":"寒山","content":"变化计无穷，生死竟不止。三途鸟雀身，五岳龙鱼已。世浊作䍲羺，时清为騄駬。前回是富儿，今度成贫士。","dynasty":"唐代","title":"诗三百三首其一一二"}
{"author":"寒山","content":"书判全非弱，嫌身不得官。铨曹被拗折，洗垢觅疮瘢。必也关天命，今冬更试看。盲儿射雀目，偶中亦非难。","dynasty":"唐代","title":"诗三百三首其一一三"}
{"author":"寒山","content":"贫驴欠一尺，富狗剩三寸。若分贫不平，中半富与困。始取驴饱足，却令狗饥顿。为汝熟思量，令我也愁闷。","dynasty":"唐代","title":"诗三百三首其一一四"}
{"author":"寒山","content":"柳郎八十二，蓝嫂一十八。夫妻共百年，相怜情狡猾。弄璋字乌䖘，掷瓦名婠妠。屡见枯杨荑，常遭青女杀。","dynasty":"唐代","title":"诗三百三首其一一五"}
{"author":"寒山","content":"大有饥寒客，生将兽鱼殊。长存磨石下，时哭路边隅。累日空思饭，经冬不识襦。唯赍一束草，并带五升麸。","dynasty":"唐代","title":"诗三百三首其一一六"}
{"author":"寒山","content":"赫赫谁{盧瓦}肆，其酒甚浓厚。可怜高幡帜，极目平升斗。何意讶不售，其家多猛狗。童子欲来沽，狗咬便是走。","dynasty":"唐代","title":"诗三百三首其一一七"}
{"author":"寒山","content":"吁嗟浊滥处，罗刹共贤人。谓是等流类，焉知道不亲。狐假师子势，诈妄却称珍。铅矿入炉冶，方知金不真。","dynasty":"唐代","title":"诗三百三首其一一八"}
{"author":"寒山","content":"田家避暑月，斗酒共谁欢。杂杂排山果，疏疏围酒樽。芦莦将代席，蕉叶且充盘。醉后支颐坐，须弥小弹丸。","dynasty":"唐代","title":"诗三百三首其一一九"}
{"author":"寒山","content":"个是何措大，时来省南院。年可三十馀，曾经四五选。囊里无青蚨，箧中有黄绢。行到食店前，不敢暂回面。","dynasty":"唐代","title":"诗三百三首其一二○"}
{"author":"寒山","content":"为人常吃用，爱意须悭惜。老去不自由，渐被他推斥。送向荒山头，一生愿虚掷。亡羊罢补牢，失意终无极。","dynasty":"唐代","title":"诗三百三首其一二一"}
{"author":"寒山","content":"浪造凌霄阁，虚登百尺楼。养生仍夭命，诱读讵封侯。不用从黄口，何须厌白头。未能端似箭，且莫曲如钩。","dynasty":"唐代","title":"诗三百三首其一二二"}
{"author":"寒山","content":"云山叠叠连天碧，路僻林深无客游。远望孤蟾明皎皎，近闻群鸟语啾啾。老夫独坐栖青嶂，少室闲居任白头。可叹往年与今日，无心还似水东流。","dynasty":"唐代","title":"诗三百三首其一二三"}
{"author":"寒山","content":"富贵疏亲聚，只为多钱米。贫贱骨肉离，非关少兄弟。急须归去来，招贤阁未启。浪行朱雀街，踏破皮鞋底。","dynasty":"唐代","title":"诗三百三首其一二四"}
{"author":"寒山","content":"我见一痴汉，仍居三两妇。养得八九儿，总是随宜手。丁防是新差，资财非旧有。黄蘖作驴鞦，始知苦在后。","dynasty":"唐代","title":"诗三百三首其一二五"}
{"author":"寒山","content":"新谷尚未熟，旧谷今已无。就贷一斗许，门外立踟蹰。夫出教问妇，妇出遣问夫。悭惜不救乏，财多为累愚。","dynasty":"唐代","title":"诗三百三首其一二六"}
{"author":"寒山","content":"大有好笑事，略陈三五个。张公富奢华，孟子贫轗轲。只取侏儒饱，不怜方朔饿。巴歌唱者多，白雪无人和。","dynasty":"唐代","title":"诗三百三首其一二七"}
{"author":"寒山","content":"老翁娶少妇，发白妇不耐。老婆嫁少夫，面黄夫不爱。老翁娶老婆，一一无弃背。少妇嫁少夫，两两相怜态。","dynasty":"唐代","title":"诗三百三首其一二八"}
{"author":"寒山","content":"雍容美少年，博览诸经史。尽号曰先生，皆称为学士。未能得官职，不解秉耒耜。冬披破布衫，盖是书误己。","dynasty":"唐代","title":"诗三百三首其一二九"}
{"author":"寒山","content":"鸟语情不堪，其时卧草庵。樱桃红烁烁，杨柳正毵毵。旭日衔青嶂，晴云洗渌潭。谁知出尘俗，驭上寒山南。","dynasty":"唐代","title":"诗三百三首其一三○"}
{"author":"寒山","content":"昨日何悠悠，场中可怜许。上为桃李径，下作兰荪渚。复有绮罗人，舍中翠毛羽。相逢欲相唤，脉脉不能语。","dynasty":"唐代","title":"诗三百三首其一三一"}
{"author":"寒山","content":"丈夫莫守困，无钱须经纪。养得一牸牛，生得五犊子。犊子又生儿，积数无穷已。寄语陶朱公，富与君相似。","dynasty":"唐代","title":"诗三百三首其一三二"}
{"author":"寒山","content":"之字何惶惶，卜居须自审。南方瘴疠多，北地风霜甚。荒陬不可居，毒川难可饮。魂兮归去来，食我家园葚。","dynasty":"唐代","title":"诗三百三首其一三三"}
{"author":"寒山","content":"昨夜梦还家，见妇机中织。驻梭如有思，擎梭似无力。呼之回面视，况复不相识。应是别多年，鬓毛非旧色。","dynasty":"唐代","title":"诗三百三首其一三四"}
{"author":"寒山","content":"人生不满百，常怀千载忧。自身病始可，又为子孙愁。下视禾根土，上看桑树头。秤锤落东海，到底始知休。","dynasty":"唐代","title":"诗三百三首其一三五"}
{"author":"寒山","content":"世有一等流，悠悠似木头。出语无知解，云我百不忧。问道道不会，问佛佛不求。子细推寻著，茫然一场愁。","dynasty":"唐代","title":"诗三百三首其一三六"}
{"author":"寒山","content":"董郎年少时，出入帝京里。衫作嫩鹅黄，容仪画相似。常骑踏雪马，拂拂红尘起。观者满路傍，个是谁家子。","dynasty":"唐代","title":"诗三百三首其一三七"}
{"author":"寒山","content":"个是谁家子，为人大被憎。痴心常愤愤，肉眼醉瞢瞢。见佛不礼佛，逢僧不施僧。唯知打大脔，除此百无能。","dynasty":"唐代","title":"诗三百三首其一三八"}
{"author":"寒山","content":"人以身为本，本以心为柄。本在心莫邪，心邪丧本命。未能免此殃，何言懒照镜。不念金刚经，却令菩萨病。","dynasty":"唐代","title":"诗三百三首其一三九"}
{"author":"寒山","content":"城北仲家翁，渠家多酒肉。仲翁妇死时，吊客满堂屋。仲翁自身亡，能无一人哭。吃他杯脔者，何太冷心腹。","dynasty":"唐代","title":"诗三百三首其一四○"}
{"author":"寒山","content":"下愚读我诗，不解却嗤诮。中庸读我诗，思量云甚要。上贤读我诗，把著满面笑。杨修见幼妇，一览便知妙。","dynasty":"唐代","title":"诗三百三首其一四一"}
{"author":"寒山","content":"自有悭惜人，我非悭惜辈。衣单为舞穿，酒尽缘歌啐。当取一腹饱，莫令两脚傫。蓬蒿钻髑髅，此日君应悔。","dynasty":"唐代","title":"诗三百三首其一四二"}
{"author":"寒山","content":"我行经古坟，泪尽嗟存没。冢破压黄肠，棺穿露白骨。欹斜有瓮瓶，掁拨无簪笏。风至揽其中，灰尘乱𡋯𡋯。","dynasty":"唐代","title":"诗三百三首其一四三"}
{"author":"寒山","content":"夕阳赫西山，草木光晔晔。复有朦胧处，松萝相连接。此中多伏虎，见我奋迅鬣。手中无寸刃，争不惧慑慑。","dynasty":"唐代","title":"诗三百三首其一四四"}
{"author":"寒山","content":"出身既扰扰，世事非一状。未能舍流俗，所以相追访。昨吊徐五死，今送刘三葬。终日不得闲，为此心悽怆。","dynasty":"唐代","title":"诗三百三首其一四五"}
{"author":"寒山","content":"有乐且须乐，时哉不可失。虽云一百年，岂满三万日。寄世是须臾，论钱莫啾唧。孝经末后章，委曲陈情毕。","dynasty":"唐代","title":"诗三百三首其一四六"}
{"author":"寒山","content":"独坐常忽忽，情怀何悠悠。山腰云缦缦，谷口风飕飕。猿来树袅袅，鸟入林啾啾。时催鬓飒飒，岁尽老惆惆。","dynasty":"唐代","title":"诗三百三首其一四七"}
{"author":"寒山","content":"一人好头肚，六艺尽皆通。南见驱归北，西风趁向东。长漂如泛萍，不息似飞蓬。问是何等色，姓贫名曰穷。","dynasty":"唐代","title":"诗三百三首其一四八"}
{"author":"寒山","content":"他贤君即受，不贤君莫与。君贤他见容，不贤他亦拒。嘉善矜不能，仁徒方得所。劝逐子张言，抛却卜商语。","dynasty":"唐代","title":"诗三百三首其一四九"}
{"author":"寒山","content":"俗薄真成薄，人心个不同。殷翁笑柳老，柳老笑殷翁。何故两相笑，俱行譣诐中。装车竞嵽嵲，翻载各泷涷。","dynasty":"唐代","title":"诗三百三首其一五○"}
{"author":"寒山","content":"是我有钱日，恒为汝贷将。汝今既饱暖，见我不分张。须忆汝欲得，似我今承望。有无更代事，劝汝熟思量。","dynasty":"唐代","title":"诗三百三首其一五一"}
{"author":"寒山","content":"人生一百年，佛说十二部。慈悲如野鹿，瞋忿似家狗。家狗趁不去，野鹿常好走。欲伏猕猴心，须听狮子吼。","dynasty":"唐代","title":"诗三百三首其一五二"}
{"author":"寒山","content":"教汝数般事，思量知我贤。极贫忍卖屋，才富须买田。空腹不得走，枕头须莫眠。此言期众见，挂在日东边。","dynasty":"唐代","title":"诗三百三首其一五三"}
{"author":"寒山","content":"有树先林生，计年逾一倍。根遭陵谷变，叶被风霜改。咸笑外凋零，不怜内文采。皮肤脱落尽，唯有贞实在。","dynasty":"唐代","title":"诗三百三首其一五五"}
{"author":"寒山","content":"寒山有裸虫，身白而头黑。手把两卷书，一道将一德。住不安釜灶，行不赍衣裓。常持智慧剑，拟破烦恼贼。","dynasty":"唐代","title":"诗三百三首其一五六"}
{"author":"寒山","content":"有人畏白首，不肯舍朱绂。采药空求仙，根苗乱挑掘。数年无效验，痴意瞋怫郁。猎师披袈裟，元非汝使物。","dynasty":"唐代","title":"诗三百三首其一五七"}
{"author":"寒山","content":"昔时可可贫，今朝最贫冻。作事不谐和，触途成倥偬。行泥屡脚屈，坐社频腹痛。失却斑猫儿，老鼠围饭瓮。","dynasty":"唐代","title":"诗三百三首其一五八"}
{"author":"寒山","content":"我见世间人，堂堂好仪相。不报父母恩，方寸底模样。欠负他人钱，蹄穿始惆怅。个个惜妻儿，爷娘不供养。兄弟似冤家，心中长怅怏。忆昔少年时，求神愿成长。今为不孝子，世间多此样。买肉自家噇，抹觜道我畅。自逞说喽啰，聪明无益当。牛头努目瞋，出去始时向。择佛烧好香，拣僧归供养。罗汉门前乞，趁却闲和尚。不悟无为人，从来无相状。封疏请名僧，䞋钱两三样。云光好法师，安角在头上。汝无平等心，圣贤俱不降。凡圣皆混然，劝君休取相。我法妙难思，天龙尽回向。我今稽首礼，无上法中王。慈悲大喜舍，名称满十方。众生作依怙，智慧身金刚。顶礼无所著，我师大法王。","dynasty":"唐代","title":"诗三百三首其一五九"}
{"author":"寒山","content":"可贵天然物，独一无伴侣。觅他不可见，出入无门户。促之在方寸，延之一切处。你若不信爱，相逢不相遇。","dynasty":"唐代","title":"诗三百三首其一六○"}
{"author":"寒山","content":"余家有一窟，窟中无一物。净洁空堂堂，光华明日日。䔫食养微躯，布裘遮幻质。任你千圣现，我有天真佛。","dynasty":"唐代","title":"诗三百三首其一六一"}
{"author":"寒山","content":"男儿大丈夫，作事莫莽卤。劲挺铁石心，直取菩提路。邪路不用行，行之枉辛苦。不要求佛果，识取心王主。","dynasty":"唐代","title":"诗三百三首其一六二"}
{"author":"寒山","content":"粤自居寒山，曾经几万载。任运遁林泉，栖迟观自在。寒岩人不到，白云常叆叇。细草作卧褥，青天为被盖。快活枕石头，天地任变改。","dynasty":"唐代","title":"诗三百三首其一六三"}
{"author":"寒山","content":"可重是寒山，白云常自闲。猿啼畅道内，虎啸出人间。独步石可履，孤吟藤好攀。松风清飒飒，鸟语声𠴨𠴨。","dynasty":"唐代","title":"诗三百三首其一六四"}
{"author":"寒山","content":"闲自访高僧，烟山万万层。师亲指归路，月挂一轮灯。","dynasty":"唐代","title":"诗三百三首其一六五"}
{"author":"寒山","content":"闲游华顶上，日朗昼光辉。四顾晴空里，白云同鹤飞。","dynasty":"唐代","title":"诗三百三首其一六六"}
{"author":"寒山","content":"世有多事人，广学诸知见。不识本真性，与道转悬远。若能明实相，岂用陈虚愿。一念了自心，开佛之知见。","dynasty":"唐代","title":"诗三百三首其一六七"}
{"author":"寒山","content":"寒山有一宅，宅中无阑隔。六门左右通，堂中见天碧。房房虚索索，东壁打西壁。其中一物无，免被人来惜。寒到烧软火，饥来煮菜吃。不学田舍翁，广置牛庄宅。尽作地狱业，一入何曾极。好好善思量，思量知轨则。","dynasty":"唐代","title":"诗三百三首其一六八"}
{"author":"寒山","content":"侬家暂下山，入到城隍里。逢见一群女，端正容貌美。头戴蜀样花，燕脂涂粉腻。金钏镂银朵，罗衣绯红紫。朱颜类神仙，香带氛氲气。时人皆顾盼，痴爱染心意。谓言世无双，魂影随他去。狗咬枯骨头，虚自舐唇齿。不解返思量，与畜何曾异。今成白发婆，老陋若精魅。无始由狗心，不超解脱地。","dynasty":"唐代","title":"诗三百三首其一六九"}
{"author":"寒山","content":"一自遁寒山，养命餐山果。平生何所忧，此世随缘过。日月如逝川，光阴石中火。任你天地移，我畅岩中坐。","dynasty":"唐代","title":"诗三百三首其一七○"}
{"author":"寒山","content":"我见世间人，茫茫走路尘。不知此中事，将何为去津。荣华能几日，眷属片时亲。纵有千斤金，不如林下贫。","dynasty":"唐代","title":"诗三百三首其一七一"}
{"author":"寒山","content":"自闻梁朝日，四依诸贤士。宝志万回师，四仙傅大士。显扬一代教，作时如来使。造建僧伽蓝，信心归佛理。虽乃得如斯，有为多患累。与道殊悬远，折西补东尔。不达无为功，损多益少利。有声而无形，至今何处去。","dynasty":"唐代","title":"诗三百三首其一七二"}
{"author":"寒山","content":"吁嗟贫复病，为人绝友亲。瓮里长无饭，甑中屡生尘。蓬庵不免雨，漏榻劣容身。莫怪今憔悴，多愁定损人。","dynasty":"唐代","title":"诗三百三首其一七三"}
{"author":"寒山","content":"养女畏太多，已生须训诱。捺头遣小心，鞭背令缄口。未解乘机杼，那堪事箕帚。张婆语驴驹，汝大不如母。","dynasty":"唐代","title":"诗三百三首其一七四"}
{"author":"寒山","content":"秉志不可卷，须知我匪席。浪造山林中，独卧盘陀石。辩士来劝余，速令受金璧。凿墙植蓬蒿，若此非有益。","dynasty":"唐代","title":"诗三百三首其一七五"}
{"author":"寒山","content":"以我栖迟处，幽深难可论。无风萝自动，不雾竹长昏。涧水缘谁咽，山云忽自屯。午时庵内坐，始觉日头暾。","dynasty":"唐代","title":"诗三百三首其一七六"}
{"author":"寒山","content":"忆昔遇逢处，人间逐胜游。乐山登万仞，爱水泛千舟。送客琵琶谷，携琴鹦鹉洲。焉知松树下，抱膝冷飕飕。","dynasty":"唐代","title":"诗三百三首其一七七"}
{"author":"寒山","content":"报汝修道者，进求虚劳神。人有精灵物，无字复无文。呼时历历应，隐处不居存。叮咛善保护，勿令有点痕。","dynasty":"唐代","title":"诗三百三首其一七八"}
{"author":"寒山","content":"去年春鸟鸣，此时思弟兄。今年秋菊烂，此时思发生。绿水千肠咽，黄云四面平。哀哉百年内，肠断忆咸京。","dynasty":"唐代","title":"诗三百三首其一七九"}
{"author":"寒山","content":"多少天台人，不识寒山子。莫知真意度，唤作闲言语。","dynasty":"唐代","title":"诗三百三首其一八○"}
{"author":"寒山","content":"一住寒山万事休，更无杂念挂心头。闲于石壁题诗句，任运还同不系舟。","dynasty":"唐代","title":"诗三百三首其一八一"}
{"author":"寒山","content":"众星罗列夜明深，岩点孤灯月未沉。圆满光华不磨镜，挂在青天是我心。","dynasty":"唐代","title":"众星罗列"}
{"author":"寒山","content":"家有寒山诗，胜汝看经卷。书放屏风上，时时看一遍。","dynasty":"唐代","title":"拾遗二首新添其二"}
{"author":"寒山","content":"重岩我卜居，鸟道绝人迹。庭际何所有，白云抱幽石。住兹凡几年，屡见春冬易。寄语钟鼎家，虚名定无益。","dynasty":"唐代","title":"诗三百三首其二"}
{"author":"寒山","content":"可笑寒山道，而无车马踪。联溪难记曲，叠嶂不知重。泣露千般草，吟风一样松。此时迷径处，形问影何从。","dynasty":"唐代","title":"诗三百三首其三"}
{"author":"寒山","content":"吾家好隐沦，居处绝嚣尘。践草成三径，瞻云作四邻。助歌声有鸟，问法语无人。今日娑婆树，几年为一春。","dynasty":"唐代","title":"诗三百三首其四"}
{"author":"寒山","content":"琴书须自随，禄位用何为。投辇从贤妇，巾车有孝儿。风吹曝麦地，水溢沃鱼池。常念鹪鹩鸟，安身在一枝。","dynasty":"唐代","title":"诗三百三首其五"}
{"author":"寒山","content":"弟兄同五郡，父子本三州。欲验飞凫集，须徵白兔游。灵瓜梦里受，神橘座中收。乡国何迢遰，同鱼寄水流。","dynasty":"唐代","title":"诗三百三首其六"}
{"author":"寒山","content":"一为书剑客，二遇圣明君。东守文不赏，西征武不勋。学文兼学武，学武兼学文。今日既老矣，馀生不足云。","dynasty":"唐代","title":"诗三百三首其七"}
{"author":"寒山","content":"庄子说送终，天地为棺椁。吾归此有时，唯须一番箔。死将喂青蝇，吊不劳白鹤。饿著首阳山，生廉死亦乐。","dynasty":"唐代","title":"诗三百三首其八"}
{"author":"寒山","content":"人问寒山道，寒山路不通。夏天冰未释，日出雾朦胧。似我何由届，与君心不同。君心若似我，还得到其中。","dynasty":"唐代","title":"诗三百三首其九"}
{"author":"寒山","content":"可惜百年屋，左倒右复倾。墙壁分散尽，木植乱差横。砖瓦片片落，朽烂不堪停。狂风吹蓦榻，再竖卒难成。","dynasty":"唐代","title":"诗三百三首其一八二"}
{"author":"寒山","content":"精神殊爽爽，形貌极堂堂。能射穿七札，读书览五行。经眠虎头枕，昔坐象牙床。若无一堵物，不啻冷如霜。","dynasty":"唐代","title":"诗三百三首其一八三"}
{"author":"寒山","content":"笑我田舍儿，头颊底絷涩。巾子未曾高，腰带长时急。非是不及时，无钱趁不及。一日有钱财，浮图顶上立。","dynasty":"唐代","title":"诗三百三首其一八四"}
{"author":"寒山","content":"买肉血{氵目舌}{氵目舌}，买鱼跳鱍鱍。君身招罪累，妻子成快活。才死渠便嫁，他人谁敢遏。一朝如破床，两个当头脱。","dynasty":"唐代","title":"诗三百三首其一八五"}
{"author":"寒山","content":"客难寒山子，君诗无道理。吾观乎古人，贫贱不为耻。应之笑此言，谈何疏阔矣。愿君似今日，钱是急事尔。","dynasty":"唐代","title":"诗三百三首其一八六"}
{"author":"寒山","content":"从生不往来，至死无仁义。言既有枝叶，心怀便险诐。若其开小道，缘此生大伪。诈说造云梯，削之成棘刺。","dynasty":"唐代","title":"诗三百三首其一八七"}
{"author":"寒山","content":"一瓶铸金成，一瓶埏泥出。二瓶任君看，那个瓶牢实。欲知瓶有二，须知业非一。将此验生因，修行在今日。","dynasty":"唐代","title":"诗三百三首其一八八"}
{"author":"寒山","content":"摧残荒草庐，其中烟火蔚。借问群小儿，生来凡几日。门外有三车，迎之不肯出。饱食腹膨脝，个是痴顽物。","dynasty":"唐代","title":"诗三百三首其一八九"}
{"author":"寒山","content":"有身与无身，是我复非我。如此审思量，迁延倚岩坐。足间青草生，顶上红尘堕。已见俗中人，灵床施酒果。","dynasty":"唐代","title":"诗三百三首其一九○"}
{"author":"寒山","content":"昨见河边树，摧残不可论。二三馀干在，千万斧刀痕。霜凋萎疏叶，波冲枯朽根。生处当如此，何用怨乾坤。","dynasty":"唐代","title":"诗三百三首其一九一"}
{"author":"寒山","content":"手笔太纵横，身材极瑰玮。生为有限身，死作无名鬼。自古如此多，君今争奈何。可来白云里，教尔紫芝歌。","dynasty":"唐代","title":"诗三百三首其十九"}
{"author":"寒山","content":"贪人好聚财，恰如枭爱子。子大而食母，财多还害己。散之即福生，聚之即祸起。无财亦无祸，鼓翼青云里。","dynasty":"唐代","title":"诗三百三首其八十六"}
{"author":"寒山","content":"寒山出此语，复似颠狂汉。有事对面说，所以足人怨。心真出语直，直心无背面。临死度奈河，谁是喽啰汉。冥冥泉台路，被业相拘绊。","dynasty":"唐代","title":"诗三百三首其二三六"}
{"author":"寒山","content":"有乐且须乐，时哉不可失。虽云一百年，岂满三万日。寄世是须臾，论钱莫啾唧。孝经末后章，委曲陈情毕。","dynasty":"唐代","title":"诗三百三首其一四六"}
{"author":"寒山","content":"碧涧泉水清，寒山月华白。默知神自明，观空境逾寂。","dynasty":"唐代","title":"诗三百三首其八十一"}
{"author":"寒山","content":"出身既扰扰，世事非一状。未能舍流俗，所以相追访。昨吊徐五死，今送刘三葬。终日不得闲，为此心悽怆。","dynasty":"唐代","title":"诗三百三首其一四五"}
{"author":"寒山","content":"柳郎八十二，蓝嫂一十八。夫妻共百年，相怜情狡猾。弄璋字乌䖘，掷瓦名婠妠。屡见枯杨荑，常遭青女杀。","dynasty":"唐代","title":"诗三百三首其一一五"}
{"author":"寒山","content":"我向前溪照碧流，或向岩边坐磐石。心似孤云无所依，悠悠世事何须觅。","dynasty":"唐代","title":"诗三百三首其二○二"}
{"author":"寒山","content":"妾在邯郸住，歌声亦抑扬。赖我安居处，此曲旧来长。既醉莫言归，留连日未央。儿家寝宿处，绣被满银床。","dynasty":"唐代","title":"诗三百三首其二十三"}
{"author":"寒山","content":"书判全非弱，嫌身不得官。铨曹被拗折，洗垢觅疮瘢。必也关天命，今冬更试看。盲儿射雀目，偶中亦非难。","dynasty":"唐代","title":"诗三百三首其一一三"}
{"author":"寒山","content":"人以身为本，本以心为柄。本在心莫邪，心邪丧本命。未能免此殃，何言懒照镜。不念金刚经，却令菩萨病。","dynasty":"唐代","title":"诗三百三首其一三九"}
{"author":"寒山","content":"寒山栖隐处，绝得杂人过。时逢林内鸟，相共唱山歌。瑞草联溪谷，老松枕嵯峨。可观无事客，憩歇在岩阿。","dynasty":"唐代","title":"诗三百三首其二五七"}
{"author":"寒山","content":"余家有一宅，其宅无正主。地生一寸草，水垂一滴露。火烧六个贼，风吹黑云雨。子细寻本人，布裹真珠尔。","dynasty":"唐代","title":"诗三百三首其二四八"}
{"author":"寒山","content":"精神殊爽爽，形貌极堂堂。能射穿七札，读书览五行。经眠虎头枕，昔坐象牙床。若无一堵物，不啻冷如霜。","dynasty":"唐代","title":"诗三百三首其一八三"}
{"author":"寒山","content":"低眼邹公妻，邯郸杜生母。二人同老少，一种好面首。昨日会客场，恶衣排在后。只为著破裙，吃他残䴺𪍣。","dynasty":"唐代","title":"诗三百三首其四十三"}
{"author":"寒山","content":"贤士不贪婪，痴人好炉冶。麦地占他家，竹园皆我者。努膊觅钱财，切齿驱奴马。须看郭门外，垒垒松柏下。","dynasty":"唐代","title":"诗三百三首其九十四"}
{"author":"寒山","content":"有乐且须乐，时哉不可失。虽云一百年，岂满三万日。寄世是须臾，论钱莫啾唧。孝经末后章，委曲陈情毕。","dynasty":"唐代","title":"诗三百三首其一四六"}
{"author":"寒山","content":"我今有一襦，非罗复非绮。借问作何色，不红亦不紫。夏天将作衫，冬天将作被。冬夏递互用，长年只这是。","dynasty":"唐代","title":"诗三百三首其八十二"}
{"author":"寒山","content":"六极常婴困，九维徒自论。有才遗草泽，无艺闭蓬门。日上岩犹暗，烟消谷尚昏。其中长者子，个个总无裈。","dynasty":"唐代","title":"诗三百三首其二十九"}
{"author":"寒山","content":"世有聪明士，勤苦探幽文。三端自孤立，六艺越诸君。神气卓然异，精彩超众群。不识个中意，逐境乱纷纷。","dynasty":"唐代","title":"诗三百三首其一○五"}
{"author":"寒山","content":"三界人蠢蠢，六道人茫茫。贪财爱淫欲，心恶若豺狼。地狱如箭射，极苦若为当。兀兀过朝夕，都不别贤良。好恶总不识，犹如猪及羊。共语如木石，嫉妒似颠狂。不自见己过，如猪在圈卧。不知自偿债，却笑牛牵磨。","dynasty":"唐代","title":"诗三百三首其二三四"}
{"author":"寒山","content":"世有一等愚，茫茫恰似驴。还解人言语，贪淫状若猪。险巇难可测，实语却成虚。谁能共伊语，令教莫此居。","dynasty":"唐代","title":"诗三百三首其七十五"}
{"author":"寒山","content":"我见多知汉，终日用心神。岐路逞喽罗，欺谩一切人。唯作地狱滓，不修正直因。忽然无常至，定知乱纷纷。","dynasty":"唐代","title":"诗三百三首其二三七"}
{"author":"寒山","content":"有一餐霞子，其居讳俗游。论时实萧爽，在夏亦如秋。幽涧常沥沥，高松风飕飕。其中半日坐，忘却百年愁。","dynasty":"唐代","title":"诗三百三首其二十二"}
{"author":"寒山","content":"家有寒山诗，胜汝看经卷。书放屏风上，时时看一遍。","dynasty":"唐代","title":"拾遗二首新添其二"}
{"author":"寒山","content":"田家避暑月，斗酒共谁欢。杂杂排山果，疏疏围酒樽。芦莦将代席，蕉叶且充盘。醉后支颐坐，须弥小弹丸。","dynasty":"唐代","title":"诗三百三首其一一九"}
{"author":"寒山","content":"说食终不饱，说衣不免寒。饱吃须是饭，著衣方免寒。不解审思量，只道求佛难。回心即是佛，莫向外头看。","dynasty":"唐代","title":"诗三百三首其二一二"}
{"author":"寒山","content":"水清澄澄莹，彻底自然见。心中无一事，水清众兽现。心若不妄起，永劫无改变。若能如是知，是知无背面。","dynasty":"唐代","title":"诗三百三首其二一○"}
{"author":"寒山","content":"精神殊爽爽，形貌极堂堂。能射穿七札，读书览五行。经眠虎头枕，昔坐象牙床。若无一堵物，不啻冷如霜。","dynasty":"唐代","title":"诗三百三首其一八三"}
{"author":"寒山","content":"茅栋野人居，门前车马疏。林幽偏聚鸟，溪阔本藏鱼。山果携儿摘，皋田共妇锄。家中何所有，唯有一床书。","dynasty":"唐代","title":"诗三百三首其二十七"}
{"author":"寒山","content":"低眼邹公妻，邯郸杜生母。二人同老少，一种好面首。昨日会客场，恶衣排在后。只为著破裙，吃他残䴺𪍣。","dynasty":"唐代","title":"诗三百三首其四十三"}
{"author":"寒山","content":"有身与无身，是我复非我。如此审思量，迁延倚岩坐。足间青草生，顶上红尘堕。已见俗中人，灵床施酒果。","dynasty":"唐代","title":"诗三百三首其一九○"}
{"author":"寒山","content":"元非隐逸士，自号山林人。仕鲁蒙帻帛，且爱裹疏巾。道有巢许操，耻为尧舜臣。猕猴罩帽子，学人避风尘。","dynasty":"唐代","title":"诗三百三首其二七九"}
{"author":"寒山","content":"从生不往来，至死无仁义。言既有枝叶，心怀便险诐。若其开小道，缘此生大伪。诈说造云梯，削之成棘刺。","dynasty":"唐代","title":"诗三百三首其一八七"}
{"author":"寒山","content":"城中娥眉女，珠佩珂珊珊。鹦鹉花前弄，琵琶月下弹。长歌三月响，短舞万人看。未必长如此，芙蓉不耐寒。","dynasty":"唐代","title":"诗三百三首其十四"}
{"author":"寒山","content":"寒山出此语，复似颠狂汉。有事对面说，所以足人怨。心真出语直，直心无背面。临死度奈河，谁是喽啰汉。冥冥泉台路，被业相拘绊。","dynasty":"唐代","title":"诗三百三首其二三六"}
{"author":"寒山","content":"大有饥寒客，生将兽鱼殊。长存磨石下，时哭路边隅。累日空思饭，经冬不识襦。唯赍一束草，并带五升麸。","dynasty":"唐代","title":"诗三百三首其一一六"}
{"author":"寒山","content":"贪爱有人求快活，不知祸在百年身。但看阳燄浮沤水，便觉无常败坏人。丈夫志气直如铁，无曲心中道自真。行密节高霜下竹，方知不枉用心神。","dynasty":"唐代","title":"诗三百三首其八十四"}
{"author":"寒山","content":"变化计无穷，生死竟不止。三途鸟雀身，五岳龙鱼已。世浊作䍲羺，时清为騄駬。前回是富儿，今度成贫士。","dynasty":"唐代","title":"诗三百三首其一一二"}
{"author":"寒山","content":"世有一等流，悠悠似木头。出语无知解，云我百不忧。问道道不会，问佛佛不求。子细推寻著，茫然一场愁。","dynasty":"唐代","title":"诗三百三首其一三六"}
{"author":"寒山","content":"贤士不贪婪，痴人好炉冶。麦地占他家，竹园皆我者。努膊觅钱财，切齿驱奴马。须看郭门外，垒垒松柏下。","dynasty":"唐代","title":"诗三百三首其九十四"}
{"author":"寒山","content":"余见僧繇性希奇，巧妙间生梁朝时。道子飘然为殊特，二公善绘手毫挥。逞画图真意气异，龙行鬼走神巍巍。饶邈虚空写尘迹，无因画得志公师。","dynasty":"唐代","title":"诗三百三首其一九二"}
{"author":"寒山","content":"碧涧泉水清，寒山月华白。默知神自明，观空境逾寂。","dynasty":"唐代","title":"诗三百三首其八十一"}
{"author":"寒山","content":"可笑寒山道，而无车马踪。联溪难记曲，叠嶂不知重。泣露千般草，吟风一样松。此时迷径处，形问影何从。","dynasty":"唐代","title":"诗三百三首其三"}
{"author":"寒山","content":"忆昔遇逢处，人间逐胜游。乐山登万仞，爱水泛千舟。送客琵琶谷，携琴鹦鹉洲。焉知松树下，抱膝冷飕飕。","dynasty":"唐代","title":"诗三百三首其一七七"}
{"author":"寒山","content":"可叹浮生人，悠悠何日了。朝朝无闲时，年年不觉老。总为求衣食，令心生烦恼。扰扰百千年，去来三恶道。","dynasty":"唐代","title":"诗三百三首其二五五"}
{"author":"寒山","content":"寒山唯白云，寂寂绝埃尘。草座山家有，孤灯明月轮。石床临碧沼，虎鹿每为邻。自羡幽居乐，长为象外人。","dynasty":"唐代","title":"诗三百三首其二九○"}
{"author":"寒山","content":"寒山道，无人到。若能行，称十号。有蝉鸣，无鸦噪。黄叶落，白云扫。石磊磊，山隩隩.我独居，名善导。子细看，何相好。寒山寒，冰锁石。藏山青，现雪白。日出照，一时释。从兹暖，养老客。我居山，勿人识。白云中，常寂寂。寒山深，称我心。纯白石，勿黄金。泉声响，抚伯琴。有子期，辨此音。重岩中，足清风。扇不摇，凉冷通。明月照，白云笼。独自坐，一老翁。寒山子，长如是。独自居，不生死。","dynasty":"唐代","title":"三字诗六首"}
{"author":"寒山","content":"有身与无身，是我复非我。如此审思量，迁延倚岩坐。足间青草生，顶上红尘堕。已见俗中人，灵床施酒果。","dynasty":"唐代","title":"诗三百三首其一九○"}
{"author":"寒山","content":"层层山水秀，烟霞锁翠微。岚拂纱巾湿，露沾蓑草衣。足蹑游方履，手执古藤枝。更观尘世外，梦境复何为。","dynasty":"唐代","title":"诗三百三首其一○六"}
{"author":"寒山","content":"侬家暂下山，入到城隍里。逢见一群女，端正容貌美。头戴蜀样花，燕脂涂粉腻。金钏镂银朵，罗衣绯红紫。朱颜类神仙，香带氛氲气。时人皆顾盼，痴爱染心意。谓言世无双，魂影随他去。狗咬枯骨头，虚自舐唇齿。不解返思量，与畜何曾异。今成白发婆，老陋若精魅。无始由狗心，不超解脱地。","dynasty":"唐代","title":"诗三百三首其一六九"}
{"author":"寒山","content":"寒山子，长如是。独自居，不生死。","dynasty":"唐代","title":"三字诗六首其六"}
{"author":"寒山","content":"生前大愚痴，不为今日悟。今日如许贫，总是前生作。今生又不修，来生还如故。两岸各无船，渺渺难济渡。","dynasty":"唐代","title":"诗三百三首其四十一"}
{"author":"寒山","content":"我有六兄弟，就中一个恶。打伊又不得，骂伊又不著。处处无奈何，耽财好淫杀。见好埋头爱，贪心过罗刹。阿爷恶见伊，阿娘嫌不悦。昨被我捉得，恶骂恣情掣。趁向无人处，一一向伊说。汝今须改行，覆车须改辙。若也不信受，共汝恶合杀。汝受我调伏，我共汝觅活。从此尽和同，如今过菩萨。学业攻炉冶，鍊尽三山铁。至今静恬恬，众人皆赞说。","dynasty":"唐代","title":"诗三百三首其二四三"}
{"author":"寒山","content":"寒山寒，冰锁石。藏山青，现雪白。日出照，一时释。从兹暖，养老客。","dynasty":"唐代","title":"三字诗六首其二"}
{"author":"寒山","content":"满卷才子诗，溢壶圣人酒。行爱观牛犊，坐不离左右。霜露入茅檐，月华明瓮牖。此时吸两瓯，吟诗五百首。","dynasty":"唐代","title":"诗三百三首其一○七"}
{"author":"寒山","content":"五言五百篇，七字七十九。三字二十一，都来六百首。一例书岩石，自誇云好手。若能会我诗，真是如来母。","dynasty":"唐代","title":"诗三百三首其二七○"}
{"author":"寒山","content":"精神殊爽爽，形貌极堂堂。能射穿七札，读书览五行。经眠虎头枕，昔坐象牙床。若无一堵物，不啻冷如霜。","dynasty":"唐代","title":"诗三百三首其一八三"}
{"author":"寒山","content":"欲得安身处，寒山可长保。微风吹幽松，近听声逾好。下有斑白人，喃喃读黄老。十年归不得，忘却来时道。","dynasty":"唐代","title":"诗三百三首其二十"}
{"author":"寒山","content":"可叹浮生人，悠悠何日了。朝朝无闲时，年年不觉老。总为求衣食，令心生烦恼。扰扰百千年，去来三恶道。","dynasty":"唐代","title":"诗三百三首其二五五"}
{"author":"寒山","content":"我见世间人，个个争意气。一朝忽然死，只得一片地。阔四尺，长丈二。汝若会出来争意气，我与汝立碑记。家有寒山诗，胜汝看经卷。书放屏风上，时时看一遍。","dynasty":"唐代","title":"拾遗二首新添"}
{"author":"寒山","content":"元非隐逸士，自号山林人。仕鲁蒙帻帛，且爱裹疏巾。道有巢许操，耻为尧舜臣。猕猴罩帽子，学人避风尘。","dynasty":"唐代","title":"诗三百三首其二七九"}
{"author":"寒山","content":"少小带经锄，本将兄共居。缘遭他辈责，剩被自妻疏。抛绝红尘境，常游好阅书。谁能借斗水，活取辙中鱼。","dynasty":"唐代","title":"诗三百三首其一一一"}
{"author":"寒山","content":"春女衒容仪，相将南陌陲。看花愁日晚，隐树怕风吹。年少从傍来，白马黄金羁。何须久相弄，儿家夫婿知。","dynasty":"唐代","title":"诗三百三首其六十一"}
{"author":"寒山","content":"满卷才子诗，溢壶圣人酒。行爱观牛犊，坐不离左右。霜露入茅檐，月华明瓮牖。此时吸两瓯，吟诗五百首。","dynasty":"唐代","title":"诗三百三首其一○七"}
{"author":"寒山","content":"世事绕悠悠，贪生早晚休。研尽大地石，何时得歇头。四时周变易，八节急如流。为报火宅主，露地骑白牛。","dynasty":"唐代","title":"诗三百三首其二七一"}
{"author":"寒山","content":"吾家好隐沦，居处绝嚣尘。践草成三径，瞻云作四邻。助歌声有鸟，问法语无人。今日娑婆树，几年为一春。","dynasty":"唐代","title":"诗三百三首其四"}
{"author":"寒山","content":"之字何惶惶，卜居须自审。南方瘴疠多，北地风霜甚。荒陬不可居，毒川难可饮。魂兮归去来，食我家园葚。","dynasty":"唐代","title":"诗三百三首其一三三"}
{"author":"寒山","content":"可畏三界轮，念念未曾息。才始似出头，又却遭沈溺。假使非非想，盖缘多福力。争似识真源，一得即永得。","dynasty":"唐代","title":"诗三百三首其二一四"}
{"author":"寒山","content":"沙门不持戒，道士不服药。自古多少贤，尽在青山脚。","dynasty":"唐代","title":"诗三百三首其三○二"}
{"author":"寒山","content":"栖迟寒岩下，偏讶最幽奇。携篮采山茹，挈笼摘果归。䔫斋敷茅坐，啜啄食紫芝。清沼濯瓢钵，杂和煮稠稀。当阳拥裘坐，闲读古人诗。","dynasty":"唐代","title":"诗三百三首其二九三"}
{"author":"寒山","content":"我在村中住，众推无比方。昨日到城下，却被狗形相。或嫌裤太窄，或说衫少长。挛却鹞子眼，雀儿舞堂堂。","dynasty":"唐代","title":"诗三百三首其二二二"}
{"author":"寒山","content":"有人兮山楹，云卷兮霞缨。秉芳兮欲寄，路漫漫兮难征。心惆怅兮狐疑，年老已无成。众喔咿斯，蹇独立兮忠贞。","dynasty":"唐代","title":"诗三百三首其六十九"}
{"author":"寒山","content":"是我有钱日，恒为汝贷将。汝今既饱暖，见我不分张。须忆汝欲得，似我今承望。有无更代事，劝汝熟思量。","dynasty":"唐代","title":"诗三百三首其一五一"}
{"author":"寒山","content":"寒山子，长如是。独自居，不生死。","dynasty":"唐代","title":"三字诗六首其六"}
{"author":"寒山","content":"重岩中，足清风。扇不摇，凉冷通。明月照，白云笼。独自坐，一老翁。","dynasty":"唐代","title":"三字诗六首其五"}
{"author":"寒山","content":"独坐常忽忽，情怀何悠悠。山腰云缦缦，谷口风飕飕。猿来树袅袅，鸟入林啾啾。时催鬓飒飒，岁尽老惆惆。","dynasty":"唐代","title":"诗三百三首其一四七"}
{"author":"寒山","content":"一自遁寒山，养命餐山果。平生何所忧，此世随缘过。日月如逝川，光阴石中火。任你天地移，我畅岩中坐。","dynasty":"唐代","title":"诗三百三首其一七○"}
{"author":"寒山","content":"久住寒山凡几秋，独吟歌曲绝无忧。蓬扉不掩常幽寂，泉涌甘浆长自流。石室地炉砂鼎沸，松黄柏茗乳香瓯。饥餐一粒伽陀药，心地调和倚石头。","dynasty":"唐代","title":"诗三百三首其一九三"}
{"author":"寒山","content":"多少般数人，百计求名利。心贪觅荣华，经营图富贵。心未片时歇，奔突如烟气。家眷实团圆，一呼百诺至。不过七十年，冰消瓦解置。死了万事休，谁人承后嗣。水浸泥弹丸，方知无意智。","dynasty":"唐代","title":"诗三百三首其八十五"}
{"author":"寒山","content":"不行真正道，随邪号行婆。口惭神佛少，心怀嫉妒多。背后噇鱼肉，人前念佛陀。如此修身处，难应避奈何。","dynasty":"唐代","title":"诗三百三首其七十四"}
{"author":"寒山","content":"我住在村乡，无爷亦无娘。无名无姓第，人唤作张王。并无人教我，贫贱也寻常。自怜心的实，坚固等金刚。","dynasty":"唐代","title":"诗三百三首其二八七"}
{"author":"寒山","content":"去年春鸟鸣，此时思弟兄。今年秋菊烂，此时思发生。绿水千肠咽，黄云四面平。哀哉百年内，肠断忆咸京。","dynasty":"唐代","title":"诗三百三首其一七九"}
{"author":"寒山","content":"昔年曾到大海游，为采摩尼誓恳求。直到龙宫深密处，金关锁断主神愁。龙王守护安耳里，剑客星挥无处搜。贾客却归门内去，明珠元在我心头。","dynasty":"唐代","title":"诗三百三首其一九八"}
{"author":"寒山","content":"我今有一襦，非罗复非绮。借问作何色，不红亦不紫。夏天将作衫，冬天将作被。冬夏递互用，长年只这是。","dynasty":"唐代","title":"诗三百三首其八十二"}
{"author":"寒山","content":"欲识生死譬，且将冰水比。水结即成冰，冰消返成水。已死必应生，出生还复死。冰水不相伤，生死还双美。","dynasty":"唐代","title":"诗三百三首其一○○"}
{"author":"寒山","content":"侬家暂下山，入到城隍里。逢见一群女，端正容貌美。头戴蜀样花，燕脂涂粉腻。金钏镂银朵，罗衣绯红紫。朱颜类神仙，香带氛氲气。时人皆顾盼，痴爱染心意。谓言世无双，魂影随他去。狗咬枯骨头，虚自舐唇齿。不解返思量，与畜何曾异。今成白发婆，老陋若精魅。无始由狗心，不超解脱地。","dynasty":"唐代","title":"诗三百三首其一六九"}
{"author":"寒山","content":"余家有一宅，其宅无正主。地生一寸草，水垂一滴露。火烧六个贼，风吹黑云雨。子细寻本人，布裹真珠尔。","dynasty":"唐代","title":"诗三百三首其二四八"}
{"author":"寒山","content":"世事绕悠悠，贪生早晚休。研尽大地石，何时得歇头。四时周变易，八节急如流。为报火宅主，露地骑白牛。","dynasty":"唐代","title":"诗三百三首其二七一"}
{"author":"寒山","content":"独卧重岩下，蒸云昼不消。室中虽暡叆，心里绝喧嚣。梦去游金阙，魂归度石桥。抛除闹我者，历历树间瓢。","dynasty":"唐代","title":"诗三百三首其四十四"}
{"author":"寒山","content":"天生百尺树，剪作长条木。可惜栋梁材，抛之在幽谷。年多心尚劲，日久皮渐秃。识者取将来，犹堪柱马屋。","dynasty":"唐代","title":"诗三百三首其十"}
{"author":"寒山","content":"驱马度荒城，荒城动客情。高低旧雉堞，大小古坟茔。自振孤蓬影，长凝拱木声。所嗟皆俗骨，仙史更无名。","dynasty":"唐代","title":"诗三百三首其十一"}
{"author":"寒山","content":"鹦鹉宅西国，虞罗捕得归。美人朝夕弄，出入在庭帏。赐以金笼贮，扃哉损羽衣。不如鸿与鹤，飖飏入云飞。","dynasty":"唐代","title":"诗三百三首其十二"}
{"author":"寒山","content":"玉堂挂珠帘，中有婵娟子。其貌胜神仙，容华若桃李。东家春雾合，西舍秋风起。更过三十年，还成苷蔗滓。","dynasty":"唐代","title":"诗三百三首其十三"}
{"author":"寒山","content":"城中娥眉女，珠佩珂珊珊。鹦鹉花前弄，琵琶月下弹。长歌三月响，短舞万人看。未必长如此，芙蓉不耐寒。","dynasty":"唐代","title":"诗三百三首其十四"}
{"author":"寒山","content":"父母续经多，田园不羡他。妇摇机轧轧，儿弄口㗻㗻。拍手摧花舞，支颐听鸟歌。谁当来叹赏，樵客屡经过。","dynasty":"唐代","title":"诗三百三首其十五"}
{"author":"寒山","content":"家住绿岩下，庭芜更不芟。新藤垂缭绕，古石竖巉岩。山果猕猴摘，池鱼白鹭衔。仙书一两卷，树下读喃喃。","dynasty":"唐代","title":"诗三百三首其十六"}
{"author":"寒山","content":"四时无止息，年去又年来。万物有代谢，九天无朽摧。东明又西暗，花落复花开。唯有黄泉客，冥冥去不回。","dynasty":"唐代","title":"诗三百三首其十七"}
{"author":"寒山","content":"岁去换愁年，春来物色鲜。山花笑渌水，岩岫舞青烟。蜂蝶自云乐，禽鱼更可怜。朋游情未已，彻晓不能眠。","dynasty":"唐代","title":"诗三百三首其十八"}
{"author":"寒山","content":"手笔太纵横，身材极瑰玮。生为有限身，死作无名鬼。自古如此多，君今争奈何。可来白云里，教尔紫芝歌。","dynasty":"唐代","title":"诗三百三首其十九"}
{"author":"寒山","content":"个是何措大，时来省南院。年可三十馀，曾经四五选。囊里无青蚨，箧中有黄绢。行到食店前，不敢暂回面。","dynasty":"唐代","title":"诗三百三首其一二○"}
{"author":"寒山","content":"花上黄莺子，𠴨𠴨声可怜。美人颜似玉，对此弄鸣弦。玩之能不足，眷恋在龆年。花飞鸟亦散，洒泪秋风前。","dynasty":"唐代","title":"诗三百三首其二九二"}
{"author":"寒山","content":"养女畏太多，已生须训诱。捺头遣小心，鞭背令缄口。未解乘机杼，那堪事箕帚。张婆语驴驹，汝大不如母。","dynasty":"唐代","title":"诗三百三首其一七四"}
{"author":"寒山","content":"吁嗟贫复病，为人绝友亲。瓮里长无饭，甑中屡生尘。蓬庵不免雨，漏榻劣容身。莫怪今憔悴，多愁定损人。","dynasty":"唐代","title":"诗三百三首其一七三"}
{"author":"寒山","content":"有酒相招饮，有肉相呼吃。黄泉前后人，少壮须努力。玉带暂时华，金钗非久饰。张翁与郑婆，一去无消息。","dynasty":"唐代","title":"诗三百三首其五十三"}
{"author":"寒山","content":"少小带经锄，本将兄共居。缘遭他辈责，剩被自妻疏。抛绝红尘境，常游好阅书。谁能借斗水，活取辙中鱼。","dynasty":"唐代","title":"诗三百三首其一一一"}
