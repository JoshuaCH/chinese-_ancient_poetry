{"author":"苏轼","content":"千株玉槊搀云立，一穗珠旒落镜寒。何处霜眉碧眼客，结为三友冷相看。","dynasty":"宋代","title":"佛日山荣长老方丈五绝其二"}
{"author":"苏轼","content":"梅花开尽百花开，过尽行人君不来。不趁青梅尝煮酒，要看细雨熟黄梅。","dynasty":"宋代","title":"赠岭上梅"}
{"author":"苏轼","content":"深谷下窈窕，高林合扶疏。美哉新堂成，及此秋风初。我来适过雨，物至如娱予。稚竹真可人，霜节已专车。老槐苦无赖，风花欲填渠。山鸦争呼号，溪蝉独清虚。寄怀劳生外，得句幽梦馀。古今正自同，岁月何必书。","dynasty":"宋代","title":"谷林堂"}
{"author":"苏轼","content":"白发苍颜五十三，家人强遣试春衫。朝回两袖天香满，头上银幡笑阿咸。","dynasty":"宋代","title":"和子由除夜元日省宿致斋三首其二"}
{"author":"苏轼","content":"采撷殊未厌，忽然已成阴。蝉鸣看不见，鹤立赴还深。","dynasty":"宋代","title":"槐"}
{"author":"苏轼","content":"我居青空里，君隐红埃中。声形不相吊，心事难形容。欲乘明月光，访君开素怀。天杯饮清露，展翼登蓬莱。佳人持玉尺，度君多少才。玉尺不可尽，君才无时休。对面一笑语，共蹑金鳌头。绛宫楼阙百千仞，霞衣谁与云烟浮。","dynasty":"宋代","title":"李白谪仙诗"}
{"author":"苏轼","content":"似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。","dynasty":"宋代","tags":"宋词三百首，宋词精选，柳树，婉约","title":"水龙吟·次韵章质夫杨花词"}
{"author":"苏轼","content":"君家兄弟真连璧，门十朱轮家万石。竹使犹分刺史符，尚方行赐尚书舄。前年持节发仓廪，到处卖刀收茧栗。归来闭口不论功，却走渡江谁复惜。君才不用如涧松，我老得全犹社栎。青衫莫厌百僚底，白首上有千薪积。忆昔江湖一钓舟，无数云山供点笔。未应便障西风扇，只恐先移北山檄。凭君寄谢江南叟，念我空见长安日。浮江氵斥蜀有成言，江水在此吾不食。","dynasty":"宋代","title":"次前韵送程六表弟"}
{"author":"苏轼","content":"谒入不得去，兀坐如枯株。岂惟主忘客，今我亦忘吾。同僚不解事，愠色见髯须。虽无性命忧，且复忍须臾。","dynasty":"宋代","title":"客位假寐（因谒凤翔府守陈公弼）"}
{"author":"苏轼","content":"花开时节雨连风，却向霜馀染烂红。漏泄春光私一物，此心未信出天工。","dynasty":"宋代","title":"和述古冬日牡丹四首其二"}
{"author":"苏轼","content":"役役倦人事，来归车载奔。征夫问前路，稚子候衡门。入息亦诗策，出游常酒樽。交亲书已绝，云壑自相存。","dynasty":"宋代","title":"归去来集字十首"}
{"author":"苏轼","content":"洞里吹箫子，终年守独幽。石泉为晓镜，山月当帘钩。岁晚杉枫尽，人归雾雨愁。送迎应鄙陋，谁继楚臣讴。","dynasty":"宋代","title":"玉女洞"}
{"author":"苏轼","content":"之调水符欺谩久成俗，关市有契繻。谁知南山下，取水亦置符。古人辨淄渑，皎若鹤与凫。吾今既谢此，但视符有无。常恐汲水人，智出符之余。多防竟无及，弃置为长吁。","dynasty":"宋代","title":"爱玉女洞中水既致两瓶恐后复取而为使者见绐"}
{"author":"苏轼","content":"为君栽向南堂下，记取他年著子时。酸酽不堪调众口，使君风味好攒眉。","dynasty":"宋代","title":"谢关景仁送红梅栽二首"}
{"author":"苏轼","content":"远望若可爱，朱栏碧瓦沟。聊为一驻足，且慰百回头。水落见山石，尘高昏市楼。临风莫长啸，遗涕浩难收。","dynasty":"宋代","title":"扶风天和寺"}
{"author":"苏轼","content":"人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。","dynasty":"宋代","tags":"古诗三百首，人生，感伤","title":"和子由渑池怀旧"}
{"author":"苏轼","content":"东武南城，新堤固、涟漪初溢。隐隐遍、长林高阜，卧红堆碧。枝上残花吹尽也，与君试向江头觅。问向前、犹有几多春，三之一。官里事，何时毕。风雨外，无多日。相将泛曲水，满城争出。君不见、兰亭修禊事，当时坐上皆豪逸。到如今、修竹满山阴，空陈迹。","dynasty":"宋代","title":"满江红东武会流杯亭。上巳日作。城南有坡。土色如丹。其下有堤。壅邞淇水入城"}
{"author":"苏轼","content":"我憎孟郊诗，复作孟郊语。饥肠自鸣唤，空壁转饥鼠。诗从肺腑出，出辄愁肺腑。有如黄河鱼，出膏以自煮。尚爱《铜斗歌》，鄙俚颇近古。桃弓射鸭罢，独速短蓑舞。不忧踏船翻，踏浪不踏土。吴姬霜雪白，赤脚浣白纻。嫁与踏浪儿，不识离别苦。歌君江湖曲，感我长羁旅。","dynasty":"宋代","title":"读孟郊诗二首其二"}
{"author":"苏轼","content":"心似已灰之木，身如不系之舟。问汝平生功业，黄州惠州儋州。","dynasty":"宋代","tags":"追忆，抒情，壮志未酬","title":"自题金山画像"}
{"author":"苏轼","content":"柳庭风静人眠昼，昼眠人静风庭柳。香汗薄衫凉，凉衫薄汗香。手红冰碗藕，藕碗冰红手。郎笑藕丝长，长丝藕笑郎。","dynasty":"宋代","tags":"夏天，闺怨","title":"菩萨蛮·回文夏闺怨"}
{"author":"苏轼","content":"仗下春朝散，宫中昼漏稀。两厢休侍御，应下读书帏。","dynasty":"宋代","title":"太皇太后阁六首"}
{"author":"苏轼","content":"圣人与天通，有诏宽狱市。好语夜喧街，湿云朝覆砌。纷然退朝后，色映宫槐媚。欲夸剪刻工，故上朱蓝袂。我方执笔待，未敢书上瑞。君犹伏阁争，高论亦少慰。霏霏止还作，盎盎风与气。神龙久潜伏，一怒势必倍。行当见三白，拜舞欢万岁。归来饮君家，酣咏追既醉。","dynasty":"宋代","title":"次韵王觌正言喜雪"}
{"author":"苏轼","content":"自甘茅屋老三间，岂意彤庭缀两班。纸落云烟供醉后，诗成珠玉看朝还。谁言载酒山无贺，记取啼乌巷有颜。但恐跛牂随赤骥，青云飞步不容攀。","dynasty":"宋代","title":"次韵答满思复"}
{"author":"苏轼","content":"轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。","dynasty":"宋代","tags":"端午节，风俗","title":"浣溪沙·端午"}
{"author":"苏轼","content":"殷勤稽首维摩诘，敢问如何是法门。弹指未终千偈了，向人还道本无言。","dynasty":"宋代","title":"和文与可洋川园池三十首无言亭"}
{"author":"苏轼","content":"天公自著思。","dynasty":"宋代","title":"残句天公自著思"}
{"author":"苏轼","content":"清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。","dynasty":"宋代","tags":"怀人，胞弟","title":"满江红·怀子由作"}
{"author":"苏轼","content":"玉笋纤纤揭绣帘，一心偷看绿萝尖。使君三尺球头帽，须信从来只有檐。","dynasty":"宋代","title":"张无尽过黄州，徐君猷为守，有四侍人，姓为"}
{"author":"苏轼","content":"徙倚秋原上，凄凉晚照中。水流天不尽，人远思何穷。问谍知秦过，看山识禹功。（余杭，始皇所舍舟也。西北舟杭山，尧时洪水，系舟山上。）稻凉初吠蛤，柳老半书虫。荷背风翻白，莲腮雨退红。追游慰迟暮，觅句效儿童。北望苕溪转，遥怜震泽通。烹鱼得尺素，好在紫髯翁。","dynasty":"宋代","title":"宿余杭法喜寺寺后绿野亭望吴兴诸山怀孙莘老"}
{"author":"苏轼","content":"千林扫作一番黄，只有芙蓉独自芳。唤作拒霜知未称，细思却是最宜霜。","dynasty":"宋代","title":"和陈述古拒霜花"}
{"author":"苏轼","content":"家鸡野骛同登俎，春蚓秋蛇总入奁。君家两行十二字，气压邺侯三万签。","dynasty":"宋代","title":"书刘景文左藏所藏王子敬帖"}
{"author":"苏轼","content":"我昔南行舟击汴，逆风三日沙吹面。舟人共劝祷灵塔，香火未收旗脚转。回头顷刻失长桥，却到龟山未朝饭。至人无心何厚薄，我自怀私欣所便。耕田欲雨刈欲晴，去得顺风来者怨。若使人人祷辄遂，告物应须日千变。我今身世两悠悠，去无所逐来无恋。得行固愿留不恶，每到有求神亦倦。退之旧云三百尺，澄观所营今已换。不嫌俗士污丹梯，一看云山绕淮甸。","dynasty":"宋代","tags":"写景，抒情","title":"泗州僧伽塔"}
{"author":"苏轼","content":"天祸尔土，不麦不稷。民无用物，珍怪是直。播厥熏木，腐余是穑。贪夫污吏，鹰挚狼食。","dynasty":"宋代","title":"和陶劝农六首"}
{"author":"苏轼","content":"渌净堂前鹤，孤栖守竹轩。胸中无限事，恨汝不能言。","dynasty":"宋代","title":"北山广智大师，回自都下，过期而归，时率开"}
{"author":"苏轼","content":"．布算以步五星，不如仰观之捷；吹律以求中声，不如耳齐之审。铅汞以为药，策易以候火，不如天造之真也。是故神宅空，乐出虚，蹋?匊者以气升，孰能推是理以求天造之药乎？于此有物，其名曰真一，远游先生方治此道，不饮不食，而饮此酒，食此药，居此堂。予亦窃其一二，故作《真一》之歌。其词曰：空中细茎插天芒，不生沮泽生陵冈。涉阅四气更六阳，森然不受螟与蝗。飞龙御月作秋凉，苍波改色屯云黄。天旋雷动玉尘香，起搜十裂照坐光。跏趺牛噍安且详，动摇天关出琼桨。壬公飞空丁女藏，三伏遇井了不尝。酿为真一和而庄，三杯俨如侍君王。湛然寂照非楚狂，终身不入无功乡。","dynasty":"宋代","title":"真一酒歌?并引?"}
{"author":"苏轼","content":"凛然相对敢相欺，直干凌空未要奇。根到九泉无曲处，世间惟有蛰龙知。","dynasty":"宋代","title":"王复秀才所居双桧二首其二"}
{"author":"苏轼","content":"多病休文都瘦损，不堪金带垂腰。望湖楼上暗香飘。和风春弄袖，明月夜闻箫。酒醒梦回清漏永，隐床无限更潮。佳人不见董娇饶。徘徊花上月，空度可怜宵。","dynasty":"宋代","tags":"送别，抒情，孤寂","title":"临江仙·疾愈登望湖楼赠项长官"}
{"author":"苏轼","content":"我归自南山，山翠犹在目。心随白云去，梦绕山之麓。汝从何方来，笑齿粲如玉。探怀出新诗，秀语夺山绿。觉来已茫昧，但记说秋菊。有如采樵人，入洞听琴筑。归来写遗声，犹胜人间曲。","dynasty":"宋代","title":"和子由记园中草木十一首其十"}
{"author":"苏轼","content":"梦觉真同鹿覆蕉，相君脱屣自参寥。颜红底事发先白，室迩何妨人自遥。狂似次公应未怪，醉推东阁不须招。援毫欲作衣冠表，盛事终当继八萧。（唐萧氏自瑀及遘八宰相。）闭户端居念独深，小轩朱槛忆同临。燎须谁识英公意，（英公为其姊作粥，燎须，曰：吾与姊皆老矣，能几进粥。）黄发聊知子建心。（子建与楚王彪别诗云：王其爱玉体，共享黄发期。）已托西风传绝唱，且邀明月伴孤斟。他时内集应呼我，下客先判醉堕簪。","dynasty":"宋代","title":"次韵刘贡父所和韩康公忆持国二首"}
{"author":"苏轼","content":"何人劝我此间来，弦管生衣甑有埃。绿蚁沾唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首其二"}
{"author":"苏轼","content":"何处访吴画？普门与开元。开元有东塔，摩诘留手痕。吾观画品中，莫如二子尊。道子实雄放，浩如海波翻。当其下手风雨快，笔所未到气已吞。亭亭双林间，彩晕扶桑暾。中有至人谈寂灭，悟者悲涕迷者手自扪。蛮君鬼伯千万万，相排竞进头如鼋。摩诘本诗老，佩芷袭芳荪。今观此壁画，亦若其诗清且敦。祇园弟子尽鹤骨，心如死灰不复温。门前两丛竹，雪节贯霜根。交柯乱叶动无数，一一皆可寻其源。吴生虽妙绝，犹以画工论。摩诘得之于象外，有如仙翮谢笼樊。吾观二子皆神俊，又于维也敛衽无间言。","dynasty":"宋代","title":"凤翔八观，并叙其三王维吴道子画"}
{"author":"苏轼","content":"寒雀满疏篱，争抱寒柯看玉蕤。忽见客来花下坐，惊飞。蹋散芳英落酒卮。痛饮又能诗，坐客无毡醉不知。花尽酒阑春到也，离离。一点微酸已著枝。","dynasty":"宋代","tags":"咏物，梅花，饮酒","title":"南乡子·梅花词和杨元素"}
{"author":"苏轼","content":"谁人筑短墙，横绝拥吾堂。不作新亭槛，幽花为谁香。","dynasty":"宋代","title":"次韵子由岐下诗，并引其一北亭"}
{"author":"苏轼","content":"吾观二宋文，字字照缣素。渊源皆有考，奇险或难句。后来邈无继，嗣子其殆庶。胡为尚流落，用舍真有数。当时苟悦可，慎勿笑杕杜。斲窗谁赴救，袖手良优裕。山城辱吾继，缺短烦遮护。昔年谬陈诗，无人聊瓦注。于今赓绝唱，外重中已惧。何当附家集，击壤追咸濩。","dynasty":"宋代","title":"密州宋国博以诗见纪在郡杂咏，次韵答之"}
{"author":"苏轼","content":"莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。","dynasty":"宋代","tags":"春天，惜春","title":"减字木兰花·莺初解语"}
{"author":"苏轼","content":"地黄饷老马，可使光鉴人。吾闻乐天语，喻马施之身。我衰正伏枥，垂耳气不振。移栽附沃壤，蕃茂争新春。沉水得稚根，重汤养陈薪。投以东阿清，和以北海醇。崖蜜助甘冷，山姜发芳辛。融为寒食饧，咽作瑞露珍。丹田自宿火，渴肺还生津。愿饷内热子，一洗胸中尘。","dynasty":"宋代","title":"小圃五咏其二地黄"}
{"author":"苏轼","content":"娇多媚煞。体柳轻盈千万态。殢主尤宾。敛黛含颦喜又瞋。徐君乐饮。笑谑从伊情意恁。脸嫩敷红。花倚朱阑里住风。","dynasty":"宋代","title":"减字木兰花（赠徐君猷三侍人妩卿）"}
{"author":"苏轼","content":"我昔在田间，但知羊与牛。川平牛背稳，如驾百斛舟。舟行无人岸自移，我卧读书牛不知。前有百尾羊，听我鞭声如鼓鼙。我鞭不妄发，视其後者而鞭之。泽中草木长，草长病牛羊。寻山跨坑谷，腾趠筋骨强。烟蓑雨笠长林下，老去而今空见画。世间马耳射东风，悔不长作多牛翁。","dynasty":"宋代","title":"书晁说之《考牧图》後"}
{"author":"苏轼","content":"朔风催入峡，惨惨去何之。共指苍山路，来朝白帝祠。荒城秋草满，古树野藤垂。浩荡荆江远，凄凉蜀客悲。迟回问风俗，涕泗悯兴衰。故国依然在，遗民岂复知。一方称警跸，万乘拥旌旗。远略初吞汉，雄心岂在夔。崎岖来野庙，闵默愧常时。破甑蒸山麦，长歌唱竹枝。荆邯真壮士，吴柱本经师。失计虽无及，图王固已奇。犹余帝王号，皎皎在门楣。","dynasty":"宋代","title":"白帝庙"}
{"author":"苏轼","content":"烟火动村落，晨光尚熹微。田园处处好，渊明胡不归。","dynasty":"宋代","title":"出都来陈，所乘船上有题小诗八首，不知何人有感于余心者，聊为和之其三"}
{"author":"苏轼","content":"何处觅新秋，萧然北台上。秋来未云几，风日已清亮。云间耸孤翠，林表浮远涨。新枣渐堪剥，晚瓜犹可饷。西风送落日，万窍含凄怆。念当急行乐，白发不汝放。","dynasty":"宋代","title":"同年王中甫挽词先帝亲收十五人，四方争看击"}
{"author":"苏轼","content":"感子至意，托辞西风。吾生一尘，寓形空中。愿言谦亨，君子有终。功名在子，何异我躬。","dynasty":"宋代","title":"和陶答庞参军六首"}
{"author":"苏轼","content":"菜之美者，有吾乡之巢，故人巢元修嗜之，余亦嗜之。元修云：使孔北海见，当复云吾家菜耶？因谓之元修菜。余去乡十有五年，思而不可得。元修适自蜀来，见余于黄，乃作是诗，使归致其子，而种之东坡之下云。彼美君家菜，铺田绿茸茸。豆荚圆且小，槐芽细而丰。种之秋雨余，擢秀繁霜中。欲花而未萼，一一如青虫。是时青裙女，采撷何匆匆。烝之复湘之，香色蔚其饛。点酒下盐豉，缕橙芼姜葱。那知鸡与豚，但恐放箸空。春尽苗叶老，耕翻烟雨丛。润随甘泽化，暖作青泥融。始终不我负，力与粪壤同。我老忘家舍，楚音变儿童。此物独妩媚，终年系余胸。君归致其子，囊盛勿函封。张骞移苜蓿，适用如葵菘。马援载薏苡，罗生等蒿蓬。悬知东坡下，塉卤化千钟。长使齐安人，指此说两翁。","dynasty":"宋代","title":"元修菜（并叙）"}
{"author":"苏轼","content":"闲来披氅学王恭，姑射群仙邂逅逢。只为肌肤酷相似，绕庭无处觅行踪。","dynasty":"宋代","title":"雪诗八首"}
{"author":"苏轼","content":"瘦竹如幽人，幽花如处女。低昂枝上雀，摇荡花间雨。双翎决将起，众叶纷自举。可怜采花蜂，清蜜寄两股。若人富天巧，春色入毫楮。悬知君能诗，寄声求妙语。","dynasty":"宋代","title":"书鄢陵王主簿所画析枝二首其二"}
{"author":"苏轼","content":"白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知贫是病，神仙可学道之馀。但知白酒留佳客，不问黄公觅素书。符离道士晨兴际，华岳先生尸解馀。忽见黄庭丹篆句，犹传青纸小朱书。凄凉雨露三年后，仿佛尘埃数字馀。至用榴皮缘底事，中书君岂不中书。","dynasty":"宋代","title":"回先生过湖州东林沈氏饮醉以石榴皮书其家东"}
{"author":"苏轼","content":"谁识天闲老骥，不争日暮长途。送尽青云九子，归去扁舟五湖。","dynasty":"宋代","title":"次韵刘景文送钱蒙仲三首其一"}
{"author":"苏轼","content":"无为子尝奉使登太山绝顶，鸡一鸣，见日出。又尝以事过华山，重九日饮酒莲花峰上。今乃奉诏与高丽僧统游钱塘。皆以王事，而従方外之乐，善哉未曾有也，作是诗以送之。天门夜上宾出日，万里红波半天赤。归来平地看跳丸，一点黄金铸秋橘。太华峰头作重九，天风吹滟黄花酒。浩歌驰下腰带鞓，醉舞崩崖一挥手。神游八极万缘虚，下视蚊雷隐污渠。大千一息八十返，笑厉东海骑鲸鱼。三韩王子西求法，凿齿弥天两勍敌。过江风急浪如山，寄语舟人好看客。","dynasty":"宋代","title":"送杨杰（并叙）"}
{"author":"苏轼","content":"骑驴渺渺入荒陂，想见先生未病时。劝我试求三亩宅，从公已觉十年迟。","dynasty":"宋代","title":"次荆公韵四绝其三"}
{"author":"苏轼","content":"平都天下古名山，自信山中岁月闲。午梦任随鸠唤觉，早朝又听鹿催班。","dynasty":"宋代","title":"失题二首"}
{"author":"苏轼","content":"少年过了未衰颜，正在悲欢季孟间。细雨溟蒙湖上寺，东风摇荡酒中山。千金用尽终须老，百计寻思不似闲。醉里下楼知早晚，喧喧扶路笑歌还。","dynasty":"宋代","title":"题西湖楼"}
{"author":"苏轼","content":"颠张醉素两秃翁，追逐世好称书工。何曾梦见王与钟，妄自粉饰欺盲聋。有如市倡抹青红，妖歌嫚舞眩儿童。谢家夫人淡丰容，萧然自有林下风。天门荡荡惊跳龙，出林飞鸟一扫空。为君草书续其终，待我他日不匆匆。","dynasty":"宋代","title":"题王逸少帖"}
{"author":"苏轼","content":"彼美君家菜，铺田绿茸茸。豆荚圆且小，槐芽细而丰。种之秋雨余，擢秀繁霜中。欲花而未萼，一一如青虫。是时青裙女，采撷何匆匆。烝之复湘之，香色蔚其饛。点酒下盐豉，缕橙芼姜葱。那知鸡与豚，但恐放箸空。春尽苗叶老，耕翻烟雨丛。润随甘泽化，暖作青泥融。始终不我负，力与粪壤同。我老忘家舍，楚音变儿童。此物独妩媚，终年系余胸。君归致其子，囊盛勿函封。张骞移苜蓿，适用如葵菘。马援载薏苡，罗生等蒿蓬。悬知东坡下，塉卤化千锺。长使齐安民，指此说两翁。","dynasty":"宋代","title":"元修菜"}
{"author":"苏轼","content":"退居有成言，垂老竟未践。何曾渊明归，屡作敬通免。休闲等一味，妄想生愧腼。聊将自知明，稍积在家善。城东两黎子，室迩人自远。呼我钓其池，人鱼两忘反。使君亦命驾，恨子林塘浅。","dynasty":"宋代","title":"和陶田舍始春怀古二首"}
{"author":"苏轼","content":"坐重青草公，意合沧海滨。渺渺独见水，悠悠不闻人。镜浪洗手渌，剡花入心春。虽然防外触，眼前遶衣新。行当译文字，慰此吟殷勤。","dynasty":"宋代","title":"送淡公二首"}
{"author":"苏轼","content":"一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊通：樽)","dynasty":"宋代","tags":"豪放，送别，友情，慰勉","title":"临江仙·送钱穆父"}
{"author":"苏轼","content":"黄楼南畔马台宫，云月娟娟正点空。欲共幽人洗笔砚，要传流水入丝桐。且随侍者寻西谷，莫学山僧老祝融。待我西湖借君去，一杯汤饼泼油葱。","dynasty":"宋代","title":"和参寥见寄?一作：奉和参寥离彭门至淮上见"}
{"author":"苏轼","content":"爱之义也山中举头望日边，长安不见空云烟。归来长安望山上，时移事改应潸然。管弦去尽宾客散，惟有马埒编金泉。渥洼故自千里足，要饱风雪轻山川。屈居华屋啖枣脯，十年俯仰龙旗前。却因病瘦出奇骨，监车之厄宁非天。风流文采磨不尽，水墨自与诗争妍。画山何必山中人，田歌自古非知田。郑虔三绝君有二，笔势挽回三百年。欲将岩谷乱窈窕，眉峰修嫮夸连娟。人间何有春一梦，此身将老蚕三眠。山中幽绝不可久，要作平地家居仙。能令水石长在眼，非君好我当谁缘。愿君终不忘在莒，乐时更赋囚山篇。（柳子厚有《囚山赋》。）","dynasty":"宋代","title":"王晋卿作烟江叠嶂图仆赋诗十四韵晋卿和之语"}
{"author":"苏轼","content":"去年送君守解梁，今年送君守历阳。年年送人作太守，坐受尘土堆胸肠。君家联翩三将相，富贵未已今方将。凤雏骥子生有种，毛骨往往传诸郎。观君崛郁负奇表，便合剑佩趋明光。胡为小郡屡奔走，征马未解风帆张。我生本自便江海，忍耻未去犹彷徨。无言赠君有长叹，美哉河水空洋洋。","dynasty":"宋代","title":"送吕希道知和州"}
{"author":"苏轼","content":"　　黄州东南三十里为沙湖，亦曰螺师店。予买田其间，因往相田得疾。闻麻桥人庞安常善医而聋。遂往求疗。安常虽聋，而颖悟绝人，以纸画字，书不数字，辄深了人意。余戏之曰：“余以手为口，君以眼为耳，皆一时异人也。”疾愈，与之同游清泉寺。寺在蕲水郭门外二里许。有王逸少洗笔泉，水极甘，下临兰溪，溪水西流。余作歌云：“山下兰芽短浸溪，松间沙路净无泥，萧萧暮雨子规啼。谁道人生无再少？君看流水尚能西，休将白发唱黄鸡。”是日剧饮而归。","dynasty":"宋代","tags":"游记，写人，抒怀，乐观，旷达","title":"游兰溪/游沙湖"}
{"author":"苏轼","content":"临池妙墨出元常，弄玉娇姿笑柳娘。吟看屡曾惊太傅，断弦何必试中郎。","dynasty":"宋代","title":"题领巾绝句"}
{"author":"苏轼","content":"此生太山重，忽作鸿毛遗。三子死一言，所死良已微。贤哉晏平仲，事君不以私。我岂犬马哉，从君求盖帷。杀身固有道，大节要不亏。君为社稷死，我则同其归。顾命有治乱，臣子得从违。魏颗真孝爱，三良安足希。仕宦岂不荣，有时缠忧悲。所以靖节翁，服此黔娄衣。","dynasty":"宋代","title":"和陶咏三良"}
{"author":"苏轼","content":"天台旧路。应恨刘郎来又去。别酒频倾。忍听阳关第四声。刘郎未老。怀恋仙乡重得到。只恐因循。不见如今劝酒人。","dynasty":"宋代","tags":"离别，抒怀，愿望","title":"减字木兰花·送别"}
{"author":"苏轼","content":"木落骚人已怨秋，不堪平远发诗愁。要看万壑争流处，他日终烦顾虎头。","dynasty":"宋代","title":"郭熙秋山平远二首其二"}
{"author":"苏轼","content":"二陈既妙士，两欧惟德人。王孙乃龙种，世有籋云麟。五君従我游，倾写出怪珍。俗物败人意，兹游实清醇。那知有聚散，佳梦失欠伸。我舟下清淮，沙水吹玉尘。君行踏晓月，疏木挂寸银。尚寄别后诗，剪刻淮南春。","dynasty":"宋代","title":"和赵德麟送陈传道"}
{"author":"苏轼","content":"袅袅春风送度关，娟娟霜月照生还。迟留岁暮江淮上，来往君家伯仲间。未厌冰滩吼新洛，且看松雪媚南山。野梅官柳何时动，飞盖长桥待子闲。","dynasty":"宋代","title":"和王斿二首其二"}
{"author":"苏轼","content":"自昔有微泉，来从远岭背。穿城过聚落，流恶壮蓬艾。去为柯氏陂，十亩鱼虾会。岁旱泉亦竭，枯萍黏破块。昨夜南山云，雨到一犁外。泫然寻故渎，知我理荒荟。泥芹有宿根，一寸嗟独在。雪芽何时动，春鸠行可脍。","dynasty":"宋代","title":"东坡八首"}
{"author":"苏轼","content":"官园刈苇留枯槎，深冬放火如红霞。枯槎烧尽有根在，春雨一洗皆萌芽。黄狐老兔最狡捷，卖侮百兽常矜夸。年年此厄竟不悟，但爱蒙密争来家。风回焰卷毛尾热，欲出已被苍鹰遮。野人来言此最乐，徒手晓出归满车。巡边将军在近邑，呼来飒飒従矛叉。戍兵久闲可小试，战鼓虽冻犹堪挝。雄心欲搏南涧虎，阵势颇学常山蛇。霜乾火烈声爆野，飞走无路号且呀。迎人截来砉逢箭，避犬逸去穷投罝。击鲜走马殊未厌，但恐落日催栖鸦。弊旗仆鼓坐数获，鞍挂雉兔肩分麚。主人置酒聚狂客，纷纷醉语晚更哗。燎毛燔肉不暇割，饮啖直欲追羲娲。青丘云梦古所咤，与此何啻百倍加。苦遭谏疏说夷羿，又被赋客嘲淫奢。岂如闲官走山邑，放旷不与趋朝衙。农工已毕岁云暮，车骑虽少宾殊佳。酒酣上马去不告，猎猎霜风吹帽斜。","dynasty":"宋代","title":"司竹监烧苇园因召都巡检柴贻勖左藏以其徒会"}
{"author":"苏轼","content":"老去君空见画，梦中我亦曾游。桃花纵落谁见，水到人间伏流。山人昔与云俱出，俗驾今随水不回。赖我胸中有佳处，一樽时对画图开。","dynasty":"宋代","title":"次韵子由书王晋卿画山水二首"}
{"author":"苏轼","content":"何处访吴画？普门与开元。开元有东塔，摩诘留手痕。吾观画品中，莫如二子尊。道子实雄放，浩如海波翻。当其下手风雨快，笔所未到气已吞。亭亭双林间，彩晕扶桑暾。中有至人谈寂灭，悟者悲涕迷者手自扪。蛮君鬼伯千万万，相排竞进头如鼋。摩诘本诗老，佩芷袭芳荪。今观此壁画，亦若其诗清且敦。祇园弟子尽鹤骨，心如死灰不复温。门前两丛竹，雪节贯霜根。交柯乱叶动无数，一一皆可寻其源。吴生虽妙绝，犹以画工论。摩诘得之以象外，有如仙翮谢笼樊。吾观二子皆神俊，又于维也敛衽无间言。","dynasty":"宋代","tags":"写人，赞美","title":"王维吴道子画"}
{"author":"苏轼","content":"白发相望两故人，眼看时事几番新。曲无和者应思郢，论少卑之且借秦。岁恶诗人无好语，（公择来诗，皆道吴中饥苦之事。）夜长鳏守向谁亲。（贡父近丧偶。）少思多睡无如我，鼻息雷鸣撼四邻。何人劝我此间来，弦管生衣甑有埃。绿蚁濡唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首"}
{"author":"苏轼","content":"南行度关山，沙水清练练。行人已愁绝，日暮集微霰。殷勤小梅花，仿佛吴姬面。暗香随我去，回首惊千片。至今开画图，老眼凄欲泫。幽怀不可写，归梦君家倩。","dynasty":"宋代","title":"王伯敭所藏赵昌花四首梅花"}
{"author":"苏轼","content":"故山不可到，飞梦隔五岭。真游有黄庭，闭目寓两景。室空无可照，火灭膏自冷。披衣起视夜，海阔河汉永。西窗半明月，散乱梧楸影。良辰不可系，逝水无留骋。我苗期后枯，持此一念静。","dynasty":"宋代","title":"和陶杂诗十一首其二"}
{"author":"苏轼","content":"一枝风物便清和，看尽千林未觉多。结习已空从著袂，不须天女问云何。","dynasty":"宋代","title":"再和杨公济梅花十绝"}
{"author":"苏轼","content":"寒雀喧喧冻不飞，遶林空啅未开枝。多情好与风流伴，不到双双燕语时。","dynasty":"宋代","title":"餈韵杨公济奉议梅花十首"}
{"author":"苏轼","content":"针头如麦芒，气出如车轴。间关脉络中，性命寄毛粟。而况清净眼，内景含天烛。琉璃贮沆瀣，轻脆不任触。而子于其间，来往施锋镞。笑谈纷自若，观者颈为缩。运针如运斤，去翳如拆屋。常疑子善幻，他技杂符祝。子言吾有道，此理君未瞩。形骸一尘垢，贵贱两草木。世人方重外，妄见瓦与玉。而我初不知，刺眼如刺肉。君看目与翳，是翳要非目。目翳苟二物，易分如麦菽。宁闻老农夫，去草更伤谷。鼻端有馀地，肝胆分楚蜀。吾于五轮间，荡荡见空曲。如行九轨道，并驱无击毂。空花谁开落，明月自朏朒。请问乐全堂，忘言老尊宿。","dynasty":"宋代","title":"赠眼医天彦若"}
{"author":"苏轼","content":"再入都门万事空，闲看清洛漾东风。当年帷幄几人在，回首觚棱一梦中。采药会须逢蓟子，问禅何处识庞翁。归来邻里应迎笑，新长淮南旧桂丛。","dynasty":"宋代","title":"送杜介归扬州"}
{"author":"苏轼","content":"芎穷生蜀道，白芷来江南。漂流到关辅，犹不失芳甘。濯濯翠茎满，愔愔清露涵。及其未花实，可以资筐蓝。秋节忽已老，苦寒非所堪。斸根取其实，对此微物惭。","dynasty":"宋代","title":"和子由记园中草木十一首"}
{"author":"苏轼","content":"老衍清篇墨未枯，小冯新作语尤殊。呼儿净洗涵星砚，为子赓歌堕月湖。闻道牂江空抱珥，年来合浦自还珠。请君多酿莲花酒，准拟王乔下履凫。?南诏有西珥河，即古牂牁江也，河形如月抱珥，故名之西珥云。?","dynasty":"宋代","title":"题冯通直明月湖诗后"}
{"author":"苏轼","content":"孤山寺下水侵门，每到先看醉墨痕。楚相未亡谈笑是，中郎不见典刑存。（杭有伶人善学吕，举措酷似。别后，常令作之为笑。）君先去踏尘埃陌，我亦来寻桑枣村。回首西湖真一梦，灰心霜鬓更休论。","dynasty":"宋代","title":"寄吕穆仲寺丞"}
{"author":"苏轼","content":"綵胜镂新语，酥盘滴小诗。升平多乐事，应许外庭知。","dynasty":"宋代","title":"春帖子词：夫人阁四首其一"}
{"author":"苏轼","content":"公旧序云：大雪有怀朱康叔使君，亦知使君之念我也，作《江神子》以寄之。黄昏犹是雨纤纤。晓开帘，欲平檐。江阅天低、无处认青帘。孤坐冻吟谁伴我？揩病目，捻衰髯。使君留客醉厌厌。水晶盐，为谁甜？手把梅花、东望忆陶潜。雪似故人人似雪，虽可爱，有人嫌。","dynasty":"宋代","tags":"怀人，友人，友谊","title":"江神子·黄昏犹是雨纤纤"}
{"author":"苏轼","content":"身闲曷不长闭口，天寒正好深藏手。吟诗写字有底忙，未脱多生宿尘垢。不蒙讥诃子厚疾，反更刻画无盐丑。征西自有家鸡肥，太白应惊饭山瘦。与君相従知几日，东风待得花开否。拨弃万事勿复谈，百觚之后那辞酒。","dynasty":"宋代","title":"答孔周翰求书与诗"}
{"author":"苏轼","content":"梧桐叶上三更雨。惊破梦魂无觅处。夜凉枕簟已知秋，更听寒蛩促机杼。梦中历历来时路。犹在江亭醉歌舞。尊前必有问君人，为道别来心与绪。","dynasty":"宋代","tags":"思亲，忧愁","title":"木兰花令·梧桐叶上三更雨"}
{"author":"苏轼","content":"将行复止，眷言孜孜。苟有於中，倾倒出之。奕奕千言，粲焉陈诗。觞行笔落，了不容思。","dynasty":"宋代","title":"和陶答庞参军六首"}
{"author":"苏轼","content":"双鹊先我来，飞上东轩背。书随好梦到，人与佳节会。一欢难把玩，回首了无在。却渡来时溪，断桥号浅濑。茫茫暑天阔，蔼蔼孤城背。青山眊矂中，落日凄凉外。盛衰岂吾意，离合非所碍。何以解我忧，粗了一事大。","dynasty":"宋代","title":"初别子由至奉新作"}
{"author":"苏轼","content":"才大古难用，论高常近迂。君看赵魏老，乃为滕大夫。浮云无根蒂，黄潦能须臾。知经几成败，得见真贤愚。羽旄照城阙，谈笑安边隅。当年老使君，赤手降於菟。诸郎更何事，折箠鞭其雏。吾知邓平叔，不斗月支胡。","dynasty":"宋代","title":"送范纯粹守庆州"}
{"author":"苏轼","content":"还朝如梦中，双阙眩金碧。复穿鹓鹭行，强寄麋鹿迹。劳生苦昼短，展转不能夕。默坐数更鼓，流水夜自逆。故人为我谋，此志何由毕。越吟知听否，谁念病庄舄。（时方请越。）","dynasty":"宋代","title":"次韵定国见寄"}
{"author":"苏轼","content":"未应将军聘，初从季直游。绛纱生不识，苍石尚能留。岂害依梁冀，何须困李侯。吾诗慎勿刻，猿鹤为君羞。","dynasty":"宋代","title":"自清平镇游楼观、五郡、大秦、延生、仙游、往返四日，得十一诗，寄子由同作仙游潭五首·马融石室其八"}
{"author":"苏轼","content":"帘外东风交雨霰。帘里佳人，笑语如莺燕。深惜今年正月暖。灯光酒色摇金盏。掺鼓渔阳挝未遍。舞褪琼钗，汗湿香罗软。今夜何人吟古怨。清诗未就冰生砚。","dynasty":"宋代","title":"蝶恋花（密州冬夜文安国席上作）"}
{"author":"苏轼","content":"终南太白横翠微，自我不见心南飞。行穿古县并山麓，野水清滑溪鱼肥。须臾渡溪踏乱石，山光渐近行人稀。穷探愈好去愈锐，意未满足枵如饥。忽闻奔泉响巨碓，隐隐百步摇窗扉。跳波溅沫不可响，散为白雾纷霏霏。醉中相与弃拘束，顾劝二子解带围。褰裳试入插两足，飞浪激起冲人衣。君看麋鹿隐丰草，岂羡玉勒黄金鞿。人生何以易此乐，天下谁肯从我归。","dynasty":"宋代","title":"二月十六日，与张、李二君游南溪，醉後，相"}
{"author":"苏轼","content":"只耳兽齧环，长唇鹅擘喙。三趾下锐春蒲短，两柱高张秋菌细。君看翻覆俯仰间，覆成三角翻两髻。古书虽满腹，苟有用我亦随世。嗟君一见呼作鼎，才注升合已漂逝。不如学鸱夷，尽日盛酒真良计。","dynasty":"宋代","title":"胡穆秀才遗古铜器，似鼎而小，上有两柱，可以覆而不蹶，以为鼎则不足，疑其饮器也，胡有诗，答之"}
{"author":"苏轼","content":"佳人未肯回秋波，幼舆欲语防飞梭。轻舟弄水买一笑，醉中荡桨肩相摩。不学长安闾里侠，貂裘夜走胭脂坡。独将诗句拟鲍、谢，涉江共采秋江荷。不知诗中道何语，但觉两颊生微涡。我时羽服黄楼上，坐见织女初斜河。归来笛声满山谷，明月正照金叵罗。奈何舍我入尘土，扰扰毛群欺卧驼。不念空斋老病叟，退食谁与同委蛇。时来洪上看遗迹，忍见屐齿青苔窠。诗成不觉双泪下，悲吟相对惟羊、何。欲遣佳人寄锦字，夜寒手冷无人呵。","dynasty":"宋代","title":"百步洪二首其二"}
{"author":"苏轼","content":"客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。","dynasty":"宋代","tags":"离别，感叹，人生，友情","title":"送顿起"}
{"author":"苏轼","content":"馀生欲老海南村，帝遣巫阳招我魂。杳杳天低鹘没处，青山一发是中原。","dynasty":"宋代","title":"澄迈驿通潮阁二首其二"}
{"author":"苏轼","content":"送客归来灯火尽。西楼淡月凉生晕。明日潮来无定准。潮来稳。舟横渡口重城近。江水似知孤客恨。南风为解佳人愠。莫学时流轻久困。频寄问。钱塘江上须忠信。","dynasty":"宋代","tags":"写景，思念，友人","title":"渔家傲·送台守江郎中"}
{"author":"苏轼","content":"安期生，世知其为仙者也，然太史公曰：蒯通善齐人安期生，生尝以策干项羽，羽不能用，羽欲封此两人，两人终不肯受，亡去。予每读此，未尝不废书而叹，嗟乎，仙者非斯人而谁为之。故意战国之士，如鲁连、虞卿，皆得道者欤？安期本策士，平日交蒯通。尝干重瞳子，不见隆准公。应如鲁仲连，抵掌吐长虹。难堪踞床洗，宁挹扛鼎雄。事既两大缪，飘然籋遗风。乃知经世士，出世或乘龙。岂比山泽臞，忍饥啖柏松。纵使偶不死，正堪为仆僮。茂陵秋风客，望祀犹蚁蜂。海上如瓜枣，可闻不可逢。","dynasty":"宋代","title":"安期生?并引?"}
{"author":"苏轼","content":"我昔在东武，吏方谨新书。斋空不知春，客至先愁予。采杞聊自诳，食菊不敢余。岁月今几何，齿发日向疏。幸此一郡老，依然十年初。梦饮本来空，真饱竟亦虚。尚有赤脚婢，能烹赪尾鱼。心知皆梦耳，慎勿歌归欤。","dynasty":"宋代","title":"到颍未几公帑已竭斋厨索然戏作数句"}
{"author":"苏轼","content":"退之仙人也，游戏於斯文。谈笑出奇伟，鼓舞南海神。顷者三韩使，几为蛟鳄吞。归来筑祠宇，要使百贾奔。我欲迁其庙，下数浮空群。移书竟不从，信非磊落人。公胡为拳拳，系此空中云。作诗颂其美，何异刻剑痕。我今已括囊，象在六四坤。","dynasty":"宋代","title":"顷年杨康功使高丽，还，奏乞立海神庙於板桥"}
{"author":"苏轼","content":"何人劝我此间来，弦管生衣甑有埃。绿蚁沾唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首其二"}
{"author":"苏轼","content":"翠鬟斜幔云垂耳。耳垂云幔斜鬟翠。春晚睡昏昏。昏昏睡晚春。细花梨雪坠。坠雪梨花细。颦浅念谁人。人谁念浅颦。","dynasty":"宋代","title":"菩萨蛮（回文四时春闺怨）"}
{"author":"苏轼","content":"何人劝我此间来，弦管生衣甑有埃。绿蚁沾唇无百斛，蝗虫扑面已三回。磨刀入谷追穷寇，洒涕循城拾弃孩。为郡鲜欢君莫叹，犹胜尘土走章台。","dynasty":"宋代","title":"次韵刘贡父李公择见寄二首其二"}
{"author":"苏轼","content":"新居已覆瓦，无复风雨忧。桤栽与笼竹，小诗亦可求。尚欲烦贰师，刺山出飞流。应须凿百尺，两绠载一牛。","dynasty":"宋代","title":"次韵子由所居六咏其六"}
{"author":"苏轼","content":"役名则已勤，徇身则已媮。我诚愚且拙，身名两无谋。始者学书判，近亦知问囚。但知今当为，敢问向所由。士方其未得，唯以不得忧。既得又忧失，此心浩难收。譬如倦行客，中路逢清流。尘埃虽未脱，暂憩得一漱。我欲走南涧，春禽始嘤呦。鞅掌久不决，尔来已徂秋。桥山日月迫，府县烦差抽。王事谁敢愬，民劳吏宜羞。中间罹旱?，欲学唤雨鸠。千夫挽一木，十步八九休。渭水涸无泥，菑堰旋插修。对之食不饱，余事更遑求。近日秋雨足，公余试新篘。劬劳幸已过，朽钝不任锼。秋风迫吹帽，西阜可纵游。聊为一日乐，慰此百日愁。","dynasty":"宋代","title":"和子由闻子瞻将如终南太平宫溪堂读书"}
{"author":"苏轼","content":"麤缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。","dynasty":"宋代","title":"和董传留别"}
{"author":"苏轼","content":"楚山固多猿，青者黠而寿。化为狂道士，山谷恣腾蹂。误入华阳洞，窃饮茆君酒。君命囚岩间，岩石为械杻。松根络其足，藤蔓缚其肘。苍苔眯其目，丛棘哽其口。三年化为石，坚瘦敌琼玖。无复号云声，空余舞杯手。樵夫见之笑，抱卖易升斗。杨公海中仙，世俗那得友。海边逢姑射，一笑微俯首。胡不载之归，用此顽且丑。求诗纪其异，本未得细剖。吾言岂妄云，得之亡是叟。","dynasty":"宋代","title":"杨康功有石状如醉道士为赋此诗"}
{"author":"苏轼","content":"征西天府，重九令节。驾言龙山，宴凯群哲。壶歌雅奏，缓带轻帢。胡为中觞，一笑粲发。楩楠竞秀，榆柳独脱。骥騄交骛，驽蹇先蹶。楚狂醉乱，陨帽莫觉。戎服囚首，枯颅茁发。惟明将军，度量豁达。容此下士，颠倒冠袜。宰夫杨觯，兕觥举罚。请歌相鼠，以侑此爵。","dynasty":"宋代","title":"龙山补亡"}
{"author":"苏轼","content":"漏尽鸡号厌夜行，年来小器溢瓶罂。弃官纵未归东海，罢郡犹堪作水衡。幻色将空眼先暗，胜游无碍脚殊轻。空烦远致龙渊水，宁复临池似伯英。","dynasty":"宋代","title":"次韵杨次公惠径山龙井水（龙井水洗病眼有效"}
{"author":"苏轼","content":"客去室幽幽，鵩鸟来座隅。引吭伸两翅，太息意不舒。吾生如寄耳，何者为吾庐。去此复何之，少安与汝居。夜中闻长啸，月露荒榛芜。无问亦无答，吉凶两何如。","dynasty":"宋代","title":"和陶拟古九首其三"}
{"author":"苏轼","content":"日薄花房绽，风和麦浪轻。夜来微雨洗郊坰。正是一年春好、近清明。已改煎茶火，犹调入粥饧。使君高会有余清。此乐无声无味、最难名。","dynasty":"宋代","title":"南歌子（晚春）"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"绣鞅玉环游。灯晃帘疏笑却收。久立香车催欲上，还留。更且檀唇点杏油。花遍六么球。面旋回风带雪流。春入腰肢金缕细，轻柔。种柳应须柳柳州。","dynasty":"宋代","title":"南乡子·绣鞅玉环游"}
{"author":"苏轼","content":"我在东坡下，躬耕三亩园。君为尚书郎，坐拥百吏繁。鸣蛙与鼓吹，等是俗物喧。永谢十年旧，老死三家村。惟君绨袍信，到我雀罗门。缅怀故人意，欲使薄夫敦。新年对宣室，白首代尧言。相逢问前辈，所见多后昆。道馆虽云乐，冷卿当复温。还持刺史节，却驾朱轮轩。黄发方用事，白发宜少存。嗣圣真生知，拯民如救燔。初囚羽渊魄，尽返湘江魂。坐忧东郡决，老守思王尊。北流桑柘没，故道尘埃翻。知君一寸心，可敌千步垣。流亡自栖止，老幼忘崩奔。得闲闭阁坐，勿使道眼浑。聊乘应舍筏，直溯无生源。归来成二老，夜榻当重论。","dynasty":"宋代","title":"用旧韵送鲁元翰知洺州"}
{"author":"苏轼","content":"七月十三日，至儋州十馀日矣，澹然无一事。学道未至，静极生愁，夜梦如此，不免以书自怡。夜梦嬉游童子如，父师检责惊走书。计功当毕《春秋》余，今乃始及桓庄初。怛然悸寤心不舒，起坐有如挂钩鱼。我生纷纷婴百缘，气固多习独此偏。弃书事君四十年，仕不顾留书绕缠。自视汝与丘孰贤，易韦三绝丘犹然，如我当以犀革编。","dynasty":"宋代","title":"夜梦?并引?"}
{"author":"苏轼","content":"何人筑东台，一郡坐可得。亭亭古浮图，独立表众惑。芜城阅兴废，雷塘几开塞。明年起华堂，置酒吊亡国。无令竹西路，歌吹久寂默。","dynasty":"宋代","title":"和陶饮酒二十首"}
{"author":"苏轼","content":"楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。","dynasty":"宋代","tags":"端午节，风俗，怀古","title":"屈原塔"}
{"author":"苏轼","content":"金陵赏心亭送王胜之龙图。王守金陵，视事一日移南郡。千古龙蟠并虎踞。从公一吊兴亡处。渺渺斜风吹细雨。芳草渡。江南父老留公住。公驾飞车凌彩雾。红鸾骖乘青鸾驭。却讶此洲名白鹭。非吾侣。翩然欲下还飞去。","dynasty":"宋代","tags":"写人，送别，赞美","title":"渔家傲·千古龙蟠并虎踞"}
{"author":"苏轼","content":"斫竹穿花破绿苔，小诗端为觅桤栽。细看造物初无物，春到江南花自开。","dynasty":"宋代","title":"次荆公韵四绝其二"}
{"author":"苏轼","content":"苍山古木书堂屿，北出湘水百余步。谁为往来亏世界，至今人指安禅处。岂无惊蛇与飞鸟，后来那复知其趣。不知我身今是否，空记名称作堂住。","dynasty":"宋代","title":"书堂屿?此诗为沈辽作?"}
{"author":"苏轼","content":"平沙何茫茫，仿佛见石蕝。纵横满江上，岁岁沙水啮。孔明死已久，谁复辨行列。神兵非学到，自古不留诀。至人已心悟，后世徒妄说。自従汉道衰，蜂起尽奸杰。英雄不相下，祸难久连结。驱民市无烟，战野江流血。万人赌一掷，杀尽如沃雪。不为久远计，草草常无法。孔明最后起，意欲扫群孽。崎岖事节制，隐忍久不决。志大遂成迂，岁月去如瞥。六师纷未整，一旦英气折。惟余八阵图，千古壮夔峡。","dynasty":"宋代","title":"八阵碛"}
{"author":"苏轼","content":"桥下幽亭近水寒，倩谁□字在楣端。市廛得此尤堪隐，老者於今只自安。饭後徐行扶竹杖，倦来稳坐倚蒲团。眼明能展锺王帖，绝胜前人映雪看。","dynasty":"宋代","title":"安老亭诗"}
{"author":"苏轼","content":"诗人固长贫，日午饥未动。偶然得一饱，万象困嘲弄。寻花不论命，爱雪长忍冻。天公非不怜，听饱即喧哄。君为三郡守，所至满宾従。江湖常在眼，诗酒事豪纵。奉使今折磨，清比于陵仲。永怀茶山下，携妓修春贡。更忆槛泉亭，插花云髻重。萧然卧灊麓，愁听春禽哢。忽见早梅花，不饮但孤讽。诗成独寄我，字字愈头痛。嗟君本侍臣，笔橐従上雍。脱靴吟芍药，给札赋云梦。何人慰流落，嘉aa21天为种。杯倾笛中吟，帽拂果下鞚。感时念羁旅，此意吾侪共。故山亦何有，桐花集幺凤。君亦忆匡庐，归扫藏书洞。何当种此花，各抱汉阴瓮。","dynasty":"宋代","title":"次韵李公择梅花"}
{"author":"苏轼","content":"青派连淮上，黄楼冠海隅。此诗尤伟丽，夫子计魁梧。世俗轻瑚琏，巾箱袭武夫。坐令乘传遽，奔走为储须。邂逅我已失，登临谁与俱。贫贪仓氏粟，身听冶家模。会合难前定，归休试後图。腴田未可买，穷鬼却须呼。二水何年到，双洪不受橹。至今清夜梦，飞辔策天吴。","dynasty":"宋代","title":"次韵和刘贡父登黄楼见寄并寄子由二首"}
{"author":"苏轼","content":"惟见眉间一点黄。诏书催发羽书忙。从教娇泪洗红妆。上殿云霄生羽翼，论兵齿颊带风霜。归来衫袖有天香。","dynasty":"宋代","title":"浣溪沙（有赠）"}
{"author":"苏轼","content":"寒雀喧喧冻不飞，绕林空啅未开枝。多情好与风流伴，不到双双燕语时。","dynasty":"宋代","title":"次韵杨公济奉议梅花十首其八"}
{"author":"苏轼","content":"仁宗朝以制策登科者十五人，轼忝冒时，尚有富彦国、张安道、钱子飞、吴长文、夏公酉、陈令举、钱醇老、王中父并轼与家弟辙，九人存焉。其后十有五年，哭中父于密州，作诗吊之，则子飞、长文、令举殁矣。又八年，轼自黄州量移汝海，与中父之子沇之相遇于京口，相持而泣，则十五人者独三人存耳，盖安道及轼与家弟而已，呜呼悲夫。乃复次前韵，以遗沇之，时沇之亦以罪谪，家于钱塘云。生刍不独比前人，束藁端能废谢鲲。子达想无身后念，吾衰不复梦中论。已知毅豹为均死，未识荆凡定孰存。堪笑东坡痴钝老，区区犹记刻舟痕。","dynasty":"宋代","title":"王中父哀词（并叙）"}
{"author":"苏轼","content":"倾盖相欢一笑中，従来未省马牛风。卜邻尚可容三径，投社终当作两翁。古意已将兰缉佩，招词闲咏桂生丛。此身自断天休问，白发年来渐不公。朝见新荑出旧槎，骚人孤愤苦思家。五噫处士太穷约，三赋先生多诞夸。帐外鹤鸣奁有镜，筒中钱尽案无鲑。玉川何日朝金阙，白昼关门守夜叉。（时贾欲再娶。）生涯到处似樯乌，科第无心摘颔须。黄帽刺船忘岁月，白衣担酒慰鳏孤。狙公欺病来分栗，水伯知馋为出鲈。莫向洞庭歌楚曲，烟波渺渺正愁予。","dynasty":"宋代","title":"和邵同年戏赠贾收秀才三首"}
{"author":"苏轼","content":"天真雅丽。容态温柔心性慧。响亮歌喉。遏住行云翠不收。妙词佳曲。啭出新声能断续。重客多情。满劝金卮玉手擎。","dynasty":"宋代","title":"减字木兰花（庆姬）"}
{"author":"苏轼","content":"楚水别来十载，蜀山望断千重。毕竟拟为伧父，凭君说与吴侬。","dynasty":"宋代","title":"忆江南寄纯如五首"}
{"author":"苏轼","content":"手种堂前桃李。无限绿阴青子。帘外百舌儿，惊起五更春睡。居士。居士。莫忘小桥流水。","dynasty":"宋代","title":"如梦令"}
{"author":"苏轼","content":"郑庄好客。容我尊前先堕帻。落笔生风。籍籍声名不负公。高山白早。莹骨冰肤那解老。从此南徐。良夜清风月满湖。","dynasty":"宋代","title":"减字木兰花（赠润守许仲涂，且以“郑容落籍、高莹从良”为句首）"}
{"author":"苏轼","content":"黄叶山川知晚秋，小虫催女献功裘。老松阅世卧云壑，挽著苍江无万牛。","dynasty":"宋代","title":"秋思寄子由"}
{"author":"苏轼","content":"儿童拍手闹黄昏，应笑山公醉习园。纵使先生能一石，主人未肯独留髡。不肯惺惺骑马回，玉山知为玉人颓。紫云有语君知否，莫唤分司御史来。","dynasty":"宋代","title":"闻李公择饮傅国博家大醉二首"}
{"author":"苏轼","content":"结褵记初欢，同穴期晚岁。择夫得温峤，生子胜王济。高风相宾友，古义仍兄弟。従君吏隐中，穷达初不计。云何抱沉疾，俯仰便一世。幽阴凄房栊，芳泽在巾袂。百年纵得满，此路行亦逝。那将有限身，长泻无益涕。君文照今古，不比山石脆。当观千字诔，宁用百金瘗。","dynasty":"宋代","title":"孔毅甫妻挽词"}
{"author":"苏轼","content":"经旬卧斋阁，终日亲剂和。不知雪已深，但觉寒无奈。飘萧窗纸鸣，堆压檐板堕。（关中皆以板为檐。风飙助凝冽，帏幔困轩簸。惟思近醇醲，未敢窥璨瑳。何时反炎赫，却欲躬臼磨。谁云坐无毡，尚有裘充货。西邻歌吹发，促席寒威挫。崩腾踏成径，缭绕飞入座。人欢瓦先融，饮俊瓶屡卧。嗟余独愁寂，空室自困坷。欲为后日赏，恐被游尘涴。寒更报新霁，皎月悬半破。有客独苦吟，清夜默自课。诗人例穷蹇，秀句出寒饿。何当暴雪霜，庶以蹑郊贺。","dynasty":"宋代","title":"病中大雪数日未尝起观虢令赵荐以诗相属戏用"}
{"author":"苏轼","content":"鸡鸣发余杭，到寺已亭午。参禅固未暇，饱食良先务。平生睡不足，急扫清风宇。闭门群动息，香篆起烟缕。觉来烹石泉，紫笋发轻乳。晚凉沐浴罢，衰发稀可数。浩歌出门去，暮色入村坞。微月半隐山，圆荷争泻露。相携石桥上，夜与故人语。明朝入山房，石镜炯当路。昔照熊虎姿，今为猿鸟顾。废兴何足吊，万世一仰俯。","dynasty":"宋代","title":"宿临安净土寺"}
{"author":"苏轼","content":"乐事难并真实语，坐排用意多乖误。兴来取次或成欢，瓦钩却胜黄金注。我生祸患久不择，肯为一时风雨阻。天公变化岂有常，明月行看照归路。","dynasty":"宋代","title":"奉和成伯大雨中会客解嘲"}
{"author":"苏轼","content":"痿人常念起，夫我岂忘归。不敢梦故山，恐兴坟墓悲。生世本暂寓，此身念念非。鹅城亦何有，偶拾鹤毳遗。穷鱼守故沼，聚沫犹相依。大儿当门户，时节供丁推。梦与邻翁言，悯默怜我衰。往来付造物，未用相招麾。","dynasty":"宋代","title":"和陶还旧居"}
{"author":"苏轼","content":"青山在屋上，流水在屋下。中有五亩园，花竹秀而野。花香袭杖屦，竹色侵盏斝。樽酒乐余春，棋局消长夏。洛阳古多士，风俗犹尔雅。先生卧不出，冠盖倾洛社。虽云与众乐，中有独乐者。才全德不形，所贵知我寡。先生独何事，四海望陶冶。儿童诵君实，走卒知司马。持此欲安归，造物不我舍。名声逐吾辈，此病天所赭。抚掌笑先生，年来效喑哑。","dynasty":"宋代","title":"司马君实独乐园"}
{"author":"苏轼","content":"千古风流贺季真，最怜嗜酒谪仙人。狂吟醉舞知无益，粟饭藜羹问养神。","dynasty":"宋代","title":"送乔仝寄贺君六首，并叙其六"}
{"author":"苏轼","content":"昔为太室游，卢岩在东麓。直上登封坛，一夜茧生足。径归不复往，峦壑空在目。安知有十志，舒卷不盈辐。一处一卢生，裘褐荫乔木。方为世外人，行止何烦录。百年入箧笥，犬马同一束。嗟余缚世累，归未有茅屋。江干百亩田，清泉映修竹。尚欲逃世名，岂须上图轴。","dynasty":"宋代","title":"题卢鸿一《学士堂图》"}
{"author":"苏轼","content":"落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。","dynasty":"宋代","tags":"豪放，山水，写景，抒情，议论","title":"水调歌头·黄州快哉亭赠张偓佺"}
{"author":"苏轼","content":"凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。","dynasty":"宋代","tags":"中秋节，月亮，想象，向往","title":"念奴娇·中秋"}
{"author":"苏轼","content":"东武望余杭，云海天涯两渺茫。何日功成名遂了，还乡，醉笑陪公三万场。不用诉离觞，痛饮从来别有肠。今夜送归灯火冷，河塘，堕泪羊公却姓杨。","dynasty":"宋代","tags":"地名，思念，友情","title":"南乡子·和杨元素时移守密州"}
{"author":"苏轼","content":"齐有富人，家累千金。其二子甚愚，其父又不教之。一日，艾子谓其父曰：“君之子虽美，而不通世务，他日曷能克其家?”父怒曰：“吾之子敏而且恃多能，岂有不通世务者耶?”艾子曰：“不须试之他，但问君之子，所食者米，从何来？若知之，吾当妄言之罪。”父遂呼其子问之。其子嘻然笑曰：“吾岂不知此也？每以布囊取来。”其父愀然改容曰：“子之愚甚也!彼米不是田中来?”艾子曰：“非其父不生其子。”","dynasty":"宋代","tags":"小学文言文，寓言，故事，哲理","title":"富人之子"}
{"author":"苏轼","content":"元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。","dynasty":"宋代","tags":"婉约，纪游，写景","title":"浣溪沙·细雨斜风作晓寒"}
{"author":"苏轼","content":"人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。","dynasty":"宋代","tags":"古诗三百首，人生，感伤","title":"和子由渑池怀旧"}
{"author":"苏轼","content":"粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。","dynasty":"宋代","tags":"送别，议论，读书，写人，修养","title":"和董传留别"}
{"author":"苏轼","content":"梨花淡白柳深青，柳絮飞时花满城。惆怅东栏一株雪，人生看得几清明。","dynasty":"宋代","tags":"感伤，人生，时光","title":"东栏梨花"}
{"author":"苏轼","content":"顷在黄州，春夜行蕲水中，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。(由肱一作：曲肱)照野弥弥浅浪，横空隐隐层霄。障泥未解玉骢骄，我欲醉眠芳草。可惜一溪风月，莫教踏碎琼瑶。解鞍欹枕绿杨桥，杜宇一声春晓。","dynasty":"宋代","tags":"宋词三百首，豪放，山水，月色，喜悦，散文","title":"西江月·顷在黄州"}
{"author":"苏轼","content":"十月九日，孟亨之置酒秋香亭。有双拒霜，独向君猷而开，坐客喜笑，以为非使君莫可当此花，故作是篇。两两轻红半晕腮，依依独为使君回。若道使君无此意，何为，双花不向别人开。但看低昂烟雨里，不已。劝君休诉十分杯。更问尊前狂副使。来岁。花开时节与谁来。","dynasty":"宋代","tags":"人格","title":"定风波·两两轻红半晕腮"}
{"author":"苏轼","content":"纷纷荣瘁何能久，云雨従来翻覆手。怳如一梦堕枕中，却见三贤起江右。（曾子开、刘贡父、孔经父，皆江西人。）嗟君妙质皆瑚琏，顾我虚名但箕斗。明朝冠盖蔚相望，共扈翠辇朝宣光。武皇已老白云乡，正与群帝骖龙翔，独留杞梓扶明堂。","dynasty":"宋代","title":"和三舍人省上（三月二十九日作。明日驾幸景"}
{"author":"苏轼","content":"蚕欲老，麦半黄，前山后山雨浪浪。农夫辍耒女废筐，白衣仙人在高堂。","dynasty":"宋代","title":"雨中游天竺灵感观音院"}
{"author":"苏轼","content":"翻翻联联衔尾鸦，荦荦确确蜕骨蛇。分畴翠浪走云阵，刺水绿针抽稻芽。洞庭五月欲飞沙，鼍鸣窟中如打衙。天公不见老农泣，唤取阿香推雷车。","dynasty":"宋代","title":"无锡道中赋水车"}
{"author":"苏轼","content":"晓色兼秋色，蝉声杂鸟声。壮怀销铄尽，回首尚心惊。","dynasty":"宋代","title":"吴江岸?或谓为苏舜钦作?"}
{"author":"苏轼","content":"身轻步稳去忘归，四柱亭前野彴微。忽悟过溪还一笑，水禽惊落翠毛衣。","dynasty":"宋代","title":"过溪亭"}
{"author":"苏轼","content":"花满银塘水漫流。犀槌玉板奏《凉州》。顺风环佩过秦楼。远汉碧云轻漠漠，今宵人在鹊桥⑾头。一声敲彻绛河秋。","dynasty":"宋代","tags":"歌女，演奏","title":"浣溪沙·方响"}
{"author":"苏轼","content":"病怯腥咸不买鱼，尔来心腹一时虚。使君不复怜乌攫，属国方将掘鼠余。老去独收人所弃，悠哉时到物之初。従今免被孙郎笑，绛帕蒙头读道书。","dynasty":"宋代","title":"客俎经旬无肉又子由劝不读书萧然清坐乃无一"}
{"author":"苏轼","content":"江上西山半隐堤，此邦台馆一时西。南堂独有西南向，卧看千帆落浅溪。暮年眼力嗟犹在，多病颠毛却未华。故作明窗书小字，更开幽室养丹砂。他年雨夜困移床，坐厌愁声点客肠。一听南堂新瓦响，似闻东坞小荷香。山家为割千房蜜，稚子新畦五亩蔬。更有南堂堪著客，不忧门外故人车。扫地焚香闭阁眠，簟纹如水帐如烟。客来梦觉知何处，挂起西窗浪接天。次韵子由种杉竹吏散庭空雀噪檐，闭门独宿夜厌厌。似闻梨枣同时种，应与杉篁刻日添。糟曲有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"南堂五首"}
{"author":"苏轼","content":"落花闲院春衫薄，薄衫春院闲花落。迟日恨依依，依依恨日迟。梦回莺舌弄，弄舌莺回梦。邮便问人羞，羞人问便邮。","dynasty":"宋代","tags":"春天，妇女，怀人，思念","title":"菩萨蛮·回文"}
{"author":"苏轼","content":"天厩新颁玉鼻骍，故人共敝亦常情。相如虽老犹能赋，换马还应继二生。","dynasty":"宋代","title":"戏周正孺二绝其二"}
{"author":"苏轼","content":"黄楼南畔马台东，云月娟娟正点空。欲共幽人洗笔砚，要传流水入丝桐。且随侍者寻西谷，莫学山僧老祝融。待我西湖借君去，一杯汤饼泼油葱。","dynasty":"宋代","title":"和参寥见寄"}
{"author":"苏轼","content":"哓哓六男子，弦诵各一经。复生五丈夫，戢戢丁欲成。归田了门户，与国充践更。普儿初学语，玉骨开天庭。淮老如鹤雏，破壳已长鸣。举酒属千里，一欢愧凡情。","dynasty":"宋代","title":"和陶饮酒二十首"}
{"author":"苏轼","content":"旧病应逢医口药，新妆渐画入时眉。信知诗是穷人物，近觉王郎不作诗。","dynasty":"宋代","title":"呈定国"}
{"author":"苏轼","content":"人言洞府是鳌宫，升降随波与海通。共坐船中那得见，乾坤浮水水浮空。","dynasty":"宋代","title":"濠州七绝浮山洞（洞在淮上夏潦不能及而冬"}
{"author":"苏轼","content":"占雨又得雪，龟宁欺我哉。似知吾辈喜，故及醉中来。童子愁冰砚，佳人苦胶杯。那堪李常侍，入蔡夜衔枚。","dynasty":"宋代","title":"和刘景文雪"}
{"author":"苏轼","content":"葱蒨门前路，行穿翠密中。却来堂上看，岩谷意无穷。夭矫庭中桧，枯枝鹊踏消。瘦皮缠鹤骨，高顶转龙腰。窈窕山头井，潜通伏涧清。欲知深几许，听放辘轳声。","dynasty":"宋代","title":"留题石经院三首"}
{"author":"苏轼","content":"其韵并寄茶二十一片折杨新曲万人趋，独和先生于蒍于。但信椟藏终自售，岂知碗脱本无橅。朅従冰叟来游宦，肯伴?翟仙亦号儒。棠棣并为天下士，芙蓉曾到海边郛。不嫌雾谷霾松柏，终恐虹梁荷栋桴。高论无穷如锯屑，小诗有味似连珠。感君生日遥称寿，祝我余年老不枯。未办报君青玉案，建溪新饼截云腴。","dynasty":"宋代","title":"生日王郎以诗见庆次"}
{"author":"苏轼","content":"羞归应为负花期，已是成阴结子时。与物寡情怜我老，遣春无恨赖君诗。玉台不见朝酣酒，金缕犹歌空折枝。従此年年定相见，欲师老圃问樊迟。莫负黄花九日期，人生穷达可无时。十年且就三都赋，万户终轻千首诗。天静伤鸿犹戢翼，月明惊鹊未安枝。君看六月河无水，万斛龙骧到自迟。","dynasty":"宋代","title":"杭州牡丹开时仆犹在常润周令作诗见寄次其韵"}
{"author":"苏轼","content":"霜林老鸦闲无用，畦东拾麦畦西种。畦西种得青猗猗，畦东已作牛毛稀。明年麦熟芒攒槊，农夫未食鸦先啄。徐行俯仰若自矜，鼓翅跳踉上牛角。忆昔舜耕历山鸟为耘，如今老鸦种麦更辛勤。农夫罗拜鸦飞起，劝农使者来行水。","dynasty":"宋代","title":"鸦种麦行"}
{"author":"苏轼","content":"闽溪珍献。过海云帆来似箭。玉座金盘。不贡奇葩四百年。轻红酽白。雅称佳人纤手擘。骨细肌香。恰是当年十八娘。","dynasty":"宋代","tags":"荔枝，赞美","title":"减字木兰花·荔枝"}
{"author":"苏轼","content":"密云今日破郊西，疏雨潇潇未作泥。要及清闲同笑语，行看衰病费扶携。花前白酒倾云液，户外青骢响月题。不用临风苦挥泪，君家自与竹林齐。（贡父诗中有不及与其兄原父同时之叹，然其兄子仲冯今为起居舍人。）","dynasty":"宋代","title":"次韵刘贡父省上喜雨"}
{"author":"苏轼","content":"麻城县令张毅，植万松于道周以芘行者，且以名其亭。去未十年，而松之存者十不及三四。伤来者之不嗣其意也，故作是诗。十年栽种百年规，好德无人助我仪。（古语云：一年之计，树之以谷；十年之计，树之以木；百年之计，树之以德。）县令若同仓庾氏，亭松应长子孙枝。天公不救斧斤厄，野火解怜冰雪姿。为问几株能合抱，殷勤记取角弓诗。","dynasty":"宋代","title":"万松亭（并叙）"}
{"author":"苏轼","content":"荔子无几何，黄甘遽如许。迁臣不惜日，恣意移寒暑。层巢俯云木，信美非吾土。草芳自有时，鶗鴃何关汝。","dynasty":"宋代","title":"雷州八首其二"}
{"author":"苏轼","content":"楼下谁家烧夜香，玉笙哀怨弄初凉。临风有客吟秋扇，拜月无人见晚妆。","dynasty":"宋代","title":"望海楼晚景五绝其四"}
{"author":"苏轼","content":"岐山宰王君绅，其祖故蜀人也，避乱来长安，而遂家焉。其居第园有名长安城中，号中隐堂者是也。予之长安，王君以书戒其子弟邀予游，且乞诗甚勤，因为作此五篇。去蜀初逃难，游秦遂不归。园荒乔木老，堂在昔人非。凿石清泉激，开门野鹤飞。退居吾久念，长恐此心违。径转如修蟒，坡垂似伏鳌。树従何代有，人与此堂高。好古嗟生晚，偷闲厌久劳。王孙早归隐，尘土污君袍。二月惊梅晚，幽香此地无。依依慰远客，皎皎似吴姝。不恨故园隔，空嗟芳岁徂。春深桃杏乱，笑汝益羁孤。翠石如鹦鹉，何年别海堧。贡随南使远，载压渭舟偏。已伴乔松老，那知故国迁。金人解辞汉，汝独不潸然。都城更几姓，到处有残碑。古隧埋蝌蚪，崩崖露伏龟。安排壮亭榭，收拾费金赀。岣嵝何须到，韩公浪自悲。","dynasty":"宋代","title":"中隐堂诗（SS〗并叙）"}
{"author":"苏轼","content":"不觉朱轓辗后尘，争看绣幰锦缠轮。洛滨侍从三人贵，京兆平反一笑春。但逐东山携妓女，那知后阁走穷宾。滞留不见荣华事，空作赓诗第七人。","dynasty":"宋代","title":"和苏州太守王规父侍太夫人观灯之什，余时以刘道原见访，滞留京口，不及赴此会，二首其一"}
{"author":"苏轼","content":"窃禄忘归我自羞，丰年底事汝忧愁。不须更待飞鸢堕，方念平生马少游。","dynasty":"宋代","title":"山村五绝其五"}
{"author":"苏轼","content":"天人几何同一沤，谪仙非谪乃其游，麾斥八极隘九州。化为两鸟鸣相酬，一鸣一止三千秋。开元有道为少留，縻之不可矧肯求。西望太白横峨岷，眼高四海空无人。大儿汾阳中令君，小儿天台坐忘真。生年不知高将军，手污吾足乃敢瞋。作诗一笑君应闻。","dynasty":"宋代","title":"书丹元子所示李太白真"}
{"author":"苏轼","content":"京城三日雨留人，吴市门前访子真。赤脚长须俱好事，新诗软语坐生春。邺侯久有牙签富，太史犹探禹穴新。不惜为君挥尺素，却忧善守备三邻。","dynasty":"宋代","title":"赠蔡茂先"}
{"author":"苏轼","content":"潭里舟船百倍多，广陵铜器越溪罗。三郎官爵如泥土，争唱弘农得宝歌。","dynasty":"宋代","title":"读《开元天宝遗事》三首"}
{"author":"苏轼","content":"役名则已勤，徇身则已媮。我诚愚且拙，身名两无谋。始者学书判，近亦知问囚。但知今当为，敢问向所由。士方其未得，唯以不得忧。既得又忧失，此心浩难收。譬如倦行客，中路逢清流。尘埃虽未脱，暂憩得一漱。我欲走南涧，春禽始嘤呦。鞅掌久不决，尔来已徂秋。桥山日月迫，府县烦差抽。王事谁敢愬，民劳吏宜羞。中间罹旱?，欲学唤雨鸠。千夫挽一木，十步八九休。渭水涸无泥，菑堰旋插修。对之食不饱，余事更遑求。近日秋雨足，公余试新篘。劬劳幸已过，朽钝不任锼。秋风迫吹帽，西阜可纵游。聊为一日乐，慰此百日愁。","dynasty":"宋代","title":"和子由闻子瞻将如终南太平宫溪堂读书"}
{"author":"苏轼","content":"天目山前绿浸裙，碧澜堂上看衔舻。作堤捍水非吾事，闲送苕溪入太湖。","dynasty":"宋代","title":"赠孙莘老七绝"}
{"author":"苏轼","content":"安期生，世知其为仙者也，然太史公曰：蒯通善齐人安期生，生尝以策干项羽，羽不能用，羽欲封此两人，两人终不肯受，亡去。予每读此，未尝不废书而叹，嗟乎，仙者非斯人而谁为之。故意战国之士，如鲁连、虞卿，皆得道者欤？安期本策士，平日交蒯通。尝干重瞳子，不见隆准公。应如鲁仲连，抵掌吐长虹。难堪踞床洗，宁挹扛鼎雄。事既两大缪，飘然籋遗风。乃知经世士，出世或乘龙。岂比山泽臞，忍饥啖柏松。纵使偶不死，正堪为仆僮。茂陵秋风客，望祀犹蚁蜂。海上如瓜枣，可闻不可逢。","dynasty":"宋代","title":"安期生?并引?"}
{"author":"苏轼","content":"乔木卷苍藤，浩浩崩云积。谢家堂前燕，对语悲宿昔。仰看桄榔树，玄鹤舞长翮。新年结荔子，主人黄壤隔。溪阴宜馆我，稍省薪水役。相如卖车骑，五亩亦可易。但恐鵩鸟来，此生还荡析。谁能插篱槿，护此残竹柏。","dynasty":"宋代","title":"和陶使都经钱溪"}
{"author":"苏轼","content":"别时酒醆照灯花，知我归期渐有涯。去岁渡江萍似斗，今年并海枣如瓜。多情明月邀君共，无价青山为我赊。千首新诗一竿竹，不应空钓汉江槎。","dynasty":"宋代","title":"次韵送徐大正"}
{"author":"苏轼","content":"梁李久乐祸，自焚岂非天。两鼠斗穴中，一胜亦偶然。谋初要百虑，善后乃万全。庙堂选世将，范氏真多贤。仁风被宿麦，绿浪摇秦川。号令耸毛羽，先声落虚弦。我家天一方，去路城西偏。投竿困障日，卖剑行归田。赠君荆鱼杯，副以蜀马鞭。一醉可以起，毋令祖生先。","dynasty":"宋代","title":"送范中济经略侍郎分韵赋诗以元戎十乘以先启"}
{"author":"苏轼","content":"我行日夜向江海，枫叶芦花秋兴长。长淮忽迷天远近，青山久与船低昂。寿州已见白石塔，短棹未转黄茅冈。波平风软望不到，故人久立烟苍茫。","dynasty":"宋代","tags":"写景，抒情，惆怅，感慨","title":"出颍口初见淮山是日至寿州"}
{"author":"苏轼","content":"南荣晚闻道，未肯化庚桑。陶顽铸强犷，枉费尘与糠。越子古成之，韩生教休粮。参同得灵钥，九锁启伯阳。鹅城见诸孙，贫苦我为伤。空余焦先室，不传元化方。遗像似李白，一奠临江觞。","dynasty":"宋代","title":"和陶杂诗十一首"}
{"author":"苏轼","content":"楚人少井饮，地气常不泄。蓄之为惠泉，坌若有所折。泉源本无情，岂问浊与澈。贪愚彼二水，终古耻莫雪。只应所处然，遂使语异别。泉傍地平衍，泉上山嵽嵲。君子慎所居，此义安可缺。古人贵言赠，敢用况高节。不为冬霜干，肯畏夏日裂。泠泠但不已，海远要当彻。","dynasty":"宋代","title":"次韵答荆门张都官维见和惠泉诗"}
{"author":"苏轼","content":"风高月暗云水黄，淮阴夜发朝山阳。山阳晓雾如细雨，炯炯初日寒无光。云收雾卷已亭午，有风北来寒欲僵。忽惊飞雹穿户牖，迅驶不复容遮防。市人颠沛百贾乱，疾雷一声如颓墙。使君来呼晚置酒，坐定已复日照廊。恍疑所见皆梦寐，百种变怪旋消亡。共言蛟龙厌旧穴，鱼鳖随徙空陂塘。愚儒无知守章句，论说黑白推何祥。惟有主人言可用，天寒欲雪饮此觞。","dynasty":"宋代","title":"十月十六日记所见"}
{"author":"苏轼","content":"北方正气名祛邪，东郊西应归中华。离南为室坎为家，先凝白雪生黄芽。黄河流驾紫河车，水精池产红莲花。赤龙腾霄惊盘蛇，奼女含笑婴儿呀。十二楼瞰灵泉洼，华池玉液阴交加。子驰午前无停差，三田聚宝真生涯。龟精凤髓填谽谺，天地骇有鬼神嗟。一丹休别内外砂，长修久饵须升遐。肠中澄结无余祖，俗骨变换颜如葩。哀哉世人争齿牙，指伪为真正为哇。轻肥甘美形骄奢，谲诡诈妄言矜夸。游鱼在网兔在罝，一气顿尽犹呕哑。余生所托诚栖槎，九原枯髀如乱麻。胡不断众如镆邪，空与利名交撑拏。胡不腾踏如文騧，可惜贪爱相漫洿。真心道意非不嘉，餐金闲暇非虚哗。何须横议相疵瘕，众口并发鸣群鸦。安知聚散同鱼虾，自缠如茧居如蜗。日怀嗔喜甘笼笯，其去死地犹猎豭。吾恨尔见有所遮，海波或到惊井蛙。乌轮即晚蟾影斜，吾时俱睹超云霞。","dynasty":"宋代","title":"辨道歌"}
{"author":"苏轼","content":"舍棹忽逾月，沙尘困远行。襄阳逢汉水，偶似蜀江清。蜀江固浩荡，中有蛟与鲸。汉水亦云广，欲涉安敢轻。文王化南国，游女俨如卿。洲中浣纱子，环珮锵锵鸣。古风随世变，寒水空泠泠。过之不敢慢，伫立整冠缨。","dynasty":"宋代","title":"汉水"}
{"author":"苏轼","content":"都城日荒废，往事不可还。惟余故苑石，漂散向人间。公来始购蓄，不惮道里艰。尽従尘埃中，来对冰雪颜。瘦骨拔凛凛，苍根漱潺潺。唐人惟奇章，好石古莫攀。尽令属牛氏，刻凿纷班班。嗟此本何常，聚散实循环。人失亦人得，要不出区寰。君看刘李末，不能保河关。况此百株石，鸿毛于泰山。但当对石饮，万事付等闲。","dynasty":"宋代","title":"次韵和刘京兆石林亭之作石本唐苑中物散流民"}
{"author":"苏轼","content":"邺侯藏书手不触，嗟我嗜书终日读。短檠照字细如毛，怪底眼花悬两目。扶衰赖有王母杖，名字于今挂仙录。荒城古堑草露寒，碧叶丛低红菽粟。春根夏苗秋著子，尽付天随耻充腹。兰伤桂折缘有用，尔独何损丹其族。赠君慎勿比薏苡，采之终日不盈掬。外泽中干非尔俦，敛藏更借秋阳曝。鸡壅桔梗一称帝，堇也虽尊等臣仆。时复论功不汝遗，异时谨事东篱菊。","dynasty":"宋代","title":"周教授索枸杞因以诗赠录呈广倅萧大夫"}
{"author":"苏轼","content":"鸟囚不忘飞，马系常念驰。静中不自胜，不若听所之。君看厌事人，无事乃更悲。贫贱苦形劳，富贵嗟神疲。作堂名静照，此语子谓谁。江湖隐沦士，岂无适时资。老死不自惜，扁舟自娱嬉。従之恐莫见，况肯従我为。","dynasty":"宋代","title":"秀州僧本莹静照堂"}
{"author":"苏轼","content":"南村诸杨北村卢，（谓杨梅、卢橘也。）白花青叶冬不枯。垂黄缀紫烟雨里，特与荔支为先驱。海山仙人绛罗襦，红纱中单白玉肤。不须更待妃子笑，风骨自是倾城姝。不知天公有意无，遣此尤物生海隅。云山得伴松桧老，霜雪自困楂梨粗。先生洗盏酌桂醑，冰盘荐此赪虬珠。似闻江鳐斫玉柱，更洗河豚烹腹腴。（予尝谓荔支厚味高格两绝，果中无比，惟江鳐柱、河豚鱼近之耳。）我生涉世本为口，一官久已轻莼鲈。人间何者非梦幻，南来万里真良图。","dynasty":"宋代","title":"四月十一日初食荔支"}
{"author":"苏轼","content":"老身倦马河堤永，踏尽黄榆绿槐影。荒鸡号月未三更，客梦还家得俄倾。归老江湖无岁月，未填沟壑犹朝请。黄门殿中奏事罢，诏许来迎先出省。已飞青盖在河梁，定饷黄封兼赐茗。远来无物可相赠，一味丰年说淮颍。","dynasty":"宋代","title":"召还至都门先寄子由"}
{"author":"苏轼","content":"嗟余与子久离群，耳冷心灰百不闻。若对青山谈世事，当须举白便浮君。天目山前渌浸裾，碧澜堂下看衔舻。作堤捍水非吾事，闲送苕溪入太湖。夜来雨洗碧巑岏，浪涌云屯aa5郭寒。闻有弁山何处是，为君四面竟求看。夜桥灯火照溪明，欲放扁舟取次行。暂借官奴遣吹笛，明朝新月到三更。三年京国厌藜蒿，长羡淮鱼压楚糟。今日骆驼桥下泊，恣看修网出银刀。乌程霜稻袭人香，酿作春风霅水光。时复中之徐邈圣，无多酌我次公狂。去年腊日访孤山，曾借僧窗半日闲。不为思归对妻子，道人有约径须还。","dynasty":"宋代","title":"赠莘老七绝"}
{"author":"苏轼","content":"一年三度过苏台。清尊长是开。佳人相问苦相猜。这回来下来。情未尽，老先催。人生真可咍。他年桃李阿谁栽。刘郎双鬓衰。","dynasty":"宋代","title":"阮郎归（苏州席上作）"}
{"author":"苏轼","content":"山头望，波光泼眼。","dynasty":"宋代","title":"失调名"}
{"author":"苏轼","content":"莫怪鸳鸯绣带长，腰轻不胜舞衣裳。薄幸只贪游冶去，何处，垂杨系马恣轻狂。花谢絮飞春又尽，堪恨。断弦尘管伴啼妆。不信归来但自看，怕见，为郎憔悴却羞郎。","dynasty":"宋代","tags":"写人，抒情，爱情","title":"定风波·感旧"}
{"author":"苏轼","content":"　　是岁十月之望，步自雪堂，将归于临皋。二客从予过黄泥之坂。霜露既降，木叶尽脱，人影在地，仰见明月，顾而乐之，行歌相答。已而叹曰：“有客无酒，有酒无肴，月白风清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复游于赤壁之下。江流有声，断岸千尺；山高月小，水落石出。曾日月之几何，而江山不可复识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有孤鹤，横江东来。翅如车轮，玄裳缟衣，戛然长鸣，掠予舟而西也。　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也邪？”道士顾笑，予亦惊寤。开户视之，不见其处。","dynasty":"宋代","tags":"古文观止，纪游，山水，写景，抒情，人生，哲理","title":"后赤壁赋"}
{"author":"苏轼","content":"寂寞王子猷，回船剡溪路。迢遥戴安道，雪夕谁与度。倒披王恭氅，半掩袁安户。应调折弦琴，自和撚须句。","dynasty":"宋代","title":"梅圣俞之客欧阳晦夫使工画茅庵己居其中一琴"}
{"author":"苏轼","content":"富贵本先定，世人自荣枯。嚣嚣好名心，嗟我岂独无。不能便退缩，但使进少徐。我行念西国，已分田园芜。南来竟何事，碌碌随商车。自进苟无补，乃是懒且愚。人生重意气，出处夫岂徒。永怀江阳叟，种藕春满湖。","dynasty":"宋代","title":"浰阳早发"}
{"author":"苏轼","content":"海石来珠宫，秀色如蛾绿。坡陀尺寸间，宛转陵峦足。连娟二华顶，空洞三茅腹。初疑仇池化，又恐瀛洲蹙。殷勤峤南使，馈饷扬州牧。（仆在扬州，程德孺自岭南解官，以此石见遗。）得之喜无寐，与汝交不渎。盛以高丽盆，藉以文登玉。（仆以高丽所饷大铜盆贮之，又以登州海石如碎玉者附其足。）幽光先五夜，冷气压三伏。老人生如寄，茅舍久未卜。一夫幸可致，千里还相逐。风流贵公子，窜谪武当谷。见山应已厌，何事夺所欲。欲留嗟赵弱，宁许负秦曲。传观慎勿许，间道归应速。","dynasty":"宋代","title":"仆所藏仇池石希代之宝也王晋卿以小诗借观，"}
{"author":"苏轼","content":"翻翻缇骑走香尘，激激飞涛射火轮。美酒留连三夜月，丰年倾倒五州春。安排诗律追强对，蹭蹬归期为恶宾。堕珥遗簪想无限，华胥犹见梦回人。","dynasty":"宋代","title":"和苏州太守王规父侍太夫人观灯之什，余时以刘道原见访，滞留京口，不及赴此会，二首其二"}
{"author":"苏轼","content":"安眠海自运，浩浩朝黄宫。日出露未晞，郁郁濛霜松。老栉从我久，齿疏含清风。一洗耳目明，习习万窍通。少年苦嗜睡，朝谒常匆匆。爬搔未云足，已困冠巾重。何异服辕马，沙尘满风騣。雕鞍响珂月，实与杻械同。解放不可期，枯柳岂易逢。谁能书此乐，献与腰金翁。","dynasty":"宋代","title":"谪居三适三首其一旦起理发"}
{"author":"苏轼","content":"独倚桄榔树，间挑荜拨根。谋生看拙否，送老此蛮村。","dynasty":"宋代","title":"寄虎儿"}
{"author":"苏轼","content":"雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。","dynasty":"宋代","title":"少年游（元丰六年七月六日，王文甫家饮酿白酒，大醉。集古句作墨竹词）"}
{"author":"苏轼","content":"瞑倚蒲团卧钵囊，半窗疏箔度微凉。蕉心不展待时雨，葵叶为谁倾夕阳。","dynasty":"宋代","title":"题净因壁"}
{"author":"苏轼","content":"齐酿如渑涨绿波，公诗句句可弦歌。流觞曲水无多日，更作新诗继永和。","dynasty":"宋代","title":"和王胜之三首其二"}
{"author":"苏轼","content":"何处觅新秋？萧然北台上。秋来未云几，风日已清亮。云间耸孤翠，林表浮远涨。新枣渐堪剥，晚瓜犹可饷。西风送落日，万窍含悽怆。念当急行乐，白发不汝放。","dynasty":"宋代","title":"七月五日二首其二"}
{"author":"苏轼","content":"肩舆欲到岑公洞，正怯冲泥傍险行。定是岑公闷清境，春江一夜雨连明。蓬窗高枕雨如绳，恰似糟床压酒声。今日岑公不能饮，吾侪犹健可频倾。","dynasty":"宋代","title":"万州太守高公宿约游岑公洞而夜雨连明戏赠二"}
{"author":"苏轼","content":"忘归不觉鬓毛斑，好事乡人尚往还。断岭不遮西望眼，送君直过楚王山。云龙山下试春衣，放鹤亭前送落晖。一色杏花红十里，新郎君去马如飞。","dynasty":"宋代","title":"送蜀人张师厚赴殿试二首"}
{"author":"苏轼","content":"再入都门万事空，闲看清洛漾东风。当年帷幄几人在，回首觚棱一梦中。采药会须逢蓟子，问禅何处识庞翁。归来邻里应迎笑，新长淮南旧桂丛。","dynasty":"宋代","title":"送杜介归扬州"}
{"author":"苏轼","content":"山茶相对阿?一作本?谁栽，细雨无人我独来。说似与君君不会?一作见?，烂红如火雪中开。","dynasty":"宋代","title":"邵伯梵行寺山茶"}
{"author":"苏轼","content":"华清缥缈浮高栋，上有缬林藏石瓮。一杯此地初识君，千岩夜上同飞鞚。君时年少面如玉，一饮百觚嫌未痛。白鹿泉头山月出，寒光泼眼如流汞。朝元阁上酒醒时，卧听风鸾鸣铁凤。旧游空在人何处，二十三年真一梦。我得生还雪髯满，君亦老嫌金带重。有如社燕与秋鸿，相逢未稳还相送。洞庭青草渺无际，天柱紫盖森欲动。湖南万古一长嗟，付与骚人发嘲弄。","dynasty":"宋代","title":"送陈睦知潭州"}
{"author":"苏轼","content":"有客叩我门，击马门前柳。庭空鸟雀散，门闭客立久。主人枕书卧，梦我平生友。忽闻剥啄声，惊散一杯酒。倒裳起谢客，梦觉两愧负。坐谈杂今古，不答颜愈厚。问我何处来，我来无何有。","dynasty":"宋代","title":"和陶拟古九首"}
{"author":"苏轼","content":"三朝遗老九门前，又见承平大有年。文母忧勤初化俗，曾孙仁孝已通天。史书元佑三千牍，乐奏坤成第一篇。欲采蟠桃归献寿，蓬莱清浅半桑田。","dynasty":"宋代","title":"坤成节集英殿宴教坊词致语口号臣闻视履考祥"}
{"author":"苏轼","content":"有客高吟拥鼻。","dynasty":"宋代","title":"句：大雨联句"}
{"author":"苏轼","content":"行歌野哭两堪悲，远火低星渐向微。病眼不眠非守岁，乡音无伴苦思归。重衾脚冷知霜重，新沐头轻感发稀。多谢残灯不嫌客，孤舟一夜许相依。南来三见岁云徂，直恐终身走道途。老去怕看新历日，退归拟学旧桃符。烟花已作青春意，霜雪偏寻病客须。但把穷愁博长健，不辞最后饮屠苏。","dynasty":"宋代","tags":"节日，抒情，孤寂","title":"除夜野宿常州城外二首"}
{"author":"苏轼","content":"夷陵虽小邑，自古控荆吴。形胜今无用，英雄久已无。谁知有文伯，远谪自王都。人去年年改，堂倾岁岁扶。追思犹咎吕，感叹亦怜朱。?时朱太守为公筑此堂。?旧种孤楠老，新霜一橘枯。清篇留峡洞，醉墨写邦图。?三游洞有诗，《夷陵图》后有留题处。?故老问行客，长官今白须。著书多念虑，许国减欢娱。寄语公知否，还须数倒壶。","dynasty":"宋代","title":"夷陵县欧阳永叔至喜堂"}
{"author":"苏轼","content":"人言洞府是鳌宫，升降随波与海通。共坐船中那得见，乾坤浮水水浮空。","dynasty":"宋代","title":"濠州七绝浮山洞（洞在淮上夏潦不能及而冬"}
{"author":"苏轼","content":"道人出山去，山色如死灰。白云不解笑，青松有余哀。忽闻道人归，鸟语山容开。神光出宝髻，法雨洗浮埃。想见南北山，花发前后台。寄声问道人，借禅以为诙。何所闻而去，何所见而回。道人笑不答，此意安在哉。昔年本不住，今者亦无来。此语竟非是，且食白杨梅。","dynasty":"宋代","title":"闻辩才法师复归上天竺以诗戏问"}
{"author":"苏轼","content":"蟹眼已过鱼眼生，飕飕欲作松风鸣。蒙茸出磨细珠落，眩转绕瓯飞雪轻。银瓶泻汤夸第二，未识古人煎水意。（古语云煎水不煎茶。）君不见昔时李生好客手自煎，贵従活火发新泉。又不见今时潞公煎茶学西蜀，定州花瓷琢红玉。我今贫病长苦饥，分无玉碗捧蛾眉。且学公家作茗饮，砖炉石铫行相随。不用撑肠拄腹文字五千卷，但愿一瓯常及睡足日高时。","dynasty":"宋代","title":"试院煎茶"}
{"author":"苏轼","content":"雨洗娟娟嫩叶光。风吹细细绿筠香。秀色乱侵书帙晚。帘卷。清阴微过酒尊凉。人画竹身肥拥肿。何用。先生落笔胜萧郎。记得小轩岑寂夜。廊下。月和疏影上东墙。","dynasty":"宋代","title":"少年游（元丰六年七月六日，王文甫家饮酿白酒，大醉。集古句作墨竹词）"}
{"author":"苏轼","content":"斯人所甚厌，投畀每不受。欲其少须臾，夺去惟恐后。云谁尸此职，无乃亦假守。赋才有巨细，无异斛与斗。胡不安其分，但听物所诱。时来各飞动，意合无妍丑。坐令鸡栖车，长载朱伯厚。平生无一旅，既死咤万口。自闻与可亡，胸臆生堆阜。悬知临绝意，要我一执手。相望五百里，安得自其牖。遗文付来哲，后事待诸友。伶俜嵇绍孤，老病孟光偶。世人贱目见，争笑千金帚。君诗与楚词，识者当有取。但知爱墨竹，此叹吾已久。故人多厚禄，能复哀君否。不见林与苏，饥寒自奔走。","dynasty":"宋代","title":"林子中以诗寄文与可及余与可既殁追和其韵"}
{"author":"苏轼","content":"敝裘羸马古河滨，野阔天低糁玉尘。自笑餐毡典属国，来看换酒谪仙人。宦游到处身如寄，农事何时手自亲。剩作新诗与君和，莫因风雨废鸣晨。夜拥笙歌霅水滨，回头乐事总成尘。今年送汝作太守，到处逢君是主人。聚散细思都是梦，身名渐觉两非亲。相従继烛何须问，蝙蝠飞时日正晨。","dynasty":"宋代","title":"至济南李公择以诗相迎次其韵二首"}
{"author":"苏轼","content":"柏舟高节冠乡邻，绛帐清风耸搢绅。岂似凡人但慈母，能令孝子作忠臣。当年织屦随方进，晚节称觞见伯仁。回首悲凉便陈迹，凯风吹尽棘成薪。","dynasty":"宋代","title":"胡完夫母周夫人挽词"}
{"author":"苏轼","content":"西望穆陵关，东望琅邪台。南望九仙山，北望空飞埃。相将叫虞舜，遂欲归蓬莱。嗟我二三子，狂饮亦荒哉。红裙欲先去，长笛有余哀。清歌入云霄，妙舞纤腰回。自従有此山，白石封苍苔。何尝有此乐，将去复徘徊。人生如朝露，白发日夜催。弃置当何言，万劫终飞灰。","dynasty":"宋代","title":"登常山绝顶广丽亭"}
{"author":"苏轼","content":"雀鷇含淳音，竹萌抱静节。诵我先君诗，肝肺为澄澈。犹如鸣鹤和，未作获麟绝。愿因骑鲸李，追此御风列。丈夫贵出世，功名岂人杰。家书三万卷，独取《服食诀》。地行即空飞，何必挟日月。","dynasty":"宋代","title":"和陶郭主簿二首，并引其二"}
{"author":"苏轼","content":"　　生而眇者不识日，问之有目者。或告之曰：“日之状如铜盘。”扣槃而得其声，他日闻钟，以为日也。或告之曰：“日之光如烛。”扪烛而得其形，他日揣樾，以为日也。日之与钟、龠亦远矣，而眇者不知其异，以其未尝见而求之人也。　　道之难见也甚于日，而人之未达也，无以异于眇。达者告之，虽有巧譬善导，亦无以过于槃与烛也。自盘而之钟，自烛而之龠，转而相之，岂有既乎？故世之言道者，或即其所见而名之，或莫之见而意之，皆求道之过也。　　然则道卒不可求欤？苏子曰：“道可致而不可求。”何谓致？孙武曰：“善战者致人，不致于人。”子夏曰：“百工居肆，以成其事，君子学以致其道。”莫之求而自至，斯以为致也欤？　　南方多没人，日与水居也，七岁而能涉，十岁而能浮，十五而能浮没矣。夫没者岂苟然哉？必将有得于水之道者。日与水居，则十五而得其道；生不识水，则虽壮，见舟而畏之。故北方之勇者，问于没人，而求其所以浮没矣，以其言试之河，未有不溺者也。故凡不学而务求道，皆北方之学没者也。　　昔者以声律取士，士杂学而不志于道；今者以经术取士，士求道而不务学。渤海吴君彦律，有志于学者也，方求举于礼部，作《日喻》以告之。","dynasty":"宋代","tags":"文言文，议论，哲理","title":"日喻"}
{"author":"苏轼","content":"世谓乐天有粥骆马放杨柳枝词，嘉其主老病不忍去也。然梦得有诗云：春尽絮飞留不得，随风好去落谁家。乐天亦云：病与乐天相伴住，春随樊子一时归。则是樊素竟去也。予家有数妾，四五年相继辞去，独朝云者随予南迁。因读乐天集，戏作此诗。朝云姓王氏，钱唐人，尝有子曰幹儿，未期而夭云。不似杨枝别乐天，恰如通德伴伶玄。阿奴络秀不同老，天女维摩总解禅。经卷药炉新活计，舞衫歌扇旧因缘。丹成逐我三山去，不作巫阳云雨仙。","dynasty":"宋代","title":"朝云诗（并引）"}
{"author":"苏轼","content":"天高夜气严，列宿森就位。大星光相射，小星闹若沸。天人不相干，嗟彼本何事。世俗强指摘，一一立名字。南箕与北斗，乃是家人器。天亦岂有之，无乃遂自谓。迫观知何如，远想偶有以。茫茫不可晓，使我长叹喟。","dynasty":"宋代","title":"夜行观星"}
{"author":"苏轼","content":"旋抹红妆看使君。三三五五棘篱门。相挨踏破茜罗裙。老幼扶携收麦社，乌鸢翔舞赛神村。道逢醉叟卧黄昏。","dynasty":"宋代","title":"浣溪沙其二"}
{"author":"苏轼","content":"相従倾盖只今年，送别南台便黯然。入夜更歌金缕曲，他时莫忘角弓篇。（是日，与宋君同栽松寺中。）三年不顾东邻女，（取宋玉。）二顷方求负郭田。（取季子。）我欲归休君未可，茂先方议劚龙泉。","dynasty":"宋代","title":"台头寺送宋希元"}
{"author":"苏轼","content":"稚川真长生，少从郑公游。孝章偶不死，免为文举忧。馀龄会有适，独往岂相攸。由来警露鹤，不羡撮蚤鹠。愿加视后鞭，同驾躅空辀。宁餐堕齿堇，勿忆齐眉羞。何时遂纵壑，归路同首丘。东冈松柏老，西岭橘柚秋。著意寻弥明，长颈高结喉。无心逐定远，燕颔飞虎头。君方卒功名，一泛范蠡舟。我亦沾霈渥，渐解钟仪囚。宁须张子房，万户自择留。犹胜嵇叔夜，孤愤甘长幽。南窗可寄傲，北山早归耰。此语君勿疑，老彭跨商周。","dynasty":"宋代","title":"正辅既见和，复次前韵，慰鼓盆，劝学佛"}
{"author":"苏轼","content":"其韵并寄茶二十一片折杨新曲万人趋，独和先生于蒍于。但信椟藏终自售，岂知碗脱本无橅。朅従冰叟来游宦，肯伴?翟仙亦号儒。棠棣并为天下士，芙蓉曾到海边郛。不嫌雾谷霾松柏，终恐虹梁荷栋桴。高论无穷如锯屑，小诗有味似连珠。感君生日遥称寿，祝我余年老不枯。未办报君青玉案，建溪新饼截云腴。","dynasty":"宋代","title":"生日王郎以诗见庆次"}
{"author":"苏轼","content":"春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。","dynasty":"宋代","title":"减字木兰花·春光亭下"}
{"author":"苏轼","content":"及新合印香银篆盘为寿旃檀婆律海外芬，西山老脐柏所薰。香螺脱黡来相群，能结缥缈风中云。一灯如萤起微焚，何时度惊缪篆纹。缭绕无穷合复分，绵绵浮空散氤氲，东坡持是寿卯君。君少与我师皇坟，旁资老聃释迦文。共厄中年点蝇蚊，晚遇斯须何足云。君方论道承华勋，我亦旗鼓严中军。国恩当报敢不勤，但愿不为世所醺。尔来白发不可耘，问君何时返乡枌，收拾散亡理放纷。此心实与香俱焄。闻思大士应已闻。","dynasty":"宋代","title":"子由生日以檀香观音像"}
{"author":"苏轼","content":"彭城夜宿燕子楼，梦盼盼，因作此词。明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。","dynasty":"宋代","tags":"宋词三百首，豪放，写景，抒情，怅惘，人生","title":"永遇乐·彭城夜宿燕子楼"}
{"author":"苏轼","content":"澹月疏星绕建章，仙风吹下御炉香。侍臣鹄立通明观，一朵红云捧玉皇。薄雪初消野未耕，卖薪买酒看升平。吾君勤俭倡优拙，自是丰年有笑声。老病行穿万马群，九衢人散月纷纷。归来一点残灯在，犹有传柑遗细君。（侍饮楼上，则贵戚争以黄柑遗近臣，谓之传柑，盖尚矣。）","dynasty":"宋代","title":"上元侍饮楼上三首呈同列（一作正月十四日夜"}
{"author":"苏轼","content":"野雁见人时，未起意先改。君従何处看，得此无人态。无乃槁木形，人禽两自在。北风振枯苇，微雪落璀璀。惨淡云水昏，晶荧沙砾碎。弋人怅何慕，一举渺江海。众禽事纷争，野雁独闲洁。徐行意自得，俯仰苦有节。我衰寄江湖，老伴杂鹅鸭。作书问陈子，晓景画苕霅。依依聚圆沙，稍稍动斜月。先鸣独鼓翅，吹乱芦花雪。","dynasty":"宋代","title":"高邮陈直躬处士画雁二首"}
{"author":"苏轼","content":"吾州下邑生刘季，谁数区区张与李。重瞳遗迹已尘埃，惟有黄楼临泗水。而今太守老且寒，侠气不洗儒生酸。犹胜白门穷吕布，欲将鞍马事曹瞒。","dynasty":"宋代","title":"答范淳甫"}
{"author":"苏轼","content":"阴晴朝暮几回新，已向虚空付此身。出本无心归亦好，白云还似望云人。","dynasty":"宋代","title":"和文与可洋川园池三十首望云楼"}
{"author":"苏轼","content":"公子只应见画，此中我独知津。写到水穷天杪，定非尘土间人。","dynasty":"宋代","title":"失题三道"}
{"author":"苏轼","content":"虞人非其招，欲往畏简书。穆生责醴酒，先见我不如。江左古弱国，强臣擅天衢。渊明堕诗酒，遂与功名疏。我生值良时，朱金义当纡。天命适如此，幸收废弃余。独有愧此翁，大名难久居。不思牺牛龟，兼取熊掌鱼。北郊有大赉，南冠解囚拘。眷言罗浮下，白鹤返故庐。","dynasty":"宋代","title":"和陶始经曲阿"}
{"author":"苏轼","content":"苍梧奇事岂虚传，荒怪还须问子年。远托鳌头转沧海，来依鹏背负青天。或云灵境归贤者，又恐神功亦偶然。闻道新春恣游览，羡君平地作飞仙。","dynasty":"宋代","title":"次韵孙职方苍梧山"}
{"author":"苏轼","content":"小儿不识愁，起坐牵我衣。我欲嗔小儿，老妻劝儿痴。儿痴君更甚，不乐愁何为。还坐愧此言，洗盏当我前。大胜刘伶妇，区区为酒钱。","dynasty":"宋代","title":"小儿"}
{"author":"苏轼","content":"黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。","dynasty":"宋代","tags":"西湖，写雨","title":"六月二十七日望湖楼醉书"}
{"author":"苏轼","content":"若言琴上有琴声，放在匣中何不鸣？若言声在指头上，何不于君指上听？","dynasty":"宋代","tags":"美学，哲理","title":"琴诗"}
{"author":"苏轼","content":"欧阳文忠公尝问余：“琴诗何者最善？答以退之听颖师琴诗最善。公曰：此诗最奇丽，然非听琴，乃听琵琶也。余深然之。建安章质夫家善琵琶者，乞为歌词。余久不作，特取退之词，稍加隐括，使就声律，以遗之云。昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。","dynasty":"宋代","tags":"咏物，音乐","title":"水调歌头·昵昵儿女语"}
{"author":"苏轼","content":"伽花彩甚奇，谓有初春之兴。因作二首，寄袁公济雪颔霜髯不自惊。更将翦彩发春荣。羞颜未醉已先赪。莫唱黄鸡并白发，且呼张丈唤殷兄。有人归去欲卿卿。","dynasty":"宋代","tags":"春天，写景，抒情，时间","title":"浣溪沙·雪颔霜髯不自惊"}
{"author":"苏轼","content":"　　《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。","dynasty":"宋代","tags":"古文观止，纪游，写景，写山","title":"石钟山记"}
{"author":"苏轼","content":"轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。","dynasty":"宋代","tags":"端午节，风俗","title":"浣溪沙·端午"}
{"author":"苏轼","content":"　　古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。　　夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。　　当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。　　千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”　　楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。　　观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？　　太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！","dynasty":"宋代","tags":"古文观止，议论，写人，散文","title":"留侯论"}
{"author":"苏轼","content":"林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。","dynasty":"宋代","tags":"写景，写人，隐居，生活，抒怀","title":"鹧鸪天·林断山明竹隐墙"}
{"author":"苏轼","content":"清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。","dynasty":"宋代","tags":"饮酒，抒怀","title":"行香子·述怀"}
{"author":"苏轼","content":"蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。(尽放我一作：须放我)思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。","dynasty":"宋代","tags":"议论，讽刺，感叹，人生","title":"满庭芳·蜗角虚名"}
{"author":"苏轼","content":"水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。","dynasty":"宋代","tags":"叙事","title":"如梦令·水垢何曾相受"}
{"author":"苏轼","content":"望天光退而相庆引满醉吟千章杞梓阴云天，樗散谁收老郑虔。喜气到君浮白里，丰年及我挂冠前。令严钟鼓三更月，野宿貔貅万灶烟。太息何人知帝力。归来金帛看赪肩。","dynasty":"宋代","title":"次韵穆父尚书侍祠郊丘瞻"}
{"author":"苏轼","content":"万木锁云龙，天留与戴公。路迷山向背，人在瀼西东。荠麦馀春雪，樱桃落晚风。入城都不记，归路醉眠中。","dynasty":"宋代","title":"访张山人得山中字二首其二"}
{"author":"苏轼","content":"娟娟云月稍侵轩，潋潋星河半隐山。鱼钥未收清夜永，凤箫犹在翠微间。凄风瑟缩经纟玄柱，香雾凄迷着髻鬟。共喜使君能鼓乐，万人争看火城还。","dynasty":"宋代","title":"与述古自有美堂乘月夜归"}
{"author":"苏轼","content":"为爱鹅溪白茧光，扫残鸡距紫毫铓。世间那有千寻竹，月落庭空影许长。","dynasty":"宋代","title":"文与可有诗见寄云待将一段鹅溪绢扫取寒梢万"}
{"author":"苏轼","content":"日月转双毂，古今同一丘。惟此鹤骨老，凛然不知秋。去住两无碍，人天争挽留。去如龙出山，雷雨卷潭湫。来如珠还浦，鱼鳖争骈头。此生暂寄寓，常恐名实浮。我比陶令愧，师为远公优。送我还过溪，溪水当逆流。聊使此山人，永记二老游。大千在掌握，宁中别离忧。","dynasty":"宋代","title":"辩才老师退居龙井，不复出入。余往见之。尝"}
{"author":"苏轼","content":"秋後风光雨後山，满城流水碧潺潺。烟云好处无多子，及取昏鸦未到间。","dynasty":"宋代","title":"追和子由去岁试举人洛下所寄九首暴雨初晴楼"}
{"author":"苏轼","content":"蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。","dynasty":"宋代","tags":"岁月，怀念","title":"卜算子·感旧"}
{"author":"苏轼","content":"陈植文华斗石高，景公诗句复称豪。数奇不得封龙额，禄仕何妨有马曹。囊间久藏科斗字，銛锋新莹鸊鹈膏。南州山水能为助，更有英辞胜广骚。","dynasty":"宋代","title":"谢曹子方惠新茶?此诗为刘分攵作?"}
{"author":"苏轼","content":"　　有妇人昼日置小儿沙上而浣衣于水者。虎自山上驰来，妇人仓皇沉水避之。二小儿戏沙上自若。虎熟视久之，至以首抵触，庶几其一就惧；而儿痴，竟不知。虎亦寻卒去。噫，虎之食人，先被之以威，而不惧之人，威亦无所施欤！","dynasty":"宋代","tags":"初中文言文，哲理，寓言，故事","title":"小儿不畏虎"}
{"author":"苏轼","content":"先生真是地行仙，住世因循五百年。每向铜人话畴昔，故教铁杖斗清坚。入怀冰雪生秋思，倚壁蛟龙护昼眠。遥想人天会方丈，众中惊倒野狐禅。三年相伴影随身，踏遍江湖草木春。擿石旧痕犹作眼，闭门高节欲生鳞。畏途自卫真无敌，捷径争先却累人。远寄知公不嫌重，笔端犹自斡千钧。","dynasty":"宋代","title":"乐全先生生日以铁拄杖为寿二首"}
{"author":"苏轼","content":"燥吻时时著酒濡，要令卧疾致文殊。河鱼溃腹空号楚，汗水流?始信吴。（《吴真君服椒法》云：半年脚心汗如水。）自笑方求三岁艾，不如长作独眠夫。羡君清瘦真仙骨，更助飘飘鹤背躯。","dynasty":"宋代","title":"次韵袁公济谢芎椒诗"}
{"author":"苏轼","content":"长沙一日煨笾笋，鹦鹉洲前人未知。走送烦公助汤饼，猫头突兀鼠穿篱。","dynasty":"宋代","title":"谢惠猫儿头笋"}
{"author":"苏轼","content":"双阙浮光照短亭，至今猿鸟啸青荧。君王自此西巡狩，再使鱼龙舞洞庭。","dynasty":"宋代","title":"宿建封寺，晓登尽善亭，望韶石三首"}
{"author":"苏轼","content":"君王有意诛骄虏，椎破铜山铸铜虎。联翩三十七将军，走马西来各开府。南山伐木作车轴，东海取鼍漫战鼓。汗流奔走谁敢后，恐乏军兴污质斧。保甲连村团未遍，方田讼牒纷如雨。尔来手实降新书，抉剔根株穷脉缕。诏书恻怛信深厚，吏能浅薄空劳苦。平生学问止流俗，众里笙竽谁比数。忽令独奏凤将雏，仓卒欲吹那得谱。况复连年苦饥馑，剥啮草木啖泥土。今年雨雪颇应时，又报蝗虫生翅股。忧来洗盏欲强醉，寂寞虚斋卧空甒。公厨十日不生烟，更望红裙踏筵舞。故人屡寄山中信，只有当归无别语。方将雀鼠偷太仓，未肯衣冠挂神武。吴兴丈人真得道，平日立朝非小补。自从四方冠盖闹，归作二浙湖山主。高踪已自杂渔钓，大隐何曾弃簪组。去年相从殊未足，问道已许谈其粗。逝将弃官往卒业，俗缘未尽那得睹。公家只在霅溪上，上有白云如白羽。应怜进退苦皇皇，更把安心教初祖。","dynasty":"宋代","tags":"讽刺，社会，政治","title":"寄刘孝叔"}
{"author":"苏轼","content":"梦觉还惊屧响廊，故人来炷影前香。鬓须白尽成何事，一帖空存老遂良。","dynasty":"宋代","title":"元佑六年六月，自杭州召还，汶公馆我於东堂"}
{"author":"苏轼","content":"魏王大瓢实五石，种成濩落将安适。可怜公子持十牛，海上三年竟何得。先生少负不羁才，从军数到单于台。天山直欲三箭取，白衣将军何人哉。夜逢怪石曾饮羽，戏中戟枝何足数。誓将马革裹尸还，肯学班超苦儿女。封侯卫霍知几许，老矣先生困羇旅。酒酣聊复说平生，结袜犹堪一再鼓。弃书捐剑学万人，纨裤儒冠皆误身。穷途政似不龟手，与世羞为西子颦。如今惟有谈天口，云梦胸中吞八九。世间万事寄黄粱，且与先生说乌有。","dynasty":"宋代","title":"赠李兕彦威秀才"}
{"author":"苏轼","content":"太守王夫子，山东老俊髦。壮年闻猛烈，白首见雄豪。食雁君应厌，驱车我正劳。中书有安石，慎勿赋《离骚》。","dynasty":"宋代","title":"荆州十首其六"}
{"author":"苏轼","content":"斜风细雨到来时，我本无家何处归。仰看云天真蒻笠，旋收江海入蓑衣。","dynasty":"宋代","title":"西塞风雨"}
{"author":"苏轼","content":"处士王复，家于钱塘，为人多技能而医尤精，期于活人而已，不志于利。筑室候潮门外，治园圃，作亭榭，以与贤士大夫游，惟恐不及，然终无所求。人徒知其接花艺果之勤，而不知其所种者德也，乃以名其亭，而作诗以遗之。小圃傍城郭，闭门芝?香。名随市人隐，德与佳木长。元化善养性，仓公多禁方。所活不可数，相逢旋相忘。但喜宾客来，置酒花满堂。我欲东南去，再观双桧苍。山茶想出屋，湖橘应过墙。木老德亦熟，吾言岂荒唐。","dynasty":"宋代","title":"种德亭（并叙）"}
{"author":"苏轼","content":"?此诗卷十五已收，为“赠常州报恩长老二首”之第二首。?","dynasty":"宋代","title":"再赠常州报恩长老"}
{"author":"苏轼","content":"茅茨破不补，嗟子乃尔贫。菜肥人愈瘦，灶闲井常勤。我欲致薄少，解衣劝坐人。临池作虚堂，雨急瓦声新。客来有美载，果熟多幽欣。丹荔破玉肤，黄柑溢芳津。借我三亩地，结茅为子邻。鴃舌倘可学，化为黎母民。","dynasty":"宋代","title":"和陶田舍始春怀古二首"}
{"author":"苏轼","content":"老鸦衔肉纸飞灰，万里家山安在哉。苍耳林中太白过，鹿门山下德公回。管宁投老终归去，王式当年本不来。记取城南上巳日，木棉花落刺桐开。","dynasty":"宋代","title":"海南人不作寒食而以上巳上冢予携一瓢酒寻诸"}
{"author":"苏轼","content":"青绫衲衫暖衬甲，红线勒巾光绕肋。秃襟小袖雕鹘盘，大刀长剑龙蛇插。两军鼓噪屋瓦坠，红尘白羽纷相戛。将军恩重此身轻，笑履锋铓如一掐。书生只肯坐帷幄，谈笑毫端弄生杀。叫呼击鼓催上竿，猛士应怜小儿黠。试问黄河夜偷渡，掠面惊沙寒霎霎。何如大舰日高眠，一枕清风过苕霅。","dynasty":"宋代","title":"观杭州钤辖欧育刀剑战袍"}
{"author":"苏轼","content":"笑怕蔷薇罥，行忧宝瑟僵。美人依约在西厢，只恐暗中迷路，认余香。午夜风翻幔，三更月到床。簟纹如水玉肌凉，何物与侬归去，有残妆。","dynasty":"宋代","tags":"写人，约会，爱情","title":"南歌子·有感"}
{"author":"苏轼","content":"月照无枝林，夜栋立万础。眇眇云间扇，荫此九月暑。上有垂房子，下绕绛刺御。风欺紫凤卵，雨暗苍龙乳。裂包一堕地，还以皮自煮。北客初未谙，劝食俗难阻。中虚畏泄气，始嚼或半吐。吸津得微甘，著齿随亦苦。面目太严冷，滋味绝媚妩。诛彭勋可策，推毂勇宜贾。瘴风作坚顽，导利时有补。药储固可尔，果录讵用许。先生失膏粱，便腹委败鼓。日啖过一粒，肠胃为所侮。蛰雷殷脐肾，藜藿腐亭午。书灯看膏尽，钲漏历历数。老眼怕少睡，竟使赤眦努。渴思梅林咽，饥念黄独举。柰何农经中，收此困羁旅。牛舌不饷人，一斛肯多与。乃知见本偏，但可酬恶语。","dynasty":"宋代","title":"食槟榔"}
{"author":"苏轼","content":"　　尧、舜、禹、汤、文、武、成、康之际，何其爱民之深，忧民之切，而待天下以君子长者之道也。有一善，从而赏之，又从而咏歌嗟叹之，所以乐其始而勉其终。有一不善，从而罚之，又从而哀矜惩创之，所以弃其旧而开其新。故其吁俞之声，欢忻惨戚，见于虞、夏、商、周之书。成、康既没，穆王立，而周道始衰，然犹命其臣吕侯，而告之以祥刑。其言忧而不伤，威而不怒，慈爱而能断，恻然有哀怜无辜之心，故孔子犹有取焉。　　《传》曰：“赏疑从与，所以广恩也；罚疑从去，所以慎刑也。当尧之时，皋陶为士。将杀人，皋陶曰“杀之”三，尧曰“宥之”三。故天下畏皋陶执法之坚，而乐尧用刑之宽。四岳曰“鲧可用”，尧曰“不可，鲧方命圮族”，既而曰“试之”。何尧之不听皋陶之杀人，而从四岳之用鲧也？然则圣人之意，盖亦可见矣。　　《书》曰：“罪疑惟轻，功疑惟重。与其杀不辜，宁失不经。”呜呼，尽之矣。可以赏，可以无赏，赏之过乎仁；可以罚，可以无罚，罚之过乎义。过乎仁，不失为君子；过乎义，则流而入于忍人。故仁可过也，义不可过也。古者赏不以爵禄，刑不以刀锯。赏之以爵禄，是赏之道行于爵禄之所加，而不行于爵禄之所不加也。刑之以刀锯，是刑之威施于刀锯之所及，而不施于刀锯之所不及也。先王知天下之善不胜赏，而爵禄不足以劝也；知天下之恶不胜刑，而刀锯不足以裁也。是故疑则举而归之于仁，以君子长者之道待天下，使天下相率而归于君子长者之道。故曰：忠厚之至也。　　《诗》曰：“君子如祉，乱庶遄已。君子如怒，乱庶遄沮。”夫君子之已乱，岂有异术哉？时其喜怒，而无失乎仁而已矣。《春秋》之义，立法贵严，而责人贵宽。因其褒贬之义，以制赏罚，亦忠厚之至也。","dynasty":"宋代","tags":"古文观止，策论","title":"刑赏忠厚之至论"}
{"author":"苏轼","content":"肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。","dynasty":"宋代","tags":"端午节，纪游，写景","title":"端午遍游诸寺得禅字"}
{"author":"苏轼","content":"　　生而眇者不识日，问之有目者。或告之曰：“日之状如铜盘。”扣槃而得其声，他日闻钟，以为日也。或告之曰：“日之光如烛。”扪烛而得其形，他日揣樾，以为日也。日之与钟、龠亦远矣，而眇者不知其异，以其未尝见而求之人也。　　道之难见也甚于日，而人之未达也，无以异于眇。达者告之，虽有巧譬善导，亦无以过于槃与烛也。自盘而之钟，自烛而之龠，转而相之，岂有既乎？故世之言道者，或即其所见而名之，或莫之见而意之，皆求道之过也。　　然则道卒不可求欤？苏子曰：“道可致而不可求。”何谓致？孙武曰：“善战者致人，不致于人。”子夏曰：“百工居肆，以成其事，君子学以致其道。”莫之求而自至，斯以为致也欤？　　南方多没人，日与水居也，七岁而能涉，十岁而能浮，十五而能浮没矣。夫没者岂苟然哉？必将有得于水之道者。日与水居，则十五而得其道；生不识水，则虽壮，见舟而畏之。故北方之勇者，问于没人，而求其所以浮没矣，以其言试之河，未有不溺者也。故凡不学而务求道，皆北方之学没者也。　　昔者以声律取士，士杂学而不志于道；今者以经术取士，士求道而不务学。渤海吴君彦律，有志于学者也，方求举于礼部，作《日喻》以告之。","dynasty":"宋代","tags":"文言文，议论，哲理","title":"日喻"}
{"author":"苏轼","content":"误点故教同子敬，杂篇真欲拟汤休。陇云寄我山中信，雪月追君溪上舟。会看飞仙虎头箧，却来颠倒拾遗裘。（子美诗云：天吴及紫凤，颠倒在短褐。）王孙办作玄真子，细雨斜风不湿鸥。此境眼前聊妄想，几人林下是真休。我今心似一潭月，君已身如万斛舟。看画题诗双鹤鬓，归田送老一羊裘。明年兼与士龙去，万顷苍波没两鸥。","dynasty":"宋代","title":"次韵子由书王晋卿画山水一首而晋卿和二首"}
{"author":"苏轼","content":"楼下谁家烧夜香，玉笙哀怨弄初凉。临风有客吟秋扇，拜月无人见晚妆。","dynasty":"宋代","title":"望海楼晚景五绝其四"}
{"author":"苏轼","content":"苍山古木书堂屿，北出湘水百余步。谁为往来亏世界，至今人指安禅处。岂无惊蛇与飞鸟，后来那复知其趣。不知我身今是否，空记名称作堂住。","dynasty":"宋代","title":"书堂屿?此诗为沈辽作?"}
{"author":"苏轼","content":"当年曹守我胶西，共厌餔糟与汩泥。自古赤丸成习俗，因公黄犊免提携。生还各有青山兴，病起犹能小字题。莫怪歌呼数相和，曾将狱市寄全齐。（贡父为曹州，盗贼皆奔邻境，盖尝有诗云：従教晋盗稍奔秦。）","dynasty":"宋代","title":"再和"}
{"author":"苏轼","content":"我在黄楼上，欲作黄楼诗。忽得故人书，中有黄楼词。黄楼高十丈，下建五丈旗。楚山以为城，泗水以为池。我诗无杰句，万景骄莫随。夫子独何妙，雨雹散雷椎。雄辞杂今古，中有屈宋姿。南山多磬石，清滑如流脂。朱蜡为摹刻，细妙分毫厘。佳处未易识，当有来者知。","dynasty":"宋代","title":"太虚以黄楼赋见寄作诗为谢"}
{"author":"苏轼","content":"居士身心如槁木，旅馆孤眠体生粟。谁能相思琢白玉，服药千朝偿一宿。天寒日短银灯续，欲往従之车脱轴。何人吹断参差竹，泗水茫茫鸭头绿。","dynasty":"宋代","title":"次韵王巩独眠"}
{"author":"苏轼","content":"海山葱昽气佳哉，二江合处朱楼开。蓬莱方丈应不远，肯为苏子浮江来。江风初凉睡正美，楼上啼鸦呼我起。我今身世两相违，西流白日东流水。楼中老人日清新，天上岂有痴仙人。三山咫尺不归去，一杯付与罗浮春。","dynasty":"宋代","title":"寓居合江楼"}
{"author":"苏轼","content":"一新柱石壮严闉，更值西风落帽辰。不用游从夸燕子，直将气焰压波神。山川尚遶当时国，城郭犹飘广陌尘。谁凭阑干赏风月，使君留意在斯民。","dynasty":"宋代","title":"黄楼致语口号百川反壑，五稼登场。初成百尺"}
{"author":"苏轼","content":"扰扰万生同大块，抢榆不羡培风背。青丘已吞云梦芥，黄河复缭天门带。长讥韩子隘且陋，一饱鲸鲵何足脍。东坡也是可怜人，披抉泥沙收细碎。逝将归修八节滩，又欲往钓七里濑。正似此鱼逃网中，未与造物游数外。且将新句调二子，湖上秋高风月会。为君更唤木肠儿，脚扣两舷歌《小海》。","dynasty":"宋代","title":"复次放鱼韵答赵承议、陈教授"}
{"author":"苏轼","content":"雨洗东坡月色清，市人行尽野人行。莫嫌荦确坡头路，自爱铿然曳杖声。","dynasty":"宋代","tags":"田园，生活","title":"东坡"}
{"author":"苏轼","content":"新居未换一根椽，只有杨梅不值钱。莫共金家斗甘苦，参寥不是老婆禅。","dynasty":"宋代","title":"参寥惠杨梅"}
{"author":"苏轼","content":"溪声便是广长舌，山色岂非清净身。夜来八万四千偈，他日如何举似人。","dynasty":"宋代","title":"赠东林总长老"}
{"author":"苏轼","content":"我行都是退之诗，真有人家水半扉。千顷桑麻在船底，空馀石发挂鱼衣。","dynasty":"宋代","title":"慈湖夹阻风五首其三"}
{"author":"苏轼","content":"物生有象象乃滋，梦、幻无根成斯须。方其梦时了非无，泡、影一失俯仰殊。清露未晞电已徂，此灭灭尽乃真吾。云如死灰实不枯，逢场作戏三昧俱。化身为医忘其躯，草书非学聊自娱。落笔已唤周越奴，苍鼠奋髯饮松腴，剡藤玉版开雪肤。游龙天飞万人呼，莫作羞涩羊氏姝。","dynasty":"宋代","title":"六观堂老人草书"}
{"author":"苏轼","content":"帘卷窗穿户不扃，隙尘风叶任纵横。幽人睡足谁呼觉，攲枕床前有月明。","dynasty":"宋代","title":"无题"}
{"author":"苏轼","content":"　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。　　余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。　　独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？　　然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？　　余闻光、黄间多异人，往往阳狂垢污，不可得而见。方山子倘见之欤？","dynasty":"宋代","tags":"古文观止，写人，隐居，生活，抒怀","title":"方山子传"}
{"author":"苏轼","content":"一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。","dynasty":"宋代","title":"江月五首，并引其一"}
{"author":"苏轼","content":"朝来处处白毡铺，楼阁山川尽一如。总是烂银并白玉，不知奇货有谁居。","dynasty":"宋代","title":"次韵参寥咏雪"}
{"author":"苏轼","content":"春池水暖鱼自乐，翠岭竹静鸟知还。莫言叠石小风景，卷帘看尽铜官山。","dynasty":"宋代","title":"题陈公园"}
{"author":"苏轼","content":"诗句端来磨我钝，钝锥不解生芒。欢颜为我解冰霜。酒阑清梦觉，春草满地塘。应念雪堂坡下老，昔年共采芸香。功成名遂早还乡。回车来过我，乔木拥千章。","dynasty":"宋代","title":"临江仙（赠送）"}
{"author":"苏轼","content":"物之有知盖恃息，孰居无事使出入。心无天游室不空，六凿相攘妇争席。法师逃人入庐山，山中无人自往还。往者一空还者失，此身正在无还间。绵绵不绝微风里，内外丹成一弹指。人间俯仰三千秋，骑鹤归来与子游。","dynasty":"宋代","title":"送蹇道士归庐山"}
{"author":"苏轼","content":"少年过了未衰颜，正在悲欢季孟间。细雨溟蒙湖上寺，东风摇荡酒中山。千金用尽终须老，百计寻思不似闲。醉里下楼知早晚，喧喧扶路笑歌还。","dynasty":"宋代","title":"题西湖楼"}
{"author":"苏轼","content":"孟德黠老狐，奸言嗾鸿豫。哀哉丧乱世，枭鸾各腾翥。逝者知几人，文举独不去。天方斲汉室，岂计一郗虑。昆虫正相啮，乃比蔺相如。我知公所坐，大名难久住。细德方险微，岂有容公处。既往不可悔，庶为来者惧。","dynasty":"宋代","title":"和陶杂诗十一首"}
{"author":"苏轼","content":"余旧作《凤咮石砚铭》，其略云：苏子一见名凤咮，坐令龙尾羞牛后。已而求砚于歙，歙人云：子自有凤咮，何以此为？盖不能平也。奉议郎方君彦德，有龙尾大砚奇甚，谓余若能作诗少解前语者，当奉饷，乃作此诗。黄琮白琥天不惜，顾恐贪夫死怀璧。君看龙尾岂石材，玉德金声寓于石。与天作石来几时，与人作砚初不辞。诗成鲍谢石何与，笔落钟王砚不知。锦茵玉匣俱尘垢，捣练支床亦何有。况瞋苏子凤咮铭，戏语相嘲作牛后。碧天照水风吹云，明窗大几清无尘。我生天地一闲物，苏子亦是支离人。粗言细语都不择，春蚓秋蛇随意画。愿従苏子老东坡，仁者不用生分别。","dynasty":"宋代","title":"龙尾砚歌（并引）"}
{"author":"苏轼","content":"天公水墨自奇绝，瘦竹枯松写残月。梦回疏影在东窗，惊怪霜枝连夜发。生成变坏一弹指，乃知造物初无物。古来画师非俗士，妙想实与诗同出。龙眠居士本诗人，能使龙池飞霹雳。君虽不作丹青手，诗眼亦自工识拔。龙眠胸中有千驷，不独画肉兼画骨。但当与作少陵诗，或自与君拈秃笔。东南山水相招呼，万象入我摩尼珠。尽将书画散朋友，独与长铗归来乎。","dynasty":"宋代","title":"次韵吴传正枯木歌"}
{"author":"苏轼","content":"金陵赏心亭送王胜之龙图。王守金陵，视事一日移南郡。千古龙蟠并虎踞。从公一吊兴亡处。渺渺斜风吹细雨。芳草渡。江南父老留公住。公驾飞车凌彩雾。红鸾骖乘青鸾驭。却讶此洲名白鹭。非吾侣。翩然欲下还飞去。","dynasty":"宋代","tags":"写人，送别，赞美","title":"渔家傲·千古龙蟠并虎踞"}
{"author":"苏轼","content":"乱叶和凄雨，投空如散丝。游年一如此，游子去何之。节义古所重，艰危方自兹。他时著清德，仍复畏人知。","dynasty":"宋代","title":"送胡掾"}
{"author":"苏轼","content":"地黄饷老马，可使光鉴人。吾闻乐天语，喻马施之身。我衰正伏枥，垂耳气不振。移栽附沃壤，蕃茂争新春。沉水得稚根，重汤养陈薪。投以东阿清，和以北海醇。崖蜜助甘冷，山姜发芳辛。融为寒食饧，咽作瑞露珍。丹田自宿火，渴肺还生津。愿饷内热子，一洗胸中尘。","dynasty":"宋代","title":"小圃五咏其二地黄"}
{"author":"苏轼","content":"西登太行岭，北望清凉山。晴空浮五髻，晻霭卿云间。余光入岩石，神草出茅菅。何人相指似，稍稍落人寰。能令坠指儿，虬髯茁冰颜。祝君如此草，为民已恫瘝。我亦老且病，眼花腰脚顽。念当勤致此，莫作河东悭。","dynasty":"宋代","title":"送张天觉得山字"}
{"author":"苏轼","content":"我非皇甫谧，门人如挚虞。不持两鸱酒，肯借一车书。欲令海外士，观经似鸿都。结发事文史，俯仰六十喻。老马不耐放，长鸣思服舆。故知根尘在，未免病药俱。念君千里足，历块犹踟蹰。好学真伯业，比肩可相如。此书久已熟，救我今荒芜。顾惭桑榆迫，久厌诗书娱。奏赋病未能，草玄老更疏。犹当距杨墨，稍欲惩荆舒。","dynasty":"宋代","title":"和陶赠羊长史"}
{"author":"苏轼","content":"万人歌舞乐芳辰，长养恩深第四春。令下风雷常有信，时来草木岂知仁。璇玑已正三阶泰，玉琯初知九奏均。更欲年年同此乐，故应相继得元臣。","dynasty":"宋代","title":"集英殿春宴教坊词致语口号臣闻人和则气和，"}
{"author":"苏轼","content":"楚地阔无边，苍茫万顷连。耕牛未尝汗，投种去如捐。农事谁当劝，民愚亦可怜。平生事游惰，那得怨凶年。","dynasty":"宋代","title":"荆州十首其三"}
{"author":"苏轼","content":"狂云妒佳月，怒飞千里黑。佳月了不嗔，曾何污洁白。爰有谪仙人，举酒为三客。今夕偶不见，泛澜念风伯。毋烦风伯来，彼也易灭没。支颐少待之，寒空净无迹。粲粲黄金盘，独照一天碧。玉绳惨无辉，玉露洗秋色。浩瀚玻璃盏，和光入胸臆。使我能永延，约君为莫逆。","dynasty":"宋代","title":"妒佳月"}
{"author":"苏轼","content":"白露凄风洗瘴烟，梦回相对两凄然。雀罗廷尉非当日，鸠杖先生愈少年。世事饱谙思缩手，主恩未报耻归田。谁怜第五桥东水，独照台州老郑虔。","dynasty":"宋代","title":"喜王定国北归第五桥"}
{"author":"苏轼","content":"忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。","dynasty":"宋代","tags":"送别，悼亡，失意，思乡","title":"临江仙·送王缄"}
{"author":"苏轼","content":"相逢月下是瑶台，藉草清樽连夜开。月日酒醒应满地，空令饥鹤啄莓苔。","dynasty":"宋代","title":"餈韵杨公济奉议梅花十首"}
{"author":"苏轼","content":"阳羡姑苏已买田。相逢谁信是前缘。莫教便唱水如天。我作洞霄君作守，白头相对故依然。西湖知有几同年。","dynasty":"宋代","tags":"送别，友人，抒情，感慨","title":"浣溪沙·送叶淳老"}
{"author":"苏轼","content":"凤凰来仪，嘉禾合穗。","dynasty":"宋代","title":"残句凤凰来仪"}
{"author":"苏轼","content":"马迹车轮满四方，若为闭暑小茅堂。仙心欲捉左元放，痴疾还同顾长康。江令苍苔围故宅，谢家语燕集华堂。先生笑说江南事，只有青山绕建康。","dynasty":"宋代","title":"次韵子由赠吴子野先生二绝句"}
{"author":"苏轼","content":"良辰易失，四者难并。故人相逢，五斗径醉。况中年离合之感，正寒食清明之间。时乎不可再来，贤者而後乐此。恭惟提刑学士，才本天授，学为人师。事业存乎斯民，文章盖其余事。望之已试于冯翊，翁子暂还於会稽。知府学士，接好邻邦，缔交册府。莫逆之契，义等於天伦；不腆之辞，意勤於地主。力讲两君之好，可无七字之诗。欲使异时，传为盛事。云间画鼓叠春雷，千骑寻芳戏马台。半道已逢山简醉，万人争看谪仙来。淮西按部威尤凛，历下怀仁首重回。还把去年留客意，折花临水更徘徊。","dynasty":"宋代","title":"寒食宴提刑致语口号"}
{"author":"苏轼","content":"见和西湖月下听琴谡谡松下风，蔼蔼垅上云。聊将窃比我，不堪持寄君。半生寓轩冕，一笑当琴尊。良辰饮文字，晤语无由醺。我有夙鸣枝，背作蛇蚹纹。月明委静照，心清得奇闻。当呼玉涧手。一洗羯鼓昏。请歌南风曲，犹作虞书浑。（家有雷琴甚奇古，玉涧道人崔闲妙于雅声，当呼使弹。）见和仇池上穷非想亦非非，下与风轮共一痴。翠羽若知牛有角，空瓶何必井之眉。还朝暂接鹓鸾翼，谢病行收麋鹿姿。记取和诗三益友，他年弭节过仇池。玉津园承平苑囿杂耕桑，六圣勤民计虑长。碧水东流还旧派，（玉津分蔡河上流，复合于下。）紫坛南峙表连冈。不逢迟日莺花乱，空想疏林雪月光。千亩何时躬帝藉，斜阳寂历锁云庄。藉田窃脂方纪瑞，布谷未催耕。鱼沫依蘋渚，蜗涎上彩楹。江湖来梦寐，蓑笠负平生。琴里思归曲，因君一再行。","dynasty":"宋代","title":"次韵奉和钱穆父蒋颍叔王仲至诗四首"}
{"author":"苏轼","content":"陈公弼家藏《柏石图》，其子慥季常传宝之。东坡居士作诗，以为之铭。柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗（并叙）"}
{"author":"苏轼","content":"我少即多难，邅回一生中。百年不易满，寸寸弯强弓。老矣复何言，荣辱今两空。泥丸尚一路，?古语云，十方薄伽梵，一路涅槃门。?所向余皆穷。似闻崆峒西，仇池迎此翁。胡为适南海，复驾垂天雄。下视九万里，浩浩皆积风。回望古合州，属此琉璃钟。离别何足道，我生岂有终。渡海十年归，方镜照两童。还乡亦何有，暂假壶公龙。峨眉向我笑，锦水为君容。天人巧相胜，不独数子工。指点昔游处，蒿莱生故宫。","dynasty":"宋代","title":"次前韵寄子由"}
{"author":"苏轼","content":"笙磬分均上下堂，游鱼舞兽自奔忙。朱弦初识孤桐韵，玉琯犹闻秬黍香。万事今方咨伯始，一斑亦我愧真长。此生会见三雍就，无复寥寥叹未央。","dynasty":"宋代","title":"范景仁和赐酒烛诗复次韵谢之"}
{"author":"苏轼","content":"岂无良田，膴膴平陆。兽踪交缔，鸟喙谐穆。惊踪朝射，猛豨夜逐。芋羹薯糜，以饱耆宿。","dynasty":"宋代","title":"和陶劝农六首"}
{"author":"苏轼","content":"道字娇讹语未成。未应春阁梦多情。朝来何事绿鬟倾。綵索身轻长趁燕，红窗睡重不闻莺。困人天气近清明。","dynasty":"宋代","title":"浣溪沙"}
{"author":"苏轼","content":"花开酒美盍不归，来看南山冷翠微。忆弟泪如云不散，望乡心与雁南飞。明年纵健人应老，昨日追欢意正违。不问秋风强吹帽，秦人不笑楚人讥。","dynasty":"宋代","title":"壬寅重九不预会独游普门寺僧阁有怀子由"}
{"author":"苏轼","content":"山家为割千房蜜，稚子新畦五亩蔬。更有南堂堪著客，不忧门外故人车。","dynasty":"宋代","title":"南堂五首其四"}
{"author":"苏轼","content":"督邮有良马，不为君所奇。顾收纸上影，骏骨何由归。一朝见萦策，蚁封惊肉飞。岂惟马不遇，人已半生痴。","dynasty":"宋代","title":"和王晋卿题李伯时画马"}
{"author":"苏轼","content":"水涵空，山照市。西汉二疏乡里。新白发，旧黄金。故人恩义深。海东头，山尽处。自古空槎来去。槎有信，赴秋期。使君行不归。","dynasty":"宋代","tags":"送别，抒情，赞美","title":"更漏子·送孙巨源"}
{"author":"苏轼","content":"七尺顽躯走世尘，十围便腹贮天真。此中空洞浑无物，何止容君数百人。","dynasty":"宋代","title":"宝山昼睡"}
{"author":"苏轼","content":"楚水别来十载，蜀山望断千重。毕竟拟为伧父，凭君说与吴侬。","dynasty":"宋代","title":"忆江南寄纯如五首"}
{"author":"苏轼","content":"壶中春色（谓洞庭春色也。）饮中仙，骑鹤东来独惘然。犹有赵陈同李郭，不妨同泛过湖船。","dynasty":"宋代","title":"次韵赵德麟西湖新成见怀绝句"}
{"author":"苏轼","content":"玉龟山。东皇灵媲统群山。绛阙岧峣，翠房深迥，倚霏烟。幽闲。志萧然。金城千里锁婵娟。当时穆满巡狩，翠华曾到海西边。风露明霁，鲸波极目，势浮舆盖方圆。正迢迢丽日，玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连。云璈韵响泻寒泉。浩歌畅饮，斜月低河汉。渐渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。","dynasty":"宋代","title":"戚氏（此词始终指意，言周穆王宾于西王母事）"}
{"author":"苏轼","content":"结褵记初欢，同穴期晚岁。择夫得温峤，生子胜王济。高风相宾友，古义仍兄弟。従君吏隐中，穷达初不计。云何抱沉疾，俯仰便一世。幽阴凄房栊，芳泽在巾袂。百年纵得满，此路行亦逝。那将有限身，长泻无益涕。君文照今古，不比山石脆。当观千字诔，宁用百金瘗。","dynasty":"宋代","title":"孔毅甫妻挽词"}
{"author":"苏轼","content":"火岂此祥乎乃作是诗院有蜀僧宣逮事讷长老识先君云石耳峰头路接天，梵音堂下月临泉。此生初饮庐山水，他日徒参雪窦禅。袖里宝书犹未出，梦中飞盖已先传。何人更识嵇中散，野鹤昂藏未是仙。","dynasty":"宋代","title":"圆通禅院先君旧游也四月二十四日晚至宿焉明"}
{"author":"苏轼","content":"草书妙绝吾所兄，真书小低犹抗行。论文作诗俱不敌，看君谈笑收降旌。去年逾月方出昼，（予去年留齐月余。）为君剧饮几濡首。今年过我虽少留，寂寞陶潜方止酒。（此行公择病酒，多不饮。）别时流涕揽君须，悬知此欢坠空虚。松下纵横余屐齿，门前轣辘想君车。怪君一身都是德，近之清润沦肌骨。细思还有可恨时，不许蓝桥见倾国。（公择有婢名云英，屡欲出，不果。）","dynasty":"宋代","title":"次韵舒教授寄李公择"}
{"author":"苏轼","content":"黄鸡啄蝎如啄黍，窗间守宫称蝎虎。暗中缴尾伺飞虫，巧捷功夫在腰膂。跂跂脉脉善缘壁，陋质従来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"一年三度过苏台。清尊长是开。佳人相问苦相猜。这回来下来。情未尽，老先催。人生真可咍。他年桃李阿谁栽。刘郎双鬓衰。","dynasty":"宋代","title":"阮郎归（苏州席上作）"}
{"author":"苏轼","content":"日永蚕收簇，风高麦上场。朝来藉田令，菰黍献时芳。","dynasty":"宋代","title":"太皇太后阁六首"}
{"author":"苏轼","content":"东风弱柳万丝垂，的皪残梅尚一枝。茧馆乍欣蚕浴後，禖坛犹记燕来时。","dynasty":"宋代","title":"皇太妃阁五首"}
{"author":"苏轼","content":"汗血驾鼓车，何従致千里。纷纷糟曲间，欲试贤公子。君家江南英，濯足沧浪水。却渡旧黄河，涨沙埋马耳。由来付造物，倚伏何穷已。当念楚子文，三仕无愠喜。","dynasty":"宋代","title":"送欧阳辩监澶州酒"}
{"author":"苏轼","content":"白头萧散满霜风，小阁藤床寄病容。报道先生春睡美，道人轻打五更钟。","dynasty":"宋代","title":"纵笔"}
{"author":"苏轼","content":"驸马都尉王诜晋卿，功臣全彬之后也。元丰二年，予得罪贬黄冈，而晋卿亦坐累远谪，不相闻者七年。予既召用，晋卿亦还朝，相见殿门外。感叹之余，作诗相属，托物悲慨，阨穷而不怨，泰而不骄。怜其贵公子有志如此，故次其韵。先生饮东坡，独舞无所属。当时挹明月，对形三人足。醉眠草棘间，虫虺莫予毒。醒来送归雁，一寄千里目。怅焉怀公子，旅食久不玉。欲书加餐字，远托西飞鹄。谓言相濡沫，未足救沟渎。吾生如寄耳，何者为祸福。不如两相忘，昨梦那可逐。上书得自便，归老湖山曲。躬耕二顷田，自种十年木。岂知垂老眼，却对金莲烛。公子亦生还，仍分刺史竹。贤愚有定分，樽俎守尸祝。文章何足云，执技等医卜。朝廷方西顾，羌虏骄未伏。遥知重阳酒，白羽落黄菊。羡君真将家，浮面气可掬。（袁天纲语窦轨：君语则赤气浮面，为将勿多杀人。）何当请长缨，一战河湟复。","dynasty":"宋代","title":"和王晋卿（并叙）"}
{"author":"苏轼","content":"我官于南今几时，尝尽溪茶与山茗。胸中似记故人面，口不能言心自省。为君细说我未暇，试评其略差可听。建溪所产虽不同，一一天与君子性。森然可爱不可慢，骨清肉腻和且正。雪花雨脚何足道，啜过始知真味永。纵复苦硬终可录，汲黯少戆宽饶猛。草茶无赖空有名，高者妖邪次顽懭。体轻虽复强浮泛，性滞偏工呕酸冷。其间绝品岂不佳，张禹纵贤非骨鲠。葵花玉?夸不易致，道路幽险隔云岭。谁知使者来自西，开缄磊落收百饼。嗅香嚼味本非别，透纸自觉光炯炯。粃糠团凤友小龙，奴隶日注臣双井。收藏爱惜待佳客，不敢包裹钻权幸。此诗有味君勿传，空使时人怒生瘿。","dynasty":"宋代","title":"和钱安道寄惠建茶"}
{"author":"苏轼","content":"君谈阳朔山，不作一钱直。岩藏两头虺，瘴落千仞翼。雅宜驩兜放，颇讶虞舜陟。暂来已可畏，览镜忧面黑。况子三年囚，苦雾变饮食。吉人终不死，仰荷天地德。我来黄冈下，欹枕江流碧。江南武昌山，向我如咫尺。春蔬黄土软，冻笋苍崖拆。此行我累君，乃反得安宅。遥知丹穴近，为劚勾漏石。他年分刀圭，名字挂仙籍。（君许惠桂州丹砂。）少年带刀剑，但识従军乐。老大服犁锄，解佩付镕铄。虽无献捷功，会赐力田爵。敲冰春捣纸，刈苇秋织箔。栎林斩冬炭，竹坞收夏箨。四时俯有取，一饱天所酢。君生纨绮间，欲学非其脚。左右玉纤纤，束薪谁为缚。勿令闻此语，翠黛頩将恶。笑我一间茅，妇姑纷六凿。欲结千年实，先摧二月花。故教穷到骨，要使寿无涯。久已逃天网，何须服日华。宾州在何处，为子上栖霞。（楼名。）邻里有异趣，何妨倾盖新。殊方君莫厌，数面自成亲。默坐无余事，回光照此身。他年赤墀下，玉立看垂绅。平生我亦轻余子，晚岁人谁念此翁。巧语屡曾遭薏苡，瘦词聊复托芎藭。子还可责同元亮，妻却差贤胜敬通。若问我贫天所赋，不因迁谪始囊空。君家玉臂贯铜青，下客何时见目成。勤把铅黄记宫样，莫教弦管作蛮声。熏衣渐叹衙香少，拥髻遥怜夜语清。记取北归携过我，南江风浪雪山倾。（君自南江赴任，不一过我。）","dynasty":"宋代","title":"和王巩六首并次韵"}
{"author":"苏轼","content":"病腹难堪七碗茶，晓窗睡起日西斜。贫无隙地栽桃李，日日门前看卖花。","dynasty":"宋代","title":"黄州春日杂书四绝"}
{"author":"苏轼","content":"天目山前绿浸裾，碧澜堂上看衔舻。作堤捍水非吾事，闲送苕溪入太湖。","dynasty":"宋代","title":"赠孙莘老七绝其二"}
{"author":"苏轼","content":"石室有金丹，山神不知秘。何必露光芒，夜半惊童稚。","dynasty":"宋代","title":"卢山五咏圣灯岩"}
{"author":"苏轼","content":"邃院重帘何处，惹得多情，愁对风光。睡起酒阑花谢，蝶乱蜂忙。今夜何人，吹笙北岭，待月西厢。空怅望处，一株红杏，斜倚低墙。羞颜易变，傍人先觉，到处被著猜防。谁信道，些儿恩爱，无限凄凉。好事若无间阻，幽欢却是寻常。一般滋味，就中香美，除是偷尝。","dynasty":"宋代","title":"雨中花慢"}
{"author":"苏轼","content":"解箨新篁不自持，婵娟已有岁寒姿。要看凛禀霜前意，须待秋风粉落时。","dynasty":"宋代","title":"和文与可洋川园池三十首霜筠亭"}
{"author":"苏轼","content":"近闻薛公子，早退惊常流。买园招野鹤，凿井动潜虬。自言酒中趣，一斗胜凉州。翻然拂衣去，亲爱挽不留。隐居亦何乐，素志庶可求。所亡嗟无几，所得不啻酬。青春为君好，白日为君悠。山鸟奏琴筑，野花弄闲幽。虽辞功与名，其乐实素侯。至今清夜梦，尚惊冠压头。谁能载美酒，往以大白浮。之子虽不识，因公可与游。","dynasty":"宋代","title":"和刘长安题薛周逸老亭周最善饮酒未七十而致"}
{"author":"苏轼","content":"玉骨那愁瘴雾，冰姿自有仙风。海仙时遣探芳丛。倒挂绿毛么凤。(么同：幺)素面翻嫌粉涴，洗妆不褪唇红。高情已逐晓云空。不与梨花同梦。","dynasty":"宋代","tags":"婉约，咏物，梅花，悼亡","title":"西江月·梅花"}
{"author":"苏轼","content":"闾丘大夫孝终公显尝守黄州，作栖霞楼，为郡中胜绝。元丰五年，余谪居黄。正月十七日，梦扁舟渡江，中流回望，楼中歌乐杂作。舟中人言：公显方会客也。觉而异之，乃作此词，盖越调鼓笛慢。公显时已致仕在苏州。小舟横截春江，卧看翠壁红楼起。云间笑语，使君高会，佳人半醉。危柱哀弦，艳歌余响，绕云萦水。念故人老大，风流未减，独回首、烟波里。推枕惘然不见，但空江、月明千里。五湖闻道，扁舟归去，仍携西子。云梦南州，武昌东岸，昔游应记。料多情梦里，端来见我，也参差是。","dynasty":"宋代","tags":"记梦，向往，自由，友情","title":"水龙吟·黄州梦过栖霞楼"}
{"author":"苏轼","content":"彭城夜宿燕子楼，梦盼盼，因作此词。明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。","dynasty":"宋代","tags":"宋词三百首，豪放，写景，抒情，怅惘，人生","title":"永遇乐·彭城夜宿燕子楼"}
{"author":"苏轼","content":"柳庭风静人眠昼，昼眠人静风庭柳。香汗薄衫凉，凉衫薄汗香。手红冰碗藕，藕碗冰红手。郎笑藕丝长，长丝藕笑郎。","dynasty":"宋代","tags":"夏天，闺怨","title":"菩萨蛮·回文夏闺怨"}
{"author":"苏轼","content":"绿槐高柳咽新蝉。薰风初入弦。碧纱窗下水沈烟。棋声惊昼眠。(水沈一作水沉）微雨过，小荷翻。榴花开欲然。玉盆纤手弄清泉。琼珠碎却圆。","dynasty":"宋代","tags":"婉约，闺怨，夏天，写景","title":"阮郎归·初夏"}
{"author":"苏轼","content":"　　亭以雨名，志喜也。古者有喜，则以名物，示不忘也。周公得禾，以名其书；汉武得鼎，以名其年；叔孙胜敌，以名其子。其喜之大小不齐，其示不忘一也。　　予至扶风之明年，始治官舍。为亭于堂之北，而凿池其南，引流种木，以为休息之所。是岁之春，雨麦于岐山之阳，其占为有年。既而弥月不雨，民方以为忧。越三月，乙卯乃雨，甲子又雨，民以为未足。丁卯大雨，三日乃止。官吏相与庆于庭，商贾相与歌于市，农夫相与忭于野，忧者以喜，病者以愈，而吾亭适成。　　于是举酒于亭上，以属客而告之，曰：“五日不雨可乎？”曰：“五日不雨则无麦。”“十日不雨可乎？”曰：“十日不雨则无禾。”“无麦无禾，岁且荐饥，狱讼繁兴，而盗贼滋炽。则吾与二三子，虽欲优游以乐于此亭，其可得耶？今天不遗斯民，始旱而赐之以雨。使吾与二三子得相与优游以乐于此亭者，皆雨之赐也。其又可忘耶？”　　既以名亭，又从而歌之，曰：“使天而雨珠，寒者不得以为襦；使天而雨玉，饥者不得以为粟。一雨三日，伊谁之力？民曰太守。太守不有，归之天子。天子曰不然，归之造物。造物不自以为功，归之太空。太空冥冥，不可得而名。吾以名吾亭。”","dynasty":"宋代","tags":"古文观止，咏物，写雨，忧国忧民","title":"喜雨亭记"}
{"author":"苏轼","content":"缥缈红妆照浅溪。薄云疏雨不成泥。送君何处古台西。废沼夜来秋水满，茂林深处晚莺啼。行人肠断草凄迷。","dynasty":"宋代","tags":"写景，送别","title":"浣溪沙·缥缈红妆照浅溪"}
{"author":"苏轼","content":"　　方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。　　余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。　　独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？　　然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？　　余闻光、黄间多异人，往往阳狂垢污，不可得而见。方山子倘见之欤？","dynasty":"宋代","tags":"古文观止，写人，隐居，生活，抒怀","title":"方山子传"}
{"author":"苏轼","content":"昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。","dynasty":"宋代","tags":"思乡，婉约","title":"蝶恋花·昨夜秋风来万里"}
{"author":"苏轼","content":"乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。","dynasty":"宋代","tags":"宋词精选，婉约，夏天，写景，写花，女子，孤独","title":"贺新郎·夏景"}
{"author":"苏轼","content":"共道十年无腊雪，且欣三白压春田。尽驱南亩扶犁手，稍发中都朽贯钱。","dynasty":"宋代","title":"太皇太后阁六首"}
{"author":"苏轼","content":"立着巫娥多少时，安排云雨待清词。酒酣鲁叟频相忆，曲罢周郎尚不知。海鹞无踪飞过速，云龙有报发来迟。从今莫入寻春会，为欠梅花一首诗。","dynasty":"宋代","title":"法惠小饮以诗索周开祖所作"}
{"author":"苏轼","content":"草木渐知春，萌芽处处新。从今八千岁，合抱是灵椿。","dynasty":"宋代","title":"春帖子词"}
{"author":"苏轼","content":"汉水巴山乐有余，一麾従此首归途。北园草木凭君问，许我他年作主无。","dynasty":"宋代","title":"和文与可洋川园池三十首北园"}
{"author":"苏轼","content":"两两归鸿欲破群，依依还似北归人。遥知朔漠多风雪，更待江南半月春。","dynasty":"宋代","title":"惠崇春江晚景二首其二"}
{"author":"苏轼","content":"强致南山树，来经渭水滩。生成未有意，鸦鹊莫相干。","dynasty":"宋代","title":"桧"}
{"author":"苏轼","content":"咸宁英气似汾阳，夜饮军容出红妆。不须缠头万匹锦，知君未办作吕强。","dynasty":"宋代","title":"书《浑令公燕鱼朝恩图"}
{"author":"苏轼","content":"一年三度过苏台。清尊长是开。佳人相问苦相猜。这回来下来。情未尽，老先催。人生真可咍。他年桃李阿谁栽。刘郎双鬓衰。","dynasty":"宋代","title":"阮郎归（苏州席上作）"}
{"author":"苏轼","content":"万里家山一梦中，吴音渐已变儿童。每逢蜀叟谈终日，便觉峨眉翠扫空。师已忘言真有道，我除搜句百无功。明年采药天台去，更欲题诗满浙东。","dynasty":"宋代","title":"秀州报本禅院乡僧文长老方丈"}
{"author":"苏轼","content":"新渠之民，自淮及潭。挈其妇姑，或走而颠。王命赵侯，宥我新民。无与王事，以讫七年。","dynasty":"宋代","title":"新渠诗其三"}
{"author":"苏轼","content":"秋霜春雨不同时，万里今従海外归。已出网罗毛羽在，却寻云迹帖天飞。","dynasty":"宋代","title":"复官北归再次前韵"}
{"author":"苏轼","content":"江边有微行，诘曲背城市。平湖春草合，步到栖禅寺。堂空不见人，老稚掩关睡。所营在一食，食已宁复事。客来岂无得，施子净扫地。风松独不静，送我作鼓吹。","dynasty":"宋代","title":"残腊独出二首"}
{"author":"苏轼","content":"惠州之东，江溪合流，有桥，多废坏，以小舟渡。罗浮道士邓守安始作浮桥，以四十舟为二十舫，铁销石矴，随水涨落，榜曰东新桥。州西丰湖上有长桥，屡作屡坏，栖禅院僧希固筑进两岸，为飞阁九间，尽用石盐木，坚若铁石，榜曰西新桥。皆以绍圣三年六月毕工，作二诗落之。","dynasty":"宋代","title":"两桥诗（并引）"}
{"author":"苏轼","content":"光风为花好，奕奕弄清温。撩理莺情趣，留连蝶梦魂。饮酣浮倒晕，舞倦怯新翻。水竹傍□意，明红似故园。","dynasty":"宋代","title":"牡丹和韵"}
{"author":"苏轼","content":"百千灯作一灯光，尽是恒沙妙法王。是故东坡不敢惜，借君四大作禅床。","dynasty":"宋代","title":"戏答佛印偈"}
{"author":"苏轼","content":"爱蜀蘄舒嘉代富，新登高棣桂常芳。","dynasty":"宋代","title":"残句爱蜀蘄舒嘉代富"}
{"author":"苏轼","content":"绍圣元年十一月，戏作《朝云诗》。三年七月五日，朝云病亡于惠州，葬之栖禅寺松林中东南，直大圣塔。予既铭其墓，且和前诗以自解。朝云始不识字，晚忽学书，粗有楷法。盖尝従泗上比丘尼义冲学佛，亦略闻大义，且死，诵《金刚经》四句偈而绝。苗而不秀岂其天，不使童乌与我玄。驻景恨无千岁药，赠行惟有小乘袢。伤心一念偿前债，弹指三生断后缘。归卧竹根无远近，夜灯勤礼塔中仙。","dynasty":"宋代","title":"悼朝云诗（并引）"}
{"author":"苏轼","content":"北苑传呼陛楯郎，东夷初识令君香。天山自可三箭取，海国何劳一苇航。宣劝不辞金碗侧，醉归争看玉鞭长。锦囊诗草勤收拾，莫遣鸡林得夜光。","dynasty":"宋代","title":"次韵王晋卿奉诏押高丽燕射"}
{"author":"苏轼","content":"方瞳正碧貌如圭，六月相逢万里归。口不谈时经噩梦，心常怀蜀俟秋衣。可怜众热能偏舍，自是登真限莫违。书到乡人望还舍，晋陵玄鹤已孤飞。","dynasty":"宋代","title":"附米黻所作挽诗五首"}
{"author":"苏轼","content":"反观皆自直，相诋竟谁谀。事过始堪笑，梦中今了无。珍材尚空谷，疲马正长途。未识造化意，茫然同一炉。","dynasty":"宋代","title":"和晁美叔"}
{"author":"苏轼","content":"引手攀红樱，红樱落如线。仰首看红日，红日走如箭。年光与时景，顷刻互衰变。何当血肉身，安得常强健。人心苦执迷，富贵忧贫贱。忧色常在眉，欢容不上面。吾今头半白，把镜非不见。惟应花下杯，更待他人劝。","dynasty":"宋代","title":"无题?此为白居易诗?"}
{"author":"苏轼","content":"平时十月幸兰汤。玉甃琼梁。五家车马如水，珠玑满路旁。翠华一去掩方床。独留烟树苍苍。至今清夜月，依前过缭墙。","dynasty":"宋代","tags":"怀古，感慨","title":"华清引·感旧"}
{"author":"苏轼","content":"嗟我与君皆丙子，四十九年穷不死。君随幕府战西羌，夜渡冰河斫云垒。飞尘涨天箭洒甲，归对妻孥真梦耳。我谪黄冈四五年，孤舟出没烟波里。故人不复通问讯，疾病饥寒疑死矣。相逢握手一大笑，白发苍颜略相似。我方北渡脱重江，君复南行轻万里。功名如幻何足计，学道有涯真可喜。勾漏丹砂已付君，汝阳瓮盎吾何耻。君归趁我鸡黍约，买田筑室従今始。","dynasty":"宋代","title":"送沈逵赴广南"}
{"author":"苏轼","content":"我昔登朐山，出日观沧凉。欲济东海县，恨无石桥梁。今兹黎母国，何异于公乡。蚝浦既黏山，暑路亦飞霜。所欣非自誷，不怨道里长。","dynasty":"宋代","title":"和陶杂诗十一首"}
{"author":"苏轼","content":"十里一置飞尘灰，五里一堠兵火催。颠坑仆谷相枕藉，知是荔枝龙眼来。飞车跨山鹘横海，风枝露叶如新采。宫中美人一破颜，惊尘溅血流千载。永元荔枝来交州，天宝岁贡取之涪。至今欲食林甫肉，无人举觞酹伯游。我愿天公怜赤子，莫生尤物为疮痏。雨顺风调百谷登，民不饥寒为上瑞。君不见，武夷溪边粟粒芽，前丁后蔡相宠加。(相宠加一作：相笼加)争新买宠各出意，今年斗品充官茶。吾君所乏岂此物，致养口体何陋耶？洛阳相君忠孝家，可怜亦进姚黄花。","dynasty":"宋代","tags":"讽谕","title":"荔枝叹"}
{"author":"苏轼","content":"堆几尽埃简，攻之如蠹虫。谁知圣人意，不尽书籍中。曲尽弦犹在，器成机见空。妙哉留轮手，堂下笑桓公。","dynasty":"宋代","title":"嘲子由"}
{"author":"苏轼","content":"与君相従非一日，笔势翩翩疑可识。平时谩说古战场，过眼终迷日五色。我惭不出君大笑，行止皆天子何责。青袍白纻五千人，知子无怨亦无德。买羊沽酒谢玉川，为我醉倒春风前。归家但草凌雪赋，我相夫子非癯仙。","dynasty":"宋代","title":"余与李廌方叔相知久矣领贡举事而李不得第愧"}
{"author":"苏轼","content":"别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。","dynasty":"宋代","title":"西江月姑熟再见胜之。次前韵"}
{"author":"苏轼","content":"黄鸡啄蝎如啄黍，窗间守宫称蝎虎。暗中缴尾伺飞虫，巧捷功夫在腰膂。跂跂脉脉善缘壁，陋质従来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"云间踏白看缠旗，莫忘西湖把酒时。梦里吴山连越峤，樽前羌妇杂胡儿。夕烽过后人初醉，春雁来时雪未滋。为问従军真乐否，书来粗遣故人知。","dynasty":"宋代","title":"座上复借韵送岢岚军通判叶朝奉"}
{"author":"苏轼","content":"归去来兮，清溪无底，上有千仞嵯峨。画楼东畔，天远夕阳多。老去君恩未报，空回首、弹铗悲歌。船头转，长风万里，归马驻平坡。无何，何处有，银潢尽处，天女停梭。问何事人间，久戏风波。顾谓同来稚子，应烂汝、腰下长柯。青衫破，群仙笑我，千缕挂烟蓑。","dynasty":"宋代","title":"满庭芳余谪居黄州五年，将赴临汝，作满庭芳一篇别黄人。既至南郡，蒙恩放归阳羡，复作一篇"}
{"author":"苏轼","content":"与世不相入，膝琴聊自欢。风光归笑傲，云物寄游观。言话审无倦，心怀良独安。东皋清有趣，植杖日盘桓。","dynasty":"宋代","title":"归去来集字十首"}
{"author":"苏轼","content":"庭柏阴阴昼掩门，乌知有赦闹黄昏。汉宫自种三生福，楚客还招九死魂。纵有锄犁及田亩，已无面目见丘园。只应圣主如尧舜，犹许先生作正言。","dynasty":"宋代","title":"己未十月十五日狱中恭闻太皇太后不豫有赦作"}
{"author":"苏轼","content":"苻坚破荆州，止获一人半。中郎老不遇，但喜识元叹。我今独何幸，文字厌奇玩。又得天下才，相従百忧散。阴求我辈人，规作林泉伴。宁当待垂老，仓卒收一旦。不见梁伯鸾，空对孟光案。才难不其然，妇女厕周乱。世岂无作者，于我如既盥。独喜诵君诗，咸韶音节缓。夜光一已多，矧获累累贯。相思君欲瘦，不往我真懦。吾侪眷微禄，寒夜抱寸炭。何时定相过，径就我乎馆。飘然东南去，江水清且暖。相与访名山，微言师忍粲。","dynasty":"宋代","title":"往在东武与人往反作粲字韵诗四首今黄鲁直亦"}
{"author":"苏轼","content":"十年生死两茫茫。不思量。自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡。小轩窗。正梳妆。相顾无言，惟有泪千行。料得年年断肠处，明月夜，短松冈。","dynasty":"宋代","title":"江神子乙卯正月二十日夜记梦"}
{"author":"苏轼","content":"恶酒如恶人，相攻剧刀箭。颓然一榻上，胜之以不战。诗翁气雄拔，禅老语清软。我醉都不知，但觉红绿眩。醒时江月堕，摵摵风响变。惟有一龛灯，二豪俱不见。","dynasty":"宋代","title":"金山寺与柳子玉饮大醉卧宝觉禅榻夜分方醒书"}
{"author":"苏轼","content":"诗人固长贫，日午饥未动。偶然得一饱，万象困嘲弄。寻花不论命，爱雪长忍冻。天公非不怜，听饱即喧哄。君为三郡守，所至满宾従。江湖常在眼，诗酒事豪纵。奉使今折磨，清比于陵仲。永怀茶山下，携妓修春贡。更忆槛泉亭，插花云髻重。萧然卧灊麓，愁听春禽哢。忽见早梅花，不饮但孤讽。诗成独寄我，字字愈头痛。嗟君本侍臣，笔橐従上雍。脱靴吟芍药，给札赋云梦。何人慰流落，嘉aa21天为种。杯倾笛中吟，帽拂果下鞚。感时念羁旅，此意吾侪共。故山亦何有，桐花集幺凤。君亦忆匡庐，归扫藏书洞。何当种此花，各抱汉阴瓮。","dynasty":"宋代","title":"次韵李公择梅花"}
{"author":"苏轼","content":"蜀士李八百，穴居吴山阴。默坐但形语，从者纷如林。其後有李宽，鸡鹄非同音。口耳固多伪，识真要在心。","dynasty":"宋代","title":"和陶读《山海经》"}
{"author":"苏轼","content":"彫弓挂壁耻言勋，笑人渔樵便作群。五马亲来看射虎，不愁醉尉恼将军。","dynasty":"宋代","title":"刘顗宫苑，退老于庐山石碑庵，顗，陕西人，本进士换武，家有声伎其二"}
{"author":"苏轼","content":"寒窗孤坐冻生瓶，尚把遗编照露萤。阁束九师新得妙，梦吞三画旧通灵。断弦挂壁知音丧，（师与契嵩深相知，时已逝矣。）挥尘空山乱石听。斋罢何须更临水，胸中自有洗心经。","dynasty":"宋代","title":"赠治易僧智周"}
{"author":"苏轼","content":"上苑夭桃自作行，刘郎去后几回芳。厌从年少追新赏，闲对宫花识旧香。欲赠佳人非泛洧，好纫幽佩吊沉湘。鹤林神女无消息，为问何年返帝乡。","dynasty":"宋代","title":"刁景纯赏瑞香花，忆先朝侍宴，次韵"}
{"author":"苏轼","content":"一颗樱桃樊素口。不爱黄金，只爱人长久。学画鸦儿犹未就。眉尖已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。","dynasty":"宋代","title":"蝶恋花（佳人）"}
{"author":"苏轼","content":"　　权白孟德足下：辱书开示祸福，使之内杀子布，外擒刘备以自效。书辞勤款，若出至诚，虽三尺童子，亦晓然知利害所在矣。然仆怀固陋，敢略布。　　昔田横，齐之遗虏，汉高祖释郦生之憾，遣使海岛，谓横来大者王，小者侯，犹能以刀自刭，不肯以身辱于刘氏。韩信以全齐之地，束手于汉，而不能死于牖下。自古同功一体之人，英雄豪杰之士，世乱则藉以剪伐，承平则理必猜疑，与其受韩信之诛，岂若死田横之节也哉！　　仆先将军破虏，遭汉陵夷，董卓僭乱，焚烧宗庙，发掘陵寝，故依袁术以举义师，所指城邑响应，天下思得董卓而食之不厌。不幸此志未遂，而无禄早世。先兄伯符嗣命，驰驱锋镝，周旋江汉，岂有他哉？上以雪天子之耻，下以毕先将军之志耳。不意袁术亦僭位号，污辱义师，又闻诸君各盗名字，伯符提偏师，进无所归，退无所守，故资江东为之业耳，不幸有荆轲、舞阳之变。不以权不肖，使统部曲，以卒先臣之志。仆受遗以来，卧薪尝胆，悼日月之逾迈，而叹功名之不立，上负先臣未报之忠，下忝伯符知人之明。且权先世以德显于吴，权若效诸君有非常之志，纵不蒙显戮，岂不坠其家声耶？　　汉自桓、灵以来，上失其道，政出多门，宦官之乱才息，董卓之祸复兴，傕、汜未诛，袁、刘割据，天下所恃，惟权与公及刘备三人耳。比闻卓已鲸鲵，天子反正，仆意公当扫除余孽，同奖王室，上助天子，与宗庙社稷之灵，退守藩国，无失春秋朝觐之节。而足下乃有欺孤之志，威挟天子，以令天下，妄引历数，阴构符命，昔笑王莽之愚，今窃叹足下蹈覆车也。仆与公有婚姻之旧，加之同好相求，然自闻求九锡，纳椒房，不唯同志失望，天下甚籍籍也。刘备之兵虽少，然仆观其为人，雄才大略，宽而有容，拙于攻取，巧于驭人，有汉高祖之余风，辅以孔明，未可量也，且以忠义不替曩昔，仆以为今海内所望，惟我二人耳。仆之有张昭，正如备之孔明，左提右挈，以就大事，国中文武之事，尽以委之，而见教杀昭与备，仆岂病狂也哉。古谚有之：“辅车相依，唇亡齿寒。”仆与刘备，实有唇齿相须之势。足下所以不能取武昌，又不能到成都者，吴、蜀皆存也。今使仆取蜀，是吴不得独存也。蜀亡，吴亦随之矣。晋以垂棘屈产，假道于虞以伐虢，夫灭虢是所以取虞，虞以不知，故及祸。足下意何以异此。　　古人有言曰：“白首如新，倾盖如故”。言以身托人，必择所安。孟德视仆，岂惜此尺寸之土者哉，特以公非所托故也。荀文若与公共起艰危，一旦劝公让九锡，意便憾，使卒忧死。矧仆与公有赤壁之隙，虽复尽释前憾，然岂敢必公不食斯言乎？今日归朝，一匹夫耳，何能为哉。纵公不见害，交锋两阵之间，所杀过当，今其父兄子弟，实在公侧，怨仇多矣，其能安乎？季布数窘汉王，及即位，犹下三族之令，矧足下记人之过，忘人之功，不肯忘文若于九锡，其肯赦仆于赤壁乎？孔文举与杨德祖，海内奇士，足下杀之如皂隶，岂复有爱于权！天下之才在公右者，即害之矣，一失江东，岂容复悔耶？甘言重币，幸勿复再。","dynasty":"宋代","tags":"书信","title":"拟孙权答曹操书"}
{"author":"苏轼","content":"田三昔同僚，向我每倾倒。当年或龃龉，反覆看愈好。寇三我部民，孝弟化邻保。有如袁伯业，苦学到衰老。石生吾邑子，劲立风中草。宦游甑生尘，菽水媚翁媪。我穷交旧绝，计拙集枯槁。三子尤见存，往复纷纻缟。迎我淮水北，送我睢阳道。愿存金石契，凛凛贯华皓。","dynasty":"宋代","title":"留别叔通、元弼、坦夫"}
{"author":"苏轼","content":"商也哀未忘，岁月忽已秋。祥琴虽未调，馀悲不敢留。矧此乃韵语，未入金石流。羲之生五子，总角出银沟。吾家有二许，下笔两不休。君言不能诗，此语人信不？千钟斯为尧，百榼斯为丘。陋矣陶士衡，当以大白浮。酒中那有失，醉则不惊鸥。明当罚二子，已洗两玉舟。","dynasty":"宋代","title":"次韵赵景贶督两欧阳诗，破陈酒戒"}
{"author":"苏轼","content":"清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。","dynasty":"宋代","tags":"饮酒，抒怀","title":"行香子·述怀"}
{"author":"苏轼","content":"已将镜镊投诸地，喜见苍颜白发新。历数三朝轩冕客，色声谁是独完人。","dynasty":"宋代","title":"书寄韵"}
{"author":"苏轼","content":"林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。","dynasty":"宋代","tags":"写景，写人，隐居，生活，抒怀","title":"鹧鸪天·林断山明竹隐墙"}
{"author":"苏轼","content":"听我苦言，其福永久。利尔耡耜，好尔邻偶。斩艾蓬藋，南东其亩。父兄搢梴以抶游手。","dynasty":"宋代","title":"和陶劝农六首"}
{"author":"苏轼","content":"雄雄曳修尾，惊飞向日斜。空中纷格斗，彩羽落如花。喧呼勇不顾，投网谁复嗟。百钱得一双，新味时所佳。烹煎杂鸡骛，爪距漫槎牙。谁知化为蜃，海上落飞鸦。","dynasty":"宋代","title":"食"}
{"author":"苏轼","content":"溪山雪月两佳哉，宾主谈锋夜转雷。犹言不见戴安道，为问适従何处来。","dynasty":"宋代","title":"雪溪乘兴"}
{"author":"苏轼","content":"山鸡舞破半岩云，菱叶开残野水春。应笑武都山下土，枉教明月殉佳人。","dynasty":"宋代","title":"临安三绝石镜"}
{"author":"苏轼","content":"陂湖欲尽山为界，始见寒泉落高派。道人未放泉出山，曲折虚堂泻清快。使君年老尚儿戏，绿棹红船舞澎湃。一笑翻杯水溅裙，余欢濯足波生隘。长松搀天龙起立，苍藤倒谷云崩坏。仰穿蒙密得清旷，一览震泽吁可怪。谁云四万八千顷，渺渺东尽日所晒。归途十里尽风荷，清唱一声闻露薤。嗟予少小慕真隐，白发青衫天所械。忽逢佳士与名山，何异枯杨便马疥。君犹鸾鹤偶飘堕，六翮如云岂长铩。不将新句纪兹游，恐负山中清净债。","dynasty":"宋代","title":"与胡祠部游法华山"}
{"author":"苏轼","content":"岁华来无穷，老眼久已静。春风如系马，未动意先骋。西湖忽破碎，鸟落鱼动镜。萦城理枯渎，放闸起胶艇。愿君营此乐，官事何时竟。（清河西湖三闸，督君成之。）思吴信偶然，出处付前定。飘然不系舟，乘此无尽兴。醉翁行乐处，草木皆可敬。明朝游北渚，急扫黄叶径。白酒真到齐，红裙已放郑。（酒尚有香泉一壶，为乐全先生服，不作乐也。）","dynasty":"宋代","title":"次韵赵景贶春思且怀吴越山水"}
{"author":"苏轼","content":"开缄奕奕满银钩，书尾题诗语更遒。八法旧闻宗长史，五言今复拟苏州。笔踪好在留台寺，旗队遥知到石沟。欲寄鼠须并茧纸，请君章草赋黄楼。","dynasty":"宋代","title":"答王定民"}
{"author":"苏轼","content":"清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。","dynasty":"宋代","tags":"怀人，胞弟","title":"满江红·怀子由作"}
{"author":"苏轼","content":"蒲团盘两膝，竹几阁双肘。此间道路熟，径到无何有。身心两不见，息息安且久。睡蛇本亦无，何用钩与手。神凝疑夜禅，体适剧卯酒。我生有定数，禄尽空余寿。枯杨下飞花，膏泽回衰朽。谓我此为觉，物至了不受。谓我今方梦，此心初不垢。非梦亦非觉，请问希夷叟。","dynasty":"宋代","title":"午窗坐睡"}
{"author":"苏轼","content":"岭南气候不常。吾尝云：菊花开时乃重阳，凉天佳月即中秋，不须以日月为断也。今岁九月，残暑方退，既望之后，月出愈迟。予尝夜起登合江楼，或与客游丰湖，入栖禅寺，叩罗浮道院，登逍遥堂，逮晓乃归。杜子美云：四更山吐月，残夜水明楼。此殆古今绝唱也。因其句作五首，仍以“残夜水明楼”为韵。一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。二更山吐月，幽人方独夜。可怜人与月，夜夜江楼下。风枝夕未停。露草不可籍。归来掩关卧，唧唧虫夜话。三更山吐月，栖鸟亦惊起。起寻梦中游，清绝正如此。驱云扫众宿，俯仰迷空水。幸可饮我牛，不须违洗耳。四更山吐月，皎皎为谁明。幽人赴我约，坐待玉绳横。野桥多断板，山寺有微行。今夕定何夕，梦中游化城。五更山吐月，窗迥室幽幽。玉钩还挂户，江练却明楼。星河澹欲晓，鼓角冷知秋。不眠翻五咏，清切变蛮讴。","dynasty":"宋代","title":"江月五首（并引）"}
{"author":"苏轼","content":"余旧有赠元素〔词〕云天涯同是伤流落，元素以为今日之先兆，且悲当时六客之存亡。六客盖张子野、刘孝叔、陈令举、李公择及元素与余也。不愁春尽絮随风，但喜丹砂入颊红。流落天涯先有谶，摩挲金狄会当同。蘧蘧未必都非梦，了了方知不落空。莫把存亡悲六客，已将地狱等天宫。","dynasty":"宋代","title":"次韵答元素（并引）"}
{"author":"苏轼","content":"见公奔走谓公劳，闻公隐退云公高。公心底处有高下，梦幻去来随所遭。不知高斋竟何义，此名之设缘吾曹。公年四十已得道，俗缘未尽余伊皋。功名富贵俱逆旅，黄金知系何人袍。超然已了一大事，持冠而去真秋毫。坐看猿猱落罝罔，两手未肯置所操。乃知贤达与愚陋，岂直相去九牛毛。长松百尺不自觉，企而羡者蓬与蒿。我欲赢粮往问道，未应举臂辞卢敖。","dynasty":"宋代","title":"赵阅道高斋"}
{"author":"苏轼","content":"无复龙山对孟嘉，西来河伯意雄夸。霜风可使吹黄帽，（舟人黄帽，土胜水也。樽酒那能泛浪花。漫遣鲤鱼传尺素，却将燕石报琼华。何时得见悲秋老，醉里题诗字半斜。","dynasty":"宋代","title":"九日邀仲屯田为大水所隔以诗见寄次其韵"}
{"author":"苏轼","content":"留灯坐达晓，要与影晤言。下帷对古人，何暇复窥园。使君本学武，少诵《十三篇》。颇能口击贼，戈戟亦森然。才智谁不如，功名叹无缘。独来向我说，愤懑当奚宣。一见胜百闻，往鏖皋兰山。白衣挟三矢，趁此征辽年。","dynasty":"宋代","title":"和陶答庞参军三送张中。"}
{"author":"苏轼","content":"鸿渐偏宜丹凤南，冠霞帔月影毵毵。酒酣亭上来看舞，有客新名唤作耽。","dynasty":"宋代","title":"来鹤亭"}
{"author":"苏轼","content":"更厌劳生能几日，莫将归思扰衰年。片云会得无心否，南北东西只一天。","dynasty":"宋代","title":"蜀僧明操思归龙丘子书壁"}
{"author":"苏轼","content":"先生堂上霜月苦，弟子读书喧两庑。推门入室书纵横，蜡纸灯笼晃云母。先生骨清少眠卧，长夜默坐数更鼓。耐寒石砚欲生冰，得火铜瓶如过雨。郎君欲出先自赞，坐客敛衽谁敢侮。明朝阮籍过阿戎，应作羲之羡怀祖。","dynasty":"宋代","title":"夜过舒尧文戏作"}
{"author":"苏轼","content":"夜光不自献，天骥良难知。从来一狐腋，或出五羖皮。贤哉江东守，收此幕中奇。无华岂易识，既得不自随。留君望此府，助我怜其衰。二年促膝语，一旦长揖辞。林深伏猛在，岸改潜珍移。去此当安从，失君徒自悲。念君瑚琏质，当今台阁宜。去矣会有合，岂当怀其私。","dynasty":"宋代","title":"送程之邵签判赴阙"}
{"author":"苏轼","content":"化工未议苏群槁，先向寒梅一倾倒。江南无雪春瘴生，为散冰花除热恼。风清月落无人见，洗妆自趁霜钟早。惟有飞来双白鹭，玉羽琼林斗清好，吴山道人心似水，眼净尘空无可扫。故将妙语寄多情，横机欲试东坡老。东坡习气除未尽，时复长篇书小草。且撼长条餐落英，忍饥未拟穷呼昊。","dynasty":"宋代","title":"再和潜师"}
{"author":"苏轼","content":"西方真人谁所见，衣被七宝従双狻。当时修道颇辛苦，柏生两肘乌巢肩。初如濛濛隐山玉，渐如濯濯出水莲。道成一旦就空灭，奔会四海悲人天。翔禽哀响动林谷，兽鬼踯躅泪迸泉。庞眉深目彼谁子，绕床弹指性自圆。隐如寒月堕清昼，空有孤光留故躔。春游古寺拂尘壁，遗像久此霾香烟。画师不复写名姓，皆云道子口所传。纵横固已蔑孙邓，有如巨鳄吞小鲜。来诗所夸孰与此，安得携挂其旁观。","dynasty":"宋代","title":"记所见开元寺吴道子画佛灭度以答子由"}
{"author":"苏轼","content":"竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。","dynasty":"宋代","tags":"古诗三百首，题画，想象，写景，春天，写水，早教古诗100首","title":"惠崇春江晚景二首/惠崇春江晓景二首"}
{"author":"苏轼","content":"宝云楼阁闹千门，林静初无一鸟喧。闭户莫教风扫地，卷帘疑有月临轩。水光潋滟犹浮碧，山色空蒙已敛昏。乞得汤休奇绝句，始知盐絮是阵言。","dynasty":"宋代","title":"次韵仲殊雪中游西湖二首"}
{"author":"苏轼","content":"宁可食无肉，不可居无竹。无肉令人瘦，无竹令人俗。人瘦尚可肥，士俗不可医。旁人笑此言，似高还似痴。若对此君仍大嚼，世间那有扬州鹤？","dynasty":"宋代","tags":"议论，歌颂，批判","title":"於潜僧绿筠轩"}
{"author":"苏轼","content":"青唐有逋寇，白首已穷妖。窃据临洮郡，潜通讲渚桥。庙谋周召虎，边帅汉班超。坚垒千兵破，连航一炬烧。擒奸従窟穴，奏捷上烟霄。诡异人图像，欢娱路载谣。千诛非一事，伐叛自先朝。取道经陵寝，前期告庙祧。西来闻几日，面缚见今朝。二圣临云陛，千官溢海潮。载囚车轳辘，失主马萧条。横拜如蹲犬，胡装尚衣貂。理卿辞具服，译长舌初调。缓死恩殊厚，求生尾屡摇。慈仁逢太母，宽厚戴唐尧。赤手真擒虎，和羹未赐枭。藁街虚授首，东市偶全腰。困兽何须杀，遗雏或可招。威声西振夏，武节北通辽。帝道有强弱，天时或长消。羌情防报复，军胜忌矜骄。慎重关西将，奇功勿再要。","dynasty":"宋代","title":"获鬼章二十二韵"}
{"author":"苏轼","content":"　　余尝寓居惠州嘉祐寺，纵步松风亭下。足力疲乏，思欲就亭止息。望亭宇尚在木末，意谓是如何得到？良久，忽曰：“此间有甚么歇不得处？”由是如挂钩之鱼，忽得解脱。若人悟此，虽兵阵相接，鼓声如雷霆，进则死敌，退则死法，当恁么时也不妨熟歇。","dynasty":"宋代","tags":"写景，山水，抒情，乐观","title":"记游松风亭"}
{"author":"苏轼","content":"冷官门户日萧条，亲旧音书半寂寥。惟有太原张县令，年年专遣送蒲桃。","dynasty":"宋代","title":"谢张太原送蒲桃"}
{"author":"苏轼","content":"鸿渐偏宜丹凤南，冠霞帔月影毵毵。酒酣亭上来看舞，有客新名唤作耽。","dynasty":"宋代","title":"来鹤亭"}
{"author":"苏轼","content":"醉梦醺醺晓未苏。门前辘辘使君车。扶头一盏怎生无。废圃寒蔬挑翠羽，小槽春酒冻真珠。清香细细嚼梅须。","dynasty":"宋代","title":"浣溪沙（前韵）"}
{"author":"苏轼","content":"簿书常苦百忧集，樽酒今应一笑开。京兆从教思广汉，会稽聊喜得方回。","dynasty":"宋代","title":"送钱穆父出守越州绝句二首其一"}
{"author":"苏轼","content":"身轻步稳去忘归，四柱亭前野彴微。忽悟过溪还一笑，水禽惊落翠毛衣。","dynasty":"宋代","title":"过溪亭"}
{"author":"苏轼","content":"│旱行十年，饥疫遍九土。奇穷所向恶，岁岁祈晴雨。虽非为己求，重请终愧古│鬼神亦知我，老病入腰膂。何曾拜向人，此意难不许。重云凄已合，微润先流│。萧萧止还作，坐听及三鼓。天明将吏集，泥土满靴屦。登城望麰麦，绿浪风│舞。愧我贤友生，雄篇斗新语。君看大熟岁，风雨占十五。天地本无功，祈禳│足数。渡河不入境，岂若无蝗虎。而况刑白鹅，下策君勿取。","dynasty":"宋代","title":"答郡中同僚贺雨11111111"}
{"author":"苏轼","content":"东去愁攀石，西来怯渡桥。碧潭如见试，白塔苦相招。野馈惭微薄，村沽慰寂寥。路穷斤斧绝，松桂得干霄。","dynasty":"宋代","title":"自清平镇游楼观、五郡、大秦、延生、仙游、往返四日，得十一诗，寄子由同作仙游潭五首·南寺其六"}
{"author":"苏轼","content":"寄语庵前抱节君，与君到处合相亲。写真虽是文夫子，我亦真堂作记人。","dynasty":"宋代","title":"和文与可洋川园池三十首此君庵"}
{"author":"苏轼","content":"空山学仙子，妄意笙箫声。千金得奇药，开视皆豨苓。不知市人中，自有安期生。今君已度世，坐阅霜中蒂。摩挲古铜人，岁月不可计。阆风安在哉，要君相指似。","dynasty":"宋代","title":"次韵黄鲁直见赠古风二首其二"}
{"author":"苏轼","content":"未易尧舜德，何须数舜功。小心仍致孝，余事及平戎。典礼从周旧，官仪与汉隆。谁知本无作，千古自承风。","dynasty":"宋代","title":"神宗皇帝挽词三首"}
{"author":"苏轼","content":"终日锁筠笼，回头惜翠茸。谁知声?画?画，亦自意重重。夜宿烟生浦，朝鸣日上峰。故巢何足恋，鹰隼岂能容。","dynasty":"宋代","title":"涪州得山胡?善鸣，出黔中?"}
{"author":"苏轼","content":"妙供来香积，珍烹具大官。拣芽分雀舌，赐茗出龙团。晓日云庵暖，春风浴殿寒。聊将试道眼，莫作两般看。","dynasty":"宋代","title":"怡然以垂云新茶见饷报以大龙团仍戏作小诗"}
{"author":"苏轼","content":"亦知壶子不死，敢问老聃所游。瑟瑟寒松露骨，眈眈病虎垂头。莫言西蜀万里，且到南华一游。扶病江边送客，杖拏浦口回头。老去此生一诀，兴来明日重游。卧闻三老白事，半夜南风打头。","dynasty":"宋代","title":"仆所至未尝出游过长芦闻复禅师病甚不可不一"}
{"author":"苏轼","content":"溪上青山三百叠，快马轻衫来一抹。倚山修竹有人家，横道清泉知我渴。芒鞋竹杖自轻软，蒲荐松床亦香滑。夜深风露满中庭，惟见孤萤自开阖。","dynasty":"宋代","title":"自兴国往筠宿石田驿南二十五里野人舍"}
{"author":"苏轼","content":"此生归路愈茫然，无数青山水拍天。犹有小船来卖饼，喜闻墟落在山前。","dynasty":"宋代","title":"慈湖夹阻风五首其二"}
{"author":"苏轼","content":"与可画竹时，见竹不见人。岂独不见人，嗒然遗其身。其身与竹化，无穷出清新。庄周世无有，谁知此凝神。若人今已无，此竹宁复有。那将春蚓笔，画作风中柳。君看断崖上，瘦节蛟蛇走。保时此霜竿，复入江湖手。晁子拙生事，举家闻食粥。朝来又绝倒，谀墓得霜竹。可怜先生槃，朝日照苜蓿。吾诗固云尔，可使食无肉。（吾旧诗云：可使食无肉，不可居无竹。）","dynasty":"宋代","title":"书晁补之所藏与可画竹三首"}
{"author":"苏轼","content":"数亩蓬蒿古县阴，晓窗清快夜堂深。也知卜筑非真宅，聊欲跏趺看此心。闻道携壶问奇字，更因登木助微音。相娱北户江千顷，直下都无地可临。此生真欲老墙阴，却扫都忘岁月深。拔薤已观贤守政，折蔬聊慰故人心。风流贺监常吴语，憔悴钟仪独楚音。治状两邦俱第一，颍川归去肯重临。","dynasty":"宋代","title":"又次韵二守同访新居二首"}
{"author":"苏轼","content":"碧玉碗盛红玛瑙，井花水养石菖蒲。也知法供无穷尽，试问禅师得饱无。荐福老怀真巧便，净慈两本更尖新。凭师为作铁门限，准备人间请话人。","dynasty":"宋代","title":"赠常州报恩长老"}
{"author":"苏轼","content":"余谪居黄，三见重九，每岁与太守徐君猷会于栖霞。今年公将去，乞郡湖南。念此惘然，故作此词。笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。","dynasty":"宋代","tags":"生活，抒情","title":"醉蓬莱·重九上君猷"}
{"author":"苏轼","content":"客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。","dynasty":"宋代","tags":"离别，感叹，人生，友情","title":"送顿起"}
{"author":"苏轼","content":"官园刈苇留枯槎，深冬放火如红霞。枯槎烧尽有根在，春雨一洗皆萌芽。黄狐老兔最狡捷，卖侮百兽常矜夸。年年此厄竟不悟，但爱蒙密争来家。风回焰卷毛尾热，欲出已被苍鹰遮。野人来言此最乐，徒手晓出归满车。巡边将军在近邑，呼来飒飒従矛叉。戍兵久闲可小试，战鼓虽冻犹堪挝。雄心欲搏南涧虎，阵势颇学常山蛇。霜乾火烈声爆野，飞走无路号且呀。迎人截来砉逢箭，避犬逸去穷投罝。击鲜走马殊未厌，但恐落日催栖鸦。弊旗仆鼓坐数获，鞍挂雉兔肩分麚。主人置酒聚狂客，纷纷醉语晚更哗。燎毛燔肉不暇割，饮啖直欲追羲娲。青丘云梦古所咤，与此何啻百倍加。苦遭谏疏说夷羿，又被赋客嘲淫奢。岂如闲官走山邑，放旷不与趋朝衙。农工已毕岁云暮，车骑虽少宾殊佳。酒酣上马去不告，猎猎霜风吹帽斜。","dynasty":"宋代","title":"司竹监烧苇园因召都巡检柴贻勖左藏以其徒会"}
{"author":"苏轼","content":"青盖前头点皂旗，黄茅冈下出长围。弄风骄马跑空立，趁兔苍鹰掠地飞。回望白云生翠巘，归来红叶满征衣。圣明若用西凉簿，白羽犹能效一挥。","dynasty":"宋代","title":"祭常山回小猎"}
{"author":"苏轼","content":"余旧有赠元素〔词〕云天涯同是伤流落，元素以为今日之先兆，且悲当时六客之存亡。六客盖张子野、刘孝叔、陈令举、李公择及元素与余也。不愁春尽絮随风，但喜丹砂入颊红。流落天涯先有谶，摩挲金狄会当同。蘧蘧未必都非梦，了了方知不落空。莫把存亡悲六客，已将地狱等天宫。","dynasty":"宋代","title":"次韵答元素（并引）"}
{"author":"苏轼","content":"裕陵固天纵，笔有云汉姿。尝重连山象，不数秋风辞。龙腾与虎变，狸豹复何施。我穷真有数，文字乃见知。闻君射策日，妙语发畴咨。一日喧万口，惊倒同舍儿。岂知二十年，道路犹迟迟。苦言如药石，瞑眩终见思。屈伸反覆手，独于君可疑。四门方穆穆，行矣及此时。","dynasty":"宋代","title":"送陈伯修察院赴阙"}
{"author":"苏轼","content":"翻翻联联衔尾鸦，荦荦确确蜕骨蛇。分畴翠浪走云阵，刺水绿针抽稻芽。洞庭五月欲飞沙，鼍鸣窟中如打衙。天公不见老农泣，唤取阿香推雷车。","dynasty":"宋代","title":"无锡道中赋水车"}
{"author":"苏轼","content":"恶业相缠五十年，常行八棒十三禅。却著衲衣归玉局，自疑身是五通仙。","dynasty":"宋代","title":"南华老师示四韵，事忙，姑以一偈答之"}
{"author":"苏轼","content":"蛙鸣青草泊，蝉噪垂杨浦。吾行亦偶然，及此新过雨。鸟乐忘罝罦，鱼乐忘钩饵。何必择所安，滔滔天下是。烟火动村落，晨光尚熹微。田园处处好，渊明胡不归。我行无疾徐，轻楫信溶漾。船留村市闹，闸发寒波涨。舟人苦炎热，宿此乔木湾。清月未及上，黑云如颓山。万窍号地籁，冲风散天池。喧豗瞬息间，还挂斗与箕。颍水非汉水，亦作蒲萄绿。恨无襄阳儿，令唱铜鞮曲。我诗虽云拙，心平声韵和。年来烦恼尽，古井无由波。","dynasty":"宋代","title":"出都来陈所乘船上有题小诗八首不知何人作有"}
{"author":"苏轼","content":"莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。","dynasty":"宋代","tags":"春天，惜春","title":"减字木兰花·莺初解语"}
{"author":"苏轼","content":"欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。","dynasty":"宋代","tags":"春节，勉励，惜时","title":"守岁"}
{"author":"苏轼","content":"孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。","dynasty":"宋代","tags":"议论，抒怀，人生","title":"沁园春·孤馆灯青"}
{"author":"苏轼","content":"前瞻马耳九仙山。碧连天。晚云间。城上高台，真个是超然。莫使匆匆云雨散，今夜里，月婵娟。小溪鸥鹭静联拳。去翩翩。点轻烟。人事凄凉，回首便他年。莫忘使君歌笑处，垂柳下，矮槐前。","dynasty":"宋代","tags":"写景，山水，喜爱，赞美","title":"江城子·前瞻马耳九仙山"}
{"author":"苏轼","content":"天涯流落思无穷。既相逢。却匆匆。摧手佳人，和泪折残红。为问东风余几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。(版本一)天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(版本二)","dynasty":"宋代","tags":"春天，离别，写景，抒情","title":"江神子·恨别"}
{"author":"苏轼","content":"参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。","dynasty":"宋代","tags":"游历，写景，抒情，猖狂","title":"六月二十日夜渡海"}
{"author":"苏轼","content":"仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。","dynasty":"宋代","tags":"宋词三百首，女子，生活，感叹，人生","title":"洞仙歌·冰肌玉骨"}
{"author":"苏轼","content":"朝曦迎客艳重冈，晚雨留人入醉乡。此意自佳君不会，一杯当属水仙王。","dynasty":"宋代","tags":"赞美，西湖，美景","title":"饮湖上初晴后雨二首·其一"}
{"author":"苏轼","content":"东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。","dynasty":"宋代","tags":"春游，叙事","title":"正月二十日与潘郭二生出郊寻春忽记去年是日同至女王城作诗乃和前韵"}
{"author":"苏轼","content":"一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。","dynasty":"宋代","tags":"江南，水乡，人生，哲学","title":"行香子·过七里濑"}
{"author":"苏轼","content":"亭亭石塔东峰上，此老初来百神仰。虎移泉眼趁行脚，龙作浪花供抚掌。至今游人灌濯罢，卧听空阶环玦响。故知此老如此泉，莫作人间去来想。","dynasty":"宋代","title":"虎跑泉"}
{"author":"苏轼","content":"．布算以步五星，不如仰观之捷；吹律以求中声，不如耳齐之审。铅汞以为药，策易以候火，不如天造之真也。是故神宅空，乐出虚，蹋?匊者以气升，孰能推是理以求天造之药乎？于此有物，其名曰真一，远游先生方治此道，不饮不食，而饮此酒，食此药，居此堂。予亦窃其一二，故作《真一》之歌。其词曰：空中细茎插天芒，不生沮泽生陵冈。涉阅四气更六阳，森然不受螟与蝗。飞龙御月作秋凉，苍波改色屯云黄。天旋雷动玉尘香，起搜十裂照坐光。跏趺牛噍安且详，动摇天关出琼桨。壬公飞空丁女藏，三伏遇井了不尝。酿为真一和而庄，三杯俨如侍君王。湛然寂照非楚狂，终身不入无功乡。","dynasty":"宋代","title":"真一酒歌?并引?"}
{"author":"苏轼","content":"远望若可爱，朱栏碧瓦沟。聊为一驻足，且慰百回头。水落见山石，尘高昏市楼。临风莫长啸，遗涕浩难收。","dynasty":"宋代","title":"扶风天和寺"}
{"author":"苏轼","content":"纵饮谁能问挈壶，不知门外晓星疏。绮罗胜事齐三阁，宾主谈锋敌两都。榻畔烟花尝叹杜，海中童丱尚追徐。无多酌我君须听，醉后粗狂胆满躯。","dynasty":"宋代","title":"刁景纯席上和谢生二首其二"}
{"author":"苏轼","content":"林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。","dynasty":"宋代","tags":"写景，写人，隐居，生活，抒怀","title":"鹧鸪天·林断山明竹隐墙"}
{"author":"苏轼","content":"中秋天气未应殊，不用红纱照座隅。山下白云横匹素，水中明月卧浮图。未成短棹还三峡，已约轻舟泛五湖。为问登临好风景，明年还忆使君无。","dynasty":"宋代","title":"十月十五日观月黄楼席上次韵"}
{"author":"苏轼","content":"伟人谋议不求多，事定纷纷自唯阿。尽放龟鱼还绿净，肯容萧苇障前坡。一朝美事谁能纪，百尺苍崖尚可磨。天上列星当亦喜，月明时下浴明波。","dynasty":"宋代","title":"观开西湖次吴左丞韵?此诗为道潜作?"}
{"author":"苏轼","content":"君家四壁如相如，卷藏天禄吞石渠。岂惟邺侯三万轴，家有世南行秘书。儿童拍手笑何事，笑人空腹谈经义。未许中郎得异书，且共扬雄说奇字。清江萦山碧玉环，下有老龙千古闲。知君好事家有酒，化为老人夜扣关。留侯之孙书满腹，玉函宝方何用读。濠梁空复五车多，圯上従来一篇足。","dynasty":"宋代","title":"张竞辰永康所居万卷堂"}
{"author":"苏轼","content":"烟雨蒙蒙鸡犬声，有生何处不安生。但令黄犊无人佩，布谷何劳也劝耕。","dynasty":"宋代","title":"山村五绝"}
{"author":"苏轼","content":"凄凉雨露三年後，仿佛尘埃数字余。至用榴皮缘底事，中书君岂不中书。","dynasty":"宋代","title":"回先生过湖州东林沈氏，饮醉，以石榴皮书其"}
{"author":"苏轼","content":"周诗记荼苦，茗饮出近世。初缘厌粱肉，假此雪昏滞。嗟我五亩园，桑麦苦蒙翳。不令寸地闲，更乞茶子蓺。饥寒未知免，已作太饱计。庶将通有无，农末不相戾。春来冻地裂，紫笋森已锐。牛羊烦呵叱，筐筥未敢睨。江南老道人，齿发日夜逝。他年雪堂品，空记桃花裔。","dynasty":"宋代","title":"问大冶长老乞桃花茶栽东坡"}
{"author":"苏轼","content":"一轩高为黄花设，富拟人间万石君。佳本尽从方外得，异香多在月中闻。引泉北涧分清露，开径南山破白云。此意欲为知者道，陶翁犹自未离群。","dynasty":"宋代","title":"万菊轩"}
{"author":"苏轼","content":"中秋天气未应殊，不用红纱照座隅。山下白云横匹素，水中明月卧浮图。未成短棹还三峡，已约轻舟泛五湖。为问登临好风景，明年还忆使君无。","dynasty":"宋代","title":"十月十五日观月黄楼席上次韵"}
{"author":"苏轼","content":"使君九万击鹏鲲，肯为阳关一断魂。不用宽心九千里，安西都护国西门。余刃西屠横海鲲，应予诗谶是游魂。归来趁别陶弘景，看挂衣冠神武门。","dynasty":"宋代","title":"再送蒋颖叔帅熙河二首"}
{"author":"苏轼","content":"江郊葱曨，云水蒨绚。碕岸斗入，洄潭轮转。先生悦之，布席闲燕。初日下照，潜鳞俯见。意钓忘鱼，乐此竿线。优哉悠哉，玩物之变。","dynasty":"宋代","title":"江郊"}
{"author":"苏轼","content":"才高多感激，道直无往还。不如此台上，举酒邀青山。青山虽云远，似亦识公颜。崩腾赴幽赏，披豁露天悭。落日衔翠壁，暮云点烟鬟。浩歌清兴发，放意末礼删。是时岁云暮，微雪洒袍斑。吏退迹如扫，宾来勇跻攀。台前飞雁过，台上雕弓弯。联翩向空坠，一笑惊尘寰。","dynasty":"宋代","title":"凌虚台"}
{"author":"苏轼","content":"嗟予寡兄弟，四海一子由。故人虽云多，出处不我谋。弓车无停招，逝去势莫留。仅存今几人，各在天一陬。有如长庚月，到晓烂不收。宜我与夫子，相好手足侔。比年两见之，宾主更献酬。乐哉十日饮，衎衎和不流。论事到深夜，僵仆铃与驺。颇尝见使君，有客如此不。欲别不忍言，惨惨集百忧。念我野夫兄，知名三十秋。已得其为人，不待风马牛。他年林下见，倾盖如白头。","dynasty":"宋代","title":"送李公择"}
{"author":"苏轼","content":"足蹑平都古洞天，此身不觉到云间。抬眸四顾乾坤阔，日月星辰任我攀。","dynasty":"宋代","title":"失题二首"}
{"author":"苏轼","content":"相逢不觉又初寒。对尊前。惜流年。风紧离亭，冰结泪珠圆。雪意留君君不住，从此去，少清欢。转头山下转头看。路漫漫。玉花翻。银海光宽，何处是超然。知道故人相念否，携翠袖，倚朱阑。","dynasty":"宋代","title":"江神子（冬景）"}
{"author":"苏轼","content":"　　临皋亭下八十数步，便是大江，其半是峨眉雪水，吾饮食沐浴皆取焉，何必归乡哉！江山风月，本无常主，闲者便是主人。闻范子丰新第园池，与此孰胜？所不如者，上无两税及助役钱耳。","dynasty":"宋代","tags":"感伤","title":"临皋闲题"}
{"author":"苏轼","content":"?一作：十二月二十八日蒙恩责授检校水部员外郎黄州团练副使复用前韵二首?百日归期恰及春，残生乐事最关身。出门便旋风吹面，走马联翩鹊啅人。却对酒杯浑是梦，试拈诗笔已如神。此灾何必深追咎，窃禄従来岂有因。平生文字为吾累，此去声名不厌低。寒上纵归他日马，城中不斗少年鸡。休官彭泽贫无酒，隐几维摩病有妻。堪笑睢阳老従事，为余投檄向江西。?子由闻余下狱，乞以官爵赎余罪，贬筠州监酒。?","dynasty":"宋代","title":"出狱次前韵二首"}
{"author":"苏轼","content":"两峰苍苍暗石壁，中有百道飞来泉。人间何处有此景，便欲往买二顷田。","dynasty":"宋代","title":"题王晋卿画"}
{"author":"苏轼","content":"海国困蒸溽，新居利高寒。以彼陟降劳，易此寝处乾。但苦江路峻，常惭汲腰酸。矻矻烦四夫，硗硗斲层峦。弥旬得寻丈，下有青石磐。终日但迸火，何时见飞澜。丰我粲与醪，利汝椎与钻。山石有时尽，我意殊未阑。今朝僮仆喜，黄土复可抟。晨瓶得雪乳，暮瓮停冰湍。我生类如此，何适不艰难。一勺亦天赐，曲肱有馀欢。","dynasty":"宋代","title":"白鹤山新居，凿井四十尺，遇磐石，石尽，乃得泉"}
{"author":"苏轼","content":"寒雀喧喧冻不飞，遶林空啅未开枝。多情好与风流伴，不到双双燕语时。","dynasty":"宋代","title":"餈韵杨公济奉议梅花十首"}
{"author":"苏轼","content":"白露凄风洗瘴烟，梦回相对两凄然。雀罗廷尉非当日，鸠杖先生愈少年。世事饱谙思缩手，主恩未报耻归田。谁怜第五桥东水，独照台州老郑虔。","dynasty":"宋代","title":"喜王定国北归第五桥"}
{"author":"苏轼","content":"采撷殊未厌，忽然已成阴。蝉鸣看不见，鹤立赴还深。","dynasty":"宋代","title":"槐"}
{"author":"苏轼","content":"银涛无际捲蓬瀛。落霞明。暮云平。曾见青鸾、紫凤下层城。二十五弦弹不尽，空感慨，惜离情。苍梧烟水断归程。捲霓旌。为谁迎。空有千行。流泪寄幽贞。舞罢鱼龙云海晚，千古恨，入江声。","dynasty":"宋代","title":"江城子"}
{"author":"苏轼","content":"萧索东风两鬓华，年年幡胜剪宫花。愁闻塞曲吹芦管，喜见春盘得蓼芽。吾国旧供云泽米，（定武斋酒用苏州米。）君家新致雪坑茶。（近得曾坑茶。）燕南异事真堪记，三寸黄柑擘永嘉。","dynasty":"宋代","title":"次韵曾仲锡元日见寄"}
{"author":"苏轼","content":"清淮蜀汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。","dynasty":"宋代","title":"清平乐·清淮蜀汴"}
{"author":"苏轼","content":"圣主新除秘祝，侍臣来乞丰年。寿宫神君欲至，半夜灵风肃然。玉玺亲题御笔，金童来侍天香。礼罢祝融参乘，前驱已过衡湘。解剑独行残月，披衣困卧清风。梦蝶犹飞旅枕，粥鱼已响枯桐。陂水初含晓渌，稻花半作秋香。皂盖却迎朝日，红云正绕宫墙。","dynasty":"宋代","title":"奉敕祭西太一和韩川韵四首"}
{"author":"苏轼","content":"诵诗得非子夏学，紬史正作丘明书。天公戏人亦薄相，略遣幻医生明珠。赖君年来屏鲜腴，百千灯光同一如。书成自写蝇头表，端就君王觅镜湖。","dynasty":"宋代","title":"次韵黄鲁直赤目"}
{"author":"苏轼","content":"黄省文书分道山，静传钟鼓建章闲。天边玉树西风起，知有新秋到世间。","dynasty":"宋代","title":"入馆"}
{"author":"苏轼","content":"仙衣不用剪刀裁，国色初酣卯酒来。太守问花花有语，为君零落为君开。","dynasty":"宋代","title":"述古闻之明日即来坐上复用前韵同赋"}
{"author":"苏轼","content":"我行日夜向江海，枫叶芦花秋兴长。长淮忽迷天远近，青山久与船低昂。寿州已见白石塔，短棹未转黄茅冈。波平风软望不到，故人久立烟苍茫。","dynasty":"宋代","tags":"写景，抒情，惆怅，感慨","title":"出颍口初见淮山是日至寿州"}
{"author":"苏轼","content":"石室有金丹，山神不知秘。何必露光芒，夜半惊童稚。","dynasty":"宋代","title":"卢山五咏圣灯岩"}
{"author":"苏轼","content":"万劫互起灭，百年一踟躇。漂流四十年，今乃言卜居。且喜天壤间，一席亦吾庐。稍理兰桂丛，尽平狐兔墟。黄橼出旧枿，紫茗抽新畲。我本早衰人，不谓老更劬。邦君助畚锸，邻里通有无。竹屋从低深，山窗自明疏。一饱便终日，高眠忘百须，无妻老相如。","dynasty":"宋代","title":"和陶和刘柴桑"}
{"author":"苏轼","content":"朝见吴山横，暮见吴山纵。吴山故多态，转侧为君容。幽人起朱阁，空洞更无物。惟有千步冈，东西作帘额。春来故国归无期，人言悲秋春更悲。已泛平湖思濯锦，更看横翠忆峨眉。雕栏能得几时好，不独凭栏人易老。百年兴废更堪哀，悬知草莽化池台。游人寻我旧游处，但觅吴山横处来。","dynasty":"宋代","title":"法惠寺横翠阁"}
{"author":"苏轼","content":"珍重绣衣直指，远烦白绢斜封。惊破卢仝幽梦，北窗起看云龙。","dynasty":"宋代","title":"马子约送茶作六言谢之"}
{"author":"苏轼","content":"楚山固多猿，青者黠而寿。化为狂道士，山谷恣腾蹂。误入华阳洞，窃饮茆君酒。君命囚岩间，岩石为械杻。松根络其足，藤蔓缚其肘。苍苔眯其目，丛棘哽其口。三年化为石，坚瘦敌琼玖。无复号云声，空余舞杯手。樵夫见之笑，抱卖易升斗。杨公海中仙，世俗那得友。海边逢姑射，一笑微俯首。胡不载之归，用此顽且丑。求诗纪其异，本未得细剖。吾言岂妄云，得之亡是叟。","dynasty":"宋代","title":"杨康功有石状如醉道士为赋此诗"}
{"author":"苏轼","content":"东望海，西望湖，山平水远细欲无。野人疏狂逐渔钓，刺史宽大容歌呼。君恩饱暖及尔孥，才者不闲拙者娱。穿岩度岭脚力健，未厌山水相萦纡。三百六十古精庐，出游无伴篮舆孤。作诗虽未造藩阈，破闷岂不贤摴蒱。君才敏赡兼百夫，朝作千篇日未晡。朅来湖上得佳句，从此不看营丘图。知君箧椟富有馀，莫惜锦绣偿菅蘧。穷多斗险谁先逋，赌取名画不用摹。","dynasty":"宋代","title":"李杞寺丞见和前篇，复用元韵答之其二再和"}
{"author":"苏轼","content":"老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。","dynasty":"宋代","tags":"宋词三百首，初中古诗，豪放，狩猎，爱国，猖狂","title":"江城子·密州出猎"}
{"author":"苏轼","content":"当时只道鹤林仙，解遣秋光发杜鹃。谁信诗能回造化，直教霜蘖放春妍。","dynasty":"宋代","title":"和述古冬日牡丹四首其三"}
{"author":"苏轼","content":"怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。","dynasty":"宋代","tags":"写花，赞美，友人","title":"西江月·再用前韵戏曹子方"}
{"author":"苏轼","content":"荷尽已无擎雨盖，菊残犹有傲霜枝。一年好景君须记，最是橙黄橘绿时。(最是一作：正是)","dynasty":"宋代","tags":"古诗三百首，小学古诗，写景，勉励，惜时","title":"赠刘景文"}
{"author":"苏轼","content":"两尉郁相望，东西百步场。插旗蒲柳市，伐鼓水云乡。已作观鱼槛，仍开射鸭堂。潋潋波头细，疏疏雨脚长。全家依画舫，极目乱红妆。我来闲濯足，溪涨欲浮床。泽国山围里，孤城水影傍。欲知归路处，苇外记风樯。","dynasty":"宋代","title":"城南县尉水亭得长字"}
{"author":"苏轼","content":"臣闻行夏之时，正莫加于人统；采周之旧，王方在於镐京。惟吉月之布和，休庶工而未作。使华远集，邻好交修。萃簪笏於九门，来车书於门里。将兴嗣岁，以乐太平。恭惟皇帝陛下，躬履至仁，诞膺眷命。法天地四时之运，民日用而不知；传祖宗六圣之心，我无为而自化。九德咸事，三年有成。始御八音之和，以临元日之会。人神相庆，夷夏来同。臣等忝与贱工，得亲壮观。知舆情之愿颂，顾盛德之难形。不度荒芜，敢进口号。九霄清跸一声雷，万物欣荣意已开。晓日自随天仗出，春风不待斗杓回。行看菖叶催耕籍，共喜椒花映寿杯。欲识太平全盛事，振振鵷鹭满云台。","dynasty":"宋代","title":"紫宸殿正旦教坊词致语口号"}
{"author":"苏轼","content":"壶中春色（谓洞庭春色也。）饮中仙，骑鹤东来独惘然。犹有赵陈同李郭，不妨同泛过湖船。","dynasty":"宋代","title":"次韵赵德麟西湖新成见怀绝句"}
{"author":"苏轼","content":"重重叠叠上瑶台，几度呼童扫不开。刚被太阳收拾去，却教明月送将来。(却教一作：又教)","dynasty":"宋代","tags":"咏物，抒怀，失意，无奈","title":"花影"}
{"author":"苏轼","content":"玉龟山。东皇灵媲统群山。绛阙岧峣，翠房深迥，倚霏烟。幽闲。志萧然。金城千里锁婵娟。当时穆满巡狩，翠华曾到海西边。风露明霁，鲸波极目，势浮舆盖方圆。正迢迢丽日，玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连。云璈韵响泻寒泉。浩歌畅饮，斜月低河汉。渐渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。","dynasty":"宋代","title":"戚氏·玉龟山"}
{"author":"苏轼","content":"今夜雨。断送一年残暑。坐听潮声来别浦。明朝何处去。孤负金尊绿醑。来岁今宵圆否。酒醒梦回愁几许。夜阑还独语。","dynasty":"宋代","tags":"秋天，夜晚，写雨，友人，抒怀","title":"谒金门·秋感"}
{"author":"苏轼","content":"苍梧奇事岂虚传，荒怪还须问子年。远托鳌头转沧海，来依鹏背负青天。或云灵境归贤者，又恐神功亦偶然。闻道新春恣游览，羡君平地作飞仙。","dynasty":"宋代","title":"次韵孙职方苍梧山"}
{"author":"苏轼","content":"无为子尝奉使登太山绝顶，鸡一鸣，见日出。又尝以事过华山，重九日饮酒莲花峰上。今乃奉诏与高丽僧统游钱塘。皆以王事，而従方外之乐，善哉未曾有也，作是诗以送之。天门夜上宾出日，万里红波半天赤。归来平地看跳丸，一点黄金铸秋橘。太华峰头作重九，天风吹滟黄花酒。浩歌驰下腰带鞓，醉舞崩崖一挥手。神游八极万缘虚，下视蚊雷隐污渠。大千一息八十返，笑厉东海骑鲸鱼。三韩王子西求法，凿齿弥天两勍敌。过江风急浪如山，寄语舟人好看客。","dynasty":"宋代","title":"送杨杰（并叙）"}
{"author":"苏轼","content":"一士千金未易偿，我从陈、赵两欧阳。举鞭拍手笑山简，祇有并州一葛强。","dynasty":"宋代","title":"西湖戏作一绝"}
{"author":"苏轼","content":"秋风摵摵鸣枯蓼，船阁荒村夜悄悄。正当逐客断肠时，君独歌呼醉连晓。老夫平生齐得丧，尚恋微官失轻矫。君今憔悴归无食，五斗未可秋毫小。君言失意能几时，月啖虾蟆行复皎。杀人无验中不快，此恨终身恐难了。徇时所得无几何，随手已遭忧患绕。期君正似种宿麦，忍饥待食明年麦。","dynasty":"宋代","title":"送杭州杜戚陈三掾罢官归乡"}
{"author":"苏轼","content":"散庭空雀噪入檐，闭门独宿夜厌厌。似闻梨枣同时种，应与杉篁刻日添。糟麴有神熏不醉，雪霜夸健巧相沾。先生坐待清阴满，空使人人叹滞淹。","dynasty":"宋代","title":"次韵子由种杉竹"}
{"author":"苏轼","content":"云间朱袖拂云和，知是长松挂发萝。髻重不嫌黄菊满，手香新喜绿橙搓。墨翻衫袖吾方醉，纸落云烟子患多。只有黄鸡与白日，玲珑应识使君歌。","dynasty":"宋代","title":"次韵苏伯固主簿重九"}
{"author":"苏轼","content":"千林扫作一番黄，只有芙蓉独自芳。唤作拒霜知未称，细思却是最宜霜。","dynasty":"宋代","title":"和陈述古拒霜花"}
{"author":"苏轼","content":"轻肌弱骨散幽葩，真是青裙两髻丫。便有佳名配黄菊，应缘霜后苦无花。","dynasty":"宋代","title":"寒菊"}
{"author":"苏轼","content":"塔上一铃独自语，明日颠风当断渡。朝来白浪打苍崖，倒射轩窗作飞雨。龙骧万斛不敢过，渔舟一叶従掀舞。细思城市有底忙，却笑蛟龙为谁怒。无事久留童仆怪，此风聊得妻孥忏。潜山道人独何事，半夜不眠听粥鼓。","dynasty":"宋代","tags":"写景，抒情，人生","title":"大风留金山两日"}
{"author":"苏轼","content":"天厩新颁玉鼻騂，故人共敝亦常情。相如虽老犹能赋，换马还应继二生。","dynasty":"宋代","title":"和周正孺坠马伤手"}
{"author":"苏轼","content":"万松岭上黄千叶，载酒年年踏松雪。刘郎去后谁复来，花下有人心断绝。东斋夜坐搜雪句，两手龟坼霜须折。无情岂亦畏嘲弄，穿帘入户吹灯灭。纷纷儿女争所似，碧海长鲸君未掣。朝来云汉接天流，顾我小诗如点缬。欧阳赵陈在户外，急扫中庭铺木屑。交游虽似雪柏坚，聚散行作风花瞥。晴光融作一尺泥，归有何事真无说。泥干路稳放君去，莫倚马蹄如踣铁。","dynasty":"宋代","title":"用前韵作雪诗留景文"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"清淮浊汴。更在江西岸。红旆到时黄叶乱。霜入梁王故苑。秋原何处携壶。停骖访古踟蹰。双庙遗风尚在，漆园傲吏应无。","dynasty":"宋代","tags":"秋天，写景，怀人","title":"清平乐·秋词"}
{"author":"苏轼","content":"簿书鼛鼓不知春，佳句相呼赖故人。寒食德公方上冢，归来谁主复谁宾。","dynasty":"宋代","title":"寒食日答李公择三绝次韵其二"}
{"author":"苏轼","content":"自酌金樽劝孟光，更教长笛奏伊凉。（子玉家有笛妓。）牵衣男女绕太白，扇枕郎君烦阿香。诗病逢春转深痼，愁魔得酒暂奔忙。醒时情味吾能说，日在西南白草冈。","dynasty":"宋代","title":"子玉家宴用前韵见寄复答之"}
{"author":"苏轼","content":"初见煌煌秀两岐，俄惊落磑雪霏霏。可烦都尉热承汗，绝胜临淄贫易衣。尚有清才对风月，未妨便腹贮书诗。知君货殖夸长袖，满籴千箱待一饥。","dynasty":"宋代","title":"奉酬仲闵食新面汤饼，仍闻籴麦甚盛，因以戏"}
{"author":"苏轼","content":"瑞日明天仗，仙云拥寿山。倚栏春昼永，金母在人间。","dynasty":"宋代","title":"皇太后阁六首"}
{"author":"苏轼","content":"散人出入无町畦，朝游湖北暮淮西。高安酒官虽未上，两脚垂欲穿尘泥。与君聚散若云雨，共惜此日相提携。千摇万兀到樊口，一箭放溜先凫鹥。层层草木暗西岭，浏浏霜雪鸣寒溪。空山古寺亦何有，归路万顷青玻璃。我今漂泊等鸿雁，江南江北无常栖。幅巾不拟过城市，欲踏径路开新蹊。（路有直入寒溪不过武昌者。）却忧别后不忍到，见子行迹空余忄妻。吾侪流落岂天意，自坐迂阔非人挤。行逢山水辄羞叹，此去未免勤盐齑。何当一遇李八百，相哀白发分刀圭。（李八百宅在筠州，〔相传能拄拐日八百里。〕）","dynasty":"宋代","title":"与子由同游寒溪西山"}
{"author":"苏轼","content":"此身与世真悠悠，苍颜华发谁汝留。强名太守古徐州，忘归不如楚沐猴。鲁人岂独不知丘，蹸藉夫子无罪尤。异哉梁子清而修，不远千里従我游。了然正色悬双眸，世之所驰子独不。一经通明传节侯，小楷精绝规摹欧。（梁生学欧阳公书。）我衰废学懒且媮，畏见问事贾长头。别来红叶黄花秋，夜梦见之起坐愁。遗我驳石盆与瓯，黑质白章声琳球。谓言山石生涧沟。追琢尚可王公羞。感子佳意能无酬，反将木瓜报珍投。学如富贾在博收，仰取俯拾无遗筹。道大如天不可求，修其可见致其幽。愿子笃实慎勿浮，发愤忘食乐忘忧。","dynasty":"宋代","title":"代书答梁先"}
{"author":"苏轼","content":"枪棋携到齐西境，更试城南金线奇。","dynasty":"宋代","title":"句：诗二句其一"}
{"author":"苏轼","content":"尊酒何人怀李白，草堂遥指江东。珠帘十里卷香风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。","dynasty":"宋代","tags":"伤怀，感慨，愁闷","title":"临江仙·夜到扬州席上作"}
{"author":"苏轼","content":"一士千金未易偿，我従陈赵两欧阳。举鞭拍手笑山简，只有并儿一葛强。","dynasty":"宋代","title":"西湖戏作"}
{"author":"苏轼","content":"安心守玄牝，闭眼觅《黄庭》。问疾来三士，浇愁有半瓶。风权时落蕊，病鹤不梳翎。樽空我归去，山月照君醒。","dynasty":"宋代","title":"二月八日与黄焘僧昙颖过逍遥堂何道士宗一问"}
{"author":"苏轼","content":"斩蛟将军飞上天，十年海水生红烟。惊涛怒浪尽壁立，楼橹万艘屯战船。兰山摇动秀山舞，小白桃花半吞吐。鸱夷不裹壮士尸，白日貔貅雄帅府。长鲸东来驱海鱿，天吴九首龟六眸。锯牙凿齿烂如雪，屠杀小民如有仇。春雷一震海帖伏，龙变海鱼安海族。鱼盐生计稍得苏，职贡重修远岛服。判官家世忠孝门，独松节士之奇孙。经纶手段饱周孔，岂与弓马同等伦。昼穷经史夜兵律，麟角凤毛多异质。直将仁义化笞榜，羞与奸□竞刀笔。吾闻判官昔佐元戎幕，三军进退出筹度。使移韬略事刑名，坐使剽游归礼乐。凤凰池，麒麟阁，酬德报功殊不薄。九天雨露圣恩深，万里扶摇云外廓。","dynasty":"宋代","title":"送冯判官之昌国"}
{"author":"苏轼","content":"疾雷破屋雨翻河，一扫清风未觉多。应似画师吴道子，高堂巨壁写降魔。","dynasty":"宋代","title":"追和子由去岁试举人洛下所寄九首暴雨初晴楼"}
{"author":"苏轼","content":"溪山雪月两佳哉，宾主谈锋夜转雷。犹言不见戴安道，为问适従何处来。","dynasty":"宋代","title":"雪溪乘兴"}
{"author":"苏轼","content":"君家兄弟真连璧，门十朱轮家万石。竹使犹分刺史符，尚方行赐尚书舄。前年持节发仓廪，到处卖刀收茧栗。归来闭口不论功，却走渡江谁复惜。君才不用如涧松，我老得全犹社栎。青衫莫厌百僚底，白首上有千薪积。忆昔江湖一钓舟，无数云山供点笔。未应便障西风扇，只恐先移北山檄。凭君寄谢江南叟，念我空见长安日。浮江氵斥蜀有成言，江水在此吾不食。","dynasty":"宋代","title":"次前韵送程六表弟"}
{"author":"苏轼","content":"风流意不尽，独自送残芳。色作裙腰染，名随酒盏狂。","dynasty":"宋代","title":"石榴"}
{"author":"苏轼","content":"玉龟山。东皇灵姥统群仙。绛阙岧峣，翠房深迥，倚霏烟。幽閒。志萧然。金城千里锁婵娟。当时穆满巡狩，翠华曾到海西边。风露明霁，鲸波极目，势浮舆盖方圆。正迢迢丽日，玄圃清寂，琼草芊绵。争解绣勒香鞯。鸾辂驻跸，八马戏芝田。瑶池近、画楼隐隐，翠鸟翩翩。肆华筵。间作脆管鸣弦。宛若帝所钧天。稚颜皓齿，绿发方瞳，圆极、恬淡高妍。尽倒琼壶酒，献金鼎药，固大椿年。缥缈飞琼妙舞，命双成、奏曲醉留连，云璈韵响泻寒泉。浩歌畅饮，斜月低河汉。渐绮霞、天际红深浅。动归思、回首尘寰。烂漫游、玉辇东还。杏花风、数里响鸣鞭。望长安路，依稀柳色，翠点春妍。","dynasty":"宋代","title":"戚氏"}
{"author":"苏轼","content":"人老家何在，龙眠雨未惊。酒船回太白，稚子候渊明。幸与登仙郭，同依坐啸成。小楼看月上，剧饮到参横。钟鼓江南岸，归来梦自惊。浮云世事改，孤月此心明。雨已倾盆落，诗仍翻水成。二江争送客，木杪看桥横。","dynasty":"宋代","title":"次韵江晦叔二首"}
{"author":"苏轼","content":"　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯通：凭)　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。　　苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适一作：共食)　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。","dynasty":"宋代","tags":"辞赋精选，高中文言文，古文观止，写景，饮酒，感叹，哲理","title":"前赤壁赋"}
{"author":"苏轼","content":"陈公弼家藏《柏石图》，其子慥季常传宝之。东坡居士作诗，以为之铭。柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗（并叙）"}
{"author":"苏轼","content":"喜见西风吹麦秋，年年为逭老农忧。沾涂手足经年种，荐载珠玑一倍收。壮齿君能亲稼穑，异时我亦困耡耰。独怜紫竹堂前月，清夜娟娟照客愁。","dynasty":"宋代","title":"读仲闵诗卷，因成长句"}
{"author":"苏轼","content":"诗人固长贫，日午饥未动。偶然得一饱，万象困嘲弄。寻花不论命，爱雪长忍冻。天公非不怜，听饱即喧哄。君为三郡守，所至满宾従。江湖常在眼，诗酒事豪纵。奉使今折磨，清比于陵仲。永怀茶山下，携妓修春贡。更忆槛泉亭，插花云髻重。萧然卧灊麓，愁听春禽哢。忽见早梅花，不饮但孤讽。诗成独寄我，字字愈头痛。嗟君本侍臣，笔橐従上雍。脱靴吟芍药，给札赋云梦。何人慰流落，嘉aa21天为种。杯倾笛中吟，帽拂果下鞚。感时念羁旅，此意吾侪共。故山亦何有，桐花集幺凤。君亦忆匡庐，归扫藏书洞。何当种此花，各抱汉阴瓮。","dynasty":"宋代","title":"次韵李公择梅花"}
{"author":"苏轼","content":"我昔南行舟击汴，逆风三日沙吹面。舟人共劝祷灵塔，香火未收旗脚转。回头顷刻失长桥，却到龟山未朝饭。至人无心何厚薄，我自怀私欣所便。耕田欲雨刈欲晴，去得顺风来者怨。若使人人祷辄遂，告物应须日千变。我今身世两悠悠，去无所逐来无恋。得行固愿留不恶，每到有求神亦倦。退之旧云三百尺，澄观所营今已换。不嫌俗士污丹梯，一看云山绕淮甸。","dynasty":"宋代","tags":"写景，抒情","title":"泗州僧伽塔"}
{"author":"苏轼","content":"南山之幽，云冥冥兮。孰居此者？帝侧之神君。君胡为兮山之幽，顾宫殿兮久淹留。又曷为一朝去此而不顾兮，悲此空山之人也。来不可得而知兮，去固不可得而讯也。君之来兮天门空，从千骑兮驾飞龙。隶辰星兮役太岁，俨画降兮雷隆隆。朝发轸兮帝庭，夕弭节兮山宫。懭有妖兮虐下士，精为星兮气为虹。爱流血之滂沛兮，又嗜疟疠与螟虫。啸盲风而涕雨兮，时又吐旱火之爞融。衔帝命以下讨兮，建千仞之修锋。乘飞霆而追逸景兮，歙砉扫灭而无踪。忽崩播其来会兮，走海岳之神公，龙车兽鬼不知其数兮，旗晻霭而冥蒙。渐俯伛以旅进兮，锵剑佩之相砻。司杀生之必信兮，知上帝之不汝容。既约束以反职兮，退战栗而愈恭。泽充塞于四海兮，独澹然其无功。君之去兮天门开，款阊阖兮朝玉台。群仙迎兮塞云汉，俨前导兮纷后陪。历玉阶兮帝迎劳，君良苦兮马豗颓。闵人世兮迫隘，陈下土兮帝所哀。返琼宫之嵯峨兮，役万灵之喧豗。默清净以无为兮，时节狩于斗魁。诣通明而献黜陟兮，轶荡荡其无回。忽表里之焕霍兮，光下烛于九垓。时游目以下览兮，五岳为豆，四溟为杯。俯故宫之千柱兮，若毫端之集埃。来非以为乐兮，去非以为悲。谓神君之既返兮，曾颜咫尺之不违。升秘殿以内悸兮，魂凛凛而上驰。忽寤寐以有得兮，敢沐浴而献辞。是耶非耶，臣不可得而知也。","dynasty":"宋代","title":"上清词"}
{"author":"苏轼","content":"歌停檀板舞停鸾。高阳饮兴阑。兽烟喷尽玉壶干。香分小凤团。雪浪浅，露珠圆。捧瓯春笋寒。绛纱笼下跃金鞍。归时人倚栏。","dynasty":"宋代","title":"阮郎归"}
{"author":"苏轼","content":"惊风击面黄沙走，西出崤函脱尘垢。使君来自古徐州，声振河潼殷关右。十里长亭闻鼓角，一川秀色明花柳。北临飞槛卷黄流，南望青山如岘首。东风吹开锦绣谷，渌水翻动蒲萄酒。讼庭生草数开樽，过客如云牢闭口。","dynasty":"宋代","title":"送孔郎中赴陕郊"}
{"author":"苏轼","content":"物役会有时，星言従高驾。道逢南山云，烦aa46吸如电过。竟谁使令之，衮衮従空下。龙移相排拶，风舞或颓亚。散为东郊雾，冻作枯树稼。或飞入吾车，逼仄人肘胯。搏取置笥中，提携反茅舍。开缄乃放之，掣去仍变化。云兮汝归山，无使达官怕。","dynasty":"宋代","title":"余自城中还道中云气自山中来如群马奔突以手"}
{"author":"苏轼","content":"即聚伏波米，还数魏舒筹。应笑苏夫子，侥幸得湖州。","dynasty":"宋代","title":"泗州过仓中刘景文老兄戏赠一绝"}
{"author":"苏轼","content":"峥嵘开元寺，仿佛祈年观。旧筑扫成空，古碑埋不烂。诅书虽可读，字法嗟久换。词云秦嗣王，敢使祝用瓒。先君穆公世，与楚约相捍。质之于巫咸，万叶期不叛。今其后嗣王，乃敢搆多难。刳胎杀无罪，亲族遭圉绊。计其所称诉，何啻桀、纣乱。吾闻古秦俗，面诈背不汗。岂惟公子卬，社鬼亦遭谩。辽哉千载后，发我一笑粲。","dynasty":"宋代","title":"凤翔八观，并叙其二诅楚文"}
{"author":"苏轼","content":"少年不愿万户侯，亦不愿识韩荆州。颇愿身为汉嘉守，载酒时作凌云游。虚名无用今白首，梦中却到龙泓口。浮云轩冕何足言，惟有江山难入手。峨眉山月半轮秋，影入平羌江水流。谪仙此语谁解道，请君见月时登楼笑谈万事真何有，一时付与东岩酒。归来还受一大钱，好意莫违黄发叟。","dynasty":"宋代","title":"送张嘉州"}
{"author":"苏轼","content":"今日复何日，高槐布初阴。良辰非虚名，清和盈我襟。孺子卷书坐，诵诗如鼓琴。却去四十年，玉颜如汝今。闭户未尝出，出为邻里钦。家世事酌古，百史手自斟。当年二老人，喜我作此音。淮德入我梦，角羁未胜簪。孺子笑问我，君何念之深。","dynasty":"宋代","title":"和陶郭主簿二首"}
{"author":"苏轼","content":"嫩脸羞娥因甚。化作行云，却返巫阳。但有寒灯孤枕，皓月空床。长记当初，乍谐云雨，便学鸾凰。又岂料、正好三春桃李，一夜风霜。丹青如画，无言无笑，看了漫结愁肠。襟袖上，犹存残黛，渐减馀香。一自醉中忘了，奈何酒后思量。算应负你，枕前珠泪，万点千行。","dynasty":"宋代","title":"雨中花慢"}
{"author":"苏轼","content":"跪奉新书笏在腰，谈王正欲伴耕樵。晋阳岂为一门事，（唐高祖谓温大雅兄弟云：我起义晋阳，止为卿一门耳。）宣政聊同五月朝。（贞元中诏曰：自今后五月一日御宣政殿，与文武百僚相见。）忧患半生联出处，归休上策早招要。后生可畏吾衰矣，刀笔従来错料尧。","dynasty":"宋代","title":"次韵子由五月一日同转对"}
{"author":"苏轼","content":"蘧瑗知非我所师，流年已似手中蓍。正平独肯従文举，中散何曾靳孝尼。卖剑买牛真欲老，得钱沽酒更无疑。鸡豚异日为同社，应有千篇唱和诗。","dynasty":"宋代","title":"次韵曹九章见赠"}
{"author":"苏轼","content":"黄鸡啄蝎如啄黍，窗间守宫称蝎虎。暗中缴尾伺飞虫，巧捷功夫在腰膂。跂跂脉脉善缘壁，陋质従来谁比数。今年岁旱号蜥蜴，狂走儿童闹歌舞。能衔渠水作冰雹，便向蛟龙觅云雨。守宫努力搏苍蝇，明年岁旱当求汝。","dynasty":"宋代","title":"蝎虎"}
{"author":"苏轼","content":"道傍垂白定沾巾，正似当年绿发新。故国依然乔木在，典刑复见老成人。","dynasty":"宋代","title":"送欧阳主簿赴官韦城四首其四"}
{"author":"苏轼","content":"渐台通翠浪，暑殿转清风。帘卷东朝散，金乌未遽中。","dynasty":"宋代","title":"端午帖子词：太皇太后阁六首其一"}
{"author":"苏轼","content":"南山之幽，云冥冥兮。孰居此者？帝侧之神君。君胡为兮山之幽，顾宫殿兮久淹留。又曷为一朝去此而不顾兮，悲此空山之人也。来不可得而知兮，去固不可得而讯也。君之来兮天门空，从千骑兮驾飞龙。隶辰星兮役太岁，俨画降兮雷隆隆。朝发轸兮帝庭，夕弭节兮山宫。懭有妖兮虐下士，精为星兮气为虹。爱流血之滂沛兮，又嗜疟疠与螟虫。啸盲风而涕雨兮，时又吐旱火之爞融。衔帝命以下讨兮，建千仞之修锋。乘飞霆而追逸景兮，歙砉扫灭而无踪。忽崩播其来会兮，走海岳之神公，龙车兽鬼不知其数兮，旗晻霭而冥蒙。渐俯伛以旅进兮，锵剑佩之相砻。司杀生之必信兮，知上帝之不汝容。既约束以反职兮，退战栗而愈恭。泽充塞于四海兮，独澹然其无功。君之去兮天门开，款阊阖兮朝玉台。群仙迎兮塞云汉，俨前导兮纷后陪。历玉阶兮帝迎劳，君良苦兮马豗颓。闵人世兮迫隘，陈下土兮帝所哀。返琼宫之嵯峨兮，役万灵之喧豗。默清净以无为兮，时节狩于斗魁。诣通明而献黜陟兮，轶荡荡其无回。忽表里之焕霍兮，光下烛于九垓。时游目以下览兮，五岳为豆，四溟为杯。俯故宫之千柱兮，若毫端之集埃。来非以为乐兮，去非以为悲。谓神君之既返兮，曾颜咫尺之不违。升秘殿以内悸兮，魂凛凛而上驰。忽寤寐以有得兮，敢沐浴而献辞。是耶非耶，臣不可得而知也。","dynasty":"宋代","title":"上清词"}
{"author":"苏轼","content":"缑山仙子，高清云渺，不学痴牛騃女。凤箫声断月明中，举手谢时人欲去。客槎曾犯，银河波浪，尚带天风海雨。相逢一醉是前缘，风雨散、飘然何处？","dynasty":"宋代","tags":"七夕节，月夜，送别，豪放","title":"鹊桥仙·七夕"}
{"author":"苏轼","content":"　　天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。　　天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。　　昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。　　古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。　　夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。　　当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？　　嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！","dynasty":"宋代","tags":"古文观止，议论，写人，抒情","title":"晁错论"}
{"author":"苏轼","content":"三过平山堂下，半生弹指声中。十年不见老仙翁，壁上龙蛇飞动。欲吊文章太守，仍歌杨柳春风。休言万事转头空，未转头时皆梦。","dynasty":"宋代","tags":"抚今，追昔","title":"西江月·平山堂"}
{"author":"苏轼","content":"有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮一作：正春)","dynasty":"宋代","tags":"写水，感叹，人生，哲理，离别，友情","title":"八声甘州·寄参寥子"}
{"author":"苏轼","content":"心似已灰之木，身如不系之舟。问汝平生功业，黄州惠州儋州。","dynasty":"宋代","tags":"追忆，抒情，壮志未酬","title":"自题金山画像"}
{"author":"苏轼","content":"雨霰疏疏经泼火。巷陌秋千，犹未清明过。杏子梢头香蕾破。淡红褪白胭脂涴。苦被多情相折挫。病绪厌厌，浑似年时个。绕遍回廊还独坐。月笼云暗重门锁。","dynasty":"宋代","tags":"孤独，感伤","title":"蝶恋花·雨霰疏疏经泼火"}
{"author":"苏轼","content":"去年相送，余杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。","dynasty":"宋代","tags":"婉约，思念","title":"少年游·润州作"}
{"author":"苏轼","content":"井桐双照新妆冷，冷妆新照双桐井。羞对井花愁，愁花井对羞。影孤怜夜永，永夜怜孤影。楼上不宜秋，秋宜不上楼。","dynasty":"宋代","tags":"秋天，闺怨","title":"菩萨蛮·回文秋闺怨"}
{"author":"苏轼","content":"门外东风雪洒裾，山头回首望三吴。不应弹铗为无鱼。上党从来天下脊，先生元是古之儒。时平不用鲁连书。","dynasty":"宋代","tags":"送别，抒怀","title":"浣溪沙·送梅庭老赴上党学官"}
{"author":"苏轼","content":"蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。","dynasty":"宋代","tags":"岁月，怀念","title":"卜算子·感旧"}
{"author":"苏轼","content":"江山虽有余，亭榭苦难稳。登临不得要，万象各偃蹇。惜哉垂云轩，此地得何晚。天功争向背，诗眼巧增损。路穷朱栏出，山破石壁狠。海门浸坤轴，湖尾抱云巘。葱葱城郭丽，淡淡烟村远。纷纷乌鹊去，一一渔樵返。雄观快新获，微景收昔遁。道人真古人，啸咏慕嵇阮。空斋卧蒲褐，芒屦每自捆。天怜诗人穷，乞与供诗本。我诗久不作，荒涩旋锄垦。従君觅佳句，咀嚼废朝饭。","dynasty":"宋代","title":"僧清顺新作垂云亭"}
{"author":"苏轼","content":"惠丽知君月下见倾城，破恨悬知酒有兵。老守无何惟日饮，将军竞病自诗鸣。花枝不共秋欹帽，笔阵空来夜斫营。爱惜微官将底用，他年只好写铭旌。","dynasty":"宋代","title":"王巩屡约重九见访既而不至以诗送将官梁交且"}
{"author":"苏轼","content":"蒲团盘两膝，竹几阁双肘。此间道路熟，径到无何有。身心两不见，息息安且久。睡蛇本亦无，何用钩与手。神凝疑夜禅，体适剧卯酒。我生有定数，禄尽空余寿。枯杨下飞花，膏泽回衰朽。谓我此为觉，物至了不受。谓我今方梦，此心初不垢。非梦亦非觉，请问希夷叟。","dynasty":"宋代","title":"午窗坐睡"}
{"author":"苏轼","content":"小邑浮桥外，青山石岸东。茶枪烧后有，麦浪水前空。万户不禁酒，三年真识翁。结茅来此住，岁晚有无同。","dynasty":"宋代","title":"新年五首其四"}
{"author":"苏轼","content":"暗香浮动月黄昏。堂前一树春。东风何事入西邻。儿家常闭门。雪肌冷，玉容真。香腮粉未匀。折花欲寄岭头人。江南日暮云。","dynasty":"宋代","title":"阮郎归（梅词）"}
{"author":"苏轼","content":"罗浮山下梅花村，玉雪为骨冰为魂。纷纷初疑月挂树，耿耿独与参横昏。先生索居江海上，悄如病鹤栖荒园。天香国艳肯相顾，知我酒熟诗清温。蓬莱宫中花鸟使，绿衣倒挂扶桑暾。抱丛窥我方醉卧，故遣啄木先敲门。麻姑过君急洒扫，鸟能歌舞花能言。酒醒人散山寂寂，惟有落蕊黏空樽。（岭南珍禽有倒挂子，绿毛红喙，如鹦鹉而小，自东海来，非尘埃中物也。）","dynasty":"宋代","title":"再用前韵"}
{"author":"苏轼","content":"彭城初识子，照眼白而长。异梦成先兆，（予为密州，子立未尝相识，忽告同舍生曰：“吾梦为密州婿，何也？”已而果以子由之子妻之。）清言得未尝。岂惟知礼意，遂欲补诗亡。（子立能诗，而有礼学。）咄咄真相逼，诸生敢雁行。非无伯鸾志，独有子云悲。恨子非天合，犹能使我思。儿曹莫凄恸。老眼欲枯萎。会哭皆豪杰，谁为感旧诗。（子立与黄鲁直、张文潜、晁无咎、秦少游、陈无己皆友善。）龙困尝鱼服，羊儇或虎蒙。匆匆成鬼录，愦愦到天公。偶落藩墙上，同游羿彀中。回看十年事，黄叶卷秋风。","dynasty":"宋代","title":"哭王子立次儿子迨韵三首"}
{"author":"苏轼","content":"波湖欲尽山为界，始见寒泉落高派。道人未放泉出山，曲折虚堂泻清快。使君年老尚儿戏，绿棹红船舞澎湃。一笑翻杯水溅裙，余欢濯足波生隘。长松搀天龙起立，苍藤倒谷云崩坏。仰穿蒙密得清旷，一览震泽吁可怪。谁云四万八千顷，渺渺东尽日所晒。归途十里尽风荷，清唱一声闻露薤。（是日，乐工有作此声者。）嗟余少小慕真隐，白发青衫天所械。忽逢佳士与名山，何异枯杨便马疥。君犹鸾鹤偶飘堕，六翮如云岂长锻。不将新句纪兹游，恐负山中清净债。","dynasty":"宋代","title":"与胡祠部游法华山"}
{"author":"苏轼","content":"闵楚遗风万古情，沅湘旧俗到金明。翠舆黄繖何时幸，画鷁飞凫尽日横。","dynasty":"宋代","title":"皇太后阁六首"}
{"author":"苏轼","content":"西斋深且明，中有六尺床。病夫朝睡足，危坐觉日长。昏昏既非醉，踽踽亦非狂。褰衣竹风下，穆然濯微凉。起行西园中，草木含幽香。榴花开一枝，桑枣沃以光。鸣鸠得美荫，困立忘飞翔。黄鸟亦自喜，新音变圆吭。杖藜观物化，亦以观我生。万物各得时，我生日皇皇。","dynasty":"宋代","title":"西斋"}
{"author":"苏轼","content":"汉家将军一丈佛，诏赐天池八尺龙。露布朝驰玉关塞，捷书夜到甘泉宫。似闻指挥筑上郡，已觉谈笑无西戎。牧臣不见天颜喜，但惊草木放?一作皆。?春容。","dynasty":"宋代","title":"闻洮西捷报"}
{"author":"苏轼","content":"昔桥本千柱，挂湖如断霓。浮梁陷积淖，破板随奔溪。笑看远岸没，坐觉孤城低。聊因三农隙，稍进百步堤。炎州无坚植，潦水轻推挤。千年谁在者，铁柱罗浮西。独有石盐木，白蚁不敢跻。似开铜驼峰，如凿铁马蹄。岌岌类鞭石，山川非会稽。嗟我久阁笔，不书纸尾鹥。萧然无尺箠，欲构飞空梯。百夫下一杙，椓此百尺泥。探囊赖故侯，宝钱出金闺。父老喜云集，箪壶无空携。三日饮不散，杀尽西村鸡。似闻百岁前，海近湖有犀。那知陵谷变，枯渎生茭藜。后来勿忘今，冬涉水过脐。","dynasty":"宋代","title":"两桥诗，并引其二西新桥"}
{"author":"苏轼","content":"轻舟横江来，吊古悲纯孝。逶迤寻远迹，婉娈见遗貌。清泉不可挹，涸尽空石窖。古人飘何之，惟有风竹闹。行行玩村落，户户悬网罩。民风坦和平，开户夜无钞。丛林富笋茹，平野绝虎豹。嗟哉此乐乡，毋乃姜子教。","dynasty":"宋代","title":"留题峡州甘泉寺?姜诗故居?"}
{"author":"苏轼","content":"献花游女木兰桡，细雨斜风湿翠翘。无限芳洲生杜若，吴儿不识楚辞招。","dynasty":"宋代","title":"六月二十七日望湖楼醉书五绝其四"}
{"author":"苏轼","content":"昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。","dynasty":"宋代","tags":"秋天，感叹，生活","title":"行香子·秋与"}
{"author":"苏轼","content":"老手王摩诘，穷交孟浩然。论诗曾伴直，话旧已忘年。北上难陪骥，东行且趁船。离亭花映肉，醉眼鹭窥莲。柂转三山没，风回五两偏。荒祠过瓜步，古甃堕松巅。闻道清香阁，新篘白玉泉。莫教门掩夜，坐待月流天。小院檀槽闹，空庭桦独烟。公诗便堪唱，为付小婵娟。公颜如雪柏，千载故依然。笑我无根柳，空中不待年。肯留归阙旆，坐待逆风船。特许门传钥，那知箭起莲。相逢月上后，小语坐西偏。流落千帆侧，追思百尺巅。躬耕怀谷口，水石羡平泉。茅屋归元亮，霓裳醉乐天。行闻宣室召，归近御炉烟。未用歌池上，随宜教李娟。","dynasty":"宋代","title":"至真州再和二首"}
{"author":"苏轼","content":"耡田种紫芝，有根未堪采。逡巡岁月度，太息毛发改。晨朝玉露下，滴沥投沧海。须芽忽长茂，枝叶行可待。夜烧沉水香，持戒勿中悔。","dynasty":"宋代","title":"和陶拟古九首"}
{"author":"苏轼","content":"春云濛濛雨凄凄，春秧欲老翠剡齐。嗟我妇子行水泥，朝分一垄暮千畦。腰如箜篌首啄鸡，筋烦骨殆声酸嘶。我有桐马手自提，头尻轩昂腹胁低。背如覆瓦去角圭，以我两足为四蹄。耸踊滑汰如凫鹥，纤纤束蒿亦可赍。何用繁缨与月题，却从畦东走畦西。山城欲闭闻鼓鼙，忽作的庐跃檀溪。归来挂壁从高栖，了无刍秣饥不啼。少壮骑汝逮老黧，何曾蹶轶防颠隮。锦鞯公子朝金闺，笑我一生蹋牛犁，不知自有木駃騠。","dynasty":"宋代","title":"秧马歌"}
{"author":"苏轼","content":"绛蜡烧残玉斝飞，离歌唱彻万行啼。他年一舸鸱夷去，应记侬家旧住西。","dynasty":"宋代","title":"次韵代留别"}
{"author":"苏轼","content":"王郎西去路漫漫，野店无人霜月寒。泪尽粉笺书不得，凭君送与卯君看。","dynasty":"宋代","title":"王定国自彭城往南都，时子由在宋幕，求家书"}
{"author":"苏轼","content":"平生无一女，谁复叹耳耳。滞留生此儿，足慰周南史。那知非真实，造物聊戏尔。烦恼初无根，恩爱为种子。烦公为假说，反复相指似。欲除苦海浪，先干爱河水。弃置一寸鳞，悠然笑侯喜。为公写余习，瓶罍一时耻。闻公少已悟，拄杖久倚床。笑我老而痴，负鼓欲求亡。庶几东门子，柱史安敢望。嗜毒戏猛兽，虑患先不详。囊破蛇已走，尚未省啮伤。妙哉两篇诗，洗我千结肠。黠蚕不作茧，未老辄自僵。永谢汤火厄，泠然超无方。","dynasty":"宋代","title":"叶涛致远见和二诗复次其韵（涛颠倒元韵。）"}
{"author":"苏轼","content":"江山岂不好，独游情易阑。但有相携人，何必素所欢。我欲访甘露，当途无闲官。二子旧不识，欣然肯联鞍。古郡山为城，层梯转朱栏。楼台断崖上，地窄天水宽。一览吞数州，山长江漫漫。却望大明寺，惟见烟中竿。很石卧庭下，穹窿如伏羱。缅怀卧龙公，挟策事琱钻。一谈收猘子，再说走老瞒。名高有余想，事往无留观。萧翁古铁镬，相对空团团。陂陀受百斛，积雨生微澜。泗水逸周鼎，渭城辞汉盘。山川失故态，怪此能独完。僧繇六化人，霓衣挂冰纨。隐见十二叠，观者疑夸谩。破板陆生画，青猊戏盘跚。上有二天人，挥手如翔鸾。笔墨虽欲尽，典刑垂不刊。赫赫赞皇公，英姿凛以寒。古柏亲手种，挺然谁敢干。枝撑云峰裂，根入石窟蟠。薙草得断碑，斩崖出金棺。瘗藏岂不牢，见伏理可叹。四雄皆龙虎，遗迹俨未刓。方其盛壮时，争夺肯少安。废兴属造物，迁逝谁控抟。况彼妄庸子，而欲事所难。古今共一轨，后世徒辛酸。聊兴广武叹，不待雍门弹。","dynasty":"宋代","title":"甘露寺"}
{"author":"苏轼","content":"鸿渐偏宜丹凤南，冠霞帔月影毵毵。酒酣亭上来看舞，有客新名唤作耽。","dynasty":"宋代","title":"来鹤亭"}
{"author":"苏轼","content":"卧室经旬减带围，清樽忘却故人期。莫嫌雪里闲毡帐，作事由来未合时。","dynasty":"宋代","title":"又答毡帐"}
{"author":"苏轼","content":"诗句端来磨我钝，钝锥不解生芒。欢颜为我解冰霜。酒阑清梦觉，春草满地塘。应念雪堂坡下老，昔年共采芸香。功成名遂早还乡。回车来过我，乔木拥千章。","dynasty":"宋代","title":"临江仙（赠送）"}
{"author":"苏轼","content":"秦郎文字固超然，汉武凭虚意欲仙。底事秋来不得解，定中试与问诸天。一尾追风抹万蹄，昆仑玄圃谓朝隮。回看世上无伯乐，却道盐车胜月题。得丧秋毫久已冥，不须闻此气峥嵘。何妨却伴参寥子，无数新诗咳唾成。","dynasty":"宋代","title":"次韵参寥师寄秦太虚三绝句时秦君举进士不得"}
{"author":"苏轼","content":"曲士赋怀沙，草木伤莽莽。德人无荆棘，坐失岭峤阻。我兄瑚琏姿，流落瘴江浦。净眼见桃花，纷纷堕红雨。萧然振衣裓，笑问散花女。我观解语花，粉色如黄土。一言破千偈，况尔初不语。可怜一转话，他日如何举。故复此微吟，聊和鸥鸦橹。江边闲草木，闲客当为主。尔来子美瘦，正坐作诗苦。袖手焚笔砚，清篇真漫与。愿兄理北辕，六辔去如组。上林桃花开，水暖鸿北翥。","dynasty":"宋代","title":"次韵表兄程正辅江行见桃花"}
{"author":"苏轼","content":"火云凝汗挥珠颗。颗珠挥汗凝云火。琼暖碧纱轻。轻纱碧暖琼。晕腮嫌枕印。印枕嫌腮晕。闲照晚妆残。残妆晚照闲。","dynasty":"宋代","tags":"夏天，写人","title":"菩萨蛮·夏景回文"}
{"author":"苏轼","content":"霏霏点轻素，渺渺开重阴。风花乱紫翠，雪外有烟林。雪近势方壮，林远意殊深。会有无事人，支颐识此心。","dynasty":"宋代","title":"狄咏石屏"}
{"author":"苏轼","content":"湖上雨晴时，秋水半篙初没。朱槛俯窥寒鉴，照衰颜华发。醉中吹坠白纶巾，溪风漾流月。独棹小舟归去，任烟波飘兀。","dynasty":"宋代","tags":"夜晚，写景，抒情，愁闷","title":"好事近·湖上"}
{"author":"苏轼","content":"云鬟倾倒。醉倚阑干风月好。凭仗相扶。误入仙家碧玉壶。连天衰草。下走湖南西去道。一舸姑苏。便逐鸱夷去得无。","dynasty":"宋代","title":"减字木兰花"}
{"author":"苏轼","content":"风卷飞花自入帷，一樽遥想破愁眉。泥深厌听鸡头鹘，（蜀人谓泥滑滑为鸡头鹘。）酒浅欣尝牛尾狸。通印子鱼犹带骨，披绵黄雀漫多脂。殷勤送去烦纤手，为我磨刀削玉肌。","dynasty":"宋代","title":"送牛尾狸与徐使君（时大雪中。）"}
{"author":"苏轼","content":"凛凛重瞳日月新，四方惊喜识天人。共知若木初升旦，且种蟠桃莫计春。请吏黑山归属国，给扶黄发拜严宸。紫皇应在红云里，试问清都侍从臣。","dynasty":"宋代","title":"兴龙节集英殿宴教坊词致语口号其一"}
{"author":"苏轼","content":"吴侬生长湖山曲，呼吸湖光饮山渌。不论世外隐君子，佣儿贩妇皆冰玉。先生可是绝俗人，神清骨冷无由俗。我不识君曾梦见，瞳子了然光可烛。遗篇妙字处处有，步绕西湖看不足。诗如东野不言寒，书似西台差少肉。平生高节已难继，将死微言犹可录。自言不作封禅书，更肯悲吟白头曲！我笑吴人不好事，好作祠堂傍修竹。不然配食水仙王，一盏寒泉荐秋菊。","dynasty":"宋代","tags":"写人，赞美，议论","title":"书林逋诗后"}
{"author":"苏轼","content":"风捲飞花自入帷，一樽遥想破愁眉。泥深厌听鸡头鹘，酒浅欣尝牛尾狸。通印子鱼犹带骨，披绵黄雀漫多脂。殷勤送去烦纤手，为我磨刀削玉肌。","dynasty":"宋代","title":"送牛尾狸与徐使君"}
{"author":"苏轼","content":"北雁来南国，依依似旅人。纵横遭折翼，感恻为沾巾。平日谁能挹，高飞不可驯。故人持赠我，三嗅若为珍。","dynasty":"宋代","title":"荆州十首其九"}
{"author":"苏轼","content":"真人有妙观，俗子多妄量。区区劝粒食，此岂知子房。我非徒跣相，终老怀未央。兔死缚淮阴，狗功指平阳。哀哉亦何羞，世路皆羊肠。","dynasty":"宋代","title":"和陶杂诗十一首"}
{"author":"苏轼","content":"扫地焚香闭阁眠，簟纹如水帐如烟。客来梦觉知何处，挂起西窗浪接天。","dynasty":"宋代","title":"南堂五首其五"}
{"author":"苏轼","content":"乞得纷纷扰扰身，结茅都峤与仙邻。少而寡欲颜常好，老不求名语益真。许迈有妻还学道，陶潜无酒亦従人。相随十日还归去，万劫清游结此因。","dynasty":"宋代","title":"送邵道士彦肃还都峤"}
{"author":"苏轼","content":"汉家将军一丈佛，诏赐天池八尺龙。露布朝驰玉关塞，捷书夜到甘泉宫。似闻指挥筑上郡，已觉谈笑无西戎。牧臣不见天颜喜，但惊草木放?一作皆。?春容。","dynasty":"宋代","title":"闻洮西捷报"}
{"author":"苏轼","content":"双眉卷铁丝，两翅晕金碧。初来花争妍，忽去鬼无迹。","dynasty":"宋代","title":"鬼蝶"}
{"author":"苏轼","content":"心衰面改瘦峥嵘，相见惟应识旧声。永夜思家在何处，残年知汝远来情。畏人默坐成痴钝，问旧惊呼半死生。梦断酒醒山雨绝，笑看饥鼠上灯檠。","dynasty":"宋代","title":"侄安节远来夜坐三首其二"}
{"author":"苏轼","content":"落第汝为中酒味，吟诗我作忍饥声。便思绝粒真无策，苦说归田似不情。腰下牛闲方解佩，洲中奴长足为生。大弨一弛何缘彀，已觉翻翻不受檠。","dynasty":"宋代","title":"侄安节远来夜坐三首其三"}
{"author":"苏轼","content":"长恨漫天柳絮轻，只将飞舞占清明。寒梅似与春相避，未解无私造物情。","dynasty":"宋代","title":"再和杨公济梅花十绝"}
{"author":"苏轼","content":"寂寞东京月旦州，德星无复缀珠旒。莫嗟平舆空神物，尚有西斋接胜流。春梦屡寻湖十顷，家书新报橘千头。雪堂亦有思归曲，为谢平生马少游。","dynasty":"宋代","title":"次韵黄鲁直寄题郭明父府推颍州西斋二首其二"}
{"author":"苏轼","content":"商也哀未散，岁月忽已秋。祥琴虽未调，余悲不敢留。矧此乃韵语，未入金石流。羲之生五子，总角出银钩。吾家有二许，下笔两不休。君言不能诗，此语人信不。千钟斯为尧，百榼斯为丘。陋矣陶士衡，当以大白浮。酒中那有失，醉则不惊鸥。明当罚二子，已洗两玉舟。","dynasty":"宋代","title":"次韵赵景贶督两欧阳诗破陈酒戒"}
{"author":"苏轼","content":"黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。","dynasty":"宋代","tags":"西湖，写雨","title":"六月二十七日望湖楼醉书"}
{"author":"苏轼","content":"飓作海浑，天水溟蒙。云屯九河，雪立三江。我不出门，寤寐北窗。念彼海康，神驰往从。","dynasty":"宋代","title":"和陶停云四首"}
{"author":"苏轼","content":"乘槎归去，成都何在，万里江沱汉漾。与君各赋一篇诗，留织女、鸳鸯机上。还将旧曲，重赓新韵，须信吾侪天放。人生何处不儿嬉，看乞巧、朱楼彩舫。","dynasty":"宋代","title":"鹊桥仙（七夕和苏坚韵）"}
{"author":"苏轼","content":"书窗拾轻煤，佛帐扫余馥。辛勤破千夜，收此一寸玉。痴人畏老死，腐朽同草木。欲将东山松，涅尽南山竹。墨坚人苦脆，未用叹不足。且当注虫鱼，莫草三千牍。","dynasty":"宋代","title":"欧阳季默以油烟墨二丸见饷各长寸许戏作小诗"}
{"author":"苏轼","content":"过加禄镇南二十五里大许店，休焉于逆旅祁宗祥家。见壁上有幅纸题诗云：满院秋光浓欲滴，老僧倚杖青松侧。只怪高声问不应，瞋余踏破苍苔色。其后题云滏水僧宝黁。宗祥谓余，此光黄间狂僧也。年百三十，死于熙宁十年，既死，人有见之者。宗祥言其异事甚多。作是诗以识之。黁公本名清戒，俗谓之戒和尚云。黁公昔未化，来往淮山曲。寿逾两甲子，气压诸尊宿。但嗟浊恶世，不受龙象蹴。我来不及见，怅望空遗躅。霜颅隐白毫，锁骨埋青玉。皆云似达摩，只履还天竺。壁间余清诗，字势颇拔俗。为吟五字偈，一洗凡眼肉。","dynasty":"宋代","title":"书黁公诗后（并叙）"}
{"author":"苏轼","content":"别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。","dynasty":"宋代","title":"西江月姑熟再见胜之。次前韵"}
{"author":"苏轼","content":"渐台人散长弓射，初啖鳆鱼人未识。西陵衰老繐帐空，肯向北河亲馈食。两雄一律盗汉家，嗜好亦若肩相差。?莽、操皆嗜鳆鱼。?食每对之先太息，不因噎呕缘疮痂。中间霸据关梁隔，一枚何啻千金直。百年南北鲑菜通，往往残馀饱臧获。东随海舶号倭螺，异方珍宝来更多。磨沙瀹沈成大胾，剖蚌作脯分馀波。君不闻蓬莱阁下驼棋岛，八月边风备胡獠。舶船跋浪鼋鼍震，长镵铲处崖谷倒。膳夫善治荐华堂，坐令雕俎生辉光。肉芝石耳不足数，醋芼鱼皮真倚墙。中都贵人珍此味，糟浥油藏能远致。割肥方厌万钱厨，决眦可醒千日醉。三韩使者金鼎来，方奁馈送烦舆台。辽东太守远自献，临淄掾吏谁为材。吾生东归收一斛，包苴未肯钻华屋。分送羹材作眼明，却取细书防老读。","dynasty":"宋代","title":"鳆鱼行"}
{"author":"苏轼","content":"缑山仙子，高情云渺，不学痴牛騃女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。","dynasty":"宋代","tags":"七夕节，送别，友情","title":"鹊桥仙·七夕送陈令举"}
{"author":"苏轼","content":"指点先凭采药翁，丹青化出大槐宫。眼明小阁浮烟翠，齿冷新诗嚼雪风。二华行观雄陕右，九仙今已压京东。（将赴河中，密迩太华，九仙在东武，奇秀不灭雁荡也。）此生的有寻山分，已觉温台落手中。西湖三载与君同，马入尘埃鹤入笼。东海独来看出日，石桥先去踏长虹。遥知别后添华发，时向樽前说病翁。所恨蜀山君未见，他年携手醉郫筒。","dynasty":"宋代","title":"次韵周邠寄雁荡山图二首"}
{"author":"苏轼","content":"两见黄花扫落英，南山山寺遍题名。宗成不独依岑范，鲁卫终当似弟兄。去岁云涛浮汴泗，与君泥土满衣缨。如今别酒休辞醉，试听双洪落后声。","dynasty":"宋代","title":"次颜长道韵送傅倅"}
{"author":"苏轼","content":"清虚堂里王居士，闭眼观身如止水。水中照见万象空，敢问堂中谁隐几。吴兴太守老且病，堆案满前长渴睡。愿君勿笑反自观，梦幻去来殊未已。长疑安石恐不免，未信犀首终无事。勿将一念住清虚，居士与我盖同耳。","dynasty":"宋代","title":"王巩清虚堂"}
{"author":"苏轼","content":"　　曷(盍)尝观于富人之稼乎？其田美而多，其食足而有余。其田美而多，则可以更休，而地力得全；其食足而有余，则种之常不后时，而敛之常及其熟。故富人之稼常美，少秕而多实，久藏而不腐。　　今吾十口之家，而共百亩之田。寸寸而取之，日夜以望之，锄、铚、耰、艾，相寻于其上者如鱼鳞，而地力竭矣。种之常不及时，而敛之常不待其熟。此岂能复有美稼哉？　　古之人，其才非有以大过今之人也。平居所以自养而不敢轻用，以待其成者，闵闵焉，如婴儿之望之长也。弱者养之，以至于刚；虚者养之，以至于充。三十而后仕，五十而后爵。信于久屈之中，而用于至足之后；流于既溢之余，而发于持满之末。此古之人所以大过人，而今之君子所以不及也。　　吾少也有志于学，不幸而早得与吾子同年，吾子之得，亦不可谓不早也。吾今虽欲自以为不足，而众已妄推之矣。呜呼!吾子其去此，而务学也哉!博观而约取，厚积而薄发，吾告子止于此矣。　　子归过京师而问焉，有曰辙、子由者，吾弟也，其亦以是语之。","dynasty":"宋代","tags":"送别，劝勉，寓理","title":"稼说送张琥"}
{"author":"苏轼","content":"吾曹总为长江老。","dynasty":"宋代","title":"残句吾曹总为长江老"}
{"author":"苏轼","content":"江山岂不好，独游情易阑。但有相携人，何必素所欢。我欲访甘露，当途无闲官。二子旧不识，欣然肯联鞍。古郡山为城，层梯转朱栏。楼台断崖上，地窄天水宽。一览吞数州，山长江漫漫。却望大明寺，惟见烟中竿。很石卧庭下，穹窿如伏羱。缅怀卧龙公，挟策事琱钻。一谈收猘子，再说走老瞒。名高有余想，事往无留观。萧翁古铁镬，相对空团团。陂陀受百斛，积雨生微澜。泗水逸周鼎，渭城辞汉盘。山川失故态，怪此能独完。僧繇六化人，霓衣挂冰纨。隐见十二叠，观者疑夸谩。破板陆生画，青猊戏盘跚。上有二天人，挥手如翔鸾。笔墨虽欲尽，典刑垂不刊。赫赫赞皇公，英姿凛以寒。古柏亲手种，挺然谁敢干。枝撑云峰裂，根入石窟蟠。薙草得断碑，斩崖出金棺。瘗藏岂不牢，见伏理可叹。四雄皆龙虎，遗迹俨未刓。方其盛壮时，争夺肯少安。废兴属造物，迁逝谁控抟。况彼妄庸子，而欲事所难。古今共一轨，后世徒辛酸。聊兴广武叹，不待雍门弹。","dynasty":"宋代","title":"甘露寺"}
{"author":"苏轼","content":"欲寻遗迹强沾裳，本自无生可得亡。今夜生公讲堂月，满庭依旧冷如霜。生死犹如臂屈伸，情钟我辈一酸辛。乐天不是蓬莱客，凭仗西方作主人。欲访浮云起灭因，无缘却见梦中身。安心好住王文度，此理何须更问人。","dynasty":"宋代","title":"吊天竺海月辩师三首"}
{"author":"苏轼","content":"定知玉兔十分圆，化作霜风九月寒。寄语重门休上钥，夜潮流向月中看。万人鼓噪慑吴侬，犹似浮江老阿童。欲识潮头高几许？越山浑在浪花中。江边身世两悠悠，久与沧波共白头。造物亦知人易老，故叫江水向西流。吴儿生长狎涛渊，冒利轻生不自怜。东海若知明主意，应教斥卤变桑田。江神河伯两醯鸡，海若东来气吐霓。安得夫差水犀手，三千强弩射潮低。","dynasty":"宋代","tags":"写水，抒情","title":"八月十五日看潮五绝"}
{"author":"苏轼","content":"双溪月。清光偏照双荷叶。双荷叶。红心未偶，绿衣偷结。背风迎雨流珠滑。轻舟短棹先秋折。先秋折。烟鬟未上，玉杯微缺。","dynasty":"宋代","title":"双荷叶（湖州贾耘老小妓名双荷叶）"}
{"author":"苏轼","content":"　　熙宁十年秋，彭城大水。云龙山人张君之草堂，水及其半扉。明年春，水落，迁于故居之东，东山之麓。升高而望，得异境焉，作亭于其上。彭城之山，冈岭四合，隐然如大环，独缺其西一面，而山人之亭，适当其缺。春夏之交，草木际天；秋冬雪月，千里一色；风雨晦明之间，俯仰百变。　　山人有二鹤，甚驯而善飞，旦则望西山之缺而放焉，纵其所如,或立于陂(bēi)田，或翔于云表；暮则傃东山而归。故名之曰“放鹤亭”。　　郡守苏轼，时从宾佐僚吏往见山人，饮酒于斯亭而乐之。挹山人而告之曰：“子知隐居之乐乎？虽南面之君，未可与易也。《易》曰：‘鸣鹤在阴，其子和之。’《诗》曰：‘鹤鸣于九皋，声闻于天。’盖其为物，清远闲放，超然于尘埃之外，故《易》《诗》人以比贤人君子。隐德之士，狎而玩之，宜若有益而无损者；然卫懿公好鹤则亡其国。周公作《酒诰》，卫武公作《抑戒》，以为荒惑败乱，无若酒者；而刘伶、阮籍之徒，以此全其真而名后世。嗟夫！南面之君，虽清远闲放如鹤者，犹不得好，好之则亡其国；而山林遁世之士，虽荒惑败乱如酒者，犹不能为害，而况于鹤乎？由此观之，其为乐未可以同日而语也。”山人忻然而笑曰：“有是哉！”乃作放鹤、招鹤之歌曰：　　鹤飞去兮西山之缺，高翔而下览兮择所适。翻然敛翼，宛将集兮，忽何所见，矫然而复击。独终日于涧谷之间兮，啄苍苔而履白石。　　鹤归来兮，东山之阴。其下有人兮，黄冠草屦，葛衣而鼓琴。躬耕而食兮，其馀以汝饱。归来归来兮，西山不可以久留。　　元丰元年十一月初八日记《放鹤亭记》。","dynasty":"宋代","tags":"古文观止，隐逸，生活","title":"放鹤亭记"}
{"author":"苏轼","content":"常怪刘伶死便埋，岂伊忘死未忘骸。乌鸢夺得与蝼蚁，谁信先生无此怀。","dynasty":"宋代","title":"濠州七绝逍遥台（庄子祠堂在开元寺，即墓"}
{"author":"苏轼","content":"半醒半醉问诸黎，竹刺藤梢步步迷。但寻牛矢觅归路，家在牛栏西复西。总角黎家三小童，口吹葱叶送迎翁。莫作天涯万里意，溪边自有舞雩风。符老风情奈老何，朱颜减尽鬓丝多，投梭每困东邻女，换扇惟逢春梦婆。?是日复见符林秀才，言换扇之事。?","dynasty":"宋代","title":"被酒独行遍至子云威徽先觉四黎之舍三首"}
{"author":"苏轼","content":"一轩高为黄花设，富拟人间万石君。佳本尽从方外得，异香多在月中闻。引泉北涧分清露，开迳南山破白云。此意欲为知者道，陶翁犹自未离群。","dynasty":"宋代","title":"万菊轩"}
{"author":"苏轼","content":"日日移床趁下风，清香不尽思何穷。若为化作龟千岁，巢向田田乱叶中。","dynasty":"宋代","title":"和文与可洋川园池三十首菡萏亭"}
{"author":"苏轼","content":"小人真暗事，闲退岂公难。道大吾何病，言深听者寒。忧时虽早白，驻世有还丹。得酒相逢乐，无心所遇安。去年行万里，蜀路走千盘。投老身弥健，登山意未阑。西游为樱笋，东道尽鵷鸾。杖屦携儿去，园亭借客看。折花斑竹寺，弄水石楼滩。鬻马衰怜白，惊雷怯笑韩。藓书标洞府，松盖偃天坛。试与刘夫子，重寻靖长官。","dynasty":"宋代","title":"送范景仁游洛中"}
{"author":"苏轼","content":"山骨裁方斛，江珍拾浅滩。清池上几案，碎月落杯盘。老去怀三友，平生困一箪。坚姿聊自儆，秀色亦堪餐。好去髯卿舍，凭将道眼看。东坡最后供，霜雪照人寒。","dynasty":"宋代","title":"寄怪石石斛与鲁元翰"}
{"author":"苏轼","content":"先生依旧广文贫，老守时遭醉尉嗔。汝辈何曾堪一笑，吾侪相对复三人。黄鸡催晓凄凉曲，白发惊秋见在身。一别胶西旧朋友，扁舟归钓五湖春。","dynasty":"宋代","title":"过密州次韵赵明叔乔禹功"}
{"author":"苏轼","content":"连山蟠武昌，翠木蔚樊口。我来已百日，欲济空搔首。坐看鸥鸟没，梦逐麏?走。今朝横江来，一苇寄衰朽。高谈破巨浪，飞屦轻重阜。去人曾几何，绝壁寒溪吼。风泉两部乐，松竹三益友。徐行欣有得，芝?在蓬莠。西上九曲亭，众山皆培塿。却看江北路，云水渺何有。离离见吴宫，莽莽真楚薮。空传孙郎石，无复陶公柳。尔来风流人，惟有漫浪叟。买田吾已决，乳水况宜酒。所须修竹林，深处安井臼。相将踏胜绝，更裹三日糗。","dynasty":"宋代","title":"游武昌寒溪西山寺"}
{"author":"苏轼","content":"?一题：东坡居士过龙光，求大竹作肩舆，得两竿。南华珪首座方受请为此山长老。乃留一偈院中，须其至，授之，以为他时语录中第一问。?斫得龙光竹两竿，持归岭北万人看。竹中一滴曹溪水，涨起西江十八滩。","dynasty":"宋代","title":"赠龙光长老"}
{"author":"苏轼","content":"岛边天外，未老身先退。珠泪溅，丹衷碎。声摇苍玉佩、色重黄金带。一万里，斜阳正与长安对。道远谁云会，罪大天能盖。君命重，臣节在。新恩犹可觊，旧学终能难改。吾已矣，乘桴且恁浮于海。","dynasty":"宋代","tags":"抒怀，感慨，怀才不遇，愁苦","title":"千秋岁·次韵少游"}
{"author":"苏轼","content":"残杯失春温，破被生夜悄。开门千山白，俯仰同一照。虽时出圭角，固自绝瑕窍。儿童勿惊怪，调汝得一笑。","dynasty":"宋代","title":"梦雪"}
{"author":"苏轼","content":"旧说，房琯开元中尝宰卢氏，与道士邢和璞出游，过夏口村，入废佛寺，坐古松下。和璞使人凿地，得瓮中所藏娄师德与永禅师书，笑谓琯曰：“颇忆此耶？”琯因怅然，悟前生之为永师也。故人柳子玉宝此画，云是唐本，宋复古所临者。元祐六年三月十九日，予自杭州还朝，宿吴淞江，梦长老仲殊挟琴过予，弹之有异声，就视，琴颇损，而有十三弦。予方叹惜不已，殊曰：“虽损，尚可修。”曰：“奈十三弦何？”殊不答，诵诗云：“度数形名本偶然，破琴今有十三弦。此生若遇邢和璞，方信秦筝是响泉。”予梦中了然识其所谓，既觉而忘之。明日昼寝复梦，殊来理前语，再诵其诗，方惊觉而殊适至，意其非梦也。问之殊，盖不知。是岁六月，见子玉之子子文京师，求得其画，乃作诗并书所梦其上。子玉名瑾，善作诗及行草书。复古名迪，画山水草木，盖妙绝一时。仲殊本书生，弃家学佛，通脱无所著，皆奇士也。破琴虽未修，中有琴意足。谁云十三弦，音节如佩玉。新琴空高张，弦声不附木。宛然七弦筝，动与世好逐。陋矣房次律，因循堕流俗。悬知董庭兰，不识无弦曲。","dynasty":"宋代","title":"破琴诗（并引）"}
{"author":"苏轼","content":"士寒饿，古犹今。向来亦有子桑琴，倚楹啸歌非寓淫。伯牙山高水深深，万世二垄一知音。阎君七弦抱幽独，晁子为之梁父吟。天寒络纬悲向壁，秋高风露声入林。冷丝枯木拂蛛纲，十指巧能写人心。□□击鼓如鸣鼍，□□□成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往如阴何。阎夫子，勿谓使人难，使琴抑怨天不和。明光画开九肃，不令高才牛下歌。阎夫子，勿谓使人难，使琴抑怨天和。明光昼开九□肃，不令高才牛下歌。","dynasty":"宋代","title":"次晁无咎韵阎子常携琴入村"}
{"author":"苏轼","content":"腊酒诗催熟，寒梅雪斗新。杜陵休叹老，韦曲已先春。独秀惊凡目，遗英卧逸民。高歌对三白，迟暮慰安仁。","dynasty":"宋代","title":"次韵陈四雪中赏梅"}
{"author":"苏轼","content":"残花怨久病，剩雨泣余妍。不见双旌出，空令九陌迁。（开园时市井皆入。）知君苦寂寞，妙语嚼芳鲜。浅紫従争发，深红任蚤蔫。天葩尚青萼，国色待华颠。载酒邀诗将，癯儒不是仙。","dynasty":"宋代","title":"雪后便欲与同僚寻春一病弥月杂花都尽独牡丹"}
{"author":"苏轼","content":"枇杷已熟粲金珠，桑落初尝滟玉蛆。暂借垂莲十分盏，一浇空腹五车书。青浮卵碗槐芽饼，红点冰盘藿叶鱼。醉饱高眠真事业，此生有味在三余。","dynasty":"宋代","title":"二月十九日携白酒鲈鱼过詹使君食槐叶冷淘"}
{"author":"苏轼","content":"汴泗遶吾城，城坚如削铁。中有李临淮，号令肝胆裂。古来彭城守，未省怕恶客。恶客云是谁？祥符相公孙。是家豪逸生有种，千金一掷颇黎盆。连车载酒来，不饮外酒嫌其村。子有千瓶酒，我有万株菊。任子满头插，团团见花不见目。醉中插花归，花重压折轴。问客何所须？客言：我爱山，青山自绕郭，不要买山铁。此外有黄楼，楼下一河水，美哉洋洋乎，可以疗饥并洗耳。彭城之游乐复乐，客恶何如主人恶。","dynasty":"宋代","title":"答王巩"}
{"author":"苏轼","content":"何人遗公石屏风，上有水墨希微踪。不画长林与巨植，独画峨嵋山西雪岭上万岁不老之孤松。崖崩涧绝可望不可到，孤烟落日相溟濛。含风偃蹇得真态，刻画始信天有工。我恐毕宏韦偃死葬虢山下，骨可朽烂心难穷。神机巧思无所发，化为烟霏沦石中。古来画师非俗士，摹写物像略与诗人同。愿公作诗慰不遇，无使二子含愤泣幽宫。","dynasty":"宋代","title":"欧阳少师令赋所蓄石屏"}
{"author":"苏轼","content":"举网惊呼得巨鱼，馋涎不易忍流酥。更烦赤脚长须老，来趁西风十幅蒲。","dynasty":"宋代","title":"次韵关令送鱼"}
{"author":"苏轼","content":"东武旧俗，每岁四月大会于南禅、资福两寺，以芍药供佛。而今岁最盛，凡七千余朵，皆重跗累萼，繁丽丰硕。中有白花正圆如覆盂，其下十余叶稍大，承之如盘，姿格绝异，独出于七千朵之上，云得之于城北苏氏园中，周宰相莒公之别业也，而其名俚甚，乃为易之。杂花狼藉占春余，芍药开时扫地无。两寺妆成宝缨络，一枝争看玉盘盂。佳名会作新翻曲，绝品难逢旧画图。従此定知年谷熟，姑山亲见雪肌肤。花不能言意可知，令君痛饮更无疑。但持白酒劝嘉客，直待琼舟覆玉彝。负郭相君初择地，看羊属国首吟诗。吾家岂与花相厚，更问残芳有几枝。","dynasty":"宋代","title":"玉盘盂二首（并叙）"}
{"author":"苏轼","content":"汉廷九尺人，谁似老方朔。那将一寸金，令足三冬学。饷鱼欲自洗，鳞尾光卓荦。我是骑鲸手，聊堪充鹿角。","dynasty":"宋代","title":"明日复以大鱼为馈重二十斤且求诗故复戏之"}
{"author":"苏轼","content":"青山断处塔层层，隔岸人家唤欲应。江上秋风晚来急，为传钟鼓到西兴。","dynasty":"宋代","title":"望海楼晚景五绝其三"}
{"author":"苏轼","content":"籴米买束薪，百物资之市。不缘耕樵得，饱食殊少味。再拜请邦君，愿受一廛地。知非笑昨梦，食力免内愧。春秧几时花，夏稗忽已穟。怅焉抚耒耜，谁复识此意。","dynasty":"宋代","title":"籴米"}
{"author":"苏轼","content":"山川与城郭，漠漠同一形。市人与鸦鹊，浩浩同一声。此阁几何高，何人之所营。侧身送落日，引手攀飞星。当年王中令，斫木南山赪。写真留阁下，铁面眼有棱。身强八九尺，与阁两峥嵘。古人虽暴恣，作事今世惊。登者尚呀喘，作者何以胜。曷不观此阁，其人勇且英。","dynasty":"宋代","tags":"叙事，写人","title":"真兴寺阁"}
{"author":"苏轼","content":"妙供来香积，珍烹具太官。拣芽分雀舌，赐茗出龙团。晓日云庵暖，春风浴殿寒。聊将试道眼，莫作两般看。","dynasty":"宋代","title":"怡然以垂云新茶见饷，报以大龙团，仍戏作小诗"}
{"author":"苏轼","content":"谁人筑短墙，横绝拥吾堂。不作新亭槛，幽花为谁香。","dynasty":"宋代","title":"次韵子由岐下诗，并引其一北亭"}
{"author":"苏轼","content":"予过庐山下，云物腾涌，默有祷焉。未午，众峰凛然，故作是诗。乱云欲霾山，势与飘风南。群隮相应和，勇往争骖驔。可怜荟蔚中，时出紫翠岚。雁没失东岭，龙腾见西龛。一时供坐笑，百态变立谈。暴雨破坱圠，清飙扫浑酣。廓然归何处，陋矣安足戡。亭亭紫霄峰，窈窈白石庵。五老数松雪，双溪落天潭。虽云默祷应，顾有移文惭。","dynasty":"宋代","title":"过庐山下（并引）"}
{"author":"苏轼","content":"槐街绿暗雨初匀，瑞雾香风满后尘。清庙幸同观济济，丰年喜复接陈陈。雍容已餍天庖赐，俯伏初尝贡茗新。辇路归来闻好语，共惊尧颡类高辛。入仗魂惊愧草莱，一声清跸九门开。晖晖日傍金舆转，习习风従玉宇来。流落生还真一芥，周章危立近三槐。（学士班近执政。）道傍倘有山中旧，问我收身早晚回。","dynasty":"宋代","title":"次韵曾子开従驾二首"}
{"author":"苏轼","content":"林外一声青竹笋，坐间半醉白头翁。春山最好不归去，惭愧春禽解劝侬。","dynasty":"宋代","title":"风水洞闻二禽"}
{"author":"苏轼","content":"君家家学陋相如，宜与诸儒论石渠。古纸无多更分我，自应给札奏新书。","dynasty":"宋代","title":"次韵宋肇惠澄心纸二首其二"}
{"author":"苏轼","content":"可怜扰扰雪中人，饥饱终同寓一尘。老桧作花真强项，冻鸢储肉巧谋身。忍寒吟咏君堪笑，得暖欢呼我未贫。坐听屐声知有路，拥裘来看玉梅春。","dynasty":"宋代","title":"次韵陈履常雪中"}
{"author":"苏轼","content":"高岩下赤日，深谷来悲风。擘开青玉峡，飞出两白龙。乱沫散霜雪，古潭摇清空。余流滑无声，快泻双石谼。我来不忍去，月出飞桥东。荡荡白银阙，沉沉水精宫。愿随琴高生，脚踏赤鯶公。手持白芙蕖，跳下清泠中。","dynasty":"宋代","title":"开先漱玉亭"}
{"author":"苏轼","content":"旧笑桓司马，今师郑大夫。不知徂岁月，空觉老楸梧。祭礼传家法，阡名载版图。会看千字诔，木杪见龟趺。","dynasty":"宋代","title":"同年程筠德林求先坟二诗其二归真亭"}
{"author":"苏轼","content":"月入秋帏病枕凉，霜飞夜簟故衾香。可怜吹帽狂司马，空对亲舂老孟光。不作雍容倾坐上，翻成肮脏倚门傍。人间此会论今古，细看茱萸感叹长。","dynasty":"宋代","title":"明日重九，亦以病不赴述古会，再用前韵"}
{"author":"苏轼","content":"前身本同社，宿业独临边。一悟镜空老，始知圆泽贤。归心忘犊佩，生术寄羊鞭。不似欧阳子，空留六一泉。","dynasty":"宋代","title":"次韵聪上人见寄（一作：次韵闻复上人。）"}
{"author":"苏轼","content":"怅望送春杯。渐老逢春能几回。花满楚城愁远别，伤怀。何况清丝急管催。吟断望乡台。万里归心独上来。景物登临闲始见，徘徊。一寸相思一寸灰。","dynasty":"宋代","title":"南乡子集句"}
{"author":"苏轼","content":"雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拚一醉。东风吹破千行泪。","dynasty":"宋代","tags":"送别，春天，写景，抒情，孤独","title":"蝶恋花·京口得乡书"}
{"author":"苏轼","content":"尊酒何人怀李白，草堂遥指江东。珠帘十里卷香风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。","dynasty":"宋代","tags":"伤怀，感慨，愁闷","title":"临江仙·夜到扬州席上作"}
{"author":"苏轼","content":"霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。","dynasty":"宋代","tags":"宋词精选，秋天，写景，抒怀","title":"南乡子·重九涵辉楼呈徐君猷"}
{"author":"苏轼","content":"罗浮山下四时春，卢橘杨梅次第新。日啖荔枝三百颗，不辞长作岭南人。（不辞一作：不妨）","dynasty":"宋代","tags":"地名，赞美，荔枝","title":"惠州一绝/食荔枝"}
{"author":"苏轼","content":"董毅夫名钺，自梓漕得罪，罢官东川，归鄱阳，过东坡于齐安。怪其丰暇自得，余问之。曰：“吾再娶柳氏，三日而去官。吾固不戚戚，而优柳氏不能忘怀于进退也。已而欣然，同忧共若处富贵，吾是以益安焉。”命其侍儿歌其所作《满江红》。嗟叹之不足，乃次其韵。忧喜相寻，风雨过、一江春绿。巫峡梦、至今空有，乱山屏簇。何似伯鸾携德耀，箪瓢未足清欢足。渐粲然、光彩照阶庭，生兰玉。幽梦里，传心曲。肠断处，凭他续。文君婿知否，笑君卑辱。君不见周南歌汉广，天教夫子休乔木。便相将、左手抱琴书，云间宿。","dynasty":"宋代","tags":"写人，赞美","title":"满江红·忧喜相寻"}
{"author":"苏轼","content":"湖山信是东南美，一望弥千里。使君能得几回来？便使樽前醉倒更徘徊。沙河塘里灯初上，水调谁家唱？夜阑风静欲归时，惟有一江明月碧琉璃。","dynasty":"宋代","tags":"写景，地名，离别，友情","title":"虞美人·有美堂赠述古"}
{"author":"苏轼","content":"　　有妇人昼日置小儿沙上而浣衣于水者。虎自山上驰来，妇人仓皇沉水避之。二小儿戏沙上自若。虎熟视久之，至以首抵触，庶几其一就惧；而儿痴，竟不知。虎亦寻卒去。噫，虎之食人，先被之以威，而不惧之人，威亦无所施欤！","dynasty":"宋代","tags":"初中文言文，哲理，寓言，故事","title":"小儿不畏虎"}
{"author":"苏轼","content":"雨洗东坡月色清，市人行尽野人行。莫嫌荦确坡头路，自爱铿然曳杖声。","dynasty":"宋代","tags":"田园，生活","title":"东坡"}
{"author":"苏轼","content":"清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。","dynasty":"宋代","tags":"怀人，胞弟","title":"满江红·怀子由作"}
{"author":"苏轼","content":"菊暗荷枯一夜霜。新苞绿叶照林光。竹篱茅舍出青黄。香雾噀人惊半破，清泉流齿怯初尝。吴姬三日手犹香。","dynasty":"宋代","tags":"咏物，橘子","title":"浣溪沙·咏橘"}
{"author":"苏轼","content":"新月照水水欲冰，夜霜穿屋衣生棱。野庐半与牛羊共，晓鼓却随鸦鹊兴。夜来履破裘穿缝，红颊曲眉应入梦。千夫在野口如麻，岂不怀归畏嘲弄。我州贤将知人劳，已酿白酒买豚羔。耐寒努力归不远，两脚冻硬公须软。","dynasty":"宋代","title":"盐官部役戏呈同事兼寄述古"}
{"author":"苏轼","content":"神闲意定。万籁收声天地静。玉指冰弦。未动宫商意已传。悲风流水。写出寥寥千古意。归去无眠。一夜余音在耳边。","dynasty":"宋代","title":"减字木兰花·神闲意定"}
{"author":"苏轼","content":"一颗樱桃樊素口。不爱黄金，只爱人长久。学画鸦儿犹未就。眉尖已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。","dynasty":"宋代","title":"蝶恋花（佳人）"}
{"author":"苏轼","content":"楚山修竹如云，异材秀出千林表。龙须半翦，凤膺微涨，玉肌匀绕。木落淮南，雨睛云梦，月明风袅。自中郎不见，桓伊去后，知孤负、秋多少。闻道岭南太守，后堂深、绿珠娇小。绮窗学弄，梁州初遍，霓裳未了。嚼徵含宫，泛商流羽，一声云杪。为使君洗尽，蛮风瘴雨，作霜天晓。","dynasty":"宋代","tags":"写人","title":"水龙吟·赠赵晦之吹笛侍儿"}
{"author":"苏轼","content":"柏生两石间，天命本如此。虽云生之艰，与石相终始。韩子俯仰人，但爱平地美。土膏杂粪壤，成坏几何耳。君看此槎牙，岂有可移理。苍龙转玉骨，黑虎抱金柅。画师亦可人，使我毛发起。当年落笔意，正欲讥韩子。","dynasty":"宋代","title":"柏石图诗，并叙"}
{"author":"苏轼","content":"一篇泷吏可书绅，莫向长沮更问津。老去常忧伴新鬼，归来且喜是陈人。曾陪令尹苍髯古，又见郎君白发新。回首天涯一惆怅，却登梅岭望枫宸。青山只在古城隅，万里归来卜筑初。会见四山朝鹤驾，更看二李控鲸鱼。欲従抱朴传家学，应怪中郎得异书。待我丹成驭风去，借君琼佩与霞裾。?仆昔为开封幕，先公为赤令，暇日相与论内外丹，且出其丹示仆。今三十年，而见君曲江，同游南华，行山水间数日，道旧感叹，且劝我卜居于舒，故诗中皆及之。?","dynasty":"宋代","title":"次韵韶倅李通直二首"}
{"author":"苏轼","content":"彭城古战国，孤客倦登临。汴泗交流处，清潭百丈深。故人轻千里，茧足来相寻。何以娱嘉客，潭水洗君心。","dynasty":"宋代","title":"与梁先、舒焕泛舟，得临酿字，二首其一"}
{"author":"苏轼","content":"眉间冰雪照淮明，笔下波澜老欲平。直得全生如许妙，不知形谍已多名。","dynasty":"宋代","title":"过泗上喜见张嘉父二首"}
{"author":"苏轼","content":"寓世身如梦，安闲日似年。败蒲翻覆卧，破裓再三连。劝客眠风竹，长斋饮石泉。回头万事错，自笑觉师贤。妙迹苦难寻，兹山见几层。乱峰螺髻出，绝涧阵云崩。措意元同画，观空欲问僧。莫教林下意，终老叹何曾。朱瑶唐晚辈，得法尚雄深。满寺空遗迹，何人识苦心。长廊欹雨脚，破壁撼钟音。成败无穷事，他年复吊今。","dynasty":"宋代","title":"过广爱寺见三学演师观杨惠之塑宝山朱瑶画文"}
{"author":"苏轼","content":"未倦长卿游。漫舞夭歌烂不收。不是使君矫世，谁留。教有琼梳脱麝油。香粉镂金球。花艳红笺笔欲流。从此丹唇并皓齿，清柔。唱遍山东一百州。","dynasty":"宋代","title":"南乡子（用韵和道辅）"}
{"author":"苏轼","content":"黄楼南畔马台宫，云月娟娟正点空。欲共幽人洗笔砚，要传流水入丝桐。且随侍者寻西谷，莫学山僧老祝融。待我西湖借君去，一杯汤饼泼油葱。","dynasty":"宋代","title":"和参寥见寄?一作：奉和参寥离彭门至淮上见"}
{"author":"苏轼","content":"晚景落琼杯，照眼云山翠作堆。认得岷峨春雪浪，初来，万顷蒲萄涨渌醅。春雨暗阳台，乱洒歌楼湿粉腮。一阵东风来卷地，吹回，落照江天一半开。","dynasty":"宋代","tags":"春天，写景，抒情，思乡","title":"南乡子·春情"}
{"author":"苏轼","content":"驭风骑气我何劳，且要长松作土毛。亦如诃佛丹霞老，却向清凉礼白毫。","dynasty":"宋代","title":"次韵答张天觉二首其二"}
{"author":"苏轼","content":"石眼杯泉举世无，要知杯渡是凡夫。可怜狡狯维摩老，戏取江湖入钵盂。","dynasty":"宋代","title":"游中峰杯泉"}
{"author":"苏轼","content":"双溪月。清光偏照双荷叶。双荷叶。红心未偶，绿衣偷结。背风迎雨流珠滑。轻舟短棹先秋折。先秋折。烟鬟未上，玉杯微缺。","dynasty":"宋代","title":"双荷叶（湖州贾耘老小妓名双荷叶）"}
{"author":"苏轼","content":"有甚意头求富贵，没些巴鼻便奸邪。","dynasty":"宋代","title":"戏人"}
{"author":"苏轼","content":"骑驴觅驴真可笑，以马喻马亦成痴。一天月色为谁好，二老风流各自知。","dynasty":"宋代","title":"和黄龙清老三首"}
{"author":"苏轼","content":"　　汉用陈平计，间疏楚君臣，项羽疑范增与汉有私，稍夺其权。增大怒曰：“天下事大定矣，君王自为之，愿赐骸骨，归卒伍。”未至彭城，疽发背，死。　　苏子曰：“增之去，善矣。不去，羽必杀增。独恨其不早尔。”然则当以何事去？增劝羽杀沛公，羽不听，终以此失天下，当以是去耶？曰：“否。增之欲杀沛公，人臣之分也；羽之不杀，犹有君人之度也。增曷为以此去哉？《易》曰：‘知几其神乎！’《诗》曰：‘如彼雨雪，先集为霰。’增之去，当于羽杀卿子冠军时也。”　　陈涉之得民也，以项燕。项氏之兴也，以立楚怀王孙心；而诸侯之叛之也，以弑义帝。且义帝之立，增为谋主矣。义帝之存亡，岂独为楚之盛衰，亦增之所与同祸福也；未有义帝亡而增独能久存者也。羽之杀卿子冠军也，是弑义帝之兆也。其弑义帝，则疑增之本也，岂必待陈平哉？物必先腐也，而后虫生之；人必先疑也，而后谗入之。陈平虽智，安能间无疑之主哉？　　吾尝论义帝，天下之贤主也。独遣沛公入关，而不遣项羽；识卿子冠军于稠人之中，而擢为上将，不贤而能如是乎？羽既矫杀卿子冠军，义帝必不能堪，非羽弑帝，则帝杀羽，不待智者而后知也。增始劝项梁立义帝，诸侯以此服从。中道而弑之，非增之意也。夫岂独非其意，将必力争而不听也。不用其言，而杀其所立，羽之疑增必自此始矣。　　方羽杀卿子冠军，增与羽比肩而事义帝，君臣之分未定也。为增计者，力能诛羽则诛之，不能则去之，岂不毅然大丈夫也哉？增年七十，合则留，不合即去，不以此时明去就之分，而欲依羽以成功名，陋矣！虽然，增，高帝之所畏也；增不去，项羽不亡。亦人杰也哉！","dynasty":"宋代","tags":"古文观止，史论","title":"范增论"}
{"author":"苏轼","content":"一一窗扉面水开，更於何处觅蓬莱。天香满袖人知否，曾到旃檀小殿来。","dynasty":"宋代","title":"韩康公坐上侍儿求书扇上二首"}
{"author":"苏轼","content":"优钵昙花岂有花，问师此曲唱谁家。已従子美得桃竹，（此山有桃竹，可作杖，而土人不识。予始录子美诗遗之。）不向安期觅枣瓜。燕坐林间时有虎，高眠粥后不闻鸦。胜游自古兼支许，为采松肪寄一车。","dynasty":"宋代","title":"赠蒲涧信长老"}
{"author":"苏轼","content":"陂水初含晓渌，稻花半作秋香。皂盖却迎朝日，红云正绕宫墙。","dynasty":"宋代","title":"奉敕祭西太一和韩川韵四首其四"}
{"author":"苏轼","content":"客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。","dynasty":"宋代","tags":"离别，感叹，人生，友情","title":"送顿起"}
{"author":"苏轼","content":"忽惊春色二分空，且看樽前半丈红。苦战知君便白羽，倦游怜我忆黄封。年来齿发老未老，此去江淮东复东。记取六人相会处，引杯看剑坐生风。","dynasty":"宋代","title":"与欧育等六人饮酒"}
{"author":"苏轼","content":"要知太守怜孤客，不惜阳春和俚歌。坐睡樽前呼不应，为公雕琢损天和。","dynasty":"宋代","title":"和王胜之三首其三"}
{"author":"苏轼","content":"常怪刘伶死便埋，岂伊忘死未忘骸。乌鸢夺得与蝼蚁，谁信先生无此怀。","dynasty":"宋代","title":"濠州七绝逍遥台（庄子祠堂在开元寺，即墓"}
{"author":"苏轼","content":"赠君木鱼三百尾，中有鹅黄子鱼子。夜叉剖瘿欲分甘，箨龙藏头敢言美。愿随蔬果得自用，勿使山林空老死。问君何事食木鱼，烹不能鸣固其理。","dynasty":"宋代","title":"棕笋"}
{"author":"苏轼","content":"来往天吴一梦间，故人半作冢累然。独依旧社传真法，要与遗民度厄年。赵叟近闻还印绶，竺翁先已反林泉。何时策杖相随去，任性逍遥不学禅。","dynasty":"宋代","title":"仆去杭五年，吴中仍岁大饥疫，故人往往逝去"}
{"author":"苏轼","content":"古寺长廊院院行，此轩偏慰旅人情。楚山西断如迎客，汴水南来故绕城。路失玉钩芳草合，林亡白鹤古泉清。淡游何以娱庠老，坐听郊原琢磬声。竹杖芒鞋取次行，下临官道见人情。天寒菽粟犹栖亩，日暮牛羊自入城。沽酒独教陶令醉，题诗谁似皎公清。更寻陋巷颜夫子，乞取微言继此声。","dynasty":"宋代","title":"与舒教授张山人参寥师同游戏马台书西轩壁兼"}
{"author":"苏轼","content":"顷者大雪年，海派翻玉英。有士常痛饮，饥寒见真情。床头有败榼，孤坐时一倾。未能平体粟，且复浇肠鸣。脱衣裹冻酒，每醉念此生。","dynasty":"宋代","title":"和陶饮酒二十首"}
{"author":"苏轼","content":"桥下幽亭近水寒，倩谁□字在楣端。市廛得此尤堪隐，老者於今只自安。饭後徐行扶竹杖，倦来稳坐倚蒲团。眼明能展锺王帖，绝胜前人映雪看。","dynasty":"宋代","title":"安老亭诗"}
{"author":"苏轼","content":"空翠娱人意自还。明窗一榻共秋闲。会知名利不到处，定把清觞属此山。","dynasty":"宋代","title":"过泗上喜见张嘉父二首"}
{"author":"苏轼","content":"兰菊有生意，微阳回寸根。方忧集暮雪，复喜迎朝暾。忆我故居室，浮光动南轩。松竹半倾泻，未数葵与萱。三径瑶草合，一瓶井花温。至今行吟处，尚余履舄痕。一朝出従仕，永愧李仲元。晚岁益可羞，犯雪方南奔。山城买废圃，槁叶手自掀。长使齐安人，指说故侯园。铅膏染髭须，旋露霜雪根。不如闭目坐，丹府夜自暾。谁知忧患中，方寸寓羲轩。大雪従压屋，我非儿女萱。平生学踵息，坐觉两?登温。下马作雪诗，满地鞭箠痕。伫立望原野，悲歌为黎元。道逢射猎子，遥指狐兔奔。踪迹尚可寻，窟穴何足掀。寄谢李丞相，吾将反丘园。","dynasty":"宋代","title":"正月十八日蔡州道上遇雪子由韵二首"}
{"author":"苏轼","content":"玉房金蕊。宜在玉人纤手里。淡月朦胧。更有微微弄袖风。温香熟美。醉慢云鬟垂两耳。多谢春工。不是花红是玉红。","dynasty":"宋代","tags":"咏物，写花，牡丹","title":"减字木兰花·花"}
{"author":"苏轼","content":"先帝亲收十五人，四方争看击鹏鹍。如君事业真堪用，顾我衰迟不足论。出处升沉十年后，死生契阔几人存。他时京口寻遗迹，宿草犹应有泪痕。","dynasty":"宋代","title":"同年王中甫挽词"}
{"author":"苏轼","content":"我憎孟郊诗，复作孟郊语。饥肠自鸣唤，空壁转饥鼠。诗从肺腑出，出辄愁肺腑。有如黄河鱼，出膏以自煮。尚爱《铜斗歌》，鄙俚颇近古。桃弓射鸭罢，独速短蓑舞。不忧踏船翻，踏浪不踏土。吴姬霜雪白，赤脚浣白纻。嫁与踏浪儿，不识离别苦。歌君江湖曲，感我长羁旅。","dynasty":"宋代","title":"读孟郊诗二首其二"}
{"author":"苏轼","content":"枫林翠壁楚江边，踯躅千层不忍看。开卷例知归路近，剑南樵叟为施丹。","dynasty":"宋代","title":"踯躅"}
{"author":"苏轼","content":"楚山澹无姿，赣水清可厉。散策尘外游，麾手谢此世。山高惜人力，十步辄一憩。却立浮云端，俯视万井丽。幽人宴坐处，龙虎为斩薙。马驹独何疑，岂堕山鬼计。夜垣非助我，谬敬欲其逝。戏留一转语，千载起攘袂。","dynasty":"宋代","title":"尘外亭"}
{"author":"苏轼","content":"人在画屏中住，客依明月边游。未卜柴桑旧宅，须乘五湖扁舟。","dynasty":"宋代","title":"忆江南寄纯如五首其三"}
{"author":"苏轼","content":"暗麝著人簪茉莉，红潮登烦醉槟榔。","dynasty":"宋代","title":"残句暗麝著人簪茉莉"}
{"author":"苏轼","content":"吟诗莫作秋虫声，天公怪汝钩物情，使汝未老华发生。芝兰得雨蔚青青，何用自燔以出馨。细书千纸杂真行，新音百变口如莺。异议蜂起弟子争，舌翻涛澜卷齐城。万卷堆胸兀相撑，以病为乐子未惊。我有至味非煎烹，是中之乐吁难名。绿槐如山暗广庭，飞虫绕耳细而清。败席展转卧看经，亦自不嫌翠织成。意行信足无沟坑，不识五郎呼作卿。吏民哀我老不明，相戒毋复烦鞭刑。时临泗水照星星，微风不起镜面平。安得一舟如叶轻，卧闻邮签报水程。莼羹羊酪不须评，一饱且救饥肠鸣。","dynasty":"宋代","title":"次韵答刘泾"}
{"author":"苏轼","content":"诸葛来西国，千年爱未衰。今朝游故里，蜀客不胜悲。谁言襄阳野，生此万乘师。山中有遗貌，矫矫龙之姿。龙蟠山水秀，龙去渊潭移。空馀蜿蜒迹，使我寒涕垂。","dynasty":"宋代","title":"隆中"}
{"author":"苏轼","content":"南荣晚闻道，未肯化庚桑。陶顽铸强犷，枉费尘与糠。越子古成之，韩生教休粮。参同得灵钥，九锁启伯阳。鹅城见诸孙，贫苦我为伤。空余焦先室，不传元化方。遗像似李白，一奠临江觞。","dynasty":"宋代","title":"和陶杂诗十一首"}
{"author":"苏轼","content":"夏潦涨湖深更幽，西风落木芙蓉秋。飞雪暗天云拂地，新蒲出水柳映洲。湖上四时看不足，惟有人生飘若浮。解颜一笑岂易得，主人有酒君应留。君不见钱塘宦游客，朝推囚，暮决狱，不因人唤何时休。城市不识江湖幽，如与蟪蛄语春秋。试令江湖处城市，却似麋鹿游汀洲。高人无心无不可，得坎且止乘流浮。公卿故旧留不得，遇所得意终年留。君不见抛官彭泽令，琴无弦，巾有酒，醉欲眠时遣客休。田间决水鸣幽幽，插秧未遍麦已秋。相携烧笋苦竹寺，却下踏藕荷花洲。船头斫鲜细缕缕，船尾炊玉香浮浮。临风饱食得甘寝，肯使细故胸中留。君不见壮士憔悴时，饥谋食，渴谋饮，功名有时无罢休。","dynasty":"宋代","title":"和蔡准郎中见邀游西湖三首"}
{"author":"苏轼","content":"余龄难把玩，妙解寄笔端。常恐抱永叹，不及丘明迁。亲友复劝我，放心饯华颠。虚名非我有，至味知谁餐。思我无所思，安能观诸缘。已矣复何叹，旧说易两篇。","dynasty":"宋代","title":"和陶杂诗十一首"}
{"author":"苏轼","content":"问予一室间，宁有千里廓。尘心洗长松，远意发孤鹤。生朝得此寿，死籍疑可落。微言在参同，妙契藏九籥。故人有奇趣，逸想寄幽壑。霜枝谢寒暑，云翮无前却。何须构明堂，未羡巢阿阁。缅怀别时语，复作数日恶。诗腴固堪餐，字瘦还可愕。高标忽在眼，清梦了如昨。君今哙等伍，志与湛辈各。岂待相顾言，方为不朽托。子云老执戟，长孺终主爵。吾当追乔松，子亦鄙卫霍。","dynasty":"宋代","title":"生日蒙刘景文以古画松鹤为寿且贶嘉篇次韵为"}
{"author":"苏轼","content":"树头啄木常疑客，客去而瞋定不然。脱辖已应生井沫，解衣聊复起庖烟。平生诗酒真相污，此去文书恐独贤。早晚西湖映华发，小舟翻动水中天。寂寞东京月旦州，德星无复缀珠旒。莫嗟平舆（舆音预。）空神物，尚有西斋接胜流。春梦屡寻湖十顷，家书新报橘千头。雪堂亦有思归曲，为谢平生马少游。","dynasty":"宋代","title":"次韵黄鲁直寄题郭明父府推颍州西斋二首"}
{"author":"苏轼","content":"脯青苔，炙青蒲，烂蒸鹅鸭乃瓠壶。煮豆作乳脂为酥，高烧油烛斟蜜酒，贫家百物初何有。古来百巧出穷人，搜罗假合乱天真。诗书与我为曲蘖，酝酿老夫成搢绅。质非文是终难久，脱冠还作扶犁叟。不如蜜酒无燠寒，冬不加甜夏不酸。老夫作诗殊少味，爱此三篇如酒美。封胡羯末已可怜，不知更有王郎子。","dynasty":"宋代","title":"又一首答二犹子与王郎见和"}
{"author":"苏轼","content":"蕙死兰枯菊亦摧，返魂香入岭头梅。数枝残绿风吹尽，一点芳心雀啅开。野店初尝竹叶酒，江云欲落豆稭灰。行当更向钗头见，病起乌云正作堆。","dynasty":"宋代","title":"岐亭道上见梅花戏赠季常"}
{"author":"苏轼","content":"神工妙技帝所收，江都曹韩逝莫留。人间画马惟韦侯，当年为谁扫骅骝。至今霜蹄踏长楸，圉人困卧沙垅头。沙苑茫茫蒺藜秋，风??雾鬣寒飕飕。龙种尚与驽骀游，长秸短豆岂我羞。八銮六辔非马谋，古来西山与东丘。","dynasty":"宋代","title":"韦偃牧马图"}
{"author":"苏轼","content":"嗟君七岁知念母，怜君壮大心愈苦。羡君临老得相逢，喜极无言泪如雨。不羡白衣作三公，不爱白日升青天。爱君五十著彩服，儿啼却得偿当年。烹龙为炙玉为酒，鹤发初生千万寿。金花诏书锦作囊，白藤肩舆帘蹙绣。感君离合我酸辛，此事今无古或闻。长陵朅来见大姊，仲孺岂意逢将军。开皇苦桃空记面，建中天子终不见。西河郡守谁复讥，颍谷封人羞自荐。","dynasty":"宋代","title":"朱寿昌郎中少不知母所在刺血写经求之五十年"}
{"author":"苏轼","content":"郁郁苍梧海上山，（东海郁州山，云自苍梧浮来。）蓬莱方丈有无间。旧闻草木皆仙药，欲弃妻孥守市阛。雅志未成空自叹，故人相对若为颜。酒醒却忆儿童事，长恨双凫去莫攀。（陈曾令乡邑。）","dynasty":"宋代","title":"次韵陈海州书怀"}
{"author":"苏轼","content":"老去君空见画，梦中我亦曾游。桃花纵落谁见，水到人间伏流。山人昔与云俱出，俗驾今随水不回。赖我胸中有佳处，一樽时对画图开。","dynasty":"宋代","title":"次韵子由书王晋卿画山水二首"}
{"author":"苏轼","content":"闵楚遗风万古情，沅湘旧俗到金明。翠舆黄繖何时幸，画鷁飞凫尽日横。","dynasty":"宋代","title":"皇太后阁六首"}
{"author":"苏轼","content":"老人心事日摧颓，宿火通红手自焙。小甑短瓶良具足，稚儿娇女共燔煨。寄君东阁闲烝栗，知我空堂坐画灰。约束家僮好收拾，故山梨枣待翁来。","dynasty":"宋代","title":"寄馏合刷瓶与子由"}
{"author":"苏轼","content":"海石来珠宫，秀色如蛾绿。坡陀尺寸间，宛转陵峦足。连娟二华顶，空洞三茅腹。初疑仇池化，又恐瀛洲蹙。殷勤峤南使，馈饷扬州牧。（仆在扬州，程德孺自岭南解官，以此石见遗。）得之喜无寐，与汝交不渎。盛以高丽盆，藉以文登玉。（仆以高丽所饷大铜盆贮之，又以登州海石如碎玉者附其足。）幽光先五夜，冷气压三伏。老人生如寄，茅舍久未卜。一夫幸可致，千里还相逐。风流贵公子，窜谪武当谷。见山应已厌，何事夺所欲。欲留嗟赵弱，宁许负秦曲。传观慎勿许，间道归应速。","dynasty":"宋代","title":"仆所藏仇池石希代之宝也王晋卿以小诗借观，"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"道人幽梦晓初还，已觉笙箫下月坛。风伯前驱清宿雾，祝融骖乘破朝寒。英姿连璧从多士，妙句锵金和八銮。已向词臣得颇、牧，路人莫作老儒看。","dynasty":"宋代","title":"次韵蒋颖叔二首其一扈从景灵宫"}
{"author":"苏轼","content":"跨历商周看盛衰，欲将齿发斗蛇龟。空餐云母连山尽，不见蟠桃著子时。","dynasty":"宋代","title":"濠州七绝彭祖庙（有云母山，云彭祖所采服"}
{"author":"苏轼","content":"倾盖相欢一笑中，从来未省马牛风。卜邻尚可容三径，投社终当作两翁。古意已将兰缉佩，招词闲咏桂生丛。此身自断天休问，白发年来渐不公。","dynasty":"宋代","title":"和邵同年戏赠贾收秀才三首其一"}
{"author":"苏轼","content":"寂寂东坡一病翁，白须萧散满霜风。小儿误喜朱颜在，一笑那知是酒红。父老争看乌角巾，应缘曾现宰官身。溪边古路三叉口，独立斜阳数过人。北船不到米如珠，醉饱萧条半月无。明日东家知祀灶，只鸡斗酒定膰吾。","dynasty":"宋代","title":"纵笔三首"}
{"author":"苏轼","content":"萧萧发垂素，晡日迫西隅。道人闵我老，元气时卷舒。岁晚风雨交，何不完子庐。万法灭无余，方寸可久居。将扫道上尘，先拔庭中芜。一净百亦净，物我皆如如。","dynasty":"宋代","title":"和陶拟古九首"}
{"author":"苏轼","content":"再入都门万事空，闲看清洛漾东风。当年帷幄几人在，回首觚棱一梦中。采药会须逢蓟子，问禅何处识庞翁。归来邻里应迎笑，新长淮南旧桂丛。","dynasty":"宋代","title":"送杜介归扬州"}
{"author":"苏轼","content":"沙河灯火照山红，歌鼓喧呼笑语中。为问少年心在否？角巾攲侧鬓如蓬。","dynasty":"宋代","title":"望海楼晚景五绝其五"}
{"author":"苏轼","content":"寒时便具热时风，饥汉那知食药功。莫怪禅师向西笑，缘师身在长安东。","dynasty":"宋代","title":"皎然禅师《赠吴凭处士》诗云\"世人不知心是"}
{"author":"苏轼","content":"地黄饲老马，可使光鉴人。吾闻乐天语，喻马施之身。我衰正伏枥，垂耳气不振。移栽附沃壤，蕃茂争新春。沉水得稚根，重汤养陈薪。投以东阿清，和以北海醇。崖蜜助甘冷，山姜发芳辛。融为寒食饧，?燕作瑞露珍。丹田自宿火，渴肺还生津。愿饷内热子，一洗胸中尘。","dynasty":"宋代","title":"地黄"}
{"author":"苏轼","content":"天下风流笋饼餤，人间济楚蕈馒头。事须莫与谬汉吃，送与麻田吴远游。","dynasty":"宋代","title":"约吴远游与姜君弼吃蕈馒头"}
{"author":"苏轼","content":"去岁游新堂，春风雪消后。池中半篙水，池上千尺柳。佳人如桃李，胡蝶入衫袖。山川今何许，疆野已分宿。岁月不可思，驶若船放溜。繁华真一梦，寂寞两荣朽。惟有当时月，依然照杯酒。应怜船上人，坐稳不知漏。明月入华池，反照池上堂。堂中隐几人，心与水月凉。风萤已无迹，露草时有光。起观河汉流，步屐响长廓。名都信繁会，千指调丝簧。先生病不饮，童子为烧香。独作五字诗，清卓如韦郎。诗成月渐侧，皎皎两相望。","dynasty":"宋代","title":"和鲜于子骏郓州新堂月夜二首（前次韵，后不"}
{"author":"苏轼","content":"与可画竹时，见竹不见人。岂独不见人，嗒然遗其身。其身与竹化，无穷出清新。庄周世无有，谁知此凝神。若人今已无，此竹宁复有。那将春蚓笔，画作风中柳。君看断崖上，瘦节蛟蛇走。保时此霜竿，复入江湖手。晁子拙生事，举家闻食粥。朝来又绝倒，谀墓得霜竹。可怜先生槃，朝日照苜蓿。吾诗固云尔，可使食无肉。（吾旧诗云：可使食无肉，不可居无竹。）","dynasty":"宋代","title":"书晁补之所藏与可画竹三首"}
{"author":"苏轼","content":"日月何促促，尘世苦局束。仙子去无踪，故山遗白鹿。仙人已去鹿无家，孤栖怅望层城霞。至今闻有游洞客，夜来江市叫平沙。长松千树风萧瑟，仙宫去人无咫尺。夜鸣白鹿安在哉，满山秋草无行迹。","dynasty":"宋代","title":"仙都山鹿"}
{"author":"苏轼","content":"天下假易，亦不汝匮。春无遗勤，秋有厚冀。云举雨决，妇姑毕至。我良孝爱，袒跣何媿。","dynasty":"宋代","title":"和陶劝农六首"}
{"author":"苏轼","content":"天宝诸王爱名马，千金争致华轩下。当时不独玉花骢，飞电流云绝潇洒。两坊岐薛宁与申，凭陵内厩多清新。肉騣汗血尽龙种，紫袍玉带真天人。骊山射猎包原隰，御前急诏穿围入。扬鞭一蹙破霜蹄，万骑如风不能及。雁飞兔走惊弦开，翠华按辔从天回。五家锦绣变山谷，百里舄珥遗纤埃。青骡蜀栈西超忽，高准浓娥散荆棘。苜蓿连天鸟自飞，五陵佳气春萧瑟。","dynasty":"宋代","title":"申王画马图"}
{"author":"苏轼","content":"忆我初来时，草木向衰歇。高槐虽惊秋，晚蝉犹抱叶。淹留未云几，离离见疏荚。栖鸦寒不去，哀叫饥啄雪。破巢带空枝，疏影挂残月。岂无两翅羽，伴我此愁绝。","dynasty":"宋代","title":"御史台榆、槐、竹、柏四首其二槐"}
{"author":"苏轼","content":"寒鸡知将晨，饥鹤知夜半。亦如老病客，遇节常感叹。光阴等敲石，过眼不容玩。亲友如抟沙，放手还复散。羁孤每自笑，寂寞谁肯伴。元达号神君，（晋循吏乔智明，字元达。）高论森月旦。纪明本贤将，（段释之本将家。）汩没事堆案。欣然肯相顾，夜阁灯火乱。盘空愧不饱，酒薄仅堪盥。雍容许著帽，不怪安石缓。虽无窈窕人，清唱弄珠贯。幸有纵横舌，说剑起慵懦。二豪沉下位，暗火埋湿炭。岂似草玄人，默默老儒馆。行看富贵逼，炙手借余暖。应念苦思归，登楼赋王粲。","dynasty":"宋代","title":"二公再和亦再答之"}
{"author":"苏轼","content":"太平宫而宿于南溪溪堂遂并南山而西至楼观大秦寺延生观仙游潭十九日aa1归作诗五百言以记凡所经历者寄子由远人罹水旱，王命释俘囚。分县传明诏，循山得胜游。萧条初出郭，旷荡实消忧。薄暮来孤镇，登临忆武侯。峥嵘依绝壁，苍茫瞰奔流。半夜人呼急，横空火气浮。天遥殊不辨，风急已难收。晓入陈仓县，犹余卖酒楼。烟煤已狼藉，吏卒尚呀咻。（十三日宿武城镇，即俗所谓石鼻寨也，云孔明所筑。是夜二鼓，宝鸡火作，相去三十里，而见于武城。）鸡岭云霞古，龙宫殿宇幽。（县有鸡爪峰、龙宫寺。）南山连大散，归路走吾州。欲往安能遂，将还为少留。回趋西虢道，却渡小河洲。闻道磻溪石，犹存渭水头。苍崖虽有迹，大钓本无钩。（十四日，自宝鸡行至虢。闻太公磻溪石在县东南十八里，犹有投竿跪饵两膝所著之处。）东去过郿坞，孤城象汉刘。谁言董公健，竟复伍孚仇。白刃俄生肘，黄金漫似丘。（十五日至郿县，县有董卓城，其城象长安，俗谓之小长安。）平生闻太白，一见驻行驺。鼓角谁能试，风雷果致不。岩崖已奇绝，冰雪更琱锼。春旱忧无麦，山灵喜有湫。蛟龙懒方睡，瓶罐小容偷。（是日晚，自郿起至清秋镇宿。道过太白山，相传云，军行鸣鼓角过山下，辄致雷雨。山上有湫甚灵，以今岁旱，方议取之。）二曲林泉胜，三川气象侔。近山麰麦早，临水竹篁修。（十六日至盩厔，以近山地美，气候殊早。县有官竹园，十数里不绝。）先帝膺符命，行宫画冕旒。侍臣簪武弁，女乐抱箜篌。秘殿开金锁，神人控玉虬。黑衣横巨剑，被发凛双眸。（十七日，寒食。自盩厔东南行二十余里，朝谒太平宫二圣御容。此宫乃太宗皇帝时有神降于道士张守真以告受命之符，所为立也。神封翊圣将军，有殿。）邂逅逢佳士，相将弄彩舟。投篙披绿荇，濯足乱清沟。晚宿南溪上，森如水国秋。绕湖栽翠密，终夜响飕飕。（是日与监宫张杲之泛舟南溪，遂留宿于溪堂。）冒晓穷幽邃，操戈畏炳彪。（十八日，循终南而西，县尉以甲卒见送。或云近官竹园往往有虎。）尹生犹有宅，老氏旧停辀。问道遗踪在，登仙往事悠。驭风归汗漫，阅世似蜉蝣。羽客知人意，瑶琴系马鞦。不辞山寺远，来作鹿鸣呦。帝子传闻李，岩堂仿像缑。轻风帏幔卷，落日髻鬟愁。入谷（音浴。）警蒙密，登坡费挽搂。乱峰攙似槊，一水淡如油。中使何年到，金龙自古投。千重横翠石，百丈见游aa2。最爱泉鸣洞，初尝雪入喉。满瓶虽可致，洗耳叹无由。（是日游崇圣观，俗所谓楼观也，乃尹喜旧宅，山脚有授经台尚在。遂与张杲之同至大秦寺蚤食而别。有太平宫道士赵宗有，抱琴见送至寺，作《鹿鸣》之引乃去。又西至延生观，观后上小山，有唐玉真公主修道之遗迹。下山而西行十数里，南入黑水谷，谷中有潭名仙游潭。潭上有寺三，倚峻峰，面清溪，树林深翠，怪石不可胜数。潭水以绳缒石数百尺，不得其底，以瓦砾投之，翔扬徐下，食顷乃不见，其清澈如此。遂宿于中兴寺，寺中有玉女洞，洞中有飞泉甚甘，明日以泉二瓶归至郿，又明日乃至府。）忽忆寻蟆培，方冬脱鹿裘。山川良甚似，水石亦堪俦。惟有泉旁饮，无人自献酬。（昔与子由游虾蟆培，方冬，洞中温温如二三月。）","dynasty":"宋代","title":"壬寅二月有诏令郡吏分往属县减决囚禁十三日"}
{"author":"苏轼","content":"　　尧、舜、禹、汤、文、武、成、康之际，何其爱民之深，忧民之切，而待天下以君子长者之道也。有一善，从而赏之，又从而咏歌嗟叹之，所以乐其始而勉其终。有一不善，从而罚之，又从而哀矜惩创之，所以弃其旧而开其新。故其吁俞之声，欢忻惨戚，见于虞、夏、商、周之书。成、康既没，穆王立，而周道始衰，然犹命其臣吕侯，而告之以祥刑。其言忧而不伤，威而不怒，慈爱而能断，恻然有哀怜无辜之心，故孔子犹有取焉。　　《传》曰：“赏疑从与，所以广恩也；罚疑从去，所以慎刑也。当尧之时，皋陶为士。将杀人，皋陶曰“杀之”三，尧曰“宥之”三。故天下畏皋陶执法之坚，而乐尧用刑之宽。四岳曰“鲧可用”，尧曰“不可，鲧方命圮族”，既而曰“试之”。何尧之不听皋陶之杀人，而从四岳之用鲧也？然则圣人之意，盖亦可见矣。　　《书》曰：“罪疑惟轻，功疑惟重。与其杀不辜，宁失不经。”呜呼，尽之矣。可以赏，可以无赏，赏之过乎仁；可以罚，可以无罚，罚之过乎义。过乎仁，不失为君子；过乎义，则流而入于忍人。故仁可过也，义不可过也。古者赏不以爵禄，刑不以刀锯。赏之以爵禄，是赏之道行于爵禄之所加，而不行于爵禄之所不加也。刑之以刀锯，是刑之威施于刀锯之所及，而不施于刀锯之所不及也。先王知天下之善不胜赏，而爵禄不足以劝也；知天下之恶不胜刑，而刀锯不足以裁也。是故疑则举而归之于仁，以君子长者之道待天下，使天下相率而归于君子长者之道。故曰：忠厚之至也。　　《诗》曰：“君子如祉，乱庶遄已。君子如怒，乱庶遄沮。”夫君子之已乱，岂有异术哉？时其喜怒，而无失乎仁而已矣。《春秋》之义，立法贵严，而责人贵宽。因其褒贬之义，以制赏罚，亦忠厚之至也。","dynasty":"宋代","tags":"古文观止，策论","title":"刑赏忠厚之至论"}
{"author":"苏轼","content":"青盖红旗映玉山，新诗小草落玄泉。风流使者人争看，知有真娘立道边。","dynasty":"宋代","title":"次韵王忠玉游虎丘绝句三首其二"}
{"author":"苏轼","content":"曾闻五月到渝州，水拍长亭砌下流。惟有梦魂长缭绕，共论唐史更绸缪。舟经故国岁时改，霜落寒江波浪收。归梦不成冬夜永，厌闻船上报更筹。","dynasty":"宋代","title":"渝州寄王道矩"}
{"author":"苏轼","content":"湖上野芙蓉，含思愁脉脉。娟然如静女，不肯傍阡陌。诗人杳未来，霜艳冷难宅。君行逐鸥鹭，出处浩莫测。苇间闻拏音，云表已飞屐。使我终日寻，逢花不忍摘。人生如朝露，要作百年客。喟彼终岁劳，幸兹一日泽。愿言竟不遂，人事多乖隔。悟此知有命，沉忧伤魂魄。","dynasty":"宋代","title":"九日湖上寻周李二君不见君亦见寻于湖上以诗"}
{"author":"苏轼","content":"萱草虽微花，孤秀能自拔。亭亭乱叶中，一一劳心插。牵牛独何畏，诘曲自芽蘖。走寻荆与榛，如有夙昔约。南斋读书处，乱翠晓如泼。偏工贮秋雨，岁岁坏篱落。","dynasty":"宋代","title":"和子由记园中草木十一首其四"}
{"author":"苏轼","content":"朱槛城东角，高王此望沙。江山非一国，烽火畏三巴。战骨沦秋草，危楼倚断霞。百年豪杰尽，扰扰见鱼虾。","dynasty":"宋代","title":"荆州十首其四"}
{"author":"苏轼","content":"瘴雾三年恬不怪，反畏北风生体疥。朝来缩颈似寒鸦，焰火生薪聊一快。红波翻屋春风起，先生默坐春风里。浮空眼缬散云霞，无数心花发桃李。悠然独觉午窗明，欲觉犹闻醉鼾声。回首向来萧瑟处，也无风雨也无晴。","dynasty":"宋代","title":"独觉"}
{"author":"苏轼","content":"帘卷窗穿户不扃，隙尘风叶任纵横。幽人睡足谁呼觉，攲枕床前有月明。","dynasty":"宋代","title":"无题"}
{"author":"苏轼","content":"　　临皋亭下八十数步，便是大江，其半是峨眉雪水，吾饮食沐浴皆取焉，何必归乡哉！江山风月，本无常主，闲者便是主人。闻范子丰新第园池，与此孰胜？所不如者，上无两税及助役钱耳。","dynasty":"宋代","tags":"感伤","title":"临皋闲题"}
{"author":"苏轼","content":"稚川真长生，少从郑公游。孝章偶不死，免为文举忧。馀龄会有适，独往岂相攸。由来警露鹤，不羡撮蚤鹠。愿加视后鞭，同驾躅空辀。宁餐堕齿堇，勿忆齐眉羞。何时遂纵壑，归路同首丘。东冈松柏老，西岭橘柚秋。著意寻弥明，长颈高结喉。无心逐定远，燕颔飞虎头。君方卒功名，一泛范蠡舟。我亦沾霈渥，渐解钟仪囚。宁须张子房，万户自择留。犹胜嵇叔夜，孤愤甘长幽。南窗可寄傲，北山早归耰。此语君勿疑，老彭跨商周。","dynasty":"宋代","title":"正辅既见和，复次前韵，慰鼓盆，劝学佛"}
{"author":"苏轼","content":"暑笼晴，风解愠。雨后余清，暗袭衣裾润。一局选仙逃暑困。笑指尊前、谁向青霄近。整金盆，轮玉笋。凤驾鸾车，谁敢争先进。重五休言升最紧。纵有碧油，到了输堂印。","dynasty":"宋代","title":"苏幕遮（咏选仙图）"}
{"author":"苏轼","content":"江令苍苔围故宅，谢家语燕集华堂。先生笑说江南事，只有青山绕建康。","dynasty":"宋代","title":"次韵子由赠吴子野先生二绝句其二"}
{"author":"苏轼","content":"兰菊有生意，微阳回寸根。方忧集暮雪，复喜迎朝暾。忆我故居室，浮光动南轩。松竹半倾泻，未数葵与萱。三径瑶草合，一瓶井花温。至今行吟处，尚余履舄痕。一朝出従仕，永愧李仲元。晚岁益可羞，犯雪方南奔。山城买废圃，槁叶手自掀。长使齐安人，指说故侯园。铅膏染髭须，旋露霜雪根。不如闭目坐，丹府夜自暾。谁知忧患中，方寸寓羲轩。大雪従压屋，我非儿女萱。平生学踵息，坐觉两?登温。下马作雪诗，满地鞭箠痕。伫立望原野，悲歌为黎元。道逢射猎子，遥指狐兔奔。踪迹尚可寻，窟穴何足掀。寄谢李丞相，吾将反丘园。","dynasty":"宋代","title":"正月十八日蔡州道上遇雪子由韵二首"}
{"author":"苏轼","content":"松柏萧萧满故丘，知君怀抱尚悲秋。算来九九无多日，唱着三三忆旧游。皓月徘徊应许共，清诗妙绝不容酬。梅花社燕难相并，莫为吴娘暗泪流。","dynasty":"宋代","title":"会双竹席上奉答开祖长官"}
{"author":"苏轼","content":"蔬饭藜床破衲衣，扫除习气不吟诗。前生似是卢行者，后学过呼韩退之。未敢叩门求夜话，时叨送米续晨炊。知君清俸难多辍，且觅黄精与疗饥。","dynasty":"宋代","title":"答周循州"}
{"author":"苏轼","content":"新月生魄迹未安，才破五六渐盘桓。今夜吐艳如半璧，游人得向三更看。三更向阑月渐垂，欲落未落景特奇。明朝人事谁料得，看到苍龙西没时。苍龙已没牛斗横，东方芒角升长庚。渔人收筒及未晓，船过惟有菰蒲声。（湖上禁渔，皆盗钓者也。）菰蒲无边水茫茫，荷花夜开风露香。渐见灯明出远寺，更待月黑看湖光。湖光非鬼亦非仙，风恬浪静光满川。须臾两两入寺去，就视不见空茫然。","dynasty":"宋代","title":"夜泛西湖五绝"}
{"author":"苏轼","content":"曈曈晓日上三竿，客向东风竞倚栏。穿竹鸟声惊步武，入檐花影落杯盘。勿嫌步月临玄圃，冷笑乘槎向海滩。胜概直应吟不尽，凭君寄与画图看。","dynasty":"宋代","title":"题潭州徐氏春晖亭"}
{"author":"苏轼","content":"岩栖木石已皤然，交旧何人慰眼前。素与昼公心印合，每思秦子意珠圆。当年步月来幽谷，拄杖穿云冒夕烟。台阁山林本无异，故应文字不离禅。","dynasty":"宋代","title":"次韵参寥寄少游?或谓为释元净作?"}
{"author":"苏轼","content":"溪石琢马肝，剡藤开玉版。嘘嘘云雾出，奕奕龙蛇绾。此中有何好，秀色纷满眼。故人归天禄，古漆窥蠹简。隃麋给尚方，老手擅编刬。分馀幸见及，流落一叹赧。","dynasty":"宋代","title":"孙莘老寄墨四首其二"}
{"author":"苏轼","content":"昨夜南山雨，西溪不可渡。溪边布縠儿，劝我脱破袴。不辞脱＊溪水寒，水中照见催租瘢。","dynasty":"宋代","title":"五禽言五首"}
{"author":"苏轼","content":"莫叹平原落落，且应去鲁迟迟。与君各记少年时。须信人生如寄。白发千茎相送，深杯百罚休辞。拍浮何用酒为池。我已为君德醉。","dynasty":"宋代","title":"西江月（送钱待制）"}
{"author":"苏轼","content":"幽人无事不出门，偶逐东风转良夜。参差玉宇飞木末，缭绕香烟来月下。江云有态清自媚，竹露无声浩如泻。已惊弱柳万丝垂，尚有残梅一枝亚。清诗独吟还自和，白酒已尽谁能借。不辞青春忽忽过，但恐欢意年年谢。自知醉耳爱松风，会拣霜林结茅舍。浮浮大甑长炊玉，溜溜小槽如压蔗。饮中真味老更浓，醉里狂言醒可怕。但当谢客对妻子，倒冠落佩従嘲骂。","dynasty":"宋代","title":"定惠院寓居月夜偶出"}
{"author":"苏轼","content":"君年甲子未相逢，难向人前说老翁。更有方瞳八十一，奋衣矍铄走山中。","dynasty":"宋代","title":"子玉以诗见邀，同刁丈游金山"}
{"author":"苏轼","content":"深宫无人春日长，沉香亭北百花香。美人睡起薄梳洗，燕舞莺啼空断肠。画工欲画无穷意，背立东风初破睡。若教回首却嫣然，阳城、下蔡俱风靡。杜陵饥客眼长寒，蹇驴破帽随金鞍。隔花临水时一见，只许腰肢背后看。心醉归来茅屋底，方信人间有西子。君不见孟光举案与眉齐，何曾背面伤春啼。","dynasty":"宋代","title":"续丽人行，并引"}
{"author":"苏轼","content":"先王旧德在民心，著令称忠上意深。堕泪行看会祠下，挂名争欲刻碑阴。凄凉破屋尘凝坐，憔悴云孙雪满簪。未信诸豪容郭解，却从他县施千金。","dynasty":"宋代","title":"送表忠观钱道士归杭，并引"}
{"author":"苏轼","content":"老人痴钝已逃寒，子复辞行理亦难。要到卢龙看古塞，投文易水吊燕丹。（余昔年辞免使北。）胡羊代马得安眠，穷发之南共一天。又见子卿持汉节，遥知遗老泣山前。毡毳年来亦甚都，时时鴂舌问三苏。（予与子由入京时，北使已问所在。后余馆伴，北使屡诵三苏文。）那知老病浑无用，欲问君王乞镜湖。始忆庚寅降屈原，旋看蜡凤戏僧虔。随翁万里心如铁，此子何劳为买田。（时犹子迟侍行。）","dynasty":"宋代","title":"次韵子由使契丹至涿州见寄四首"}
{"author":"嵇康","content":"息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言？","dynasty":"魏晋","tags":"古诗三百首，想象，行军，抒情","title":"赠秀才入军·其十四"}
{"author":"嵇康","content":"　　康白：足下昔称吾于颍川，吾常谓之知言。然经怪此意尚未熟悉于足下，何从便得之也？前年从河东还，显宗、阿都说足下议以吾自代，事虽不行，知足下故不知之。足下傍通，多可而少怪；吾直性狭中，多所不堪，偶与足下相知耳。闲闻足下迁，惕然不喜，恐足下羞庖人之独割，引尸祝以自助，手荐鸾刀，漫之膻腥，故具为足下陈其可否。　　吾昔读书，得并介之人，或谓无之，今乃信其真有耳。性有所不堪，真不可强。今空语同知有达人无所不堪，外不殊俗，而内不失正，与一世同其波流，而悔吝不生耳。老子、庄周，吾之师也，亲居贱职；柳下惠、东方朔，达人也，安乎卑位，吾岂敢短之哉！又仲尼兼爱，不羞执鞭；子文无欲卿相，而三登令尹，是乃君子思济物之意也。所谓达能兼善而不渝，穷则自得而无闷。以此观之，故尧、舜之君世，许由之岩栖，子房之佐汉，接舆之行歌，其揆一也。仰瞻数君，可谓能遂其志者也。故君子百行，殊途而同致，循性而动，各附所安。故有处朝廷而不出，入山林而不返之论。且延陵高子臧之风，长卿慕相如之节，志气所托，不可夺也。吾每读尚子平、台孝威传，慨然慕之，想其为人。少加孤露，母兄见骄，不涉经学。性复疏懒，筋驽肉缓，头面常一月十五日不洗，不大闷痒，不能沐也。每常小便而忍不起，令胞中略转乃起耳。又纵逸来久，情意傲散，简与礼相背，懒与慢相成，而为侪类见宽，不攻其过。又读《庄》、《老》，重增其放，故使荣进之心日颓，任实之情转笃。此犹禽鹿，少见驯育，则服从教制；长而见羁，则狂顾顿缨，赴蹈汤火；虽饰以金镳，飨以嘉肴，愈思长林而志在丰草也。　　阮嗣宗口不论人过，吾每师之而未能及；至性过人，与物无伤，唯饮酒过差耳。至为礼法之士所绳，疾之如仇，幸赖大将军保持之耳。吾不如嗣宗之资，而有慢弛之阙；又不识人情，暗于机宜；无万石之慎，而有好尽之累。久与事接，疵衅日兴，虽欲无患，其可得乎？又人伦有礼，朝廷有法，自惟至熟，有必不堪者七，甚不可者二：卧喜晚起，而当关呼之不置，一不堪也。抱琴行吟，弋钓草野，而吏卒守之，不得妄动，二不堪也。危坐一时，痹不得摇，性复多虱，把搔无已，而当裹以章服，揖拜上官，三不堪也。素不便书，又不喜作书，而人间多事，堆案盈机，不相酬答，则犯教伤义，欲自勉强，则不能久，四不堪也。不喜吊丧，而人道以此为重，已为未见恕者所怨，至欲见中伤者；虽瞿然自责，然性不可化，欲降心顺俗，则诡故不情，亦终不能获无咎无誉如此，五不堪也。不喜俗人，而当与之共事，或宾客盈坐，鸣声聒耳，嚣尘臭处，千变百伎，在人目前，六不堪也。心不耐烦，而官事鞅掌，机务缠其心，世故烦其虑，七不堪也。又每非汤、武而薄周、孔，在人间不止，此事会显，世教所不容，此甚不可一也。刚肠疾恶，轻肆直言，遇事便发，此甚不可二也。以促中小心之性，统此九患，不有外难，当有内病，宁可久处人间邪？又闻道士遗言，饵术黄精，令人久寿，意甚信之；游山泽，观鱼鸟，心甚乐之；一行作吏，此事便废，安能舍其所乐而从其所惧哉！　　夫人之相知，贵识其天性，因而济之。禹不逼伯成子高，全其节也；仲尼不假盖于子夏，护其短也；近诸葛孔明不逼元直以入蜀，华子鱼不强幼安以卿相，此可谓能相终始，真相知者也。足下见直木不可以为轮，曲木不可以为桷，盖不欲枉其天才，令得其所也。故四民有业，各以得志为乐，唯达者为能通之，此足下度内耳。不可自见好章甫，强越人以文冕也；己嗜臭腐，养鸳雏以死鼠也。吾顷学养生之术，方外荣华，去滋味，游心于寂寞，以无为为贵。纵无九患，尚不顾足下所好者。又有心闷疾，顷转增笃，私意自试，不能堪其所不乐。自卜已审，若道尽途穷则已耳。足下无事冤之，令转于沟壑也。　　吾新失母兄之欢，意常凄切。女年十三，男年八岁，未及成人，况复多病。顾此悢悢，如何可言！今但愿守陋巷，教养子孙，时与亲旧叙离阔，陈说平生，浊酒一杯，弹琴一曲，志愿毕矣。足下若嬲之不置，不过欲为官得人，以益时用耳。足下旧知吾潦倒粗疏，不切事情，自惟亦皆不如今日之贤能也。若以俗人皆喜荣华，独能离之，以此为快；此最近之，可得言耳。然使长才广度，无所不淹，而能不营，乃可贵耳。若吾多病困，欲离事自全，以保余年，此真所乏耳，岂可见黄门而称贞哉！若趣欲共登王途，期于相致，时为欢益，一旦迫之，必发狂疾。自非重怨，不至于此也。　　野人有快炙背而美芹子者，欲献之至尊，虽有区区之意，亦已疏矣。愿足下勿似之。其意如此，既以解足下，并以为别。嵇康白。","dynasty":"魏晋","tags":"散文，书信，抒怀","title":"与山巨源绝交书"}
{"author":"嵇康","content":"鸳鸯于飞，肃肃其羽。朝游高原，夕宿兰渚。邕邕和鸣，顾眄俦侣。俛仰慷慨，优游容与。鸳鸯于飞，啸侣命俦。朝游高原，夕宿中洲。交颈振翼，容与清流。咀嚼兰蕙，俛仰优游。泳彼长川，言息其浒。陟彼高冈，言刈其楚。嗟我征迈，独行踽踽。仰彼凯风，涕泣如雨。泳彼长川，言息其沚。陟彼高冈，言刈其杞。嗟我独征，靡瞻靡恃。仰彼凯风，载坐载起。穆穆惠风，扇彼轻尘。奕奕素波，转此游鳞。伊我之劳，有怀遐人。寤言永思，寔钟所亲。所亲安在，舍我远迈。弃此荪芷，袭彼萧艾。虽曰幽深，岂无颠沛。言念君子，不遐有害。人生寿促，天地长久。百年之期，孰云其寿。思欲登仙，以济不朽。缆辔踟蹰，仰顾我友。我友焉之，隔兹山梁。谁谓河广，一苇可航。徒恨永离，逝彼路长。瞻仰弗及，徙倚彷徨。良马既闲，丽服有晖。左揽繁弱，右接忘归。风驰电逝，蹑景追飞。凌厉中原，顾盻生姿。携我好仇，载我轻车。南凌长阜，北厉清渠。仰落惊鸿，俯引渊鱼。盘于游田，其乐只且。凌高远盻，俯仰咨嗟。怨彼幽絷，室迩路遐。虽有好音，谁与清歌。虽有姝颜，谁与发华。仰讯高云，俯托轻波。乘流远遁，抱恨山阿。轻车迅迈，息彼长林。春木载荣，布叶垂阴。习习谷风，吹我素琴。交交黄鸟，顾俦弄音。感悟驰情，思我所钦。心之忧矣，永啸长吟。浩浩洪流，带我邦畿。萋萋绿林，奋荣扬晖。鱼龙瀺灂，山鸟羣飞。驾言出游，日夕忘归。思我良朋，如渴如饥。愿言不获，怆矣其悲。息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言。","dynasty":"魏晋","title":"赠秀才入军"}
{"author":"嵇康","content":"　　有秦客问于东野主人曰：「闻之前论曰：『治世之音安以乐，亡国之音哀以思。』夫治乱在政，而音声应之；故哀思之情，表于金石；安乐之象，形于管弦也。又仲尼闻韶，识虞舜之德；季札听弦，知众国之风。斯已然之事，先贤所不疑也。今子独以为声无哀乐，其理何居？若有嘉讯，今请闻其说。」主人应之曰：「斯义久滞，莫肯拯救，故令历世滥于名实。今蒙启导，将言其一隅焉。夫天地合德，万物贵生，寒暑代往，五行以成。故章为五色，发为五音；音声之作，其犹臭味在于天地之间。其善与不善，虽遭遇浊乱，其体自若而不变也。岂以爱憎易操、哀乐改度哉？及宫商集比，声音克谐，此人心至愿，情欲之所锺。故人知情不可恣，欲不可极故，因其所用，每为之节，使哀不至伤，乐不至淫，斯其大较也。然『乐云乐云，锺鼓云乎哉？哀云哀云，哭泣云乎哉？因兹而言，玉帛非礼敬之实，歌舞非悲哀之主也。何以明之？夫殊方异俗，歌哭不同。使错而用之，或闻哭而欢，或听歌而戚，然而哀乐之情均也。今用均同之情，案，「戚」本作「感」，又脱同字，依《世说·文学篇》注改补。）而发万殊之声，斯非音声之无常哉？然声音和比，感人之最深者也。劳者歌其事，乐者舞其功。夫内有悲痛之心，则激切哀言。言比成诗，声比成音。杂而咏之，聚而听之，心动于和声，情感于苦言。嗟叹未绝，而泣涕流涟矣。夫哀心藏于苦心内，遇和声而后发。和声无象，而哀心有主。夫以有主之哀心，因乎无象之和声，其所觉悟，唯哀而已。岂复知『吹万不同，而使其自已』哉。风俗之流，遂成其政；是故国史明政教之得失，审国风之盛衰，吟咏情性以讽其上，故曰『亡国之音哀以思』也。夫喜、怒、哀、乐、爱、憎、惭、惧，凡此八者，生民所以接物传情，区别有属，而不可溢者也。夫味以甘苦为称，今以甲贤而心爱，以乙愚而情憎，则爱憎宜属我，而贤愚宜属彼也。可以我爱而谓之爱人，我憎而谓之憎人，所喜则谓之喜味，所怒而谓之怒味哉？由此言之，则外内殊用，彼我异名。声音自当以善恶为主，则无关于哀乐；哀乐自当以情感，则无系于声音。名实俱去，则尽然可见矣。且季子在鲁，采《诗》观礼，以别《风》、《雅》，岂徒任声以决臧否哉？又仲尼闻《韶》，叹其一致，是以咨嗟，何必因声以知虞舜之德，然後叹美邪？今粗明其一端，亦可思过半矣。」　　秦客难曰：「八方异俗，歌哭万殊，然其哀乐之情，不得不见也。夫心动于中，而声出于心。虽托之于他音，寄之于余声，善听察者，要自觉之不使得过也。昔伯牙理琴而锺子知其所志；隶人击磬而子产识其心哀；鲁人晨哭而颜渊审其生离。夫数子者，岂复假智于常音，借验于曲度哉？心戚者则形为之动，情悲者则声为之哀。此自然相应，不可得逃，唯神明者能精之耳。夫能者不以声众为难，不能者不以声寡为易。今不可以未遇善听，而谓之声无可察之理；见方俗之多变，而谓声音无哀乐也。」又云：「贤不宜言爱，愚不宜言憎。然则有贤然后爱生，有愚然后憎成，但不当共其名耳。哀乐之作，亦有由而然。此为声使我哀，音使我乐也。苟哀乐由声，更为有实，何得名实俱去邪？」又云：「季子采《诗》观礼，以别《风》、《雅》；仲尼叹《韶》音之一致，是以咨嗟。是何言欤？且师襄奏操，而仲尼睹文王之容；师涓进曲，而子野识亡国之音。宁复讲诗而后下言，习礼然后立评哉？斯皆神妙独见，不待留闻积日，而已综其吉凶矣；是以前史以为美谈。今子以区区之近知，齐所见而为限，无乃诬前贤之识微，负夫子之妙察邪？」　　主人答曰：「难云：虽歌哭万殊，善听察者要自觉之，不假智于常音，不借验于曲度，锺子之徒云云是也。此为心悲者，虽谈笑鼓舞，情欢者，虽拊膺咨嗟，犹不能御外形以自匿，诳察者于疑似也。以为就令声音之无常，犹谓当有哀乐耳。又曰：「季子听声，以知众国之风；师襄奏操，而仲尼睹文王之容。案如所云，此为文王之功德，与风俗之盛衰，皆可象之于声音：声之轻重，可移于後世；襄涓之巧，能得之于将来。若然者，三皇五帝，可不绝于今日，何独数事哉？若此果然也。则文王之操有常度，韶武之音有定数，不可杂以他变，操以余声也。则向所谓声音之无常，锺子之触类，于是乎踬矣。若音声无常，锺子触类，其果然邪？则仲尼之识微，季札之善听，固亦诬矣。此皆俗儒妄记，欲神其事而追为耳，欲令天下惑声音之道，不言理以尽此，而推使神妙难知，恨不遇奇听于当时，慕古人而自叹，斯所□大罔后生也。夫推类辨物，当先求之自然之理；理已定，然后借古义以明之耳。今未得之于心，而多恃前言以为谈证，自此以往，恐巧历不能纪。」「又难云：「哀乐之作，犹爱憎之由贤愚，此为声使我哀而音使我乐；苟哀乐由声，更为有实矣。夫五色有好丑丑，五声有善恶，此物之自然也。至于爱与不爱，喜与不喜，人情之变，统物之理，唯止于此；然皆无豫于内，待物而成耳。至夫哀乐自以事会，先遘于心，但因和声以自显发。故前论已明其无常，今复假此谈以正名号耳。不为哀乐发于声音，如爱憎之生于贤愚也。然和声之感人心，亦犹酒醴之发人情也。酒以甘苦为主，而醉者以喜怒为用。其见欢戚为声发，而谓声有哀乐，不可见喜怒为酒使，而谓酒有喜怒之理也。」　　秦客难曰：「夫观气采色，天下之通用也。心变于内而色应于外，较然可见，故吾子不疑。夫声音，气之激者也。心应感而动，声从变而发。心有盛衰，声亦隆杀。同见役于一身，何独于声便当疑邪！夫喜怒章于色诊，哀乐亦宜形于声音。声音自当有哀乐，但暗者不能识之。至锺子之徒，虽遭无常之声，则颖然独见矣，今蒙瞽面墙而不悟，离娄昭秋毫于百寻，以此言之，则明暗殊能矣。不可守咫尺之度，而疑离娄之察；执中痛之听，而猜锺子之聪；皆谓古人为妄记也。」　　主人答曰：「难云：心应感而动，声从变而发，心有盛衰，声亦降杀，哀乐之情，必形于声音，锺子之徒，虽遭无常之声，则颖然独见矣。必若所言，则浊质之饱，首阳之饥，卞和之冤，伯奇之悲，相如之含怒，不占之怖祗，千变百态，使各发一咏之歌，同启数弹之微，则锺子之徒，各审其情矣。尔为听声者不以寡众易思，察情者不以大小为异，同出一身者，期于识之也。设使从下，则子野之徒，亦当复操律鸣管，以考其音，知南风之盛衰，别雅、郑之淫正也？夫食辛之与甚噱，薰目之与哀泣，同用出泪，使狄牙尝之，必不言乐泪甜而哀泪苦，斯可知矣。何者？肌液肉汗，?笮便出，无主于哀乐，犹?酒之囊漉，虽笮具不同，而酒味不变也。声俱一体之所出，何独当含哀乐之理也？且夫《咸池》、《六茎》，《大章》、《韶夏》，此先王之至乐，所以动天地、感鬼神。今必云声音莫不象其体而传其心，此必为至乐不可托之于瞽史，必须圣人理其弦管，尔乃雅音得全也。舜命夔「击石拊石，八音克谐，神人以和。」以此言之，至乐虽待圣人而作，不必圣人自执也。何者？音声有自然之和，而无系于人情。克谐之音，成于金石；至和之声，得于管弦也。夫纤毫自有形可察，故离瞽以明暗异功耳。若乃以水济水，孰异之哉？」　　秦客难曰：「虽众喻有隐，足招攻难，然其大理，当有所就。若葛卢闻牛鸣，知其三子为牺；师旷吹律，知南风不竞，楚师必败；羊舌母听闻儿啼，而审其丧家。凡此数事，皆效于上世，是以咸见录载。推此而言，则盛衰吉凶，莫不存乎声音矣。今若复谓之诬罔，则前言往记，皆为弃物，无用之也。以言通论，未之或安。若能明斯所以，显其所由，设二论俱济，愿重闻之。」　　主人答曰：「吾谓能反三隅者，得意而忘言，是以前论略而未详。今复烦循环之难，敢不自一竭邪？夫鲁牛能知牺历之丧生，哀三子之不存，含悲经年，诉怨葛卢；此为心与人同，异于兽形耳。此又吾之所疑也。且牛非人类，无道相通，若谓鸣兽皆能有言，葛卢受性独晓之，此为称其语而论其事，犹译传异言耳，不为考声音而知其情，则非所以为难也。若谓知者为当触物而达，无所不知，今且先议其所易者。请问：圣人卒人胡域，当知其所言否乎？难者必曰知之。知之之理何以明之？愿借子之难以立鉴识之域。或当与关接识其言邪？将吹律鸣管校其音邪？观气采色和其心邪？此为知心自由气色，虽自不言，犹将知之，知之之道，可不待言也。若吹律校音以知其心，假令心志于马而误言鹿，察者固当由鹿以知马也。此为心不系于所言，言或不足以证心也。若当关接而知言，此为孺子学言于所师，然后知之，则何贵于聪明哉？夫言，非自然一定之物，五方殊俗，同事异号，举一名以为标识耳。夫圣人穷理，谓自然可寻，无微不照。苟无微不照，理蔽则虽近不见，故异域之言不得强通。推此以往，葛卢之不知牛鸣，得不全乎？」又难云：「师旷吹律，知南风不竞，楚多死声。此又吾之所疑也。请问师旷吹律之时，楚国之风邪，则相去千里，声不足达；若正识楚风来入律中邪，则楚南有吴、越，北有梁、宋，苟不见其原，奚以识之哉？凡阴阳愤激，然后成风。气之相感，触地而发，何得发楚庭，来入晋乎？且又律吕分四时之气耳，时至而气动，律应而灰移，皆自然相待，不假人以为用也。上生下生，所以均五声之和，叙刚柔之分也。然律有一定之声，虽冬吹中吕，其音自满而无损也。今以晋人之气，吹无韵之律，楚风安得来入其中，与为盈缩邪？风无形，声与律不通，则校理之地，无取于风律，不其然乎？岂独师旷多识博物，自有以知胜败之形，欲固众心而托以神微，若伯常骞之许景公寿哉？」又难云：「羊舌母听闻儿啼而审其丧家。复请问何由知之？为神心独悟暗语而当邪？尝闻儿啼若此其大而恶，今之啼声似昔之啼声，故知其丧家邪？若神心独悟暗语之当，非理之所得也。虽曰听啼，无取验于儿声矣。若以尝闻之声为恶，故知今啼当恶，此为以甲声为度，以校乙之啼也。夫声之于音，犹形之于心也。有形同而情乖，貌殊而心均者。何以明之？圣人齐心等德而形状不同也。苟心同而形异，则何言乎观形而知心哉？且口之激气为声，何异于籁?纳气而鸣邪？啼声之善恶，不由儿口吉凶，犹琴瑟之清浊不在操者之工拙也。心能辨理善谈，而不能令内?调利，犹瞽者能善其曲度，而不能令器必清和也。器不假妙瞽而良，?不因惠心而调，然则心之与声，明为二物。二物之诚然，则求情者不留观于形貌，揆心者不借听于声音也。察者欲因声以知心，不亦外乎？今晋母未待之于老成，而专信昨日之声，以证今日之啼，岂不误中于前世好奇者从而称之哉？」　　秦客难曰：「吾闻败者不羞走，所以全也。吾心未厌而言，难复更从其馀。今平和之人，听筝笛琵琶，则形躁而志越；闻琴瑟之音，则听静而心闲。同一器之中，曲用每殊，则情随之变：奏秦声则叹羡而慷慨；理齐楚则情一而思专，肆姣弄则欢放而欲惬；心为声变，若此其众。苟躁静由声，则何为限其哀乐，而但云至和之声，无所不感，托大同于声音，归众变于人情？得无知彼不明此哉？」　　主人答曰：「难云：琵琶、筝、笛令人躁越。又云：曲用每殊而情随之变。此诚所以使人常感也。琵琶、筝、笛，间促而声高，变众而节数，以高声御数节，故使人形躁而志越。犹铃铎警耳，锺鼓骇心，故『闻鼓鼙之音，思将帅之臣』，盖以声音有大小，故动人有猛静也。琴瑟之体，间辽而音埤，变希而声清，以埤音御希变，不虚心静听，则不尽清和之极，是以听静而心闲也。夫曲用不同，亦犹殊器之音耳。齐楚之曲，多重故情一，变妙故思专。姣弄之音，挹众声之美，会五音之和，其体赡而用博，故心侈于众理；五音会，故欢放而欲惬。然皆以单、复、高、埤、善、恶为体，而人情以躁、静而容端，此为声音之体，尽于舒疾。情之应声，亦止于躁静耳。夫曲用每殊，而情之处变，犹滋味异美，而口辄识之也。五味万殊，而大同于美；曲变虽众，亦大同于和。美有甘，和有乐。然随曲之情，尽于和域；应美之口，绝于甘境，安得哀乐于其间哉？然人情不同，各师所解。则发其所怀；若言平和，哀乐正等，则无所先发，故终得躁静。若有所发，则是有主于内，不为平和也。以此言之，躁静者，声之功也；哀乐者，情之主也。不可见声有躁静之应，因谓哀乐者皆由声音也。且声音虽有猛静，猛静各有一和，和之所感，莫不自发。何以明之？夫会宾盈堂，酒酣奏琴，或忻然而欢，或惨尔泣，非进哀于彼，导乐于此也。其音无变于昔，而欢戚并用，斯非『吹万不同』邪？夫唯无主于喜怒，亦应无主于哀乐，故欢戚俱见。若资偏固之音，含一致之声，其所发明，各当其分，则焉能兼御群理，总发众情邪？由是言之，声音以平和为体，而感物无常；心志以所俟为主，应感而发。然则声之与心，殊涂异轨，不相经纬，焉得染太和于欢戚，缀虚名于哀乐哉？秦客难曰：「论云：猛静之音，各有一和，和之所感，莫不自发，是以酒酣奏琴而欢戚并用。此言偏并之情先积于内，故怀欢者值哀音而发，内戚者遇乐声而感也。夫音声自当有一定之哀乐，但声化迟缓不可仓卒，不能对易。偏重之情，触物而作，故今哀乐同时而应耳；虽二情俱见，则何损于声音有定理邪？主人答曰：「难云：哀乐自有定声，但偏重之情，不可卒移。故怀戚者遇乐声而哀耳。即如所言，声有定分，假使《鹿鸣》重奏，是乐声也。而令戚者遇之，虽声化迟缓，但当不能使变令欢耳，何得更以哀邪？犹一爝之火，虽未能温一室，不宜复增其寒矣。夫火非隆寒之物，乐非增哀之具也。理弦高堂而欢戚并用者，直至和之发滞导情，故令外物所感得自尽耳。难云：偏重之情，触物而作，故令哀乐同时而应耳。夫言哀者，或见机杖而泣，或睹舆服而悲，徒以感人亡而物存，痛事显而形潜，其所以会之，皆自有由，不为触地而生哀，当席而泪出也。今见机杖以致感，听和声而流涕者，斯非和之所感，莫不自发也。」　　秦客难曰：「论云：酒酣奏琴而欢戚并用。欲通此言，故答以偏情感物而发耳。今且隐心而言，明之以成效。夫人心不欢则戚，不戚则欢，此情志之大域也。然泣是戚之伤，笑是欢之用。盖闻齐、楚之曲者，唯睹其哀涕之容，而未曾见笑噱之貌。此必齐、楚之曲，以哀为体，故其所感，皆应其度量；岂徒以多重而少变，则致情一而思专邪？若诚能致泣，则声音之有哀乐，断可知矣。」　　主人答曰：「虽人情感于哀乐，哀乐各有多少。又哀乐之极，不必同致也。夫小哀容坏，甚悲而泣，哀之方也；小欢颜悦，至乐心喻，乐之理也。何以明之？夫至亲安豫，则恬若自然，所自得也。及在危急，仅然后济，则?不及亻舞。由此言之，亻舞之不若向之自得，岂不然哉？，至夫笑噱虽出于欢情，然自以理成又非自然应声之具也。此为乐之应声，以自得为主；哀之应感，以垂涕为故。垂涕则形动而可觉，自得则神合而无忧，是以观其异而不识其同，别其外而未察其内耳。然笑噱之不显于声音，岂独齐楚之曲邪？今不求乐于自得之域，而以无笑噱谓齐、楚体哀，岂不知哀而不识乐乎？」　　秦客问曰：「仲尼有言：『移风易俗，莫善于乐。』即如所论，凡百哀乐，皆不在声，即移风易俗，果以何物邪？又古人慎靡靡之风，抑忄舀耳之声，故曰：『放郑声，远佞人。』然则郑卫之音击鸣球以协神人，敢问郑雅之体，隆弊所极；风俗称易，奚由而济？幸重闻之，以悟所疑。」　　主人应之曰：「夫言移风易俗者，必承衰弊之後也。古之王者，承天理物，必崇简易之教，御无为之治，君静于上，臣顺于下，玄化潜通，天人交泰，枯槁之类，浸育灵液，六合之内，沐浴鸿流，荡涤尘垢，群生安逸，自求多福，默然从道，怀忠抱义，而不觉其所以然也。和心足于内，和气见于外，故歌以叙志，亻舞以宣情。然后文之以采章，照之以风雅，播之以八音，感之以太和，导其神气，养而就之。迎其情性，致而明之，使心与理相顺，气与声相应，合乎会通，以济其美。故凯乐之情，见于金石，含弘光大，显于音声也。若以往则万国同风，芳荣济茂，馥如秋兰，不期而信，不谋而诚，穆然相爱，犹舒锦彩，而粲炳可观也。大道之隆，莫盛于兹，太平之业，莫显于此。故曰「『移风易俗，莫善于乐。』乐之为体，以心为主。故无声之乐，民之父母也。至八音会谐，人之所悦，亦总谓之乐，然风俗移易，不在此也。夫音声和比，人情所不能已者也。是以古人知情之不可放，故抑其所遁；知欲之不可绝，故因其所自。为可奉之礼，制可导之乐。口不尽味，乐不极音。揆终始之宜，度贤愚之中。为之检则，使远近同风，用而不竭，亦所以结忠信，著不迁也。故乡校庠塾亦随之变，丝竹与俎豆并存，羽毛与揖让俱用，正言与和声同发。使将听是声也，必闻此言；将观是容也，必崇此礼。礼犹宾主升降，然后酬酢行焉。于是言语之节，声音之度，揖让之仪，动止之数，进退相须，共为一体。君臣用之于朝，庶士用之于家，少而习之，长而不怠，心安志固，从善日迁，然后临之以敬，持之以久而不变，然后化成，此又先王用乐之意也。故朝宴聘享，嘉乐必存。是以国史采风俗之盛衰，寄之乐工，宣之管弦，使言之者无罪，闻之者足以自诫。此又先王用乐之意也。若夫郑声，是音声之至妙。妙音感人，犹美色惑志。耽?荒酒，易以丧业，自非至人，孰能御之？先王恐天下流而不反，故具其八音，不渎其声；绝其大和，不穷其变；捐窈窕之声，使乐而不淫，犹大羹不和，不极勺药之味也。若流俗浅近，则声不足悦，又非所欢也。若上失其道，国丧其纪，男女奔随，淫荒无度，则风以此变，俗以好成。尚其所志，则群能肆之，乐其所习，则何以诛之？托于和声，配而长之，诚动于言，心感于和，风俗一成，因而名之。然所名之声，无中于淫邪也。淫之与正同乎心，雅、郑之体，亦足以观矣。」","dynasty":"两汉","title":"声无哀乐论"}
{"author":"嵇康","content":"　　余少好音声，长而玩之。以为物有盛衰，而此无变；滋味有厌，而此不倦。可以导养神气，宣和情志。处穷独而不闷者，莫近于音声也。是故复之而不足，则吟咏以肆志；吟咏之不足，则寄言以广意。然八音之器，歌舞之象，历世才士，并为之赋颂。其体制风流，莫不相袭。称其才干，则以危苦为上；赋其声音，则以悲哀为主；美其感化，则以垂涕为贵。丽则丽矣，然未尽其理也。推其所由，似原不解音声；览其旨趣，亦未达礼乐之情也。众器之中，琴德最优。故缀叙所怀，以为之赋。　　其辞曰：　　惟椅梧之所生兮，托峻岳之崇冈。披重壤以诞载兮，参辰极而高骧。含天地之醇和兮，吸日月之休光。郁纷纭以独茂兮。飞英蕤于昊苍。夕纳景于吁虞渊兮，旦晞干于九阳。经千载以待价兮，寂神跱而永康。且其山川形势，则盘纡隐深，磪嵬岑嵓。亘岭巉岩，岞崿岖崟。丹崖崄巇，青壁万寻。若乃重巘增起，偃蹇云覆。邈隆崇以极壮，崛巍巍而特秀。蒸灵液以播云，据神渊而吐溜。尔乃颠波奔突，狂赴争流。触岩抵隈，郁怒彪休。汹涌腾薄，奋沫扬涛。瀄汩澎湃，蜿蟺相纠。放肆大川，济乎中州。安回徐迈，寂尔长浮。澹乎洋洋，萦抱山丘。详观其区土之所产毓，奥宇之所宝殖，珍怪琅玕，瑶瑾翕赩，丛集累积，奂衍于其侧。若乃春兰被其东，沙棠殖其西。涓子宅其阳，玉醴涌其前。玄云荫其上，翔鸾集其巅。清露润其肤，惠风流其间。竦肃肃以静谧，密微微其清闲。夫所以经营其左右者，固以自然神丽，而足思愿爱乐矣。　　于是遁世之士，荣期绮季之畴，乃相与登飞梁，越幽壑，援琼枝，陟峻崿，以游乎其下。周旋永望，邈若凌飞，邪睨昆仑，俯阚海湄。指苍梧之迢递，临回江之威夷。悟时俗之多累，仰箕山之余辉。羡斯岳之弘敞，心慷慨以忘归。情舒放而远览，接轩辕之遗音。慕老童于騩隅，钦泰容之高吟。顾兹梧而兴虑，思假物以托心。乃斫孙枝，准量所任。至人摅思，制为雅琴。乃使离子督墨，匠石奋斤，夔襄荐法，般倕骋神。锼会裛厕，朗密调均。华绘雕琢，布藻垂文。错以犀象，籍以翠绿。弦以园客之丝，徽以钟山之玉。爰有龙凤之象，古人之形。伯牙挥手，钟期听声。华容灼爚，发采扬明，何其丽也！伶伦比律，田连操张。进御君子，新声憀亮，何其伟也！　　及其初调，则角羽俱起，宫徵相证，参发并趣，上下累应。踸踔磥硌，美声将兴，固以和昶而足耽矣。尔乃理正声，奏妙曲，扬白雪，发清角。纷淋浪以流离，奂淫衍而优渥。粲奕奕而高逝，驰岌岌以相属。沛腾遌而竞趣，翕韡晔而繁缛。状若崇山，又象流波。浩兮汤汤，郁兮峨峨。怫烦冤，纡余婆娑。陵纵播逸，霍濩纷葩。检容授节，应变合度。兢名擅业，安轨徐步。洋洋习习，声烈遐布。含显媚以送终，飘余响乎泰素。　　若乃高轩飞观，广夏闲房，冬夜肃清，朗月垂光，新衣翠粲，缨徽流芳。于是器冷弦调，心闲手敏。触Ⱨ如志，唯意所拟。初涉渌水，中奏清徵。雅昶唐尧，终咏微子。宽明弘润，优游躇跱。拊弦安歌，新声代起。歌曰：“凌扶摇兮憩瀛洲，要列子兮为好仇。餐沆瀣兮带朝霞，眇翩翩兮薄天游。齐万物兮超自得，委性命兮任去留。激清响以赴会，何弦歌之绸缪。”于是曲引向阑，众音将歇，改韵易调，奇弄乃发。扬和颜，攘皓腕。飞纤指以驰骛，纷（涩去掉三点水加单人旁）譶以流漫。或徘徊顾慕，拥郁抑按，盘桓毓养，从容秘玩。闼尔奋逸，风骇云乱。牢落凌厉，布濩半散。丰融披离，斐韡奂烂。英声发越，采采粲粲。或间声错糅，状若诡赴。双美并进，骈驰翼驱。初若将乖，后卒同趣。或曲而不屈，直而不倨。或相凌而不乱，或相离而不殊。时劫掎以慷慨，或怨㜘而踌躇。忽飘飖以轻迈，乍留联而扶疏。或参谭繁促，复叠攒仄。纵横骆驿，奔遁相逼。拊嗟累赞，间不容息。瑰艳奇伟，殚不可识。若乃闲舒都雅，洪纤有宜。清和条昶，案衍陆离。穆温柔以怡怿，婉顺叙而委蛇。或乘险投会，邀隙趋危。譻若离鹍鸣清池，翼若游鸿翔层崖。纷文斐尾，慊縿离纚。微风余音，靡靡猗猗。或搂批攦捋，缥缭潎冽。轻行浮弹，明婳𥉻慧。疾而不速，留而不滞。翩绵飘邈，微音迅逝。远而听之，若鸾凤和鸣戏云中；迫而察之，若众葩敷荣曜春风。既丰赡以多姿，又善始而令终。嗟姣妙以弘丽，何变态之无穷！　　若夫三春之初，丽服以时。乃携友生，以遨以嬉。涉兰圃，登重基，背长林，翳华芝，临清流，赋新诗。嘉鱼龙之逸豫，乐百卉之荣滋。理重华之遗操，慨远慕而长思。　　若乃华堂曲宴，密友近宾，兰肴兼御，旨酒清醇。进南荆，发西秦，绍陵阳，度巴人。变用杂而并起，竦众听而骇神。料殊功而比操，岂笙籥之能伦？　　若次其曲引所宜，则广陵止息，东武太山。飞龙鹿鸣，鹍鸡游弦。更唱迭奏，声若自然。流楚窈窕，惩躁雪烦。下逮谣俗，蔡氏五曲，王昭楚妃，千里别鹤。犹有一切，承间簉乏，亦有可观者焉。　　然非夫旷远者，不能与之嬉游；非夫渊静者，不能与之闲止；非夫放达者，不能与之无（希去布加厷）；非夫至精者，不能与之析理也。若论其体势，详其风声，器和故响逸，张急故声清，间辽故音庳，弦长故徽鸣。性洁静以端理，含至德之和平。诚可以感荡心志，而发泄幽情矣！是故怀戚者闻之，莫不憯懔惨凄，愀怆伤心，含哀懊咿，不能自禁。其康乐者闻之，则欨愉欢释，抃舞踊溢，留连澜漫，嗢噱终日。若和平者听之，则怡养悦愉，淑穆玄真，恬虚乐古，弃事遗身。是以伯夷以之廉，颜回以之仁，比干以之忠，尾生以之信，惠施以之辩给，万石以之讷慎。其余触类而长，所致非一，同归殊途。或文或质，总中和以统物，咸日用而不失。其感人动物，盖亦弘矣。　　于时也，金石寝声，匏竹屏气，王豹辍讴，狄牙丧味。天吴踊跃于重渊，王乔披云而下坠。舞鸑鷟于庭阶，游女飘焉而来萃。感天地以致和，况蚑行之众类。嘉斯器之懿茂，咏兹文以自慰。永服御而不厌，信古今之所贵。　　乱曰：愔愔琴德，不可测兮；体清心远，邈难极兮；良质美手，遇今世兮；纷纶翕响，冠众艺兮；识音者希，孰能珍兮；能尽雅琴，唯至人兮！","dynasty":"魏晋","tags":"咏物，乐器","title":"琴赋"}
{"author":"嵇康","content":"闲夜肃清。朗月照轩。微风动袿。组帐高褰。旨酒盈樽。莫与交欢。鸣琴在御。谁与鼓弹。仰慕同趣。其馨若兰。佳人不存。能不永叹。","dynasty":"两汉","title":"四言赠兄秀才入军诗其十五"}
{"author":"嵇康","content":"鸟羣嬉。感寤长怀。能不永思。永思伊何。思齐大仪。凌云轻迈。托身灵螭。遥集玄圃。释辔华池。华木夜光。沙棠离离。俯漱神泉。仰叽琼枝。栖心浩素。终始不亏。","dynasty":"两汉","title":"诗"}
{"author":"嵇康","content":"乐哉苑中游。周览无穷已。百卉吐芳华。崇台邈高跱。林木纷交错。玄池戏鲂鲤。轻丸毙翔禽。纤纶出鳣鲔。坐中发美赞。异气同音轨。临川献清酤。微歌发皓齿。素琴挥雅操。清声随风起。斯会岂不乐。恨无东野子。酒中念幽人。守故弥终始。但当体七弦。寄心在知己。","dynasty":"两汉","title":"酒会诗"}
{"author":"嵇康","content":"斥鷃擅蒿林。仰笑神凤飞。坎井蝤蛙宅。神龟安所归。恨自用身拙。任意多永思。远实与世殊。义誉非所希。往事既已谬。来者犹可追。何为人事间。自令心不夷。慷慨思古人。梦想见容辉。愿与知己遇。舒愤启幽微。岩穴多隐逸。轻举求吾师。晨登箕山巅。日夕不知饥。玄居养营魄。千载长自绥。","dynasty":"两汉","title":"述志诗其二"}
{"author":"嵇康","content":"双鸾匿景曜。戢翼太山崖。抗首漱朝露。晞阳振羽仪。长鸣戏云中。时下息兰池。自谓绝尘埃。终始永不亏。何意世多艰。虞人来我维。云网塞四区。高罗正参差。奋迅势不便。六翮无所施。隐姿就长缨。卒为时所羁。单雄翩独逝。哀吟伤生离。徘徊恋俦侣。慷慨高山陂。鸟尽良弓藏。谋极身必危。吉凶虽在己。世路多崄巇。安得反初服。抱玉宝六奇。逍遥游太清。携手长相随。","dynasty":"两汉","title":"五言赠秀才诗"}
{"author":"嵇康","content":"嗟余薄祜。少遭不造。哀茕靡识。越在襁緥。母兄鞠育。有慈无威。恃忧肆妲。不训不师。爰及冠带。凭宠自放。抗心希古。任其所尚。托好老庄。贱物贵身。志在守朴。养素全真。曰余不敏。好善闇人。子玉之败。屡增惟尘。大人含弘。藏垢怀耻。民之多僻。政不由己。惟此褊心。显明臧否。感悟思愆。怛若创痏。欲寡其过。谤议沸腾。性不伤物。频致怨憎。昔惭柳惠。今愧孙登。内负宿心。外恧良朋。仰慕严郑。乐道闲居。与世无营。神气晏如。咨予不淑。婴累多虞。匪降自天。寔由顽疎。理弊患结。卒致囹圄。对答鄙讯。絷此幽阻。实耻讼寃时不我与。虽曰义直。神辱志沮。澡身沧浪。岂云能补。嗈嗈鸣鴈。奋翼北游。顺时而动。得意忘忧。嗟我愤叹。曾莫能俦。事愿违。遘兹淹留。穷达有命。亦又何求。古人有言。善莫近名。奉时恭默。咎悔不生。万石周慎。安亲保荣。世务纷纭。祗搅予情。安乐必诫。乃终利贞。煌煌灵芝。一生三秀。予独何为。有志不就。惩难思复。心焉内疚。庶勖将来。无馨无臭。采薇山阿。散发岩岫。永啸长吟。颐性养寿。","dynasty":"两汉","title":"幽愤诗"}
{"author":"嵇康","content":"富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。","dynasty":"两汉","title":"代秋胡歌诗其一"}
{"author":"嵇康","content":"贫贱易居。贵盛难为工。贫贱易居。贵盛难为工。耻佞直言。与祸相逢。变故万端。俾吉作凶。思牵黄犬。其计莫从。歌以言之。贵盛难为工。","dynasty":"两汉","title":"代秋胡歌诗其二"}
{"author":"嵇康","content":"劳谦寡悔。忠信可久安。劳谦寡悔。忠信可久安。天道害盈。好胜者残。强梁致灾。多事招患。欲得安乐。独有无愆。歌以言之。忠信可久安。","dynasty":"两汉","title":"代秋胡歌诗其三"}
{"author":"嵇康","content":"役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。","dynasty":"两汉","title":"代秋胡歌诗其四"}
{"author":"嵇康","content":"绝智弃学。游心于玄默。绝智弃学。游心于玄默。遇过而悔。当不自得。垂钓一壑。所乐一国。被发行歌。和气四塞。歌以言之。游心于玄默。","dynasty":"两汉","title":"代秋胡歌诗其五"}
{"author":"嵇康","content":"思与王乔。乘云游八极。思与王乔。乘云游八极。凌厉五岳。忽行万亿。授我神药。自生羽翼。呼吸太和。炼形易色。歌以言之。思行游八极。","dynasty":"两汉","title":"代秋胡歌诗其六"}
{"author":"嵇康","content":"天下悠悠者。不能趋上京。二郭怀不羣。超然来北征。乐道托莱庐。雅志无所营。良时遘其愿。遂结欢爱情。君子义是亲。恩好笃平生。寡智自生灾。屡使众衅成。豫子匿梁侧。聂政变其形。顾此怀怛惕。虑在茍自宁。今当寄他域。严驾不得停。本图终宴婉。今更不克幷。二子赠嘉诗。馥如幽兰馨。恋土思所亲。能不气愤盈。","dynasty":"两汉","title":"答二郭诗其一"}
{"author":"嵇康","content":"昔蒙父兄祚。少得离负荷。因疏遂成懒。寝迹北山阿。但愿养性命。终己靡有他。良辰不我期。当年值纷华。坎凛趣世教。常恐婴网罗。羲农邈已远。拊膺独咨嗟。朔戒贵尚容。渔父好扬波。虽逸亦已难。非余心所嘉。岂若翔区外。餐琼漱朝霞。遗物弃鄙累。逍遥游太和。结友集灵岳。弹琴登清歌。有能从我者。古人何足多。","dynasty":"两汉","title":"答二郭诗其二"}
{"author":"嵇康","content":"详观凌世务。屯险多忧虞。施报更相市。大道匿不舒。夷路值枳棘。安步将焉如。权智相倾夺。名位不可居。鸾凤避罻罗。远托昆仑墟。庄周悼灵龟。越稷畏王舆。至人存诸己。隐璞乐玄虚。功名何足殉。乃欲列简书。所好亮若兹。杨氏叹交衢。去去从所志。敢谢道不俱。","dynasty":"两汉","title":"答二郭诗其三"}
{"author":"嵇康","content":"乘风高逝。远登灵丘。托好松乔。携手俱游。朝发太华。夕宿神州。弹琴咏诗。聊以忘忧。","dynasty":"两汉","title":"四言赠兄秀才入军诗其十六"}
{"author":"嵇康","content":"琴诗自乐。远游可珍。含道独往。弃智遗身。寂乎无累。何求于人。长寄灵岳。怡志养神。","dynasty":"两汉","title":"四言赠兄秀才入军诗其十七"}
{"author":"嵇康","content":"流俗难悟。逐物不还。至人远鉴。归之自然。万物为一。四海同宅。与彼共之。予何所惜。生若浮寄。暂见忽终。世故纷纭。弃之八戎。泽雉虽饥。不愿园林。安能服御。劳形苦心。身贵名贱。荣辱何在。贵得肆志。纵心无悔。","dynasty":"两汉","title":"四言赠兄秀才入军诗其十八"}
{"author":"嵇康","content":"肃肃泠风。分生江湄。却背华林。俯泝丹坻。含阳吐英。履霜不衰。嗟我殊观。百卉且腓。心之忧矣。孰识玄机。","dynasty":"两汉","title":"四言诗十一首其五"}
{"author":"嵇康","content":"微风清扇。云气四除。皎皎亮月。丽于高隅。兴命公子。携手同车。龙骥翼翼。扬镳踟蹰。肃肃宵征。造我友庐。光灯吐辉。华幔长舒。鸾觞酌醴。神鼎烹鱼。弦超子野。叹过绵驹。流咏太素。俯赞玄虚。孰克英贤。与尔剖符。","dynasty":"两汉","title":"四言诗十一首其十一"}
{"author":"嵇康","content":"徘徊钟山。息驾于层城。徘徊钟山。息驾于层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊于层城。","dynasty":"魏晋","title":"代秋胡歌诗其七"}
{"author":"嵇康","content":"昔蒙父兄祚，少得离负荷。因疏遂成懒，寝迹北山阿。但愿养性命，终己靡有他。良辰不我期，当年值纷华。坎凛趣世教，常恐婴网罗。羲农邈已远，拊膺独咨嗟。朔戒贵尚容，渔父好扬波。虽逸亦已难，非余心所嘉。岂若翔区外，餐琼漱朝霞。遗物弃鄙累，逍遥游太和。结友集灵岳，弹琴登清歌。有能从我者，古人何足多。","dynasty":"魏晋","title":"答二郭诗三首其二"}
{"author":"嵇康","content":"遥望山上松，隆谷郁青葱。自遇一何高，独立迥地双。愿想游其下，蹊路绝不通。王乔弃我去，乘云驾六龙。飘遥戏玄圃，黄老路相逢。授我自然道，旷若发童蒙。采药钟山隅，服食改姿容。蝉蜕弃秽累，结友家板桐。临觞奏九韶，雅歌何邕邕。长与俗人别，谁能睹其踪。","dynasty":"魏晋","title":"游仙诗"}
{"author":"嵇康","content":"斥鴳擅蒿林，仰笑神凤飞。坎井蝤蛙宅，神龟安所归。恨自用身拙，任意多永思。远实与世殊，义誉非所希。往事既已谬，来者犹可追。何为人事间，自令心不夷。慷慨思古人，梦想见容辉。愿与知己遇，舒愤启幽微。岩穴多隐逸，轻举求吾师。晨登箕山巅，日夕不知饥。玄居养营魄，千载长自绥。","dynasty":"魏晋","title":"述志诗二首其二"}
{"author":"嵇康","content":"□□鸟群嬉。感寤长怀。能不永思。永思伊何。思齐大仪。凌云轻迈。托身灵螭。遥集玄圃。释辔华池。华木夜光。沙棠离离。俯漱神泉。仰叽琼枝。栖心浩素。终始不亏。","dynasty":"魏晋","title":"诗"}
{"author":"嵇康","content":"淡淡流水，沦胥而逝。泛泛柏舟，载浮载滞。微啸清风，鼓楫容裔。放棹投竿，优游卒岁。","dynasty":"魏晋","title":"四言诗其一"}
{"author":"嵇康","content":"婉彼鸳鸯，戢翼而游。俯唼绿藻，托身洪流。朝翔素濑，夕栖灵洲。摇荡清波，与之沈浮。","dynasty":"魏晋","title":"四言诗其二"}
{"author":"嵇康","content":"藻泛兰池，和声激朗。操缦清商，游心大象。倾昧修身，惠音遗响。钟期不存，我志谁赏。","dynasty":"魏晋","title":"四言诗其三"}
{"author":"嵇康","content":"敛弦散思，游钓九渊。重流千仞，或饵者悬。猗与庄老，栖迟永年。寔惟龙化，荡志浩然。","dynasty":"魏晋","title":"四言诗其四"}
{"author":"嵇康","content":"肃肃冷风，分生江湄。却背华林，俯溯丹坻。含阳吐英，履霜不衰。嗟我殊观，百卉具腓。心之忧矣，孰识玄机。","dynasty":"魏晋","title":"四言诗其五"}
{"author":"嵇康","content":"猗猗兰蔼，殖彼中原。绿叶幽茂，丽藻丰繁。馥馥蕙芳，顺风而宣。将御椒房，吐薰龙轩。瞻彼秋草，怅矣惟骞。","dynasty":"魏晋","title":"四言诗其六"}
{"author":"嵇康","content":"泆泆白云，顺风而回。渊渊绿水，盈坎而颓。乘流远逝，自躬兰隈。杖策答诸，纳之素怀。长啸清原，惟以告哀。","dynasty":"魏晋","title":"四言诗其七"}
{"author":"嵇康","content":"抄抄翔鸾，舒翼太清。俯眺紫辰，仰看素庭。凌蹑玄虚，浮沉无形。将游区外，啸侣长鸣。神□不存，谁与独征。","dynasty":"魏晋","title":"四言诗其八"}
{"author":"嵇康","content":"有舟浮覆，绋纚是维。栝楫松棹，有若龙微。□津经险，越济不归。思友长林，抱朴山嵋。守器殉业，不能奋飞。","dynasty":"魏晋","title":"四言诗其九"}
{"author":"嵇康","content":"羽化华岳，超游清霄。云盖习习，六龙飘飘。左配椒桂，右缀兰苕。凌阳赞路，王子奉轺。婉娈名山，真人是要。齐物养生，与道逍遥。","dynasty":"魏晋","title":"四言诗其十"}
{"author":"嵇康","content":"智慧用有为。法令滋章寇生。纷然相召不停。大人玄寂无声。镇之以静自正。","dynasty":"魏晋","title":"六言诗十章其三"}
{"author":"嵇康","content":"人生譬朝露。世变多百罗。茍必有终极。彭聃不足多。仁义浇淳朴。前识丧道华。留弱丧自然。天真难可和。郢人审匠石。钟子识伯牙。真人不屡存。高唱谁当和。","dynasty":"两汉","title":"五言诗三首其一"}
{"author":"嵇康","content":"修夜家无为。独步光庭侧。仰首看天衢。流光曜八极。抚心悼季世。遥念大道逼。飘飘当路士。悠悠进自棘。得失自己来。荣辱相蚕食。朱紫虽玄黄。太素贵无色。渊淡体至道。色化同消息。","dynasty":"两汉","title":"五言诗三首其二"}
{"author":"嵇康","content":"俗人不可亲。松乔是可邻。何为秽浊间。动摇增垢尘。慷慨之远游。整驾俟良辰。轻举翔区外。濯翼扶桑津。徘徊戏灵岳。弹琴咏泰真。沧水澡五藏。变化忽若神。恒娥进妙药。毛羽翕光新。一纵发开阳。俯视当路人。哀哉世间人。何足久托身。","dynasty":"两汉","title":"五言诗三首其三"}
{"author":"嵇康","content":"惟上古尧舜。二人功德齐均。不以天下私亲。高尚简朴慈顺。宁济四海蒸民。","dynasty":"两汉","title":"六言诗十首其一"}
{"author":"嵇康","content":"唐虞世道治。万国穆亲无事。贤愚各自得志。晏然逸豫内忘。佳哉尔时可憙。","dynasty":"两汉","title":"六言诗十首其二"}
{"author":"嵇康","content":"智能用有为。法令滋章寇生。纷然相召不停。大人玄寂无声。镇之以静自正。","dynasty":"两汉","title":"六言诗十首其三"}
{"author":"嵇康","content":"名与身孰亲。哀哉世俗狥荣。驰骛竭力丧精。得失相纷忧惊。自贪勤苦不宁。","dynasty":"两汉","title":"六言诗十首其四"}
{"author":"嵇康","content":"生生厚招咎。金玉满堂莫守。古人安此麤丑。独以道德为友。故能延期不朽。","dynasty":"两汉","title":"六言诗十首其五"}
{"author":"嵇康","content":"名行显患滋。位高势重祸基。美色伐性不疑。厚味腊毒难治。如何贪人不思。","dynasty":"两汉","title":"六言诗十首其六"}
{"author":"嵇康","content":"东方朔至清。外似贪污内贞。秽身滑稽隐名。不为世累所撄。所欲不足无营。","dynasty":"两汉","title":"六言诗十首其七"}
{"author":"嵇康","content":"楚子文善仕。三为令尹不喜。柳下降身蒙耻。不以爵禄为已。靖恭古惟二子。","dynasty":"两汉","title":"六言诗十首其八"}
{"author":"嵇康","content":"老莱妻贤明。不愿夫子相荆。相将避禄隐耕。乐道闲居采{艹/汧}。终厉高节不倾。","dynasty":"两汉","title":"六言诗十首其九"}
{"author":"嵇康","content":"嗟古贤原宪。弃背膏粱朱颜。乐此屡空饥寒。形陋体逸心宽。得志一世无患。","dynasty":"两汉","title":"六言诗十首其十"}
{"author":"嵇康","content":"奈何愁兮愁无聊。恒恻恻兮心若抽。愁奈何兮悲思多。情郁结兮不可化。奄失恃兮孤茕茕。内自悼兮啼失声。思报德兮邈已绝。感鞠育兮情剥裂。嗟母兄兮永潜藏。想形容兮内摧伤。感阳春兮思慈亲。欲一见兮路无因。望南山兮发哀叹。感机杖兮涕汍澜。念畴昔兮母兄在。心逸豫兮寿四海。忽已逝兮不可追。心穷约兮但有悲。上空堂兮廓无依。覩遗物兮心崩摧。中夜悲兮当告谁。独收泪兮抱哀戚。日远迈兮思予心。恋所生兮泪流襟。慈母没兮谁与骄。顾自怜兮心忉忉。诉苍天兮天不闻。泪如雨兮叹成云。欲弃忧兮寻复来。痛殷殷兮不可裁。","dynasty":"两汉","title":"思亲诗"}
{"author":"嵇康","content":"含哀还旧庐。感切伤心肝。良时遘吾子。谈慰臭如兰。畴昔恨不早。既面侔旧欢。不悟卒永离。念隔增忧叹。事故无不有。别易会良难。郢人忽已逝。匠石寝不言。泽雉穷野草。灵龟乐泥蟠。荣名秽人身。高位多灾患。未若捐外累。肆志养浩然。颜氏希有虞。隰子慕黄轩。涓彭独何人。唯志在所安。渐渍殉近欲。一往不可攀。生生在豫积。勿以怵自宽。南土垾不凉。衿计宜早完。君其爱德素。行路慎风寒。自力致所怀。临文情辛酸。","dynasty":"两汉","title":"与阮德如诗"}
{"author":"嵇康","content":"潜龙育神躯。跃鳞戏兰池。延颈慕大庭。寝足俟皇羲。庆云未垂景。盘桓朝阳陂。悠悠非吾匹。畴肯应俗宜。殊类难徧周。鄙议纷流离。轗轲丁悔吝。雅志不得施。耕耨感宁越。马席激张仪。逝将离羣侣。杖策追洪崖。焦股振六翮。罗者安所羁。浮游太清中。更求新相知。比翼翔云汉。饮露餐琼枝。多念世间人。夙驾咸驱驰。冲静得自然。荣华安足为。","dynasty":"两汉","title":"述志诗其一"}
{"author":"嵇康","content":"翩翩凤翮。逢此网罗。","dynasty":"两汉","title":"游仙诗"}
{"author":"冯熙载","content":"化工欲放阳春到，先教玄冥戮衰草。层冰封地万木僵，谁向雪中探天巧。璿玑星回斗指寅，群芳未知时已春。人心荡漾趁佳节，灯夕独冠年华新。升平万里同文轨，井邑相连通四裔。兰膏竞吐夜烘春，和叔回车避义辔。巍巍九禁倚天开，温风更觉先春来。试灯不用雨花落，迎阳为却寒崔嵬。宣和初载元冬尾，瑞白才消尘不起。穆清光赏属钦邻，锦绣云龙颁宴喜。初闻传诏开睿谟，步障几里承金铺。调音度曲三千女，正似广乐陈清都。遏云妙唱韩娥侣，回雪飞花称独步。千春蟠木效地英，献寿当筵岂金母。上林晚色烟霭轻，景龙游人欢笑声。霞裾月佩拥仙仗，翠凤挟辇趋平成。铜华金掌散晶彩，翠碧重重簇珠琲。先从前殿望脩廊，日出绮霞红茜海。神光通透云母屏，骊龙出舞波涛惊。煌煌黼座承天命，座下错落如明星。榻前玉案真核旅，兽炭银炉夜初鼓。宪天重屋讶云屯，崇道箫台疑蜃吐。前楹火柱回万牛，兰卿璧碎色光浮。周围照耀眼界彻，冰壶漾月生珠流。点点金钱尽衔璧，豹髓腾辉粲银砾。丝篁人籁有机缄，缴绎清音传屋壁。须臾随跸登会宁，如骖鸾鹤游紫清。彩蟾倒影上浮空，纤云不点惟光明。四壁垂帘围暖玉，银釭吐艳相连属。棼楣横带碧玻璃，一朵翠云承日毂。万光闪烁争吐吞，烛龙衔耀辉四昆。又如电母神鞭驰，金蛇著壁不可扪。端信奇工通造化，岂比优人能幻假。丹青漫数顾虎头，盘礴解衣催客写。此时帝御钧天台，紫垣两两明三台。尚方饮器万金宝，古玉未足誇云雷。帝傍侍女云华品，玉立仙标及时韵。四音促柱泛笙箫，应有翔鸾落千仞。龙瓶泻酒如流泉，御厨络绎纷珍鲜。榻边争欲供天笑，快倒颇类鲸吸川。厌厌夜饮方欢洽，玉漏频催鼓三叠。金门初下醉归时，正见冰轮上城堞。微臣去岁陪清班，恶诗误辱重瞳观。小才易穷真鼠技，再赋愈觉相如悭。","dynasty":"宋代","title":"宣和七年十二月二十一日就睿谟殿张灯预赏元宵曲燕应制"}
{"author":"钟辂","content":"月满缑山夜，风传子晋笙。初闻盈谷远，渐听入云清。杳异人间曲，遥分鹤上情。孤鸾惊欲舞，万籁寂无声。此夕留烟驾，何时返玉京。唯愁音响绝，晓色出都城。","dynasty":"唐代","title":"缑山月夜闻王子晋吹笙（与厉玄同题）"}
{"author":"丁渥妻","content":"沪湿香罗帕，临风不肯乾。欲凭西去雁，寄兴薄情看。","dynasty":"宋代","title":"寄外"}
{"author":"丁渥妻","content":"泪湿香罗帕，临风不肯乾。欲凭西去雁，寄与薄情看。","dynasty":"宋代","title":"寄外"}
{"author":"胡用和","content":"万里翱翔，太平年四方归向，定乾坤万国来降。谷丰登，民安乐，鼓腹讴唱。读书人幸遇尧唐，五云楼九重天上。　　【醉春风】宫殿紫云浮，江上清气爽。把京都佳致略而间讲，讲。景物稀奇，凤城围绕，士民高尚。　　【朱履曲】论富贵京都为上，数繁华海内无双，风流人物貌堂堂。云山迷远树，雪浪涌长江，暮追欢朝玩赏。　　【魔合罗】东南佳丽山河壮，助千古京都气象，人稠物穰景非常，真乃是鱼龙变化之乡。山形盘踞藏龙虎，台榭崔巍落凤凰。堪崇尚，载编简累朝盛士，撼乾坤万代传扬。　　【十一煞】景阳台名尚存，周处台姓且香，拜郊台古迹钟山上。乌龙潭雨至风雷起，白鹭洲潮回烟水茫，雨花台曾有天花降。跃马涧烟笼曙色，钓鱼台月漾波光。　　【十煞】南北乾道桥，东西锦绣乡，四时歌管长春巷。峥嵘高阁侵云表，奇观层楼接上苍，清溪阁烟波荡，忠勤楼风云福地，尊经阁诗礼文场。　　【九煞】朝天宫道友多，天界寺僧众广，天禧寺古塔霞光放。三山香火年年盛，十庙英灵世世昌，宝宁寺一境多幽况，鸡鸣山烟笼佛寺，神乐观云拥仙乡。　　【八煞】香消脂井痕，歌残玉树腔，长干桥畔乌衣巷。高堂燕至思王谢，古蛩吟叹孔张，无一节添悲怆。若无酒兴，恼乱诗肠。　　【七煞】山围龙虎国，城连锦绣乡，四时美景宜欢赏。春风桃李参差吐，夏日榴花取次芳，秋天菊绽冬梅放。歌岁稔风调雨顺，庆丰年国泰民康。　　【六煞】到春来观音寺赏牡丹，拥翠园玩海棠，逍遥西圃名园广。怕花残朝朝携妓歌《金缕》，恐春去日日邀朋饮玉浆，有百千处堪游赏。泛轻舟桃叶渡观山玩水，跨蹇驴杏花庄拾翠寻芳。　　【五煞】到夏来清凉寺暑气无，赏心亭夏日长，石头城烟雨风生浪。秦淮河急水龙舟渡，马公洞薰风菡萏香，翠微亭绿阴深处炎威爽。仪凤楼满窗江月，建龙关四壁山光。　　【四煞】到秋来玄武湖碧水澄，青龙山翠色苍，携壶策杖登高赏。崇因寺内芙蓉绽，普照庵中桂子香，家家庭院秋砧响。水波涛江横白露，雁初飞菊吐新黄。　　【三煞】到冬来助江天雪正飞，撼楼台风力狂，喜的是红炉画阁羊羔酿。霎时间银砌就钱婆岭，顷刻处玉妆成石子岗。动弦管声嘹亮，庆太平有象，贺丰稔时光。　　【二煞】遗图古迹多，今朝事业昌，太平风景真佳况。诗人有意题难足，胜境无穷咏未详。曾到处闲中想，莺花世界，诗酒排场。　　【一煞】陈钧佐才俊高，藏彦弘笔力强，缪唐臣慢调偏宜唱。章浩德能吟翰苑清诗句，谷子敬惯捏梨园新乐章，陈清简善画真容像，卢仲敬品玉箫寰中第一，冷起敬操瑶琴世上无双。　　【尾声】歌楼对酒楼，山光映水光，倩良工写在帏屏上，留与诗人慢慢赏。","dynasty":"元代","title":"【中吕】粉蝶儿　题金陵景"}
{"author":"胡用和","content":"左右依两壁山，横竖盖三间屋。高低田五六亩，周围柳数十株。活计萧疏，偏容俺闲人物。两般儿亲自取：不用买江上风生，谁要请天边月出。　　【梁州第七】兴到也吟诗数首，懒来时静坐观书。消闲几个知心侣：负薪樵子，执钓渔夫，烹茶石鼎，沽酒葫芦。崎岖山几里平途，萧疏景无半点尘俗。染秋光红叶黄花，铺月色清风翠竹，起风声老树苍梧。有如，画图。闲中自有闲中趣，看乌兔自来去，百岁光阴迅指无，甲子须臾。　　【尾声】矮窗低屋随缘度，土炕蒲团乐有余，散诞逍遥少荣辱。嗟吁叹吁，心足意足，伴着这松竹梅花做宾主。","dynasty":"元代","title":"【南吕】一枝花　隐居"}
{"author":"蔡庸","content":"旧禅栖古越，旅榇隔新亭。社散莲犹白，吟余草自青。鸟鳷行道路，蛙产灌畦瓶。雨湿眠来石，风翻读半经。补衣荷片片，照佛火星星。听绝晨参磬，寥寥人杳冥。","dynasty":"明代","title":"挽宪上人（六韵）"}
{"author":"蔡庸","content":"暗将罗扇递新声，巧似东风柳树莺。唱彻梨园谱中曲，内中一曲最关情。","dynasty":"明代","title":"徐氏席上闻歌有感（二首）"}
{"author":"蔡庸","content":"休遣双鬟唱《竹枝》，听来浑不是当时。自从梦隔巫山雨，嬴得秋风宋玉悲。","dynasty":"明代","title":"徐氏席上闻歌有感二首其一"}
{"author":"刘晏","content":"楼前百戏竞争新，唯有长竿妙入神。谁谓绮罗翻有力，犹自嫌轻更著人。","dynasty":"唐代","tags":"赞美，妇女","title":"咏王大娘戴竿"}
{"author":"刘晏","content":"汉祚惟永，神功中兴。风驱氛祲，天覆黎蒸。三光再朗，庶绩其凝。重熙累洽，景命是膺。","dynasty":"唐代","title":"郊庙歌辞。享太庙乐章。惟新舞"}
{"author":"高不骞","content":"湖雨过前汀，行舟出杳冥。山含九朵白，塔耸一痕青。风幔苍茫卷，晴钟次第听。城阳归路远，不上水心亭。","dynasty":"清代","title":"雨馀渡澄照塔院"}
{"author":"冯行己","content":"书称五福寿为先，有德人方得寿延。自愧栎樗非远器，谁应齿发亦遐年。立身官未三公贵，推老名陪二相贤。喜把衰容模梵宇，惭无纤效勒燕然。当时遭遇承陶冶，今日光荣预燕筵。从此洛城增胜概，又新重作画图传。","dynasty":"宋代","title":"耆英会诗"}
{"author":"丁居晦","content":"卞玉何时献，初疑尚在荆。琢来闻制器，价衒胜连城。虹气冲天白，云浮入信贞。珮为廉节德，杯作侈奢名。露璞方期辨，雕文幸既成。他山岂无石，宁及此时呈。","dynasty":"唐代","title":"琢玉"}
{"author":"米芾","content":"砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。","dynasty":"宋代","tags":"中秋节，饮酒，抒情","title":"水调歌头·中秋"}
{"author":"米芾","content":"目穷淮海满如银，万道虹光育蚌珍。天上若无修月户，桂枝撑损向西轮。","dynasty":"宋代","tags":"中秋节，写景","title":"中秋登楼望月"}
{"author":"米芾","content":"千古涟漪清绝地。海岱楼高，下瞰秦淮尾。水浸碧天天似水。广寒宫阙人间世。霭霭春和一海市。鏊戴三山，顷刻随轮至。宝月圆时多异气。夜光一颗千金贵。","dynasty":"宋代","tags":"月亮","title":"蝶恋花·海岱楼玩月作"}
{"author":"米芾","content":"云间铁瓮近青天，缥缈飞楼百尺连。三峡江声流笔底，六朝帆影落樽前。几番画角催红日，无事沧州起白烟。忽忆赏心何处是？春风秋月两茫然。","dynasty":"宋代","tags":"咏物，写景","title":"望海楼"}
{"author":"米芾","content":"雅燕飞觞，清谈挥麈，使君高会群贤。密云双凤，初破缕金团。窗外炉烟自动，开瓶试、一品香泉。轻涛起，香生玉乳，雪溅紫瓯圆。娇鬟，宜美盼，双擎翠袖，稳步红莲。座中客翻愁，酒醒歌阑。点上纱笼画烛，花骢弄、月影当轩。频相顾，馀欢未尽，欲去且留连。","dynasty":"宋代","tags":"咏物，写茶，写人","title":"满庭芳·咏茶"}
{"author":"米芾","content":"溪面荷香粲粲，林端远岫青青。楚天秋色太多情。云卷烟收风定。夜静冰娥欲上，梦回醉眼初醒。玉瓶未耻有新声。一曲请君来听。","dynasty":"宋代","title":"西江月（秋兴）"}
{"author":"米芾","content":"云间皓月。光照银淮来万折。海岱楼中。拂袖雄披楚岸风。醉余清夜。羽扇纶巾人入画。江远淮长。举首宗英醒更狂。","dynasty":"宋代","title":"减字木兰花（涟水登楼寄赵伯山）"}
{"author":"米芾","content":"莘野寥寥，渭滨漠漠情何限。万重堆案。懒更重经眼。儿辈休惊，头上霜华满。功名晚。水云萧散。漫就驿亭看。","dynasty":"宋代","title":"点绛唇（示儿尹仁尹智）"}
{"author":"米芾","content":"祝寿庆生申。德日维新。期颐眉寿寿长春。五福三灵禄永永，长寿仙人。遐算等庄椿。□德康宁。年年欢会笑欣欣。岁岁仰依□寿域，彭祖广成。","dynasty":"宋代","title":"浪淘沙（祝寿）"}
{"author":"米芾","content":"平生真赏。纸上龙蛇三五行。富贵功名。老境谁堪宠辱惊。寸心谁语。只有当年袁与许。归到寥阳。玉简霞衣侍帝旁。","dynasty":"宋代","title":"减字木兰花（展书卷）"}
{"author":"米芾","content":"簪玳尚谁继，风云那可看。自曾许持送，谈笑未尝乾。","dynasty":"宋代","title":"鄙诗上呈通判朝奉大夫其二"}
{"author":"米芾","content":"水口痴云散，林梢爱景还。朝寒无物禦，拥鼻对西山。","dynasty":"宋代","title":"致爽轩其一"}
{"author":"米芾","content":"夕紫堆香豆，朝岚映墨池。客来不须报，正是学书时。","dynasty":"宋代","title":"致爽轩其二"}
{"author":"米芾","content":"沉檀应在骨，龙麝自薰心。千载吟蕲竹，清雅少知音。","dynasty":"宋代","title":"长寿庵咏梅"}
{"author":"米芾","content":"鸥鹭依寒水，蒹葭静晚风。烟光秋雨细，树色碧山重。","dynasty":"宋代","title":"过当涂"}
{"author":"米芾","content":"山研云初抱，奁书客不传。北窗多异气，正对净名天。","dynasty":"宋代","title":"研山诗"}
{"author":"米芾","content":"浊尽尘难掩，光分逐露圆。香清得桂子，珠莹坠花钿。","dynasty":"宋代","title":"宝月观"}
{"author":"米芾","content":"万籁寒空响，群山隐映开。迟迟暮钟里，且唤竹舆来。","dynasty":"宋代","title":"万籁"}
{"author":"米芾","content":"吾有瀑布诗，古今赛不得。最好是一条，界破青山色。","dynasty":"宋代","title":"瀑布诗"}
{"author":"米芾","content":"信美此山高，穹窿远朝市。暑水结苍阴，飞泉落晴翠。","dynasty":"宋代","title":"尧山"}
{"author":"米芾","content":"对槛青山露，群仙捧宝珠。求遗如起定，象罔是文殊。","dynasty":"宋代","title":"题宝珠阁"}
{"author":"米芾","content":"澹乎无味中，指下清音发。□□□□□，空山堕凉月。","dynasty":"宋代","title":"琴诗"}
{"author":"米芾","content":"三闾宰国议，相如造承明。莫教朝廷上，不及为郡名。","dynasty":"宋代","title":"诗三首其一"}
{"author":"米芾","content":"几时越五湖，行行遂所适。之子方乐天，众累焉能迫。","dynasty":"宋代","title":"诗三首其二"}
{"author":"米芾","content":"閒中无所事，得意思同论。约月升崇观，校射出平原。","dynasty":"宋代","title":"诗三首其三"}
{"author":"米芾","content":"笏引上天梯，鞘鸣奋地雷。谁云天尺五，亲见玉皇来。","dynasty":"宋代","title":"大臣荐对诗"}
{"author":"米芾","content":"竹径随泉上，山云触石生。宝栖弹指处，的的是分明。","dynasty":"宋代","title":"龙井延恩衍庆院"}
{"author":"米芾","content":"研山不复见，哦诗徒叹息。唯有玉蟾蜍，向余频唳滴。","dynasty":"宋代","title":"怀南唐研山"}
{"author":"米芾","content":"扶筇上瑶台，一笑领清绝。如何夜来风，独下前村雪。","dynasty":"宋代","title":"壮观亭"}
{"author":"米芾","content":"碧海出蜃阁，青空起夏云。瑰奇□怪石，错落动乾文。","dynasty":"宋代","title":"题仙掌石"}
{"author":"米芾","content":"双双鸳鸯戏苹洲。几行烟柳柔。一声长笛咽清秋。碧云生暮愁。钩月挂，绮霞收。浦南人泛舟。娟娟何处烟明眸。相望徒倚楼。","dynasty":"宋代","title":"阮郎归（海岱楼与客酌别作）"}
{"author":"米芾","content":"劳生奔走因粗官。揽镜鬓毛斑。物外平生萧散，微宦兴阑珊。寄胜处，每凭阑。定忘还。好山如画，水绕云萦。无计成闲。","dynasty":"宋代","title":"诉衷情（思归）"}
{"author":"米芾","content":"千古涟漪晴绝地。海岱楼高，下瞰秦淮尾。水浸碧天天似水。广寒宫阙人间世。霭霭春和生海市。鏊戴三山，顷刻随轮至。宝月圆时多异气。夜光一颗千金贵。","dynasty":"宋代","title":"蝶恋花海岱楼玩月作"}
{"author":"米芾","content":"昔日丹阳行乐里。紫金浮玉临无地。宝阁化成弥勒世。龙宫对。时时更有天花坠。浩渺一天秋水至，鲸鲵鼓鬣连山沸。员峤岱舆更赑屃。无根蒂。莫教龙伯邦人戏。","dynasty":"宋代","title":"渔家傲（金山）"}
{"author":"米芾","content":"云液无声白似银。红霞一抹百花新。觞多莫厌频频劝。一片花飞减却春。蜂翅乱，蝶眉颦。花间啼鸟劝游人。人生无事须行乐，富贵何时且健身。","dynasty":"宋代","title":"鹧鸪天（漫寿）"}
{"author":"米芾","content":"断云一叶洞庭帆，玉破鲈鱼金破柑。好作新诗寄桑苎，垂虹秋色满东南。","dynasty":"宋代","title":"垂虹亭"}
{"author":"米芾","content":"色改重重构，春归户户岚。槎浮龙委骨，画失兽遗耽。神护卫公塔，天留米老庵。柏梁终厌胜，会副越人谈。","dynasty":"宋代","title":"甘露寺悼古"}
{"author":"米芾","content":"偃蹇宜如季，挥毫已逼翁。卫书无曲妙，琰慧有遗工。乍睹虬如物，初披飒有风。顾藏维谨钥，化去或难穷。","dynasty":"宋代","title":"题南昌县君临偃竹"}
{"author":"米芾","content":"洗竹延清景，培松卫岁芳。好峰多漾翠，嘉卉袭人香。犀玉开书札，龙蛇起混茫。微风北窗卧，真可上羲皇。","dynasty":"宋代","title":"山林堂"}
{"author":"米芾","content":"山晚烟栖树，渔收鹭宿沙。曲生初月魄，远淡满川霞。依静家如寺，游频寺是家。何须传大士，芰制著袈裟。","dynasty":"宋代","title":"净名"}
{"author":"米芾","content":"清露湿衣裳，心遐拉大荒。想雷云上见，觉蚁蔀中藏。地献山川秘，天开日月光。太阿常耿介，未敢暂徬徨。","dynasty":"宋代","title":"登栖灵塔"}
{"author":"米芾","content":"柳外舣舟晚，醉馀双眼醒。水光涵一气，星彩动圆灵。炯炯月初上，翛翛风更泠。远山横秀碧，淡墨说吾经。","dynasty":"宋代","title":"江皋晚望"}
{"author":"米芾","content":"混尘慵走俗，陟巘喜非期。漠漠江雨歇，溶溶春水时。陶潜那寄傲，惠远更能诗。吏自成稀阔，言归心尚迟。","dynasty":"宋代","title":"和王彦舟"}
{"author":"米芾","content":"春风何索寞，带雪入扬州。尚想遗钗雀，曾观上玉钩。真同一梦觉，坐想十年游。邂逅逢孙楚，酣歌慰滞留。","dynasty":"宋代","title":"扬州作"}
{"author":"米芾","content":"宝刹触南箕，林幽石磴危。云霞随履舄，魍魉避旌旗。遐寓乘新兴，深寻据古诗。洼尊勿置酒，沆瀣已盈卮。","dynasty":"宋代","title":"湖守林子中同游道场"}
{"author":"米芾","content":"吏日虽云冗，逢休乐有馀。山林三面胜，图史一斋虚。炼药惊衰早，逢人话索居。倾囊收剡楮，待著鹿门书。","dynasty":"宋代","title":"呈王彦舟"}
{"author":"米芾","content":"晨入云随步，宵还月共舆。清传供佛饭，寒燎隔江渔。市响昏鸦乱，林穿列曜疏。殷勤顾景物，为尔老南徐。","dynasty":"宋代","title":"净名其三"}
{"author":"米芾","content":"披豁雄风至，攲眠一梦迟。豪骑八公马，醉撷五香芝。廉老心徒勇，梅生语不卑。青冈何处是，犹壮谢家儿。","dynasty":"宋代","title":"书寿阳楼柱"}
{"author":"米芾","content":"山聚诗增思，洋宽墨有池。紫金化夕境，岚翠发朝曦。兜率当铜槛，蓬壶对蕙帷。平生会心趣，归计岂应迟。","dynasty":"宋代","title":"早来堂"}
{"author":"米芾","content":"松竹留因夏，溪山去为秋。久赓白雪咏，更度采菱讴。缕玉鲈堆案，团金橘满洲。水宫无限景，载与谢公游。","dynasty":"宋代","title":"将之苕溪戏作呈诸友其一"}
{"author":"米芾","content":"半岁依脩竹，三时看好花。懒倾惠泉酒，点尽壑源茶。主席多同好，群峰伴不哗。朝来还蠹简，便起故巢嗟。","dynasty":"宋代","title":"将之苕溪戏作呈诸友其二"}
{"author":"米芾","content":"好懒难辞友，知穷岂念通。贫非理生拙，病觉养心功。小圃能留客，青冥不厌鸿。秋帆寻贺老，载酒过江东。","dynasty":"宋代","title":"将之苕溪戏作呈诸友其三"}
{"author":"米芾","content":"仕倦成流落，游频惯转蓬。热来随意住，凉至逐缘东。入境亲疏集，他乡彼此同。暖衣兼饱食，但觉愧梁鸿。","dynasty":"宋代","title":"将之苕溪戏作呈诸友其四"}
{"author":"米芾","content":"旅食缘交住，浮家为兴来。句留荆水话，襟抱卞峰开。过剡如寻戴，游梁定赋枚。渔歌堪画处，又有鲁公陪。","dynasty":"宋代","title":"将之苕溪戏作呈诸友其五"}
{"author":"米芾","content":"密友从春拆，红薇过夏荣。团枝殊自得，顾我若含情。漫有兰随色，宁无石对声。却怜皎皎月，依旧满船行。","dynasty":"宋代","title":"将之苕溪戏作呈诸友其六"}
{"author":"米芾","content":"云水心常结，风尘面久卢。重寻钓鳌客，初入选仙图。鼠雀真官耗，龙蛇与众俱。却怀闲禄厚，不敢著潜夫。","dynasty":"宋代","title":"拜中岳命作其一"}
{"author":"米芾","content":"常贫须漫仕，闲禄是身荣。不托先生第，终成俗吏名。重缄议法口，静洗看山睛。夷惠中何有，图书老此生。","dynasty":"宋代","title":"拜中岳命作其二"}
{"author":"米芾","content":"君谟登壮观，要我赋新诗。鬓逐年光老，词缘大作奇。江山一世断，风雅六朝卑。对酒劝不饮，操怀谁与知。","dynasty":"宋代","title":"壮观"}
{"author":"米芾","content":"馀庆源真相，求贤佐裕陵。知几捲箔早，戡变叱龙升。静德群邪震，清心后世矜。大恩知欲报，圣孝已踰曾。","dynasty":"宋代","title":"皇太后挽辞其一"}
{"author":"米芾","content":"温厚同光献，刚廉法宝慈。拥扶乐推圣，照彻托公欺。南纪归忠魄，东朝足素规。仁明存旧幄，常似补天时。","dynasty":"宋代","title":"皇太后挽辞其二"}
{"author":"米芾","content":"纵目天容旷，披襟海共开。山光随眦到，云景渡江来。世界惭双足，生涯付一杯。横风多景梦，应似穆王台。","dynasty":"宋代","title":"秋暑憩多景楼"}
{"author":"米芾","content":"度挟扪青玉，临深坐绿苔。水从双剑下，山挟两龙来。春暖花惊雪，林空石迸雷。尘缨聊此濯，欲去首重回。","dynasty":"宋代","title":"开先寺观瀑布"}
{"author":"米芾","content":"携琴绕碧沙，摇苇弄青霞。杜若幽庭草，芙蓉曲沼花。宴游来野客，形胜得山家。往往留仙步，登攀日易斜。","dynasty":"宋代","title":"诗二首其二"}
{"author":"米芾","content":"四十谁云是，三年不制衣。贫知世路险，老觉道心微。已是致身晚，何妨知我□。欣逢风雅伴，岁晏未言归。","dynasty":"宋代","title":"题苏东坡木石图"}
{"author":"米芾","content":"非篆非科璞已彫，形容振振与萧萧。曾因忠厚方周德，坐想吁谟览舜韶。汉德已衰还应孽，鲁邦既弱不为妖。虚斋自是惊人玩，不胜雄狐逐怒雕。","dynasty":"宋代","title":"题麟凤碑"}
{"author":"米芾","content":"万里相分又一时，怜君身世半差池。老来犹得安城守，夜召尚淹宣室思。越岭寒横迎吏谒，荆云暮合燕归迟。江湖还送天涯客，憔悴江湖更别离。","dynasty":"宋代","title":"诗送吴丈宾州使君元丰乙未"}
{"author":"米芾","content":"照地干旄十丈长，大皇孙子守东阳。吴涛卷海银为幔，郢雪飞英锦作章。无事笙箫开客馆，有情山水聚衙床。楼中恶语须磨铲，尽把新题换沈郎。","dynasty":"宋代","title":"送大夫孙公镇东阳"}
{"author":"米芾","content":"小冠白氎步东园，原是青城欲度仙。六合著名犹似窄，八周禦魅讫能旋。道如韩子频离世，文比欧公复并年。我不衔恩畏清议，束刍难致泪潸然。","dynasty":"宋代","title":"苏东坡挽诗五首其三"}
{"author":"米芾","content":"招魂听我楚人歌，人命由天天奈何。昔感松醪聊堕睫，今看麦饭发悲哦。长沙论直终何就，北海伤豪忤更多。曾藉南窗逃蕴暑，西山松竹不堪过。","dynasty":"宋代","title":"苏东坡挽诗五首其五"}
{"author":"米芾","content":"湘西衣冷榻留云，此夕还如入梦魂。六月薜萝嗟我欲，一生林壑与心论。吴王旧赏今何有，惠可馀光宛若存。对榻深堂清话歇，长风快雨洗松门。","dynasty":"宋代","title":"奉陪洞霄内阁拉殊师利宿穹窿本公故寺绝类岳麓感之而作"}
{"author":"米芾","content":"怒势豪声迸海门，州人传是子胥魂。天排云阵千雷震，地捲银山万马奔。高与月轮参朔望，信如壶漏报朝昏。吴争越战成何事，一曲渔歌过远村。","dynasty":"宋代","title":"绍圣二年八月十八日观潮于浙江亭书"}
{"author":"米芾","content":"半生湖海看青山，惯佩笭箵揽辔艰。晓起初驰朱雀路，霜华惭缀紫宸班。百寮卑处瞻丹陛，五色光中望玉颜。浪说书名落人世，非公那解彻天关。","dynasty":"宋代","title":"除书学博士呈时宰"}
{"author":"米芾","content":"神强体健颊犹朱，犀虎轻抛忆旧庐。明月满船常伴画，素风传世莫非书。涌金门外秋长老，有美堂前锦不如。预想容观春色好，灵龟舞鹤引安车。","dynasty":"宋代","title":"送沂州使君纳政荣归"}
{"author":"米芾","content":"垂虹秋色醉题诗，径及银涛濯酒卮。雅谑高谈倾国士，英风侠气嚇吴儿。五侯倒屣重前席，三岁专经却下帷。早作黄金买嵩少，西湖逸客有心期。","dynasty":"宋代","title":"送水丘先生入都"}
{"author":"米芾","content":"五年相遇一行频，笑佩笭箵望塞云。曼倩未应徒为米，仲宣何事乐从军。开尊共喜身强健，秣马还惊岁杪分。此别固应尤作恶，天涯老去与谁群。","dynasty":"宋代","title":"送潘景纯"}
{"author":"米芾","content":"沉沉静境在人寰，楼殿苍峦指顾间。弃汝又成朝北阙，杜门安得老西山。朱金有命趋时拙，穷达忘怀枉道难。主相圣贤公路启，长裾重曳旧青毡。","dynasty":"宋代","title":"将行戏呈彦楚彦昭彦舟"}
{"author":"米芾","content":"竹围杉径晚风清，又入山光寺里行。一一过僧谈旧事，迟迟绕壁认题名。仙来石伴怀灰劫，鹤语池边劝后生。三十年间成底事，坐叨閒禄是身荣。","dynasty":"宋代","title":"游山光寺"}
{"author":"米芾","content":"倦游湖海老侵寻，去就何情适契心。一境山林资我懒，半年风月为君吟。辟开暗室成三果，选出香峦敌万金。千里寄声怀惠好，西风正隔洞庭深。","dynasty":"宋代","title":"奉酬仲微见寄之作"}
{"author":"米芾","content":"重柯交荫动尘容，蓬阆仙家住水宫。道士神升金阙下，天君光降玉虚中。朱鬃笔定超凡箓，碧简书传避世翁。三夕临风醒病骨，钧天冉冉梦魂通。","dynasty":"宋代","title":"宿紫极宫"}
{"author":"米芾","content":"扬帆载月远相过，佳气葱葱听诵歌。路不拾遗知政肃，野多滞穗是时和。天分秋暑资吟兴，晴献溪山入醉哦。便捉蟾蜍共研墨，綵笺书尽剪江波。","dynasty":"宋代","title":"入境寄集贤林舍人"}
{"author":"米芾","content":"山清气爽九秋天，黄菊红茱满泛船。千里结言宁有后，群贤毕至猥居前。杜郎闲客今焉是，谢守风流古所传。独把秋英缘底事，老来情味向诗偏。","dynasty":"宋代","title":"重九会郡楼"}
{"author":"米芾","content":"山椒卜筑瞰江波，千里常怀楚制荷。旧怜俊气閒羁马，老厌奴书不玩鹅。真逸岂因明主弃，圣时长和野民歌。一自扣舷惊夏统，洛川云物至今多。","dynasty":"宋代","title":"次韵魏"}
{"author":"米芾","content":"六代萧萧木叶稀，楼高北固落残晖。两州城郭青烟起，千里江山白鹭飞。海近云涛惊夜梦，天低月露湿秋衣。使君肯负时平乐，长倒金钟尽醉归。","dynasty":"宋代","title":"甘露寺"}
{"author":"米芾","content":"秦驱禹凿已寥寥，却为高人得姓焦。鲍饵有时邀楚钓，海云常觉护山樵。岩多阴雾龙藏角，虹絓苍林玉露臕。浊气不侵灵贶下，方坛曾驻紫清飙。","dynasty":"宋代","title":"观音岩"}
{"author":"米芾","content":"城头山脚旧图开，华构凌云亦壮哉。谈席昔人文献地，升堂此日豫章材。弦歌化里清风动，麟凤天南紫气来。独奈岩阿丛桂冷，幽栖不是伟长才。","dynasty":"宋代","title":"和严道培书院韵其一"}
{"author":"米芾","content":"高馆搴帷万象开，西山翠入气佳哉。六经重振南方学，千里还徵上驾材。鸾鹤绕庭翔更集，云霞拂栋去还来。古今同被弦歌化，林卧其如老不才。","dynasty":"宋代","title":"和严道培书院韵其二"}
{"author":"米芾","content":"碧榆绿柳旧游中，华发苍颜未退翁。天使残年司笔砚，圣知小学是家风。长安又到人徒老，吾道何时定复东。题柱扁舟真老矣，竟无事业奏肤公。","dynasty":"宋代","title":"虹县旧题二首其二"}
{"author":"米芾","content":"鸡黍招要意已真，后堂许到转相亲。巧裁花竹岂多地，净扫轩窗无一尘。倾倒不知情话密，衰隤深畏酒行频。落花一夜成疏迹，风雨还增客恨新。","dynasty":"宋代","title":"鸡黍"}
{"author":"米芾","content":"霜雪迷西极，云涛隔阆风。平生会心趣，都在净名中。","dynasty":"宋代","title":"杂咏三首其三"}
{"author":"米芾","content":"长日开閒境，春风美鼻雷。黄紬依旧暖，牙鼓莫相催。","dynasty":"宋代","title":"去涟水"}
{"author":"米芾","content":"胡羯自干纪，唐纲竟不维。可怜德业浅，有愧此碑词。","dynasty":"宋代","title":"过浯溪"}
{"author":"米芾","content":"西瞻山逾缅，东望水正茫。楚人投饵处，吾肯扣鸣桹。","dynasty":"宋代","title":"瓜州百川浦"}
{"author":"米芾","content":"西北瞻云异，东南走贡珍。川华开日月，林岭暗松筠。","dynasty":"宋代","title":"致爽轩四首其一"}
{"author":"米芾","content":"北固轻绡外，西山淡素中。一天烟雨好，未独爱霜空。","dynasty":"宋代","title":"致爽轩四首其二"}
{"author":"米芾","content":"玉斧初骑御，通明暂住居。翛翛轻吹度，洒落碧华珠。","dynasty":"宋代","title":"致爽轩四首其三"}
{"author":"米芾","content":"阿氏金为屋，姮家玉作台。岱舆凭海立，兜率跨云开。","dynasty":"宋代","title":"致爽轩四首其四"}
{"author":"米芾","content":"厌市冲烟入，忘怀对客迟。吟看飞鸟没，坐到夕阳时。","dynasty":"宋代","title":"净名其一"}
{"author":"米芾","content":"旧对湘西雪，迟迟忆故关。水云资老景，吟引谢江山。","dynasty":"宋代","title":"净名其二"}
{"author":"米芾","content":"偃蹇汀眠雁，萧梢风触芦。京尘方满眼，速为唤花奴。","dynasty":"宋代","title":"题嗣濮王芦雁二首其一"}
{"author":"米芾","content":"野趣分苕水，凤光剪鉴湖。尘中不作恶，为有邺公图。","dynasty":"宋代","title":"题嗣濮王芦雁二首其二"}
{"author":"米芾","content":"棐几延毛子，明窗馆墨卿。功名皆一戏，未觉负平生。","dynasty":"宋代","title":"题所得蒋氏帖"}
{"author":"米芾","content":"目炫五光开，云蒸步起雷。不知天近远，亲见玉皇来。","dynasty":"宋代","title":"奉诏书御屏"}
{"author":"米芾","content":"楼阁明丹垩，杉松振老髯。僧迎方拥帚，茶细旋探檐。","dynasty":"宋代","title":"道林"}
{"author":"米芾","content":"坱圠有同色，雪深云未开。终南晴夜月，彷佛似登台。","dynasty":"宋代","title":"法华台"}
{"author":"米芾","content":"月姊封银界，龙君幻玉壶。江南三尺雪，人道十年无。","dynasty":"宋代","title":"观雪"}
{"author":"米芾","content":"排槛花争媚，环林石斗苍。何时潴渌净，吾欲借藤床。","dynasty":"宋代","title":"新沼未有水"}
{"author":"米芾","content":"砂步漫皆合，松门若抱桴。悠悠摇艇子，真似剡溪图。","dynasty":"宋代","title":"题砂步三首其二"}
{"author":"米芾","content":"已有扁舟兴，曾看过剡图。翻思名手尽，谁复费工夫。","dynasty":"宋代","title":"题砂步三首其三"}
{"author":"米芾","content":"归来湖上寺，顿觉清有馀。月色何太白，照人心腑纾。","dynasty":"宋代","title":"题壁间其一"}
{"author":"米芾","content":"不是通侯贵，还应贡禹弹。只应好形制，自己愧彫残。","dynasty":"宋代","title":"鄙诗上呈通判朝奉大夫其一"}
{"author":"陈作霖","content":"风起鸳鸯湖上秋，临流欲渡苦无舟。我来竟未逢烟雨，红出斜阳画里楼。","dynasty":"清代","title":"鸳鸯湖边望烟雨楼"}
{"author":"陈作霖","content":"六经厄秦火，汉儒勤考稽。司农集大成，胸次无町畦。后人训诂学，于兹得阶梯。君家富经术，世业承青藜。逮子复博洽，笺疏穷端倪。染翰为文章，笔力追昌黎。余事及诗赋，摆脱寻常蹊。鸾皇发清啸，不作寒蛩啼。我初识子时，介绍由璜溪。龙门同御李，一见深交缔。每当肄业顷，扃门发新题。俭腹无可搜，音屡误雌霓。赖子行秘书，三箧指我迷。行随千里足，驽马亦駃騠。名高旁人妒，往往俱遭诋。岂无赏识者，刮目资金篦。邑志重纂修，局开鹭坊西。子首应徵聘，笔砚随身赍。滥竽更及我，左右劳挈提。体例互参酌，嘉味调盐醯。疵颣互抉摘，良药进刀圭。悔翁今作家，烛理如然犀。谓我大事记，与子蓺文齐。泰山高且峻，肯为培塿低。既惭复以幸，黾勉事攀跻。况此十年中，佳日常招携。挑菜莫愁榭，采菱玄武堤。飞霞及灵谷，穷探仙佛栖。觞咏乐复乐，唱和赋萚兮。他时寻爪印，历历皆鸿泥。阳和催淑景，雪释冰流澌。计偕期在迩，门外车驾輗。行当与子别，一曲听歌骊。功名亦何物，得失争虫鸡。感子缠绵意，酒酌金玻璃。祝我赴长安，春风健马蹄。自分骨相寒，不称居金闺。江南夏四月，芳草碧以萋。会当返故里，暂离非久暌。游览与著述，愿子其少徯。","dynasty":"清代","title":"丁丑正月赠刘恭甫即以留别"}
{"author":"陈作霖","content":"我昔泛棹游焦山，曾见杨公所遗之玉带。文襄谋略海内传，能途逆瑾功尤大。又尝驱车上春明，得向椒山杨公祠堂亲展拜。平生胆不借蚺蛇，尚留谏草壁间发光怪。胜朝气节无与俦，正嘉诸臣通沆瀣。下逮天启昏乱朝，西台謇谔洵为最。御史周公铁作肝，立朝慷慨称匪懈。对仗弹章劾厂公，不惮五虎十彪逞毒害。朝归乡里暮圜扉，击佞未成甘首碎。遗文零落不可知，傥获缣缃生敬爱。吴江地僻公故乡，梅叟来居学官廨。耆文好古擅风雅，休沐余闲阅书画。贾人不识公手书，捆束牛腰市中卖。百钱买得喜欲颠，细字联珠大编贝。装池釐订具苦心，伏暑阑时勤晾晒。移官携向金陵来，箧笥深藏防破坏。因思名臣墨迹以人重，片纸俱堪阅时代。何况草书神妙走龙蛇，居然争坐位帖同一派。天留神物不敢私，广大流传推法界。何妨施向枯木堂，解脱因缘两无碍。遍徵题咏为证盟，欲令海天佛国添佳话。永嘉方伯本通儒，护法宰官拥冠盖。巧偷豪夺防未然，印钤朱纽篆垂薤。从兹人胜坊间定慧寺，常同杨公玉带山门挂。我今对此转踌蹰，绢素多年无不败。何当镌石嵌壁间，得与松筠庵中谏草之堂遥作配。","dynasty":"清代","title":"周忠毅公墨迹卷送藏焦山诗为赵季梅中翰作"}
{"author":"陈作霖","content":"寒风飒飒吹屋破，明星挂檐如月大。中夜忧思不能卧，披衣独起挑镫坐。丈夫岂合常穷饿，牢落风尘偏轗轲，局天蹐地愁无那。愁无那，心忉忉。夜欲曙，鸡三号，拔剑斫地歌声高。","dynasty":"清代","title":"放歌其一"}
{"author":"陈作霖","content":"走虽不能及奔马，力虽不能挽强弓。平生揣摩五千卷，略则黄石韬太公。料天下事屡奇中，视贼伎俩掌上同。傥使参谋向帷幄，未必不成分寸功。况兼一枝琳瑀笔，飞书草檄颇自雄。岂若谈空说有辈，只合束之高阁中。茫茫宇宙无知己，仰天吐气成白虹。侧闻江淮诸元戎，延揽似有名将风。我欲仗策相追从，短后裤褶骑黄骢，军门长揖谁为通。","dynasty":"清代","title":"放歌其二"}
{"author":"陈作霖","content":"水涌必由泉源注，木茂必由根本固。我家百口渺何处，吴越晋秦各异路。吴越烽烟高接天，死生消息都茫然。晋秦山川复险峻，脂车秣马愁难进，每一念之心烦懑。安得聚居安乐乡，土地膏腴田亩良。种以黍稷杂稻粱，上为祖宗供烝尝，下为宗族给衣粮。其余亲友来我旁，尽情施予慨以慷。不愁挥尽黄金黄，呜呼此愿何时偿。","dynasty":"清代","title":"放歌其三"}
{"author":"陈作霖","content":"读书不能救奇穷，旁人劝我学老农。识字不能免愁苦，旁人劝我学良贾。秉耒不知耘与耕，据算不知亏与盈，学农学贾皆无成。如此迂腐君莫笑，富贵从来难逆料。力田农，虽可为，水旱毕竟随天时。居奇贾，虽可作，慢藏亦恐遭奇祸。不如潜心经济与文章，始则困兮终则昌。","dynasty":"清代","title":"放歌其四"}
{"author":"陈作霖","content":"春江花月南朝冷，床下军书报边警。狎客欢筵未及终，镜明照彻山河影。台城古井苔花红，临春结绮楼皆空。君王妃子甘同梦，尘飞不到潜龙宫。国亡难备牵羊礼，碧血凝膏谁为洗。美人至竟不负君，未共宣华人晋邸。","dynasty":"清代","title":"胭脂井吊张丽华"}
{"author":"陈作霖","content":"三月将半春未归，海棠冻僵红不肥。满天密云悭作雨，朔风料峭寒砭肌。此时摊书拥裘坐，微吟肯辍镫前课。漏滴铜壶宵已深，淡月窥帘趁窗破。北乡飞鸿逐去尘，谁怜怀远意逡巡。深居斗室犹嫌冷，况尔风檐对策人。","dynasty":"清代","title":"春夜寒甚怀凤生"}
{"author":"陈作霖","content":"新晴无几时，东风又作雨。清明节已过，春色在何许。摇绿竹相戛，湿红花欲吐。胡蝶弱还飞，流莺涩亦语。造化暗推移，峭寒曾莫阻。不息即天机，吾悟养生主。","dynasty":"清代","title":"可园对雨"}
{"author":"陈作霖","content":"少时好博情不专，晚年学道忘蹄筌。日长掩书不复读，森然万象来我前。后生问我何宗旨，笑而不答坐隐几。秋深闻得木稚香，乃知吾无隐乎尔。","dynasty":"清代","title":"感述效涪翁体其一"}
{"author":"陈作霖","content":"我今衰朽百无用，一枝老笔犹飞动。建康嘉瑞颂赤乌，《太玄》终篇吐白凤。尚忆嬉游科举场，后来声望重江乡。他时人傥传遗稿，莫误虞山拂水庄。","dynasty":"清代","title":"感述效涪翁体其二"}
{"author":"张南史","content":"草，草。折宜，看好。满地生，催人老。金殿玉砌，荒城古道。青青千里遥，怅怅三春早。每逢南北离别，乍逐东西倾倒。一身本是山中人，聊与王孙慰怀抱。","dynasty":"唐代","title":"草"}
{"author":"张南史","content":"竹，竹。披山，连谷。出东南，殊草木。叶细枝劲，霜停露宿。成林处处云，抽笋年年玉。天风乍起争韵，池水相涵更绿。却寻庾信小园中，闲对数竿心自足。","dynasty":"唐代","title":"竹"}
{"author":"张南史","content":"花，花。深浅，芬葩。凝为雪，错为霞。莺和蝶到，苑占宫遮。已迷金谷路，频驻玉人车。芳草欲陵芳树，东家半落西家。愿得春风相伴去，一攀一折向天涯。","dynasty":"唐代","title":"花"}
{"author":"张南史","content":"雪，雪。花片，玉屑。结阴风，凝暮节。高岭虚晶，平原广洁。初从云外飘，还向空中噎。千门万户皆静，兽炭皮裘自热。此时双舞洛阳人，谁悟郢中歌断绝。","dynasty":"唐代","title":"雪"}
{"author":"张南史","content":"月，月。暂盈，还缺。上虚空，生溟渤。散彩无际，移轮不歇。桂殿入西秦，菱歌映南越。正看云雾秋卷，莫待关山晓没。天涯地角不可寻，清光永夜何超忽。","dynasty":"唐代","title":"月"}
{"author":"张南史","content":"泉，泉。色净，苔鲜。石上激，云中悬。津流竹树，脉乱山川。扣玉千声应，含风百道连。太液并归池上，云阳旧出宫边。北陵井深凿不到，我欲添泪作潺湲。","dynasty":"唐代","title":"泉"}
{"author":"张南史","content":"闲园柳绿井桃红，野径荒墟左右通。清迥独连江水北，芳菲更似洛城东。时看雨歇人归岫，每觉潮来树起风。闻道金门堪避世，何须身与海鸥同。","dynasty":"唐代","title":"江北春望赠皇甫补阙"}
{"author":"张南史","content":"岁暮一为别，江湖聊自宽。且无人事处，谁谓客行难。郢曲怜公子，吴州忆伯鸾。苍苍远山际，松柏独宜寒。","dynasty":"唐代","title":"送朱大游塞（一作送朱大北游）"}
{"author":"张南史","content":"叹息不相见，红颜今白头。重为西候别，方起北风愁。六月胡天冷，双城汾水流。卢谌即故吏，还复向并州。","dynasty":"唐代","title":"送郑录事赴太原"}
{"author":"张南史","content":"音书不可论，河塞雪纷纷。雁足期苏武，狐裘见薛君。城池通紫陌，鞍马入黄云。远棹漳渠水，平流几处分。","dynasty":"唐代","title":"送余赞善使还赴薛尚书幕"}
{"author":"刘球","content":"慧星并圆月，辉映瑶台树。丽日隐重云，光天遂成暮。室暖兰无香，庭秋桂方蠹。长门及翠羽，寂寞无人赋。落花虚度春，细草偏承露。玉箸空自啼，金莲复谁步。凄然感我怀，零泪知何故。","dynasty":"明代","title":"古意"}
{"author":"刘球","content":"水抱孤村远，山通一径斜。不知深树里，还住几人家。","dynasty":"明代","title":"山居"}
{"author":"刘球","content":"烟霞覆深穴，兹景何辽阒。通灵彻两仪，吐瑞成五色。明烛方外晨，暝归岩底夕。藏书今有无，百世传禹迹。","dynasty":"明代","title":"会稽八景"}
{"author":"白胤谦","content":"幸喜云中捷，元凶已受诛。神功收不战，仁泽到无辜。草窃终难久，余氛会一苏。有家见天日，歌舞遍山隅。","dynasty":"清代","title":"幸喜大同"}
{"author":"白胤谦","content":"昔日司空舍，高真列上仙。今朝司寇馆，顽陋谢前贤。石室抛残灶，绳床觅旧毡。遗风相接处，清白类家传。","dynasty":"清代","title":"即事效韩昌黎体"}
{"author":"白胤谦","content":"先辈名高四海宗，帝乡华发此相逢。即看日下人如鹤，共倚天边气是龙。双阙露凝仙子掌，十洲云拥大夫松。上林羽猎谁能赋，顾问应沾圣泽浓。","dynasty":"清代","title":"赠吴骏公先生"}
{"author":"白胤谦","content":"玉阶搔首罢朝天，茅屋衔恩已一年。引分无能酬造化，扪怀犹畏负林泉。当空台阁攒朝爽，隔水菑畬弄夕烟。大喜成康风化洽，终堪安稳北窗眠。","dynasty":"清代","title":"六月一日羲风楼作客"}
{"author":"白胤谦","content":"按节重为万里行，云山到处客愁轻。漫夸宋玉才难并，解识文翁化早成。玉垒晴开翡翠色，锦江月落子规声。少陵佳句从来惯，莫倚能兼吏隐名。","dynasty":"清代","title":"寄赠宋玉叔观察署中"}
{"author":"白胤谦","content":"千尺崖间挂古松，泉声无恙答山钟。游人指引松间路，踏破苍云数十重。","dynasty":"清代","title":"山行追旧游"}
{"author":"白胤谦","content":"习习轻风透袷衣，闲行不畏目光微。一听流水心期足，随意落花高下飞。","dynasty":"清代","title":"溪行"}
{"author":"白胤谦","content":"先皇御天宇，圣德靡不周。英谋乘末造，百职嗟未修。贼凶祸竟烈，率士戴同仇。宫车不忍听，社稷沦浮沤。鸱张窥宝箓，逆毒播神州。三光黯失色，五岳撑齐愁。万乘东方来，自天降貔貅。一鼓克关甸，长驱抵燕幽。电扫欻雷崩，群孽载奄刘。八荒幸弛愤，九庙亦濯羞。吊伐协天机，仁义匪弓矛。嗟晋越西鄙，实维冲贼喉。封豕又巢穴，歇遽释兜鍪。跨河遂收崤，不啻触蚁丘。元憝稽天诛，长瞻血泪流。","dynasty":"清代","title":"述乱"}
{"author":"白胤谦","content":"我行洞庭野，言瞻祝融岫。乾坤再混辟，惨澹干戈后。破艇渡清湘，四望无耕耨。村屋尽毁余，蒿莱殖禽兽。沙边三闾庙，无人垂橘柚。山鬼护幽忠，仿佛存遗构。当时贼献祸，刲劓遍老幼。顷诧湘艇人，拳臂缺其右。独手抗一舟，悍勇亦难又。路长仆夫瘁，迫暮巾车逗。依然等七尺，胡令肩驰骤。念兹每战战，德凉惧颠仆。巴南驿罢最，处处悬空厩。卒三代马一，甘心贱骨肉。哑笑畜翻贵，漫忝五行秀。南方土性湿，皇天复时漏。踉跄日半百，但觅孤烟僦。枵腹晓侵星，腰斧行担糗。自匪奉役徒，敢与豺虎斗。力微仗药饵，客有青囊副。堤防祛瘴虫，未惜形骸瘦。忆在金闺内，朝朝手纳袖。宠骄良自孽，辛劬分焉疚。幸历天地宽，睹闻谢局陋。南土位正离，物采宜孔富。揽兹裔荒苦，稍悉民瘼透。圣图乐广大，入版号错绣。本原戒土满，远近法殊守。横额自前代，更创冀蠲宥。况以勤百粤，诛求到猿狖。万里运大木，楚材讵即凑。曷怪绥怀地，飘忽长群寇。人文关区化，剖格宜宏售。庶用奖奔踶，渐摩归辐辏。长沙迁谪场，亲朋一眉皱。褰帷逾轸星，讶过鸿毛簉。岂闻衣白客，乞隐烟霞旧。居然斗筲器，旷世典亲遘。怀中尺一简，至尊御幄授。七十二高峰，奇峻蟠穷宙。图经第六柱，矻若撑云窦。穹碑篆鸟迹，诘屈不可读。灵官都岳麓，侐閟栖仁寿。百王礼一致，虔穆承孚祐。三光益晶辉，八埏息斥堠。修文诎乱萌，太平观俎豆。惮缩旅灊岑，初知汉武谬。孤孱竭四牡，蹇蹇遑宵昼。方当诣酃永，严坛朝二后。结束振归策，玉阶效奔奏。","dynasty":"清代","title":"湖南纪行"}
{"author":"夏侯峤","content":"暂来双阙下，雅向九霞间。遂策云中杖，言归海上山。入林煮白石，服气驻朱颜。自愧风尘客，琼枝窅莫攀。","dynasty":"宋代","title":"送李少和还山"}
{"author":"张子容","content":"林花发岸口，气色动江新。此夜江中月，流光花上春。分明石潭里，宜照浣纱人。交甫怜瑶珮，仙妃难重期。沉沉绿江晚，惆怅碧云姿。初逢花上月，言是弄珠时。","dynasty":"唐代","tags":"春天，写景，故事，抒情，愁绪","title":"春江花月夜二首"}
{"author":"张子容","content":"巫岭岧峣天际重，佳期宿昔愿相从。朝云暮雨连天暗，神女知来第几峰。","dynasty":"唐代","title":"巫山"}
{"author":"张子容","content":"灵异寻沧海，笙歌访翠微。江鸥迎共狎，云鹤待将飞。琪树尝仙果，琼楼试羽衣。遥知神女问，独怪阮郎归。","dynasty":"唐代","title":"送苏倩游天台"}
{"author":"张子容","content":"腊月今知晦，流年此夕除。拾樵供岁火，帖牖作春书。柳觉东风至，花疑小雪馀。忽逢双鲤赠，言是上冰鱼。","dynasty":"唐代","title":"除日"}
{"author":"张子容","content":"在家娇小女，卷幔爱花丛。不畏罗衣湿，折花风雨中。","dynasty":"唐代","title":"缺题"}
{"author":"张子容","content":"开国维东井，城池起北辰。咸歌太平日，共乐建寅春。雪尽黄山树，冰开黑水津。草迎金埒马，花伴玉楼人。鸿渐看无数，莺歌听欲频。何当桂枝擢，还及柳条新。","dynasty":"唐代","title":"长安早春"}
{"author":"张子容","content":"交甫怜瑶佩，仙妃难重期。沈沈绿江晚，惆怅碧云姿。初逢花上月，言是弄珠时。","dynasty":"唐代","title":"相和歌辞其二"}
{"author":"张子容","content":"一尉东南远，谁知此夜欢。诸侯倾皂盖，仙客整黄冠。染翰灯花满，飞觞云气寒。欣承国士遇，更借美人看。","dynasty":"唐代","title":"云阳驿陪崔使君邵道士夜宴"}
{"author":"张子容","content":"远客襄阳郡，来过海岸家。樽开柏叶酒，灯发九枝花。妙曲逢卢女，高才得孟嘉。东山行乐意，非是竞繁华。","dynasty":"唐代","title":"除夜乐城逢孟浩然"}
{"author":"张子容","content":"无云天欲暮，轻鹢大江清。归路烟中远，回舟月上行。傍潭窥竹暗，出屿见沙明。更值微风起，乘流丝管声。","dynasty":"唐代","title":"泛永嘉江日暮回舟"}
{"author":"张子容","content":"山绕楼台出，谿通里閈斜。曾为谢客郡，多有逐臣家。海气朝成雨，江天晚作霞。题书报贾谊，此湿似长沙。","dynasty":"唐代","title":"永嘉即事寄赣县袁少府瓘"}
{"author":"张子容","content":"土地穷瓯越，风光肇建寅。插桃销瘴疠，移竹近阶墀。半是吴风俗，仍为楚岁时。更逢习凿齿，言在汉川湄。","dynasty":"唐代","title":"乐城岁日赠孟浩然（一作王维诗）"}
{"author":"张子容","content":"拙宦从江左，投荒更海边。山将孤屿近，水共恶谿连。地湿梅多雨，潭蒸竹起烟。未应悲晚发，炎瘴苦华年。","dynasty":"唐代","title":"永嘉作"}
{"author":"张子容","content":"东越相逢地，西亭送别津。风潮看解缆，云海去愁人。乡在桃林岸，山连枫树春。因怀故园意，归与孟家邻。杜门不欲出，久与世情疏。以此为长策，劝君归旧庐。醉歌田舍酒，笑读古人书。好是一生事，无劳献子虚。","dynasty":"唐代","title":"送孟八浩然归襄阳二首（下篇一作王维诗）"}
{"author":"张子容","content":"窜谪边穷海，川原近恶谿.有时闻虎啸，无夜不猿啼。地暖花长发，岩高日易低。故乡可忆处，遥指斗牛西。","dynasty":"唐代","title":"贬乐城尉日作"}
{"author":"张子容","content":"西行碍浅石，北转入谿桥。树色烟轻重，湖光风动摇。百花乱飞雪，万岭叠青霄。猿挂临潭筱，鸥迎出浦桡。惟应赏心客，兹路不言遥。","dynasty":"唐代","title":"自乐城赴永嘉枉路泛白湖寄松阳李少府"}
{"author":"张子容","content":"五马向西椒，重阳坐丽谯。徐州带绿水，楚国在青霄。张幕连江树，开筵接海潮。凌云词客语，回雪舞人娇。梅福惭仙吏，羊公赏下僚。新丰酒旧美，况是菊花朝。","dynasty":"唐代","title":"九日陪润州邵使君登北固山"}
{"author":"张子容","content":"凉夜窥清沼，池空水月秋。满轮沉玉镜，半魄落银钩。蟾影摇轻浪，菱花渡浅流。漏移光渐洁，云敛色偏浮。似璧悲三献，疑珠怯再投。能持千里意，来照楚乡愁。","dynasty":"唐代","title":"璧池望秋月"}
{"author":"张子容","content":"开国维东井，城池起北辰。咸歌太平日，共乐建寅春。雪尽黄山树，冰开黑水津。草迎金埒马，花伴玉楼人。鸿渐看无数，莺歌听欲频。何当桂枝擢，还及柳条新。","dynasty":"唐代","tags":"春天，写景，抒怀，志向","title":"长安早春"}
{"author":"张子容","content":"作相开黄阁，为郎奏赤墀。君臣道合体，父子贵同时。国以推贤答，家无内举疑。凤池真水镜，兰省得华滋。未睹风流日，先闻新赋诗。江山清谢脁，花木媚丘迟。吏部来何暮，王言念在兹。丹青无不可，霖雨亦相期。昔我投荒处，孤烟望岛夷。群鸥终日狎，落叶数年悲。渔父留歌咏，江妃入兴词。今将献知己，相感勿吾欺。","dynasty":"唐代","title":"赠司勋萧郎中"}
{"author":"毕于祯","content":"寻芳偶过粤城西，珊井丹邱旧有题。绿树向人春自丽，青林迎曙鸟频啼。浮邱紫气三山上，葛令仙风五岭西。最是怀贤心未已，一尊邀月手重携。","dynasty":"明代","title":"朱明馆"}
{"author":"毕于祯","content":"古庙俨松杉，遗容想佩环。黄枢声烜赫，金鉴泪泛澜。臣节丹心壮，时危蜀道难。千秋松顶鹤，犹自傍梅关。","dynasty":"明代","title":"度大庾岭"}
{"author":"陈孟阳","content":"形如合皂对清江，吴汉神仙古道场。玉像灵多民受赐，天书岁久墨犹香。绛霞密锁灵仙馆，碧雾轻笼正一堂。苍藓斓斑双鲤石，寒泉澄湛九龙塘。著衣台上三冬暖，鸣水亭前六月凉。擣药鸟声喧夜榻，升天马迹印西冈。葛憩源深生异草，凌云峰峻染瑶光。丹井虽存人杳漠，松巢空见鹤飞翔。屏妆水墨夸陶弼，门断尘埃忆孟昌。风来松桧笙箫地，春入园林锦绣乡。个中自少红尘到，闲里惟知白昼长。景物敢吟成实录，愿凭贤宰一称扬。","dynasty":"宋代","title":"答清江钱大尹问合皂山中景"}
{"author":"陈孟阳","content":"形如閤皂对清江，吴汉神仙古道场。玉像灵多民受赐，天书岁久墨犹香。绛霞密锁灵仙馆，碧雾轻笼正一堂。苍藓斓斑双鲤石，寒泉澄湛九龙塘。著衣台上三冬暖，鸣水亭前六月凉。捣药鸟声喧夜榻，升天马迹印西冈。葛憩源深生异草，凌云峰峻染瑶光。丹井虽存人杳漠，松巢空见鹤飞翔。屏妆水墨誇陶弼，门断尘埃忆孟昌。风来松桧笙箫地，春入园林锦绣乡。个中自少红尘到，闲里惟知白昼长。景物敢吟成实录，愿凭贤宰一称扬。","dynasty":"宋代","title":"答清江钱大尹问閤皂山中景"}
{"author":"赵善湘","content":"神仙楼观倚空欹，飞上金鳌背上骑。万里江山成独立，一天云雨欲低垂。人间安得如斯地，事外方知有此奇。唤取谪仙来共话，从教习日醉题诗。","dynasty":"宋代","title":"锦绣谷亭"}
{"author":"赵善湘","content":"正是澄清秋雨夜，空传玉蕊发春晴。","dynasty":"宋代","title":"句"}
{"author":"达宣","content":"曲径通幽草不删，风枝替客叩柴关。诗非本色难成佛，客有閒情总爱山。小醉未嫌村酒浊，朗吟聊趁瓦镫閒。伊蒲馔且加餐饭，听遍残钟莫便还。","dynasty":"清代","title":"王竹屿太守招同人集饮南屏听松楼即席口占"}
{"author":"达宣","content":"西泠西畔足句留，岚影波光霭暮秋。霜叶黄飞临水榭，夕阳红衬远山楼。座逢知己皆名士，酒御轻寒袭敝裘。所惜汪伦迟未至，清樽不共画船游。","dynasty":"清代","title":"癸卯冬日蒋生沐招同沈烛门潘菉卿两广文费晓楼赵次闲两处士雅集湖舫次元韵"}
{"author":"贺兰进明","content":"君不见岩下井，百尺不及泉。君不见山上蒿，数寸凌云烟。人生相命亦如此，何苦太息自忧煎。但愿亲友长含笑，相逢莫吝杖头钱。寒夜邀欢须秉烛，岂得空思花柳年。君不见门前柳，荣曜暂时萧索久。君不见陌上花，狂风吹去落谁家。谁家思妇见之叹，蓬首不梳心历乱。盛年夫婿长别离，岁暮相逢色凋换。君不见荒树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟空守闺。独宿自然堪下泪，况复时闻乌夜啼。君不见云间月，暂盈还复缺。君不见林下风，声远意难穷。亲故平生欲聚散，欢娱未尽尊酒空。自叹青青陵上柏，岁寒能与几人同。君不见东流水，一去无穷已。君不见西郊云，日夕空氛氲。群雁裴回不能去，一雁悲鸣复失群。人生结交在终始，莫为升沉中路分。","dynasty":"唐代","title":"杂曲歌辞。行路难五首"}
{"author":"贺兰进明","content":"秦庭初指鹿，群盗满山东。忤意皆诛死，所言谁肯忠。武关犹未启，兵入望夷宫。为祟非泾水，人君道自穷。崇兰生涧底，香气满幽林。采采欲为赠，何人是同心。日暮徒盈把，裴回忧思深。慨然纫杂佩，重奏丘中琴。","dynasty":"唐代","title":"古意二首"}
{"author":"贺兰进明","content":"秦庭初指鹿，群盗满山东。忤意皆诛死，所言谁肯忠。武关犹未启，兵入望夷宫。为祟非泾水，人君道自穷。","dynasty":"唐代","title":"古意二首其一"}
{"author":"贺兰进明","content":"崇兰生涧底，香气满幽林。采采欲为赠，何人是同心。日暮徒盈把，裴回忧思深。慨然纫杂佩，重奏丘中琴。","dynasty":"唐代","title":"古意二首其二"}
{"author":"贺兰进明","content":"君不见门前柳，荣耀暂时萧索久。君不见陌上花，狂风吹去落谁家。邻家思妇见之叹，蓬首不梳心历乱。盛年夫婿长别离，岁暮相逢色已换。","dynasty":"唐代","title":"杂曲歌辞其二"}
{"author":"贺兰进明","content":"君不见云间月，暂盈还复缺。君不见林下风，声远意难穷。亲故平生欲聚散，欢娱未尽尊酒空。自叹青青陵上柏，岁寒能与几人同。","dynasty":"唐代","title":"杂曲歌辞其四"}
{"author":"贺兰进明","content":"君不见东流水，一去无穷已。君不见西郊云，日夕空氛氲。群雁裴回不能去，一雁悲鸣复失群。人生结交在终始，莫以升沈中路分。","dynasty":"唐代","title":"杂曲歌辞其五"}
{"author":"李治","content":"今宵冬律尽，来朝丽景新。花馀凝地雪，条含暖吹分。绶吐芽犹嫩，冰□已镂津。薄红梅色冷，浅绿柳轻春。送迎交两节，暄寒变一辰。","dynasty":"唐代","title":"守岁"}
{"author":"李治","content":"羽盖飞天汉，凤驾越层峦。俱叹三秋阻，共叙一宵欢。璜亏夜月落，靥碎晓星残。谁能重操杼，纤手濯清澜。霓裳转云路，凤驾俨天潢。亏星凋夜靥，残月落朝璜。促欢今夕促，长离别后长。轻梭聊驻织，掩泪独悲伤。","dynasty":"唐代","title":"七夕宴悬圃二首"}
{"author":"李治","content":"日宫开万仞，月殿耸千寻。花盖飞团影，幡虹曳曲阴。绮霞遥笼帐，丛珠细网林。寥廓烟云表，超然物外心。","dynasty":"唐代","title":"谒大慈恩寺"}
{"author":"李治","content":"龙楼光曙景，鲁馆启朝扉。艳日浓妆影，低星降婺辉。玉庭浮瑞色，银榜藻祥徽。云转花萦盖，霞飘叶缀旂。雕轩回翠陌，宝驾归丹殿。鸣珠佩晓衣，镂璧轮开扇。华冠列绮筵，兰醑申芳宴。环阶凤乐陈，玳席珍羞荐。蝶舞袖香新，歌分落素尘。欢凝欢懿戚，庆叶庆初姻。暑阑炎气息，凉早吹疏频。方期六合泰，共赏万年春。","dynasty":"唐代","title":"太子纳妃太平公主出降"}
{"author":"李治","content":"温渚停仙跸，丰郊驻晓旌。路曲回轮影，岩虚传漏声。暖溜惊湍驶，寒空碧雾轻。林黄疏叶下，野白曙霜明。眺听良无已，烟霞断续生。","dynasty":"唐代","title":"过温汤"}
{"author":"李治","content":"端居临玉扆，初律启金商。凤阙澄秋色，龙闱引夕凉。野净山气敛，林疏风露长。砌兰亏半影，岩桂发全香。满盖荷凋翠，圆花菊散黄。挥鞭争电烈，飞羽乱星光。柳空穿石碎，弦虚侧月张。怯猿啼落岫，惊雁断分行。斜轮低夕景，归旆拥通庄。","dynasty":"唐代","title":"九月九日"}
{"author":"李治","content":"停轩观福殿，游目眺皇畿。法轮含日转，花盖接云飞。翠烟香绮阁，丹霞光宝衣。幡虹遥合彩，定水迥分晖。萧然登十地，自得会三归。","dynasty":"唐代","title":"谒慈恩寺题奘法师房"}
{"author":"李治","content":"屏欲除奢政返淳。（霍王以下和句亡）","dynasty":"唐代","title":"咸亨殿宴近臣诸亲柏梁体"}
{"author":"李治","content":"雁双双，正分汾水，回头生死殊路天长地久相思债，何似眼前俱去！摧劲羽，倘万一幽冥，却有重逢处诗翁感遇。把江北江南，风嘹月唳，并付一丘土。仍为汝，小草幽兰丽句，声声字字酸楚。拍江秋影今何在？宰木欲迷堤树。霜魂苦，算犹胜，王嫱青冢贞娘墓。凭谁说与？叹鸟道长空，龙艘古渡，马耳泪如雨。","dynasty":"元代","title":"迈陂塘·雁双双"}
{"author":"李治","content":"雁双双、正飞汾水，回头生死殊路。天长地久相思债，何似眼前俱去。摧劲羽。倘万一、幽冥却有重逢处。诗翁感遇。把江北江南，风嘹月唳，并付一丘土。仍为汝。小草幽兰丽句。声声字字酸楚。拍江秋影今何在，宰木欲迷堤树。霜魂苦。算犹胜、王嫱有冢贞娘墓。冯谁说兴。欢鸟道长空，龙艘古渡。马耳泪如雨。","dynasty":"元代","title":"摸鱼儿遗山乐府上附"}
{"author":"林逋","content":"众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金樽。剪绡零碎点酥乾，向背稀稠画亦难。日薄从甘春至晚，霜深应怯夜来寒。澄鲜只共邻僧惜，冷落犹嫌俗客看。忆着江南旧行路，酒旗斜拂堕吟鞍。","dynasty":"宋代","tags":"古诗三百首，咏物，梅花，寓人，品质","title":"山园小梅二首"}
{"author":"林逋","content":"吴山青，越山青，两岸青山相送迎，争忍有离情？君泪盈，妾泪盈，罗带同心结未成，江边潮已平。","dynasty":"宋代","tags":"宋词三百首，宋词精选，婉约，送别","title":"相思令·吴山青"}
{"author":"林逋","content":"金谷年年，乱生春色谁为主？余花落处，满地和烟雨。又是离歌，一阕长亭暮。王孙去，萋萋无数，南北东西路。","dynasty":"宋代","tags":"宋词精选，婉约，典故，送别","title":"点绛唇·金谷年年"}
{"author":"林逋","content":"苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。","dynasty":"宋代","tags":"咏物，写花，写景","title":"咏秋江"}
{"author":"林逋","content":"底处凭阑思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待重来看雪天。","dynasty":"宋代","tags":"秋天，写景，隐居，抒情","title":"孤山寺端上人房写望"}
{"author":"林逋","content":"冰清霜洁。昨夜梅花发。甚处玉龙三弄，声摇动、枝头月。梦绝。金兽爇。晓寒兰烬灭。要卷珠帘清赏，且莫扫、阶前雪。","dynasty":"宋代","title":"霜天晓角"}
{"author":"林逋","content":"夜鹤晓猿时复闻，寥寥长似耿离群。月中未要恨丹桂，岭上且来看白云。棋子不妨临水着，诗题兼好共僧分。新忧他日荣名后，难得幽栖事静君。","dynasty":"宋代","title":"山中寄招叶秀才"}
{"author":"林逋","content":"竹树绕吾庐，清深趣有余。鹤闲临水久，蜂懒采花疏。酒病妨开卷，春阴入荷锄。尝怜古图画，多半写樵渔。","dynasty":"宋代","tags":"隐居，生活，闲适","title":"小隐自题"}
{"author":"林逋","content":"秋山不可尽，秋思亦无垠。碧涧流红叶，青林点白云。凉阴一鸟下，落晶乱蝉分。此夜芭蕉雨，何人枕上闻。","dynasty":"宋代","title":"宿洞霄宫"}
{"author":"林逋","content":"湖上青山对结庐，坟头秋色亦萧疏。茂陵他日求遗稿，犹喜曾无封禅书。","dynasty":"宋代","title":"自作寿堂因书一绝以志之"}
{"author":"林逋","content":"贝叶松枝想暂閒，半囊乘兴几时还。船窗月上沧州远，应有诗题忆旧山。","dynasty":"宋代","title":"送遂良师游天台"}
{"author":"林逋","content":"上阁还旌节，明廷觐冕旒。清溪倾绮席，蠹简压归舟。远俗今无讼，闲田亦有秋。公期论爵赏，当拜富民侯。","dynasty":"宋代","title":"送王舍人罢两浙宪赴阙"}
{"author":"林逋","content":"天姥山深摇锡杖，野芳春翠共葳蕤。松门过水无重数，石壁看霞到尽时。闲避鸟啼应作观，忽闻人迹自留诗。秦中河朔尝游览，莫恨此方行脚迟。","dynasty":"宋代","title":"送文光师游天台"}
{"author":"林逋","content":"渺渺大江流，沿洄过几州。登舻忽此别，振锡未尝游。九子寻真界，千兵见假侯。松枝谈妙字，铃阁想迟留。","dynasty":"宋代","title":"送闻义师谒池阳郡守"}
{"author":"林逋","content":"一战词场定策勋，麻衣西笑仕纷纷。风神已负青云气，艺业兼携白地文。辇下春华期纵辔，野中林色惜离群。明年新榜看看见，第甲嘉名且认君。","dynasty":"宋代","title":"送吴秀才赴举"}
{"author":"林逋","content":"清邵才高云与机，林间文会忽相违。南中草木正黄落，但羡冥鸿两两飞。","dynasty":"宋代","title":"送谢氏昆仲归闽中"}
{"author":"林逋","content":"试吏才未申，食贫同古人。何以赠行色，一酌湖上春。","dynasty":"宋代","title":"送谢尉"}
{"author":"林逋","content":"吟卷田衣岁向残，孤舟夜泊大江寒。前岩百本长松色，及早回来带雪看。","dynasty":"宋代","title":"送易从师还金华"}
{"author":"林逋","content":"滤罗閒佩氎巾轻，秋籁随身指去程。辇下大僚多好事，退朝谁着道衣迎。","dynasty":"宋代","title":"送有交师辇下"}
{"author":"林逋","content":"同功阖闾人，衣囊覆氎巾。新烟赤岩暝，融雪太湖春。钟远移斋候，香迟上定身。当知举如意，宝地雨花频。","dynasty":"宋代","title":"送昱师赴请姑苏"}
{"author":"林逋","content":"越中分治罢，山水别来初。诗景多留石，船痕半载书。野程江树远，公宴郡楼虚。看塞严徐召，清风满直庐。","dynasty":"宋代","title":"送越倅杨屯田赴阙"}
{"author":"林逋","content":"南国古来风物好，早时游览熟登临。青山满路人家远，丹橘隔江秋色深。官况暂应劳折狱，病怀终自重分襟。三年解罢当求试，多草新文慰我心。","dynasty":"宋代","title":"送赵时校书之任临川司理"}
{"author":"林逋","content":"杯渡当过白鹭滩，石城春气尚微寒。公台谒罢如乘兴，试访南朝事迹看。","dynasty":"宋代","title":"送遵式师谒金陵王相国"}
{"author":"林逋","content":"高牙熊轼隐铃斋，棠树阴浓长绿苔。丞相望尊宝谒少，清言应喜道人来。","dynasty":"宋代","title":"送遵式师谒金陵王相国"}
{"author":"林逋","content":"天竺孱颜暂掩扉，讲香浮穗上行衣。白猿声里生公石，莫遣移文怨晚归。","dynasty":"宋代","title":"送遵式师谒金陵王相国"}
{"author":"林逋","content":"常爱人间此会稀，话长终夕重开扉。孤山猿鸟西湖上，懒对寒灯咏式微。","dynasty":"宋代","title":"宿姑苏净惠大师院"}
{"author":"林逋","content":"金井前朝事，林僧问不知。绍苔欺破阁，白鸟占閒池。清楚曾经晋，荒唐直到隋。南廊一声磬，斜照独凝思。","dynasty":"宋代","title":"台城寺水亭"}
{"author":"林逋","content":"柳坠梅飘半月初，小园孤榭更庭除。任应雨杏情无别，最与烟篁分不疏。比并合饶皮博士，形相偏属薛尚书。薄红深茜尖尖叶，亦有愁肠未负渠。","dynasty":"宋代","title":"桃花"}
{"author":"林逋","content":"极目半秋色，此情聊惨悽。行人古道上，落日破村西。剑饮无高会，驴游困解携。祇因风与月，吾子有新题。","dynasty":"宋代","title":"途中回寄闾丘秀才"}
{"author":"林逋","content":"头上酒巾为长物，据梧微咏意无涯。人生行乐知能几，但见春风满路花。","dynasty":"宋代","title":"晚春寄示茂才冯彭年"}
{"author":"林逋","content":"天师苍翠横金锡，地藏清凉掩竹扉。千里白云随野步，一湖明月上秋衣。诗寻静语应无极，琴弄寒声转入微。我亦孤山有泉石，肯来松下共忘机。","dynasty":"宋代","title":"闻灵皎师自信州归越以诗招之"}
{"author":"林逋","content":"高鸿多北向，极目雨余天。春满吴山树，人登汴水船。吟生千里月，醉尽一囊钱。肯便怀乡邑，时清复少年。","dynasty":"宋代","title":"闻叶初秀才东归"}
{"author":"林逋","content":"天竺秋重入，招提隔翠林。几回闻桂子，无复隔山阴。峰晓云衣破，溪寒石色深。扪萝诸胜概，孤病负同寻。","dynasty":"宋代","title":"闻越僧灵皎游天竺山因而有寄"}
{"author":"林逋","content":"掩映军城隔水乡，人烟景物共苍苍。酒家楼阁摇风旆，茶客舟船簇雨樯。残笛远砧闻野墅，老苔寒桧看僧房。狎鸥更有江湖兴，珍重江头白一行。","dynasty":"宋代","title":"无为军"}
{"author":"林逋","content":"弭棹危桥外，霜村乍夕阴。田园向野水，樵采语空林。白鸟归飞远，青山重复深。那堪迟新月，谁复赏微吟。","dynasty":"宋代","title":"西村晚泊"}
{"author":"林逋","content":"混元神巧本无形，匠出西湖作画屏。春水净于僧眼碧，晚山浓似佛头青。栾栌粉堵摇鱼影，兰杜烟丛阁鹭翎。往往鸣榔与横笛，细风斜雨不堪听。","dynasty":"宋代","title":"西湖"}
{"author":"林逋","content":"水天相映淡浟溶，隔水青山无数重。白鸟背人秋自远，苍烟和树晚来浓。桐庐道次七里濑，彭蠡湖间五老峰。辍棹迟回比未得，上方精舍动疏钟。","dynasty":"宋代","title":"西湖泛舟入灵隐寺"}
{"author":"林逋","content":"天竺横分景色宽，孤山背后泊船看。林藏野路秋偏静，水映渔家晚自寒。拂拂烟云初淡荡，萧萧芦苇半衰残。舂锄数点谁惊起，书破晴云粉字乾。","dynasty":"宋代","title":"西湖孤山寺后舟中写望"}
{"author":"林逋","content":"秋山与湖水，远近如相送。后府宿扁舟，知师有归梦。","dynasty":"宋代","title":"西湖与性上人话别"}
{"author":"林逋","content":"浩荡弥空阔，霏霏接水濆。舟移忽自却，山近未全分。冻轸间清泛，温鑪接薄薰。悠然咏招隐，何许叹离群。","dynasty":"宋代","title":"西湖舟中值雪"}
{"author":"林逋","content":"画图行李是随缘，立别江头两霁天。铁瓮独归三月寺，铜瓶轻挂两潮船。吟焚篆籀香初竭，老拥云霞衲已穿。昨夜西梁山下月，为师怀想几凄然。","dynasty":"宋代","title":"西梁山下泊船怀别润州杲上人"}
{"author":"林逋","content":"蕙帐萧闲掩弊庐，子真岩石坐来初。为惊野鸟巢间乳，懒过邻僧竹里居。新溜迸凉侵静语，晚云浮润上残书。何烦彊捉白团扇，一柄青松自有余。","dynasty":"宋代","title":"西岩夏日"}
{"author":"林逋","content":"金锡锵然款蠹关，云膏浓渚对跳峦。清如霜月三五夕，瘦似烟篁一两竿。旧社久抛魂梦破，近诗才举骨毛寒。池轩夜静且留宿，往往自将秋籁弹。","dynasty":"宋代","title":"喜皎然师见访书赠"}
{"author":"林逋","content":"肄业十年初，萧然此饭蔬。何期桂枝客，来访竹林居。香炷看新诰，尘痕拂旧书。回轩应睠睠，将与岭云疏。","dynasty":"宋代","title":"喜马先辈及第后见访"}
{"author":"林逋","content":"新榜传闻事可惊，单平于尔一何荣。玉阶已忝登高第，金口仍教改旧名。闻喜宴游秋色雅，慈恩题记墨行清。岩扉掩罢无他意，但爇灵芜感盛明。","dynasty":"宋代","title":"喜姪宥及第"}
{"author":"林逋","content":"长淮如练楚山青，禹凿招提甲画屏。数崦林萝攒野色，一崖楼阁貯天形。灯惊独鸟回晴坞，钟送遥帆落晚汀。不会剃头无事者，几人能老此禅扃。","dynasty":"宋代","title":"峡石寺"}
{"author":"林逋","content":"莲香如绮细蒙蒙，翡翠窥鱼袅水葓。卷箔未生单簟月，凭栏初过一襟风。横欹片石安琴荐，独倚新篁看鹤笼。沉李冻醪无寄与，可怜潇洒兴谁同。","dynasty":"宋代","title":"夏日池上"}
{"author":"林逋","content":"石枕凉生菌阁虚，已应梅润入图书。不辞齿发多衰病，所喜林泉有隐居。粉竹亚梢垂宿露，翠荷差影聚游鱼。北窗人在羲皇上，时为渊明一起予。","dynasty":"宋代","title":"夏日即事"}
{"author":"林逋","content":"午日猛如焚，清凉爱寺轩。鹤毛横藓阵，蚁穴入莎根。社信题茶角，楼衣笐酒痕。中餐不劳问，笋菊净盘樽。","dynasty":"宋代","title":"夏日寺居和酬叶次公"}
{"author":"林逋","content":"岸帻倚微风，柴篱春色中。草长团粉蝶，林暖坠青虫。载酒为谁子，移花独乃翁。于陵偕隐事，清尚未相同。","dynasty":"宋代","title":"小圃春日"}
{"author":"林逋","content":"门径独萧然，山林屋舍边。水风清晚钓，花日重春眠。苒苒苔衣滑，磷磷石子圆。人寰诸洞府，应合署閒仙。","dynasty":"宋代","title":"小隐"}
{"author":"林逋","content":"鲁望无来已百年，又生吾辈在林泉。谁知隐遁为高尚，敢道文章到圣贤。月界晓窗琴岳润，竹摇秋机墨云鲜。南塘一霎霏微雨，更拥渔蓑上钓船。","dynasty":"宋代","title":"小隐"}
{"author":"林逋","content":"草烟横碧露华微，乘兴春园懒欲归。聚散有情输蛱蝶，浅深无色比蔷薇。浮名莫惜千钟贵，急景须防百岁稀。一事不堪身衣褐，且偷闲眼看芳菲。","dynasty":"宋代","title":"小园春日"}
{"author":"林逋","content":"舷低冷戛荷千柄，底{左舟右少}斜穿月半轮。一笠一蓑人稳坐，晚风萧飒弄青蘋。","dynasty":"宋代","title":"小舟"}
{"author":"林逋","content":"数幅丹霞夹白云，封题何事寄幽人。亏君视草禁中客，乞我浣花豀上春。且与巾箱为玩好，更无篇什写清新。我来卧病还多感，一笔蛛丝满砚尘。","dynasty":"宋代","title":"谢马程先辈惠蜀牋"}
{"author":"林逋","content":"粉环匀束绿沉枪，袅露差烟{左山右雙}{左山右雙}长。卷箔乍惊双眼健，倚阑寻觉百毛凉。齐披古锦围山阁，背迸寒犀过寺墙。堪笑数根苍翠者，强颜如立少年场。","dynasty":"宋代","title":"新竹"}
{"author":"林逋","content":"蓓蕾枝梢血点乾，粉红腮颊露春寒。不禁烟雨轻欺着，只好亭台爱惜看。隈柳帝桃斜欲坠，等莺期蝶猛成团。京师巷陌新晴后，卖得风流更一端。","dynasty":"宋代","title":"杏花"}
{"author":"林逋","content":"下傍盱眙县，山崖露寺门。疏钟过淮口，一径入云根。竹老生虚籁，池清见古源。高僧拂经榻，茶话到黄昏。","dynasty":"宋代","title":"盱眙山寺"}
{"author":"林逋","content":"瓦沟如粉叠楼腰，高会谁能解酒貂。清夹晓林初落索，冷和春雨转飘萧。堪怜雀避来闲地，最爱僧冲过短桥。独有闭关孤隐者，一轩贫病在颜瓢。","dynasty":"宋代","title":"雪三首"}
{"author":"林逋","content":"湿飘乾堕著豀林，阵猛花尖聚砌阴。晓沫平随茶筹薄，冻痕全共药锄深。慵多只好披诗看，狂甚无如叩几吟。更想天山两三骑，臂鹰拳蹬簇駸駸。","dynasty":"宋代","title":"雪三首"}
{"author":"林逋","content":"皓然窗户晓来新，画轴碑厅绝点尘。洛下高眠应有道，山阴清兴更无人。寒连水石鸣渔墅，猛共松篁压寺邻。酒渴已醒时味薄，独援诗笔得天真。","dynasty":"宋代","title":"雪三首"}
{"author":"林逋","content":"湖水江湾隔数峰，篱门和竹夹西东。闲来此地行无厌，又共吾庐看不同。灵隐路归秋色里，招贤庵在鸟行中。屏风若欲相搀见，合把巉岩与画工。","dynasty":"宋代","title":"易从上人山亭"}
{"author":"林逋","content":"林表秋山白鸟飞，此中幽致亦还稀。西村渡口人烟晚，坐见渔舟两两归。","dynasty":"宋代","title":"易从师山亭"}
{"author":"林逋","content":"行药归来即杜门，啸台秋色背人群。幽虫傍草晚相映，远水着烟寒未分。高亢可能称独行，穷空犹擬赖斯文。过从好事今谁是，自笑何如杨子云。","dynasty":"宋代","title":"隐居秋日"}
{"author":"林逋","content":"深林摵摵分行响，浅葑茸茸叠浪痕。春雪满山人起晚，数声低叫唤篱门。","dynasty":"宋代","title":"呦呦"}
{"author":"林逋","content":"展转匡床乍起来，缥缸湘帙亦慵开。三年一尉湖东住，谁识神仙本姓梅。","dynasty":"宋代","title":"又和病起"}
{"author":"林逋","content":"数年闲作园林主，未有新诗到小梅。摘索又开三两朵，团栾空绕百千回。荒邻独映山初尽，晚景相禁雪欲来。寄语清香少愁结，为君吟罢一衔杯。","dynasty":"宋代","title":"又咏小梅"}
{"author":"林逋","content":"江南秋兔老毫疏，数字钟王尚贾馀。因读退之毛颖传，可怜今日不中书。","dynasty":"宋代","title":"予顷得宛陵葛生所茹笔十余筒其中复得精妙者"}
{"author":"林逋","content":"神锋虽缺力终存，架琢珊瑚欠策勋。日暮闲窗何所似，灞陵憔悴故将军。","dynasty":"宋代","title":"予顷得宛陵葛生所茹笔十余筒其中复得精妙者"}
{"author":"林逋","content":"苍莽江湾尽入深，数家村坞在山阴。烟横落木寒初静，水带微阳晚未沉。极览定非他辈事，不来终负此生心。鲈鱼斫鱠松醪酒，曾属诗人两日吟。","dynasty":"宋代","title":"玉梁峡口怀朱严从事之官岭外两夕舟次于此"}
{"author":"林逋","content":"一径衡门数亩池，平湖分张草含滋。微风几入扁舟意，新霁难忘独茧期。岛上鹤毛遗野迹，岸旁花影动春枝。东嘉层构名今在，独愧凭阑负碧漪。","dynasty":"宋代","title":"园池"}
{"author":"林逋","content":"柴关寒井对萧辰，自爱栖迟近古人。闲草遍庭终胜俗，好书堆案转甘贫。桥边野水通渔路，篱外青山见寺邻。懒为躬耕咏梁甫，吾生已是太平民。","dynasty":"宋代","title":"园庐"}
{"author":"林逋","content":"兰杜裛衰香，开扉趣自长。寒烟宿墟落，清月上林塘。意想殊为适，形骸固可忘。援琴有余兴，聊复寄吟觞。","dynasty":"宋代","title":"园庐秋夕"}
{"author":"林逋","content":"短褐萧萧顶幅巾，拥书才罢即嚬呻。耕樵可似居山者，饮馔长如病酒人。闭户不无慵答客，焚香除是静朝贞。前贤风概聊希擬，一刺偏多井大春。","dynasty":"宋代","title":"杂兴四首"}
{"author":"林逋","content":"散帙挥毫总不忺，病怀愁绪坐相兼。苔痕作意生秋壁，树影无端上古帘。一壑等闲甘汩汩，五门平昔避炎炎。惟应数刻清凉梦，时曲颜肱兴未厌。","dynasty":"宋代","title":"杂兴四首"}
{"author":"林逋","content":"湖上山林画不如，霜天时候属园庐。梯斜晚树收红柿，筒直寒流得白鱼。石上琴尊苔野净，篱阴鸡犬竹丛疏。一关兼是和云掩，敢道门无聊相车。","dynasty":"宋代","title":"杂兴四首"}
{"author":"林逋","content":"掉臂何妨入隐沦，高贤应总贵全真。次山有以称聱叟，鲁望兼之传散人。拂水远天孤榜晚，夹村微雨一犁春。不知图画谁名手，状取江湖太古民。","dynasty":"宋代","title":"杂兴四首"}
{"author":"林逋","content":"官曹久已称廉吏，田里时来顾散人。文战谈围棋局外，绛侯何事号功臣。","dynasty":"宋代","title":"载答"}
{"author":"林逋","content":"贤才负圣朝，终日掩衡茅。尚静师高道，甘贫绝俗交。晒碑看壁蠹，蒸术拾邻梢。却忆杨夫子，劳劳事解嘲。","dynasty":"宋代","title":"赠崔少微"}
{"author":"林逋","content":"甚与时流道不同，南朝台阁是家风。高闲几格图书畔，冷澹门庭树石中。因寄诗牌寻胜景，擬投文卷数名公。荣登显达他年后，应笑冥冥弋者鸿。","dynasty":"宋代","title":"赠当途朱仲敏"}
{"author":"林逋","content":"一琴牢落倚松窗，孤澹天君得趣长。谒庙有时封县版，坐衙终日着公裳。为收牌印教村仆，偶检图书见古方。微足税粮人更静，却搘吟策立秋廊。","dynasty":"宋代","title":"赠胡明府"}
{"author":"林逋","content":"妻儿终擬弃，旧识尽名贤。高节嫌趋世，常流笑学仙。金方烧易得，星度算来玄。祇说寻山去，相期已数年。","dynasty":"宋代","title":"赠胡人"}
{"author":"林逋","content":"高亢近谁同，心闲爱子慵。居深避俗客，睡起听邻钟。纸轴敲晴响，茶铛煮晚浓。南斋屡招宿，幽话数诸峰。","dynasty":"宋代","title":"赠蒋公明"}
{"author":"林逋","content":"高社似东林，修行岁月深。讲多删旧抄，斋早唤幽禽。上国名流重，诸方学者寻。长因对清话，山阁转松阴。","dynasty":"宋代","title":"赠金陵明上人"}
{"author":"林逋","content":"几万人家山水中，为官古雅少人同。疏帘衙退卷花轴，曲槛客来凭竹风。唯道簿书多傍俗，自怜琴酒未妨公。等闲呵出郭门近，轻棹绕湖寻佛宫。","dynasty":"宋代","title":"赠钱唐邑长高秘校"}
{"author":"林逋","content":"未肯求科第，深坊且隐居。胜游携野客，高卧看兵书。点药医闲马，分泉灌晚蔬。汉廷无得意，谁擬荐相如。","dynasty":"宋代","title":"赠任懒夫"}
{"author":"林逋","content":"青镂墨淋漓，珊瑚架最宜。静援花影转，孤卓漏声迟。题柱吾无取，如椽彼一时。风骚兼草隶，千古有人知。","dynasty":"宋代","title":"赠张绘秘教九题·诗笔"}
{"author":"林逋","content":"数题留粉堵，还胜在屏风。坐读棋慵下，眠看酒恰中。僧房秋色冷，山驿晚阳红。更有栖迟句，家徒一亩宫。","dynasty":"宋代","title":"赠张绘秘教九题·诗壁"}
{"author":"林逋","content":"风月骚人业，相传能几家。清心长有虑，幽事更无涯。隐奥谁知到，陵夷即自嗟。千篇如可构，聊擬当豪华。","dynasty":"宋代","title":"赠张绘秘教九题·诗家"}
{"author":"林逋","content":"风骚推上将，千古耸威名。子美尝登拜，昌龄合按行。笼纱疑旆影，击钵认金声。唱和知谁敌，长驱势已成。","dynasty":"宋代","title":"赠张绘秘教九题·诗将"}
{"author":"林逋","content":"诗流有匠手，万象片心通。山落分题月，花摇刻句风。劳形忘底滞，巧思出樊笼。唐律如删正，斯人合立功。","dynasty":"宋代","title":"赠张绘秘教九题·诗匠"}
{"author":"林逋","content":"岩帻都旁苦，穷搜无道形。写嫌僧阁窄，吟怕酒船停。绝顶寒曾上，闲门夜不扃。兴阑犹拍髀，毫末视青冥。","dynasty":"宋代","title":"赠张绘秘教九题·诗狂"}
{"author":"林逋","content":"花露湿晴春，秋灯落烬频。祇缘吟有味，不觉坐劳神。寄远情无极，搜奇事转新。此魔降不到，珍重五天人。","dynasty":"宋代","title":"赠张绘秘教九题·诗魔"}
{"author":"林逋","content":"矗方标胜概，读处即忘归。静壁悬虚白，危楼钉翠微。清衔时亦有，绝唱世还稀。一片题谁作，吾庐水石围。","dynasty":"宋代","title":"赠张绘秘教九题·诗牌"}
{"author":"林逋","content":"唐贤存雅制，诗笔仰防闲。递去权应紧，封回债已还。带班犹恐俗，和节不妨山。酒箧将书簏，谁言季孟间。","dynasty":"宋代","title":"赠张绘秘教九题·诗筒"}
{"author":"林逋","content":"行草得三昧，林间尝与语。秋风忽卷衣，别我之何所。","dynasty":"宋代","title":"赠中师草圣"}
{"author":"林逋","content":"两枪未试泠泠水，五鬣长闲淅淅风。清会几时搔着后，病怀无复曲肱中。寒云片段浮重巘，白鸟横斜入远空。一帙逍遥不能解，牛头焚尽待支公。","dynasty":"宋代","title":"招思齐上人"}
{"author":"林逋","content":"惠爱复公清，三年报政成。弦歌敦雅俗，桃李蔼春荣。县治尝游刃，朝趋久彯缨。相门如有相，他日愿持衡。","dynasty":"宋代","title":"知县李太博得替"}
{"author":"林逋","content":"中峰一径分，盘折上幽云。夕照前村见，秋涛隔岭闻。长松含古翠，衰药动微薰。自爱苏门啸，怀贤思不群。","dynasty":"宋代","title":"中峰"}
{"author":"林逋","content":"拂石玩林壑，旷然空色秋。归云带层巘，疏苇际沧洲。固自堪长往，何为难久留。庶将濠上想，聊作剡中游。","dynasty":"宋代","title":"中峰行乐却望北山因而成咏"}
{"author":"林逋","content":"寺篱斜夹千梢翠，山径深穿万箨乾。却忆贵家厅馆里，粉墙时画数茎看。","dynasty":"宋代","title":"竹林"}
{"author":"林逋","content":"碧蒲红蓼白莲房，一片栾栌撼水光。海岸空闻有孤绝，山中休道更清凉。惊飞翡翠当轩鸟，袅过旃檀别院香。最爱晚天吟枕上，好云遥耸数峰长。","dynasty":"宋代","title":"追和彭城太尉夏月寄题湖上湛源大师房"}
{"author":"林逋","content":"猿鸟分清绝，林萝拥翠微。步穿僧径出，肩搭道衣归。水墅香菰熟，烟崖早笋肥。功名无一点，何要更忘机。","dynasty":"宋代","title":"湖"}
{"author":"林逋","content":"林表飞来色，犹怜久卜邻。沿洄一水路，梦想五天人。谢绝空园草，沉冥满几尘。暮云如有得，宁谢寄声频。","dynasty":"宋代","title":"和"}
{"author":"林逋","content":"马援疏蛮邑，铜标何可穷。人烟时亦有，海色自如空。髭发梅分白，旌旗瘴减红。惟应莳药罢，都在酒醪中。","dynasty":"宋代","title":"送史殿省典封州"}
{"author":"林逋","content":"同载阖闾人，衣囊覆氎巾。新烟赤岸暝，融雪太湖春。钟远移斋候，香迟上定身。当知举如意，宝地雨花频。","dynasty":"宋代","title":"送昱师赴请姑苏"}
{"author":"林逋","content":"忆著胡居士，长看古佛书。衡门惟老母，一饭共寒蔬。墨迹多图鹤，山名爱画庐。几回曾会宿，风雪满庭除。","dynasty":"宋代","title":"寄胡介"}
{"author":"林逋","content":"妻儿终拟弃，旧识尽名贤。高节嫌趋世，常流笑学仙。金方烧易得，星度算来玄。祇说寻山去，相期已数年。","dynasty":"宋代","title":"赠胡人"}
{"author":"林逋","content":"风骚推上将，千古耸威名。子美尝登拜，昌龄合按行。笼纱疑旆影，击钵认金声。唱和知谁敌，长驱势已成。","dynasty":"宋代","title":"赠张绘秘教九题其一诗将"}
{"author":"林逋","content":"岸帻都旁若，穷搜无遁形。写嫌僧阁窄，吟怕酒船停。绝顶寒曾上，闲门夜不扃。兴阑犹拍髀，毫末视青冥。","dynasty":"宋代","title":"赠张绘秘教九题其五诗狂"}
{"author":"林逋","content":"入夜跏趺多待月，移时箕踞为看山。苔生晚片应知静，云动秋根合见闲。瘦鹤独随行药后，高僧相对试茶间。疏篁百本松千尺，莫怪频频此往还。","dynasty":"宋代","title":"林间石"}
{"author":"林逋","content":"晚来山北景，图画亦应非。村路飘黄叶，人家湿翠微。樵当云外见，僧向水边归。一曲谁横笛，蒹薜白鸟飞。","dynasty":"宋代","title":"北山晚望"}
{"author":"林逋","content":"诗中长爱杜池州，说着芜湖是胜游。山掩肥城当北起，渡冲官道向西流。风稍樯碇网初下，雨摆鱼薪市未收。更好两三僧院舍，松衣石发斗山幽。","dynasty":"宋代","title":"过芜湖县"}
{"author":"林逋","content":"纤钩时得小溪鱼，饱卧花阴兴有余。自是鼠嫌贫不到，莫惭尸素在吾庐。","dynasty":"宋代","title":"猫儿"}
{"author":"林逋","content":"吟怀长恨负芳时，为见梅花辄入诗。雪后园林才半树，水边篱落忽横枝。人怜红艳多应俗，天与清香似有私。堪笑胡雏亦风味，解将声调角中吹。","dynasty":"宋代","title":"梅花"}
{"author":"林逋","content":"几回山脚又江头，绕着孤芳看不休。一味清新无我爱，十分孤静与伊愁。任教月老须微见，却为春寒得少留。终共公言数来者，海棠端的免包羞。","dynasty":"宋代","title":"梅花"}
{"author":"林逋","content":"小园烟景正凄迷，阵阵寒香压麝脐。湖水倒窥疏影动，屋檐斜入一枝低。画工空向閒时看，诗客休徵故事题。惭愧黄鹂与蝴蝶，只知春色在桃溪。","dynasty":"宋代","title":"梅花"}
{"author":"林逋","content":"宿霭相粘冻雪残，一枝深映竹丛寒。不辞日日旁边立，长愿年年末上看。蕊讶粉绡裁太碎，蒂疑红蜡缀初乾。香萏独酌聊为寿，从此群芳兴亦阑。","dynasty":"宋代","title":"梅花二首"}
{"author":"林逋","content":"孤根何事在柴荆，村色仍将腊候并。横隔片烟争向静，半粘残雪不胜清。等闲题咏谁为愧，子细相看似有情。搔着寿阳千载后，可堪青草杂芳英。","dynasty":"宋代","title":"梅花二首"}
{"author":"林逋","content":"閒飏粉丝荷苇外，数声惟欠叫秋阴。虚堂隐几时悬看，增得沧州趣更深。","dynasty":"宋代","title":"闵上人以鹭鸶二轴为寄因成二韵"}
{"author":"林逋","content":"唐贤存雅制，诗笔仰防闲。递去权应紧，封回债已还。带班犹恐俗，和节不妨山。酒箧将书簏，谁言季孟间。","dynasty":"宋代","title":"赠张绘秘教九题其八诗筒"}
{"author":"林逋","content":"数题留粉堵，还胜在屏风。坐读棋慵下，眠看酒恰中。僧房秋色冷，山驿晚阳红。更有栖迟句，家徒一亩宫。","dynasty":"宋代","title":"赠张绘秘教九题其九诗壁"}
{"author":"林逋","content":"大涤山相向，华阳路暗通。风霜唐碣久，草木汉祠空。剑石苔花碧，丹池水气红。幽人天柱侧，茅屋洒松风。","dynasty":"宋代","title":"洞霄宫"}
{"author":"林逋","content":"有甚馀闲得解嘲，高慵时把几桯敲。卑孜晚鸟沉幽语，历剌烟篁露病梢。草野交游披褐见，神仙书史点朱抄。皇朝不是甘逃遁，争向心如许与巢。","dynasty":"宋代","title":"平居遣兴"}
{"author":"林逋","content":"幽胜程程拟遍寻，不妨淮楚入搜吟。藓莎篱落溪庄静，松竹楼台坞寺深。数抹晚霞怜野笛，一筛寒水羡沙禽。腰间组绶谁能爱，时得闲游是此心。","dynasty":"宋代","title":"淮甸南游"}
{"author":"林逋","content":"湿飘乾堕著溪林，阵猛花尖聚砌阴。晓沫平随茶箸薄，冻痕全共药锄深。慵多只好披诗看，狂甚无如叩几吟。更想天山两三骑，臂鹰拳蹬簇骎骎。","dynasty":"宋代","title":"雪三首其二"}
{"author":"林逋","content":"惠连初拟赋秋怀，病束慵缠几未谐。湿叶堕丹明晚堑，破云拖粉露晴崖。先甘衰落归双鬓，已觉清凉入百骸。试枕离骚校闲品，竹烟杉籁满萧斋。","dynasty":"宋代","title":"秋怀"}
{"author":"林逋","content":"几回山脚又江头，绕著孤芳看不休。一味清新无我爱，十分孤静与伊愁。任教月老须微见，却为春寒得少留。终共公言数来者，海棠端的免包羞。","dynasty":"宋代","title":"梅花其二"}
{"author":"林逋","content":"斲石自何许，枕之怀赤城。空庐复蕙帐，旦暮白云生。","dynasty":"宋代","title":"闵师自天台见寄石枕"}
{"author":"林逋","content":"巾子峰头乌臼树，微霜未落已先红。凭阑高看复低看，半在石池波影中。","dynasty":"宋代","title":"水亭秋日偶书"}
{"author":"林逋","content":"入手轻乾是古槐，几声清响彻池台。椎余鱼网如脂滑，时写新诗肯寄来。","dynasty":"宋代","title":"槐木纸椎"}
{"author":"林逋","content":"晞发起初晨，中丘谢病身。空持白云意，遥赠紫微人。画轂坊门远，苍苔掖署春。元和旧文体，当许继清尘。","dynasty":"宋代","title":"寄钱紫微"}
{"author":"林逋","content":"岑寂衡门题凤处，岭云庭树似无依。湖滨儜立应相望，一信樵风晚未归。","dynasty":"宋代","title":"和安秀才次晋昌居士留题壁石"}
{"author":"林逋","content":"严君将命之邛蜀，令子和家且侍行。洛汭好山归别业，江南芳草动离情。诗题寺壁云根润，书检松窗野色明。他日林间无所望，只求金榜看嘉名。","dynasty":"宋代","title":"送楚执中随侍入蜀"}
{"author":"林逋","content":"林表飞来色，犹怜久卜邻。沿洄一水路，梦想五天人。谢绝空园草，沉冥满几尘。暮云如有得，宁谢寄声频。","dynasty":"宋代","title":"和天竺慈云大师"}
{"author":"林逋","content":"闲搭纶巾拥缥囊，此心随分识兴亡。黑头为相虽无谓，白眼看人亦未妨。云喷石花生剑壁，雨敲松子落琴床。清猿幽鸟遥相叫，数笔湖山又夕阳。","dynasty":"宋代","title":"湖山小隐二首"}
{"author":"林逋","content":"林中萧寂款吾庐，亹亹犹欣接绪馀。去棹看当辨江树，离尊聊为摘园蔬。马卿才大常能赋，梅福官卑数上书。黼座垂精正求治，何时条对召公车。","dynasty":"宋代","title":"送范寺丞"}
{"author":"林逋","content":"隐非秦甲子，病有晋春秋。","dynasty":"宋代","title":"句其四"}
{"author":"林逋","content":"旧草闲看即自卑，圣朝空道苦于诗。高才眩望如明逸，新句无因似谓之。淮甸月华欹枕静，秣陵春色按鞭迟。邯郸独步西施笑，落得星星两鬓丝。","dynasty":"宋代","title":"读种先生丁密谏诗"}
{"author":"林逋","content":"水天云黑白，霜野树青红。","dynasty":"宋代","title":"句"}
{"author":"林逋","content":"霏霏烟雨拂西窗，缃帙披残卧缥缸。林木细分山去削，水波微动鹤丁樁。凉沈欲睡何妨纵，静壮诗魔未易降。搔首旧游堪入画，一樯如练下澄江。","dynasty":"宋代","title":"秋怀"}
{"author":"林逋","content":"岑寂衡门题凤处，岭云庭树似无依。湖滨儜立应相望，一信樵风晚未归。","dynasty":"宋代","title":"和安秀才次晋昌居士留题壁石"}
{"author":"林逋","content":"远宦风波隔，归期岁月频。天形孤鸟晚，烟色大江春。驿路向山郭，船樯留估人。高台望不极，空使鬓华新。","dynasty":"宋代","title":"寄临川司理赵时校书"}
{"author":"林逋","content":"上书可有三千牍，下笔曾无一百函。閒卷孤怀背尘世，独营幽事傍云岩。僧分乳食来阴洞，鹤觸茶薪落蠹杉。未似周颙少贞胜，北山应免略相衔。","dynasty":"宋代","title":"深居杂兴六首"}
{"author":"林逋","content":"一任尘欺古鹿卢，圣经穷烂更何图。磻溪老叟能闲气，八十封侯不似无。","dynasty":"宋代","title":"偶书"}
{"author":"林逋","content":"子云遗构住丹房，天鼓时闻数叩霜。真景截波寻铁柱，怪书披月看铜墙。氲氲颢气朝胎息，熠熠辰辉夜步网。大静入来诸事罢，灵芜盘穗卷良常。","dynasty":"宋代","title":"寄玉梁施道士"}
{"author":"林逋","content":"惠爱复公清，三年报政成。弦歌敦雅俗，桃李蔼春荣。县治尝游刃，朝趋久彯缨。相门如有相，他日愿持衡。","dynasty":"宋代","title":"知县李太博得替"}
{"author":"林逋","content":"忆着胡居士，长看古佛书。衡门惟老母，一饭共寒蔬。墨迹多图鹤，山名爱画庐。几回曾会宿，风雪满庭除。","dynasty":"宋代","title":"寄胡介"}
{"author":"林逋","content":"同功阖闾人，衣囊覆氎巾。新烟赤岩暝，融雪太湖春。钟远移斋候，香迟上定身。当知举如意，宝地雨花频。","dynasty":"宋代","title":"送昱师赴请姑苏"}
{"author":"林逋","content":"天姥山深摇锡杖，野芳春翠共葳蕤。松门过水无重数，石壁看霞到尽时。闲避鸟啼应作观，忽闻人迹自留诗。秦中河朔尝游览，莫恨此方行脚迟。","dynasty":"宋代","title":"送文光师游天台"}
{"author":"林逋","content":"严君将命之邛蜀，令子和家且侍行。洛汭好山归别业，江南芳草动离情。诗题寺壁云根润，书检松窗野色明。他日林间无所望，只求金榜看嘉名。","dynasty":"宋代","title":"送楚执中随侍入蜀"}
{"author":"林逋","content":"上书可有三千牍，下笔曾无一百函。閒卷孤怀背尘世，独营幽事傍云岩。僧分乳食来阴洞，鹤觸茶薪落蠹杉。未似周颙少贞胜，北山应免略相衔。","dynasty":"宋代","title":"深居杂兴六首"}
{"author":"林逋","content":"门径独萧然，山林屋舍边。水风清晚钓，花日重春眠。苒苒苔衣滑，磷磷石子圆。人寰诸洞府，应合署閒仙。","dynasty":"宋代","title":"小隐"}
{"author":"林逋","content":"薄夫何苦事奸奸，一室琴书自解颜。峰后月明秋啸去，水边林影晚樵还。文章敢道长于古，光景浑疑剩却闲。多少烟霞好鱼鸟，令人惆怅谢东山。","dynasty":"宋代","title":"深居杂兴六首"}
{"author":"林逋","content":"数题留粉堵，还胜在屏风。坐读棋慵下，眠看酒恰中。僧房秋色冷，山驿晚阳红。更有栖迟句，家徒一亩宫。","dynasty":"宋代","title":"赠张绘秘教九题其九诗壁"}
{"author":"林逋","content":"下傍盱眙县，山崖露寺门。疏钟过淮口，一径入云根。竹老生虚籁，池清见古源。高僧拂经榻，茶话到黄昏。","dynasty":"宋代","title":"盱眙山寺"}
{"author":"林逋","content":"细眉双耸敌秋毫，冉冉芳园日几遭。清宿露花应自得，暖争风絮欲相高。情人殁后魂犹在，傲吏齐来梦亦荣。闲掩遗编苦堪恨，不并香草入离骚。","dynasty":"宋代","title":"蝶"}
{"author":"林逋","content":"柴门鲜人事，氛垢颇相忘。爱彼林间静，复兹池上凉。托心时散帙，迟客复携觞。况有陶篱趣，归禽语夕阳。","dynasty":"宋代","title":"郊园避暑"}
{"author":"林逋","content":"石枕凉生菌阁虚，已应梅润入图书。不辞齿发多衰病，所喜林泉有隐居。粉竹亚梢垂宿露，翠荷差影聚游鱼。北窗人在羲皇上，时为渊明一起予。","dynasty":"宋代","title":"夏日即事"}
{"author":"林逋","content":"晞发起初晨，中丘谢病身。空持白云意，遥赠紫微人。画轂坊门远，苍苔掖署春。元和旧文体，当许继清尘。","dynasty":"宋代","title":"寄钱紫微"}
{"author":"林逋","content":"衡门邻晚岛，环堵背寒岗。片月通萝径，幽云在石床。客游抛鄠杜，渔事擬沧浪。管乐非吾尚，昂头肯自方。","dynasty":"宋代","title":"湖山小隐"}
{"author":"林逋","content":"岑寂宝坊清夜月，几移疏影上跏跌。更怜斋罢闲看处，一日还应不可无。","dynasty":"宋代","title":"寄题僧院庭竹"}
{"author":"林逋","content":"青山日已远，香裓渐多尘。应爱淮流上，聊逢月色新。孤禅安逆旅，警句语谁人。复有伤离客，中林病过春。","dynasty":"宋代","title":"怀长吉上人北游"}
{"author":"林逋","content":"牢愁漫散空阶雨，羁宦閒伤落日春。未似青青河畔草，客亭长短送离人。","dynasty":"宋代","title":"答谢尉得替"}
{"author":"林逋","content":"鸳鸯如绮杜蘅肥，鸂鶒夷犹翠潋微。但据汀洲长并宿，莫冲烟霭辄惊飞。已输谢客清吟了，未忍山翁烂醉归。钓艇自横丝雨霁，更从蒲篠媚斜晖。","dynasty":"宋代","title":"池上春日即事"}
{"author":"林逋","content":"几回山脚又江头，绕著孤芳看不休。一味清新无我爱，十分孤静与伊愁。任教月老须微见，却为春寒得少留。终共公言数来者，海棠端的免包羞。","dynasty":"宋代","title":"梅花其二"}
{"author":"林逋","content":"平昔常闻风水洞，重山复水去无穷。因缘偶入云泉路，林下先闻接客钟。","dynasty":"宋代","title":"风水洞"}
{"author":"林逋","content":"同功阖闾人，衣囊覆氎巾。新烟赤岩暝，融雪太湖春。钟远移斋候，香迟上定身。当知举如意，宝地雨花频。","dynasty":"宋代","title":"送昱师赴请姑苏"}
{"author":"林逋","content":"舷低冷戛荷千柄，底{左舟右少}斜穿月半轮。一笠一蓑人稳坐，晚风萧飒弄青蘋。","dynasty":"宋代","title":"小舟"}
{"author":"林逋","content":"天竺孱颜暂掩扉，讲香浮穗上行衣。白猿声里生公石，莫遣移文怨晚归。","dynasty":"宋代","title":"送遵式师谒金陵王相国"}
{"author":"林逋","content":"风月骚人业，相传能几家。清心长有虑，幽事更无涯。隐奥谁知到，陵夷即自嗟。千篇如可构，聊擬当豪华。","dynasty":"宋代","title":"赠张绘秘教九题·诗家"}
{"author":"林逋","content":"莲香如绮细蒙蒙，翡翠窥鱼袅水葓。卷箔未生单簟月，凭栏初过一襟风。横欹片石安琴荐，独倚新篁看鹤笼。沉李冻醪无寄与，可怜潇洒兴谁同。","dynasty":"宋代","title":"夏日池上"}
{"author":"林逋","content":"空阶重叠上垣衣，白昼初长社燕归。落尽海棠人卧病，东风时复动柴扉。","dynasty":"宋代","title":"春日斋中"}
{"author":"林逋","content":"晚峰横碧树梢红，数榜渔罾水影中。忆得江南曾看着，钜然名画在屏风。","dynasty":"宋代","title":"乘公桥作"}
{"author":"林逋","content":"郁郁蒲茸染水田，渡淮閒寄贾人船。知师一枕清秋梦，多为林间放鹤天。","dynasty":"宋代","title":"送慈师北游"}
{"author":"林逋","content":"柳条初重草初肥，烟湿园林晚未晞。百种堪怜巧言语，一般惟久好毛衣。欺凌红杏从头宿，讽刺黄鹂趁背飞。谁道关关便多事，更能缄默送芳菲。","dynasty":"宋代","title":"百舌"}
{"author":"林逋","content":"气象才过一百五，且持春酒养衰年。中林不是不禁火，其奈山樱发欲然。","dynasty":"宋代","title":"山中寒食"}
{"author":"林逋","content":"纤钩时得小溪鱼，饱卧花阴兴有余。自是鼠嫌贫不到，莫惭尸素在吾庐。","dynasty":"宋代","title":"猫儿"}
{"author":"林逋","content":"驴仆剑装轻，寻河早早行。孤烟开道店，平野喝农耕。老木回堤暗，初阳出浪明。羁游事无尽，尘土拂吾缨。","dynasty":"宋代","title":"汴岸晓行"}
{"author":"林逋","content":"隐非秦甲子，病有晋春秋。","dynasty":"宋代","title":"句其四"}
{"author":"林逋","content":"梅花开尽腊亦尽，春暖便如寒食天。气色半归湖岸柳，人家多上郭门船。文禽相并映短草，翠潋欲生浮嫩烟。几处酒旗山影下，细风时已弄繁弦。","dynasty":"宋代","title":"湖上初春偶作"}
{"author":"林逋","content":"千兵款户迂红旆，四壁留题拂紫苔。他日北山传故事，愿将猿鹤比云来。","dynasty":"宋代","title":"和王给事同诸官留题"}
{"author":"林逋","content":"底处凭栏思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待春来看雪天。","dynasty":"宋代","title":"孤山寺瑞上人房写望"}
{"author":"林逋","content":"霜子落秋筇卓破，雨钗堆地屐拖平。不知呵止长安客，肯爱深穿冷翠行。","dynasty":"宋代","title":"松径"}
{"author":"林逋","content":"惠连初擬赋秋怀，病束慵缠几未谐。湿叶随丹明晚堑，破云拖粉露晴崖。先甘衰落归双髩，已觉清凉入百骸。试枕离骚校闲品，竹烟杉籁满萧斋。","dynasty":"宋代","title":"秋怀"}
{"author":"林逋","content":"秋山与湖水，远近如相送。后府宿扁舟，知师有归梦。","dynasty":"宋代","title":"西湖与性上人话别"}
{"author":"林逋","content":"唐贤存雅制，诗笔仰防闲。递去权应紧，封回债已还。带班犹恐俗，和节不妨山。酒箧将书簏，谁言季孟间。","dynasty":"宋代","title":"赠张绘秘教九题·诗筒"}
{"author":"林逋","content":"庭柯雪压已如春，乘兴山阴亦少人。岑寂园庐何所对，酒中贤圣药君臣。","dynasty":"宋代","title":"答潘司理"}
{"author":"林逋","content":"坐吟行看对清秋，懒架仍移近枕头。放达有唐惟白传，纵横吾宋是黄州。左迁商岭题无数，三入承明兴未休。红药紫薇千一古，又添杨子伴牢愁。","dynasty":"宋代","title":"读王黄州诗集"}
{"author":"林逋","content":"青晕时磨半砚云，更将书帖拂秋尘。衰羸自顾空多感，不是临池苦学人。","dynasty":"宋代","title":"监郡吴殿丞惠以笔墨建茶各吟一绝谢之·墨"}
{"author":"林逋","content":"珠繁杨氏果，翠耀孔家禽。","dynasty":"宋代","title":"句其二"}
{"author":"林逋","content":"巾子峰头乌臼树，微霜未落已先红。凭阑高看复低看，半在石池波影中。","dynasty":"宋代","title":"水亭秋日偶书"}
{"author":"林逋","content":"柳坠梅飘半月初，小园孤榭更庭除。任应雨杏情无别，最与烟篁分不疏。比并合饶皮博士，形相偏属薛尚书。薄红深茜尖尖叶，亦有愁肠未负渠。","dynasty":"宋代","title":"桃花"}
{"author":"林逋","content":"囊携琴谱与诗稿，寄卧船窗一榻深。莫向云中认江树，等閒惊起故园心。","dynasty":"宋代","title":"送然上人南还"}
{"author":"林逋","content":"冉冉秋云抱啸台，一兵松竹是闲媒。谁闻济北传兵略，枉说山东出相才。樵褐短长披搕膝，丹炉高下垒悬胎。三千功行无圭角，可望虚皇九锡来。","dynasty":"宋代","title":"深居杂兴六首"}
{"author":"林逋","content":"开尊且醉圣贤酒，理棹时乘旦暮风。懒为躬耕咏梁甫，敢将高卧敌隆中。","dynasty":"宋代","title":"和蒙尉见寄"}
{"author":"林逋","content":"午日猛如焚，清凉爱寺轩。鹤毛横藓阵，蚁穴入莎根。社信题茶角，楼衣笐酒痕。中餐不劳问，笋菊净盘樽。","dynasty":"宋代","title":"夏日寺居和酬叶次公"}
{"author":"林逋","content":"四壁垣衣钓具腥，已甘衡泌号沉冥。伶伦近日无侯白，奴仆当时有卫青。花月病怀看酒谱，云萝幽信寄茶经。茅君使者萧闲甚，独理丛毛向户庭。","dynasty":"宋代","title":"深居杂兴六首"}
{"author":"林逋","content":"同载阖闾人，衣囊覆氎巾。新烟赤岸暝，融雪太湖春。钟远移斋候，香迟上定身。当知举如意，宝地雨花频。","dynasty":"宋代","title":"送昱师赴请姑苏"}
{"author":"林逋","content":"郊翰秋劲愈于锥，筠管温温上玉辉。聊为夫君一栖阁，老来驽缓久知非。","dynasty":"宋代","title":"清河茂才以良笔并诗为惠次韵奉答"}
{"author":"林逋","content":"中林昨夜待微月，因想谢公池上楼。何意师言石门路，一瓶还自上归舟。","dynasty":"宋代","title":"送僧还东嘉"}
{"author":"林逋","content":"混元神巧本无形，匠出西湖作画屏。春水净于僧眼碧，晚山浓似佛头青。栾栌粉堵摇鱼影，兰杜烟丛阁鹭翎。往往鸣榔与横笛，细风斜雨不堪听。","dynasty":"宋代","title":"西湖"}
{"author":"林逋","content":"与君未别且酣饮，别后令人空倚楼。一点风帆若为望，海门平阔鹭涛秋。","dynasty":"宋代","title":"即席送江夏茂才"}
{"author":"林逋","content":"新榜传闻事可惊，单平于尔一何荣。玉阶已忝登高第，金口仍教改旧名。闻喜宴游秋色雅，慈恩题记墨行清。岩扉掩罢无他意，但爇灵芜感盛明。","dynasty":"宋代","title":"喜姪宥及第"}
{"author":"林逋","content":"夜鹤晓猿时复闻，寥寥长似耿离群。月中未要恨丹桂，岭上且来看白云。棋子不妨临水着，诗题兼好共僧分。新忧他日荣名后，难得幽栖事静君。","dynasty":"宋代","title":"山中寄招叶秀才"}
{"author":"林逋","content":"苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。","dynasty":"宋代","tags":"咏物，写花，写景","title":"咏秋江"}
{"author":"林逋","content":"珠繁杨氏果，翠耀孔家禽。","dynasty":"宋代","title":"句"}
{"author":"林逋","content":"忆著胡居士，长看古佛书。衡门惟老母，一饭共寒蔬。墨迹多图鹤，山名爱画庐。几回曾会宿，风雪满庭除。","dynasty":"宋代","title":"寄胡介"}
{"author":"林逋","content":"两枪未试泠泠水，五鬣长闲淅淅风。清会几时搔着后，病怀无复曲肱中。寒云片段浮重巘，白鸟横斜入远空。一帙逍遥不能解，牛头焚尽待支公。","dynasty":"宋代","title":"招思齐上人"}
{"author":"林逋","content":"深林摵摵分行响，浅葑茸茸叠浪痕。春雪满山人起晚，数声低叫唤篱门。","dynasty":"宋代","title":"呦呦"}
{"author":"林逋","content":"梅花开尽腊亦尽，春暖便如寒食天。气色半归湖岸柳，人家多上郭门船。文禽相并映短草，翠潋欲生浮嫩烟。几处酒旗山影下，细风时已弄繁弦。","dynasty":"宋代","title":"湖上初春偶作"}
{"author":"林逋","content":"平昔常闻溪口路，重山複水去无穷。禅余试问舟人看，几宿还能到剡中。","dynasty":"宋代","title":"寄闻义闍梨"}
{"author":"林逋","content":"妻儿终擬弃，旧识尽名贤。高节嫌趋世，常流笑学仙。金方烧易得，星度算来玄。祇说寻山去，相期已数年。","dynasty":"宋代","title":"赠胡人"}
{"author":"林逋","content":"马援疏蛮色，铜标何可穷。人烟时亦有，海色自如空。髭发梅分白，旌旗瘴减红。惟应莳药罢，都在酒醪中。","dynasty":"宋代","title":"送史殿省典封州"}
{"author":"林逋","content":"清邵才高云与机，林间文会忽相违。南中草木正黄落，但羡冥鸿两两飞。","dynasty":"宋代","title":"送谢氏昆仲归闽中"}
{"author":"林逋","content":"异代甘泉赋，谁当颂太微。无如摛藻妙，所惜赏音稀。渐远江关树，方单客子衣。扁舟舣何许，霰雪暮霏霏。","dynasty":"宋代","title":"寄茂才冯彭年"}
{"author":"林逋","content":"青镂墨淋漓，珊瑚架最宜。静援花影转，孤卓漏声迟。题柱吾无取，如椽彼一时。风骚兼草隶，千古有人知。","dynasty":"宋代","title":"赠张绘秘教九题·诗笔"}
{"author":"林逋","content":"庭柯雪压已如春，乘兴山阴亦少人。岑寂园庐何所对，酒中贤圣药君臣。","dynasty":"宋代","title":"答潘司理"}
{"author":"林逋","content":"一门深掩得闲权，纯白遗风要独全。强接俗庸中反道，敢嫌贫病是欺天。围形古寺谙寻鹤，照藓秋廊擬疏玄。从此免惭岩下者，子真高兴未萧然。","dynasty":"宋代","title":"城中书事"}
{"author":"林逋","content":"水痕秋落蟹螯肥，闲过黄色酒舍归。鱼觉船行沉草岸，犬闻人语出柴扉。苍山半带寒云重，丹叶疏分夕照微。却忆清豀谢太傅，当时未解惜蓑衣。","dynasty":"宋代","title":"秋日湖西晚归舟中书事"}
{"author":"林逋","content":"顾我丘壑人，烦师与之写。北山终日悬，风调一何野。林僧忽焉至，欲揖顷方罢。复有条上猿，惊窥未遑下。","dynasty":"宋代","title":"闵师见写陋容以诗奉答"}
{"author":"林逋","content":"斵石自何许，枕之怀赤城。空庐复蕙帐，旦暮白云生。","dynasty":"宋代","title":"闵师自天台见寄石枕"}
{"author":"林逋","content":"皋禽名祇有前闻，孤引圆吭夜正分。一唳便惊寥泬破，亦无閒意到青云。","dynasty":"宋代","title":"鸣皋"}
{"author":"林逋","content":"跌荡情怀每事同，十年曹社醉春风。弹弓园圃阴森下，棋子厅堂寂静中。赤脚我犹无一婢，黑头君合作三公。江湖今日还劳结，目送归飞点点鸿。","dynasty":"宋代","title":"暮春寄怀曹南通任寺丞"}
{"author":"林逋","content":"一任尘欺古鹿卢，圣经穷烂更何图。磻溪老叟能闲气，八十封侯不似无。","dynasty":"宋代","title":"偶书"}
{"author":"林逋","content":"閒看是斯文，无秦擬自焚。病来兼万事，休去负深云。直语时多忌，幽肠俗不分。如何麋与鹿，犹此傍人群。","dynasty":"宋代","title":"偶书"}
{"author":"林逋","content":"有甚余闲得解嘲，高慵时把几桯敲。卑孜晚鸟沉幽语，历刺烟篁露病梢。草野交游披褐见，神仙书史点朱抄。皇朝不是甘逃挝，争向心如许与巢。","dynasty":"宋代","title":"平居遗兴"}
{"author":"林逋","content":"仙人多在丽谯居，况对西山爽气余。若向湖滨属佳句，莫忘秋水落芙蕖。","dynasty":"宋代","title":"钱塘仙尉谢君咏物楼成寄题二韵"}
{"author":"林逋","content":"郊翰秋劲愈于锥，筠管温温上玉辉。聊为夫君一栖阁，老来驽缓久知非。","dynasty":"宋代","title":"清河茂才以良笔并诗为惠次韵奉答"}
{"author":"林逋","content":"霏霏烟雨拂西窗，缃帙披残卧缥缸。林木细分山去削，水波微动鹤丁樁。凉沈欲睡何妨纵，静壮诗魔未易降。搔首旧游堪入画，一樯如练下澄江。","dynasty":"宋代","title":"秋怀"}
{"author":"林逋","content":"华阳山雨拂轻尘，独步烟霞访隐真。笑傲太平云外客，安閒清世梦中身。金章名重人称贵，布褐才高道不贫。吟罢洞天风正淡，自知凡骨定逢人。","dynasty":"宋代","title":"华阳洞"}
{"author":"林逋","content":"苍莽江湾尽入深，数家村坞在山阴。烟横落木寒初静，水带微阳晚未沉。极览定非他辈事，不来终负此生心。鲈鱼斫鱠松醪酒，曾属诗人两日吟。","dynasty":"宋代","title":"玉梁峡口怀朱严从事之官岭外两夕舟次于此"}
{"author":"林逋","content":"沧洲白鸟飞，山影落晴晖。映竹犬初吠，弄舡人合归。水波随月动，林翠带烟微。寺近疏钟起，萧然还掩扉。","dynasty":"宋代","title":"湖村晚兴"}
{"author":"林逋","content":"大滌山相向，华阳路暗通。风霜唐碣久，草木汉祠空。剑石苔花碧，丹池水气红。幽人天柱侧，茅屋洒松风。","dynasty":"宋代","title":"洞霄宫"}
{"author":"林逋","content":"亭在江干寺，清凉更翠微。秋阶响松子，雨壁上苔衣。绝境长难得，浮生不擬归。旅怀何计是，西崦入斜晖。","dynasty":"宋代","title":"翠微亭"}
{"author":"林逋","content":"白云峰下两枪新，腻绿长鲜谷雨春。静试恰如湖上雪，对尝兼忆剡中人。瓶悬金粉师应有，筯点琼花我自珍。清话几时搔首后，愿和松色劝三巡。","dynasty":"宋代","title":"尝茶次寄越僧灵皎"}
{"author":"林逋","content":"葛蔓烟枯束六经，高廉浑与昔贤停。黄牙稚子跨牛犊，白眼山人识剑形。寒睡草旁林酒壮，晓思河曲雨槎腥。传闻曾说平生事，不要清朝梦武丁。","dynasty":"宋代","title":"寄傅霖"}
{"author":"林逋","content":"水墨屏风状总非，作诗除是谢玄晖。溪桥袅袅穿黄叶，樵斧丁丁斫翠微。返照未沉僧独在，长烟如淡鸟横飞。南峰有客锄园罢，闲倚篱门忘却归。","dynasty":"宋代","title":"孤山后写望"}
{"author":"林逋","content":"乳雀啁啾日气浓，雉来交影日重重。秧田百亩鹅黄大，横策溪村属老农。","dynasty":"宋代","title":"初夏"}
{"author":"林逋","content":"林中萧寂款吾庐，亹亹犹欣接绪馀。去棹看当辨江树，离尊聊为摘园蔬。马卿才大常能赋，梅福官卑数上书。黼座垂精正求治，何时条对召公车。","dynasty":"宋代","title":"送范寺丞"}
{"author":"林逋","content":"湖水混空碧，凭阑凝睇劳。夕寒山翠重，秋净鸟行高。远意极千里，浮生轻一毫。丛林数未遍，杳霭隔渔舠。","dynasty":"宋代","title":"湖楼晚望"}
{"author":"林逋","content":"猿鸟分清绝，林萝拥翠微。步穿僧径出，肩搭道衣归。水墅香菰熟，烟崖早笋肥。功名无一点，何要更忘机。","dynasty":"宋代","title":"湖"}
{"author":"林逋","content":"行草得三昧，林间尝与语。秋风忽卷衣，别我之何所。","dynasty":"宋代","title":"赠中师草圣"}
{"author":"林逋","content":"有甚余闲得解嘲，高慵时把几桯敲。卑孜晚鸟沉幽语，历刺烟篁露病梢。草野交游披褐见，神仙书史点朱抄。皇朝不是甘逃挝，争向心如许与巢。","dynasty":"宋代","title":"平居遗兴"}
{"author":"林逋","content":"上书可有三千牍，下笔曾无一百函。閒卷孤怀背尘世，独营幽事傍云岩。僧分乳食来阴洞，鹤觸茶薪落蠹杉。未似周颙少贞胜，北山应免略相衔。","dynasty":"宋代","title":"深居杂兴六首"}
{"author":"林逋","content":"画图行李是随缘，立别江头两霁天。铁瓮独归三月寺，铜瓶轻挂两潮船。吟焚篆籀香初竭，老拥云霞衲已穿。昨夜西梁山下月，为师怀想几凄然。","dynasty":"宋代","title":"西梁山下泊船怀别润州杲上人"}
{"author":"林逋","content":"数幅丹霞夹白云，封题何事寄幽人。亏君视草禁中客，乞我浣花豀上春。且与巾箱为玩好，更无篇什写清新。我来卧病还多感，一笔蛛丝满砚尘。","dynasty":"宋代","title":"谢马程先辈惠蜀牋"}
{"author":"林逋","content":"千兵款户迂红旆，四壁留题拂紫苔。他日北山传故事，愿将猿鹤比云来。","dynasty":"宋代","title":"和王给事同诸官留题"}
{"author":"林逋","content":"石辗轻飞瑟瑟尘，乳花烹出建溪春。世间绝品人难识，閒对茶经忆古人。","dynasty":"宋代","title":"监郡吴殿丞惠以笔墨建茶各吟一绝谢之茶"}
{"author":"林逋","content":"舷低冷戛荷千柄，底{左舟右少}斜穿月半轮。一笠一蓑人稳坐，晚风萧飒弄青蘋。","dynasty":"宋代","title":"小舟"}
{"author":"林逋","content":"底处凭栏思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待春来看雪天。","dynasty":"宋代","title":"孤山寺瑞上人房写望"}
{"author":"林逋","content":"閒却清尊掩缥囊，病来无故亦凄凉。江南春草旧行路，因送归人更断肠。","dynasty":"宋代","title":"送陈日章秀才"}
{"author":"林逋","content":"金锡指归鸿，田衣猎晓风。春江片席远，松月一房空。新句别离后，旧山魂梦中。到京当袖刺，馆阁尽名公。","dynasty":"宋代","title":"送僧休复之京师"}
{"author":"林逋","content":"幽胜程程拟遍寻，不妨淮楚入搜吟。藓莎篱落溪庄静，松竹楼台坞寺深。数抹晚霞怜野笛，一筛寒水羡沙禽。腰间组绶谁能爱，时得闲游是此心。","dynasty":"宋代","title":"淮甸南游"}
{"author":"林逋","content":"水痕秋落蟹螯肥，闲过黄色酒舍归。鱼觉船行沉草岸，犬闻人语出柴扉。苍山半带寒云重，丹叶疏分夕照微。却忆清豀谢太傅，当时未解惜蓑衣。","dynasty":"宋代","title":"秋日湖西晚归舟中书事"}
{"author":"林逋","content":"抱关随俗本无能，却掩深居避爱憎。两岸解惊秋钓石，风窗花落夜棋灯。穿云寄药多山叟，刻竹留诗半野僧。吟阁晚凉堪共望，远峰苍翠势层层。","dynasty":"宋代","title":"村居书事兼简陈贤良"}
{"author":"林逋","content":"官曹久已称廉吏，田里时来顾散人。文战谈围棋局外，绛侯何事号功臣。","dynasty":"宋代","title":"载答"}
{"author":"林逋","content":"桃花枝重肉红垂，萱草抽苗抹绿肥。正语暖莺风细细，著双寒燕雨稀稀。亭台物景兼飘絮，宅院时情渐夹衣。指背挟肩行乐事，不甘离索向芳菲。","dynasty":"宋代","title":"春日寄钱都使"}
{"author":"林逋","content":"一琴牢落倚松窗，孤澹天君得趣长。谒庙有时封县版，坐衙终日着公裳。为收牌印教村仆，偶检图书见古方。微足税粮人更静，却搘吟策立秋廊。","dynasty":"宋代","title":"赠胡明府"}
{"author":"林逋","content":"猿鸟分清绝，林萝拥翠微。步穿僧径出，肩搭道衣归。水墅香菰熟，烟崖早笋肥。功名无一点，何要更忘机。","dynasty":"宋代","title":"湖"}
{"author":"林逋","content":"子云遗构住丹房，天鼓时闻数叩霜。真景截波寻铁柱，怪书披月看铜墙。氲氲颢气朝胎息，熠熠辰辉夜步网。大静入来诸事罢，灵芜盘穗卷良常。","dynasty":"宋代","title":"寄玉梁施道士"}
{"author":"林逋","content":"昔年行乐伴王孙，事尽清狂是后园。一榻竹风横懒架，半轩花月到顽盆。佳人暗引莺言语，芳草闲迷蝶梦魂。今日凄凉旧春色，可堪烟雨近黄昏。","dynasty":"宋代","title":"春日怀历阳后园游兼寄宣城天使"}
{"author":"林逋","content":"入夜跏趺多待月，移时箕踞为看山。苔生晚片应知静，云动秋根合见闲。瘦鹤独随行药后，高僧相对试茶间。疏篁百本松千尺，莫怪频频此往还。","dynasty":"宋代","title":"林间石"}
{"author":"林逋","content":"诗流有匠手，万象片心通。山落分题月，花摇刻句风。劳形忘底滞，巧思出樊笼。唐律如删正，斯人合立功。","dynasty":"宋代","title":"赠张绘秘教九题·诗匠"}
{"author":"林逋","content":"白云峰下两枪新，腻绿长鲜谷雨春。静试恰如湖上雪，对尝兼忆剡中人。瓶悬金粉师应有，筯点琼花我自珍。清话几时搔首后，愿和松色劝三巡。","dynasty":"宋代","title":"尝茶次寄越僧灵皎"}
{"author":"林逋","content":"惠爱如春威似霜，神明佳政蔼余杭。集贤庭畔依依柳，无限行人比颂棠。","dynasty":"宋代","title":"寄上金陵马右丞"}
{"author":"林逋","content":"淮天时节少春寒，几蒂梅花雪欲残。水次军城囊剑入，雨馀村坞镫驴看。名缘未出知谁异，道为深穷却自难。第一京师早西入，庙廊题字可无韩。","dynasty":"宋代","title":"送陈纵之无为军"}
{"author":"林逋","content":"隐居松籁细铮然，何独微之重碧藓。已被远峰擎{左山右雙}{左山右雙}，更禁初月吐娟娟。门庭静极霖苔露，篱援凉生袅菊烟。中有病夫披白搭，瘦行清坐咏遗篇。","dynasty":"宋代","title":"深居杂兴六首"}
{"author":"林逋","content":"矗方标胜概，读处即忘归。静壁悬虚白，危楼钉翠微。清衔时亦有，绝唱世还稀。一片题谁作，吾庐水石围。","dynasty":"宋代","title":"赠张绘秘教九题·诗牌"}
{"author":"林逋","content":"岑寂宝坊清夜月，几移疏影上跏跌。更怜斋罢闲看处，一日还应不可无。","dynasty":"宋代","title":"寄题僧院庭竹"}
{"author":"林逋","content":"巾子峰乌臼树，微霜未落已先红。凭阑高看复低看，半在石池波影中。","dynasty":"宋代","title":"水亭秋日偶书"}
{"author":"林逋","content":"诗景纷拿且按鞭，坏桥危磴已鸣泉。云根道店多沽酒，山崦人家亦种田。谷鸟惊啼冲宿雨，野梅愁绝闭寒烟。玉梁阁皂堪行遍，回得临江即上船。","dynasty":"宋代","title":"安福县途中作"}
{"author":"林逋","content":"寺篱斜夹千梢翠，山径深穿万箨乾。却忆贵家厅馆里，粉墙时画数茎看。","dynasty":"宋代","title":"竹林"}
{"author":"林逋","content":"皋禽名祇有前闻，孤引圆吭夜正分。一唳便惊寥泬破，亦无閒意到青云。","dynasty":"宋代","title":"鸣皋"}
{"author":"林逋","content":"禁寺诸供奉，如师艺学稀。粉轻昏古本，罢重拆秋衣。净{左卤右兼}生瓶晕，连阴长竹围。算应支遁马，毛骨苦无肥。","dynasty":"宋代","title":"寄辇下传神法相大师"}
{"author":"林逋","content":"巾子峰头乌臼树，微霜未落已先红。凭阑高看复低看，半在石池波影中。","dynasty":"宋代","title":"水亭秋日偶书"}
{"author":"林逋","content":"岑寂宝坊清夜月，几移疏影上跏跌。更怜斋罢闲看处，一日还应不可无。","dynasty":"宋代","title":"寄题僧院庭竹"}
{"author":"林逋","content":"风回时带笛，烟远忽藏村。","dynasty":"宋代","title":"句"}
{"author":"林逋","content":"积水凝悬馆，船宽或结楼。一窗方寄傲，二巷忽同游。怨慕采菱曲，苍茫拾翠洲。微风起蘋末，归路满清愁。","dynasty":"宋代","title":"和黄亢与季父见访"}
{"author":"林逋","content":"珠繁杨氏果，翠耀孔家禽。","dynasty":"宋代","title":"句其二"}
{"author":"林逋","content":"家近太行居，西归压一驴。同侪多及第，高论独知书。名迹收藏遍，公卿扣谒疏。离愁不可写，蝉噪夕阳初。","dynasty":"宋代","title":"寄和昌符"}
{"author":"林逋","content":"唐贤存雅制，诗笔仰防闲。递去权应紧，封回债已还。带班犹恐俗，和节不妨山。酒箧将书簏，谁言季孟间。","dynasty":"宋代","title":"赠张绘秘教九题其八诗筒"}
{"author":"林逋","content":"鲁望无来已百年，又生吾辈在林泉。谁知隐遁为高尚，敢道文章到圣贤。月界晓窗琴岳润，竹摇秋机墨云鲜。南塘一霎霏微雨，更拥渔蓑上钓船。","dynasty":"宋代","title":"小隐"}
{"author":"林逋","content":"相送不觉远，离亭寒日斜。川途分野色，僮御想京华。背水当公战，凌云属赋家。前春得意处，酣燕上林花。","dynasty":"宋代","title":"送茂才冯彭年赴举"}
{"author":"林逋","content":"常爱人间此会稀，话长终夕重开扉。孤山猿鸟西湖上，懒对寒灯咏式微。","dynasty":"宋代","title":"宿姑苏净惠大师院"}
{"author":"林逋","content":"远宦风波隔，归期岁月频。天形孤鸟晚，烟色大江春。驿路向山郭，船樯留估人。高台望不极，空使鬓华新。","dynasty":"宋代","title":"寄临川司理赵时校书"}
{"author":"林逋","content":"阴沉天气连翩醉，摘索花枝料峭寒。","dynasty":"宋代","title":"句"}
{"author":"林逋","content":"才入禅林便懒还，众峰深壑共孱颜。楼台冷簇云萝外，钟磬晴敲水石间。茶版手擎童子净，锡枝肩倚老僧闲。独孤房相碑文在，几认题名拂藓斑。","dynasty":"宋代","title":"山谷寺"}
{"author":"林逋","content":"解梁贤守古难同，张盖垂鞭自士风。馆职久衔疏旧地，郡符重剖枉名公。印厅孤坐琴尊外，铃阁清谈易老中。闻演丝纶徵诏近，相如文学动天聪。","dynasty":"宋代","title":"寄解州李学士"}
{"author":"林逋","content":"粉环匀束绿沉枪，袅露差烟{左山右雙}{左山右雙}长。卷箔乍惊双眼健，倚阑寻觉百毛凉。齐披古锦围山阁，背迸寒犀过寺墙。堪笑数根苍翠者，强颜如立少年场。","dynasty":"宋代","title":"新竹"}
{"author":"林逋","content":"惠连初擬赋秋怀，病束慵缠几未谐。湿叶随丹明晚堑，破云拖粉露晴崖。先甘衰落归双髩，已觉清凉入百骸。试枕离骚校闲品，竹烟杉籁满萧斋。","dynasty":"宋代","title":"秋怀"}
{"author":"林逋","content":"村落人家总入诗，下驴盘薄立多时。霜陂一掬清于鉴，漱着牙根便忆归。","dynasty":"宋代","title":"秋日含山道中回寄历阳希然山人"}
{"author":"林逋","content":"水痕秋落蟹螯肥，闲过黄色酒舍归。鱼觉船行沉草岸，犬闻人语出柴扉。苍山半带寒云重，丹叶疏分夕照微。却忆清豀谢太傅，当时未解惜蓑衣。","dynasty":"宋代","title":"秋日湖西晚归舟中书事"}
{"author":"林逋","content":"水气并山影，苍茫已作秋。林深喜见寺，岸静惜移舟。疏苇先寒折，残虹带夕收。吾庐在何处，归兴起渔讴。","dynasty":"宋代","title":"秋日西湖閒泛"}
{"author":"林逋","content":"种莎池馆久淹留，品格堪怜绝比俦。春静棋边窥野客，雨寒廊底梦沧州。清形已入仙经说，冷格曾为古画偷。数啄稻粱无事外，报言鸡雀懒回头。","dynasty":"宋代","title":"荣家鹤"}
{"author":"林逋","content":"泉石年来偶结庐，冷挨松雪瞰西湖。高僧好事仍多艺，已共孤山入画图。","dynasty":"宋代","title":"僧有示西湖墨本者就孤山左侧林萝秘邃间状出"}
{"author":"林逋","content":"一院掩萧森，晨凉又夕阴。鹤应输静立，蝉合伴清吟。著壁云衣重，通帘竹翠深。卧屏来看否，天姥雪千寻。","dynasty":"宋代","title":"僧院夏日和酬朱仲方"}
{"author":"林逋","content":"衡茅林麓下，春色已微茫。雪竹低寒翠，风梅落晚香。樵期多独往，茶事不全忙。双鹭有时起，横飞过野塘。","dynasty":"宋代","title":"山村冬暮"}
{"author":"林逋","content":"绕舍青山看未足，故穿林表架危轩。但将松籁延佳客，常带岚霏认远村。吴榜自能凌晚汰，湘累何苦属芳荪。余生多病期怡养，聊此栖迟一避喧。","dynasty":"宋代","title":"山阁偶书"}
{"author":"林逋","content":"几日无缘见叔度，令人鄙吝不能忘。新篁绕阁薰风细，还肯时来纳晚凉。","dynasty":"宋代","title":"山阁夏日寄黄大茂才"}
{"author":"林逋","content":"才入禅林便懒还，众峰深壑共孱颜。楼台冷簇云萝外，钟磬晴敲水石间。茶版手擎童子净，锡枝肩倚老僧闲。独孤房相碑文在，几认题名拂藓斑。","dynasty":"宋代","title":"山谷寺"}
{"author":"林逋","content":"麝香眠后露檀匀，绣在罗衣色未真。斜倚细丛如有恨，冷摇疏朵欲生春。阶前红药推词客，篱下黄花重古人。今日含毫与题品，可怜殊不愧清新。","dynasty":"宋代","title":"山舍小轩有石竹二丛鬨然秀发因成二章"}
{"author":"林逋","content":"青帘有酒不妨赊，素壁无诗未足夸。所重晚芳犹在日，可关秋色易为花。深枝苒苒妆溪翠，碎片英英剪海霞。莫管金钱好行市，寂寥相对是山家。","dynasty":"宋代","title":"山舍小轩有石竹二丛鬨然秀发因成二章"}
{"author":"林逋","content":"残雪照篱落，空山无俗諠。鸡寒懒下树，人晏独开门。废圃春荣动，回塘雾气昏。谁家岁酒熟，辍棹忆西村。","dynasty":"宋代","title":"山中冬日"}
{"author":"林逋","content":"方塘波绿杜蘅青，布谷提壶已足听。有客新尝寒具罢，据梧慵复散幽经。","dynasty":"宋代","title":"山中寒食"}
{"author":"林逋","content":"气象才过一百五，且持春酒养衰年。中林不是不禁火，其奈山樱发欲然。","dynasty":"宋代","title":"山中寒食"}
{"author":"林逋","content":"吏散门墙转寂然，疏狂投分向生前。苦无名位高今世，空有文章出古贤。遗传得谁修阙下，孤坟应祇客江边。池阳渺渺堪垂睫，莫罢秋枝一叫蝉。","dynasty":"宋代","title":"伤白积殿丞"}
{"author":"林逋","content":"妻女飘零五岭头，为君南望涕横流。浮荣暂得衣朱绂，远宦寻闻丧白州。天与声名还自折，瘴侵编什有谁收。朝中交旧知多少，应惜无儿似鄧攸。","dynasty":"宋代","title":"伤朱寺丞"}
{"author":"林逋","content":"平皋望不极，云树远依依。及向扁舟泊，还寻下濑归。青山连石埭，春水入柴扉。多谢提壶鸟，留人到落晖。","dynasty":"宋代","title":"上湖閒泛舣舟石函因过下湖小墅"}
{"author":"林逋","content":"襟掩皂貂斜，晴鼙响水涯。箭翎沉白雪，贴晕破微霞。气为傍观壮，言因决胜夸。细钗金捍彀，更忆五侯家。","dynasty":"宋代","title":"射弓次寄彭城四君"}
{"author":"林逋","content":"隐居松籁细铮然，何独微之重碧藓。已被远峰擎{左山右雙}{左山右雙}，更禁初月吐娟娟。门庭静极霖苔露，篱援凉生袅菊烟。中有病夫披白搭，瘦行清坐咏遗篇。","dynasty":"宋代","title":"深居杂兴六首"}
{"author":"林逋","content":"四壁垣衣钓具腥，已甘衡泌号沉冥。伶伦近日无侯白，奴仆当时有卫青。花月病怀看酒谱，云萝幽信寄茶经。茅君使者萧闲甚，独理丛毛向户庭。","dynasty":"宋代","title":"深居杂兴六首"}
{"author":"林逋","content":"薄夫何苦事奸奸，一室琴书自解颜。峰后月明秋啸去，水边林影晚樵还。文章敢道长于古，光景浑疑剩却闲。多少烟霞好鱼鸟，令人惆怅谢东山。","dynasty":"宋代","title":"深居杂兴六首"}
{"author":"林逋","content":"冉冉秋云抱啸台，一兵松竹是闲媒。谁闻济北传兵略，枉说山东出相才。樵褐短长披搕膝，丹炉高下垒悬胎。三千功行无圭角，可望虚皇九锡来。","dynasty":"宋代","title":"深居杂兴六首"}
{"author":"林逋","content":"上书可有三千牍，下笔曾无一百函。閒卷孤怀背尘世，独营幽事傍云岩。僧分乳食来阴洞，鹤觸茶薪落蠹杉。未似周颙少贞胜，北山应免略相衔。","dynasty":"宋代","title":"深居杂兴六首"}
{"author":"林逋","content":"松竹封侯尚未尊，石为公辅亦云云。清华自合论闲客，玄默何妨事静君。鹤料免惭尸厚禄，茶功兼擬策元勋。幽人不作山中相，且拥图书卧白云。","dynasty":"宋代","title":"深居杂兴六首"}
{"author":"林逋","content":"莫因公荐偶失意，便擬飘蓬作旅人。志壮任存题柱事，病多争向倚门亲。危堤柳色休伤别，上苑杏花长自春。况有西湖好山水，归来且濯锦衣尘。","dynasty":"宋代","title":"诗招南阳秀才"}
{"author":"林逋","content":"楚山重叠矗淮濆，堪与王维立画勋。白鸟一行天在水。绿芜千阵野平云。孤崖拂阁晴光见，极浦渔舟晓未分。吟罢骚然略回首，历阳诗社久离群。","dynasty":"宋代","title":"寿阳城南写望怀历阳故友"}
{"author":"林逋","content":"竹深淮寺雪萧骚，一壁寒灯伴寂寥。瘦尽骨毛终褭褭，蚀来锋刃转豪曹。宦情冷落诗中见，谈态轩昂酒后高。莫为无辜惜才术，圣明求治正焦劳。","dynasty":"宋代","title":"舒城僧舍呈赠李仲宣文学"}
{"author":"林逋","content":"巾子峰乌臼树，微霜未落已先红。凭阑高看复低看，半在石池波影中。","dynasty":"宋代","title":"水亭秋日偶书"}
{"author":"林逋","content":"日于诗雅转沉迷，尤爱凭阑此构题。飘荡杨花春意晚，黄鹂飞过水东西。","dynasty":"宋代","title":"水轩"}
{"author":"林逋","content":"浩然巾杖立秋钟，院舍门门细径通。柏子有芽生塔地，鹤毛无响堕廊风。闲栖已合称高士，清论除非对远公。不厌浮尘擬何了，片心难舍此缘中。","dynasty":"宋代","title":"寺居"}
{"author":"林逋","content":"霜子落秋筇卓破，雨钗堆地屐拖平。不知呵止长安客，肯爱深穿冷翠行。","dynasty":"宋代","title":"松径"}
{"author":"林逋","content":"囊集暮云篇，行行肯废禅。青山买未暇，朱阙去随缘。茗试幽人井，香焚贾客船。淮流迟新月，吟玩想忘眠。","dynasty":"宋代","title":"送长吉上人"}
{"author":"林逋","content":"閒却清尊掩缥囊，病来无故亦凄凉。江南春草旧行路，因送归人更断肠。","dynasty":"宋代","title":"送陈日章秀才"}
{"author":"林逋","content":"淮天时节少春寒，几蒂梅花雪欲残。水次军城囊剑入，雨馀村坞镫驴看。名缘未出知谁异，道为深穷却自难。第一京师早西入，庙廊题字可无韩。","dynasty":"宋代","title":"送陈纵之无为军"}
{"author":"林逋","content":"严君将命之邛蜀，令子和家且侍行。洛汭好山归别业，江南芳草动离情。诗题寺壁云根润，书检松窗野色明。他日林间无所望，只求金榜看嘉名。","dynasty":"宋代","title":"送楚执中随侍入蜀"}
{"author":"林逋","content":"郁郁蒲茸染水田，渡淮閒寄贾人船。知师一枕清秋梦，多为林间放鹤天。","dynasty":"宋代","title":"送慈师北游"}
{"author":"林逋","content":"渺渺江天白鸟飞，石城秋色送僧归。长干古寺经行了，为到清凉看翠微。","dynasty":"宋代","title":"送大方师归金陵"}
{"author":"林逋","content":"有似东浮沧海君，乘槎泛泛逐归云。蛟绡市得能为寄，擬写清真隐秘文。","dynasty":"宋代","title":"送丁秀才归四明"}
{"author":"林逋","content":"林中萧寂款吾庐，亹亹犹欣接绪馀。去棹看当辨江树，离尊聊为摘园蔬。马卿才大常能赋，梅福官卑数上书。黼座垂精正求治，何时条对召公车。","dynasty":"宋代","title":"送范寺丞"}
{"author":"林逋","content":"林间久离索，忽忽望西陵。静户初闻扣，归舟又说登。野烟含树色，春浪叠沙稜。幸谢云门路，同寻苦未能。","dynasty":"宋代","title":"送皎师归越"}
{"author":"林逋","content":"空色青苍寒日明，迟迟携手出柴荆。长贫少得交游者，渐老不禁离索情。去路浦帆当晚落，到官江草已春生。州监县尹多才识，当念吾宗负大名。","dynasty":"宋代","title":"送马程员外之任乌江"}
{"author":"林逋","content":"酒酣无复耿离肠，一路之官尽水乡。公廨寒生对庐阜，客帆风定泊浔阳。波涵洲渚初收潦，露浥蒹葭未作霜。到日何人先刺谒，二林开士在琴堂。","dynasty":"宋代","title":"送马程知江州德安"}
{"author":"林逋","content":"相送不觉远，离亭寒日斜。川途分野色，僮御想京华。背水当公战，凌云属赋家。前春得意处，酣燕上林花。","dynasty":"宋代","title":"送茂才冯彭年赴举"}
{"author":"林逋","content":"之子咏陟冈，别我岁时晏。后夜失群鹤，高天着行雁。楚山远近出，江树青红间。尊酒无足辞，离愁满行盼。","dynasty":"宋代","title":"送牛秀才之山阳省兄"}
{"author":"林逋","content":"囊携琴谱与诗稿，寄卧船窗一榻深。莫向云中认江树，等閒惊起故园心。","dynasty":"宋代","title":"送然上人南还"}
{"author":"林逋","content":"水烟霜树矗层峦，点破江心一簇寒。见说天多剩得月，为予间上上方看。","dynasty":"宋代","title":"送人游金山"}
{"author":"林逋","content":"侧身南望但依依，片席乘风去似飞。莫谓苍梧在天末，帝乡看逐白云归。","dynasty":"宋代","title":"送人之苍梧"}
{"author":"林逋","content":"中林昨夜待微月，因想谢公池上楼。何意师言石门路，一瓶还自上归舟。","dynasty":"宋代","title":"送僧还东嘉"}
{"author":"林逋","content":"康乐遗踪地，言归已有期。江流富春阔，山沓括苍危。锡润飞晴霭，罗寒滤晓澌。东岩有幽石，应许折松枝。","dynasty":"宋代","title":"送僧机素还东嘉"}
{"author":"林逋","content":"金锡指归鸿，田衣猎晓风。春江片席远，松月一房空。新句别离后，旧山魂梦中。到京当袖刺，馆阁尽名公。","dynasty":"宋代","title":"送僧休复之京师"}
{"author":"林逋","content":"石梁天绝赤城深，影落苍冥几万寻。金策若回聊为说，慰予终老爱山心。","dynasty":"宋代","title":"送僧游天台"}
{"author":"林逋","content":"被请阊门寺，扁舟积水遥。几程冲腊雪，一饭泊村桥。岑色晴空映，檀烟远吹飘。公台悉余镇，讲罢即相招。","dynasty":"宋代","title":"送僧之姑苏"}
{"author":"林逋","content":"皇城十二衢，埃尘满香裓。何以待归期，山中桂花色。","dynasty":"宋代","title":"送僧之京师"}
{"author":"林逋","content":"四明山水别多时，老病心閒事事违。梦想西湖古兰若，又和秋色送僧归。","dynasty":"宋代","title":"送善中师归四明"}
{"author":"林逋","content":"炎方将命选朝伦，治行何尝下古人。拥旆肯辞临远都，登舻还喜奉慈亲。水连芳草湖南地，烟隔寒梅岭上春。若过中途值归雁，慰怀能与致音尘。","dynasty":"宋代","title":"送史殿丞之任封州"}
{"author":"林逋","content":"马援疏蛮色，铜标何可穷。人烟时亦有，海色自如空。髭发梅分白，旌旗瘴减红。惟应莳药罢，都在酒醪中。","dynasty":"宋代","title":"送史殿省典封州"}
{"author":"林逋","content":"杜若萋萋天似水，一樯风信快吟怀。春坊冠盖还朝籍，宝婺豀山别悬殊斋。访旧约僧登北固，破程乘月宿清淮。东南出宰才居最，畴为言扬向玉阶。","dynasty":"宋代","title":"送史宫赞兰溪解印归阙"}
{"author":"林逋","content":"林岭蔼春晖，程程入翠微。泉声落坐石，花气上行衣。诗正情怀澹，禅高论语稀。萧闲水西寺，驻锡莫忘归。","dynasty":"宋代","title":"送思齐上人之宣城"}
{"author":"孙洙","content":"怅望浮生急景，凄凉宝瑟馀音。楚客多情偏怨别，碧山远水登临。目送连天衰草，夜阑几处疏砧。黄叶无风自落，秋云不雨长阴。天若有情天亦老，摇摇幽恨难禁。惆怅旧欢如梦，觉来无处追寻。","dynasty":"宋代","tags":"送别，友人","title":"河满子·秋怨"}
{"author":"孙洙","content":"楼头尚有三通鼓，何须抵死催人去！上马苦匆匆，琵琶曲未终。回头凝望处，那更廉纤雨。漫道玉为堂，玉堂今夜长。","dynasty":"宋代","tags":"写景，抒情，愁苦","title":"菩萨蛮·楼头尚有三通鼓"}
{"author":"陈丙","content":"凉飙发中夜，残月照庭柯。境僻清欢足，宵寒浊酒多。醉怜花影瘦，愁听雁声过。忽忆伊人别，相思起浩歌。","dynasty":"清代","title":"秋夜"}
{"author":"吴季子","content":"半生习气，被风霜、销尽头颅如许。七十年来都铸错，回首邯郸何处。杜曲桑麻，柴桑松菊，归计成迟暮。一樽自寿，不妨沈醉狂舞。休问沧海桑田，看朱颜白发，转次全故。乌兔相催天也老，千古英雄坏土。汾水悲歌，雍江苦调，堕泪真儿女。兴亡一梦，大江依旧东注。","dynasty":"宋代","title":"大江东去（自寿）"}
{"author":"吴季子","content":"青衫华发，对风霜、倚遍危楼孤啸。恶浪平波，看尽世间多少。忘却金闺故步，都付与、野花啼鸟。只自笑。悠悠心事，无人知道。扰扰世路红尘，看销尽英雄，青山亦老。宇宙无穷，事业到头谁了。高楼一声书角，把千古、梦中吹觉。天欲晓。起看蕊梅春小。","dynasty":"宋代","title":"玉漏迟（自寿）"}
{"author":"吴季子","content":"自怜翠袖，向天寒、独倚孤篁吟啸。半世虚名，孤负白云多少。欲问梅翁旧约，怕误我、沙头鸥鸟。时一笑。行行且止，人间蜀道。休怪岁月无情，叹尘世浮生，闲忙闲老。待趁黑头，万里封侯都了。今古勋名一梦，听未彻、钧天还觉。羌管晓。楼角曙星稀小。","dynasty":"宋代","title":"玉漏迟（和）"}
{"author":"吴季子","content":"南山老，还记少陵诗。七十古来稀。清池拥出红蕖坠，西风吹上碧梧枝。趁今朝，斟寿酒，记生时。也不羡、鲲鹏飞击水。也不羡、蛟龙行得雨。人世事，总危机。扶床正好看孙戏，舞衫不要笑儿痴。更埙篪，三老子，鬓如丝。","dynasty":"宋代","title":"最高楼（寿南山弟七旬）"}
{"author":"吴季子","content":"正淡烟疏雨，梅子黄时，清和天气。阿母当年，暂辍瑶池会。霞帔星冠，霓旌羽纛，下碧霄云际。恰与瞿昙，同时共日，降人间世。裼寝开祥，斑衣祝寿，一种灵椿，两枝仙桂。满引玻璃，且向今宵醉。待看阶庭，蓝袍交映，奉板舆游戏。到得蟠桃，熟时归去，已三千岁。","dynasty":"宋代","title":"醉蓬莱（寿友人母）"}
{"author":"吴季子","content":"雪罗初试，过赐衣时节，才三四日。记得延陵公子宅，麟角当年新绂。半刺名家，一经奥学，是青云人物。如何华发，蒲轮未聘遗逸。问讯怨鹤惊猿，不妨俱隐，且逍遥丈室。有子传家经可教，况有东皋种秫。醉里乾坤，间中日月，便是长生术。瑶池宴後，剩看几度桃实。","dynasty":"宋代","title":"念奴娇（寿朋友）"}
{"author":"吴季子","content":"花落风初定。倚危阑、衷情欲诉，踌躇不忍。把酒问春无语，吹落游尘怎任。待泪雨、红妆蔫尽。不道燕衔春将去，误啼鹃、唤起年年恨。芳草路，人愁甚。浮生一梦黄粱枕。且不妨、狂歌醉舞，尘谈挥柄。金谷平泉俱尘土，谁是当年豪胜。但五柳、依然陶令。千古兴亡东流水，望孤鸿、没处残阳影。无限意，伤春兴。","dynasty":"宋代","title":"念奴娇（再用韵伤春）"}
{"author":"吴季子","content":"分知白首天寒，千林摇落寻真隐。天工付与，冰肌雪骨，暗香寒凝。自许贞心，肯教色界，软红尘近。怅绿衣舞断，参横梦觉，依稀旧家犹认。不为角声吹落，向花前、为伊悲恨。玉堂茅舍，风流随处，年年孤另。不是人间，肝肠铁石，相逢休问。算知心、只许东风，漏泄一分春信。","dynasty":"宋代","title":"水龙吟（和邵清溪咏梅见寿）"}
{"author":"吴季子","content":"恨公来较晚，早归朝、骢马去难留。是朱轮华毂，联珪叠组，家世公俟。今在玉堂深处，借重护偏州。好把青毡拂，奕世勋猷。明日东津归路，正梅花霜暖，春上枝头。看连旗列鼓，送客下江楼。对云山、千年不老，向楼前、阅尽几行舟。留名在，严陵滩下，日夜东流。","dynasty":"宋代","title":"八声甘州（送吕总管）"}
{"author":"吴季子","content":"阿母今朝，飞下琼楼金阙。先教玉女，为传言细说。蟠桃手种，尚记此春时节。三千春後，开花初结。宴罢瑶池，洗娥眉、已半雪。九旬偷度，笑韶光一映。仙翁日月，算与人间全别。从今一岁，年年三月。","dynasty":"宋代","title":"传言玉女（寿何逢原母夫人九十一）"}
{"author":"陈节","content":"群芳无力爱春眠，倦倚阑干似醉然。汉女琵琶应饮恨，楚宫粉黛不胜蔫。燕衔零玉遗书几，蜂带余香过酒船。欲为痴儿时洗面，杖藜闲到短篱边。","dynasty":"明代","title":"落花次石田翁韵"}
{"author":"葛繁","content":"真机昔振云门路，祖席今多雪窦孙。传到慧林花果盛，须知叶落总归根。","dynasty":"宋代","title":"题雪宝和尚亲书偈后"}
{"author":"方逢时","content":"客子赋皇华，乘流泛斗槎。暝烟浮远树，凉月动虚沙。仙令怀潘岳，尘踪愧孟嘉。何人夜吹笛，遗恨满天涯。","dynasty":"明代","title":"怀故兴济令许伯玉"}
{"author":"聂胜琼","content":"玉惨花愁出凤城，莲花楼下柳青青。尊前一唱阳关曲，别个人人第五程。寻好梦，梦难成。有谁知我此时情，枕前泪共阶前雨，隔个窗儿滴到明。","dynasty":"宋代","tags":"婉约，离别，相思","title":"鹧鸪天·别情"}
{"author":"曾巩","content":"乱条犹未变初黄，倚得东风势便狂。解把飞花蒙日月，不知天地有清霜。","dynasty":"宋代","tags":"古诗三百首，春天，咏物，柳树，讽刺","title":"咏柳"}
{"author":"曾巩","content":"雨过横塘水满堤，乱山高下路东西。一番桃李花开尽，惟有青青草色齐。","dynasty":"宋代","tags":"古诗三百首，写花，写草，哲理","title":"城南"}
{"author":"曾巩","content":"　　临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？　　方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？　　墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！　　庆历八年九月十二日，曾巩记。","dynasty":"宋代","tags":"辞赋精选，状物，写人，寓理","title":"墨池记"}
{"author":"曾巩","content":"　　赵郡苏轼，余之同年友也。自蜀以书至京师遗余，称蜀之士，曰黎生、安生者。既而黎生携其文数十万言，安生携其文亦数千言，辱以顾余。读其文，诚闳壮隽伟，善反复驰骋，穷尽事理；而其材力之放纵，若不可极者也。二生固可谓魁奇特起之士，而苏君固可谓善知人者也。　　顷之，黎生补江陵府司法参军。将行，请予言以为赠。余曰：「余之知生，既得之于心矣，乃将以言相求于外邪？」黎生曰：「生与安生之学于斯文，里之人皆笑以为迂阔。今求子之言，盖将解惑于里人。」余闻之，自顾而笑。　　夫世之迂阔，孰有甚于予乎？知信乎古，而不知合乎世；知志乎道，而不知同乎俗。此余所以困于今而不自知也。世之迂阔，孰有甚于予乎？今生之迂，特以文不近俗，迂之小者耳，患为笑于里之人。若余之迂大矣，使生持吾言而归，且重得罪，庸讵止于笑乎？　　然则若余之于生，将何言哉？谓余之迂为善，则其患若此；谓为不善，则有以合乎世，必违乎古，有以同乎俗，必离乎道矣。生其无急于解里人之惑，则于是焉，必能择而取之。　　遂书以赠二生，并示苏君，以为何如也？","dynasty":"宋代","tags":"古文观止，抒怀，劝诫，赠序","title":"赠黎安二生序"}
{"author":"曾巩","content":"　　巩顿首再拜，舍人先生：　　去秋人还，蒙赐书及所撰先大父墓碑铭。反复观诵，感与惭并。夫铭志之著于世，义近于史，而亦有与史异者。盖史之于善恶，无所不书,而铭者，盖古之人有功德材行志义之美者，惧后世之不知，则必铭而见之。或纳于庙，或存于墓，一也。苟其人之恶，则于铭乎何有？此其所以与史异也。其辞之作，所以使死者无有所憾，生者得致其严。而善人喜于见传，则勇于自立；恶人无有所纪，则以愧而惧。至于通材达识，义烈节士，嘉言善状，皆见于篇，则足为后法。警劝之道，非近乎史，其将安近？　　及世之衰，为人之子孙者，一欲褒扬其亲而不本乎理。故虽恶人，皆务勒铭，以夸后世。立言者既莫之拒而不为，又以其子孙之所请也，书其恶焉，则人情之所不得，于是乎铭始不实。后之作铭者，常观其人。苟托之非人，则书之非公与是，则不足以行世而传后。故千百年来，公卿大夫至于里巷之士，莫不有铭，而传者盖少。其故非他，托之非人，书之非公与是故也。　　然则孰为其人而能尽公与是欤？非畜道德而能文章者，无以为也。盖有道德者之于恶人，则不受而铭之，于众人则能辨焉。而人之行，有情善而迹非，有意奸而外淑，有善恶相悬而不可以实指，有实大于名，有名侈于实。犹之用人，非畜道德者，恶能辨之不惑，议之不徇？不惑不徇，则公且是矣。而其辞之不工，则世犹不传，于是又在其文章兼胜焉。故曰，非畜道德而能文章者无以为也，岂非然哉！　　然畜道德而能文章者，虽或并世而有，亦或数十年或一二百年而有之。其传之难如此，其遇之难又如此。若先生之道德文章，固所谓数百年而有者也。先祖之言行卓卓，幸遇而得铭，其公与是，其传世行后无疑也。而世之学者，每观传记所书古人之事，至其所可感，则往往衋然不知涕之流落也，况其子孙也哉？况巩也哉？其追睎祖德而思所以传之之繇，则知先生推一赐于巩而及其三世。其感与报，宜若何而图之？　　抑又思若巩之浅薄滞拙，而先生进之，先祖之屯蹶否塞以死，而先生显之，则世之魁闳豪杰不世出之士，其谁不愿进于门？潜遁幽抑之士，其谁不有望于世？善谁不为，而恶谁不愧以惧？为人之父祖者，孰不欲教其子孙？为人之子孙者，孰不欲宠荣其父祖？此数美者，一归于先生。既拜赐之辱，且敢进其所以然。所谕世族之次，敢不承教而加详焉？愧甚，不宣。巩再拜。","dynasty":"宋代","tags":"古文观止，感恩，书信","title":"寄欧阳舍人书"}
{"author":"曾巩","content":"暮冬天地闭，正柔木冻折，瑞雪飘飞。对景见南山？岭梅露、几点清雅容姿。丹染萼、玉缀枝。又岂是、一阳有私。大抵是、化工独许，使占却先时。霜威莫苦凌持。此花根性，想群卉争知。贵用在和羹，三春里、不管绿是红非。攀赏处、宜酒卮。醉捻嗅、幽香更奇。倚阑干、仗何人去，嘱羌管休吹。","dynasty":"宋代","title":"赏南枝"}
{"author":"曾巩","content":"　　熙宁八年夏，吴越大旱。九月，资政殿大学士知越州赵公，前民之未饥，为书问属县灾所被者几乡，民能自食者有几，当廪于官者几人，沟防构筑可僦民使治之者几所，库钱仓粟可发者几何，富人可募出粟者几家，僧道士食之羡粟书于籍者其几具存，使各书以对，而谨其备。　　州县史录民之孤老疾弱不能自食者二万一千九百余人以告。故事，岁廪穷人，当给粟三千石而止。公敛富人所输，及僧道士食之羡者，得粟四万八千余石，佐其费。使自十月朔，人受粟日一升，幼小半之。忧其众相蹂也，使受粟者男女异日，而人受二日之食。忧其流亡也，于城市郊野为给粟之所凡五十有七，使各以便受之而告以去其家者勿给。计官为不足用也，取吏之不在职而寓于境者，给其食而任以事。不能自食者，有是具也。能自食者，为之告富人无得闭粜。又为之官粟，得五万二千余石，平其价予民。为粜粟之所凡十有八，使籴者自便如受粟。又僦民完成四千一百丈，为工三万八千，计其佣与钱，又与粟再倍之。民取息钱者，告富人纵予之而待熟，官为责其偿。弃男女者，使人得收养之。　　明年春，大疫。为病坊，处疾病之无归者。募僧二人，属以视医药饮食，令无失所恃。凡死者，使在处随收瘗之。　　法，廪穷人尽三月当止，是岁尽五月而止。事有非便文者，公一以自任，不以累其属。有上请者，或便宜多辄行。公于此时，蚤夜惫心力不少懈，事细巨必躬亲。给病者药食多出私钱。民不幸罹旱疫，得免于转死；虽死得无失敛埋，皆公力也。　　是时旱疫被吴越，民饥馑疾疠，死者殆半，灾未有巨于此也。天子东向忧劳，州县推布上恩，人人尽其力。公所拊循，民尤以为得其依归。所以经营绥辑先后终始之际，委曲纤悉，无不备者。其施虽在越，其仁足以示天下；其事虽行于一时，其法足以传后。盖灾沴之行，治世不能使之无，而能为之备。民病而后图之，与夫先事而为计者，则有间矣；不习而有为，与夫素得之者，则有间矣。予故采于越，得公所推行，乐为之识其详，岂独以慰越人之思，半使吏之有志于民者不幸而遇岁之灾，推公之所已试，其科条可不待顷而具，则公之泽岂小且近乎！　　公元丰二年以大学士加太子保致仕，家于衢。其直道正行在于朝廷，岂弟之实在于身者，此不著。著其荒政可师者，以为《越州赵公救灾记》云。","dynasty":"宋代","tags":"饥荒","title":"越州赵公救灾记"}
{"author":"曾巩","content":"海浪如云去却回，北风吹起数声雷。朱楼四面钩疏箔，卧看千山急雨来。","dynasty":"宋代","tags":"抒情，旷达，豪迈","title":"西楼"}
{"author":"曾巩","content":"　　滁州之西南，泉水之涯，欧阳公作州之二年，构亭曰“丰乐”，自为记，以见其名义。既又直丰乐之东几百步，得山之高，构亭曰“醒心”，使巩记之。　　凡公与州之宾客者游焉，则必即丰乐以饮。或醉且劳矣，则必即醒心而望，以见夫群山之相环，云烟之相滋，旷野之无穷，草树众而泉石嘉，使目新乎其所睹，耳新乎其所闻，则其心洒然而醒，更欲久而忘归也。故即其所以然而为名，取韩子退之《北湖》之诗云。噫！其可谓善取乐于山泉之间，而名之以见其实，又善者矣。　　虽然，公之乐，吾能言之。吾君优游而无为于上，吾民给足而无憾于下。天下之学者，皆为材且良；夷狄鸟兽草木之生者，皆得其宜，公乐也。一山之隅，一泉之旁，岂公乐哉？乃公所寄意于此也。　　若公之贤，韩子殁数百年而始有之。今同游之宾客，尚未知公之难遇也。后百千年，有慕公之为人而览公之迹，思欲见之，有不可及之叹，然后知公之难遇也。则凡同游于此者，其可不喜且幸欤！而巩也，又得以文词托名于公文之次，其又不喜且幸欤！　　庆历七年八月十五日记。","dynasty":"宋代","tags":"自然，向往，生活，忧国忧民","title":"醒心亭记"}
{"author":"曾巩","content":"家林香橙有两树，根缠铁钮凌坡陀。鲜明百数见秋实，错缀众叶倾霜柯。翠羽流苏出天仗，黄金戏球相荡摩。入苞岂数橘柚贱，芼鼎始足盐梅和。江湖苦遭俗眼慢，禁御尚觉凡木多。谁能出口献天子，一致大树凌沧波。","dynasty":"宋代","title":"橙子"}
{"author":"曾巩","content":"青云宝构虽同直，白发鱼符各未归。倚玉讵应公论许，续貂还恐邑人非。莫辞海畔留连久，须惜天涯故旧衡。预想明年双节召，九霄鹏翼看横飞。","dynasty":"宋代","title":"寄留交代元子发"}
{"author":"曾巩","content":"懒听诗书散满床，鬓须垂白坐茅堂。溪山入手何时见，尘土劳心继日忙。气味向人卑可耻，风波随处险难当。羡君出处由胸臆，安稳将家水石傍。","dynasty":"宋代","title":"寄人"}
{"author":"曾巩","content":"新霖洗穷腊，东南始知寒。惊我千里意，觉汝征途难。空江挂风席，扁舟与谁安。羁旅费亦久，橐衣岂无单。念汝西北去，壮心始桓桓。竟逢有司惑，斥走怀琅玕。士固有大意，秋毫岂能干。所忧道里困，久无一樽欢。我意生恻恻，为之却朝餐。人生飘零内，何处怀抱宽。已期彩芝乐，握手青霞端。无令及门喜，淹留雪霜残。","dynasty":"宋代","title":"寄舍弟"}
{"author":"曾巩","content":"隆名盛位知难久，壮字丰碑亦易亡。枣木已非真篆刻，色丝空喜好文章。岘山汉水成虚掷，大厦深檐且秘藏。好事今推霅溪守，故开新馆集琳琅。","dynasty":"宋代","title":"寄孙莘老湖州墨妙亭"}
{"author":"曾巩","content":"貌癯心苦气飘飘，长饿空林不可招。能举丘山惟笔力，可摩云日是风标。诗篇缀缉应千首，学术窥寻岂一朝。耳冷高谈经岁远，江南春动雪还消。","dynasty":"宋代","title":"寄孙正之"}
{"author":"曾巩","content":"两人怀抱喜相投，初得青山一日游。已听高文吟太古，更开昏眼洗清流。共寻素壁题皆遍，欲去红桥钓始休。回首至今嘉兴在，梦魂犹拟奉觥筹。","dynasty":"宋代","title":"寄孙正之二首"}
{"author":"曾巩","content":"隐似龙蛇应有待，清□冰雪更无双。志留世外虽遗俗，文落人间或过江。峻节但期终老学，健诗犹愧一时降。风骚近亦思强伴，恨未高吟共北窗。","dynasty":"宋代","title":"寄孙正之二首"}
{"author":"曾巩","content":"孙侯腹载天下收，崔嵬岂啻重百车。伏义以来可悉数，孰若自作何有余。更能议论瓷倾倒，万里一泻昆仑渠。认为胸中干太极，元气浩浩随卷舒。昔来谏官对天子，何秽不欲亲芟锄。不容乃独见磊落，出走并海飘长裾。孙侯风节何所似，雪洗八荒看太虚。亲如国忠眼不顾，旧若张禹手所除。归来已绝褒贬笔，进用只调敖仓储。合持诗书白虎论，更护日月金华居。万世根深固社稷，百年旧叟休田闾。素识孤生爱茅屋，久将老母求山砠。秋归愿事九江获，夜出未倦安丰渔。孔明苟欲性命遂，孟子岂病王公疏。尘埃未得见此乐，太息一付西江鱼。","dynasty":"宋代","title":"寄孙之翰"}
{"author":"曾巩","content":"适意藜羹与布裘，结庐人境地还幽。清谈汝水孤猿夜，爽气麻源一叶秋。应有风骚归健笔，可无尊酒付扁舟。因君更起家园兴，梦寐思从几杖游。","dynasty":"宋代","title":"寄题饶君茂才葆光庵"}
{"author":"曾巩","content":"忆昨走京尘，衡门始相识。疏帘挂秋日，客庖留共食。纷纷说古今，洞不置藩域。有司甄栋干，度量弃樗栎。振辔行尚早，分首学壖北。初冬憩海昏，夜坐探书策。始得读君文，大匠谢刀尺。周孔日己远，遗经竄墙壁。倡倦百怪起，冠裾稔回惹。君材信魁崛，议论恣排辟。如川流浑浑，东海为委积。如跻极高望，万物著春色。寥寥孟韩后，斯文大难得。嗟予见之晚，反覆不能释。胡然蕴环堵，不救谋者惑。明朝渡江还念念非可抑。如酲冒炎暑，每进意愈塞。维时南风薰，木叶晃繁碧。颓云走石濑，逆坂上文艗。欣闻被檄来，穷阎驻镳轼。促榻叩其言，咸池播纯绎。行身抗渊损，及物窥龙稷。绸缪指疵病，玫砭甚针石。浅沚有停沙，亦可洗珠璧。论忧或共嚬，遇惬每同峎。正值祝融横，金隅未提职。音楼豁可望，命载屡攀陟。一不罗俗嬉，怡然治纨墨。露注尚忘疲，更待蟾蜍昃。雅爱张与余，挽之置茵席。群儿困不酬，吽嚬聚讥谪。仁义殊龃龉，昧者尊恶砳。雾草变衰黄，吟蛩闹朝夕。君子畏简书，薄言返行役。商歌孺子别，失泪染衣襋。自从促权去，会此隆冬逼。何神鼓阴{左韦右}，万窍动謞激。城颠睨江浪，蛟怪助揿射。仁贤保无恙，所想挂惊惕。烨烨多隶从，良已匮藜齸。迨兹尺书生，疑念始冰析。兰涤沓兹祥，筠梧肆谐适。缤纷众胥士，署垒各嬉息。其余书牍背，粟密缕机织。卷书劳来干，雨怀良自怿。野泊转平绿，梅梢弄繁白。金縚引柳荑，芳气满原泽。出门无所抵，归卧四楹寂。术学颇思讲，人事多可恻。含意不得发，百愤注微臆。摇摇咏颜色，企足关途隔。自惭儿女情，宛转抑凄感。吾念非吾私，何当托云翼。奇偶转如轮，终期援焦溺。","dynasty":"宋代","title":"寄王介卿"}
{"author":"曾巩","content":"数病门稀出，常贫客少过。经纶知龃龉，耕钓亦蹉跎。两事艰难极，孤心感慨多。素交千里远，谁听此时歌。","dynasty":"宋代","title":"寄王荆公介甫"}
{"author":"曾巩","content":"荆州南走困尘埃，应喜文章意自开。明世正逢多事日，要涂须用出伦材。不回霜雪不应惜，未得风云众忍摧。若向沙头吊杜甫，近诗悬望自书来。","dynasty":"宋代","title":"寄王乐道"}
{"author":"曾巩","content":"种处地灵偏得日，摘时春早未闻雷。京师万里争先到，应得慈亲手自开。","dynasty":"宋代","title":"寄献新茶"}
{"author":"曾巩","content":"铅笔雠书客，朱轓守土臣。素餐方侧席，黄发已侵巾。喜有山围郭，仍怜水满津。清华闲耳目，潇洒长精神。秀色秋来重，寒声雨后新。宿云当户牖，流月过松筠。北圃分殊境，西湖断俗尘。渚花红四出，沙鸟翠相亲。芡老含珠实，鱼惊跃锦鳞。飞梁凌窅渺，虚榭压奫沦。岭对横修竹，洲分抱白苹。静宜人事拙，闲觉道腴真。器小难周物，官微幸庇身。簿书偷暇日，杖屦想幽人。泝险飞游艇，探奇漾钓缗。形縻某鹤怨，心泰得鸥驯。督府恩容久，芳笺讯问频。门庭严卫戟，尊俎从华绅。却起烟霞兴，还思水石邻。自嗤田父乐，那可荐鸿钧。","dynasty":"宋代","title":"寄郓州邵资政蒙问敝邑山水之景，见索新诗，"}
{"author":"曾巩","content":"铜扉得谢从今日，玉铉辞荣已十年。素节谠言留简册，高情清兴入林泉。海边爱日疲人恋，剑外仁风故老传。门外最应潇洒客，喜公平地作神仙。","dynasty":"宋代","title":"寄赵宫保"}
{"author":"曾巩","content":"忆子去家日，南风始吹衣。今来晶水几，蝇蚊已群飞。思子兼昼夜，何啻如渴饥。喜闻远客至，手自排荆扉。客送书一纸，翰墨子所挥。上言山居恶，梦寐接庭闱。次言服畎亩，禾黍膴已肥。其余叶文字，颇测幽与微。题诗在纸尾，语老意不非。我喜何所似，大似客得归。我与子事亲，未饱藿与薇。常苦去左右，辛勤治鞍鞿。子行何时反，我眼日已晞。应须毕秋刈，相见慰依依。","dynasty":"宋代","title":"寄子进弟"}
{"author":"曾巩","content":"长年心事最相亲，一笑相疏忽数旬。柏府地严方许国，芸台官冷但容身。饥肠漫窃公厨膳，病发难堪客舍尘。还有鹿门栖宿兴，想君他日肯为邻。","dynasty":"宋代","title":"简景山侍御"}
{"author":"曾巩","content":"一年孟春月已晦，思去去腊如须臾。春事竞在二月间，急景岂与正月殊。今看桃李花未出，不知花开能几日。日寻桃李不暂停，恐未十回花已失。筋骸纵病心尚壮，酒醴虽无邻可乞。城东欲与君试行，莫嫌冷落逐书生。","dynasty":"宋代","title":"简如晦伯益"}
{"author":"曾巩","content":"倦游公府曳长裾，笑上扁舟指旧庐。自有文章真杞梓，不须雕琢是璠欤。浮蛆满瓮尝春酒，垂露临窗理索书。况得君宾同壮节，一乡清问更谁知。","dynasty":"宋代","title":"简翁都官"}
{"author":"曾巩","content":"江湖俗畏远，幽好自相宜。沦迹异惊众，辞嚣如避时。优游可以学，薇蕨易为私。胡然弃回櫂，霜雪有驱驰。","dynasty":"宋代","title":"江湖"}
{"author":"曾巩","content":"江上信清华，月风亦萧洒。故人在千里，樽酒难独把。由来懒拙甚，岂免交游寡。朱弦任尘埃，谁是知音者。","dynasty":"宋代","title":"江上怀介甫"}
{"author":"曾巩","content":"蜀客向何处，欲观浙江潮。舣舟吴门栅，况会故人招。置酒吴亭上，无人吹紫箫。浩观万物变，飒尔生凉飙。遂恐时节晚，芳兰从此凋。功名竟安在，富贵空寥寥。鸿鹄举千里，鸾凤翔九霄。胡为蓬蒿下，日夜悲鹪鹩。车马夕已还，行人亦飘飖。浩然沧海志，寂寞守空宵。","dynasty":"宋代","title":"将之浙江延祖子山师柔会别饮散独宿空亭遂书"}
{"author":"曾巩","content":"降龙左右施襟裾，两廊夹庙深渠渠。礼下天子一等尔，衣服居处何其殊。文旛列戟照私第，青紫若若官其孥。先后荧煌首珠翠，侍者百十颜温瑜。凝寒堕指热侵骨，一宴百盏倾金壶。穷民疾首望雨露，太上欲倚攀姚虞。君胡为乎目时病，橐针补艾恬以愉。生前赫赫浪自重，身后没没宁非愚。","dynasty":"宋代","title":"降龙"}
{"author":"曾巩","content":"即祚讴歌后，钦柴礼数新。盛容超旷代，乐贡尽殊邻。宿戒临行殿，宵兴绝众臣。立须空便泬，步进却柔姻。外物虽多品，天心在一纯。高灵终享德，群望亦依仁。暗蔼如无间，迟延若可亲。欲知精意答，预睹太和臻。积噎没遥甸，浮阳上绮闉。矞云生斐亹，爱景驻逡巡。厚庆归清庙，余釐及兆人。还宫动前跸，喜气入韶钧。","dynasty":"宋代","title":"郊祀庆成并进状"}
{"author":"曾巩","content":"尘外岧巉鹫岭宫，架虚排险出青红。林光巧转沧波上，海色遥涵白日东。夜静神龙听呪食，秋深苍鹘起搏风。连荆控蜀长江水，尽在回廊顾盼中。","dynasty":"宋代","title":"金山寺"}
{"author":"曾巩","content":"九衢言语乱入耳，三市尘沙眯人目。猿狙未惯裹章绶，鱼鸟宁忘慕溪谷。恨无栖宿在清旷，欲弄潺湲愈烦燠。道人谁氏斥佳境，决汉披霄敞华屋。骈罗嶷嶷三秀石，丛迸娟娟两修竹。云蒸雨泄被岩壑，海倒河垂动林麓。顿惊俯仰远嚣浊，岂直形骸摆羁束。解衣坚坐暝忘返，饮水清谈心亦足。丈夫壮志须坦荡，曲士阴机谩翻覆。青鞋赤舄偶然尔，安用区区巧追逐。","dynasty":"宋代","title":"京师观音院新堂"}
{"author":"曾巩","content":"横江舍轻楫，对面见青山。行尽车马尘，豁见水石寰。地气方以洁，崖声落潺潺。虽为千家县，正在清华间。风烟凛人心，世虑自可删。况无讼诉嚣，得有觞咏闲。常疑此中吏，白首岂思还。人情贵公卿，烨烨就玉班。光华虽一时，忧悸或满颜。鸡鸣已争驰，骅骝振镳镮。岂如此中吏，日高未开关。一不谨所守，名声别妖奸。岂如此中吏，一官老无瘝。愔愔谋谟消，汩汩气象孱。岂如此中吏，明心慑强顽。况云此中居，一亭众峰环。崖声梦犹闻，谷秀坐可攀。倚天巉岩姿，青苍云{左文右扁}斓。对之精神恬，可谢世网艰。人生慕虚荣，敛收意常悭。诚思此忧愉，自应喜榛菅。","dynasty":"宋代","title":"靖安县幽谷亭"}
{"author":"曾巩","content":"修檐{左车右献}{左车右献}背成阴，行尽松篁一径深。好鸟自飞还自下，白云无事亦无心。客来但饮平阳酒，衙退常携靖节琴。世路人情方扰扰，一游须抵万黄金。","dynasty":"宋代","title":"静化堂"}
{"author":"曾巩","content":"东篱菊花今已开，万物各自相驱催。却寻桃杏那复有，旧树惨惨空墙隈。年光日日已非昔，人世可能无盛衰。朱颜白发相去几，势利声名相抑排。三公未能逃饿死，九鼎竟亦为尘埃。乃知万事皆自枉，有便只宜持酒杯。","dynasty":"宋代","title":"菊花"}
{"author":"曾巩","content":"菊花秋开只一种，意远不随桃与梅。游人有几爱孤淡，零落野水空岩隈。层层露萼间枝叶，金靥万个围苍苔。直从陶令酷爱尚，始有我见心眼开。为怜清香与正色，欲搴更惜常徘徊。当携玉轸就花醉，一饮不辞三百杯。","dynasty":"宋代","title":"菊花"}
{"author":"曾巩","content":"兴亡两天土。","dynasty":"宋代","title":"句"}
{"author":"曾巩","content":"濯残暑气朝来雨，助作秋声夜半风。","dynasty":"宋代","title":"句"}
{"author":"曾巩","content":"柳色映驰道，水声通御沟。虽喜芳物盛，未同故人游。叩门忽去我，跃马振轻裘。佩印自兹始，过家当少留。中园何时到，薇蕨亦已柔。山翠入幽屐，渚香浮回舟。阡陌有还往，壶觞时献酬。应笑天禄阁，寂寥谁见求。","dynasty":"宋代","title":"瞿秘校新授官还南丰"}
{"author":"曾巩","content":"满眼青山更上楼，偶携闲客此闲游。飞花不尽随风起，野水无边带雨流。怀旧有情惟社燕，忘机相得更沙鸥。黄金驷马皆尘土，莫靳当欢酒百瓯。","dynasty":"宋代","title":"郡楼"}
{"author":"曾巩","content":"千里分符汉上城，为僚方喜得时英。已无楚泽行吟意，便有南阳坐啸名。骥力用来精爽紧，鹓行归去羽翰轻。须知别后狂山简，梦寐清谈鄙吝生。","dynasty":"宋代","title":"康定军使高秘丞自襄阳农寺勾业寺丞自光化相"}
{"author":"曾巩","content":"绿发朱颜两少年，出伦清誉每相无。壁中字为时人圪，圯上书从老父传。泮水笑谈邀法饮，高斋闲燕属佳篇。衰翁厚幸怀双璧，更起狂心慕荐贤。","dynasty":"宋代","title":"孔教授张法曹以曾论荐特示长笺"}
{"author":"曾巩","content":"称吴称魏已纷纷，渭水西边独汉臣。平日将军不三顾，寻常田里带经人。","dynasty":"宋代","title":"孔明"}
{"author":"曾巩","content":"忆初中伏时，怫郁炎气升。赫日已照灼，赤云助轩腾。积水殆将沸，清风岂能兴。草木恐焚燎，窗扉似炊蒸。冰雪气已夺，蚊蝇势相矜。发狂忧不免，暑饮讵复胜。","dynasty":"宋代","title":"苦热"}
{"author":"曾巩","content":"雾围南山郁冥冥，狭谷荒风驱水声。只疑日失黄道去，又见雨含沧海生。如催病骨夜寒入，似送客心衰思惊。扬州青铜不在照，应有白须添数茎。","dynasty":"宋代","title":"苦雨"}
{"author":"曾巩","content":"云帆十幅顺风行，卧听随船白浪声。好在西湖波上月，酒醒还到纸窗明。","dynasty":"宋代","title":"离齐州后五首"}
{"author":"曾巩","content":"画船终日扒沙行，已去齐州一月程。千里相随是明月，水西亭上一般明。","dynasty":"宋代","title":"离齐州后五首"}
{"author":"曾巩","content":"文犀剡剡穿林笋，翠靥田田出水荷。正是西亭销暑日，却将离恨寄烟波。","dynasty":"宋代","title":"离齐州后五首"}
{"author":"曾巩","content":"将家须向习池游，难放西湖十顷秋。从此七桥风与月，梦魂长到木兰舟。","dynasty":"宋代","title":"离齐州后五首"}
{"author":"曾巩","content":"一身得禄从孤客，千里还丧获旧林。清节萧条妻子计，白头敦笃弟兄心。能抛印绶高应少，自筑丘坟达更深。我与往来无力荐，褒传唯有北窗吟。","dynasty":"宋代","title":"李供奉"}
{"author":"曾巩","content":"盱江郭东门，江水湛虚碧。东南望群峰，连延倚天壁。长林相蔽亏，苍翠浮日夕。青冥窗户寒，居者非咫尺。子初得从谁，有此烟雾宅。燕坐远世喧，及门无尘客。筑亭更求深，缓带聊自适。时花笑婀娜，山鸟吟格磔。家酿熟新樽，欢言命良席。故已轻华簪，宁论珍拱璧。我亦有菑田，相望在阡陌。安得巾柴车，过从伫三益。","dynasty":"宋代","title":"李节推亭子"}
{"author":"曾巩","content":"丞相事唐室，独驰三绝名。家世在图史，诗书传后生。郎位逮流泽，出令箴辈惊。岁暮营燕坐，高居遗世情。翠竹带书幌，青山临酒觥。已使襟韵适，况闻吟诵声。自可化乡里，岂唯门户荣。果有过庭子，颍然材思精。抱璞已三献，惊人当一鸣。风义故常在，兹堂非偶成。","dynasty":"宋代","title":"李氏素风堂"}
{"author":"曾巩","content":"郊天社地君所重，翦秸刲匏微得供。秦皇汉帝陋古初，桀畴殊坛倾力奉。年年属车九重出，羽卫千人万人从。黄金日搜尽崖窟，飞樯走箠华夷动。马蹄路南村有社，里老邀神迎且送。荒林破屋风雨入，野鼠山狐狼藉共。何言茅箸古瓦瓯，稻饭豚蹄人得用。","dynasty":"宋代","title":"里社"}
{"author":"曾巩","content":"金钗双拜玉纤纤，星宿光芒动宝奁。解笑诗人夸博物，只知红颗味酸甜。","dynasty":"宋代","title":"荔枝四首"}
{"author":"曾巩","content":"法定禅房临峭合，辟支灵塔冠层峦。轩窗势耸云林合，钟磬声高鸟道盘。白鹤已飞泉自涌，青龙无迹洞常寒。更闻雷远相从乐，世道嚣尘岂可干。","dynasty":"宋代","title":"灵岩寺兼简重元长老二刘居士"}
{"author":"曾巩","content":"景升得二蒯，坐论胜凶残。正当丧乱时，能使憔悴宽。缤纷多士至，肃穆万里安。能收众材助，图大信不难，诸公龙凤姿，有待久盘醒。得一固足兴，致之岂无端。乃独采樗栎，不知取椅檀。盖云器有极，在理良足叹。","dynasty":"宋代","title":"刘景升祠"}
{"author":"曾巩","content":"茅舍开扉胜事稠，况携佳客此中游。妖红落后坚松在，南涧清时野潦收。林带寒烟如水合，山含晴日似尘浮。不嫌淡薄幽人趣，欲进藜羹更少留。","dynasty":"宋代","title":"留山中诸君子见访"}
{"author":"曾巩","content":"志士固有待，显默非苟然。孔明方微时，息驾隆中田。出身感三顾，鱼水相后先。开迹在庸蜀，欲正九鼎迁。垂成中兴业，复汉临秦川。平生许与际，独比管乐贤。人材品目异，自得岂虚传。","dynasty":"宋代","title":"隆中"}
{"author":"曾巩","content":"山川困游人，而不断归梦。其余惟日月，朝夕南北共。日光驱人身，扰扰逐群动。乡思须暂忘，世事哪止重。岂如月可喜，露坐息倥偬。清明入襟怀，万里绝纤霿。爱之不能飧，但以目睛送。想知吾在庐，皎皎上修栋。慈亲坐高堂，切切儿女众。怜其到吾前，不使降帷幪。岂不映时节，荏苒更季仲。而我去方急，其能计归鞚。我非土木为，耳目异聋瞢。念之曷由安，肠胃百忧中。何言月可喜，喜意亦有用。为其同时时，水木光可弄。犹胜梦中事，记之聊一诵。","dynasty":"宋代","title":"路中对月"}
{"author":"曾巩","content":"乱山深处转山多，此地栖身奈远何。莫问吾亲在何处，举头东岸是新罗。","dynasty":"宋代","title":"乱山"}
{"author":"曾巩","content":"德操庞公林下时，入门岂复知客主。夷吾鲍叔贫贱间，分财亦不辞多取。相倾顿使形迹空，素定已各肝胆许。世间未信亦论交，得失秋毫有乖忤。","dynasty":"宋代","title":"论交"}
{"author":"曾巩","content":"秋雨与风相喷薄，树木可能无叶落。琅玕散漫不可收，野步满船谁扫掠。垂杨千树旧所惜，颜色易衰由力弱。空条尚舞不自休，物意岂能知索寞。菊花虽开能几许，新酒纵酸犹可酌。朱颜久已拚销减，岂有功名堪写貌。衣冠尘土欲更洗，其奈满堤河水浊。花开叶落须强醉，壮士岂忧常落魄。","dynasty":"宋代","title":"落叶"}
{"author":"曾巩","content":"麻姑之路摩青天，苍苔白石松风寒。峭壁直上无攀援，悬磴十步九屈盘。上有锦绣百顷之平田，山中遗人耕紫烟。又有白玉万仞之飞泉，喷崖直泻蛟龙渊。丰堂广殿何言言，阶脚插入斗牛间。樛枝古木不记年，空槎枵然卧道边。幽花自婵娟，林深为谁妍。但见尘消境静翔白鹤，吟清猿，雏禽乳鹿往往嗥荒颠。却视来径如缘絙，千重万叠穷岩峦。下有荆吴粟粒之群山，又有瓯闽一发之平川。世路俯仰多拘牵。偶来到此醒心目，便欲洗耳辞嚣喧。罗夫子，一日远补东南官。爱此层崖峻壑之秀发，开轩把酒可纵观。喜此披霄插汉之夐起，出门举足得往还。罗夫子，一尉龙蛇方屈蟠。此邦人人衣食足，阖境年年枹鼓闲。几案剸裁得休暇，山水登蹑遗纷烦。我行送之思故园，引领南望心长悬。","dynasty":"宋代","title":"麻姑山送南城尉罗君"}
{"author":"曾巩","content":"荆门常昼掩，不必云山深。岂敢尚孤绝，自能收寸心。草萌被远径，鸟语变乔林。散帙味新趣，鸣絃叹余音。脱粟幸可饱，一瓢方独斟。颜从缅虽卓，非此谁为寻。盛服缠紫艾，重印铸黄金。信使忧惴息，讵无勤苦侵。埃尘缁冠盖，霜露泫衣衿。协肩已自昔，俯首微独吟。岂惟智所拙，曾是力难任。为乐聊在此，焉知玉山岑。","dynasty":"宋代","title":"茅亭闲坐"}
{"author":"曾巩","content":"园林初日静无风，霿凇花开处处同。记得集英深殿里，舞人齐插玉笼{上髟中公下心}。","dynasty":"宋代","title":"霿凇"}
{"author":"曾巩","content":"木端青崖轩，惨淡寒日暮。鸣鸠已安巢，飞鹊尚求树。物情限与夺，兹理奚以据。谅知巧者劳，岂得违所赋。久无胸中居，颇识书上趣。圣贤虽山丘，相望心或庶。","dynasty":"宋代","title":"南轩"}
{"author":"曾巩","content":"密竹娟娟数十茎，旱天萧洒有高情。风吹已送烦心醒，雨洗还供远眼清。新笋巧穿苔石去，碎阴微破粉墙生。应须万物冰霜后，来看琅玕色转明。","dynasty":"宋代","title":"南轩竹"}
{"author":"曾巩","content":"床上不废看青山，门前便踏南涧路。绕墙顿失车马喧，岸帻日得沧洲趣。尝嗟秋蓬转，未有茅屋据。对此耳目新，始觉精爽聚。沧溟未可泛舟入，雁荡谁能胝足去。医闾在夷蛮，罗浮苦烟雾。子真自爱谷口家，孔丘老亦洙泗住。吾能放意游八极，此兴久与前贤附。悄然怪我思虑深，已欲摧倒闻猿树。眼前了竹林扫月散絺葛，雪艇搜溪出鲂鱮。帽尘便可临水濯，里斗何妨闭门拒。介推母厌俗，久思颠崖住不顾。梁鸿妻亦高，能快穿衣与藜茹。成家傥已嫁诸妹，有立不忧吾弟孺。攘攘天地间，万类歹好恶。欢合无一非，睽穷有百牾。吾独安能逐毛发，饮泉食力从所慕。","dynasty":"宋代","title":"南源庄"}
{"author":"曾巩","content":"环环清泚旱犹深，炳炳芙蓉近可寻。苍壁巧藏天影入，翠奁微带藓良侵。能供水石三秋兴，不负江湖万里心。照影独怜身老去，日添华发已盈簪。","dynasty":"宋代","title":"盆池"}
{"author":"曾巩","content":"古杉苍苍横斗文，其干十围阴蔽野。应到夜深山月来，林色天光迷上下。","dynasty":"宋代","title":"七星杉"}
{"author":"曾巩","content":"高阁在清禁，长轩凭广虚。御幄閟图象，依然临幸余。翠甓布天路，黄帘分直庐。一雨清景早，稍凉秋兴初。解带就君坐，临床闚素书。山海所错出，飞潜类纷如。此语果虚实，遗编空卷舒。自笑正豕亥，更微注虫鱼。君材合远用，就此固已疏。如我乃斯幸，地闲容误居。竹影散良席，花香浮广裾。俯仰自足适，归时更当徐。","dynasty":"宋代","title":"七月十四日韩持国直庐同观山海经"}
{"author":"曾巩","content":"初秋尚苦暑，归沐乃君恩。地闲少来客，日晏犹闭门。家乏念藜藿，开颜无一樽。况复辞貌拙，敢随车马奔。盥濯何所事，读书坐前轩。岂堪当世用，空味古人言。颇喜市朝内，独无尘土喧。终年但如此，真窃大官餐。","dynasty":"宋代","title":"七月一日休假作"}
{"author":"曾巩","content":"玉虬垂处雪花翻，四季雷声六月寒。凭槛未穷千丈势，请从岩下举头看。","dynasty":"宋代","title":"千丈岩瀑布"}
{"author":"曾巩","content":"击牲酾酒荐明蠲，飣果装香婢仆专。拣米作糜分糁碗，折莼为箸插芳筵。儿惊庖下添熏肉，神笑人间用纸钱。巫祝谓知来岁事，珓杯犹有暂时权。","dynasty":"宋代","title":"钱神"}
{"author":"曾巩","content":"月明如昼露叶浓，锦帐名郎笑语同。金地夜寒消美酒，玉人春困倚东风。红云灯火浮沧海，碧水楼台浸远空。白发蹉跎欢意少，强颜犹入少年丛。","dynasty":"宋代","title":"钱塘上元夜祥符寺陪咨臣郎中丈燕席"}
{"author":"曾巩","content":"自知孤宦无材术，谁道京师有政声。默坐海边何计是，白头亲在凤凰城。","dynasty":"宋代","title":"亲旧书报京师盛闻治声"}
{"author":"曾巩","content":"青青间青青，尽望密如罅。风柔声自和，草缛阴可藉。游蜂不暂去，啼鸟时独下。缭墙隔深园，高枝出虚榭。贵人无余事，欢言持玉斝。茅檐亦自好，吾庐四如画。故人傥可迟，倒屣不辞迓。","dynasty":"宋代","title":"青青间青青"}
{"author":"曾巩","content":"一登此亭高，夐脱藩庑拥。开颜广轩辟，吹面惊飙动。城回石崖抱，山乱寒潮涌。谷草晚更芳，沙泉细犹汹。峥嵘四封壮，缥缈佳气捧。连天广衢走，拂日长檐耸。区区射声利，浩浩奔蹄踵。趋营众所便，冒涉吾久恐。缅想山水宅，环观松桧拱。属耳天籁乐，脱身人事冗。幽闲味虽薄，放荡愚所勇。穷凶势犹竞，杀伐声更詾。扬扬敛臣贵，烨烨兵宫宠。谅知草茅微，无补社稷重。牧放手幽鞭，耕锄躬瘦陇。尚或此心谐，岂云吾道壅。","dynasty":"宋代","title":"青云亭闲望"}
{"author":"曾巩","content":"百级危梯屈曲成，栏干朱碧半空横。天垂远水秋容静，雪压群山霁色明。海燕力穷飞不到，郊园阴合坐犹清。风前有客须留醉，莫放归时月满城。","dynasty":"宋代","title":"清风阁"}
{"author":"曾巩","content":"天地四时谁主张，纵使群阴入风日。日光在天已苍凉，风气吹人更憀慄。树木惨惨颜色衰，燕雀啾啾群侣失。我有愁轮行我肠，颠倒回环不能律。我本孜孜学诗书，诗书与今岂同术。智虑过人只自雠，闻见于时未裨一。片心皎皎事乖背，众醉冥冥势陵突。出门榛棘不可行，终岁蒿藜尚谁恤。远梦频迷忆故人，客被初寒卧沉疾。将相公侯虽不为，消长穷通岂须诘。圣贤穰穰力可攀，安能俯心为苟屈。","dynasty":"宋代","title":"秋怀"}
{"author":"曾巩","content":"阴气先赢纵秋热，时节有几相与夺。情知赫日不可久，须听西风生木末。浮云满天明复暗，天意自然如惨怛。园林秀色已渐失，次第岂能无叶脱。南山独佳不可挫，气象更清连日月。燕飞度海向何处，今去昔来真可劣。绣帘锦幕不算重，从此朱门戒霜雪。谁怜丱角歌者哀，岁岁苦贫思短褐。","dynasty":"宋代","title":"秋日"}
{"author":"曾巩","content":"秋日气已盛，阴虫朝暮声。烟云断溪树，风雨入山城。沙碛有遗虏，旌旗多远行。生民苦未息，吾党耻论兵。","dynasty":"宋代","title":"秋日感事示介甫"}
{"author":"曾巩","content":"乔柯与长谷，秀色故未浼。秋风来吹之，声如振江海。怒号无晨夕，唱和若有待。翏翏遍坳洼洼，岂独缘崔嵬。百川亦相投，取闹不知悔。竹篱更謞然，吕律焉足采。蜩螀岂知微，切切如怨憝。惟人亦吟哦，沸若烹鼎鼎。八荒同一鸣，静里安得在。独有虚室翁，恬然故无改。","dynasty":"宋代","title":"秋声"}
{"author":"曾巩","content":"秋露随节至，宵零在幽篁。灏气入我牖，萧然衾簟凉。念往不能寐，枕书嗟漏长。平生肺腑友，一诀余空床。况有鹊巢德，顾方共糟糠。偕老遂不可，辅贤真淼茫。家事成濩落，娇儿亦彷徨。晤言岂可接，虚貌在中堂。清泪昏我眼，沉忧回我肠。诚知百无益，恩义故难忘。","dynasty":"宋代","title":"秋夜"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"一峰孤起势崔嵬，秀色挼蓝入酒杯。灵药已从清露得，平湖长泛宿云回。翰林明月舟中过，司马虚亭竹外开。我亦退公思蜡屐，会看归路送人来。","dynasty":"宋代","title":"鹊山"}
{"author":"曾巩","content":"大亭孤起压城颠，屋角峨峨插紫烟。泺水飞绡来野岸，鹊山浮黛入晴天。少陵骚雅今谁和，东海风流世谩传。太守自吟还自笑，归来乘月尚留连。","dynasty":"宋代","title":"鹊山亭"}
{"author":"曾巩","content":"人情当面蔽山丘，谁可论心向白头。天禄阁非真学士，玉麟符是假诸侯。诗书落落成孤论，耕钓依依忆旧游。早晚抽簪江海去，笑将风月扁舟。","dynasty":"宋代","title":"人情"}
{"author":"曾巩","content":"纳谏终无牾，无人久更明。恩波通四海，寿域载群生。异俗衣裳会，诸儒雅颂声。威灵空想象，盛德讵能名。","dynasty":"宋代","title":"仁宗皇帝挽词三首"}
{"author":"曾巩","content":"且转归人外，天移入画中。冕旒余泽在，惊跸旧仪空。卜宅三川绕，方丧万里通。初寒石门路，松桧疯悲风。","dynasty":"宋代","title":"仁宗皇帝挽词三首"}
{"author":"曾巩","content":"沧海难回日，青云如送春。服丧三月遍，遏乐四夷均。感格英灵在，褒扬大号新。依然社稷计，王业付真人。","dynasty":"宋代","title":"仁宗皇帝挽词三首"}
{"author":"曾巩","content":"偏得朝阳借力催，千金一胯过溪来。曾坑贡后春犹早，海上先尝第一杯。","dynasty":"宋代","title":"闰正月十一日吕殿丞寄新茶"}
{"author":"曾巩","content":"兰裓方袍振锡回，结茅萧寺远尘埃。五峰日破朝云出，三谷花浮涧水来。风散异香禅榻静，鸟窥清呗法筵开。因过旧国枌榆地，松麈高谈喜暂陪。","dynasty":"宋代","title":"僧正倚大师庵居"}
{"author":"曾巩","content":"山花山开春未归，春归正值花盛时。苍然老树昔谁种，照耀万朵红相围。蜂藏鸟伏不得见，东风用力先嘘吹。追思前者叶盖地，万木惨惨攒空枝。寒梅数绽少颜色，霰雪满眼常相迷。岂如此花开此日，绛艳独出凌朝曦。为怜劲意似松柏，欲搴更惜长依依。山榴浅薄岂足比，五月雾雨空芳霏。","dynasty":"宋代","title":"山茶花"}
{"author":"曾巩","content":"变秋长云豪，洒雨北风壮。余熇尚争威，积晦颇异状。山回攒枫颠，屋立悬狖上。饮槛聚石为，歌筵注溪当。欢言久喧哗，罢兴一怊怅。旅人正飘飖，岂得谐放荡。","dynasty":"宋代","title":"山槛小饮"}
{"author":"曾巩","content":"吴缣落寒机，舒卷光乱目。秋刀剪新屏，尺寸随折曲。搜罗得珍匠，徒倚思先属。经营顷刻内，千里在一幅。定视乃渐通，纪数难迫促。山乱若无穷，负抱颇重复。高棱最当中，桀大势尤独。回环众峰接，趋向若奔伏。矜雄跨九州，争险挂星宿。深疑雪霜积，暗觉烟雾触。泉源出青冥，涨潦两崖束。历远始纡徐，派别轮众谷。轻舟漾其间，沿泝无缓速。微寻得修迳，侧起破苍麓。远到无限极，穷升犯云族。游子定何之，顾眄停马足。盘石长自闲，空原偶谁筑。尘氛见荒林，物色存古俗。粲粲弄幽花，苍苍荫嘉木。遗牛上岩颠，惊麏出槎腹。鲜明极万状，指似才一粟。虽从人力为，颇类阴怪续。深堂得欹眠，高枕生远瞩。余光耀衾帱，清意凝幔褥。愚诃世幸略，慵卧嗜尤酷。因能助佳梦，肯顾跻杲旭。将相有时材，溪岩真我欲。儒林耻未博，俗阱思自赎。婚嫁累苟轻，耕钓吾已卜。图屏持自慰，寤寐心思逐。","dynasty":"宋代","title":"山水屏"}
{"author":"曾巩","content":"水为舟楫旱为霖，社稷生民注意深。岂谓便辞黄阁议，翻然求就紫芝吟。始终好古儒林士，进退忧时国老心。只有声名随日远，不令功被管弦音。","dynasty":"宋代","title":"上杜相公"}
{"author":"曾巩","content":"翊戴唐虞旦暮中，忽将符节抚山东。忆归慷慨无私计，抗疏频烦有古风。世路一人知进退，士林当日计穷通。寿觞须祝年年喜，旧德华夷望更隆。","dynasty":"宋代","title":"上杜相三首"}
{"author":"曾巩","content":"转觉忧余好尚孤，较量唯合老葭蒲。圣贤可是随时拙，正直由来济世迂。生事有亲甘钓筑，客情无力买山湖。天边愁绝伤离苦，台象空看照宋都。","dynasty":"宋代","title":"上杜相三首"}
{"author":"曾巩","content":"金节横光马珂闹，瑞鹘宫袍腰玉绕。烟沙轳辘高轩过，路上千人瞻羽纛。瑶魁精彩浮苍龙，江城四面生春风。城中坏屋书签碧，有客苦吟连旦夕。麻衣尘暗抱书泣，岁暮黄梁不供食。白日曈曨望龙坂，坐上一言寒可暖。西入天关洒霖雨，须惜穷鳞在泥土。","dynasty":"宋代","title":"上人"}
{"author":"曾巩","content":"北上郊原一据鞭，华林清集缀儒冠。方塘春先渌，密竹娟娟午更寒。流渚酒浮金凿落，照庭花并玉阑干。君恩倍觉丘山重，长日从容笑语欢。","dynasty":"宋代","title":"上巳日瑞圣园锡燕呈诸同舍"}
{"author":"曾巩","content":"放车秋崖望，所得过旧闻。初疑古轴画，山水秋毫分。时见崖下雨，多从衣上云。濯足行尚侧，心忧踏天文。八荒正摇落，独余草木薰。但觉耳目胜，未知筋力勤。颠毛已种种，世患方纷纷。何当啸吟此，日与樵苏群。","dynasty":"宋代","title":"上翁岭"}
{"author":"曾巩","content":"金鞍驰骋属儿曹，夜半喧阗意气豪。明月满街流水远，华灯入望众星高。风吹玉漏穿花急，人近朱阑送目劳。自笑低心逐年少，只寻前事撚霜毛。","dynasty":"宋代","title":"上元"}
{"author":"曾巩","content":"小碧阑干四月天，露红烟紫不胜妍。肯为云住阳台女，恐逐风飞饰室仙。洧外送归情放荡，省中番直势拘挛。何如萧洒山城守，浅酌清吟济水边。","dynasty":"宋代","title":"芍药厅"}
{"author":"曾巩","content":"不复论心与少年，世间情伪久茫然。朱门如市方招客，独宗残经自可怜。","dynasty":"宋代","title":"少年"}
{"author":"曾巩","content":"买田南山下，禾黍忽已秋。糟床待此注，岂止衣食谋。穷阴迫霜霰，不可迟揫收。吾党二三子，晨行已寒裘。久苦城中嚣，至山谅优游。况已除险秽，新堂置岩幽。窗轩众峰出，阶墀水淙流。良材未成种，草树亦已稠。寒花开照耀，谷鸟乐啾啁。心与珍境接，佳兴固已遒。而况馈朝夕，甘美日可搜。黄鸡肥落俎，清酤湛盈瓯。时鲜鱠冰鲫，余滋拆丹榴。此味何以侑，文辞颇赓酬。昼务诫遗滞，夜工督舂揄。因观透穑劳，始觉奉养优。此乐讵非幸，人生复何求。送子固自起，往意不可留。","dynasty":"宋代","title":"舍弟南源刈稻"}
{"author":"曾巩","content":"欲收嘉景此楼中，徒倚阑干四望通。云乱水光浮紫翠，天含山气入青红。一川钟呗淮南月，万里帆樯海餐风。老去衣衿尘土在，只将心目羡冥鸿。","dynasty":"宋代","title":"甘露寺多景楼"}
{"author":"曾巩","content":"楚泽荒凉白露根，盈虚无处问乾坤。虫虫早气连年有，寂寂遗人几户存。盗贼恐多从此始，经纶空健与谁论。诸公日议云台上，忍使忧民独至尊。","dynasty":"宋代","title":"楚泽"}
{"author":"曾巩","content":"窃食东州岁未期，蓬莱人问几时归。凭阑到处临清泚，开阁终朝对翠微。两印每闲军市静，双旌多偃送迎稀。一枝数位身安稳，不羡云鹏九万飞。","dynasty":"宋代","title":"次道子中书问归期"}
{"author":"曾巩","content":"促促为物役，区区迫世情。但嗟束缚急，未觉章绶荣。奈此两鬓白，顾无一廛耕。所求亦云几，脱粟与藜羹。","dynasty":"宋代","title":"促促为物役"}
{"author":"曾巩","content":"我初未识子，已知子能文。春风吹我衣，蜚召入九阍。众中得了辞，默许非他人。方将引飞黄，使出万马群。差之在须臾，气沮不复论。大明临万物，我亦傍车尘。相逢扶桑侧，一揖意自亲。屈子果由我，相示以无言。同行千步廊，揽辔金马门。归来客舍中，未及还往频。东舟载子去，千里不逡巡。今者坐瓯越，相望若参辰。忽有海上使，问我及墙藩。得子百篇作，读之为忻忻。大章已逸发，小章更清新。远去笔墨畦，徒识斧凿痕。想当经营初，落纸有如神。勉哉不自止，直可闚灵均。我老未厌此，持夸希代珍。朝吟忘日昃，暮吟忘日曛。发声欲荐子，自笑不足云。","dynasty":"宋代","title":"答葛蕴"}
{"author":"曾巩","content":"今宵月色明千里，秋水与天无表里。树木矫矫蛟龙蟠，屋瓦鳞鳞雪霜洗。林下病人毛骨醒，目爱清光不知己。秋风自作竽籁声，更送城笳夜深起。客衾初寒睡未能，忽得子诗哦以喜。子求我和何勤劬，我知枯疏少知己。子真爱我常存心，安用芜辞烦笔纸。","dynasty":"宋代","title":"答石秀才月下"}
{"author":"曾巩","content":"行春门外是东山，篮举宁辞数往还。溪上鹿随人去无，洞中花照水长闲。楼台势出尘埃外，钟磬声来缥缈间。自笑粗官偷暇日，暂携妻子一开颜。","dynasty":"宋代","title":"大乘寺"}
{"author":"曾巩","content":"忆承昨岁致书召，遂入江城同一笑。羸奴小马君所借，出犯朝寒鞅频掉。从来万事固已拙，况乃病敦颜不少。去随众后已自枉，更苦世情非可料。一心耿耿浪诚直，百口幡幡竞诃诮。独君踊跃于我顾，譬于真玉火空烧。别来未几岁云换，杨柳得春还窈窕。东溪最好水已渌，桃李万株红白照。当时病卧不能出，日倚东风想同调。逡巡红白委地休，新叶可书阴可钓。君持使传入南师，忽领貔貅过蓬藋。僧堂取酒就君饮，不觉乘欢盏频釂。屋西明月过帘白，帘角有时飞熠燿。明闻钲鼓催军发，共上高楼看旗旐。日高行忽又别君，从此闭门谁可啸。秋风已尽始得书，喜听车轮返穷徼。身欲追随病未能，目断珊瑚遮海峤。是时肺气壮更恶，日以沉冥忧不疗。岂其艰若天所悯，晚节幸值巫彭妙。放心已保性命在，握手犹惊骨骸峭。今年霜霰虽未重，室冷尚无薪可燎。一亩酸寒岂易言，局促不殊鱼在罩。劳君书札数问讯，深愧薄材无象肖。君心卓荦众未识，安得辨口闻廊庙。","dynasty":"宋代","title":"代书寄赵宏"}
{"author":"曾巩","content":"薄材何幸拥朱轩，空食东州已一年。陇上雨余看麦秀，桑间日永问蚕眠。官名虽冗身无累，心事长闲地自偏。只恐再期官满去，每来湖岸合留连。","dynasty":"宋代","title":"到郡一年"}
{"author":"曾巩","content":"吾闻元气判为二，升降相辅非相伤。今者无端越疆畔，阴气焰焰侵于阳。阳收刚明避其势，阴负捷胜尤倡佯。地乘是气亢于下，震荡裂拆乖其常。齐秦晋代及荆楚，千百其堵崩连墙。隆丘桀屋不自定，翩若猛吹摇旌幢。生民汹汹避无所，如寄厥命于湖江。有声四出嘻可怕，谁击万鼓何雷硠。阴为气静乃如此，天意昧密宁能详。或云蛮夷尚侵轶，已事岂必垂灾祥。意者邪臣有专恣，气象翕翕难为富。据经若此非臆决，皎如秋日浮清霜。祖宗威灵陛下圣，安得直语闻明堂。朝廷肃穆法度治，岂用懔懔忧胡羌。","dynasty":"宋代","title":"地动"}
{"author":"曾巩","content":"修竹长松十里阴，任敦烧药洞门深。独闚金版惊人语，能到青霞出世心。鸡犬亦随云外去，蓬瀛何必海中寻。丹楼碧阁唐朝寺，钟呗香花满旧林。","dynasty":"宋代","title":"升山灵岩寺"}
{"author":"曾巩","content":"笑问并儿一举鞭，亦逢佳景暂留连。青冥日抱山腰阁，碧野云含石眼泉。蹑屐路通林北寺，落帆门系海东船。闽王旧事今何在，惟有村村供佛田。","dynasty":"宋代","title":"圣泉寺"}
{"author":"曾巩","content":"圣贤性分良难并，好恶情怀岂得同。荀子书犹非孟子，召公心未悦周公。况令树立追高远，而使裁量属闇蒙。举世不知何足怪，力行无顾是豪雄。","dynasty":"宋代","title":"圣贤"}
{"author":"曾巩","content":"食肉遗马肝，未为不知味。食鱼必河豚，此理果何谓。非鳞亦非介，芒否则皮如蝟。见形固可憎，况复论肠胃。","dynasty":"宋代","title":"诗一首"}
{"author":"曾巩","content":"细草疏云一径凉，纵吟閒望兴何长。僧关入竹行随意，野茹持钱得满筐。江腹远吞千壑翠，峡门高控两崖苍。乘秋更欲西山雨，一洗郊原晚稻香。","dynasty":"宋代","title":"石门"}
{"author":"曾巩","content":"今岁天旱甚，百谷病已久。山梨最大树，属此亦乾朽。当春花盛时，雪满山前后。常期摘秋实，穰穰落吾手。忽惊冰玉败，不与膏泽偶。清朝起周览，映叶才八九。闲居问时物，此说得溪叟。贫斋分寂绝，尘抱徒噎呕。宁知萧条内，把握忽先有。食新恐非称，分少觉已厚。开苞日星动，落刃冰雪剖。烟浔择新汲，远负盈素缶。英华两相发，光彩生户牖。初尝蜜经齿，久嚼泉垂口。蠲烦慰诸亲，愈渴忻众友。肯视故畦瓜，宁论浊泥藕。岁晚迫风霜，人饥之藜糗。真味虽暂御，未许置樽酒。","dynasty":"宋代","title":"食梨"}
{"author":"曾巩","content":"乱崖蒸润滴嵯峨，苒苒生云雨意多。已爱破山泉漱玉，更怜垂垅麦翻波。妖红落后新篁出，老绿浓时野鸟过。还与北窗添睡思，尽抛尘上养天和。","dynasty":"宋代","title":"首夏"}
{"author":"曾巩","content":"一见云山病眼清，野僧勤动水边迎。苍松翠竹东南道，乱石峰前踏月行。","dynasty":"宋代","title":"疏山"}
{"author":"曾巩","content":"一番雨熟林间杏，四面风开水上花。岸尽龙鳞盘翠条，溪深鳌背露晴沙。陇头刈麦催行馌，桑下缲丝急转车。总是白头官长事，莫嫌粗俗向人夸。","dynasty":"宋代","title":"水西亭书事"}
{"author":"曾巩","content":"临池飞构郁岧巉，櫺槛无风影自摇。群玉过林抽翠竹，双虹垂岸跨平桥。烦依美藻鱼争饵，清见寒沙水满桡。莫问荷花开几曲，但知行处异香飘。","dynasty":"宋代","title":"水香亭"}
{"author":"曾巩","content":"梨枣累累正熟时，粟田鹑兔亦争肥。园亭尽日追寻遍，只欠厌厌醉始归。","dynasty":"宋代","title":"过零壁张氏园三首"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"两人怀抱喜相投，初得青山一日游。已听高文吟太古，更开昏眼洗清流。共寻素壁题皆遍，欲去红桥钓始休。回首至今嘉兴在，梦魂犹拟奉觥筹。","dynasty":"宋代","title":"寄孙正之二首"}
{"author":"曾巩","content":"行止恂恂所褒，东南佳誉映时髦。洞无畦畛心常坦，凛若冰霜节最高。朱绂少留居客左，白头难敌是诗豪。须知别后山城守，怅望归艎送目劳。","dynasty":"宋代","title":"酬柳国博"}
{"author":"曾巩","content":"荷气夜凉生枕席，水声秋醉入帘帏。一帆千里空回首，寂寞船窗祇自知。","dynasty":"宋代","title":"离齐州后五首其五"}
{"author":"曾巩","content":"江上信清华，月风亦萧洒。故人在千里，樽酒难独把。由来懒拙甚，岂免交游寡。朱弦任尘埃，谁是知音者。","dynasty":"宋代","title":"江上怀介甫"}
{"author":"曾巩","content":"山河德履孚潜显，江汉仁风被迩遐。已辅乾坤成化育，终符日月继光华。和熹未寤还威柄，明德犹疏抑外家。欲次徽音难仿佛，空馀流恨入哀笳。","dynasty":"宋代","title":"慈圣光献皇太后挽词二首并进状其二"}
{"author":"曾巩","content":"雪景鲜妍犹弄色，柳条葱蒨已抽萌。风光苒苒流双毂，人事悠悠寄一枰。射羿未应今独有，嘲雄何必史能评。且将画诺供谈笑，更选名园载酒行。","dynasty":"宋代","title":"雪后"}
{"author":"曾巩","content":"风标闲淡易为安，晋陕应忘道路难。学似海收天下水，性如桂奈月中寒。素心已向新书见，大法常留后世看。自送西舟江上别，孤怀经岁未能宽。","dynasty":"宋代","title":"寄晋州孙学士"}
{"author":"曾巩","content":"南粟鳞鳞多送北，北兵林林长备胡。胡使一来大梁下，塞头弯弓士如无。折冲素恃将与相，大策合副艰难须。还来里闾索穷下，斗食尺衣皆北输。中原相观叹失色，胡骑日肥妖气粗。九州四海尽帝有，何不用胡藩北隅？","dynasty":"宋代","title":"胡使"}
{"author":"曾巩","content":"卧闻橹声知雨来，起见江流与天合。山回风吹雾不尽，帆健船冲浪相沓。归云难乘望空断，落日乍掩凉可纳。去家今夜一千里，谁见愁来坐方榻。","dynasty":"宋代","title":"发彭泽"}
{"author":"曾巩","content":"南杰鳞鳞多送北，北兵林林长备胡。胡使一来大梁下，塞头弯弓士如无。折冲素恃将与相，大策合副艰难须。还来里闾索穷下，斗食尺衣皆北输。中原相观叹失色，胡骑日肥妖气粗。九州四海尽帝有，何不用胡藩北隅。","dynasty":"宋代","title":"胡使"}
{"author":"曾巩","content":"年年谷雨愁春晚，况是江湖两鬓华。欲载一樽乘兴去，不知何处有残花。","dynasty":"宋代","title":"会稽绝句三首其三"}
{"author":"曾巩","content":"虎牙千仞立巉巉，峻拔遥临济水南。翠岭嫩岚晴可掇，金舆陈迹久谁探。高标特起青云近，壮士三周战气酣。丑父遗忠无处问，空余一掬野泉甘。","dynasty":"宋代","title":"华不注山"}
{"author":"曾巩","content":"床上不废看青山，门前便踏南涧路。绕墙顿失车马喧，岸帻日得沧洲趣。尝嗟秋蓬转，未有茅屋据。对此耳目新，始觉精爽聚。沧溟未可泛舟入，雁荡谁能胝足去。医闾在夷蛮，罗浮苦烟雾。子真自爱谷口家，孔丘老亦洙泗住。吾能放意游八极，此兴久与前贤附。悄然怪我思虑深，已欲摧倒闻猿树。眼前了竹林扫月散絺葛，雪艇搜溪出鲂鱮。帽尘便可临水濯，里斗何妨闭门拒。介推母厌俗，久思颠崖住不顾。梁鸿妻亦高，能快穿衣与藜茹。成家傥已嫁诸妹，有立不忧吾弟孺。攘攘天地间，万类歹好恶。欢合无一非，睽穷有百牾。吾独安能逐毛发，饮泉食力从所慕。","dynasty":"宋代","title":"南源庄"}
{"author":"曾巩","content":"候月已知星好雨，卜年方喜梦维鱼。从今拨置庭中事，最喜西轩睡枕书。","dynasty":"宋代","title":"雨后环波亭次韵四首·次李秀才得鱼字韵"}
{"author":"曾巩","content":"岘南众峰外，窅然空谷深。丹楼倚碧殿，夐出道安林。习池抱邻曲，虚窗漱清音。竹静幽鸟语，果熟孤猿吟。故多物外趣，足慰倦客心。但恨绁尘羁，无繇数追寻。","dynasty":"宋代","title":"谷隐寺"}
{"author":"曾巩","content":"夜叹不为絺绤单，昼嗟不为薇蕨少。天弓不肯射胡星，欃枪久已躔朱鸟。徐扬复忧羽虫孽，襄汉正病昭回杳。力能怀畏未足忧，忧在北极群阴绕。","dynasty":"宋代","title":"叹嗟"}
{"author":"曾巩","content":"涕泪昨辞亲，酸心今别子。舟陆空相望，掺袂即千里。","dynasty":"宋代","title":"与舍弟别舟岸间相望感叹成咏"}
{"author":"曾巩","content":"碑文老势信可爱，碑意少缺谁能镌？已推心胆破奸宄，安用笔墨传神仙？","dynasty":"宋代","title":"游麻姑山九首其五颜碑"}
{"author":"曾巩","content":"家林香橙有两树，根缠铁钮凌坡陀。鲜明百数见秋实，错缀众叶倾霜柯。翠羽流苏出天仗，黄金戏球相荡摩。入苞岂数橘柚贱，芼鼎始足盐梅和。江湖苦遭俗眼慢，禁御尚觉凡木多。谁能出口献天子，一致大树凌沧波。","dynasty":"宋代","title":"橙子"}
{"author":"曾巩","content":"丞相事唐室，独驰三绝名。家世在图史，诗书传后生。郎位逮流泽，出令箴辈惊。岁暮营燕坐，高居遗世情。翠竹带书幌，青山临酒觥。已使襟韵适，况闻吟诵声。自可化乡里，岂唯门户荣。果有过庭子，颍然材思精。抱璞已三献，惊人当一鸣。风义故常在，兹堂非偶成。","dynasty":"宋代","title":"李氏素风堂"}
{"author":"曾巩","content":"孺人舍我亡，稚子未堪役。家居拙经营，生理见侵迫。海盐从私求，厨面自官得。拣豆连数晨，汲泉候将夕。调挠遵古书，煎熬需日力。庶以具藜羹，故将供脍食。岂有寄径忧，提瓶无所适。但惭著书非，覆瓿固其职。","dynasty":"宋代","title":"合酱作"}
{"author":"曾巩","content":"涕泪昨辞亲，酸心今别子。舟陆空相望，掺袂即千里。","dynasty":"宋代","title":"与舍弟别舟岸间相望感汉成咏"}
{"author":"曾巩","content":"一昼千万思，一夜千万愁。昼思复夜愁，昼夜千万秋。故人远为县，海边勾践州。故人道何如，不间也与周。我如道边尘，安能望嵩丘。又若涧与溪，敢比沧海流。景山与学海，汲汲强自谋。愁思虽尔勤，故人得知不。","dynasty":"宋代","title":"一昼千万思"}
{"author":"曾巩","content":"青青间青青，尽望密如罅。风柔声自和，草缛阴可藉。游蜂不暂去，啼鸟时独下。缭墙隔深园，高枝出虚榭。贵人无余事，欢言持玉斝。茅檐亦自好，吾庐四如画。故人傥可迟，倒屣不辞迓。","dynasty":"宋代","title":"青青间青青"}
{"author":"曾巩","content":"二月南湖春雨多，春风荡漾吹湖波。著红少年里中出，百金市上裁轻罗。插花步步行看影，手中掉旅唱吴歌。放船纵棹鼓声促，蛟龙擘水争驰逐。倏亲忽远谁可追？朝在西城暮南溪。夺标得隽唯恐迟，雷轰电激使人迷。红帘彩舫观者多，美人坐上扬双蛾。断瓶取酒饮如水，盘中白笋兼青螺。生长江湖乐卑湿，不信中州天气和。","dynasty":"宋代","title":"南湖行二首其一"}
{"author":"曾巩","content":"八十登高步更轻，殷勤爱客是平生。能临缓急敦风谊，不向炎凉逐世情。北岳云烟思抗志，东门冠盖羡遗荣。可怜昨日壶觞地，呜咽唯闻薤露声。","dynasty":"宋代","title":"刁晾纯挽歌词二章"}
{"author":"曾巩","content":"岘南众峰外，窅然空谷深。丹楼倚碧殿，夐出道安林。习池抱邻曲，虚窗漱清音。竹静幽鸟语，果熟孤猿吟。故多物外趣，足慰倦客心。但恨绁尘羁，无繇数追寻。","dynasty":"宋代","title":"谷隐寺"}
{"author":"曾巩","content":"偏得朝阳借力催，千金一胯过溪来。曾坑贡后春犹早，海上先尝第一杯。","dynasty":"宋代","title":"闰正月十一日吕殿丞寄新茶"}
{"author":"曾巩","content":"铅笔雠书客，朱轓守土臣。素餐方侧席，黄发已侵巾。喜有山围郭，仍怜水满津。清华闲耳目，潇洒长精神。秀色秋来重，寒声雨后新。宿云当户牖，流月过松筠。北圃分殊境，西湖断俗尘。渚花红四出，沙鸟翠相亲。芡老含珠实，鱼惊跃锦鳞。飞梁凌窅渺，虚榭压奫沦。岭对横修竹，洲分抱白苹。静宜人事拙，闲觉道腴真。器小难周物，官微幸庇身。簿书偷暇日，杖屦想幽人。泝险飞游艇，探奇漾钓缗。形縻某鹤怨，心泰得鸥驯。督府恩容久，芳笺讯问频。门庭严卫戟，尊俎从华绅。却起烟霞兴，还思水石邻。自嗤田父乐，那可荐鸿钧。","dynasty":"宋代","title":"寄郓州邵资政蒙问敝邑山水之景，见索新诗，"}
{"author":"曾巩","content":"德操庞公林下时，入门岂复知客主。夷吾鲍叔贫贱间，分财亦不辞多取。相倾顿使形迹空，素定已各肝胆许。世间未信亦论交，得失秋毫有乖忤。","dynasty":"宋代","title":"论交"}
{"author":"曾巩","content":"琅琊石泉清照人，里无泥沙表无尘。风翻日炙夏潦尽，古练一匹常奫沦。","dynasty":"宋代","title":"奉和滁州九咏九首并序其六庶子泉"}
{"author":"曾巩","content":"乱山深处转山多，此地栖身奈远何。莫问吾亲在何处，举头东岸是新罗。","dynasty":"宋代","title":"乱山"}
{"author":"曾巩","content":"食蘗饮冰廉士操，敝衣穿履古人风。溪堂兴足登临后，腾阁今归啸傲中。一榻高悬宾阁峻，二龙俱化县池空。因过胜境须行乐，驿召方当急诏东。","dynasty":"宋代","title":"送关彦远赴江西"}
{"author":"曾巩","content":"嗟江之滨地多雨，冬雷不收开蛰户。阴气浊晦化为雾，或云于山水于礎。杂花万株红与紫，腊风吹开不可数。入春十日寒始至，春气欲归寒格住。群山巉空霜相亘，摧折草木何可御。霖倾潦汹那复止，穹林大丘灭无渚。及今孟夏理宜热，重裘无温坐当午。四时云然了安谓，吁吾有愁谁可语。","dynasty":"宋代","title":"多雨"}
{"author":"曾巩","content":"山茶纯白是天真，筠笼封题摘尚新。秀色未饶三谷雪，清香先得五峰春。琼花散漫情终荡，玉蕊萧条迹更尘。远寄一枝随驿使，欲分芳种恨无因。","dynasty":"宋代","title":"以白山茶寄吴仲庶见贶佳篇依韵和酬"}
{"author":"曾巩","content":"并使时推出众材，异方迎拜六城开。宣风直到东西部，仗节遥临大小梅。沧海路从三岛去，玉山人到二星回。黄金白氎饶君用，铜器应馀寄我来。","dynasty":"宋代","title":"厚卿子中使高丽"}
{"author":"曾巩","content":"郑生双瞳光欲溢，我意海月藏其中。齿清发绀心独老，秋崖直耸千年桧。来趋学宫叶文字，进退佩玉何玲珑。一朝束书别我去，马蹄脱若风中蓬。当今文人密如栉，子勿浪漫西与东。处身不可不择处，一跳万里无不踪。","dynasty":"宋代","title":"送郑秀才"}
{"author":"曾巩","content":"孺人舍我亡，稚子未堪役。家居拙经营，生理见侵迫。海盐从私求，厨面自官得。拣豆连数晨，汲泉候将夕。调挠遵古书，煎熬需日力。庶以具藜羹，故将供脍食。岂有寄径忧，提瓶无所适。但惭著书非，覆瓿固其职。","dynasty":"宋代","title":"合酱作"}
{"author":"曾巩","content":"密竹娟娟数十茎，旱天萧洒有高情。风吹已送烦心醒，雨洗还供远眼清。新笋巧穿苔石去，碎阴微破粉墙生。应须万物冰霜后，来看琅玕色转明。","dynasty":"宋代","title":"南轩竹"}
{"author":"曾巩","content":"贡时天上双龙去，斗处人间一水争。分得馀甘慰憔悴，碾尝终夜骨毛清。","dynasty":"宋代","title":"蹇磻翁寄新茶二首其二"}
{"author":"曾巩","content":"石磴萦回入杳冥，筠松高下簇虚亭。春归野路梅争白，雪尽沙田麦正青。马窟飞云临画栋，凤林斜日照疏棂。长年酒量殊山简，却上篮舆恨独醒。","dynasty":"宋代","title":"岘山亭置酒"}
{"author":"曾巩","content":"铅笔雠书客，朱轓守土臣。素餐方侧席，黄发已侵巾。喜有山围郭，仍怜水满津。清华闲耳目，潇洒长精神。秀色秋来重，寒声雨后新。宿云当户牖，流月过松筠。北圃分殊境，西湖断俗尘。渚花红四出，沙鸟翠相亲。芡老含珠实，鱼惊跃锦鳞。飞梁凌窅渺，虚榭压奫沦。岭对横修竹，洲分抱白苹。静宜人事拙，闲觉道腴真。器小难周物，官微幸庇身。簿书偷暇日，杖屦想幽人。泝险飞游艇，探奇漾钓缗。形縻某鹤怨，心泰得鸥驯。督府恩容久，芳笺讯问频。门庭严卫戟，尊俎从华绅。却起烟霞兴，还思水石邻。自嗤田父乐，那可荐鸿钧。","dynasty":"宋代","title":"寄郓州邵资政蒙问敝邑山水之景，见索新诗，"}
{"author":"曾巩","content":"行止恂恂众所褒，东南佳誉映时髦。洞无畦畛心常坦，凛若冰霜节最高。朱绂少留居客左，白头难敌是诗豪。须知别后山城守，怅望归艎送目劳。","dynasty":"宋代","title":"酬柳国博"}
{"author":"曾巩","content":"麻姑石坛起云雾，常意已极高峰颠。岂知造化有神处，别耸翠岭参青天。长松桀柏枝嵬砢，中画一道如流泉。林风飕飗满丘壑，山鸟嘲哳淩飞烟。山腰古亭豁可望，下见秋色清无边。忽惊阴崖势回合，中抱幽谷何平圆。初谁凿险构楼观？更使绕舍开芝田。令人到此毛骨醒，欲构老笔丹青传。羌夷干戈今未解，天地疮痏谁能痊？大厦栋梁置沙莽，肯复顾眄桷与椽？吾徒于时直何用，欲住未得心茫然。","dynasty":"宋代","title":"游麻姑山九首其三丹霞洞"}
{"author":"曾巩","content":"我从得病卧闾巷，三见夏物争滋荣。红英紫萼逐风尽，高干密叶还阴成。山亭水馆处处好，朱碧万实相骈擎。林乌梁燕各生子，翅羽已足争飞腾。雉鸡五色绣新翮，鷕鷕慕匹相随鸣。穴蜂露蝶亦有类，欻往复聚何翾轻。箔蚕满室事方盛，茧缀下上如连星。麦芒身颍错杂出，高垅大泽填黄青。物从草木及虫鸟，无一不自盈其情。嗟我独病不如彼，胸气卧立常怦怦。筋酸骨楚头目眩，强食岂得肌肤盈。我身今虽落众后，我志素欲希轲卿。十年万事常坎壈，奔走未足供藜羹。愁勤未老鬓先白，多学只自为身兵。自然感疾惫形体，后日虽复应令俜。非同世俗顾颜色，所慕少壮成功名。但令命在尚可勉，屑细讵足伤吾平。","dynasty":"宋代","title":"初夏有感"}
{"author":"曾巩","content":"一身得禄从孤客，千里还丧获旧林。清节萧条妻子计，白头敦笃弟兄心。能抛印绶高应少，自筑丘坟达更深。我与往来无力荐，褒传唯有北窗吟。","dynasty":"宋代","title":"李供奉"}
{"author":"曾巩","content":"食肉遗马肝，未为不知味。食鱼必河豚，此理果何谓。非鳞亦非介，芒否则皮如蝟。见形固可憎，况复论肠胃。","dynasty":"宋代","title":"诗一首"}
{"author":"曾巩","content":"临池飞构郁岧巉，櫺槛无风影自摇。群玉过林抽翠竹，双虹垂岸跨平桥。烦依美藻鱼争饵，清见寒沙水满桡。莫问荷花开几曲，但知行处异香飘。","dynasty":"宋代","title":"水香亭"}
{"author":"曾巩","content":"继文犹旦暮，归启已讴吟。画手传英气，书筠见德音。铸铜馀故鼎，啄草付春禽。试望桥山路，萧萧翠柏深。","dynasty":"宋代","title":"英宗皇帝挽词二首其二"}
{"author":"曾巩","content":"梨枣累累正熟时，粟田鹑兔亦争肥。园亭尽日追寻遍，只欠厌厌醉始归。","dynasty":"宋代","title":"过零壁张氏园三首"}
{"author":"曾巩","content":"折得前村雪里枝，殷勤来聘老夫诗。请公静看横斜影，便是当年一字师。","dynasty":"宋代","title":"恩藏主送古梅求诗"}
{"author":"曾巩","content":"一见心亲十载前，相望南北久茫然。喜倾白发论文酒，重访清江下濑船。志大肯同悲抱璞，识高宁许笑求田。已闚品藻传荆楚，更味阳春白雪篇。","dynasty":"宋代","title":"赠张伯常之郢见过因话荆楚故事仍贶佳什"}
{"author":"曾巩","content":"百步洪声潦退初，白沙新岸凑舟车。一时屠钓英雄尽，千载河山战伐馀。楚汉旧歌流俚耳，韩彭遗壁冠荒墟。可怜马上纵横略，只在邳桥一卷书。","dynasty":"宋代","title":"彭城道中"}
{"author":"曾巩","content":"终日思归今日归，著鞭鞭马尚嫌迟。曲台殿里官虽冷，须胜天涯海角时。","dynasty":"宋代","title":"北归三首"}
{"author":"曾巩","content":"欲收嘉景此楼中，徒倚阑干四望通。云乱水光浮紫翠，天含山气入青红。一川钟呗淮南月，万里帆樯海餐风。老去衣衿尘土在，只将心目羡冥鸿。","dynasty":"宋代","title":"甘露寺多景楼"}
{"author":"曾巩","content":"雨过横塘水满堤，乱山高下路东西。一番桃李花开尽，惟有青青草色齐。","dynasty":"宋代","tags":"古诗三百首，写花，写草，哲理","title":"城南"}
{"author":"曾巩","content":"笑问并儿一举鞭，亦逢佳景暂留连。青冥日抱山腰阁，碧野云含石眼泉。蹑屐路通林北寺，落帆门系海东船。闽王旧事今何在，惟有村村供佛田。","dynasty":"宋代","title":"圣泉寺"}
{"author":"曾巩","content":"百级危梯屈曲成，栏干朱碧半空横。天垂远水秋容静，雪压群山霁色明。海燕力穷飞不到，郊园阴合坐犹清。风前有客须留醉，莫放归时月满城。","dynasty":"宋代","title":"清风阁"}
{"author":"曾巩","content":"仲尼一旅人，吴楚据南面。不知千载下，究竟谁贵贱？","dynasty":"宋代","title":"咏史二首其一"}
{"author":"曾巩","content":"欲收嘉景此楼中，徒倚阑干四望通。云乱水光浮紫翠，天含山气入青红。一川钟呗淮南月，万里帆樯海餐风。老去衣衿尘土在，只将心目羡冥鸿。","dynasty":"宋代","title":"甘露寺多景楼"}
{"author":"曾巩","content":"柳色映驰道，水声通御沟。虽喜芳物盛，未同故人游。叩门忽去我，跃马振轻裘。佩印自兹始，过家当少留。中园何时到，薇蕨亦已柔。山翠入幽屐，渚香浮回舟。阡陌有还往，壶觞时献酬。应笑天禄阁，寂寥谁见求。","dynasty":"宋代","title":"瞿秘校新授官还南丰"}
{"author":"曾巩","content":"渊明昔抱道，为贫仕兹邑。幡然复谢去，肯受一官絷。予观长者忧，慷慨在遗集。岂同孤蒙人，剪剪慕原隰。遭时乃肥遯，兹理固可执。独有田庐归，嗟我未能及。","dynasty":"宋代","title":"过彭泽"}
{"author":"曾巩","content":"挥袂谢幽侧，腾身集崔嵬。心胎太极气，手扬斗间魁。荒荆忽成桂，蛰鳞冬有雷。君看九州宝，自入朱门来。","dynasty":"宋代","title":"杂诗四首"}
{"author":"曾巩","content":"百尺丰堂汶水滨，鲁侯清燕此逡巡。溪寒素砾偏宜月，壁莹黄金不受尘。引客笙歌行处是，赏心花木四时新。未应久作林泉生，天子今思旧学臣。","dynasty":"宋代","title":"郓州新堂"}
{"author":"曾巩","content":"方渠新凿北林开，流水遥经画阁来。洗耳厌闻夸势利，濯缨羞去傍尘埃。不忧待月乾诗笔，已欲看华泛酒杯。却忆虎溪桥上过，夜凉临砌尚徘徊。","dynasty":"宋代","title":"阅武堂下新渠"}
{"author":"曾巩","content":"柳黄半出年将破，溪溜浸苔强万个。溪头蒲苇各萌芽，山梅最繁花已堕。物色撩人思易狂，况跻别馆情何那。城东日晚公将去，纛影未离愁四座。公于万事不雕镌，心意恢恢无坎坷。来从奎壁光铓下，笑倚樽筵成郡课。嗟予龊龊才性下，弃置合守丘樊饿。公持姓名动人主，祓饰宁嫌笔端挫。从今清夜思江路，梦送公船先北过。","dynasty":"宋代","title":"送陈商学士"}
{"author":"曾巩","content":"孙侯腹载天下书，崔嵬岂啻重百车。伏羲以来可悉数，孰若自作何有馀。更能议论恣倾倒，万里一泻昆崙渠。谁为胸中斡太极，元气浩浩随卷舒。昔来谏官对天子，何秽不欲亲芟锄。不容乃独见磊落，出走并海飘长裾。孙侯风节何所似？雪洗八荒看太虚。亲如国忠眼不顾，旧若张禹手所除。归来已绝褒贬笔，进用只调敖仓储。合持《诗》《书》《白虎论》，更护日月金华居。万世根深固社稷，百年旧叟休田闾。素识孤生爱茅屋，久将老母求山砠。秋归愿事九江获，夜出未倦安丰渔。孔明苟欲性命遂，孟子岂病王公疏。尘埃未得见此乐，太息一付西江鱼。","dynasty":"宋代","title":"寄孙之翰"}
{"author":"曾巩","content":"园林日出静无风，雾凇花开树树同。记得集贤深殿里，舞人齐插玉珑璁。","dynasty":"宋代","title":"雾凇"}
{"author":"曾巩","content":"方渠新凿北林开，流水遥经画阁来。洗耳厌闻夸势利，濯缨羞去傍尘埃。不忧待月乾诗笔，已欲看华泛酒杯。却忆虎溪桥上过，夜凉临砌尚徘徊。","dynasty":"宋代","title":"阅武堂下新渠"}
{"author":"曾巩","content":"翰墨金声远，神情玉气温。节廉贫愈见，风义老弥惇。旧学资详正，新仪属讨论。谁怜一麾出，终不反修门。","dynasty":"宋代","title":"丁元珍挽词二首"}
{"author":"曾巩","content":"凄凄风露滋，靡靡尘霭屏。已忻庐舍清，未苦裘褐冷。眠食味尤嘉，起坐日尚永。虚天照积水，精鉴出幽矿。石莹见山棱，林疏觉窗囧。黄花宿蕊破，艳艳晨妆靓。频寻远径香，每爱苍池影。为谁佳色鲜？慰我贫斋静。寒醅出家法，异果得他境。甘腴馔新兔，丑怪荐修螷。幽闲重时节，老大珍物景。献酬兴未薄，比讽思犹骋。况同亲戚欢，讵匪田野幸。俱醉任栖鸦，烛炬尚可秉。","dynasty":"宋代","title":"九月九日"}
{"author":"曾巩","content":"拜捧恩书喜满颜，马蹄遥望斗杓还。从今步步行平地，出得千山与万山。","dynasty":"宋代","title":"北归三首其二"}
{"author":"曾巩","content":"杂雨零初急，因风洒更狂。英华倾月窟，光气泻天潢。宛转花飞密，纡馀舞态长。化材随大小，成器任圆方。秀已滋山国，清尤助水乡。色严齐上下，明盛析毫芒。润屋情夸诞，埋轮兴激昂。收功归泽物，全德在包荒。预喜仓箱富，潜知海岳康。萧晨迎贺客，歌吹趣传觞。","dynasty":"宋代","title":"喜雪二首其二"}
{"author":"曾巩","content":"蜀客向何处，欲观浙江潮。舣舟吴门栅，况会故人招。置酒吴亭上，无人吹紫箫。浩观万物变，飒尔生凉飙。遂恐时节晚，芳兰从此凋。功名竟安在，富贵空寥寥。鸿鹄举千里，鸾凤翔九霄。胡为蓬蒿下，日夜悲鹪鹩。车马夕已还，行人亦飘飖。浩然沧海志，寂寞守空宵。","dynasty":"宋代","title":"将之浙江延祖子山师柔会别饮散独宿空亭遂书"}
{"author":"曾巩","content":"郊天社地君所重，翦秸刲匏微得供。秦皇汉帝陋古初，桀畴殊坛倾力奉。年年属车九重出，羽卫千人万人从。黄金日搜尽崖窟，飞樯走箠华夷动。马蹄路南村有社，里老邀神迎且送。荒林破屋风雨入，野鼠山狐狼藉共。何言茅箸古瓦瓯，稻饭豚蹄人得用。","dynasty":"宋代","title":"里社"}
{"author":"曾巩","content":"方拥使君节，驾言自东还。又闻白丞相，怀绂出九关。遂纵大船去，欲追讵能攀。已喜所寄径，幽寻足溪山。仍夸越西部，迥在云林间。屋瓦遍高下，青苍更回环。穿路竹枭枭，鸣沙水潺潺。会有樽酒适，每需庭讼闲。况席鼓琴旧，政行故非艰。岁暮当趋召，驰归复玉班。","dynasty":"宋代","title":"送章婺州"}
{"author":"曾巩","content":"七言老意苍松蟠，百金古字青霞镌。儒林孟子先生是，墨者夷之后代传。","dynasty":"宋代","title":"奉和滁州九咏九首·慧觉方丈"}
{"author":"曾巩","content":"江湖俗畏远，幽好自相宜。沦迹异惊众，辞嚣如避时。优游可以学，薇蕨易为私。胡然弃回櫂，霜雪有驱驰。","dynasty":"宋代","title":"江湖"}
{"author":"曾巩","content":"食蘗饮冰廉士操，敝衣穿履古人风。溪堂兴足登临后，腾阁今归啸傲中。一榻高悬宾阁峻，二龙俱化县池空。因过胜境须行乐，驿召方当急诏东。","dynasty":"宋代","title":"送关彦远赴江西"}
{"author":"曾巩","content":"江湖俗畏远，幽好自相宜。沦迹异惊众，辞嚣如避时。优游可以学，薇蕨易为私。胡然弃回櫂，霜雪有驱驰。","dynasty":"宋代","title":"江湖"}
{"author":"曾巩","content":"画船齐泊倚青山，正值春风阻往还。江作鼓鼙声浩渺，树为城障绿回环。幽花婀娜偏当眼，啼鸟交加亦解颜。使者文章工不浅，尽将模写寄柴关。","dynasty":"宋代","title":"依韵和酬提刑都官寒食阻风见寄"}
{"author":"曾巩","content":"讵知萧洒吾庐旧，却有高明此寺邻。水竹迸生刚节老，秋山过抱翠岚新。惟怜季子归来困，自笑原思久更贫。深识幽人风义厚，扫轩开榻最相亲。","dynasty":"宋代","title":"赠安禅勤上人"}
{"author":"曾巩","content":"愁烟苦雨今朝是，小屋深扉野性怜。偶似鲁连能肆志，肯如刘备耻求田。贫谙亲友难过饮，病笑诗书可枕眠。欲会此心何自适，平生消长仕陶甄。","dynasty":"宋代","title":"雨中"}
{"author":"曾巩","content":"玉虬垂处雪花翻，四季雷声六月寒。凭槛未穷千丈势，请从岩下举头看。","dynasty":"宋代","title":"千丈岩瀑布"}
{"author":"曾巩","content":"懒听诗书散满床，鬓须垂白坐茅堂。溪山入手何时见，尘土劳心继日忙。气味向人卑可耻，风波随处险难当。羡君出处由胸臆，安稳将家水石傍。","dynasty":"宋代","title":"寄人"}
{"author":"曾巩","content":"侯嬴夷门白发翁，荆轲易水奇节士。偶邀礼数车上足，暂饱腥膻馆中侈。师回拔剑不顾生，酒酣拂衣亦送死。磊落高贤勿笑今，豢养倾人久如此。","dynasty":"宋代","title":"侯荆"}
{"author":"曾巩","content":"拔薤威名高外服，握兰风力冠中台。好音忽有双鱼至，喜气遥知五马来。梨颗玉腴含雨重，菊房金粉傍寒开。池边且欲留同醉，思拙难酬白雪才。","dynasty":"宋代","title":"和张伯常自郢中将及敝境先寄长句"}
{"author":"曾巩","content":"暂泊汉阳岸，不登黄鹤楼。江含峨岷气，万里正东流。惊风孤雁起，蔽日寒云浮。只役虽远道，放怀成薄游。兴随沧洲发，事等渔樵幽。烟波一尊酒，尽室载扁舟。","dynasty":"宋代","title":"汉阳泊舟"}
{"author":"曾巩","content":"八十登高步更轻，殷勤爱客是平生。能临缓急敦风谊，不向炎凉逐世情。北岳云烟思抗志，东门冠盖羡遗荣。可怜昨日壶觞地，呜咽唯闻薤露声。","dynasty":"宋代","title":"刁晾纯挽歌词二章"}
{"author":"曾巩","content":"翰墨金声远，神情玉气温。节廉贫愈见，风义老弥惇。旧学资详正，新仪属讨论。谁怜一麾出，终不反修门。","dynasty":"宋代","title":"丁元珍挽词二首"}
{"author":"曾巩","content":"从军王粲笔，记礼后苍篇。谩有残书在，能令好事传。鹏来悲四月，鹤去遂千年。试想长桥路，昏昏陇隧烟。","dynasty":"宋代","title":"丁元珍挽词二首"}
{"author":"曾巩","content":"荒城懒出门常掩，春气欲归寒不敛。东邻咫尺犹不到，况乃傍溪潭石险。风光得暖才几日，不觉溪山碧于染。欣然与客到溪岸，衣帻不避尘泥点。谷花洲草各萌芽，高不迸生如刻剡。梅花开早今已满，若洗新妆竞妖脸。柳条前日尚憔悴，时节与催还荏苒。沙禽翅羽亦已好，争趁午暄浮翠潋。从今物物已可爱，有酒便醉情何慊。君厨山杏旧所识，速致百壶须灩灩。心知万事难刻画，惟有醉眠知不忝。预愁酩酊苦大热，已令洒屋铺风簟。","dynasty":"宋代","title":"东津归催吴秀才寄酒"}
{"author":"曾巩","content":"荒山未有雪，野水不见冰。一腊今已半，浮阳壮犹矜。奈至一岁除，未有严气升。坐思崆峒间，负雪山千层。虽受栗冽僵，愈此秽浊蒸。感激昆仑只，一气吹丘陵。炎埃灭无遗，古色万里兴。我病一洗濯，怀抱失所憎。因思大羽猎，属车上崚嶒。六军骑皆骏，争先雪中登。天时倾人意，踊跃士气增。大义虽不杀，四方慑兵棱。今此效安在，东南塞犹乘。将帅色凋槁，蚍蜉势趫腾。惨错天运内，止戈信谁能。","dynasty":"宋代","title":"冬暮感怀"}
{"author":"曾巩","content":"霜余荆吴倚天山，铁色万仞光铓开。麻姑最秀插东极，一峰挺立高嵬嵬。我生智出豪俊下，远迹久此安蒿莱。譬如骅骝踏天路，六辔岂议收驽骀。巅崖初冬未冰雪，藓花入屦思莫裁。长松夹树盖十里，苍颜毅气不可回。浮云柳絮谁汝碍，欲往自尼诚愚哉。南窗圣贤有遗文，满简字字倾琪瑰。旁搜远探得户牖，入见奥阼何雄魁。日令我意失枯槁，水之灌养源源来。千年大说没荒冗，义路寸土谁能培。嗟予计真不自料，欲挽白日之西颓。尝闻古者禹称智，过门不暇慈其孩。况今尫人冒壮任，力蹶岂更余纤埃。龙潭瀑布入胸臆，叹息但谢宗与雷。著书岂即遽有补，天下自古无能才。","dynasty":"宋代","title":"冬望"}
{"author":"曾巩","content":"群鸡啁哳天始明，东方吐日霜尚冰。长帘高褰扫落叶，短杌背立吹残灯。昔时气锐过奔浪，今日病减真无蝇。南箕翻翻世所效，白璧皎皎谁非憎。屠龙破产习已妄，画蛇著足弃未能。不容当时孔何病，更誉众列颜非朋。坐知天下书最乐，心纵尘土酒可凭。莫过二事贤且圣，胡不学外常腾腾。","dynasty":"宋代","title":"冬晓书怀"}
{"author":"曾巩","content":"印奁封罢阁铃闲，喜有秋毫免素餐。市粟易求仓廪实，邑尨无警里闾安。香清一榻氍毹暖，月淡千门霿凇寒。闻说丰年从此始，更回笼烛卷帘看。","dynasty":"宋代","title":"冬夜即事"}
{"author":"曾巩","content":"千载士推无此拟，一编吾喜窃窥观。苟非此道知音少，安有兹人得志难。机巧满朝论势利，疮痍连室叹饥寒。先生自是齐梁客，谁作商岩渭水看。","dynasty":"宋代","title":"读孟子"}
{"author":"曾巩","content":"吾性虽嗜学，年少不自强。所至未及门，安能望其堂。荏苒岁云几，家事已独当。经营食众口，四方走遑遑。一身如飞云，遇风任飘扬。山川浩无涯，险怪靡不尝。落日号虎豹，吾未停车箱。波涛动蛟龙，吾方进舟航。所勤半天下，所济一毫芒。最自忆往岁，病躯久羸尫。呻吟千里外，苍黄值亲丧。母弟各在无，讣归恐惊惶。凶祸甘独任，危形载孤艎。崎岖护旅榇，缅邈投故乡。至今惊未定，生还乃非常。忧虑心胆耗，驰驱筋力伤。况已近衰境，而常犯风霜。驱之久如此，负疴固宜长。朝晡暂一饱，百回步空廊。未免废坐卧，其能视缣缃。新知固云少，旧学亦已忘。百家异旨趣，六经富文章。其言既卓阔，其义固荒茫。古人至白首，搜穷败肝肠。仅名通一艺，著书欲煌煌。瑕疵自掩覆，后世更昭彰。世久无孔子，指画随其方。后生以中才，胸臆妄度量。彼专犹未达，吾慵复何望。端忧类童稚，习书倒偏傍。况令议文物，规摹讵能详。轮辕孰挠直，冠盖孰纁黄。珪璋国之器，孰杀孰锋铓。问十九未谕，其一犹面墙。几微言性命，萌兆审兴亡。兹尤觉浩浩，吾讵免伥伥。因思幸尚壮，曷不自激昂。前谋信已拙，来效庶云臧。渐有田数亩，春秋可耕桑。休问就医药，疾病可消禳。性本反澄澈，清田去榛荒。长编倚修架，大轴解深囊。收功畏奔景，窥星起幽房。虚窗达深暝，明膏续飞光。搜穷力虽惫，磨励志须偿。譬如勤种艺，无忧匮囷仓。又如导涓涓，宁难致汤汤。昔废渐开辟，新输日收藏。经营但亹亹，积累自穰穰。既多又须择，储精弃其糠。一正以孔孟，其挥乃韩庄。宾朋顾空馆，议论据方床。试为出其有，始如宫应商。纷纭遇叩击，律吕乃交相。须臾极万变，开阖争阴阳。南山对尘案，相摩露青苍。百鸟听徘徊，忽如来凤凰。乃知千载后，坐可见虞唐。施行虽未果，贮蓄岂非良。何殊厩中马，纵齕草满场。形骸苟充实，气力易腾骧。此求苦未晚，此志在坚刚。","dynasty":"宋代","title":"读书"}
{"author":"曾巩","content":"八十登高步更轻，殷勤爱客是平生。能临缓急敦风谊，不向炎凉逐世情。北岳云烟思抗志，东门冠盖羡遗荣。可怜昨日壶觞地，呜咽唯闻薤露声。","dynasty":"宋代","title":"刁晾纯挽歌词二章"}
{"author":"曾巩","content":"治烦方喜众材同，坐啸南阳郡阁中。几案有尘书檄简，里闾无事稻梁丰。衣冠济济归儒学，俎豆诜诜得古风。幸屈异能来助我，敢将颜色在蜚鸿。","dynasty":"宋代","title":"和孔教授"}
{"author":"曾巩","content":"修檐{左车右献}{左车右献}背成阴，行尽松篁一径深。好鸟自飞还自下，白云无事亦无心。客来但饮平阳酒，衙退常携靖节琴。世路人情方扰扰，一游须抵万黄金。","dynasty":"宋代","title":"静化堂"}
{"author":"曾巩","content":"食肉遗马肝，未为不知味。食鱼必河豚，此理果何谓。非鳞亦非介，芒否则皮如蝟。见形固可憎，况复论肠胃。","dynasty":"宋代","title":"诗一首"}
{"author":"曾巩","content":"虎牙千仞立巉巉，峻拔遥临济水南。翠岭嫩岚晴可掇，金舆陈迹久谁探。高标特起青云近，壮士三周战气酣。丑父遗忠无处问，空余一掬野泉甘。","dynasty":"宋代","title":"华不注山"}
{"author":"曾巩","content":"如玉水中沙，谁为北湖路。久翳荒草根，未承青霞步。我为发其枉，修营极幽趣。发直而砥平，骅骝可驰鹜。周以百花林，繁香泫清露。间以绿杨阴，芳风转朝莫。飞梁凭太虚，嶢榭蹑烟雾。直通高城颠，海岱归指顾。为州乏长材，幸岁足秔稌。与众饱而嬉，陶然无外慕。","dynasty":"宋代","title":"百花堤"}
{"author":"曾巩","content":"客舟溯河西北行，日夜似与河流争。不知汹汹竟何为，怒意彼此何时平。但疑天地送秋至，恶雨疾风相触声。我病入寒饶睡思，归梦正美还遭惊。东南水乡我所住，杨花散时春水生。湖江渺邈不见岸，汩汩自流无可憎。石泉百丈落山觜，此纵有声清可听。莫如此水极凶骜，土木暂触还轰轰。吁嗟造化何厚薄，恶物受禀无由更。","dynasty":"宋代","title":"溯河"}
{"author":"曾巩","content":"琅琊石泉清照人，里无泥沙表无尘。风翻日炙夏潦尽，古练一匹常奫沦。","dynasty":"宋代","title":"奉和滁州九咏九首并序其六庶子泉"}
{"author":"曾巩","content":"修檐䡾䡾背成阴，行尽松篁一径深。好鸟自飞还自下，白云无事亦无心。客来但饮平阳酒，衙退常携靖节琴。世路人情方扰扰，一游须抵万黄金。","dynasty":"宋代","title":"静化堂"}
{"author":"曾巩","content":"薄材何幸拥朱轩，空食东州已一年。陇上雨余看麦秀，桑间日永问蚕眠。官名虽冗身无累，心事长闲地自偏。只恐再期官满去，每来湖岸合留连。","dynasty":"宋代","title":"到郡一年"}
{"author":"曾巩","content":"乱崖蒸润滴嵯峨，苒苒生云雨意多。已爱破山泉漱玉，更怜垂垅麦翻波。妖红落后新篁出，老绿浓时野鸟过。还与北窗添睡思，尽抛尘上养天和。","dynasty":"宋代","title":"首夏"}
{"author":"曾巩","content":"横江舍轻楫，对面见青山。行尽车马尘，豁见水石寰。地气方以洁，崖声落潺潺。虽为千家县，正在清华间。风烟凛人心，世虑自可删。况无讼诉嚣，得有觞咏闲。常疑此中吏，白首岂思还。人情贵公卿，烨烨就玉班。光华虽一时，忧悸或满颜。鸡鸣已争驰，骅骝振镳镮。岂如此中吏，日高未开关。一不谨所守，名声别妖奸。岂如此中吏，一官老无瘝。愔愔谋谟消，汩汩气象孱。岂如此中吏，明心慑强顽。况云此中居，一亭众峰环。崖声梦犹闻，谷秀坐可攀。倚天巉岩姿，青苍云{左文右扁}斓。对之精神恬，可谢世网艰。人生慕虚荣，敛收意常悭。诚思此忧愉，自应喜榛菅。","dynasty":"宋代","title":"靖安县幽谷亭"}
{"author":"曾巩","content":"青青间青青，尽望密如罅。风柔声自和，草缛阴可藉。游蜂不暂去，啼鸟时独下。缭墙隔深园，高枝出虚榭。贵人无余事，欢言持玉斝。茅檐亦自好，吾庐四如画。故人傥可迟，倒屣不辞迓。","dynasty":"宋代","title":"青青间青青"}
{"author":"曾巩","content":"锱铢赤舄无骄志，咳唾黄金有古风。覆冒荒遐知大度，委蛇艰急见孤忠。谋谟邴魏丹青力，拥立昭宣柱石功。御笔新诗在新陇，哀荣谁得似初终？","dynasty":"宋代","title":"韩魏公挽歌词二首其二"}
{"author":"曾巩","content":"韩公缀文辞，笔力乃天授。并驱六经中，独立千载后。谓为学可及，不觉惊缩手。如天有日月，厥耀无与偶。当之万象莹，所照百怪走。此其自然光，万物安得有？其人虽已殁，其气著星斗。穷天破大惑，更觉功业久。其馀施诸小，未负风义厚。当身止自善，所遇时则不。致官九列齐，此理嗟亦苟。去就惟用舍，士固无常守。孔孟非其称，斗禄应未取。惜哉天下才，甘受外物诱。","dynasty":"宋代","title":"杂诗五首其三"}
{"author":"曾巩","content":"旴江郭东门，江水湛虚碧。东南望群峰，连延倚天壁。长林相蔽亏，苍翠浮日夕。青冥窗户寒，居者非咫尺。子初得从谁？有此烟雾宅。燕坐远世喧，及门无尘客。筑亭更求深，缓带聊自适。时花笑婀娜，山鸟吟格磔。家酿熟新樽，欢言命良席。故已轻华簪，宁论珍拱璧。我亦有菑田，相望在阡陌。安得巾柴车，过从伫三益。","dynasty":"宋代","title":"李节推亭子"}
{"author":"曾巩","content":"两人怀抱喜相投，初得青山一日游。已听高文吟太古，更开昏眼洗清流。共寻素壁题皆遍，欲去红桥钓始休。回首至今嘉兴在，梦魂犹拟奉觥筹。","dynasty":"宋代","title":"寄孙正之二首"}
{"author":"曾巩","content":"山茶纯白是天真，筠笼封题摘尚新。秀色未饶三谷雪，清香先得五峰春。琼花散漫情终荡，玉蕊萧条迹更尘。远寄一枝随驿使，欲分芳种恨无因。","dynasty":"宋代","title":"以白山茶寄吴仲庶见贶佳篇依韵和酬"}
{"author":"曾巩","content":"唐衰非一日，远自开元中。尚传十四帝，始告历数穷。由来根本强，暴戾岂易攻。嗟哉梁周间，卒莫相始终。兴无累世德，灭若烛向风。当时积薪上，曾宁废歌钟。","dynasty":"宋代","title":"读五代史"}
{"author":"曾巩","content":"年年俗雨愁春晚，况是江湖两鬓华。欲载一樽乘兴去，不知何处有残花。","dynasty":"宋代","title":"会稽绝句三首"}
{"author":"曾巩","content":"薄宦红尘常拂面，早衰黄发已盈颠。棣华零落曾谁语？鸿羽萧条祇自怜。已矣空闻怀旧赋，泫然犹获济江篇。殷勤慰我如君少，更悟之他友最贤。","dynasty":"宋代","title":"王虞部惠佳篇叙述昔与湘潭亡弟游从仍以亡弟旧诗见示"}
{"author":"曾巩","content":"琐闱延阁腹心臣，籍甚声华动缙绅。药石言行天下雨，裤襦恩达国中春。召南去后馀思在，纶氏归来壮志新。莫为流年嗟白发，济时须仗老成人。","dynasty":"宋代","title":"酬吴仲庶龙图暮春感怀"}
{"author":"曾巩","content":"汴水溶深带雨流，黄花艳艳亦迎秋。看花引水园林主，应笑行人易白头。","dynasty":"宋代","title":"过零壁张氏园三首"}
{"author":"曾巩","content":"剖见隋珠醉眼开，丹砂缘手落尘埃。谁能有力如黄犊？摘尽繁星始下来。","dynasty":"宋代","title":"荔枝四首其一"}
{"author":"曾巩","content":"七言老意苍松蟠，百金古字青霞镌。儒林孟子先生是，墨者夷之后代传。","dynasty":"宋代","title":"奉和滁州九咏九首·慧觉方丈"}
{"author":"曾巩","content":"蔡洲昔人居，遗堵不可寻。青石久埋没，荒烟起空林。昔人依刘表，意气传至今。广路竞朱毂，深藏閟黄金。构难琦琮间，咎责积已深。终贻覆宗累，苟得非所钦。为恶理当尔，足惩誇者心。","dynasty":"宋代","title":"蔡洲"}
{"author":"曾巩","content":"紞鼓留公岂是催，湖山得意且徘徊。更应准拟须乘兴，范蠡扁舟去却来。","dynasty":"宋代","title":"和赵宫保别杭州"}
{"author":"曾巩","content":"子明高谊众人知，苗裔清材世所推。诗作士林誇刻烛，赋成天路喜同时。岂当白首淹风力，自合青云纵羽仪。北部经营应不久，玉阶朝夕是归期。","dynasty":"宋代","title":"送关彦远赴河北"}
{"author":"曾巩","content":"神仙恍惚不可明，空有池莲变红碧。清香冷落秋风前，似被麻姑妒颜色。","dynasty":"宋代","title":"游麻姑山九首其六碧莲池"}
{"author":"曾巩","content":"山茶纯白是天真，筠笼封题摘尚新。秀色未饶三谷雪，清香先得五峰春。琼花散漫情终荡，玉蕊萧条迹更尘。远寄一枝随驿使，欲分芳种恨无因。","dynasty":"宋代","title":"以白山茶寄吴仲庶见贶佳篇依韵和酬"}
{"author":"曾巩","content":"铜扉得谢从今日，玉铉辞荣已十年。素节谠言留简册，高情清兴入林泉。海边爱日疲人恋，剑外仁风故老传。门外最应潇洒客，喜公平地作神仙。","dynasty":"宋代","title":"寄赵宫保"}
{"author":"曾巩","content":"浣沙亭北小山梅，兰渚移来手自栽。今日旧林冰雪地，泠香幽艳向谁开。","dynasty":"宋代","title":"忆越中梅"}
{"author":"曾巩","content":"问吾何处避炎蒸，十顷西湖照眼明。鱼戏一篙新浪满，鸟啼千步绿阴成。虹腰隐隐松桥出，鹢首峨峨画舫行。最喜晚凉风月好，紫荷香里听泉声。","dynasty":"宋代","title":"西湖纳凉"}
{"author":"曾巩","content":"群鸡啁哳天始明，东方吐日霜尚冰。长帘高褰扫落叶，短杌背立吹残灯。昔时气锐过奔浪，今日病减真无蝇。南箕翻翻世所效，白璧皎皎谁非憎。屠龙破产习已妄，画蛇著足弃未能。不容当时孔何病，更誉众列颜非朋。坐知天下书最乐，心纵尘土酒可凭。莫过二事贤且圣，胡不学外常腾腾。","dynasty":"宋代","title":"冬晓书怀"}
{"author":"曾巩","content":"家林香橙有两树，根缠铁钮凌坡陀。鲜明百数见秋实，错缀众叶倾霜柯。翠羽流苏出天仗，黄金戏球相荡摩。入苞岂数橘柚贱，芼鼎始足盐梅和。江湖苦遭俗眼慢，禁御尚觉凡木多。谁能出口献天子，一致大树凌沧波。","dynasty":"宋代","title":"橙子"}
{"author":"曾巩","content":"土膏初动麦苗青，饱食城头信意行。便起高亭临北渚，欲乘长日劝春耕。","dynasty":"宋代","title":"二月八日北城闲步"}
{"author":"曾巩","content":"麻姑石坛起云雾，常意已极高峰颠。岂知造化有神处，别耸翠岭参青天。长松桀柏枝嵬砢，中画一道如流泉。林风飕飗满丘壑，山鸟嘲哳淩飞烟。山腰古亭豁可望，下见秋色清无边。忽惊阴崖势回合，中抱幽谷何平圆。初谁凿险构楼观？更使绕舍开芝田。令人到此毛骨醒，欲构老笔丹青传。羌夷干戈今未解，天地疮痏谁能痊？大厦栋梁置沙莽，肯复顾眄桷与椽？吾徒于时直何用，欲住未得心茫然。","dynasty":"宋代","title":"游麻姑山九首其三丹霞洞"}
{"author":"曾巩","content":"雪景鲜妍犹弄色，柳条葱蒨已抽萌。风光苒苒流双毂，人事悠悠寄一枰。射羿未应今独有，嘲雄何必史能评。且将画诺供谈笑，更选名园载酒行。","dynasty":"宋代","title":"雪后"}
{"author":"曾巩","content":"兴亡两丘土。","dynasty":"宋代","title":"句其三"}
{"author":"曾巩","content":"堂堂风骨气如春，衮服貂冠社稷臣。天上立谈迎白日，握中随物转洪钧。忽骑箕尾精灵远，长誓山河宠数新。万里耕桑无一事，三朝功德在生民。","dynasty":"宋代","title":"韩魏公挽歌词二首"}
{"author":"曾巩","content":"衡湘有寇未诛剪，杀气凛凛围江浔。北兵居南匪便习，若以大舶乘高岑。伧人操兵快如鹘，千百其旅巢深林。超突溪崖出又伏，势变不易施戈镡。能者张弓入城郭，连邑累镇遭驱侵。群党争夸杀吏士，白骨弃野谁棺衾。貔貅数万直何用，月费空已逾千金。楚为贫乡乃其素，应此调发宁能禁。捷如马援不得志，强曳两足登嵚崟乌蚁睢盱倚岩险，此虏难胜端非今。较然大体著方册，唯用守长怀其心。祝良张侨乃真选，李瑑道古徒为擒。呜呼庙堂不慎择，彼士龊龊何能任。大中咸通乃商鉴，养以岁月其忧深。愿书此语致太史，献之以补丹扆箴。","dynasty":"宋代","title":"湘寇"}
{"author":"曾巩","content":"杂雨零初急，因风洒更狂。英华倾月窟，光气泻天潢。宛转花飞密，纡馀舞态长。化材随大小，成器任圆方。秀已滋山国，清尤助水乡。色严齐上下，明盛析毫芒。润屋情夸诞，埋轮兴激昂。收功归泽物，全德在包荒。预喜仓箱富，潜知海岳康。萧晨迎贺客，歌吹趣传觞。","dynasty":"宋代","title":"喜雪二首其二"}
{"author":"曾巩","content":"继文犹旦暮，归启已讴吟。画手传英气，书筠见德音。铸铜馀故鼎，啄草付春禽。试望桥山路，萧萧翠柏深。","dynasty":"宋代","title":"英宗皇帝挽词二首其二"}
{"author":"曾巩","content":"池上红深绿浅时，春风荡漾永逶迤。南州鼓舞归慈惠，东观壶觞惜别离。远岫烟云供醉眼，双溪鱼鸟付新诗。陵阳岂是迟留地，趣驾追锋自有期。","dynasty":"宋代","title":"池上即席送况之赴宣城"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"一昼千万思，一夜千万愁。昼思复夜愁，昼夜千万秋。故人远为县，海边勾践州。故人道何如，不间也与周。我如道边尘，安能望嵩丘。又若涧与溪，敢比沧海流。景山与学海，汲汲强自谋。愁思虽尔勤，故人得知不。","dynasty":"宋代","title":"一昼千万思"}
{"author":"曾巩","content":"悠悠行处是风波，万事万惊久琢磨。心逐世情知龃龉，身求闲伴恐蹉跎。功名自古时应少，山水输君乐最多。争得有田收迹去，比中文酒数经过。","dynasty":"宋代","title":"题祝道士房"}
{"author":"曾巩","content":"京室天下归，飞甍无余地。国士忧社稷，涂人养声利。贵贱竞一时，峨冠各鳞次。子龙独幽远，聘召漠无意。","dynasty":"宋代","title":"咏史二首"}
{"author":"曾巩","content":"荆州南走困尘埃，应喜文章意自开。明世正逢多事日，要涂须用出伦材。不回霜雪不应惜，未得风云众忍摧。若向沙头吊杜甫，近诗悬望自书来。","dynasty":"宋代","title":"寄王乐道"}
{"author":"曾巩","content":"荆门常昼掩，不必云山深。岂敢尚孤绝，自能收寸心。草萌被远径，鸟语变乔林。散帙味新趣，鸣絃叹余音。脱粟幸可饱，一瓢方独斟。颜从缅虽卓，非此谁为寻。盛服缠紫艾，重印铸黄金。信使忧惴息，讵无勤苦侵。埃尘缁冠盖，霜露泫衣衿。协肩已自昔，俯首微独吟。岂惟智所拙，曾是力难任。为乐聊在此，焉知玉山岑。","dynasty":"宋代","title":"茅亭闲坐"}
{"author":"曾巩","content":"拔薤威名高外服，握兰风力冠中台。好音忽有双鱼至，喜气遥知五马来。梨颗玉腴含雨重，菊房金粉傍寒开。池边且欲留同醉，思拙难酬白雪才。","dynasty":"宋代","title":"和张伯常自郢中将及敝境先寄长句"}
{"author":"曾巩","content":"芙蓉花开秋水冷，水面无风见花影。飘香上下两婵娟，云在巫山月在天。清澜素砾为庭户，羽盖霓裳不知数。台上游人下流水，柱脚亭亭插花里。阑边饮酒棹女歌，台北台南花正多。莫笑来时常著屐，绿柳墙连使君宅。","dynasty":"宋代","title":"芙蓉台"}
{"author":"曾巩","content":"江南岸边江水平，水荇青青渚蒲绿。鸿雁此时俦侣多，乱下沙汀恣栖宿。群依青荇唼且鸣，煖浴蒲根戏相逐。长无矰缴意自闲，不饱稻粱心亦足。性殊凡鸟自知时，飞不乱行聊渐陆。岂同白鹭空洁白，俯啄腥污期满腹。","dynasty":"宋代","title":"鸿雁"}
{"author":"曾巩","content":"景升得二蒯，坐论胜凶残。正当丧乱时，能使憔悴宽。缤纷多士至，肃穆万里安。能收众材助，图大信不难，诸公龙凤姿，有待久盘醒。得一固足兴，致之岂无端。乃独采樗栎，不知取椅檀。盖云器有极，在理良足叹。","dynasty":"宋代","title":"刘景升祠"}
{"author":"曾巩","content":"画船终日扒沙行，已去齐州一月程。千里相随是明月，水西亭上一般明。","dynasty":"宋代","title":"离齐州后五首"}
{"author":"曾巩","content":"汴水溶溶带雨流，黄花艳艳亦迎秋。看花引水园林主，应笑行人易白头。","dynasty":"宋代","title":"过零壁张氏园三首其二"}
{"author":"曾巩","content":"柳黄半出年将破，溪溜浸苔强万个。溪头蒲苇各萌芽，山梅最繁花已堕。物色撩人思易狂，况跻别馆情何那。城东日晚公将去，纛影未离愁四座。公于万事不雕镌，心意恢恢无坎坷。来从奎壁光铓下，笑倚樽筵成郡课。嗟予龊龊才性下，弃置合守丘樊饿。公持姓名动人主，祓饰宁嫌笔端挫。从今清夜思江路，梦送公船先北过。","dynasty":"宋代","title":"送陈商学士"}
{"author":"曾巩","content":"池上红深绿浅时，春风荡漾永逶迤。南州鼓舞归慈惠，东观壶觞惜别离。远岫烟云供醉眼，双溪鱼鸟付新诗。陵阳岂是迟留地，趣驾追锋自有期。","dynasty":"宋代","title":"池上即席送况之赴宣城"}
{"author":"曾巩","content":"九衢仙仗豫游归，宝烛星繁换夕晖。传醆未斜清禁月，散花还拂侍臣衣。天香暗度金虬暖，宫扇双开彩凤飞。法曲世人听未足，却迎朱辇下端闱。","dynasty":"宋代","title":"和史馆相公上元观灯"}
{"author":"曾巩","content":"庭中有佳树，清影四面垂。往往风雨夜，蛇龙此投依。留之待鸾凤，未许燕雀窥。谁谓乌鸟恶，安巢最高枝。不顾白日照，直傍阴虹飞。自恃栖托稳，岂忧弹射危。三春独翱翔，百鸟敛羽仪。凤凰不能争，况乃凫雁微。既务志意得，都为世可欺。白昼攫鼎肉，从容择牷犠。近人不肯避，一怒终夜啼。遭其瞰墙屋，祸患岂可移。听之欲占赦，妇女固已凝。忿害乃其所，何肯报福{嫠女换百}。行路指之叹，童稚争骂讥。鹦鹉献至尊，言语固可奇。翡翠轮太府，器服所取资。雉鸡美文章，贽赠理亦宜。鹰鹯逐恶鸟，天威得施为。关雎于周室，耿洁配后妃。莫如此鸟顽，饱食无所裨。一善不能有，丑声日交驰。但知择嘉处，巍然治其栖。众怒未易忽，徼幸亦有斯。安知无刀斧，崩分弃毛皮。且勿引蠹虫，使树心本披。亦有爱搏击，钩连枭与鸱。亦勿乐顺己，窟穴藏狐狸。凡能致大患，{左甚右少}不自豪氂。未知引避去，此语足自规。惜哉种树意，长与事乖违。古来亦如此，壮士徒嗟悲。","dynasty":"宋代","title":"庭木"}
{"author":"曾巩","content":"自愁雨破西岭出，只看水缘南涧生。青天忽从树杪见，白日渐向谷中明。豳公涤场不可失，陶令负禾须自行。归时小榼掐搊亦满，固有阿连相伴倾。","dynasty":"宋代","title":"喜晴赴田中"}
{"author":"曾巩","content":"从军王粲笔，记礼后苍篇。谩有残书在，能令好事传。鹏来悲四月，鹤去遂千年。试想长桥路，昏昏陇隧烟。","dynasty":"宋代","title":"丁元珍挽词二首"}
{"author":"曾巩","content":"转觉忧余好尚孤，较量唯合老葭蒲。圣贤可是随时拙，正直由来济世迂。生事有亲甘钓筑，客情无力买山湖。天边愁绝伤离苦，台象空看照宋都。","dynasty":"宋代","title":"上杜相三首"}
{"author":"曾巩","content":"南粟鳞鳞多送北，北兵林林长备胡。胡使一来大梁下，塞头弯弓士如无。折冲素恃将与相，大策合副艰难须。还来里闾索穷下，斗食尺衣皆北输。中原相观叹失色，胡骑日肥妖气粗。九州四海尽帝有，何不用胡藩北隅？","dynasty":"宋代","title":"胡使"}
{"author":"曾巩","content":"升山南下一峰高，上尽层轩未厌劳。际海烟云常惨淡，大寒松竹更萧骚。经台日永销香篆，谈席风生落麈毛。我亦有心从自得，琉璃瓶水照秋毫。","dynasty":"宋代","title":"元沙院"}
{"author":"曾巩","content":"俯仰林泉绕舍清，经年闲臣济南城。山田雨足心无事，水榭华开眼更明。新霁烟云飞观出，晚凉歌吹画桥横。寄声裴令樽前客，只欠高谈一座倾。","dynasty":"宋代","title":"酬强几圣"}
{"author":"曾巩","content":"翰墨金声远，神情玉气温。节廉贫愈见，风义老弥惇。旧学资详正，新仪属讨论。谁怜一麾出，终不反修门。","dynasty":"宋代","title":"丁元珍挽词二首其一"}
{"author":"曾巩","content":"荒城懒出门常掩，春气欲归寒不敛。东邻咫尺犹不到，况乃傍溪潭石险。风光得暖才几日，不觉溪山碧于染。欣然与客到溪岸，衣帻不避尘泥点。谷花洲草各萌芽，高不迸生如刻剡。梅花开早今已满，若洗新妆竞妖脸。柳条前日尚憔悴，时节与催还荏苒。沙禽翅羽亦已好，争趁午暄浮翠潋。从今物物已可爱，有酒便醉情何慊。君厨山杏旧所识，速致百壶须灩灩。心知万事难刻画，惟有醉眠知不忝。预愁酩酊苦大热，已令洒屋铺风簟。","dynasty":"宋代","title":"东津归催吴秀才寄酒"}
{"author":"曾巩","content":"凄凄风露滋，靡靡尘霭屏。已忻庐舍清，未苦裘褐冷。眠食味尤嘉，起坐日尚永。虚天照积水，精鉴出幽矿。石莹见山棱，林疏觉窗囧。黄花宿蕊破，艳艳晨妆靓。频寻远径香，每爱苍池影。为谁佳色鲜？慰我贫斋静。寒醅出家法，异果得他境。甘腴馔新兔，丑怪荐修螷。幽闲重时节，老大珍物景。献酬兴未薄，比讽思犹骋。况同亲戚欢，讵匪田野幸。俱醉任栖鸦，烛炬尚可秉。","dynasty":"宋代","title":"九月九日"}
{"author":"曾巩","content":"东南经济得时英，方底除书下汉庭。将幕鼓旗惊白昼，谏垣冠剑动青冥。指撝瓯越归谈笑，镇压江吴出醉醒。金鼎盐梅须大用，九霄应已梦仪刑。","dynasty":"宋代","title":"送沈谏议"}
{"author":"曾巩","content":"一昼千万思，一夜千万愁。昼思复夜愁，昼夜千万秋。故人远为县，海边勾践州。故人道何如，不间也与周。我如道边尘，安能望嵩丘。又若涧与溪，敢比沧海流。景山与学海，汲汲强自谋。愁思虽尔勤，故人得知不。","dynasty":"宋代","title":"一昼千万思"}
{"author":"曾巩","content":"江南岸边江水平，水荇青青渚蒲绿。鸿雁此时俦侣多，乱下沙汀恣栖宿。群依青荇唼且鸣，煖浴蒲根戏相逐。长无矰缴意自闲，不饱稻粱心亦足。性殊凡鸟自知时，飞不乱行聊渐陆。岂同白鹭空洁白，俯啄腥污期满腹。","dynasty":"宋代","title":"鸿雁"}
{"author":"曾巩","content":"日转归人外，天移入画中。冕旒馀泽在，惊跸旧仪空。卜宅三川绕，方丧万里通。初寒石门路，松桧飒悲风。","dynasty":"宋代","title":"仁宗皇帝挽词三首其二"}
{"author":"曾巩","content":"园林日出静无风，雾凇花开树树同。记得集贤深殿里，舞人齐插玉珑璁。","dynasty":"宋代","title":"雾凇"}
{"author":"曾巩","content":"铅笔雠书客，朱轓守土臣。素餐方侧席，黄发已侵巾。喜有山围郭，仍怜水满津。清华闲耳目，潇洒长精神。秀色秋来重，寒声雨后新。宿云当户牖，流月过松筠。北圃分殊境，西湖断俗尘。渚花红四出，沙鸟翠相亲。芡老含珠实，鱼惊跃锦鳞。飞梁凌窅渺，虚榭压奫沦。岭对横修竹，洲分抱白苹。静宜人事拙，闲觉道腴真。器小难周物，官微幸庇身。簿书偷暇日，杖屦想幽人。泝险飞游艇，探奇漾钓缗。形縻某鹤怨，心泰得鸥驯。督府恩容久，芳笺讯问频。门庭严卫戟，尊俎从华绅。却起烟霞兴，还思水石邻。自嗤田父乐，那可荐鸿钧。","dynasty":"宋代","title":"寄郓州邵资政蒙问敝邑山水之景，见索新诗，"}
{"author":"曾巩","content":"江湖俗畏远，幽好自相宜。沦迹异惊众，辞嚣如避时。优游可以学，薇蕨易为私。胡然弃回櫂，霜雪有驱驰。","dynasty":"宋代","title":"江湖"}
{"author":"曾巩","content":"欲下苍凉日，全低黯霮天。飘飖投夜急，琐碎得风儇。秽壤弥缝遍，枯荄点缀妍。繁英飞面旋，艳舞起翩跹。已压穿林竹，还冰落涧泉。抵巘轻自肆，乘隙巧争先。壅隔书邮断，侵凌客履穿。恐倾贫巷屋，觉重溯溪船。唶有颜空姣，洵无质可镌。包藏兼海岳，蒙蔽匝坤乾。枚叟招何晚，袁安卧正坚。会须逢见睍，万里豁晴川。","dynasty":"宋代","title":"雪亳州"}
{"author":"曾巩","content":"隐似龙蛇应有待，清□冰雪更无双。志留世外虽遗俗，文落人间或过江。峻节但期终老学，健诗犹愧一时降。风骚近亦思强伴，恨未高吟共北窗。","dynasty":"宋代","title":"寄孙正之二首"}
{"author":"曾巩","content":"弃地瓦砾间，兹桐偶谁树。忆见拥西墙，俄成划烟雾。得时花弃鲜，照影清泉助。当轩蔽赤日，对卧醒百虑。惜哉禀受弱，妄使鸾凰顾。商声动犹微，秀色触已沮。低摧乱繁条，逼迫畏清露。暄晴幸未阕，飘落傥可拒。噫号冲飙回，激射阴霰聚。此势复可言，瞪视空薄暮。","dynasty":"宋代","title":"桐树"}
{"author":"曾巩","content":"乱崖蒸润滴嵯峨，苒苒生云雨意多。已爱破山泉漱玉，更怜垂垅麦翻波。妖红落后新篁出，老绿浓时野鸟过。还与北窗添睡思，尽抛尘上养天和。","dynasty":"宋代","title":"首夏"}
{"author":"曾巩","content":"拙者羞强合，因成杜门居。岂知公相尊，一室若有馀。爱子富文行，顾为己不如。所以子之党，顿见我仆车。欢诚激孤绪，合若水纵鱼。新诗八十言，笔端产璠玙。屑屑委地蓬，清风为吹嘘。相期在规诲，庶以辅顽疏。","dynasty":"宋代","title":"答裴煜二首其一"}
{"author":"曾巩","content":"贫仕任固小，会计未可失。方今备千品，内外有卑秩。孰当责在己，施设能自必。拘文已难骋，避世固多屈。细云且可略，于大复何实？所就正如斯，与古岂同术？虽非万钟富，苟冒归一律。焉能示朋友，学仕空自咄。","dynasty":"宋代","title":"杂诗五首其二"}
{"author":"曾巩","content":"如玉水中沙，谁为北湖路。久翳荒草根，未承青霞步。我为发其枉，修营极幽趣。发直而砥平，骅骝可驰鹜。周以百花林，繁香泫清露。间以绿杨阴，芳风转朝莫。飞梁凭太虚，嶢榭蹑烟雾。直通高城颠，海岱归指顾。为州乏长材，幸岁足秔稌。与众饱而嬉，陶然无外慕。","dynasty":"宋代","title":"百花堤"}
{"author":"曾巩","content":"丹杏一番收美实，绿荷无数放新花。西湖雨后清心目，坐到城头泊暝鸦。","dynasty":"宋代","title":"雨后环波亭次韵四首·次维得禽字韵"}
{"author":"曾巩","content":"一径入松下，两峰横马前。攀缘绿罗磴，飞步苍崖巅。昔人此嘉遯，手弄朱丝弦。想当林间月，独写山中泉。此乐非外得，肯受世网牵。我亦本萧散，至此更怡然。偏怜最幽处，流水鸣溅溅。","dynasty":"宋代","title":"招隐寺"}
{"author":"曾巩","content":"堂堂风骨气如春，衮服貂冠社稷臣。天上立谈迎白日，握中随物转洪钧。忽骑箕尾精灵远，长誓山河宠数新。万里耕桑无一事，三朝功德在生民。","dynasty":"宋代","title":"韩魏公挽歌词二首"}
{"author":"曾巩","content":"蛾眉绝世不可寻，能使花羞在上林。自信无由污白玉，向人不肯用黄金。一辞椒屋风尘远，去托毡庐沙碛深。汉姬尚自有妒色，胡女岂能无忌心？直欲论情通汉地，独能将恨寄胡琴。但取当时能托意，不论何代有知音。长安美人誇富贵，未央宫殿竞光阴。岂知泯泯沉烟雾，独有明妃传至今。","dynasty":"宋代","title":"明妃曲二首其二"}
{"author":"曾巩","content":"行尽坛前石崖路，忽见一曲清冷泉。酒行到我不辞醉，安用了了分愚贤？","dynasty":"宋代","title":"游麻姑山九首其七流杯池"}
{"author":"曾巩","content":"楚国封疆最上流，夹江分命两诸侯。何年南狩牙樯出，六月西来雪浪浮。夏口楼台供夕望，晴川风物待春游。可能频度渔阳曲，不负当年鹦鹉洲。","dynasty":"宋代","title":"送双渐之汉阳"}
{"author":"曾巩","content":"园林初日静无风，霿凇花开处处同。记得集英深殿里，舞人齐插玉笼{上髟中公下心}。","dynasty":"宋代","title":"霿凇"}
{"author":"曾巩","content":"老哺薇蕨西山翁，乐倾瓢水陋巷士。不顾无复问周公，可归乃独知孔子。自期动即重丘山，所去何啻轻糠秕？取合悠悠富贵儿，岂知豪杰心之耻？","dynasty":"宋代","title":"豪杰"}
{"author":"曾巩","content":"食蘗饮冰廉士操，敝衣穿履古人风。溪堂兴足登临后，腾阁今归啸傲中。一榻高悬宾阁峻，二龙俱化县池空。因过胜境须行乐，驿召方当急诏东。","dynasty":"宋代","title":"送关彦远赴江西"}
{"author":"曾巩","content":"茫茫月色如溪沙，万里不有纤云遮。今年寒气争春来，雪大如掌随惊雷。临川城中三月雨，城东大丘汩为渚。天地惨惨无开时，常恐蛰死和与羲。此时谓月水中没，溺入蛙肠那复出。岂知今夜月光圆，照彻万物无遗偏。人间有人司重轻，安得知汝有时明？","dynasty":"宋代","title":"辛亥三月十五日"}
{"author":"曾巩","content":"团扇频挥到此亭，他乡愁坐思冥冥。空羞避俗无高节，转觉逢人恶独醒。岁月淹留随日老，乾坤狼狈几时宁。欲知事事今何似，万里波涛一点萍。","dynasty":"宋代","title":"西亭"}
{"author":"曾巩","content":"夜叹不为絺绤单，昼嗟不为薇蕨少。天弓不肯射胡星，欃枪久已躔朱鸟。徐扬复忧羽虫孽，襄汉正病昭回杳。力能怀畏未足忧，忧在北极群阴绕。","dynasty":"宋代","title":"叹嗟"}
{"author":"曾巩","content":"江南岸边江水平，水荇青青渚蒲绿。鸿雁此时俦侣多，乱下沙汀恣栖宿。群依青荇唼且鸣，煖浴蒲根戏相逐。长无矰缴意自闲，不饱稻粱心亦足。性殊凡鸟自知时，飞不乱行聊渐陆。岂同白鹭空洁白，俯啄腥污期满腹。","dynasty":"宋代","title":"鸿雁"}
{"author":"曾巩","content":"麻姑石坛起云雾，常意已极高峰颠。岂知造化有神处，别耸翠岭参青天。长松桀柏枝嵬砢，中画一道如流泉。林风飕飗满丘壑，山鸟嘲哳淩飞烟。山腰古亭豁可望，下见秋色清无边。忽惊阴崖势回合，中抱幽谷何平圆。初谁凿险构楼观？更使绕舍开芝田。令人到此毛骨醒，欲构老笔丹青传。羌夷干戈今未解，天地疮痏谁能痊？大厦栋梁置沙莽，肯复顾眄桷与椽？吾徒于时直何用，欲住未得心茫然。","dynasty":"宋代","title":"游麻姑山九首其三丹霞洞"}
{"author":"曾巩","content":"蔡州昔人居，遗堵不可寻。青石久埋没，荒烟起空林。昔人依刘表，意气傅至今。广路竞朱毂，深藏閟黄金。构难琦琮间，咎责积已深。终贻覆宗累，苟得非所钦。为恶理当尔，足懲夸者心。","dynasty":"宋代","title":"蔡州"}
{"author":"曾巩","content":"行止恂恂所褒，东南佳誉映时髦。洞无畦畛心常坦，凛若冰霜节最高。朱绂少留居客左，白头难敌是诗豪。须知别后山城守，怅望归艎送目劳。","dynasty":"宋代","title":"酬柳国博"}
{"author":"曾巩","content":"大句闳篇久擅场，一函初得胜琳琅。少陵雅健材孤出，彭泽清闲兴最长。世外麒麟谁可系，云中鸿雁本高翔。白头多病襄阳守，展卷临风欲自强。","dynasty":"宋代","title":"孙少述示近诗兼仰高致"}
{"author":"曾巩","content":"唐衰非一日，远自开元中。尚传十四帝，始告历数穷。由来根本强，暴戾岂易攻。嗟哉梁周间，卒莫相始终。兴无累世德，灭若烛向风。当时积薪上，曾宁废歌钟。","dynasty":"宋代","title":"读五代史"}
{"author":"曾巩","content":"嗟江之滨地多雨，冬雷不收开蛰户。阴气浊晦化为雾，或云于山水于礎。杂花万株红与紫，腊风吹开不可数。入春十日寒始至，春气欲归寒格住。群山巉空霜相亘，摧折草木何可御。霖倾潦汹那复止，穹林大丘灭无渚。及今孟夏理宜热，重裘无温坐当午。四时云然了安谓，吁吾有愁谁可语。","dynasty":"宋代","title":"多雨"}
{"author":"曾巩","content":"折得前村雪里枝，殷勤来聘老夫诗。请公静看横斜影，便是当年一字师。","dynasty":"宋代","title":"恩藏主送古梅求诗"}
{"author":"曾巩","content":"卧闻橹声知雨来，起见江流与天合。山回风吹雾不尽，帆健船冲浪相沓。归云难乘望空断，落日乍掩凉可纳。去家今夜一千里，谁见愁来坐方榻。","dynasty":"宋代","title":"发彭泽"}
{"author":"曾巩","content":"南风夜发吹孤舟，起视北极星辰稠。晓开征帆破长浪，挟以两橹当中流。松门东面见庐阜，其上少日烟气浮。舟人指我极四望，黑处无底蛟龙湫。槠溪左蠡信浩荡，两涘若粒分冈丘。落星囷囷孰可状，清汉夜独垂牵牛。故人曾期此同载，舍櫂直抵云山游。念今五载负斯语，心独动荡风中斿。况闻肥遯须山在，早时事力胡能谋。所嗟亲老食未足，安得一亩操锄耰。此言此笑吾此取，非子世孰吾相投。今谐与子脱然去，亦有文字歌唐周。","dynasty":"宋代","title":"发松门寄介甫"}
{"author":"曾巩","content":"采摘东溪最上春，壑源诸叶品尤新。龙团贡罢争先得，肯寄天涯主诺人。","dynasty":"宋代","title":"方推官寄新茶"}
{"author":"曾巩","content":"盛德临昭旦，多祥获有年。嘉禾登羡溢，高廪积连延。田入丰维亿，仓收富且千。梦鱼谐素兆，如栉比前篇。瑞贶神之与，休明颂所传。粢盛繇此备，清庙荐恭虔。","dynasty":"宋代","title":"丰年有高廪"}
{"author":"曾巩","content":"经年闻说凤池山，蜡屐方偷半日闲。笑语客随朱阁上，醉醒身在白云间。溪桥野水清犹急，海岸轻寒去却还。为郡天涯亦潇洒，莫嗟流落鬓毛斑。","dynasty":"宋代","title":"凤池寺"}
{"author":"曾巩","content":"七言老意苍松蟠，百金古字青霞镌。儒林孟子先生是，墨者夷之后代传。","dynasty":"宋代","title":"奉和滁州九咏九首·慧觉方丈"}
{"author":"曾巩","content":"飞光洗积雪，南山露崔嵬。长淮水未绿，深坞花已开。远闻山中泉，隐若冰谷摧。初谁爱苍翠，排空结楼台。{左车右献}{左车右献}架梁栋，辉辉刻琼瑰。先生鸾凤姿，未免燕雀猜。飞鸣失其所，徘徊此山隈。万事于人身，九州一浮埃。所要挟道德，不愧丘与回。先生逐二子，谁能计垠崖。所怀虽未写，所适在欢咍。为语幕下士，殷勤羞瓮醅。","dynasty":"宋代","title":"奉和滁州九咏九首·游琅琊山"}
{"author":"曾巩","content":"琅琊石泉清照人，里无泥沙表无尘。风翻日炙夏潦尽，古练一匹常奫沦。","dynasty":"宋代","title":"奉和滁州九咏九首并序其六庶子泉"}
{"author":"曾巩","content":"碑文老势信可爱，碑意少缺谁能镌？已推心胆破奸宄，安用笔墨传神仙？","dynasty":"宋代","title":"游麻姑山九首其五颜碑"}
{"author":"曾巩","content":"当时泛西湖，已觉烟水永。北堤复谁开，长涵一川静。久幽繇地偏，跬步人迹屏。我初得之喜，指顾辟榛梗。种花延妙香，插柳待清影。飞梁通两涯，结宇临四境。包罗尽高卑，开拓极壬丙。洒然尘滓消，恍尔心目醒。兴物振滞淹，如人出奇颍。日携二三子，杖屦屡观省。念时方有为，众智各驰骋。独此得逍遥，固知拙者幸。","dynasty":"宋代","title":"北湖"}
{"author":"曾巩","content":"画船齐泊倚青山，正值春风阻往还。江作鼓鼙声浩渺，树为城障绿回环。幽花婀娜偏当眼，啼鸟交加亦解颜。使者文章工不浅，尽将模写寄柴关。","dynasty":"宋代","title":"依韵和酬提刑都官寒食阻风见寄"}
{"author":"曾巩","content":"孺人舍我亡，稚子未堪役。家居拙经营，生理见侵迫。海盐从私求，厨面自官得。拣豆连数晨，汲泉候将夕。调挠遵古书，煎熬需日力。庶以具藜羹，故将供脍食。岂有寄径忧，提瓶无所适。但惭著书非，覆瓿固其职。","dynasty":"宋代","title":"合酱作"}
{"author":"曾巩","content":"忆昔江西别子时，我初折腰五斗粟。南北相望十八年，俯仰飞光如转烛。子遗万事遂恬旷，我系一官尚局促。早衰胆气自然薄，多病颠毛那更绿？人情畦畛阻肝膈，世路风波悸心目。每嗟太守两朱轮，宁及田家一黄犊？幸逢怀绂入斗牛，喜得披山收宝玉。薄材顽钝待磨琢，旧学抢攘期反覆。云鸿可近眼先明，野鹿尚縻颜自忸。长须幸未阻诲存，下榻应容拜临辱。","dynasty":"宋代","title":"移守江西先寄潘延之节推"}
{"author":"曾巩","content":"粗饭寒齏且自如，欲将吾道付樵渔。羁游事事情怀恶，贫病年年故旧疏。自古幸容元容醉，凡今谁喜子云书。何由得洗尘埃尽，恣买沧洲结草庐。","dynasty":"宋代","title":"羁游"}
{"author":"曾巩","content":"密竹娟娟数十茎，旱天萧洒有高情。风吹已送烦心醒，雨洗还供远眼清。新笋巧穿苔石去，碎阴微破粉墙生。应须万物冰霜后，来看琅玕色转明。","dynasty":"宋代","title":"南轩竹"}
{"author":"曾巩","content":"谠言留简册，恭德载闺门。福履三朝盛，官仪一品尊。九原无复起，万事付论论。不必诸儒记，清名久自存。","dynasty":"宋代","title":"胡太傅挽词二首"}
{"author":"曾巩","content":"转觉忧馀好尚孤，较量唯合老葭蒲。圣贤可是随时拙，正直由来济世迂。生事有亲甘钓筑，客情无力买山湖。天边愁绝伤离苦，台象空看照宋都。","dynasty":"宋代","title":"上杜相三首其三"}
{"author":"曾巩","content":"先生卓难攀，材真帝王佐。皎皎众所病，蜿蜿龙方卧。卷彼天下惠，赴此一郡课。幕府既多暇，山水乃屡过。旌旗拂蒙密，车马经坎坷。爱此谷中泉，声响远已播。槎横势逾急，雨点绿新破。旁生竹相围，竦竦碧千个。遥源窅难窥，磐石坦如磋。游鳞戢可数，飞鸟嘤相和。援琴薰风后，结宇寒岩左。觥筵已得月，金纨尚围坐。心如合逍遥，语不缀招些。一时耸传观，千载激柔懦。《甘棠》诗之怀，岘首泪尝堕。况此盛德下，襦裤人所荷。不假碑刻垂，栋牖敢隳挫。当今甲兵后，天地合轗轲。先生席上珍，岂忍沟中饿？毋徐黑轓召，当驰四方贺。","dynasty":"宋代","title":"奉和滁州九咏九首并序其九幽谷晚饮"}
{"author":"曾巩","content":"变秋长云豪，洒雨北风壮。余熇尚争威，积晦颇异状。山回攒枫颠，屋立悬狖上。饮槛聚石为，歌筵注溪当。欢言久喧哗，罢兴一怊怅。旅人正飘飖，岂得谐放荡。","dynasty":"宋代","title":"山槛小饮"}
{"author":"曾巩","content":"横江舍轻楫，对面见青山。行尽车马尘，豁见水石寰。地气方以洁，崖声落潺潺。虽为千家县，正在清华间。风烟凛人心，世虑自可删。况无讼诉嚣，得有觞咏闲。常疑此中吏，白首岂思还。人情贵公卿，烨烨就玉班。光华虽一时，忧悸或满颜。鸡鸣已争驰，骅骝振镳镮。岂如此中吏，日高未开关。一不谨所守，名声别妖奸。岂如此中吏，一官老无瘝。愔愔谋谟消，汩汩气象孱。岂如此中吏，明心慑强顽。况云此中居，一亭众峰环。崖声梦犹闻，谷秀坐可攀。倚天巉岩姿，青苍云{左文右扁}斓。对之精神恬，可谢世网艰。人生慕虚荣，敛收意常悭。诚思此忧愉，自应喜榛菅。","dynasty":"宋代","title":"靖安县幽谷亭"}
{"author":"曾巩","content":"一峰潇洒背成阴，碧瓦新堂地布金。花落禅衣松砌冷，日临经帙纸窗深。幽栖鸟得林中乐，燕坐人存世外心。应似白莲香火社，不妨篮舆客追寻。","dynasty":"宋代","title":"寿圣院昌山主静轩"}
{"author":"曾巩","content":"食肉遗马肝，未为不知味。食鱼必河豚，此理果何谓。非鳞亦非介，芒否则皮如蝟。见形固可憎，况复论肠胃。","dynasty":"宋代","title":"诗一首"}
{"author":"曾巩","content":"远出清汉上，隐然一堤长。槐柳若云布，连阴入虚堂。架险注鸣留，分畦殖群芳。岂惟富桑柘，盖亦余囷仓。主人事幽屏，不愿尚书郎。即此徇高志，风骚恣徜徉。强起迫义重，还归直明光。清风凛然在，素壁盈文章。故栖勿回眄，黄鹄本高翔。","dynasty":"宋代","title":"题张伯常汉上茅堂"}
{"author":"曾巩","content":"蛾眉绝世不可寻，能使花羞在上林。自信无由污白玉，向人不肯用黄金。一辞椒屋风尘远，去托毡庐沙碛深。汉姬尚自有妒色，胡女岂能无忌心？直欲论情通汉地，独能将恨寄胡琴。但取当时能托意，不论何代有知音。长安美人誇富贵，未央宫殿竞光阴。岂知泯泯沉烟雾，独有明妃传至今。","dynasty":"宋代","title":"明妃曲二首其二"}
{"author":"曾巩","content":"碑文老势信可爱，碑意少缺谁能镌？已推心胆破奸宄，安用笔墨传神仙？","dynasty":"宋代","title":"游麻姑山九首其五颜碑"}
{"author":"曾巩","content":"三杰同归汉道兴，拔山余力尔徒矜。泫然垓下真儿女，不悟当从一范增。","dynasty":"宋代","title":"垓下"}
{"author":"曾巩","content":"野草山花夹乱流，桥边旌旆影悠悠。即应要地无人见，可忍开时不出游？","dynasty":"宋代","title":"奉和滁州九咏九首并序其四琅琊溪"}
{"author":"曾巩","content":"灸灼君所劝，感君书上辞。勿难火艾痛，要使功名垂。我道世所背，君知馀有谁？筋骸倘且健，学行肯教隳。","dynasty":"宋代","title":"答所劝灸"}
{"author":"曾巩","content":"欲收嘉景此楼中，徒倚阑干四望通。云乱水光浮紫翠，天含山气入青红。一川钟呗淮南月，万里帆樯海餐风。老去衣衿尘土在，只将心目羡冥鸿。","dynasty":"宋代","title":"甘露寺多景楼"}
{"author":"曾巩","content":"适意藜羹与布裘，结庐人境地还幽。清谈汝水孤猿夜，爽气麻源一叶秋。应有风骚归健笔，可无尊酒付扁舟。因君更起家园兴，梦寐思从几杖游。","dynasty":"宋代","title":"寄题饶君茂才葆光庵"}
{"author":"曾巩","content":"我行去此二十年，郧水不改流潺湲。风光满眼宛如昨，故人乘鸾独腾骞。今人随我不知昔，我记昔游何处言？泪向幽襟落如泻，况闻江汉断肠猿。","dynasty":"宋代","title":"郧口"}
{"author":"曾巩","content":"溪蛮昔负命，杀气凌南州。城郭涨烟火，堂皇啸蜉蝣。被发尽冠巾，吾人反缧囚。行剽至杪忽，归载越山丘。驱攘事虽定，收合信疮疣。不有异泽沾，何令余患瘳。寒风在林鸣，君马不能留。初佩太守章，慨然任人忧。问俗灰烬余，咄唶令心谋。士材为世用，因难乃知尤。烦苛一荡涤，幽远遍怀柔。四封鸣鸡犬，五谷被原畴。里闾多娱宴，歌鼓震溟陬。明义每所希，古人不难侔。日月有常运，志士无安辀。山川自兹始，努力千里游。","dynasty":"宋代","title":"送徐竑著作知康州"}
{"author":"曾巩","content":"笑问并儿一举鞭，亦逢佳景暂留连。青冥日抱山腰阁，碧野云含石眼泉。蹑屐路通林北寺，落帆门系海东船。闽王旧事今何在，惟有村村供佛田。","dynasty":"宋代","title":"圣泉寺"}
{"author":"曾巩","content":"飞泉一支天上来，寒影沉沉泻龙穴。山灵欲以怪动人，山路先冬积霜雪。","dynasty":"宋代","title":"游麻姑山九首其九瀑布泉"}
{"author":"曾巩","content":"画舡齐泊倚青山，正值春风阻往还。江作鼓鼙声浩渺，树为城障绿回环。幽花婀娜偏当眼，啼鸟交加亦解颜。使者文章工不浅，尽将模写寄柴关。","dynasty":"宋代","title":"依韵和酬提刑都官寒食阻风见寄"}
{"author":"曾巩","content":"收科同日曳华裾，砉划惊闻刃有馀。骢马已腾双阙路，木牛还实太仓储。多歧易感千名别，置袖空荣一纸书。欲佩左符瓯越去，更从南斗望单车。","dynasty":"宋代","title":"酬江西运使蒋颖叔"}
{"author":"曾巩","content":"枉渚荒源百里间，草根经烧旧痕乾。入陂野水冬来浅，对树诸峰雪后寒。坞笛最宜风外听，岭梅初得醉中看。行寻故友心无事，不觉西游道路难。","dynasty":"宋代","title":"酬材叔江西道中作"}
{"author":"曾巩","content":"荆门常昼掩，不必云山深。岂敢尚孤绝，自能收寸心。草萌被远径，鸟语变乔林。散帙味新趣，鸣絃叹余音。脱粟幸可饱，一瓢方独斟。颜从缅虽卓，非此谁为寻。盛服缠紫艾，重印铸黄金。信使忧惴息，讵无勤苦侵。埃尘缁冠盖，霜露泫衣衿。协肩已自昔，俯首微独吟。岂惟智所拙，曾是力难任。为乐聊在此，焉知玉山岑。","dynasty":"宋代","title":"茅亭闲坐"}
{"author":"曾巩","content":"秋露随节至，宵零在幽篁。灏气入我牖，萧然衾簟凉。念往不能寐，枕书嗟漏长。平生肺腑友，一诀余空床。况有鹊巢德，顾方共糟糠。偕老遂不可，辅贤真淼茫。家事成濩落，娇儿亦彷徨。晤言岂可接，虚貌在中堂。清泪昏我眼，沉忧回我肠。诚知百无益，恩义故难忘。","dynasty":"宋代","title":"秋夜"}
{"author":"曾巩","content":"欲求天下友，试为沧海行。风来冥冥内，摆触怪浪生。突兀万里怒，势疑九州倾。鲸鹏不自保，况此一舟轻。我徒幸来即，可留石根耕。日将书上客，共须天地清。","dynasty":"宋代","title":"欲求天下友"}
{"author":"曾巩","content":"小人久病如愁感，每叹地僻无良医。穷居索寞俗事少，坐对荏苒风光移。深冬山城万木落，阴气荡射生寒颸。东方吐日光入户，素壁闪闪含清辉。临汀刘君落落者，六伎绝伟如天资。潜心密与造化会，布指夐有精灵随。马蹄所至病魔屈，我于此时欣得之。一来握手与我话，委曲衰王肺与脾。囊中珍丸撮星斗，俾我嚼咀心颜怡。洒然沉疴一日解，始免未老为枯骸。越人湔肠术已缓，仲景纳饼术可卑。刘君与我德至大，拱璧巨鼎非酬裨。我嗟刘君乃士类，进退婉婉无瑕疵。况又新承太守荐，羁鞅日背东门驰。禁林侍从务周慎，君挟所有直相宜。贵人四难真可患，去去足以为时规。","dynasty":"宋代","title":"送刘医博"}
{"author":"曾巩","content":"新霖洗穷腊，东南始知寒。惊我千里意，觉汝征途难。空江挂风席，扁舟与谁安。羁旅费亦久，橐衣岂无单。念汝西北去，壮心始桓桓。竟逢有司惑，斥走怀琅玕。士固有大意，秋毫岂能干。所忧道里困，久无一樽欢。我意生恻恻，为之却朝餐。人生飘零内，何处怀抱宽。已期彩芝乐，握手青霞端。无令及门喜，淹留雪霜残。","dynasty":"宋代","title":"寄舍弟"}
{"author":"曾巩","content":"将家须向习池游，难放西湖十顷秋。从此七桥风与月，梦魂长到木兰舟。","dynasty":"宋代","title":"离齐州后五首"}
{"author":"曾巩","content":"汴水溶溶带雨流，黄花艳艳亦迎秋。看花引水园林主，应笑行人易白头。","dynasty":"宋代","title":"过零壁张氏园三首其二"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"尘外岧巉鹫岭宫，架虚排险出青红。林光巧转沧波上，海色遥涵白日东。夜静神龙听呪食，秋深苍鹘起搏风。连荆控蜀长江水，尽在回廊顾盼中。","dynasty":"宋代","title":"金山寺"}
{"author":"曾巩","content":"维舟沔南岸，置酒岘山堂。入坐松雨湿，吹衣水风凉。烟岭火明灭，秋湍声激扬。乍释尘垢累，况余灯烛光。羊公昔宴客，为乐未遽央。而我独今夕，携家对壶觞。颇适麋鹿性，顿惊清兴长。归去任酩酊，讵期夸阿强。","dynasty":"宋代","title":"初发襄阳携家夜登岘山置酒"}
{"author":"曾巩","content":"花开日日插花归，酒盏歌喉处处随。不是心闲无此乐，莫教门外俗人知。","dynasty":"宋代","title":"会稽绝句三首"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"　　熙宁八年夏，吴越大旱。九月，资政殿大学士知越州赵公，前民之未饥，为书问属县灾所被者几乡，民能自食者有几，当廪于官者几人，沟防构筑可僦民使治之者几所，库钱仓粟可发者几何，富人可募出粟者几家，僧道士食之羡粟书于籍者其几具存，使各书以对，而谨其备。　　州县史录民之孤老疾弱不能自食者二万一千九百余人以告。故事，岁廪穷人，当给粟三千石而止。公敛富人所输，及僧道士食之羡者，得粟四万八千余石，佐其费。使自十月朔，人受粟日一升，幼小半之。忧其众相蹂也，使受粟者男女异日，而人受二日之食。忧其流亡也，于城市郊野为给粟之所凡五十有七，使各以便受之而告以去其家者勿给。计官为不足用也，取吏之不在职而寓于境者，给其食而任以事。不能自食者，有是具也。能自食者，为之告富人无得闭粜。又为之官粟，得五万二千余石，平其价予民。为粜粟之所凡十有八，使籴者自便如受粟。又僦民完成四千一百丈，为工三万八千，计其佣与钱，又与粟再倍之。民取息钱者，告富人纵予之而待熟，官为责其偿。弃男女者，使人得收养之。　　明年春，大疫。为病坊，处疾病之无归者。募僧二人，属以视医药饮食，令无失所恃。凡死者，使在处随收瘗之。　　法，廪穷人尽三月当止，是岁尽五月而止。事有非便文者，公一以自任，不以累其属。有上请者，或便宜多辄行。公于此时，蚤夜惫心力不少懈，事细巨必躬亲。给病者药食多出私钱。民不幸罹旱疫，得免于转死；虽死得无失敛埋，皆公力也。　　是时旱疫被吴越，民饥馑疾疠，死者殆半，灾未有巨于此也。天子东向忧劳，州县推布上恩，人人尽其力。公所拊循，民尤以为得其依归。所以经营绥辑先后终始之际，委曲纤悉，无不备者。其施虽在越，其仁足以示天下；其事虽行于一时，其法足以传后。盖灾沴之行，治世不能使之无，而能为之备。民病而后图之，与夫先事而为计者，则有间矣；不习而有为，与夫素得之者，则有间矣。予故采于越，得公所推行，乐为之识其详，岂独以慰越人之思，半使吏之有志于民者不幸而遇岁之灾，推公之所已试，其科条可不待顷而具，则公之泽岂小且近乎！　　公元丰二年以大学士加太子保致仕，家于衢。其直道正行在于朝廷，岂弟之实在于身者，此不著。著其荒政可师者，以为《越州赵公救灾记》云。","dynasty":"宋代","tags":"饥荒","title":"越州赵公救灾记"}
{"author":"曾巩","content":"偏得朝阳借力催，千金一胯过溪来。曾坑贡后春犹早，海上先尝第一杯。","dynasty":"宋代","title":"闰正月十一日吕殿丞寄新茶"}
{"author":"曾巩","content":"每觉西斋景最幽，不知官是古诸侯。一尊风月身无事，千里耕桑岁有秋。云水醒心鸣好鸟，玉沙清耳漱寒流。沉烟细细临黄卷，疑在香炉最上头。","dynasty":"宋代","title":"凝香斋"}
{"author":"曾巩","content":"玉甃常浮灏气鲜，金丝不定路南泉。云依美藻争成缕，月照寒漪巧上弦。已绕渚花红灼灼，更萦沙竹翠娟娟。无风到底尘埃尽，界破冰绡一片天。","dynasty":"宋代","title":"金线泉"}
{"author":"曾巩","content":"铜扉得谢从今日，玉铉辞荣已十年。素节谠言留简册，高情清兴入林泉。海边爱日疲人恋，剑外仁风故老传。门外最应潇洒客，喜公平地作神仙。","dynasty":"宋代","title":"寄赵宫保"}
{"author":"曾巩","content":"挥袂谢幽侧，腾身集崔嵬。心胎太极气，手扬斗间魁。荒荆忽成桂，蛰鳞冬有雷。君看九州宝，自入朱门来。","dynasty":"宋代","title":"杂诗四首其四"}
{"author":"曾巩","content":"南粟鳞鳞多送北，北兵林林长备胡。胡使一来大梁下，塞头弯弓士如无。折冲素恃将与相，大策合副艰难须。还来里闾索穷下，斗食尺衣皆北输。中原相观叹失色，胡骑日肥妖气粗。九州四海尽帝有，何不用胡藩北隅？","dynasty":"宋代","title":"胡使"}
{"author":"曾巩","content":"柳色映驰道，水声通御沟。虽喜芳物盛，未同故人游。叩门忽去我，跃马振轻裘。佩印自兹始，过家当少留。中园何时到，薇蕨亦已柔。山翠入幽屐，渚香浮回舟。阡陌有还往，壶觞时献酬。应笑天禄阁，寂寥谁见求。","dynasty":"宋代","title":"瞿秘校新授官还南丰"}
{"author":"曾巩","content":"人贫举世今为甚，僧事新年始更多。食粝衣穿虽扰扰，构虚基险自峨峨。诛茅改筑君初有，系马长吟我暂过。但觉满山金碧涧，不知谁到为烟萝。","dynasty":"宋代","title":"赠护仁监院"}
{"author":"曾巩","content":"连章天上乞身闲，笑入吴船拥节还。一夜风雷驱旱魃，始知霖雨出人间。","dynasty":"宋代","title":"余杭久旱赵悦道入境之夕四郊雨足二首"}
{"author":"曾巩","content":"穷谷结时雷已动，荒台看处雪犹埋。崩腾沙雳乘风下，宛转珠玑压雨来。已激山声如骇浪，更回天色似寒灰。何繇得见晴辉上，愁放昏昏睡眼开。","dynasty":"宋代","title":"雹"}
{"author":"曾巩","content":"乔柯与长谷，秀色故未浼。秋风来吹之，声如振江海。怒号无晨夕，唱和若有待。翏翏遍坳洼洼，岂独缘崔嵬。百川亦相投，取闹不知悔。竹篱更謞然，吕律焉足采。蜩螀岂知微，切切如怨憝。惟人亦吟哦，沸若烹鼎鼎。八荒同一鸣，静里安得在。独有虚室翁，恬然故无改。","dynasty":"宋代","title":"秋声"}
{"author":"曾巩","content":"严严层冰塞川泽，汹汹北风鸣木石。黄云半夜满千里，大雪平明深一尺。两仪混合去纤间，万类韬藏绝尘迹。蛟龙岌起抱峦冈，江海横奔控阡陌。野林缥缈苦难状，庭树鲜妍疑可摘。开门更觉山市静，散帙偏宜纸窗白。精光荡射遍岩谷，气象峥嵘见松柏。少年登望就台观，壮士衡凌向砂碛。饥鼯嗥卧伏牙爪，猎隼飞拿矜羽翮。茅檐客聚满幽缶，桑径人行没双屐。高堂暖热厌罗绮，环堵萧条尚絺綌。何当仰见白日照，坐看先从沙际释。渐涵沟畎兆丰富，洗濯闾阎消瘴疫。便乘东北生气起，自驾疲牛理硗塉。","dynasty":"宋代","title":"咏雪"}
{"author":"曾巩","content":"行春门外是东山，篮举宁辞数往还。溪上鹿随人去无，洞中花照水长闲。楼台势出尘埃外，钟磬声来缥缈间。自笑粗官偷暇日，暂携妻子一开颜。","dynasty":"宋代","title":"大乘寺"}
{"author":"曾巩","content":"潮水碧，槐花黄，山川摇落窗户凉。宿云星稀日东出，青冥风高雁南翔。华堂昨夜读书客，匹马今朝游大梁。锋铓拂尘见飞影，把握惊人持夜光。康衢四辟通万里，天驷得地方腾骧。我留东山意颇卓，屏弃外虑无毫芒。子能相从味冲漠，捉箠勿暂迟归装。","dynasty":"宋代","title":"送李撰赴举"}
{"author":"曾巩","content":"八十登高步更轻，殷勤爱客是平生。能临缓急敦风谊，不向炎凉逐世情。北岳云烟思抗志，东门冠盖羡遗荣。可怜昨日壶觞地，呜咽唯闻薤露声。","dynasty":"宋代","title":"刁晾纯挽歌词二章"}
{"author":"曾巩","content":"去年六月焦原雨，入得东州第一朝。今日看云旧时节，又来农畔听萧萧。","dynasty":"宋代","title":"去年久旱六月十三日入境得雨今年复早得雨亦"}
{"author":"曾巩","content":"天下学校废，师生无所依。子来满橐书，璨璨璧与玑。一字未得读，叩门忽言归。怜子甚有志，事时与子违。吾无一亩宫，留子为发挥。去矣善自立，毋使嗣音稀。","dynasty":"宋代","title":"送钱生"}
{"author":"曾巩","content":"秋雨与风相喷薄，树木可能无叶落。琅玕散漫不可收，野步满船谁扫掠。垂杨千树旧所惜，颜色易衰由力弱。空条尚舞不自休，物意岂能知索寞。菊花虽开能几许，新酒纵酸犹可酌。朱颜久已拚销减，岂有功名堪写貌。衣冠尘土欲更洗，其奈满堤河水浊。花开叶落须强醉，壮士岂忧常落魄。","dynasty":"宋代","title":"落叶"}
{"author":"曾巩","content":"海天重叠四山云，半出星辰亦半昏。上得篮举是中夜，两街灯照九重门。","dynasty":"宋代","title":"夜出城南祷雨"}
{"author":"曾巩","content":"荷气夜凉生枕席，水声秋醉入帘帏。一帆千里空回首，寂寞船窗祇自知。","dynasty":"宋代","title":"离齐州后五首其五"}
{"author":"曾巩","content":"孺人舍我亡，稚子未堪役。家居拙经营，生理见侵迫。海盐从私求，厨面自官得。拣豆连数晨，汲泉候将夕。调挠遵古书，煎熬需日力。庶以具藜羹，故将供脍食。岂有寄径忧，提瓶无所适。但惭著书非，覆瓿固其职。","dynasty":"宋代","title":"合酱作"}
{"author":"曾巩","content":"为州讵非忝，即事亮何成？幸兹桑麻熟，复尔仓箱盈。闾里凶党戢，阶除嚚讼清。日携二三子，饱食中园行。念非形势迫，免有弹弋惊。幽闲固可乐，勿慕高远名。","dynasty":"宋代","title":"秋怀二首其二"}
{"author":"曾巩","content":"数病门稀出，常贫客少过。经纶知龃龉，耕钓亦蹉跎。两事艰难极，孤心感慨多。素交千里远，谁听此时歌。","dynasty":"宋代","title":"寄王荆公介甫"}
{"author":"曾巩","content":"古杉苍苍横斗文，其干十围阴蔽野。应到夜深山月来，林色天光迷上下。","dynasty":"宋代","title":"七星杉"}
{"author":"曾巩","content":"经年闻说凤池山，蜡屐方偷半日闲。笑语客随朱阁上，醉醒身在白云间。溪桥野水清犹急，海岸轻寒去却还。为郡天涯亦潇洒，莫嗟流落鬓毛斑。","dynasty":"宋代","title":"凤池寺"}
{"author":"曾巩","content":"凄凄风露滋，靡靡尘霭屏。已忻庐舍清，未苦裘褐冷。眠食味尤嘉，起坐日尚永。虚天照积水，精鉴出幽矿。石莹见山棱，林疏觉窗囧。黄花宿蕊破，艳艳晨妆靓。频寻远径香，每爱苍池影。为谁佳色鲜？慰我贫斋静。寒醅出家法，异果得他境。甘腴馔新兔，丑怪荐修螷。幽闲重时节，老大珍物景。献酬兴未薄，比讽思犹骋。况同亲戚欢，讵匪田野幸。俱醉任栖鸦，烛炬尚可秉。","dynasty":"宋代","title":"九月九日"}
{"author":"曾巩","content":"应逮冒烦暑，驱驰山水间。泥泉沃渴肺，沙风吹汗颜。疲骖喘沫白，殆仆负肩殷。仰嗟旱云高，俯爱芳陂潺。空邮降尘榻，净馆排霞关。城隍壮形势，冈谷来回回环。红芰姹相照，翠树郁可攀。野苗杂青黄，雨露施尚悭。巫觋谒群望，箫鼓鸣空山。忧农非吾职，望岁窃所叹。憩当午日烈，行瞻月初弯。星斗弄光彩，罗络灶火斑。跋履虽云倦，桑梓得暂还。林僧授馆舍，田客攀鞍镮。吾心本皎皎，彼诟徒{左口右颜}{左口右颜}。方投定鉴照，即使征马班。相期林兰楫，荡漾穷川湾。","dynasty":"宋代","title":"之南丰道上寄介甫"}
{"author":"曾巩","content":"连章天上乞身闲，笑入吴船拥节还。一夜风雷驱旱魃，始知霖雨出人间。","dynasty":"宋代","title":"余杭久旱赵悦道入境之夕四郊雨足二首"}
{"author":"曾巩","content":"花开日日插花归，酒盏歌喉处处随。不是心闲无此乐，莫教门外俗人知。","dynasty":"宋代","title":"会稽绝句三首"}
{"author":"曾巩","content":"修竹长松十里阴，任敦烧药洞门深。独闚金版惊人语，能到青霞出世心。鸡犬亦随云外去，蓬瀛何必海中寻。丹楼碧阁唐朝寺，钟呗香花满旧林。","dynasty":"宋代","title":"升山灵岩寺"}
{"author":"曾巩","content":"吾闻元气判为二，升降相辅非相伤。今者无端越疆畔，阴气焰焰侵于阳。阳收刚明避其势，阴负捷胜尤倡佯。地乘是气亢于下，震荡裂拆乖其常。齐秦晋代及荆楚，千百其堵崩连墙。隆丘桀屋不自定，翩若猛吹摇旌幢。生民汹汹避无所，如寄厥命于湖江。有声四出嘻可怕，谁击万鼓何雷硠。阴为气静乃如此，天意昧密宁能详。或云蛮夷尚侵轶，已事岂必垂灾祥。意者邪臣有专恣，气象翕翕难为富。据经若此非臆决，皎如秋日浮清霜。祖宗威灵陛下圣，安得直语闻明堂。朝廷肃穆法度治，岂用懔懔忧胡羌。","dynasty":"宋代","title":"地动"}
{"author":"曾巩","content":"薄材何幸拥朱轩，空食东州已一年。陇上雨余看麦秀，桑间日永问蚕眠。官名虽冗身无累，心事长闲地自偏。只恐再期官满去，每来湖岸合留连。","dynasty":"宋代","title":"到郡一年"}
{"author":"曾巩","content":"每觉西斋景最幽，不知官是古诸侯。一尊风月身无事，千里耕桑岁有秋。云水醒心鸣好鸟，玉沙清耳漱寒流。沉烟细细临黄卷，疑在香炉最上头。","dynasty":"宋代","title":"凝香斋"}
{"author":"曾巩","content":"六街尘断早凉生，细葛含风体更清。官府吏闲时乐易，市廛人喜政和平。挥金蔌蔌宫槐蕊，鸣玉淙淙御水声。观阙渐迎初日上，马头还傍绿阴竹。","dynasty":"宋代","title":"朝退即事呈大尹正仲龙图"}
{"author":"曾巩","content":"神仙恍惚不可明，空有池莲变红碧。清香冷落秋风前，似被麻姑妒颜色。","dynasty":"宋代","title":"游麻姑山九首其六碧莲池"}
{"author":"曾巩","content":"方渠新凿北林开，流水遥经画阁来。洗耳厌闻夸势利，濯缨羞去傍尘埃。不忧待月乾诗笔，已欲看华泛酒杯。却忆虎溪桥上过，夜凉临砌尚徘徊。","dynasty":"宋代","title":"阅武堂下新渠"}
{"author":"曾巩","content":"悠悠行处是风波，万事万惊久琢磨。心逐世情知龃龉，身求闲伴恐蹉跎。功名自古时应少，山水输君乐最多。争得有田收迹去，比中文酒数经过。","dynasty":"宋代","title":"题祝道士房"}
{"author":"曾巩","content":"使传东驰下九天，此邦曾屈试鸣弦。仁声又向新年入，惠泽犹为故老传。翠巘烟云生席上，沧溟风雨到樽前。经营智力量多余，赏燕谁酬白雪篇。","dynasty":"宋代","title":"送韩玉汝使两浙"}
{"author":"曾巩","content":"荆州南走困尘埃，应喜文章意自开。明世正逢多事日，要涂须用出伦材。不回霜雪不应惜，未得风云众忍摧。若向沙头吊杜甫，近诗悬望自书来。","dynasty":"宋代","title":"寄王乐道"}
{"author":"曾巩","content":"小碧阑干四月天，露红烟紫不胜妍。肯为云住阳台女，恐逐风飞饰室仙。洧外送归情放荡，省中番直势拘挛。何如萧洒山城守，浅酌清吟济水边。","dynasty":"宋代","title":"芍药厅"}
{"author":"曾巩","content":"天晴万里无纤风，江平水面磨青铜。光华逸发万物上，精气夐与扶桑通。我行江汉道苦恶，十步九折遗西东。况遭积雨驾高浪，沙翻石走相撞舂。操舟众工立噤{瘴章换辛}，湿橹鑽火磨星红。荒蹊成潴尺寸碍，永日四望无人踪。一时得意数蛙黾，鸣跃振踞泥涂中。阴消阳胜有先兆，宇宙丹翠含冲融。今晨霾噎一扫荡，义和徐行驱六龙。眼明意豁万事快，预喜来年麰麦丰。","dynasty":"宋代","title":"喜晴"}
{"author":"曾巩","content":"玉润冰清不受尘，仙衣裁剪绛纱新。千门万户谁曾得？只有昭阳第一人。","dynasty":"宋代","title":"荔枝四首其二"}
{"author":"曾巩","content":"志士固有待，显默非苟然。孔明方微时，息驾隆中田。出身感三顾，鱼水相后先。开迹在庸蜀，欲正九鼎迁。垂成中兴业，复汉临秦川。平生许与际，独比管乐贤。人材品目异，自得岂虚传。","dynasty":"宋代","title":"隆中"}
{"author":"曾巩","content":"青青间青青，尽望密如罅。风柔声自和，草缛阴可藉。游蜂不暂去，啼鸟时独下。缭墙隔深园，高枝出虚榭。贵人无余事，欢言持玉斝。茅檐亦自好，吾庐四如画。故人傥可迟，倒屣不辞迓。","dynasty":"宋代","title":"青青间青青"}
{"author":"曾巩","content":"蛮荆人事几推移，旧国兴亡欲问谁。郑袖风流今已尽，屈原辞赋世空悲。深山大泽成千古，暮雨朝云又一时。落日西楼凭槛久，闲愁唯有唯此心知。","dynasty":"宋代","title":"晚望"}
{"author":"曾巩","content":"涕泪昨辞亲，酸心今别子。舟陆空相望，掺袂即千里。","dynasty":"宋代","title":"与舍弟别舟岸间相望感汉成咏"}
{"author":"曾巩","content":"变秋长云豪，洒雨北风壮。余熇尚争威，积晦颇异状。山回攒枫颠，屋立悬狖上。饮槛聚石为，歌筵注溪当。欢言久喧哗，罢兴一怊怅。旅人正飘飖，岂得谐放荡。","dynasty":"宋代","title":"山槛小饮"}
{"author":"曾巩","content":"悠悠行处是风波，万事万惊久琢磨。心逐世情知龃龉，身求闲伴恐蹉跎。功名自古时应少，山水输君乐最多。争得有田收迹去，比中文酒数经过。","dynasty":"宋代","title":"题祝道士房"}
{"author":"曾巩","content":"江湖俗畏远，幽好自相宜。沦迹异惊众，辞嚣如避时。优游可以学，薇蕨易为私。胡然弃回櫂，霜雪有驱驰。","dynasty":"宋代","title":"江湖"}
{"author":"曾巩","content":"衡湘有寇未诛剪，杀气凛凛围江浔。北兵居南匪便习，若以大舶乘高岑。伧人操兵快如鹘，千百其旅巢深林。超突溪崖出又伏，势变不易施戈镡。能者张弓入城郭，连邑累镇遭驱侵。群党争夸杀吏士，白骨弃野谁棺衾。貔貅数万直何用，月费空已逾千金。楚为贫乡乃其素，应此调发宁能禁。捷如马援不得志，强曳两足登嵚崟乌蚁睢盱倚岩险，此虏难胜端非今。较然大体著方册，唯用守长怀其心。祝良张侨乃真选，李瑑道古徒为擒。呜呼庙堂不慎择，彼士龊龊何能任。大中咸通乃商鉴，养以岁月其忧深。愿书此语致太史，献之以补丹扆箴。","dynasty":"宋代","title":"湘寇"}
{"author":"曾巩","content":"仲尼一旅人，吴楚据南面。不知千载下，究竟谁贵贱？","dynasty":"宋代","title":"咏史二首其一"}
{"author":"曾巩","content":"翠幰霓旌夹露台，夜凉宫扇月中开。龙衔烛抱金门出，鳌负山趋玉座来。砀极戏添夷客喜，柏梁篇较从臣材。共知天意同民乐，愿奏君王万寿杯。","dynasty":"宋代","title":"和御制上元观灯"}
{"author":"曾巩","content":"暂泊汉阳岸，不登黄鹤楼。江含峨岷气，万里正东流。惊风孤雁起，蔽日寒云浮。只役虽远道，放怀成薄游。兴随沧洲发，事等渔樵幽。烟波一尊酒，尽室载扁舟。","dynasty":"宋代","title":"汉阳泊舟"}
{"author":"曾巩","content":"夜闻陵阳峰上雨，晓见宛溪春水平。画船不待双橹挟，归客喜成千里行。牧之文采家未泯，夫子风流今有声。篇什高吟凤凰下，翰墨醉洒烟云生。拨置簿书有余力，放意樽罍无俗情。忠义非徒劝风俗，恺悌固可交神明。余休比户得涵泳，嚚讼累岁皆澄清。荐草交论付丞相，士行如此宜名卿。江湖一见十年旧，谈笑相逢肝胆倾。鹪鹩一枝亦自得，去矣黄鹄高飞鸣。","dynasty":"宋代","title":"送宣州杜都官"}
{"author":"曾巩","content":"远略参基命，雄文入典章。輤车俄就路，瑞节始还乡。象物陈虚寝，哀歌寄奠觞。惟应九原上，松桧日苍苍。","dynasty":"宋代","title":"胡太傅挽词二首"}
{"author":"曾巩","content":"远出清汉上，隐然一堤长。槐柳若云布，连阴入虚堂。架险注鸣留，分畦殖群芳。岂惟富桑柘，盖亦余囷仓。主人事幽屏，不愿尚书郎。即此徇高志，风骚恣徜徉。强起迫义重，还归直明光。清风凛然在，素壁盈文章。故栖勿回眄，黄鹄本高翔。","dynasty":"宋代","title":"题张伯常汉上茅堂"}
{"author":"曾巩","content":"禅方寿丘山，平昔宋公宅。好风吹雨来，暑气一荡涤。我与二三友，欢言同几席。神清轶埃壒，趣合尽肝膈。岭竹翠尚新，水花红可摘。以此侑樽酒，隤然岸巾帻。建邺旧丹青，金銮馀翰墨。绰约桃李颜，超遥龙虎迹。𥾝矣霸王邺，信哉文章伯。感古已踌躇，慕奇复叹息。泊无势利心，自觉衿虑适。起坐相扳牵，迟留日将夕。","dynasty":"宋代","title":"延庆寺会景纯正仲希道介夫明叟纳凉同观建邺宫中画象翰林墨迹延庆寺者刘裕故宅中有寿丘山"}
{"author":"曾巩","content":"雁翅横连杜若洲，碧阑干影在中流。蓬莱日日游人间，谁道仙风解引舟。","dynasty":"宋代","title":"芙蓉桥"}
{"author":"曾巩","content":"万里聊供远眼开，檐前不尽水声哀。朝云尚拂阳台去，羽猎曾围梦泽来。解带欲留长日坐，倾壶难饮故人杯。邅穷万里飘萍内，到此登临更几回。","dynasty":"宋代","title":"浮云楼和赵嘏"}
{"author":"曾巩","content":"三杰同归汉道兴，拔山余力尔徒矜。泫然垓下真儿女，不悟当从一范增。","dynasty":"宋代","title":"垓下"}
{"author":"曾巩","content":"高松高干云，众林安可到。汤汤鸣寒溪，偃偃倚翠纛。侧听心神醒，仰视目睛眊。风雨天地动，一叶不欹倒。岂同涧中萍，上下逐流潦。岂同墙根槐，卷卷秋可扫。凤凰引众禽，此木阴可焘。君求百常柱，星日此可造。般匠世有无，方钟野人好。","dynasty":"宋代","title":"高松"}
{"author":"曾巩","content":"山公昔在郡，日醉高阳池。归时夸酩酊，更问并州儿。我亦爱池上，眼明见清漪。二年始再往，一杯未尝持。念岂公事众，又非筋力衰。局束避世网，低回绁尘羁。独惭旷达意，窃禄诚已卑。","dynasty":"宋代","title":"高阳池"}
{"author":"曾巩","content":"一川风月高邮夜，玉麈清谈画鹢舟。一时屠钓英雄尽，千载河山战伐余。楚汉旧歌流俚耳，韩彭遗壁冠荒墟。可怜马上纵横略，只在邳桥一卷书。","dynasty":"宋代","title":"高邮逢人约襄阳之游"}
{"author":"曾巩","content":"岘南众峰外，窅然空谷深。丹楼倚碧殿，夐出道安林。习池抱邻曲，虚窗漱清音。竹静幽鸟语，果熟孤猿吟。故多物外趣，足慰倦客心。但恨绁尘羁，无繇数追寻。","dynasty":"宋代","title":"谷隐寺"}
{"author":"曾巩","content":"日暮驱马去，停镳叩君门。颇谙肺腑尽，不闻可否言。淡尔非外乐，恬然忘世喧。况值秋节应，清风荡歊烦。徘徊望星汉，更复坐前轩。","dynasty":"宋代","title":"过介甫"}
{"author":"曾巩","content":"结交谓无嫌，忠告期有补。直道讵非难，尽言竟多迕。知者尚复然，悠悠谁可语。","dynasty":"宋代","title":"过介甫归偶成"}
{"author":"曾巩","content":"梨枣累累正熟时，粟田鹑兔亦争肥。园亭尽日追寻遍，只欠厌厌醉始归。","dynasty":"宋代","title":"过零壁张氏园三首"}
{"author":"曾巩","content":"相去几年今与古，睢阳几人朱与紫？嗟哉二子独有名，义烈乃能长不死。当时美人欢未足，一日苍皇行万里。岂无公卿尊且宠，急反与胡为眼耳。丈夫感激世莫测，二子引身蒿下起。忠驱义激鬼神动，漠漠胡沙来此止。","dynasty":"宋代","title":"杂诗五首其五"}
{"author":"曾巩","content":"京室天下归，飞甍无馀地。国士忧社稷，涂人养声利。贵贱竞一时，峨冠各鳞次。子龙独幽远，聘召漠无意。","dynasty":"宋代","title":"咏史二首其一"}
{"author":"曾巩","content":"山茶纯白是天真，筠笼封题摘尚新。秀色未饶三谷雪，清香先得五峰春。琼花散漫情终荡，玉蕊萧条迹更尘。远寄一枝随驿使，欲分芳种恨无因。","dynasty":"宋代","title":"以白山茶寄吴仲庶见贶佳篇依韵和酬"}
{"author":"曾巩","content":"红纱笼烛照斜桥，复观翚飞入斗杓。人在画船犹未睡，满堤明月一溪潮。","dynasty":"宋代","title":"夜出过利涉门"}
{"author":"曾巩","content":"不复论心与少年，世间情伪久茫然。朱门如市方招客，独宗残经自可怜。","dynasty":"宋代","title":"少年"}
{"author":"曾巩","content":"拂衣久欲求三径，窃食聊须把一麾。世路贱贫从所好，老年胸臆固无奇。樊笼偶得沧洲趣，芜纇难酬白雪辞。督府繇来恩礼厚，每容商也与言时。","dynasty":"宋代","title":"和邵资政"}
{"author":"曾巩","content":"杜君袖衔丹砂书，一顾诃斥百怪除。声如翻河落天衢，四方争迎走高车。方瞳秀貌白须垂，买船东南寻旧居。石岩天开立精庐，四山波澜势争趋。君琴一张酒一壶，笑谈衮衮乐有馀。我今归来尚踟蹰，羡君决发真丈夫。","dynasty":"宋代","title":"访石仙岩杜法师"}
{"author":"曾巩","content":"笑问并儿一举鞭，亦逢佳景暂留连。青冥日抱山腰阁，碧野云含石眼泉。蹑屐路通林北寺，落帆门系海东船。闽王旧事今何在，惟有村村供佛田。","dynasty":"宋代","title":"圣泉寺"}
{"author":"曾巩","content":"楚泽荒凉白露根，盈虚无处问乾坤。虫虫早气连年有，寂寂遗人几户存。盗贼恐多从此始，经纶空健与谁论。诸公日议云台上，忍使忧民独至尊。","dynasty":"宋代","title":"楚泽"}
{"author":"曾巩","content":"四楹虚彻地无邻，断送孤高与使君。午夜坐临沧海日，半天吟泰山云。青徐气接川原秀，常碣风连草本薰。莫笑一樽留恋久，下阶尘土便纷纷。","dynasty":"宋代","title":"北渚亭"}
{"author":"曾巩","content":"洞远人言接沧海，洞幽晴始见莓苔。天下颙颙望霖雨，岂知云入此中来。","dynasty":"宋代","title":"奉和滁州九咏九首并序其三归云洞"}
{"author":"曾巩","content":"顾命逮殊邻，輶轩遵此道。公府戒行期，禁庭颁重宝。积雪正东流，度河盛前导。士勇践胡尘，马骄嘶塞草。玉节所镇临，毡庐先汛扫。赫尔示威灵，坦然布怀抱。国倚材实优，虏得声名早。慷慨服天骄，从客问贵老。光华反原隰，沆砀看西颢。迎劳动都门，旌旗风亦好。","dynasty":"宋代","title":"韩玉汝使归"}
{"author":"曾巩","content":"蓬山有行客，欲上北城舟。学问本闳博，言谈非谬悠。尝陈帝王略，得试紫云楼。一时惊豪捷，况复富春秋。朋游所欣附，争欲致绸缪。承明动乡思，岁久道苦修。忽怀淄川组，夙昔愿始酬。出饯集俦侣，清欢期少留。酒阑竟不至，眷眷久临流。微我独有咎，此诗聊可求。","dynasty":"宋代","title":"和贡甫送元考元考不至"}
{"author":"曾巩","content":"河流萦槛色辉辉，无数幽禽入镜飞。已映渚花红四出，更涵沙柳翠相围。不欺毫发公虽有，太尽妍媸道恐非。自笑病容随步见，未衰华发满缁衣。","dynasty":"宋代","title":"照影亭"}
{"author":"曾巩","content":"山花山开春未归，春归正值花盛时。苍然老树昔谁种，照耀万朵红相围。蜂藏鸟伏不得见，东风用力先嘘吹。追思前者叶盖地，万木惨惨攒空枝。寒梅数绽少颜色，霰雪满眼常相迷。岂如此花开此日，绛艳独出凌朝曦。为怜劲意似松柏，欲搴更惜长依依。山榴浅薄岂足比，五月雾雨空芳霏。","dynasty":"宋代","title":"山茶花"}
{"author":"曾巩","content":"兴亡两丘土。","dynasty":"宋代","title":"句其三"}
{"author":"曾巩","content":"篮舆朝出踏轻尘，拂面毵毵柳色新。曲水岂能留往事，南湖空解照行人。最宜灵运登山屐，不负渊明漉酒巾。老去飘零心未折，暂须同醉海边春。","dynasty":"宋代","title":"游天章寺"}
{"author":"曾巩","content":"悲风我眼涩，酸狖我耳愁。我颠水没马，我起雪满裘。百里不逢人，岂有烟火投。却倚青璧望，白雾满九州。苍苍运乃尔，何地放我忧。夜卧梦成魇，犹疑拔山湫。","dynasty":"宋代","title":"至荷湖二首其二"}
{"author":"曾巩","content":"悠悠汉水长，剡剡楚山密。若与心目期，争从窗户出。太守朴鄙人，迂无适时术。治民务不烦，得以偷暇日。北城最频登，局促谐旷逸。云根辨毫芒，鸟背临嵂崒。亦以乐宾游，岂惟慰衰疾。欲寄别后情，嗟无少文笔。","dynasty":"宋代","title":"汉广亭"}
{"author":"曾巩","content":"虞寄庵余藓径通，满山台殿出青红。难逢堆案文书少，偶见凭栏笑语同。梅粉巧含溪上雪，柳黄微破日边风。从今准拟频行乐，日伴樽前白发翁。","dynasty":"宋代","title":"游东山示客"}
{"author":"曾巩","content":"汴水溶深带雨流，黄花艳艳亦迎秋。看花引水园林主，应笑行人易白头。","dynasty":"宋代","title":"过零壁张氏园三首"}
{"author":"曾巩","content":"秫地成来多酿酒，杏林熟后亦留钱。不须置驿迎宾客，直到门前系画船。","dynasty":"宋代","title":"过零壁张氏园三首"}
{"author":"曾巩","content":"渊明昔抱道，为贫仕兹邑。幡然复谢去，肯受一官絷。予观长者忧，慷慨在遗集。岂同孤蒙人，剪剪慕原隰。遭时乃肥遯，兹理固可执。独有田庐归，嗟我未能及。","dynasty":"宋代","title":"过彭泽"}
{"author":"曾巩","content":"一麾飘泊在天涯，寒食园林不见花。唯有市亭酤酒客，俚歌声到日西斜。","dynasty":"宋代","title":"寒食"}
{"author":"曾巩","content":"堂堂风骨气如春，衮服貂冠社稷臣。天上立谈迎白日，握中随物转洪钧。忽骑箕尾精灵远，长誓山河宠数新。万里耕桑无一事，三朝功德在生民。","dynasty":"宋代","title":"韩魏公挽歌词二首"}
{"author":"曾巩","content":"顾命逮殊邻，輶轩遵此道。公府戒行期，禁庭颁重宝。积雪正东流，度河盛前导。士勇践胡尘，马骄嘶塞草。玉节所镇临，毡庐先汛扫。赫尔示威灵，坦然布怀抱。国倚材实优，虏得声名早。慷慨服天骄，从客问贵老。光华反原隰，沆砀看西颢。迎劳动都门，旌旗风亦好。","dynasty":"宋代","title":"韩玉汝使归"}
{"author":"曾巩","content":"悠悠汉水长，剡剡楚山密。若与心目期，争从窗户出。太守朴鄙人，迂无适时术。治民务不烦，得以偷暇日。北城最频登，局促谐旷逸。云根辨毫芒，鸟背临嵂崒。亦以乐宾游，岂惟慰衰疾。欲寄别后情，嗟无少文笔。","dynasty":"宋代","title":"汉广亭"}
{"author":"曾巩","content":"暂泊汉阳岸，不登黄鹤楼。江含峨岷气，万里正东流。惊风孤雁起，蔽日寒云浮。只役虽远道，放怀成薄游。兴随沧洲发，事等渔樵幽。烟波一尊酒，尽室载扁舟。","dynasty":"宋代","title":"汉阳泊舟"}
{"author":"曾巩","content":"孺人舍我亡，稚子未堪役。家居拙经营，生理见侵迫。海盐从私求，厨面自官得。拣豆连数晨，汲泉候将夕。调挠遵古书，煎熬需日力。庶以具藜羹，故将供脍食。岂有寄径忧，提瓶无所适。但惭著书非，覆瓿固其职。","dynasty":"宋代","title":"合酱作"}
{"author":"曾巩","content":"材薄安时甘寂寞，身闲乘兴喜登临。每寻香草牵狂思，曾向幽兰费苦吟。明月几人非按剑，高山从古少知音。数篇清绝赓歌意，默见冯唐异俗心。","dynasty":"宋代","title":"和陈郎中"}
{"author":"曾巩","content":"自信箪瓢乐，宁羞猿鹤惊。论高知峻节，交淡见纯诚。自昔心无间，相逢眼更明。何当荐有道，坐想软输迎。","dynasty":"宋代","title":"和酬孙少述"}
{"author":"曾巩","content":"安危魁柄倚谁操，敛笏千官拱赭袍。能有本根持国论，岂须毫发间戎韬。征求藉藉人多困，羁旅皇皇我亦劳。栖宿与君何计得，半生飘荡似风毛。","dynasty":"宋代","title":"和酬王平甫道中见寄"}
{"author":"曾巩","content":"蓬山有行客，欲上北城舟。学问本闳博，言谈非谬悠。尝陈帝王略，得试紫云楼。一时惊豪捷，况复富春秋。朋游所欣附，争欲致绸缪。承明动乡思，岁久道苦修。忽怀淄川组，夙昔愿始酬。出饯集俦侣，清欢期少留。酒阑竟不至，眷眷久临流。微我独有咎，此诗聊可求。","dynasty":"宋代","title":"和贡甫送元考元考不至"}
{"author":"曾巩","content":"治烦方喜众材同，坐啸南阳郡阁中。几案有尘书檄简，里闾无事稻梁丰。衣冠济济归儒学，俎豆诜诜得古风。幸屈异能来助我，敢将颜色在蜚鸿。","dynasty":"宋代","title":"和孔教授"}
{"author":"曾巩","content":"园池方喜共追寻，正是槐榆夹路阴。双烛纵谈樽酒绿，一枰销日纸窗深。波涛万字惊人笔，尘土千钟异俗心。佳句从来知寡和，愧将沙砾报黄金。","dynasty":"宋代","title":"和孔平仲"}
{"author":"曾巩","content":"拂衣久欲求三径，窃食聊须把一麾。世路贱贫从所好，老年胸臆固无奇。樊笼偶得沧洲趣，芜纇难酬白雪辞。督府繇来恩礼厚，每容商也与言时。","dynasty":"宋代","title":"和邵资政"}
{"author":"曾巩","content":"九衢仙仗豫游归，宝烛星繁换夕晖。传醆未斜清禁月，散花还拂侍臣衣。天香暗度金虬暖，宫扇双开彩凤飞。法曲世人听未足，却迎朱辇下端闱。","dynasty":"宋代","title":"和史馆相公上元观灯"}
{"author":"曾巩","content":"两翁头白喜追陪，好事铃斋燕席开。腊在未消盈尺雪，春归先放一枝梅。况无庭下书投缿，更尽筵中酒满杯。周召二南皆绝唱，抑扬赓和愧非材。","dynasty":"宋代","title":"和孙少述侯职方同燕席"}
{"author":"曾巩","content":"翠幰霓旌夹露台，夜凉宫扇月中开。龙衔烛抱金门出，鳌负山趋玉座来。砀极戏添夷客喜，柏梁篇较从臣材。共知天意同民乐，愿奏君王万寿杯。","dynasty":"宋代","title":"和御制上元观灯"}
{"author":"曾巩","content":"挥手红尘意浩然，夙兴招客与扳联。烟云秀发春前地，草木清含雪后天。已卜耕桑临富水，暂抛鱼鸟去伊川。更追羊杜经行乐，况有风骚是谪仙。","dynasty":"宋代","title":"和张伯常岘山亭晚起元韵"}
{"author":"曾巩","content":"拔薤威名高外服，握兰风力冠中台。好音忽有双鱼至，喜气遥知五马来。梨颗玉腴含雨重，菊房金粉傍寒开。池边且欲留同醉，思拙难酬白雪才。","dynasty":"宋代","title":"和张伯常自郢中将及敝境先寄长句"}
{"author":"曾巩","content":"东流抱孤城，雨洗见春色。风吹百草根，道路千里碧。莫尽溪漫漫，波澜散无迹。遥林缺见山，冉冉苍蔼积。沙禽有遗踪，文字不可识。青松对桃李，桃红李花白。红白势方竞，青青守岩侧。君意无不谐，研谈欲俱得。赋诗多所陈，炳若观龟坼。城东不待到，众物已历历。","dynasty":"宋代","title":"和章友直城东春日"}
{"author":"曾巩","content":"紞鼓留公岂是催，湖山得意且徘徊。更应准拟须乘兴，范蠡扁舟去却来。","dynasty":"宋代","title":"和赵宫保别杭州"}
{"author":"曾巩","content":"故人容下榻，清宴得传杯。地秀偏宜竹，天寒未见梅。云林千嶂出，烟艇一帆开。且醉休言别，归期信召催。","dynasty":"宋代","title":"和郑微之"}
{"author":"曾巩","content":"昔人春尽强登山，只肯逢僧半日闲。何似一尊乘兴去，醉中骑马月中还。","dynasty":"宋代","title":"鹤林寺"}
{"author":"曾巩","content":"洪州城中荒且远，每到弱马常驱驰。交朋顾我亦已厚，谢词有礼宁当违。人生有累乃汲汲，万事敦迫如衔羁。山中无尘水清白，安得去吟梁甫辞。","dynasty":"宋代","title":"洪州"}
{"author":"曾巩","content":"侯蠃夷门白发翁，荆轲易水奇节士。偶邀礼数车上足，暂饱腥羶馆中侈。师回拔剑不顾生，酒酣拂衣亦送死。磊落高贤勿笑今，豢养倾人久如此。","dynasty":"宋代","title":"侯荆"}
{"author":"曾巩","content":"南杰鳞鳞多送北，北兵林林长备胡。胡使一来大梁下，塞头弯弓士如无。折冲素恃将与相，大策合副艰难须。还来里闾索穷下，斗食尺衣皆北输。中原相观叹失色，胡骑日肥妖气粗。九州四海尽帝有，何不用胡藩北隅。","dynasty":"宋代","title":"胡使"}
{"author":"曾巩","content":"谠言留简册，恭德载闺门。福履三朝盛，官仪一品尊。九原无复起，万事付论论。不必诸儒记，清名久自存。","dynasty":"宋代","title":"胡太傅挽词二首"}
{"author":"曾巩","content":"远略参基命，雄文入典章。輤车俄就路，瑞节始还乡。象物陈虚寝，哀歌寄奠觞。惟应九原上，松桧日苍苍。","dynasty":"宋代","title":"胡太傅挽词二首"}
{"author":"曾巩","content":"虎牙千仞立巉巉，峻拔遥临济水南。翠岭嫩岚晴可掇，金舆陈迹久谁探。高标特起青云近，壮士三周战气酣。丑父遗忠无处问，空余一掬野泉甘。","dynasty":"宋代","title":"华不注山"}
{"author":"曾巩","content":"水心还有拂云堆，日日应须把酒杯。杨柳巧含烟景合，芙蓉争带露华开。城头山色相围出，檐底波声四面来。谁信瀛洲未归去，两州俱得小蓬莱。","dynasty":"宋代","title":"环波亭"}
{"author":"曾巩","content":"陈侯坐收百战楚，吕氏行取万乘秦。田生立顾开两国，陆公微辞交二臣。道旁白日忽再出，囊中黄金如有神。何须首阳二夫子，不是九鼎输西邻。","dynasty":"宋代","title":"黄金"}
{"author":"曾巩","content":"花开日日去看花，迟日犹嫌影易斜。莫问会稽山外事，但将歌管醉流霞。","dynasty":"宋代","title":"会稽绝句三首"}
{"author":"曾巩","content":"花开日日插花归，酒盏歌喉处处随。不是心闲无此乐，莫教门外俗人知。","dynasty":"宋代","title":"会稽绝句三首"}
{"author":"曾巩","content":"年年俗雨愁春晚，况是江湖两鬓华。欲载一樽乘兴去，不知何处有残花。","dynasty":"宋代","title":"会稽绝句三首"}
{"author":"曾巩","content":"粗饭寒齏且自如，欲将吾道付樵渔。羁游事事情怀恶，贫病年年故旧疏。自古幸容元容醉，凡今谁喜子云书。何由得洗尘埃尽，恣买沧洲结草庐。","dynasty":"宋代","title":"羁游"}
{"author":"曾巩","content":"御炉风细麝烟浮，法乐声和酒味柔。冠剑九重霄汉路，莺花三月帝王州。垂廊四合盘龙幕，当殿双高彩凤楼。归去人人夸雨露，总含欢意跃骅骝。","dynasty":"宋代","title":"集贤殿春燕呈诸同舍"}
{"author":"曾巩","content":"清旷亭边雁欲回，南湖分浪入城来。空山过腊犹藏雪，野岸先春已放梅。三径未归聊自适，一尊寻胜每同开。如今试想长松下，玉麈高谈岂易陪。","dynasty":"宋代","title":"寄顾子敦"}
{"author":"曾巩","content":"风标闲淡易为安，晋陕应忘道路难。学似海收天下水，性如桂奈月中寒。素心已向新书见，大法常留后世看。自送西舟江上别，孤怀经岁未能宽。","dynasty":"宋代","title":"寄晋州孙学士"}
{"author":"廖匡图","content":"祝融峰下逢嘉节，相对那能不怆神。烟里共寻幽涧菊，樽前俱是异乡人。遥山带日应连越，孤雁来时想别秦。自古登高尽惆怅，茱萸休笑泪盈巾。","dynasty":"唐代","title":"九日陪董内召登高"}
{"author":"廖匡图","content":"暂把枯藤倚碧根，禅堂初创楚江濆。直疑松小难留鹤，未信山低住得云。草接寺桥牛笛近，日衔村树鸟行分。每来共忆曾游处，万壑泉声绝顶闻。","dynasty":"唐代","title":"赠泉陵上人"}
{"author":"廖匡图","content":"冥鸿迹在烟霞上，燕雀休夸大厦巢。名利最为浮世重，古今能有几人抛。逼真但使心无著，混俗何妨手强抄。深喜卜居连岳色，水边竹下得论交。","dynasty":"唐代","title":"和人赠沈彬"}
{"author":"廖匡图","content":"曾于西晋封中散，又向东吴作大夫。浓翠自知千古在，清声谁道四时无。枝柯偃后龙蛇老，根脚盘来爪距粗。直待素秋摇落日，始将凡木斗荣枯。","dynasty":"唐代","title":"松"}
{"author":"廖匡图","content":"正悲世上事无限，细看水中尘更多。（《永州江干感兴》）","dynasty":"唐代","title":"句"}
{"author":"陈瑊","content":"自是古今无变异，岂因霜雪有枯荣。","dynasty":"宋代","title":"句"}
{"author":"潘岳","content":"　　晋十有四年，余春秋三十有二，始见二毛。以太尉掾兼虎贲中郎将，寓直于散骑之省。高阁连云，阳景罕曜，珥蝉冕而袭纨绮之士，此焉游处。仆野人也，偃息不过茅屋茂林之下，谈话不过农夫田父之客。摄官承乏，猥厕朝列，夙兴晏寝，匪遑卮宁，譬犹池鱼笼鸟，有江湖山薮之思。于是染翰操纸，慨然而赋。于时秋也，故以“秋兴”命篇。其辞曰：　　四时忽其代序兮，万物纷以回薄。览花莳之时育兮，察盛衰之所托。感冬索而春敷兮，嗟夏茂而秋落。虽末士之荣悴兮，伊人情之美恶。善乎宋玉之言曰：“悲哉，秋之为气也！萧瑟兮草木摇落而变衰，憀栗兮若在远行，登山临水送将归”。夫送归怀慕徒之恋兮，远行有羁旅之愤。临川感流以叹逝兮，登山怀远而悼近。彼四戚之疚心兮，遭一涂而难忍。嗟秋日之可哀兮，谅无愁而不尽。　　野有归燕，隰有翔隼。游氛朝兴，槁叶夕殒。于是乃屏轻箑，释纤絺，藉莞箬，御袷衣。庭树槭以洒落兮，劲风戾而吹帷。蝉嘒嘒而寒吟兮，雁飘飘而南飞。天晃朗以弥高兮，日悠阳而浸微。何微阳之短晷，觉凉夜之方永。月瞳胧以含光兮，露凄清以凝冷。熠耀粲于阶闼兮，蟋蟀鸣乎轩屏。听离鸿之晨吟兮，望流火之余景。宵耿介而不寐兮，独辗转于华省。悟时岁之遒尽兮，慨伏首而自省。斑鬓髟以承弁兮，素发飒以垂领。仰群俊之逸轨兮，攀云汉以游骋。登春台之熙熙兮，珥金貂之炯炯。苟趣舍之殊涂兮，庸讵识其躁静。　　闻至人之休风兮，齐天地于一指。彼知安而忘危兮，故出生而入死。行投趾于容迹兮，殆不践而获底。阙侧足以及泉兮，虽猴猿而不履。龟祀骨于宗祧兮，思反身于绿水。且敛衽以归来兮，忽投绂以高厉。耕东皋之沃壤兮，输黍稷之余税。泉涌湍于石间兮，菊扬芳于崖澨。澡秋水之涓涓兮，玩游鲦之澼澼。逍遥乎山川之阿，放旷乎人间之世。悠哉游哉，聊以卒岁。","dynasty":"魏晋","tags":"写景，感慨","title":"秋兴赋"}
{"author":"潘岳","content":"南陆迎修景，朱明送末垂。初伏启新节，隆暑方赫羲。朝想庆云兴，夕迟白日移。挥汗辞中宇，登城临清池。凉飙自远集，轻襟随风吹。灵圃耀华果，通衢列高椅。瓜瓞蔓长苞，姜芋纷广畦。稻栽肃芊芊，黍苗何离离。虚薄乏时用，位微名日卑。驱役宰两邑，政绩竟无施。自我违京辇，四载迄于斯。器非廊庙姿，屡出固其宜。徒怀越鸟志，眷恋想南枝。","dynasty":"魏晋","title":"在怀县作诗二首其一"}
{"author":"潘岳","content":"春秋代迁逝，四运纷可喜。宠辱易不惊，恋本难为思。我来冰未泮，时暑忽隆炽。感此还期淹，叹彼年往驶。登城望郊甸，游目历朝寺。小国寡民务，终日寂无事。白水过庭激，绿槐夹门植。信美非吾土，祗搅怀归志。眷然顾巩洛，山川邈离异。愿言旋旧乡，畏此简书忌。祗奉社稷守，恪居处职司。","dynasty":"魏晋","title":"在怀县作诗二首其二"}
{"author":"潘岳","content":"静居怀所欢，登城望四泽。春草郁青青，桑柘何奕奕。芳林振朱荣，渌水激素石。初征冰未泮，忽焉振絺绤。漫漫三千里，迢迢远行客。驰情恋朱颜，寸阴过盈尺。夜愁极清晨，朝悲终日夕。山川信悠永，愿言良弗获。引领讯归云，沈思不可释。","dynasty":"魏晋","title":"内顾诗二首其一"}
{"author":"潘岳","content":"独悲安所慕，人生若朝露。绵邈寄绝域，眷恋想平素。尔情既来追，我心亦还顾。形体隔不达，精爽交中路。不见山上松，隆冬不易故。不见陵涧柏，岁寒守一度。无谓希见疏，在远分弥固。","dynasty":"魏晋","title":"内顾诗二首其二"}
{"author":"潘岳","content":"皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，仿佛睹尔容。抚衿长欢息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。","dynasty":"魏晋","title":"悼亡诗三首其二"}
{"author":"潘岳","content":"曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹期月周，戚戚弥相悯。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有馀。","dynasty":"魏晋","title":"悼亡诗三首其三"}
{"author":"潘岳","content":"漼如叶落树，邈若雨绝天。雨绝有归云，叶落何时连。山气冒冈岭，长风鼓松柏。堂虚闻鸟声，室暗如日夕。昼愁奄逮昏，夜思忽终昔。展转独悲穷，泣下沾枕席。人居天地间，飘若远行客。先后讵能几，谁能弊金石。","dynasty":"魏晋","title":"杨氏七哀诗"}
{"author":"潘岳","content":"造化甄品物，天命代虚盈。奈何念稚子，怀奇陨幼龄。追想存仿佛，感道伤中情。一往何时还，千载不复生。","dynasty":"魏晋","title":"思子诗"}
{"author":"潘岳","content":"阁道东有大牛。王济鞅，裴楷輶。和峤刺促不得休。","dynasty":"魏晋","title":"阁道谣"}
{"author":"潘岳","content":"于皇时晋，受命既固。三祖在天，圣皇绍祚。德博化光，刑简枉错。微火不戒，延我宝库。蠢尔戎狄，狡焉思肆。虞我国眚，窥我利器。狱牧虑殊，威怀理二。将无专策，兵不素肄。翘翘赵王，请徒三万。朝议惟疑，未逞斯愿。桓桓梁征，高牙乃建。旗盖相望，偏师作援。虎视眈眈，威彼好畤。素甲日耀，玄幕云起。谁其继之，夏侯卿士。惟系惟处，别营棋跱。夫岂无谋，戎士承平。守有完郛，战无全兵。锋交卒奔，孰免孟明。悄檄秦郊，告败上京。周殉师令，身膏氐斧。人之云亡，贞节克举。卢播违命，投畀朔土。为法受恶，谁谓荼苦。哀此黎元，无罪无辜。肝脑涂地，白骨交衢。夫行妻寡，父出子孤。俾我晋民，化为狄俘。乱离斯瘼，日月其稔。天子是矜，旰食晏寝。主忧臣劳，孰不只懔。愧无献纳，尸素以甚。皇赫斯怒，爰整精锐。命彼上谷，指日遄逝。亲奉成规，棱威遐厉。首陷中亭，扬声万计。兵固诡道，先声后实。闻之有司，以万为一。纣之不善，我未之必。虚皛湳德，缪彰甲吉。雍门不启，陈湃危逼。观遂虎奋，感恩输力。重围克解，危城载色。岂曰无过，功亦不测。情固万端，于何不有。纷纭齐万，亦孔之丑。曰纳其降，曰枭其首。畴真可掩，孰伪可久。既徵尔辞，既蔽尔讼。当乃明实，否则证空。好爵既靡，显戮亦从。不见窦林，伏尸汉邦。周人之诗，寔曰采薇。北难猃狁，西患昆夷。以古况今，何足曜威。徒悯斯民，我心伤悲。斯民如何，荼毒于秦。师旅既加，饥馑是因。疫疠淫行，荆棘成榛。绛阳之粟，浮于渭滨。明明天子，视民如伤。申命群司，保尔封疆。靡暴于众，无陵于强。惴惴寡弱，如熙春阳。","dynasty":"魏晋","title":"关中诗十六章"}
{"author":"潘岳","content":"肇自初创，二仪絪缊。粤有生民，伏羲始君。结绳阐化，八象成文。芒芒九有，区域以分。神农更王，轩辕承纪。画野离疆，爰封众子。夏殷既袭，宗周继祀。绵绵瓜瓞，六国互峙。强秦兼并，吞灭四隅。子婴面榇，汉祖膺图。灵献微弱，在涅则渝。三雄鼎足，孙启南吴。南吴伊何，僣号称王。大晋统天，仁风遐扬。伪孙衔璧，奉土归疆。婉婉长离，凌江而翔。长离云谁，咨尔陆生。鹤鸣九皋，犹载厥声。况乃海隅，播名上京。爰应旌招，抚翼宰庭。储皇之选，实简惟良。英英朱鸾，来自南冈。曜藻崇正，玄冕丹裳。如彼兰蕙，载采其芳。藩岳作镇，辅我京室。旋反桑梓，帝弟作弼。或云国宦，清涂攸失。吾子洗然，恬淡自逸。廊庙惟清，俊乂是延。擢应嘉举，自国而迁。齐辔群龙，光赞纳言。优游省闼，珥笔华轩。昔余与子，缱绻东朝。虽礼以宾，情通友僚。嬉娱丝竹，抚鞞舞韶。修日朗月，携手逍遥。自我离群，二周于今。虽简其面，分著情深。子其超矣，实慰我心。发言为诗，俟望好音。欲崇其高，必重其层。立德之柄，莫匪安恒。在南称柑，度北则橙。崇子锋颖，不颓不崩。","dynasty":"魏晋","title":"为贾谧作赠陆机诗"}
{"author":"潘岳","content":"微微发肤，受之父母。峨峨王侯，中外之首。子亲伊姑，我父惟舅。昆同瓜瓞，志齐执友。惟我王侯，风节英茂。执宪中朝，剖符名守。配作此牧，频显烦授。徐以姻掇，凉疾不就。桓桓平北，帝之宠弟。彬彬我兄，敦书悦礼。乃降厥资，训戎作楷。谁谓荼苦，其甘如荠。忠惟行本，恭惟德基。沈此旧疴，不敢屡辞。命彼仆驾，谓之舆之。如彼孙子，膑足乘轖。朱镳既扬，四辔既整。驾言饯行，告辞芒岭。情有迁延，日无馀景。回辕南翔，心焉北骋。","dynasty":"魏晋","title":"北芒送别王世胄诗五章"}
{"author":"潘岳","content":"绾发绾发，发亦鬓止。日祗日祗，敬亦慎止。靡专靡有，受之父母。鸣鹤匪和，析薪弗荷。隐忧孔疚，我堂靡构。义方既训，家道颖颖。岂敢荒宁，一日三省。","dynasty":"魏晋","title":"家风诗"}
{"author":"潘岳","content":"治道在儒，弘儒由人。显允鲁侯，文质彬彬。笔下摛藻，席上敷珍。前疑既辨，旧史惟新。惟新尔史，既辨尔疑。延我寮友，讲此微辞。","dynasty":"魏晋","title":"于贾谧坐讲《汉书》诗"}
{"author":"潘岳","content":"佃渔始化，人民穴处。意守醇朴，音应律吕。乘梓被源，卉木在野。锡鸾未设，金石拂举。害咎蠲消，吉德流普。溪谷可安，奚作栎宇。嫣然以意，焉惧外侮。熙神委命，已求多祜。叹彼季末，口出择语。谁能墨识，言丧厥所。垄亩之谚，龙潜严阻。鲜义崇乱，少长失叙。","dynasty":"魏晋","title":"离合诗"}
{"author":"潘岳","content":"出自东郊，忧心摇摇。遵彼莱田，言采其樵。","dynasty":"魏晋","title":"东郊诗"}
{"author":"潘岳","content":"遂拥朱旄，作镇淮泗。","dynasty":"魏晋","title":"金谷会诗"}
{"author":"潘岳","content":"如地之载，如天之临。","dynasty":"魏晋","title":"鲁公诗"}
{"author":"潘岳","content":"柳条恒着地，弱柳荫修衢。","dynasty":"魏晋","title":"诗其二"}
{"author":"潘岳","content":"依水类浮萍，倚松如悬萝。","dynasty":"魏晋","title":"诗其三"}
{"author":"潘岳","content":"王生和鼎实，石子镇海所。亲友各言迈，中心怅有违。保以叙离思，携手游郊畿。朝发晋京阳，夕次金谷湄。回溪萦曲阻，峻阪路威夷。绿池泛淡淡，青柳何依依。滥泉龙鳞澜，激波连珠挥。前庭树沙棠，后园植乌椑。灵囿繁石榴，茂林列芳梨。饮至临华沼，迁坐登隆坻。玄醴染朱颜，但愬杯行迟。扬桴抚灵鼓，箫管清且悲。春荣谁不慕，岁寒良独希。投分寄石友，白首同所归。","dynasty":"魏晋","title":"金谷集作诗"}
{"author":"潘岳","content":"微身轻蝉翼，弱冠忝嘉招。在疚妨贤路，再升上宰朝。猥荷公叔举，连陪厕王寮。长啸归江山，拥耒耨时苗。幽谷茂纤葛，峻严敷荣条。落英陨林趾，飞茎秀陵乔。卑高亦何常，升降在一朝。徒恨良时泰，小人道遂消。譬如野田蓬，斡流随风飘。昔倦都邑游，今掌河朔徭。登城眷南顾，凯风扬微绡。洪流何浩荡，修芒郁岧峣。谁谓晋京远，室迩身实辽。谁谓邑宰轻，令名患不劭。人生天地间，百年孰能要。颎如槁石火，瞥若截道飙。齐都无遗声，桐乡有馀谣。福谦在纯约，害盈由矜骄。虽无君人德，视民庶不恌。","dynasty":"魏晋","title":"河阳县作诗二首其一"}
{"author":"潘岳","content":"日夕阴云起，登城望洪河。川气冒山岭，惊湍激岩阿。归雁映兰畤，游鱼动圆波。鸣蝉厉寒音，时菊耀秋华。引领望京室，南路在伐柯。大厦缅无觌，崇芒郁嵯峨。总总都邑人，扰扰俗化讹。依水类浮萍，寄松似悬萝。朱博纠舒慢，楚风被琅邪。曲蓬何以直，托身依业麻。黔黎竟何常，政成在民和。位同单父邑，愧无子贱歌。岂敢陋微官，但恐忝所荷。","dynasty":"魏晋","title":"河阳县作诗二首其二"}
{"author":"刘昫","content":"　　唐临为万泉丞。县有囚十数人，皆因未入赋而系。会暮春时雨，乃耕作佳期。唐临白县令：“囚人亦有妻儿，无稼穑何以活人，请出之。”令惧其逸，不许。唐临曰：“明公若有所疑，吾自当其罪。”令因请假归乡。临悉召囚令归家耕作，并与之约：农事毕，皆归系所。囚等感恩，至时毕集县狱。临由是知名。","dynasty":"唐代","tags":"初中文言文，赞颂，写人，故事","title":"唐临为官"}
{"author":"卢革","content":"疊嶂最惊目，排青隐星络。双溪颇醒心，激素出林薄。","dynasty":"宋代","title":"诗一首"}
{"author":"卢革","content":"金门人访竹林人，云向蓬莱驻书轮。百越江山初作主，五湖图史未生尘。劝耕定带齐船雨，卷白应留燕榭春。论道频年有虚席，捕风一声好收身。","dynasty":"宋代","title":"送程给事知越州"}
{"author":"卢革","content":"姑苏右浙会，园榭森相望。之子脱名锁，自主无何乡。虚堂布遗经，周孔之文章。静斋播风雅，弦音日洋洋。吮豪濯曲溪，泚墨散芳塘。抱琴独登台，望山闲涉罔。钓渚阅游泳，竹路排青苍。亭幽小勺迥，红白相低昂。予此谢病归，旅吴岁月长。常闻君园胜，欲往两足僵。开缄味题咏，恍若披图详。吾闻玉川子，破屋洛之阳。东野废官守，止坐丛濑傍。岂如吾子乐，游息蔼有方。朝延日清明，百官良弛张。子既难其进，论撰亦有光。退之谓子厚，穷久道益强。文辞烨垂后，将相未可当。穷愁乃著书，心志能浑刚。倘来奚足卹，令名期自将。","dynasty":"宋代","title":"校书朱君示及园居胜概新篇一轴皆有標目轧成"}
{"author":"卢革","content":"叠嶂最惊目，排青隐星络。双溪颇醒心，激素出林薄。","dynasty":"宋代","title":"诗一首"}
{"author":"卢革","content":"姑苏右浙会，园榭森相望。之子脱名锁，自主无何乡。虚堂布遗经，周孔之文章。静斋播风雅，弦音日洋洋。吮毫濯曲溪，泚墨散芳塘。抱琴独登台，望山閒涉冈。钓渚阅游泳，竹路排青苍。亭幽小勺迥，红白相低昂。予此谢病归，旅吴岁月长。常闻君园胜，欲往两足僵。开缄味题咏，恍若披图详。吾闻玉川子，破屋洛之阳。东野废官守，止坐丛濑傍。岂如吾子乐，游息蔼有方。朝廷日清明，百官良弛张。子既难其进，论撰亦有光。退之谓子厚，穷久道益强。文辞烨垂后，将相未可当。穷愁乃著书，心志能浑刚。倘来奚足恤，令名期自将。","dynasty":"宋代","title":"校书朱君示及园居胜概新篇一轴皆有标目辄成长调格诗奉纪清䠱"}
{"author":"罗隐","content":"尽道丰年瑞，丰年事若何。长安有贫者，为瑞不宜多。","dynasty":"唐代","tags":"写雪，忧国忧民","title":"雪"}
{"author":"罗隐","content":"不论平地与山尖，无限风光尽被占。采得百花成蜜后，为谁辛苦为谁甜？","dynasty":"唐代","tags":"寓言，咏物，怜悯","title":"蜂"}
{"author":"罗隐","content":"得即高歌失即休，多愁多恨亦悠悠。今朝有酒今朝醉，明日愁来明日愁。","dynasty":"唐代","tags":"知识，人生","title":"自遣"}
{"author":"罗隐","content":"家国兴亡自有时，吴人何苦怨西施。西施若解倾吴国，越国亡来又是谁。","dynasty":"唐代","tags":"咏史怀古，哲理","title":"西施"}
{"author":"罗隐","content":"钟陵醉别十余春，重见云英掌上身。我未成名卿未嫁，可能俱是不如人。","dynasty":"唐代","tags":"愤慨，感叹","title":"赠妓云英/嘲钟陵妓云英"}
{"author":"罗隐","content":"莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！","dynasty":"唐代","tags":"黄河，典故，讽刺","title":"黄河"}
{"author":"罗隐","content":"络角星河菡萏天，一家欢笑设红筵。应倾谢女珠玑箧，尽写檀郎锦绣篇。香帐簇成排窈窕，金针穿罢拜婵娟。铜壶漏报天将晓，惆怅佳期又一年。","dynasty":"唐代","tags":"七夕节","title":"七夕"}
{"author":"罗隐","content":"抛掷南阳为主忧，北征东讨尽良筹。时来天地皆同力，运去英雄不自由。千里山河轻孺子，两朝冠剑恨谯周。唯余岩下多情水，犹解年年傍驿流。","dynasty":"唐代","tags":"怀古，写人","title":"筹笔驿"}
{"author":"罗隐","content":"玉树歌声泽国春，累累辎重忆亡陈。垂衣端拱浑闲事，忍把江山乞与人。","dynasty":"唐代","title":"江南"}
{"author":"罗隐","content":"吴王醉处十馀里，照野拂衣今正繁。经雨不随山鸟散，倚风疑共路人言。愁怜粉艳飘歌席，静爱寒香扑酒樽。欲寄所思无好信，为人惆怅又黄昏。","dynasty":"唐代","title":"梅花"}
{"author":"罗隐","content":"寒灯挑尽见遗尘，试沥椒浆合有神。莫恨高皇不终始，灭秦谋项是何人。","dynasty":"唐代","title":"书淮阴侯传"}
{"author":"罗隐","content":"寂寂荒坟一水滨，芦洲绝岛自相亲。青娥已落淮边月，白骨甘为泉下尘。原上荻花飘素发，道傍菰叶碎罗巾。虽然寂寞千秋魄，犹是韩侯旧主人。","dynasty":"唐代","title":"漂母冢"}
{"author":"罗隐","content":"为爱红芳满砌阶，教人扇上画将来。叶随彩笔参差长，花逐轻风次第开。闲挂几曾停蛱蝶，频摇不怕落莓苔。根生无地如仙桂，疑是姮娥月里栽。","dynasty":"唐代","title":"扇上画牡丹"}
{"author":"罗隐","content":"一种山前路入秦，嵩山堪爱此伤神。魏明未死虚留意，庄叟虽生酌满巾。何必更寻无主骨，也知曾有弄权人。羡他缑岭吹箫客，闲访云头看俗尘。","dynasty":"唐代","title":"北邙山"}
{"author":"罗隐","content":"金庭路指剡川隈，珍重良朋自此来。两鬓不堪悲岁月，一卮犹得话尘埃。家通曩分心空在，世逼横流眼未开。笑杀山阴雪中客，等闲乘兴又须回。","dynasty":"唐代","title":"送裴饶归会稽"}
{"author":"罗隐","content":"杜秋在时花解言，杜秋死后花更繁。柔姿曼态葬何处，天红腻白愁荒原。高洞紫箫吹梦想，小窗残雨湿精魂。绮筵金缕无消息，一阵征帆过海门。","dynasty":"唐代","title":"金陵思古"}
{"author":"罗隐","content":"一阵孤军不复回，更无分别只荒堆。莫言赋分须如此，曾作文皇赤子来。","dynasty":"唐代","title":"淮口军葬"}
{"author":"罗隐","content":"临塘古庙一神仙，绣幌花容色俨然。为逐朝云来此地，因随暮雨不归天。眉分初月湖中鉴，香散馀风竹上烟。借问邑人沈水事，已经秦汉几千年。","dynasty":"唐代","title":"姥山"}
{"author":"罗隐","content":"关城树色齐，往事未全迷。塞路真人气，封门壮士泥。草浓延蝶舞，花密教莺啼。若以鸣为德，鸾皇不及鸡。","dynasty":"唐代","title":"早登新安县楼"}
{"author":"罗隐","content":"锺陵醉别十余春，重见云英掌上身。我未成名君未嫁，可能俱是不如人？","dynasty":"唐代","title":"赠妓云英"}
{"author":"罗隐","content":"辽水华亭旧所闻，病中毛羽最怜君。稻粱且足身兼健，何必青云与白云。","dynasty":"唐代","title":"病中题主人庭鹤"}
{"author":"罗隐","content":"心如野鹿迹如萍，谩向人间性一灵。往事不知多少梦，夜来和酒一时醒。","dynasty":"唐代","title":"京中晚望"}
{"author":"罗隐","content":"西游象阙愧知音，东下荆溪称越吟。风动芰荷香四散，月明楼阁影相侵。闲欹别枕千般梦，醉送征帆万里心。薜荔衣裳木兰楫，异时烟雨好追寻。","dynasty":"唐代","title":"宿荆州江陵驿"}
{"author":"罗隐","content":"雪晴天外见诸峰，幽轧行轮有去踪。内史宅边今独恨，步兵厨畔旧相容。十年别鬓疑朝镜，千里归心著晚钟。若不他时更青眼，未知谁肯荐临邛。","dynasty":"唐代","title":"抚州别阮兵曹"}
{"author":"罗隐","content":"山川去接汉江东，曾伴隋侯醉此中。歌绕夜梁珠宛转，舞娇春席雪朦胧。棠遗善政阴犹在，薤送哀声事已空。惆怅知音竟难得，两行清泪白杨风。","dynasty":"唐代","title":"商於驿楼东望有感"}
{"author":"罗隐","content":"篱畔霜前偶得存，苦教迟晚避兰荪。能销造化几多力，不受阳和一点恩。生处岂容依玉砌，要时还许上金樽。陶公没后无知己，露滴幽丛见泪痕。","dynasty":"唐代","title":"登高咏菊尽（一作李山甫诗）"}
{"author":"罗隐","content":"数步荒榛接旧蹊，寒江漠漠草凄凄。鹿门黄土无多少，恰到书生冢便低。","dynasty":"唐代","title":"孟浩然墓"}
{"author":"罗隐","content":"鸾音鹤信杳难回，凤驾龙车早晚来。仙境是谁知处所，人间空自造楼台。云侵朱槛应难到，虫网闲窗永不开。子细思量成底事，露凝风摆作尘埃。","dynasty":"唐代","title":"淮南高骈所造迎仙楼"}
{"author":"罗隐","content":"高僧惠我七言诗，顿豁尘心展白眉。秀似谷中花媚日，清如潭底月圆时。应观法界莲千叶，肯折人间桂一支。漂荡秦吴十馀载，因循犹恨识师迟。","dynasty":"唐代","title":"和禅月大师见赠"}
{"author":"罗隐","content":"耳边要静不得静，心里欲闲终未闲。自是宿缘应有累，可能时事更相关。鱼惭张翰辞东府，鹤怨周颙负北山。看却金庭芝朮老，又驱车入七人班。","dynasty":"唐代","title":"寄右省王谏议"}
{"author":"罗隐","content":"汉阳渡口兰为舟，汉阳城下多酒楼。当年不得尽一醉，别梦有时还重游。襟带可怜吞楚塞，风烟只好狎江鸥。月明更想曾行处，吹笛桥边木叶秋。","dynasty":"唐代","title":"忆夏口"}
{"author":"罗隐","content":"借问陇头水，年年恨何事。全疑呜咽声，中有征人泪。自古无长策，况我非深智。何计谢潺湲，一宵空不寐。","dynasty":"唐代","title":"横吹曲辞。陇头水"}
{"author":"罗隐","content":"夫子门前数仞墙，每经过处忆游梁。路从青琐无因见，恩在丹心不可忘。未必便为谗口隔，只应贪草谏书忙。别来愁悴知多少，两度槐花马上黄。","dynasty":"唐代","title":"寄郑补阙"}
{"author":"罗隐","content":"江头日暖花又开，江东行客心悠哉。高阳酒徒半凋落，终南山色空崔嵬。圣代也知无弃物，侯门未必用非才。一船明月一竿竹，家住五湖归去来。","dynasty":"唐代","title":"曲江春感（一题作归五湖）"}
{"author":"罗隐","content":"当时天子是闲游，今日行人特地愁。柳色纵饶妆故国，水声何忍到扬州。乾坤有意终难会，黎庶无情岂自由。应笑秦皇用心错，谩驱神鬼海东头。","dynasty":"唐代","title":"汴河"}
{"author":"罗隐","content":"越海霜天暮，辞韬野草干。俊通司隶职，严奉武夫官。眼恶藏蜂在，心粗逐物殚。近来脂腻足，驱遣不妨难。","dynasty":"唐代","title":"鹰"}
{"author":"罗隐","content":"分漕得洛川，谠议更昭然。在省曾批敕，中台肯避权。所悲时渐薄，共贺道由全。卖与清平代，相兼直几钱。","dynasty":"唐代","title":"送李右丞分司"}
{"author":"罗隐","content":"铜梁路远草青青，此恨那堪枕上听。一种有冤犹可报，不如衔石叠沧溟。","dynasty":"唐代","title":"子规"}
{"author":"罗隐","content":"让高泰伯开基日，贤见延陵复命时。未会子孙因底事，解崇台榭为西施。","dynasty":"唐代","title":"姑苏台"}
{"author":"罗隐","content":"志士不敢道，贮之成祸胎。小人无事艺，假尔作梯媒。解释愁肠结，能分睡眼开。朱门狼虎性，一半逐君回。","dynasty":"唐代","title":"钱"}
{"author":"罗隐","content":"沧海去未得，倚舟聊问津。生灵寇盗尽，方镇改更贫。梦里旧行处，眼前新贵人。从来事如此，君莫独沾巾。","dynasty":"唐代","title":"乱后逢友人"}
{"author":"罗隐","content":"多病仍疏拙，唯君与我同。帝乡年共老，江徼业俱空。燕冷辞华屋，蛩凉恨晓丛。白云高几许，全属采芝翁。","dynasty":"唐代","title":"寄许融（一题作与于韫玉话别）"}
{"author":"罗隐","content":"青门欲曙天，车马已喧阗。禁柳疏风雨，墙花拆露鲜。向谁夸丽景，只是叹流年。不得高飞便，回头望纸鸢。","dynasty":"唐代","title":"寒食日早出城东"}
{"author":"罗隐","content":"两府攀陪十五年，郡中甘雨幕中莲。一瓶犹是乌程酒，须对霜风度泫然。","dynasty":"唐代","title":"乌程"}
{"author":"罗隐","content":"宦途不复更经营，归去东南任意行。别后几回思会面，到来相见似前生。久居竹盖知勤苦，旧业莲峰想变更。为谢佯狂吴道士，耳中时有铁船声。","dynasty":"唐代","title":"送杨炼师却归贞浩岩"}
{"author":"罗隐","content":"醉别江东酒一杯，往年曾此驻尘埃。鱼听建业歌声过，水看瞿塘雪影来。黄祖不能容贱客，费祎终是负仙才。平生胆气平生恨，今日江边首懒回。","dynasty":"唐代","title":"游江夏口"}
{"author":"罗隐","content":"荡漾春风渌似波，惹情摇恨去傞傞。燕翻永日音声好，柳舞空城意绪多。蜀国暖回溪峡浪，卫娘清转遏云歌。可怜户外桃兼李，仲蔚蓬蒿奈尔何。","dynasty":"唐代","title":"春思"}
{"author":"罗隐","content":"从事不从事，养生非养生。职为尸禄本，官是受恩名。时态已相失，岁华徒自惊。西斋一卮酒，衰老与谁倾。","dynasty":"唐代","title":"茅斋"}
{"author":"罗隐","content":"衰老应难更进趋，药畦经卷自朝晡。纵无显效亦藏拙，若有所成甘守株。汉武巡游虚轧轧，秦皇吞并谩驱驱。如何只见丁家鹤，依旧辽东叹绿芜。","dynasty":"唐代","title":"自贻"}
{"author":"罗隐","content":"长途已自穷，此去更西东。树色荣衰里，人心往返中。别情流水急，归梦故山空。莫忘交游分，从来事一同。","dynasty":"唐代","title":"陕西晚思"}
{"author":"罗隐","content":"志士不敢道，贮之成祸胎。小人无事艺，假尔作梯媒。解释愁肠结，能分睡眼开。朱门狼虎性，一半逐君回。","dynasty":"唐代","title":"钱"}
{"author":"罗隐","content":"心如野鹿迹如萍，谩向人间性一灵。往事不知多少梦，夜来和酒一时醒。","dynasty":"唐代","title":"京中晚望"}
{"author":"罗隐","content":"越海霜天暮，辞韬野草干。俊通司隶职，严奉武夫官。眼恶藏蜂在，心粗逐物殚。近来脂腻足，驱遣不妨难。","dynasty":"唐代","title":"鹰"}
{"author":"罗隐","content":"分漕得洛川，谠议更昭然。在省曾批敕，中台肯避权。所悲时渐薄，共贺道由全。卖与清平代，相兼直几钱。","dynasty":"唐代","title":"送李右丞分司"}
{"author":"罗隐","content":"多病仍疏拙，唯君与我同。帝乡年共老，江徼业俱空。燕冷辞华屋，蛩凉恨晓丛。白云高几许，全属采芝翁。","dynasty":"唐代","title":"寄许融（一题作与于韫玉话别）"}
{"author":"罗隐","content":"两府攀陪十五年，郡中甘雨幕中莲。一瓶犹是乌程酒，须对霜风度泫然。","dynasty":"唐代","title":"乌程"}
{"author":"罗隐","content":"宦途不复更经营，归去东南任意行。别后几回思会面，到来相见似前生。久居竹盖知勤苦，旧业莲峰想变更。为谢佯狂吴道士，耳中时有铁船声。","dynasty":"唐代","title":"送杨炼师却归贞浩岩"}
{"author":"罗隐","content":"醉别江东酒一杯，往年曾此驻尘埃。鱼听建业歌声过，水看瞿塘雪影来。黄祖不能容贱客，费祎终是负仙才。平生胆气平生恨，今日江边首懒回。","dynasty":"唐代","title":"游江夏口"}
{"author":"罗隐","content":"荡漾春风渌似波，惹情摇恨去傞傞。燕翻永日音声好，柳舞空城意绪多。蜀国暖回溪峡浪，卫娘清转遏云歌。可怜户外桃兼李，仲蔚蓬蒿奈尔何。","dynasty":"唐代","title":"春思"}
{"author":"罗隐","content":"野云芳草绕离鞭，敢对青楼倚少年。秋色未催榆塞雁，人心先下洞庭船。高歌酒市非狂者，大嚼屠门亦偶然。车马同归莫同恨，古人头白尽林泉。","dynasty":"唐代","title":"黄鹤驿寓题"}
{"author":"罗隐","content":"灵蛇桥下水声声，曾向桥边话别情。一榻偶依陈太守，三年深忆祢先生。尘欺鬓色非前事，火爇蓬根有去程。还把馀杯重相劝，不堪秋色背郧城。","dynasty":"唐代","title":"安陆赠徐砺"}
{"author":"罗隐","content":"一从朱履步金台，蘖苦冰寒奉上台。峻节不由人学得，远途终是自将来。风高渐展摩天翼，干耸方呈构厦材。应笑樟亭旧同舍，九州无验满炉灰。","dynasty":"唐代","title":"寄钟常侍"}
{"author":"罗隐","content":"阴云薄暮上空虚，此夕清光已破除。只恐异时开霁后，玉轮依旧养蟾蜍。","dynasty":"唐代","title":"中秋夜不见月"}
{"author":"罗隐","content":"寒门虽得在诸宗，栖北巢南恨不同。马上固惭消髀肉，幄中由羡愈头风。蹉跎岁月心仍切，迢递江山梦未通。深荷吾宗有知己，好将刀笔为英雄。","dynasty":"唐代","title":"魏博罗令公附卷有回"}
{"author":"罗隐","content":"甘露卷帘看雨脚，樟亭倚柱望潮头。十年顾我醉中过，两地与师方外游。久隔兵戈常寄梦，近无书信更堪忧。香炉烟霭虎溪月，终棹铁船寻惠休。","dynasty":"唐代","title":"寄处默师"}
{"author":"罗隐","content":"左脚方行右臂挛，每惭名迹污宾筵。纵饶吴土容衰病，争奈燕台费料钱。藜杖已干难更把，竹舆虽在不堪悬。深恩重德无言处，回首浮生泪泫然。","dynasty":"唐代","title":"病中上钱尚父"}
{"author":"罗隐","content":"十五年前即别君，别时天下未纷纭。乱罹且喜身俱在，存没那堪耳更闻。良会谩劳悲曩迹，旧交谁去吊荒坟。殷勤为谢逃名客，想望千秋岭上云。","dynasty":"唐代","title":"送梅处士归宁国"}
{"author":"罗隐","content":"槐花漠漠向人黄，此地追游迹已荒。清论不知庄叟达，死交空叹赵岐忙。病来未忍言闲事，老去唯知觅醉乡。日暮街东策羸马，一声横笛似山阳。","dynasty":"唐代","title":"经故友所居（一题上有琼华观三字）"}
{"author":"罗隐","content":"前年帝里望行尘，记得仙家第四人。泉暖旧谙龙偃息，露寒初见鹤精神。歌声上榻梁园晚，梦绕残钟汜水春。知有箧中编集在，只应从此是经纶。","dynasty":"唐代","title":"大梁从事居汜水（一题作赠卢从事）"}
{"author":"罗隐","content":"翠敛王孙草，荒诛宋玉茅。寇馀无故物，时薄少深交。迸笋穿行径，饥雏出坏巢。小园吾亦有，多病近来抛。","dynasty":"唐代","title":"杜处士新居"}
{"author":"罗隐","content":"绝境非身事，流年但物华。水梳苔发直，风引蕙心斜。凡客从题凤，肤音未胜蛙。小船兼有桨，始与问渔家。","dynasty":"唐代","title":"绝境"}
{"author":"罗隐","content":"腊酒复腊雪，故人今越乡。所思谁把盏，端坐恨无航。兔苑旧游尽，龟台仙路长。未知邹孟子，何以奉梁王。","dynasty":"唐代","title":"雪中怀友人"}
{"author":"罗隐","content":"宰邑惭良术，为文愧壮图。纵饶长委命，争奈渐非夫。杯酒有时有，乱罹无处无。金庭在何域，回首一踟蹰。","dynasty":"唐代","title":"秋晚"}
{"author":"罗隐","content":"危梁枕路岐，驻马问前时。价自友朋得，名因妇女知。直须论运命，不得逞文词。执戟君乡里，荣华竟若为。","dynasty":"唐代","title":"升仙桥"}
{"author":"罗隐","content":"春草荒坟墓，萋萋向虎丘。死犹嫌寂寞，生肯不风流。皎镜山泉冷，轻裾海雾秋。还应伴西子，香径夜深游。","dynasty":"唐代","title":"姑苏真娘墓"}
{"author":"罗隐","content":"晚景聊摅抱，凭栏几荡魂。槛虚从四面，江阔奈孤根。幽径薜萝色，小山苔藓痕。欲依师问道，何处系心猿。","dynasty":"唐代","title":"灵山寺"}
{"author":"罗隐","content":"倚棹听邻笛，沾衣认酒垆。自缘悲巨室，谁复为穷途。树解将军梦，城遗御史乌。直应齐始了，倾酌向寒芜。","dynasty":"唐代","title":"倚棹"}
{"author":"罗隐","content":"夜月色可掬，倚楼聊解颜。未能分寇盗，徒欲满关山。背冷金蟾滑，毛寒玉兔顽。姮娥谩偷药，长寡老中闲。","dynasty":"唐代","title":"秋夕对月"}
{"author":"罗隐","content":"家遁苏门节，清贫粉署官。不矜朝命重，只恨路行难。窗晓鸡谭倦，庭秋蝶梦阑。羡君归未得，还有钓鱼竿。","dynasty":"唐代","title":"寄征士魏员外"}
{"author":"罗隐","content":"孤馆少行旅，解鞍增别愁。远山矜薄暮，高柳怯清秋。病里见时态，醉中思旧游。所怀今已矣，何必恨东流。","dynasty":"唐代","title":"宿彭蠡馆"}
{"author":"罗隐","content":"空庭夜未央，点点度西墙。抱影何微细，乘时忽发扬。不思因腐草，便拟倚孤光。若道能通照，车公业肯长。","dynasty":"唐代","title":"萤"}
{"author":"罗隐","content":"池荷叶正圆，长历报时殚。旷野云蒸热，空庭雨始寒。蝇蚊犹得志，簟席若为安。浮世知谁是，劳歌共一欢。","dynasty":"唐代","title":"早秋宿叶堕所居"}
{"author":"罗隐","content":"汉王刀笔精，写尔逼天生。舞巧何妨急，飞高所恨轻。野田黄雀虑，山馆主人情。此物那堪作，庄周梦不成。","dynasty":"唐代","title":"蝶"}
{"author":"罗隐","content":"牛斗星边女宿间，栋梁虚敞丽江关。望高汉相东西阁，名重淮王大小山。醴设斗倾金凿落，马归争撼玉连环。自惭麋鹿无能事，未报深恩鬓已斑。","dynasty":"唐代","title":"暇日投钱尚父"}
{"author":"罗隐","content":"齐王僚属好男儿，偶觅东归便得归。满目路岐抛似梦，一船风雨去如飞。盘擎紫线莼初熟，箸拨红丝鲙正肥。惆怅途中无限事，与君千载两忘机。","dynasty":"唐代","title":"览晋史（张翰思吴中鲈鲙莼羹）"}
{"author":"罗隐","content":"玉函瑶检下台司，记得当时捧领时。半壁龙蛇蟠造化，满筐山岳动神祇.疲牛舐犊心犹切，阴鹤鸣雏力已衰。稚子不才身抱疾，日窥贞迹泪双垂。","dynasty":"唐代","title":"感别元帅尚父（一作病中上钱尚父）"}
{"author":"罗隐","content":"结构叨冯柱石才，敢期幢盖此裴回。阳春曲调高谁和，尽日焚香倚隗台。玳簪珠履愧非才，时凭阑干首重回。只待淮妖剪除后，别倾卮酒贺行台。阑槛初成愧楚才，不知星彩尚迂回。风流孔令陶钧外，犹记山妖逼小台。","dynasty":"唐代","title":"尚父偶建小楼，特摛丽藻绝句不敢称扬三首"}
{"author":"罗隐","content":"杳杳诸天路，苍苍大涤山。景舆留不得，毛节去应闲。相府旧知己，教门新启关。太平匡济术，流落在人间。先生诀行日，曾奉数行书。意密寻难会，情深恨有馀。石桥春暖后，句漏药成初。珍重云兼鹤，从来不定居。常时忆讨论，历历事犹存。酒向馀杭尽，云从大涤昏。往来无道侣，归去有台恩。自此玄言绝，长应闭洞门。","dynasty":"唐代","title":"题玄同先生草堂三首"}
{"author":"罗隐","content":"从军无一事，终日掩空斋。道薄交游少，才疏进取乖。野禽鸣聒耳，庭草绿侵阶。幸自同樗栎，何妨惬所怀。","dynasty":"唐代","title":"城西作"}
{"author":"罗隐","content":"谬忝莲华幕，虚沾柏署官。欹危长抱疾，衰老不禁寒。时事已日过，世途行转难。千崖兼万壑，只向望中看。","dynasty":"唐代","title":"冬暮城西晚眺"}
{"author":"罗隐","content":"净碧山光冷，圆明露点匀。渚莲丹脸恨，堤柳翠眉颦。蝉已送行客，雁应辞主人。蝇蚊渐无况，日晚自相亲。","dynasty":"唐代","title":"秋霁后"}
{"author":"罗隐","content":"庭树已黄落，闭门俱寂寥。未知栖托处，空羡圣明朝。酒醒乡心阔，云晴客思遥。吾徒自多感，颜子只箪瓢。","dynasty":"唐代","title":"秋寄张坤"}
{"author":"罗隐","content":"旧国迢迢远，清秋种种新。已衰曾轸虑，初见忽沾巾。日薄梳兼懒，根危镊恐频。青铜不自见，只拟老他人。","dynasty":"唐代","title":"伤华发"}
{"author":"罗隐","content":"雨过晚凉生，楼中枕簟清。海风吹乱木，岩磬落孤城。百岁几多日，四蹄无限程。西邻莫高唱，俱是别离情。","dynasty":"唐代","title":"九江早秋"}
{"author":"罗隐","content":"九华曾屏迹，罹乱与心违。是处堪终老，新秋又未归。病中芳草歇，愁里白云飞。樵侣兼同志，音书近亦稀。","dynasty":"唐代","title":"初秋寄友人"}
{"author":"罗隐","content":"端居湖岸东，生计有无中。魇处千般鬼，寒时百种风。性灵从道拙，心事奈成空。多谢金台客，何当一笑同。","dynasty":"唐代","title":"秋居有寄"}
{"author":"罗隐","content":"江上偶分袂，四回寒暑更。青山无路入，白发满头生。郢浦雁寻过，镜湖蝉又鸣。怜君未归日，杯酒若为情。","dynasty":"唐代","title":"初夏寄顾绍宗"}
{"author":"罗隐","content":"苕溪烟月久因循，野鹤衣裘独茧纶。只说泊船无定处，不知携手是何人。朱黄拣日囚尸鬼，青白临时注脑神。欲访先生问经诀，世间难得不由身。","dynasty":"唐代","title":"寄第五尊师"}
{"author":"罗隐","content":"西华有路入中华，依约山川认永嘉。羽客昔时留筱簜，故人今又种烟霞。坛高已降三清鹤，海近应通八月槎。盛事两般君总得，老莱衣服戴颙家。","dynasty":"唐代","title":"寄西华黄炼师"}
{"author":"罗隐","content":"西上青云未有期，东归沧海一何迟。酒阑梦觉不称意，花落月明空所思。长恐病侵多事日，可堪贫过少年时。斗鸡走狗五陵道，惆怅输他轻薄儿。","dynasty":"唐代","title":"所思（一作西上）"}
{"author":"罗隐","content":"八年刀笔到京华，归去青冥路未赊。今日风流卿相客，旧时基业帝王家。彤庭彩凤虽添瑞，望府红莲已减花。从此常僚如有问，海边麋鹿斗边槎。","dynasty":"唐代","title":"送支使萧中丞赴阙"}
{"author":"罗隐","content":"栾郄门风大，裴王礼乐优。班资冠鸡舌，人品压龙头。夜直炉香细，晴编疏草稠。近闻潘散骑，三十二悲秋。","dynasty":"唐代","title":"寄礼部郑员外"}
{"author":"罗隐","content":"不是逢清世，何由见皂囊。事虽危虎尾，名胜泊鹓行。毒雾郴江阔，愁云楚驿长。归时有诗赋，一为吊沉湘。","dynasty":"唐代","title":"郴江迁客"}
{"author":"罗隐","content":"剑佩孙弘阁，戈鋋太尉营。重言虚有位，孤立竟无成。丘陇笳箫咽，池台岁月平。此恩何以报，归处是柴荆。","dynasty":"唐代","title":"感旧"}
{"author":"罗隐","content":"红尘扰扰间，立马看南山。谩道经年往，何妨逐日闲。病中霜叶赤，愁里鬓毛斑。不为良知在，驱车已出关。","dynasty":"唐代","title":"秋日寄狄补阙"}
{"author":"罗隐","content":"谢舞仍宫柳，高奇世少双。侍中生不到，园令死须降。班秩通乌府，樽罍奉碧幢。昭王有馀烈，试为祷迷邦。","dynasty":"唐代","title":"寄易定公乘亿侍郎"}
{"author":"罗隐","content":"佐棘竟谁同，因思证圣中。事虽忘显报，理合有阴功。官序诜枝老，幽尘范甑空。几时潘好礼，重与话清风。","dynasty":"唐代","title":"寄大理徐郎中（一本大理下有寺字）"}
{"author":"罗隐","content":"早岁长杨赋，当年谏猎书。格高时辈伏，言数宦情疏。慷慨传丹桂，艰难保旧居。退朝观藁草，能望马相如。","dynasty":"唐代","title":"寄苏拾遗（拾遗，许公之后，今犹居开元中旧第）"}
{"author":"罗隐","content":"兰亭醉客旧知闻，欲问平安隔海云。不是金陵钱太尉，世间谁肯更容身。鳌背楼台拂白榆，此中槎客亦踟踌。牢山道士无仙骨，却向人间作酒徒。","dynasty":"唐代","title":"寄窦泽处士二首"}
{"author":"罗隐","content":"凉吹从何起，中宵景象清。漫随云叶动，高傍桂枝生。漠漠看无际，萧萧别有声。远吹斜汉转，低拂白榆轻。寥泬工夫大，乾坤岁序更。因悲远归客，长望一枝荣。","dynasty":"唐代","title":"省试秋风生桂枝"}
{"author":"罗隐","content":"暖触衣襟漠漠香，间梅遮柳不胜芳。数枝艳拂文君酒，半里红欹宋玉墙。尽日无人疑怅望，有时经雨乍凄凉。旧山山下还如此，回首东风一断肠。","dynasty":"唐代","title":"桃花"}
{"author":"罗隐","content":"暖气潜催次第春，梅花已谢杏花新。半开半落闲园里，何异荣枯世上人。","dynasty":"唐代","title":"杏花"}
{"author":"罗隐","content":"篱外清阴接药阑，晓风交戛碧琅玕.子猷死后知音少，粉节霜筠谩岁寒。","dynasty":"唐代","title":"竹"}
{"author":"罗隐","content":"似共东风别有因，绛罗高卷不胜春。若教解语应倾国，任是无情亦动人。芍药与君为近侍，芙蓉何处避芳尘。可怜韩令功成后，辜负秾华过此身。","dynasty":"唐代","title":"牡丹花"}
{"author":"罗隐","content":"天赐胭脂一抹腮，盘中磊落笛中哀。虽然未得和羹便，曾与将军止渴来。","dynasty":"唐代","title":"梅"}
{"author":"罗隐","content":"湖上风高动白蘋，暂延清景此逡巡。隔年违别成何事，半夜相看似故人。蟾向静中矜爪距，兔隈明处弄精神。嫦娥老大应惆怅，倚泣苍苍桂一轮。","dynasty":"唐代","title":"咏月"}
{"author":"罗隐","content":"寒城猎猎戍旗风，独倚危楼怅望中。万里山河唐土地，千年魂魄晋英雄。离心不忍听边马，往事应须问塞鸿。好脱儒冠从校尉，一枝长戟六钧弓。","dynasty":"唐代","tags":"吊古伤今","title":"登夏州城楼"}
{"author":"罗隐","content":"一年两度锦城游，前值东风后值秋。芳草有情皆碍马，好云无处不遮楼。山将别恨和心断，水带离声入梦流。今日因君试回首，淡烟乔木隔绵州。","dynasty":"唐代","tags":"写景，抒情，留念","title":"魏城逢故人/绵谷回寄蔡氏昆仲"}
{"author":"罗隐","content":"一二三四五六七，万木生芽是今日。远天归雁拂云飞，近水游鱼迸冰出。","dynasty":"唐代","title":"京中正月七日立春"}
{"author":"罗隐","content":"十二三年就试期，五湖烟月奈相违。何如买取胡孙弄，一笑君王便著绯。","dynasty":"唐代","tags":"讽刺，怀才不遇，愤慨","title":"感弄猴人赐朱绂"}
{"author":"罗隐","content":"故人不可见，聊复拂鸣琴。鹊绕风枝急，萤藏露草深。平生四方志，此夜五湖心。惆怅友朋尽，洋洋漫好音。","dynasty":"唐代","title":"思故人"}
{"author":"罗隐","content":"龙楼李丞相，昔岁仰高文。黄阁寻无主，青山竟未焚。夜船乘海月，秋寺伴江云。却恐尘埃里，浮名点污君。","dynasty":"唐代","title":"寄陆龟蒙（李相公在淮南征陆龟蒙诗）"}
{"author":"罗隐","content":"中间李建州，夏汭偶同游。顾我论佳句，推君最上流。九霄无鹤板，双鬓老渔舟。世难方如此，何当浣旅愁。","dynasty":"唐代","title":"题方干诗"}
{"author":"罗隐","content":"秋江待晚潮，客思旆旌摇。细雨翻芦叶，高风却柳条。兵戈村落破，饥俭虎狼骄。吾土兼连此，离魂望里消。","dynasty":"唐代","title":"秋江"}
{"author":"罗隐","content":"梁王握豹韬，雪里见枚皋。上客趋丹陛，游人叹二毛。门闲知待诏，星动想濡毫。一首长杨赋，应嫌索价高。","dynasty":"唐代","title":"寄制诰李舍人"}
{"author":"罗隐","content":"秋日黄陂下，孤舟忆共谁。江山三楚分，风雨二妃祠。知己秦貂没，流年贾鵩悲。中原正兵马，相见是何时。","dynasty":"唐代","title":"秋日怀孟夷庚"}
{"author":"罗隐","content":"辽鹤虚空语，冥鸿未易亲。偶然来即是，必拟见无因。霜霰穷冬令，杯盘旅舍贫。只应蓟子训，醉后懒分身。","dynasty":"唐代","title":"期徐道者不至"}
{"author":"罗隐","content":"规谏扬雄赋，邅回贾谊官。久贫还往少，孤立转迁难。清镜流年急，高槐旅舍寒。侏儒亦何有，饱食向长安。","dynasty":"唐代","title":"寄侯博士"}
{"author":"罗隐","content":"未至应居右，全家出帝乡。礼优逢苑雪，官重带台霜。夜浦吴潮吼，春滩建水狂。延平有风雨，从此是腾骧。","dynasty":"唐代","title":"送沈光侍御赴职闽中"}
{"author":"罗隐","content":"东台失路岐，荣辱事堪悲。我寝牛衣敝，君居豸角危。风尘惭上品，才业愧明时。千里芙蓉幕，何由话所思。","dynasty":"唐代","title":"寄袁皓侍郎"}
{"author":"罗隐","content":"二年流落大梁城，每送君归即有情。别路算来成底事，旧游言著似前生。苑荒懒认词人会，门在空怜烈士名。至竟男儿分应定，不须惆怅谷中莺。","dynasty":"唐代","title":"送友人归夷门"}
{"author":"罗隐","content":"檐前飞雪扇前尘，千里移添上苑春。他日丁宁柿林院，莫宣恩泽与闲人。","dynasty":"唐代","title":"镇海军所贡（题不全）"}
{"author":"罗隐","content":"淮王高宴动江都，曾忆狂生亦坐隅。九里楼台牵翡翠，两行鸳鹭踏真珠。歌听丽句秦云咽，诗转新题蜀锦铺。惆怅晋阳星拆后，世间兵革地荒芜。","dynasty":"唐代","title":"江都"}
{"author":"罗隐","content":"孤馆少行旅，解鞍增别愁。远山矜薄暮，高柳怯清秋。病里见时态，醉中思旧游。所怀今已矣，何必恨东流。","dynasty":"唐代","title":"宿彭蠡馆"}
{"author":"罗隐","content":"旧国迢迢远，清秋种种新。已衰曾轸虑，初见忽沾巾。日薄梳兼懒，根危镊恐频。青铜不自见，只拟老他人。","dynasty":"唐代","title":"伤华发"}
{"author":"罗隐","content":"莲塘馆东初日明，莲塘馆西行人行。隔林啼鸟似相应，当路好花疑有情。一梦不须追往事，数杯犹可慰劳生。莫言来去只如此，君看鬓边霜几茎。","dynasty":"唐代","title":"莲塘驿"}
{"author":"罗隐","content":"马嵬山色翠依依，又见銮舆幸蜀归。泉下阿蛮应有语，这回休更怨杨妃。","dynasty":"唐代","title":"帝幸蜀（乾符岁，一作狄归昌诗）"}
{"author":"罗隐","content":"篱落岁云暮，数枝聊自芳。雪裁纤蕊密，金拆小苞香。千载白衣酒，一生青女霜。春丛莫轻薄，彼此有行藏。","dynasty":"唐代","title":"菊"}
{"author":"罗隐","content":"阑槛初成愧楚才，不知星彩尚迂回。风流孔令陶钧外，犹记山妖逼小台。","dynasty":"唐代","title":"尚父偶建小楼特摛丽藻绝句不敢称扬三首其三"}
{"author":"罗隐","content":"光景漂如水，生涯转似萍。雁门穷朔路，牛斗故乡星。句尽人谁切，歌终泪自零。夜阑回首算，何处不长亭。","dynasty":"唐代","title":"边夜"}
{"author":"罗隐","content":"昆崙水色九般流，饮即神仙憩即休。敢恨守株曾失意，始知缘木更难求。鸰原谩欲均馀力，鹤发那堪问旧游。遥望北辰当上国，羡君归掉五诸侯。","dynasty":"唐代","title":"答宗人衮"}
{"author":"罗隐","content":"水蓼花红稻穗黄，使君兰棹泛回塘。倚风荇藻先开路，迎旆凫鷖尽著行。手里兵符神与术，腰间金印彩为囊。少年太守勋庸盛，应笑燕台两鬓霜。","dynasty":"唐代","title":"姑苏城南湖陪曹使君游"}
{"author":"罗隐","content":"把得闲书坐水滨，读来前事亦酸辛。莫言麈尾清谭柄，坏却淳风是此人。","dynasty":"唐代","title":"王夷甫"}
{"author":"罗隐","content":"弱冠负文翰，此中听鹿鸣。使君延上榻，时辈仰前程。丹桂竟多故，白云空有情。唯馀路旁泪，沾洒向尘缨。","dynasty":"唐代","title":"南康道中"}
{"author":"罗隐","content":"秋江待晚潮，客思旆旌摇。细雨翻芦叶，高风却柳条。兵戈村落破，饥俭虎狼骄。吾土兼连此，离魂望里消。","dynasty":"唐代","title":"秋江"}
{"author":"罗隐","content":"珪玷由来尚可磨，似簧终日复如何。成名成事皆因慎，亡国亡家只为多。须信祸胎生利口，莫将讥思逞悬河。猩猩鹦鹉无端解，长向人间被网罗。","dynasty":"唐代","title":"言"}
{"author":"罗隐","content":"使者衔中旨，崎岖万里行。人心犹未革，天意似难明。四海霍光第，六宫张奉营。陪臣无以报，西望不胜情。","dynasty":"唐代","title":"使者"}
{"author":"罗隐","content":"东南一望可长吁，犹忆王孙领虎符。两地干戈连越绝，数年麋鹿卧姑苏。疲甿赋重全家尽，旧族兵侵太半无。料得伍员兼旅寓，不妨招取好揶揄。","dynasty":"唐代","title":"送王使君赴苏台"}
{"author":"罗隐","content":"旧游不合到心中，把得君诗意亦同。水馆酒阑清夜月，香街人散白杨风。长绳系日虽难绊，辨口谈天不易穷。世事自随蓬转在，思量何处是飞蓬。","dynasty":"唐代","title":"酬黄从事怀旧见寄"}
{"author":"罗隐","content":"根盘蛟蜃路藤萝，四面无尘辍棹过。得似吾师始惆怅，眼前终日有风波。","dynasty":"唐代","title":"金山僧院"}
{"author":"罗隐","content":"净碧山光冷，圆明露点匀。渚莲丹脸恨，堤柳翠眉颦。蝉已送行客，雁应辞主人。蝇蚊渐无况，日晚自相亲。","dynasty":"唐代","title":"秋霁后"}
{"author":"罗隐","content":"蒲梢猎猎燕差差，数里溪光日落时。芳树文君机上锦，远山孙寿镜中眉。鸡窗夜静开书卷，鱼槛春深展钓丝。若使浮名拘绊得，世间何处有男儿。","dynasty":"唐代","title":"题袁溪张逸人所居"}
{"author":"罗隐","content":"西去休言蜀道难，此中危峻已多端。到头未会苍苍色，争得禁他两度谩。","dynasty":"唐代","title":"谩天岭"}
{"author":"罗隐","content":"晴川倚落晖，极目思依依。野色寒来浅，人家乱后稀。久贫身不达，多病意长违。还有渔舟在，时时梦里归。","dynasty":"唐代","title":"狄浦"}
{"author":"罗隐","content":"墙下浓阴对此君，小山尖险玉为群。夜来解冻风虽急，不向寒城减一分。","dynasty":"唐代","title":"竹下残雪"}
{"author":"罗隐","content":"遁迹知安住，沾襟欲奈何。朝廷犹礼乐，郡邑忍干戈。华马凭谁问，胡尘自此多。因思汉明帝，中夜忆廉颇。","dynasty":"唐代","title":"遁迹"}
{"author":"罗隐","content":"心如野鹿迹如萍，谩向人间性一灵。往事不知多少梦，夜来和酒一时醒。","dynasty":"唐代","title":"京中晚望"}
{"author":"罗隐","content":"祝融峰下别，三载梦魂劳。地转南康重，官兼亚相高。海鹏终负日，神马背眠槽。会得窥成绩，幽窗染兔毫。","dynasty":"唐代","title":"寄虔州薛大夫"}
{"author":"罗隐","content":"危梁枕路岐，驻马问前时。价自友朋得，名因妇女知。直须论运命，不得逞文词。执戟君乡里，荣华竟若为。","dynasty":"唐代","title":"升仙"}
{"author":"罗隐","content":"锺陵醉别十余春，重见云英掌上身。我未成名君未嫁，可能俱是不如人？","dynasty":"唐代","title":"赠妓云英"}
{"author":"罗隐","content":"绵绵堤草拂征轮，龙虎俱辞楚水滨。只见胜之为御史，不知梅福是仙人。地推八米源流盛，才笑三张事业贫。一种西归一般达，柏台霜冷夏城春。","dynasty":"唐代","title":"送卢端公归台卢校书之夏县"}
{"author":"罗隐","content":"凤鸾势逸九霄宽，北去南来任羽翰。朱绂两参王俭府，绣衣三领杜林官。道从上国曾匡济，才向牢盆始重难。应笑张纲谩生事，埋轮不得在长安。","dynasty":"唐代","title":"淮南送卢端公归台"}
{"author":"罗隐","content":"黄土原边狡兔肥，犬如流电马如飞。灞陵老将无功业，犹忆当时夜猎归。","dynasty":"唐代","title":"题新榜（在浙幕，沈崧得新榜示，题其末）"}
{"author":"罗隐","content":"西上青云未有期，东归沧海一何迟。酒阑梦觉不称意，花落月明空所思。长恐病侵多事日，可堪贫过少年时。斗鸡走狗五陵道，惆怅输他轻薄儿。","dynasty":"唐代","title":"所思（一作西上）"}
{"author":"罗隐","content":"吕望当年展庙谟，直钩钓国更谁如。若教生在西湖上，也是须供使宅鱼。","dynasty":"唐代","title":"题磻溪垂钓图"}
{"author":"罗隐","content":"结构叨冯柱石才，敢期幢盖此裴回。阳春曲调高谁和，尽日焚香倚隗台。玳簪珠履愧非才，时凭阑干首重回。只待淮妖剪除后，别倾卮酒贺行台。阑槛初成愧楚才，不知星彩尚迂回。风流孔令陶钧外，犹记山妖逼小台。","dynasty":"唐代","title":"尚父偶建小楼，特摛丽藻绝句不敢称扬三首"}
{"author":"罗隐","content":"病寄南徐两度秋，故人依约亦扬州。偶因雁足思闲事，拟棹孤舟访旧游。风急几闻江上笛，月高谁共酒家楼。平生意气消磨尽，甘露轩前看水流。","dynasty":"唐代","title":"秋日酬张特玄"}
{"author":"罗隐","content":"海槎闲暇阆风轻，不是安流不肯行。鸡省露浓汤饼熟，凤池烟暖诏书成。渔筹已合光儒梦，尧印何妨且治兵。会待两都收复后，右图仪表左题名。","dynasty":"唐代","title":"郑州献卢舍人（时本官王令公收复两京后）"}
{"author":"罗隐","content":"前辈倏云殁，愧君曾比方。格卑虽不称，言重亦难忘。谏草犹青琐，悲风已白杨。只应移理窟，泉下对真长。","dynasty":"唐代","title":"哭张博士太常"}
{"author":"罗隐","content":"西班掌禁兵，兰锜最分明。晓色严天仗，春寒避火城。安危虽已任，韬略即嘉声。请问何功德，壶关寇始平。","dynasty":"唐代","title":"寄金吾李荪常侍"}
{"author":"罗隐","content":"酒阑离思浩无穷，西望维扬忆数公。万里飘零身未了，一家知奖意曾同。云横晋国尘应暗，路转吴江信不通。今日便成卢子谅，满襟珠泪堕霜风。","dynasty":"唐代","title":"徐寇南逼感事献江南知己次韵"}
{"author":"罗隐","content":"剑佩孙弘阁，戈鋋太尉营。重言虚有位，孤立竟无成。丘陇笳箫咽，池台岁月平。此恩何以报，归处是柴荆。","dynasty":"唐代","title":"感旧"}
{"author":"罗隐","content":"腊雪都堂试，春风汴水行。十年虽抱疾，何处不无情。群盗正当路，此游应隔生。劳君问流落，山下已躬耕。","dynasty":"唐代","title":"江夏酬高崇节"}
{"author":"罗隐","content":"衰羸岂合话荆州，争奈思多不自由。无路重趋桓典马，有诗曾上仲宣楼。尘销别迹堪垂泪，树拂他门懒举头。一种人间太平日，独教零落忆沧洲。","dynasty":"唐代","title":"寄张侍郎"}
{"author":"罗隐","content":"黄土原边狡兔肥，犬如流电马如飞。灞陵老将无功业，犹忆当时夜猎归。","dynasty":"唐代","title":"题新榜"}
{"author":"罗隐","content":"江上偶分袂，四回寒暑更。青山无路入，白发满头生。郢浦雁寻过，镜湖蝉又鸣。怜君未归日，杯酒若为情。","dynasty":"唐代","title":"初夏寄顾绍宗"}
{"author":"罗隐","content":"斜阳澹澹柳阴阴，风袅寒丝映水深。不要向人夸素白，也知常有羡鱼心。","dynasty":"唐代","title":"鹭鸶"}
{"author":"罗隐","content":"寄蹇浑成迹，经年滞杜南。价轻犹有二，足刖已过三。鸡肋曹公忿，猪肝仲叔惭。会应谋避地，依约近禅庵。","dynasty":"唐代","title":"寄洪正师"}
{"author":"罗隐","content":"万里伤心极目春，东南王气只逡巡。野花相笑落满地，山鸟自惊啼傍人。谩道城池须险阻，可知豪杰亦埃尘。太平寺主惟轻薄，却把三公与贼臣。","dynasty":"唐代","title":"春日登上元石头故城"}
{"author":"罗隐","content":"水国春常在，台城夜未寒。丽华承宠渥，江令捧杯盘。宴罢明堂烂，诗成宝炬残。兵来吾有计，金井玉钩栏。","dynasty":"唐代","title":"台城"}
{"author":"罗隐","content":"村桥酒旆月明楼，偶逐渔舟系叶舟。莫学鲁人疑海鸟，须知庄叟恶牺牛。心寒已分灰无焰，事往曾将水共流。除却思量太平在，肯抛疏散换公侯。","dynasty":"唐代","title":"村桥"}
{"author":"罗隐","content":"远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。","dynasty":"唐代","title":"秋日富春江行"}
{"author":"罗隐","content":"二年岐路有西东，长忆优游楚驿中。虎帐谈高无客继，马卿官傲少人同。世危肯使依刘表，山好犹能忆谢公。此去此恩言不得，谩将闲泪对春风。","dynasty":"唐代","title":"金陵寄窦尚书"}
{"author":"罗隐","content":"长途已自穷，此去更西东。树色荣衰里，人心往返中。别情流水急，归梦故山空。莫忘交游分，从来事一同。","dynasty":"唐代","title":"陕西晚思"}
{"author":"罗隐","content":"鸾音鹤信杳难回，凤驾龙车早晚来。仙境是谁知处所，人间空自造楼台。云侵朱槛应难到，虫网闲窗永不开。子细思量成底事，露凝风摆作尘埃。","dynasty":"唐代","title":"淮南高骈所造迎仙楼"}
{"author":"罗隐","content":"萧萧檐雪打窗声，因忆江东阮步兵。两信海潮书不达，数峰稽岭眼长明。梅繁几处垂鞭看，酒好何人倚槛倾。会待与君开秫瓮，满船般载镜中行。","dynasty":"唐代","title":"寄杨秘书"}
{"author":"罗隐","content":"逐队随行二十春，曲江池畔避车尘。如今赢得将衰老，闲看人间得意人。","dynasty":"唐代","title":"偶兴"}
{"author":"罗隐","content":"莫恨雕笼翠羽残，江南地暖陇西寒。劝君不用分明语，语得分明出转难。","dynasty":"唐代","title":"鹦鹉"}
{"author":"罗隐","content":"蟾宫虎穴两皆休，来凭危栏送远愁。多事林莺还谩语，薄情边雁不回头。春融只待乾坤醉，水阔深知世界浮。欲共高僧话心迹，野花芳草奈相尤。","dynasty":"唐代","title":"春中湘中题岳麓寺僧舍"}
{"author":"罗隐","content":"余声宛宛拂庭梅，通济渠边去又回。若使炀皇魂魄在，为君应合过江来。","dynasty":"唐代","title":"席上歌水调"}
{"author":"罗隐","content":"苕溪烟月久因循，野鹤衣裘独茧纶。只说泊船无定处，不知携手是何人。朱黄拣日囚尸鬼，青白临时注脑神。欲访先生问经诀，世间难得不由身。","dynasty":"唐代","title":"寄第五尊师"}
{"author":"罗隐","content":"细蕊慢逐风，暖香闲破鼻。青帝固有心，时时动人意。去年高枝犹压地，今年低枝已憔悴。吾所以见造化之权，变通之理。春夏作头，秋冬为尾。循环反复无穷已。今生长短同一轨，若使威可以制，力可以止，秦皇不肯敛手下沙丘，孟贲不合低头入蒿里。伊人强猛犹如此，顾我劳生何足恃。但愿开素袍，倾绿蚁，陶陶兀兀大醉于青冥白昼间。任他上是天，下是地。","dynasty":"唐代","title":"乐府杂曲。鼓吹曲辞。芳树"}
{"author":"罗隐","content":"左脚方行右臂挛，每惭名迹污宾筵。纵饶吴土容衰病，争奈燕台费料钱。藜杖已干难更把，竹舆虽在不堪悬。深恩重德无言处，回首浮生泪泫然。","dynasty":"唐代","title":"病中上钱尚父"}
{"author":"罗隐","content":"分漕得洛川，谠议更昭然。在省曾批敕，中台肯避权。所悲时渐薄，共贺道由全。卖与清平代，相兼直几钱。","dynasty":"唐代","title":"送李右丞分司"}
{"author":"罗隐","content":"胜景天然别，精神入画图。一山分四顶，三面瞰平湖。过夏僧无热，凌冬草不枯。游人来至此，愿剃发和须。","dynasty":"唐代","title":"四顶山"}
{"author":"罗隐","content":"汉代簪缨盛，梁园雉堞雄。物情须重德，时论在明公。族大逾开魏，神高本降嵩。世家惟蹇谔，官业即清通。翰苑论思外，纶闱啸傲中。健豪惊彩凤，高步出冥鸿。履历虽吾道，行藏必圣聪。绛霄无系滞，浙水忽西东。庾监高楼月，袁郎满扇风。四年将故事，两地有全功。去去才须展，行行道益隆。避权辞宪署，仗节出南宫。雁影相承接，龙图共始终。自然须作砺，不必恨临戎。幕下莲花盛，竿头cG佩红。骑儿逢郭伋，战士得文翁。人地应无比，簟瓢奈屡空。因思一枝桂，已作断根蓬。往事应归捷，劳歌且责躬。殷勤信陵馆，今日自途穷。","dynasty":"唐代","title":"投宣武郑尚书二十韵"}
{"author":"罗隐","content":"征东幕府十三州，敢望非才忝上游。官秩已叨吴品职，姓名兼显鲁春秋。盐车顾后声方重，火井窥来焰始浮。一句黄河千载事，麦城王粲谩登楼。","dynasty":"唐代","title":"春日投钱塘元帅尚父二首其二"}
{"author":"罗隐","content":"良时不复再，渐老更难言。远水犹经眼，高楼似断魂。依依宋玉宅，历历长卿村。今日空江畔，相于只酒樽。","dynasty":"唐代","title":"旧游"}
{"author":"罗隐","content":"晚来乘兴谒先师，松柏凄凄人不知。九仞萧墙堆瓦砾，三间茅殿走狐狸。雨淋状似悲麟泣，露滴还同叹凤悲。傥使小儒名稍立，岂教吾道受栖迟。","dynasty":"唐代","title":"谒文宣王庙"}
{"author":"罗隐","content":"海槎闲暇阆风轻，不是安流不肯行。鸡省露浓汤饼熟，凤池烟暖诏书成。渔筹已合光儒梦，尧印何妨且治兵。会待两都收复后，右图仪表左题名。","dynasty":"唐代","title":"郑州献卢舍人（时本官王令公收复两京后）"}
{"author":"罗隐","content":"天地工夫一不遗，与君声调借君緌.风栖露饱今如此，应忘当年滓浊时。","dynasty":"唐代","title":"蝉"}
{"author":"罗隐","content":"馀声宛宛拂庭梅，通济渠边去又回。若使炀皇魂魄在，为君应合过江来。","dynasty":"唐代","title":"席上歌水调"}
{"author":"罗隐","content":"关城树色齐，往事未全迷。塞路真人气，封门壮士泥。草浓延蝶舞，花密教莺啼。若以鸣为德，鸾皇不及鸡。","dynasty":"唐代","title":"早登新安县楼"}
{"author":"罗隐","content":"一簇青烟锁玉楼，半垂阑畔半垂沟。明年更有新条在，绕乱春风卒未休。","dynasty":"唐代","title":"柳"}
{"author":"罗隐","content":"出驯桑雉入朝簪，箫洒清名映士林。近日篇章欺白雪，早年词赋得黄金。桂堂纵道探龙颔，兰省何曾驻鹤心。离乱事多人不会，酒浓花暖且闲吟。","dynasty":"唐代","title":"寄前户部陆郎中"}
{"author":"罗隐","content":"湖水平来见鲤鱼，偶因烹处得琼琚。披寻藻思千重后，吟想冰光万里馀。漳浦病来情转薄，赤城吟苦意何如。锦衣公子怜君在，十载兵戈从板舆。","dynasty":"唐代","title":"寄杨秘书"}
{"author":"罗隐","content":"沧海去未得，倚舟聊问津。生灵寇盗尽，方镇改更贫。梦里旧行处，眼前新贵人。从来事如此，君莫独沾巾。","dynasty":"唐代","title":"乱后逢友人"}
{"author":"罗隐","content":"傲睨公卿二十年，东来西去只悠然。白知关畔元非马，玄觉壶中别有天。汉帝诏衔应异日，梁王风雪是初筵。临行不惜刀圭便，愁杀长安买笑钱。","dynasty":"唐代","title":"送宣武徐巡官"}
{"author":"罗隐","content":"溶溶曳曳自舒张，不向苍梧即帝乡。莫道无心便无事，也曾愁杀楚襄王。","dynasty":"唐代","title":"浮云"}
{"author":"罗隐","content":"莲塘馆东初日明，莲塘馆西行人行。隔林啼鸟似相应，当路好花疑有情。一梦不须追往事，数杯犹可慰劳生。莫言来去只如此，君看鬓边霜几茎。","dynasty":"唐代","title":"莲塘驿"}
{"author":"罗隐","content":"池边月影闲婆娑，池上醉来成短歌。芙渠抵死怨珠露，蟋蟀苦口嫌金波。往事向人言不得，旧游临老恨空多。松醪作酒兰为棹，十载烟尘奈尔何。","dynasty":"唐代","title":"官池秋夕"}
{"author":"罗隐","content":"十五年前即别君，别时天下未纷纭。乱罹且喜身俱在，存没那堪耳更闻。良会谩劳悲曩迹，旧交谁去吊荒坟。殷勤为谢逃名客，想望千秋岭上云。","dynasty":"唐代","title":"送梅处士归宁国"}
{"author":"罗隐","content":"进乏梯媒退又难，强随豪贵殢长安。风从昨夜吹银汉，泪拟何门落玉盘。抛掷红尘应有恨，思量仙桂也无端。锦鳞赪尾平生事，却被闲人把钓竿。","dynasty":"唐代","title":"西京崇德里居"}
{"author":"罗隐","content":"腊雪都堂试，春风汴水行。十年虽抱疾，何处不无情。群盗正当路，此游应隔生。劳君问流落，山下已躬耕。","dynasty":"唐代","title":"江夏酬高崇节"}
{"author":"罗隐","content":"南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。","dynasty":"唐代","title":"雪霁"}
{"author":"罗隐","content":"篱畔霜前偶得存，苦教迟晚避兰荪。能销造化几多力，不受阳和一点恩。生处岂容依玉砌，要时还许上金樽。陶公没后无知己，露滴幽丛见泪痕。","dynasty":"唐代","title":"登高咏菊尽（一作李山甫诗）"}
{"author":"罗隐","content":"越海霜天暮，辞韬野草干。俊通司隶职，严奉武夫官。眼恶藏蜂在，心粗逐物殚。近来脂腻足，驱遣不妨难。","dynasty":"唐代","title":"鹰"}
{"author":"罗隐","content":"满槛山川漾落晖，槛前前事去如飞。云中鸡犬刘安过，月里笙歌炀帝归。江蹙海门帆散去，地吞淮口树相依。红楼翠幕知多少，长向东风有是非。","dynasty":"唐代","title":"广陵开元寺阁上作"}
{"author":"罗隐","content":"远山高枝思悠哉，重倚危楼尽一杯。谢守已随征诏入，鲁儒犹逐断蓬来。地寒谩忆移暄手，时急方须济世才。宣室夜阑如有问，可能全忘未然灰。","dynasty":"唐代","title":"孙员外赴阙后重到三衢"}
{"author":"罗隐","content":"野水无情去不回，水边花好为谁开。只知事逐眼前去，不觉老从头上来。穷似丘轲休叹息，达如周召亦尘埃。思量此理何人会，蒙邑先生最有才。","dynasty":"唐代","title":"水边偶题"}
{"author":"罗隐","content":"也知有意吹嘘切，争奈人间善恶分。但是秕糠微细物，等闲抬举到青云。","dynasty":"唐代","title":"春风"}
{"author":"罗隐","content":"篱落岁云暮，数枝聊自芳。雪裁纤蕊密，金拆小苞香。千载白衣酒，一生青女霜。春丛莫轻薄，彼此有行藏。","dynasty":"唐代","title":"菊"}
{"author":"罗隐","content":"艳多烟重欲开难，红蕊当心一抹檀。公子醉归灯下见，美人朝插镜中看。当庭始觉春风贵，带雨方知国色寒。日晚更将何所似，太真无力凭阑干。","dynasty":"唐代","title":"牡丹"}
{"author":"罗隐","content":"灞岸晴来送别频，相偎相倚不胜春。自家飞絮犹无定，争解垂丝绊路人。","dynasty":"唐代","title":"柳"}
{"author":"罗隐","content":"天地工夫一不遗，与君声调借君緌.风栖露饱今如此，应忘当年滓浊时。","dynasty":"唐代","title":"蝉"}
{"author":"罗隐","content":"斜阳澹澹柳阴阴，风袅寒丝映水深。不要向人夸素白，也知常有羡鱼心。","dynasty":"唐代","title":"鹭鸶"}
{"author":"罗隐","content":"塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。","dynasty":"唐代","title":"塞外"}
{"author":"罗隐","content":"官历行将尽，村醪强自倾。厌寒思暖律，畏老惜残更。岁月已如此，寇戎犹未平。儿童不谙事，歌吹待天明。","dynasty":"唐代","title":"岁除夜"}
{"author":"罗隐","content":"入郭登桥出郭船，红楼日日柳年年。君王忍把平陈业，只博雷塘数亩田。","dynasty":"唐代","title":"炀帝陵"}
{"author":"罗隐","content":"不奈荒城畔，那堪晚照中。野晴霜浥绿，山冷雨催红。游子灞陵道，美人长信宫。等闲居岁暮，摇落意无穷。","dynasty":"唐代","title":"红叶"}
{"author":"罗隐","content":"雪魄冰姿俗不侵，阿谁移植小窗阴。若非月姊黄金钏，难买天孙白玉簪。","dynasty":"唐代","title":"玉簪花"}
{"author":"罗隐","content":"寒门虽得在诸宗，栖北巢南恨不同。马上固惭消髀肉，幄中由羡愈头风。蹉跎岁月心仍切，迢递江山梦未通。深荷吾宗有知己，好将刀笔为英雄。","dynasty":"唐代","title":"魏博罗令公附卷有回"}
{"author":"罗隐","content":"大卤旌旗出洛滨，此中烟月已埃尘。更无楼阁寻行处，只有山川识野人。早得铸金夸范蠡，旋闻垂钓哭平津。旧游难得时难遇，回首空城百草春。","dynasty":"唐代","title":"雒城作"}
{"author":"罗隐","content":"空庭夜未央，点点度西墙。抱影何微细，乘时忽发扬。不思因腐草，便拟倚孤光。若道能通照，车公业肯长。","dynasty":"唐代","title":"萤"}
{"author":"罗隐","content":"正月十一日书札，五月十六日到来。柳吟秦望咫尺地，鲤鱼何处闲裴回。故人情意未疏索，次第序述眉眼开。上言二年隔烟水，下有数幅真琼瑰。行吟坐读口不倦，瀑泉激射琅玕摧。壁池兰蕙日已老，村酒蘸甲时几杯。鹤龄鸿算不复见，雨后蓑笠空莓苔。自从黄寇扰中土，人心波荡犹未回。道殷合眼拜九列，张濬掉舌升三台。朝廷济济百揆序，宁将对面容奸回。祸生有基妖有渐，翠华西幸蒙尘埃。三川梗塞两河闭，大明宫殿生蒿莱。懦夫早岁不量力，策蹇仰北高崔嵬。千门万户扃锁密，良匠不肯雕散材。君今得意尚如此，况我麋鹿悠悠哉！荣衰贵贱目所睹，莫嫌头白黄金台。","dynasty":"唐代","title":"酬丘光庭"}
{"author":"罗隐","content":"池边月影闲婆娑，池上醉来成短歌。芙渠抵死怨珠露，蟋蟀苦口嫌金波。往事向人言不得，旧游临老恨空多。松醪作酒兰为棹，十载烟尘奈尔何。","dynasty":"唐代","title":"官池秋夕"}
{"author":"罗隐","content":"半夜秋声独断蓬，百年身事算成空。祢生词赋抛江夏，汉祖精神忆沛中。未必他时能富贵，只应从此见穷通。边禽陇水休相笑，自有沧洲一棹风。","dynasty":"唐代","title":"西京道中"}
{"author":"罗隐","content":"黄尘初起此留连，火耨刀耕六七年。雨夜老农伤水旱，雪晴渔父共舟船。已悲世乱身须去，肯愧途危迹屡迁。却是九华山有意，列行相送到江边。","dynasty":"唐代","title":"别池阳所居"}
{"author":"罗隐","content":"洞庭霜落水云秋，又泛轻涟任去留。世界高谈今已得，宦途清贵旧曾游。手中彩笔夸题凤，天上泥封奖狎鸥。更见南来钓翁说，醉吟还上木兰舟。","dynasty":"唐代","title":"秋晓寄友人"}
{"author":"罗隐","content":"晴川倚落晖，极目思依依。野色寒来浅，人家乱后稀。久贫身不达，多病意长违。还有渔舟在，时时梦里归。","dynasty":"唐代","title":"狄（一作秋）浦"}
{"author":"罗隐","content":"莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！","dynasty":"唐代","tags":"黄河，典故，讽刺","title":"黄河"}
{"author":"罗隐","content":"物之小兮，迎网而毙；物之大兮，兼网而逝。网也者，绳其小而不绳其大。吾不知尔身之危兮，腹之馁兮，吁！","dynasty":"唐代","title":"秋虫赋（以下补遗）"}
{"author":"罗隐","content":"灾变儒生不合闻，谩将刀笔指乾坤。偶然留得阴阳术，闭却南门又北门。","dynasty":"唐代","title":"董仲舒"}
{"author":"罗隐","content":"似共东风别有因，绛罗高卷不胜春。若教解语应倾国，任是无情亦动人。芍药与君为近侍，芙蓉何处避芳尘。可怜韩令功成后，辜负秾华过此身。","dynasty":"唐代","title":"牡丹花"}
{"author":"罗隐","content":"鳌背楼台拂白榆，此中槎客亦踟蹰。牢山道士无仙骨，却向人间作酒徒。","dynasty":"唐代","title":"寄窦泽处士二首其二"}
{"author":"罗隐","content":"庭树已黄落，闭门俱寂寥。未知栖托处，空羡圣明朝。酒醒乡心阔，云晴客思遥。吾徒自多感，颜子只箪瓢。","dynasty":"唐代","title":"秋寄张坤"}
{"author":"罗隐","content":"破暗长明世代深，烟和香气两沈沈。不知初点人何在，只见当年火至今。晓似红莲开沼面，夜如寒月镇潭心。孤光自有龙神护，雀戏蛾飞不敢侵。","dynasty":"唐代","title":"长明灯"}
{"author":"罗隐","content":"汉代簪缨盛，梁园雉堞雄。物情须重德，时论在明公。族大逾开魏，神高本降嵩。世家惟蹇谔，官业即清通。翰苑论思外，纶闱啸傲中。健豪惊彩凤，高步出冥鸿。履历虽吾道，行藏必圣聪。绛霄无系滞，浙水忽西东。庾监高楼月，袁郎满扇风。四年将故事，两地有全功。去去才须展，行行道益隆。避权辞宪署，仗节出南宫。雁影相承接，龙图共始终。自然须作砺，不必恨临戎。幕下莲花盛，竿头cG佩红。骑儿逢郭伋，战士得文翁。人地应无比，簟瓢奈屡空。因思一枝桂，已作断根蓬。往事应归捷，劳歌且责躬。殷勤信陵馆，今日自途穷。","dynasty":"唐代","title":"投宣武郑尚书二十韵"}
{"author":"罗隐","content":"黄土原边狡兔肥，犬如流电马如飞。灞陵老将无功业，犹忆当时夜猎归。","dynasty":"唐代","title":"题新榜（在浙幕，沈崧得新榜示，题其末）"}
{"author":"罗隐","content":"萧萧檐雪打窗声，因忆江东阮步兵。两信海潮书不达，数峰稽岭眼长明。梅繁几处垂鞭看，酒好何人倚槛倾。会待与君开秫瓮，满船般载镜中行。","dynasty":"唐代","title":"寄杨秘书"}
{"author":"罗隐","content":"乘凤仙人降此时，玉篇才罢到文词。两轮水磑光明照，百尺鲛绡换好诗。带砺山河今尽在，风流樽俎见无期。坛场客散香街暝，惆怅齐竽取次吹。","dynasty":"唐代","title":"升平公主旧第"}
{"author":"罗隐","content":"孺亭滕阁少踟蹰，三度南游一事无。只觉流年如鸟逝，不知何处有龙屠。云归洪井枝柯敛，水下漳江气色粗。赖得与君同此醉，醒来愁被鬼揶揄。","dynasty":"唐代","title":"钟陵见杨秀才（一题作见进士杨寻）"}
{"author":"罗隐","content":"平泉上相东征日，曾为阳陶歌觱篥。乌江太守会稽侯，相次三篇皆俊逸。桥山殡葬衣冠后，金印苍黄南去疾。龙楼冷落夏口寒，从此风流为废物。人间至艺难得主，怀抱差池恨星律。邗沟仆射戎政闲，试渡瓜洲吐伊郁。西风九月草树秋，万喧沈寂登高楼。左篁揭指徵羽吼，炀帝起坐淮王愁。高飘咽灭出滞气，下感知己时横流。穿空激远不可遏，仿佛似向伊水头。伊水林泉今已矣，因取遗编认前事。武宗皇帝御宇时，四海恬然知所自。扫除桀黠似提帚，制压群豪若穿鼻。九鼎调和各有门，谢安空俭真儿戏。功高近代竟谁知，艺小似君犹不弃。勿惜喑呜更一吹，与君共下难逢泪。","dynasty":"唐代","title":"薛阳陶觱篥歌"}
{"author":"罗隐","content":"楚人曾此限封疆，不见清阴六里长。一壑暮声何怨望，数峰秋势自颠狂。由来四皓须神伏，大抵秦皇谩气强。欲学鸡鸣试关吏，太平时节懒思量。","dynasty":"唐代","title":"武牢关"}
{"author":"罗隐","content":"寒门虽得在诸宗，栖北巢南恨不同。马上固惭消髀肉，幄中由羡愈头风。蹉跎岁月心仍切，迢递江山梦未通。深荷吾宗有知己，好将刀笔为英雄。","dynasty":"唐代","title":"魏博罗令公附卷有回"}
{"author":"罗隐","content":"不奈荒城畔，那堪晚照中。野晴霜浥绿，山冷雨催红。游子灞陵道，美人长信宫。等闲居岁暮，摇落意无穷。","dynasty":"唐代","title":"红叶"}
{"author":"罗隐","content":"縠江东下几多程，每泊孤舟即有情。山色已随游子远，水纹犹认主人清。恩如海岳何时报，恨似烟花触处生。百尺风帆两行泪，不堪回首望峥嵘。","dynasty":"唐代","title":"龙泉东下却寄孙员外"}
{"author":"罗隐","content":"栋间云出认行轩，郊外阴阴夏木繁。高道乍为张翰侣，使君兼是世龙孙。溪含句曲清连底，酒贳馀杭渌满樽。莫见时危便乘兴，人来何处不桃源。","dynasty":"唐代","title":"送程尊师之晋陵"}
{"author":"罗隐","content":"搏击路终迷，南园且灌畦。敢言逃俗态，自是乐幽栖。叶长春松阔，科圆早薤齐。雨沾虚槛冷，雪压远山低。竹好还成径，桃夭亦有蹊。小窗奔野马，闲瓮养醯鸡。水石心逾切，烟霄分已暌。病怜王猛畚，愚笑隗嚣泥。泽国潮平岸，江村柳覆堤。到头乘兴是，谁手好提携。","dynasty":"唐代","title":"南园题"}
{"author":"罗隐","content":"爪牙柱石两俱销，一点渝尘九土摇。敢恨甲兵为弃物，所嗟流品误清朝。几时睿算歼张角，何处愚人戴隗嚣？跪望嵏山重启告，可能馀烈不胜妖。","dynasty":"唐代","title":"中元甲子以辛丑驾幸蜀四首其二"}
{"author":"罗隐","content":"桃在仙翁旧苑傍，暖烟轻霭扑人香。十年此地频偷眼，二月春风最断肠。曾恨梦中无好事，也知囊里有仙方。寻思仙骨终难得，始与回头问玉皇。","dynasty":"唐代","title":"逼试投所知"}
{"author":"罗隐","content":"一年极目望西辕，此日殷勤圣主恩。上国已留虞寄命，中朝应听范汪言。官从府幕归卿寺，路向干戈见禁门。鹓侣寂寥曹署冷，更堪呜咽问田园。","dynasty":"唐代","title":"送光禄崔卿赴阙"}
{"author":"罗隐","content":"欲询往事奈无言，六十年来托此根。香暖几飘袁虎扇，格高长对孔融樽。曾忧世乱阴难合，且喜春残色上存。莫背阑干便相笑，与君俱受主人恩。","dynasty":"唐代","title":"虚白堂前牡丹相传云太傅手植在钱塘"}
{"author":"罗隐","content":"八年刀笔到京华，归去青冥路未赊。今日风流卿相客，旧时基业帝王家。彤庭彩凤虽添瑞，望府红莲已减花。从此常僚如有问，海边麋鹿斗边槎。","dynasty":"唐代","title":"送支使萧中丞赴阙"}
{"author":"罗隐","content":"十二三年就试期，五湖烟月奈相违。何如买取胡孙弄，一笑君王便著绯。","dynasty":"唐代","tags":"讽刺，怀才不遇，愤慨","title":"感弄猴人赐朱绂"}
{"author":"罗隐","content":"中都九鼎勤英髦，渔钓牛蓑且遁逃。世祖升遐夫子死，原陵不及钓台高。","dynasty":"唐代","title":"严陵滩"}
{"author":"罗隐","content":"三教之中儒最尊，止戈为武武尊文。吾今尚自披蓑笠，你等何须读典坟。释氏宝楼侵碧汉，道家宫殿拂青云。若教颜闵英灵在，终不羞他李老君。","dynasty":"唐代","title":"代文宣王答"}
{"author":"罗隐","content":"耳边要静不得静，心里欲闲终未闲。自是宿缘应有累，可能时事更相关。鱼惭张翰辞东府，鹤怨周颙负北山。看却金庭芝朮老，又驱车入七人班。","dynasty":"唐代","title":"寄右省王谏议"}
{"author":"罗隐","content":"远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。","dynasty":"唐代","title":"秋日富春江行"}
{"author":"罗隐","content":"从军无一事，终日掩空斋。道薄交游少，才疏进取乖。野禽鸣聒耳，庭草绿侵阶。幸自同樗栎，何妨惬所怀。","dynasty":"唐代","title":"城西作"}
{"author":"罗隐","content":"寄蹇浑成迹，经年滞杜南。价轻犹有二，足刖已过三。鸡肋曹公忿，猪肝仲叔惭。会应谋避地，依约近禅庵。","dynasty":"唐代","title":"寄洪正师"}
{"author":"罗隐","content":"规谏扬雄赋，邅回贾谊官。久贫还往少，孤立转迁难。清镜流年急，高槐旅舍寒。侏儒亦何有，饱食向长安。","dynasty":"唐代","title":"寄侯博士"}
{"author":"罗隐","content":"梁王兔苑荆榛里，炀帝鸡台梦想中。只觉惘然悲谢傅，未知何以报文翁。生灵不幸台星拆，造化无情世界空。划尽寒灰始堪叹，满庭霜叶一窗风。","dynasty":"唐代","title":"所思"}
{"author":"罗隐","content":"萧萧羸马正尘埃，又送輶轩向吹台。别酒莫辞今夜醉，故人知是几时回。泉经华岳犹应冻，花到梁园始合开。为谢东门抱关吏，不堪惆怅满离杯。","dynasty":"唐代","title":"早春送张坤归大梁（一题作早春送大梁卢从事）"}
{"author":"罗隐","content":"金庭养真地，珠篆会稽官。境胜堪长往，时危喜暂安。洞连沧海阔，山拥赤城寒。他日抛尘土，因君拟炼丹。","dynasty":"唐代","title":"寄剡县主簿"}
{"author":"罗隐","content":"朝论国计暮论兵，馀力犹随凤藻生。语继盘盂抛俗格，气兼河岳带商声。闲寻绮思千花丽，静想高吟六义清。天柄已持尧典在，更堪回首问缘情。","dynasty":"唐代","title":"广陵李仆射借示近诗因投献"}
{"author":"罗隐","content":"远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。","dynasty":"唐代","title":"秋日富春江行"}
{"author":"罗隐","content":"数步荒榛接旧蹊，寒江漠漠草凄凄。鹿门黄土无多少，恰到书生冢便低。","dynasty":"唐代","title":"孟浩然墓"}
{"author":"罗隐","content":"湖水平来见鲤鱼，偶因烹处得琼琚。披寻藻思千重后，吟想冰光万里馀。漳浦病来情转薄，赤城吟苦意何如。锦衣公子怜君在，十载兵戈从板舆。","dynasty":"唐代","title":"寄杨秘书"}
{"author":"罗隐","content":"每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。","dynasty":"唐代","title":"粉"}
{"author":"罗隐","content":"钓船抛却异乡来，拟向何门用不才。日晚独登楼上望，马蹄车辙满尘埃。","dynasty":"唐代","title":"书怀"}
{"author":"罗隐","content":"石城蓑笠阻心期，落尽山花有所思。羸马二年蓬转后，故人何处月明时。风催晓雁看看别，雨胁秋蝇渐渐痴。禅智阑干市桥酒，纵然相见只相悲。","dynasty":"唐代","title":"寄韦赡"}
{"author":"罗隐","content":"常时忆讨论，历历事犹存。酒向馀杭尽，云从大涤昏。往来无道侣，归去有台恩。自此玄言绝，长应闭洞门。","dynasty":"唐代","title":"题玄同先生草堂三首其三"}
{"author":"罗隐","content":"篱外清阴接药阑，晓风交戛碧琅玕.子猷死后知音少，粉节霜筠谩岁寒。","dynasty":"唐代","title":"竹"}
{"author":"罗隐","content":"雨过晚凉生，楼中枕簟清。海风吹乱木，岩磬落孤城。百岁几多日，四蹄无限程。西邻莫高唱，俱是别离情。","dynasty":"唐代","title":"九江早秋"}
{"author":"罗隐","content":"破暗长明世代深，烟和香气两沈沈。不知初点人何在，只见当年火至今。晓似红莲开沼面，夜如寒月镇潭心。孤光自有龙神护，雀戏蛾飞不敢侵。","dynasty":"唐代","title":"长明灯"}
{"author":"罗隐","content":"梅花已著眼，竹叶况粘唇。只此留残岁，那堪忆故人。乱罹书不远，衰病日相亲。江浦思归意，明朝又一春。","dynasty":"唐代","title":"除夜寄张达"}
{"author":"罗隐","content":"塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。","dynasty":"唐代","title":"塞外"}
{"author":"罗隐","content":"未至应居右，全家出帝乡。礼优逢苑雪，官重带台霜。夜浦吴潮吼，春滩建水狂。延平有风雨，从此是腾骧。","dynasty":"唐代","title":"送沈光侍御赴职闽中"}
{"author":"罗隐","content":"庄周高论伯牙琴，闲夜思量泪满襟。四海共谁言近事，九原从此负初心。鸥翻汉浦风波急，雁下郧溪雾雨深。惭愧苍生还有意，解歌襦袴至如今。","dynasty":"唐代","title":"重过随州故兵部李侍郎恩知因抒长句"}
{"author":"罗隐","content":"旧游虽一梦，别绪忽千般。败草汤陵晚，衰槐楚寺寒。数奇常自愧，时薄欲何干。犹赖君相勉，殷勤贡禹冠。","dynasty":"唐代","title":"酬高崇节"}
{"author":"罗隐","content":"墙下浓阴对此君，小山尖险玉为群。夜来解冻风虽急，不向寒城减一分。","dynasty":"唐代","title":"竹下残雪"}
{"author":"罗隐","content":"禹祠分首戴湾逢，健笔寻知达九重。圣主赐衣怜绝艺，侍臣摛藻许高踪。宁亲久别街西寺，待诏初离海上峰。一种苦心师得了，不须回首笑龙钟。","dynasty":"唐代","title":"送z6光大师（师以草书应制）"}
{"author":"罗隐","content":"爪牙柱石两俱销，一点渝尘九土摇。敢恨甲兵为弃物，所嗟流品误清朝。几时睿算歼张角，何处愚人戴隗嚣？跪望嵏山重启告，可能馀烈不胜妖。","dynasty":"唐代","title":"中元甲子以辛丑驾幸蜀四首其二"}
{"author":"罗隐","content":"逼脸横颐咽复匀，也曾谗毁也伤神。自从鲁国潸然后，不是奸人即妇人。","dynasty":"唐代","title":"泪"}
{"author":"罗隐","content":"冷烟轻澹傍衰丛，此夕秦淮驻断蓬。栖雁远惊沽酒火，乱鸦高避落帆风。地销王气波声急，山带秋阴树影空。六代精灵人不见，思量应在月明中。","dynasty":"唐代","tags":"写景，夜晚，怀古，抒情","title":"金陵夜泊"}
{"author":"罗隐","content":"新恩别启馆娃宫，还拜吴王向此中。九牧土田周制在，两藩茅社汉仪同。春生旧苑芳洲雨，香入高台小径风。更有宠光人未见，问安调膳尽三公。","dynasty":"唐代","title":"钱塘府亭"}
{"author":"罗隐","content":"汉惠秦皇事已闻，庙前高木眼前云。楚王谩费闲心力，六里青山尽属君。","dynasty":"唐代","title":"四皓庙"}
{"author":"罗隐","content":"池荷叶正圆，长历报时殚。旷野云蒸热，空庭雨始寒。蝇蚊犹得志，簟席若为安。浮世知谁是，劳歌共一欢。","dynasty":"唐代","title":"早秋宿叶堕所居"}
{"author":"罗隐","content":"分漕得洛川，谠议更昭然。在省曾批敕，中台肯避权。所悲时渐薄，共贺道由全。卖与清平代，相兼直几钱。","dynasty":"唐代","title":"送李右丞分司"}
{"author":"罗隐","content":"春风百卉摇，旧国路迢迢。偶病成疏散，因贫得寂寥。倚帘高柳弱，乘露小桃夭。春色常无处，村醪更一瓢。","dynasty":"唐代","title":"春居"}
{"author":"罗隐","content":"解缆随江流，晚泊古淮岸。归云送春和，繁星丽云汉。春深胡雁飞，人喧水禽散。仰君邈难亲，沈思夜将旦。","dynasty":"唐代","title":"晚泊宿松"}
{"author":"罗隐","content":"牛斗星边女宿间，栋梁虚敞丽江关。望高汉相东西阁，名重淮王大小山。醴设斗倾金凿落，马归争撼玉连环。自惭麋鹿无能事，未报深恩鬓已斑。","dynasty":"唐代","title":"暇日投钱尚父"}
{"author":"罗隐","content":"松橘苍黄覆钓矶，早年生计近年违。老知风月终堪恨，贫觉家山不易归。别岸客帆和雁落，晚程霜叶向人飞。买臣严助精灵在，应笑无成一布衣。","dynasty":"唐代","title":"东归途中作"}
{"author":"罗隐","content":"二年岐路有西东，长忆优游楚驿中。虎帐谈高无客继，马卿官傲少人同。世危肯使依刘表，山好犹能忆谢公。此去此恩言不得，谩将闲泪对春风。","dynasty":"唐代","title":"金陵寄窦尚书"}
{"author":"罗隐","content":"梁宋追游早岁同，偶然违别事皆空。年如流水催何急，道似危途动即穷。醉舞且欣连夜月，狂吟还聚上楼风。烦君更枉骚人句，白凤灵蛇满袖中。","dynasty":"唐代","title":"秋日汴河客舍酬友人（一作汴州客舍有酬）"}
{"author":"罗隐","content":"吴王醉处十馀里，照野拂衣今正繁。经雨不随山鸟散，倚风疑共路人言。愁怜粉艳飘歌席，静爱寒香扑酒樽。欲寄所思无好信，为人惆怅又黄昏。","dynasty":"唐代","title":"梅花"}
{"author":"罗隐","content":"庾楼宴罢三更月，宏阁谈时一座风。","dynasty":"唐代","title":"句"}
{"author":"罗隐","content":"前年上将定妖氛，曾筑岩城驻大军。近日关防虽弛柝，旧时栏槛尚侵云。蛮兵绩盛人皆伏，坐石名高世共闻。唯恐乱来良吏少，不知谁解叙功勋。","dynasty":"唐代","title":"定远楼"}
{"author":"罗隐","content":"少年容易舍樵渔，曾辱明公荐子虚。汉殿夜寒时不食，宋都风急命何疏。云埋野艇吟归去，草没山田赋遂初。长剑一寻歌一奏，此心争肯为鲈鱼。","dynasty":"唐代","title":"新安投所知"}
{"author":"罗隐","content":"雨过晚凉生，楼中枕簟清。海风吹乱木，岩磬落孤城。百岁几多日，四蹄无限程。西邻莫高唱，俱是别离情。","dynasty":"唐代","title":"九江早秋"}
{"author":"罗隐","content":"绝境非身事，流年但物华。水梳苔发直，风引蕙心斜。凡客从题凤，肤音未胜蛙。小船兼有桨，始与问渔家。","dynasty":"唐代","title":"绝境"}
{"author":"罗隐","content":"佐棘竟谁同，因思证圣中。事虽忘显报，理合有阴功。官序诜枝老，幽尘范甑空。几时潘好礼，重与话清风。","dynasty":"唐代","title":"寄大理徐郎中（一本大理下有寺字）"}
{"author":"罗隐","content":"抛掷南阳为主忧，北征东讨尽良筹。时来天地皆同力，运去英雄不自由。千里山河轻孺子，两朝冠剑恨谯周。唯余岩下多情水，犹解年年傍驿流。","dynasty":"唐代","tags":"怀古，写人","title":"筹笔驿"}
{"author":"罗隐","content":"青云路不通，归计奈长蒙。老恐医方误，穷忧酒醆空。何堪罹乱后，更入是非中。长短遭讥笑，回头避钓翁。","dynasty":"唐代","title":"遣兴"}
{"author":"罗隐","content":"松橘苍黄覆钓矶，早年生计近年违。老知风月终堪恨，贫觉家山不易归。别岸客帆和雁落，晚程霜叶向人飞。买臣严助精灵在，应笑无成一布衣。","dynasty":"唐代","title":"东归途中作"}
{"author":"罗隐","content":"谬忝莲华幕，虚沾柏署官。欹危长抱疾，衰老不禁寒。时事已日过，世途行转难。千崖兼万壑，只向望中看。","dynasty":"唐代","title":"冬暮城西晚眺"}
{"author":"罗隐","content":"海槎闲暇阆风轻，不是安流不肯行。鸡省露浓汤饼熟，凤池烟暖诏书成。渔筹已合光儒梦，尧印何妨且治兵。会待两都收复后，右图仪表左题名。","dynasty":"唐代","title":"郑州献卢舍人（时本官王令公收复两京后）"}
{"author":"罗隐","content":"酒阑离思浩无穷，西望维扬忆数公。万里飘零身未了，一家知奖意曾同。云横晋国尘应暗，路转吴江信不通。今日便成卢子谅，满襟珠泪堕霜风。","dynasty":"唐代","title":"徐寇南逼感事献江南知己次韵"}
{"author":"罗隐","content":"九华曾屏迹，罹乱与心违。是处堪终老，新秋又未归。病中芳草歇，愁里白云飞。樵侣兼同志，音书近亦稀。","dynasty":"唐代","title":"初秋寄友人"}
{"author":"罗隐","content":"楚水萧萧多病身，强凭危槛送残春。高城自有陵兼谷，流水那知越与秦。岸下藤萝阴作怪，桥边蛟蜃夜欺人。琵琶洲远江村阔，回首征途泪满巾。","dynasty":"唐代","title":"干越亭"}
{"author":"罗隐","content":"让高泰伯开基日，贤见延陵复命时。未会子孙因底事，解崇台榭为西施。","dynasty":"唐代","title":"姑苏台"}
{"author":"罗隐","content":"不知何处是前程，合眼腾腾信马行。两鬓已衰时未遇，数峰虽在病相撄。尘埃巩洛虚光景，诗酒江湖漫姓名。试哭军门看谁问，旧来还似祢先生。","dynasty":"唐代","title":"途中寄怀"}
{"author":"罗隐","content":"远闻天子似羲皇，偶舍渔乡入帝乡。五等列侯无故旧，一枝仙桂有风霜。灯欹短焰烧离鬓，漏转寒更滴旅肠。归计未知身已老，九衢双阙夜苍苍。","dynasty":"唐代","title":"长安秋夜"}
{"author":"罗隐","content":"萧萧檐雪打窗声，因忆江东阮步兵。两信海潮书不达，数峰稽岭眼长明。梅繁几处垂鞭看，酒好何人倚槛倾。会待与君开秫瓮，满船般载镜中行。","dynasty":"唐代","title":"寄杨秘书"}
{"author":"罗隐","content":"细玉罗纹下碧霄，杜门颜巷落偏饶。巢居只恐高柯折，旅客愁闻去路遥。撅冻野蔬和粉重，扫庭松叶带酥烧。寒窗呵笔寻诗句，一片飞来纸上销。","dynasty":"唐代","title":"雪"}
{"author":"罗隐","content":"野寺疏钟万木秋，偶寻题处认名侯。官离南郡应闲暇，地胜东山想驻留。百醆浓醪成别梦，两行垂露浣羁愁。心知只有韦公在，更对真踪话旧游。","dynasty":"唐代","title":"秋日禅智寺见裴郎中题名寄韦瞻"}
{"author":"罗隐","content":"莫恨雕笼翠羽残，江南地暖陇西寒。劝君不用分明语，语得分明出转难。","dynasty":"唐代","title":"鹦鹉"}
{"author":"罗隐","content":"南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。","dynasty":"唐代","title":"雪霁"}
{"author":"罗隐","content":"乱离无计驻生涯，又事东游惜岁华。村店酒旗沽竹叶，野桥梅雨泊芦花。雠书发迹官虽屈，负米安亲路不赊。应见使君论世旧，扫门重得向曹家。","dynasty":"唐代","title":"送魏校书兼呈曹使君"}
{"author":"罗隐","content":"怒声汹汹势悠悠，罗刹江边地欲浮。漫道往来存大信，也知反覆向平流。任抛巨浸疑无底，猛过西陵只有头。至竟朝昏谁主掌，好骑赪鲤问阳侯。","dynasty":"唐代","title":"钱塘江潮"}
{"author":"罗隐","content":"莫恨雕笼翠羽残，江南地暖陇西寒。劝君不用分明语，语得分明出转难。","dynasty":"唐代","title":"鹦鹉"}
{"author":"罗隐","content":"君与田苏即旧游，我于交分亦绸缪。二年隔绝黄泉下，尽日悲凉曲水头。鸥鸟似能齐物理，杏花疑欲伴人愁。寡妻稚子应寒食，遥望江陵一泪流。","dynasty":"唐代","title":"清明日曲江怀友"}
{"author":"罗隐","content":"已有清阴逼座隅，爱声仙客肯过无。陵迁谷变须高节，莫向人间作大夫。","dynasty":"唐代","title":"小松"}
{"author":"罗隐","content":"叶艇悠扬鹤发垂，生涯空托一纶丝。是非不向眼前起，寒暑任从波上移。风漾长歌笼月里，梦和春雨昼眠时。逍遥此意谁人会，应有青山渌水知。","dynasty":"唐代","title":"赠渔翁"}
{"author":"罗隐","content":"巧画蛾眉独出群，当时人道便承恩。经年不见君王面，落日黄昏空掩门。","dynasty":"唐代","title":"宫词"}
{"author":"罗隐","content":"破暗长明世代深，烟和香气两沈沈。不知初点人何在，只见当年火至今。晓似红莲开沼面，夜如寒月镇潭心。孤光自有龙神护，雀戏蛾飞不敢侵。","dynasty":"唐代","title":"长明灯"}
{"author":"罗隐","content":"马嵬山色翠依依，又见銮舆幸蜀归。泉下阿蛮应有语，这回休更怨杨妃。","dynasty":"唐代","title":"帝幸蜀（乾符岁，一作狄归昌诗）"}
{"author":"罗隐","content":"佛屋前头野草春，贵妃轻骨此为尘。从来绝色知难得，不破中原未是人。","dynasty":"唐代","title":"马嵬坡"}
{"author":"罗隐","content":"江南江北两风流，一作迷津一拜侯。至竟不如隋炀帝，破家犹得到扬州。","dynasty":"唐代","title":"故都"}
{"author":"罗隐","content":"前年帝里望行尘，记得仙家第四人。泉暖旧谙龙偃息，露寒初见鹤精神。歌声上榻梁园晚，梦绕残钟汜水春。知有箧中编集在，只应从此是经纶。","dynasty":"唐代","title":"大梁从事居汜水（一题作赠卢从事）"}
{"author":"罗隐","content":"衰羸岂合话荆州，争奈思多不自由。无路重趋桓典马，有诗曾上仲宣楼。尘销别迹堪垂泪，树拂他门懒举头。一种人间太平日，独教零落忆沧洲。","dynasty":"唐代","title":"寄张侍郎"}
{"author":"罗隐","content":"江烟湿雨鲛绡软，漠漠远山眉黛浅。水国多愁又有情，夜槽压酒银船满。绷丝采怨凝晓空，吴王台榭春梦中。鸳鸯鸂鶒唤不起，平铺渌水眠东风。西陵路边月悄悄，油壁轻车嫁苏小。","dynasty":"唐代","title":"相和歌辞。江南曲"}
{"author":"罗隐","content":"凉吹从何起，中宵景象清。漫随云叶动，高傍桂枝生。漠漠看无际，萧萧别有声。远吹斜汉转，低拂白榆轻。寥泬工夫大，乾坤岁序更。因悲远归客，长望一枝荣。","dynasty":"唐代","title":"省试秋风生桂枝"}
{"author":"罗隐","content":"官罢春坊地象雷，片帆高指贵池开。五侯水暖鱼鳞去，九子山晴雁叙来。江夏黄童徒逞辩，广都庞令恐非才。到头称意须年少，赢得时光向酒杯。","dynasty":"唐代","title":"送姚安之赴任秋浦"}
{"author":"罗隐","content":"昨日芳艳浓，开尊几同醉。今朝风雨恶，惆怅人生事。南威病不起，西子老兼至。向晚寂无人，相偎堕红泪。","dynasty":"唐代","title":"庭花"}
{"author":"罗隐","content":"解缆随江流，晚泊古淮岸。归云送春和，繁星丽云汉。春深胡雁飞，人喧水禽散。仰君邈难亲，沈思夜将旦。","dynasty":"唐代","title":"晚泊宿松"}
{"author":"罗隐","content":"水国春常在，台城夜未寒。丽华承宠渥，江令捧杯盘。宴罢明堂烂，诗成宝炬残。兵来吾有计，金井玉钩栏。","dynasty":"唐代","title":"台城"}
{"author":"罗隐","content":"圣君宵旰望时雍，丹诏西来雨露浓。宣父道高休叹凤，武侯才大本吟龙。九州似鼎终须负，万物为铜只待熔。腊后春前更何事，便看经度奏东封。","dynasty":"唐代","title":"淮南送李司空朝觐"}
{"author":"罗隐","content":"夹路依依千里遥，路人回首认隋朝。春风未借宣华意，犹费工夫长绿条。","dynasty":"唐代","title":"隋堤柳"}
{"author":"罗隐","content":"把得闲书坐水滨，读来前事亦酸辛。莫言麈尾清谭柄，坏却淳风是此人。","dynasty":"唐代","title":"王夷甫"}
{"author":"罗隐","content":"谢舞仍宫柳，高奇世少双。侍中生不到，园令死须降。班秩通乌府，樽罍奉碧幢。昭王有馀烈，试为祷迷邦。","dynasty":"唐代","title":"寄易定公乘亿侍郎"}
{"author":"罗隐","content":"晚来乘兴谒先师，松柏凄凄人不知。九仞萧墙堆瓦砾，三间茅殿走狐狸。雨淋状似悲麟泣，露滴还同叹凤悲。傥使小儒名稍立，岂教吾道受栖迟。","dynasty":"唐代","title":"谒文宣王庙"}
{"author":"罗隐","content":"树远连天水接空，几年行乐旧隋宫。花开花谢还如此，人去人来自不同。鸾凤调高何处酒，吴牛蹄健满车风。思量只合腾腾醉，煮海平陈一梦中。","dynasty":"唐代","title":"春日独游禅智寺"}
{"author":"罗隐","content":"邪气奔屯瑞气移，清平过尽到艰危。纵饶犬彘迷常理，不奈豺狼幸此时。九庙有灵思李令，三川悲忆恨张仪。可怜一曲还京乐，重对红蕉教蜀儿。","dynasty":"唐代","title":"中元甲子以辛丑驾幸蜀四首其三"}
{"author":"罗隐","content":"旧业传家有宝刀，近闻馀力更挥毫。腰间印佩黄金重，卷里诗裁白雪高。宴罢嘉宾迎凤藻，猎归诸将问龙韬。分茅列土才三十，犹拟回头赌锦袍。","dynasty":"唐代","title":"秋日有酬（一作寄王师范）"}
{"author":"罗隐","content":"击柱狂歌惨别颜，百年人事梦魂间。李将军自嘉声在，不得封侯亦自闲。","dynasty":"唐代","title":"韦公子"}
{"author":"罗隐","content":"汉代簪缨盛，梁园雉堞雄。物情须重德，时论在明公。族大逾开魏，神高本降嵩。世家惟蹇谔，官业即清通。翰苑论思外，纶闱啸傲中。健豪惊彩凤，高步出冥鸿。履历虽吾道，行藏必圣聪。绛霄无系滞，浙水忽西东。庾监高楼月，袁郎满扇风。四年将故事，两地有全功。去去才须展，行行道益隆。避权辞宪署，仗节出南宫。雁影相承接，龙图共始终。自然须作砺，不必恨临戎。幕下莲花盛，竿头cG佩红。骑儿逢郭伋，战士得文翁。人地应无比，簟瓢奈屡空。因思一枝桂，已作断根蓬。往事应归捷，劳歌且责躬。殷勤信陵馆，今日自途穷。","dynasty":"唐代","title":"投宣武郑尚书二十韵"}
{"author":"罗隐","content":"每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。","dynasty":"唐代","title":"粉"}
{"author":"罗隐","content":"宰邑惭良术，为文愧壮图。纵饶长委命，争奈渐非夫。杯酒有时有，乱罹无处无。金庭在何域，回首一踟蹰。","dynasty":"唐代","title":"秋晚"}
{"author":"罗隐","content":"寒江九派转城楼，东下钟陵第一州。人自中台方贵盛，地从西晋即风流。旧班久望鹓晴翥，馀力犹闻虎夜浮。应恨属官无健令，异时佳节阻闲游。","dynasty":"唐代","title":"上江州陈员外"}
{"author":"罗隐","content":"鹤信虽然到五湖，烟波迢递路崎岖。玉书分薄花生眼，金鼎功迟雪满须。三秀紫芝劳梦寐，一番红槿恨朝晡。未知朽败凡间骨，中授先生指教无。","dynasty":"唐代","title":"寄程尊师"}
{"author":"罗隐","content":"入蜀归吴三首诗，藏于笥箧重于师。剑关夜读相如听，瓜步秋吟炀帝悲。景物也知输健笔，时情谁不许高枝。明年二月春风里，江岛闲人慰所思。","dynasty":"唐代","title":"广陵秋夜读进士常修三篇因题"}
{"author":"罗隐","content":"前年帝里望行尘，记得仙家第四人。泉暖旧谙龙偃息，露寒初见鹤精神。歌声上榻梁园晚，梦绕残钟汜水春。知有箧中编集在，只应从此是经纶。","dynasty":"唐代","title":"大梁从事居汜水（一题作赠卢从事）"}
{"author":"罗隐","content":"艳多烟重欲开难，红蕊当心一抹檀。公子醉归灯下见，美人朝插镜中看。当庭始觉春风贵，带雨方知国色寒。日晚更将何所似，太真无力凭阑干。","dynasty":"唐代","title":"牡丹"}
{"author":"罗隐","content":"君与田苏即旧游，我于交分亦绸缪。二年隔绝黄泉下，尽日悲凉曲水头。鸥鸟似能齐物理，杏花疑欲伴人愁。寡妻稚子应寒食，遥望江陵一泪流。","dynasty":"唐代","title":"清明日曲江怀友"}
{"author":"罗隐","content":"莫恨雕笼翠羽残，江南地暖陇西寒。劝君不用分明语，语得分明出转难。","dynasty":"唐代","title":"鹦鹉"}
{"author":"罗隐","content":"筛寒洒白乱溟濛，祷请功兼造化功。光薄乍迷京口月，影交初转海门风。细黏谢客衣裾上，轻堕梁王酒醆中。一种为祥君看取，半禳灾沴半年丰。","dynasty":"唐代","title":"甘露寺看雪上周相公"}
{"author":"罗隐","content":"丹青未合便回头，见尽人间事始休。只有百神朝宝镜，永无纤浪犯虚舟。曾临铁瓮虽分职，近得金陵亦偶游。东去西来人不会，上卿踪迹本玄洲。","dynasty":"唐代","title":"秋日有寄"}
{"author":"罗隐","content":"钟陵醉别十馀春，重见云英掌上身。我未成名君未嫁，可能俱是不如人。","dynasty":"唐代","title":"偶题"}
{"author":"罗隐","content":"天地工夫一不遗，与君声调借君緌.风栖露饱今如此，应忘当年滓浊时。","dynasty":"唐代","title":"蝉"}
{"author":"罗隐","content":"鹤信虽然到五湖，烟波迢递路崎岖。玉书分薄花生眼，金鼎功迟雪满须。三秀紫芝劳梦寐，一番红槿恨朝晡。未知朽败凡间骨，中授先生指教无。","dynasty":"唐代","title":"寄程尊师"}
{"author":"罗隐","content":"魂兮槜李城，犹未有人耕。好月当年事，残花触处情。向谁曾艳冶，随分得声名。应侍吴王宴，兰桡暗送迎。","dynasty":"唐代","title":"苏小小墓"}
{"author":"罗隐","content":"余声宛宛拂庭梅，通济渠边去又回。若使炀皇魂魄在，为君应合过江来。","dynasty":"唐代","title":"席上歌水调"}
{"author":"罗隐","content":"草堂何处试徘徊，见说遗踪向此开。蟾桂自归三径后，鹤书曾降九天来。白云事迹依前在，青琐光阴竟不回。尽夕为君思曩日，野泉呜咽路莓苔。","dynasty":"唐代","title":"九华山费征君所居"}
{"author":"罗隐","content":"丹桂无心彼此谙，二年疏懒共江潭。愁知酒醆终难舍，老觉人情转不堪。云外鸳鸯非故旧，眼前胶漆似烟岚。劳歌一曲霜风暮，击折湘妃白玉簪。","dynasty":"唐代","title":"湘中赠范郧"}
{"author":"罗隐","content":"雉声角角野田春，试驻征车问水滨。数树枯桑虽不语，思量应合识秦人。","dynasty":"唐代","title":"罗敷水"}
{"author":"罗隐","content":"江花江草暖相隈，也向江边把酒杯。春色恼人遮不得，别愁如疟避还来。安排贱迹无良策，裨补明时望重才。一曲吴歌齐拍手，十年尘眼未曾开。","dynasty":"唐代","title":"春日叶秀才曲江"}
{"author":"罗隐","content":"离骖莫惜暂逡巡，君向池阳我入秦。岁月易抛非曩日，酒杯难得是同人。路经隋苑桥灯夜，江转台城岸草春。此处故交谁见问，为言霜鬓压风尘。","dynasty":"唐代","title":"途中送人东游有寄"}
{"author":"罗隐","content":"往岁先皇驭九州，侍臣才业最风流。文穷典诰虽馀力，俗致雍熙尽密谋。兰省换班青作绶，柏台前引绛为鞲。都缘未负江山兴，开济生灵校一秋。","dynasty":"唐代","title":"上鄂州韦尚书"}
{"author":"罗隐","content":"秋江待晚潮，客思旆旌摇。细雨翻芦叶，高风却柳条。兵戈村落破，饥俭虎狼骄。吾土兼连此，离魂望里消。","dynasty":"唐代","title":"秋江"}
{"author":"罗隐","content":"中间声迹早薰然，阻避钧衡过十年。碧海浪高终济物，苍梧云好已归天。花迎彩服离莺谷，柳傍东风触马鞭。应念凄凉洞庭客，夜深双泪忆渔船。","dynasty":"唐代","title":"赠先辈令狐补阙"}
{"author":"罗隐","content":"旅梦思迁次，穷愁有叹嗟。子鹅京口远，粳米会稽赊。漏涩才成滴，灯寒不作花。出门聊一望，蟾桂向人斜。","dynasty":"唐代","title":"旅梦"}
{"author":"罗隐","content":"宰邑惭良术，为文愧壮图。纵饶长委命，争奈渐非夫。杯酒有时有，乱罹无处无。金庭在何域，回首一踟蹰。","dynasty":"唐代","title":"秋晚"}
{"author":"罗隐","content":"寒雨萧萧落井梧，夜深何处怨啼乌。不知一盏临邛酒，救得相如渴病无。","dynasty":"唐代","title":"听琴"}
{"author":"罗隐","content":"烟水濛濛接板桥，数年经历驻征桡。醉凭危槛波千顷，愁倚长亭柳万条。别后故人冠獬豸，病来知己赏鹪鹩。清流夹宅千家住，会待闲乘一信潮。","dynasty":"唐代","title":"广陵春日忆池阳有寄"}
{"author":"罗隐","content":"酒阑离思浩无穷，西望维扬忆数公。万里飘零身未了，一家知奖意曾同。云横晋国尘应暗，路转吴江信不通。今日便成卢子谅，满襟珠泪堕霜风。","dynasty":"唐代","title":"徐寇南逼感事献江南知己次韵"}
{"author":"罗隐","content":"一二三四五六七，万木生芽是今日。远天归雁拂云飞，近水游鱼迸冰出。","dynasty":"唐代","title":"京中正月七日立春"}
{"author":"罗隐","content":"江烟湿雨蛟绡软，漠漠小山眉黛浅。水国多愁又有情，夜槽压酒银船满。细丝摇柳凝晓空，吴王台榭春梦中。鸳鸯鸂鶒唤不起，平铺绿水眠东风。西陵路边月悄悄，油碧轻车苏小小。","dynasty":"唐代","title":"江南行"}
{"author":"罗隐","content":"楚水悠悠浸楚亭，楚南天地两无情。忍交孙武重泉下，不见时人说用兵。","dynasty":"唐代","title":"题杜甫集"}
{"author":"罗隐","content":"苹鹿歌中别酒催，粉闱星彩动昭回。久经罹乱心应破，乍睹升平眼渐开。顾我昔年悲玉石，怜君今日蕴风雷。龙门盛事无因见，费尽黄金老隗台。","dynasty":"唐代","title":"送章碣赴举"}
{"author":"罗隐","content":"昆崙水色九般流，饮即神仙憩即休。敢恨守株曾失意，始知缘木更难求。鸰原谩欲均馀力，鹤发那堪问旧游。遥望北辰当上国，羡君归掉五诸侯。","dynasty":"唐代","title":"答宗人衮"}
{"author":"罗隐","content":"璧池清秩访燕台，曾捧瀛洲札翰来。今日二难俱大夜，当时三幅谩高才。戏悲槐市便便笥，狂忆樟亭满满杯。犹幸小兰同舍在，每因相见即衔哀。","dynasty":"唐代","title":"暇日感怀因寄同院吴蜕拾遗"}
{"author":"罗隐","content":"簟卷两床琴瑟秋，暂凭前计奈相尤。尘飘马尾甘蓬转，酒忆江边有梦留。隋帝旧祠虽寂寞，楚妃清唱亦风流。可怜别恨无人见，独背残阳下寺楼。","dynasty":"唐代","title":"旅舍书怀寄所知二首其二"}
{"author":"罗隐","content":"试将生计问蓬根，心委寒灰首戴盆。翅弱未知三岛路，舌顽虚掉五侯门。啸烟白狖沈高木，捣月清砧触旅魂。家在碧江归不得，十年鱼艇长苔痕。","dynasty":"唐代","title":"临川投穆中丞"}
{"author":"罗隐","content":"欲询往事奈无言，六十年来托此根。香暖几飘袁虎扇，格高长对孔融樽。曾忧世乱阴难合，且喜春残色上存。莫背阑干便相笑，与君俱受主人恩。","dynasty":"唐代","title":"虚白堂前牡丹相传云太傅手植在钱塘"}
{"author":"罗隐","content":"逼脸横颐咽复匀，也曾谗毁也伤神。自从鲁国潸然后，不是奸人即妇人。","dynasty":"唐代","title":"泪"}
{"author":"罗隐","content":"千载遗踪一窖尘，路傍耕者亦伤神。祖龙算事浑乖角，将谓诗书活得人。","dynasty":"唐代","tags":"怀古，历史，感慨","title":"焚书坑"}
{"author":"罗隐","content":"爪牙柱石两俱销，一点渝尘九土摇。敢恨甲兵为弃物，所嗟流品误清朝。几时睿算歼张角，何处愚人戴隗嚣？跪望嵏山重启告，可能馀烈不胜妖。","dynasty":"唐代","title":"中元甲子以辛丑驾幸蜀四首其二"}
{"author":"罗隐","content":"齐王僚属好男儿，偶觅东归便得归。满目路岐抛似梦，一船风雨去如飞。盘擎紫线莼初熟，箸拨红丝鲙正肥。惆怅途中无限事，与君千载两忘机。","dynasty":"唐代","title":"览晋史（张翰思吴中鲈鲙莼羹）"}
{"author":"罗隐","content":"三教之中儒最尊，止戈为武武尊文。吾今尚自披蓑笠，你等何须读典坟。释氏宝楼侵碧汉，道家宫殿拂青云。若教颜闵英灵在，终不羞他李老君。","dynasty":"唐代","title":"代文宣王答"}
{"author":"罗隐","content":"关城树色齐，往事未全迷。塞路真人气，封门壮士泥。草浓延蝶舞，花密教莺啼。若以鸣为德，鸾皇不及鸡。","dynasty":"唐代","title":"早登新安县楼"}
{"author":"罗隐","content":"一种山前路入秦，嵩山堪爱此伤神。魏明未死虚留意，庄叟虽生酌满巾。何必更寻无主骨，也知曾有弄权人。羡他缑岭吹箫客，闲访云头看俗尘。","dynasty":"唐代","title":"北邙山"}
{"author":"罗隐","content":"谬忝莲华幕，虚沾柏署官。欹危长抱疾，衰老不禁寒。时事已日过，世途行转难。千崖兼万壑，只向望中看。","dynasty":"唐代","title":"冬暮城西晚眺"}
{"author":"罗隐","content":"青青月桂触人香，白苎衫轻称沈郎。好继马卿归故里，况闻山简在襄阳。杯倾别岸应须醉，花傍征车渐欲芳。拟把金钱赠嘉礼，不堪栖屑困名场。","dynasty":"唐代","title":"送沈先辈归送上嘉礼（一作送沈光及第后东归兼赴嘉礼）"}
{"author":"罗隐","content":"中间声迹早薰然，阻避钧衡过十年。碧海浪高终济物，苍梧云好已归天。花迎彩服离莺谷，柳傍东风触马鞭。应念凄凉洞庭客，夜深双泪忆渔船。","dynasty":"唐代","title":"赠先辈令狐补阙"}
{"author":"罗隐","content":"塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。","dynasty":"唐代","title":"塞外"}
{"author":"罗隐","content":"南忆龙沙两岸行，当时天下尚清平。醉眠野寺花方落，吟倚江楼月欲明。老去亦知难重到，乱来争肯不牵情。西山十二真人在，从此烦君语姓名。","dynasty":"唐代","title":"送张绾游钟陵"}
{"author":"罗隐","content":"台上年年掩翠蛾，台前高树夹漳河。英雄亦到分香处，能共常人较几多。","dynasty":"唐代","title":"邺城"}
{"author":"罗隐","content":"两府攀陪十五年，郡中甘雨幕中莲。一瓶犹是乌程酒，须对霜风度泫然。","dynasty":"唐代","title":"乌程"}
{"author":"罗隐","content":"桃在仙翁旧苑傍，暖烟轻霭扑人香。十年此地频偷眼，二月春风最断肠。曾恨梦中无好事，也知囊里有仙方。寻思仙骨终难得，始与回头问玉皇。","dynasty":"唐代","title":"逼试投所知"}
{"author":"罗隐","content":"日夜潮声送是非，一回登眺一忘机。怜师好事无人见，不把兰芽染褐衣。","dynasty":"唐代","title":"题凿石山僧院"}
{"author":"罗隐","content":"入蜀归吴三首诗，藏于笥箧重于师。剑关夜读相如听，瓜步秋吟炀帝悲。景物也知输健笔，时情谁不许高枝。明年二月春风里，江岛闲人慰所思。","dynasty":"唐代","title":"广陵秋夜读进士常修三篇因题"}
{"author":"罗隐","content":"塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。","dynasty":"唐代","title":"塞外"}
{"author":"罗隐","content":"暖气潜催次第春，梅花已谢杏花新。半开半落闲园里，何异荣枯世上人。","dynasty":"唐代","title":"杏花"}
{"author":"罗隐","content":"江蓠漠漠树重重，东过清淮到宿松。县好也知临浣水，官闲应得看灊峰。春生绿野吴歌怨，雪霁平郊楚酒浓。留取馀杯待张翰，明年归棹一从容。","dynasty":"唐代","title":"送舒州宿松县傅少府（一题作送宿松傅少府）"}
{"author":"罗隐","content":"叶艇悠扬鹤发垂，生涯空托一纶丝。是非不向眼前起，寒暑任从波上移。风漾长歌笼月里，梦和春雨昼眠时。逍遥此意谁人会，应有青山渌水知。","dynasty":"唐代","title":"赠渔翁"}
{"author":"罗隐","content":"得即高歌失即休，多愁多恨亦悠悠。今朝有酒今朝醉，明日愁来明日愁。","dynasty":"唐代","tags":"知识，人生","title":"自遣"}
{"author":"罗隐","content":"长途已自穷，此去更西东。树色荣衰里，人心往返中。别情流水急，归梦故山空。莫忘交游分，从来事一同。","dynasty":"唐代","title":"陕西晚思"}
{"author":"罗隐","content":"珪玷由来尚可磨，似簧终日复如何。成名成事皆因慎，亡国亡家只为多。须信祸胎生利口，莫将讥思逞悬河。猩猩鹦鹉无端解，长向人间被网罗。","dynasty":"唐代","title":"言"}
{"author":"罗隐","content":"莲塘馆东初日明，莲塘馆西行人行。隔林啼鸟似相应，当路好花疑有情。一梦不须追往事，数杯犹可慰劳生。莫言来去只如此，君看鬓边霜几茎。","dynasty":"唐代","title":"莲塘驿"}
{"author":"罗隐","content":"昆仑水色九般流，饮即神仙憩即休。敢恨守株曾失意，始知缘木更难求。鴒原谩欲均馀力，鹤发那堪问旧游。遥望北辰当上国，羡君归棹五诸侯。","dynasty":"唐代","title":"答宗人衮"}
{"author":"罗隐","content":"会稽诗客赵能卿，往岁相逢话石城。正恨故人无上寿，喜闻良宰有高情。山朝佐命层层耸，水接飞流步步清。两火一刀罹乱后，会须乘兴雪中行。","dynasty":"唐代","title":"往年进士赵能卿尝话金庭胜事，见示叙"}
{"author":"罗隐","content":"正月十一日书札，五月十六日到来。柳吟秦望咫尺地，鲤鱼何处闲裴回。故人情意未疏索，次第序述眉眼开。上言二年隔烟水，下有数幅真琼瑰。行吟坐读口不倦，瀑泉激射琅玕摧。壁池兰蕙日已老，村酒蘸甲时几杯。鹤龄鸿算不复见，雨后蓑笠空莓苔。自从黄寇扰中土，人心波荡犹未回。道殷合眼拜九列，张濬掉舌升三台。朝廷济济百揆序，宁将对面容奸回。祸生有基妖有渐，翠华西幸蒙尘埃。三川梗塞两河闭，大明宫殿生蒿莱。懦夫早岁不量力，策蹇仰北高崔嵬。千门万户扃锁密，良匠不肯雕散材。君今得意尚如此，况我麋鹿悠悠哉！荣衰贵贱目所睹，莫嫌头白黄金台。","dynasty":"唐代","title":"酬丘光庭"}
{"author":"罗隐","content":"梁王雪里有深知，偶别家乡隔路岐。官品共传胜曩日，酒杯争肯忍当时。豫章地暖矜千尺，越峤天寒愧一枝。还有钓鱼蓑笠在，不堪风雨失归期。","dynasty":"唐代","title":"奉使宛陵别二三从事"}
{"author":"罗隐","content":"十二三年就试期，五湖烟月奈相违。何如买取胡孙弄，一笑君王便著绯。","dynasty":"唐代","tags":"讽刺，怀才不遇，愤慨","title":"感弄猴人赐朱绂"}
{"author":"罗隐","content":"病寄南徐两度秋，故人依约亦扬州。偶因雁足思闲事，拟棹孤舟访旧游。风急几闻江上笛，月高谁共酒家楼。平生意气消磨尽，甘露轩前看水流。","dynasty":"唐代","title":"秋日酬张特玄"}
{"author":"罗隐","content":"黄土原边狡兔肥，犬如流电马如飞。灞陵老将无功业，犹忆当时夜猎归。","dynasty":"唐代","title":"题新榜"}
{"author":"罗隐","content":"晚云阴映下空城，六代累累夕照明。玉井已干龙不起，金瓯虽破虎曾争。亦知霸世才难得，却是蒙尘事最平。深谷作陵山作海，茂弘流辈莫伤情。","dynasty":"唐代","title":"台城"}
{"author":"罗隐","content":"天赐胭脂一抹腮，盘中磊落笛中哀。虽然未得和羹便，曾与将军止渴来。","dynasty":"唐代","title":"梅"}
{"author":"罗隐","content":"丹青未合便回头，见尽人间事始休。只有百神朝宝镜，永无纤浪犯虚舟。曾临铁瓮虽分职，近得金陵亦偶游。东去西来人不会，上卿踪迹本玄洲。","dynasty":"唐代","title":"秋日有寄"}
{"author":"罗隐","content":"曾逐旌旗过板桥，世途多难竟蓬飘。步兵校尉辞公府，车骑将军忆本朝。醉里旧游还历历，病中衰鬓奈萧萧。遗簪堕履应留念，门客如今只下僚。","dynasty":"唐代","title":"得宣州窦尚书书因投寄二首其二"}
{"author":"罗隐","content":"槐杪清蝉烟雨馀，萧萧凉叶堕衣裾。噪槎乌散沈苍岭，弄杵风高上碧虚。百岁梦生悲蛱蝶，一朝香死泣芙蕖。六宫谁买相如赋，团扇恩情日日疏。","dynasty":"唐代","title":"闲居早秋"}
{"author":"罗隐","content":"锦帐郎官塞诏年，汀洲曾驻木兰船。祢衡酒醒春瓶倒，柳恽诗成海月圆。歌蹙远山珠滴滴，漏催香烛泪涟涟。使君入拜吾徒在，宣室他时岂偶然。","dynasty":"唐代","title":"湖州裴郎中赴阙后投简寄友生"}
{"author":"罗隐","content":"倚棹听邻笛，沾衣认酒垆。自缘悲巨室，谁复为穷途。树解将军梦，城遗御史乌。直应齐始了，倾酌向寒芜。","dynasty":"唐代","title":"倚棹"}
{"author":"罗隐","content":"旅榜前年过洞庭，曾提刀笔事甘宁。玳筵离隔将军幕，朱履频窥处士星。恩重匣中孤剑在，梦馀江畔数峰青。金貂见服嘉宾散，回首昭丘一涕零。","dynasty":"唐代","title":"春日忆湖南旧游寄卢校书"}
{"author":"罗隐","content":"半年池口恨萍蓬，今日思量已梦中。游子马蹄难重到，故人尊酒与谁同。山横翠后千重绿，蜡想歌时一烬红。从此客程君不见，麦秋梅雨遍江东。","dynasty":"唐代","title":"寄进士卢休"}
{"author":"罗隐","content":"两府攀陪十五年，郡中甘雨幕中莲。一瓶犹是乌程酒，须对霜风度泫然。","dynasty":"唐代","title":"乌程"}
{"author":"罗隐","content":"稂莠参天剪未平，且乘孤棹且行行。计疏狡兔无三窟，羁甚宾鸿欲一生。合眼亦知非本意，伤心其奈是多情。前溪好泊谁为主，昨夜沙禽占月明。","dynasty":"唐代","title":"贵池晓望"}
{"author":"罗隐","content":"天地工夫一不遗，与君声调借君緌.风栖露饱今如此，应忘当年滓浊时。","dynasty":"唐代","title":"蝉"}
{"author":"罗隐","content":"春风百卉摇，旧国路迢迢。偶病成疏散，因贫得寂寥。倚帘高柳弱，乘露小桃夭。春色常无处，村醪更一瓢。","dynasty":"唐代","title":"春居"}
{"author":"罗隐","content":"逼脸横颐咽复匀，也曾谗毁也伤神。自从鲁国潸然后，不是奸人即妇人。","dynasty":"唐代","title":"泪"}
{"author":"罗隐","content":"冷烟轻澹傍衰丛，此夕秦淮驻断蓬。栖雁远惊沽酒火，乱鸦高避落帆风。地销王气波声急，山带秋阴树影空。六代精灵人不见，思量应在月明中。","dynasty":"唐代","tags":"写景，夜晚，怀古，抒情","title":"金陵夜泊"}
{"author":"罗隐","content":"占得佳名绕树芳，依依相伴向秋光。若教此物堪收贮，应被豪门尽劚将。","dynasty":"唐代","title":"金钱花"}
{"author":"罗隐","content":"野水无情去不回，水边花好为谁开。只知事逐眼前去，不觉老从头上来。穷似丘轲休叹息，达如周召亦尘埃。思量此理何人会，蒙邑先生最有才。","dynasty":"唐代","title":"水边偶题"}
{"author":"罗隐","content":"九华巉崒荫柴扉，长忆前时此息机。黄菊倚风村酒熟，绿蒲低雨钓鱼归。干戈已是三年别，尘土那堪万事违。回首佳期恨多少，夜阑霜露又沾衣。","dynasty":"唐代","title":"忆九华"}
{"author":"罗隐","content":"淮王高宴动江都，曾忆狂生亦坐隅。九里楼台牵翡翠，两行鸳鹭踏真珠。歌听丽句秦云咽，诗转新题蜀锦铺。惆怅晋阳星拆后，世间兵革地荒芜。","dynasty":"唐代","title":"江都"}
{"author":"罗隐","content":"月帐星房次第开，两情惟恐曙光催。时人不用穿针待，没得心情送巧来。","dynasty":"唐代","title":"七夕"}
{"author":"罗隐","content":"六载辛勤九陌中，却寻归路五湖东。名惭桂苑一枝绿，鲙忆松江两箸红。浮世到头须适性，男儿何必尽成功。唯惭鲍叔深知我，他日蒲帆百尺风。","dynasty":"唐代","title":"东归别常修"}
{"author":"罗隐","content":"每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。","dynasty":"唐代","title":"粉"}
{"author":"罗隐","content":"圣朝纶阁最延才，须牧生民始入来。凤藻已期他日用，隼旟应是隔年回。旗飘岘首岚光重，酒奠湘江杜魄哀。肠断秦原二三月，好花全为使君开。","dynasty":"唐代","title":"送朗州张员外"}
{"author":"罗隐","content":"八年刀笔到京华，归去青冥路未赊。今日风流卿相客，旧时基业帝王家。彤庭彩凤虽添瑞，望府红莲已减花。从此常僚如有问，海边麋鹿斗边槎。","dynasty":"唐代","title":"送支使萧中丞赴阙"}
{"author":"罗隐","content":"轻飙掠晚莎，秋物惨关河。战垒平时少，斋坛上处多。楚虽屈子重，汉亦忆廉颇。不及云台议，空山老薜萝。","dynasty":"唐代","title":"轻飙"}
{"author":"罗隐","content":"松橘苍黄覆钓矶，早年生计近年违。老知风月终堪恨，贫觉家山不易归。别岸客帆和雁落，晚程霜叶向人飞。买臣严助精灵在，应笑无成一布衣。","dynasty":"唐代","title":"东归途中作"}
{"author":"罗隐","content":"金庭路指剡川隈，珍重良朋自此来。两鬓不堪悲岁月，一卮犹得话尘埃。家通曩分心空在，世逼横流眼未开。笑杀山阴雪中客，等闲乘兴又须回。","dynasty":"唐代","title":"送裴饶归会稽"}
{"author":"罗隐","content":"石城蓑笠阻心期，落尽山花有所思。羸马二年蓬转后，故人何处月明时。风催晓雁看看别，雨胁秋蝇渐渐痴。禅智阑干市桥酒，纵然相见只相悲。","dynasty":"唐代","title":"寄韦赡"}
{"author":"罗隐","content":"香筵酒散思朝散，偶向梧桐暗处闻。大底曲中皆有恨，满楼人自不知君。","dynasty":"唐代","title":"听琵琶"}
{"author":"罗隐","content":"青云路不通，归计奈长蒙。老恐医方误，穷忧酒醆空。何堪罹乱后，更入是非中。长短遭讥笑，回头避钓翁。","dynasty":"唐代","title":"遣兴"}
{"author":"罗隐","content":"千载遗踪一窖尘，路傍耕者亦伤神。祖龙算事浑乖角，将谓诗书活得人。","dynasty":"唐代","tags":"怀古，历史，感慨","title":"焚书坑"}
{"author":"罗隐","content":"会稽诗客赵能卿，往岁相逢话石城。正恨故人无上寿，喜闻良宰有高情。山朝佐命层层耸，水接飞流步步清。两火一刀罹乱后，会须乘兴雪中行。","dynasty":"唐代","title":"往年进士赵能卿尝话金庭胜事，见示叙"}
{"author":"罗隐","content":"官历行将尽，村醪强自倾。厌寒思暖律，畏老惜残更。岁月已如此，寇戎犹未平。儿童不谙事，歌吹待天明。","dynasty":"唐代","title":"岁除夜"}
{"author":"罗隐","content":"长途酒醒腊春寒，嫩蕊香英扑马鞍。不上寿阳公主面，怜君开得却无端。","dynasty":"唐代","title":"人日新安道中见梅花（其年以徐寇停举）"}
{"author":"罗隐","content":"邪气奔屯瑞气移，清平过尽到艰危。纵饶犬彘迷常理，不奈豺狼幸此时。九庙有灵思李令，三川悲忆恨张仪。可怜一曲还京乐，重对红蕉教蜀儿。","dynasty":"唐代","title":"中元甲子以辛丑驾幸蜀四首其三"}
{"author":"罗隐","content":"野云芳草绕离鞭，敢对青楼倚少年。秋色未催榆塞雁，人心先下洞庭船。高歌酒市非狂者，大嚼屠门亦偶然。车马同归莫同恨，古人头白尽林泉。","dynasty":"唐代","title":"黄鹤驿寓题"}
{"author":"罗隐","content":"乘凤仙人降此时，玉篇才罢到文词。两轮水磑光明照，百尺鲛绡换好诗。带砺山河今尽在，风流樽俎见无期。坛场客散香街暝，惆怅齐竽取次吹。","dynasty":"唐代","title":"升平公主旧第"}
{"author":"罗隐","content":"层层高阁旧瀛洲，此地须征第一流。丞相近年萦倚望，重才今日喜遨游。荣持健笔金黄贵，恨咽离筵管吹秋。谁继伊皋送行句，梁王诗好郢人愁。","dynasty":"唐代","title":"和淮南李司空同转运员外（一作同转运卢员外赐绯）"}
{"author":"罗隐","content":"绵绵堤草拂征轮，龙虎俱辞楚水滨。只见胜之为御史，不知梅福是仙人。地推八米源流盛，才笑三张事业贫。一种西归一般达，柏台霜冷夏城春。","dynasty":"唐代","title":"送卢端公归台卢校书之夏县"}
{"author":"罗隐","content":"朱轮此去正春风，且驻青云听断蓬。一榻早年容孺子，双旌今日别文翁。诚知汲善心长在，争奈干时迹转穷。酬德酬恩两无路，谩劳惆怅凤城东。","dynasty":"唐代","title":"重送朗州张员外"}
{"author":"罗隐","content":"杜秋在时花解言，杜秋死后花更繁。柔姿曼态葬何处，天红腻白愁荒原。高洞紫箫吹梦想，小窗残雨湿精魂。绮筵金缕无消息，一阵征帆过海门。","dynasty":"唐代","title":"金陵思古"}
{"author":"罗隐","content":"梁王握豹韬，雪里见枚皋。上客趋丹陛，游人叹二毛。门闲知待诏，星动想濡毫。一首长杨赋，应嫌索价高。","dynasty":"唐代","title":"寄制诰李舍人"}
{"author":"罗隐","content":"入郭登桥出郭船，红楼日日柳年年。君王忍把平陈业，只博雷塘数亩田。","dynasty":"唐代","title":"炀帝陵"}
{"author":"罗隐","content":"长途酒醒腊春寒，嫩蕊香英扑马鞍。不上寿阳公主面，怜君开得却无端。","dynasty":"唐代","title":"人日新安道中见梅花（其年以徐寇停举）"}
{"author":"罗隐","content":"冷烟轻澹傍衰丛，此夕秦淮驻断蓬。栖雁远惊沽酒火，乱鸦高避落帆风。地销王气波声急，山带秋阴树影空。六代精灵人不见，思量应在月明中。","dynasty":"唐代","tags":"写景，夜晚，怀古，抒情","title":"金陵夜泊"}
{"author":"罗隐","content":"白似琼瑶滑似苔，随梳伴镜拂尘埃。莫言此个尖头物，几度撩人恶发来。","dynasty":"唐代","title":"白角篦"}
{"author":"罗隐","content":"南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。","dynasty":"唐代","title":"雪霁"}
{"author":"罗隐","content":"傞傞江柳欲矜春，铁瓮城边见故人。屈指不堪言甲子，披风常记是庚申。别来且喜身俱健，乱后休悲业尽贫。还有杖头沽酒物，待寻山寺话逡巡。","dynasty":"唐代","title":"京口见李侍郎"}
{"author":"罗隐","content":"中和节后捧琼瑰，坐读行吟数月来。只叹雕龙方擅价，不知赪尾竟空回。千枝白露陶潜柳，百尺黄金郭隗台。惆怅报君无玉案，水天东望一裴回。","dynasty":"唐代","title":"县斋秋晚酬友人朱瓒见寄"}
{"author":"罗隐","content":"潮平远岸草侵沙，东晋衰来最可嗟。庾舅已能窥帝室，王都还是预人家。山寒老树啼风曲，泉暖枯骸动芷牙。欲起九原看一遍，秦淮声急日西斜。","dynasty":"唐代","title":"建康"}
{"author":"罗隐","content":"人人尽道事空王，心里忙于市井忙。惟有马当山上客，死门生路两相忘。","dynasty":"唐代","title":"赠无相禅师"}
{"author":"罗隐","content":"双鱼迢递到江滨，伤感南陵旧主人。万里朝台劳寄梦，十年侯国阻趋尘。寻知乱后尝辞禄，共喜闲来得养神。时见齐山敬亭客，不堪戎马战征频。曾逐旌旗过板桥，世途多难竟蓬飘。步兵校尉辞公府，车骑将军忆本朝。醉里旧游还历历，病中衰鬓奈萧萧。遗簪堕履应留念，门客如今只下僚。","dynasty":"唐代","title":"得宣州窦尚书书因投寄二首"}
{"author":"罗隐","content":"江烟湿雨蛟绡软，漠漠小山眉黛浅。水国多愁又有情，夜槽压酒银船满。细丝摇柳凝晓空，吴王台榭春梦中。鸳鸯鸂鶒唤不起，平铺绿水眠东风。西陵路边月悄悄，油碧轻车苏小小。","dynasty":"唐代","title":"江南行"}
{"author":"罗隐","content":"楚水悠悠浸楚亭，楚南天地两无情。忍交孙武重泉下，不见时人说用兵。","dynasty":"唐代","title":"题杜甫集"}
{"author":"罗隐","content":"吕望当年展庙谟，直钩钓国更谁如。若教生在西湖上，也是须供使宅鱼。","dynasty":"唐代","title":"题磻溪垂钓图"}
{"author":"罗隐","content":"废宫荒苑莫闲愁，成败终须要彻头。一种风流一种死，朝歌争得似扬州。","dynasty":"唐代","title":"江北"}
{"author":"罗隐","content":"庄周高论伯牙琴，闲夜思量泪满襟。四海共谁言近事，九原从此负初心。鸥翻汉浦风波急，雁下郧溪雾雨深。惭愧苍生还有意，解歌襦袴至如今。","dynasty":"唐代","title":"重过随州故兵部李侍郎恩知因抒长句"}
{"author":"罗隐","content":"一片丝罗轻似水，洞房西室女工劳。花随玉指添春色，鸟逐金针长羽毛。蜀锦谩夸声自贵，越绫虚说价功高。可中用作鸳鸯被，红叶枝枝不碍刀。","dynasty":"唐代","title":"绣"}
{"author":"罗隐","content":"台上年年掩翠蛾，台前高树夹漳河。英雄亦到分香处，能共常人较几多。","dynasty":"唐代","title":"邺城"}
{"author":"罗隐","content":"细蕊慢逐风，暖香闲破鼻。青帝固有心，时时动人意。去年高枝犹压地，今年低枝已憔悴。吾所以见造化之权，变通之理。春夏作头，秋冬为尾。循环反复无穷已。今生长短同一轨，若使威可以制，力可以止，秦皇不肯敛手下沙丘，孟贲不合低头入蒿里。伊人强猛犹如此，顾我劳生何足恃。但愿开素袍，倾绿蚁，陶陶兀兀大醉于青冥白昼间。任他上是天，下是地。","dynasty":"唐代","title":"乐府杂曲。鼓吹曲辞。芳树"}
{"author":"罗隐","content":"千载遗踪一窖尘，路傍耕者亦伤神。祖龙算事浑乖角，将谓诗书活得人。","dynasty":"唐代","tags":"怀古，历史，感慨","title":"焚书坑"}
{"author":"罗隐","content":"远闻天子似羲皇，偶舍渔乡入帝乡。五等列侯无故旧，一枝仙桂有风霜。灯欹短焰烧离鬓，漏转寒更滴旅肠。归计未知身已老，九衢双阙夜苍苍。","dynasty":"唐代","title":"长安秋夜"}
{"author":"罗隐","content":"潮平远岸草侵沙，东晋衰来最可嗟。庾舅已能窥帝室，王都还是预人家。山寒老树啼风曲，泉暖枯骸动芷牙。欲起九原看一遍，秦淮声急日西斜。","dynasty":"唐代","title":"建康"}
{"author":"罗隐","content":"远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。","dynasty":"唐代","title":"秋日富春江行"}
{"author":"罗隐","content":"南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。","dynasty":"唐代","title":"雪霁"}
{"author":"罗隐","content":"不必嫌漂露，何妨养羽毛。汉妃金屋远，卢女杏梁高。野迥双飞急，烟晴对语劳。犹胜黄雀在，栖息是蓬蒿。","dynasty":"唐代","title":"燕"}
{"author":"罗隐","content":"村桥酒旆月明楼，偶逐渔舟系叶舟。莫学鲁人疑海鸟，须知庄叟恶牺牛。心寒已分灰无焰，事往曾将水共流。除却思量太平在，肯抛疏散换公侯。","dynasty":"唐代","title":"村桥"}
{"author":"罗隐","content":"陆海波涛渐渐深，一回归梦抵千金。路傍草色休多事，墙外莺声肯有心。日晚向隅悲断梗，夜阑浇酒哭知音。贪财败阵谁相悉，鲍叔如今不可寻。","dynasty":"唐代","title":"归梦"}
{"author":"罗隐","content":"青溪烟雨九华山，乱后应同梦寐间。万里分飞休掩袂，两旬相见且开颜。君依宰相貂蝉贵，我恋王门鬓发斑。为谢伏波筵上客，几时金印拟西还。","dynasty":"唐代","title":"送人归湘中兼寄旧知"}
{"author":"罗隐","content":"遁迹知安住，沾襟欲奈何。朝廷犹礼乐，郡邑忍干戈。华马凭谁问，胡尘自此多。因思汉明帝，中夜忆廉颇。","dynasty":"唐代","title":"遁迹"}
{"author":"罗隐","content":"终日路岐旁，前程亦可量。未能惭面黑，只是恨头方。雅旨逾千里，高文近两行。君知不识字，第一莫形相。","dynasty":"唐代","title":"堠子"}
{"author":"罗隐","content":"旅梦思迁次，穷愁有叹嗟。子鹅京口远，粳米会稽赊。漏涩才成滴，灯寒不作花。出门聊一望，蟾桂向人斜。","dynasty":"唐代","title":"旅梦"}
{"author":"罗隐","content":"赤壁征文聘，中台拜郄诜。官资参令仆，曹署辖星辰。幞被从谁起，持纲自此新。举朝明典教，封纳诏书频。禁树曾摛藻，台乌旧避尘。便应酬倚注，何处话穷鳞。","dynasty":"唐代","title":"投寄韦右丞"}
{"author":"罗隐","content":"水国春常在，台城夜未寒。丽华承宠渥，江令捧杯盘。宴罢明堂烂，诗成宝炬残。兵来吾有计，金井玉钩栏。","dynasty":"唐代","title":"台城"}
{"author":"罗隐","content":"嘉植阴阴覆剑池，此中能政动神祇.湖边观稼雨迎马，城外犒军风满旗。融酒徒夸无算爵，俭莲还少最高枝。珊瑚笔架真珠履，曾和陈王几首诗。","dynasty":"唐代","title":"暇日有寄姑苏曹使君兼呈张郎中郡中宾僚"}
{"author":"罗隐","content":"苹鹿歌中别酒催，粉闱星彩动昭回。久经罹乱心应破，乍睹升平眼渐开。顾我昔年悲玉石，怜君今日蕴风雷。龙门盛事无因见，费尽黄金老隗台。","dynasty":"唐代","title":"送章碣赴举"}
{"author":"罗隐","content":"沈水良材食柏珍，博山烟暖玉楼春。怜君亦是无端物，贪作馨香忘却身。","dynasty":"唐代","title":"香"}
{"author":"罗隐","content":"溶溶曳曳自舒张，不向苍梧即帝乡。莫道无心便无事，也曾愁杀楚襄王。","dynasty":"唐代","title":"浮云"}
{"author":"罗隐","content":"二年岐路有西东，长忆优游楚驿中。虎帐谈高无客继，马卿官傲少人同。世危肯使依刘表，山好犹能忆谢公。此去此恩言不得，谩将闲泪对春风。","dynasty":"唐代","title":"金陵寄窦尚书"}
{"author":"罗隐","content":"四海兵戈尚未宁，始于云外学仪形。九天玄女犹无圣，后土夫人岂有灵。一带好云侵鬓绿，两层危岫拂眉青。韦郎年少知何在，端坐思量太白经。","dynasty":"唐代","title":"后土庙"}
{"author":"罗隐","content":"百尺高台勃勃州，大刀长戟汉诸侯。征鸿过尽边云阔，战马闲来塞草秋。国计已推肝胆许，家财不为子孙谋。仍闻陇蜀由多事，深喜将军未白头。","dynasty":"唐代","title":"夏州胡常侍"}
{"author":"罗隐","content":"穆满当年物外程，电腰风脚一何轻。如今纵有骅骝在，不得长鞭不肯行。","dynasty":"唐代","title":"八骏图"}
{"author":"罗隐","content":"寒雨萧萧落井梧，夜深何处怨啼乌。不知一盏临邛酒，救得相如渴病无。","dynasty":"唐代","title":"听琴"}
{"author":"罗隐","content":"始从豸角曳长裾，又吐鸡香奏玉除。隋邸旧僚推谢掾，汉廷高议得相如。贵分赤笔升兰署，荣著绯衣从板舆。遥想到时秋欲尽，禁城凉冷露槐疏。","dynasty":"唐代","title":"淮南送工部卢员外赴阙"}
{"author":"罗隐","content":"根盘蛟蜃路藤萝，四面无尘辍棹过。得似吾师始惆怅，眼前终日有风波。","dynasty":"唐代","title":"金山僧院"}
{"author":"罗隐","content":"旧游虽一梦，别绪忽千般。败草汤陵晚，衰槐楚寺寒。数奇常自愧，时薄欲何干。犹赖君相勉，殷勤贡禹冠。","dynasty":"唐代","title":"酬高崇节"}
{"author":"罗隐","content":"芳草台边魂不归，野烟乔木弄残晖。可怜高祖清平业，留与闲人作是非。","dynasty":"唐代","title":"望思台"}
{"author":"罗隐","content":"把得闲书坐水滨，读来前事亦酸辛。莫言麈尾清谭柄，坏却淳风是此人。","dynasty":"唐代","title":"王夷甫"}
{"author":"罗隐","content":"弱冠负文翰，此中听鹿鸣。使君延上榻，时辈仰前程。丹桂竟多故，白云空有情。唯馀路旁泪，沾洒向尘缨。","dynasty":"唐代","title":"南康道中"}
{"author":"罗隐","content":"楼殿层层佳气多，开元时节好笙歌。也知道德胜尧舜，争奈杨妃解笑何。","dynasty":"唐代","title":"华清宫"}
{"author":"罗隐","content":"剪项移秦势自雄，布衣还是负深功。寡妻稚女俱堪恨，却把馀杯奠蒯通。","dynasty":"唐代","title":"韩信庙"}
{"author":"罗隐","content":"縠江东下几多程，每泊孤舟即有情。山色已随游子远，水纹犹认主人清。恩如海岳何时报，恨似烟花触处生。百尺风帆两行泪，不堪回首望峥嵘。","dynasty":"唐代","title":"龙泉东下却寄孙员外"}
{"author":"曹坤","content":"宝源天富国，咸脉海分潮。","dynasty":"宋代","title":"句"}
{"author":"陈苍舒","content":"早结渊衷眷，英名擅四方。献箴诚剀切，屡谏极忠良。劝讲黄金殿，修辞白玉堂。簪绅歆盛美，何事遽云亡。","dynasty":"宋代","title":"挽崔舍人其一"}
{"author":"陈苍舒","content":"昔宰金渊日，获从二陆游。同朝深自喜，投袂意相稠。□□方惊殁，公乎遽若休。佳城知有日，老泪洒西州。","dynasty":"宋代","title":"挽崔舍人其二"}
{"author":"陈稶","content":"凤舰龙舟一旦空，至今遗恨水晶宫。诸公漫有扶天力，一旅难成逐鹿功。此日有祠传俎豆，当时无地著英雄。忠魂不化辽阳鹤，常伴神龙碧海中。","dynasty":"明代","title":"大忠祠"}
{"author":"徐介","content":"手接汨罗水，天心知所存。固教工部死，来伴大夫魂。流落同千古，风骚共一源。消凝伤往事，斜日隐颓垣。","dynasty":"唐代","title":"耒阳杜工部祠堂"}
{"author":"李格非","content":"　　洛阳处天下之中，挟崤渑之阻，当秦陇之襟喉，而赵魏之走集，盖四方必争之地也。天下当无事则已，有事，则洛阳先受兵。予故尝曰：“洛阳之盛衰，天下治乱之候也。”　　方唐贞观、开元之间，公卿贵戚开馆列第于东都者，号千有余邸。及其乱离，继以五季之酷，其池塘竹树，兵车蹂践，废而为丘墟。高亭大榭，烟火焚燎，化而为灰烬，与唐俱灭而共亡，无馀处矣。予故尝曰：“园圃之废兴，洛阳盛衰之候也。”　　且天下之治乱，候于洛阳之盛衰而知；洛阳之盛衰，候于园圃之废兴而得。则《名园记》之作，予岂徒然哉？　　呜呼！公卿大夫方进于朝，放乎一己之私以自为，而忘天下之治忽，欲退享此乐，得乎？唐之末路是已。(唐之末路是已一作：矣)","dynasty":"宋代","tags":"古文观止，地名，议论","title":"书洛阳名园记后"}
{"author":"李格非","content":"日月天回十二章，诏移清跸幸胶庠。六龙稳转桥门曲，多士横穿锦仗行。俎豆威仪瞻阙里，东西风教自周王。太平谁谓初无象，四海形容在一堂。","dynasty":"宋代","title":"驾幸太学倡和"}
{"author":"李格非","content":"斗暄成小疾，亦稍败吾勤。定是朱衣吏，乘时欲舞文。","dynasty":"宋代","title":"试院"}
{"author":"李格非","content":"击鼓吹竽七百年，临淄城阙尚依然。如今只有耕耘者，曾得当时九府钱。","dynasty":"宋代","title":"过临淄"}
{"author":"李格非","content":"步履江村雾雨寒，竹间门巷系黄团。犹嫌肮脏惊鱼鸟，父老相呼拥道看。","dynasty":"宋代","title":"绝句其一"}
{"author":"李格非","content":"八尺方床织白藤，含风漪里睡瞢腾。若无万里还家梦，便是三湘退院僧。","dynasty":"宋代","title":"绝句其二"}
{"author":"李格非","content":"裨海环□□，□□□□国。世人持两足，遽欲穷畛域。心知禹分土，未尽舜所涉。吾迁桂岭外，仰亦见斗极。升高临大路，邮传数南北。山川来时经，草树略已识。枝床归梦长，乡堠行历历。","dynasty":"宋代","title":"初至象郡其一"}
{"author":"李格非","content":"去日有近远，寒暑乃不同。手捉而喙饮，嗜欲南北通。是邦亦洙泗，人可牛与弓。良知尽虚市，妙质老耕农。彼时张曲江，此时余襄公。二子稍颖脱，一洗凡马空。斯文隔裔土，后生昧华风。闽中要常衮，剑外须文翁。","dynasty":"宋代","title":"初至象郡其二"}
{"author":"李格非","content":"秦扁不南游，医方略岚嶂。茅黄秋两淫，与疟盖同状。咒师乌能神，适市半扶杖。吾欲养黄婆，母壮子亦王。妙药只眼前，乞汝保无恙。","dynasty":"宋代","title":"初至象郡其三"}
{"author":"李格非","content":"居近城南楼，步月时散策。小市早收灯，空山晚吹笛。儿呼翁可归，恐我意惨戚。从来坚道念，老去倦形役。天其卒相予，休以南荒谪。宴坐及此时，聊观鼻端白。","dynasty":"宋代","title":"初至象郡其四"}
{"author":"李格非","content":"邴吉勋劳犹未报，卫公精爽仅能归。","dynasty":"宋代","title":"句其一"}
{"author":"李格非","content":"鲁直今已矣，平生作小诗。","dynasty":"宋代","title":"句其二"}
{"author":"冯延巳","content":"六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。","dynasty":"五代","tags":"清明节，写景，回忆，伤怀","title":"鹊踏枝·六曲阑干偎碧树"}
{"author":"冯延巳","content":"谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞一作：不辞)河畔青芜堤上柳，为问新愁，何事年年有？独立小桥风满袖，平林新月人归后。","dynasty":"五代","tags":"宋词三百首，婉约，春愁，感叹，人生","title":"鹊踏枝·谁道闲情抛掷久"}
{"author":"冯延巳","content":"春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。","dynasty":"五代","tags":"宋词三百首，婉约，夫妻，饮酒，祝愿","title":"长命女·春日宴"}
{"author":"冯延巳","content":"风乍起，吹皱一池春水。闲引鸳鸯香径里，手挼红杏蕊。斗鸭阑干独倚，碧玉搔头斜坠。终日望君君不至，举头闻鹊喜。","dynasty":"五代","tags":"宋词三百首，婉约，写景，惜别，留恋","title":"谒金门·风乍起"}
{"author":"冯延巳","content":"雨晴烟晚。绿水新池满。双燕飞来垂柳院，小阁画帘高卷。黄昏独倚朱阑。西南新月眉弯。砌下落花风起，罗衣特地春寒。","dynasty":"五代","tags":"宋词三百首，婉约，写景，妇女，孤独，思念","title":"清平乐·雨晴烟晚"}
{"author":"冯延巳","content":"细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。魂梦任悠扬，睡起杨花满绣床。薄悻不来门半掩，斜阳。负你残春泪几行。","dynasty":"五代","tags":"怨妇，思归","title":"南乡子·细雨湿流光"}
{"author":"冯延巳","content":"几日行云何处去？忘却归来，不道春将暮。百草千花寒食路，香车系在谁家树？泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依一作：悠悠)","dynasty":"五代","tags":"宋词三百首，闺怨，女子，孤独","title":"鹊踏枝·几日行云何处去"}
{"author":"冯延巳","content":"花前失却游春侣，独自寻芳。满目悲凉。纵有笙歌亦断肠。林间戏蝶帘间燕，各自双双。忍②更思量，绿树青苔半夕阳。","dynasty":"五代","tags":"婉约，孤独，思念","title":"采桑子·花前失却游春侣"}
{"author":"冯延巳","content":"梅落繁枝千万片，犹自多情，学雪随风转。昨夜笙歌容易散，酒醒添得愁无限。楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍。","dynasty":"五代","tags":"写花，梅花，感叹，人生","title":"鹊踏枝·梅落繁枝千万片"}
{"author":"冯延巳","content":"回廊远砌生秋草，梦魂千里青门道。鹦鹉怨长更，碧笼金锁横。罗帏中夜起，霜月清如水。玉露不成圆，宝筝悲断弦。","dynasty":"五代","tags":"秋天，闺怨，妇女，怀远","title":"菩萨蛮·回廊远砌生秋草"}
{"author":"冯延巳","content":"石城花落江楼雨，云隔长洲兰芷暮。芳草岸，各烟雾，谁在绿杨深处住？旧游时事故，岁晚离人何处？杳杳兰舟西去，魂归巫峡路。","dynasty":"唐代","title":"应天长·石城花落江楼雨"}
{"author":"冯延巳","content":"石城山下桃花绽，宿雨初收云未散。南去棹，北归雁，水阔天遥肠欲断。倚楼情绪懒，惆怅春心无限。忍泪蒹葭风晚，欲归愁满面。","dynasty":"唐代","title":"应天长·石城山下桃花绽"}
{"author":"冯延巳","content":"朱颜日日惊憔悴，多少离愁谁得会？人事改，空追悔，枕上夜长只如岁。红绡三尺泪，双结解时心醉。魂梦万重云水，觉来还不睡。","dynasty":"唐代","title":"应天长·朱颜日日惊憔悴"}
{"author":"冯延巳","content":"碧波帘幕垂朱户，帘下莺莺语。薄罗依旧泣青春，野花芳草逐年新，事难论。凤笙何处高楼月，幽怨凭谁说？须臾残照上梧桐，一时弹泪与东风，恨重重。","dynasty":"唐代","title":"虞美人·碧波帘幕垂朱户"}
{"author":"冯延巳","content":"春风拂拂横秋水，掩映遥相对。只知长作碧窗期，谁信东风吹散彩云飞。银屏梦与飞鸾远，只有珠帘卷。杨花零落月溶溶，尘掩玉筝弦柱画堂空。","dynasty":"唐代","tags":"爱情，悲伤，感慨","title":"虞美人·春山拂拂横秋水"}
{"author":"冯延巳","content":"画堂新霁情萧索，深夜垂珠箔。洞房人睡月婵娟，梧桐双影上朱轩，立阶前。高楼何处连宵宴，塞管吹幽怨。一声已断别离心，旧欢抛弃杳难寻，恨沉沉。","dynasty":"唐代","title":"虞美人·画堂新霁情萧索"}
{"author":"冯延巳","content":"玉钩弯柱调鹦鹉，宛转留春语。云屏冷落画堂空，薄晚春寒无奈，落花风。搴帘燕子低飞云，拂镜尘鸾舞。不知今夜月眉弯，谁佩同心双结，倚阑干？","dynasty":"唐代","title":"虞美人·玉钩弯柱调鹦鹉"}
{"author":"冯延巳","content":"落梅暑雨消残粉，云重烟深寒食近。罗幕遮香，柳外秋千出画墙。春山颠倒钗横凤，飞絮入帘春睡重。梦里佳期，只许庭花与月知。","dynasty":"唐代","title":"上行杯（与本调不同）"}
{"author":"冯延巳","content":"风淅淅。夜雨连云黑。滴滴。窗外芭蕉灯下客。除非魂梦到乡国。免被关山隔。忆忆。一句枕前争忘得。","dynasty":"唐代","title":"忆秦娥"}
{"author":"冯延巳","content":"一弯初月临鸾镜。云鬓凤钗慵不整。珠帘静。重楼迥。惆怅落花风不定。绿烟低柳径。何处辘轳金井。昨夜更阑酒醒。春愁胜却病。","dynasty":"唐代","title":"应天长"}
{"author":"冯延巳","content":"画堂新霁情萧索，深夜垂珠箔。洞房人睡月婵娟，梧桐双影上朱轩，立阶前。高楼何处连宵宴，塞管吹幽怨。一声已断别离心，旧欢抛弃杳难寻，恨沉沉。","dynasty":"唐代","title":"虞美人"}
{"author":"冯延巳","content":"明月，明月，照得离人愁绝。更深影入空床，不道帷屏夜长。长夜，长夜，梦到庭花阴下。","dynasty":"唐代","title":"三台令其二"}
{"author":"冯延巳","content":"南浦，南浦，翠鬟离人何处？当时携手高楼，依旧楼前水流。流水，流水，中有伤心双泪。","dynasty":"唐代","title":"三台令其三"}
{"author":"冯延巳","content":"何处笛。深夜梦回情脉脉。竹风檐雨寒窗隔。离人几岁无消息。今头白。不眠特地重相忆。","dynasty":"唐代","title":"归自谣其一"}
{"author":"冯延巳","content":"江水碧。江上何人吹玉笛。扁舟远送潇湘客。芦花千里霜月白。伤行色。来朝便是关山隔。","dynasty":"唐代","title":"归自谣其三"}
{"author":"冯延巳","content":"霜积秋山万树红，倚岩楼上挂朱栊。白云天远重重恨，黄叶烟深淅淅风。髣髴梁州曲，吹在谁家玉笛中。","dynasty":"唐代","title":"抛毬乐其四"}
{"author":"冯延巳","content":"尽日登高兴未残，红楼人散独盘桓。一钩冷雾悬珠箔，满面西风凭玉阑。归去须沈醉，小院新池月乍寒。","dynasty":"唐代","title":"抛毬乐其五"}
{"author":"冯延巳","content":"酒阑睡觉天香煖，绣户慵开，香印成灰，独背寒屏理旧眉。朦胧却向灯前卧，窗月徘徊，晓梦初回，一夜东风绽早梅。","dynasty":"唐代","title":"采桑子其四"}
{"author":"冯延巳","content":"画堂灯煖帘栊卷，禁漏丁丁，雨罢寒生，一夜西窗梦不成。玉娥重起添香印，回倚孤屏，不语含情，水调何人吹笛声。","dynasty":"唐代","title":"采桑子其六"}
{"author":"冯延巳","content":"昭阳记得神仙侣，独自承恩，水殿灯昏，罗幕轻寒夜正春。如今别馆添萧索，满面啼痕，旧约犹存，忍把金环别与人。","dynasty":"唐代","title":"采桑子其八"}
{"author":"冯延巳","content":"微风帘幕清明近，花落春残，尊酒留欢，添尽罗衣怯夜寒。愁颜恰似烧残烛，珠泪阑干，也欲高拌，争奈相逢情万般。","dynasty":"唐代","title":"采桑子其九"}
{"author":"冯延巳","content":"花前失却游春侣，极目寻芳，满眼悲凉，纵有笙歌亦断肠。林间戏蝶帘间燕，各自双双，忍更思量，绿树青苔半夕阳。","dynasty":"唐代","title":"采桑子其十三"}
{"author":"冯延巳","content":"沈沈朱户横金锁，纱窗月影随花过。烛泪欲阑干，落梅生晚寒。宝钗横翠凤，千里香屏梦。云雨已荒凉，江南春草长。","dynasty":"唐代","title":"菩萨蛮其七"}
{"author":"冯延巳","content":"夜初长，人近别，梦觉一窗残月。鹦鹉卧，蟪蛄鸣，西风寒未成。红蜡烛，弹棋局，床上画屏山绿。褰绣幌，倚瑶琴，前欢泪滴襟。","dynasty":"唐代","title":"更漏子其二"}
{"author":"冯延巳","content":"玉炉烟，红烛泪，偏对画堂秋思。眉翠薄，鬓云残，夜长衾枕寒。梧桐树，三更雨，不道离情最苦。一叶叶，一声声，空阶滴到明。","dynasty":"唐代","title":"更漏子其三"}
{"author":"冯延巳","content":"金丝帐煖牙床稳，怀香方寸。轻颦轻笑，汗珠微透，柳沾花润。云鬟斜坠，春应未已，不胜娇困。半欹犀枕，乱缠珠被，转羞人问。","dynasty":"唐代","title":"贺圣朝"}
{"author":"冯延巳","content":"几日行云何处去，忘了归来，不道春将暮。百草千花寒食路，香车系在谁家树。泪眼倚楼频独语，双燕飞来，陌上相逢否。撩乱春愁如柳絮，悠悠梦里无寻处。","dynasty":"唐代","title":"蝶恋花其四"}
{"author":"冯延巳","content":"谁道闲情抛弃久，每到春来，惆怅还依旧。日日花前常病酒，不辞镜里朱颜瘦。河畔青芜堤上柳，为问新愁，何事年年有。独立小楼风满袖，平林新月人归后。","dynasty":"唐代","title":"蝶恋花其六"}
{"author":"冯延巳","content":"圣明世，独折一枝丹桂。学著荷衣还可喜，春狂不啻◇。年少多来有几，自古闲愁无际。满盏劝君休惜醉，愿君千万岁。","dynasty":"唐代","title":"谒金门其一"}
{"author":"冯延巳","content":"烦恼韶光能几许，肠断魂消，看却春还去。只喜墙头灵鹊语，不知青鸟全相误。心若垂杨千万缕，水阔花飞，梦断巫山路。开眼新愁无问处，珠帘锦帐相思否？","dynasty":"唐代","title":"鹊踏枝"}
{"author":"冯延巳","content":"芳草满园花满目，帘外微微，细雨笼庭竹。杨柳千条珠□□，碧池波绉鸳鸯浴。窈窕人家颜似玉，弦管泠泠，齐奏云和曲。公子欢筵犹未足，斜阳不用相催促。","dynasty":"唐代","title":"鹊踏枝"}
{"author":"冯延巳","content":"霜落小园瑶草短，瘦叶和风，惆怅芳时换。懊恨年年秋不管，朦胧如梦空肠断。独立荒池斜日岸，墙外遥山，隐隐连天汉。忽忆当年歌舞伴，晚来双脸啼痕满。","dynasty":"唐代","title":"鹊踏枝"}
{"author":"冯延巳","content":"秋入蛮蕉风半裂，狼籍池塘，雨打疏荷折。绕砌□声芳草歇，愁肠学尽丁香结。回首西南看晚月，孤雁来时，塞管声呜咽。历历前欢无处说，关山何日休离别。","dynasty":"唐代","title":"鹊踏枝"}
{"author":"冯延巳","content":"叵耐为人情太薄，几度思量，真拟浑抛却。新结同心香未落，怎生负得当初约。休向尊前情索莫，手举金□，凭仗深深酌。莫作等闲相斗作，与君保取长欢乐。","dynasty":"唐代","title":"鹊踏枝"}
{"author":"冯延巳","content":"当时心事偷相许，宴罢兰堂肠断处。挑银灯，扃珠户，绣被微寒值秋雨。枕前各泪语，惊觉玉笼鹦鹉。一夜万般情绪，朦胧天欲曙。","dynasty":"唐代","title":"应天长"}
{"author":"冯延巳","content":"兰房一宿还归去，底死谩生留不住。枕前语，记得否，说尽从来两心素。同心牢记取，切莫等闲相许。后会不知何处，双栖人莫妒。","dynasty":"唐代","title":"应天长"}
{"author":"冯延巳","content":"年少王孙有俊才，登高欢醉夜忘回。歌阑赏尽珊瑚树，情厚重斟琥珀杯。但愿千千岁，金菊年年秋解开。","dynasty":"唐代","title":"抛球乐"}
{"author":"冯延巳","content":"莫怨登高白玉杯，茱萸微绽菊花开。池塘水冷鸳鸯起，帘幕烟寒翡翠来。重待烧红烛，留取笙歌莫放回。","dynasty":"唐代","title":"抛球乐"}
{"author":"冯延巳","content":"秋水平，黄叶晚，落日渡头云散。抬朱箔，挂金钩，暮潮人倚楼。欢娱地，思前事，歌罢不胜沉醉。消息远，梦魂狂，酒醒空断肠。","dynasty":"唐代","title":"更漏子"}
{"author":"冯延巳","content":"秣陵江上多离别，雨晴芳草烟深。路遥人去马嘶沉。青帘斜挂，新柳万枝金。隔江何处吹横笛？沙头惊起双禽。徘徊一向几般心。天长烟远，凝恨独沾襟。","dynasty":"唐代","title":"临江仙"}
{"author":"冯延巳","content":"红满枝，绿满枝，宿雨厌厌睡起迟。闲庭花影移。忆归期，数归期，梦见虽多相见稀。相逢知几时？","dynasty":"唐代","title":"长相思·红满枝"}
{"author":"冯延巳","content":"荫绿围红，梦琼家在桃源住。画桥当路，临水双朱户。柳径春深，行到关情处。颦不语，意凭风絮，吹向郎边去。","dynasty":"唐代","title":"点绛唇·荫绿围红"}
{"author":"冯延巳","content":"风带寒，秋正好，蕙兰无端先老。云杳杳，树依依，离人殊未归。搴罗幕，凭朱阁，不独堪悲寥落。月东出，雁南飞，谁家夜捣衣。","dynasty":"唐代","title":"更漏子·风带寒"}
{"author":"冯延巳","content":"金剪刀，青丝发，香墨蛮笺亲□。各粉泪，一时封，此情千万重。垂蓬鬓，尘青镜，已分今生薄命。将远恨，上高楼，寒江天外流。","dynasty":"唐代","title":"更漏子·金剪刀"}
{"author":"冯延巳","content":"秋水平，黄叶晚，落日渡头云散。抬朱箔，挂金钩，暮潮人倚楼。欢娱地，思前事，歌罢不胜沉醉。消息远，梦魂狂，酒醒空断肠。","dynasty":"唐代","title":"更漏子·秋水平"}
{"author":"冯延巳","content":"雁孤飞，人独坐，看却一秋空过。瑶草短，菊花残，萧条渐向寒。帘幕里，青苔地，谁信闲愁如醉。星移后，月圆时，风摇夜合枝。","dynasty":"唐代","title":"更漏子·雁孤飞"}
{"author":"冯延巳","content":"夜初长，人近别，梦断一窗残月。鹦鹉睡，蟪蛄鸣，西风寒未成。红蜡烛，半棋局，床上画屏山绿。搴绣幌，倚瑶琴，前欢泪满襟。","dynasty":"唐代","title":"更漏子·夜初长"}
{"author":"冯延巳","content":"春艳艳，江上晚山三四点，柳丝如剪花如染。香闺寂寂门半掩，愁眉敛，泪珠滴破燕脂脸。","dynasty":"唐代","title":"归自谣·春艳艳"}
{"author":"冯延巳","content":"寒山碧，江上何人吹玉笛？扁舟远送潇湘客。芦花千里霜月白，伤行色，来朝便是关山隔。","dynasty":"唐代","title":"归自谣·寒山碧"}
{"author":"冯延巳","content":"金丝帐暖牙床稳，怀香方寸。轻颦轻笑，汗珠微透，柳沾花润。云鬟斜坠，春应未已，不胜娇困。半欹犀枕，乱缠珠被，转羞人问。","dynasty":"唐代","title":"贺圣朝·金丝帐暖牙床稳"}
{"author":"冯延巳","content":"晓月坠，宿云披，银烛锦屏帏。建章钟动玉绳低，宫漏出花迟。春态浅，来双燕，红日初长一线。严妆欲罢啭黄鹂，飞上万年枝。","dynasty":"唐代","title":"鹤冲天·晓月坠"}
{"author":"冯延巳","content":"春到青门柳色黄，一梢红杏出低墙。莺窗人起未梳妆。绣帐已阑离别梦，玉炉空袅寂寥香。闺中红日奈何长。","dynasty":"唐代","title":"浣溪沙"}
{"author":"冯延巳","content":"转烛飘蓬一梦归，欲寻陈迹怅人非。天教心愿与身违。待月池台空逝水，荫花楼阁漫斜晖。登临不惜更沾衣。","dynasty":"唐代","title":"浣溪沙"}
{"author":"冯延巳","content":"醉忆春山独倚楼，远山回合暮云收。波间隐隐仞归舟。早是出门长带月，可堪分袂又经秋。晚风斜日不胜愁。","dynasty":"唐代","title":"浣溪沙"}
{"author":"冯延巳","content":"日融融，草芊芊，黄莺求友啼林前。柳条袅袅拖金线，花蕊茸茸簇锦毡。鸠逐妇，燕穿帘，狂蜂浪蝶相翩翩。春光堪赏还堪玩，恼煞东风误少年。","dynasty":"唐代","title":"金错刀·日融融"}
{"author":"冯延巳","content":"双玉斗，百琼壶，佳人欢饮笑喧呼。麒麟欲画时难偶，鸥鹭何猜兴不孤。歌宛转，醉模糊，高烧银烛卧流苏。只销几觉懵腾睡，身外功名任有无。","dynasty":"唐代","title":"金错刀·双玉斗"}
{"author":"冯延巳","content":"春色融融，飞燕乍来莺未语。小桃寒，垂杨晚，玉楼空。天长烟远恨重重，消息燕鸿归去。枕前灯，窗外月，闭朱栊。","dynasty":"唐代","title":"酒泉子·春色融融"}
{"author":"冯延巳","content":"芳草长川，柳映危桥桥下路。归鸿飞，行人去，碧山边。风微烟淡雨萧然，隔岸马嘶何处？九回肠，双脸泪，夕阳天。","dynasty":"唐代","tags":"春天，离别，抒情","title":"酒泉子·芳草长川"}
{"author":"冯延巳","content":"深院空帏，廊下风帘惊宿燕。香印灰，兰烛小，觉来时。月明人自捣寒衣，刚爱无端惆怅。阶前行，阑畔立，欲鸡啼。","dynasty":"唐代","title":"酒泉子·深院空帏"}
{"author":"冯延巳","content":"庭树霜凋，一夜愁人窗下睡。绣帏风，兰烛焰，梦遥遥。金笼鹦鹉怨长宵，笼畔玉筝弦断。陇头云，桃源路，两魂消。","dynasty":"唐代","title":"酒泉子·庭树霜凋"}
{"author":"冯延巳","content":"庭下花飞，月照妆楼春事晚。珠帘风，兰烛尽，怨空闺。苕苕何处寄相思，玉箸零零肠断。屏帏深，更漏永，梦魂迷。","dynasty":"唐代","title":"酒泉子·庭下花飞"}
{"author":"冯延巳","content":"云散更深，堂上孤灯阶下月。早梅香，残雪白，夜沉沉。阑边偷唱系瑶簪，前事总堪惆怅。寒风生，罗衣薄，万般心。","dynasty":"唐代","title":"酒泉子·云散更深"}
{"author":"冯延巳","content":"南园池馆花如雪，小塘春水涟漪。夕阳楼上绣帘垂。酒醒无寐□，独自倚阑时。绿杨风静凝闲恨，千言万语黄鹂。旧欢前事杳难追。高唐暮雨，空只觉相思。","dynasty":"唐代","title":"临江仙·南园池馆花如雪"}
{"author":"冯延巳","content":"花满名园酒满觞，且开笑口对□芳。秋千风暖鸾钗□，绮陌春深翠袖香。莫惜黄金贵，日日须教贳酒尝。","dynasty":"唐代","title":"莫思归·花满名园酒满觞"}
{"author":"冯延巳","content":"细雨泣秋风，金凤花残满地红。闲蹙黛眉慵不语，情绪，寂寞相思知几许。玉枕拥孤衾，挹恨还同岁月深。帘卷曲房谁共醉，憔悴，惆怅秦楼弹粉泪。","dynasty":"唐代","title":"南乡子·细雨泣秋风"}
{"author":"冯延巳","content":"尽日登高白玉杯，红楼人散独盘桓。一钩冷露县珠箔，满面西风凭玉阑。归去须沉醉，小院新池月乍寒。","dynasty":"唐代","title":"抛球乐·尽日登高白玉杯"}
{"author":"冯延巳","content":"樱桃谢了梨花发，红白相催。燕子归来。几处风帘绣户开。人生乐事知多少，且酌金杯。管咽弦哀。慢引萧娘舞袖回。","dynasty":"唐代","title":"采桑子·樱桃谢了梨花发"}
{"author":"冯延巳","content":"西风半夜帘栊冷，远梦初归。□过金扉，花谢窗前夜合枝。昭阳殿里新翻曲，未有人知。偷取笙吹，惊觉寒□到晓啼。","dynasty":"唐代","title":"采桑子·西风半夜帘栊冷"}
{"author":"冯延巳","content":"马嘶人语春风岸，芳草绵绵。杨柳桥边，落日高楼酒旆悬。旧愁新恨知多少，目断遥天。独立花前，更听笙歌满画船。","dynasty":"唐代","title":"采桑子·马嘶人语春风岸"}
{"author":"冯延巳","content":"洞房深夜笙歌散，帘幕重重。斜月朦胧，雨过残花落地红。昔年无限伤心事，依旧东风。独倚梧桐，闲想闲思到晓钟。","dynasty":"唐代","title":"采桑子·洞房深夜笙歌散"}
{"author":"冯延巳","content":"风微帘幕清明近，花落春残。尊酒留欢，添尽罗衣怯夜寒。愁颜恰似烧残烛，珠泪阑干。也欲高拌，争奈相逢情万般。","dynasty":"唐代","title":"采桑子·风微帘幕清明近"}
{"author":"冯延巳","content":"寒蝉欲报三秋候，寂静幽斋。叶落闲阶，月透帘栊远梦回。昭阳旧恨依前在，休说当时。玉笛才吹，满袖猩猩血又垂。","dynasty":"唐代","title":"采桑子·寒蝉欲报三秋候"}
{"author":"冯延巳","content":"画堂灯暖帘栊卷，禁漏丁丁。雨罢寒生，一夜西窗梦不成。玉娥重起添香印，回倚孤屏。不语含情，水调何人吹笛声。","dynasty":"唐代","title":"采桑子·画堂灯暖帘栊卷"}
{"author":"冯延巳","content":"画堂昨夜愁无睡，风雨凄凄。林鹊单栖，落尽灯花鸡未啼。年光往事如流水，休说情迷。玉箸双垂，只是金笼鹦鹉知。","dynasty":"唐代","title":"采桑子·画堂昨夜愁无睡"}
{"author":"冯延巳","content":"玉钩鸾柱调鹦鹉，宛转留春语。云屏冷落画堂空，薄晚春寒、无奈落花风¤搴帘燕子低飞去，拂镜尘莺舞。不知今夜月眉弯，谁佩同心双结、倚阑干。春风拂拂横秋水，掩映遥相对。只知长作碧窗期，谁信东风、吹散彩云飞¤银屏梦与飞鸾远，只有珠帘卷。杨花零落月溶溶，尘掩玉筝弦柱、画堂空。","dynasty":"唐代","title":"虞美人"}
{"author":"冯延巳","content":"铜壶滴漏初尽，高閤鸡鸣半空。催启五门金锁，犹垂三殿帘栊。阶前御柳摇绿，仗下宫花散红。鸳瓦数行晓日，鸾旗百尺春风。侍臣舞蹈重拜，圣寿南山永同。","dynasty":"唐代","title":"寿山曲"}
{"author":"冯延巳","content":"酒醒情怀恶，金缕褪，玉肌如削。寒食过却，海棠零落¤乍倚遍，阑干烟淡薄，翠幕帘栊画阁。春睡著，觉来失，秋千期约。","dynasty":"唐代","title":"思越人（与本调不同）"}
{"author":"冯延巳","content":"风带寒，枝正好，兰蕙无端先老。情悄悄，梦依依，离人殊未归¤褰罗幕，凭朱阁，不独堪悲摇落。月东出，雁南飞，谁家夜捣衣？夜初长，人近别，梦觉一窗残月。鹦鹉卧，蟪蛄鸣，西风寒未成¤红蜡烛，弹棋局，床上画屏山绿。褰绣幌，倚瑶琴，前欢泪滴襟。玉炉烟，红烛泪，偏对画堂秋思。眉翠薄，鬓云残，夜长衾枕寒¤梧桐树，三更雨，不道离情最苦。一叶叶，一声声，空阶滴到明。","dynasty":"唐代","title":"更漏子"}
{"author":"冯延巳","content":"铜壶滴漏初昼，高阁鸡鸣半空。催启五门金锁，犹垂三殿帘栊。阶前御柳摇绿，仗下宫花散红。鸳瓦数行晓日，鸾旗百尺春风。侍臣踏舞重拜，圣寿南山永同。","dynasty":"唐代","title":"早朝"}
{"author":"冯延巳","content":"晴雪小园春未到，池边梅自早。高树鹊衔巢，斜月明寒草。山川风景好，自古金陵道，少年看却老。相逢莫厌醉金杯，别离多，欢会少。","dynasty":"唐代","tags":"春天，写景，感慨，人生","title":"醉花间·晴雪小园春未到"}
{"author":"冯延巳","content":"春色，春色，依旧青门紫陌。日斜柳暗花嫣，醉卧春色少年。年少，年少，行乐直须及早。明月，明月，照得离人愁绝。更深影入空床，不道帷屏夜长。长夜，长夜，梦到庭花阴下。南浦，南浦，翠鬟离人何处。当时携手高楼，依旧楼前水流。流水，流水，中有伤心双泪。","dynasty":"唐代","title":"三台令"}
{"author":"冯延巳","content":"红满枝，绿满枝，宿雨厌厌睡起迟，闲庭花影移¤忆归期，数归期。梦见虽多相见稀，相逢知几时。","dynasty":"唐代","title":"长相思"}
{"author":"冯延巳","content":"杨柳陌，宝马嘶空无迹。新着荷衣人未识，年年江海客。梦觉巫山春色，醉眼花飞狼籍。起舞不辞无气力，爱君吹玉笛。","dynasty":"五代","title":"谒金门"}
{"author":"冯延巳","content":"窗外寒鸡天欲曙，香印成灰，坐起浑无绪。庭际高梧凝宿雾，卷帘双鹊惊飞去¤屏上罗衣闲绣缕，一晌关情，忆遍江南路。夜夜梦魂休谩语，已知前事无情处。萧索清秋珠泪坠，枕簟微凉，展转浑无寐。残酒欲醒中夜起，月明如练天如水¤阶下寒声啼络纬，庭树金风，悄悄重门闭。可惜旧欢携手地，思量一夕成憔悴。几度凤楼同饮宴，此夕相逢，却胜当时见。低语前欢频转面，双眉敛恨春山远¤蜡烛泪流羌笛怨，偷整罗衣，欲唱情犹懒。醉里不辞金爵满，阳关一曲肠千断。几日行云何处去，忘了归来，不道春将暮。百草千花寒食路，香车系在谁家树¤泪眼倚楼频独语，双燕飞来，陌上相逢否？撩乱春愁如柳絮，悠悠梦里无寻处。六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去¤满眼游丝兼落絮，红杏开时，一霎清明雨。浓醉觉来莺乱语，惊残好梦无寻处。谁道闲情抛弃久，每到春来，惆怅还依旧。日日花前常病酒，不辞镜里朱颜瘦¤河畔青芜堤上柳，为问新愁，何事年年有。独立小楼风满袖，平林新月人归后。","dynasty":"唐代","title":"蝶恋花"}
{"author":"冯延巳","content":"去岁迎春楼上月，正是西窗，夜凉时节。玉人贪睡坠钗云，粉消妆薄见天真¤人非风月长依旧，破镜尘筝一梦经年瘦。今宵帘幕扬花阴，空馀枕泪独伤心。今日相逢花未发，正是去年，别离时节。东风次第有花开，恁时须约却重来¤重来不怕花堪折，只恐明年花发人离别。别离若向百花时，东风弹泪有谁知？","dynasty":"唐代","title":"忆江南（二首，与本调不同）"}
{"author":"冯延巳","content":"几度凤楼同饮宴，此夕相逢，却胜当时见。低语前欢频转面，双眉敛恨春山远。蜡烛泪流羌笛怨，偷整罗衣，欲唱情犹懒。醉里不辞金爵满，阳关一曲肠千断。","dynasty":"五代","tags":"写人，爱情，抒情","title":"蝶恋花·几度凤楼同饮宴"}
{"author":"冯延巳","content":"小庭雨过春将尽，片片花飞。独折残枝，无语凭阑只自知¤玉堂香暖珠帘卷，双燕来归。君约佳期，肯信韶华得几时。马嘶人语春风岸，芳草绵绵。杨柳桥边，落日高楼酒旆悬¤旧愁新恨知多少，目断遥天。独立花前，更听笙歌满画船。西风半夜帘栊冷，远梦初归。梦过金扉，花谢窗前夜合枝¤昭阳殿里新翻曲，未有人知。偷取笙吹，惊觉寒蛩到晓啼。酒阑睡觉天香暖，绣户慵开。香印成灰，独背寒屏理旧眉¤朦胧却向灯前卧，窗月徘徊。晓梦初回，一夜东风绽早梅。小堂深静无人到，满院春风。惆怅墙东，一树樱桃带雨红¤愁心似醉兼如病，欲语还慵。日暮疏钟，双燕归栖画阁中。画堂灯暖帘栊卷，禁漏丁丁。雨罢寒生，一夜西窗梦不成¤玉娥重起添香印，回倚孤屏。不语含情，水调何人吹笛声。笙歌放散人归去，独宿江楼。月上云收，一半珠帘挂玉钩¤起来检点经游地，处处新愁。凭仗东流，将取离心过橘州。昭阳记得神仙侣，独自承恩。水殿灯昏，罗幕轻寒夜正春¤如今别馆添萧索，满面啼痕。旧约犹存，忍把金环别与人。微风帘幕清明近，花落春残。尊酒留欢，添尽罗衣怯夜寒¤愁颜恰似烧残烛，珠泪阑干。也欲高拌，争奈相逢情万般。画堂昨夜愁无睡，风雨凄凄。林鹊争栖，落尽灯花鸡未啼¤年光往事如流水，休说情迷。玉箸双垂，只是金笼鹦鹉知。寒蝉欲报三秋候，寂静幽居。叶落闲阶，月透帘栊远梦回¤昭阳旧恨依前在，休说当时。玉笛才吹，满袖猩猩血又垂。洞房深夜笙歌散，帘幕重重。斜月朦胧，雨过残花落地红¤昔年无限伤心事，依旧东风。独倚梧桐，闲想闲思到晓钟。花前失却游春侣，极目寻芳。满眼悲凉，纵有笙歌亦断肠¤林间戏蝶帘间燕，各自双双。忍更思量，绿树青苔半夕阳。","dynasty":"唐代","title":"采桑子"}
{"author":"冯延巳","content":"谁道闲情抛掷久。每到春来，惆怅还依旧。日日花前常病酒，敢辞镜里朱颜瘦。河畔青芜堤上柳。为问新愁，何事年年有。独立小桥风满袖，平林新月人归后。","dynasty":"五代","tags":"抒情，孤寂，愁绪","title":"蝶恋花·谁道闲情抛弃久"}
{"author":"冯延巳","content":"独立阶前星又月，帘栊偏皎洁。霜树尽空枝，肠断丁香结¤夜深寒不寐，疑恨何曾歇。凭阑干欲折，两条玉箸为君垂，此宵情，谁共说。月落霜繁深院闭，洞房人正睡。桐树倚雕檐，金井临瑶砌¤晓风寒不啻，独立成憔悴。闲愁浑未已，离人心绪自无端，莫思量，休退悔。","dynasty":"唐代","title":"醉花间"}
{"author":"冯延巳","content":"逐胜归来雨未晴，楼前风重草烟轻。谷莺语软花边过，水调声长醉里听。款举金觥劝，谁是当筵最有情。","dynasty":"五代","tags":"写景，写雨，抒情","title":"抛球乐·逐胜归来雨未晴"}
{"author":"冯延巳","content":"细雨湿流光，芳草年年与恨长。烟锁凤楼无限事，茫茫。鸾镜鸳衾两断肠¤魂梦任悠扬，睡起杨花满绣床。薄幸不来门半掩，斜阳。负你残春泪几行。细雨泣秋风，金凤花残满地红。闲蹙黛眉慵不语，情绪。寂寞相思知几许¤玉枕拥孤衾，挹恨还闻岁月深。帘卷曲房谁共醉，憔悴。惆怅秦楼弹粉泪。","dynasty":"唐代","title":"南乡子"}
{"author":"冯延巳","content":"春到青门柳色黄，一梢红杏出低墙，莺窗人起未梳妆。绣帐已阑离别梦，玉炉空袅寂寥香。闺中红日奈何长。","dynasty":"五代","tags":"写景，妇女，孤独","title":"浣溪沙·春到青门柳色黄"}
{"author":"冯延巳","content":"晓窗梦到昭华，向琼家。欹枕残妆一朵，卧枝花¤情极处，却无语，玉钗斜。翠阁银屏回首，已天涯。","dynasty":"唐代","title":"相见欢"}
{"author":"冯延巳","content":"梧桐落，蓼花秋。烟初冷，雨才收，萧条风物正堪愁。人去后，多少恨，在心头¤燕鸿远，羌笛怨，渺渺澄波一片。山如黛，月如钩。笙歌散，梦魂断，倚高楼。","dynasty":"唐代","title":"芳草渡"}
{"author":"冯延巳","content":"南园春半踏青时，风和闻马嘶。青梅如豆柳如丝，日长蝴蝶飞¤花露重，草烟低，人家帘幕垂。秋千慵困解罗衣，画梁双燕栖。角声吹断陇梅枝，孤窗月影低。塞鸿无限欲惊飞，城乌休夜啼¤寻断梦，掩深闺，行人去路迷。门前杨柳绿阴齐，何时闻马嘶。","dynasty":"唐代","title":"阮郎归"}
{"author":"冯延巳","content":"金丝帐暖牙床稳，怀香方寸，轻颦轻笑，汗珠微透，柳沾花润¤云鬟斜坠，春应未已，不胜娇困。半欹犀枕，乱缠珠被，转羞人问。","dynasty":"唐代","title":"贺圣朝"}
{"author":"冯延巳","content":"落梅着雨消残粉，云重烟轻寒食近。罗幕遮香，柳外秋千出画墙。春山颠倒钗横凤，飞絮入檐春睡重。梦里佳期，只许庭花与月知。","dynasty":"唐代","tags":"春天｜写人","title":"上行杯·落梅着雨消残粉"}
{"author":"冯延巳","content":"萧索清秋珠泪坠，枕簟微凉，展转浑无寐。残酒欲醒中夜起，月明如练天如水。阶下寒声啼络纬，庭树金风，悄悄重门闭。可惜旧欢携手地，思量一夕成憔悴。","dynasty":"唐代","tags":"闺怨，思妇，爱情","title":"鹊踏枝·萧索清秋珠泪坠"}
{"author":"冯延巳","content":"窗外寒鸡天欲曙，香印成灰，坐起浑无绪。庭际高梧凝宿雾，卷帘双鹊惊飞去。屏上罗衣闲绣缕，一饷关情，忆遍江南路。夜夜梦魂休谩语，已知前事无寻处。","dynasty":"唐代","tags":"思妇，抒情，怀人","title":"蝶恋花·窗外寒鸡天欲曙"}
{"author":"冯延巳","content":"双玉斗，百琼壶，佳人欢饮笑喧呼。麒麟欲画时难偶，鸥鹭何猜兴不孤¤歌婉转，醉模糊，高烧银烛卧流苏。只销几觉懵腾睡，身外功名任有无。日融融，草芊芊，黄莺求友啼林前。柳条袅袅拖金线，花蕊茸茸簇锦毡¤鸠逐妇，燕穿帘，狂蜂浪蝶相翩翩。春光堪赏还堪玩，恼杀东风误少年。","dynasty":"唐代","title":"金错刀（一名醉瑶瑟）"}
{"author":"冯延巳","content":"严妆才罢怨春风，粉墙画壁宋家东。蕙兰有恨枝尤绿，桃李无言花自红¤燕燕巢儿罗幕卷，莺莺啼处凤楼空。少年薄幸知何处，每夜归来春梦中。","dynasty":"唐代","title":"舞春风（一名瑞鹧鸪）"}
{"author":"冯延巳","content":"冷红飘起桃花片，青春意绪阑珊。画楼帘幕卷轻寒，酒馀人散去，独自倚阑干。夕阳千里连芳草，萋萋愁煞王孙。徘徊飞尽碧天云，凤笙何处，明月照黄昏。","dynasty":"唐代","tags":"写景，伤春，抒情，愁绪","title":"临江仙·冷红飘起桃花片"}
{"author":"冯延巳","content":"石城山下桃花绽，宿雨初晴云未散。南去棹，北飞雁，水阔山遥肠欲断¤倚楼情绪懒，惆怅春心无限。燕度蒹葭风晚，欲归愁满面。","dynasty":"唐代","title":"应天长"}
{"author":"冯延巳","content":"金波远逐行云去，疏星时作银河渡。花影卧秋千，更长人不眠¤玉筝弹未彻，凤髻黄钗脱。忆梦翠蛾低，微风吹绣衣。画堂昨夜西风过，绣帘时拂朱门锁。惊梦不成云，双蛾枕上颦¤金炉烟袅袅，烛暗纱窗晓。残日尚弯环，玉筝和泪弹。梅花吹入谁家笛，行云半夜凝空碧。欹枕不成眠，关山人未还¤声随幽怨绝，空断澄霜月。月影下重檐，轻风花满帘。回廊远砌生秋草，梦魂千里青门道。鹦鹉怨长更，碧笼金锁横¤罗帏中夜起，霜月清如水。玉露不成圆，宝筝悲断弦。娇鬟堆枕钗横凤，溶溶春水杨花梦。红烛泪阑干，翠屏烟浪寒¤锦壶催画箭，玉佩天涯远。和泪试严妆，落梅飞夜霜。西风袅袅凌歌扇，秋期正与行云远。花叶脱霜红，流萤残月中¤兰闺人在否，千里重楼暮。翠被已销香，梦随寒漏长。沉沉朱户横金锁，纱窗月影随花过。烛泪欲阑干，落梅生晚寒¤宝钗横翠凤，千里香屏梦。云雨已荒凉，江南春草长。欹鬟堕髻摇双桨，采莲晚出清江上。顾影约流萍，楚歌娇未成¤相逢颦翠黛，笑把珠珰解。家住柳阴中，画桥东复东。","dynasty":"唐代","title":"菩萨蛮"}
{"author":"冯延巳","content":"酒罢歌馀兴未阑，小桥清水共盘桓。波摇梅蕊伤心白，风入罗衣贴体寒。且莫思归去，须尽笙歌此夕欢。逐胜归来雨未晴，楼前风重草烟轻。谷莺语软花边过，水调声长醉里听。款举金觥劝，谁是当筵最有情？梅落新春入后庭，眼前风物可无情？曲池波晚冰还合，芳草迎船绿未成。且上高楼望，相共凭阑看月生。霜积秋山万树红，倚岩楼上挂朱栊。白云天远重重恨，黄叶烟深淅淅风。仿佛梁州曲，吹在谁家玉笛中。尽日登高兴未残，红楼人散独盘桓。一钩冷雾悬珠箔，满面西风凭玉阑。归去须沉醉，小院新池月乍寒。坐对高楼千万山，雁飞秋色满阑干。烧残红烛暮云合，飘尽碧梧金井寒。咫尺人千里，犹忆笙歌昨夜欢。","dynasty":"唐代","title":"抛球乐"}
{"author":"冯延巳","content":"尘拂玉台鸾镜，凤髻不堪重整。绡帐泣流苏，愁掩玉屏人静。多病，多病，自是行云无定。","dynasty":"唐代","tags":"爱情，相思","title":"如梦令·尘拂玉台鸾镜"}
{"author":"冯延巳","content":"庭下花飞。月照妆楼春事晚，珠帘风，兰烛烬，怨空闺¤迢迢何处寄相思。玉箸零零肠断，屏帏深，更漏永，梦魂迷。芳草长川。柳映危桥桥下路，归鸿飞，行人去，碧山边¤风微烟淡雨萧然。隔岸马嘶何处？九回肠，双脸泪，夕阳天。春色融融。飞燕乍来莺未语，小桃寒，垂柳晚，玉楼空¤天长烟远恨重重。消息燕鸿归去，枕前灯，窗外月，闭朱笼。深院空帏。廊下风帘惊宿燕，香印灰，兰烛灺，觉来时¤月明人自捣寒衣。刚爱无端惆怅，阶前行，阑外立，欲鸡啼。","dynasty":"唐代","title":"酒泉子"}
{"author":"冯延巳","content":"青楼阿监应相笑，书记登坛又却回。","dynasty":"唐代","title":"句"}
{"author":"冯延巳","content":"荫绿围红，梦琼家在桃源住。画桥当路，临水开朱户¤柳径春深，行到关情处。颦不语，意凭风絮，吹向郎边去。","dynasty":"唐代","title":"点绛唇"}
{"author":"冯延巳","content":"深冬寒月，庭户凝霜雪。风雁过时魂断绝，塞管数声呜咽¤披衣独立披香，流苏乱结愁肠。往事总堪惆怅，前欢休更思量。雨晴烟晚，绿水新池满。双燕飞来垂柳院，小阁画帘高卷¤黄昏独倚朱阑，西南新月眉弯。砌下落花风起，罗衣特地春寒。西园春早，夹径抽新草。冰散漪澜生碧沼，寒在梅花先老¤与君同饮金杯，饮馀相取徘徊。次第小桃将发，轩车莫厌频来。","dynasty":"唐代","title":"清平乐"}
{"author":"冯延巳","content":"宿莺啼，乡梦断，春树晓朦胧。残灯和烬闭朱栊，人语隔屏风¤香已寒，灯已绝，忽忆去年离别。石城花雨倚江楼，波上木兰舟。雾濛濛，风淅淅，杨柳带疏烟。飘飘轻絮满南园，墙下草芊绵¤燕初飞，莺已老，拂面春风长好。相逢携酒且高歌，人生得几何？","dynasty":"唐代","title":"喜迁莺"}
{"author":"冯延巳","content":"酒阑睡觉天香暖，绣户慵开。香印成灰，独背寒屏理旧眉。朦胧却向灯前卧，窗月徘徊。晓梦初回，一夜东风绽早梅。","dynasty":"唐代","title":"采桑子·酒阑睡觉天香暖"}
{"author":"冯延巳","content":"笙歌放散人归去，独宿红楼。月上云收，一半珠帘挂玉钩。起来点检经由地，处处新愁，凭仗东流，将取离心过橘洲。","dynasty":"唐代","tags":"宴会，抒情，伤怀，孤寂","title":"采桑子·笙歌放散人归去"}
{"author":"冯延巳","content":"小堂深静无人到，满院春风。惆怅墙东，一树樱桃带雨红。愁心似醉兼如病，欲语还慵。目暮疏钟，双燕归栖画阁中。","dynasty":"唐代","title":"采桑子·小堂深静无人到"}
{"author":"冯延巳","content":"秣陵江上多离别，雨晴芳草烟深。路遥人去马嘶沉。青帘斜挂，新柳万枝金。隔江何处吹横笛？沙头惊起双禽。徘徊一向几般心。天长烟远，凝恨独沾襟。","dynasty":"唐代","title":"临江仙·秣陵江上多离别"}
{"author":"冯延巳","content":"昭阳忆得神仙侣，独自承恩。水殿灯昏，罗幕轻寒夜正春。如今别馆添萧索，满面啼痕。旧约犹存，忍把金环别与人。","dynasty":"唐代","title":"采桑子·昭阳忆得神仙侣"}
{"author":"冯延巳","content":"中庭雨过春将尽，片片花飞。独折残枝，无语凭阑只自知。玉堂香暖珠帘卷，双燕来归。后约难期，肯信韶华得几时。","dynasty":"唐代","title":"采桑子·中庭雨过春将尽"}
{"author":"冯延巳","content":"酒罢歌馀兴未阑，小桥秋水共盘桓。波摇梅蕊当心白，风入罗衣贴体寒。且莫思归去，须尽笙歌此夕欢。","dynasty":"唐代","title":"抛球乐·酒罢歌馀兴未阑"}
{"author":"冯延巳","content":"雪云乍变春云簇，渐觉年华堪纵目。北枝梅蕊犯寒开，南浦波纹如酒绿。芳菲次第长相续，自是情多无处足。尊前百计见春归，莫为伤春眉黛蹙。","dynasty":"唐代","title":"玉楼春"}
{"author":"冯延巳","content":"独立阶前星又月，帘栊偏皎洁。霜树尽空枝，肠断丁香结。夜深寒不彻，凝恨何曾歇，凭阑干欲折。两条玉箸为君垂，此宵情，谁共说？","dynasty":"唐代","title":"醉花间·独立阶前星又月"}
{"author":"冯延巳","content":"月落霜繁深院闭，洞房人正睡，桐树倚雕檐，金井临瑶砌。晓风寒不啻，独立成憔悴，闲愁浑未已，人心情绪自无端，莫思量，休退悔。","dynasty":"唐代","title":"醉花间·月落霜繁深院闭"}
{"author":"冯延巳","content":"角声吹断陇梅枝，孤窗月影低。塞鸿无限欲惊飞，城乌休夜啼。寻断梦，掩香闺，行人去路迷。门前杨柳绿阴齐，何时闻马嘶？","dynasty":"唐代","title":"醉桃源·角声吹断陇梅枝"}
{"author":"冯延巳","content":"林雀归栖撩乱语，阶前还日暮。屏掩画堂深，帘卷萧萧雨。玉人何外去，鹊喜浑无据，双眉愁几许。漏声看却夜将阑，点寒灯，扃绣户。","dynasty":"唐代","title":"醉花间·林雀归栖撩乱语"}
{"author":"冯延巳","content":"何处笛？深夜梦回情脉脉，竹风檐雨寒窗隔。离人几岁无消息，今头白，不眠特地重相忆。春艳艳，江上晚山三四点，柳丝如剪花如染。香闺寂寂门半掩，愁眉敛，泪珠滴破胭脂脸。江水碧，江上何人吹玉笛，扁舟远送潇湘客。芦花千里霜月白，伤行色，来朝便是关山隔。","dynasty":"唐代","title":"归国谣·何处笛"}
{"author":"冯延巳","content":"梅落新春入后庭，眼前风物可无情？曲池波晚冰还合，芳草迎船绿未成。且上高楼望，相共凭栏看月生。","dynasty":"唐代","title":"抛球乐·梅落新春入后庭"}
{"author":"冯延巳","content":"莫怨登高白玉杯，茱萸微绽菊花开。池塘水冷鸳鸯起，帘幕烟寒翡翠来。重待烧红烛，留取笙歌莫放回。","dynasty":"唐代","title":"抛球乐·莫怨登高白玉杯"}
{"author":"冯延巳","content":"年少王孙有俊才，登高欢醉夜忘回。歌阑赏尽珊瑚树，情厚重斟琥珀杯。但愿千千岁，金菊年年秋解开。","dynasty":"唐代","title":"抛球乐·年少王孙有俊才"}
{"author":"冯延巳","content":"霜积秋山万树红，倚帘楼上挂朱栊。白云天远重重恨，黄草烟深淅淅风。仿佛梁州曲，吹在谁家玉笛中？","dynasty":"唐代","title":"抛球乐·霜积秋山万树红"}
{"author":"冯延巳","content":"坐对高楼千万山，雁飞秋色满阑干。烧残红烛暮云合，飘尽梧金井寒。咫尺人千里，犹忆笙歌昨夜欢。","dynasty":"唐代","title":"抛球乐·坐对高楼千万山"}
{"author":"冯延巳","content":"沉沉朱户横金锁，纱窗月影随花过。烛泪欲阑干，落梅生晚寒。宝钗横翠凤，千里香屏梦。云雨已荒凉，江南春草长。","dynasty":"唐代","title":"菩萨蛮·沉沉朱户横金锁"}
{"author":"冯延巳","content":"画堂昨夜西风过，绣帘时拂朱门锁。惊梦不成云，双蛾枕上颦。金炉烟袅袅，烛暗纱窗晓。残月尚弯环，玉筝各泪弹。","dynasty":"唐代","title":"菩萨蛮·画堂昨夜西风过"}
{"author":"冯延巳","content":"娇鬟堆枕钗横凤，溶溶春水杨花梦。红烛泪阑干，翠屏烟浪寒。锦壶催画箭，玉佩天涯远。各泪试严妆，落梅飞晓霜。","dynasty":"唐代","title":"菩萨蛮·娇鬟堆枕钗横凤"}
{"author":"冯延巳","content":"金波远逐行人云，疏星时作银河渡。花影卧秋千，更长人不瞑。玉筝弹未彻，凤髻鸾钗脱。忆梦翠蛾低，微风凉绣衣。","dynasty":"唐代","title":"菩萨蛮·金波远逐行人云"}
{"author":"冯延巳","content":"梅花吹入谁家笛，行云半夜凝空碧。欹枕不成瞑，关山人未还。声随幽怨绝，云断澄霜月。月影下重帘，轻风花满檐。","dynasty":"唐代","title":"菩萨蛮·梅花吹入谁家笛"}
{"author":"冯延巳","content":"西风袅袅凌歌扇，秋期正与行人远。花叶脱霜红，流莺残月中。兰闺人在否，千里重楼暮。翠被已消香，梦随寒漏长。","dynasty":"唐代","title":"菩萨蛮·西风袅袅凌歌扇"}
{"author":"冯延巳","content":"欹鬟堕髻摇双桨，采莲晚出清江上。顾影约流萍，梦歌娇未成。相逢颦翠黛，笑把珠□解。家住柳阴中，画桥东复东。","dynasty":"唐代","title":"菩萨蛮·欹鬟堕髻摇双桨"}
{"author":"冯延巳","content":"深冬寒月，庭户凝霜雪。风雁过时魂断绝，塞管数声呜咽。披衣独立披香，流苏乱结愁肠。往事总堪惆怅，前欢休要思量。","dynasty":"唐代","title":"清平乐·深冬寒月"}
{"author":"冯延巳","content":"西园春早，夹径抽新草。冰散漪澜生碧沼，寒在梅花先老。与君同饮金杯，饮馀相取徘徊。次第小桃将发，轩车莫厌频来。","dynasty":"唐代","title":"清平乐·西园春早"}
{"author":"冯延巳","content":"雨晴烟晚，绿水新池满。双燕飞来垂柳院，小阁画帘高卷。黄昏独倚朱阑，西南新月眉弯。砌下落花风起，罗衣特地春寒。","dynasty":"唐代","title":"清平乐·雨晴烟晚"}
{"author":"冯延巳","content":"烦恼韶光能几许，肠断魂消，看却春还去。只喜墙头灵鹊语，不知青鸟全相误。心若垂杨千万缕，水阔花飞，梦断巫山路。开眼新愁无问处，珠帘锦帐相思否？","dynasty":"唐代","title":"鹊踏枝·烦恼韶光能几许"}
{"author":"冯延巳","content":"芳草满园花满目，帘外微微，细雨笼庭竹。杨柳千条珠□□，碧池波绉鸳鸯浴。窈窕人家颜似玉，弦管泠泠，齐奏云和曲。公子欢筵犹未足，斜阳不用相催促。","dynasty":"唐代","title":"鹊踏枝·芳草满园花满目"}
{"author":"冯延巳","content":"粉映墙头寒欲尽，宫漏长时，酒醒人犹困。一点春心无限恨，罗衣印满啼妆粉。柳岸花飞寒食近，陌上行人，杳不传芳信。楼上重檐山隐隐，东风尽日吹蝉鬓。","dynasty":"唐代","title":"鹊踏枝·粉映墙头寒欲尽"}
{"author":"冯延巳","content":"花外寒鸡天欲曙，香印成灰，起坐浑无绪。檐际高桐凝宿雾，卷帘双鹊惊飞去。屏上罗衣闲绣缕，一向关情，忆遍江南路。夜夜梦魂休谩语，已知前事无寻处。","dynasty":"唐代","title":"鹊踏枝·花外寒鸡天欲曙"}
{"author":"冯延巳","content":"叵耐为人情太薄，几度思量，真拟浑抛却。新结同心香未落，怎生负得当初约。休向尊前情索莫，手举金□，凭仗深深酌。莫作等闲相斗作，与君保取长欢乐。","dynasty":"唐代","title":"鹊踏枝·叵耐为人情太薄"}
{"author":"冯延巳","content":"秋入蛮蕉风半裂，狼籍池塘，雨打疏荷折。绕砌□声芳草歇，愁肠学尽丁香结。回首西南看晚月，孤雁来时，塞管声呜咽。历历前欢无处说，关山何日休离别。","dynasty":"唐代","title":"鹊踏枝·秋入蛮蕉风半裂"}
{"author":"冯延巳","content":"霜落小园瑶草短，瘦叶和风，惆怅芳时换。懊恨年年秋不管，朦胧如梦空肠断。独立荒池斜日岸，墙外遥山，隐隐连天汉。忽忆当年歌舞伴，晚来双脸啼痕满。","dynasty":"唐代","title":"鹊踏枝·霜落小园瑶草短"}
{"author":"冯延巳","content":"南浦，南浦，翠鬓离人何处？当时携手高楼，依旧楼前水流。流水，流水，中有伤心双泪。","dynasty":"唐代","title":"三台令·南浦"}
{"author":"冯延巳","content":"酒醒情怀恶，金缕褪，玉肌如削。寒食过却，海棠零落。乍倚遍阑干，烟澹薄，翠幕帘栊笼画阁。春睡着，觉来失秋千期约。","dynasty":"唐代","title":"思越人·酒醒情怀恶"}
{"author":"冯延巳","content":"严妆才罢怨春风，粉墙画壁宋家东。蕙兰有恨枝犹绿，桃李无言花自红。燕燕巢时帘幕卷，莺莺啼处凤楼空。少年薄倖知何处，每夜归来春梦中。","dynasty":"唐代","title":"舞春风"}
{"author":"冯延巳","content":"宿莺啼，乡梦断，春树晓朦胧。残灯吹烬闭朱栊，人语隔屏风。香已寒，灯已绝，忽忆去年离别。石城花雨倚江楼，波上木兰舟。","dynasty":"唐代","title":"喜迁莺·宿莺啼"}
{"author":"冯延巳","content":"雾濛濛，风淅淅，杨柳带疏烟。飘飘轻絮满南园，墙下草芊眠。燕初飞，莺已老，拂面春风长好。相逢携手且高歌，人生得几何。","dynasty":"唐代","title":"喜迁莺·雾濛濛"}
{"author":"冯延巳","content":"晓窗梦到昭华，阿琼家。欹枕残妆一朵，卧枝花。情极处，却无语，玉钗斜。翠阁银屏回首，已天涯。","dynasty":"唐代","title":"相见欢·晓窗梦到昭华"}
{"author":"冯延巳","content":"圣明世，独折一枝丹桂。学着荷衣还可喜，春狂不啻□。年少都来有几，自古闲愁无际。满盏劝君休惜醉，愿君千万岁。","dynasty":"唐代","title":"谒金门·圣明世"}
{"author":"冯延巳","content":"杨柳陌，宝马嘶空无迹。新着荷衣人未识，年年江海客。梦觉巫山春色，醉眼花飞狼籍。起舞不辞无气力，爱君吹玉笛。","dynasty":"唐代","title":"谒金门·杨柳陌"}
{"author":"冯延巳","content":"今日相逢花未发，正是去年，别离时节。东风次第有花开，恁时须约却重来。重来不怕花堪折，只怕明年，花发人离别。别离若向百花时，东风弹泪有谁知。","dynasty":"唐代","title":"忆江南·今日相逢花未发"}
{"author":"冯延巳","content":"云岁迎春楼上月，正是西窗，夜凉时节。玉人贪睡坠钗云，粉消香薄风天真。人非风月长依旧，破镜尘筝，一梦经年瘦。今宵帘幕扬花阴，空馀枕泪独伤心。","dynasty":"唐代","title":"忆江南·云岁迎春楼上月"}
{"author":"冯延巳","content":"风淅淅，夜雨连云黑。滴滴，窗下芭蕉灯下客。除非魂梦到乡国，免被关山隔。忆忆，一句枕前争忘得。","dynasty":"唐代","title":"忆秦娥·风淅淅"}
{"author":"冯延巳","content":"当时心事偷相许，宴罢兰堂肠断处。挑银灯，扃珠户，绣被微寒值秋雨。枕前各泪语，惊觉玉笼鹦鹉。一夜万般情绪，朦胧天欲曙。","dynasty":"唐代","title":"应天长·当时心事偷相许"}
{"author":"冯延巳","content":"兰房一宿还归去，底死谩生留不住。枕前语，记得否，说尽从来两心素。同心牢记取，切莫等闲相许。后会不知何处，双栖人莫妒。","dynasty":"唐代","title":"应天长·兰房一宿还归去"}
{"author":"周晋","content":"午梦初回，卷帘尽放春愁去。昼长无侣。自对黄鹂语。絮影蘋香，春在无人处。移舟去。未成新句。一砚梨花雨。","dynasty":"宋代","tags":"婉约，访友","title":"点绛唇·访牟存叟南漪钓隐"}
{"author":"周晋","content":"图书一室。香暖垂帘密。花满翠壶熏研席。睡觉满窗晴日。手寒不了残棋。篝香细勘唐碑。无酒无诗情绪，欲梅欲雪天时。","dynasty":"宋代","tags":"闲雅，生活","title":"清平乐·图书一室"}
{"author":"周晋","content":"似雾中花，似风前雪，似雨馀云。本自无情，点萍成缘，却又多情。西湖南陌东城。甚管定、年年送春。薄幸东风，薄情游子，薄命佳人。","dynasty":"宋代","title":"柳梢青（杨花）"}
{"author":"雍陶","content":"烟波不动影沉沉，碧色全无翠色深。疑是水仙梳洗处，一螺青黛镜中心。","dynasty":"唐代","tags":"山水，景点","title":"题君山/洞庭诗"}
{"author":"雍陶","content":"澧水桥西小路斜，日高犹未到君家。村园门巷多相似，处处春风枳壳花。","dynasty":"唐代","tags":"春天，访友","title":"城西访友人别墅"}
{"author":"雍陶","content":"野花幽鸟几千般，头白山僧遍识难。世上游人无复见，一生唯向画图看。","dynasty":"唐代","title":"山行"}
{"author":"雍陶","content":"满庭诗境飘红叶，绕砌琴声滴暗泉。门外晚晴秋色老，万条寒玉一溪烟。","dynasty":"唐代","tags":"秋天，写景，孤寂","title":"韦处士郊居"}
{"author":"雍陶","content":"从来只有情难尽，何事名为情尽桥。自此改名为折柳，任他离恨一条条。","dynasty":"唐代","tags":"送别，友人","title":"题情尽桥"}
{"author":"雍陶","content":"津桥春水浸红霞，烟柳风丝拂岸斜。翠辇不来金殿闭，宫莺衔出上阳花。","dynasty":"唐代","tags":"春天，吊古伤今","title":"天津桥望春"}
{"author":"雍陶","content":"剑南风景腊前春，山鸟江风得雨新。莫怪送君行较远，自缘身是忆归人。","dynasty":"唐代","tags":"春天，思乡","title":"送蜀客"}
{"author":"雍陶","content":"高树蝉声入晚云，不唯愁我亦愁君。何时各得身无事，每到闻时似不闻。","dynasty":"唐代","title":"蝉"}
{"author":"雍陶","content":"五柳先生本在山，偶然为客落人间。秋来见月多归思，自起开笼放白鹇。","dynasty":"唐代","tags":"抒情，思乡","title":"和孙明府怀旧山"}
{"author":"雍陶","content":"浣花溪里花多处，为忆先生在蜀时。万古只应留旧宅，千金无复换新诗。沙崩水槛鸥飞尽，树压村桥马过迟。山月不知人事变，夜来江上与谁期。","dynasty":"唐代","title":"经杜甫旧宅"}
{"author":"雍陶","content":"越巂城南无汉地，伤心从此便为蛮。冤声一恸悲风起，云暗青天日下山。","dynasty":"唐代","title":"哀蜀人为南蛮俘虏五章。别巂州一时恸哭云日为之变色"}
{"author":"雍陶","content":"但见城池还汉将，岂知佳丽属蛮兵。锦江南度遥闻哭，尽是离家别国声。","dynasty":"唐代","title":"哀蜀人为南蛮俘虏五章。初出成都闻哭声"}
{"author":"雍陶","content":"雪楼当日动晴寒，渭水梁山鸟外看。闻说德宗曾到此，吟诗不敢倚阑干。","dynasty":"唐代","title":"题宝应县"}
{"author":"雍陶","content":"幽岛曲池相隐映，小桥虚阁半高低。好风好月无人宿，夜夜水禽船上栖。","dynasty":"唐代","title":"题大安池亭"}
{"author":"雍陶","content":"勿言春尽春还至，少壮看花复几回。今日已从愁里去，明年更莫共愁来。","dynasty":"唐代","title":"送春"}
{"author":"雍陶","content":"世家曾览楚英雄，国破城荒万事空。唯有邮亭阶下柳，春来犹似细腰宫。","dynasty":"唐代","title":"夷陵城"}
{"author":"雍陶","content":"落花门外春将尽，飞絮庭前日欲高。深院客来人未起，黄鹂枝上啄樱桃。莎深苔滑地无尘，竹冷花迟剩驻春。尽日弄琴谁共听，与君兼鹤是三人。","dynasty":"唐代","title":"访友人幽居二首"}
{"author":"雍陶","content":"竹房谁继生前事，松月空悬过去心。秋磬数声天欲晓，影堂斜掩一灯深。","dynasty":"唐代","title":"宿大彻禅师故院"}
{"author":"雍陶","content":"旧里已悲无产业，故山犹恋有烟霞。自从为客归时少，旅馆僧房却是家。","dynasty":"唐代","title":"旅怀"}
{"author":"雍陶","content":"贫居尽日冷风烟，独向檐床看雨眠。寂寞春风花落尽，满庭榆荚似秋天。","dynasty":"唐代","title":"贫居春怨"}
{"author":"雍陶","content":"行过险栈出褒斜，出尽平川似到家。万里客愁今日散，马前初见米囊花。","dynasty":"唐代","title":"西归出斜谷"}
{"author":"雍陶","content":"窗灯欲灭夜愁生，萤火飞来促织鸣。宿客几回眠又起，一溪秋水枕边声。","dynasty":"唐代","title":"宿石门山居"}
{"author":"雍陶","content":"山桃野杏两三栽，树树繁花去复开。今日主人相引看，谁知曾是客移来。","dynasty":"唐代","title":"过旧宅看花"}
{"author":"雍陶","content":"青油幕下白云边，日日空山夜夜泉。闻说小斋多野意，枳花阴里麝香眠。","dynasty":"唐代","title":"寄襄阳章孝标"}
{"author":"雍陶","content":"洛城今古足繁华，最恨乔家似石家。行到窈娘身没处，水边愁见亚枝花。","dynasty":"唐代","title":"洛中感事"}
{"author":"雍陶","content":"汉家公主昔和蕃，石上今馀手迹存。风雨几年侵不灭，分明纤指印苔痕。","dynasty":"唐代","title":"阴地关见入蕃公主石上手迹"}
{"author":"雍陶","content":"北阙云间见碧天，南宫月似旧时圆。喜看列宿今朝正，休叹参差十四年。","dynasty":"唐代","title":"月下喜吕郎中除兵部"}
{"author":"雍陶","content":"莫怪频过有酒家，多情长是惜年华。春风堪赏还堪恨，才见开花又落花。","dynasty":"唐代","title":"过南邻花园"}
{"author":"雍陶","content":"老去风光不属身，黄金莫惜买青春。白头纵作花园主，醉折花枝是别人。","dynasty":"唐代","title":"劝行乐"}
{"author":"雍陶","content":"我家蜀地身离久，忽见胡山似剑门。马上欲垂千里泪，耳边唯欠一声猿。","dynasty":"唐代","title":"自蔚州南入真谷有似剑门，因有归思"}
{"author":"雍陶","content":"每忆云山养短才，悔缘名利入尘埃。十年马足行多少，两度天涯地角来。","dynasty":"唐代","title":"再经天涯地角山"}
{"author":"雍陶","content":"吴蜀千年等界村，英雄无主岂长存。思量往事今何在，万里山中一寺门。两国道涂都万里，来从此地等平分。行人竞说东西利，事不关心耳不闻。","dynasty":"唐代","title":"题等界寺二首"}
{"author":"雍陶","content":"柳阴春岭鸟新啼，暖色浓烟深处迷。如恨往来人不见，水声呦咽出花溪。","dynasty":"唐代","title":"洛源驿戏题"}
{"author":"雍陶","content":"抛掷泥中一听沈，不能三叹引愁深。莫言客子无愁易，须识愁多暗损心。","dynasty":"唐代","title":"遣愁"}
{"author":"雍陶","content":"不爱人间紫与绯，却思松下著山衣。春郊雨尽多新草，一路青青蹋雨归。","dynasty":"唐代","title":"送友人弃官归山居"}
{"author":"雍陶","content":"与君同在少年场，知己萧条壮士伤。可惜报恩无处所，却提孤剑过咸阳。行人立马强盘回，别字犹含未忍开。好去出门休落泪，不如前路早归来。","dynasty":"唐代","title":"送客二首"}
{"author":"雍陶","content":"马急人忙尘路喧，几从朝出到黄昏。今来合掌听师语，一似敲冰清耳根。","dynasty":"唐代","title":"安国寺赠广宣上人"}
{"author":"雍陶","content":"心中得胜暂抛愁，醉卧京风拂簟秋。半夜觉来新酒醒，一条斜月到床头。","dynasty":"唐代","title":"初醒"}
{"author":"雍陶","content":"亚尹故居经几主，只因君住有诗情。夜吟邻叟闻惆怅，七八年来无此声。","dynasty":"唐代","title":"题友人所居（即故元少尹宅）"}
{"author":"雍陶","content":"胡卢河畔逢秋雪，疑是风飘白鹤毛。坐客停杯看未定，将军已湿褐花袍。","dynasty":"唐代","title":"蔚州晏内遇新雪"}
{"author":"雍陶","content":"古木闽州道，驱羸落照间。投村碍野水，问店隔荒山。（见《泉州志》）","dynasty":"唐代","title":"句"}
{"author":"雍陶","content":"风波不动影沈沈，翠色全微碧色深。应是水仙梳洗处，一螺青黛镜中心。","dynasty":"唐代","title":"题君山"}
{"author":"雍陶","content":"闭门无事后，此地即山中。但觉鸟声异，不知人境同。晚花开为雨，残果落因风。独坐还吟酌，诗成酒已空。","dynasty":"唐代","title":"和刘补阙秋园寓兴六首其二"}
{"author":"雍陶","content":"自得家林趣，常时在外稀。对僧餐野食，迎客著山衣。雀斗翻檐散，蝉惊出树飞。功成他日后，何必五湖归。","dynasty":"唐代","title":"和刘补阙秋园寓兴六首其三"}
{"author":"雍陶","content":"秋色庭芜上，清朝见露华。疏篁抽晚笋，幽药吐寒芽。引水新渠净，登台小径斜。人来多爱此，萧爽似仙家。","dynasty":"唐代","title":"和刘补阙秋园寓兴六首其四"}
{"author":"雍陶","content":"禁掖朝回后，林园胜赏时。野人来辨药，庭鹤往看棋。晚日明丹枣，朝霜润紫梨。还因重风景，犹自有秋诗。","dynasty":"唐代","title":"和刘补阙秋园寓兴六首其五"}
{"author":"雍陶","content":"圣代少封事，闲居方屏喧。漏寒云外阙，木落月中园。山鸟宿檐树，水萤流洞门。无人见清景，林下自开尊。","dynasty":"唐代","title":"和刘补阙秋园寓兴六首其六"}
{"author":"雍陶","content":"人言日远还疏索，别后都非未别心。唯我忆君千里意，一年不见一重深。","dynasty":"唐代","title":"恨别二首其二"}
{"author":"雍陶","content":"蜀客春城闻蜀鸟，思归声引未归心。却知夜夜愁相似，尔正啼时我正吟。","dynasty":"唐代","title":"闻杜鹃二首其二"}
{"author":"雍陶","content":"莎深苔滑地无尘，竹冷花迟剩驻春。尽日弄琴谁共听，与君兼鹤是三人。","dynasty":"唐代","title":"访友人幽居二首其二"}
{"author":"雍陶","content":"两国道涂都万里，来从此地等平分。行人竞说东西利，事不关心耳不闻。","dynasty":"唐代","title":"题等界寺二首其二"}
{"author":"雍陶","content":"行人立马强盘回，别字犹含未忍开。好去出门休落泪，不如前路早归来。","dynasty":"唐代","title":"送客二首其二"}
{"author":"雍陶","content":"方响闻时夜已深，声声敲著客愁心。不知正在谁家乐，月下犹疑是远砧。","dynasty":"唐代","title":"夜闻方响"}
{"author":"雍陶","content":"吾友今生不可逢，风流空想旧仪容。朝来马上频回首，惆怅他人似蔡邕。","dynasty":"唐代","title":"路逢有似亡友者，恻然赋此"}
{"author":"雍陶","content":"往岁曾随江客船，秋风明月洞庭边。为看今夜天如水，忆得当时水似天。","dynasty":"唐代","title":"望月怀江上旧游"}
{"author":"雍陶","content":"密叶四时同一色，高枝千岁对孤峰。此中疑有精灵在，为见盘根似卧龙。","dynasty":"唐代","title":"武侯庙古柏"}
{"author":"雍陶","content":"疏桐馀一干，风雨日萧条。岁晚琴材老，天寒桂叶凋。已悲根半死，复恐尾全焦。幸在龙门下，知音肯寂寥。","dynasty":"唐代","title":"孤桐"}
{"author":"雍陶","content":"万事谁能问，一名犹未知。贫当多累日，闲过少年时。灯下和愁睡，花前带酒悲。无谋常委命，转觉命堪疑。","dynasty":"唐代","title":"自述"}
{"author":"雍陶","content":"晚虹斜日塞天昏，一半山川带雨痕。新水乱侵青草路，残烟犹傍绿杨村。胡人羊马休南牧，汉将旌旗在北门。行子喜闻无战伐，闲看游骑猎秋原。","dynasty":"唐代","title":"晴诗（一作塞路初晴）"}
{"author":"雍陶","content":"世上无媒似我希，一身惟有影相随。出门便作焚舟计，生不成名死不归。","dynasty":"唐代","title":"离家后作"}
{"author":"雍陶","content":"人人慢说酒消忧，我道翻为引恨由。一夜醒来灯火暗，不应愁事亦成愁。","dynasty":"唐代","title":"非酒"}
{"author":"雍陶","content":"剑峰重叠雪云漫，忆昨来时处处难。大散岭头春足雨，褒斜谷里夏犹寒。蜀门去国三千里，巴路登山八十盘。自到成都烧酒熟，不思身更入长安。","dynasty":"唐代","title":"到蜀后记途中经历"}
{"author":"雍陶","content":"碧竿微露月玲珑，谢豹伤心独叫风。高处已应闻滴血，山榴一夜几枝红。蜀客春城闻蜀鸟，思归声引未归心。却知夜夜愁相似，尔正啼时我正吟。","dynasty":"唐代","title":"闻杜鹃二首"}
{"author":"雍陶","content":"澹荡春风满眼来，落花飞蝶共裴回。偏能飘散同心蒂，无那愁眉吹不开。","dynasty":"唐代","title":"美人春风怨"}
{"author":"雍陶","content":"南客岂曾谙塞北，年年唯见雁飞回。今朝忽渡桑干水，不似身来似梦来。","dynasty":"唐代","title":"渡桑干河"}
{"author":"雍陶","content":"襄阳耆旧别来稀，此去何人共掩扉。唯有白铜鞮上月，水楼闲处待君归。","dynasty":"唐代","title":"送客归襄阳旧居"}
{"author":"雍陶","content":"行行何处散离愁，长路无因暂上楼。唯到高原即西望，马知人意亦回头。","dynasty":"唐代","title":"途中西望"}
{"author":"雍陶","content":"云南路出陷河西，毒草长青瘴色低。渐近蛮城谁敢哭，一时收泪羡猿啼。","dynasty":"唐代","title":"哀蜀人为南蛮俘虏五章。入蛮界不许有悲泣之声"}
{"author":"雍陶","content":"离思茫茫正值秋，每因风景却生愁。今宵难作刀州梦，月色江声共一楼。","dynasty":"唐代","title":"宿嘉陵驿（一作嘉陵馆楼）"}
{"author":"雍陶","content":"闲思往事在湖亭，亭上秋灯照月明。宿客尽眠眠不得，半窗残月带潮声。","dynasty":"唐代","title":"忆江南旧居"}
{"author":"雍陶","content":"大渡河边蛮亦愁，汉人将渡尽回头。此中剩寄思乡泪，南去应无水北流。","dynasty":"唐代","title":"哀蜀人为南蛮俘虏五章。过大渡河蛮使许之泣望乡国"}
{"author":"雍陶","content":"百鸟有啼时，子规声不歇。春寒四邻静，独叫三更月。","dynasty":"唐代","title":"闻子规"}
{"author":"雍陶","content":"今年无异去年寒，何事朝来独忍难。应是渐为贫客久，锦衣著尽布衣单。","dynasty":"唐代","title":"苦寒"}
{"author":"雍陶","content":"两崖开尽水回环，一叶才通石罅间。楚客莫言山势险，世人心更险于山。","dynasty":"唐代","title":"峡中行"}
{"author":"雍陶","content":"人间多别离，处处是相思。海内无烟夜，天涯有月时。跳鱼翻荇叶，惊鹊出花枝。亲友皆千里，三更独绕池。","dynasty":"唐代","title":"寒食夜池上对月怀友"}
{"author":"雍陶","content":"风恼花枝不耐频，等闲飞落易愁人。殷勤最是章台柳，一树千条管带春。","dynasty":"唐代","title":"春咏"}
{"author":"雍陶","content":"君在桐庐何处住，草堂应与戴家邻。初归山犬翻惊主，久别江鸥却避人。终日欲为相逐计，临岐空羡独行身。秋风钓艇遥相忆，七里滩西片月新。","dynasty":"唐代","title":"送徐山人归睦州旧隐"}
{"author":"雍陶","content":"幽居悄悄何人到，落日清凉满树梢。新句有时愁里得，古方无效病来抛。荒檐数蝶悬蛛网，空屋孤萤入燕巢。独卧南窗秋色晚，一庭红叶掩衡茅。","dynasty":"唐代","title":"秋居病中"}
{"author":"雍陶","content":"白须虏将话边事，自失公权怨语多。汉主岂劳思李牧，赵王犹是用廉颇。新鹰饱肉唯闲猎，旧剑生衣懒更磨。百战无功身老去，羡他年少渡黄河。","dynasty":"唐代","title":"罢还边将"}
{"author":"雍陶","content":"青蘋白石匝莲塘，水里莲开带瑞光。露湿红芳双朵重，风飘绿蒂一枝长。同心栀子徒夸艳，合穗嘉禾岂解香。不独丰祥先有应，更宜花县对潘郎。","dynasty":"唐代","title":"永乐殷尧藩明府县池嘉莲咏"}
{"author":"雍陶","content":"岁尽贫生事事须，就中深恨酒钱无。故人充寿能分送，远客消愁免自沽。一夜四乘倾凿落，五更三点把屠苏。已供时节深珍重，况许今朝更挈壶。","dynasty":"唐代","title":"酬李绀岁除送酒"}
{"author":"雍陶","content":"乱峰碎石金牛路，过客应骑铁马行。白日欲斜催后乘，青云何处问前程。飞蝇一一皆先去，度鸟双双亦远鸣。蹇步不唯伤旅思，此中兼见宦途情。","dynasty":"唐代","title":"蜀路倦行因有所感"}
{"author":"雍陶","content":"古县萧条秋景晚，昔年陶令亦如君。头巾漉酒临黄菊，手板支颐向白云。百里岂能容骥足，九霄终自别鸡群。相思不恨书来少，佳句多从阙下闻。","dynasty":"唐代","title":"寄永乐殷尧藩明府"}
{"author":"雍陶","content":"蜀道英灵地，山重水又回。文章四子盛，道路五丁开。词客题桥去，忠臣叱驭来。卧龙同骇浪，跃马比浮埃。已谓无妖土，那知有祸胎。蕃兵依濮柳，蛮旆指江梅。战后悲逢血，烧馀恨见灰。空留犀厌怪，无复酒除灾。岁积苌弘怨，春深杜宇哀。家贫移未得，愁上望乡台。","dynasty":"唐代","title":"蜀中战后感事"}
{"author":"雍陶","content":"茜马渡泸水，北来如鸟轻。几年朝凤阙，一日破龟城。此地有征战，谁家无死生。人悲还旧里，鸟喜下空营。弟侄意初定，交朋心尚惊。自从经难后，吟苦似猿声。","dynasty":"唐代","title":"答蜀中经蛮后友人马艾见寄"}
{"author":"雍陶","content":"扰扰走人寰，争如占得闲。防愁心付酒，求静力登山。见药芳时采，逢花好处攀。望云开病眼，临涧洗愁颜。春色流岩下，秋声碎竹间。锦文苔点点，钱样菊斑斑。路远朝无客，门深夜不关。鹤飞高缥缈，莺语巧绵蛮。养拙甘沈默，忘怀绝险艰。更怜云外路，空去又空还。","dynasty":"唐代","title":"卢岳闲居十韵"}
{"author":"雍陶","content":"朔将引双旌，山遥碛雪平。经年通国信，计日得蕃情。野次依泉宿，沙中望火行。远雕秋有力，寒马夜无声。看猎临胡帐，思乡见汉城。来春拥边骑，新草满归程。","dynasty":"唐代","title":"送于中丞使北蕃"}
{"author":"雍陶","content":"二室峰前水，三川府右亭。乱流深竹径，分绕小花汀。池角通泉脉，堂心豁地形。坐中寒瑟瑟，床下细泠泠。雨夜思巫峡，秋朝想洞庭。千年孤镜碧，一片远天青。鱼戏摇红尾，鸥闲退白翎。荷倾泻珠露，沙乱动金星。藤架如纱帐，苔墙似锦屏。龙门人少到，仙棹自多停。游忆高僧伴，吟招野客听。馀波不能惜，便欲养浮萍。","dynasty":"唐代","title":"和河南白尹西池北新葺水斋招赏十二韵"}
{"author":"雍陶","content":"贫女貌非丑，要须缘嫁迟。还似求名客，无媒不及时。","dynasty":"唐代","title":"感兴"}
{"author":"雍陶","content":"日过千万家，一家非所依。不及行尘影，犹随马蹄归。","dynasty":"唐代","title":"长安客感"}
{"author":"雍陶","content":"吟想旧经过，花时奈远何。别来长似见，春梦入关多。","dynasty":"唐代","title":"春怀旧游"}
{"author":"雍陶","content":"山月吟声苦，春风引思长。无由及尘土，犹带杏花香。","dynasty":"唐代","title":"离京城宿商山作"}
{"author":"雍陶","content":"夜雨空馆静，幽人起裴回。长安醉眠客，岂知新雁来。","dynasty":"唐代","title":"秋馆雨夜"}
{"author":"雍陶","content":"朗月何高高，楼中帘影寒。一妇独含叹，四坐谁成欢。时节屡已移，游旅杳不还。沧溟倘未涸，妾泪终不干。君若无定云，妾若不动山。云行出山易，山逐云去难。愿为边塞尘，因风委君颜。君颜良洗多，荡妾浊水间。","dynasty":"唐代","title":"相和歌辞。明月照高楼"}
{"author":"雍陶","content":"朝下有闲思，南沟边水行。因来见寥落，转自叹平生。白首丈夫气，赤心知己情。留诗本相慰，却忆苦吟声。","dynasty":"唐代","title":"酬秘书王丞见寄"}
{"author":"雍陶","content":"惯猎金河路，曾逢雪不迷。射雕青冢北，走马黑山西。戍远旌幡少，年深帐幕低。酬恩须尽敌，休说梦中闺。","dynasty":"唐代","title":"僧金河戍客"}
{"author":"雍陶","content":"红叶落湘川，枫明映水天。寻钟过楚寺，拥锡上泷船。病客思留药，迷人待说禅。南中多古迹，应访虎溪泉。","dynasty":"唐代","title":"送契玄上人南游"}
{"author":"雍陶","content":"不倚军功有侠名，可怜球猎少年情。戴铃健鹘随声下，撼珮骄骢弄影行。觅匠重装燕客剑，对人新按越姬筝。岂知儒者心偏苦，吟向秋风白发生。","dynasty":"唐代","title":"少年行（一作汉宫少年行）"}
{"author":"雍陶","content":"双鹭应怜水满池，风飘不动顶丝垂。立当青草人先见，行榜白莲鱼未知。一足独拳寒雨里，数声相叫早秋时。林塘得尔须增价，况与诗家物色宜。","dynasty":"唐代","title":"咏双白鹭（一作崔少府池鹭）"}
{"author":"雍陶","content":"白露暧秋色，月明清漏中。痕沾珠箔重，点落玉盘空。竹动时惊鸟，莎寒暗滴虫。满园生永夜，渐欲与霜同。","dynasty":"唐代","title":"秋露"}
{"author":"雍陶","content":"渺渺楚江上，风旗摇去舟。马归云梦晚，猿叫洞庭秋。别思满南渡，乡心生北楼。巴陵山水郡，应称谢公游。","dynasty":"唐代","title":"送徐使君赴岳州"}
{"author":"雍陶","content":"客在剑门外，新年音信稀。自为千里别，已送几人归。陌上月初落，马前花正飞。离言殊未尽，春雨满行衣。","dynasty":"唐代","title":"送裴璋还蜀因亦怀归"}
{"author":"雍陶","content":"近出圭峰下，还期又不赊。身闲多宿寺，官满未移家。罢钓临秋水，开尊对月华。自当蓬阁选，岂得卧烟霞。","dynasty":"唐代","title":"送前鄠县李少府"}
{"author":"雍陶","content":"南行春已满，路半水茫然。楚望花当渡，湘阴橘满川。山横湖色上，帆出鸟行前。此任无辞远，亲人贵用还。","dynasty":"唐代","title":"送宜春裴明府之任"}
{"author":"雍陶","content":"世上方传教，山中未得归。闲花飘讲席，驯鸽污禅衣。积雨谁过寺，残钟自掩扉。寒来垂顶帽，白发剃应稀。","dynasty":"唐代","title":"赠宗静上人"}
{"author":"雍陶","content":"何处销愁宿，携囊就远僧。中宵吟有雪，空屋语无灯。静境唯闻铎，寒床但枕肱。还因爱闲客，始得见南能。","dynasty":"唐代","title":"同贾岛宿无可上人院"}
{"author":"雍陶","content":"水木夕阴冷，池塘秋意多。庭风吹故叶，阶露净寒莎。愁燕窥灯语，情人见月过。砧声听已别，虫响复相和。闭门无事后，此地即山中。但觉鸟声异，不知人境同。晚花开为雨，残果落因风。独坐还吟酌，诗成酒已空。自得家林趣，常时在外稀。对僧餐野食，迎客著山衣。雀斗翻檐散，蝉惊出树飞。功成他日后，何必五湖归。秋色庭芜上，清朝见露华。疏篁抽晚笋，幽药吐寒芽。引水新渠净，登台小径斜。人来多爱此，萧爽似仙家。禁掖朝回后，林园胜赏时。野人来辨药，庭鹤往看棋。晚日明丹枣，朝霜润紫梨。还因重风景，犹自有秋诗。圣代少封事，闲居方屏喧。漏寒云外阙，木落月中园。山鸟宿檐树，水萤流洞门。无人见清景，林下自开尊。","dynasty":"唐代","title":"和刘补阙秋园寓兴六首"}
{"author":"雍陶","content":"汉阳无远寺，见说过汾城。云雨经春客，江山几日程。终随鸥鸟去，只在海潮生。前路逢渔父，多愁问姓名。","dynasty":"唐代","title":"岳阳晚景"}
{"author":"雍陶","content":"塞上蕃僧老，天寒疾上关。远烟平似水，高树暗如山。去马朝常急，行人夜始闲。更深听刁斗，时到磬声间。","dynasty":"唐代","title":"塞上宿野寺"}
{"author":"雍陶","content":"若论秋思人人苦，最觉愁多客又深。何况病来惆怅尽，不知争作送君心。","dynasty":"唐代","title":"送客"}
{"author":"雍陶","content":"莫惊西上独迟回，只为衡门未有媒。惆怅赋成身不去，一名闲事逐秋回。","dynasty":"唐代","title":"人问应举"}
{"author":"雍陶","content":"水阔江天两不分，行人两处更相闻。遥遥已失风帆影，半日虚销指点云。","dynasty":"唐代","title":"送客不及"}
{"author":"雍陶","content":"岘亭留恨为伤杯，未得醒醒看便回。却想醉游如梦见，直疑元本不曾来。","dynasty":"唐代","title":"寄题岘亭"}
{"author":"雍陶","content":"忆得当时病未遭，身为仙驭雪为毛。今来沙上飞无力，羞见樯乌立处高。","dynasty":"唐代","title":"病鹤"}
{"author":"雍陶","content":"含春笑日花心艳，带雨牵风柳态妖。珍重两般堪比处，醉时红脸舞时腰。","dynasty":"唐代","title":"状春"}
{"author":"雍陶","content":"高城新筑压长川，虎踞龙盘气色全。五里似云根不动，一重如月晕长圆。河流暗与沟池合，山色遥将睥睨连。自有此来当汴口，武牢何用锁风烟。","dynasty":"唐代","title":"河阴新城"}
{"author":"雍陶","content":"公子风流嫌锦绣，新裁白纻作春衣。金鞭留当谁家酒，拂柳穿花信马归。","dynasty":"唐代","title":"公子行"}
{"author":"雍陶","content":"山寺秋时后，僧家夏满时。清凉多古迹，几处有新诗。","dynasty":"唐代","title":"怀无可上人"}
{"author":"雍陶","content":"客泪如危叶，长悬零落心。况是悲秋日，临风制不禁。","dynasty":"唐代","title":"长安客感"}
{"author":"雍陶","content":"别远心更苦，遥将目送君。光华不可见，孤鹤没秋云。","dynasty":"唐代","title":"送客遥望"}
{"author":"雍陶","content":"靡草似客心，年年亦先死。无由伴花落，暂得因风起。","dynasty":"唐代","title":"伤靡草"}
{"author":"雍陶","content":"从今一去不须低，见说辽东好去栖。努力莫辞仙路远，白云飞处免群鸡。","dynasty":"唐代","title":"放鹤"}
{"author":"雍陶","content":"身闲伴月夜深行，风触衣裳四体轻。为见近来天气好，几篇诗兴入秋成。","dynasty":"唐代","title":"早秋月夜"}
{"author":"雍陶","content":"尘路谁知蹋雪踪，到来空认出云峰。天晴远见月中树，风便细听烟际钟。阅世数思僧并院，忆山长羡鹤归松。新愁旧恨多难说，半在眉间半在胸。","dynasty":"唐代","title":"忆山寄僧"}
{"author":"雍陶","content":"处处烟霞寻总遍，却来城市喜逢师。时流见说无人在，年纪唯应有鹤知。大药已成宁畏晚，小松初种不嫌迟。长忧一日归天去，未授灵方遣问谁。","dynasty":"唐代","title":"赠玉芝观王尊师"}
{"author":"雍陶","content":"忽闻身谢满朝惊，俄感鄱阳罢市情。遗爱永存今似古，高名不朽死如生。神仙难见青骡事，谏议空留白马名。授馆曾为门下客，几回垂泪过宣平。","dynasty":"唐代","title":"哭饶州吴谏议使君"}
{"author":"雍陶","content":"古槐烟薄晚鸦愁，独向黄昏立御沟。南国望中生远思，一行新雁去汀洲。","dynasty":"唐代","title":"秋怀"}
{"author":"雍陶","content":"穷通应计一时间，今日甘从刖足还。长倚玉人心自醉，不辞归去哭荆山。","dynasty":"唐代","title":"再下第将归荆楚上白舍人"}
{"author":"雍陶","content":"风香春暖展归程，全胜游仙入洞情。一路缘溪花覆水，不妨闲看不妨行。","dynasty":"唐代","title":"春行武关作"}
{"author":"雍陶","content":"知君饯酒深深意，图使行人涕不流。如今却恨酒中别，不得一言千里愁。人言日远还疏索，别后都非未别心。唯我忆君千里意，一年不见一重深。","dynasty":"唐代","title":"恨别二首"}
{"author":"雍陶","content":"远爱春波正满湖，羡君东去是归途。吟诗好向月中宿，一叫水天沙鹤孤。","dynasty":"唐代","title":"送人归吴"}
{"author":"雍陶","content":"旅馆岁阑频有梦，分明最似此宵希。觉来莫道还无益，未得归时且当归。","dynasty":"唐代","title":"喜梦归"}
{"author":"雍陶","content":"行愁驿路问来人，西去经过愿一闻。落日回鞭相指点，前程从此是青云。","dynasty":"唐代","title":"路中问程知欲达青云驿"}
{"author":"雍陶","content":"欲出乡关行步迟，此生无复却回时。千冤万恨何人见，唯有空山鸟兽知。","dynasty":"唐代","title":"哀蜀人为南蛮俘虏五章。出青溪关有迟留之意"}
{"author":"陈毓秀","content":"一别四年久，始知相见难。微闻怨漂泊，如我忆长安。海国秋涛壮，江村暮雨寒。滞留能几日，聊胜梦中看。","dynasty":"清代","title":"喜晤子惠兄三日又别"}
{"author":"陈毓秀","content":"立秋才七日，习习嫩凉生。赤日午时淡，青山云外明。居人杂回汉，土语近蛮荆。更喜平原阔，风来尘不惊。","dynasty":"清代","title":"遂平道中"}
{"author":"陈毓秀","content":"汝南名士窟，淮右武功州。青史各千古，黄埃同一邱。荒原噪鸟雀，废陇下羊牛。遗迹知何是，苍茫夕照收。","dynasty":"清代","title":"汝宁怀古"}
{"author":"陈毓秀","content":"陡绝忽夷旷，山农占几家。远峰青露髻，晚稻白开花。沙软牛羊卧，溪深鹅鸭哗。亭能宽著我，坐此揽烟霞。","dynasty":"清代","title":"山家"}
{"author":"陈毓秀","content":"锁闱山翠满，独仰此峰尊。削壁陡无径，缘崖危有门。极天摩斗宿，平地插云根。济胜虽无具，还思箩薜扪。","dynasty":"清代","title":"贡院北墙依独秀峰，初入闱中无事日日对之"}
{"author":"陈毓秀","content":"丧乱丁中叶，艰危萃一身。天令操史笔，世乃重诗人。云气环嵩少，河流吼孟津。墓门三尺碣，终古见精神。","dynasty":"清代","title":"杜工部墓"}
{"author":"陈毓秀","content":"不住长安又几年，履綦重话总如烟。身经沧海频添恨，风引蓬山未许仙。老屋荒灯艰聚首，清尊檀板忆当筵。干戈未息家何在，坐对争教不怃然。","dynasty":"清代","title":"与沙小峰缪凡不两孝廉谭次有感，并呈佩绅"}
{"author":"陈毓秀","content":"马沙雉水镇飘零，自笑行踪比散萍。八口难抛身外累，一编还抱祖遗经。江湖秋老悲鸿雁，风雨原孤痛脊鸰。日暮愁心寄何许，浮云遮断故山青。","dynasty":"清代","title":"小鹤巢感赋"}
{"author":"陈毓秀","content":"胜国衣冠渺逝川，沧桑遗逸老江天。四筵早割牛心炙，一网濒危燕子笺。北海尊罍罗上客，东山丝竹杂哀弦。小三吾畔空秋草，零落风徽二百年。","dynasty":"清代","title":"书冒辟疆同人集后"}
{"author":"陈毓秀","content":"汝颖直下淮西偏，群山稠叠横翠巅。红泉白石各清旷，长松瘦竹俱便娟。槿花开放水田角，槲叶斜压山樵肩。留亭倘得最佳处，殊胜归卧蓉江边。","dynasty":"清代","title":"信阳以南山愈多，境亦愈胜，终日应接不暇，正不知较山阴何如耳"}
{"author":"陈毓秀","content":"凉秋朔风夜怒号，岭峤丛沓今尤高。侧盘云磴螺旋壳，仰掠天宇鹰离绦。岩头巧障赤日景，涧底乱吼青松涛。由来衡永山水窟，此境自喜生平遭。","dynasty":"清代","title":"度熊飞岭"}
{"author":"陈毓秀","content":"五夜严寒雪絮扬，平明积素已茫茫。衬成天影四围黑，压倒尘头十丈黄。马后负囊时有句，酒边挟瑟笑无倡。窃符浪诩围能解，纵论千秋意慨慷。","dynasty":"清代","title":"邯郸道上雪"}
{"author":"陈毓秀","content":"雨歇秋空散晚霞，清泉激激响溪沙。荒原落日行人少，白遍野田荞麦花。","dynasty":"清代","title":"即目"}
{"author":"陈毓秀","content":"雨后新凉嫩似秋，平原万绿豁吟眸。依依最是西山色，直送封轺过涿州。","dynasty":"清代","title":"良乡道中"}
{"author":"陈毓秀","content":"几行松栎簇山家，一带蒹葭护水涯。夹道清渠三十里，晚凉红藕乱开花。","dynasty":"清代","title":"磁州道中"}
{"author":"陈毓秀","content":"仙佩双垂俨帝姝，九疑云气望模糊。落花谁写春归怨，斑竹丛深响鹧鸪。","dynasty":"清代","title":"黄陵庙"}
{"author":"陈毓秀","content":"已是漫漫厌路长，坚冰忽阻大河黄。山川未尽中原险，教历兴亡古战场。","dynasty":"清代","title":"荥泽河冻绕行孟津西渡"}
{"author":"陈毓秀","content":"斋头十日坐，兀兀倦腰足。携筇问东皋，村路渐能熟。回溪抱柴门，水色净于沐。缘崖翳丛筱，一径出寒绿。颓阳忽西匿，朔吹振林木。稍见烟中人，行行带归犊。","dynasty":"清代","title":"秋原晚眺"}
{"author":"陈毓秀","content":"孝子顺孙人当为，斯理至庸无少畸。殷殷返哺鸟之私，不闻以惨行其慈。老人抱孙情至怡，旨甘分给恒有之。即虑儿饱母或饥，瓶罄罍耻宜责谁。埋儿勿论儿无知，有嗣乏嗣亲其悲。","dynasty":"清代","title":"郭巨庙"}
{"author":"高元裕","content":"中丞为国拔贤才，寒俊欣逢藻鉴开。","dynasty":"唐代","title":"句"}
{"author":"黄铢","content":"秋风袅袅夕阳红。晚烟浓。暮云重。万叠青山，山外叫孤鸿。独上高楼三百尺，凭玉楯，睇层空。人间日月去匆匆。碧梧桐。又西风。北去南来，销尽几英雄。掷下玉尊天外去，多少事，不言中。","dynasty":"宋代","title":"江神子（晚泊分水）"}
{"author":"黄铢","content":"海山翠叠青螺浅。暮云散尽天容远。匹马度江皋。北风生怒号。解鞍楼倦翮。皓月空庭白。何处小阑干。玉箫吹夜寒。","dynasty":"宋代","title":"菩萨蛮（夜宿崇安县第三铺闻吹箫）"}
{"author":"黄铢","content":"永日离忧千万绪。雪舟远泛清漳浦。珍重故人寒夜语。挥玉尘。沉沉画阁凝香雾。风砌落花留不住。红蜂翠蝶闲飞舞。明日柳营江上路。云起处。苍山万叠人归去。","dynasty":"宋代","title":"渔家傲（朱晦翁示欧公鼓子词戏作一首）"}
{"author":"黄铢","content":"六月苦炎蒸，山居昼方永。泠然南风至，萧散荷气骋。蜩鸣绿树阴，鱼跃横塘净。高蔓展修条，幽篁茁阴颖。良时倏回改，白发益蔽领。虽无簪组累，要有贫贱{病去丙加省}。故交何寥阔，画戟光炯炯。沧洲期未远，岁晏心独耿。谁同兹寂寞，敛退自幽屏。向夕牛羊下，过翮急似逞。默默掩荆扉，明蟾在东岭。","dynasty":"宋代","title":"季夏有怀仲晦"}
{"author":"黄铢","content":"故人已别，出拥朱辕轓。昨尝枉札素，谓言寻里门。云胡不践诺，使我心烦冤。天门深九重，叫阍闻有言。狺狺猛犬吠，噎噎黄霾昏。何由一褰开，豁然见乾坤。沈忧谅难寤，掩默孰与论。秋风吹层波，落叶何翩翩。林端月照夜，谷口云迷村。谁同紫芝友，桂枝谁攀援。江蓠老已尽，况复芳兰荪。应当虎符峦，茕茕劳梦魂。","dynasty":"宋代","title":"寄南康使君仲晦五十二兄"}
{"author":"黄铢","content":"先圣有遗训，忧道不忧贫。","dynasty":"宋代","title":"句"}
{"author":"黄铢","content":"私意苟未克，放心何由驯。","dynasty":"宋代","title":"句"}
{"author":"黄铢","content":"玉箫吹彻北楼寒，野月峥嵘动万山。一夜霜清不成梦，起来春信满人间。","dynasty":"宋代","title":"梅花"}
{"author":"黄铢","content":"晓日初浮万里晖，西风摇荡送秋归。冥鸿直上三千丈，社燕春莺不敢飞。","dynasty":"宋代","title":"秋日"}
{"author":"黄铢","content":"叶落不胜秋，山空退烦暑。高斋读书罢，枕臂听残雨。霭霭野云昏，翻翻坠红舞。中虚万思息，动静理可睹。敬直如有存，勇进忽无所。要当涵濡得，未易气力取。林□传秋声，晚色霁宫宇。肃骚节物变，仰伏冥鸿举。谁与会心期，怀君自延伫。","dynasty":"宋代","title":"秋日怀元晦"}
{"author":"黄铢","content":"靡靡岁时晏，乱山红叶稀。端居已无悰，况与亲故违。驾言临广路，惜此须臾期。祖燕未云洽，鸡鸣促再驰。晨装俨然队，天澹风凄凄。迤逦征人行，怅惘离言悲。令德本高世，诚思开圣微。虎豹文采异，几年丹诏垂。眷兹皇华寄，那得淹遐隮。君王久延伫，去矣翔天墀。顾我抱幽独，已为清世遗。冥鸿聿高举，蜩鲎何由追。萦萦西郊道，晻晻朝阳晖。出处自殊迹，操祛胡不恰。明当逐云月，依旧东冈陂。","dynasty":"宋代","title":"送仲晦"}
{"author":"黄铢","content":"有美人兮，蹇何为兮中洲。鸣玉佩兮，冠云章而远游。浮沅湘而西蹠兮，因返睇兮层丘。繄发轫之指期兮，歌予怀以送之。粤大道之汩湮兮，嗟惟君兮何求。唐虞远而不可见兮，凤鸟去兮衰。翟朱之诡行兮，邹人拒而劙之。竺老氏之猖披兮，浸淫渝而益非。思正气之所繇兮，度百世而固然。岂日夜而忘之兮，曰夫子之所传。发丝丝其不斩兮，哇淫蔽兮莫开。讫大振於兹时兮，余将从乎洛之湄。主郁郁郁葱葱而无告兮，顾坐兆兮何知。梏夜气而不存兮，外其良而四驰。彼早兴而夕息兮，既日暖和而不能察也。纷蠢蠢其倚靡兮，曰骛乱而莫之达也。思存养而莫吾亏兮，所事天下而不忘繇。致知自强兮，至天下以□览。余初其性之兮，稽□坟而载陈。仁与人其并致兮，道乌乎而远身。刚柔之弛张兮，一气缭转而无息。矫吾奠夫两间兮，又阴阳而与为一。超无极而混沦兮，精凝融而以神。卒变化而不穷兮，周流通乎九垠。悲空言之无所底兮，固将推乎余所行。杂椒兰惟并进君兮，终何乖异而不余信。既鄙弃而不吴庸兮，徒渊潜以自珍。岂不郁陶而思君兮，觊方来之以申。时与时其未际兮，夷与裔兮得志。□冠巾之易置兮，曾乐天而不云恚。曾永慨以嗟咨兮，聊远举乎湘中。即友声以自乐兮，盖将切偲以益其躬。山九疑而在上兮，湘流奔其在下。故仁智之所乐兮，遂倘佯而辞去。超兮浮兮，心若谋兮。{左日右旬}兮眄兮，目横分兮。鸾凤并驭，羌不得留兮。时未适当适，吾何为东周兮。乱曰：汩兮沅湘，生秋风兮。商行激御，白云东兮。树木萎落，山郁盘兮。风车雨轮，旌摇其行兮。委蛇噎抑，多修艰兮。白首倚户，思结棘兮。信莫乐兮，君乎忘归兮。","dynasty":"宋代","title":"送朱元晦游湘中"}
{"author":"黄铢","content":"一声苍壁裂，再奏蛟龙悲。事往迹犹在，山空人不归。","dynasty":"宋代","title":"铁笛亭"}
{"author":"黄铢","content":"月落北牖晓，邻鸡号梦残。林端清露坠，寝衣凄已单。爽朗朝景晰，嘲啾庭雀喧。日高溪雾收，四望开青天。荷谢水初冷，菊黄香正繁。晶晶灏气凝，余光浮远川。怀人天一方，晤言谁与殊。徘徊遂薄暝，丹枫摇暮寒。","dynasty":"宋代","title":"晓起有怀仲晦彦集不至"}
{"author":"黄铢","content":"故人久已别，出拥朱辕轓。昨尝枉札素，谓言寻里门。云胡不践诺，使我心烦冤。天门深九重，叫阍闻有言。狺狺猛犬吠，曀曀黄霾昏。何由一褰开，豁然见乾坤。沈忧谅难寤，掩默孰与论。秋风吹层波，落叶何翩翻。林端月照夜，谷口云迷村。谁同紫芝友，桂枝谁攀援。江蓠老已尽，况复芳兰荪。应当虎符恋，茕茕劳梦魂。","dynasty":"宋代","title":"寄南康使君仲晦五十二兄"}
{"author":"李演","content":"轻鞯绣谷。柔屐烟堤，六年遗赏新续。小舫重来，惟有寒沙鸥熟。徘徊旧情易冷，但溶溶、翠波如縠。愁望远，甚云销月老，暮山自绿。嚬笑人生悲乐，且听我尊前，渔歌樵曲。旧阁尘对，长得树阴如屋。凄凉五桥归路，载寒秀、一枝疏玉。翠袖薄，晚无言、寄倚修竹。","dynasty":"宋代","title":"声声慢"}
{"author":"李演","content":"双鸳初放步云轻。香帘蒸未晴。杏镕镕暗泪结红冰。留春蝴蝶情。寒薄薄，日阴阴。锦鸠花底鸣。春怀一似草无凭。东风吹又生。","dynasty":"宋代","title":"醉桃源（题小扇）"}
{"author":"李演","content":"芳水戏桃英。小滴燕支浸绿云。待觅琼觚藏彩信，流春。不似题戏易得沈。天上许飞琼。吹下蓉笙染玉尘。可惜素鸾留不得，更深，误剪灯花断了心。","dynasty":"宋代","title":"南乡子（夜宴燕子楼）"}
{"author":"李演","content":"乍鸥边、一番腴绿，流戏又怨苹花。看晚吹、约晴归路，夕阳分落渔家。轻云半遮。萦情芳草无涯。还报舞香一曲，玉瓢几许春华。正细柳青烟，旧时芳陌，小桃朱户，去年人面，谁知此日重来紧马，东风淡墨欹鸦。黯窗纱。人归绿阴自斜。","dynasty":"宋代","title":"八六子（次筼房韵）"}
{"author":"李演","content":"采芳苹，萦去橹。归步翠微雨。柳色如波，萦恨满烟浦。东君若是多情，未应花老，心已在、绿成阴处。困无语。柔被褰损梨云，间修牡丹谱。妒粉争香，双燕为谁舞。年年红紫如尘，五桥流水，知送了、几番愁去。","dynasty":"宋代","title":"祝英台近（次筼房韵）"}
{"author":"李演","content":"笛叫东风起。弄尊前、杨花小扇，燕毛初紫。万点准峰孤角外，惊下斜阳似绮。又婉娩、一番春意。歌舞相缪愁自猛，卷长波、一洗空人世。间热我，醉时耳。绿芜冷叶瓜州市。最怜予、洞箫声尽，阑干独倚。落落东南墙一角，谁护山河万里。问人在、玉关归未。老矣青山灯火客，抚佳期、漫洒新亭泪。歌哽咽，事如水。","dynasty":"宋代","title":"贺新凉（多景楼落成）"}
{"author":"李演","content":"又西风、四桥疏柳，惊蝉相对秋语。琼荷万笠花云重，袅袅红衣如舞。鸿北去。渺岸芷汀芳，几点斜阳字。吴亭旧树。又紧我扁舟，渔乡钓里，秋色淡归鹭。长干路。草莽疏烟堤断墅。商歌如写羁旅。丹溪翠岫登临事，苔屐尚粘苍士。鸥且住。怕月冷吟魂，婉冉空江暮。明灯暗浦。更短笛衔风，长云弄晚，天际画秋句。","dynasty":"宋代","title":"摸鱼儿（太湖）"}
{"author":"孙道绚","content":"悠悠飏飏。做尽轻模样。半夜萧萧窗外响。多在梅边竹上。朱楼向晓帘开。六花片片飞来。无奈熏炉烟雾，腾腾扶上金钗。","dynasty":"宋代","tags":"咏物，写雪，感伤","title":"清平乐·雪"}
{"author":"孙道绚","content":"晓日压重檐，斗帐春寒起来忺。天气困人梳洗懒，眉尖，淡画春山不喜添。闲把绣丝挦，认得金针又倒拈。陌上游人归也未？恹恹，满院杨花不卷帘。","dynasty":"宋代","tags":"婉约，春天，写景，女子，伤怀","title":"南乡子·春闺"}
{"author":"孙道绚","content":"月光飞入林前屋。风策策，度庭竹。夜半江城击柝声，动寒梢栖宿。等闲老去年华促，只有江梅伴幽独。梦绕夷门旧家山，恨惊回难续。","dynasty":"宋代","tags":"追忆，战争","title":"滴滴金·梅"}
{"author":"孙道绚","content":"秋寂寞。秋风夜雨伤离索。伤离索。老怀无奈，泪珠零落。故人一去无期约。尺书忽寄西飞鹤。西飞鹤。故人何在，水村山郭。","dynasty":"宋代","tags":"秋天，孤独，怀念，友人","title":"忆秦娥·季温老友归樵阳人来闲书因以为寄"}
{"author":"孙道绚","content":"翠柏红蕉影乱。月上朱栏一半。风自碧空来，吹落歌珠一串。不见。不见。人被绣帘遮断。","dynasty":"宋代","title":"如梦令（宫词）"}
{"author":"孙道绚","content":"栏干六曲天围碧。松风亭下梅初白。腊尽见春回。寒梢花又开。曲琼闲不卷。沈燎看星转。凝伫小徘徊。云间征雁来。","dynasty":"宋代","title":"菩萨蛮"}
{"author":"孙道绚","content":"雨晴云敛，烟花澹荡，遥山凝碧。驱车问征路，赏春风南陌。正雨后、梨花幽艳白。悔匆匆、过了寒食。归家渐春暮，探酴醿消息。","dynasty":"宋代","title":"少年游（葛氏侄女子告归，作少年游送之）"}
{"author":"孙道绚","content":"晚霞红。看山迷暮霭，烟暗孤松。动翩翩风袂，轻若惊鸿。心似鉴，鬓如云，弄清影，月明中。谩悲凉，岁冉冉，蕣华潜改衰容。前事销凝久，十年光景匆匆。念云轩一梦，回首春空。彩凤远，玉箫寒，夜悄悄，恨无穷。叹黄尘久埋玉，断肠挥泪东风。","dynasty":"宋代","title":"醉思仙（寓居妙湛悼亡作此）"}
{"author":"孙道绚","content":"月光飞入林前屋。风策策，度庭竹。夜半江城击柝声，动寒梢栖宿。等闲老去年华促，只有江梅伴幽独。梦绕夷门旧家山，恨惊回难续。","dynasty":"宋代","title":"滴滴金·月光飞入林前屋"}
{"author":"孙道绚","content":"看鸥翻波溅，苹末风轻，水轩消暑。云叠奇峰，破桐阴亭午。列岫连环，溜泉鸣玉，对幅巾芒履。况有清时，风流故人，剧谈挥麈。才冠一时，论高两汉，书扇豪踪，吐凤辞语。昼锦归来，庆长年老母。且尽绿尊，莫怀归兴，听扇歌高举。会见登庸，泥封诏下，促朝天去。","dynasty":"宋代","title":"醉蓬莱·看鸥翻波溅"}
{"author":"孙道绚","content":"秋寂寞。秋风夜雨伤离索。伤离索。老怀无奈，泪珠零落。故人一去无期约。尺书忽寄西飞鹤。西飞鹤。故人何在，水村山郭。","dynasty":"宋代","title":"忆秦娥·秋寂寞"}
{"author":"孙道绚","content":"看鸥翻波溅，蘋末风轻，水轩消暑。云叠奇峰，破桐阴亭午。列岫连环，溜泉鸣玉，对幅巾芒屦。况有清时，风流故人，剧谈挥麈。才冠一时，论高两汉，书扇豪踪，吐凤辞语。昼锦归来，庆长年老母。且尽绿尊，莫怀归兴，听扇歌高举。会见登庸，泥封诏下，促朝天去。","dynasty":"宋代","title":"醉蓬莱力修宝学贤表宴胡明仲侍郎，遣歌姬来乞词，作醉蓬莱令歌之"}
{"author":"孙道绚","content":"秋寂寞。秋风夜雨伤离索。伤离索。老怀无奈，泪珠零落。故人一去无期约。尺书忽寄西飞鹤。西飞鹤。故人何在，水村山郭。","dynasty":"宋代","title":"忆秦娥季温老友归樵阳，人来闲书，因以为寄"}
{"author":"孙道绚","content":"悠悠扬扬。做尽轻模样。半夜萧萧窗外响。多在梅边竹上。朱楼向晓帘开。六花片片飞来。无奈熏炉烟雾，腾腾扶上金钗。","dynasty":"宋代","title":"清平乐雪"}
{"author":"孙道绚","content":"晓日压重檐。斗帐犹寒起未忺。天气困人梳洗倦，眉尖。淡画春山不喜添。闲把绣丝挦。纴得金针又怕拈。陌上行人归也未，恹恹。满院杨花不卷帘。","dynasty":"宋代","title":"南乡子其一"}
{"author":"孙道绚","content":"别墅苍烟萦古木，寒溪白浪捲轻沙。","dynasty":"宋代","title":"句其一"}
{"author":"孙道绚","content":"大虚万籁息，人散一帘斜。","dynasty":"宋代","title":"句其二"}
{"author":"孙鲂","content":"意态天生异，转看看转新。百花休放艳，三月始为春。蝶死难离槛，莺狂不避人。其如豪贵地，清醒复何因。","dynasty":"唐代","title":"牡丹"}
{"author":"孙鲂","content":"寒暄皆有景，孤绝画难形。地拱千寻嶮，天垂四面青。昼灯笼雁塔，夜磬彻渔汀。最爱僧房好，波光满户庭。","dynasty":"唐代","title":"甘露寺"}
{"author":"孙鲂","content":"有山来便有，万丈落云端。雾喷千岩湿，雷倾九夏寒。图中僧写去，湖上客回看。却羡为猿鹤，飞鸣近碧湍。","dynasty":"唐代","title":"庐山瀑布"}
{"author":"孙鲂","content":"灵和风暖太昌春，舞线摇丝向昔人。何似晓来江雨后，一行如画隔遥津。彭泽初栽五树时，只应闲看一枝枝。不知天意风流处，要与佳人学画眉。暖傍离亭静拂桥，入流穿槛绿摇摇。不知落日谁相送，魂断千条与万条。春来绿树遍天涯，未见垂杨未可夸。晴日万株烟一阵，闲坊兼是莫愁家。十首当年有旧词，唱青歌翠几无遗。未曾得向行人道，不为离情莫折伊。","dynasty":"唐代","title":"杂曲歌辞。杨柳枝"}
{"author":"孙鲂","content":"万古波心寺，金山名目新。天多剩得月，地少不生尘。过橹妨僧定，惊涛溅佛身。谁言张处士，题后更无人。","dynasty":"唐代","title":"题金山寺"}
{"author":"孙鲂","content":"辍棹南湖首重回，笑青吟翠向崔嵬。天应不许人全见，长把云藏一半来。","dynasty":"唐代","title":"湖上望庐山"}
{"author":"孙鲂","content":"年年三月里，随处自悠扬。雨过浑疑尽，风来特地狂。入花蜂有碍，遮水燕无妨。苦是添离思，青门道路长。","dynasty":"唐代","title":"柳絮咏"}
{"author":"孙鲂","content":"蜀葵鄙下兼全落，菡萏清高且未开。赫日迸光飞蝶去，紫薇擎艳出林来。闻香不称从僧舍，见影尤思在酒杯。谁笑晚芳为贱劣，便饶春丽已尘埃。牵吟过夏惟忧尽，立看移时亦忘回。惆怅寓居无好地，懒能分取一枝栽。","dynasty":"唐代","title":"甘露寺紫薇花"}
{"author":"孙鲂","content":"何处不相见，烟苗捧露心。萋萋绿远水，苒苒在空林。野吹闲摇阔，游人醉卧深。南朝古城里，碑石又应沈。","dynasty":"唐代","title":"芳草"}
{"author":"孙鲂","content":"底物最牵吟，秋苔独自寻。何时连夜雨，叠翠满松阴。湘岸荒祠静，吴宫古砌深。侯门还可惜，长被马蹄侵。","dynasty":"唐代","title":"春苔"}
{"author":"孙鲂","content":"郁郁复苍苍，秋风韵更长。空心应有□，老叶不知霜。子落生深涧，阴清背夕阳。如逢东岱雨，犹得覆秦王。","dynasty":"唐代","title":"老松"}
{"author":"孙鲂","content":"茏葱二月初，青软自相纡。意态花犹少，风流木更无。影繁晴陌上，烟重古城隅。炀帝河声里，几番荣又枯。数树新栽在画桥，春来犹自长长条。东风多事刚牵引，已解纤纤学舞腰。金堤堤上一林烟，况近清明二月天。别有数枝遥望见，画桥南面拂秋千。春物牵情不奈何，就中杨柳态难过。也知是处无花去，争奈看时未觉多。小眉初展绿条稠，露压烟濛不自由。莫是折来偏属意，依稀相似是风流。九衢春霁湿云凝，着地毵毵碍马行。拟折无端抛又恋，乱穿来去羡黄莺。千树阴阴盖御沟，雪花金穗思悠悠。先朝事后应无也，惟是荒根逐碧流。摇荡和风恃赖春，蘸流遮路逐年新。颠狂絮落还堪恨，分外欺凌寂寞人。暖催春促吐芳芽，伴雨从风处处斜。莫道玄功无定配，不然争得见桃花。小池前后碧江滨，窣翠抛青烂熳春。不是和风为抬举，可能开眼向行人。深绿依依配浅黄，两般颜色一般香。到头袅娜成何事，只解年年断客肠。","dynasty":"唐代","title":"柳（十一首）"}
{"author":"孙鲂","content":"簇簇互相遮，闲看实可嗟。藉多虽是叶，栽盛不如花。春绿暗连麦，秋干暮立鸦。旧乡曾种得，经乱属谁家。","dynasty":"唐代","title":"看桑"}
{"author":"孙鲂","content":"看花长到牡丹月，万事全忘自不知。风促乍开方可惜，雨淋将谢可堪悲。闲年对坐浑成偶，醉后抛眠恐负伊。也拟便休还改过，迢迢争奈一年期。","dynasty":"唐代","title":"看牡丹二首其二"}
{"author":"孙鲂","content":"把笔临芳不自怡，首徵章句促妖期。已惊常调言多鄙，遽捧高吟愧可知。绝代贞名应愈重，千金方笑更难移。狂歌狂醉犹堪羡，大拙当时是老时。","dynasty":"唐代","title":"主人司空见和未开牡丹辄却奉和"}
{"author":"孙鲂","content":"数树新栽在画桥，春来犹自长长条。东风多事刚牵引，已解纤纤学舞腰。","dynasty":"唐代","title":"杨柳枝其一"}
{"author":"孙鲂","content":"金堤堤上一林烟，况近清明二月天。别有数枝遥望见，画桥南面拂鞦韆。","dynasty":"唐代","title":"杨柳枝其二"}
{"author":"孙鲂","content":"春物牵情不奈何，就中杨柳态难过。也知是处无花去，争奈看时未觉多。","dynasty":"唐代","title":"杨柳枝其三"}
{"author":"孙鲂","content":"小眉初展绿条稠，露压烟濛不自由。莫是折来偏属意，依稀相似是风流。","dynasty":"唐代","title":"杨柳枝其四"}
{"author":"孙鲂","content":"九衢春霁湿云凝，着地毵毵碍马行。拟折无端抛又恋，乱穿来去羡黄莺。","dynasty":"唐代","title":"杨柳枝其五"}
{"author":"孙鲂","content":"千树阴阴盖御沟，雪花金穗思悠悠。先朝事后应无也，惟是荒根逐碧流。","dynasty":"唐代","title":"杨柳枝其六"}
{"author":"孙鲂","content":"摇荡和风恃赖春，蘸流遮路逐年新。颠狂絮落还堪恨，分外欺凌寂寞人。","dynasty":"唐代","title":"杨柳枝其七"}
{"author":"孙鲂","content":"暖催春促吐芳芽，伴雨从风处处斜。莫道玄功无定配，不然争得见桃花。","dynasty":"唐代","title":"杨柳枝其八"}
{"author":"孙鲂","content":"小池前后碧江滨，窣翠抛青烂熳春。不是和风为抬举，可能开眼向行人。","dynasty":"唐代","title":"杨柳枝其九"}
{"author":"孙鲂","content":"深绿依依配浅黄，两般颜色一般香。到头袅娜成何事，秪解年年断客肠。","dynasty":"唐代","title":"杨柳枝其十"}
{"author":"孙鲂","content":"彭泽初栽五树时，只应闲看一枝枝。不知天意风流处，要与佳人学画眉。","dynasty":"唐代","title":"杂曲歌辞其二杨柳枝"}
{"author":"孙鲂","content":"暖傍离亭静拂桥，入流穿槛绿摇摇。不知落日谁相送，魂断千条与万条。","dynasty":"唐代","title":"杂曲歌辞其三杨柳枝"}
{"author":"孙鲂","content":"春来绿树遍天涯，未见垂杨未可誇。晴日万株烟一阵，闲坊兼是莫愁家。","dynasty":"唐代","title":"杂曲歌辞其四杨柳枝"}
{"author":"孙鲂","content":"十首当年有旧词，唱青歌翠几无遗。未曾得向行人道，不为离情莫折伊。","dynasty":"唐代","title":"杂曲歌辞其五杨柳枝"}
{"author":"孙鲂","content":"梅岭旧闻传，林亭势峞然。登临真不易，幽胜恐无先。楚野平千里，吴江曲一边。标形都大别，洞府岂知焉。飞阁横空去，征帆落面前。南雄雉堞峻，北壮凤台连。烂熳三春媚，参差百卉妍。风桃诸处锦，洛竹半溪烟。燕入晴梁语，莺从暖谷迁。石根朝霭碧，帘际晚霞鲜。径柳行难约，庭莎醉好眠。清明时更异，造化意疑偏。不独宜韶景，尤须看暑天。药苗繁似结，萝蔓猛如编。珠亚垂枝果，冰澄汲井泉。粉墙蜩蜕落，丹槛雀雏颠。炎气微茫觉，清飙左右穿。云峰从勃起，葵叶岂劳扇。又见秋天丽，浑将夏日悬。红bW著霜树，香老卧池边。菱芡谁铺绣，莓苔自学钱。暗虫依砌响，明月逗帘圆。小砌滋新菊，高轩噪暮蝉。雨声寒飒飒，雁影晓联联。释此何堪玩，深冬更可怜。窗中看短景，树里见重川。冈阜分明出，杉松气概全。讴成白雪曲，吟是早梅篇。创制谁人解，根基太守贤。或时留皂盖，尽日簇华筵。谁咏忧黎庶，狂游泥管弦。交加丰玉食，来去迸金船。侍从非常客，俳谐像列仙。画旗张赫奕，妖妓舞婵娟。罢宴心犹恋，将归兴尚牵。只应愁逼夜，宁厌赏经年。孤贱今何幸，跻攀奈有缘。展眉惊豁达，徐步喜周旋。讽咏虽知苦，推功靡极玄。聊书四十韵，甘责未精专。","dynasty":"唐代","title":"题梅岭泉"}
{"author":"孙鲂","content":"游子未归去，野花愁破心。（春日途中，《吟窗杂录》）划多灰渐冷，坐久席成痕。（《江南野录》）结宇孤峰上，安禅巨浪间。分开朝海浪，留住过江云。（以上并《金山寺》）划多灰杂苍虬迹，坐久烟消宝鸭香。（《夜坐》）","dynasty":"唐代","title":"句"}
{"author":"孙鲂","content":"佳卉挺芳辰，夭容乃绝伦。望开从隔岁，愁过即无春。体物真英气，馀花似庶人。蜂攒知眷恋，鸟语亦殷勤。况在豪华地，宁同里巷尘。酷怜应丧德，多赏奈怡神。忌秽栽时土，尝甜折处津。绕行那识倦，围坐岂辞频。入梦殊巫峡，临池胜洛滨。乐喧丝杂竹，露渍卯连寅。饮兴尤思满，吟情自合新。怕风惟怯夜，忧雨不经旬。栏槛为良援，亭台是四邻。虽非能伐性，争免碍还淳。斗艳何惭蜀，矜繁未让秦。私心期一日，许近看逡巡。","dynasty":"唐代","title":"主人司空后亭牡丹"}
{"author":"孙鲂","content":"莫将红粉比秾华，红粉那堪比此花。隔院闻香谁不惜，出栏呈艳自应夸。北方有态须倾国，西子能言亦丧家。输我一枝和晓露，真珠帘外向人斜。看花长到牡丹月，万事全忘自不知。风促乍开方可惜，雨淋将谢可堪悲。闲年对坐浑成偶，醉后抛眠恐负伊。也拟便休还改过，迢迢争奈一年期。","dynasty":"唐代","title":"看牡丹二首"}
{"author":"孙鲂","content":"青苞虽小叶虽疏，贵气高情便有馀。浑未盛时犹若此，算应开日合何如。寻芳蝶已栖丹槛，衬落苔先染石渠。无限风光言不得，一心留在暮春初。","dynasty":"唐代","title":"题未开牡丹"}
{"author":"孙鲂","content":"把笔临芳不自怡，首征章句促妖期。已惊常调言多鄙，遽捧高吟愧可知。绝代贞名应愈重，千金方笑更难移。狂歌狂醉犹堪羡，大拙当时是老时。","dynasty":"唐代","title":"主人司空见和未开牡丹，辄却奉和"}
{"author":"孙鲂","content":"一年芳胜一年芳，爱重贤侯意异常。手辟红房看阔狭，自张青幄盖馨香。白疑美玉无多润，紫觉灵芝不是祥。只恐梦征他日去，又须疑向凤池傍。","dynasty":"唐代","title":"又题牡丹上主人司空"}
{"author":"孙鲂","content":"未发先愁有一朝，如今零落更魂销。青丛别后无多色，红线穿来已半焦。蓄恨绮罗犹眷眷，薄情蜂蝶去飘飘。明年虽道还期在，争奈凭栏乍寂寥。","dynasty":"唐代","title":"牡丹落后有作"}
{"author":"亢文苑","content":"为玉梅作人生萼绿生，天上轮茭降。比南周琼解语，比西锦能香。淡抹玄霜，自有罗浮像，扫梁园红翠乡。千般儿玉骨玲珑，一段儿冰魂荡漾。【梁州】受用杀西湖处土，风流煞东阁何郎。芳湿一点何时忘。银钗半露，粉颈微妆；想那调羹滋味，止渴思量。占一枝素魂芬芳，算百花总是寻常。则要挂新月点缀昏黄，合夜雪色藏暗香，却休趁东风泄漏春光。惜花人正想寻芳，驿使频来往，怎禁那寂寞苦情况。则怕羌管声中，零落了萦损柔肠。【尾】堪图石氏黄金帐，宜住芦花白玉堂，折莫便冰雪前村一千丈。沽一壶酒浆，向蹇驴背上，教那快忍冻的书生尽自赏。","dynasty":"元代","title":"【南吕】一枝花_为玉梅作人"}
{"author":"亢文苑","content":"为玉叶儿作名高唐国盘，色压陈亭榭。霞光侵赵璧，瑞霭赛隋珠。无半点儿尘俗，不比寻常物，世间总不如。莫夸谈天上飞琼，休卖弄人间美玉。【梁州】希罕似朱崖玛瑙，值钱如北海珊瑚。忒玲珑性格儿通今古。论清洁是有，瑕疵全无；温柔似粉，滑腻如酥。则要你汝阳斋韫匮藏诸，不管你丽春园待价沽诸。若做个玉盆儿必定团圆，做个玉箫管决知音律，做个玉镜台雅称妆梳。堪人，爱护。那些儿断尽人肠处，更那堪吴香馥。只恐旁人认做珷玞，索别辨个虚实。【尾】远藏昆顶千峰古，高出荆山万倍余。姓卞的先生识真玉，休道刖了他二足。一身儿与他做主，至死也怀中抱不足。春风眼底私，夜月心间事。玉箫鸾凤曲，金缕鹧鸪词。燕子莺儿，殢杀寻芳使，合欢连理枝。我为你盼望煞楚雨湘云，耽阁了朝经暮史。【梁州】你为我堆宝髻羞盘凤翅，淡朱唇懒注胭脂。东君有意偷窥视。翠鸾寻梦，彩扇题诗；花笺写恨，锦字传词。包藏着无限相思，思量煞可意人儿。儿时看靠纱窗偷转秋波，几时见整云髻轻舒玉指，几时看倚东风笑捻花枝。新婚，燕尔。到如今抛闪得人独自，你那点至诚心有谁似？休把那山海盟言不勾思，相会何时。【尾】断肠词写就龙蛇字，叠做个同心方胜儿。百拜娇姿谨传示：间别了许时，这关心话儿，尽在这殢雨尤云半张儿纸。琴声动鬼神，剑气冲牛斗。西风张翰志，落日仲宣楼。潘鬓成秋，渐觉休文瘦，卧元龙百尺楼。自扶囊拄杖挑包，醉濯足新丰换酒。【梁州】尽是些暄晓日茅檐燕雀，故意困盐车千里骅骝。英雄肯落儿曹彀？乾坤倦客，江海扁舟，床头金尽，壮志难酬。任飘零身寄南州，恨黄尘敝尽貂裘。看别人苫眼铺眉，笑自己缄舌闭口，但则索向寒窗袖手藏头。如今，更有，那屠龙计策干生受，慢劳攘慢奔走。顾我真成丧家狗，计拙如鸠。【尾】蛟龙须待春雷吼，雕鹗腾风万里游。大丈夫峥嵘恁时候，扶汤佐周，光前耀后，直教万古清名长不朽！","dynasty":"元代","title":"【南吕】一枝花_为玉叶儿作"}
{"author":"恩霖","content":"疏篁瘦石掩蒿莱，烟锁颓垣暗碧苔。水阁梁空春燕去，歌台秋老野花开。围棋旧乞羊昙墅，作赋还思宋玉才。历落青衫仍故我，临风惆怅感重来。","dynasty":"清代","title":"春怡园为穆耕珊舅氏别墅甲午秋重过亭榭半圮壁间石刻名人词赋尚存"}
{"author":"恩霖","content":"毵毵垂柳绕长堤，古驿荒寒鸦乱啼。暮雨乍收官渡口，夕阳都在板桥西。折来马上春犹在，舞到风前影太低。晓色遥看起归思，不堪乡梦易迷离。","dynasty":"清代","title":"驿柳"}
{"author":"恩霖","content":"洞口沈沈罨绿阴，风泉吹落碧云深。仙源未必无寻处，至竟谁存避世心。","dynasty":"清代","title":"游桃源洞"}
{"author":"任要","content":"山翠幂灵洞，洞深玄想微。一双白蝙蝠，三度向明飞。虽然有两翅，了自无毛衣。若非饱石髓，那得凌□□。偶见归堪说，殊胜不见归。","dynasty":"唐代","title":"腊月中与韦户曹游发生洞裴回之际见双白蝙蝠…口号"}
{"author":"任要","content":"山翠羃灵洞，洞深玄想微。一双白蝙蝠，三度向明飞。虽然有两翅，了自无毛衣。若非饱石髓，那得凌□□。偶见归堪说，殊胜不见归。","dynasty":"唐代","title":"腊月中与韦户曹游发生洞裴回之际见双白蝙蝠三飞洞门时多异之同为口号"}
{"author":"宫尔劝","content":"东郊老骕骦，瘦骨自昂藏。谁惜成功大，翻怜识路长。空群思冀北，临阵怯沙场。伏枥年年事，堪回烈士肠。","dynasty":"清代","title":"老马"}
{"author":"宫尔劝","content":"缚竹苦茅三两家，一湾流水绕门斜。老渔补网林中坐，祇有间鸥管落花。","dynasty":"清代","title":"泛近华浦舟次白马湖"}
{"author":"宫尔劝","content":"滇马推乌蒙，以缺耳为记。牧养草海中，往往有上驷。昔者我从征，持筹东乌行。选骏得紫骝，矫健神彩生。骑之历岩壑，所向无陂平。两载共锋镝，真堪托死生。逸足固难别，天机遗琐屑。追风𥬞浮云，未必无蹄齧。区区辨骊黄，转多困盐辙。世无九方皋，骐骥空呜咽。","dynasty":"清代","title":"乌蒙马"}
{"author":"宫尔劝","content":"一冬不雨花焦萼，{土杲}风日日吹丛薄。农夫对此心如焚，田皆龟坼忧春作。遥看赤日下崦嵫，忽有片云起寥廓。夜来仰视审阴晴，倏明倏昧光闪烁。漏尽衾裯寒气生，纸窗屑屑有声落。旋闻童仆相欢呼，今朝雪天需狐貉。老夫喜剧轩前立，回风旋转势纷攫。广庭积素须臾间，竹树倾侧翻乌雀。蛮奴持帚扫宾径，便有乘兴人蹑屩。滇南此雪由来希，况当久旱尤足乐。陇头宿麦定抽尖，人物之气一疏沦。更收远景登高楼，同云低压天漠漠。宽杯急酌那辞醉，醉起狂歌舞大槊。利用真不殊粟襦，喜雨喜雪同一噱。","dynasty":"清代","title":"戊午腊之中旬大雪盈尺方臬使实村来留饮用聚星堂体赋诗"}
{"author":"宫尔劝","content":"春波如镜平，浩淼带芳树。缅想繁华时，原是歌舞处。不见歌舞人，飞起双白鹭。","dynasty":"清代","title":"过翠海"}
{"author":"宫尔劝","content":"金沙江水出乳牛，来自番域入梁州。斜穿六诏经八郡，奔腾下汇岷江流。在昔议开辄中止，付之天险非人谋。圣主宵旰求民隐，凡厥利赖罔不周。千古巨功随运会，一劳将为滇蜀休。惊涛一千三百里，险滩一百二十余。卧者威如伏狮虎，立者森若攒戈矛。削壁参天类排障，悬岩覆地同垂旒。激湍喷雾隐日月，狂澜轰雷撼山丘。萼稽龙门辟天险，乾坤旋转神功收。通塞岂尽关气数，抑以人力邀天麻。上公经始少保继，余以筹笔襄盛猷。任贤使能咨诹广，散财发粟招徕优。工师齐集良法出，锤錾穷处焚膏油。冈陵川泽终变易，底绩七度更春秋。苴兰远阻夜郎外，贸迁人苦鸟道修。近又滇铜供京铸，牛马脊断车折軥。积岨一朝成利涉，帆樯上下无夷犹。驱石之人有谁见，开山五丁今与俦。桑经郦注缺谁补，金沙永奠西南陬。","dynasty":"清代","title":"金沙江歌"}
{"author":"宫尔劝","content":"破羊裘带酒痕瘢，补缀差堪御岁寒。记自长安风雪里，卅年争教不摧残。","dynasty":"清代","title":"破裘"}
{"author":"李延年","content":"北方有佳人，绝世而独立。一顾倾人城，再顾倾人国。宁不知倾城与倾国？佳人难再得。","dynasty":"两汉","tags":"古诗三百首，乐府，歌咏，美人","title":"李延年歌"}
{"author":"陈鼎","content":"家住城南锦水堤，白沙翠竹绕柴扉。芭蕉叶底藏春色，荔子枝头带夕晖。惆怅几回频入梦，寂寥千里但思归。不知我种门前柳，长大于今几尺围。","dynasty":"明代","title":"按滇南怀锦江旧业其二"}
{"author":"陈鼎","content":"青骢嘶出岳阳城，万里风帆过洞庭。两岸晓烟应自散，满江春浪若为平。行云有意随天白，芳草无情到处青。我有离愁千万斛，凭谁寄语入新兴。","dynasty":"明代","title":"按滇南怀锦江旧业其一"}
{"author":"严郾","content":"此禽轻巧少同伦，我听长疑舌满身。星未没河先报晓，柳犹粘雪便迎春。频嫌海燕巢难定，却讶林莺语不真。莫倚春风便多事，玉楼还有晏眠人。","dynasty":"唐代","title":"赋百舌鸟"}
{"author":"陈湘","content":"秫坡白头嘉遁叟，囊括江山秀。酒葫芦，挂树头。打鱼船，缆渡口。这风流，世间何处有。","dynasty":"明代","title":"秫坡像赞"}
{"author":"顾敻","content":"岸柳垂金线，雨晴莺百啭。家住绿杨边，往来多少年。马嘶芳草远，高搂帘半掩。敛袖翠蛾攒，相逢尔许难。","dynasty":"五代","tags":"写景，女子，回忆，送别，伤怀","title":"醉公子·岸柳垂金线"}
{"author":"顾敻","content":"柳映玉楼春日晚，雨细风轻烟草软。画堂鹦鹉语雕笼，金粉小屏犹半掩。香灭绣帷人寂寂，倚槛无言愁思远。恨郎何处纵疏狂？长使含啼眉不展。","dynasty":"五代","tags":"写景，女子，孤独，怀远","title":"玉楼春·柳映玉楼春日晚"}
{"author":"顾敻","content":"弱柳好花尽拆，晴陌。陌上少年郎，满身兰麝扑人香。狂么狂，狂么狂？","dynasty":"五代","tags":"女子，相思","title":"荷叶杯·弱柳好花尽拆"}
{"author":"顾敻","content":"庭菊飘黄玉露浓，冷莎偎砌隐鸣蛩，何期良夜得相逢？背帐凤摇红蜡滴，惹香暖梦绣衾重，觉来枕上怯晨钟。","dynasty":"五代","tags":"秋夜，记梦","title":"浣溪沙·庭菊飘黄玉露浓"}
{"author":"顾敻","content":"露白蟾明又到秋，佳期幽会两悠悠，梦牵情役几时休？记得泥人微敛黛，无言斜倚小书搂，暗思前事不胜愁！","dynasty":"五代","tags":"秋天，思念","title":"浣溪沙·露白蟾明又到秋"}
{"author":"顾敻","content":"黛薄红深，约掠绿鬟云腻。小鸳鸯，金翡翠，称人心。锦鳞无处传幽意，海燕兰堂春又去，隔年书，千点泪，恨难任。","dynasty":"五代","tags":"闺怨，女子，孤独，感伤","title":"酒泉子·黛薄红深"}
{"author":"顾敻","content":"拂水双飞来去燕，曲槛小屏山六扇。春愁凝思结眉心，绿绮懒调红锦荐。话别情多声欲战，玉著痕留红粉面。镇长独立到黄昏，却怕良宵频梦见。","dynasty":"五代","tags":"妇女，春愁，相思","title":"玉楼春·拂水双飞来去燕"}
{"author":"顾敻","content":"荷芰风轻帘幕香，绣衣鸂鶒泳回塘，小屏闲掩旧潇湘。恨入空帷鸾影独，泪凝双脸渚莲光，薄情年少悔思量。","dynasty":"五代","tags":"闺怨，妇女，秋思","title":"浣溪沙·荷芰风轻帘幕香"}
{"author":"顾敻","content":"水碧风清，入槛细香红藕腻。谢娘敛翠，恨无涯，小屏斜。堪憎荡子不还家，谩留罗带结。帐深枕腻炷沉烟，负当年。","dynasty":"五代","tags":"妇女，闺怨","title":"酒泉子·水碧风清"}
{"author":"顾敻","content":"杨柳舞风，轻惹春烟残雨。杏花愁，莺正语，画楼东。锦屏寂寞思无穷，还是不知消息。镜尘生，珠泪滴，损仪容。","dynasty":"五代","tags":"闺怨，写景，思念","title":"酒泉子·杨柳舞风"}
{"author":"顾敻","content":"云淡风高叶乱飞，小庭寒雨绿苔微，深闺人静掩屏帷。粉黛暗愁金带枕，鸳鸯空绕画罗衣，那堪辜负不思归！","dynasty":"五代","tags":"闺怨，写景，孤独","title":"浣溪沙·云淡风高叶乱飞"}
{"author":"顾敻","content":"触帘风送景阳钟，鸳被绣花重。晓帷初卷冷烟浓，翠匀粉黛好仪容，思娇慵。起来无语理朝妆，宝匣镜凝光。绿荷相倚满池塘。露清枕簟藕花香，恨悠扬。","dynasty":"五代","tags":"闺怨，女子，写景","title":"虞美人·触帘风送景阳钟"}
{"author":"顾敻","content":"月色穿帘风入竹，倚屏双黛愁时。砌花含露两三枝。如啼恨脸，魂断损容仪。香烬暗消金鸭冷，可堪辜负前期。绣襦不整鬓鬟欹。几多惆怅，情绪在天涯！","dynasty":"五代","tags":"闺怨，感伤","title":"临江仙·月色穿帘风入竹"}
{"author":"顾敻","content":"春色迷人恨正赊，可堪荡子不还家，细风轻露着梨花。帘外有情双燕飏，槛前无力绿杨斜。小屏狂梦极天涯。","dynasty":"五代","tags":"抒情，思妇","title":"浣溪沙·春色迷人恨正赊"}
{"author":"尹焕","content":"青颦粲素靥。海国仙人偏耐热。餐尽香风露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。梦十里、梅花霁雪。归来也，恹恹心事，自共素娥说。","dynasty":"宋代","tags":"咏物，写花，寓人","title":"霓裳中序第一·茉莉咏"}
{"author":"尹焕","content":"垂杨袅袅蘸清漪。明绿染春丝。市桥紧马，旗亭沽酒，无限相思。云梳雨洗风前舞，一好百般宜。不知为甚，落花时节，都是颦眉。","dynasty":"宋代","title":"眼儿媚（柳）"}
{"author":"尹焕","content":"苹末转清商。溪声供夕凉。缓传杯、催唤红妆。慢绾乌云新浴罢，裙拂地、水沈香。歌短旧情长。重来惊鬓霜。怅绿阴、青子成双。说著前欢佯不采，飏莲子、打鸳鸯。","dynasty":"宋代","title":"唐多令（苕溪有牧之之感）"}
{"author":"陈洎","content":"药石危言治乱箴，贾生晁错是知音。可怜当日司文者，不畏人言合愧心。","dynasty":"宋代","title":"读刘蕡策"}
{"author":"陈洎","content":"听辞深怅不同时，及到同时位大卑。争似唐皇将颇牧，禁中言下用无疑。","dynasty":"宋代","title":"读子虚赋"}
{"author":"陈洎","content":"夺鹤韬霞势渐浓，卷帘庭馆好支筇。乘查路阔寒凝冻，种玉畦平晓被封。天上瑶宫当月圃，海中银阙耸鳌峰。思君不得同吟赏，知在旗亭第几重。","dynasty":"宋代","title":"对雪寄崔仲裕"}
{"author":"陈洎","content":"当年闻奏雍门琴，话著池台泪满襟。何况今朝陵谷畔，池台无迹可追寻。","dynasty":"宋代","title":"过田文墓"}
{"author":"陈洎","content":"八千子弟已投戈，夜帐犹闻怨楚歌。学敌万人成底事，不思一箇范增多。","dynasty":"宋代","title":"过项羽庙"}
{"author":"陈洎","content":"雨蓑烟笠洞庭秋，独茧纶轻一叶舟。拟共停桡醉天幕，缓歌濯足不回头。","dynasty":"宋代","title":"湖上逢渔者"}
{"author":"陈洎","content":"当年力战荡妖氛，十万雄师四七勋。将略妙欺班定远，家声高过李将军。铭图魏鼎文犹在，笔勒燕山蹟尚分。今日闲披有遗恨，可怜生不遇明君。","dynasty":"宋代","title":"还刘处士先令公功名录"}
{"author":"陈洎","content":"呼树止陵阳，逢辰下建章。奇姿标上瑞，正色丽中央。昭祀祠坛畔，声歌太液傍。凤教鸿作侣，天与菊为裳。神雀非灵异，流莺愧采章。集汙宁我类，一举戛云翔。","dynasty":"宋代","title":"黄鹄"}
{"author":"陈洎","content":"万里扶灵宅寿阡，谢公纯孝是家传。庐开四尺成寒士，榱列三围陋昔贤。先域定生连理树，门人多废蓼莪篇。我心罔极君应念，露白霜清泣昊天。","dynasty":"宋代","title":"寄宝臣寺丞"}
{"author":"陈洎","content":"四壁旧贫宁畏盗，一枝虽小易容巢。","dynasty":"宋代","title":"句"}
{"author":"陈洎","content":"他年远公社，若箇是遗民。","dynasty":"宋代","title":"句"}
{"author":"陈洎","content":"璚滴琳华一夜凝，凌虚雕槛晓来凭。眼观银色三千界，身到瑶台十二层。玉洒砌尘供庾斛，粉融檐水妒房陵。化人宫好分明在，恨不同君把袂登。","dynasty":"宋代","title":"开元寺凌虚阁对雪寄解唐卿"}
{"author":"陈洎","content":"白鹿原东虎候西，结庐岑寂映蓝溪。露侵僧履兰三迳，春入农歌雨一犁。聒枕溜声疑水宿，拂檐山色类岩栖。闭门养拙无人问，揭尽陈编日又低。","dynasty":"宋代","title":"蓝溪閒居"}
{"author":"陈洎","content":"回望离亭映楚山，慨然西笑入长安。贪程野仆擔书引，惜别乡人驻足观。霞襯曙光烘积霭，柳和春雨荡轻寒。遥期此地归来日，迎取相如驷马看。","dynasty":"宋代","title":"离郭店马上回寄乡知"}
{"author":"陈洎","content":"曲江欢宴侍华裾，舞拍琴歌艺有馀。独有纯臣王叔宝，解陈封禅一篇书。","dynasty":"宋代","title":"南齐"}
{"author":"陈洎","content":"暑退蚊雷静，门閒雀到稀。露莎蛩自急，星树鹊何依。井臼贫虽乐，溪山远未归。时情似秋雁，一一背寒飞。","dynasty":"宋代","title":"秋日端居"}
{"author":"陈洎","content":"乌椑珍果益丹名，新折红林蔕尚青。浆冷夜凝仙掌露，味甘秋割楚江萍。圆堆玉盌樱难并，賸荐金樽酒易醒。应念茂陵消渴者，整篮封贮到云扃。","dynasty":"宋代","title":"谢人惠三峰朱柿"}
{"author":"陈洎","content":"朱冠衮背一何鲜，声厉情骄目悍然。若道物情皆锡类，雉媒争似鸩媒贤。","dynasty":"宋代","title":"雉媒"}
{"author":"陈洎","content":"他年远公社，若个是遗民。","dynasty":"宋代","title":"句其二"}
{"author":"皇甫谧","content":"婚礼既定，婚礼临成。施衿结帨，三命丁宁。","dynasty":"魏晋","title":"女怨诗"}
{"author":"皇甫谧","content":"□轮回路，骖服□半。驷车远驰，仆陈交乱。弃我旧庐，爰适他馆。","dynasty":"魏晋","title":"诗"}
{"author":"韩思复","content":"大乐和畅，殷荐明神。一降通感，八变必臻。有求斯应，无德不亲。降灵醉止，休征万人。","dynasty":"唐代","title":"郊庙歌辞。祭汾阴乐章。顺和（林钟宫）"}
{"author":"傅亮","content":"夙棹发皇邑，有人祖我舟。饯离不以币，赠言重琳球。知止道攸贵，怀禄义所尤。四牡倦长路，君辔可以收。张邴结晨轨，疏董顿夕辀。东隅诚已谢，西景逝不留。性命安可图，怀此作前修。敷衽铭笃诲，引带佩嘉谋。迷宠非予志，厚德良未酬。抚躬愧疲朽，三省惭爵浮。重明照蓬艾，万品同率由。忠诰岂假知，式微发直讴。","dynasty":"南北朝","title":"奉迎大驾道路赋诗"}
{"author":"傅亮","content":"星昴殷仲冬，短晷穷南陆。柔荔迎时萋，芳芸应节馥。","dynasty":"南北朝","title":"冬至"}
{"author":"傅亮","content":"鞠旅扬城，大搜徐方。旅旌首路，元戎启行。弭楫洪河，总辔崇芒。","dynasty":"南北朝","title":"从武帝平闽中诗"}
{"author":"傅亮","content":"息徒西楚，伫楫旧乡。止犹岳立，动则云翔。烈烈群师，星言启行。泛舟掩河，秣马登芒。","dynasty":"南北朝","title":"从征诗"}
{"author":"冯钺","content":"绝岛隐棋置，茫茫积气平。潮回天地坼，风撼鬼神惊。万斛舟如粒，三更蜃作城。恨无山笛弄，让此老龙鸣。","dynasty":"清代","title":"望洋"}
{"author":"冯钺","content":"不作人间汗漫游，归来且自系虚舟。一林萧叶云生肘，四壁残镫屋打头。铁笛凄霜山榻冷，草衣飘雪石田秋。贫家剩有知交在，樽酒鸡鱼话未休。","dynasty":"清代","title":"赠谭晴畬"}
{"author":"冯钺","content":"尺地舱低蹴膝难，蒲帆容易刷前湾。千钗树色双襟酒，万马江声一发山。侠骨女儿歌陌上，镫华水市簇云间。金闺那费金钱卜，几次随潮几往还。","dynasty":"清代","title":"望甘竹滩"}
{"author":"冯钺","content":"沙程万里趁岧峣，猎叶风寒酒力消。一径啮轮崖石陡，残更咒月马铃骄。苍茫问俗荒碑少，却曲迷阳古堠遥。独有黄埃埋不得，春光透出柳条条。","dynasty":"清代","title":"北上次东阿道中"}
{"author":"冯钺","content":"肝人之肉日不给，岂谓穹苍亦解泣。变作阴霾黯八荒，沈沈苦雨掣风急。堕井颓堤无处无，昔日高原今下隰。沈灶生蛙釜有鱼，百粤连旬俱饮湿。大风吹梦忽宵惊，万瓦争与排墙倾。子妇颠踣无户庭，得人无恙从屋鸣。陇头遗穟卧生耳，屋底秸珠长有尾。崩角吁天天不闻，百室劬劳今已矣。大江南北忽夏枯，河渴时还涓滴无。尺泽尽汇岭一隅，谁言大地同洪垆。","dynasty":"清代","title":"苦雨吟"}
{"author":"尉迟汾","content":"雄雄天之中，峻极闻维嵩。作镇盛标格，出云为雨风。瑞时物不疠，顺泽年多丰。加高冠四方，视秩居三公。明朝虔昭报，颁祀岁严恭。署祝纡御札，诏贤导宸衷。皇皇三川守，馨德清明躬。肃徒奉兰沐，竟夕玉华东。星汉耿斋户，松泉寒寿宫。具修谅蠲吉，曙色犹葱曚。端仪大圭立，兴俛声玲珑。挹瓒椒桂馥，奏金岩壑空。灵歆若有答，仿佛传祝工。卒事不遑偃，胜奇纷四丛。朝霞破灵嶂，错落间苍红。动息形似蚁，玄黄气如笼。奔倾千万状，群岳安比崇。日月襟袖捧，人天道路通。冥搜必殚竭，跻览忘崎穹。踏翠遍诸刹，趣绵步难终。浮丘仙袂接，谢公屐齿穷。龙潭应下瞰，九曲当骇容。龙门计东豁，三台有何踪。金象语奚应，玉人光想融。瑶浆与石髓，清骨宜遭逢。况是降神处，迹惟申甫同。周翰已洽论，伊衡亦期功。诚富东山兴，须陟中台庸。勉促旋騑軨，未可恋云松。散材事即异，期为卜一峰。","dynasty":"唐代","title":"府尹王侍郎准制拜岳，因状嵩高灵胜，寄呈三十韵"}
{"author":"周濆","content":"背云冲石出深山，浅碧泠泠一带寒。不独有声流出此，会归沧海助波澜。","dynasty":"唐代","title":"山下水"}
{"author":"周濆","content":"日高邻女笑相逢，慢束罗裙半露胸。莫向秋池照绿水，参差羞杀白芙蓉。","dynasty":"唐代","title":"逢邻女"}
{"author":"周濆","content":"憔悴容华怯对春，寂寥宫殿锁闲门。此身却羡宫中树，不失芳时雨露恩。","dynasty":"唐代","title":"重门曲"}
{"author":"周濆","content":"牢落画堂空锁尘，荒凉庭树暗消春。豪家莫笑此中事，曾见此中人笑人。","dynasty":"唐代","title":"废宅"}
{"author":"周濆","content":"憔悴荣华怯对春，寂寥宫殿锁闲门。此身却羡宫中树，不失芳时雨露恩。","dynasty":"宋代","title":"重门曲"}
{"author":"杜荀鹤","content":"何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。","dynasty":"唐代","tags":"惜时，勉励，哲理","title":"题弟侄书堂"}
{"author":"杜荀鹤","content":"自小刺头深草里，而今渐觉出蓬蒿。时人不识凌云木，直待凌云始道高。","dynasty":"唐代","tags":"咏物，讽喻，励志，哲理","title":"小松"}
{"author":"杜荀鹤","content":"早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。","dynasty":"唐代","tags":"唐诗三百首，春天，写景，女子，宫怨","title":"春宫怨"}
{"author":"杜荀鹤","content":"泾溪石险人兢慎，终岁不闻倾覆人。却是平流无石处，时时闻说有沉沦。","dynasty":"唐代","tags":"写水，哲理","title":"泾溪"}
{"author":"杜荀鹤","content":"夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。","dynasty":"唐代","tags":"忧国忧民，妇女，生活","title":"山中寡妇/时世行"}
{"author":"杜荀鹤","content":"君到姑苏见，人家尽枕河。古宫闲地少，水港小桥多。(水港一作：水巷)夜市卖菱藕，春船载绮罗。遥知未眠月，乡思在渔歌。","dynasty":"唐代","tags":"送别，写景，地名，生活","title":"送人游吴"}
{"author":"杜荀鹤","content":"粉色全无饥色加，岂知人世有荣华。年年道我蚕辛苦，底事浑身着苎麻。","dynasty":"唐代","tags":"忧国忧民，妇女，讽刺","title":"蚕妇"}
{"author":"杜荀鹤","content":"去岁曾经此县城，县民无口不冤声。今来县宰加朱绂，便是生灵血染成。","dynasty":"唐代","tags":"讽刺","title":"再经胡城县"}
{"author":"杜荀鹤","content":"雨匀紫菊丛丛色，风弄红蕉叶叶声。北畔是山南畔海，只堪图画不堪行。","dynasty":"唐代","tags":"思乡","title":"闽中秋思"}
{"author":"杜荀鹤","content":"世间多少能诗客，谁是无愁得睡人。自我夜来霜月下，到头吟魄始终身。","dynasty":"唐代","title":"秋夕"}
{"author":"杜荀鹤","content":"归捷中华第，登船鬓未丝。直应天上桂，别有海东枝。国界波穷处，乡心日出时。西风送君去，莫虑到家迟。","dynasty":"唐代","title":"送宾贡登第后归海东"}
{"author":"杜荀鹤","content":"白发随梳落，吟怀说向谁。敢辞成事晚，自是出山迟。拟动如浮海，凡言似课诗。终身事知己，此外复何为。","dynasty":"唐代","title":"近试投所知"}
{"author":"杜荀鹤","content":"本国兵戈后，难官在此时。远分天子命，深要使君知。但遂生灵愿，当应雨露随。江山胜他郡，闲赋庾楼诗。","dynasty":"唐代","title":"送友人牧江州"}
{"author":"杜荀鹤","content":"一饭尚怀感，况攀高桂枝。此恩无报处，故国远归时。只恐兵戈隔，再趋门馆迟。茅堂拜亲后，特地泪双垂。","dynasty":"唐代","title":"辞座主侍郎"}
{"author":"杜荀鹤","content":"立马不忍上，醉醒天气寒。都缘在门易，直似别家难。世路既如此，客心须自宽。江村亦饥冻，争及问长安。","dynasty":"唐代","title":"别从叔"}
{"author":"杜荀鹤","content":"凡游南国者，未有不蹉跎。到海路难尽，挂帆人更多。潮沙分象迹，花洞响蛮歌。纵有投文处，于君能几何。","dynasty":"唐代","title":"送人南游"}
{"author":"杜荀鹤","content":"谪宦自麻衣，衔冤至死时。山根三尺墓，人口数联诗。仙桂终无分，皇天似有私。暗松风雨夜，空使老猿悲。","dynasty":"唐代","title":"经贾岛墓"}
{"author":"杜荀鹤","content":"我受羁栖惯，客情方细知。好看前路事，不比在家时。勉汝言须记，闻人善即师。旅中无废业，时作一篇诗。","dynasty":"唐代","title":"送舍弟"}
{"author":"杜荀鹤","content":"儒为君子儒，儒道不妨孤。白发多生矣，青山可住乎。徉狂宁是事，巧达又非夫。只此平生愿，他人肯信无。","dynasty":"唐代","title":"将归山逢友人"}
{"author":"杜荀鹤","content":"凡吊先生者，多伤荆棘间。不知三尺墓，高却九华山。天地有何外，子孙无亦闲。当时若征起，未必得身还。","dynasty":"唐代","title":"经九华费征君墓"}
{"author":"杜荀鹤","content":"朝别使君门，暮投江上村。从来无旧分，临去望何恩。行计自不定，此心谁与论。秋猿叫寒月，只欲断人魂。","dynasty":"唐代","title":"别衡州牧"}
{"author":"杜荀鹤","content":"满酌劝君酒，劝君君莫辞。能禁几度别，即到白头时。晚岫无云蔽，春帆有燕随。男儿两行泪，不欲等闲垂。","dynasty":"唐代","title":"送人游江南"}
{"author":"杜荀鹤","content":"冰齿味瑶轴，只应神鬼知。坐当群静后，吟到月沈时。雪峡猿声健，风柽鹤立危。篇篇一字字，谁复更言诗。","dynasty":"唐代","title":"读友人诗卷"}
{"author":"杜荀鹤","content":"三族不当路，长年犹布衣。苦吟天与性，直道世将非。雁夜愁痴坐，渔乡老忆归。为儒皆可立，自是拙时机。","dynasty":"唐代","title":"寄从叔"}
{"author":"杜荀鹤","content":"病眼看春榜，文场公道开。朋人登第尽，白发出山来。处世曾无过，惟天合是媒。长安不觉远，期遂一名回。","dynasty":"唐代","title":"出山"}
{"author":"杜荀鹤","content":"到处有同人，多为赋与文。诗中难得友，湖畔喜逢君。冻把城根雪，风开岳面云。苦吟吟不足，争忍话离群。","dynasty":"唐代","title":"浙中逢诗友"}
{"author":"杜荀鹤","content":"自小即南北，未如今日离。封疆初尽处，人使却回时。开口有所忌，此心无以为。行行复垂泪，不称是男儿。","dynasty":"唐代","title":"出常山界使回有寄"}
{"author":"杜荀鹤","content":"人生当贵盛，修德可延之。不虑有今日，争教无破时。藓斑题字壁，花发带巢枝。何况蒿原上，荒坟与折碑。","dynasty":"唐代","title":"经废宅"}
{"author":"杜荀鹤","content":"一到天台寺，高低景旋生。共僧岩上坐，见客海边行。野色人耕破，山根浪打鸣。忙时向闲处，不觉有闲情。","dynasty":"唐代","title":"登天台寺"}
{"author":"杜荀鹤","content":"马上览春色，丈夫惭泪垂。一生看却老，五字未逢知。酒力不能久，愁根无可医。明年到今日，公道与谁期。","dynasty":"唐代","title":"途中春"}
{"author":"杜荀鹤","content":"求名日苦辛，日望日荣亲。落叶山中路，秋霖马上人。晨昏知汝道，诗酒卫吾身。自笑抛麋鹿，长安拟醉春。","dynasty":"唐代","title":"入关历阳道中却寄舍弟"}
{"author":"杜荀鹤","content":"贤宰宰斯邑，政闻闾里间。都缘民讼少，长觉吏徒闲。帆落樽前浦，钟鸣枕上山。回舟却惆怅，数宿钓鱼湾。","dynasty":"唐代","title":"赠欧阳明府"}
{"author":"杜荀鹤","content":"不计禅兼律，终须入悟门。解空非有自，所得是无言。眼豁浮生梦，心澄大道源。今来习师者，多锁教中猿。","dynasty":"唐代","title":"赠临上人"}
{"author":"杜荀鹤","content":"凭君满酌酒，听我醉中吟。客路如天远，侯门似海深。新坟侵古道，白发恋黄金。共有人间事，须怀济物心。","dynasty":"唐代","title":"与友人对酒吟"}
{"author":"杜荀鹤","content":"道了亦未了，言闲今且闲。从来无住处，此去向何山。片石树阴下，斜阳潭影间。请师留偈别，恐不到人寰。","dynasty":"唐代","title":"送僧"}
{"author":"杜荀鹤","content":"忽起地仙兴，飘然出旧山。于身无切事，在世有馀闲。日月浮生外，乾坤大醉间。故园华表上，谁得见君还。","dynasty":"唐代","title":"送九华道士游茅山"}
{"author":"杜荀鹤","content":"世乱信难通，乡心日万重。弟兄皆向善，天地合相容。大野阴云重，连城杀气浓。家山白云里，卧得最高峰。","dynasty":"唐代","title":"寄舍弟"}
{"author":"杜荀鹤","content":"若以名场内，谁无一轴诗。纵饶生白发，岂敢怨明时。知己虽然切，春官未必私。宁教读书眼，不有看花期。","dynasty":"唐代","title":"下第投所知"}
{"author":"杜荀鹤","content":"省得前年别，蘋洲旅馆中。乱离身不定，彼此信难通。侯国兵虽敛，吾乡业已空。秋来忆君梦，夜夜逐征鸿。","dynasty":"唐代","title":"寄顾云"}
{"author":"杜荀鹤","content":"天下为官者，无君一轴诗。数联同我得，当代遇谁知。年齿吟将老，生涯说可悲。何当抛手板，邻隐过危时。","dynasty":"唐代","title":"赠宣城麋明府"}
{"author":"杜荀鹤","content":"门前通大道，望远上高台。落日人行尽，穷边信不来。还闻战得胜，未见敕招回。却入机中坐，新愁织不开。","dynasty":"唐代","title":"望远"}
{"author":"杜荀鹤","content":"欲露尘中事，其如不易言。家山一离别，草树匝春暄。吹梦风天角，啼愁雪岳猿。伫思心觉满，何以远门轩。","dynasty":"唐代","title":"冬末投长沙裴侍郎"}
{"author":"杜荀鹤","content":"倚郭难为宰，非君即有私。惟凭野老口，不立政声碑。苦甚求名日，贫于未选时。溪山竟如此，利得且吟诗。","dynasty":"唐代","title":"赠秋浦金明府长"}
{"author":"杜荀鹤","content":"天有惜花意，恐花开染尘。先教微雪下，始放满城春。且醉登楼客，重期出郭人。因酬郢中律，霜鬓数茎新。","dynasty":"唐代","title":"和高秘书早春对雪登楼见寄之什"}
{"author":"杜荀鹤","content":"自从天下乱，日晚别庭闱。兄弟团圞乐，羁孤远近归。文章甘世薄，耕种喜山肥。直待中兴后，方应出隐扉。","dynasty":"唐代","title":"乱后山中作"}
{"author":"杜荀鹤","content":"日日惊身事，凄凄欲断魂。时清不自立，发白傍谁门。中路残秋雨，空山一夜猿。公卿得见面，怀抱细难言。","dynasty":"唐代","title":"旅寓书事"}
{"author":"杜荀鹤","content":"久劳风水上，禅客喜相依。挂衲虽无分，修心未觉非。日沈山虎出，钟动寺禽归。月上潮平后，谈空渐入微。","dynasty":"唐代","title":"舟行晚泊江上寺"}
{"author":"杜荀鹤","content":"一县今如此，残民数不多。也知贤宰切，争奈乱兵何。皆自干戈达，咸思雨露和。应怜住山者，头白未登科。","dynasty":"唐代","title":"长林山中闻贼退寄孟明府"}
{"author":"杜荀鹤","content":"痛饮复高歌，愁终不奈何。家山随日远，身事逐年多。没雁云横楚，兼蝉柳夹河。此心闲未得，到处被诗磨。","dynasty":"唐代","title":"泗上客思"}
{"author":"杜荀鹤","content":"丹霄桂有枝，未折未为迟。况是孤寒士，兼行苦涩诗。杏园人醉日，关路独归时。更卜深知意，将来拟荐谁。","dynasty":"唐代","title":"下第出关投郑拾遗"}
{"author":"杜荀鹤","content":"草白河冰合，蕃戎出掠频。戍楼三号火，探马一条尘。战士风霜老，将军雨露新。封侯不由此，何以慰征人。","dynasty":"唐代","title":"塞上"}
{"author":"杜荀鹤","content":"交道有寒暑，在人无古今。与君中夜话，尽我一生心。所向未得志，岂惟空解吟。何当重相见，旧隐白云深。","dynasty":"唐代","title":"别敬侍郎"}
{"author":"杜荀鹤","content":"善政无惭色，吟归似等闲。惟将六幅绢，写得九华山。求理头空白，离京债未还。仍闻猿与鹤，都在一船间。","dynasty":"唐代","title":"送青阳李明府"}
{"author":"杜荀鹤","content":"一家相别意，不得不潸然。远作南方客，初登上水船。岳钟思冷梦，湘月少残篇。便有归来计，风波亦隔年。","dynasty":"唐代","title":"将游湘湖有作"}
{"author":"杜荀鹤","content":"脱衣将换酒，对酌话何之。雨后秋萧索，天涯晚别离。人生无此恨，鬓色不成丝。未得重相见，看君马上诗。","dynasty":"唐代","title":"送姚庭珪"}
{"author":"杜荀鹤","content":"自小僻于诗，篇篇恨不奇。苦吟无暇日，华发有多时。进取门难见，升沈命未知。秋风夜来急，还恐到京迟。","dynasty":"唐代","title":"投李大夫"}
{"author":"杜荀鹤","content":"乡里为儒者，唯君见我心。诗书常共读，雨雪亦相寻。贫贱志气在，子孙交契深。古人犹晚达，况未鬓霜侵。","dynasty":"唐代","title":"贻里中同志"}
{"author":"杜荀鹤","content":"不易为离抱，江天即见鸿。暮帆何处落，凉月与谁同。木叶新霜后，渔灯夜浪中。时难慎行止，吾道利于穷。","dynasty":"唐代","title":"江上送韦彖先辈"}
{"author":"杜荀鹤","content":"天下方多事，逢君得话诗。直应吾道在，未觉国风衰。生计吟消日，人情醉过时。雅篇三百首，留作后来师。","dynasty":"唐代","title":"维扬逢诗友张乔"}
{"author":"杜荀鹤","content":"木叶落时节，旅人初梦惊。钟才枕上尽，事已眼前生。吟发不长黑，世交无久情。且将公道约，未忍便归耕。","dynasty":"唐代","title":"秋晨有感"}
{"author":"杜荀鹤","content":"贾岛还如此，生前不见春。岂能诗苦者，便是命羁人。家事因吟失，时情碍国亲。多应衔恨骨，千古不为尘。","dynasty":"唐代","title":"哭刘德仁"}
{"author":"杜荀鹤","content":"何为先生死，先生道日新。青山明月夜，千古一诗人。天地空销骨，声名不傍身。谁移耒阳冢，来此作吟邻。","dynasty":"唐代","title":"经青山吊李翰林"}
{"author":"杜荀鹤","content":"不得同君住，当春别帝乡。年华落第老，岐路出关长。芳草缘流水，残花向夕阳。怀亲暂归去，非是钓沧浪。","dynasty":"唐代","title":"下第东归别友人"}
{"author":"杜荀鹤","content":"贾岛怜无可，都缘数句诗。君虽是后辈，我谓过当时。溪浪和星动，松阴带鹤移。同吟到明坐，此道淡谁知。","dynasty":"唐代","title":"秋宿诗僧云英房因赠"}
{"author":"杜荀鹤","content":"海涨兵荒后，为官合动情。字人无异术，至论不如清。草履随船卖，绫梭隔水鸣。唯持古人意，千里赠君行。","dynasty":"唐代","title":"送人宰吴县"}
{"author":"杜荀鹤","content":"君诗通大雅，吟觉古风生。外却浮华景，中含教化情。名应高日月，道可润公卿。莫以孤寒耻，孤寒达更荣。","dynasty":"唐代","title":"读友人诗"}
{"author":"杜荀鹤","content":"山半一山寺，野人秋日登。就中偏爱石，独上最高层。有果猿攀树，无斋鸽看僧。儒门自多事，来此复何能。","dynasty":"唐代","title":"登山寺"}
{"author":"杜荀鹤","content":"下第言之蜀，那愁举别杯。难兄方在幕，上相复怜才。鸟径盘春霭，龙湫发夜雷。临邛无久恋，高桂待君回。","dynasty":"唐代","title":"送吴蜕下第入蜀"}
{"author":"杜荀鹤","content":"乱世归山谷，征鼙喜不闻。诗书犹满架，弟侄未为军。山犬眠红叶，樵童唱白云。此心非此志，终拟致明君。","dynasty":"唐代","title":"乱后归山"}
{"author":"杜荀鹤","content":"大道本无幻，常情自有魔。人皆迷著此，师独悟如何。为岳开窗阔，因虫长草多。说空空说得，空得到维摩。","dynasty":"唐代","title":"题著禅师"}
{"author":"杜荀鹤","content":"未得青云志，春同秋日情。花开如叶落，莺语似蝉鸣。道合和贫守，诗堪与命争。饥寒是吾事，断定不归耕。","dynasty":"唐代","title":"春日闲居即事"}
{"author":"杜荀鹤","content":"一宿三秋寺，闲忙与晓分。细泉山半落，孤客夜深闻。鹤去巢盛月，龙潜穴拥云。苦吟方见景，多恨不同君。","dynasty":"唐代","title":"秋宿栖贤寺怀友人"}
{"author":"杜荀鹤","content":"如君真道者，乱世有闲情。每别不知处，见来长后生。药非因病服，酒不为愁倾。笑我于身苦，吟髭白数茎。","dynasty":"唐代","title":"乱后再逢汪处士"}
{"author":"杜荀鹤","content":"远地能相访，何惭事力微。山中深夜坐，海内故交稀。村酒沽来浊，溪鱼钓得肥。贫家只如此，未可便言归。","dynasty":"唐代","title":"山中喜与故交宿话"}
{"author":"杜荀鹤","content":"李杜复李杜，彼时逢此时。干戈侵帝里，流落向天涯。岁月消于酒，平生断在诗。怀才不得志，只恐满头丝。","dynasty":"唐代","title":"江南逢李先辈"}
{"author":"杜荀鹤","content":"闲坐细思量，唯吟不可忘。食无三亩地，衣绝一株桑。蝉树生寒色，渔潭落晓光。青云旧知己，未许钓沧浪。","dynasty":"唐代","title":"秋日寄吟友"}
{"author":"杜荀鹤","content":"相逢尽说归，早晚遂归期。流水多通处，孤舟少住时。干人不得已，非我欲为之。及此终无愧，其如道在兹。","dynasty":"唐代","title":"江上与从弟话别"}
{"author":"杜荀鹤","content":"南海南边路，君游只为贫。山川多少地，郡邑几何人。花鸟名皆别，寒暄气不均。相期早晚见，莫待瘴侵身。","dynasty":"唐代","title":"送友人游南海"}
{"author":"杜荀鹤","content":"诗道将仙分，求之不可求。非关从小学，应是数生修。蟾桂云梯折，鳌山鹤驾游。他年两成事，堪喜是邻州。","dynasty":"唐代","title":"赠聂尊师"}
{"author":"杜荀鹤","content":"白发根丛出，镊频愁不开。自怜空老去，谁信苦吟来。客路东西阔，家山早晚回。翻思钓鱼处，一雨一层苔。","dynasty":"唐代","title":"旅感"}
{"author":"杜荀鹤","content":"县称诗人理，无嫌日寂寥。溪山入城郭，户口半渔樵。月满弹琴夜，花香漉酒朝。相思不相见，烟水路迢迢。","dynasty":"唐代","title":"寄益阳武灌明府"}
{"author":"杜荀鹤","content":"四海无寸土，一生惟苦吟。虚垂异乡泪，不滴别人心。雨色凋湘树，滩声下塞禽。求归归未得，不是掷光阴。","dynasty":"唐代","title":"湘中秋日呈所知"}
{"author":"杜荀鹤","content":"世间何事好，最好莫过诗。一句我自得，四方人已知。生应无辍日，死是不吟时。始拟归山去，林泉道在兹。","dynasty":"唐代","title":"苦吟"}
{"author":"杜荀鹤","content":"触目生归思，那堪路七千。腊中离此地，马上见明年。郡邑溪山巧，寒暄日月偏。自疑双鬓雪，不似到南天。","dynasty":"唐代","title":"闽中别所知"}
{"author":"杜荀鹤","content":"战士说辛勤，书生不忍闻。三边远天子，一命信将军。野火烧人骨，阴风卷阵云。其如禁城里，何以重要勋。","dynasty":"唐代","title":"塞上伤战士"}
{"author":"杜荀鹤","content":"地僻春来静，深宜长者居。好花都待晚，修竹不妨疏。雁入湘江食，人侵晓色锄。似君无学处，头白道如初。","dynasty":"唐代","title":"春日访独孤处士"}
{"author":"杜荀鹤","content":"病向名场得，终为善误身。无儿承后嗣，有女托何人。葬礼难求备，交情好者贫。惟馀旧文集，一览一沾巾。","dynasty":"唐代","title":"哭友人"}
{"author":"杜荀鹤","content":"寂寂白云门，寻真不遇真。只应松上鹤，便是洞中人。药圃花香异，沙泉鹿迹新。题诗留姓字，他日此相亲。","dynasty":"唐代","title":"访道者不遇"}
{"author":"杜荀鹤","content":"故国看看远，前程计在谁。五更听角后，一叶渡江时。吾道天宁丧，人情日可疑。西陵向西望，双泪为君垂。","dynasty":"唐代","title":"钱塘别罗隐"}
{"author":"杜荀鹤","content":"君贫我亦贫，为善喜为邻。到老如今日，无心愧古人。闭门非傲世，守道是谋身。别有同山者，其如未可亲。","dynasty":"唐代","title":"山中贻同志"}
{"author":"杜荀鹤","content":"君为秋浦三年宰，万虑关心两鬓知。人事旋生当路县，吏才难展用兵时。农夫背上题军号，贾客船头插战旗。他日亲知问官况，但教吟取杜家诗。","dynasty":"唐代","title":"赠秋浦张明府"}
{"author":"杜荀鹤","content":"君行君文天合知，见君如此我兴悲。只残三口兵戈后，才到孤村雨雪时。著卧衣裳难办洗，旋求粮食莫供炊。地炉不暖柴枝湿，犹把蒙求授小儿。","dynasty":"唐代","title":"赠李镡（镡自维扬遇乱，东入山中）"}
{"author":"杜荀鹤","content":"乱世人多事，耕桑或失时。不闻宽赋敛，因此转流离。天意未如是，君心无自欺。能依四十字，可立德清碑。","dynasty":"唐代","title":"送人宰德清"}
{"author":"杜荀鹤","content":"漳水醉中别，今来犹未醒。半生因酒废，大国几时宁。海畔将军柳，天边处士星。游人不可见，春入乱山青。","dynasty":"唐代","title":"寄窦处士"}
{"author":"杜荀鹤","content":"昔舜曾耕地，遗风日寂寥。世人那肯祭，大圣不兴妖。殿宇秋霖坏，杉松野火烧。时讹竞淫祀，丝竹醉山魈。","dynasty":"唐代","title":"题历山舜词（山有庙，呼为帝二子，多变妖异为时所敬）"}
{"author":"杜荀鹤","content":"在我成何事，逢君更劝吟。纵饶不得力，犹胜别劳心。凡事有兴废，诗名无古今。百年能几日，忍不惜光阴。","dynasty":"唐代","title":"赠李蒙叟"}
{"author":"杜荀鹤","content":"闻道长溪尉，相留一馆闲。□□□□□，尚隔几重山。为旅春风外，怀人夜雨间。年来疏览镜，怕见减朱颜。","dynasty":"唐代","title":"维扬冬末寄幕中二从事"}
{"author":"杜荀鹤","content":"罢郡饶山兴，村家不惜过。官情随日薄，诗思入秋多。野兽眠低草，池禽浴动荷。眼前馀政在，不似有干戈。快活田翁辈，常言化育时。纵饶稽岁月，犹说向孙儿。茅屋梁和节，茶盘果带枝。相传终不忘，何必立生祠。","dynasty":"唐代","title":"和吴太守罢郡山村偶题二首"}
{"author":"杜荀鹤","content":"家枕三湘岸，门前即钓矶。渔竿壮岁别，鹤发乱时归。岳暖无猿叫，江春有燕飞。平生书剑在，莫便学忘机。","dynasty":"唐代","title":"乱后送友人归湘中"}
{"author":"杜荀鹤","content":"紫衣明主赠，归寺感先师。受业恩难报，开堂影不知。松风欹枕夜，山雪下楼时。此际无人会，微吟复敛眉。","dynasty":"唐代","title":"送紫阳僧归庐岳旧寺"}
{"author":"杜荀鹤","content":"衲外元无象，言寻那路寻。问禅将底说，传印得何心。未了群山浅，难休一室深。伏魔宁是兽，巢顶亦非禽。观色风驱雾，听声雪洒林。凡归是归处，不必指高岑。","dynasty":"唐代","title":"和刘评事送海禅和归山"}
{"author":"杜荀鹤","content":"律到御沟春，沟边柳色新。细笼穿禁水，轻拂入朝人。日近韶光早，天低圣泽匀。谷莺栖未稳，宫女画难真。楚国空摇浪，隋堤暗惹尘。如何帝城里，先得覆龙津。","dynasty":"唐代","title":"御沟柳"}
{"author":"杜荀鹤","content":"暑天长似秋天冷，带郭林亭画不如。蝉噪槛前遮日竹，鹭窥池面弄萍鱼。抛山野客横琴醉，种药家僮踏雪锄。众惜君才堪上第，莫因居此与名疏。","dynasty":"唐代","title":"夏日登友人书斋林亭"}
{"author":"杜荀鹤","content":"夏辞旌旆已秋深，永夕思量泪满襟。风月易斑搜句鬓，星霜难改感恩心。寻花洞里连春醉，望海楼中彻晓吟。虽有梦魂知处所，去来多被角声侵。","dynasty":"唐代","title":"寄临海姚中丞"}
{"author":"杜荀鹤","content":"到头身事欲何为，窗下工夫鬓上知。乍可百年无称意，难教一日不吟诗。风驱早雁冲湖色，雨挫残蝉点柳枝。自古书生也如此，独堪惆怅是明时。","dynasty":"唐代","title":"秋日闲居寄先达"}
{"author":"杜荀鹤","content":"少见修行得似师，茅堂佛像亦随时。禅衣衲后云藏线，夏腊高来雪印眉。耕地诫侵连冢土。伐薪教护带巢枝。有时问着经中事，却道山僧总不知。","dynasty":"唐代","title":"题觉禅和"}
{"author":"杜荀鹤","content":"年年名路谩辛勤，襟袖空多马上尘。画戟门前难作客，钓鱼船上易安身。冷烟粘柳蝉声老，寒渚澄星雁叫新。自是侬家无住处，不关天地窄于人。","dynasty":"唐代","title":"感秋"}
{"author":"杜荀鹤","content":"仙境闲寻采药翁，草堂留话一宵同。若看山下云深处，直是人间路不通。泉领藕花来洞口，月将松影过溪东。求名心在闲难遂，明日马蹄尘土中。","dynasty":"唐代","title":"题庐岳刘处士草堂"}
{"author":"杜荀鹤","content":"山深长恨少同人，览景无时不忆君。庭果自从霜后熟，野猿频向屋边闻。琴临秋水弹明月，酒就东山酌白云。仙桂算攀攀合得，平生心力尽于文。","dynasty":"唐代","title":"山中寄诗友"}
{"author":"杜荀鹤","content":"南来北去二三年，年去年来两鬓斑。举世尽从愁里老，谁人肯向死前闲。渔舟火影寒归浦，驿路铃声夜过山。身事未成归未得，听猿鞭马入长关。","dynasty":"唐代","title":"秋宿临江驿"}
{"author":"杜荀鹤","content":"去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。","dynasty":"唐代","tags":"送别，写景，田园，山川","title":"送友游吴越"}
{"author":"杜荀鹤","content":"酒瓮琴书伴病身，熟谙时事乐于贫。宁为宇宙闲吟客，怕作乾坤窃禄人。诗旨未能忘救物，世情奈值不容真。平生肺腑无言处，白发吾唐一逸人。","dynasty":"唐代","title":"自叙"}
{"author":"杜荀鹤","content":"竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。","dynasty":"唐代","tags":"春天，写雪，喜悦","title":"春日山中对雪有作"}
{"author":"杜荀鹤","content":"竹门茅屋带村居，数亩生涯自有馀。鬓白只应秋炼句，眼昏多为夜抄书。雁惊风浦渔灯动，猿叫霜林橡实疏。待得功成即西去，时清不问命何如。","dynasty":"唐代","title":"闲居书事"}
{"author":"杜荀鹤","content":"枿坐云游出世尘，兼无瓶钵可随身。逢人不说人间事，便是人间无事人。","dynasty":"唐代","tags":"写人，赠言","title":"赠质上人"}
{"author":"杜荀鹤","content":"山雨溪风卷钓丝，瓦瓯篷底独斟时。醉来睡着无人唤，流到前溪也不知。","dynasty":"唐代","tags":"抒情，隐居，闲适","title":"溪兴"}
{"author":"杜荀鹤","content":"白发星星筋力衰，种田犹自伴孙儿。官苗若不平平纳，任是丰年也受饥。","dynasty":"唐代","tags":"忧国忧民，讽刺","title":"田翁"}
{"author":"杜荀鹤","content":"家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。","dynasty":"唐代","tags":"忧国忧民，揭露，社会","title":"题所居村舍"}
{"author":"杜荀鹤","content":"吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。","dynasty":"唐代","tags":"忧国忧民，讽喻","title":"秋日山中寄李处士"}
{"author":"杜荀鹤","content":"驱马傍江行，乡愁步步生。举鞭挥柳色，随手失蝉声。秋稼缘长道，寒云约古城。家贫遇丰岁，无地可归耕。","dynasty":"唐代","title":"江岸秋思"}
{"author":"杜荀鹤","content":"天生仙桧是长材，栽桧希逢此最低。一自旧山来砌畔，几番凡木与云齐。迥无斜影教僧踏，免有闲枝引鹤栖。今日偶题题似着，不知题后更谁题。","dynasty":"唐代","title":"题瓦棺寺真上人院矮桧"}
{"author":"杜荀鹤","content":"濛濛烟雨蔽江村，江馆愁人好断魂。自别家来生白发，为侵星起谒朱门。也知柳欲开春眼，争奈萍无入土根。兄弟无书雁归北，一声声觉苦于猿。","dynasty":"唐代","title":"江下初秋寓泊"}
{"author":"杜荀鹤","content":"坐床难稳露蝉新，便作东西马上身。醲酒却输耽睡客，好山翻对不吟人。无多志气禁离别，强半年光属苦辛。箧里篇章头上雪，未知谁恋杏园春。","dynasty":"唐代","title":"入关寄九华友人"}
{"author":"杜荀鹤","content":"邯郸李镡才峥嵘，酒狂诗逸难干名。气直不与儿辈洽，醉来拟共天公争。孤店夜烧枯叶坐，乱时秋踏早霜行。一间茅屋住不稳，刚出为人平不平。","dynasty":"唐代","title":"送李镡游新安"}
{"author":"杜荀鹤","content":"家隔重湖归未期，更堪南去别深知。前程笑到山多处，上马愁逢岁尽时。四海内无容足地，一生中有苦心诗。朱门只见朱门事，独把孤寒问阿谁。","dynasty":"唐代","title":"冬末自长沙游桂岭留献所知"}
{"author":"杜荀鹤","content":"少见古人无远虑，如君真得古人情。登科作尉官虽小，避世安亲禄已荣。一路水云生隐思，几山猿鸟认吟声。知君未作终焉计，要著文章待太平。","dynasty":"唐代","title":"送福昌周繇少府归宁兼谋隐"}
{"author":"杜荀鹤","content":"青桂朱袍不贺兄，贺兄荣是见儿荣。孝经始向堂前彻，官诰当从幕下迎。戏把蓝袍包果子，娇将竹笏恼先生。自惭乱世无知己，弟侄鞭牛傍陇耕。","dynasty":"唐代","title":"贺顾云侍御府主与子弟奏官（敕下时，年七岁）"}
{"author":"杜荀鹤","content":"年少髭须雪欲侵，别家三日几般心。朝随贾客忧风色，夜逐渔翁宿苇林。秋水鹭飞红蓼晚，暮山猿叫白云深。重阳酒熟茱萸紫，却向江头倚棹吟。","dynasty":"唐代","title":"舟行即事"}
{"author":"杜荀鹤","content":"从乱移家拟傍山，今来方办买山钱。九州有路休为客，百岁无愁即是仙。野叟并田锄暮雨，溪禽同石立寒烟。他人似我还应少，如此安贫亦荷天。","dynasty":"唐代","title":"乱后山居"}
{"author":"杜荀鹤","content":"茅斋深僻绝轮蹄，门径缘莎细接溪。垂钓石台依竹垒，待宾茶灶就岩泥。风生谷口猿相叫，月照松头鹤并栖。不是无端过时日，拟从窗下蹑云梯。","dynasty":"唐代","title":"山居寄同志"}
{"author":"杜荀鹤","content":"脱衣将换酒，对酌话何之。雨后秋萧索，天涯晚别离。人生无此恨，鬓色不成丝。未得重相见，看君马上诗。","dynasty":"唐代","title":"送姚庭珪"}
{"author":"杜荀鹤","content":"无论南北与西东，名利牵人处处同。枕上事仍多马上，山中心更甚关中。川原晚结阴沈气，草树秋生索漠风。百岁此身如且健，大家闲作卧云翁。","dynasty":"唐代","title":"途中有作"}
{"author":"杜荀鹤","content":"罢郡饶山兴，村家不惜过。官情随日薄，诗思入秋多。野兽眠低草，池禽浴动荷。眼前馀政在，不似有干戈。快活田翁辈，常言化育时。纵饶稽岁月，犹说向孙儿。茅屋梁和节，茶盘果带枝。相传终不忘，何必立生祠。","dynasty":"唐代","title":"和吴太守罢郡山村偶题二首"}
{"author":"杜荀鹤","content":"年少髭须雪欲侵，别家三日几般心。朝随贾客忧风色，夜逐渔翁宿苇林。秋水鹭飞红蓼晚，暮山猿叫白云深。重阳酒熟茱萸紫，却向江头倚棹吟。","dynasty":"唐代","title":"舟行即事"}
{"author":"杜荀鹤","content":"诗道将仙分，求之不可求。非关从小学，应是数生修。蟾桂云梯折，鳌山鹤驾游。他年两成事，堪喜是邻州。","dynasty":"唐代","title":"赠聂尊师"}
{"author":"杜荀鹤","content":"春在门阑秋未离，不因人荐只因诗。半年宾馆成前事，一日侯门失旧知。霜岛树凋猿叫夜，湖田谷熟雁来时。西风万里东归去，更把愁心说向谁。","dynasty":"唐代","title":"辞杨侍郎"}
{"author":"杜荀鹤","content":"因话天台归思生，布囊藤杖笑离城。不教日月拘身事，自与烟萝结野情。龙镇古潭云色黑，露淋秋桧鹤声清。此中是处堪终隐，何要世人知姓名。","dynasty":"唐代","title":"送项山人归天台"}
{"author":"杜荀鹤","content":"一到天台寺，高低景旋生。共僧岩上坐，见客海边行。野色人耕破，山根浪打鸣。忙时向闲处，不觉有闲情。","dynasty":"唐代","title":"登天台寺"}
{"author":"杜荀鹤","content":"庭户萧条燕雀喧，日高窗下枕书眠。只闻留客教沽酒，未省逢人说料钱。洞口礼星披鹤氅，溪头吟月上渔船。九华山叟心相许，不计官卑赠一篇。","dynasty":"唐代","title":"赠溧水崔少府"}
{"author":"杜荀鹤","content":"永嘉名郡昔推名，连属荀家弟与兄。教化静师龚渤海，篇章高体谢宣城。山从海岸妆吟景，水自城根演政声。今日老输崔博士，不妨疏逸伴双旌。","dynasty":"唐代","title":"寄温州朱尚书并呈军倅崔太博（朱名褒）"}
{"author":"杜荀鹤","content":"此马堪怜力壮时，细匀行步恐尘知。骑来未省将鞭触，病后长教觅药医。顾主强抬和泪眼，就人轻刷带疮皮。只今筋骨浑全在，春暖莎青放未迟。","dynasty":"唐代","title":"伤病马"}
{"author":"杜荀鹤","content":"回头不忍看羸僮，一路行人我最穷。马迹蹇于槐影里，钓船抛在月明中。帽檐晓滴淋蝉露，衫袖时飘卷雁风。子细寻思底模样，腾腾又过玉关东。","dynasty":"唐代","title":"长安道中有作"}
{"author":"杜荀鹤","content":"永嘉名郡昔推名，连属荀家弟与兄。教化静师龚渤海，篇章高体谢宣城。山从海岸妆吟景，水自城根演政声。今日老输崔博士，不妨疏逸伴双旌。","dynasty":"唐代","title":"寄温州朱尚书并呈军倅崔太博（朱名褒）"}
{"author":"杜荀鹤","content":"倚郭难为宰，非君即有私。惟凭野老口，不立政声碑。苦甚求名日，贫于未选时。溪山竟如此，利得且吟诗。","dynasty":"唐代","title":"赠秋浦金明府长"}
{"author":"杜荀鹤","content":"田不曾耕地不锄，谁人闲散得如渠。渠将底物为香饵，一度抬竿一个鱼。","dynasty":"唐代","title":"钓叟"}
{"author":"杜荀鹤","content":"贾岛怜无可，都缘数句诗。君虽是后辈，我谓过当时。溪浪和星动，松阴带鹤移。同吟到明坐，此道淡谁知。","dynasty":"唐代","title":"秋宿诗僧云英房因赠"}
{"author":"杜荀鹤","content":"世间何事好，最好莫过诗。一句我自得，四方人已知。生应无辍日，死是不吟时。始拟归山去，林泉道在兹。","dynasty":"唐代","title":"苦吟"}
{"author":"杜荀鹤","content":"珠明玉润尽惊人，不称寒门不称贫。若向吾唐作双瑞，便同祥凤与祥麟。","dynasty":"唐代","title":"清溪来明府出二子请诗因遗一绝"}
{"author":"杜荀鹤","content":"交道有寒暑，在人无古今。与君中夜话，尽我一生心。所向未得志，岂惟空解吟。何当重相见，旧隐白云深。","dynasty":"唐代","title":"别敬侍郎"}
{"author":"杜荀鹤","content":"粉色全无饥色加，岂知人世有荣华。年年道我蚕辛苦，底事浑身着苎麻。","dynasty":"唐代","tags":"忧国忧民，妇女，讽刺","title":"蚕妇"}
{"author":"杜荀鹤","content":"交朋来哭我来歌，喜傍山家葬荔萝。四海十年人杀尽，似君埋少不埋多。","dynasty":"唐代","title":"哭贝韬"}
{"author":"杜荀鹤","content":"匣中长剑未酬恩，不遇男儿不合论。闷向酒杯吞日月，闲将诗句问乾坤。宁辞马足劳关路，肯为渔竿忆水村。两鬓欲斑三百首，更教装写傍谁门。","dynasty":"唐代","title":"投郑先辈"}
{"author":"杜荀鹤","content":"九江连海一般深，未必船经庙下沈。头上苍苍没瞒处，不如平取一生心。","dynasty":"唐代","title":"将过湖南经马当山庙因书三绝其三"}
{"author":"杜荀鹤","content":"世间何事好，最好莫过诗。一句我自得，四方人已知。生应无辍日，死是不吟时。始拟归山去，林泉道在兹。","dynasty":"唐代","title":"苦吟"}
{"author":"杜荀鹤","content":"无禄奉晨昏，闲居几度春。江湖苦吟士，天地最穷人。书剑同三友，蓬蒿外四邻。相知不相荐，何以自谋身。","dynasty":"唐代","title":"郊居即事投李给事"}
{"author":"杜荀鹤","content":"贪残官吏虔诚谒，毒害商人沥胆过。祗怕马当山下水，不知平地有风波。","dynasty":"唐代","title":"将过湖南经马当山庙因书三绝其二"}
{"author":"杜荀鹤","content":"凡游南国者，未有不蹉跎。到海路难尽，挂帆人更多。潮沙分象迹，花洞响蛮歌。纵有投文处，于君能几何。","dynasty":"唐代","title":"送人南游"}
{"author":"杜荀鹤","content":"吾家此弟有何知，多愧君开道业基。不觉裹头成大汉，昨来竹马作童儿。还缘世遇兵戈闹，只恐身修礼乐迟。及见和诗诗自好，eh公不到更何时。","dynasty":"唐代","title":"友人赠舍弟依韵戏和"}
{"author":"杜荀鹤","content":"衲外元无象，言寻那路寻。问禅将底说，传印得何心。未了群山浅，难休一室深。伏魔宁是兽，巢顶亦非禽。观色风驱雾，听声雪洒林。凡归是归处，不必指高岑。","dynasty":"唐代","title":"和刘评事送海禅和归山"}
{"author":"杜荀鹤","content":"池阳今日似渔阳，大变凶年作小康。江路静来通客货，郡城安后绝戎装。分开野色收新麦，惊断莺声摘嫩桑。纵有逋民归未得，远闻仁政旋还乡。","dynasty":"唐代","title":"献池州牧"}
{"author":"杜荀鹤","content":"酒寒无小户，请满酌行杯。若待雪消去，自然春到来。出城人迹少，向暮鸟声哀。未遇应关命，侯门处处开。","dynasty":"唐代","title":"雪中别诗友"}
{"author":"杜荀鹤","content":"昔舜曾耕地，遗风日寂寥。世人那肯祭，大圣不兴妖。殿宇秋霖坏，杉松野火烧。时讹竞淫祀，丝竹醉山魈。","dynasty":"唐代","title":"题历山舜祠（山有庙，呼为帝二子多变妖异，"}
{"author":"杜荀鹤","content":"朝喜花艳春，暮悲花委尘。不悲花落早，悲妾似花身。","dynasty":"唐代","title":"春闺怨"}
{"author":"杜荀鹤","content":"残腊泛舟何处好？最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。","dynasty":"唐代","tags":"写景，抒情，淡泊","title":"冬末同友人泛潇湘"}
{"author":"杜荀鹤","content":"近来参谒陡生疏，因向云山僻处居。出为羁孤营粝食，归同弟侄读生书。风凋古木秋阴薄，月满寒山夜景虚。但得中兴知己在，算应身未老樵渔。","dynasty":"唐代","title":"秋日山中寄池州李常侍"}
{"author":"杜荀鹤","content":"楚天空阔月成轮，蜀魄声声似告人。啼得血流无用处，不如缄口过残春。","dynasty":"唐代","title":"闻子规"}
{"author":"杜荀鹤","content":"一县今如此，残民数不多。也知贤宰切，争奈乱兵何。皆自干戈达，咸思雨露和。应怜住山者，头白未登科。","dynasty":"唐代","title":"长林山中闻贼退寄孟明府"}
{"author":"杜荀鹤","content":"家贫无计早离家，离得家来蹇滞多。已是数程行雨雪，更堪中路阻兵戈。几州户口看成血，一旦天心却许和。四面烟尘少无处，不知吾土自如何。","dynasty":"唐代","title":"将入关安陆遇兵寇"}
{"author":"杜荀鹤","content":"众僧尊夏腊，灵岳遍曾登。度水手中杖，行山溪畔藤。心空默是印，眉白雪为棱。自得巡方道，栖禅老未能。","dynasty":"唐代","title":"赠老僧"}
{"author":"杜荀鹤","content":"旌旗鬣鬣汉将军，闲出巡边帝命新。沙塞旋收饶帐幕，犬戎时杀少烟尘。冰河夜渡偷来马，雪岭朝飞猎去人。独作书生疑不稳，软弓轻剑也随身。","dynasty":"唐代","title":"塞上"}
{"author":"杜荀鹤","content":"竹门茅屋带村居，数亩生涯自有馀。鬓白只应秋炼句，眼昏多为夜抄书。雁惊风浦渔灯动，猿叫霜林橡实疏。待得功成即西去，时清不问命何如。","dynasty":"唐代","title":"闲居书事"}
{"author":"杜荀鹤","content":"自见来如此，未尝离洞门。结茅遮雨雪，采药给晨昏。古树藤缠杀，春泉鹿过浑。悠悠无一事，不似属乾坤。","dynasty":"唐代","title":"赠庐岳隐者"}
{"author":"杜荀鹤","content":"避时多喜葺居成，七字君题万象清。开户晓云连地白，访人秋月满山明。庭前树瘦霜来影，洞口泉喷雨后声。有景供吟且如此，算来何必躁于名。","dynasty":"唐代","title":"和友人见题山居"}
{"author":"杜荀鹤","content":"家贫无计早离家，离得家来蹇滞多。已是数程行雨雪，更堪中路阻兵戈。几州户口看成血，一旦天心却许和。四面烟尘少无处，不知吾土自如何。","dynasty":"唐代","title":"将入关安陆遇兵寇"}
{"author":"杜荀鹤","content":"地僻春来静，深宜长者居。好花都待晚，修竹不妨疏。雁入湘江食，人侵晓色锄。似君无学处，头白道如初。","dynasty":"唐代","title":"春日访独孤处士"}
{"author":"杜荀鹤","content":"九华山色真堪爱，留得高僧尔许年。听我吟诗供我酒，不曾穿得判斋钱。","dynasty":"唐代","title":"醉书僧壁"}
{"author":"杜荀鹤","content":"自小僻于诗，篇篇恨不奇。苦吟无暇日，华发有多时。进取门难见，升沈命未知。秋风夜来急，还恐到京迟。","dynasty":"唐代","title":"投李大夫"}
{"author":"杜荀鹤","content":"暑天长似秋天冷，带郭林亭画不如。蝉噪槛前遮日竹，鹭窥池面弄萍鱼。抛山野客横琴醉，种药家僮踏雪锄。众惜君才堪上第，莫因居此与名疏。","dynasty":"唐代","title":"夏日登友人书斋林亭"}
{"author":"杜荀鹤","content":"为政为人渐见心，长才聊屈宰长林。莫嫌月入无多俸，须喜秋来不废吟。寒雨旋疏丛菊艳，晚风时动小松阴。讼庭闲寂公书少，留客看山索酒斟。","dynasty":"唐代","title":"和友人寄长林孟明府"}
{"author":"杜荀鹤","content":"君贫我亦贫，为善喜为邻。到老如今日，无心愧古人。闭门非傲世，守道是谋身。别有同山者，其如未可亲。","dynasty":"唐代","title":"山中贻同志"}
{"author":"杜荀鹤","content":"韦杜相逢眼自明，事连恩地倍牵情。闻归帝里愁攀送，知到师门话姓名。朝客半修前辈礼，古人多重晚年荣。从来有泪非无泪，未似今朝泪满缨。","dynasty":"唐代","title":"送韦书记归京（座主侍郎同举）"}
{"author":"杜荀鹤","content":"天生仙桧是长材，栽桧希逢此最低。一自旧山来砌畔，几番凡木与云齐。迥无斜影教僧踏，免有闲枝引鹤栖。今日偶题题似着，不知题后更谁题。","dynasty":"唐代","title":"题瓦棺寺真上人院矮桧"}
{"author":"杜荀鹤","content":"闲来吟绕牡丹丛，花艳人生事略同。半雨半风三月内，多愁多病百年中。开当韶景何妨好，落向僧家即是空。一境别无唯此有，忍教醒坐对支公。","dynasty":"唐代","title":"中山临上人院观牡丹寄诸从事"}
{"author":"杜荀鹤","content":"四海兵戈无静处，人家废业望烽烟。九华道士浑如梦，犹向尊前笑揭天。","dynasty":"唐代","title":"赠崔道士"}
{"author":"杜荀鹤","content":"二雏毛骨秀仍奇，小小能吟大大诗。想得月中仙桂树，各从生日长新枝。","dynasty":"唐代","title":"顾云侍御出二子请诗因遗一绝"}
{"author":"杜荀鹤","content":"白发根丛出，镊频愁不开。自怜空老去，谁信苦吟来。客路东西阔，家山早晚回。翻思钓鱼处，一雨一层苔。","dynasty":"唐代","title":"旅感"}
{"author":"杜荀鹤","content":"乡里为儒者，唯君见我心。诗书常共读，雨雪亦相寻。贫贱志气在，子孙交契深。古人犹晚达，况未鬓霜侵。","dynasty":"唐代","title":"贻里中同志"}
{"author":"杜荀鹤","content":"人说马当波浪险，我经波浪似通衢。大凡君子行藏是，自有龙神卫过湖。贪残官吏虔诚谒，毒害商人沥胆过。只怕马当山下水，不知平地有风波。九江连海一般深，未必船经庙下沈。头上苍苍没瞒处，不如平取一生心。","dynasty":"唐代","title":"将过湖南经马当山庙因书三绝"}
{"author":"杜荀鹤","content":"朝别使君门，暮投江上村。从来无旧分，临去望何恩。行计自不定，此心谁与论。秋猿叫寒月，只欲断人魂。","dynasty":"唐代","title":"别衡州牧"}
{"author":"杜荀鹤","content":"庭户萧条燕雀喧，日高窗下枕书眠。只闻留客教沽酒，未省逢人说料钱。洞口礼星披鹤氅，溪头吟月上渔船。九华山叟心相许，不计官卑赠一篇。","dynasty":"唐代","title":"赠溧水崔少府"}
{"author":"杜荀鹤","content":"此生何路出尘埃，犹把中才谒上才。闭户十年专笔砚，仰天无处认梯媒。马前霜叶催归去，枕上边鸿唤觉来。若许登门换鬐鬣，必应辛苦事风雷。","dynasty":"唐代","title":"投江上崔尚书"}
{"author":"杜荀鹤","content":"紫衣明主赠，归寺感先师。受业恩难报，开堂影不知。松风欹枕夜，山雪下楼时。此际无人会，微吟复敛眉。","dynasty":"唐代","title":"送紫阳僧归庐岳旧寺"}
{"author":"杜荀鹤","content":"残腊泛舟何处好，最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。","dynasty":"唐代","title":"冬末同友人泛潇湘"}
{"author":"杜荀鹤","content":"九华天际碧嵯峨，无奈春来入梦何。难与英雄论教化，却思猿鸟共烟萝。风前柳态闲时少，雨后花容淡处多。都大人生有离别，且将诗句代离歌。","dynasty":"唐代","title":"别四明钟尚书"}
{"author":"杜荀鹤","content":"秋色上庭枝，愁怀切向谁。青云无势日，华发有狂时。枕上闻风雨，江南系别离。如何吟到此，此道不闻知。","dynasty":"唐代","title":"秋日旅舍卧病呈所知"}
{"author":"杜荀鹤","content":"张公一子才三岁，闻客吟声便出来。唤物舌头犹未稳，诵诗心孔迥然开。天生便是成家庆，年长终为间世才。月里桂枝知有分，不劳诸丈作梯媒。","dynasty":"唐代","title":"赠张员外儿"}
{"author":"杜荀鹤","content":"律到御沟春，沟边柳色新。细笼穿禁水，轻拂入朝人。日近韶光早，天低圣泽匀。谷莺栖未稳，宫女画难真。楚国空摇浪，隋堤暗惹尘。如何帝城里，先得覆龙津。","dynasty":"唐代","title":"御沟柳"}
{"author":"杜荀鹤","content":"经乱衰翁居破村，村中何事不伤魂。因供寨木无桑柘，为著乡兵绝子孙。还似平宁征赋税，未尝州县略安存。至今鸡犬皆星散，日落前山独倚门。","dynasty":"唐代","tags":"战争，困苦，同情","title":"乱后逢村叟"}
{"author":"杜荀鹤","content":"回头不忍看羸僮，一路行人我最穷。马迹蹇于槐影里，钓船抛在月明中。帽檐晓滴淋蝉露，衫袖时飘卷雁风。子细寻思底模样，腾腾又过玉关东。","dynasty":"唐代","title":"长安道中有作"}
{"author":"杜荀鹤","content":"一饭尚怀感，况攀高桂枝。此恩无报处，故国远归时。只恐兵戈隔，再趋门馆迟。茅堂拜亲后，特地泪双垂。","dynasty":"唐代","title":"辞座主侍郎"}
{"author":"杜荀鹤","content":"匣中长剑未酬恩，不遇男儿不合论。闷向酒杯吞日月，闲将诗句问乾坤。宁辞马足劳关路，肯为渔竿忆水村。两鬓欲斑三百首，更教装写傍谁门。","dynasty":"唐代","title":"投郑先辈"}
{"author":"杜荀鹤","content":"众僧尊夏腊，灵岳遍曾登。度水手中杖，行山溪畔藤。心空默是印，眉白雪为棱。自得巡方道，栖禅老未能。","dynasty":"唐代","title":"赠老僧"}
{"author":"杜荀鹤","content":"省出蓬蒿修谒初，蒙知曾不见生疏。侯门数处将书荐，帝里经年借宅居。未必有诗堪讽诵，只怜无援过吹嘘。如今足得成持取，莫使江湖却钓鱼。","dynasty":"唐代","title":"下第寄池州郑员外"}
{"author":"杜荀鹤","content":"江上见僧谁是了，修斋补衲日劳身。未胜渔父闲垂钓，独背斜阳不采人。纵有风波犹得睡，总无蓑笠始为贫。瓦瓶盛酒瓷瓯酌，荻浦芦湾是要津。","dynasty":"唐代","title":"登灵山水阁贻钓者"}
{"author":"杜荀鹤","content":"交朋来哭我来歌，喜傍山家葬荔萝。四海十年人杀尽，似君埋少不埋多。","dynasty":"唐代","title":"哭贝韬"}
{"author":"杜荀鹤","content":"世乱信难通，乡心日万重。弟兄皆向善，天地合相容。大野阴云重，连城杀气浓。家山白云里，卧得最高峰。","dynasty":"唐代","title":"寄舍弟"}
{"author":"杜荀鹤","content":"吾辈道何穷，寒山细雨中。儿童书懒读，果栗树将空。言论关时务，篇章见国风。升平犹可用，应不废为公。","dynasty":"唐代","tags":"忧国忧民，讽喻","title":"秋日山中寄李处士"}
{"author":"杜荀鹤","content":"岂为无心求上第，难安帝里为家贫。江南江北闲为客，潮去潮来老却人。两岸雨收莺语柳，一楼风满角吹春。花前不独垂乡泪，曾是朱门寄食身。","dynasty":"唐代","title":"春日行次钱塘却寄台州姚中丞"}
{"author":"杜荀鹤","content":"虽小天然别，难将众木同。侵僧半窗月，向客满襟风。枝拂行苔鹤，声分叫砌虫。如今未堪看，须是雪霜中。","dynasty":"唐代","title":"题唐兴寺小松"}
{"author":"杜荀鹤","content":"寒雨萧萧灯焰青，灯前孤客难为情。兵戈闹日别乡国，鸿雁过时思弟兄。冷极睡无离枕梦，苦多吟有彻云声。出门便作还家计，直至如今计未成。","dynasty":"唐代","title":"馆舍秋夕"}
{"author":"杜荀鹤","content":"如君真道者，乱世有闲情。每别不知处，见来长后生。药非因病服，酒不为愁倾。笑我于身苦，吟髭白数茎。","dynasty":"唐代","title":"乱后再逢汪处士"}
{"author":"杜荀鹤","content":"在我成何事，逢君更劝吟。纵饶不得力，犹胜别劳心。凡事有兴废，诗名无古今。百年能几日，忍不惜光阴。","dynasty":"唐代","title":"赠李蒙叟"}
{"author":"杜荀鹤","content":"溪翁居静处，溪鸟入门飞。早起钓鱼去，夜深乘月归。见君无事老，觉我有求非。不说风霜苦，三冬一草衣。","dynasty":"唐代","title":"溪居叟"}
{"author":"杜荀鹤","content":"坏屋不眠风雨夜，故园无信水云秋。病中枕上谁相问，一一蝉声槐树头。","dynasty":"唐代","title":"秋夕病中"}
{"author":"杜荀鹤","content":"立马不忍上，醉醒天气寒。都缘在门易，直似别家难。世路既如此，客心须自宽。江村亦饥冻，争及问长安。","dynasty":"唐代","title":"别从叔"}
{"author":"杜荀鹤","content":"此马堪怜力壮时，细匀行步恐尘知。骑来未省将鞭触，病后长教觅药医。顾主强抬和泪眼，就人轻刷带疮皮。只今筋骨浑全在，春暖莎青放未迟。","dynasty":"唐代","title":"伤病马"}
{"author":"杜荀鹤","content":"我受羁栖惯，客情方细知。好看前路事，不比在家时。勉汝言须记，闻人善即师。旅中无废业，时作一篇诗。","dynasty":"唐代","title":"送舍弟"}
{"author":"杜荀鹤","content":"斸破苍苔色，因栽十数茎。窗风从此冷，诗思当时清。酒入杯中影，棋添局上声。不同桃与李，潇洒伴书生。","dynasty":"唐代","title":"新栽竹"}
{"author":"杜荀鹤","content":"无论南北与西东，名利牵人处处同。枕上事仍多马上，山中心更甚关中。川原晚结阴沈气，草树秋生索漠风。百岁此身如且健，大家闲作卧云翁。","dynasty":"唐代","title":"途中有作"}
{"author":"杜荀鹤","content":"秋色上庭枝，愁怀切向谁。青云无势日，华发有狂时。枕上闻风雨，江南系别离。如何吟到此，此道不闻知。","dynasty":"唐代","title":"秋日旅舍卧病呈所知"}
{"author":"杜荀鹤","content":"风搅长空寒骨生，光于晓色报窗明。江湖不见飞禽影，岩谷时闻折竹声。巢穴几多相似处，路岐兼得一般平。拥袍公子休言冷，中有樵夫跣足行。","dynasty":"唐代","title":"雪"}
{"author":"杜荀鹤","content":"一般毛羽结群飞，雨岸烟汀好景时。深水有鱼衔得出，看来却是鹭鹚饥。","dynasty":"唐代","title":"鸬鹚"}
{"author":"杜荀鹤","content":"月华星彩坐来收，岳色江声暗结愁。半夜灯前十年事，一时和雨到心头。","dynasty":"唐代","title":"旅舍遇雨"}
{"author":"杜荀鹤","content":"客路客路何悠悠，蝉声向背槐花愁。争知百岁不百岁，未合白头今白头。四五朵山妆雨色，两三行雁帖云秋。输他江上垂纶者，只在船中老便休。","dynasty":"唐代","title":"隽阳道中"}
{"author":"杜荀鹤","content":"此中偏称夏中游，时有风来暑气收。涧底松摇千尺雨，庭中竹撼一窗秋。求猿句寄山深寺，乞鹤书传海畔洲。闲与先生话身事，浮名薄宦总悠悠。","dynasty":"唐代","title":"夏日留题张山人林亭"}
{"author":"杜荀鹤","content":"对面不相见，用心同用兵。算人常欲杀，顾己自贪生。得势侵吞远，乘危打劫赢。有时逢敌手，当局到深更。","dynasty":"唐代","title":"观棋"}
{"author":"杜荀鹤","content":"残腊泛舟何处好？最多吟兴是潇湘。就船买得鱼偏美，踏雪沽来酒倍香。猿到夜深啼岳麓，雁知春近别衡阳。与君剩采江山景，裁取新诗入帝乡。","dynasty":"唐代","tags":"写景，抒情，淡泊","title":"冬末同友人泛潇湘"}
{"author":"杜荀鹤","content":"握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。","dynasty":"唐代","tags":"叙事，社会，抒情","title":"旅泊遇郡中叛乱示同志"}
{"author":"杜荀鹤","content":"见说西川景物繁，维扬景物胜西川。青春花柳树临水，白日绮罗人上船。夹岸画楼难惜醉，数桥明月不教眠。送君懒问君回日，才子风流正少年。","dynasty":"唐代","title":"送蜀客游维扬"}
{"author":"杜荀鹤","content":"大海波涛浅，小人方寸深。海枯终见底，人死不知心。","dynasty":"唐代","title":"感寓"}
{"author":"杜荀鹤","content":"四海兵戈无静处，人家废业望烽烟。九华道士浑如梦，犹向尊前笑揭天。","dynasty":"唐代","title":"赠崔道士"}
{"author":"杜荀鹤","content":"师爱无尘地，江心岛上居。接船求化惯，登陆赴斋疏。载土春栽树，抛生日餧鱼。入云萧帝寺，毕竟欲何如。","dynasty":"唐代","title":"题战岛僧居（在江之心）"}
{"author":"杜荀鹤","content":"刳得心来忙处闲，闲中方寸阔于天。浮生自是无空性，长寿何曾有百年。罢定磬敲松罅月，解眠茶煮石根泉。我虽未似师披衲，此理同师悟了然。","dynasty":"唐代","title":"题德玄上人院"}
{"author":"杜荀鹤","content":"闻道长溪尉，相留一馆闲。□□□□□，尚隔几重山。为旅春风外，怀人夜雨间。年来疏览镜，怕见减朱颜。","dynasty":"唐代","title":"维扬冬末寄幕中二从事"}
{"author":"杜荀鹤","content":"儒为君子儒，儒道不妨孤。白发多生矣，青山可住乎。徉狂宁是事，巧达又非夫。只此平生愿，他人肯信无。","dynasty":"唐代","title":"将归山逢友人"}
{"author":"杜荀鹤","content":"落第愁生晓鼓初，地寒才薄欲何如。不辞更写公卿卷，却是难修骨肉书。御苑早莺啼暖树，钓乡春水浸贫居。拟离门馆东归去，又恐重来事转疏。","dynasty":"唐代","title":"下第投所知"}
{"author":"杜荀鹤","content":"蒹葭月冷时闻雁，杨柳风和日听莺。水涉山行二年客，就中偏怕雨船声。","dynasty":"唐代","title":"旅怀"}
{"author":"杜荀鹤","content":"自从天下乱，日晚别庭闱。兄弟团圞乐，羁孤远近归。文章甘世薄，耕种喜山肥。直待中兴后，方应出隐扉。","dynasty":"唐代","title":"乱后山中作"}
{"author":"杜荀鹤","content":"珠明玉润尽惊人，不称寒门不称贫。若向吾唐作双瑞，便同祥凤与祥麟。","dynasty":"唐代","title":"清溪来明府出二子请诗因遗一绝"}
{"author":"杜荀鹤","content":"近来参谒陡生疏，因向云山僻处居。出为羁孤营粝食，归同弟侄读生书。风凋古木秋阴薄，月满寒山夜景虚。但得中兴知己在，算应身未老樵渔。","dynasty":"唐代","title":"秋日山中寄池州李常侍"}
{"author":"杜荀鹤","content":"善政无惭色，吟归似等闲。惟将六幅绢，写得九华山。求理头空白，离京债未还。仍闻猿与鹤，都在一船间。","dynasty":"唐代","title":"送青阳李明府"}
{"author":"杜荀鹤","content":"白发随梳落，吟怀说向谁。敢辞成事晚，自是出山迟。拟动如浮海，凡言似课诗。终身事知己，此外复何为。","dynasty":"唐代","title":"近试投所知"}
{"author":"杜荀鹤","content":"一般毛羽结群飞，雨岸烟汀好景时。深水有鱼衔得出，看来却是鹭鹚饥。","dynasty":"唐代","title":"鸬鹚"}
{"author":"杜荀鹤","content":"自小僻于诗，篇篇恨不奇。苦吟无暇日，华发有多时。进取门难见，升沈命未知。秋风夜来急，还恐到京迟。","dynasty":"唐代","title":"投李大夫"}
{"author":"杜荀鹤","content":"何言寸禄不沾身，身没诗名万古存。况有数篇关教化，得无馀庆及儿孙。渔樵共垒坟三尺，猿鹤同栖月一村。天下未宁吾道丧，更谁将酒酹吟魂。","dynasty":"唐代","title":"哭方干"}
{"author":"杜荀鹤","content":"归捷中华第，登船鬓未丝。直应天上桂，别有海东枝。国界波穷处，乡心日出时。西风送君去，莫虑到家迟。","dynasty":"唐代","title":"送宾贡登第后归海东"}
{"author":"杜荀鹤","content":"故友别来三四载，新诗吟得百馀篇。夜来江上秋无月，恨不相逢在雪天。","dynasty":"唐代","title":"秋江雨夜逢诗友"}
{"author":"杜荀鹤","content":"凡吊先生者，多伤荆棘间。不知三尺墓，高却九华山。天地有何外，子孙无亦闲。当时若征起，未必得身还。","dynasty":"唐代","title":"经九华费征君墓"}
{"author":"杜荀鹤","content":"江寺禅僧似悟禅，坏衣芒履住茅轩。懒求施主修真像，翻说经文是妄言。出浦钓船惊宿雁，伐岩樵斧迸寒猿。行人莫问师宗旨，眼不浮华耳不喧。","dynasty":"唐代","title":"题江寺禅和"}
{"author":"杜荀鹤","content":"故国看看远，前程计在谁。五更听角后，一叶渡江时。吾道天宁丧，人情日可疑。西陵向西望，双泪为君垂。","dynasty":"唐代","title":"钱塘别罗隐"}
{"author":"杜荀鹤","content":"谪宦自麻衣，衔冤至死时。山根三尺墓，人口数联诗。仙桂终无分，皇天似有私。暗松风雨夜，空使老猿悲。","dynasty":"唐代","title":"经贾岛墓"}
{"author":"杜荀鹤","content":"吾道在五字，吾身宁陆沈。凉生中夜雨，病起故山心。烛共寒酸影，蛩添苦楚吟。何当遂归去，一径入松林。","dynasty":"唐代","title":"秋日怀九华旧居"}
{"author":"杜荀鹤","content":"别来春又春，相忆喜相亲。与我为同志，如君能几人。何时吟得力，渐老事关身。惟有前溪水，年年濯客尘。","dynasty":"唐代","title":"寄诗友"}
{"author":"杜荀鹤","content":"海涨兵荒后，为官合动情。字人无异术，至论不如清。草履随船卖，绫梭隔水鸣。唯持古人意，千里赠君行。","dynasty":"唐代","title":"送人宰吴县"}
{"author":"杜荀鹤","content":"忽起地仙兴，飘然出旧山。于身无切事，在世有馀闲。日月浮生外，乾坤大醉间。故园华表上，谁得见君还。","dynasty":"唐代","title":"送九华道士游茅山"}
{"author":"杜荀鹤","content":"痛饮复高歌，愁终不奈何。家山随日远，身事逐年多。没雁云横楚，兼蝉柳夹河。此心闲未得，到处被诗磨。","dynasty":"唐代","title":"泗上客思"}
{"author":"杜荀鹤","content":"时难转觉保身难，难向师门欲继颜。若把白衣轻易脱，却成青桂偶然攀。身居剑戟争雄地，道在乾坤未丧间。必许酬恩酬未晚，且须容到九华山。","dynasty":"唐代","title":"恩门致书远及山居因献之"}
{"author":"杜荀鹤","content":"少见古人无远虑，如君真得古人情。登科作尉官虽小，避世安亲禄已荣。一路水云生隐思，几山猿鸟认吟声。知君未作终焉计，要著文章待太平。","dynasty":"唐代","title":"送福昌周繇少府归宁兼谋隐"}
{"author":"杜荀鹤","content":"还乡夫子遇贤侯，抚字情知不自由。莫把一名专懊恼，放教双眼绝冤仇。猩袍懒著辞公宴，鹤氅闲披访道流。犹有九华知己在，羡君高卧早回头。","dynasty":"唐代","title":"献钱塘县罗著作判官"}
{"author":"杜荀鹤","content":"一到天台寺，高低景旋生。共僧岩上坐，见客海边行。野色人耕破，山根浪打鸣。忙时向闲处，不觉有闲情。","dynasty":"唐代","title":"登天台寺"}
{"author":"杜荀鹤","content":"不得同君住，当春别帝乡。年华落第老，岐路出关长。芳草缘流水，残花向夕阳。怀亲暂归去，非是钓沧浪。","dynasty":"唐代","title":"下第东归别友人"}
{"author":"杜荀鹤","content":"近腊饶风雪，闲房冻坐时。书生教到此，天意转难知。吟苦猿三叫，形枯柏一枝。还应公道在，未忍与山期。","dynasty":"唐代","title":"长安冬日"}
{"author":"杜荀鹤","content":"坐床难稳露蝉新，便作东西马上身。醲酒却输耽睡客，好山翻对不吟人。无多志气禁离别，强半年光属苦辛。箧里篇章头上雪，未知谁恋杏园春。","dynasty":"唐代","title":"入关寄九华友人"}
{"author":"杜荀鹤","content":"上得孤城向晚春，眼前何事不伤神。遍看原上累累冢，曾是城中汲汲人。尽谓黄金堪润屋，谁思荒骨旋成尘。一名一宦平生事，不放愁侵易过身。","dynasty":"唐代","title":"登城有作"}
{"author":"杜荀鹤","content":"竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。","dynasty":"唐代","tags":"春天，写雪，喜悦","title":"春日山中对雪有作"}
{"author":"杜荀鹤","content":"深山多隙地，无力及耕桑。不是营生拙，都缘觅句忙。破窗风翳烛，穿屋月侵床。吾友应相笑，辛勤道未光。","dynasty":"唐代","title":"山中寄友人"}
{"author":"杜荀鹤","content":"山衣草屐染莓苔，双眼犹慵向俗开。若比吾师居世上，何如野客卧岩隈。才闻锡杖离三楚，又说随缘向五台。乘醉吟诗问禅理，为谁须去为谁来。","dynasty":"唐代","title":"赠袒肩和尚"}
{"author":"杜荀鹤","content":"夏辞旌旆已秋深，永夕思量泪满襟。风月易斑搜句鬓，星霜难改感恩心。寻花洞里连春醉，望海楼中彻晓吟。虽有梦魂知处所，去来多被角声侵。","dynasty":"唐代","title":"寄临海姚中丞"}
{"author":"杜荀鹤","content":"斸破苍苔色，因栽十数茎。窗风从此冷，诗思当时清。酒入杯中影，棋添局上声。不同桃与李，潇洒伴书生。","dynasty":"唐代","title":"新栽竹"}
{"author":"杜荀鹤","content":"长忆在庐岳，免低尘土颜。煮茶窗底水，采药屋头山。是境皆游遍，谁人不羡闲。无何一名系，引出白云间。","dynasty":"唐代","title":"怀庐岳书斋"}
{"author":"杜荀鹤","content":"朝喜花艳春，暮悲花委尘。不悲花落早，悲妾似花身。","dynasty":"唐代","title":"春闺怨"}
{"author":"杜荀鹤","content":"丹雘传真未得真，那知筋骨与精神。只今恃骏凭毛色，绿耳骅骝赚杀人。","dynasty":"唐代","title":"八骏图"}
{"author":"杜荀鹤","content":"楚天空阔月成轮，蜀魄声声似告人。啼得血流无用处，不如缄口过残春。","dynasty":"唐代","title":"闻子规"}
{"author":"杜荀鹤","content":"一茎两茎初似丝，不妨惊度少年时。几人乱世得及此，今我满头何足悲。九转灵丹那胜酒，五音清乐未如诗。家山苍翠万馀尺，藜杖楮冠输老儿。","dynasty":"唐代","title":"白发吟"}
{"author":"杜荀鹤","content":"一为重阳上古台，乱时谁见菊花开。偷撏白发真堪笑，牢锁黄金实可哀。是个少年皆老去，争知荒冢不荣来。大家拍手高声唱，日未沈山且莫回。","dynasty":"唐代","title":"重阳日有作"}
{"author":"杜荀鹤","content":"经乱衰翁居破村，村中何事不伤魂。因供寨木无桑柘，为著乡兵绝子孙。还似平宁征赋税，未尝州县略安存。至今鸡犬皆星散，日落前山独倚门。","dynasty":"唐代","tags":"战争，困苦，同情","title":"乱后逢村叟"}
{"author":"杜荀鹤","content":"秋来谁料病相萦，枕上心犹算去程。风射破窗灯易灭，月穿疏屋梦难成。故园何啻三千里，新雁才闻一两声。我自与人无旧分，非干人与我无情。","dynasty":"唐代","title":"旅中卧病"}
{"author":"杜荀鹤","content":"一帆程歇九秋时，漠漠芦花拂浪飞。寒浦更无船并宿，暮山时见鸟双归。照云烽火惊离抱，剪叶风霜逼暑衣。江月渐明汀露湿，静驱吟魄入玄微。","dynasty":"唐代","title":"秋日泊浦江"}
{"author":"杜荀鹤","content":"九土雄师竟若何，未如良牧与天和。月留清俸资家少，岁计阴功及物多。四野绿云笼稼穑，千山明月静干戈。行人耳满新安事，尽是无愁父老歌。","dynasty":"唐代","title":"献新安于尚书"}
{"author":"杜荀鹤","content":"闻有汤泉独去寻，一瓶一钵一无金。不愁乱世兵相害，却喜寒山路入深。野老祷神鸦噪庙，猎人冲雪鹿惊林。患身是幻逢禅主，水洗皮肤语洗心。","dynasty":"唐代","title":"送僧赴黄山沐汤泉兼参禅宗长老"}
{"author":"杜荀鹤","content":"为僧难得不为僧，僧戒僧仪未是能。弟子自知心了了，吾师应为醉腾腾。多生觉悟非关衲，一点分明不在灯。只道诗人无佛性，长将二雅入三乘。","dynasty":"唐代","title":"赠休禅和"}
{"author":"杜荀鹤","content":"去草军书出帝乡，便从城外学戎装。好随汉将收胡土，莫遣胡兵近汉疆。洒碛雪粘旗力重，冻河风揭角声长。此行也是男儿事，莫向征人恃桂香。","dynasty":"唐代","title":"送李先辈从知塞上"}
{"author":"杜荀鹤","content":"江南景簇此林亭，手板蓝裾自可轻。洞里客来无俗话，郭中人到有公情。闲敲岩果呼猿接，时钓溪鱼引鹤争。笑我有诗三百首，马蹄红日急于名。","dynasty":"唐代","title":"题仇处士郊居（处士弃官卜居）"}
{"author":"杜荀鹤","content":"茅屋周回松竹阴，山翁时挈酒相寻。无人开口不言利，只我白头空爱吟。月在钓潭秋睡重，云横樵径野情深。此中一日过一日，有底闲愁得到心。","dynasty":"唐代","title":"山居自遣"}
{"author":"杜荀鹤","content":"回头不忍看羸僮，一路行人我最穷。马迹蹇于槐影里，钓船抛在月明中。帽檐晓滴淋蝉露，衫袖时飘卷雁风。子细寻思底模样，腾腾又过玉关东。","dynasty":"唐代","title":"长安道中有作"}
{"author":"杜荀鹤","content":"东归还著旧麻衣，争免花前有泪垂。每岁春光九十日，一生年少几多时。青云寸禄心耕早，明月仙枝分种迟。不为感恩酬未得，五湖闲作钓鱼师。","dynasty":"唐代","title":"出关投孙侍御"}
{"author":"杜荀鹤","content":"闲居不问世如何，云起山门日已斜。放鹤去寻三岛客，任人来看四时花。松醪腊酝安神酒，布水宵煎觅句茶。毕竟金多也头白，算来争得似君家。","dynasty":"唐代","title":"题衡阳隐士山居"}
{"author":"杜荀鹤","content":"三伏闭门披一衲，兼无松竹荫房廊。安禅不必须山水，灭得心中火自凉。","dynasty":"唐代","title":"夏日题悟空上人院"}
{"author":"杜荀鹤","content":"身未立间终日苦，身当立后几年荣。万般不及僧无事，共水将山过一生。","dynasty":"唐代","title":"题道林寺"}
{"author":"杜荀鹤","content":"桑柘穷头三四家，挂罾垂钓是生涯。秋风忽起溪滩白，零落岸边芦荻花。","dynasty":"唐代","title":"溪岸秋思"}
{"author":"杜荀鹤","content":"粝食粗衣随分过，堆金积帛欲如何。百年身后一丘土，贫富高低争几多。","dynasty":"唐代","title":"自遣"}
{"author":"杜荀鹤","content":"蘖坐云游出世尘，兼无瓶钵可随身。逢人不说人间事，便是人间无事人。","dynasty":"唐代","title":"赠质上人"}
{"author":"杜荀鹤","content":"五里复五里，去时无住时。日将家渐远，犹恨马行迟。","dynasty":"唐代","title":"马上行"}
{"author":"杜荀鹤","content":"只共寒灯坐到明，塞鸿冲雪一声声。乱时为客无人识，废寺吟诗有鬼惊。且把酒杯添志气，已将身事托公卿。男儿仗剑酬恩在，未肯徒然过一生。","dynasty":"唐代","title":"乱后宿南陵废寺寄沈明府"}
{"author":"杜荀鹤","content":"兄弟将知大自强，乱时同葺读书堂。岩泉遇雨多还闹，溪竹唯风少即凉。藉草醉吟花片落，傍山闲步药苗香。团圆便是家肥事，何必盈仓与满箱。","dynasty":"唐代","title":"和舍弟题书堂"}
{"author":"杜荀鹤","content":"时清只合力为儒，不可家贫与善疏。卖却屋边三亩地，添成窗下一床书。沿溪摘果霜晴后，出竹吟诗月上初。乡里老农多见笑，不知稽古胜耕锄。","dynasty":"唐代","title":"书斋即事"}
{"author":"杜荀鹤","content":"吾宗不谒谒诗宗，常仰门风继国风。空有篇章传海内，更无亲族在朝中。其来虽愧源流浅，所得须怜雅颂同。三十年吟到今日，不妨私荐亦成公。","dynasty":"唐代","title":"投从叔补阙"}
{"author":"杜荀鹤","content":"刳得心来忙处闲，闲中方寸阔于天。浮生自是无空性，长寿何曾有百年。罢定磬敲松罅月，解眠茶煮石根泉。我虽未似师披衲，此理同师悟了然。","dynasty":"唐代","title":"题德玄上人院"}
{"author":"杜荀鹤","content":"野吟何处最相宜，春景暄和好入诗。高下麦苗新雨后，浅深山色晚晴时。半岩云脚风牵断，平野花枝鸟踏垂。倒载干戈是何日，近来麋鹿欲相随。","dynasty":"唐代","title":"春日山居寄友人"}
{"author":"杜荀鹤","content":"家贫无计早离家，离得家来蹇滞多。已是数程行雨雪，更堪中路阻兵戈。几州户口看成血，一旦天心却许和。四面烟尘少无处，不知吾土自如何。","dynasty":"唐代","title":"将入关安陆遇兵寇"}
{"author":"杜荀鹤","content":"吾道在五字，吾身宁陆沈。凉生中夜雨，病起故山心。烛共寒酸影，蛩添苦楚吟。何当遂归去，一径入松林。","dynasty":"唐代","title":"秋日怀九华旧居"}
{"author":"杜荀鹤","content":"帝里无相识，何门迹可亲。愿开言重口，荐与分深人。卷许新诗出，家怜旧业贫。今从九江去，应免更迷津。","dynasty":"唐代","title":"辞九江李郎中入关"}
{"author":"杜荀鹤","content":"劚破苍苔色，因栽十数茎。窗风从此冷，诗思当时清。酒入杯中影，棋添局上声。不同桃与李，潇洒伴书生。","dynasty":"唐代","title":"新栽竹"}
{"author":"杜荀鹤","content":"尽与贫为患，唯余即不然。四方无静处，百口度荒年。白发生闲事，新诗出数联。时情竟如此，不免却归田。","dynasty":"唐代","title":"寄同人"}
{"author":"杜荀鹤","content":"溪翁居静处，溪鸟入门飞。早起钓鱼去，夜深乘月归。见君无事老，觉我有求非。不说风霜苦，三冬一草衣。","dynasty":"唐代","title":"溪居叟"}
{"author":"杜荀鹤","content":"麻川清见底，似入武陵溪。两岸山相向，三春鸟乱啼。酒旗和柳动，僧屋与云齐。即此吾乡路，怀君梦不迷。","dynasty":"唐代","title":"送陈昈归麻川"}
{"author":"杜荀鹤","content":"师爱无尘地，江心岛上居。接船求化惯，登陆赴斋疏。载土春栽树，抛生日餧鱼。入云萧帝寺，毕竟欲何如。","dynasty":"唐代","title":"题战岛僧居（在江之心）"}
{"author":"杜荀鹤","content":"一望一苍然，萧骚起暮天。远山横落日，归鸟度平川。家是去秋别，月当今夕圆。渔翁似相伴，彻晓苇丛边。","dynasty":"唐代","title":"秋夜晚泊"}
{"author":"杜荀鹤","content":"如我如君者，不妨身晚成。但从时辈笑，自得古人情。共莫更初志，俱期立后名。男儿且如此，何用叹平生。","dynasty":"唐代","title":"寄李溥"}
{"author":"杜荀鹤","content":"无禄奉晨昏，闲居几度春。江湖苦吟士，天地最穷人。书剑同三友，蓬蒿外四邻。相知不相荐，何以自谋身。","dynasty":"唐代","title":"郊居即事投李给事"}
{"author":"杜荀鹤","content":"别来春又春，相忆喜相亲。与我为同志，如君能几人。何时吟得力，渐老事关身。惟有前溪水，年年濯客尘。","dynasty":"唐代","title":"寄诗友"}
{"author":"杜荀鹤","content":"田翁真快活，婚嫁不离村。州县供输罢，追随鼓笛喧。盘飧同老少，家计共田园。自说身无事，应官有子孙。","dynasty":"唐代","title":"题田翁家"}
{"author":"杜荀鹤","content":"近腊饶风雪，闲房冻坐时。书生教到此，天意转难知。吟苦猿三叫，形枯柏一枝。还应公道在，未忍与山期。","dynasty":"唐代","title":"长安冬日"}
{"author":"杜荀鹤","content":"一雨三秋色，萧条古寺间。无端登水阁，有处似家山。白日生新事，何时得暂闲。将知老僧意，未必恋松关。","dynasty":"唐代","title":"霁后登唐兴寺水阁"}
{"author":"杜荀鹤","content":"深山多隙地，无力及耕桑。不是营生拙，都缘觅句忙。破窗风翳烛，穿屋月侵床。吾友应相笑，辛勤道未光。","dynasty":"唐代","title":"山中寄友人"}
{"author":"杜荀鹤","content":"四海欲行遍，不知终遇谁。用心常合道，出语或伤时。拟作闲人老，惭无识者嗤。如今已无计，只得苦于诗。","dynasty":"唐代","title":"自述"}
{"author":"杜荀鹤","content":"江上山头寺，景留吟客船。遍游销一日，重到是何年。沙鸟多翘足，岩僧半露肩。为诗我语涩，喜此得终篇。","dynasty":"唐代","title":"题江山寺"}
{"author":"杜荀鹤","content":"秋色上庭枝，愁怀切向谁。青云无势日，华发有狂时。枕上闻风雨，江南系别离。如何吟到此，此道不闻知。","dynasty":"唐代","title":"秋日旅舍卧病呈所知"}
{"author":"杜荀鹤","content":"山馆坐待晓，夜长吟役神。斜风吹败叶，寒烛照愁人。蕴蓄天然性，浇讹世恶真。男儿出门志，不独为谋身。","dynasty":"唐代","title":"秋宿山馆"}
{"author":"杜荀鹤","content":"众僧尊夏腊，灵岳遍曾登。度水手中杖，行山溪畔藤。心空默是印，眉白雪为棱。自得巡方道，栖禅老未能。","dynasty":"唐代","title":"赠老僧"}
{"author":"杜荀鹤","content":"欲住住不得，出门天气秋。惟知偷拭泪，不忍更回头。此日只愁老，况身方远游。孤寒将五字，何以动诸侯。","dynasty":"唐代","title":"别舍弟"}
{"author":"杜荀鹤","content":"酒寒无小户，请满酌行杯。若待雪消去，自然春到来。出城人迹少，向暮鸟声哀。未遇应关命，侯门处处开。","dynasty":"唐代","title":"雪中别诗友"}
{"author":"杜荀鹤","content":"一簇楚江山，江山胜此难。觅人来画取，到处得吟看。鹤隐松声尽，鱼沈槛影寒。自知心未了，闲话亦多端。","dynasty":"唐代","title":"题岳麓寺"}
{"author":"杜荀鹤","content":"长忆在庐岳，免低尘土颜。煮茶窗底水，采药屋头山。是境皆游遍，谁人不羡闲。无何一名系，引出白云间。","dynasty":"唐代","title":"怀庐岳书斋"}
{"author":"杜荀鹤","content":"虽小天然别，难将众木同。侵僧半窗月，向客满襟风。枝拂行苔鹤，声分叫砌虫。如今未堪看，须是雪霜中。","dynasty":"唐代","title":"题唐兴寺小松"}
{"author":"杜荀鹤","content":"客路行多少，干人无易颜。未成终老计，难致此身闲。月兔走入海，日乌飞出山。流年留不得，半在别离间。","dynasty":"唐代","title":"与友人话别"}
{"author":"杜荀鹤","content":"自见来如此，未尝离洞门。结茅遮雨雪，采药给晨昏。古树藤缠杀，春泉鹿过浑。悠悠无一事，不似属乾坤。","dynasty":"唐代","title":"赠庐岳隐者"}
{"author":"杜荀鹤","content":"紫阁白云端，云中有地仙。未归蓬岛上，犹隐国门前。洞口人无迹，花阴鹿自眠。焚香赋诗罢，星月冷遥天。","dynasty":"唐代","title":"怀紫阁隐者"}
{"author":"杜荀鹤","content":"鼓角城中寺，师居日得闲。必能行大道，何用在深山。破衲新添线，空门夜不关。心知与眼见，终取到无间。","dynasty":"唐代","title":"题会上人院"}
{"author":"杜荀鹤","content":"得罪非天意，分明谪去身。一心贪谏主，开口不防人。自古有迁客，何朝无直臣。喧然公论在，难滞楚南春。","dynasty":"唐代","title":"送黄补阙南迁"}
{"author":"乔吉","content":"风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。","dynasty":"元代","tags":"清明节，写景，孤独","title":"折桂令·客窗清明"}
{"author":"乔吉","content":"不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。","dynasty":"元代","tags":"闺怨，感叹，时光，同情，女子","title":"春闺怨·不系雕鞍门前柳"}
{"author":"乔吉","content":"莺莺燕燕春春，花花柳柳真真。事事风风韵韵。娇娇嫩嫩，停停当当人人。","dynasty":"元代","tags":"重逢，抒情，喜悦","title":"天净沙·即事"}
{"author":"乔吉","content":"玉楼风迕杏花衫，娇怯春寒赚。酒病十朝九朝嵌。瘦岩岩，愁浓难补眉儿淡。香消翠减，雨昏烟暗，芳草遍江南。","dynasty":"元代","tags":"闺怨，忧愁，思念","title":"小桃红·春闺怨"}
{"author":"乔吉","content":"　　蓬莱老树苍云，禾黍高低，孤兔纷纭。半折残碑。空馀故址，总是黄尘。东晋亡也再难寻个右军，西施去也绝不见甚佳人。海气长昏，啼鳺声干，天地无春。","dynasty":"元代","tags":"怀古","title":"折桂令·丙子游越怀古"}
{"author":"乔吉","content":"崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不着春妆整整，风吹的倒玉立亭亭，浅醉微醒，谁伴云屏？今夜新凉，卧看双星。黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶，又被春纤，搅住吟须。","dynasty":"元代","tags":"七夕节，女子，孤独","title":"折桂令·七夕赠歌者"}
{"author":"乔吉","content":"寓兴鹏抟九万，腰缠十万，扬州鹤背骑来惯。事间关，景阑珊，黄金不富英雄汉，一片世情天地间。白，也是眼；青，也是眼。冬日写怀离家一月，闲居客舍，孟尝君不费黄齑社，世情别，故交绝，床头金尽谁行借？今日又逢冬至节。酒，何处赊？梅，何处折？朝三暮四，昨非今是，痴儿不解荣枯事。儹家私，宠花枝，黄金壮起荒淫志，千百锭买张招状纸。身，已至此；心，犹未死。冬寒前后，归晴时候，谁人相伴梅花瘦？钓鳌舟，缆汀洲，绿蓑不耐风霜透，投至有鱼来上钩。风，吹破头；霜，皴破手。自警清风闲坐，白云高卧，面皮不受时人唾。乐跎跎，笑呵呵，看别人搭套项推沉磨，盖下一枚安乐窝。东，也在我。西，也在我。失题云浓云淡，窗明窗暗，等闲休擘骊龙颔。正尴九咸，莫贪婪，恶风波吃闪的都着淹，流则盈科止则坎。行，也在俺；藏，也在俺。妆呆妆亻林，妆聋妆口吞，人生一世刚图甚？句闲吟，酒频斟，白云梦绕青山枕，看遍洛阳花似锦。荣，也在恁；枯，也在恁。","dynasty":"元代","title":"【中吕】山坡羊_寓兴鹏抟九"}
{"author":"乔吉","content":"自述不占龙头选，不入名贤传。时时酒圣，处处诗禅，烟霞状元，江湖醉仙，笑谈便是编修院。留连，批风抹月四十年。","dynasty":"元代","title":"【正宫】绿幺遍"}
{"author":"乔吉","content":"上已游嘉禾南湖歌者为豪夺扣舷自歌邻舟皆笑三月三天霁吹晴，见麟凤沧州，鸳鹭沙汀。华鼓清箫，红云兰棹，青纻旗亭。细看来春风世情，都分在流水歌声。劣燕娇莺，冷笑诗仙，击楫扬舲。客窗清明风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。雨窗寄刘梦鸾赴宴以侑樽云妒韶华风雨潇潇，管月犯南箕，水漏天瓢。湿金缕莺裳，红膏燕嘴，黄粉蜂腰。梨花梦龙绡泪今春瘦了，海棠魂羯鼓声昨夜惊者。极目江皋，锦涩行云，香暗归潮。赠张氏天香善填曲时在阳羡莫侯席上月明一片缃云，揉做清芬，吹下昆仑。胜浅浅兰烟、靠靠花雾、淡淡梅魂。这气昧温柔可人，那风流旖旎生春。声迹相闻，多少余芳，散在乾坤。自述华阳巾鹤氅蹁跹，铁笛吹云，竹杖撑天。伴柳怪花妖、鳞祥凤瑞、酒圣诗禅。不应举江湖状元，不思凡风月神仙。断简残编，翰墨云烟，香满山川。张谦斋左辖席上索赋卷鲸川吸尽春云，曲妙重歌，酒冷还温。裁甚乌纱，尽他白发，醉个红裙。想献玉遭刑费本，算挥金买笑何村，俯仰乾坤，多少英雄，不到麒麟。寄远怎生来宽掩了裙儿，为玉削肌肤，香褪腰肢。饭不沾匙，睡如翻饼，气若游丝。得受用遮莫害死，果实诚有甚推辞？乾闹了若干时。草本儿欢娱，书彻货儿相思。云雨期一枕南柯，破镜分钗，对酒当歌。想驿路风烟、马头星月，雁底关河。往日个殷勤访我，近新来憔悴因他．淡却双蛾，哭损秋波，台候如何？忘了人呵。越楼见姬梳洗已倚立娇困若不胜情因记隔朱楼杨柳青青，烟锁窗纱，风动帘旌。爱镜睹婵娟、粉吹旖旎、玉立娉婷。翘凤头金钗整整，朵松花云髻亭亭。个样心情，困托香腮，斜倚云屏。登澄江君山有平原君墓并手植桧至绝顶甚壮人气宇芙蓉城古意山川，葬玉当时，植桧何年？江树阴阴，江帆隐隐，江草芊芊。蘸海渎东南半天，望金焦西北双拳。巾袂蹁跹，不索浮莲，挟取飞仙。红梅徐德可索赋类卷从来不假铅华，试耍学宫妆，醉笑吴娃。返老还童，脱胎换骨，饱养烟霞。罗浮梦休猜做杏花，萼绿仙曾服甚丹砂？春在天涯，紫蜡封香，寄与谁家。帘内佳人瞿子成索赋鲛绡不卷闲情，翠织玲珑，玉立聘婷。倚动银钩，耍吹罗带，笔振金铃。迷楚云花昏柳瞑，隔湘烟水秀山明。楼外人行，休放春愁，难掩风声。西湖忆黄氏所居多时不到儿家，想绳挂秋千、弦断琵琶、眉淡兰烟、钗横梭玉、粉褪铅华。软龙绡尘蒙宝鸭，烂胭脂雨过金沙。隔个窗纱，梦断东风，门外啼鸦。贾侯席上赠李楚仪洗妆明雪色芙蓉，默默情怀，楚楚仪容。甚烟雨江头，移根何在，桃李场中。尽劣燕娇莺冗冗，笑落花飞絮濛濛。湘水西东，怅望蹇衣，玉立秋风。登姑苏台百花洲上新台，帘吻云平，图画天开。鹏俯沧溟，蜃横城市，鳌驾蓬莱。学捧心山颦翠色，怅悬头土湿腥苔。悼古兴怀，休近阑干，万丈尘埃。会州判文从周自维扬来道楚仪李氏意文章杜牧风流，照夜花灯，载月兰舟。老我江湖，少年谈笑，薄幸名留。赠杨柳人初病酒，采芙蓉客已惊秋。醉梦悠悠，雁到南楼，寄点新愁。赠罗真真罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里殃及出些腼腆，画巾争儿上换下来的婵娟。试问尊前，月落参横，今夕何年？富子明寿梨花院羯鼓挝晴，恰暮雨黄昏、新火清明。歌倚缑笙，香温汉鼎，酒暖吴橙。贺绿鬓朱颜寿星，是轻衫矮帽书生。趁取鹏程，快意风云，唾手功名。丙子游越怀古蓬莱老树苍云，不黍高低，狐兔纷坛。半折残碑，空余故址，总是黄尘。东晋亡也再难寻个右军，西施去也绝不见甚佳人。海气长昏，啼鴂声乾，天地无春。隔楼所见对望终日其媪若厌者遂下帘以蔽之织湘江一片波纹，窣下闲愁，隔断诗魂。非雾非烟，影娥池上，香梦无痕。拍画阑纤舒玉笋，启纱窗推晒罗裙。饱看娇春，倩得南薰，卷起梨云。七夕赠歌者崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不著春妆整整，风吹的倒玉立亭亭。浅醉微醒，谁伴云屏？今夜新凉。卧看双星。黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶？又被春纤，搅住吟须。秋日湖山偕白子瑞辈燕集赋以俾歌者赴拍侑樽秋声一片芦花，正落日山川，过雨人家。羡歌舞风流、太平时世、诗酒生涯。待杨柳晴春风跃马，且桂华凉夜月乘槎。一曲吴娃，笑煞江州泪满琵琶。感兴谢安江左优游，梦觉东山，声动南州。覆雨翻云，怜花宠柳，未肯回头。成时节衣冠冕旒，败时节笞杖徒流，问甚么恩仇。山塌虚名，海阔春愁。秋思红梨叶染胭脂，吹起霞绡，绊住霜枝。正万里西风，一天暮雨，两地相思。恨薄命佳人在此，问雕鞍游子何之。雁未来时，流水无情，莫写新诗。秋日与高敬臣胡善甫辈饮湖楼即事疏帘外暮雨西山，唤起诗仙，共倚阑干。杯影涵秋，歌声送晚，鬓脚生寒。添风韵春纤象板，减恩情罗扇龙檀。红藕花残，茉莉双鬟，油壁吹香，催上归鞍。劝求妓者溺盆儿刷煞终臊，待立草为标，现世生苗。时下收心，眼前改志，怎换皮毛？厌禳死花枝般老小。踢腾尽铜斗般窠巢。日夜煎熬，要撅断琴弦，别觅鸾胶。问春东君去也如何？风皱纤鳞，烟抹羞蛾。恨白眼相看，青春不管，黑发无多。香絮引鱼吞绿波，落花惊蝶梦南柯。随处行窝，载酒吴船，击筑秦歌。毗陵张师明席上赠歌妓周氏宜者宜歌宜舞宜妆，道是风流，果不寻常。粉靥堆春，金盘捧露，翠袖笼香。此际相逢蕊娘，个中谁是周郎？愁近清觞，泥醉归来，灯影昏黄。咏红蕉红蕉分钟天涯，换叶移根，灌水壅沙。娇耐秋风，清宜夜雨，艳若春华。翠袖捧银台绛蜡，绿云封玉灶丹霞。富贵人家，妆点湖山，吃喜窗纱。仲明同知坦然斋集苏老琵琶吴国良箫歌者王玉莲坦然对客高轩，烂醉梅边，占得春先。箫阮鸾声，琵琶凤尾，宝鼎龙涎。金错落三分酒浅，玉玲珑一串珠圆，谁似尊前，谈笑风流，富贵神仙。荆溪即事问荆溪溪上人家，为甚人家，不种梅花。老树支门，荒蒲绕岸，苦竹圈笆。寺无僧狐狸样瓦，官无事鸟鼠当衙。白水黄沙，倚遍阑干，数尽啼鸦。高敬臣病赋高唐何事悲秋？山在书屏，云在帘钩。尽汗漫羁情，炎凉世态，万象蜉蝣。杨柳阴吴船载酒，藕花凉楚客登楼。宾主相留，且对清江，抖擞诗愁。晋云山中奇遇赚刘郎不是桃花，偶宿山溪，误到仙家。腻雪香肌，碧螺高髻，绿晕宫鸦。掬秋水珠弹玉甲，笑春风云衬铅华。酒醒流霞。饭饱胡麻，人上篮舆，梦隔天涯。爱秋娘弄月无痕，冰雪凝妆，风露为魂。歌颤鸾钗，尘随鸳袜，酒污猩裙。巧画柳双眉浅颦，笑生花满眼娇春。好客东君，特与新诗，留取香云。西岩所见西岩楼外东风，曲曲阑干，小小帘栊。甚午困懵腾，髻鬟髟妥鬌，星眼朦胧。正落絮飞花冗冗，又夕阳流水溶溶。金缕香绒，倦绣屏床，误却春工。登毗陵永庆阁所见忽飞来南浦娇云，背影藏羞，忍笑含颦。绕鬓兰烟，沾衣花气，恼梦梅魂。似湘水行春洛神，遇天台采药刘晨。愁缕成痕，一枕余香，半醉黄昏。宴支园桂轩碧云窗户推开，便敲竹催茶，扫叶供柴。如此风流，许多标致，无点尘埃。堆金粟西方世界，散天香夜月亭台。酒令诗牌，烂醉高秋，宋玉多才。风雨登虎丘半天风雨如秋，怪石於菟，老树钩娄。苔绣禅阶，尘粘诗壁，云湿经楼。琴调冷声闲虎丘，剑光寒影动龙湫。醉眼悠悠，千古恩仇。浪卷胥魂，山锁吴愁。游琴川海虞雄踞山州，水濑丝桐，路列文楸。铺翠峰峦，染云林障，推月潮沟。有第四科贤哲子游，是几百年忠孝何侯。舞榭歌楼，酒令诗筹，官府公勤，人物风流。重九后一日游蓬莱山重阳雨冷风清，阻却王宏，淡了渊明。昨日寒英，今朝香味，未必多争。蜂与蝶从他世情，酒和花快我平生。纵步蓬瀛，会此同盟，醉眼青青。拜和靖祠双声叠韵至当时外士山祠，渐次南枝，春事些儿。枫渍殷脂，蕉撕故纸，柳死荒丝。目寒涩雄雌鹭鸶，翅参差母子鸬鹚。再四嗟咨，捻此吟髭，弹指歌诗。安溪半江亭陪雅斋元帅饮半江亭上凭阑，挝鼓楼船，弭节江湾。金虎悬符，玉龙立槊，竹树生寒。绿波转秋回俊眼，翠云堆晚列歌鬟。樽酒开颜，如此江山，人在蓬壶，图画中间。泊青田县白鹤飞下青田，叹物换星移，谷变陵迁。山瘦披云，溪虚流月，今夕何年？梦已到石门洞天，眼休惊辽海人烟。谁与周旋？虎节元臣，乌帽诗仙。自叙斗牛边缆住仙槎，酒瓮诗瓢，小隐烟霞。厌行李程途，虚花世态，潦草生涯。酒肠渴柳阴中拣云头剖瓜，诗句香梅梢上扫雪片烹茶。万事从他，虽是无田，胜似无家。毗陵晚眺江南倦客登临，多少豪雄，几许消沉。今日何堪，买田阳羡，挂剑长林。霞缕烂谁家昼锦，月钩横故国丹心。窗影灯深，磷火青青，山鬼喑喑。","dynasty":"元代","title":"【双调】折桂令_上已游嘉禾"}
{"author":"乔吉","content":"楔子(冲末扮张太守引净张千上，诗云)昔年白屋一寒儒，今日黄堂驷马车。富贵必从勤苦得，男儿须读五车书。小官姓张，名纺，字尚之。自中甲科以来，累蒙圣恩，除授豫章太守。自幼与杜牧之为八拜交。今牧之官为翰林侍读，有公干至豫章，将欲起程回京，不免安排果桌，与他饯行。小官近日梨园中讨得一个歌妓，年方一十三岁，善能吹弹歌舞，名曰好好。我数次与他算命，道他有夫人之分，末审他姻缘在於何处？今日饯别牧之，就叫好好出来劝酒者。好好何在？(旦扮张好好上，云)相公叫我，不知又请甚么客，须到前厅见来。(见科，云)相公唤我，有何使用？(张太守云)今日与牧之饯行，你就席间歌舞一回，与他劝酒。(旦云)谨领尊命。(张太守云)张千，门首觑着，杜翰林来时，报复我知道。(正末扮杜牧之上，云)小生姓杜，名牧，字牧之，京兆人也。太和间举贤良方正，累官至翰林侍读之职，因公干至豫章。此处太守张尚之，自幼与小生交善，今日在私宅设酒，与小生饯送，令人来请，须索走一遭去。左右，报复去，道杜某来了也。(张千做报，见科)(正末云)小生薄德，敢劳太守张筵也。(张太守云)蔬食薄味，不堪献敬，聊引饯意耳。左右，将酒过来，学士满饮一杯。(正末云)大守请。(张太守云)学士，自古道：筵前无乐，不成欢乐。今舍下有一女，年方一十三岁，名日好好，善能歌舞，着他出来歌舞一回，与学士送酒咱。(正末云)深蒙厚意，感谢，感谢。(张太守云)好好，你歌舞一回，伏侍相公咱。(旦歌舞科)(正末云)小官无甚奇物，瑞文锦一段，犀角梳一副，权表微诚。有诗一首。(诗云)汝为豫章姝，十三才有馀。娇媚鹧鸪儿，妖娆鸾凤雏。舞态出花坞，歌声上云衢，赠之天马锦，堪赋水犀梳。(张太守云)好好，谢了相公者。(旦拜科，云)多谢厚赐。(正末云)多有打搅，小生不敢久留，就此告辞长行去也。(唱)【仙吕】【赏花时】唱一曲金缕悠扬云谩行，舞一回彩袖轻盈花弄影，今日个饯送在短长亭。对着这江山胜景，慵斟酒，诉离情。【幺篇】怕听阳关第四声，回首家山千万程，博着个甚功名，教俺做浮萍浪梗？因此上意懒出豫章城。(同一下)第一折(外扮牛僧孺引左右亲随上，诗云)闲中清雅理丝桐，乐在琴书可用功。无事休衙消永昼，居然坐啸古人风。老夫姓牛，名僧孺，字思黯，官拜扬州太守。昔与张尚之、杜牧之为忘年友。牧之官拜翰林侍读，因公差至此，老夫特设一席，令人请去了。左右，若杜牧之来时，报我知道。(正末引家童上，云)小官杜牧之是也。前年公差至豫章，今又公差至扬州。有大守牛僧孺，原是父辈，今日设席相请，须索走一遭去。(家童云)相公，这扬州是好景致也。(正末云)家童，你那里知道，想当初隋炀帝聿广陵看琼花，一时繁华，天下无比。你听我说。(唱)【仙吕】【点绛唇】锦缆龙舟，可怜空有隋堤柳，千古闲愁，我则怕春光老，琼花瘦。(家童云)相公，行了这一路州县，觉都不如这里人烟热闹哩。(正末唱)【混江龙】江山如旧，竹西歌吹古扬州，三分明月，十里红楼。绿水芳塘浮玉榜，珠帘绣幕上金钩。(家童云)相公，看了此处景致，端的是繁华胜地也。(正末唱)列一百二十行经商财货，润八万四千户人物风流。平山堂，观音阁，闲花野草；九曲池，小金山，浴鹭眠鸥；马市街，米市街，如龙马聚；天宁寺，咸宁寺，似蚁人稠。茶房内，泛松风，香酥凤髓；酒楼上，歌桂月，檀板莺喉；接前厅，通后阁，马蹄阶砌；近雕阑，穿玉户，龟背球楼。金盘露，琼花露，酿成佳酝；大官羊，柳蒸羊，馔列珍馐。看官场，惯軃袖，垂肩蹴踘；喜教坊，善清歌，妙舞俳优。大都来一个个着轻纱，笼异锦，齐臻臻的按春秋；理繁弦，吹急管，闹吵吵的无昏昼。弃万两赤资资黄金买笑，拚百段大设设红锦缠头。(云)左右，报复去，道杜牧之来了也。(左右做报，见科)(牛僧孺云)老夫无甚管待，左右，将酒来，学士满饮一杯。(正末唱)【油葫芦】月底笼灯花下游，闲将佳兴酬，绮罗丛封我做醉乡侯，酌几杯锦橙浆说净谈天口，折一枝碧桃春占定拿云手。(牛僧孺云)却不道文苑中古忄敞秀才家，多好此狂饮也。(正末唱)打迭起翰林中猛性子挺，拽扎起太学内体样儿亻刍。趁着这锦封未剖香先透，渴时节吸尽洞庭秋。(牛僧孺云)可不道既有知契友，又有可意人，是好宴乐也。(正末唱)【天下乐】端的是一醉能消万古愁，醒来时三杯，扶起头，我向那红裙队里夺下一筹。看花呵，致成症候，饮酒呵，灌的醉休，我则待胜簪花常带酒。(牛僧孺云)牧之在京师，日日有花酒之乐。老夫有一家乐女子，颇善歌舞，唤他出来伏事学士咱。好好那里？(旦上，云)妾身张好好是也，原是张尚之家女童。牛太守大人与张尚之为旧友，遂将妾身过房与牛太守为义女，经今三年矣。今日前厅上宴客，太守大人呼唤，须索见去。(见科)(正末云)此女是谁？(牛僧孺云)是老夫义女，小字好好，唤来歌舞一回，与学士奉一杯酒。(家童云)相公，好个标致的小姐！我那里曾见来。(正末唱)【那吒令】倒金瓶凤头，捧琼浆玉瓯。蹴金莲凤头，并凌波玉钩。蔡金钗风头，露春纤五手。天有情天亦老，春有意春须瘦，云无心云也生愁。(牛僧孺云)小家之女，有甚十分颜色？(正末唱)【鹊踏枝】花比他不风流，玉比他不温柔，端的是莺也消魂，燕也含羞。蜂与蝶花间四友，呆打颏都歇在豆蔻梢头。(牛僧孺云)牧之，饮个双杯。(正末云)我与大姐穿换一杯。大姐，换了这一杯酒饮过者。(唱)【寄生草】我央了十个千岁，他刚咽下三个半口，险婉了内家妆束红鸳袖，越显的宫腰袅娜纤杨柳。添上些芙蓉颜色娇皮肉；白处似梨花擎露粉酥凝，红处似海棠过雨胭脂透。(牛僧孺云)牧之，请饮酒。(正末云)且住，将文房四宝来，作诗一首相赠。(家童云)笔砚在此。(正末唱)【幺篇】磨铁角乌犀冷，点霜毫玉兔秋。对明窗沧海龙蛇走，蘸金星端砚云烟透。拂银笺湘水玻璃皱。(牛僧孺云)何劳学士这等费心。(正末唱)比及赏吴宫花草二十年，先索费翰林风月三千首。(云)你看这女子。(诗云)端的是仙人飞下紫云车，月阙才离蟾影孤。却向尊前擎玉盏，风流美貌世间无。(唱)【后庭花】他那里应答的语话投，我这里笑谈的局面熟。准备着夜月携红袖，不觉的春风倒玉瓯。(旦云)我再斟的满者，与相公饮咱。(正末唱)怎生下我咽喉，劳你个田文生受？忘昂昂包古今赡宇宙，气腾腾吐虹霓贯斗牛；袖飘飘拂红云登凤楼，兴悠悠驾苍龙遍九州；娇滴滴赏琼花双玉头，风飕飕游广寒八月秋；乐陶陶倩春风散客愁，湿浸浸锦橙浆润紫裘；急煎煎想书娘不自由，虚飘飘恨彩云容易收，香馥馥斟一杯花露酒。(旦云)此一杯酒擎着不饮，是无妾之情也。(正末唱)【青歌儿】休央及偷香、偷香韩寿，怕惊回两行、两行红袖。感谢多情贤太守，我是个放浪江海儒流，傲慢宰相王侯。既然宾主相酬，闲叙笔砚交游。对酒绸缪，交错觥筹，银甲轻搊，金缕低讴。则为它倚着云兜，我控着骅骝，又不是司马江州，商妇兰舟，烟水悠悠，枫叶飕飕。不争我听拨琵琶楚江头，愁泪湿青衫袖。(牛僧孺云)学士，再饮一杯咱。(正末云)酒勾了也。(背云)，这女子恰似在何处曾会见他来？(牛僧孺云)既然学士饮不的酒，那女子回去罢。(旦下)(正末唱)【赚煞尾】比及客散锦堂中，准备人约黄昏后。他不比寻常间墙花路柳。这公事怎肯甘心便索休，强风情酒病花愁。(牛僧孺云)无甚管待，承学士屈高就下也。(正末唱)这的是钓诗钩。我醉则醉常在心头，扫愁帚争如奉箕帚。(牛僧孺云)牧之，一番相见一番老也。(正末唱)遮莫你鬓角边霜华渐稠，衫袖上酒痕依旧，我正是风流到老也风流。(下)(牛僧孺云)老夫念故人情分，安排酒肴，请杜牧之，不想他酒病诗魔，依然如旧。我着家乐奉酒，他说那里曾见这女子来，是输不的他那一双眼。这风子在豫章时，张尚之家曾见来，又早三年光景，长的比那时不同了。可知他看在眼里，则是到不的他手。张千，等他再来时，你说太守不在家，则着他去兀那翠云楼上闲坐一会，坐的没意思，他则索回去也。(下)第二折(张千上，云)小人是太守府内亲随。奉老爹钧语，着我打扫的这翠云楼，恐怕杜学士到来游玩，就在此管待他。(正末引家童上楼科，云)昨日大守开宴出红妆，细看此女颜色，娇艳动人，甚有顾恋之意。小官一时疏狂，被叔父识破，念先人之面，未曾加责。今日心中闷倦，故来此翠云楼游玩。小官只为酒病花愁，何日是好也呵！(唱)【正宫】【端正好】衫袖湿酒痕香，帽檐侧花枝重，似这等宾共主和气春风，一杯未尽笙歌送，就花前唤醒游仙梦。(家童云)相公昨日中酒，今日起迟，你看那楼上，却又早安排的果桌杯盘停当也。(正末唱)【滚绣球】日高也花影重，风香时酒力涌，顺毛儿扑撤上翠鸾丹风，恣情的受用足玉暖香融。这酒更压着玻璃钟琥珀酿，这楼正值着黄鹤仙白兔翁，这酒更胜似酿葡萄紫驼银瓮，这楼快活杀傲人间湖海元龙；这酒却便似泻金茎中天露擎仙掌，这楼恰便似香翠盘内霓裳到月宫，高卷起彩绣帘栊。(正末语张千云)我昨日中酒，且歇息一会，等太守来时，报我知道。(张千云)理会的。(正末同家童俱睡科)(旦同四旦上，云)妾身张好好，大守大人使俺来这翠云楼上，伏事杜翰林，他怎生却睡着了？我唤他一声。杜老爹，杜老爹，妾身来了也。(正末起云)太守大人，可曾来么？(旦云)太守公事忙，且不得来，一径着妾等来，伏事相公。(正末云)伏事甚么，咱两个且共席坐者。兀那四位小娘子，会舞唱么？(四旦云)颇会些。(正末云)既然会舞唱，大家欢乐饮三杯。(旦云)昨日席间怠慢，相公勿罪也。(正末唱)【倘秀才】想当日宴私宅翰林应奉，倒做了使官府文章钜公，昨日今朝事不同。暖溶溶脂粉队，香馥馥绮罗丛，端的是红遮翠拥。(云)小娘子是张好好，这四位小娘子是何人？(旦云)这四个是玉梅、翠竹、夭桃、媚柳，一同歌唱，与相公送酒咱。(正末唱)【滚绣球】尊中酒不空，筵前曲未终，你教他系垂杨五骢低鞋，准备着倩人，扶两袖春风。我这害酒的渴肚囊，看花的馋眼孔，结上的欢喜缘可着他厮重，我伴着些玉婵娟相守相从，也不索闲游柳陌寻歌妓。笑指前村问牧童，宜吃的月转梧桐。(旦云)相公，你在席间坐者，只怕太守到来，妾身且回去咱。(旦同四旦下)(正末做醒科，云)好是奇怪也。恰才那个女子，陪侍我饮酒，怎生不见了？(家童做醒科，云)不觉的盹睡着了。(正末云)你见那女子来么？(家童云)相公，你敢昏撒了？几曾见什么女子来？(正末唱)【醉太平】又不是痴呆懵懂，不辨个南北西东，恰才个彩云飞下广寒宫。醉蟠桃会中，一壁厢花间四友争陪奉，胜似那蓬莱八洞相随从，只落的华胥一枕梦初浓，都是这风流醉翁。(家童云)适才刚打了一个吨，又早晚了也。(正末唱)【脱布衫】不觉的困腾腾醉眼朦胧，空对着明晃晃烛影摇红，这其间在何处残月晓风，知他是宿谁家枕鸳衾凤。【小梁州】这些时陡恁春寒绣被空，冷清清褥隐芙蓉。我则道阳台云雨去无踪，今夜个乘欢宠，山也有相逢。【幺篇】怎承望晓来误入桃源洞，又则怕公孙弘打凤牢龙。手竹亡掐着疼，脚面上踏着痛，那里也情深意重，犹恐是梦魂中。(家童云)相公，则是想着那个人儿，便有梦。我也不想甚么，那里得梦来？(正末唱)【一煞】则愿的行云不返三山洞，好梦休惊五夜钟。我这里绣被香寒，五楼人去，锦树花飞，金谷阅空。飞腾了彩风，解放了红绒，摔碎下雕笼，若不是天公作用，险些儿风月两无功。(家童云)咱家回去罢，休信睡里梦里的事。(正末唱)【煞尾】从今后风云气概都做下阳台梦，花月恩情犹高似太华峰。风送纱窗月影通，篆袅金炉香雾潆。银烛高烧锦帐融，罗帕重沾粉汗溶。高插鸾钗云髻耸，巧画蛾眉翠黛浓。柳坞花溪锦绣丛，烟户云窗闺阁中。可体样春衫亲手儿缝。有滋味珍馐拣口儿供。再不趁蝶使蜂媒厮断送，再不信怪友狂朋厮搬弄。但能勾鱼水相逢，琴瑟和同，(家童云)相公，咱回去来。(正末唱)早跳出这柳债花钱面糊桶。(同下)第三折(外扮白文礼引杂当上，诗云)一溪流水泛轻舟，柳岸游人饮巨瓯。自在扬州花锦地，风光满眼度春秋。小生姓白名谦，字文礼，扬州人也，颇有几贯赀财，人口顺以员外呼之。今有杜翰林以公差至此，明日回程，小生备下蔬酌，与他送饯。令人请去了，这早晚敢待来也。(正末引家童上，云)小官自牛太守请我饮宴之间，有一女子，歌舞清妙，再去访谒数次，不放参见，只着在翠云楼上赏玩，归来甚是无聊。今欲回程，有白员外相请，须索走一遭去。我想梦中所见那女子，端的是世间少有也呵。(唱)【南吕】【一枝花】温柔玉有香，旖旎春无价。多情杨柳叶，解浯海棠花。压尽越女吴娃，从头髻至鞋袜，觅包弹无半掐，更那堪百事聪明，模样儿十分喜恰。【梁州第七】知音吕借意儿嘲风咏月，有体段当场儿搊竹分茶，情着疼热相牵挂。性格稳重，礼数撑达，衣裳济楚，本事熟滑。遏行云板撒红牙，泛宫商曲和琵琶。受用些成顿段暮雨朝云，拜辞下有拘束玉堂金马，快活杀无程期秋月春花。风流，俊雅，倾城。绝代人皆讶。知进退，识高下。贤慧心肠不狡猾，是一个少欠他欢喜冤家。【隔尾】锦机织就传情帕，翠沼裁成并蒂花。何日青弯得同跨？锦衾绣榻，弓鞋罗袜，玉软香温受用煞。(云)早采到也。左右，报复去，道杜牧之来了也。(杂当报科，云)杜相公来了也。(白文礼云)道有请。(正末做见科，云)小官有何德能，敢劳员外置酒张筵，何以克当！(白文礼云)蔬食薄味，敢屈相公降临，实小生之幸也。(正末云)敢问员外，昨太守开筵相招，席间出一红妆，善能歌舞，未知谁氏之女？(白文礼云)相公不问，小生亦不敢说。此女原是个中之人，先与豫章太守张尚之为侍儿，后来牛太守往豫章经过，取讨为义女，善能吹弹歌舞，此女就是张好好。(正末云)我道那里曾见来。不瞒员外说，小官三年前在豫章，张尚之与小官送行，令一女童奉酒，年十三岁，善能歌舞，名曰好好，小官与他瑞文锦一段，乌犀梳一副。经今三年光景，他长成了，十分大有颜色，委实的令人动情也。(白文礼云)既然如此，相公那时就问张太守取讨此女以为婢妾，岂不美哉！(正末唱)【骂玉郎】这一双郎才女貌天生下，笋条儿游冶子，花朵儿俊娇娃，堪写入风流仕女丹青画。行一步百样娇，笑一声万种妖，歌一曲千金价。(白文礼云)小生也曾见来，果然生的风流，长的可喜。(正末唱)【感皇恩】浓妆呵娇滴滴擎露山茶，淡妆呵颤巍巍带雨梨花。齐臻臻齿排犀，曲湾湾眉扫黛，高耸耸髻堆鸦。香馥馥冰肌胜雪，喜孜孜醉脸烘霞。端详着庞儿俊，思量着口儿甜，怎肯教意儿差。(白文礼云)相公与此女有缘有分，所以如此留情也。(正末唱)【采茶歌】非是我自矜夸，则为咱两情嘉，准备着天长地久享荣华。(白文礼云)相公放心，小生务要与相公成就了这桩事。(正末唱)既然你旨把赤绳来系足，久以后何须流水泛桃花。(云)员外在太守前，加一美言，与小官成此一件事，员外之奋发，不敢忘也。(白文礼云)相公放心，小生自有主意，务要完成了此事。(正末唱)【牧羊关】则今日一言定，便休作两事家。将你个撮合山慢慢酬答。成就了燕约莺期，收拾了心猿意马。合欢带同心结，连理树共根芽，知音吕琴中曲，好姻缘锦上花。(白文礼云)相公再住几日，小生和太守说知，试看如何，(正末云)小官公事忙，后会有期也(唱)【一煞】且陪伴西风摇落胭脂蜡，权宁耐夜月寒穿翡翠纱，闲愁不索拨琵琶。(白文礼云)相公则为这小娘子留心那！(正末唱)我怎肯浪酒闲茶，再留意裙钗下。暂相别受些潇洒，隔云山天一涯，两地嗟呀。(白文礼云)相公再饮一杯。(正末云)酒勾了。小官就此告回。(白文礼云)相公慢慢而行，小生说成了，便有书呈奉，望赐回音咱。(正末唱)【黄钟尾】你题情休写香罗帕，我寄恨须传鼓子花。且宁心，度岁华，恐年过生计乏。(白文礼云)相公休别寻配偶，小生务要完成此事。(正末唱)纵有奢华豪富家，倒赔装奁许招嫁，休想我背却初盟去就他，把美满恩情却丢下，我直着诸人称扬众口夸，红粉佳人配与咱，玉肩相挨手相把，受用全别快活杀。做一对好夫妻出入京华，不强似门外绿杨闲系马。(下)（白文礼云)杜翰林去了也。风魔了这汉子，若不成就此事，枉送了他性命也。(诗云)俊雅长安美少年，风流一对好姻缘。还须月老牵红线，才得鸾胶续断弦。(下)第四折(牛太守上，诗云)为政维扬不足称，刚余操守若冰清。一生不得逢迎力，却被心知也见憎。老夫牛孺孺是也。叨守扬州，三年任满，赴京考绩。老夫探望杜翰林数次，不肯放参。我想来，在扬州之时，请他饮酒，出家乐歌唱，曾着他来，与张好好四目相视，不得说话，他心怀此恨，所以嗔怪。扬州有一个白文礼，是老夫的治民，其家巨富，屡次对老夫诉说此事，要将好好配与杜牧之为夫人，成就此一桩美事。他如今也随老夫来到京师，今日在金字馆中，安排宴会，若杜牧之来时。老夫自有主意。(下)(白文礼引随从上，云)小生白文礼，昔在扬州与杜牧之送行，他只想牛太守家那女子，央小生说合，成此亲事。如今牛太守任满回京，小生特随他来，已将前事达知太守。今日在金宇馆中，安排筵席，请杜翰林、牛太守，务要完成了这门亲事。小的每，门首看者，杜翰林来时，报复我知道。(正末上，云)小官杜牧之。自离扬州，经今三载，牛太守望我数次，不曾放参，今日白员外请赴宴，须索走一遭去。想昨宵沉醉，今日又索扶头也。(唱)【双调】【新水令】我向这酒葫芦着淹不曾醒，但说着花胡同我可早愿随鞭镫。今日个酒香金字馆，花重锦官城，不恋富贵峥嵘，则待谈笑平生。不望白马红缨，伴着象板银筝，似这淮南郡山水有名姓。(云)左右报复去，道杜牧之到了也。(随从报科，云)杜翰林来了也。(白文礼云)道有请。(正末做见科，云)量小官有何德能，着员外置酒张筵，何以克当！(白文礼云)蔬食薄味，不成管待，请相公欢饮几杯。(正末唱)【沉醉东风】休想道惟吾独醒屈平，则待学众人皆醉刘伶。浇消了湖海愁，洗涤下风云兴，怕孤负月朗风清，因此上落魄江湖载酒行，糊涂了黄粱梦境。(云)员外，今日席上，再有何人？(白文礼云)请牛太守去了，这早晚敢待来也。(牛太守上，云)老夫牛僧孺，今日白文礼在金字馆设席相请，左右报复去，道牛大守来了也。(随从报科，云)太守老爹来了也。(白文礼云)道有请。(牛太守做见科，与正末云)老夫相访数次，不蒙放参，只是某缘分浅薄也。(正末云)小官连日事冗，有失迎接，叔父勿罪。来日小官设席请罪，就屈员外同席，未知允否？(白文礼云)今日且饮过小生这一席，来日同赴盛宴，务要吹弹歌舞，开怀畅饮也。(正末唱)【水仙子】喜的是楚腰纤细掌中擎，爱的是一派笙歌醉后听。哎，你个孟尝君妒色独强性，靠损了春风软玉屏，戏金钗早吓掉了冠缨。杜牧之难折证，牛僧孺不志诚，都一般行浊言清。(牛太守云)休题旧话了，今日员外设席，则请饮酒。(正末云)酒虽要饮，事也要知。小官三年前曾央白员外诉说一事，未知叔父允否？(白文礼云)太守大人，小生曾言将好好小姐配与杜翰林，尊意如何？(牛太守云)既然牧之心顺，着好好过来相见，就与牧之为夫人。好好那里？(旦上，云)妾身张好好。老爹呼唤，我自过去。(见科，云)老爹唤你孩儿，有何分付？(牛太守云)有杜牧之要娶你做夫人，则今日正是好日辰，等酒筵散后，就过门成亲，了此宿缘也。(正末云)多谢叔父。(张府尹上，云)小官张尚之，先任豫章太守，今升为京兆府尹。因张好好与了牛太守为义女，长大成人，今聘与杜牧之为夫人。某奉圣人的命，因牧之贪花恋酒，本当谪罚，姑念他才识过人，不拘细行，赦其罪责。如今小宫亲来传示与他，早来到了。左右，报复去，道有京兆府尹下马也。(随从报科，云)有新任府尹老爷下马也。(正末云)道有请。(张府尹见科)(正末云)呀，张相公来了。(牛太守云)京兆相公，别来无恙？(张府尹云)牛相公乃是父执，何故同众位在此？(牛太守云)因白员外相招在此。(张府尹云)小官因牧之放情花酒，奉朝命本当谪罚，小官保奏，赦其无罪。(正末云)多谢大人！(唱)【雁儿落】我则道玉阶前花弄影，原来是金殴上传宣令。本为个牛僧孺门-下人，倒做了杜牧之心头病。(张府尹见旦科，云)这不是我张好好么？因何在此？(正末唱)【得胜令】则疑是天上许飞琼，原来是足下女娉婷。你栽下竹引丹山凤，笼着花藏金谷莺，都诉出实情。(白文礼云)学士，你不拜丈人，还等甚么？(正末唱)我做下强项令肩膀硬，今日个完成，将这个俊娇娥手内擎。(张府尹云)嗨，牧之，因你贪恋花酒，所以朝廷要见你之罪哩。(正末唱)【甜水令】我不合带酒簪花，沾红惹绿，疏狂情性，这几件罪我招承。你不合打风牢龙，翻云覆雨，陷入坑阱，咱两个口说无凭。(张府尹云)早是小官与学士同窗共业，先奏过赦罪，不然，御史台岂肯饶人？(正末唱)【折桂令】见放着御史台不顺人情，谁着你调罨子画阁兰堂，搠包儿锦阵花营。既然是太守相容，俺朋友间有甚差争？摆着一对种花手似河阳县令，裹着一顶漉酒巾学五柳先生。既能勾鸾风和鸣，桃李春荣，赢得青楼薄幸之名。(张府尹云)牧之，你听我说。(词云)太守家张好好丰姿秀整，引惹得杜牧之心悬意耿。若不是白员外千里通诚，焉能勾结良缘夫为纲领？从今日早罢了酒病诗魔，把一觉十年间扬州梦醒，才显得翰林院台阁文章，终不负麒麟上书名画影。(正末唱)【鸳鸯煞】从今后立功名写入麒麟影，结牡萝配-亡菱花镜。准备着载月兰舟，煦夜花灯。畅道朋友同行，尚则怕衣衫不整。毕罢了雪月风花，医可了游荡疏扛病。今小个两眼惺惺，唤的个一枕南柯梦初醒。题目张好好花月洞房春正名杜牧之诗酒扬州梦","dynasty":"元代","title":"杂剧·杜牧之诗酒扬州梦"}
{"author":"乔吉","content":"问荆溪溪上人家，为甚人家，不种梅花？老树支门，荒蒲绕岸，苦竹圈笆。寺无僧狐狸样瓦，官无事乌鼠当衙。白水黄沙，倚遍栏干，数尽啼鸦。","dynasty":"元代","tags":"同情，农民，揭露，社会，愤懑","title":"折桂令·荆溪即事"}
{"author":"乔吉","content":"莺莺燕燕春春，花花柳柳真真，事事风风韵韵。娇娇嫩嫩，停停当当人人。","dynasty":"元代","title":"天净沙·莺莺燕燕春春"}
{"author":"乔吉","content":"别情凤求凰琴慢弹，莺求友曲休咀，楚阳台更隔着连云栈，桃源洞在蜀道难。【搅筝琶】无边岸，黑海也似那煎烦。愁万结柔肠，泪双垂业眼。泪眼与愁肠，直熬得烛灭香残。更阑，望情人必然来梦间，争奈这枕冷衾寒。。【落梅风】粘金雁，亸翠鬟，想不曾做心儿打扮。近新来为咱情绪懒。不梳妆也自然好看。【沉醉东风】风铃响猛猜做佩环，柳烟颦只疑是眉攒。想犀梳似新月牙，忆宫额似芙蓉瓣，见桃花呵似见他容颜，觑得越女吴姬匹似闲，厌听那银筝象板。【本调煞】相思成病何时慢，更拚得不茶不饭，直熬个海枯石烂。","dynasty":"元代","title":"【双调】乔牌儿_别情凤求凰"}
{"author":"乔吉","content":"廉香林南园即事山中富贵相公衙，江左风流学士家，壁间水墨名人画。六一泉阳羡茶，书斋打簇得繁华。玉龙笔架，铜雀砚瓦，金凤笺花。赠江云白蘋吹练洗闲愁，粉絮成衣怯素秋，高情不管青山瘦。伴浔阳一派流，寄相思日暮东洲。有意能收放，无心尽去留，梨花梦湘水悠悠。赠柔卿王氏暖红无力海棠丝，春绿多情杨柳枝，绀云不动宫鸦翅。肉台盘纤玉指，胭脂粉掿成的孩儿。眼角头传芳事，樽前席上歌艳词，俵散相思。赠姑苏朱阿娇会玉真李氏楼合欢髻子楚云松，斗巧眉儿翠黛浓，柔荑指怯金杯重。玉亭亭鞋半弓，听骊珠一串玲珑。歌触的心情动，酒潮的脸晕红，笑堆著满面春风。钉鞋儿底儿钻钉紫丁香，帮侧微粘蜜腊黄，宜行云行雨阳台上。步苍苔砖甃儿响，衬凌波罗袜生凉。惊回衔泥乳燕。溅湿穿花凤凰，羞煞戏水鸳鸯。花筒儿玲珑高插楚云岑，轻巧全胜碧玉簪，红绵水暖春香沁。是惜花人一寸心，净瓶儿般手捻著沉吟。滴点点蔷蔽露，袅丝丝杨柳金，是个画出来的观音。伤春莺花笑我病三春，香玉知他瘦几分？屏床独自怀孤闷。那些儿吃喜人，界微红斜印腮痕。山枕浅啼晴露，洞箫寒吹梦云，风雨黄昏。席上赋李楚仪歌以酒送维扬贾侯鸳鸯一世不知愁，何事年来尽白头？芙蓉水冷胭脂瘦。占西塘晓镜秋，菱花漫替人羞。擎架著十分病，包笼著百倍忧，老死也风流。亿情红粘绿惹泥风流，雨念云思何日休？玉憔花悴今番瘦。担著天来大一担愁，说相思难拨回头。夜月鸡儿巷，春风燕子楼，一日三秋。红指甲赠孙莲哥时客吴江冰蓝袖卷翠纹纱，春笋纤舒红玉甲，水晶寒浓染胭脂蜡。剖吴橙吃喜煞，锦鱼鳞冷渍硃砂。数归期阑干上画，印开元宫额上搯，托香腮似几瓣桃花。赠常凤哥紫金钗影落芳樽，白玉箫声隔暮云，碧梧枝冷惊秋信。倩缑仙暖梦魂，喜相逢青鸟红巾。都不索瑶琴写恨，秦台忆君，妆镜悲春。客楼即事石氏所居石崇已去玉楼空，王恺重来金谷穷，绿珠不作朝云梦。似阳台十二峰，隔愁痕龟背帘栊。花钿小金毛褪，柳腰细罗带松，寂寞春风。手帕呈贾伯坚对裁湘水縠波纹，挪皱梨花雪片云。束纤腰舞得春风困。衬琼杯蒙玉笋，殢人娇笑揾脂唇。宫额上匀香汗，银筝上拂暗尘，休染上啼痕。楚仪赠香囊赋以报之玉丝寒皱雪纱囊，金剪裁成冰笋凉，梅魂不许春摇荡。和清愁一处装，芳心偷付檀郎。怀儿里放，枕袋里藏，梦绕龙香。嘲楚仪顺毛儿扑撒翠鸾雏，暖水儿温存比目鱼，碎砖儿垒就阳台路。望朝云思暮雨，楚巫娥偷取些工夫。殢酒人归未，停歌月上初，今夜何如？嘲人爱姬为人所夺豫章城锦片凤凰交，临川县花枝翡翠巢，贩茶船铁板鸦青钞。问婆婆那件高，柴铧锹一下掘著。村冯魁沾的上，俏苏卿随顺了，双渐眊眊。习隐拖条藜杖裹枚巾，盖座团标容个身，五行不带功名分。卧芙蓉顶上云，濯清泉两足游尘。生不愿黄金印，死不离老瓦盆，俯仰乾坤。梦觉唤回春梦一双蝶，忙煞黄尘两只靴，三十年几度花开谢。熬煎成头上雪，海漫漫谁是龙蛇？鲁子敬能施惠，周公谨会打暂，千古豪杰。歌者睥睨潦倒故赋此咎焉绣屏春暖茜氍毹，罗袖香番锦鹧鸪，银盆笑击珊瑚树。拚明珠换绿珠，见书生如此头颅。升仙桥曾题柱，卓文君不驾车，谁识相如？游越福王府笙歌梦断蒺藜沙，罗绮香余野菜花，乱云老树夕阳下。燕休寻王谢家，恨兴亡怒煞些鸣蛙。铺锦池埋荒甃，流杯亭堆破瓦，何处也繁华。赋李仁仲懒慢斋闹排场经过乐回闲，勤政堂辞别撒会懒。急喉咙倒换学些慢。掇梯儿休上竿，梦魂中识破邯郸。昨日强如今日，这番险似那番，君不见鸟倦知还。吴江垂虹桥飞来千丈玉蜈蚣，横驾三天白螮蝀，凿开万窍黄云洞。看星低落镜中，月华明秋影玲珑。赑屭金环重，狻猊石柱雄，铁锁囚龙。若川秋夕闻砧谁家练杵动秋庭，那岸窗纱闪夜灯，异乡丝鬓明朝镜。又多添几处星，露华零梧叶无声。金谷园中梦，玉门关外情，凉月三更。玉壶园题水亭赠国公十一公子人来图画帧间行，船在琉璃影内撑，歌从弦管声中听。水边鸥花外莺，翠玲珑小院闲庭。夜月泥金扇，春风暖玉屏，赏四时雨雪阴晴。嘲少年纸糊锹轻吉列枉折尖。肉膘胶干支剌有甚粘，醋葫芦嘴古邦佯装欠。接梢儿虽是谄，抱牛腰只怕伤廉。性儿神羊也似善，口儿蜜钵也似甜，火块儿也似情忺。李琬卿一篇词意思便随斜，千金价恩情莽判赊，五花文官诰权教借。高仙儿来到也，人间天上离别。滹沱河彳亶了府多，柳花亭留下大姐，李琬也也。老当益壮风流受苦果何甘？落拓垂涎待拉馋，等闲小见难摇憾。那孩儿情愿敢，休欺负诗骨岩岩。玉钥条玲珑担，翠铺对万胜篮，风月都担。展转秋思京门赋琐窗风雨古今情，梦绕云山十二层，香销烛暗人初定。酒醒时愁未醒，三般儿捱不到天明。巉地罗帏静，森地鸳被冷，忽地心疼。凉夜清兴云绡蒙影镜谁呵？露粟吹香金碎挪，醉来起我成三个。是清风明月我，问桂花良夜如何？饮不辞玻璃盏大，睡不厌琉璃簟阔，梦不到蝼蚁南柯。寻梅冬前冬后几村庄，溪北溪南两履霜，树头树底孤山上。冷风来何处香，忽相逢缟袂绡裳。酒醒寒惊梦，笛凄春断肠，淡月昏黄。暮春即事风吹丝雨噀窗纱，苔和酥泥葬落花，卷云钩月帘初挂。玉钗香径滑，燕藏春衔向谁家？莺老羞寻伴，蜂寒懒报衙，啼煞饥鸦。客中春晚昔年歌舞醉娇春，今日衣冠逐后尘，归舟欲向南湖问。恐沙鸥也傲人，榆钱儿不救诗贫。眇小了花风信，阑珊了蝶梦魂，冷笑东君。瑞安东安寺夏日清思新蝉风断子弦琴，古鸭烟消午篆沉，孤鹤梦觉三山枕。翠濛濛窗户阴，煮茶芽旋撮黄金。俗事天来大，红尘海样深，都不到一片云心。乐清箫台枕苍龙云卧品清箫，跨白鹿春酣醉碧桃，唤青猿夜拆烧丹灶。二千年琼树老，飞来海上仙鹤。纱巾岸天风细，玉笙吹山月高，谁识王乔？乐清白鹤寺瀑布紫箫声入九华天，翠壁花飞双玉泉，瑶台鹤去人曾见。炼白云丹灶边，问山灵今夕何年。龙须水朱砂腻，虎睛丸金汞圆，海上寻仙。为友人作搅柔肠离恨病相兼，重聚首佳期卦怎占？豫章城开了座相思店。闷勾肆儿逐日添，愁行货顿塌在眉尖。税钱比茶船上欠，斤两去等秤上掂，吃紧的历册般拘钤。赠朱翠英吹笙惯醉碧桃花，把酒曾听萼绿华，金毛秀靥春无价。折将来乌帽上插，五百年欢喜冤家。正好星前月下，恐怕风吹雨打，吃惜了零落天涯。怨风情眼中花怎得接连枝，眉上锁新教配钥匙，描笔儿勾销了伤春事。闷葫芦绞断线儿，锦鸳鸯别对了个雄雌。野蜂儿难寻觅，蝎虎儿干害死，蚕蛹儿毕罢了相思。赠顾观音盈盈罗袜藕初簪，楚楚宫腰柳半金，小名儿且是妖饶甚。落迦山何处寻？紫旃檀风月丛林。说缘法三生梦，舍慈悲一片心，不枉了唤做个观音。吴姬罣罳分月小藤床，茉莉堆云懒髻妆，蔷薇洒水轻绡上。染一天风露香，看星河笑语昏黄。白雪鸡头肉，红冰荔子浆，道今夜微凉。重观瀑布天机织罢月梭闲，石壁高垂雪练寒，冰丝带雨悬霄汉。几千年晒未干，露华凉人怯衣单。似白虹饮涧，玉龙下山，晴雪飞滩。雨窗即事客怀寥落雨声中，春事商量花信风，烛光摇荡江南梦。寸心灰双泪红，和更筹滴损铜龙。酒醒纱窗静，诗悭锦袋空，催老仙翁。中秋后一日山亭赏桂花时雨稍晴海云衣湿鶺鸰寒，窗雨丝收络纬闲，边风信动征鸿限。稻粱秋有甚悭，尽尊前楚水吴山。坐金色三千界，倚天香十二阑，不是人间。咏雪冷无香柳絮扑将来，冻成片梨花拂不开，大灰泥漫了三千界。银棱了东大海，探梅的心噤难捱。面瓮儿里袁安舍，盐堆儿里党尉宅，粉缸儿里舞榭歌台。赠孙梅哥寿阳宫额试新妆，萼绿仙音整旧腔，怕尊前梦觉参儿上。粉留痕襟袖香，拣柂儿可喜昏黄。白云纸帐，清风玉堂，淡月纱窗。德清长桥青天白日见楼台，赤蜃浮光海市开，崖崩岸坼长虹在。弃繻生感壮怀，卧苍龙鳞甲生苔。横生风籁，玲珑月色，玉琢蓬莱。菊舟寒英和雨结船头，翠叶铺烟起舵楼，霜枝立月牙樯瘦。泛清香满棹秋，比浮花浪蕊优游。驾银汉星槎梦，载金茎玉露酒，江湖上陶令风流。丁朝卿西斋半间云碧窗秋窄玉玲珑，古鼎春悭香髟蒙松，矮屏分得梨花梦。小可可十二峰，浩然气于此从容。无垢无尘处，非烟非雾中，等当著天上从龙。和化成甫番马扇头渥洼秋浅水生寒，苜蓿霜轻草渐斑，鸾弧不射双飞雁。臂鞲鹰玉辔间，醉醺醺来自楼阑。狐帽西风袒，穹庐红日晚，满眼青山。","dynasty":"元代","title":"【双调】水仙子_廉香林南园"}
{"author":"乔吉","content":"题情燕僽莺僝，凤只鸾单，无多时春事阑珊。东阳瘦体，潘岳苍颜，我怕春归，愁日永，睚更阑。【庄宣和】红粉香中惯撒顽，不似今番。软玉温香忒希罕，只疑是梦间、梦间。【锦上花】酒社诗坛，不茶不饭，夜雨愁肠，东风泪眼。海誓山盟，白玉连环，月约星期，泥金小简。【小阳关】次第明月食，容易彩云散，咫尺巫山，顷刻阳关。地窄天宽，十番九番；雨涩云怪，千难万难。【江儿水】西楼倚遍十二阑，望断处空长叹。不由人脚儿勤，更怕咱心儿惮，得空便对着他实掉侃。【碧玉箫】忙里偷闲，满口儿诉愁烦。天上人间，对面儿隔关山。送春心眉影弯，闷无言云亸鬟。据风流样范，寻常妆扮，腰肢小蛮，巧语娇春莺慢。【离亭宴歇指煞】平生脱不了疏狂限，今年又撞着风流难，人瞧见些破绽，衾闲绣被鸳，钗擘金花凤，弦断瑶筝雁，柔肠愁暮秋，业眼巴清旦，谁知近间。花柳武陵迷，烟水蓝桥潦，云雨阳台旱，恩深太华高，情朽松石烂。不是我将伊调贩，早撺断那俫彳亶，任从他外人儹。","dynasty":"元代","title":"【双调】行香子_题情燕僽莺"}
{"author":"乔吉","content":"香篆一点雕盘萤度秋，半缕宫奁云弄愁。情缘不到头，寸心灰未休。金陵道中瘦马驮诗天一涯，倦鸟呼愁村数家。扑头飞柳花，与人添鬓华。春思淡月梨花曲槛傍，清露苍苔罗袜凉。恨他愁断肠，为他烧夜香。小姬手捻红牙花满头，爱唱春词不解愁。一声出画楼，晓莺无奈羞。香柈暖蜕龙团香骨尘，细袅云衣古篆文。宝奁余烬温，小池明月昏。心火蟠烧九曲肠，鼻观熏修三昧香。劫灰书几场，犹存延寸光。","dynasty":"元代","title":"【越调】凭栏人"}
{"author":"乔吉","content":"倩人扶观璚华珠滴沥寒凝碧粉，玉珑璁暖簇香云。仙裙翡翠薄，宫额鹅黄嫩，牡丹也不敢称尊。倚杖来观海上春。比锦缆龙舟较稳。泛湖写景干办出苍松翠竹，界画成宝殿珠楼。明玉船，描金柳，碧玲珑凤凰山后。一片晴云雪色秋，白罗衬丹青扇头。题扇头隐括古诗万树枯林冻折，千山高鸟飞绝。兔径迷，人踪灭，载梨云小舟一叶。蓑笠渔翁耐冷的别，独钓寒江暮雪。","dynasty":"元代","title":"【双调】沉醉东风_倩人扶观璚"}
{"author":"乔吉","content":"闺丽绣闺深培养出牡丹芽，控银钩绣帘不挂。莺燕游上苑，蝶梦绕东华。富贵人家，花阴内柳阴下。【乔木查】忽地迎头见咱，娇小心儿里怕，厌地回身拢鬓鸦，傍阑干行又羞，双脸烘霞。【搅筝琶】我凝眸罢，心内顽麻。可知曲江头三次遗鞭，我粉墙外几乎坠马。人说观自在活菩萨，堪夸。普院山几时曾到他，更隔着海角天涯。【甜水令】他秋水回波，春山摇翠，芳心迎迓，彼此各承答。诗句传情，琴声写恨，衷肠牵挂，许多时不得欢洽。【雁儿落】斗的满街里闲嗑牙，待罢呵如何罢？空揣着题诗玉版笺，织锦香罗帕。【得胜令】我是个为客秀才家，你是个未嫁女娇娃，不是将海鹤儿相埋怨，休把这纸鹞儿厮调发。若是真么，回与我句实成的话。天那，送了人呵不是耍。【离亭宴煞】只因你赡不下解合的心肠儿叉，不是我口不严俵扬的风声儿大。伫头凭阑，一日三衙，唱道成时节准备着小意儿妆虾，不成时怎肯呆心儿跳塔？哎，你个吃戏冤家。来来来将人休量抹，我不是琉璃井底鸣蛙，我是个花柳营中惯战马。","dynasty":"元代","title":"【双调】新水令_闺丽绣闺深"}
{"author":"乔吉","content":"铁马儿虚檐月明。穿帘得失，注月前程。只闻阃外将军令，肃肃宵征。歌舞闹难蹅锦营，雨云闲偏战愁城。嘶不定，钢肠人厌听，风入四蹄轻。渔父词潇湘画中，雪翻秋浪，玉削晴峰。莼鲈高兴西风动，挂起风篷。梦不到青云九重。禄不求皇阁千钟。浮蛆瓮，活鱼自烹，浊酒旋篘红。湘江汉江，山川第一，景物无双。呼儿盏洗生珠蚌，有酒盈缸。争人我心都纳降，和伊吾歌不成腔。船初桩，芙蓉对港，和月倚篷窗。吴头楚尾，江山入梦，海鸟忘机。闲来得觉胡伦睡，枕著蓑衣。钓台下风云庆会，纶竿上日月交蚀。知滋味，桃花浪里，春水鳜鱼肥。江湖隐居，既学范蠡，问甚三闾。终身休惹闲题目，装个葫芦，行雨罢龙归远浦，送秋来雁落平湖。摇船去，浊醪换取，一串柳穿鱼。山妻稚子，薄披鲈脍，细切莼丝。葫芦盛酒江头市，盏用青瓷。笑吕望风云古史，爱玄真江海新诗。心无事，寻思那时，悔杀进西施。疏狂逸客，一樽酒尽，百尺帆开。划然长啸西风快，海上潮来。入万顷玻璃世界，望三山翡翠楼台。纶竿外，江湖水窄，回首是蓬莱。湖平棹稳，桃花泛暖，柳絮吹春。萋蒿香脆芦芽嫩，烂煮河豚。闲日月熬了些酒樽，恶风波飞不上丝纶。芳村近，田原隐隐，疑是避秦人。扁舟棹短，名休挂齿，身不属官。船头酒醒妻儿唤，笑语团圞。锦画图芹香水暖，玉围屏雪急风酸。清江畔，闲愁不管，天地一壶宽。沙堤缆船，樵夫问讯，溪友留连。笑谈便是编修院，谁贵谁贤，不应举江湖状元，不思凡蓑笠神仙。鱼成串，垂杨岸边，还却酒家钱。扁舟最小，纶巾蒲扇，酒瓮诗瓢。樵青拍手渔童笑，回首金焦。箬笠底风云缥缈，钓竿头活计萧条。船轻棹，一江夜潮，明月卧吹箫。纶竿送老，酒篘绿蚁，蟹擘红膏。兴来自把船儿棹，万顷云涛。风月养吾生老饕，江湖歌楚客《离骚》。溪童道，蓑衣是草，不换锦宫袍。渔家过活，雪篷云棹，雨笠烟蓑。一声欸乃无人和，妻子呵呵。包古今不宜时短褐，泛江湖无定处行窝。休扶舵，轻将棹拨，江上月明多。活鱼旋打，沽些村酒，问那人家。江山万里天然画，落日烟霞。垂袖舞风生鬓发，扣舷歌声撼渔槎。初更罢，波明浅沙。明月浸芦花。渔翁醉也，任横棹揖，不缆桩橛。晚来隔浦灯明灭，船阁沙斜。芦花梦西风睡彻，松茅烟夜火烧绝。秋江月，林梢半缺，潮信早来些。江天晚凉，一滩蓼沙，十里莲塘。酒缸盛酒船头上，有几个渔郎。云锦机织作成醉乡，绮罗丛排办出沧浪。杯盘放，鲈鱼味长，甜似大官羊。秋江暮景，胭脂林障，翡翠山屏。几年罢却青云兴，直泛沧溟。卧御榻弯的腿疼，坐羊皮惯得身轻。风初定，丝纶慢整，牵动一潭星。携鱼换酒，鱼鲜可口，酒热扶头。盘中不是鲸鲵肉，鲟鲊初熟。太湖水光摇酒瓯，洞庭山影落鱼舟。归来后，一竿钓钩，不挂古今愁。江声撼枕，一川残月，满目遥岑。白云流水无人禁，胜似山林。钓晚霞寒波濯锦，看秋潮夜海熔金。村醪窨，何人共饮？鸥鹭是知心。轻鸥数点，寒蒲猎猎，秋水厌厌。五湖烟景由人占，有甚防嫌，是非海天惊地险。水云乡浪静风恬。村醪酽，歌声冉冉，明月在山尖。篷窗半龛，挂晴帆饱，照夜灯馋。一竿界破江云淡，虾蟹盈篮。未放我杯中量减，尽教他鬓影秋搀。船休缆，中流半酣，系楫下湘潭。","dynasty":"元代","title":"【中吕】满庭芳_铁马儿虚檐"}
{"author":"乔吉","content":"第一折(老旦扮卜儿上，诗云)少年歌舞老年身，喜笑常生满面春。胭粉岂为无价宝，郎君自是有情人。老身许氏，夫主姓韩，是这洛阳城个中人家。不幸夫主早亡，止有一个亲生女儿，小字玉箫，做个上厅行首。我这女儿吹弹歌舞，书画琴棋，无不精妙。更是风流旖旎，机巧聪明，但是见他的郎君，无一个不爱的。只是孩儿有一件病，生性儿好吃口酸黄菜。如今伴着一个秀才，是西川成都人，好不缠的火热！今日是对门王妈妈生辰，我着孩儿去送手帕，只当告个半日假，他百般不肯去，只要守着那秀才。我索自家走一遭去。(下)(末扮韦皋引正旦扮玉萧、梅香同上，诗云)学成折桂手，闲作惜花人。巫峡台端梦，襄王病里身。小生姓韦名皋，字武成，祖贯西川成都人也。幼习儒业，博览群书，奈生来酷好花酒，不能忘情。先年游学至此，聿遇大姐韩玉箫不弃，做了一程夫妻，彼此赤心相待，白首相期，只是他母亲有些间阻。今日他母亲不在，我与大姐排遣一会者。(正旦云)解元，我待与王妈妈递手帕去来，只怕来的迟，教你盼望，着娘替我去了。(末云)多谢大姐眷爱。(正旦云)梅香，安排酒来，我与您姐夫饮几杯者。(梅香云)酒在此。(正旦把盏科，末云)大姐，先饮此杯。(正旦云)我与解元同饮。(末云)咱闲口论闲话，似大姐这般玉质花容，滑歌妙舞，在这歌妓中可是少也。(正旦云)解元，俺这门衣食，不知几时是了也呵！(唱)【仙吕】【点绛唇】云鬓花钿，舞裙歌扇，我却也无心恋。怕不道春正芳妍，只落得人轻贱。【混江龙】我不比等闲行院，煞教我占场儿住老丽春园。卖虚睥眉尖眼角，散和气席上尊前。是学的系玉敲金三百段，常则是撩云拨雨二十年，这家风愿天上有眼的休教见。我想来，但得个夫妻美满，煞强如旦末双全。(末云)我想大姐如此花貌，如此清音，尚不愿乐，有那等老妓万分不及大姐，似他每怎觅那衣食来？(正旦唱)【油葫芦】有那等滴溜的猱儿不觅钱，他每都错怨天，情知那干村沙怎做的玉天仙。那里有野鸳鸯眼秃刷的在黄金殿，则这伙木鹦哥嘴骨邦的在仙音院。搽-个红颊腮似赤马猴，舒着双黑爪老似通臂猿，抱着面紫檀槽弹不的昭君怨，凤凰箫吹不出鹧鸪天。【天下乐】哎，也算做闷向秦楼列管弦，(带云)到那三杯酒后呵，(唱)觑不的那抓掀。鬏髻偏，便似那披荷叶搭刺着个褐袖肩。(末云)他这等模样，倘那子弟道，你歌舞一会咱，他却如何？(正旦云)他便道我醉了，歌舞不的了。倘若再三央浼呵。(唱)狗沁歌嚎了几声，鸡爪风扭了半边。(云)投至临散时，可有一件好处。(末云)有甚好处？(正旦唱)抓着块羊骨头一道烟。(末云)这的不足言了。如大姐这般人物声价，那子弟每便怎能勾到的根前？(正旦云)不是我卖弄，但是郎君每来行走，焉敢造次近傍的我！(末云)你是怎的？(正旦云)那子弟每到我行呵，(唱)【那吒令】见一面半面，弃茶船米船；着一拳半拳，毁山田水田；待一年半年，卖南园北园。我着他白玉妆了翡翠楼，黄金垒了鸳鸯殿，珍珠砌子流水桃源。【鹊踏枝】他见我舞蹁跹，看的做玉婵娟；抹一块鼻凹里沙塘，流两行口角底顽涎。有那等花木瓜长安少年，他每不斟量隔屋撺椽。(末云)大姐，这子弟每得能到你家里，可是不容易也。(正旦云)子弟每来俺家里，岂止不容易，还有那些着伤哩。(唱)【寄生草】我溜一眼偎着他三魂丧，放一交响的他八步远。如今些浪包喽难註烟花选，哨禽儿怎入莺花传？赚郎君不索桃花片。但来的忽刺刺脑门上吃一个震天雷，响口床口床心窝里中几下连珠箭。(末云)大姐，你怎么这等利害？(正旦云)还不见俺娘更是利害哩。(唱)【幺篇】俺娘休想投窄寨，常则待拽大举。恰便是老妖精曾吵闹了蟠桃宴，凭着那巧舌头敢聒噪了森罗殿，拖着条黄桑棒直轮磨到悲田院。藕池中锯折并头莲，泥窝里掏杀双飞燕。(云)梅香，将热酒来，我与您姐夫再把一盏。(末云)多承大姐厚爱，我委实吃不的了。(正旦云)解元，趁此清暇，好歹多饮几杯咱。(唱)【得胜乐】将罗袖卷，香醪劝，请学士官人稳便，这的是酿清泉朝来新镟，直吃的金盏里倒垂莲。(卜儿上，打咳嗽科)(正旦唱)【醉中天】这些时聒吵到三百遍，要成合只除是九千年。要茶饭拣儿支分，要衣服换套儿穿，那些儿不称你个婆婆愿？我与你积攒下铜斗般家私过遣，每日价神头鬼面。(上儿云)儿嗛，娘有话说。(正旦唱)怎生的将我来自恁熬煎？(末云)妈妈有甚见教？(卜儿云)韦姐夫，不是我老婆子多言，你忒没志气。如今朝廷挂榜招贤，选用人材，对门王大姐家张姐夫，间壁李二姐家赵姐夫，都赶选登科去了，你还只在俺家缠，俺家爱你那些来？不过为着这个醋瓶子。不争别人求了官来，对门间壁都有些酸辣气味，只是俺一家儿淡不刺的，知道的便说你没志气，不知道的还说俺家误了你的前程。(末向旦云)大姐，你娘支我哩。(正旦云)解元放心，见有我哩，睬他怎的？(末云)小生在此，实难久住。不如趁此离门，倒也好看。(正旦云)解元，你怎便下的舍了我去也。(末云)男子汉也有个立身扬名时节，既是黄榜招贤，我索走一遭去。倘得一官半职，大姐，则你便是夫人县君也。(正旦云)解元既去，待我与你收拾些盘费，更到十里长亭饯一杯咱。(旦打悲科，云)天那！都只为爱钱的娘，阻隔了人也。(做送行科，唱)【后庭花】今日在汴河边倚画船，明日在天津桥闻杜鹃。最苦是相思病，极高的离恨天，空教我泪涟涟。凄凉杀花间莺燕，散东风榆荚钱，锁春愁杨柳烟。断肠在过雁前，销魂向落照边。苦恹恹恨怎言？急煎煎情惨然。(打悲科，唱)【青歌儿】天那！人在这离亭、离亭开宴，酒和愁怎生、怎生吞咽？狠毒娘下的也么天！情绪绵绵。想柳畔花边，月下星前，共枕同眠，携手凭肩。离暮雨亭轩，望落日山川，问雕鞍何日是归年？俺和你重相见。(末云)大姐，你放心者。我此一去得了官，便来取你。(正旦云)解元，你若得官呵，便休负了我也！(末云)我怎敢负了大姐。(正旦云)【赚煞】眼见的天阔雁书迟，赤紧的日近长安远，则怕我受官诰的缘薄分浅，则愿的一举成名在日边。(带云)你寄音书呵，(唱)休爱惜象管鸾笺。(末云)大姐，屈着指头儿数，不出三年，我便来也。(正旦唱)则愿的早三年，人月团圆，休教妾常倚东风泣断弦。你休恋京师帝辇，别求夫人宅眷，把咱好姻缘翻做了恶姻缘。(下)第二折(正旦扮病梅香扶上，云)自从韦秀才去后，早已数年，杳无音信。妾身思成一病，虽是不疼不痒，却又不茶水饭，则被这相思病害杀我也。(梅香云)姐姐，进些汤药咱。(正旦云)你不知，我这病症非汤药能医。(卜儿上，云)儿嗛，你害的是甚的病，怎么这等憔悴了？我则愿咱家一年胜似一年。儿嗛，你怎么一日不如一日，你娘凭着谁过日子？儿嗛，好歹坐挣些儿。(正旦云)娘呵，不要吵聒我，省些话儿罢。我盹睡咱。(旦做睡、作醒科，云)梅香，我恰才待睡一会，是甚么惊觉我来？(梅香云)姐姐，不是这窗前花影，敢是那楼外莺声？(正旦唱)【商调】【集贤宾】隔纱窗日高花弄影，听何处啭流莺。虚飘飘半衾幽梦，困腾腾一枕春酲。趁着那游丝儿恰飞过竹坞桃溪，随着这蝴蝶儿又来到月榭风亭。觉来时倚着这翠云十二屏，恍惚似坠露飞萤。多咱是寸肠千万结，只落的长叹两三声！【逍遥乐】犹古自身心不定，倚遍危楼，望不见长安帝京。何处也，薄情，多应恋金屋银屏。想则想于咱不志诚，空说于碜磕磕海誓山盟。赤紧的关河又远，岁月如流，鱼雁无凭。(梅香云)姐姐，你这等情况无聊，我将管弦来，你略吹弹一回消遣咱。(扶旦看砌末科)(旦长吁，云)与我拿在一边者。(唱)【尚京马】我觑不的雁行弦断卧瑶筝，风嘴声残冷玉笙，兽面香消闲翠鼎。门半掩悄悄冥冥，断肠人和泪梦初醒。(卜儿上，云)儿嗛，你这病势却是何如？(正旦唱)【梧叶儿】火燎也似身躯热，锥剜也似额角疼，即渐里瘦子身形。这几日茶饭上不待吃，睡卧又不甚宁。(卜儿云)我请医者看看你这脉息，知他是甚么症候。(正旦唱)若将这脉来凭，多管是废寝忘餐病症。(卜儿云)梅香，好生伏事您姐姐，我下边看些汤药来。(虚下)(梅香云)姐姐，你怎么这等想俺姐夫？(正旦云)我实瞒不的你，据着他那人物才学，如何教我不想也！(唱)【醋葫芦】看了他容貌儿实是撑，衣冠儿别样整，更风流、更洒落、更聪明。唱一篇小曲儿宫调清，一团儿软款温柔情性，兀的不坑下人性命、引了人魂灵！【金菊香】想着他锦心绣腹那才能，怎教我月下花前不动情！信口里小曲儿编捏成，端的足剪雪裁冰，惺惺的自古惜惺惺。(梅香云)俺姐夫这等知音，可知姐姐想他哩。(正旦云)你还不曾见他在我身上那样的疼热哩！(唱)【浪里来】假若我乍吹箫别院声，他便眼巴巴帘下等，自等到星移斗转二三更。入门来画堂春自生，紧紧的将咱搂定，那温存、那将惜、那劳承！(带云)解元呵，想起你那般风韵，害杀我也！(唱)【后庭花】想着他和蔷薇花露清，点胭脂红蜡冷，整花朵心偏耐，画蛾眉手惯经，梳说罢将玉肩凭，恰似对鸳鸯交颈。到如今玉叽骨减了九停，粉香消没了半星，空凝盼秋水横，甚情将云鬓整。骨岩岩瘦不胜，闷恹恹扮不成。(卜儿上，云)儿嗛，我办了些汤水来，你吃上几口。儿咱。(正旦云)奶奶，不拘甚么饮食，我吃不下去了。但觉这病越越的沉重了。你拿幅绢果，我待自画一个影身图儿，寄与那秀才咱。(做对砌末画像科，唱)【金菊香】怕不待儿番落笔强施呈，争奈一段伤心画不能。腮斗上泪痕粉渍定，没颜色鬓乱钗横，和我这眼皮眉黛欠分明。(云)我再做一首词，一并将去。词名〔长相思〕。(词云)长相思，短相思，长短相思杨柳枝，断肠十万丝。生相思，死相思，生死相思无了时，寄君肠断词。梅香，将镜儿来我照一照，则怕近日容颜不似这画中模样了也。(览镜长吁科，唱)【柳叶儿】兀的不寂寞了菱花妆镜，自觑下白害心疼，将一片志诚心写入下冰绡巾争。这一篇相思令，寄与多情，道是人憔悴不似丹青。(对卜儿云)奶奶，你将些盘费，倩一个人把我这幅真容和这篇词，往京师寻那韦秀才去。(卜儿云)王小二在那里？(丑扮王小二上？云)只我便是王小二。奶奶，你叫我做甚么？(上儿云)俺那女。儿要央你去京师寻那韦秀才，你去的么？(小二云)天下路程，我都曾定过。(卜儿引见、旦分付画科，云)小二哥，你到京师，好生寻着那韦秀才，道我心事咱。(唱)【浪里来】你道个题侨的没倍行，驾乍的无准成。我把他汉相如厮敬重，不多争，我比那卓文君有稍没了四星，空教我叫天来不应。秀才呵，岂不闻举头三尺行神明！(小二云)大姐，你自将息，我到京师寻着韦秀才(正旦打悲科，云)纵是来时，我也不得见了。(唱)【高过随调煞】心事人拔下短筹，有情人太薄幸。他说道三年来，刊如今五载不回程，好教咱上天远，入地近，泼残生恰便似风内灯。(带云)小二哥，(唱)比及你见俺那亏心的短命，则我这一灵儿先《出洛阳城。(做死科，下)卜儿云)玉箫孩儿已是死了，我索高原选地，破木为棺，葬埋了者。儿嗛，则被你闪杀我也！(下)第三折(末戎装引卒子上，诗云)万里功名衣锦归，当年心事苦相违。月明独忆吹箫侣，声断秦楼凤已飞。自家韦皋的便是。自离了玉箫大姐，到的京都，一举状元及第，蒙圣恩除为翰林院编修之职。后因吐蕃作乱，某愿为国家树立边功，乃领兵西征，一战而收西夏。又蒙圣恩加为镇西大元帅。镇守吐蕃，安制边疆。自得官至于今日，早己十有八年。想我当初与玉箫临别之言，期在三年以里相见，初则以王命远征，无暇寄个音信；及至坐镇时节，方才差人取他母子去。(作掩面悲科，云)不想那玉箫为我忧念成疾，一卧不起。他那妈妈亦不知其所在。某想念其情，至今未曾婚娶，日夜忧思，不觉鬓发斑白。我看这驷马香车，五花官诰，可教何人请受也。今圣恩诏某班师回朝，路过荆州，节度使张延赏乃某昔年同学故人，不免探望他一遭。传与前军，望荆州进发者。(卜儿上，云)老身韩妈妈是也。自我玉箫孩儿身死之后，我将他自画的那幅真容，往京师寻韦秀才去，不想秀才应过举得了官，蒙朝廷钦命领兵西征吐蕃去了。我欲往那里寻他，一来途路迢遥，二来干戈扰攘，况我是个老妇人家，怎受的那般驱驰辛苦，以此不曾去的。今闻得他班师回朝，我不免就军门前见他者。大哥，烦你通报元帅知道，有韩妈妈特来求见。(卒子报，见科)(末云)妈妈，你在那里来？(十儿云)万苦千辛，非一言可尽。有我女儿遗下的真容，你自看者。(末对砌末发悲科，云)大姐，教你痛杀我也！妈妈就留在军中，待我回朝之日，与你养赡终身便了。(并下)(外扮张延赏引卒子上，诗云)披文握武镇荆襄，立地擎天作栋梁。宝剑磨来江水白，锦袍分出汉宫香。老夫姓张名权，字延赏，祖贯西川人氏。幼习儒业，兼读兵书，早年一举成名，蒙圣恩见我人材器识，尚以太平公主，官拜虞部尚书。后因边关不靖，出为荆襄节度使，兼控制西川。有一个义女，小字玉萧，原是优门人家，善吹弹歌舞，更智慧聪明。每开家宴，或是邀会亲贵高宾，出以侑酒，无不倾醉。今有镇西大元帅韦皋，蒙招颁师，路经于此，此人乃幼年同学故人，某颇有一日之长，他今驻节城外，闻说乘晚要来拜望老夫，我早已差人邀请去了。不免大开夜宴，待兄弟来时，就出玉萧佐酒，以叙十数年渴怀。左右，待韦元帅来时，报我知道。(未上，云)自家韦皋，早至荆州，即欲投拜延赏哥哥，奈以军情事重，未敢擅离，他却早差人来邀我。我须乘此夜色，带的数十骑亲随人去，会见哥哥一遭。把门的，报复去，道有韦元帅来也。(卒子报，见科)(张延赏云)多承元帅屈尊降临，有失迎迓，愿乞恕罪。(末云)久违尊颜，复得瞻拜。何幸，何幸。(张延赏云)多谢元帅不弃。将酒来，我与元帅奉一杯咱。(作乐行酒科)(末云)量你兄弟有何德能，着哥哥如此管待。(张延赏云)教左右唤出女孩儿来劝酒者。(末云)哥哥，既蒙置酒张筵，何劳又出爱女相见，此礼怕不中么？(张延赏云)你我异姓兄弟，有何不可。(唤旦科)(正旦扮玉箫上，云)妾身张玉箫。乃节度使之义女也。闻的堂前呼唤，不免走一遭去。不知又管待甚人？好个夜宴也呵。(唱)【越调】【斗鹌鹑】翡翠窗纱，鸳鸯碧瓦，孔雀金屏，芙蓉绣榻。幕卷轻绡，香焚睡鸭。灯上上，帘下下，这的是南省尚书，东床驸马。(云)好整齐也。(唱)【紫花儿序】帐前年朱衣画戟，门下士锦带吴钩，坐上客绣帽宫花。本教坊歌舞，依内苑奢华。板撒红牙，一派箫韶准备上。则两行美人如画，有粉面银筝，玉手琵琶。(末云)哥哥，夜已深了，免教令爱出来。也不劳多赐酒肴。(张延赏云)蔬酌不堪供奉，待孩儿出来，劝上一杯。(正旦入见科)(张延赏云)这位是你叔父，乃征西大元帅，不比他人，与你叔交把一劝者。(奏乐，旦把酒科)(唱)【金焦叶】则见那宫烛明烧绛蜡，我这里纤手高擎玉斝。见他那举止处堂堂俊雅，我在窄便坦孜孜觑罢。(做打认科)(唱)【调笑令】这生我那里也曾见他，莫不是我眼睛花？手抵着牙儿是记咱。(带云)好作怪也。(唱)不由我心儿里相牵挂，莫不是五百午欢喜冤家？何处绿杨曾系马，莫个是梦儿中云雨巫峡。(张延赏云)孩儿。好生与你叔父满把一杯。(旦把盏、末低首偷叫科，云)玉萧。(正旦低应科。云)有。(张延赏见科，云)你不好生把酒，说些甚的？(正旦慌科，唱)【小桃红】玉箫吹彻碧桃花，端的足一刻千金价。(末偷视科)(正旦唱)他背影卫斜将眼稍抹，唬的我脸烘霞。(张延赏云！再满斟酒者。(旦把盏科，唱)俺上人酒杯嫌杀春风凹。(末低云)小娘子多大年纪？曾许配与谁？(正旦低唱)俺新年十八，未曾招嫁。(末云)小娘子是他亲生女儿么？(正旦唱)俺主人培养出牡丹芽。(张延赏云)韦皋，我道你是个有道理人，教孩儿与你把盏，你如何因而调戏，看承的我为何人！(末云)实不相欺，我有已亡过的妻室，乃洛叫名妓，与此女小字相同，面貌相类。因此见面生情，逢新感旧。(正旦)好可怜人也。(唱)【鬼三台】他说起凄凉话，和我也泪不做行儿上，兜的唤回我心猿意马。我是朵娇滴滴洛阳花，呀！险些的露出风流话靶。(张延赏云)你这等胡说。你道与你亡妻相类，不道与你做了媳妇罢。(正旦唱)这言词道耍来不是耍，这公事道假来个是假。(末云)委实似我亡妻，非为借言调戏。(正旦唱)他那里拔树寻根，(张延赏云)韦皋，这是我亲生女儿，你做何人看承？(正旦唱)便似你指鹿道马。(末云)令爱既不曾许聘于人，末将自亡妻室以来，亦不曾再娶，倘蒙不弃。也不辱你驸马门庭。(张延赏云)休的胡说！我与你是故人，才敢出妻见子，你如何见面生情？似你这等人，外君子而中小人，貌人形而心禽兽，即当和你绝交矣。(正旦云)主公息怒。(张延赏云)这妮子也向着他，兀的不气杀我也！(正旦唱)【秃厮儿】我劝谏他似水耻纳瓜，他看觑咱如镜里观花。便做道书生自来情性耍，怎生调戏俺好人家娇娃？(张延赏怒云)如此恶客，请他做甚的。左右，将筵席撒了。(做闹起科)(正旦唱)【圣药王】怎救搭，怎按纳，公孙弘东阁闹喧哗。散下玳瑁筵，漾下鹦鹉斝，踢翻银烛绛笼纱，(张延赏拔剑科)(正旦唱)翻扯二尺剑离匣。(张赶杀科，云)我好意请你，你倒起这样歹念头。我先把你杀死，待我面奏圣人去。(正旦云)主公不可造次。(唱)【麻郎儿】他如今管领着金戈铁甲，簇拥着鼓吹鸣笳，他虽足违茶犯法，咱无甚势剑铜铡。【幺篇】怎么，忭大。便杀他！有罪呵，御阶前吃几金瓜。他掌着百十万军权柄把，建奇功收伏了两夏。(末出外科，云)大小三军，与我围了宅子，拿出老匹夫来，碎尸万段者。(军士作喊、围宅科)(正旦唱)【络丝娘】不争你舞剑的田文意差，恼的个绝缨会将军怒发。(觑末科，唱)那里有娶媳妇当筵厮暗哑，也合倩个官媒打话。(张延赏仗剑做意科)(正旦云)主公息怒。待玉箫自去，同他只消的两三句，可着他散了军马。(出见末科，云)元帅，你须是读书之人，何故躁暴。(末云)老匹夫无札。小娘子太为义女，他却诈作亲生，其间必有暗昧。我求亲事，他不许我还可，乃敢辄自拔剑将我赶杀，我如今只着他片时间寸草无遗。(三军作减杀科)(正旦唱)【东原乐】俺家里酒色存无价，休胡说生香玉有瑕，他丈人万万君王当今驾，这的是玉叶金枝宰相衙。你这般厮蹅蹅，恶口床口床在碧油幢下。【拙鲁速】论文呵，行周公礼法；论武呵。代大子征伐。不学云间翔凤，恰似井底鸣蛙。你这般摇旗呐喊，簸土扬沙，折皮々磨磨，叫叫喳喳。你这般耀武扬威待怎么？将北海尊罍鞲做了两事家，你卖弄你那搊扎，你若是指一指该万剐！(末云)匹夫欺我太甚，我先杀此匹夫，扫朝面奏天子，我也有收伏西夏之功，当的将功折罪。(正旦云)元帅不可。你奏圣旨破吐蕃，定西夏，班师回朝，便当请功受赏；如何为求亲不成，辄敢矫诏，劫杀节使，罪不容诛。岂不闻《周易》有云：师出以律，失往凶也。夫子云：暴虎冯河，死而无悔者。吾不与也。元帅请自思之。(末云)未将不才，便求小娘子以成秦晋之好，亦不玷辱了他，他如何便不相容？(正旦云)元帅峋果要问亲，当去朝廷奏准，来取妾身，岂不荣耀？便俺驸马亦岂敢违宣抗敕？不思出此，而擅自相杀。计亦左矣。(末云)这也说的是。大小三军。可即解了围者。(正旦云)可不好也！(唱)【收尾】从来秀才每个个色胆天来大，险把我小胆儿文材唬杀。(张延赏云)若不看着故人分上，我必杀汝以雪吾之耻。(正旦唱)息怒波文火性卓王孙，(末云)待我奏过朝廷，那时不道和你干休了哩。(领众下)(正旦唱)噤声波强风情汉司马。(下)(张延赏云)请的好客，请的好客，兀的不气杀我也！我想他此一去，必然面奏朝廷。你去的，我也去的，大家奏，大家奏。(下)第四折(卜儿上，云)老身韩妈妈。闻得韦元帅道，张节度使家歌女玉箫，与我家孩儿面貌一个样儿，他因求亲不成，反与张节使怪怒一场。如今奏准朝廷，取张家回京，成此亲事。今日蒙元帅教我将着我女儿这幅真容，当个美人图儿，向他驸马府前卖去，且看有人来买么？(叫卖画科)(张延赏上，云)老夫张延赏。昨在荆州因请韦皋，着小女玉箫出而劝酒，倒惹那厮一场羞辱。不想他班师回朝，倒将此事奏知官里，蒙圣旨招我携家回京。与他成此亲事。此系圣人天语，谁敢违背？不免入朝走一遭者。(作见上科，云)是甚人喧闹？(左右云)是个卖画的婆子。(张延赏云)叫他过来。你这老婆子卖的是甚么画儿？(卜儿云)是幅美人图。(张延赏云)将来我看。(作看科，云)呀，好是奇怪，怎么与俺玉箫女儿一个模样？兀那婆子，你这美人图儿却是甚人画的？(卜儿云)是我亡过的女儿韩玉箫他亲手画的真容，寄与他夫主韦皋秀才，我来京师寻他，人说他领兵镇守西蕃。我在此等他，早已十八年了，囊箧使的罄尽，我不免拿此当做一幅美人图儿，卖些钱钞作盘费。(张延赏云)元来如此，可知韦皋他日前见面生情也。(卜儿云)老爷恰才说甚的韦皋？(张延赏云)你这婆子不知，你这画中美人，与我养女玉箫一般模样。我前在荆州请韦皋，教我女儿与他把盏，他却恁的无礼，被老夫怪怒一场。他今回朝奏知官里，我今日正欲与他面奏此事。你就将这画儿卖与我，可要多少钱钞？(卜儿云)既我女婿见在，我待将去与他哩，便与我千金也卖不成了，(张延赏云)左右，将这婆子带者，与他同入朝去，见的此事真实，那韦皋不为欺我也。(作带卜儿下)(外扮唐中宗引示一众工，云)寡人唐中宗是乜。昨有征西大元帅韦皋班师回京，奏道驸马张延赏养女玉箫，与他亡妻韩玉箫面貌一般，他欲求成这段婚姻，寡人特取驸马还朝，与他两家成就此好事。不免宣的驸马入朝，对众文武前听寡人裁断。(内侍宣私)(张延赏上，云)今蒙官里宣唤，不免入朝见驾去来。(做见驾科)(驾云)驸马，韦皋在你家欲求一门亲事，不知你意下何如？(张延赏云)陛下，臣家见有玉箫女儿，宣的他来，教他自说。(驾云)宣来。(内侍唤旦科)(正旦上，云)妾身张玉箫。蒙圣人恩旨，随驸马爹爹还朝，要与韦元帅成就亲事。今闻官里宣唤，不免见驾走一遭者。(入见驾科)(驾云)玉箫，你说当日荆州张驸马，怎么请那韦元帅来？(正旦唱)【双调】【新水令】当夜呵那里是太平公主家夜筵排，恰只是请了个宴鸿门殢虞姬的樊哙。拖地锦是凤尾旗，撞门羊是虎头牌，倚仗着御笔亲差，征西夏大元帅。(驾云)玉箫，你是驸马亲生女儿么？(正旦唱)【沉醉东风】玉箫习学就诗山曲海，生长在柳陌花街。燕莺集每日忙，鸳鸯社逐朝赛。(驾云)你可怎么入的驸马家里？(正旦唱)俺那老虔婆见钱多卖，一札脚王侯宰相宅，谁敢道半米儿山河易改！(驾云)玉箫，你认的那韦皋么？(正旦云)妾曾会过，见时尚自认的。(驾云)你向班部中试认者。(旦起认末科)(唱)【乔牌儿】见他裹着乌纱帽那气概，秉着白象笏那尊大。宽绰绰紫罗袍偏称金鱼带，气昂昂立在白玉阶。(驾云)玉箫，只怕不是他么？(正旦唱)【水仙子】这公曾绝缨会上戏裙钗，(末云)我在那里来？(正旦唱)也曾细柳营中大会垓。(末云)我却怎生闹起来？(正旦唱)你将个相公宅看觑似莺花寨。(末云)是他先怒了我来。(正旦唱)你道是他不该，便活佛也恼下下莲台。(末云)我是大元帅，他如何便敢欺我？(正旦唱)也是俺官官相为，你可甚贤贤易色，(末云)我是好意求亲，他怎敢恁的！(正旦唱)因此上不远千里而来。(驾云)驸马，他两个说的是与不是？(张延赏云)陛下，朝门外有个卖画婆子，可作一个证人。(驾云)宣采。(内侍宣卜儿科)(见旦作悲科，云)玉箫儿口禁，你怎么到的这里？(驾做意科，云)这个婆子，怎么就认的是玉箫？如何这等烦恼？(正旦唱)【揽筝琶】众文武都惊怪，不由咱心上转疑猜。这个即世婆婆，莫不是前世的奶奶？小字儿唤的明白，絮叨叨怨怨哀哀。似绿窗前唤回我春梦来，和我也雨泪盈腮。(驾云)那个婆子，你怎么便见这女儿，就认的他？(卜儿云)妾有一幅画儿，是我女。儿玉萧的真容，所以认的。(驾云)将来看咱。(挂砌末众惊科，云)怎么这个画中美人，和这女儿如一个模儿脱的一样？(正旦云)有这等异样的事！(唱)【雁儿落】都一般胭脂桃杏腮，都一般金粉芙蓉额。都一般为云为雨情，都一般倾国倾城态。【得胜令】恰便似一个印盒儿脱将来，因春瘦骨厓厓。(卜儿云)这是我孩儿临危之时画的真容，寄与他夫主韦秀才的。(正旦唱)那里是寄心事丹青巾争，则是个等身图、烟月牌，出落在长街。犹古白还不彻风流债，得几贯钱财，恰便是放从良得自在。(驾云)玉萧，你既是韦元帅之妻，你如何尚在，犹是青春？(正旦唱)【甜水令】他说的是十八年前，三千里外，因此上弄玉错投胎。(驾云)玉萧，你原来死后投胎，到今一十八岁。你是青春幼女，韦元帅他是已过中年的人了，你肯与他做夫妻么？(正旦跪，云)人命修短不齐，焉知妾不死于元帅之先？(唱)陛下道我，正在青春，他虽年迈，也都是天地安排。(驾云)玉箫，你既愿意，就配与元帅为夫人者。(正旦扯末做谢驾科，唱)【折桂令】儿的不桃源洞枯树花开，他是那八辅官员，生的来一品人材。(卜儿云)孩儿，你这等年貌不齐，何不别求佳婿？(正旦唱)他也年未衰残，圣恩匹配，相守头白。(张延赏云)我是贵戚宰相之家，为女求配，必得少年佳客，为何嫁此老夫？(正旦唱)遮莫你广成子吹箫凤台，姜太公流水天台，情愿琴瑟和谐，连理双栽，生则同衾，死则同埋。(驾云)韦元帅，就此谢了驸马，作岳父者。(旦扯末科)(末云)臣官居一品，位列三台，何处求婚不遂，怎肯拜他？(正旦唱)【落梅风】可知、可知卖弄那金花诰，(扯张科，云)过来，过来。(唱)休触抹着玉镜台。秀才价做的来整盐黄菜，温太真更做道情性乖，怎敢向晋明行人惊小怪。(末云)他夸他家勋贵，却又弃嫌老夫，倘事不济，倒惹的傍人耻笑。(正旦唱)【沽美酒】你麟阁上论战策，风池卫试文才。(带云)元帅，你烦恼怎么？(唱)摇机斯挺春风门下客，更怕甚宋弘事不谐，放心波今上自裁划！(张延赏云)则是我养女儿的不气长也。我与你做个丈人，便一拜也落不的你哩！(正旦唱)【太平令】也是他买了个赔钱货无如之奈。笑你个强项侯不伏烧埋。那壁似狼吃了幞头般宁耐，这壁如草地卫球儿般打快。不索你插钗，下财纳采，有甚消不的你展脚伸崾两拜！(旦、末共谢科)(驾云)既是婚姻已就，各自归家，做庆喜筵席。朕回宫去也。(下)(正旦唱)【络丝娘煞尾】不争你大闹四川性窄，翻招了个笑坦东床贵客！(张延赏云)天下喜事，无过夫妇团圆。何况今日以两世之姻缘，谐三生之配合，尤为人间奇异，今古无双。便当杀单造酒，做个大大筵席庆贺者！(诗云)诏造成亲入帝都，老夫焉敢惜鸾雏。男婚女嫁寻常有，两世姻缘自古无。题目韦元帅重谐配偶正名玉萧女两世姻缘","dynasty":"元代","title":"杂剧·玉箫女两世姻缘"}
{"author":"乔吉","content":"里西瑛号懒云窝自叙有作奉和懒云窝，石床苔翠暖相和。不施霖雨为良佐，遁迹岩阿。林泉梦引台，风月诗分破，富贵沾涴。歌残楚些，闲损巫娥。懒云窝，云边日月尽如梭。槐根梦觉兴亡破，依旧南柯。休听宁戚歌，学会陈抟卧，不管伯夷饿。无何浩饮，浩饮无何。懒云窝，静看松影挂长萝。半间僧舍平分破，尘虑消磨。听不厌隐士歌，梦不喜高轩过，聘不起东山卧。疏慵在我，奔竞从他。懒云窝，懒云窝里避风波。无荣无辱无灾祸，尽我婆娑。闲讴乐道歌，打会清闲坐，放浪形骸卧。人多笑我，我笑人多。懒云窝，云窝客至欲如何？懒云窝里和云卧，打会磨跎。想人生待怎么，贵比我争些大，富比我争些个。呵呵笑我，我笑呵呵。懒神仙，懒窝中打坐几多年。梦魂不到青云殿，酒兴诗颠。轻便如宰相权，冷淡如名贤传，自在如彭泽县。苍天负我，我负苍天。登凤凰台凤凰台，金龙玉虎帝王宅，猿鹤只欠山人债，千古兴怀。梧桐枯凤不来，风雷死龙何在？林泉老猿休怪。锁魂楚甸，洗恨秦淮。登江山第一楼拍阑干，雾花吹鬓海风寒。浩歌惊得浮云散，细数青山。指蓬莱一望间，纱巾岸。鹤背骑来惯，举头长啸，直上天坛。","dynasty":"元代","title":"【双调】殿前欢_里西瑛号懒"}
{"author":"乔吉","content":"青田九楼山舟中作渺渺山头路，鳞鳞山上田，绕篷窗六曲屏风面。似丹青辋川，是神仙洞天，隔云树人烟，试看玉溪边，恐有桃花片。","dynasty":"元代","title":"【双调】庆东原_青田九楼山"}
{"author":"乔吉","content":"第一折(冲末扮王府尹领张千上，诗云)束发随朝三十生，官居京兆有威权。可怜清操如秋水，不受人间枉法钱。老夫姓王名辅，字公弼。祖贯东京人氏。自中甲第以来，累蒙擢用，随朝数载。因老夫廉能清正，口无恶言，心无妄虑，常孜孜于忠孝，不数数于功名。谢圣思可怜，所除长安府尹之职。不幸夫人早亡，止有一女，小字柳眉儿，年长一十八岁，未曾许聘。圣人赐俺开元通宝金钱五十文，永为家宝。老夫将金钱与女孩儿随身悬带，教他避邪驱恶。今奉圣人的命，明日三月初三，但是在京城里外官员，市户军民，百姓人家，或妾或女，都要赴九龙池赏杨家一捻红。那九龙池，周围牵红绳为界。红绳里是文武官员家妻妾女孩儿，红绳外是军民百姓家妻妾女孩儿，系是圣语，非同小可。老夫叫将女孩儿出来。分付他明日去九龙池赏杨家一捻红。孩儿那里？(旦同梅香上，云)妾身是王府尹的女儿，小宇柳眉，正在绣房中做女工。父亲呼唤，不知有甚事。(梅香云)老相公在前庭呼唤哩。(旦云)咱见父亲去来。(见科，云)父亲，叫你女儿有何分付？(王府尹云)孩儿，叫你出来，不为别事。明日是三月三日，但是官员市户军民百姓妻妾女孩儿都要到九龙池上，赏杨家一捻红。我叫你来收拾细车儿须索前去。(旦云)父亲，我是未出嫁的女孩儿，怎生去的。(王府尹云)孩儿，此事非同小可。乃是圣人的特旨，并不敢隐一人。你须索走一遭去。(旦云)女孩儿从幼未曾出着闺门，我又不知路径，教我怎么去的。(王府尹云)孩儿，此事容易，明日驾起一辆细车儿，着梅香相伴，叫两个老成伴当伏侍你去。(旦云)既然如此。即当领命。(同梅香下)(王府尹云)张千，另着两个老成些的伴当，同小姐九龙池上赏杨家一捻红，疾去早来者。(同下)(外扮贺知章引从人上，云)小官姓贺名知章，字季真。四明人也。幼与李太白、韩飞卿为友。自别之后，小官任至礼部侍郎。兼集贤院学士之职。今因小弟韩飞卿撺过卷子，未曾除授。此人则是贪恋酒色，无如奈何。今日小官在于私宅，聊备蔬酌与飞卿拂尘。此人酒互半酣，不知何往，小官问家人每，说道他九龙池上去了。此人带酒也，若到九龙池上，见了那贵家妻妾美女，必然惹事。左右，将马来，小官直至九龙池上，寻韩飞引即走一遭去。(下)(正末扮韩飞卿上，云)小生姓韩名翃，字飞卿，乃洛阳人也。学成满腹文章，撺过卷子，未审功名若何。小生有几个同志的故友，李太白、贺知章，此二人乃天下之大儒也，皆在朝为翰林院官职。小生自到京师，每日与知章学士则是樽酒论文。今日正与学士饮酒之间，听的九龙池上，不论官员古户军民百姓人家妻女，都赏杨家一捻红。小生逃了席，往九龙池上赏玩走一遭去。想俺这秀才每至一官半职，非同容易也呵。(唱)【仙吕】【点绛唇】则我这仔剑生涯，几年窗下，学班马。吾岂匏瓜，指望待-举登科甲。【混江龙】博得个名扬天下，才能勾宴琼林饮御洒插宫花。(带云)如今有一等人，他也是秀才。(唱)恰便似珷玞石待价，斗筲器矜夸。现如今洞庭湖撑翻下范蠡船，尔陵门锄荒下邵平瓜，想当日楚屈原假惺惺醉倒步兵厨，晋谢安黑喽喽盹睡在葫芦架。(带云)似这等秀才呵。(唱)没福消轩车驷马，大纛高习。(云)我早来到九龙池，是好景致也。你看那佳人才子，翠拥红遮，歌舞吹弹，是好受用也呵。(唱)【油葫芦】我则见翠拥红遮似锦绣榻，六宫人忙并杀。谁不知开元宫里好奢华。眼见的翠盘香冷霓裳罢，可又早红牙声歇在梧桐上。投至得华清宫初出池，花萼楼扶上马，则他那辩风流天宝君王驾，簇拥着个娇滴滴海棠花。【天下乐】不甫能凤舞鸾飞也那出翠华，则这喧也波哗。端的是景物佳，更和那荡春风禁城白万家。似神仙下碧霄，听箫韶隔彩霞，人都道蓬莱山则是假。(云)我来到九龙池上，被那风吹的我酒上面来，且去这池上周围看咱。(唱)【那吒令】俺则见香车载楚娃，各剌剌雕轮碾落花。正孙乘骏马，扑腾腾金鞭袅落花。游人指酒家，虚飘飘青旗扬落花。宽绰绰翠亭边蹴鞠场，笑呷呷粉墙外秋千架，香馥馥麝兰熏罗绮交加。【鹊踏枝】闹炒炒嫩绿草聒鸣蛙，轻丝丝淡黄柳带栖鸦，碧茸茸杜若芳洲，暖溶溶流水人家。子规声好教人恨，他只待送春归儿树铅华。(旦同梅香上，云)妾身领父亲严命，今日是三月三日，着梅香引俺到九龙池上，玩赏杨家一捻红。来到此间，是好景致也呵。(正末见旦科，云)一个好女子也。生得十分大有颜色，使小生魂不附体。(唱)【寄生草】他是一片生香玉，他是一枝解语花。则见他整云鬟掩映在荼蘼架，荡湘裙微显出凌波袜，露春纤笑捻香罗帕。那姐姐怕不待庞儿俊俏可人憎，知他那眉儿淡了教谁画。(旦云)你看那边一个好秀才也。(正末云)你看此女子非凡，真乃九天仙女也。(唱)【金盏儿】这娇娃是谁家，寻包弹觅破绽敢则无纤掐，似轴美人图画。画出来怎如他？这娇娘恰便似嫦娥离月殿，神女出巫峡。(带云)韩飞卿也。(唱)我虽不能勾朝云和暮雨，也强似流水可兀的泛桃花。(旦云)我见了这秀才，不由我不动心也。(正末云)小生看了此女子容貌，乃天上人间第一的俊俏，再无其比。(唱)【后庭花】你看那指纤长铺玉甲，髻嵯峨堆绀发。可便似舞困三眠柳，端的是这春风恰破瓜。我见他簇双鸦，将眼梢儿斜抹，美姿姿可喜煞。【醉扶归】兀的不妆点杀锦绣香风榻，风流杀花月小窗纱，且休说共枕同衾觑当咱。若得来说几句儿多情话，则您那娇脸儿咱根前一时半霎，便死也甘心罢。(云)这小姐与小生四目相视，颇有春心之意，怎得个信息相通可也好也。哦，我想从来这花间四友，莺燕蜂蝶，与人做美。我试央及你这四友记者：小生姓韩名翃，字飞卿。烦你与小生在那娇娘根前道个上覆咱。(唱)【金盏儿】紫燕儿画檐外漫嘈杂，黄莺儿柳梢上日呱口扎，蜜蜂儿只恁的你可也无闲暇。蝴蝶儿少罪我把你厮央咱，黄莺儿怕你寻友处迷了伴侣，紫燕儿怕你衔泥处老了生涯。蝴蝶儿我怕你怯春寒花内宿，蜜蜂儿又则怕迟下你日暮树边衙。(旦云)有心与那秀才说一句话，争奈有梅香在此。(梅香云)姐姐，天色晚了也，咱回去罢。若迟了，则怕老相公见怪。(旦云)梅香，老相公教我来，便回去得迟也不妨事。(背科，云)我见了那秀才，不由人心中牵挂。待要与他些甚东西为信物，身边诸事皆无，只有开元通宝金钱五十文，与他为表记。(梅香云)姐姐，我和你回去罢。(旦云)梅香，咱略再玩一会去。(梅香云)姐姐，你怎生眼不转睛看那秀才则甚？(旦云)我是个闺门中的女孩儿，岂有此事。梅香，咱回去来。(遗钱科)(正末云)你看那小姐到有顾盼小生之意，被那梅香逼着去了，好生可怜人也。(唱)【醉中天】他送春情便把金钗插，传芳信款把绣鞋踏，这搭儿恰便似阻隔着云山天一涯，则见他猛探身漾在车儿上。(带云)我欲待低头拾去来。(唱)我则怕人瞧见做风流话把，(做拾帕科)我这里推拾手帕，(带云)我道是甚么，原来是几文金钱。(唱)这姐姐也不是寻常百姓家。(旦云)我心间万般哀苦事，尽在回头一望中。梅香，俺回去来。(下)(正末云)小娘子去了也。方才说道：\"心间万般哀苦事，尽在回头一望中。\"又与我这五十文金钱为信物。我也不顾生死，不问那里赶将去。(下)(贺知章上，云)左右，兀那前头走的不是韩飞卿？(从人云)可知是哩。(叫科，云)韩秀才，相公叫你哩。(正末云)相公叫我怎的？(贺知章云)韩飞卿，你是何道理？你轻呵轻君子，重呵重小人。我和你正饮酒中间，你逃席来了。这九龙池上不是耍处。这里都是官宦人家小姐，你又有三分酒，也则怕酒后疏狂，惹下事玷辱斯文，跟我回家吃酒去来。(正末云)哥哥，休道是酒，便是玉液琼浆，我咽不下。小生有些紧要的勾当。(走科)(贺知章扯，云)你走那里去。有甚么勾当？(正末云)哥哥不知，小弟逃席至九龙池上，见一小姐生的如嫦娥离洛浦，仙子下瑶阶。我和他眉眼传情，临行说道：\"心间万般哀苦事，尽在回头一望中。\"(贺知章云)兄弟，这的是口头之言，不可深信。(正末云)他又与小弟一信物，我如今故此赶将去。(贺知章云)是甚的信物，你休瞒我。(正末唱)【赚煞尾】这信物断送下客多愁，这信物欲买春无价。(贺知章云)我试猜咱。(正末云)哥哥试猜。(贺知章云)敢是罗帕藤箱玉纳子。(正末唱)也不是那罗帕藤箱玉纳。(贺知章云)既不是，可是甚的信物？(正末云)哥哥，小弟实不相瞒，是五十文开元通宝金钱。(贺知章云)这金钱小可人家怎能勾有，必然是官宦人家才有。那小姐为甚的与你来？(正末唱)这一场没诚实的姻缘人赐下，(贺知章云)这开元通宅非同小可，你要仔细。(正末唱)则他坐车儿傍挂着势剑铜铡。(贺知章云)兄弟，你看天色晚了也。(正末唱)你道是抹残霞，淡烟笼鹳鸂汀沙，落日千林噪晚鸦。(贺知章云)兄弟，你带酒也。你若要赶他。必然是宰相人家女子，不是耍处。(正末唱)遮莫足上侯世家，直赶到香闹绣闼，(贺知章云)我也不知情是何物，有这等事。(正末唱)我只待要倩宫莺衔出土阳花。(下)(贺知章云)兄弟去了也。想飞刨即学成满腹文章，不肯求进，仕途不中。此一去恐有疏虞，小官引着左右，不问那里赶将去。(诗云)能为君子儒，莫为小人儒。酷贪酒和色，枉读圣人书。(下)第二折(张千上，云)自家张千是也。从幼在这里伏待王府尹的。砟天相公在官家饮酒去了，着我在后花园中等候，这早晚敢待来也。(正末慌上，云)小生韩飞卿，因在九龙池上玩赏杨家一捻红，陡遇一小姐，眉眼传情，实有硕盼小生之意，又留下五十文金钱，以作表记。谁想那不做美的梅香，将那小姐催逼将去也。我待要赶时，不想撞着哥哥贺知章，缠住说话，不知小姐往那里去了，俺只索沿路儿寻将来也呵，(唱)【正宫】【端正好】武陵溪可兀的韩王殴，韩工殿将着这五十文金钱，若金钱头的俺姻眷。抵多少家流出桃花片。【滚绣球】俺两个厮顾恋，相离的不甚远，转过这粉墙东。哎哟可早则波玉人儿不见。恰便似隔蓬莱弱水三千，空着这流相思师桥水，锁春愁杨柳烟。对养的都是些嘴骨都乳莺娇燕。我这里问春风桃李无言，空着我烘烘醉眼迷芳草，(带云)若寻不见小姐呵，(唱)奸着我恼乱存心恨杜鹃，无计留连。(云)我恰才见小姐入角门儿里去了，我与你寻将去，(张千云)这厮是甚么人？怎敢走入这里来？(正末云)这里是那里？你就敢阻住的我那？(唱)【倘秀才】莫不是醉撞入深宅也那大院？莫十；是梦迷入瑶六也那阆苑？(张千云)你看这厮走的慌慌张张的。你是什么人？(正末唱)则我寻不见人台汉刘阮。(张千云)这厮好大胆也，直来到这里，岂不晓得侯门深似海哩？(正末唱)你道是侯门深似海，我正是色胆大如天，问哥哥这里到太学中近远？(张千云)这厮是个秀才，你快出去，则怕老相公天。(王府尹上，云：)老夫王府尹，筵席已散，回我那私宅中去。(张千慌科，云)兀那秀才，你躲在一边，老相公回来了也。(正末云)似此怎了也。(唱)【滚绣球】你着我怎动转，怎脱免？空着静巉巉的绿愁红怨，(张千云)那秀才，你好大胆也。老相公若见了你，可不肯轻轻的放了你也。(正末唱)则被你送了我也花里神仙。(王府尹云)左右，摆开头踏。慢慢的行。(正末唱)则见他气昂昂袅玉鞭，(王府尹云)左右，接了马者。(正末唱)醉醺醺下骏马宛(带云)韩飞卿也，(唱)这一场寻仙子可敢是非不善，畅好是受惊怕误入桃源。(王府尹做见科，云)这厮是甚么人？(正末唱)我是个诗坛洒社文章士，不比那狗党狐朋恶少年，可着我急急煎煎。(王府尹云)兀那厮，休说我这宰相府大院深宅，便是那小家儿有个门禁。这厮直走到我这后花园中来。老夫在这亭子上坐着。张千，准备大棒子者。(正末唱)【醉太平】谁不知官人心有权，则俺这穷秀才难言，(王府尹云)你不见我摆列着手下人？(正末唱)你摆列着玉簪珠腔客三千。(王府尹云)你便飞也飞不出去。(正末唱)我如今飞不上九大，我不合擅入你这梨花院。大古来布衣上上金銮殿，可甚么笙歌引至画堂前，也是我时乖命蹇。(王府尹云)兀那厮，你那里人氏，姓甚名谁？有甚么父母妻子兄弟亲眷，你细细的从实供来。(正末唱)【呆骨朵】小生便无爷娘无兄弟无亲眷，(王府尹云)你做甚么生涯活计？(正末唱)生涯是断简残编。(王府尹云)你那里人氏？(正末唱)小生本贯洒南，(王府尹云)住在那里？(正末唱)寄所在帝辇。(王府尹云)你既然是秀才，曾科举来么？(正末唱)曾向贡院中撺了卷，金榜上将名显。(王府尹云)你既然撺了卷子。可怎生不曾除授？带酒踏践大臣衙舍，其罪非轻。(正末唱)我怎敢踏践这金谷园，(王府尹云)我且问你，因何进入府堂中来？(正末唱)我今日错迷入那个玉洞天。(王府尹云)这厮说也说不过，夤夜入人家，非奸即盗，必定是个贼。(正末云)老相公是何言语，秀才家怎做的贼？(王府尹云)既然你不做贼，你怎潜入我后花园中？(正末云)老相公听小生说，有几个做贼的古人。(王府尹云)你看这厮说先前那几个做贼的。你说，老夫试听咱。(正末唱)【滚绣球】那里有刺了臂的王仲宣，黥下额的司马迁，那里有警迹人贾生子建，那里有老而不死为谣的颜渊。(王府尹云)再有那几个古人做贼的来？(正末唱)有一个直不疑同舍郎，有一个毕吏部在酒瓮边，有一个晋韩寿曾偷香在贾充宅院，有一个匡衡曾将邻家墙壁凿穿。那里有偷瓜盗粟韩元帅，那里有钻穴逾墙闵子骞，小生委实的负屈衔冤。(王府尹云)这厮带酒了也，据他欺我太甚，擅入园中，非奸即盗，难以恕饶。张千，与我吊将起来。等他酒醒呵，慢慢地问他，也未迟哩。(做吊科)(贺知章上，云)小官贺知章，我赶兄弟韩飞卿。有人说道见一个秀才带酒入这角门里去了。这府堂乃是王府尹的后园门，我试往那里看咱。(见科)苦也，苦也，可怎生将兄弟吊在那里。我索过去救兄弟。张千，报复去，道有贺知章学士在于门首。(张千报科，云)理会的，有贺知章学士在于门首。(王府尹云)道有请。(张千云)有请。(做见科)(王府尹云)早知学士到来，则合远接，接待不及，勿令见罪。(贺知章云)老相公恕罪，小官数日不曾相访，今日特来拜问，勿得见责。(王府尹云)知章学士，此一往何来？(正末云)哥哥，救您兄弟咱。(贺知章云)老相公，这秀才为何吊在此处？(王府尹云)学士不知，这秀才好生无礼，擅入老夫后花园中，非奸即盗。我见他有酒也，将他吊在这里，等他酒醒了呵，我到底不饶了他里。(贺知章云)老相公认得此人来么？(王府尹云)老夫不认的。(贺知章云)圣人也多曾与老相公说，则此人便是撺过卷子韩飞卿。(王府尹云)谁是韩飞卿？(贺知章云)则此人便是韩飞卿。(王府尹云)则他便是韩飞卿？张千，快放他下来。(做放下科)(王府尹云)老夫久闻先生高才雄笔，文华富丽，锦绣珠玑。今日得见尊颜，实乃老夫之万幸也。(正末云)老相公，小生适间多饮了几杯酒，误入潭府园中，万望老相公恕罪。(王府尹云)老夫适问不认得先生，多有冲渎，望勿见责。(正末云)此乃小生之过，惶恐惶恐。(王府尹云)哎，好一个有道理的人也。知章学士，老夫有句话，可是敢说么？(贺知章云)老相公，有话但说不妨。(王府尹云)学士，闻知此人虽然应过举，未蒙除授。老夫有心待请他在家安歇，不敢说做门馆，则是早晚与老夫讨论些典。末知飞卿允与不允。知章学士替老夫问他一声，看飞卿意下如何。(贺知章云)老相公所言之事，不必去问。此人比众不同，腹隐司马之才，心似祢衡之傲，内心刚烈，外貌欠恭。今岁撺过卷子，早晚除授，怎肯与人做门馆？老相公请勿开言。(王府尹云)学士，或允或不允，只在飞卿根前说一声，可也好也。(贺知章云)好波，小官说则说，则怕他不肯。飞卿，我有一句话与你说知。(正末云)哥哥，于礼所当者言之。(贺知章云)我说，你允不允可不干我事。老相公说来，我料兄弟你也不肯。老相公着兄弟在他府中做门馆先生，未知兄弟意下如何？(正末云)恁兄弟愿随鞭镫。(贺知章云)好也，我道他不肯。兄弟，你撺过卷子，早晚听命，便除授官职，可怎生与人家做门馆那？(正末云)您兄弟曾算命来，说我命里也无那官分，只有分做门馆先生。(唱)【倘秀才】谢你个贺知章举贤的这荐贤，便是这韩飞卿荣迁也那骤迁。你着我在桃源洞收拾些学课钱。着宋玉为师范，巫娥女做生员，小生也乐然。(贺知章云)老相公，飞卿兄弟不肯做门馆，小官磨了半截舌头，才得依允。(王府尹云)多谢了学士，先生房中用的物件，老夫尽皆准备。(正末云)小生不用别物。(唱)【叨叨令】也不用龙蛇影动端溪砚，我则待燕莺期称于飞愿。谁待要顽涎醉倒琼林宴，我则怕鸳鸯不锁黄金殿。则被你称了心也么哥，则被你称了心也么哥，煞强似占鳌头稳步瀛洲选。(王府尹云)张千，打扫书房，就着先生安歇。(贺知章云)老相公，着兄弟且到店肆中收拾行李，明日早到府中来。(王府尹云)也说的是。(正末云)老相公，小生收拾行李，明日早来。(贺知章云)飞卿好大胆，却怎生做这等勾当？你带酒直走到他府中，不是我呵，久后怎见你那同堂故友？(正末云)哥哥，不妨事。你那里知道。(唱)【煞尾】我本是个花一攒、锦一簇芙蓉亭，有情有意双飞燕，却做下山一带、水一派竹林寺无影无形的并蒂莲。愁如丝，泪似泉，心忙杀，眼望穿，只愿的花有重开月再圆，山也有相逢行也有穿，须觅鸾胶续断弦，对抚瑶琴写幽怨，闲傍妆台整鬓蝉，问品鸾箫并玉肩，学画娥眉点麝烟。几时得春日寻芳头划轩，夏藤簟纱厨枕臂眠；秋乞巧穿针会玉仙，冬赏雪观梅到玳筵，指淡月疏星银汉边，说海誓山盟曲槛前；唾手也似前程结姻眷，绾角儿夫妻称心愿。藉丝儿将咱肠肚牵，石碑丕将咱肺腑镌，笋条儿也似长安美少年，不能勾花朵儿似春风玉人面，干赚的相如走偌远，窄着我赶上文君则落的这一声喘。(贺知章云)老相公，小官多有深扰，异日必当酬答。飞卿兄弟明日早来，老相公当以重待，无相轻也。(下)(王府尹云)张千，便与我打扫书舍。明日那韩先生来时，着此人在书房中安下，早晚茶饮衣食，好生管待。老夫要与此人讲论经史。(诗云)肯学之人如末稻，不学之人如蒿草；懒学之人不足称，勤学之人国之宝。(下)第三折(净扮王正上。丑扮马求上)(净云)自家王府尹的孩儿，叫做王正。这个马推官的孩儿。叫做马求。一月前我父亲领一个门馆先生，姓韩字飞卿，在家。我今年十五岁也。则我六岁上读书，到如今九岁光阴，念了一本《百家姓》，颠倒烂熟的。俺父亲说我心坌哩。(丑云)自家马求，今年十四岁也。我上学读了八年光景，一本《蒙求》还有五板不曾记得，今日送我在你家读书。你家这门馆先生，自从我在学堂中一个月，不曹教我一句书，终日只是长吁短气的，不知为何？(净云)跷蹊，自从师父到我家书堂里教书，也不作诗写字，镇日在我家后厅啼哭。口里念道：\"小姐，小姐。\"不知怎生。(丑云便是这等。我与师父做了几句门号。(净云)你念与我听。(丑云)我念你听：这个先生实不中，九经三史几曾通。自从到你书房内，字又不写书懒攻。日日要了天脩礼？我看他独言独语似魔风。每日看着你家后厅哭。他敢要入你姐姐黑窟笼。(净云)你做的不好，等我做一首长篇。(丑云)你做你做，也要念与我听。(净云)你听：上古天子重英豪，好把文章教尔曹。(丑云)这是旧的，不好。(净云)如今就是新的了：因咱年少失教训，请个门馆就家学。当日请到书房里。四书经典并不教。每日看着后厅哭，口题小姐女多娇。他是无饥无饱吃酒肉，嘻着贼脸前后瞧。若还看见我家柳眉姐，哭得他眼泪似尿浇。(丑云)师父敢待来也，咱家去罢。(同下)(正末上，云)小生自到老相公府堂中安下，一月有余。难得老相公待小生非轻，茶饭管待甚厚，终不称其心愿。不能勾得见小姐一面。小生有甚心情看书写字，朝夕只是想念小姐。几时得见你也呵。(唱)【中吕】【粉蝶儿】心绪悠悠，不明白这场迤逗，迤逗的迟和疚命掩黄丘。休道是接连枝，谐比翼，甚时把俺这姻缘成就。但能勾及早承头，害则害甘心儿为他僝僽。【醉春风】这些时遣兴不成诗，海日间消愁主对酒。梦魂中无处觅行云。俺那人这宅院里敢有？打？即渐的病患将成，饮食少进。刬的似水泄般不漏。(云)小生想念，但合眼便见小姐。我这一会身子有些困倦，我且歇息咱。(做睡科)(旦上，云)妾身柳眉儿，，闻知那个秀才在俺家书房中。我看他去。(做见科，云)秀才，间别无恙。(正末云)好女子也呵！(唱)【迎仙客】稳称身玉压腰，高梳髻玉搔头，则见他背东风佯个瞅。美也饱看取袜如钧，受则下那腰似柳。(旦笑科)(正末唱)我见他欲沿含羞，则见他半掩着泥金袖。(旦云)我回去也。(下)(正未醒科，云)我恰才梦寐之中。看见小姐，觉来可怎生不见了？(唱)【白鹤子】这搭儿里厮撞着。俺两个便意相投，我见他恰行过这牡丹亭，又转过芍药圃蔷薇后。【幺篇】风月心何日遂。云雨意几时休，怪的是这花梢上乳莺啼，恨的是这檐马儿东风骤。(带云)小姐，我这等想你，知他心里可是如何？(唱)【普天乐】闷倚遍这翠屏山，香烬在泥金兽，妆镜世占弯畅断，银筝上宝雁横秋。斗帐掩篆烟浓，深被拥红云皱。雨打梨花黄昏后。不信到他不念这个儒流，题诗呵闲吟在绿窗，回诗呵羞临粉墙，待月呵独坐南楼。(云)我手占一卦，看今日得见小姐么。(做祷祝科)(云)至灵至圣。至诚感应，圣人作易，幽赞神明，包罗万象，道合乾坤。与天地合其德，日月合其明，四时合其序，鬼神合其吉凶。谨请袁天罡先生、李淳风先生，卦内先贤先圣，抛卦童子，掷卦仙郎，八八六十四卦内占一卦，三百八十四爻内占一爻，来意至诚，无不感应。单、单、单，拆、拆、拆，占得天地否卦。否者，闭塞也，其事不通，内有发生之意。先凶后吉。金钱也，你在这更。知他小姐在那里也，(唱)【红绣鞋】钱也我自道你有姻缘成就，钱也谁承望你无倒断阻隔绸缪，钱也我不曾将那十万贯腰缠着上扬州。我还不了那风流债，干买下些个断畅愁，钱也则俺这眼中人何处有？(王府尹上，云)老夫王府尹。自认韩飞卿秀才在我家中安下一月。老夫事忙，不曾与此人攀话。今日早间圣人见喜，赐与老夫十瓶御酒。老夫不敢自用，将着酒肴到书旁中与韩飞卿蹲酒论文，可早来到也。张千，报复去，说老夫在于门首。(张千报科，云)老爷来看相公哩。(正气云)老相公来了也。不中，我将这金钱且藏在书册中。(藏科)道有请。(见科，云)老相公，小生多蒙厚意。在此府上深扰也。(王府尹云)先生，老夫这几日家事忙，不曾探望先土，勿罪勿罪。(正末云)小生不敢。(王尉尹云)今日早间。圣人见喜，赐与老夫十瓶御酒。不敢自用。将来与先生同饮一杯。张千将酒采。飞卿满饮此杯。(正末云)小生有何德能，着老相公这等重意管待也。(唱)【石榴花】这的是葡萄新酿出凉州，(王府尹云)先生满饮此杯。(正末唱)他那耻满捧着紫金瓯，(王府尹云)飞卿，此酒胜甘露醍醐。(正未唱)端的浓如春色酒如油。(王府尹云)飞卿，今日拚了沉醉方归。(正末唱)小生我则怕你醉后又迷入画阁重楼。(王府尹云)此酒香味各别。(正末唱)端的锦封未拆香光透。方知道汝阳角涎流，那里有翰林风月三千首，(王府尹)想古人云，扫愁帚，钧诗钩，信不虚也。(正末唱)枉下也这扫愁帚钓诗钩。【斗鹌鹑】扫愁帚扫不了我郁情怀，钓诗钩钓不了我这风流的症候。(王府尹云)飞卿，省可里推辞，且饮一杯咱。(正末唱)小生也不敢推辞，(王府尹云)先生，好共歹再饮一杯。(正末唱)我则索勉强、勉强的到口。(王府尹云)此酒能消心间郁闷，解散客旅春愁。(正末唱)怕不待酒醉春风敬客愁，(带云)你怎知我这愁呵，(唱)似长江淹淹的不断流。(王府尹云)先生不饮酒，敢思乡么？(正末唱)小生也不为思乡。(王府尹云)既不为思乡，你莫不害酒么？(正末唱)小生也非干的这病酒。(王府尹云)先生一向清减，是老夫家中物用不中么？(正末云)非也。(唱)【上小楼】看下他这帘垂玉钩，更那香添金兽。(王府尹云)敢酒食肴馔不应口么？(正末唱)每日家满卓杯盘。诸般肴馔，百味珍羞。(王府尹云)先生为何清减了也？(正末唱)知他是怎生来，宽掩过春衫罗袖，正不知为何的恁般消瘦。(王府尹云)据先生有经纶济世之才。补完天地之手，应过举，早晚除授，何故深思远虑如此。(正末唱)【幺篇】我怕没经人纬地才，拿云握雾手。稳情取步入蟾宫，跳过龙门，占下鳌头。(王府尹云)先生既有如此般手段，为何忧形于色？(正末唱)我愁的是花发东墙，月暗西即，云迷楚蚰。(背科云)我若见小姐一面呵，(唱)便不做那状元郎，我可也不曾眉皱。(王府尹云)先生数日作甚么功课？(正未云)小生常习《周易》。(三府尹云)先生既看《周易》，必然有甚心得的去处。老夫随喜观看咱。(做取书看。掉金钱私，云)书主掉下金钱未了也。(正末做慌科)(王府尹云)将这钱我看咱。这开元通宝金钱是我的。怎生得到这秀才手里来？好奇怪也。我试问这个秀才咱。先生，这开元通宝金钱，是圣人赐我的来，怎生得到你手里？你试说咱。(正末唱)【满庭芳】好着我便趋前哎退后，这的是俺先人遗念。(王府尹云)谁遣与你来？(正末唱)是俺那祖上传留。(王府尹云)这开元通宝金钱，是圣人赐与我的，有谁人能勾？(正末唱)他道是开元通宝谁能勾，奉皇宣赐与公侯；都只为掉罨子驾交风友，到做下个脱稍儿燕侣莺俦。(王府尹云)可怎生这金钱落在你手里，其中必有暗昧也。(正末唱)相公你便休穷究，(王府尹云)兀那秀才？你从实的说。(正末唱)说着呵出乖弄丑，(王府尹云)你不说，此事干罢了那！(正末唱)题起来风雨替花愁。(王府尹云)这金钱正是我的。我把与女孩儿带着，怎生能勾到这厮根前，必然是俺那妮子与这厮来。张千，唤出小姐来。(正末做跪科)(王府尹云)好也，可早招了也。(旦上，云)父亲，唤你孩儿有何事？(王府尹云)兀那泼贱人，你做的好勾当，这金钱我与你悬带着来，怎生到这厮手里？(旦云)您孩儿在九龙池上掉了来。(王府尹云)噤声，俺家三世无犯法之男，五世无再婚之女。你是闺中女子，不习那针指女工，倒去学那辱门败户。你岂不闻女子无事不出闺门。夜行以烛，无烛则止。行不动尘。笑不露齿。席不正不坐，割不正不食。不启偏门，不有私语。在家习礼法，学针指。若嫁与人，和六亲，孝公婆，使宗族称羡，邻里矜夸。圣人云：男子生而愿为之有室，女子生而愿为之有家。父母之心，人皆有之。你不待父母之命，媒妁之言，钻穴相窥，逾垣相从，国人皆贱之。你不学上古烈女，却做下这等勾当。小贱人，呸，你羞也不羞。(诗云)当日个襄王窈窕思贤才，赵贞女包土筑坟台。我则道你是个三贞九烈闺中女，呸，原来你是个辱门败户小奴胎。兀那小贱人，还不回绣房中去。(旦下)(指末科，云)好秀才也，你谦谦君子，看的好《周易》。韩飞卿，老夫待你非薄，你在我家中住了个月之期，吃用衣食，都是老夫的，你却这般报答我。你是个读书人，检书册与圣人对面，便好道君子不重则不威。枉了你穷九经三史诸子百家，不学上古贤人囊萤积雪，凿壁偷光，则学乱作胡为。这等无上下，无廉耻。我道你为何撞入后花园中，元来正怀着此事。(诗云)你本是寻芳误见女婵娟，推向花园拾翠钿。将这开元通宝传心事。你可是么一春常费买花钱。张千，与我将这厮高高吊将起来，我慢慢的问他。(做吊科)(贺知章上，云)小官贺知章。为因韩飞卿撺过卷子，此人文章不在李太白之下，圣人的命，则今，日便宣入朝，自有加官赐赏。张于报复。道有贺知章学士在于门首。(报科)(王府尹云)道有请。(见科)(王府尹云)学士此来有何事？(贺知章云)今日圣人见了韩飞卿卷子，说此人文章不在李太白之下，宣他入朝加官去哩。(王府尹云)住、住，学士不知，这厮欺吾太甚，有罪在身，难以恕饶。(贺知章云)老相公，这是圣语，非同小可，不得迟慢。(王府尹云)既是圣人的命，且饶他罪过。张千，放他下来。(贺知章云)老相公，飞卿他是君子儒，有何罪将他吊起来？(王府尹做打耳喑科)(贺知章云)小官尽知此柱，都在小官身上。飞卿兄弟，你可早两遭儿也。圣人宣你便须入朝。(正末云)不妨事。(唱)【耍孩儿】几曾见偷香庭院里拿了韩寿，掷果的云阳内斩首，香乍私走的卓文君，就升仙桥上剐做骷髅。哎！险也！汉相如你涤器临邛市，秦弄玉吹箫跨凤楼，动不动君王行奏。本是些风花雪月，都做了笞仗徒流。(贺知章云)我与你成合秦晋之缘何如？(正末云)我若得官呵，(唱)【煞尾】准备着迎亲庆喜筵，安排着拦门庆贺酒。(带云)我折桂枝回来呵，(唱)我来折你这晓风春日观音柳，道不的错分付了风流画眉的手。(下)(王府尹云)韩飞卿去了也。本待成亲柬，教他应举去，恐此人功名心懒堕，等他为了官，才招为婿。学士，这桩事全在你身上。(贺知章云)相公放心，小姐这亲事都在小官身上。老相公不必迟慢，便结彩楼，选日成亲。(诗云)也不须媒证结婚姻，指日佳人就此亲。(王府尹诗云)莫言一世儒冠误，方显文章可立身。(同下)第四折(冲末李太白上，诗云)长安市上酒为狂，沉香亭畔作文章。供奉翰林为学土，万古千年姓字香。老夫姓李，双名太白，生时母梦长庚星入怀，因以名之。天宝初年，召见金銮殿，论当世之事，天子赐食，亲手调羹。初号竹溪六逸，后为饮中八仙。小官有一同堂故友，乃是韩飞卿。此人文章不在小宫之下，自到京师，撺过卷子，在知章学士府第安下。此人在于九龙池上，带酒惹下是非，知章尽知详细，对小官分诉的明白。在圣人根前奏过，就奉圣命着小官与他加官赐赏，二来就着小官与他成此一门亲事。小官不敢久停久住，同贺知章走一遭去来，(诗云)圣天子选用贤良，文章士尽赴科场。韩飞卿状元及第，我与他成秦晋花烛洞房。(下)(王府尹同旦儿、梅香上，云)欢来不似今朝，喜来那逢今日。老夫王府尹是也。谁想韩飞卿得了头名状元，我着知章学士保亲为媒，招状元为婿。今日结起彩楼，准备鼓乐，那新状元敢待来也。(正末同贺知章上，贺云)兄弟也，一举状元及第，可贺、可贺。(正末云)哥哥，我韩飞卿谁想有今日也呵！(唱)【双调】【新水令】步蟾宫平地上青霄，脚下平登禹门一跃。簪花宫帽侧，挽辔骢马高。可知道金傍名标。谁请受五花诰。(云)哥哥，兀那楼上为甚么动着乐声？(贺知章云)这个是彩楼，要招女婿的。(正末云)张千，说与那楼上的人去。(唱)【沉醉东风】也不索频频的楼前动乐，谁知恁台吹箫。(贺知章云)贵公子家女孩儿抛绣球哩。(正未唱)紫丝鞭子内擎，绣球儿身边落，(云)哥哥，敢不是绣球儿？(贺知章云)兄弟，不是绣球是甚么？(正末唱)我觑的乱下风雹，(贺知章云)飞卿，这抛绣球儿的是王府尹的女孩儿。(正末唱)寄与他多情女艳娇，你着他别寻一个前程倒好。(贺知章云)兄弟也，你当初为他这小姐，怎生般狂荡？今日我与保亲，你怎生这般古忔？(正末唱)【乔牌儿】你个贺知章狂落保，(贺知章云)兄弟原来性格不一哩。(正末唱)不是这部飞卿性格拗。(贺知章云)小姐为你也曾耻辱来。(正末唱)想指那俏人儿神受爷操暴，(贺知章云)你知他为你受苦，你怎生不肯成亲？(正末唱)休将汉相如错送了。(贺知章云)你当初为这门亲事，将性命也不顾。今日老相公肯了，你还不去参拜丈人哩。(正末云)哥哥，恁兄弟平生不折腰于人。(唱)【水仙子】他待生拆开碧桃花下凤鸾交，火烧了俺白玉楼头翡翠巢。(贺知章云)他今日倒陪缘房，招你为婿，(正末唱)他见我春风得意长安道，因此上迎头儿将女婿招。(贺知章云)你休无礼。他是你泰山丈人，你是他门下女婿。他敢打你哩。(正末唱)一恁他官人每棒有千条。(梅香上，云)学士，飞卿既然不肯成亲呵。放他马头过去罢。(正末唱)小姐你便权休怪，(梅香云)当日个不得第呵，怎生般模样，刚则做了官，便别了姐妇不肯时也由得你。(正末唱)梅香你便且莫焦，(贺知章云)兄弟也，一门好亲事我就了罢。(正末云)小官欲要不成这门亲事，则怕破了丈人体面也。(唱)今日可便轮到我妆幺。(李太白上，云)小官李太白是也。奉圣人的命。着新状元韩飞卿则今日去王府尹家为婿。可早天到也。接了马者。(张千云)牢坠镫。(见科)(李太白云)韩飞卿，听圣人的命，着你与王府尹女孩儿柳眉儿为婿，休得推辞，望阙谢了恩者。(正末云)小官并不敢推辞与王府尹为婿。(李太白云)状元过去拜你丈人。(正末云)既是圣人的命。成了这门亲事。丈人，受你女婿几拜。则被你吊杀我也，丈人。(王府尹云)则被你傲杀我也，女婿。(贺知章云)兄弟，你说平生不折腰于人，今日早一遭儿也。(李太白云)就请小姐土来行礼成了亲事，等我好回圣人话去。(梅香拥旦上，行礼、交杯科)(正末云)兀的不欢喜杀我也。(唱)【雁儿落】今日个画堂中设酒肴。花烛下同喧笑。高擎着合卺杯，齐动着合欢乐。【得胜令】呀，若不是前世宿缘招，焉能勾玉杵会蓝侨。(旦云)将酒来，妾身与状元同奉父亲一杯。(正末同旦跪科)(贺知章云)兄弟，你恰才说平生不折腰于人，可早两遭儿也。(正末唱)哎，你个贺学士休讥诮，我如今为新人当拜倒。(王府尹云)咱也回奉状元一杯。(做把盏科)(正末唱)你也恃不得官高，动不动将咱吊。我也赌不得心高，早两遭儿折下腰。(李太白云)韩飞卿，你夫妻二人望阙跪着，听圣人的命。因你对策称旨，加授翰林学士，别赐黄金五十斤，与夫人柳眉儿添妆。(诗云)则为你十年辛苦困寒窗，一举成名天下扬。金钱自可成亲眷，玉杵无烦问渺茫。京兆堂中添贵客，翰林院呈擢仙郎。嵩呼万岁齐天喜，拜舞丹墀谢圣皇。(正末同旦谢恩科)(唱)【沽美酒】你道我韩飞卿意气豪，柳夫人缘分巧，淮承望恩赐黄金偏不少。越显得风流京兆，将眉黛好重描。【太平令】这都是五十文开元通宝，成就下美夫妻三月桃夭。从今后一生荣耀，双双的齐眉到老。想草茅遇遭这圣朝，呀，知甚日报隆恩补报。题目韩飞卿醉赶柳眉儿正名李太白匹配金钱记","dynasty":"元代","title":"杂剧·李太白匹配金钱记"}
{"author":"乔吉","content":"咏柳忆别恨青青画桥东畔柳，曾祖送少年游。散晴雪杨花清昼，又一场心事悠悠。翠丝长不系雕鞍，碧云寒空掩朱楼。揎罗袖试将纤玉手，绾东风摇损轻柔，同心方胜结，缨络绣文球。【逍遥乐】绾不成鸳鸯双叩，空惊散梢头。一双锦鸠。何处忘忧？听枝上数声黄栗留，怕不弄春娇巧转歌喉。惊回好梦，题起离情，唤醒闲愁。【醋葫芦】雨睛珠泪收，烟颦翠黛羞，殢风流还自怨风流。病多不奈秋，未秋来早先消瘦。晓风残月在帘钩。【浪里来煞】不要你护雕，阑花甃香，荫苍苔石径纲。只要你盼行人终日替我凝眸，只要你重温灞陵别后酒。如今时候，只要向绿阴深处缆归舟。","dynasty":"元代","title":"【商调】集贤宾_咏柳忆别恨"}
{"author":"乔吉","content":"暖烘，醉客，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，骄怯琵琶重。","dynasty":"元代","tags":"写人，抒情","title":"朝天子·小娃琵琶"}
{"author":"乔吉","content":"拍阑干。雾花吹鬓海风寒。浩歌惊得浮云散。细数青山，指蓬莱一望间。纱巾岸，鹤背骑来惯。举头长啸，直上天坛。","dynasty":"元代","tags":"抒情，怀才不遇，感慨","title":"殿前欢·拍栏杆"}
{"author":"乔吉","content":"天机织罢月梭闲，石壁高垂雪练寒。冰丝带雨悬霄汉，几千年晒未干。露华凉人怯衣单。似白虹饮涧，玉龙下山，晴雪飞滩。","dynasty":"元代","tags":"自然写景，瀑布，壮丽","title":"双调·水仙花"}
{"author":"乔吉","content":"搅柔肠离恨病相兼，重聚首佳期卦怎占？豫章城开了座相思店。闷勾肆儿逐日添，愁行货顿塌在眉尖。税钱比茶船上欠，斤两去等秤上掂，吃紧的历册般拘钤。","dynasty":"元代","tags":"抒情，友人，相思","title":"水仙子·搅柔肠离恨病相兼"}
{"author":"乔吉","content":"琐窗风雨古今情，梦绕云山十二层，香销烛暗人初定。酒醒时愁未醒，三般儿挨不到天明。划地罗帏静，森地鸳被冷，忽地心疼。","dynasty":"元代","title":"水仙子·琐窗风雨古今情"}
{"author":"乔吉","content":"眼前花怎得接连枝，眉上锁新教配钥匙，描笔儿勾销了伤春事。闷葫芦铰断线儿，锦鸳鸯别对了个雄雌。野蜂儿难寻觅，蝎虎儿干害死，蚕蛹儿毕罢了相思。","dynasty":"元代","tags":"女子，抒情，愁闷，伤怀","title":"水仙子·眼前花怎得接连枝"}
{"author":"乔吉","content":"冷无香柳絮扑将来，冻成片梨花拂不开，大灰泥漫了三千界，银棱了东大海，探梅的心噤难挨。面瓮儿里袁安舍，盐堆儿里党尉宅，粉缸儿里舞榭歌台。","dynasty":"元代","title":"水仙子·冷无香柳絮扑将来"}
{"author":"乔吉","content":"半天风雨如秋。怪石於菟，老树钩娄，苔绣禅阶，尘黏诗壁，云湿经楼。琴调冷声闲虎丘，剑光寒影动龙湫。醉眼悠悠，千古恩仇。浪卷胥魂，山锁吴愁。","dynasty":"元代","tags":"写景，怀古，感慨","title":"折桂令·风雨登虎丘"}
{"author":"乔吉","content":"顺毛儿扑撒翠鸾雏，暖水儿温存比目鱼，碎奔忙儿垒就阳台路。望朝云思暮雨，楚巫娥偷取些工夫。殢酒人归未，停歌月上初，今夜何如？","dynasty":"元代","tags":"写景，抒情","title":"水仙子·嘲楚仪"}
{"author":"乔吉","content":"笙歌梦断蒺藜沙，罗绮香馀野菜花。乱云老树夕阳下，燕休寻王谢家，恨兴亡怒煞些鸣蛙。铺锦池埋荒甃，流杯亭堆破瓦，何处也繁华？","dynasty":"元代","tags":"借景抒情，怀古，感慨，历史","title":"水仙子·游越福王府"}
{"author":"乔吉","content":"闹排场经过乐回闲，勤政堂辞别撒会懒，急喉咙倒换学些慢。掇梯儿休上竿，梦魂中识破邯郸。昨日强如今日，这番险似那番。君不见倦鸟知还！","dynasty":"元代","tags":"政治，抒情，失望，愤懑","title":"水仙子·赋李仁仲懒慢斋"}
{"author":"乔吉","content":"枕苍龙云卧品清箫，跨白鹿春酣醉碧桃，唤青猿夜拆烧丹灶。二千年琼树老，飞来海上仙鹤。纱巾岸天风细，玉笙吹山月高，谁识王乔？","dynasty":"元代","tags":"田园，写景，抒情，喜爱","title":"水仙子·乐清箫台"}
{"author":"乔吉","content":"殷勤红叶诗，冷淡黄花市。清江天水笺，白雁云烟字。游子去何之？无处寄新词。酒醒灯昏夜，窗寒梦觉时。寻思，谈笑十年事；嗟咨，风流两鬓丝。","dynasty":"元代","tags":"写景，回忆，送别，抒情，相思","title":"雁儿落过得胜令·忆别"}
{"author":"乔吉","content":"昼长无事簿书闲，未午衙先散。一郡居民二十万。报平安，秋粮夏税咄嗟儿办。执花纹象简，凭琴堂书案，日日看青山。","dynasty":"元代","tags":"写人，抒情","title":"小桃红·绍兴于侯索赋"}
{"author":"乔吉","content":"一从鞍马西东。几番衾枕朦胧。薄幸虽来梦中。争如无梦。那时真个相逢。","dynasty":"元代","title":"天净沙"}
{"author":"乔吉","content":"侵晓园丁，报道娇红嫩紫。巧工夫、攒枝饾蕊。行歌伫立，洒洗妆新水。卷香风、看街帘起。深深巷曲，有个重门开未。忽惊他、寻春梦美。穿窗透阁，便凭伊唤取，惜花人、在谁根底。","dynasty":"元代","title":"卖花声和黄子常韵"}
{"author":"乔吉","content":"暖烘，醉客，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯琵琶重。","dynasty":"元代","title":"朝天子"}
{"author":"乔吉","content":"拍栏杆，雾花吹鬓海风寒，浩歌惊得浮云散。细数青山，指蓬莱一望间。纱巾岸，鹤背骑来惯。举头长啸，直上天坛。","dynasty":"元代","title":"殿前欢"}
{"author":"乔吉","content":"绀云分翠隆蹉丝，玉线界宫鸦翅。露冷蔷薇晓初试。淡匀脂，金篦腻点兰烟纸。含娇意思，殢人须是，亲手画眉儿。","dynasty":"元代","title":"小桃红"}
{"author":"乔吉","content":"瘦马驮诗天一涯，倦鸟呼愁村数家。扑头飞柳花，与人添鬓华。","dynasty":"元代","tags":"羁旅，漂泊，思乡","title":"凭栏人"}
{"author":"乔吉","content":"凤酥不将肋斗儿匀，巧倩含娇俊。红镌玉有痕，暖嵌花生晕。旋窝儿粉香都是春。","dynasty":"元代","title":"清江引"}
{"author":"乔吉","content":"冬前冬后几村庄，溪北溪南两履霜，树头树底孤山上。冷风袭来何处香？忽相逢缟袂绡裳。酒醒寒惊梦，笛凄春断肠，淡月昏黄。","dynasty":"元代","tags":"写花，梅花，咏物，抒情，愤懑，闲适","title":"水仙子·寻梅"}
{"author":"乔吉","content":"罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里央及出些腼腆，画帧儿上唤下来的婵娟。试问尊前，月落参横，今夕何年？","dynasty":"元代","tags":"写人","title":"折桂令·赠罗真真"}
{"author":"乔吉","content":"绀云分翠拢香丝，玉线界宫鸦翅。露冷蔷薇晓初试。淡匀脂，金篦腻点兰烟纸。含娇意思，殢人须是，亲手画眉儿。","dynasty":"元代","tags":"写人，女子，爱情","title":"小桃红·晓妆"}
{"author":"乔吉","content":"崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不着春妆整整，风吹的倒玉立亭亭，浅醉微醒，谁伴云屏？今夜新凉，卧看双星。","dynasty":"元代","title":"折桂令·崔徽休写丹青"}
{"author":"乔吉","content":"黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如？笑倩谁扶，又被春纤，搅住吟须。","dynasty":"元代","title":"折桂令·黄四娘沽酒当垆"}
{"author":"乔吉","content":"罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里央及出些腼腆，画帧儿上唤下来的婵娟。试问尊前，月落参横，今夕何年？","dynasty":"元代","title":"折桂令·罗浮梦里真仙"}
{"author":"乔吉","content":"怎生来宽掩了裙儿？为玉削肌肤，香褪腰肢。饭不沾匙，昨如翻饼，气若游丝。得受用遮莫害死，果诚实有甚推辞？干闹了多时，本是结发的欢娱，倒做了彻骨儿相思。","dynasty":"元代","tags":"女子，抒情，相思","title":"折桂令·寄远"}
{"author":"乔吉","content":"清风闲坐，白云高卧，面皮不受时人唾。乐跎跎，笑呵呵，看别人搭套项推沉磨。盖下一枚安乐窝。东，也在我；西，也在我。","dynasty":"元代","tags":"抒情，生活","title":"山坡羊·自警"}
{"author":"乔吉","content":"江南倦客登临，多少豪雄，几许消沉。今日何堪，买田阳羡，挂剑长林。霞缕烂谁家昼锦，月钩横故国丹心。窗影灯深，磷火青青，山鬼喑喑。","dynasty":"元代","tags":"怀古，历史，抒情，愤懑，现实","title":"折桂令·毗陵晚眺"}
{"author":"乔吉","content":"朝三暮四，昨非今是，痴儿不解荣枯事。攒家私，宠花枝，黄金壮起荒淫志。千百锭买张招状纸。身，已至此；心，犹未死。","dynasty":"元代","tags":"批判，社会，思想","title":"山坡羊·冬日写怀"}
{"author":"乔吉","content":"云浓云淡，窗明窗暗，等闲休擘骊龙颔。正尴九咸，莫贪婪，恶风波吃闪的都着淹，流则盈科止则坎。行，也在俺；藏，也在俺。","dynasty":"元代","tags":"元曲，劝诫，警示","title":"山坡羊·失题"}
{"author":"乔吉","content":"妒韶华风雨潇潇，管月犯南箕，水漏天瓢。湿金缕莺裳，红膏燕嘴，黄粉蜂腰。梨花梦龙绡泪今春瘦了，海棠魂羯鼓声昨夜惊着。极目江皋，锦涩行云，香暗归潮。","dynasty":"元代","tags":"抒情，怀人，思念","title":"折桂令·雨窗寄刘梦鸾赴宴以侑尊云"}
{"author":"乔吉","content":"百花洲上新台，檐吻云平，图画天开。鹏俯沧溟，蜃横城市，鳌驾蓬莱，学捧心山颦翠色，怅悬头土湿腥苔。悼古兴怀，休近阑干，万丈尘埃。","dynasty":"元代","tags":"登高，望远，抒情，感慨","title":"折桂令·登姑苏台"}
{"author":"乔吉","content":"咏手弦上看，花间把，握雨携云那清嘉，春风满袖拈罗帕。擎玉斝，微蘸甲，风韵煞。玉掌温，琼枝嫩，闲弄闲拈暗生春，为纤柔长惹风流恨。掠翠颦，整髻云，可喜损。","dynasty":"元代","title":"【南吕】四块玉_咏手弦上看"}
{"author":"乔吉","content":"自适黄花开数朵，翠竹栽些个。农桑事上熟，名利场中捋。禾黍小庄科，篱落棱鸡鹅。五亩清闲地，一枚安乐窝。行呵，官大忧愁大；藏呵，田多差役多。忆别殷勤红叶诗，冷淡黄花市。清江天水笺，白雁云烟字。游子去何之，无处寄新词。酒醒灯昏夜，窗寒梦觉时。寻思，谈笑十年事，嗟咨，风流两鬓丝。戏题喜蛛丝漫占，灵鹊声难验。秋奁妆不忺，夜烛花无艳。愁月淡窥檐，泪雨冷侵帘。冉冉香消渐，纤纤玉减尖。口店口店，念念心常玷；厌厌，渐渐病越添。回省身离丹凤阙，梦入黄鸡社。桔槔地面宽，傀儡排场热。名利酒吞蛇，富贵梦迷蝶。蚁阵攻城破，蜂衙报日斜。豪杰，几度花开谢，痴呆，三分春去也。","dynasty":"元代","title":"【双调】雁儿落过得胜令_自适黄花开"}
{"author":"乔吉","content":"歌姬教坊驰名，梨园上班，院本诙谐，宫妆样范。肤若凝脂，颜如渥丹，香肩凭玉楼，湘云拥翠鬟。罗帕分香，春纤换盏。【紫花儿】扶彪煞东风桃李，吸留煞暮雨房栊，吃喜煞夜月阑干。向尊席之上，谈笑其间，意思相攀，且是娘剔透玲珑不放闲，不枉了唤声妆旦。尽可以雾幌云屏，酒社诗坛。【天净沙】眉儿初月弯弯，鞋儿瘦玉悭悭，脸儿孜孜耐看。琵琶弦慢，青衫泪点才干。【尾】丽春园门外是浔阳岸，最险是茶船上跳板。一句话悔时难，两般儿爱处拣。","dynasty":"元代","title":"【越调】斗鹌鹑_歌姬教坊驰"}
{"author":"乔吉","content":"悟世肝肠百炼炉间铁，富贵三更枕上蝶，功名两字酒中蛇。尖风薄雪，残杯冷炙，掩清灯竹篱茅舍。太平吴氏楼会集桃花扇底窥春笑，杨柳帘前按舞娇，海棠梦里醉魂销。香团娇小，歌头水调，断肠也五陵年少。香云帘幕风流燕，花月楼台富贵仙，新调骏马紫藤鞭。能歌小妾，轻罗团扇，醉归来牡丹亭院。香茶细研片脑梅花粉，新剥珍珠豆寇仁，依方修合凤团春。醉魂清爽，舌尖香嫩，这孩儿那些风韵。","dynasty":"元代","title":"【双调】卖花声"}
{"author":"乔吉","content":"闺情玉减梅花瘦，翠颦妆镜羞，雨念云思何日休？休，休登江上楼。红弯袖，泪痕都是愁。讶金红鸾纸，染香丹凤词，情系人心秋藉丝。思，掷梭双泪时。回文字，织成肠断诗。","dynasty":"元代","title":"【南吕】阅金经"}
{"author":"乔吉","content":"歌者簪山桔锦囊，未黄，宜荐秋风酿。何须一夜洞庭霜，好先试销金帐。豆寇梢头，丁香枝上，蘸吴姬指甲凉。剖将，试尝，止爱些酸模样。赋所感翠衫，玉簪，脂唇小樱桃淡。多情多绪眼脑馋，谁敢去胡摇撼？冷诨先口斩，呆科先探，小心儿真个敢。为俺，大胆，我倒有三分惨。小娃琵琶暖烘，醉容，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯煞琵琶重。","dynasty":"元代","title":"【中吕】朝天子_歌者簪山桔"}
{"author":"乔吉","content":"千山落叶岩岩瘦，百尺危阑寸寸愁。有人独倚晚妆楼。楼外柳，眉暗不禁秋。","dynasty":"元代","tags":"秋天，思妇，抒情，孤寂","title":"惜芳春·秋望"}
{"author":"乔吉","content":"笑靥儿盈盈斩女瘢娇艳满，偏称灯前玩。歌喉夜正阑，酒力春将半，喜入脸窝红玉暖。破花颜粉窝儿深更小，助喜洽添容貌。生成脸上娇，点出腮边俏，休著翠钿遮罩了。凤酥不将腮斗儿匀，巧倩含娇俊。红镌玉有痕，暖嵌花生晕，旋窝儿粉香都是春。一团可人衠是娇，妆点如花貌。抬叠起脸上愁，出落腮边俏，千金这窝儿里消费了。有感相思瘦因人间阻，只隔墙儿住。笔尖和露珠，花瓣题诗句，倩衔泥燕儿将过去。佳人病酒罗帕粉香宫额上掩，宿酒春初散。被窝儿甘露浆，腮斗儿珍珠汗，朦朣着对似开不开娇睡眼。即景垂杨翠丝千万缕，惹住闲情绪。和泪送春归，倩水将愁去，是溪边落红昨夜雨。","dynasty":"元代","title":"【双调】清江引_笑靥儿盈盈"}
{"author":"乔吉","content":"风情春透天台醉碧桃，月满云窗听紫箫。莺燕友凤鸾交。幽期密约，不许外人瞧。【幺】打不觉头毒如睡马杓，粘随风絮沾如肉膘胶。藤缠葛数千遭，把丽春园缠倒，吓的那贩茶客五魂消。【赚煞】我是个锻炼成的铁连环，不比您捻合就的泥圈套。挣么快的锋芒怎敢犯着，小厮扑如何敢和我换交？伏唇枪舌剑吹毛，不是我骋麄豪。强霸着月夜花朝，围你在垓心里怎地逃？若不纳降旗受缚，肯舒心伏弱，敢教点钢锹劈碎纸糊锹。睡鞋儿双凤衔花宫样弯，窄玉圈金三寸悭。绿窗静翠帘闲。似锦鸳日晚，并宿向雕阑。【幺】多管是露冷苍苔夜气寒，暖透凌波罗袜单。听宝钏响珊珊，藉王建儿般冰腕，用纤指将绣帮儿弹。【赚煞】髻绾倚风鬟，脸衬秋莲瓣，险花晕了懵腾醉眼，见非雾非烟帘影间。映秋波两叶春山，几时配玉连环？看他些绿僽红僝，殢煞春娇夜未阑。投至香消烛残，比及雨收云散，我向怀儿中直揣得那对底儿干。","dynasty":"元代","title":"【仙吕】赏花时_风情春透天"}
{"author":"乔吉","content":"闲适二曲山间林下，有草舍蓬窗幽雅。苍松翠竹堪图画，近烟村三四家。飘飘好梦随落花，纷纷世味如嚼蜡。一任他苍头皓发，莫徒劳心猿意马。自种瓜，自采茶，炉内链丹砂。看一卷道德经，讲一会渔樵话，闭上槿树篱，醉卧在葫芦架，尽清闲自在煞。无灾无难，受用会桑榆日晚。英雄事业何时办，空熬煎两鬓斑。陈抟睡足西华山，文王不到磻溪岸。不是我心灰意懒，怎陪伴愚眉肉眼，雪满山，水绕滩，静爱野鸥闲。使见识偃月堂，受惊怕连云栈，想起来满面看，通身汗，惨煞人也蜀道难。失题青春空过，早两鬓秋霜渐多。运筹帷幄簪笔坐，费心如安乐窝，黄尘黑海万丈波，绿袍槐简千家货。算世人难蹬脱，脱这金枷玉锁。问小哥，你省么？拍手笑呵呵。穿袖衫调傀儡，搭套项推沉磨，我如今得空便都参破。得清闲才是我。溪山一派，接松径寒云绿苔。萧萧五柳疏篱寨，撒金钱菊正开，先生拂袖归去来。将军战马今何在？急跳出风波大海，作个烟霞逸客，翠竹斋、薛荔阶，强似五侯宅。这一条青穗条，傲煞你黄金带。再不著父母忧，再不还儿孙债。险也啊，拜将台！","dynasty":"元代","title":"【南吕】玉交枝"}
{"author":"乔吉","content":"陪雅斋万户游仙都洞天千古藏真洞，一柱立晴空，石笋参差似太华峰，醉入天台梦。绿树溪边晚风，碧云不动，粉香吹下芙蓉。","dynasty":"元代","title":"【越调】酒旗儿"}
{"author":"乔吉","content":"出金陵尘暗埋金地，云寒树玉宫，归去也老仙翁。东北朝宗水，西南解愠风，船急似飞龙，到铁瓮城边喜落篷。","dynasty":"元代","title":"【商调】梧叶儿_出金陵尘暗"}
{"author":"乔吉","content":"射雁鱼尾红残霞隐隐，鸭头绿秋水涓涓，芙蓉灿烂摇波面。见沉浮鸥伴，来往鱼船，平沙衰草，古木苍烟。江乡景堪爱堪怜，有丹青巧笔难传。揉蓝靛绿水溪头，铺腻粉白蘋岸边，抹胭脂红叶林前，将笠檐儿慢卷。迎头，仰面，偷睛儿觑见碧天外雁行现，写破祥云一片笺，头直上慢慢盘旋。【一枝花】忙拈鹊画弓，急取雕翎箭，端直了燕尾鹓，搭上虎筋弦，秋月弓圆，箭发如飞电，觑高低无侧偏，正中宾鸿，落在蒹葭不见。【尾】转过紫荆坡白草冢黄芦堰，惊起些红脚鸭金头鹅锦背鸳，吓得这鸂鶒儿连忙向败荷里串。血模糊翅搧扇，扑剌剌可怜，十二枝梢翎向地皮上剪。","dynasty":"元代","title":"【南吕】梁州第七_射雁鱼尾红"}
{"author":"乔吉","content":"赠刘牙儿瓠犀微露玉参差，偏称乌金渍。斜抵春纤记前事，试寻思。风流漫惹闲唇齿，含宫泛徵，咬文嚼字，谁敢嗑牙儿？立春遣兴土牛泥软润滋滋，香写宜春字。散作芳尘满街市，洒吟髭。老天也管闲公事，春风告示。梅花资次，攒到北边枝。纸雁儿汉宫秋信落云笺，行断鸳鸯剪。写不成书寄幽怨，镜台边。补妆羞对双金钿，清愁一点，有谁曾见，和影过远山前。扇儿一声谁剪楚江云，秋色轻罗衬。休写班姬六宫恨，泪成痕。半枝汗湿香生晕，蒲葵策勋，桃花风韵，凉渗小乌巾。赠郭莲儿锦幢罗盖水晶宫，一曲菱歌动。太液云香露华莹，醉芙蓉。鸳鸯不识凌波梦，秋房怨空，藕丝情重，粉瘦怯西风。花蓝髻小鬟新样斗奇绝，学绾同心结。翠织香穿逞娇劣，巧堆叠。锦筐露湿琼梳月，盛春倦也，和云低遏；忙煞梦中蝶。效联珠格落花飞絮隔朱帘，帘静重门掩。掩镜羞看脸儿渐女，渐女眉尖。眉尖指屈将归期念，念他抛闪。闪咱少欠，欠你病厌厌。赠朱阿矫郁金香染海棠丝，云腻宫鸦翅。翠靥眉儿画心字，喜孜孜。司空休作寻常事，樽前但得，身边伏侍，谁敢想那些儿。闺思日高犹自睡沉沉，梦绕鸳鸯枕。不成闲愁厮拘禁，恋香衾。东风落尽西园锦，知他为甚，情怀陡恁，懒却惜花心。春闺怨玉楼风飐杏花衫，娇怯春寒赚。酒病十朝九朝嵌，瘦岩岩。愁浓难补眉儿淡，香消翠减，雨昏烟暗，芳草遍江南。中秋怀约桂花风雨较凉些，愁字儿难藏厌。一片秋声战梧叶，苦离别。幸然不见团圆月，多应那人，相思今夜，明日敢来也。楚仪来因戏赠之碧梧月冷凤凰枝，空守风流志。楚雨湘云总心事，许多时。口儿里不道个胡伦字。殷勤谢伊，虽无传示，来探了两遭儿。别楚仪一樽别酒断肠词，难说心间事。行李匆匆怎酬志？自寻思，从今别却文章士。至如小子，十分不是，好处也想些儿。绍兴于侯索赋昼长无事簿书闲，未午衙先散。一郡居民二十万。报平安，秋粮夏税咄嗟儿办。执花纹象简，凭琴堂书案，日日看青山。孙氏壁间画竹月分云影过邻东，半壁秋声动。露粟枝柔怯栖凤，玉玲珑，不堪岁暮关情重。空谷乍寒，美人无梦，翠袖倚西风。点鞋枝研台香蘸翠条尖，圈落玄花点，云风吴绫粉生焰。配霜缣，月牙脱出宫莲渐女。虽然草木，不堪憔悴，陪伴玉纤纤。晓妆绀云分翠拢香丝，玉线界宫鸦翅。露冷蔷薇晓初试，淡匀脂。金篦腻点兰烟纸，含娇意思。殢人须是，亲手画眉儿。桂花一枝丹桂倚西风，扇影天香动。醉里清虚广寒梦，月明中。紫金粟炼朱砂汞，绿衣衬榜，黄麻供奉，不似状元红。指镯紫金铢钿巧镯儿，悭称无名指。花信今春几番至？见郎时，窗前携手知心事。行云拘束，暖香消瘦，璁褪玉愁枝。僧房以太湖石支足海棠花影月明前，约那人相见，掩雨遮云忒方便。最堪怜，阶前堆垛从踏践。央及杨翦，急差军健，运入丽春园。","dynasty":"元代","title":"【越调】小桃红_赠刘牙儿瓠"}
{"author":"乔吉","content":"丰年乐世路艰难鬓毛斑，古奸退闲。白云归山鸟知还，想起来连云栈，不如磻溪岸垂钓竿。","dynasty":"元代","title":"【不知宫调】"}
{"author":"乔吉","content":"雪月风花收拾够也，用心用力这时节，担儿上一担担风月。途路赊，步步些些。不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。黑海春愁浑无处躲，嫩香腻玉渐消磨，瘦呵也不似今春个。无奈何，自画双蛾，添得越愁多。薄命儿心肠较软，道声去也泪涟涟，这些时攒下春闺怨。离恨天，几度前，羞见月儿圆。","dynasty":"元代","title":"【双调】春闺怨"}
{"author":"乔吉","content":"避豪杰，隐岩穴，煮茶香扫梅梢雪。中酒酣迷纸帐蝶，枕书睡足松窗月，一灯蜗舍。","dynasty":"元代","title":"【双调】钱丝泫"}
{"author":"乔吉","content":"竹衫儿并刀剪龙须为寸，玉丝穿龟背成文，襟袖清凉不沾尘。汗香晴带雨，肩瘦冷搜云，是玲珑剔透人。浃背全无暑汗，曲肱时印新瘢，衬荷花落魄壮怀宽。挹风香双袖细，披野色一襟团，满身儿窥豹管。书所见脸儿嫩难藏酒晕，扇儿薄不隔歌尘，佯整金钗暗窥人。凉风醒醉眼，明月破诗魂，料今宵怎睡得稳。泊皋亭山下石骨瘦金珠窟嵌，树身驰璎珞褴襂，秋影秋声绕蓬龛。青山黄鹤楼，白水黑龙潭，野猿啼碎胆。","dynasty":"元代","title":"【中吕】红绣鞋_竹衫儿并刀"}
{"author":"乔吉","content":"有感薄命妾，重离别，长吁一声肠断也。闷弓儿难拽，愁窖儿新掘，花担儿怕担折。兰舟梦水绕云结，香闺恨烛灭烟绝。凤凰衾人硬咽，鸳鸯枕泪重叠。口耶，寒似夜来些。","dynasty":"元代","title":"【越调】柳营曲"}
{"author":"乔吉","content":"合筝酒酣春色浓，帘卷花阴静。佳人娇和曲，豪客醉弹筝。心与手调停，敛袂待弦初定，雁行斜江月影。搊挣银甲指拨轻清，按金缕歌喉数声。【梁州第七】歌应指似林莺呖呖，指随歌似山溜泠泠，同声相应的凉州令。滴银盘秋雨，敲玉树春冰，恰壮怀慷慨，又私语丁宁。迸琼珠万颗瑽琤，间骊珠一串分明。恰便似卓文君答抚琴相如，黄念奴伴开元寿宁，小单于学鼓瑟湘灵绎如也以成，迟疾纤巧随抠掐无些儿病。腔儿稳，字儿正，一对儿合得着绸缪有情，效鸾凤和鸣。【尾】煞强如泣琵琶泪湿青衫上冷，仿佛似鹦鹉声讹锦罩内听，洗得平生耳根净。风流这生，乞戏可憎，我便有陶学士的鼻凹也下不得絣。私情云髫金雀翘，山隐青鸾鉴，藕丝轻织粉，湘水细揉蓝。性子儿岩嵌，小可底难摇撼，起初儿着莫咱，假撇清面北眉南，实怕儹红愁绿惨。【梁州第七】不显豁意头儿甚好，不寻常眼脑儿偏馋，酒席间闲话儿将他来探。都笑科儿承答，冷诨儿包含，不能够空便。因此上云雨尴九咸，老婆婆坐守行监，狠撅丁暮四朝三，不能够偷工夫恰喜喜欢欢，怕蹶撒也却忑忑忐忐，知消息早哝哝喃喃。儹科，斗喊，风声儿惹起如何揞，从那遍再谁敢？有等乾咽唾的杓俫死嘴口斩。委实难耽。【尾】从今将凤凰巢鸳鸯殿遮笼教暗，将金缝锁玉连环对勘的严，锦片也似前程做的来不愚滥。非是咱不甘，不是你不堪，只被这受惊怕的恩情都吓破我胆。杂情粉云香脸试搽，翠烟腻眉学画，红酥润冰笋手，乌金渍玉粳牙，鬓拢宫鸦。改样儿新鞋袜，挑粉垢修指甲。收拾得所事儿温柔，妆点得诸余里颗恰。【梁州】堪笑这没分晓的妈妈，则抱得不啼哭娃娃。小心儿一见了相牵挂，腿厮捺着说话，手厮把着行踏，额厮拶着作耍，腮厮揾着温存，肩厮挨着曲和琵琶，寻题目顶真续麻。常子是笑没盈弄盏传杯，好吃。阑同床共塌，热兀罗过饭供茶。那些，喜呷，天来大怪胆儿无惯怕。这些时变了话，小则小心肠儿到狡猾，显出些情杂。【骂玉郎】但些儿头疼眼热我早心惊呀，着疼热只除咱，寻方里药占龟卦。直到吃得粥食，离了卧榻，恰撇得心儿下。【感皇恩】看承似美玉无暇，谁敢帮野草闲花。曹大家卖杏虎，裴小蛮学撒撇，温太真索妆虾。丽春园扎撒，鸣珂巷南衙，现而今如嚼蜡，似咬瓦，若抟沙。【采茶歌】喜时节脸烘霞，笑时节眼生花，一霎时一天风雪冷鼻凹。本待做曲吕木头车儿随性打，原来是滑出律水晶球子怎生拿。","dynasty":"元代","title":"【南吕】一枝花_合筝酒酣春"}
{"author":"乔吉","content":"题情离情厮禁，旧约难寻。落红堆径雨沉沉。锁梨花院深。瘦来裙掩鸳鸯锦，愁多梦冷芙蓉枕，髻松钗落凤凰金，险掂折玉簪。乐闲链秋霞汞鼎，煮晴雪茶铛。落花流水护茅亭，似春风武陵。唤樵青、椰瓢倾、云浅松醪剩，倚围屏、洞仙酣、露冷石床净，挂枯藤。野猿啼、月淡纸窗明，老先生睡醒。渔樵闲话柳穿鱼旋煮，柴换酒新沽。斗牛儿乘兴老樵渔，论闲言怅语。燥头颅束云担雪耽辛苦，坐蒲团攀风咏月穷活路，按葫芦谈天说地醉模糊。入江山画图。","dynasty":"元代","title":"【正宫】醉太平_题情离情厮"}
{"author":"许康佐","content":"日际愁阴生，天涯暮云碧。重重不辨盖，沈沈乍如积。林色黯疑暝，隙光俄已夕。出岫且从龙，萦空宁触石。馀辉澹瑶草，浮影凝绮席。时景讵能留，几思轻尺璧。","dynasty":"唐代","title":"日暮碧云合"}
{"author":"曹埈","content":"极目苍茫里，商飙动地哀。断云低野树，落日照荒台。远渚沙鸥宿，长天塞雁来。干戈知未息，回首独徘徊。","dynasty":"清代","title":"野望"}
{"author":"曹埈","content":"迢递关河此旧游，布帆仍向夕阳收。干条碧柳临官路，几点青山出郡楼。风引玉箫牵客梦，月移银汉照孤舟。停桡莫话当年事，自愧浮名逐水流。","dynasty":"清代","title":"宿晋陵驿"}
{"author":"陈子文","content":"孤舟小泊初，远寺疏钟起。茅屋两三家，悬灯深树里。","dynasty":"明代","title":"夜泊浣城村舍"}
{"author":"戴璐","content":"青门曾忆送凫飞，辽海虚归丁令威。忠节循良真合传，完人千古似公稀。","dynasty":"清代","title":"恭题理斋年伯爱吟草其一"}
{"author":"戴璐","content":"益州早见梦三刀，转粟青天绩最高。家世开平期不负，果然碧血洒征袍。","dynasty":"清代","title":"恭题理斋年伯爱吟草其二"}
{"author":"戴璐","content":"马革平生志已偿，招魂何路向蛮方。桐乡父老还流涕，岁岁传芭酹桂浆。","dynasty":"清代","title":"恭题理斋年伯爱吟草其三"}
{"author":"戴璐","content":"恩荣褒恤慰忠魂，有子长怀手泽存。上谷鸣琴稀吏牍，摩娑残帙几声吞。","dynasty":"清代","title":"恭题理斋年伯爱吟草其四"}
{"author":"杨虞卿","content":"萧晨骑马出皇都，闻说埋冤在路隅。别我已为泉下土，思君犹似掌中珠。四弦品柱声初绝，三尺孤坟草已枯。兰质蕙心何所在，焉知过者是狂夫。","dynasty":"唐代","title":"过小妓英英墓"}
{"author":"杨虞卿","content":"河势昆仑远，山形菡萏秋。（《过华作》）","dynasty":"唐代","title":"句"}
{"author":"杨虞卿","content":"河势昆崙远，山形菡萏秋。","dynasty":"唐代","title":"句"}
{"author":"方丰之","content":"已携巨鲤换新粳，尚有鲦鯈得自烹。闻道烹鲜易烦碎，呼儿勿用苦为羹。","dynasty":"宋代","title":"渔父"}
{"author":"方丰之","content":"漠漠春阳接海低，濛濛晚雨傍山飞。半敧古埭无人过，时有村童护鸭归。","dynasty":"宋代","title":"历崎道中"}
{"author":"方丰之","content":"舍人早定江西派，句法须将活处参。参取陵阳正法眼，寒花承露落毵毵。","dynasty":"宋代","title":"绝句"}
{"author":"方丰之","content":"天女终降大居士，登伽惟挠小乘禅。","dynasty":"宋代","title":"句其一"}
{"author":"方丰之","content":"老夫六贼销磨尽，时为幽香一败禅。","dynasty":"宋代","title":"句其二"}
{"author":"方丰之","content":"白是盐埕青是麦，谁云斥卤不堪田。","dynasty":"宋代","title":"句其三"}
{"author":"方丰之","content":"魂梦无金印，生涯有瓦盆。","dynasty":"宋代","title":"句其四"}
{"author":"方丰之","content":"汉室虽然和冒顿，贾生终愿系单于。","dynasty":"宋代","title":"句其五"}
{"author":"敦诚","content":"少陵昔赠曹将军，曾曰魏武之子孙。君又无乃将军后，于今环堵蓬蒿屯。扬州旧梦久以绝，且著临邛犊鼻裈。爱君诗笔有才气，直追昌谷破篱樊。当时虎门数晨夕，西窗剪烛风雨昏。接罗倒着容君傲，高谈雄辩虱手扪。感时思君不相见，蓟门落日松亭樽。劝君莫弹食客铗，劝君莫扣富儿门。残羹冷炙有德色，不如著书黄叶村。","dynasty":"清代","title":"寄怀曹雪芹"}
{"author":"敦诚","content":"入夜涛声急，如闻百丈湫。村栖归酒客，浦月聚渔舟。露气凉于雨，诗襟淡似秋。行歌偕雁侣，来此狎群鸥。","dynasty":"清代","title":"同诸兄弟饮月下听涛声"}
{"author":"敦诚","content":"夕照台前烟树合，契丹城下水云开。却逢李郭同舟渡，可遇山王隔竹回。十里平皋明晚镜，两堤青霭入残杯。笔床茶灶依然在，不见天随放鸭来。","dynasty":"清代","title":"潞河舟中遇书筠园李仲青郭澄泉缆不能维一语别去因寄是诗并感怀贻谋弟"}
{"author":"敦诚","content":"竹谷西边涧水东，一筇随意到花宫。四更寒吐秋山月，万壑涛生落叶风。遥岭钟沈孤塔外，残镫人语夜厨中。定知清梦迷烟树，湖上南园听雁鸿。","dynasty":"清代","title":"山月对酒有怀子明"}
{"author":"敦诚","content":"古柏荒祠叫暮鸦，春云淡墨压平沙。一天寒食潇潇雨，人在南村卖酒家。","dynasty":"清代","title":"南村雨中其一"}
{"author":"敦诚","content":"馌妇家家动晚炊，低烟不起绕荆篱。老农贪著春耕雨，湿尽黄牛下陇迟。","dynasty":"清代","title":"南村雨中其二"}
{"author":"敦诚","content":"秋月上孤村，清光照村渚。渚水碧而深，昨夜添新雨。微风亦修修，零露复湑湑。黄云压稻场，紫花香豆圃。篱下独徘徊，竟夕无人语。","dynasty":"清代","title":"月上村外独步"}
{"author":"敦诚","content":"晓出城北门，遥上白云麓。健屐攀葛藤，绝顶穷远目。隔涧响鸣泉，栖鹘叫古木。石径拾松花，坐煮山泉熟。下山觅蹇驴，夕阳满空谷。","dynasty":"清代","title":"朝阳洞"}
{"author":"敦诚","content":"昨夜纸窗声，秋霖侵老屋。晓起尚溟濛，青烟暗庭竹。悠然步松丘，危峰滑如沐。寒蝉栖濯枝，饥鸟下林木。采采决明花，入手秋一掬。闲久客稀来，小径莓苔绿。","dynasty":"清代","title":"秋雨"}
{"author":"敦诚","content":"我闻贺鉴湖，不惜金龟掷酒垆。又闻阮遥集，直卸金貂作鲸吸。嗟余本非二子狂，腰间更无黄金珰。秋气酿寒风雨恶，满园榆柳飞苍黄。主人未出童子睡，斝乾瓮涩何可当。相逢况是淳于辈，一石差可温枯肠。身外长物亦何有，鸾刀昨夜磨秋霜。且酌满眼作软饱，谁暇齐鬲分低昂。元忠两褥何妨质，孙济缊袍须先尝。我今此刀空作佩，岂是吕虔遗王祥。欲耕不值买犍犊，杀贼何能临边疆。未若一斗复一斗，令此肝肺生角芒。曹子大笑称快哉，击石作歌声琅琅。知君诗胆昔如铁，堪与刀颖交寒光。我有古剑尚在匣，一条秋水苍波凉。君才抑塞倘欲拔，不妨斫地歌王郎。","dynasty":"清代","title":"佩刀质酒歌"}
{"author":"敦诚","content":"黑风吹海天地青，四野八荒云画暝。洒作人间三日雨，萧飕似带鱼龙腥。神鞭鬼驭走万骑，居高建屋倾千瓴。长空如扫下云脚，斜飞横织皆清泠。我知上帝沛澍雨，故收怒电藏威霆。青鬉未许滴村落，黑猪那复泅天溟。明朝晨霁蹑松嶂，初秋爽动西山陉。遥知此际山涨发，訇岩响谷无泓渟。安能飞去烟云窟，惊涛独倚山窗听。台前景色亦不恶，槎丫竹树昏檐庭。菡萏香深隔略彴，芭蕉叶大遮窗棂。石塘水溢鱼入户，老屋地上浮新萍。山妻不嗔水漂麦，痴儿未至头触屏。急扫苔茵坐横石，旋开家宴倾酒醽。小鬟行酒老婢寿，岂有玲珑歌且停。醉来便枕松根卧，松风高落吹人醒。","dynasty":"清代","title":"立秋前一日大风雨自朝抵暮不止石塘水溢屋瓦苔生涛拂长松蜡翻蕉叶台上对之眉宇生快遂命酒与家人饮作长歌下之"}
{"author":"敦诚","content":"彤云压檐霜如水，断槛空阶百虫死。朔风吹蝶何处来，犹向东篱觅寒蕊。香须金翅半消磨，欲飞无力可奈何。小鬟戏扑置奁内，脂茧为茵粉作窠。记得春时红紫绽，日绕秦楼过汉殿。东风几日媚芳丛，不信韶华去如电。滕王下笔费踌躇，瘦形朝来难再摹。南华梦断隔烟水，庭空月暗秋魂孤。蝶兮蝶兮暂栖止，尚有梅花堪徙倚。明年放尔曲栏中，春露团香生凤子。","dynasty":"清代","title":"冻蝶行"}
{"author":"储龙光","content":"万里秋空晚，归鸦念旧林。山连睥睨动，风逼戍楼阴。碧血埋何处，浮云淡至今。惟余宝刀气，幻作水龙吟。","dynasty":"清代","title":"蛟桥怀古"}
{"author":"储龙光","content":"白水曲无边，浮云接远天。渔蓑孤艇雪，茅屋几家烟。弱羽栖难定，青篷泛未旋。泠泠人境外，钟梵为谁传。","dynasty":"清代","title":"镇湖庵"}
{"author":"祢衡","content":"　　时黄祖太子射，宾客大会。有献鹦鹉者，举酒于衡前曰：“祢处士，今日无用娱宾，窃以此鸟自远而至，明彗聪善，羽族之可贵，愿先生为之赋，使四座咸共荣观，不亦可乎？”衡因为赋，笔不停缀，文不加点。其辞曰：　　惟西域之灵鸟兮，挺自然之奇姿。体金精之妙质兮，合火德之明辉。性辩慧而能言兮，才聪明以识机。故其嬉游高峻，栖跱幽深。飞不妄集，翔必择林。绀趾丹觜，绿衣翠衿。采采丽容，咬咬好音。虽同族于羽毛，固殊智而异心。配鸾皇而等美，焉比德于众禽？　　于是羡芳声之远畅，伟灵表之可嘉。命虞人于陇坻，诏伯益于流沙。跨昆仑而播弋，冠云霓而张罗。虽纲维之备设，终一目之所加。且其容止闲暇，守植安停。逼之不惧，抚之不惊。宁顺从以远害，不违迕以丧生。故献全者受赏，而伤肌者被刑。　　尔乃归穷委命，离群丧侣。闭以雕笼，翦其翅羽。流飘万里，崎岖重阻。逾岷越障，载罹寒暑。女辞家而适人，臣出身而事主。彼贤哲之逢患，犹栖迟以羁旅。矧禽鸟之微物，能驯扰以安处！眷西路而长怀，望故乡而延伫。忖陋体之腥臊，亦何劳于鼎俎？嗟禄命之衰薄，奚遭时之险巇？岂言语以阶乱，将不密以致危？痛母子之永隔，哀伉俪之生离。匪余年之足惜，愍众雏之无知。背蛮夷之下国，侍君子之光仪。惧名实之不副，耻才能之无奇。羡西都之沃壤，识苦乐之异宜。怀代越之悠思，故每言而称斯。　　若乃少昊司辰，蓐收整辔。严霜初降，凉风萧瑟。长吟远慕，哀鸣感类。音声凄以激扬，容貌惨以憔悴。闻之者悲伤，见之者陨泪。放臣为之屡叹，弃妻为之歔欷。　　感平生之游处，若埙篪之相须。何今日之两绝，若胡越之异区？顺笼槛以俯仰，窥户牖以踟蹰。想昆山之高岳，思邓林之扶疏。顾六翮之残毁，虽奋迅其焉如？心怀归而弗果，徒怨毒于一隅。苟竭心于所事，敢背惠而忘初？讬轻鄙之微命，委陋贱之薄躯。期守死以报德，甘尽辞以效愚。恃隆恩于既往，庶弥久而不渝。","dynasty":"两汉","tags":"辞赋精选，宴会，咏物，写鸟","title":"鹦鹉赋"}
{"author":"顾嘉舜","content":"无田艰岁计，有子不为贫。藿食恒余味，蓬门也自春。","dynasty":"明代","title":"岁朝自慰"}
{"author":"顾嘉舜","content":"不欲千时去，探元独是非。春光才过半，又见落花飞。","dynasty":"明代","title":"春日屏居四首其一"}
{"author":"顾嘉舜","content":"窗明临片石，几净对幽琴。空境超非想，无弦有至音。","dynasty":"明代","title":"春日屏居四首其二"}
{"author":"顾嘉舜","content":"能闲芳草意，不竞白云心。问字时相过，清言淡可寻。","dynasty":"明代","title":"春日屏居四首其三"}
{"author":"顾嘉舜","content":"梁燕闲堪侣，庭花笑可依。阶前苔不破，应是到门稀。","dynasty":"明代","title":"春日屏居四首其四"}
{"author":"周邦彦","content":"燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。","dynasty":"宋代","tags":"宋词三百首，高中古诗，婉约，荷花，思乡","title":"苏幕遮·燎沉香"}
{"author":"周邦彦","content":"柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。","dynasty":"宋代","tags":"宋词三百首，宋词精选，婉约，柳树，送别","title":"兰陵王·柳"}
{"author":"周邦彦","content":"并刀如水，吴盐胜雪，纤手破新橙。锦幄初温，兽烟不断，相对坐调笙。低声问向谁行宿，城上已三更。马滑霜浓，不如休去，直是少人行。","dynasty":"宋代","tags":"宋词三百首，婉约，写人","title":"少年游·并刀如水"}
{"author":"周邦彦","content":"月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。执手霜风吹鬓影。去意徊徨，别语愁难听。楼上阑干横斗柄，露寒人远鸡相应。","dynasty":"宋代","tags":"宋词三百首，月亮，婉约，离别，女子，惜别","title":"蝶恋花·早行"}
{"author":"周邦彦","content":"银河宛转三千曲。浴凫飞鹭澄波绿。何处是归舟。夕阳江上楼。天憎梅浪发。故下封枝雪。深院卷帘看。应怜江上寒。","dynasty":"宋代","tags":"写雪，梅花，羁旅，抒怀","title":"菩萨蛮·梅雪"}
{"author":"周邦彦","content":"风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。","dynasty":"宋代","tags":"宋词三百首，婉约，写景，抒怀","title":"满庭芳·夏日溧水无想山作"}
{"author":"周邦彦","content":"风消绛蜡，露浥红莲，灯市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。","dynasty":"宋代","tags":"宋词三百首，元宵节，抒情","title":"解语花·上元"}
{"author":"周邦彦","content":"桃溪不作从容住，秋藕绝来无续处。当时相候赤阑桥，今日独寻黄叶路。烟中列岫青无数，雁背夕阳红欲暮。人如风后入江云，情似雨馀粘地絮。","dynasty":"宋代","tags":"宋词三百首，神话，爱情","title":"玉楼春·桃溪不作从容住"}
{"author":"周邦彦","content":"河桥送人处，凉夜何其。斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。华骢会意，纵扬鞭、亦自行迟。迢递路回清野，人语渐无闻，空带愁归。何意重红满地，遗钿不见，斜迳都迷。兔葵燕麦，向残阳、欲与人齐。但徘徊班草，欷歔酹酒，极望天西。(红满地一作：经前地斜迳一作：斜径)","dynasty":"宋代","tags":"送别，写景","title":"夜飞鹊·河桥送人处"}
{"author":"周邦彦","content":"佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。断崖树，犹倒倚。莫愁艇子曾系。空余旧迹郁苍苍，雾沈半垒。夜深月过女墙来，伤心东望淮水。酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。","dynasty":"宋代","tags":"宋词三百首，咏史怀古，豪放","title":"西河·大石金陵"}
{"author":"周邦彦","content":"几日轻阴寒测测。东风急处花成积。醉踏阳春怀故国。归未得。黄鹂久住如相识。赖有蛾眉能暖客。长歌屡劝金杯侧。歌罢月痕来照席。贪欢适。帘前重露成涓滴。","dynasty":"宋代","title":"渔家傲（般涉·第二）"}
{"author":"周邦彦","content":"乳鸭池塘水暖。风紧柳花迎面。午妆粉指印窗眼。曲里长眉翠浅。问知社日停针线。探新燕。宝钗落枕春梦远。帘影参差满院。","dynasty":"宋代","title":"秋蕊香（双调）"}
{"author":"周邦彦","content":"湖平春水，菱荇萦船尾。空翠入衣襟，拊轻桹、游鱼惊避。晚来潮上，迤逦没沙痕，山四倚。云渐起。鸟度屏风里。周郎逸兴，黄帽侵云水。落日媚沧洲，泛一棹、夷犹未已。玉箫金管，不共美人游，因个甚，烟雾底。独爱莼羹美。","dynasty":"宋代","tags":"羁旅，抒情，愁绪","title":"蓦山溪·湖平春水"}
{"author":"周邦彦","content":"南都石黛扫晴山。衣薄耐朝寒。一夕东风，海棠花谢，楼上卷帘看。而今丽日明如洗，南陌暖雕鞍。旧赏园林，喜无风雨，春鸟报平安。","dynasty":"宋代","title":"少年游（黄钟）"}
{"author":"周邦彦","content":"秾李夭桃，是旧日潘郎，亲试春艳。自别河阳，长负露房烟脸。憔悴鬓点吴霜，念想梦魂飞乱。叹画阑玉砌都换。才始有缘重见。夜深偷展香罗荐。暗窗前、醉眠葱蒨。浮花浪蕊都相识，谁更曾抬眼。休问旧色旧香，但认取、芳心一点。又片时一阵，风雨恶，吹分散。","dynasty":"宋代","title":"玲珑四犯（大石）"}
{"author":"周邦彦","content":"条风布暖，霏雾弄晴，池台遍满春色。正是夜堂无月，沉沉暗寒食。梁间燕，前社客。似笑我、闭门愁寂。乱花过，隔院芸香，满地狼藉。长记那回时，邂逅相逢，郊外驻油壁。又见汉宫传烛，飞烟五侯宅。青青草，迷路陌。强载酒、细寻前迹。市桥远，柳下人家，犹自相识。","dynasty":"宋代","tags":"节日，寒食节，怀人，伤春","title":"应天长·条风布暖"}
{"author":"周邦彦","content":"照水残红零乱，风唤去。尽日测测轻寒，帘底吹香雾。黄昏客枕无憀，细响当窗雨。看两两相依燕新乳。楼下水，渐绿遍、行舟浦。暮往朝来，心逐片帆轻举。何日迎门，小槛朱笼报鹦鹉。共剪西窗蜜炬。","dynasty":"宋代","title":"荔枝香近（歇指）"}
{"author":"周邦彦","content":"夜来寒侵酒席，露微泫。舄履初会，香泽方薰。无端暗雨催人，但怪灯偏帘卷。回顾，始觉惊鸿去云远。大都世间，最苦唯聚散。到得春残，看即是、开离宴。细思别后，柳眼花须更谁剪。此怀何处逍遣。","dynasty":"宋代","title":"荔枝香近（歇指·第二）"}
{"author":"周邦彦","content":"禁烟近，触处、浮香秀色相料理。正泥花时候，奈何客里，光阴虚费。望箭波无际。迎风漾日黄云委。任去远，中有万点，相思清泪。到长淮底。过当时楼下，殷勤为说，春来羁旅况味。堪嗟误约乖期，向天涯、自看桃李。想而今、应恨墨盈笺，愁妆照水。怎得青鸾翼，飞归教见憔悴。","dynasty":"宋代","title":"还京乐（大石）"}
{"author":"周邦彦","content":"晓阴翳日，正雾霭烟横，远迷平楚。暗黄万缕。听鸣禽按曲，小腰欲舞。细绕回堤，驻马河桥避雨。信流去。想一叶怨题，今在何处。春事能几许。任占地持杯，扫花寻路。泪珠溅俎。叹将愁度日，病伤幽素。恨入金徽，见说文君更苦。黯凝贮。掩重关、遍城钟鼓。","dynasty":"宋代","title":"扫地花（双调）"}
{"author":"周邦彦","content":"暗叶啼风雨，窗外晓色珑璁。散水麝，小池东。乱一岸芙蓉。蕲州簟展双纹浪，轻帐翠缕如空。梦念远别、泪痕重。淡铅脸斜红。忡忡。嗟憔悴、新宽带结，羞艳冶、都销镜中。有蜀纸、堪凭寄恨，等今夜、酒血书词，剪烛亲封。菖蒲渐老，早晚成花，教见薰风。","dynasty":"宋代","title":"塞翁吟（大石）"}
{"author":"周邦彦","content":"蝉咽凉柯，燕飞尘幕，漏阁签声时度。倦脱纶巾，困便湘竹，桐阴半侵朱户。向抱影凝情处。时闻打窗雨。耿无语。叹文园、近来多病，情绪懒，尊酒易成间阻。缥缈玉京人，想依然、京兆眉妩。翠幕深中，对徽容、空在纨素。待花前月下，见了不教归去。","dynasty":"宋代","title":"法曲献仙音（大石）"}
{"author":"周邦彦","content":"薄薄纱厨望似空。簟纹如水浸芙蓉。起来娇眼未惺忪。强整罗衣抬皓腕，更将纨扇掩酥胸。羞郎何事面微红。","dynasty":"宋代","title":"浣沙溪（四之三）"}
{"author":"周邦彦","content":"宝扇轻圆浅画缯。象床平稳细穿藤。飞蝇不到避壶冰。翠枕面凉频忆睡，玉箫手汗错成声。日长无力要人凭。","dynasty":"宋代","title":"浣沙溪（四之四）"}
{"author":"周邦彦","content":"征骑初停，酒行莫放离歌举。柳汀莲浦。看尽江南路。苦恨斜阳，冉冉催人去。空回顾。淡烟横素。不见扬鞭处。","dynasty":"宋代","title":"点绛唇（仙吕）"}
{"author":"周邦彦","content":"清池小圃开云屋。结春伴、往来熟。忆年时、纵酒杯行速。看月上、归禽宿。墙里修篁森似束。记名字、曾刊新绿。见说别来长，沿翠藓、封寒玉。","dynasty":"宋代","title":"迎春乐（双调）"}
{"author":"周邦彦","content":"桃蹊柳曲闲踪迹。俱曾是、大堤客。解春衣、贳酒城南陌。频醉卧、胡姬侧。鬓点吴霜嗟早白。更谁念、玉溪消息。他日水云身，相望处、无南北。","dynasty":"宋代","title":"迎春乐（双调·第二）"}
{"author":"周邦彦","content":"台上披襟，快风一瞬收残雨。柳丝轻举。蛛网黏飞絮。极目平芜，应是春归处。愁凝贮。楚歌声苦。村落黄昏鼓。","dynasty":"宋代","title":"点绛唇（仙吕）"}
{"author":"周邦彦","content":"杜宇思归声苦。和春催去。倚阑一霎酒旗风，任扑面、桃花雨。目断陇云江树。难逢尺素。落霞隐隐日平西，料想是、分携处。","dynasty":"宋代","title":"一落索（双调·第二）"}
{"author":"周邦彦","content":"溪源新腊后。见数朵江梅，剪裁初就。晕酥砌玉芳英嫩，故把春心轻漏。前村昨夜，想弄月、黄昏时候。孤岸峭，疏影横斜，浓香暗沾襟袖。尊前赋与多材，问岭外风光，故人知否。寿阳谩斗。终不似，照水一枝清瘦。风娇雨秀。好乱插、繁花盈首。须信道，羌管无情，看看又奏。","dynasty":"宋代","title":"玉烛新（双调梅花）"}
{"author":"周邦彦","content":"金闺平帖春云暖。昼漏花前短。玉颜酒解艳红消。一面捧心啼困、不成娇。别来新翠迷行径。窗锁玲珑影。砑绫小字夜来封。斜倚曲阑凝睇、数归鸿。","dynasty":"宋代","title":"虞美人（正宫）"}
{"author":"周邦彦","content":"爱日轻明新雪后。柳眼星星，渐欲穿窗牖。不待长亭倾别酒。一枝已入骚人手。浅浅挼蓝轻蜡透。过尽冰霜，便与春争秀。强对青铜簪白首。老来风味难依旧。","dynasty":"宋代","title":"蝶恋花（商调柳）"}
{"author":"周邦彦","content":"风雪惊初霁，水乡增暮寒。树杪堕飞羽，檐牙挂琅玕。才喜门堆巷积，可惜迤逦销残。渐看低竹翩翻。清池涨微澜。步屐晴正好，宴席晚方欢。梅花耐冷，亭亭来入冰盘。对前山横素，愁云变色，放杯同觅高处看。","dynasty":"宋代","tags":"写雪，写景","title":"红林檎近·风雪惊初霁"}
{"author":"周邦彦","content":"金花落烬灯，银砾鸣窗雪。夜深微漏断，行人绝。风扉不定，竹圃琅玕折。玉人新间阔。著甚情悰，更当恁地时节。无言欹枕，帐底流清血。愁如春后絮，来相接。知他那里，争信人心切。除共天公说。不成也还，似伊无个分别。","dynasty":"宋代","title":"满路花（仙吕）"}
{"author":"周邦彦","content":"快风收雨，亭馆清残燠。池光静横秋影，岸柳如新沐。闻道宜城酒美，昨日新醅熟。轻镳相逐。冲泥策马，来折东篱半开菊。华堂花艳对列，一一惊郎目。歌韵巧共泉声，间杂琮琤玉。惆怅周郎已老，莫唱当时曲。幽欢难卜。明年谁健，更把茱萸再三嘱。","dynasty":"宋代","title":"六么令（仙吕重九）"}
{"author":"周邦彦","content":"霁景、对霜蟾乍升，素烟如扫。千林夜缟。徘徊处、渐移深窈。何人正弄、孤影蹁跹西窗悄。冒霜冷貂裘，玉斝邀云表。共寒光、饮清E94C。淮左旧游，记送行人，归来山路窎。驻马望素魄，印遥碧、金枢小。爱秀色、初娟好。念漂浮、绵绵思远道。料异日宵征，必定还相照。奈何人自衰老。","dynasty":"宋代","title":"倒犯（仙吕调新月）"}
{"author":"周邦彦","content":"客去车尘未敛。古帘暗、雨苔千点。月皎风清在处见。奈今宵，照初弦，吹一箭。池曲河声转。念归计，眼迷魂乱。明日前村更荒远。且开尊，任红鳞，生酒面。","dynasty":"宋代","title":"夜游宫（般涉·第二）"}
{"author":"周邦彦","content":"堤前亭午未融霜。风紧雁无行。重寻旧日岐路，茸帽北游装。期信杳，别离长。远情伤。风翻酒幔，寒凝茶烟，又是何乡。","dynasty":"宋代","title":"诉衷情（商调）"}
{"author":"周邦彦","content":"枝头风势渐小。看暮鸦飞了。又是黄昏，闭门收返照。江南人去路缈。信未通、愁已先到。怕见孤灯，霜寒催睡早。","dynasty":"宋代","title":"伤情怨（林钟）"}
{"author":"周邦彦","content":"候馆丹枫吹尽，面旋随风舞。夜寒霜月，飞来伴孤旅。还是独拥秋衾，梦余酒困都醒，满怀离苦。甚情绪。深念凌波微步。幽房暗相遇。泪珠都作，秋宵枕前雨。此恨音驿难通，待凭征雁归时，带将愁去。","dynasty":"宋代","title":"解蹀躞（商调）"}
{"author":"周邦彦","content":"菖蒲叶老水平沙。临流苏小家。画阑曲径宛秋蛇。金英垂露华。烧蜜炬，引莲娃。酒香薰脸霞。再来重约日西斜。倚门听暮鸦。","dynasty":"宋代","title":"醉桃源（大石·第二）"}
{"author":"周邦彦","content":"孤馆迢迢，暮天草露沾衣润。夜来秋近。月晕通风信。今日原头，黄叶飞成阵。知人闷。故来相趁。共结临岐恨。","dynasty":"宋代","title":"点绛唇（仙吕）"}
{"author":"周邦彦","content":"日射欹红蜡蒂香。风干微汗粉襟凉。碧纱对掩簟纹光。自剪柳枝明画阁，戏抛莲菂种横塘。长亭无事好思量。","dynasty":"宋代","title":"浣沙溪（四之一）"}
{"author":"周邦彦","content":"露迷衰草。疏星挂，凉蟾低下林表。素娥青女斗婵娟，正倍添凄悄。渐飒飒、丹枫撼晓。横天云浪鱼鳞小。似故人相看，又透入、清辉半饷，特地留照。迢递望极关山，波穿千里，度日如岁难到。凤楼今夜听秋风，奈五更愁抱。想玉匣、哀弦闭了。无心重理相思调。见皓月、牵离恨，屏掩孤颦，泪流多少。","dynasty":"宋代","title":"霜叶飞（大石）"}
{"author":"周邦彦","content":"寒莹晚空，点清镜、断霞孤鹜。对客馆深扃，霜草未衰更绿。倦游厌旅，但梦绕、阿娇金屋。想故人别后，尽日空疑风竹。塞北氍毹，江南图障，是处温燠。更花管云笺，犹写寄情旧曲。音尘迢递，但劳远目。今夜长，争奈枕单人独。","dynasty":"宋代","title":"蕙兰芳引（仙吕）"}
{"author":"周邦彦","content":"暮色分平野。傍苇岸、征帆卸。烟村极浦，树藏孤馆，秋景如画。渐别离气味难禁也。更物象、供潇洒。念多材浑衰减，一怀幽恨难写。追念绮窗人，天然自、风韵娴雅。竟夕起相思，谩嗟怨遥夜。又还将、两袖珠泪，沈吟向寂寥寒灯下。玉骨为多感，瘦来无一把。","dynasty":"宋代","title":"塞垣春（大石）"}
{"author":"周邦彦","content":"蠢蠢黄金初脱后。暖日飞绵，取次黏窗牖。不见长条低拂酒。赠行应已输先手。莺掷金梭飞不透。小榭危楼，处处添奇秀。何日隋堤萦马首。路长人倦空思旧。","dynasty":"宋代","title":"蝶恋花（商调柳·第三）"}
{"author":"周邦彦","content":"小阁阴阴人寂后。翠幕褰风，烛影摇疏牖。夜半霜寒初索酒。金刀正在柔荑手。彩薄粉轻光欲透。小叶尖新，未放双眉秀。记得长条垂鹢首。别离情味还依旧。","dynasty":"宋代","title":"蝶恋花（商调柳·第四）"}
{"author":"周邦彦","content":"佳约人未知，背地伊先变。恶会称停事，看深浅。如今信我，委的论长远。好来无可怨。洎合教伊，因些事后分散。密意都休，待说先肠断。此恨除非是，天相念。坚心更守，未死终相见。多少闲磨难。到得其时，知他做甚头眼。","dynasty":"宋代","title":"归去难（仙吕期约）"}
{"author":"周邦彦","content":"双阙笼嘉气，寒威日晚，岁华将暮。小院闲庭，对寒梅照雪，淡烟凝素。忍当迅景，动无限、伤春情绪。犹赖是、上苑风光渐好，芳容将煦。草荚兰芽渐吐。且寻芳、更休思虑。这浮世、甚驱驰利禄，奔竞尘土。纵有魏珠照乘，未买得流年住。争如盛饮流霞，醉偎琼树。","dynasty":"宋代","title":"黄鹂绕碧树（双调春情）"}
{"author":"周邦彦","content":"帘烘泪雨干，酒压愁城破。冰壶防饮渴，培残火。朱消粉退，绝胜新梳里。不是寒宵短，日上三竿，殢人犹要同卧。如今多病，寂寞章台左。黄昏风弄雪，门深锁。兰房密爱，万种思量过。也须知有我。著甚情悰，你但忘了人呵。","dynasty":"宋代","title":"满路花（仙吕思情）"}
{"author":"周邦彦","content":"暗尘四敛。楼观迥出，高映孤馆。清漏将短。厌闻夜久，签声动书幔。桂华又满。闲步露草，偏爱幽远。花气清婉。望中迤逦，城阴度河岸。倦客最萧索，醉倚斜桥穿柳线。还似汴堤，虹梁横水面。看浪飐春灯，舟下如箭。此行重见。叹故友难逢，羁思空乱。两眉愁、向谁舒展。","dynasty":"宋代","title":"绕佛阁（大石旅情）"}
{"author":"周邦彦","content":"州夹苍崖，下枕江山是城郭。望海霞接日，红翻水面，晴风吹草，青摇山脚。波暖凫鹥作。沙痕退、夜潮正落。疏林外、一点炊烟，渡口参差正寥廓。自叹劳生，经年何事，京华信漂泊。念渚蒲汀柳，空归闲梦，风轮雨楫，终辜前约。情景牵心眼，流连处、利名易薄。回头谢、冶叶倡条，便入渔钓乐。","dynasty":"宋代","title":"一寸金（小石江路）"}
{"author":"周邦彦","content":"尘满一絣文绣。泪湿领巾红皱。初暖绮罗轻，腰胜武昌官柳。长昼。长昼。困卧午窗中酒。","dynasty":"宋代","title":"如梦令（中吕思情）"}
{"author":"周邦彦","content":"门外迢迢行路。谁送郎边尺素。巷陌雨余风，当面湿花飞去。无绪。无绪。闲处偷垂玉著。","dynasty":"宋代","title":"如梦令（中吕思情·第二）"}
{"author":"周邦彦","content":"蜀丝趁日染干红。微暖面脂融。博山细篆霭房栊。静看打窗虫。愁多胆怯疑虚幕，声不断、暮景疏钟。团团四壁小屏风。啼尽梦魂中。","dynasty":"宋代","title":"月中行（怨恨）"}
{"author":"周邦彦","content":"日薄尘飞官路平。眼前喜见汴河倾。地遥人倦莫兼程。下马先寻题壁字，出门闲记榜村名。早收灯火梦倾城。","dynasty":"宋代","title":"浣沙溪（黄钟）"}
{"author":"周邦彦","content":"贪向津亭拥去车。不辞泥雨溅罗襦。泪多脂粉了无余。酒酽未须令客醉，路长终是少人扶。早教幽梦到华胥。","dynasty":"宋代","title":"浣沙溪（黄钟·第二）"}
{"author":"周邦彦","content":"不为萧娘旧约寒。何因容易别长安。预愁衣上粉痕干。阁合深沈灯焰喜，小炉邻近酒杯宽。为君门外脱归鞍。","dynasty":"宋代","title":"浣沙溪（黄钟·第三）"}
{"author":"周邦彦","content":"缭墙深，丛竹绕。宴席临清沼。微呈纤履，故隐烘帘自嬉笑。粉香妆晕薄，带紧腰围小。看鸿惊凤翥，满座叹轻妙。酒醒时，会散了。回首城南道。河阴高转，露脚斜飞夜将晓。异乡淹岁月，醉眼迷登眺。路迢迢，恨满千里草。","dynasty":"宋代","title":"早梅芳（牵情·二之二）"}
{"author":"周邦彦","content":"逗晓看娇面。小窗深、弄明未遍。爱残朱宿粉云鬟乱。最好是、帐中见。说梦双蛾微敛。锦衾温、酒香未断。待起难舍拚。任日炙、画栏暖。","dynasty":"宋代","title":"凤来朝（越调佳人）"}
{"author":"周邦彦","content":"昨夜里，又再宿桃源，醉邀仙侣。听碧窗风快，珠帘半卷疏雨。多少离恨苦。方留连啼诉。凤帐晓，又是匆匆，独自归去。愁睹。满怀泪粉，瘦马冲泥寻去路。谩回首、烟迷望眼，依稀见朱户。似痴似醉，暗恼损、凭阑情绪。淡暮色，看尽栖鸦乱舞。","dynasty":"宋代","title":"芳草渡（别恨）"}
{"author":"周邦彦","content":"玉觞才掩朱弦悄。弹指壶天晓。回头犹认倚墙花。只向小桥南畔、便天涯。银蟾依旧当窗满。顾影魂先断。凄风休飐半残灯。拟倩今宵归梦、到云屏。","dynasty":"宋代","title":"虞美人（正宫·第三）"}
{"author":"周邦彦","content":"铅华淡伫新妆束。好风韵、天然异俗。彼此知名，虽然初见，情分先熟。炉烟淡淡云屏曲。睡半醒、生香透肉。赖得相逢，若还虚过，生世不足。","dynasty":"宋代","title":"玉团儿（双调）"}
{"author":"周邦彦","content":"妍姿艳态腰如束。笑无限、桃粗杏俗。玉体横陈，云鬟斜坠，春睡还熟。夕阳斗转阑干曲。乍醉起、余霞衫肉。搦粉搓酥，剪云裁雾，比并不足。","dynasty":"宋代","title":"玉团儿"}
{"author":"周邦彦","content":"宿雾藏春，余寒带雨，占得群芳开晚。艳初弄秀倚东风娇懒。隔叶黄鹂传好音，唤入深丛中探。数枝新，比昨朝、又早红稀香浅。眷恋。重来倚槛。当韶华、未可轻辜双眼。赏心随分乐，有清尊檀板。每岁嬉游能几日，莫使一声歌欠。忍因循、片花飞、又成春减。","dynasty":"宋代","title":"粉蝶儿慢"}
{"author":"周邦彦","content":"几日来、真个醉。不知道、窗外乱红，已深半指。花影被风摇碎。拥春酲乍起。有个人人，生得济楚，来向耳畔，问道今朝醒未。情性儿、慢腾腾地。恼得人又醉。","dynasty":"宋代","title":"红窗迥（仙吕）"}
{"author":"周邦彦","content":"醉魂乍醒，听一声啼鸟，幽斋岑寂。淡日朦胧初破晓，满眼娇晴天色。最惜香梅，凌寒偷绽，漏泄春消息。池塘芳草，又还淑景催逼。因念旧日芳菲，桃花永巷，恰似初相识。荏苒时光，因惯却、觅雨寻云踪迹。奈有离拆，瑶台月下，回首频思忆。重愁叠恨，万般都在胸臆。","dynasty":"宋代","title":"念奴娇（大石）"}
{"author":"周邦彦","content":"大堤花艳惊郎目。秀色秾华看不足。休将宝瑟写幽怀，座上有人能顾曲。平波落照涵E176玉。画舸亭亭浮淡渌。临分何以祝深情，只有别离三万斛。","dynasty":"宋代","title":"玉楼春（大石·第二）"}
{"author":"周邦彦","content":"玉奁收起新妆了。鬓畔斜枝红袅袅。浅颦轻笑百般宜，试著春衫犹更好。裁金簇翠天机巧。不称野人簪破帽。满头聊插片时狂，顿减十年尘土貌。","dynasty":"宋代","title":"玉楼春（大石·第三）"}
{"author":"周邦彦","content":"歌席上，无赖是横波。宝髻玲珑欹玉燕，绣巾柔腻掩香罗。人好自宜多。无个事，因甚敛双蛾。浅淡梳妆疑见画，惺忪言语胜闻歌。何况会婆娑。","dynasty":"宋代","title":"望江南（大石咏妓）"}
{"author":"周邦彦","content":"人人花艳明春柳。忆筵上、偷携手。趁歌停舞罢来相就。醒醒个、无些酒。比目香囊新刺绣。连隔座、一时薰透。为甚月中归，长是他、随车后。","dynasty":"宋代","title":"迎春乐（双调携妓）"}
{"author":"周邦彦","content":"莫倚能歌敛黛眉。此歌能有几人知。他日相逢花月底。重理。好声须记得来时。苦恨城头更漏永，无情岂解惜分飞。休诉金尊推玉臂。从醉。明朝有酒遣谁持。","dynasty":"宋代","title":"定风波（商调美情）"}
{"author":"周邦彦","content":"画烛寻欢去，羸马载愁归。念取酒东垆，尊罍虽近，采花南浦，蜂蝶须知。自分袂、天阔鸿稀。空怀梦约心期。楚客忆江蓠。算宋玉、未必为秋悲。","dynasty":"宋代","title":"红罗袄（大石秋悲）"}
{"author":"周邦彦","content":"灯前欲去仍留恋。肠断朱扉远。未须红雨洗香腮。待得蔷薇花谢、便归来。舞腰歌版闲时按。一任傍人看。金炉应见旧残煤。莫使恩情容易、似寒灰。","dynasty":"宋代","title":"虞美人（正宫）"}
{"author":"周邦彦","content":"风鬟雾鬓。便觉蓬莱三岛近。水秀山明。缥缈仙姿画不成。广寒丹桂。岂是夭桃尘俗世。只恐乘风。飞上琼楼玉宇中。","dynasty":"宋代","title":"减字木兰花"}
{"author":"周邦彦","content":"歌时宛转饶风措。莺语清圆啼玉树。断肠归去月三更，薄酒醒来愁万绪。孤灯翳翳昏如雾。枕上依稀闻笑语。恶嫌春梦不分明，忘了与伊相见处。","dynasty":"宋代","title":"木兰花令"}
{"author":"周邦彦","content":"楼前疏柳，柳外无穷路。翠色四天垂，数峰青、高城阔处。江湖病眼，偏向此山明，愁无语。空凝伫。两两昏鸦去。平康巷陌，往事如花雨。十载却归来，倦追寻、酒旗戏鼓。今宵幸有，人似月婵娟，霞袖举。杯深注。一曲黄金缕。","dynasty":"宋代","title":"蓦山溪"}
{"author":"周邦彦","content":"江天雪意，夜色寒成阵。翠袖捧金蕉，酒红潮、香凝沁粉。帘波不动，新月淡笼明，香破豆，烛频花，减字歌声稳。恨眉羞敛，往事休重问。人去小庭空，有梅梢、一枝春信。檀心未展，谁为探芳丛，消瘦尽，洗妆匀，应更添风韵。","dynasty":"宋代","title":"蓦山溪"}
{"author":"周邦彦","content":"宝合分时果，金盘弄赐冰。晓来阶下按新声。恰有一方明月、可中庭。露下天如水，风来夜气清。娇羞不肯傍人行。扬下扇儿拍手、引流萤。","dynasty":"宋代","title":"南柯子"}
{"author":"周邦彦","content":"腻颈凝酥白，轻衫淡粉红。碧油凉气透帘栊。指点庭花低映、云母屏风。恨逐瑶琴写，书劳玉指封。等闲赢得瘦仪容。何事不教云雨、略下巫峰。","dynasty":"宋代","title":"南柯子"}
{"author":"周邦彦","content":"暖烟笼细柳。弄万缕千丝，年年春色。晴风荡无际，浓于酒、偏醉情人调客。阑干倚处，度花香、微散酒力。对重门半掩，黄昏淡月，院宇深寂。愁极。因思前事，洞房佳宴，正值寒食。寻芳遍赏，金谷里，铜驼陌。到而今、鱼雁沈沈无信，天涯常是泪滴。早归来，云馆深处，那人正忆。","dynasty":"宋代","title":"瑞鹤仙"}
{"author":"周邦彦","content":"浮花浪蕊，人间无数，开遍朱朱白白。瑶池一朵玉芙蓉，秋露洗、丹砂真色。晚凉拜月，六铢衣动，应被姮娥认得。翩然欲上广寒宫，横玉度、一声天碧。","dynasty":"宋代","title":"鹊桥仙令（歇指）"}
{"author":"周邦彦","content":"举离觞。掩洞房。箭水冷冷刻漏长。愁中看晓光。整罗裳。脂粉香。见扫门前车上霜。相持泣路傍。","dynasty":"宋代","title":"长相思"}
{"author":"周邦彦","content":"马如飞。归未归。谁在河桥见别离。修杨委地垂。掩面啼。人怎知。桃李成阴莺哺儿。闲行春尽时。","dynasty":"宋代","title":"长相思（闺怨）"}
{"author":"周邦彦","content":"一抹残霞，几行新雁，天染云断，红迷阵影，隐约望中，点破晚空澄碧。助秋色。门掩西风，桥横斜照，青翼未来，浓尘自起，咫尺凤帏，合有人相识。叹乖隔。知甚时恣与，同携欢适。度曲传觞，并鞯飞辔，绮陌画堂连夕。楼头千里，帐底三更，尽堪泪滴。怎生向，无聊但只听消息。","dynasty":"宋代","title":"双头莲（双调）"}
{"author":"周邦彦","content":"仙骨清羸，沈腰憔悴，见傍人、惊怪消瘦。柳无言，双眉尽日齐斗。都缘薄幸赋情浅，许多时、不成欢偶。幸自也，总由他，何须负这心口。令人恨、行坐儿断了更思量，没心求守。前日相逢，又早见伊仍旧。却更被温存后。都忘了、当时僝僽。便掐撮、九百身心，依前待有。","dynasty":"宋代","title":"大有（小石）"}
{"author":"周邦彦","content":"南枝度腊开全少，疏影当轩。一种宜寒。自共清蟾别有缘。江南风味依然在，玉貌韶颜。今夜凭阑。不似钗头子细看。","dynasty":"宋代","title":"丑奴儿"}
{"author":"周邦彦","content":"香梅开后风传信，绣户先知。雾湿罗衣。冷艳须攀最远枝。高歌羌管吹遥夜，看即分披。已恨来迟。不见娉婷带雪时。","dynasty":"宋代","title":"丑奴儿"}
{"author":"周邦彦","content":"美盼低迷情宛转。爱雨怜云，渐觉宽金钏。桃李香苞秋不展。深心黯黯谁能见。宋玉墙高才一觇。絮乱丝繁，苦隔春风面。歌板未终风色便。梦为蝴蝶留芳甸。","dynasty":"宋代","title":"丑奴儿"}
{"author":"周邦彦","content":"晚步芳塘新霁后。春意潜来，迤逦通窗牖。午睡渐多浓似酒。韶华已入东君手。嫩绿轻黄成染透。烛下工夫，泄漏章台秀。拟插芳条须满首。管交风味还胜旧。","dynasty":"宋代","title":"丑奴儿"}
{"author":"周邦彦","content":"叶底寻花春欲暮。折遍柔枝，满手真珠露。不见旧人空旧处。对花惹起愁无数。却倚阑干吹柳絮。粉蝶多情，飞上钗头住。若遣郎身如蝶羽。芳时争肯抛人去。","dynasty":"宋代","title":"丑奴儿"}
{"author":"周邦彦","content":"浅带一帆风，向晚来、扁舟稳下南浦。迢递阻潇湘，衡皋迥，斜舣蕙兰汀渚。危樯影里，断云点点遥天暮。菡萏里风，偷送清香，时时微度。吾家旧有簪缨，甚顿作天涯，经岁羁旅。羌管怎知情，烟波上，黄昏万斛愁绪。无言对月，皓彩千里人何处。恨无凤翼身，只待而今，飞将归去。","dynasty":"宋代","title":"南浦（中吕）"}
{"author":"周邦彦","content":"葺金细弱。秋风嫩、桂花初著。蕊珠宫里人难学。花染娇荑，羞映翠云幄。清香不与兰荪弱。一枝云鬓巧梳掠。夜凉轻撼蔷薇萼。香满衣襟，月在凤凰阁。","dynasty":"宋代","title":"醉落魄"}
{"author":"周邦彦","content":"嗟乌兔。正茫茫、相催无定，只恁东生西没，半均寒暑。昨见花红柳绿，处处林茂。又睹霜前篱畔，菊散余香，看看又还秋暮。忍思虑念古往贤愚，终归何处。争似高堂，日夜笙歌齐举。选甚连宵彻昼，再三留住。待拟沈醉扶上马，怎生向、主人未肯交去。","dynasty":"宋代","title":"留客住"}
{"author":"周邦彦","content":"夜色澄明。天街如水，风力微冷帘旌。幽期再偶，坐久相看才喜，欲叹还惊。醉眼重醒。映雕阑修竹，共数流萤。细语轻盈。侭银台、挂蜡潜听。自初识伊来，便惜妖娆艳质，美眄柔情。桃溪换世，鸾驭凌空，有愿须成。游丝荡絮，任轻狂、相逐牵萦。但连环不解，流水长东，难负深盟。","dynasty":"宋代","title":"长相思（高调）"}
{"author":"周邦彦","content":"秀色芳容明眸，就中奇绝。细看艳波欲溜，最可惜、微重重红绡轻帖。匀朱傅粉，几为严妆时涴睫。因个甚、底死嗔人，半饷斜眄费贴燮。斗帐里、浓欢意惬。带困眼、似开微合。曾倚高楼望远，似指笑频目闰，知他谁说。那日分飞，泪雨纵横光映颊。揾香罗，恐揉损，与他衫袖裛。","dynasty":"宋代","title":"看花回（越调）"}
{"author":"周邦彦","content":"蕙风初散轻暖，霁景微澄洁。秀蕊乍开乍敛，带雨态烟痕，春思纡结。危弦弄响，来去惊人莺语滑。无赖处，丽日楼台，乱纷岐路思奇绝。何计解、黏花系月叹冷落、顿辜佳节。犹有当时气味，挂一缕相思，不断如发。云飞帝国，人在天边心暗折。语东风，共流转，谩作匆匆别。","dynasty":"宋代","title":"看花回"}
{"author":"周邦彦","content":"小雨收尘，凉蟾莹彻，水光浮璧。谁知怨抑。静倚官桥吹笛。映宫墙、风叶乱飞，品高调侧人未识。想开元旧谱，柯亭遗韵，尽传胸臆。阑干四绕，听折柳徘徊，数声终拍。寒灯陋馆，最感平阳孤客。夜沈沈、雁啼甚哀，片云尽卷清漏滴。黯凝魂，但觉龙吟万壑天籁息。","dynasty":"宋代","title":"月下笛（越调）"}
{"author":"周邦彦","content":"云作轻阴，风逗细寒，小溪冰冻初结。更听得、悲鸣雁度空阔。暮雀喧喧聚竹，听竹上清响风敲雪。洞户悄，时见香消翠楼，兽煤红爇。凄切。念旧欢聚，旧约至此，方惜轻别。又还是、离亭楚梅堪折。暗想莺时似梦，梦里又却是，似莺时节，要无闷，除是拥炉对酒，共谭风月。","dynasty":"宋代","title":"无闷（冬）"}
{"author":"周邦彦","content":"生碧香罗粉兰香。冷绡缄泪倩谁将。故人何在，烟水隔潇湘。花落燕□春欲老，絮吹思浪日偏长。一些儿事，何处不思量。","dynasty":"宋代","title":"琴调相思引"}
{"author":"周邦彦","content":"醉凝眸。正楚天秋晚，远岸云收。草绿莲红，□映小汀洲。芰荷香里鸳鸯浦，恨菱歌、惊起眠鸥。望去帆、一派湖光，棹声咿哑橹声柔。愁窥汴堤细柳，曾舞送莺时，锦缆龙舟。拥倾国纤腰皓齿，笑倚迷楼。空令五湖夜月，也羞照三十六宫秋。正浪吟、不觉回桡，水花风叶两悠悠。","dynasty":"宋代","title":"青房并蒂莲（维扬怀古）"}
{"author":"周邦彦","content":"山崦笼春，江城吹雨，暮天烟淡云昏。酒旗渔市，冷落杏花村。苏小当年秀骨，萦蔓草、空想罗裙。潮声起，高楼喷笛，五两了无闻。凄凉，怀故国，朝钟暮鼓，十载红尘。似梦魂迢递，长到吴门。闻道花开陌上，歌旧曲、愁杀王孙。何时见、□□唤酒，同倒瓮头春。","dynasty":"宋代","title":"满庭芳（忆钱唐）"}
{"author":"周邦彦","content":"花扑鞭梢，风吹衫袖，马蹄初趁轻装。都城渐远，芳树隐斜阳。未惯羁游况味，征鞍上、满目凄凉。今宵里，三更皓月，愁断九回肠。佳人，何处去，别时无计，同引离觞。但唯有相思，两处难忘。去即十分去也，如何向、千种思量。凝眸处，黄昏画角，天远路岐长。","dynasty":"宋代","title":"满庭芳"}
{"author":"周邦彦","content":"尘满一絣文绣。泪湿领巾红皱。初暖绮罗轻，腰胜武昌官柳。长昼。长昼。困卧午窗中酒。","dynasty":"宋代","title":"如梦令·尘满一絣文绣"}
{"author":"周邦彦","content":"辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。","dynasty":"宋代","title":"点绛唇·辽鹤归来"}
{"author":"周邦彦","content":"铅华淡伫新妆束。好风韵、天然异俗。彼此知名，虽然初见，情分先熟。炉烟淡淡云屏曲。睡半醒、生香透肉。赖得相逢，若还虚过，生世不足。","dynasty":"宋代","title":"玉团儿·铅华淡伫新妆束"}
{"author":"周邦彦","content":"几日来、真个醉。不知道、窗外乱红，已深半指。花影被风摇碎。拥春酲乍起。有个人人，生得济楚，来向耳畔，问道今朝醒未。情性儿、慢腾腾地。恼得人又醉。","dynasty":"宋代","title":"红窗迥·几日来"}
{"author":"周邦彦","content":"葺金细弱。秋风嫩、桂花初著。蕊珠宫里人难学。花染娇荑，羞映翠云幄。清香不与兰荪弱。一枝云鬓巧梳掠。夜凉轻撼蔷薇萼。香满衣襟，月在凤凰阁。","dynasty":"宋代","title":"醉落魄/一斛珠"}
{"author":"周邦彦","content":"秀色芳容明眸，就中奇绝。细看艳波欲溜，最可惜、微重重红绡轻帖。匀朱傅粉，几为严妆时涴睫。因个甚、底死嗔人，半饷斜眄费贴燮。斗帐里、浓欢意惬。带困眼、似开微合。曾倚高楼望远，似指笑频目闰，知他谁说。那日分飞，泪雨纵横光映颊。揾香罗，恐揉损，与他衫袖裛。","dynasty":"宋代","title":"看花回·秀色芳容明眸"}
{"author":"周邦彦","content":"叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。古屋寒窗底。听几片、井桐飞坠。不恋单衾再三起。有谁知，为萧娘，书一纸。","dynasty":"宋代","tags":"宋词三百首，婉约，写水，思念","title":"夜游宫·叶下斜阳照水"}
{"author":"周邦彦","content":"秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！","dynasty":"宋代","tags":"秋天，羁旅，写景，思乡","title":"关河令·秋阴时晴渐向暝"}
{"author":"周邦彦","content":"芳脸匀红，黛眉巧画宫妆浅。风流天付与精神，全在娇波眼。早是萦心可惯。向尊前、频频顾眄。几回想见，见了还休，争如不见。烛影摇红，夜阑饮散春宵短。当时谁会唱阳关，离恨天涯远。争奈云收雨散。凭阑干、东风泪满。海棠开后，燕子来时，黄昏深院。","dynasty":"宋代","tags":"抒情，怀旧，相思","title":"烛影摇红·芳脸匀红"}
{"author":"周邦彦","content":"正单衣试酒，怅客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。","dynasty":"宋代","tags":"宋词三百首，写花，惜春，惜人","title":"六丑·落花"}
{"author":"周邦彦","content":"廉纤小雨池塘遍。细点看萍面。一双燕子守朱门。比似寻常时候、易黄昏。宜城酒泛浮香絮。细作更阑语。相将羁思乱如云。又是一窗灯影、两愁人。","dynasty":"宋代","tags":"写雨，离别，愁绪","title":"虞美人·廉纤小雨池塘遍"}
{"author":"周邦彦","content":"怨怀无托。嗟情人断绝，信音辽邈。纵妙手、能解连环，似风散雨收，雾轻云薄。燕子楼空，暗尘锁、一床弦索。想移根换叶。尽是旧时，手种红药。汀洲渐生杜若。料舟依岸曲，人在天角。谩记得、当日音书，把闲语闲言，待总烧却。水驿春回，望寄我、江南梅萼。拚今生，对花对酒，为伊泪落。","dynasty":"宋代","tags":"宋词精选，相思","title":"解连环·怨怀无托"}
{"author":"周邦彦","content":"记愁横浅黛，泪洗红铅，门掩秋宵。坠叶惊离思，听寒螿夜泣，乱雨潇潇。凤钗半脱云鬓，窗影烛光摇。渐暗竹敲凉，疏萤照晚，两地魂消。迢迢，问音信，道径底花阴，时认鸣镳。也拟临朱户，叹因郎憔悴，羞见郎招。旧巢更有新燕，杨柳拂河桥。但满目京尘，东风竟日吹露桃。","dynasty":"宋代","tags":"怀人，相思","title":"忆旧游·记愁横浅黛"}
{"author":"周邦彦","content":"朝云漠漠散轻丝。楼阁淡春姿。柳泣花啼，九街泥重，门外燕飞迟。而今丽日明金屋，春色在桃枝。不似当时，小桥冲雨，幽恨两人知。","dynasty":"宋代","tags":"宋词精选，故事，写景，抒情","title":"少年游·朝云漠漠散轻丝"}
{"author":"周邦彦","content":"秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！","dynasty":"宋代","tags":"秋天，羁旅，孤独","title":"关河令·秋阴时晴渐向暝"}
{"author":"周邦彦","content":"上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。去去倦寻路程。江陵旧事，何曾再问杨琼。旧曲凄清。敛愁黛、与谁听。尊前故人如在，想念我、最关情。何须渭城。歌声未尽处，先泪零。","dynasty":"宋代","tags":"宋词精选，离别","title":"绮寮怨·上马人扶残醉"}
{"author":"周邦彦","content":"腻颈凝酥白，轻衫淡粉红。碧油凉气透帘栊。指点庭花低映，云母屏风。恨逐瑶琴写，书劳玉指封。等闲赢得瘦仪容。何事不教云雨，略下巫峰。","dynasty":"宋代","title":"南柯子/南歌子"}
{"author":"周邦彦","content":"举离觞。掩洞房。箭水冷冷刻漏长。愁中看晓光。整罗裳。脂粉香。见扫门前车上霜。相持泣路傍。","dynasty":"宋代","title":"长相思·举离觞"}
{"author":"周邦彦","content":"千红万翠。簇定清明天气。为怜他、种种清香，好难为不醉。我爱深如你。我心在、个人心里。便相看、老却春风，莫无些欢意。","dynasty":"宋代","title":"万里春·千红万翠"}
{"author":"周邦彦","content":"淡云笼月松溪路。长记分携处。梦魂连夜绕松溪。此夜相逢恰似、梦中时。海山陡觉风光好。莫惜金尊倒。柳花吹雪燕飞忙。生怕扁舟归去、断人肠。","dynasty":"宋代","title":"虞美人·淡云笼月松溪路"}
{"author":"周邦彦","content":"露夜烟梢寒色重，攒星低映小珠帘。","dynasty":"宋代","title":"失调名"}
{"author":"周邦彦","content":"耕人扶耒语林丘，花外时时落一鸥。欲验春来多少雨，野塘漫水可回舟。","dynasty":"宋代","title":"春雨"}
{"author":"周邦彦","content":"林栖野吸散鸦群，极目风霾乱日曛。短麦良良乾忆雨，远峰黯黯细输云。愁逢杂路寻车辙，赖有高林出酒巾。辄得问津凡父老，不应看客废锄耘。","dynasty":"宋代","title":"楚村道中"}
{"author":"周邦彦","content":"族云行太虚，布置初狼籍。弥缝天四维，俄顷同一色。雨形如别泪，含恶示忍滴。泥涂颇翻车，行者自朝夕。中央成白道，袅袅踏蛇脊。潺湲冒田水，去作涧底碧。高林荫清快，渴乌时一掷。晚休张庄聚，泾草蒙古驿。往时解鞍地，醉墨栖坏壁。孤星探先出，天镜小摩拭。比邻忽喧呼，夜磔鲁津伯。梦归萱草堂，再拜悲喜剧。问言劳如何，嗟我子行役。平明看屋霤，两鹊声啧啧。果逢南使还，冯寄好消息。谁秣百里驹，肯税不论直。","dynasty":"宋代","title":"楚村道中"}
{"author":"周邦彦","content":"奸臣乱国纪，伍奢思结缨。杀贤恐遗种，巢卵同时倾。健雏脱身去，口血流吴庭。达士见几微，楚郊忧苦兵。十年军入郢，势如波卷萍。贤亡国婴难，王死尸受刑。将隳七世庙，先坏百里城。子胥虽捐江，素车驾长鲸。惊涛寄怒余，遗庙罗千楹。王祠何其微，破屋风泠泠。蛰虫陷香案，饥鼠悬灯檠。淫俗敬魑魅，何人雇威灵。臣冤不雠主，况乃锄丘茔。报应苦不直，吾将问冥冥。","dynasty":"宋代","title":"楚平王庙"}
{"author":"周邦彦","content":"霖潦合支流，洲浦迷片段。两浆入菰蒲，凫鸥欻惊散，疏林直炊烟。落日斜酒幔。王事得淹留，公私各相半。","dynasty":"宋代","title":"次韵周朝宗六月十日泛湖"}
{"author":"周邦彦","content":"杜宇思归声苦。和春催去。倚阑一霎酒旗风，任扑面、桃花雨。目断陇云江树。难逢尺素。落霞隐隐日平西，料想是、分携处。","dynasty":"宋代","title":"一落索（双调·第二）"}
{"author":"周邦彦","content":"楼前疏柳，柳外无穷路。翠色四天垂，数峰青、高城阔处。江湖病眼，偏向此山明，愁无语。空凝伫。两两昏鸦去。平康巷陌，往事如花雨。十载却归来，倦追寻、酒旗戏鼓。今宵幸有，人似月婵娟，霞袖举。杯深注。一曲黄金缕。","dynasty":"宋代","title":"蓦山溪"}
{"author":"周邦彦","content":"寒茅愔愔鸡啄场，儿啼索衣天陨霜。密林渐放山色入，枫枯振稿声琅琅。清浆白羽弃已久，黄菊紫萸看欲香。岁行及此去愈疾，若决积水难提防。嗟予齿发非故物，念此内热如涫汤。原见唐朝吕墨客，膝行问道求神方。斋心千日百事毕，消我含雪还韶光。岂饶蒿目忧世事，黄金绾腰埋土囊。","dynasty":"宋代","title":"晚憩杜桥馆"}
{"author":"周邦彦","content":"明朝春仗当行乐，刻燕催花掷万金。","dynasty":"宋代","title":"句"}
{"author":"周邦彦","content":"维舟瞰层波，末忍分练段。人间好风味，鱼鸟同聚散。儒生长窘束，书灯守幽幔。逐乐嗟已迟，蚤还犹及半。","dynasty":"宋代","title":"次韵周朝宗六月十日泛湖"}
{"author":"周邦彦","content":"记愁横浅黛，泪洗红铅，门掩秋宵。坠叶惊离思，听寒螿夜泣，乱雨潇潇。凤钗半脱云鬓，窗影烛光摇。渐暗竹敲凉，疏萤照晚，两地魂消。迢迢，问音信，道径底花阴，时认鸣镳。也拟临朱户，叹因郎憔悴，羞见郎招。旧巢更有新燕，杨柳拂河桥。但满目京尘，东风竟日吹露桃。","dynasty":"宋代","tags":"怀人，相思","title":"忆旧游·记愁横浅黛"}
{"author":"周邦彦","content":"腻颈凝酥白，轻衫淡粉红。碧油凉气透帘栊。指点庭花低映、云母屏风。恨逐瑶琴写，书劳玉指封。等闲赢得瘦仪容。何事不教云雨、略下巫峰。","dynasty":"宋代","title":"南柯子"}
{"author":"周邦彦","content":"双阙笼嘉气，寒威日晚，岁华将暮。小院闲庭，对寒梅照雪，淡烟凝素。忍当迅景，动无限、伤春情绪。犹赖是、上苑风光渐好，芳容将煦。草荚兰芽渐吐。且寻芳、更休思虑。这浮世、甚驱驰利禄，奔竞尘土。纵有魏珠照乘，未买得流年住。争如盛饮流霞，醉偎琼树。","dynasty":"宋代","title":"黄鹂绕碧树（双调春情）"}
{"author":"周邦彦","content":"暮色分平野。傍苇岸、征帆卸。烟村极浦，树藏孤馆，秋景如画。渐别离气味难禁也。更物象、供潇洒。念多材浑衰减，一怀幽恨难写。追念绮窗人，天然自、风韵娴雅。竟夕起相思，谩嗟怨遥夜。又还将、两袖珠泪，沈吟向寂寥寒灯下。玉骨为多感，瘦来无一把。","dynasty":"宋代","title":"塞垣春（大石）"}
{"author":"周邦彦","content":"怀珠崖不枯，韫玉山有辉。隐翳不言德，人自知神奇。公步季贞后，不为世纲縻。浮沉里闾间，身晦道同违。弓旌搜俊良，圭衡略无遗。难偕集雍鹭，宁作曳尾龟。慈仁盖天性，惠泽施鳏嫠。倒囷食流冗，死葬病有医。人今泣遗爱，若见岘首碑。肯构有材子，修德亦庶几。高风自兹显，岂病知者希。","dynasty":"宋代","title":"赠常熟贺公叔隐士"}
{"author":"周邦彦","content":"秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！","dynasty":"宋代","tags":"秋天，羁旅，写景，思乡","title":"关河令·秋阴时晴渐向暝"}
{"author":"周邦彦","content":"高阳太守有遗书，亲教齐民炼玉酥。欲出浮膏先卧酪，为防馋鼠更薰厨。绝知意重分馀弃，渐见诗多入怪迂。犹恐伧人笑风土，预从贝叶检醍醐。","dynasty":"宋代","title":"天启惠酥其四"}
{"author":"周邦彦","content":"眉共春山争秀。可怜长皱。莫将清泪湿花枝，恐花也、如人瘦。清润玉箫闲久。知音稀有，欲知日日倚阑愁，但问取、亭前柳。","dynasty":"宋代","tags":"写人，少女，相思","title":"一落索·眉共春山争秀"}
{"author":"周邦彦","content":"台上披襟，快风一瞬收残雨。柳丝轻举。蛛网黏飞絮。极目平芜，应是春归处。愁凝贮。楚歌声苦。村落黄昏鼓。","dynasty":"宋代","title":"点绛唇（仙吕）"}
{"author":"周邦彦","content":"浮云护月，未放满朱扉。鼠摇暗壁，萤度破窗，偷入书帏。秋意浓，闲伫立，庭柯影里。好风襟袖先知。夜何其。江南路绕重山，心知漫与前期。奈向灯前堕泪，肠断萧娘，旧日书辞犹在纸。雁信绝，清宵梦又稀。","dynasty":"宋代","tags":"秋天，夜晚，抒情，思念","title":"四园竹·浮云护月"}
{"author":"周邦彦","content":"维舟瞰层波，未忍分练段。人间好风味，鱼鸟同聚散。儒生长窘束，书灯守幽幔。逐乐嗟已迟，蚤还犹及半。","dynasty":"宋代","title":"次韵周朝宗六月十日泛湖其四"}
{"author":"周邦彦","content":"地僻无钟鼓。残灯灭，夜长人倦难度。寒吹断梗，风翻暗雪，洒窗填户。宾鸿谩说传书，算过尽、千俦万侣。始信得、庾信愁多，江淹恨极须赋。凄凉病损文园，徽弦乍拂，音韵先苦。淮山夜月，金城暮草，梦魂飞去。秋霜半入清镜，叹带眼、都移旧处。更久长、不见文君，归时认否。","dynasty":"宋代","title":"宴清都（中吕）"}
{"author":"周邦彦","content":"暗尘四敛。楼观迥出，高映孤馆。清漏将短。厌闻夜久，签声动书幔。桂华又满。闲步露草，偏爱幽远。花气清婉。望中迤逦，城阴度河岸。倦客最萧索，醉倚斜桥穿柳线。还似汴堤，虹梁横水面。看浪飐春灯，舟下如箭。此行重见。叹故友难逢，羁思空乱。两眉愁、向谁舒展。","dynasty":"宋代","title":"绕佛阁（大石旅情）"}
{"author":"周邦彦","content":"尘满一絣文绣。泪湿领巾红皱。初暖绮罗轻，腰胜武昌官柳。长昼。长昼。困卧午窗中酒。","dynasty":"宋代","title":"如梦令·尘满一絣文绣"}
{"author":"周邦彦","content":"暮霞霁雨，小莲出水红妆靓。风定。看步袜江妃照明镜。飞萤度暗草，秉烛游花径。人静。携艳质、追凉就槐影。金环皓腕，雪藕清泉莹。谁念省。满身香、犹是旧荀令。见说胡姬，酒垆寂静。烟锁漠漠，藻池苔井。","dynasty":"宋代","title":"侧犯大石"}
{"author":"周邦彦","content":"枫林凋晚叶，关河迥，楚客惨将归。望一川暝霭，雁声哀怨；半规凉月，人影参差。酒醒后，泪花销凤蜡，风幕卷金泥。砧杵韵高，唤回残梦；绮罗香减，牵起馀悲。亭皋分襟地，难拚处，偏是掩面牵衣。何况怨怀长结，重见无期。想寄恨书中，银钩空满；断肠声里，玉筯还垂。多少暗愁密意，唯有天知。","dynasty":"宋代","tags":"离别，抒情，愁绪","title":"风流子·枫林凋晚叶"}
{"author":"周邦彦","content":"照水残红零乱，风唤去。尽日测测轻寒，帘底吹香雾。黄昏客枕无憀，细响当窗雨。看两两相依燕新乳。楼下水，渐绿遍、行舟浦。暮往朝来，心逐片帆轻举。何日迎门，小槛朱笼报鹦鹉。共剪西窗蜜炬。","dynasty":"宋代","title":"荔枝香近（歇指）"}
{"author":"周邦彦","content":"古交久沦丧，末世尤反覆。谷风歌焚轮，黄鸟譬伐木。永怀羊与左，重义逾血属。客行干楚王，冬雪无斗粟。倾粮活一士，誓不俱死辱。风云为惨变，鸟兽同踯躅。角哀器前途，伯桃槁空谷。终乘大夫车，千骑下棺椟。子长何所疑，旧史刊不录。独行贵苟难，义侠轻杀戮。虽云匪中制，要可兴薄俗。荒坟邻万鬼，溘死皆碌碌。何事荆将军，操戈相窘逐。","dynasty":"宋代","title":"过左伯桃羊角哀墓"}
{"author":"周邦彦","content":"帘烘泪雨乾，酒压愁城破。冰壶防饮渴，培残火。朱消粉退，绝胜新梳裹。不是寒宵短，日上三竿，殢人犹要同卧。如今多病，寂寞章台左。黄昏风弄雪，门深锁。兰房密爱，万种思量过。也须知有我。著甚情悰，你但忘了人呵。","dynasty":"宋代","title":"满路花/促拍满路花仙吕思情"}
{"author":"周邦彦","content":"昼日移阴，揽衣起、春帷睡足。临宝鉴，绿云撩乱，未忺妆束。蝶粉蜂黄都褪了，枕痕一线红生肉。背画栏、脉脉悄无言，寻棋局。重会面，犹未卜。无限事，萦心曲。想秦筝依旧，尚鸣金屋。芳草连天迷远望，宝香熏被成孤宿。最苦是、蝴蝶满园飞，无人扑。","dynasty":"宋代","title":"满江红仙吕"}
{"author":"周邦彦","content":"溪源新腊后。见数朵江梅，剪裁初就。晕酥砌玉芳英嫩，故把春心轻漏。前村昨夜，想弄月、黄昏时候。孤岸峭，疏影横斜，浓香暗沾襟袖。尊前赋与多材，问岭外风光，故人知否。寿阳谩斗。终不似，照水一枝清瘦。风娇雨秀。好乱插、繁花盈首。须信道，羌管无情，看看又奏。","dynasty":"宋代","title":"玉烛新（双调梅花）"}
{"author":"周邦彦","content":"帘卷青楼，东风暖，杨花乱飘晴昼。兰袂褪香，罗帐褰红，绣枕旋移相就。海棠花谢春融暖，偎人恁、娇波频溜。象床稳，鸳衾谩展，浪翻红绉。一夜情浓似酒。香汗渍鲛绡，几番微透。鸾困凤慵，娅姹双眉，画也画应难就。问伊可煞□人厚。梅萼露、胭脂檀口。从此后、纤腰为郎管瘦。","dynasty":"宋代","title":"花心动（双调）"}
{"author":"周邦彦","content":"元丰初，予以布衣西上，过天长道中。后四十余年，辛丑正月，避贼复游故地。感叹岁月，偶成此词。稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。念朱颜翠发，曾到处，故地使人嗟。道连三楚，天低四野，乔木依前，临路敧斜。重慕想、东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。","dynasty":"宋代","tags":"柳树，留恋，感怀，时光","title":"西平乐·稚柳苏晴"}
{"author":"周邦彦","content":"暗尘四敛。楼观迥出，高映孤馆。清漏将短。厌闻夜久，签声动书幔。桂华又满。闲步露草，偏爱幽远。花气清婉。望中迤逦，城阴度河岸。倦客最萧索，醉倚斜桥穿柳线。还似汴堤，虹梁横水面。看浪飐春灯，舟下如箭。此行重见。叹故友难逢，羁思空乱。两眉愁、向谁舒展。","dynasty":"宋代","title":"绕佛阁（大石旅情）"}
{"author":"周邦彦","content":"玉琴虚下伤心泪。只有文君知曲意。帘烘楼迥月宜人，酒暖香融春有味。萋萋芳草迷千里。惆怅王孙行未已。天涯回首一销魂，二十四桥歌舞地。","dynasty":"宋代","title":"玉楼春仙吕惆怅"}
{"author":"周邦彦","content":"冬衣初染远山青。双丝云雁绫。夜寒袖湿欲成冰。都缘珠泪零。情黯黯，闷腾腾。身如秋后蝇。若教随马逐郎行。不辞多少程。","dynasty":"宋代","title":"醉桃源（大石）"}
{"author":"周邦彦","content":"尘满一絣文绣。泪湿领巾红皱。初暖绮罗轻，腰胜武昌官柳。长昼。长昼。困卧午窗中酒。","dynasty":"宋代","title":"如梦令·尘满一絣文绣"}
{"author":"周邦彦","content":"夜阑人静。月痕寄、梅梢疏影。帘外曲角栏干近。旧携手处，花发雾寒成阵。应是不禁愁与恨。纵相逢难问。黛眉曾把春衫印。后期无定。断肠香销尽。","dynasty":"宋代","title":"品令（商调梅花）"}
{"author":"周邦彦","content":"晨色动妆楼。短烛荧荧悄未收。自在开帘风不定，飕飕。池面冰澌趁水流。早起怯梳头。欲绾云鬟又却休。不会沈吟思底事，凝眸。两点春山满镜愁。","dynasty":"宋代","title":"南乡子（商调）"}
{"author":"周邦彦","content":"丽日烘帘幔影斜，酒馀春思托韶华。高楼不隔东南望，苦雾游云莫谩遮。","dynasty":"宋代","title":"谩书其三"}
{"author":"周邦彦","content":"沙棠舟。小棹游。池水澄澄人影浮。锦鳞迟上钩。烟云愁。箫鼓休。再得来时已变秋。欲归须少留。","dynasty":"宋代","title":"长相思"}
{"author":"周邦彦","content":"高阳太守有遗书，亲教齐民炼玉酥。欲出浮膏先卧酪，为防馋鼠更薰厨。绝知意重分馀弃，渐见诗多入怪迂。犹恐伧人笑风土，预从贝叶检醍醐。","dynasty":"宋代","title":"天启惠酥其四"}
{"author":"周邦彦","content":"堤前亭午未融霜。风紧雁无行。重寻旧日岐路，茸帽北游装。期信杳，别离长。远情伤。风翻酒幔，寒凝茶烟，又是何乡。","dynasty":"宋代","title":"诉衷情（商调）"}
{"author":"周邦彦","content":"枝头风势渐小。看暮鸦飞了。又是黄昏，闭门收返照。江南人去路缈。信未通、愁已先到。怕见孤灯，霜寒催睡早。","dynasty":"宋代","title":"伤情怨（林钟）"}
{"author":"周邦彦","content":"仙骨清羸，沈腰憔悴，见傍人、惊怪消瘦。柳无言，双眉尽日齐斗。都缘薄幸赋情浅，许多时、不成欢偶。幸自也，总由他，何须负这心口。令人恨、行坐儿断了更思量，没心求守。前日相逢，又早见伊仍旧。却更被温存后。都忘了、当时僝僽。便掐撮、九百身心，依前待有。","dynasty":"宋代","title":"大有（小石）"}
{"author":"周邦彦","content":"腻颈凝酥白，轻衫淡粉红。碧油凉气透帘栊。指点庭花低映，云母屏风。恨逐瑶琴写，书劳玉指封。等闲赢得瘦仪容。何事不教云雨，略下巫峰。","dynasty":"宋代","title":"南柯子/南歌子其二"}
{"author":"周邦彦","content":"秋阴时晴向暝。变一庭凄冷。伫听寒声，云深无雁影。更深人去寂静。但照壁、孤灯相映。酒已都醒，如何消夜永。","dynasty":"宋代","title":"关河令"}
{"author":"周邦彦","content":"照水残红零乱，风唤去。尽日测测轻寒，帘底吹香雾。黄昏客枕无憀，细响当窗雨。看两两相依燕新乳。楼下水，渐绿遍、行舟浦。暮往朝来，心逐片帆轻举。何日迎门，小槛朱笼报鹦鹉。共剪西窗蜜炬。","dynasty":"宋代","title":"荔枝香近（歇指）"}
{"author":"周邦彦","content":"晨色动妆楼。短烛荧荧悄未收。自在开帘风不定，飕飕。池面冰澌趁水流。早起怯梳头。欲绾云鬟又却休。不会沈吟思底事，凝眸。两点春山满镜愁。","dynasty":"宋代","title":"南乡子（商调）"}
{"author":"周邦彦","content":"嗟乌兔。正茫茫、相催无定，只恁东生西没，半均寒暑。昨见花红柳绿，处处林茂。又睹霜前篱畔，菊散余香，看看又还秋暮。忍思虑念古往贤愚，终归何处。争似高堂，日夜笙歌齐举。选甚连宵彻昼，再三留住。待拟沈醉扶上马，怎生向、主人未肯交去。","dynasty":"宋代","title":"留客住"}
{"author":"周邦彦","content":"族云行太虚，布置初狼籍。弥缝天四维，俄顷同一色。雨形如别泪，含恶示忍滴。泥涂颇翻车，行者自朝夕。中央成白道，袅袅踏蛇脊。潺湲冒田水，去作涧底碧。高林荫清快，渴乌时一掷。晚休张庄聚，泾草蒙古驿。往时解鞍地，醉墨栖坏壁。孤星探先出，天镜小摩拭。比邻忽喧呼，夜磔鲁津伯。梦归萱草堂，再拜悲喜剧。问言劳如何，嗟我子行役。平明看屋霤，两鹊声啧啧。果逢南使还，冯寄好消息。谁秣百里驹，肯税不论直。","dynasty":"宋代","title":"楚村道中"}
{"author":"周邦彦","content":"官事如拔毛，小稀还复稠。一鼠未易尽，況欲秃九牛。唯应理签轴，偷暇寻孔周。维南有颓构，畴昔宾射侯。扶倾与丹雘，外好中实不。弦歌废决拾，休王良有田。书生本不武，谁言负薪忧。古云不执弓，防患术已媮。诗书主六艺，中有捍敌谋。至胜不刃血，吾将执其柔。当有中的士，为辨劣与优。","dynasty":"宋代","title":"下帷斋"}
{"author":"周邦彦","content":"台上披襟，快风一瞬收残雨。柳丝轻举。蛛网黏飞絮。极目平芜，应是春归处。愁凝贮。楚歌声苦。村落黄昏鼓。","dynasty":"宋代","title":"点绛唇（仙吕）"}
{"author":"周邦彦","content":"窗影蝇飞见，帘花日照成。汗馀胡粉薄，香度越罗轻。书叶蚕头密，调笙凤咮鸣。情来愁不语，极目雁南征。","dynasty":"宋代","title":"谩书其一"}
{"author":"周邦彦","content":"秀色芳容明眸，就中奇绝。细看艳波欲溜，最可惜微重，红绡轻帖。匀朱傅粉，几为严妆时涴睫。因个甚、底死嗔人，半饷斜眄费贴燮。斗帐里、浓欢意惬。带困眼、似开微合。曾倚高楼望远，似指笑频瞤，知他谁说。那日分飞，泪雨纵横光映颊。揾香罗，恐揉损，与他衫袖裛。","dynasty":"宋代","title":"看花回其一越调"}
{"author":"周邦彦","content":"高柳春才软，冻梅寒更香。暮雪助清峭，玉尘散林塘。那堪飘风递冷，故遣度幕穿窗。似欲料理新妆。呵手弄丝簧。冷落词赋客，萧索水云乡。援毫授简，风流犹忆东梁。望虚檐徐转，回廊未扫，夜长莫惜空酒觞。","dynasty":"宋代","tags":"咏物，写雪，抒怀","title":"红林檎近·高柳春才软"}
{"author":"周邦彦","content":"游妓散，独自绕回堤。芳草怀烟迷水曲，密云衔雨暗城西。九陌未沾泥。桃李下，春晚未成蹊。墙外见花寻路转，柳阴行马过莺啼。无处不凄凄","dynasty":"宋代","title":"望江南（大石）"}
{"author":"周邦彦","content":"辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。","dynasty":"宋代","title":"点绛唇·辽鹤归来"}
{"author":"周邦彦","content":"暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。迟暮。嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否。到归时、定有残英，待客携尊俎。","dynasty":"宋代","tags":"寒食节，羁旅，写雨，思乡","title":"琐窗寒·寒食"}
{"author":"周邦彦","content":"夜来寒侵酒席，露微泫。舄履初会，香泽方薰。无端暗雨催人，但怪灯偏帘卷。回顾，始觉惊鸿去云远。大都世间，最苦唯聚散。到得春残，看即是、开离宴。细思别后，柳眼花须更谁剪。此怀何处逍遣。","dynasty":"宋代","title":"荔枝香近（歇指·第二）"}
{"author":"周邦彦","content":"帘卷青楼，东风暖，杨花乱飘晴昼。兰袂褪香，罗帐褰红，绣枕旋移相就。海棠花谢春融暖，偎人恁、娇波频溜。象床稳，鸳衾谩展，浪翻红绉。一夜情浓似酒。香汗渍鲛绡，几番微透。鸾困凤慵，娅姹双眉，画也画应难就。问伊可煞□人厚。梅萼露、胭脂檀口。从此后、纤腰为郎管瘦。","dynasty":"宋代","title":"花心动（双调）"}
{"author":"周邦彦","content":"银河宛转三千曲。浴凫飞鹭澄波绿。何处是归舟。夕阳江上楼。天憎梅浪发。故下封枝雪。深院卷帘看。应怜江上寒。","dynasty":"宋代","tags":"写雪，梅花，羁旅，抒怀","title":"菩萨蛮·梅雪"}
{"author":"周邦彦","content":"生碧香罗粉兰香。冷绡缄泪倩谁将。故人何在，烟水隔潇湘。花落燕□春欲老，絮吹思浪日偏长。一些儿事，何处不思量。","dynasty":"宋代","title":"琴调相思引"}
{"author":"周邦彦","content":"眉共春山争秀。可怜长皱。莫将清泪湿花枝，恐花也、如人瘦。清润玉箫闲久。知音稀有，欲知日日倚阑愁，但问取、亭前柳。","dynasty":"宋代","tags":"写人，少女，相思","title":"一落索·眉共春山争秀"}
{"author":"周邦彦","content":"云接平冈，山围寒野，路回渐转孤城。衰柳啼鸦，惊风驱雁，动人一片秋声。倦途休驾，淡烟里、微茫见星。尘埃憔悴，生怕黄昏，离思牵萦。华堂旧日逢迎。花艳参差，香雾飘零。弦管当头，偏怜娇凤，夜深簧暖笙清。眼波传意，恨密约、匆匆未成。许多烦恼，只为当时，一饷留情。","dynasty":"宋代","tags":"羁旅，怀人，相思","title":"庆春宫·云接平冈"}
{"author":"周邦彦","content":"轻软舞时腰。初学吹笙苦未调。谁遣有情知事早，相撩。暗举罗巾远见招。痴騃一团娇。自折长条拨燕巢。不道有人潜看著，从教。掉下鬟心与凤翘。","dynasty":"宋代","title":"南乡子（拨燕巢）"}
{"author":"周邦彦","content":"正单衣试酒，怅客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。","dynasty":"宋代","tags":"宋词三百首，写花，惜春，惜人","title":"六丑·落花"}
{"author":"周邦彦","content":"昼日移阴，揽衣起、春帷睡足。临宝鉴，绿云撩乱，未忺妆束。蝶粉蜂黄都褪了，枕痕一线红生肉。背画栏、脉脉悄无言，寻棋局。重会面，犹未卜。无限事，萦心曲。想秦筝依旧，尚鸣金屋。芳草连天迷远望，宝香熏被成孤宿。最苦是、蝴蝶满园飞，无人扑。","dynasty":"宋代","title":"满江红仙吕"}
{"author":"周邦彦","content":"族云行太虚，布置初狼籍。弥缝天四维，俄顷同一色。雨形如别泪，含恶未忍滴。泥涂颇翻车，行者自朝夕。中央成白道，袅袅踏蛇脊。潺湲冒田水，去作涧底碧。高林荫清快，渴乌时一掷。晚休张庄聚，泾草蒙古驿。往时解鞍地，醉墨栖坏壁。孤星探先出，天镜小摩拭。比邻忽喧呼，夜磔鲁津伯。梦归萱草堂，再拜悲喜剧。问言劳如何，嗟我子行役。平明看屋霤，两鹊声啧啧。果逢南使还，冯寄好消息。谁秣百里驹，肯税不论直。","dynasty":"宋代","title":"楚村道中其二"}
{"author":"周邦彦","content":"葺金细弱。秋风嫩、桂花初著。蕊珠宫里人难学。花染娇荑，羞映翠云幄。清香不与兰荪弱。一枝云鬓巧梳掠。夜凉轻撼蔷薇萼。香满衣襟，月在凤凰阁。","dynasty":"宋代","title":"醉落魄"}
{"author":"周邦彦","content":"鸾辂青旂殿阁宽，祠官奠璧下春坛。晓开鱼钥朝衣集，綵胜飘扬百辟冠。","dynasty":"宋代","title":"春帖子"}
{"author":"周邦彦","content":"晓阴重，霜凋岸草，雾隐城堞。南陌脂车待发，东门帐饮乍阕。正拂面、垂杨堪揽结。掩红泪、玉手亲折。念汉浦、离鸿去何许？经时信音绝。情切，望中地远天阔。向露冷风清，无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光消纹衾叠，连环解、旧香顿歇。怨歌永、琼壶敲尽缺。恨春去、不与人期，弄夜色、空馀满地梨花雪。","dynasty":"宋代","tags":"宋词精选，离别，相思","title":"浪淘沙慢·晓阴重"}
{"author":"周邦彦","content":"雨过残红湿未飞。珠帘一行透斜晖。游蜂酿蜜窃香归。金屋无人风竹乱，衣篝尽日水沈微。一春须有忆人时。","dynasty":"宋代","title":"浣溪沙"}
{"author":"周邦彦","content":"帘烘泪雨乾，酒压愁城破。冰壶防饮渴，培残火。朱消粉退，绝胜新梳裹。不是寒宵短，日上三竿，殢人犹要同卧。如今多病，寂寞章台左。黄昏风弄雪，门深锁。兰房密爱，万种思量过。也须知有我。著甚情悰，你但忘了人呵。","dynasty":"宋代","title":"满路花/促拍满路花仙吕思情"}
{"author":"周邦彦","content":"出林杏子落金盘。齿软怕尝酸。可惜半残青紫，犹有小唇丹。南陌上，落花闲。雨斑斑。不言不语，一段伤春，都在眉间。","dynasty":"宋代","tags":"宋词精选，少女，伤春","title":"诉衷情·出林杏子落金盘"}
{"author":"周邦彦","content":"秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！","dynasty":"宋代","tags":"秋天，羁旅，孤独","title":"关河令·秋阴时晴渐向暝"}
{"author":"周邦彦","content":"南都石黛扫晴山。衣薄耐朝寒。一夕东风，海棠花谢，楼上卷帘看。而今丽日明如洗，南陌暖雕鞍。旧赏园林，喜无风雨，春鸟报平安。","dynasty":"宋代","title":"少年游（黄钟）"}
{"author":"周邦彦","content":"梅雨霁，暑风和。高柳乱蝉多。小园台榭远池波。鱼戏动新荷。薄纱厨，轻羽扇。枕冷簟凉深院。此时情绪此时天。无事小神仙。","dynasty":"宋代","tags":"夏天，写景，抒情，生活，闲适","title":"鹤冲天·梅雨霁"}
{"author":"周邦彦","content":"一阵斜风横雨。薄衣润、新添金缕。不谢铅华更清素。倚筠窗，弄么弦，娇欲语。小阁横香雾。正年少、小娥愁绪。莫是栽花被花妒。甚春来，病恹恹，无会处。","dynasty":"宋代","title":"夜游宫"}
{"author":"周邦彦","content":"几日轻阴寒测测。东风急处花成积。醉踏阳春怀故国。归未得。黄鹂久住如相识。赖有蛾眉能暖客。长歌屡劝金杯侧。歌罢月痕来照席。贪欢适。帘前重露成涓滴。","dynasty":"宋代","title":"渔家傲（般涉·第二）"}
{"author":"周邦彦","content":"日射敧红蜡蒂香。风乾微汗粉襟凉。碧纱对掩簟纹光。自剪柳枝明画阁，戏抛莲菂种横塘。长亭无事好思量。","dynasty":"宋代","title":"浣溪沙其一"}
{"author":"周邦彦","content":"桃蹊柳曲闲踪迹。俱曾是、大堤客。解春衣、贳酒城南陌。频醉卧、胡姬侧。鬓点吴霜嗟早白。更谁念、玉溪消息。他日水云身，相望处、无南北。","dynasty":"宋代","title":"迎春乐（双调·第二）"}
{"author":"周邦彦","content":"秋阴时晴向暝。变一庭凄冷。伫听寒声，云深无雁影。更深人去寂静。但照壁、孤灯相映。酒已都醒，如何消夜永。","dynasty":"宋代","title":"关河令"}
{"author":"周邦彦","content":"辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。","dynasty":"宋代","title":"点绛唇·辽鹤归来"}
{"author":"周邦彦","content":"人从生处乐，谁向死前休。","dynasty":"宋代","title":"句"}
{"author":"周邦彦","content":"秀色芳容明眸，就中奇绝。细看艳波欲溜，最可惜微重，红绡轻帖。匀朱傅粉，几为严妆时涴睫。因个甚、底死嗔人，半饷斜眄费贴燮。斗帐里、浓欢意惬。带困眼、似开微合。曾倚高楼望远，似指笑频瞤，知他谁说。那日分飞，泪雨纵横光映颊。揾香罗，恐揉损，与他衫袖裛。","dynasty":"宋代","title":"看花回其一越调"}
{"author":"周邦彦","content":"丽日烘帘幔影斜，酒余春思托韶华。高楼不隔东南望，苦雾游云莫谩遮。","dynasty":"宋代","title":"谩书"}
{"author":"周邦彦","content":"寒夜梦初醒。行尽江南万里程。早是愁来无会处，时听。败叶相传细雨声。书信也无凭。万事由他别后情。谁信归来须及早，长亭。短帽轻衫走马迎。","dynasty":"宋代","title":"南乡子"}
{"author":"周邦彦","content":"仙人药光明夜烛，种杏碧山如种玉。春风裂石凤收花，赤颊离离照山谷。卿云承日作阴润，猛虎守山防采斸。高真筐篚入时贡。拜望通明荐新熟。珠旒颔首一破颜，气压蟠桃羞若木。自从移植近星榆，山水无光灵鬼器。长松枯倒流液尽，权赖牵藤多朴樕。我思百年访灵异，羽褐虽存言语俗。本非民民土宰官身，欲断人间烟火谷。行寻幽洞觅丹砂，傥见臞仙骑白鹿。便应执箒洗仙坛，不用纤纤扫尘竹。","dynasty":"宋代","title":"仙杏山"}
{"author":"周邦彦","content":"河桥送人处，良夜何其？斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。花骢会意，纵扬鞭、亦自行迟。迢递路回清野，人语渐无闻，空带愁归。何意重经前地，遗钿不见，斜径都迷。兔葵燕麦，向残阳、欲与人齐。但徘徊班草，欷歔酹酒，极望天涯。","dynasty":"宋代","title":"夜飞鹊道宫别情"}
{"author":"周邦彦","content":"高阳太守有遗书，亲教齐民炼玉酥。欲出浮膏先卧酪，为防馋鼠更薰厨。绝知意重分馀弃，渐见诗多入怪迂。犹恐伧人笑风土，预从贝叶检醍醐。","dynasty":"宋代","title":"天启惠酥其四"}
{"author":"周邦彦","content":"缕金翠羽。妆成才见眉妩。倦倚绣帘，看舞风絮。愁几许。寄凤丝雁柱。春将暮。向层城苑路。钿车似水，时时花径相遇。旧游伴侣。还到曾来处。门掩风和雨。梁间燕语。问那人在否。","dynasty":"宋代","title":"垂丝钓（商调）"}
{"author":"周邦彦","content":"浅带一帆风，向晚来、扁舟稳下南浦。迢递阻潇湘，衡皋迥，斜舣蕙兰汀渚。危樯影里，断云点点遥天暮。菡萏里风，偷送清香，时时微度。吾家旧有簪缨，甚顿作天涯，经岁羁旅。羌管怎知情，烟波上，黄昏万斛愁绪。无言对月，皓彩千里人何处。恨无凤翼身，只待而今，飞将归去。","dynasty":"宋代","title":"南浦（中吕）"}
{"author":"周邦彦","content":"江天雪意，夜色寒成阵。翠袖捧金蕉，酒红潮、香凝沁粉。帘波不动，新月淡笼明，香破豆，烛频花，减字歌声稳。恨眉羞敛，往事休重问。人去小庭空，有梅梢、一枝春信。檀心未展，谁为探芳丛，消瘦尽，洗妆匀，应更添风韵。","dynasty":"宋代","title":"蓦山溪"}
{"author":"周邦彦","content":"金城良牸不当车，特为人间作好酥。馀湩尚供肥犊子，小奁先入太官厨。邺中鹿尾空名目，吴地莼羹谩僻迂。欲比君家好兄弟，不知谁可作醍醐。","dynasty":"宋代","title":"天启惠酥其一"}
{"author":"周邦彦","content":"疏篱曲径田家小。云树开清晓。天寒山色有无中。野外一声钟起、送孤蓬。添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。","dynasty":"宋代","tags":"宋词三百首，送别，写景，惜别","title":"虞美人·疏篱曲径田家小"}
{"author":"周邦彦","content":"暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。迟暮。嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否。到归时、定有残英，待客携尊俎。","dynasty":"宋代","tags":"寒食节，羁旅，写雨，思乡","title":"琐窗寒·寒食"}
{"author":"周邦彦","content":"眉共春山争秀。可怜长皱。莫将清泪湿花枝，恐花也、如人瘦。清润玉箫闲久。知音稀有，欲知日日倚阑愁，但问取、亭前柳。","dynasty":"宋代","tags":"写人，少女，相思","title":"一落索·眉共春山争秀"}
{"author":"周邦彦","content":"出林杏子落金盘。齿软怕尝酸。可惜半残青紫，犹有小唇丹。南陌上，落花闲。雨斑斑。不言不语，一段伤春，都在眉间。","dynasty":"宋代","tags":"宋词精选，少女，伤春","title":"诉衷情·出林杏子落金盘"}
{"author":"周邦彦","content":"夜色催更，清尘收露，小曲幽坊月暗。竹槛灯窗，识秋娘庭院。笑相遇，似觉琼枝玉树，暖日明霞光烂。水眄兰情，总平生稀见。画图中、旧识春风面。谁知道、自到瑶台畔。眷恋雨润云温，苦惊风吹散。念荒寒、寄宿无人馆。重门闭、败壁秋虫叹。怎奈向、一缕相思，隔溪山不断。","dynasty":"宋代","tags":"旅途，怀人","title":"拜星月·高平秋思"}
{"author":"周邦彦","content":"章台路。还见褪粉梅梢，试花桃树。愔愔坊陌人家，定巢燕子，归来旧处。黯凝伫。因念个人痴小，乍窥门户。侵晨浅约宫黄，障风映袖，盈盈笑语。前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。","dynasty":"宋代","tags":"宋词三百首，春天，写景，抱负","title":"瑞龙吟·大石春景"}
{"author":"周邦彦","content":"云接平冈，山围寒野，路回渐转孤城。衰柳啼鸦，惊风驱雁，动人一片秋声。倦途休驾，淡烟里、微茫见星。尘埃憔悴，生怕黄昏，离思牵萦。华堂旧日逢迎。花艳参差，香雾飘零。弦管当头，偏怜娇凤，夜深簧暖笙清。眼波传意，恨密约、匆匆未成。许多烦恼，只为当时，一饷留情。","dynasty":"宋代","tags":"羁旅，怀人，相思","title":"庆春宫·云接平冈"}
{"author":"周邦彦","content":"雨过残红湿未飞，疏篱一带透斜晖。游蜂酿蜜窃春归。金屋无人风竹乱，衣篝尽日水沉微。一春须有忆人时。","dynasty":"宋代","tags":"少妇，暮春，怀人","title":"浣溪沙·雨过残红湿未飞"}
{"author":"周邦彦","content":"翠葆参差竹径成。新荷跳雨泪珠倾。曲阑斜转小池亭。风约帘衣归燕急，水摇扇影戏鱼惊。柳梢残日弄微晴。","dynasty":"宋代","tags":"婉约，夏天，写景","title":"浣沙溪·翠葆参差竹径成"}
{"author":"周邦彦","content":"争挽桐花两鬓垂，小妆弄影照清池。出帘踏袜趁蜂儿。跳脱添金双腕重，琵琶拨尽四弦悲。夜寒谁肯剪春衣。","dynasty":"宋代","tags":"写人，怀念","title":"浣溪沙·争挽桐花两鬓垂"}
{"author":"周邦彦","content":"晓阴重，霜凋岸草，雾隐城堞。南陌脂车待发，东门帐饮乍阕。正拂面、垂杨堪揽结。掩红泪、玉手亲折。念汉浦、离鸿去何许？经时信音绝。情切，望中地远天阔。向露冷风清，无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光消纹衾叠，连环解、旧香顿歇。怨歌永、琼壶敲尽缺。恨春去、不与人期，弄夜色、空馀满地梨花雪。","dynasty":"宋代","tags":"宋词精选，离别，相思","title":"浪淘沙慢·晓阴重"}
{"author":"周邦彦","content":"一剪梅花万样娇。斜插梅枝，略点眉梢。轻盈微笑舞低回，何事尊前拍误招。夜渐寒深酒渐消。袖里时闻玉钏敲。城头谁恁促残更，银漏何如，且慢明朝。","dynasty":"宋代","title":"一剪梅"}
{"author":"周邦彦","content":"淡云笼月松溪路。长记分携处。梦魂连夜绕松溪。此夜相逢恰似、梦中时。海山陡觉风光好。莫惜金尊倒。柳花吹雪燕飞忙。生怕扁舟归去、断人肠。","dynasty":"宋代","title":"虞美人"}
{"author":"周邦彦","content":"浮玉飞琼，向邃馆静轩，倍增清绝。夜窗垂练，何用交光明月。近闻道、官阁多梅，趁暗香未远，冻蕊初发。倩谁摘取，寄赠情人桃叶。回文近传锦字，道为君瘦损，是人都说。祅知染红著手，胶梳黏发。转思量、镇长堕睫。都只为、情深意切。欲报消息，无一句、堪愈愁结。","dynasty":"宋代","tags":"写雪，梅花，抒情，思念","title":"三部乐·商调梅雪"}
{"author":"周邦彦","content":"元丰初，予以布衣西上，过天长道中。后四十余年，辛丑正月，避贼复游故地。感叹岁月，偶成此词。稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。念朱颜翠发，曾到处，故地使人嗟。道连三楚，天低四野，乔木依前，临路敧斜。重慕想、东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。","dynasty":"宋代","tags":"柳树，留恋，感怀，时光","title":"西平乐·稚柳苏晴"}
{"author":"周邦彦","content":"粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚。冰盘同宴喜。更可惜，雪中高树，香篝熏素被。今年对花最匆匆，相逢似有恨，依依愁悴。吟望久，青苔上、旋看飞坠。相将见、脆丸荐酒，人正在、空江烟浪里。但梦想、一枝潇洒，黄昏斜照水。","dynasty":"宋代","tags":"婉约，咏物，梅花，抒怀","title":"花犯·小石梅花"}
{"author":"周邦彦","content":"波落寒汀，村渡向晚，遥看数点帆小。乱叶翻鸦，惊风破雁，天角孤云缥缈。官柳萧疏，甚尚挂、微微残照？景物关情，川途换目，顿来催老。渐解狂朋欢意少，奈犹被、丝牵情绕。座上琴心，机中锦字，觉最萦怀抱。也知人、悬望久，蔷薇谢，归来一笑。欲梦高唐，未成眠、霜空已晓。","dynasty":"宋代","tags":"写景，抒情","title":"氐州第一·波落寒汀"}
{"author":"周邦彦","content":"梅雨霁，暑风和。高柳乱蝉多。小园台榭远池波。鱼戏动新荷。薄纱厨，轻羽扇。枕冷簟凉深院。此时情绪此时天。无事小神仙。","dynasty":"宋代","tags":"夏天，写景，抒情，生活，闲适","title":"鹤冲天·梅雨霁"}
{"author":"周邦彦","content":"晴岚低楚甸，暖回雁翼，阵势起平沙。骤惊春在眼，借问何时，委曲到山家。涂香晕色，盛粉饰、争作妍华。千万丝、陌头杨柳，渐渐可藏鸦。堪嗟。清江东注，画舸西流，指长安日下。愁宴阑、风翻旗尾，潮溅乌纱。今宵正对初弦月，傍水驿、深舣蒹葭。沉恨处，时时自剔灯花。","dynasty":"宋代","tags":"春天，山水，羁旅，抒怀","title":"渡江云·晴岚低楚甸"}
{"author":"周邦彦","content":"水浴清蟾，叶喧凉吹，巷陌马声初断。闲依露井，笑扑流萤，惹破画罗轻扇。人静夜久凭阑，愁不归眠，立残更箭。叹年华一瞬，人今千里，梦沉书远。空见说、鬓怯琼梳，容销金镜，渐懒趁时匀染。梅风地溽，虹雨苔滋，一架舞红都变。谁信无聊为伊，才减江淹，情伤荀倩。但明河影下，还看稀星数点。","dynasty":"宋代","tags":"怀人","title":"过秦楼·大石"}
{"author":"周邦彦","content":"水涨鱼天拍柳桥。云鸠拖雨过江皋。一番春信入东郊。闲碾凤团消短梦，静看燕子垒新巢。又移日影上花梢。","dynasty":"宋代","tags":"春天，感伤，时光","title":"浣溪沙·水涨鱼天拍柳桥"}
{"author":"周邦彦","content":"辽鹤归来，故乡多少伤心地。寸书不寄。鱼浪空千里。凭仗桃根，说与凄凉意。愁无际。旧时衣袂。犹有东门泪。","dynasty":"宋代","tags":"追忆，怀人，伤感","title":"点绛唇·伤感"}
{"author":"周邦彦","content":"绿芜凋尽台城路，殊乡又逢秋晚。暮雨生寒，鸣蛩劝织，深阁时闻裁剪。云窗静掩。叹重拂罗裀，顿疏花簟。尚有綀囊，露萤清夜照书卷。荆江留滞最久，故人相望处，离思何限。渭水西风，长安乱叶，空忆诗情宛转，凭高眺远。正玉液新篘，蟹螯初荐。醉倒山翁，但愁斜照敛。","dynasty":"宋代","tags":"秋天，写景，追忆，怀旧","title":"齐天乐·绿芜凋尽台城路"}
{"author":"周邦彦","content":"悄郊原带郭，行路永，客去车尘漠漠。斜阳映山落，敛馀红、犹恋孤城阑角。凌波步弱，过短亭、何用素约。有流莺劝我，重解绣鞍，缓引春酌。不记归时早暮，上马谁扶，醒眠朱阁。惊飙动幕，扶残醉，绕红药。叹西园、已是花深无地，东风何事又恶？任流光过却，犹喜洞天自乐。","dynasty":"宋代","tags":"写景，抒情，惆怅，失意","title":"瑞鹤仙·悄郊原带郭"}
{"author":"周邦彦","content":"楼上晴天碧四垂。楼前芳草接天涯。劝君莫上最高梯。新笋已成堂下竹，落花都上燕巢泥。忍听林表杜鹃啼。","dynasty":"宋代","tags":"春天，写景，抒情，思乡，愁绪","title":"浣溪沙·楼上晴天碧四垂"}
{"author":"周邦彦","content":"素肌应怯余寒，艳阳占立青芜地。樊川照日，灵关遮路，残红敛避。传火楼台，妒花风雨，长门深闭。亚帘栊半湿，一枝在手，偏勾引、黄昏泪。别有风前月底。布繁英、满园歌吹。朱铅退尽，潘妃却酒，昭君乍起。雪浪翻空，粉裳缟夜，不成春意。恨玉容不见，琼英谩好，与何人比。","dynasty":"宋代","tags":"咏物，梨花，赞美","title":"水龙吟·梨花"}
{"author":"周邦彦","content":"眉共春山争秀，可怜长皱，莫将清泪湿花枝，恐花也、如人瘦。清润玉箫闲久，知音稀有。欲知日日倚栏愁，但问取、亭前柳。","dynasty":"宋代","tags":"写景，女子，相思，怀人","title":"一落索·眉共春山争秀"}
{"author":"周邦彦","content":"对宿烟收，春禽静，飞雨时鸣高屋。墙头青玉旆，洗铅霜都尽，嫩梢相触。润逼琴丝，寒侵枕障，虫网吹黏帘竹。邮亭无人处，听檐声不断，困眠初熟。奈愁极顿惊，梦轻难记，自怜幽独。行人归意速。最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国。红糁铺地，门外荆桃如菽。夜游共谁秉烛。","dynasty":"宋代","tags":"写雨，惜春，忧愁","title":"大酺·越调春雨"}
{"author":"周邦彦","content":"白玉楼高，广寒宫阙，暮云如幛褰开。银河一派，流出碧天来。无数星躔玉李，冰轮动、光满楼台。登临处，全胜瀛海，弱水浸蓬莱。云鬟，香雾湿，月娥韵涯，云冻江梅。况餐花饮露，莫惜裴徊。坐看人间如掌，山河影、倒入琼杯。归来晚，笛声吹彻，九万里尘埃。","dynasty":"宋代","title":"满庭芳"}
{"author":"周邦彦","content":"新绿小池塘，风帘动、碎影舞斜阳。羡金屋去来，旧时巢燕；土花缭绕，前度莓墙。绣阁里、凤帏深几许？听得理丝簧。欲说又休，虑乖芳信；未歌先噎，愁近清觞。遥知新妆了，开朱户，应自待月西厢。最苦梦魂，今宵不到伊行。问甚时说与，佳音密耗，寄将秦镜，偷换韩香？天便教人，霎时厮见何妨。","dynasty":"宋代","tags":"怀人，女子，思念","title":"风流子·新绿小池塘"}
{"author":"周邦彦","content":"檐牙缥缈小倡楼。凉月挂银钩。聒席笙歌，透帘灯火，风景似扬州。当时面色欺春雪，曾伴美人游。今日重来，更无人问，独自倚阑愁。","dynasty":"宋代","title":"少年游（黄钟楼月）"}
{"author":"周邦彦","content":"酒熟微红生眼尾。半额龙香，冉冉飘衣袂。云压宝钗撩不起。黄金心字双垂耳。愁入眉痕添秀美。无限柔情，分付西流水。忽被惊风吹别泪。只应天也知人意。","dynasty":"宋代","title":"丑奴儿"}
{"author":"周邦彦","content":"昼日移阴，揽衣起，香帷睡足。临宝鉴、绿云撩乱，未忺妆束。蝶粉蜂黄都褪了，枕痕一线红生玉。背画栏、脉脉悄无言，寻棋局。重会面，犹未卜。无限事，萦心曲。想秦筝依旧，尚鸣金屋。芳草连天迷远望，宝香薰被成孤宿。最苦是、蝴蝶满园飞，无心扑。","dynasty":"宋代","tags":"女子，思念，愁苦","title":"满江红·昼日移阴"}
{"author":"周邦彦","content":"好风浮。晚雨收。林叶阴阴映鹢舟。斜阳明倚楼。黯凝眸。忆旧游。艇子扁舟来莫愁。石城风浪秋。","dynasty":"宋代","title":"长相思（舟中作）"}
{"author":"周邦彦","content":"川原澄映，烟月冥濛，去舟如叶。岸足沙平，蒲根水冷留雁唼。别有孤角吟秋，对晓风呜轧。红日三竿，醉头扶起还怯。离思相萦，渐看看、鬓丝堪镊。舞衫歌扇，何人轻怜细阅。点检从前恩爱，但凤笺盈箧。愁剪灯花，夜来和泪双叠。","dynasty":"宋代","tags":"秋天，写景，抒情，寂寞，愁绪","title":"华胥引·秋思"}
{"author":"周邦彦","content":"衣染莺黄。爱停歌驻拍，劝酒持觞。低鬟蝉影动，私语口脂香。檐露滴，竹风凉。拚剧饮淋浪。夜渐深，笼灯就月，子细端相。知音见说无双。解移宫换羽，未怕周郎。长颦知有恨，贪耍不成妆。些个事，恼人肠。试说与何妨。又恐伊、寻消问息，瘦减容光。","dynasty":"宋代","title":"意难忘（中吕美咏·杂赋）"}
{"author":"周邦彦","content":"隋堤路。渐日晚、密霭生深树。阴阴淡月笼沙，还宿河桥深处。无情画舸，都不管、烟波隔前浦。等行人、醉拥重衾，载将离恨归去。因思旧客京华，长偎傍疏林，小槛欢聚。冶叶倡条俱相识，仍惯见、珠歌翠舞。如今向、渔村水驿，夜如岁、焚香独自语。有何人、念我无聊，梦魂凝想鸳侣。","dynasty":"宋代","tags":"追忆，时间，现实，抒情","title":"尉迟杯·离恨"}
{"author":"周邦彦","content":"高柳春才软，冻梅寒更香。暮雪助清峭，玉尘散林塘。那堪飘风递冷，故遣度幕穿窗。似欲料理新妆。呵手弄丝簧。冷落词赋客，萧索水云乡。援毫授简，风流犹忆东梁。望虚檐徐转，回廊未扫，夜长莫惜空酒觞。","dynasty":"宋代","tags":"咏物，写雪，抒怀","title":"红林檎近·高柳春才软"}
{"author":"周邦彦","content":"新篁摇动翠葆，曲径通深窈。夏果收新脆，金丸落，惊飞鸟。浓霭迷岸草。蛙声闹，骤雨鸣池沼。水亭小。浮萍破处，帘花檐影颠倒。纶巾羽扇，困卧北窗清晓。屏里吴山梦自到。惊觉，依然身在江表。 ","dynasty":"宋代","tags":"写景，抒情，思乡","title":"隔浦莲近拍·中山县圃姑射亭避暑作"}
{"author":"周邦彦","content":"暮霞霁雨，小莲出水红妆靓。风定。看步袜江妃照明镜。飞萤度暗草，秉烛游花径。人静。携艳质、追凉就槐影。金环皓腕，雪藉清泉莹。谁念省。满身香、犹是旧荀令。见说胡姬，酒垆寂静。烟锁漠漠，藻池苔井。","dynasty":"宋代","title":"侧犯（大石）"}
{"author":"周邦彦","content":"迤逦春光无赖，翠藻翻池，黄蜂游阁。朝来风暴，飞絮乱投帘幕。生憎暮景，倚墙临岸，杏靥夭斜，榆钱轻薄。昼永惟思傍枕，睡起无憀，残照犹在亭角。况是别离气味，坐来但觉心绪恶。痛引浇愁酒，奈愁浓如酒，无计消铄。那堪昏暝，簌簌半檐花落。弄粉调朱柔素手，问何时重握。此时此意，长怕人道著。","dynasty":"宋代","title":"丹凤吟（越调）"}
{"author":"周邦彦","content":"灰暖香融销永昼。蒲萄架上春藤秀。曲角栏干群雀斗。清明后。风梳万缕亭前柳。日照钗梁光欲溜。循阶竹粉沾衣袖。拂拂面红如著酒。沈吟久。昨宵正是来时候。","dynasty":"宋代","title":"渔家傲（般涉）"}
{"author":"周邦彦","content":"晨色动妆楼。短烛荧荧悄未收。自在开帘风不定，飕飕。池面冰澌趁水流。早起怯梳头。欲绾云鬟又却休。不会沈吟思底事，凝眸。两点春山满镜愁。","dynasty":"宋代","title":"南乡子（商调）"}
{"author":"周邦彦","content":"缕金翠羽。妆成才见眉妩。倦倚绣帘，看舞风絮。愁几许。寄凤丝雁柱。春将暮。向层城苑路。钿车似水，时时花径相遇。旧游伴侣。还到曾来处。门掩风和雨。梁间燕语。问那人在否。","dynasty":"宋代","title":"垂丝钓（商调）"}
{"author":"周邦彦","content":"冬衣初染远山青。双丝云雁绫。夜寒袖湿欲成冰。都缘珠泪零。情黯黯，闷腾腾。身如秋后蝇。若教随马逐郎行。不辞多少程。","dynasty":"宋代","title":"醉桃源（大石）"}
{"author":"周邦彦","content":"浮云护月，未放满朱扉。鼠摇暗壁，萤度破窗，偷入书帏。秋意浓，闲伫立，庭柯影里。好风襟袖先知。夜何其。江南路绕重山，心知漫与前期。奈向灯前堕泪，肠断萧娘，旧日书辞犹在纸。雁信绝，清宵梦又稀。","dynasty":"宋代","tags":"秋天，夜晚，抒情，思念","title":"四园竹·浮云护月"}
{"author":"周邦彦","content":"当时携手城东道。月堕檐牙人睡了。酒边难使客愁惊，帐底不教春梦到。别来人事如秋草。应有吴霜侵翠葆。夕阳深锁绿苔门，一任卢郎愁里老。","dynasty":"宋代","title":"玉楼春（大石）"}
{"author":"周邦彦","content":"白角簟，碧纱厨。梅雨乍晴初。谢家池畔正清虚。香散嫩芙蕖。日流金，风解愠。一弄素琴歌舞。慢摇纨扇诉花笺。吟待晚凉天。","dynasty":"宋代","title":"鹤冲天"}
{"author":"周邦彦","content":"长安道，潇洒西风时起。尘埃车马晚游行，霸陵烟水。乱鸦栖鸟夕阳中，参差霜树相倚。到此际。愁如苇。冷落关河千里。追思唐汉昔繁华，断碑残记。未央宫阙已成灰，终南依旧浓翠。对此景、无限愁思。绕天涯、秋蟾如水。转使客情如醉。想当时、万古雄名，尽作往来人、凄凉事。","dynasty":"宋代","title":"西河"}
{"author":"周邦彦","content":"帘底新霜一夜浓。短烛散飞虫。曾经洛浦见惊鸿。关山隔、梦魂通。明星晃晃，回津路转，榆影步花骢。欲攀云驾倩西风。吹清血、寄玲珑。","dynasty":"宋代","title":"燕归梁（高平晓）"}
{"author":"周邦彦","content":"枫林凋晚叶，关河迥，楚客惨将归。望一川暝霭，雁声哀怨；半规凉月，人影参差。酒醒后，泪花销凤蜡，风幕卷金泥。砧杵韵高，唤回残梦；绮罗香减，牵起馀悲。亭皋分襟地，难拚处，偏是掩面牵衣。何况怨怀长结，重见无期。想寄恨书中，银钩空满；断肠声里，玉筯还垂。多少暗愁密意，唯有天知。","dynasty":"宋代","tags":"离别，抒情，愁绪","title":"风流子·枫林凋晚叶"}
{"author":"周邦彦","content":"万叶战，秋声露结，雁度砂碛。细草和烟尚绿，遥山向晚更碧。见隐隐、云边新月白。映落照、帘幕千家，听数声何处倚楼笛。装点尽秋色。脉脉。旅情暗自消释。念珠玉、临水犹悲感，何况天涯客。忆少年歌酒，当时踪迹。岁华易老，衣带宽、懊恼心肠终窄。飞散后、风流人阻，蓝桥约、怅恨路隔。马蹄过、犹嘶旧巷陌。叹往事、一一堪伤，旷望极。凝思又把阑干拍。","dynasty":"宋代","title":"浪淘沙"}
{"author":"周邦彦","content":"秋气绕城闉。暮角寒鸦未掩门。记得佳人冲雨别，吟分。别绪多于雨后云。小棹碧溪津。恰似江南第一春。应是采莲闲伴侣，相寻。收取莲心与旧人。","dynasty":"宋代","title":"南乡子"}
{"author":"周邦彦","content":"一阵斜风横雨。薄衣润、新添金缕。不谢铅华更清素。倚筠窗，弄么弦，娇欲语。小阁横香雾。正年少、小娥愁绪。莫是栽花被花妒。甚春来，病恹恹，无会处。","dynasty":"宋代","title":"夜游宫"}
{"author":"周邦彦","content":"鱼尾霞生明远树。翠壁粘天，玉叶迎风举。一笑相逢蓬海路。人间风月如尘土。剪水双眸云鬓吐。醉倒天瓢笑语生青雾。此会未阑须记取。桃花几度吹红雨。","dynasty":"宋代","title":"蝶恋花"}
{"author":"周邦彦","content":"沙棠舟。小棹游。池水澄澄人影浮。锦鳞迟上钩。烟云愁。箫鼓休。再得来时已变秋。欲归须少留。","dynasty":"宋代","title":"长相思"}
{"author":"周邦彦","content":"千红万翠。簇定清明天气。为怜他、种种清香，好难为不醉。我爱深如你。我心在、个人心里。便相看、老却春风，莫无些欢意。","dynasty":"宋代","title":"万里春"}
{"author":"周邦彦","content":"轻软舞时腰。初学吹笙苦未调。谁遣有情知事早，相撩。暗举罗巾远见招。痴騃一团娇。自折长条拨燕巢。不道有人潜看著，从教。掉下鬟心与凤翘。","dynasty":"宋代","title":"南乡子（拨燕巢）"}
{"author":"周邦彦","content":"风消焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。","dynasty":"宋代","tags":"节日，元宵节，抒怀，怀人","title":"解语花·风销焰蜡"}
{"author":"周邦彦","content":"帘卷青楼，东风暖，杨花乱飘晴昼。兰袂褪香，罗帐褰红，绣枕旋移相就。海棠花谢春融暖，偎人恁、娇波频溜。象床稳，鸳衾谩展，浪翻红绉。一夜情浓似酒。香汗渍鲛绡，几番微透。鸾困凤慵，娅姹双眉，画也画应难就。问伊可煞□人厚。梅萼露、胭脂檀口。从此后、纤腰为郎管瘦。","dynasty":"宋代","title":"花心动（双调）"}
{"author":"周邦彦","content":"良夜灯光簇如豆。占好事、今宵有。酒罢歌阑人散后。琵琶轻放，语声低颤，灭烛来相就。玉体偎人情何厚。轻惜轻怜转唧口留。雨散云收眉儿皱。只愁彰露，那人知后。把我来僝僽。","dynasty":"宋代","title":"青玉案"}
{"author":"周邦彦","content":"露柳好风标，娇莺能语。独占春光最多处。浅嚬轻笑，未肯等闲分付。为谁心子里，长长苦。洞房见说，云深无路。凭仗青鸾道情素。酒空歌断，又被涛江催去。怎奈向、言不尽，愁无数。","dynasty":"宋代","title":"感皇恩（大石标韵）"}
{"author":"周邦彦","content":"花竹深，房栊好。夜阒无人到。隔窗寒雨，向壁孤灯弄余照。泪多罗袖重，意密莺声小。正魂惊梦怯，门外已知晓。去难留，话未了。早促登长道。风披宿雾，露洗初阳射林表。乱愁迷远览，苦语萦怀抱。谩回头，更堪归路杳。","dynasty":"宋代","title":"早梅芳（别恨·二之一）"}
{"author":"周邦彦","content":"夜阑人静。月痕寄、梅梢疏影。帘外曲角栏干近。旧携手处，花发雾寒成阵。应是不禁愁与恨。纵相逢难问。黛眉曾把春衫印。后期无定。断肠香销尽。","dynasty":"宋代","title":"品令（商调梅花）"}
{"author":"周邦彦","content":"桃萼新香梅落后。暗叶藏鸦，苒苒垂亭牖。舞困低迷如著酒。乱丝偏近游人手。雨过朦胧斜日透。客舍青青，特地添明秀。莫话扬鞭回别首。渭城荒远无交旧。","dynasty":"宋代","title":"蝶恋花（商调柳·第二）"}
{"author":"周邦彦","content":"郊原雨过金英秀。风扫霜威寒入袖。感君一曲断肠歌，劝我十分和泪酒。古道尘清榆柳瘦。系马邮亭人散后。今宵灯尽酒醒时，可惜朱颜成皓首。","dynasty":"宋代","title":"木兰花（高平暮秋饯别）"}
{"author":"周邦彦","content":"地僻无钟鼓。残灯灭，夜长人倦难度。寒吹断梗，风翻暗雪，洒窗填户。宾鸿谩说传书，算过尽、千俦万侣。始信得、庾信愁多，江淹恨极须赋。凄凉病损文园，徽弦乍拂，音韵先苦。淮山夜月，金城暮草，梦魂飞去。秋霜半入清镜，叹带眼、都移旧处。更久长、不见文君，归时认否。","dynasty":"宋代","title":"宴清都（中吕）"}
{"author":"周邦彦","content":"苍藓沿阶，冷萤黏屋，庭树望秋先陨。渐雨凄风迅。淡暮色，倍觉园林清润。汉姬纨扇在，重吟玩、弃掷未忍。登山临水，此恨自古，销磨不尽。牵引。记试酒归时，映月同看雁阵。宝幄香缨，熏炉象尺，夜寒灯晕。谁念留滞故国，旧事劳方寸。唯丹青相伴，那更尘昏蠹损。","dynasty":"宋代","title":"丁香结（商调）"}
{"author":"周邦彦","content":"肌肤绰约真仙子，来伴冰霜。洗尽铅黄。素面初无一点妆。寻花不用持银烛，暗里闻香。零落池塘。分付余妍与寿阳。","dynasty":"宋代","title":"丑奴儿（大石梅花）"}
{"author":"周邦彦","content":"游妓散，独自绕回堤。芳草怀烟迷水曲，密云衔雨暗城西。九陌未沾泥。桃李下，春晚未成蹊。墙外见花寻路转，柳阴行马过莺啼。无处不凄凄","dynasty":"宋代","title":"望江南（大石）"}
{"author":"宋璟","content":"回銮下蒲坂，飞旆指秦京。洛上黄云送，关中紫气迎。霞朝看马色，月晓听鸡鸣。防拒连山险，长桥压水平。省方知化洽，察俗觉时清。天下长无事，空馀襟带名。","dynasty":"唐代","title":"蒲津迎驾"}
{"author":"宋璟","content":"我望风烟接，君行霰雪飞。园亭若有送，杨柳最依依。","dynasty":"唐代","title":"送苏尚书赴益州"}
{"author":"宋璟","content":"丞相邦之重，非贤谅不居。老臣慵且惫，何德以当诸。厚秩先为忝，崇班复此除。太常陈礼乐，中掖降簪裾。圣酒山河润，仙文象纬舒。冒恩怀宠锡，陈力省空虚。郭隗惭无骏，冯谖愧有鱼。不知周勃者，荣幸定何如。","dynasty":"唐代","title":"奉和御制璟与张说源乾曜同日上官命宴都堂赐诗应制"}
{"author":"宋璟","content":"侍饮终酺会，承恩续胜游。戴天惟庆幸，选地即殊尤。北向祗双阙，南临赏一丘。曲江新溜暖，上苑杂花稠。亹亹韶弦屡，戋戋贲帛周。醉归填畛陌，荣耀接轩裘。","dynasty":"唐代","title":"奉和圣制同二相已下群官乐游园宴"}
{"author":"宋璟","content":"帝道薄存兵，王师尚有征。是关司马法，爰命总戎行。画阃崇威信，分麾盛宠荣。聚观方结辙，出祖遂倾城。圣酒江河润，天词象纬明。德风边草偃，胜气朔云平。宰国推良器，为军挹壮声。至和常得体，不战即亡精。以智泉宁竭，其徐海自清。迟还庙堂坐，赠别故人情。","dynasty":"唐代","title":"奉和圣制送张说巡边"}
{"author":"宋璟","content":"秦地雄西夏，并州近北胡。禹行山启路，舜在邑为都。忽视寒暄隔，深思险易殊。四时宗伯叙，六义宰臣铺。征作宫常应，星环日每纡。盛哉逢道合，良以致亨衢。","dynasty":"唐代","title":"奉和圣制答张说扈从南出雀鼠谷"}
{"author":"董煟","content":"从来正气关天地，捍禦功成死不妨。守土忠贞唐许远，埋轮节概汉张纲。麒麟高冢閒金盌，屃赑丰碑重玉堂。旷代衣冠谁解识，令人终古泣斜阳。","dynasty":"宋代","title":"董端公墓"}
{"author":"蔡希寂","content":"好闲知在家，退迹何必深。不出人境外，萧条江海心。轩车自来往，空名对清阴。川涘将钓玉，乡亭期散金。素晖射流濑，翠色绵森林。曾为诗书癖，宁惟耕稼任。吾兄许微尚，枉道来相寻。朝庆老莱服，夕闲安道琴。文章遥颂美，寤寐增所钦。既郁苍生望，明时岂陆沉。","dynasty":"唐代","title":"同家兄题渭南王公别业"}
{"author":"蔡希寂","content":"名都标佛刹，梵构临河干。举目上方峻，森森青翠攒。步登诸劫尽，忽造浮云端。当暑敞扃闼，却嫌絺绤寒。禅房最高顶，静者殊闲安。疏雨向空城，数峰帘外盘。午钟振衣坐，招我同一餐。真味杂饴露，众香唯茝兰。晚来恣偃俯，茶果仍留欢。","dynasty":"唐代","title":"登福先寺上方然公禅室"}
{"author":"蔡希寂","content":"西别秦关近，东行陕服长。川原馀让畔，歌吹忆遗棠。河水流城下，山云起路傍。更怜栖泊处，池馆绕林篁。","dynasty":"唐代","title":"陕中作"}
{"author":"蔡希寂","content":"绵绵钟漏洛阳城，客舍贫居绝送迎。逢君贳酒因成醉，醉后焉知世上情。","dynasty":"唐代","title":"洛阳客舍逢祖咏留宴"}
{"author":"蔡希寂","content":"大河东北望桃林，杂树冥冥结翠阴。不知君作神仙尉，特讶行来云雾深。","dynasty":"唐代","title":"赠张敬微"}
{"author":"蔡希寂","content":"楚水夜潮平，仙舟烬烛明。美人歌一曲，坐客不胜情。罗幕香风倦，纱巾舞袖轻。遨游正得意，云雨莫来迎。","dynasty":"唐代","title":"扬子江夜宴"}
{"author":"蔡希寂","content":"象筵列虚白，幽偈清心胸。","dynasty":"唐代","title":"句"}
{"author":"陈长庆","content":"一幅倪迂图本，谱作萧斋境。居然位置溪山带三径。断涧络以斜桥，竹闲结就方亭，最宜朝景。更娟静。当户危坡仄磴。参差见梅岭。行来刚好临流共清影。何必远水遥岑，凭君踞石攀梧，近饶幽靓。","dynasty":"清代","title":"解蹀躞题曹南耕杲亭"}
{"author":"龚潗","content":"涓涓剑池泉，削崖出石乳。流传岁千百，评列品三五。舆梁见河时，楼与姓俱古。坐令丘壑观，凛作岩墙惧。沾公大勇猛，咄嗟见未覩。欹倾变略彴，岞崿移朽腐。连筒称深汲，惠泽遍下土。幽寻稳登眺，清意逼肺腑。何须铁作限，只尔天可补。传闻桥下云，已作前山雨。","dynasty":"宋代","title":"剑池桥梁久就倾圮方太沾公刊石伐木以递汲且"}
{"author":"周紫芝","content":"一点残红欲尽时。乍凉秋气满屏帏。梧桐叶上三更雨，叶叶声声是别离。调宝瑟，拨金猊。那时同唱鹧鸪词。如今风雨西楼夜，不听清歌也泪垂。","dynasty":"宋代","tags":"宋词三百首，宋词精选，婉约，离别，怀人","title":"鹧鸪天·一点残红欲尽时"}
{"author":"周紫芝","content":"情似游丝，人如飞絮。泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚。如今已是愁无数。明朝且做莫思量，如何过得今宵去。","dynasty":"宋代","tags":"宋词精选，婉约，柳树，离别，相思","title":"踏莎行·情似游丝"}
{"author":"周紫芝","content":"江北上归舟，再见江南岸。江北江南几度秋，梦里朱颜换。人是岭头云，聚散天谁管。君似孤云何处归，我似离群雁。","dynasty":"宋代","tags":"送别，惜别，感叹，人生","title":"卜算子·席上送王彦猷"}
{"author":"周紫芝","content":"老相邀，山作伴。千里西来，始识庐山面。爱酒杨雄浑不管。天与邻翁，来慰穷愁眼。似惊鸿，吹又散。画舸横江，望断江南岸。地角天涯无近远。一阕清歌，且放梨花满。","dynasty":"宋代","title":"苏幕遮"}
{"author":"周紫芝","content":"记得武陵相见日，六年往事堪惊。回头双鬓已星星。谁知江上酒，还与故人倾。铁马红旗寒日暮，使君犹寄边城。只愁飞诏下青冥。不应霜塞晚，横槊看诗成。","dynasty":"宋代","tags":"离别，惜别，勉励，友人","title":"临江仙·送光州曾使君"}
{"author":"周紫芝","content":"江天云薄，江头雪似杨花落。寒灯不管人离索。照得人来，真个睡不著。归期已负梅花约，又还春动空飘泊。晓寒谁看伊梳掠。雪满西楼，人阑干角。","dynasty":"宋代","tags":"写景，抒怀，孤寂，思乡","title":"醉落魄·江天云薄"}
{"author":"周紫芝","content":"夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。","dynasty":"宋代","title":"江城子"}
{"author":"周紫芝","content":"无限江山无限愁。两岸斜阳，人上扁舟。阑干吹浪不多时，酒在离尊，情满沧洲。早是霜华两鬓秋。目送飞鸿，那更难留。问君尺素几时来，莫道长江，不解西流。","dynasty":"宋代","title":"一剪梅（送杨师醇赴官）"}
{"author":"周紫芝","content":"碧梧和露滴清秋。小庭幽。翠烟流。羞带一襟，明月上危楼。苦恨秋江风与月，偏管断，这些愁。此情空道两绸缪。信悠悠。几时休。到得如今，刬地见无由。拟待不能思想得，无限事，在心头。","dynasty":"宋代","title":"江城子"}
{"author":"周紫芝","content":"花褪残红绿满枝。嫩寒犹透薄罗衣。池塘雨细双鸳睡，杨柳风轻小燕飞。人别后，酒醒时。午窗残梦子规啼。尊前心事人谁问，花底闲愁春又归。","dynasty":"宋代","title":"鹧鸪天"}
{"author":"周紫芝","content":"乌鹊桥边河汉流。洗车微雨湿清秋。相逢不似长相忆，一度相逢一度愁。云却静，月垂钩。金针穿得喜回头。只应人倚阑干处，便似天孙梳洗楼。","dynasty":"宋代","title":"鹧鸪天（七夕）"}
{"author":"周紫芝","content":"尊酒年年乐事多。古铜犹得几摩挲。他时人物君须记，玉笋班中李泰和。烦翠袖，把金荷。功名余事且高歌。新来学得长生诀，写就黄庭不换鹅。","dynasty":"宋代","title":"鹧鸪天（李彦恢生日）"}
{"author":"周紫芝","content":"名在休文季孟间。一时风味更萧然。琼林不逐春风老，安用丹砂巧驻颜。春入户，酒吹澜。小桃枝上锦阑斑。明年欲与君为寿，无路相从入道山。","dynasty":"宋代","title":"鹧鸪天（沈彦述生日）"}
{"author":"周紫芝","content":"袅袅云梳晓髻堆。涓涓秋净眼波回。旧家十二峰前住，偶为襄王下楚台。闲院静，小桃开。刘郎前度几回来。东风易得行云散，花里传觞莫谩催。","dynasty":"宋代","title":"鹧鸪天（和刘长孺有赠）"}
{"author":"周紫芝","content":"晴日烘帘暖似春。菊回霜晕浅仍深。谁知此地栽花手，便是当时嗅蕊人。秋渺渺，夜沈沈。一声清唱袅残音。娇痴应挽香罗比，六幅双裙染郁金。","dynasty":"宋代","title":"鹧鸪天（和孙子绍菊花词）"}
{"author":"周紫芝","content":"楚山木落风高，暮云黯黯孤容瘦。天晴似洗，明霞消尽，玉峦排秀。九凤飞来，五云深处，一时轻矫。恨三山不见，六鳌去后，天空远、人将老。堪笑此生如寄，信扁舟、釭来江表。望中愁眼，依稀犹认，数峰林杪。万里东南，跨江云梦，此情多少。问何时还我，千岩万壑，卧霜天晓。","dynasty":"宋代","title":"水龙吟（须江望九华作）"}
{"author":"周紫芝","content":"近腊风光一半休。南枝未动北枝愁。嫦娥莫是见人羞。么凤不传蓬岛信，杜鹃空办鹤林秋。便须千杖打梁州。","dynasty":"宋代","title":"浣溪沙（今岁冬温，近腊无雪，而梅殊未放。戏作浣溪沙三叠，以望发奇秀）"}
{"author":"周紫芝","content":"欲醉江梅兴未休。待篘春瓮洗春愁。不成欢绪却成羞。天意若教花似雪，客情宁恨鬓如秋。趁他何逊在扬州。","dynasty":"宋代","title":"浣溪沙"}
{"author":"周紫芝","content":"无限春情不肯休。江梅未动使人愁。东昏觑得玉奴羞。对酒情怀疑是梦，忆花天气黯如秋。唤春云梦泽南州。","dynasty":"宋代","title":"浣溪沙"}
{"author":"周紫芝","content":"水上鸣榔不系船。醉来深闭短篷眠。潮生潮落自年年。一尺鲈鱼新活计，半蓑烟雨旧衣冠。庙堂空有画图看。","dynasty":"宋代","title":"浣溪沙（和陈相之题烟波图）"}
{"author":"周紫芝","content":"白露初垂叶，轻阴渐着衣。幽虫近床语，黄叶到阶飞。暮雨村常暗，秋风客未归。短檠还有意，凉满读书帏。","dynasty":"宋代","title":"初凉"}
{"author":"周紫芝","content":"春光早已到千林，尚有馀寒压晓衾。解作飞花朝蔌蔌，绝胜疏雨晓涔涔。无田亦有三登意，是瑞何妨一尺深。雪里故人谁过我，西湖岩壑似山阴。","dynasty":"宋代","title":"次韵子东春雪"}
{"author":"周紫芝","content":"老恨愁千斛，饥须粟一囊。遂成迟去鲁，还作薄游梁。客思风尘恶，乡音道路长。何时秣归马，看我理晨装。","dynasty":"宋代","title":"将出京"}
{"author":"周紫芝","content":"东阁当年夜，华灯照别樽。断碑思雁塔，佳客愧龙门。岂料三吴路，相逢一水村。只今悬望眼，犹欲黯离魂。","dynasty":"宋代","title":"寄李司农三首其一"}
{"author":"周紫芝","content":"暖入平林啭鸟雏，日烘花气满庭隅。道人元不关春事，肯把新晴饷客无。","dynasty":"宋代","title":"次韵忍毋我春日三绝句其一"}
{"author":"周紫芝","content":"先生旧日经行处，闻有寒枝笑晓林。便倩东风吹雨去，急携藜杖与僧寻。","dynasty":"宋代","title":"梅花为风雨所残三绝其三"}
{"author":"周紫芝","content":"西楚兴王亦有人，半扶炎祚作谋臣。老生不解归明主，事去方知是失身。","dynasty":"宋代","title":"范增"}
{"author":"周紫芝","content":"韦白两公名欲埃，芗林一出未难才。树从居士池边种，香入苏州句里来。陶令北窗应好在，何郎东阁为谁开。二疏归后今重见，遥想都门张饮回。","dynasty":"宋代","title":"追和向苏州顷在吴门尝用韦应物作凝香阁旧有白公桧今不复存为补植之"}
{"author":"周紫芝","content":"门外湖光潋滟中，春寒那听雨濛濛。吹残梅雪如山雪，颠得江风似飓风。双燕拟来寻旧约，小桃浑未试新红。黄紬独拥眠方熟，剥啄何须来恼翁。","dynasty":"宋代","title":"雨寒连日大风病中作此诗"}
{"author":"周紫芝","content":"昭陵厚德如乾坤，廊庙补衮多公言。徂徕官在百寮底，有时论事惊天阍。皂囊欲上谤已满，霜台不到名空尊。李侯自是千载士，人说赞皇今有孙。长安御史一骢马，人物眼高争荐论。南床小忍便可得，直气肯受高官吞。青云垂上却回首，得州如斗车朱轓。两公相望空落落，当年风采今仍存。古来名节与富贵，轻重略等常平分。天公相爱似有意，黄鹄欲举方腾鶱。未开青琐霄汉上，故著草堂烟雨闲。人生穷达固难料，时来鹤亦能高轩。愿公努力善自爱，更进药石禆华勋。","dynasty":"宋代","title":"题彦恢家草堂"}
{"author":"周紫芝","content":"中郎自是廊庙才，平生忧国心如斋。太常章句十二万，说论不与心相乖。周王五礼久不作，后夔八音今复谐。君不见周南留滞汉太史，夜瞻爟火空兴怀。朱弦且可奉祠事，画舸未用思清淮。行当入对青琐闼，可但走马章台街。持竿我欲钓烟水，岁晚黄帽仍青鞋。诸公方蒇太平事，翁也漫作优人俳。","dynasty":"宋代","title":"次韵仲平斋宿慧照"}
{"author":"周紫芝","content":"老去空嗤守钱虏，我亦无钱买田亩。未容残月喘吴牛，空对杏花耕宿雨。昨宵夜诵偶连明，今日晨炊忽停午。长腰闻有尺素书，腹饱先悬待椎鼓。浣花老人殊可怜，忍饥更索饥肠语。故人禄米肯长供，司业酒钱时亦与。平生无句可惊人，未审何由坐斯苦。几时去作多田君，满田䆉稏多黄云。长年饱饭作谷伯，且免劳人勤指囷。","dynasty":"宋代","title":"闻张伯真割奉粟二十斛见遗而书未至戏题小篇"}
{"author":"周紫芝","content":"人间何物是穷通。终向烟波作钓翁。江不动，月横空。漫郎船过小回中。","dynasty":"宋代","title":"渔父词（六之五）"}
{"author":"周紫芝","content":"十年用兵九不熟，人家有田不种谷。尽枯膏血作军储，却买官糟贮饥腹。富者鬻田贫鬻妻，夜困桁杨晓敲朴。长腰一粒不下咽，输入官仓常满屋。昔年贯朽内府钱，诸公何苦开汉边。自从胡马饮江水，便恐黔首流饥涎。黄尘白骨尚满眼，锦裘绣帽谁当前。烹羊炰羔固不恶，饥民食糟真可怜。元侯幕下短主簿，肯与斯民作调护。不愁吏考拙催科，宁脱青衫赋归去。詹侯老文称大手，乐府诗高古无有。安得狂歌彻圣明，便叱风雷清九有。却驱群贼作良农，还我昭陵旧丁口。","dynasty":"宋代","title":"次韵伯尹食糟民示赵鹏翔"}
{"author":"周紫芝","content":"报恩席止三千众，钱氏庵头六尺床。今日道人无旧梦，闭门打睡不开堂。","dynasty":"宋代","title":"送守宁道人"}
{"author":"周紫芝","content":"李渤筑长堤，三千五百尺。为我绝平湖，遂识柴桑宅。高人淡无营，小室自生白。倚壁横两床，并坐可四客。时闻苍蝇馆，不厌蜗牛馘。谁知湖尾山，抱负萦水石。繁阴庇芳姿，收拾在几席。天地本高明，胸次有宽窄。固应世外境，颇与俗眼隔。我欲为君留，雨意良霂霢。对眠分小窗，夜语要剧会。须臾携被来，更待风雨夕。","dynasty":"宋代","title":"书祁居之家小阁"}
{"author":"周紫芝","content":"人言秋日短，无事日更长。篱落既补治，稼穑已涤场。薄暮有微兴，悠然步东冈。东冈枣与梨，累累半青黄。幽菊虽未吐，已含风露香。风物良可喜，客来有杯觞。但使常如此，贫贱亦何伤。","dynasty":"宋代","title":"壬午秋日观桥"}
{"author":"周紫芝","content":"六亲和，孝慈不出。国道昌，忠臣不立。韪公节，秋霜栗。繄公忠，贯白日。河洛腥，黄雾塞。枭獍鸣，群奸集。靡它而从中不沐，忠臣饮气义士戢，主左与左公不屈。茫茫沙漠万里天，渺渺归船海中楫。公之归，天为悦。愿寿公兮报公节。","dynasty":"宋代","title":"时宰生日乐章七首其二忠贯日章第二"}
{"author":"周紫芝","content":"西来倦客厌飘零，一见宗枝眼为青。世事绝知尘外少，雨声更在竹间听。铿如曲奏江边瑟，清伴风鸣塔上铃。想得荆州都别驾，诗成幽梦晓初醒。","dynasty":"宋代","title":"次韵都倅题赵菘老竹涧"}
{"author":"周紫芝","content":"水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。","dynasty":"宋代","title":"临江仙·水远山长何处去"}
{"author":"周紫芝","content":"病骨骎骎老，清愁日日深。寒添青士节，霜与木奴金。迹共云无定，愁随月满林。幽虫泣床下，可是不知心。","dynasty":"宋代","title":"秋意三首其三"}
{"author":"周紫芝","content":"反锁衡门谁复开，草堂殊不见兵埃。雄风斜卷云头去，雌霓横遮雨脚回。","dynasty":"宋代","title":"次韵草堂主人雨中十首其一"}
{"author":"周紫芝","content":"稽首无上尊，为世大慈父。为悯一切众，流浪诸苦海。滋无碍辨才，广为众生说。譬如大火宅，随念得清凉。又令诸穷子，获此大宝珠。是真秘密藏，故名妙法华。非思量分别，而以得解悟。虽诸大菩萨，有所不能知。况于声闻众，岂复闻妙义。如来广开示，一一令悟入。众生悉皆晓，而况于声闻。我佛出现世，了此一大缘。当如佛所说，是最为第一。今此大比邱，舍所甚爱者。百炼真黄金，销铄为书写。具诸大宝贝，更以为庄严。偷儿甚魁侩，如飞天药叉。诸所经过处，悉为尸陁林。大火所藏灭，毫发无遗馀。龙天诸善神，悉力来加护。究竟不得坏，我今同赞叹。普告诸佛子，凡所见闻者。信心自坚固，各各普授持。","dynasty":"宋代","title":"宗演师金书妙法莲经"}
{"author":"周紫芝","content":"真色生香无世尘，参横犹记梦回人。风前懊恼梅花使，不寄江南一点春。","dynasty":"宋代","title":"雪后殊未有梅颇怀故山二首其二"}
{"author":"周紫芝","content":"汉兵出塞将军行，棘门灞上空屯营。羽书夜半急如火，淮田千里无春耕。庙堂有议如建武，十岁边头不鸣鼓。君王无事两国欢，长乐宫中瞻圣母。鹰饥虎饱不足图，三军渐欲销兵符。红旗尽卷夜烽冷，铜花绣甲金模糊。横议当年猬毛起，公持一言天自喜。尽收诸将入神京，十六卫闲清似水。榆关一骑不动尘，阴功何止活万人。封侯铸印不足说，朱颜一笑三千春。","dynasty":"宋代","title":"时宰生日乐府四首其二班师行"}
{"author":"周紫芝","content":"白头武部最风流，便是汝南陈太邱。折角乌巾人似画，与谁同伴两山游。","dynasty":"宋代","title":"湖亭怀旧三绝其三"}
{"author":"周紫芝","content":"溪雨廉纤作晚晴，斜川风物唤渊明。归来定自有新句，醉著乌巾一幅轻。","dynasty":"宋代","title":"次韵李子泽过次卿溪堂二首其一"}
{"author":"周紫芝","content":"山堂夜雨如决渠，黄梅半熟书生鱼。树头朝日忽复出，聊向空阶翻故书。老人耕凿无膏腴，缃囊细字时相娱。自欣引睡得黄奶，便恐无意呼青奴。读书本不求甚解，姓名足记知有馀。此虫何乃徒饱腹，死葬书叶真痴愚。不如化作石帆山下茧，织成吴绫光满眼。乞与袁娘作舞衣，常把花枝侍君辇。","dynasty":"宋代","title":"蠹鱼"}
{"author":"周紫芝","content":"宿云忽解驳，晓色明朝暾。高秋寓远目，万象秋毫分。群峰杂遝来，突骑从横奔。骅骝独骧首，迥出凡马群。嵩高实维岳，罗列如儿孙。玉京与金阙，亭亭在云峦。群仙骖苍虬，冠佩朝至尊。往者风露夕，妙奏闻清圆。名理以弦歌，异事父老传。丹成已仙去，流脉在山根。至今兹山下，幽泉湛馀温。安得从浴沂，聊以濯我冠。一沐去尘土，再沐生羽翰。朝游参安期，暮躅追羡门。振足八荒外，垂手青云端。","dynasty":"宋代","title":"望黄山"}
{"author":"周紫芝","content":"枘方乖凿固应殊，草木相求世久无。可怪风流如孺子，不嫌人物似曹蜍。两溪风月空劳梦，千里歌谣尚载涂。他日鹓行一回首，冷凫乘雁只江湖。","dynasty":"宋代","title":"送徐彦思三首其三"}
{"author":"周紫芝","content":"望极应千里，人家自一村。客帆何处落，邻碓隔烟闻。山自秋来瘦，江从雨后浑。平生幽独意，为客却销魂。","dynasty":"宋代","title":"晚眺"}
{"author":"周紫芝","content":"懒随车马著冠裳，便筑华堂作醉乡。遮眼不知山几叠，供闲自有木千章。平生阴德应无数，他日高门未可量。我亦元无谀墓手，斯文聊付起家郎。","dynasty":"宋代","title":"周脩武挽词"}
{"author":"周紫芝","content":"帝居七星中紫宸，黄金掣销天开门。中人传诏不动尘，御府拜赐天炉芬。郁金苏合百和匀，双虬镂合盘雕纹。云锦织帕劳天孙，金狻猊拥春空云。流霞一酌千日醺，寿公遐龄天语温。朱弦白雪声调新，洞庭之乐人皆闻。官家异礼尊帝臣，八师七友无此勋。圣贤一出五百岁，开辟以来能几人。东方曼倩何足数，三食仙桃识王母。何当移植上林中，岁岁年年见花吐。溪上人家自一川，武陵邂逅非神仙。但令父老不识战，人间何处无桃源。自从罢武得生活，垂髫小女皆能言。肯为八方开寿域，庙堂政要公调元。","dynasty":"宋代","title":"时宰相生日乐府三首其一"}
{"author":"周紫芝","content":"晓趋宗庙拜衣冠，云叶低垂护翠銮。日采回光天意好，龙颜生喜近臣欢。","dynasty":"宋代","title":"郊祀纪事十首其三"}
{"author":"周紫芝","content":"残月坏金枢，朝曦吐旸谷。南台凌日观，杲杲明万木。白露亦巳晞，桐阴转檐曲。危坐读黄庭，想像巾一幅。","dynasty":"宋代","title":"题吕节夫园亭十一首其四朝阳台"}
{"author":"周紫芝","content":"念昔与君游，相过江水傍。翩翩俱少年，满镜青丝长。别来二十载，四海一战场。物色到朋旧，十客八九亡。今年好时节，匹马不犯疆。将军锁金甲，万玉朝明堂。长安人海中，衮衮逢此郎。惊视久乃识，两帽俱垂霜。抚事念晼晚，含凄各酸伤。便当呼醽醁，暖热浇中肠。我笑谓君言，语离且勿忙。人生如水凫，相值不可常。况此秋物佳，草木交青黄。与君着只屐，尚可相扶将。愿言迟明发，历井升南冈。","dynasty":"宋代","title":"武林逢邵文伯"}
{"author":"周紫芝","content":"越奴年纪似罗敷，年纪无多情有馀。别后此情能记否，好凭北雁寄南书。","dynasty":"宋代","title":"代人赠别二首其二"}
{"author":"周紫芝","content":"水没春江不见沙，河鲀吹絮荻生芽。平生所欠但一死，可更杯中论镆邪。","dynasty":"宋代","title":"河鲀三绝其一"}
{"author":"周紫芝","content":"君莫爱广寒殿冷月姊归，夜乘白凤空中飞。何如长安城中千门万户雪，玉皇后阙人间稀。明年王春月书正，瑞麦垂黄腊前应。衮衣丞相穆天縡，白发野人歌圣政。吾生老矣直宜休，此心欲话谁当酬。短犁青帽耕雪垄，破晓何时归饭牛。诵君新诗如七发，酒酣起舞耳亦热。满夜方伴月婵娟，开户不知风凛冽。","dynasty":"宋代","title":"次韵子绍腊雪书事"}
{"author":"周紫芝","content":"含桃熟后莺还语，柳絮飞时燕亦忙。风物但随时节好，不知人意自凄凉。","dynasty":"宋代","title":"次韵草堂主人雨中十首其八"}
{"author":"周紫芝","content":"反锁衡门谁复开，草堂殊不见兵埃。雄风斜卷云头去，雌霓横遮雨脚回。","dynasty":"宋代","title":"次韵草堂主人雨中十首其一"}
{"author":"周紫芝","content":"千古风流挽不回，满山秋叶寄馀哀。奏璈人去今何在，谁酿黄柑荐一杯。","dynasty":"宋代","title":"游多福寺寺有佛牙光色殊胜而安定郡王墓在其后二绝其二"}
{"author":"周紫芝","content":"露井飞彫梧，碧月借秋色。颇闻遭鼠辈，恼睡成反侧。君岂劾鼠手，姑缓藁街磔。我亦见事惯，流年反多历。谁能与此物，更较胜负敌。一笑谓狸奴，无乃尔不职。","dynasty":"宋代","title":"次韵季共蓬斋夜坐三首其三"}
{"author":"周紫芝","content":"伤心不见玉扶疏，丹杏缥桃亦甚都。只恐此君零落后，馀芳要自不如渠。","dynasty":"宋代","title":"吊梅二首其二"}
{"author":"周紫芝","content":"灞陵老将身未侯，连城价重谁当酬。龙眠三岁亦何有，满载缃囊归汗牛。苍珉照眼裂趸尾，尺素抹电飞骅骝。春风吹晴作妍暖，棋窗剥啄惊纹楸。慇勤唤客出奇玩，一笑终日君家留。此郎胸中有奇策，未能竟借前箸筹。波澜收敛入诗律，报章还得明珠投。九重真龙想天骥，入木八法馀银钩。只今尤物不到手，空花老日生双眸。章侯叹息恨未见，但听寒雀空嘲啁。平生欸乃不成曲，无声可和绵驹讴。","dynasty":"宋代","title":"次韵章季常见予所赋彦恢家七马四石二诗"}
{"author":"周紫芝","content":"天孙晓织云锦章，跂彼终日成七襄。含情倚杼长脉脉，灵河南北遥相望。天风吹衣香冉冉，乌鹊梁成月华浅。青童侍女骖翔鸾，玉阙琼楼降华幰。明朝脩渚旷清容，归期苦短欢期远。昔离今聚自有期，天帝令严何敢违。犹胜姮娥窃仙药，一入广寒无嫁时。","dynasty":"宋代","title":"牛女行"}
{"author":"周紫芝","content":"霜叶下孤篷，船在垂杨岸。早是凄凉惜别时，更惜年华换。别酒解留人，扌弃醉君休管。醉里朱弦莫谩弹，愁入参差雁。","dynasty":"宋代","title":"卜算子（再和彦猷）"}
{"author":"周紫芝","content":"当日飞升云路赊，夫人原属旧仙家。莫将林下能诗女，轻比神仙萼绿华。","dynasty":"宋代","title":"胡夫人出尘庵诗四首其三"}
{"author":"周紫芝","content":"城南有客身倦游，饭无脱粟衣无裘。短墙雨湿花木晚，穷巷草深篱落秋。心常自许玉川辈，人言恐是原宪流。千奴安得封君禄，偶有一花聊可目。綵椽作架恐未暇，春到听花飞上屋。衡门无酒客不知，寒谷少春花更迟。慇勤未足供一笑，惭愧烦君作好诗。谁遣春风吹急雨，枝头会见花无数。夜窗月白得暗香，晓枕风微战轻素。已办并州快剪刀，为剪长条送春去。君当酿酒买肥羔，莫倚匆匆陈草具。","dynasty":"宋代","title":"何元静以诗索花次韵诗尾致剪花之约"}
{"author":"周紫芝","content":"乱敲檐瓦晓初零，声入孤灯影半青。枕上有诗因雨得，窗间无客对床听。翠光洗出山千叠，金色添成菊万铃。收取新凉归酒盏，莫将双眼为愁醒。","dynasty":"宋代","title":"晓雨用都倅韵"}
{"author":"周紫芝","content":"山南未作小徘徊，坐想奔流万壑雷。三峡桥边风雨样，先将此谶入诗来。","dynasty":"宋代","title":"夜闻骤雨枕上二首其二"}
{"author":"周紫芝","content":"上最初无善可旌，归来和雨听江声。自怜老眼昏花甚，乞得晴窗夕照明。莲叶系舟惊水满，鱼须拄颊看云行。君能著屐时相过，犹有残春一雨莺。","dynasty":"宋代","title":"杨得臣见和晓晴长句用韵奉酬其四"}
{"author":"周紫芝","content":"西湖烟尽水溶溶。一笑与谁同。多谢湖边霜菊，伴人三见秋风。两高南北，天教看尽，吴越西东。趁取老来犹健，登临莫放杯空。","dynasty":"宋代","title":"朝中措（登西湖北高峰作）"}
{"author":"周紫芝","content":"先生初出后湖时，日落山寒醉不知。更上蹇驴何处去，灞桥风雪要渠诗。","dynasty":"宋代","title":"题苏养直画"}
{"author":"周紫芝","content":"归雁亭空剑戟场，天教人物发幽光。书传父祖人犹说，名到仍云泽转长。朱草只今应有谱，紫兰何处不闻香。我无笔下芝房曲，付与南宫二省郎。","dynasty":"宋代","title":"相之庭藻邀赋齐氏赤芝诗"}
{"author":"周紫芝","content":"云山渺无何，地胜馀草木。苍藤饱风霜，夭矫作岩谷。幽香出空洞，清樾交翠麓。想时携客来，班荆对棋局。","dynasty":"宋代","title":"题吕节夫园亭十一首其六藤洞"}
{"author":"周紫芝","content":"相国风流元有种，徐卿裙屐固应稀。青衫好着君犹未，黄发无多我合归。清梦晓听湖上雨，暮年犹借水边扉。南来未是安巢鸟，拟趁西风著处飞。","dynasty":"宋代","title":"仆归自武林蒙舒元相徐美祖诸君皆惠诗乍归老倦未苏姑以二诗为报聊其二"}
{"author":"周紫芝","content":"久厌朱袍裹玉仙，幅巾藜杖老山间。从今鱼鸟缘应熟，只恐鸳鸯债未还。","dynasty":"宋代","title":"闻朱虚其二"}
{"author":"周紫芝","content":"断云飞在旧阳台，无复襄王梦里来。十二峰前何处是，郡楼凝望想徘徊。","dynasty":"宋代","title":"寄秦峡州三首峡州其三"}
{"author":"周紫芝","content":"万物自有得，吾生感行休。及兹天气佳，步寻水南游。青板得野航，竟渡一苇流。乘流本无心，岂有不下鸥。开口月有几，百年终一邱。与世似异趋，此行谁我俦。村醪亦足醉，对影自献酬。未知垂老日，能遂此乐不。事定会当谐，不复怀预忧。但愿营自安，孰是都无求。","dynasty":"宋代","title":"渡陂南用斜川韵"}
{"author":"周紫芝","content":"宝祚开苍箓，炎精表赤符。乾坤归圣统，廊庙得真儒。事借帷筹定，颠从漏刻扶。兵销九节度，仪肃五单于。意与神明会，功知传记无。公师隆化道，嗣相恊神谟。世业垂馀庆，天心究永图。貂冠亲日月，玉座接都俞。自可均调鼎，犹谦谢秉枢。槐庭何日见，绣衮几时纡。大府连甍栋，翔鸾踵步趋。侏离将入贺，象寄尽交孚。光耀三台宿，喧腾百雉都。传呼凤尾诺，导从火城驱。隔坐恩由占，同朝礼固殊。位虽仍亚保，望久在中区。艺籍明经殿，文星照石渠。诸生咨典故，列辟奉规摹。往岁方平难，斯民稍避胡。大臣俱宿德，四海尽夷涂。效已知无敌，天应信不诬。他年各安堵，此日记垂弧。云篆祈千载，霞浆赐百壶。中人传诏旨，东阁拥金朱。旧物归龙榜，欢声彻海隅。一门天为喜，万里物皆苏。寒士勤推毂，和春入朽株。恩尝蒙草木，才不补唐虞。只有祈年颂，持为报德珠。第惭床下拜，云峤隔江湖。","dynasty":"宋代","title":"秦观文生日诗三十韵"}
{"author":"周紫芝","content":"缃桃落尽又春回，雪白桃花最后开。怪我此生新入眼，问君何处旧移栽。枝头已暖犹馀雪，江上从今不数梅。只有玉人宜玉树，翠鬟应近小妆台。","dynasty":"宋代","title":"白桃"}
{"author":"周紫芝","content":"近日泉南守，新除武部郎。汉廷多长者，循吏得惟良。海国蛮珍聚，兵厨腊酒香。不妨聊卧治，未要薄淮阳。","dynasty":"宋代","title":"送叶泉州二首其一"}
{"author":"周紫芝","content":"积雨凝宿阴，寒冰结湖背。鸥鹭不敢前，龟鱼各潜晦。敲冰得湖心，鼓棹作澎湃。万玉朝明堂，丁冬响环佩。谁来贝阙中，小现银色界。夕阳似知人，微温散珠琲。为我开模糊，遥山影空翠。境胜不可名，语恶聊自悔。安得王右丞，万象归綵绘。遥怜西子寒，眉目增点缀。","dynasty":"宋代","title":"冬至前九日湖水尽冰后二日晚晴小舟循湖心而归冰已稍开书是日所见"}
{"author":"周紫芝","content":"画史俗士非画者，支郎好马能画马。为君肯作数骅骝，班郎应歌天马下。前人妙笔俱绝伦，后人骨冷唤不闻。试借云衢千里足，洗我眼中凡马群。","dynasty":"宋代","title":"季共以师子花见借作诗归之而报甚宠且言隆近为余作数马奇甚乃作此诗以见愿借之意"}
{"author":"周紫芝","content":"东风庭户。红满桃花树。准拟踏青南陌路。双凤绣鞋新做。秋千月挂黄昏。画堂深掩朱门。立尽花阴归去，此时别是销魂。","dynasty":"宋代","title":"清平乐"}
{"author":"周紫芝","content":"今日报贼去，下山犹复迟。群儿收泪笑，老眼顾人疑。梦入乡关屡，魂应躯干离。一春三避贼，十事九成悲。","dynasty":"宋代","title":"山中避盗后十首其七"}
{"author":"周紫芝","content":"梦回闲看绕灯蛾，窗外蛙声两更多。莫遣盘中种鲑菜，要留水底作笙歌。","dynasty":"宋代","title":"戏蛙"}
{"author":"周紫芝","content":"自我来东吴，窃食偷燕闲。颓檐赋官居，漏雨穿屋山。有如朐䏰虫，盘屈沮洳间。入门儿女愁，出门车马喧。年来得新巢，易地稍立言。短墙蓬藋蒿，颇亦费剪芟。视公有华屋，未敢窥其藩。恶木屏除翳，云山借空观。郎曹二三公，相过缀游观。清吟屡刻烛，夜语常更端。但恐陈太邱，开窗纳晴川。定复讥中郎，寸碧瞻孱颜。两家合争雄，人物俱翩翩。不如醉明眸，堕马倾低鬟。付此百年事，试作一笑看。我如云水僧，故乡未言还。安得从杖屦，婆娑共跻攀。","dynasty":"宋代","title":"次韵仲平去恶木葺新轩一首"}
{"author":"周紫芝","content":"平世欲献初无玉，何尝生存梦华屋。苦遭田父亦与饮，不问主人时看竹。","dynasty":"宋代","title":"次韵季共月夜见怀竹坡用子绍韵其十一"}
{"author":"周紫芝","content":"烟水苍茫认翠峦，寒林正在有无间。何人乞与并州剪，分取江南一半山。","dynasty":"宋代","title":"次韵庭藻题寒林渭川二图二首其一"}
{"author":"周紫芝","content":"心如止水不妨清，身似无官不为名。但把一椽供偃蹇，从他百鬼瞰高明。路迷鸡犬家何在，身与渔樵席屡争。眼看青云有矰缴，鹪鹩巢小未宜轻。","dynasty":"宋代","title":"九江王兴道早岁休官作易安奚疑二室要余作诗其一"}
{"author":"周紫芝","content":"秋水平堤带雨浑，小桥分港到篱根。晚来幽事亦可喜，忽有渔舟时傍门。","dynasty":"宋代","title":"河桥晚思三首其三"}
{"author":"周紫芝","content":"西风吹雨绿杨湾，香满红妆一水间。不把监州比螃蟹，看花谁似两公闲。","dynasty":"宋代","title":"和人题徐献可倅厅池莲二首其二"}
{"author":"周紫芝","content":"汉业当于马上成，谩劳诸将久经营。庙堂早扈南阳驾，已为苍生洗甲兵。","dynasty":"宋代","title":"亲征诏下朝野欢呼六首其四"}
{"author":"周紫芝","content":"身作三吴去，霜从两鬓侵。羁栖临老日，牢落少年心。好句何曾得，清秋几度深。越江怜久客，时送海潮音。","dynasty":"宋代","title":"次韵李宗丞秋怀二首其二"}
{"author":"周紫芝","content":"风日炎洲似，暄妍趣岁华。三冬开蛰户，十月见梅花。翠管书云近，黄羊赛腊赊。却愁迟暮雪，随意作横斜。","dynasty":"宋代","title":"冬至前七日极暖"}
{"author":"周紫芝","content":"凤兮凤兮鸣噰噰，雄将飞兮雌将从。天寒惨惨多悲风，双翮欲举心所同。山石可凿金可镕，妾心皎皎如日中。","dynasty":"宋代","title":"拟司马相如琴歌代文君答二首其二"}
{"author":"周紫芝","content":"满溪烟雨湿芙蕖，绿叶红花锦不殊。闻说宛西桥畔宅，小园无地不荒芜。","dynasty":"宋代","title":"次韵草堂主人雨中十首其五"}
{"author":"周紫芝","content":"身如倦鸟欲归去，盟与白鸥真复寒。更把后湖风月句，着官仍对吏书看。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其二"}
{"author":"周紫芝","content":"年年飞雪闭寒斋，老怯风威不下阶。客至未妨频叩户，人生何必要笼街。莫嫌纵饮方投辖，闻道中兴已勒崖。自笑下愚移不得，从渠抚掌笑高柴。","dynasty":"宋代","title":"次韵静翁雪中见过三首其一"}
{"author":"周紫芝","content":"隔路仙凡欲问津，马头空厌没黄尘。伤心不到牛栏港，九子山应解笑人。","dynasty":"宋代","title":"过九华作"}
{"author":"周紫芝","content":"栖栖羁客眼长开，蔌蔌清灯落晓灰。北雁有情书未到，寒衾无梦雨频来。今年白发看仍少，去日青春挽不回。别后故山应好在，小窗辜负翠云堆。","dynasty":"宋代","title":"秋夜旅怀"}
{"author":"周紫芝","content":"盖世功名岂不佳，韦郎心事本烟霞。秋风自老千章木，春雨谁分一部蛙。夜鹤政愁云出岫，鲈鱼会遣客思家。从君细意论幽恨，准拟应须到落花。","dynasty":"宋代","title":"奉酬韦深道见寄诗"}
{"author":"周紫芝","content":"天寒村落家家忙，饭牛穫稻催涤场。燎薪炊黍呼妇子，夜半舂粟输官仓。大儿担囊小负橐，扫廪倾囷不须恶。县胥里正不到门，了得官租举家乐。去年有米不愿馀，今年米白要如珠。路傍老人拍手笑，尽道官兵嫌米粗。良农养兵与胡竞，胡骑不来自亡命。田家终岁负耕縻，十农养得一兵肥。一兵唱乱千兵随，千家一炬无孑遗。莫养兵，养兵杀人人不知。","dynasty":"宋代","title":"输粟行"}
{"author":"周紫芝","content":"杜鹃新听晓来声，暖气催花一夜成。寒食只今无几日，故乡何处不关情。","dynasty":"宋代","title":"寒食前五日作二绝其一"}
{"author":"周紫芝","content":"人生无先知，颇欲邀后福。自言苟依违，安得有颠覆。伯喈英伟资，高义甚敦笃。不为左回天，辄作流水曲。立朝有公言，谁能保家族。朝奏皂囊封，暮就洛阳狱。晚节不自守，一跌变前躅。起依千里草，九徙如转轴。卓死固已久，安得复嚬蹙。琴中知杀气，此理反未烛。陋哉王司徒，避谤私欲戮。公忠信安在，志操等流俗。何能起颓纲，此辈真碌碌。","dynasty":"宋代","title":"读蔡中郎传"}
{"author":"周紫芝","content":"汉宫三十六，复道高崔嵬。皇情极游豫，警跸北之回。苍螭挟龙辀，风伯清路埃。羽卫森戛击，玉舆久徘徊。青娥绝望幸，故宫秋叶催。举头望霄汉，白露零玉阶。","dynasty":"宋代","title":"上之回"}
{"author":"周紫芝","content":"秋意还深，渐银床露冷，梧叶风高。婵娟也应为我，羞照霜毛。流年老尽，漫银蟾、冷浸香醪。除尽把，平生怨感，一时分付离骚。伤心故人千里，问阴晴何处，还记今宵。楼高共谁同看，玉桂烟梢。南枝鹊绕，叹此生、飘转江皋。须更约，他年清照，为人常到寒霄。","dynasty":"宋代","title":"汉宫春（己未中秋作）"}
{"author":"周紫芝","content":"十年悲两京，万骑开幕府。谁知鹿门翁，远引脱罪罟。吾衰固安用，文字考前古。尚烦金兰交，吊此饥寒苦。庞公不可见，贱子何足取。","dynasty":"宋代","title":"次韵圣谟见寄二首其一"}
{"author":"周紫芝","content":"闭门苦秋炎，散发卧北牖。小雨度微凉，西风飒衰柳。起邀马服君，步过云中守。云中雅好事，酌我玉卮酒。诸公饮方豪，何曾问升斗。而我才饮湿，已复困濡首。臭味本自同，初何间能否。不然琼瑶林，何以着老叟。欢同一笑间，义重千载后。脱弹无新诗，刻烛愧敏手。诗成慎勿再，坐客惊欲走。","dynasty":"宋代","title":"饮魏宗明家分韵得酒字"}
{"author":"周紫芝","content":"折侯古将家，雄算詟边土。将军最晚出，骁勇不媚妩。十年守雁门，飞矢射猛虎。平生程不识，不作一钱数。誓言月支胡，唾手端可取。夜半奏捷书，欢声晓飞舞。云旗涂黄金，彩错映寰宇。谈笑开华堂，忠勇揭天语。功成倘坚壁，镇静古所与。何当使敌人，开户玩处女。置酒日高会，缓带击歌鼓。要令无智名，折冲在樽俎。","dynasty":"宋代","title":"寄题折将军家忠勇堂"}
{"author":"周紫芝","content":"六郡良家家好武，相试翘关来征虏。夜从恶少数十辈，醉上南山缚骁虎。短衣匹马不挽强，虎而有翼谁敢当。旁观睥睨方缩手，一脔割鲜君巳尝。平生饮血如甘露，羞作车中三日妇。但当一饱不摇喉，谁说万钱难下箸。寝皮食肉君勿嗔，虎为人害当复去。可笑长杨射猎儿，日暮归来数狐兔。","dynasty":"宋代","title":"王静翁言客有赋食虎肉诗者词甚壮要余同作"}
{"author":"周紫芝","content":"九衢乌帽吹尘沙，心知痼疾无烟霞。病眼不禁书叶遮，岁月逝已空吁嗟。故乡日远老日加，无地可种青门瓜。几年尘甑儿女哗，强吟冰柱哦雪车。长安城中十万家，绿蒲朱笼来迩遐。挥金截玉争矜誇，御府诏赐珍复嘉。金盘璀璨无疵瑕，章郎文采如景差。便恐馀子俱公邪，故遣丽句开天葩。语胜未必甲丰华，深山穷谷寒无涯。一读尽噤池中蛙，老人昼卧横乌纱。举杯随分浮水花，饮甘欲借归齿牙。千金难买官焙茶，百金未尽先藏叉。","dynasty":"宋代","title":"次韵章季常饮冰长句"}
{"author":"周紫芝","content":"世间那得此间身，恐是前生贺季真。白水窗闲频入梦，黄梅雨细却留人。重听欸乃烟中曲，净扫离骚几上尘。但得南风送归棹，未应幽独解伤神。","dynasty":"宋代","title":"将归白湖而雨"}
{"author":"周紫芝","content":"横飞衮衮见诸公，着眼何由到此翁。胡粤相忘千里外，金兰投分一言中。诗缘渐熟情难洗，老色来煎念已空。销尽客愁知底事，爱君回雪与流风。","dynasty":"宋代","title":"奉酬德庄见和"}
{"author":"周紫芝","content":"五月江南地无黍，帝遣雷师下行雨。百神受职群龙奔，一龙藏头翳玄云。雷师奋虬叱四鬼，拽取老龙朝帝阍。张侯直气不可屈，云间睥睨旁怒嗔。归来面壁聊一吐，画作新图走儿女。潜虬怕死不肯行，夜叉飞天发毛竖。人间空笑虎头痴，笔底风云遽如许。今年雨足年亦丰，蜥蜴蝘蜓俱论功。龙方下避千里赤，疾雷破柱颂天公。天公有令那得尔，寄语痴龙莫辞死。","dynasty":"宋代","title":"题张元明四鬼捕懒龙图"}
{"author":"周紫芝","content":"浪花丛里看蟂矶。","dynasty":"宋代","title":"句其二"}
{"author":"周紫芝","content":"治格兴王日，功垂定鼎年。重新周制度，尽有汉山川。宝墨星辰烂，皇猷典诰传。小臣回老眼，垂泣望云天。","dynasty":"宋代","title":"徽宗皇帝挽词二首其一"}
{"author":"周紫芝","content":"天戈未指敌先摧，掩耳谁能及迅雷。便遣风师清辇路，奉迎北狩两宫回。","dynasty":"宋代","title":"亲征诏下朝野欢呼六首其二"}
{"author":"周紫芝","content":"多病嫌秋怕上楼。苦无情绪懒抬头。雁来不寄小银钩。一点离情深似海，万重凄恨黯如秋。怎生禁得许多愁。","dynasty":"宋代","title":"浣溪沙"}
{"author":"周紫芝","content":"醽醁新翻碧玉壶。水精钗袅绛纱符。吴姬亲手碎菖蒲。绥索系时新睡起，榴花剪处要人扶。心情还似去年无。","dynasty":"宋代","title":"浣溪沙"}
{"author":"周紫芝","content":"学画双蛾苦未成。鬓云新结翠鬟轻。伴人歌笑已多情。飞絮乱花闲院宇，舞鸾歌凤小娉婷。阳关休唱断肠声。","dynasty":"宋代","title":"浣溪沙"}
{"author":"周紫芝","content":"读尽牙签玉轴书。不知门外有围蔬。借令未解銮坡去，也合雠书在石渠。微雨后，小寒初。满斟长寿碧琳腴。不须更问荆州路，便上追锋御府车。","dynasty":"宋代","title":"鹧鸪天（荆州都倅·生日）"}
{"author":"周紫芝","content":"年歌之，不甚如人意，聊载于此，为长短句体之助云楼上缃桃一萼红。别来开谢几东风。武陵春尽无人处，犹有刘郎去后踪。香合小，翠帘重。今宵何事偶相逢。行云又被风吹散，见了依前是梦中。","dynasty":"宋代","title":"鹧鸪天"}
{"author":"周紫芝","content":"彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。","dynasty":"宋代","title":"鹧鸪天"}
{"author":"周紫芝","content":"霜叶下孤篷，船在垂杨岸。早是凄凉惜别时，更惜年华换。别酒解留人，扌弃醉君休管。醉里朱弦莫谩弹，愁入参差雁。","dynasty":"宋代","title":"卜算子（再和彦猷）"}
{"author":"周紫芝","content":"絮尽柳成空，春去花如扫。窗外枝枝海石榴，特为幽人好。密叶过疏篱，薄艳明芳草。剪得花时却倚阑，楼上人垂手。","dynasty":"宋代","title":"卜算子（西窗见剪榴花）"}
{"author":"周紫芝","content":"语人曰：相马失之肥，相士失之瘦，世亦岂可以是论人物乎！戏作此词，为花衢狭客一笑嫦娥天上人谁识。家在蓬山烟水隔。不应著意眼前人，便是登瀛当日客。双眸炯炯秋波滴。也解人间青与白。檀郎未摘月边枝，枉是不教花爱惜。","dynasty":"宋代","title":"木兰花"}
{"author":"周紫芝","content":"水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。","dynasty":"宋代","title":"临江仙"}
{"author":"周紫芝","content":"伴师同拄一枝藤，野岸凌兢踏断冰。老去莫辜元夜眼，试凭江阁看渔灯。","dynasty":"宋代","title":"正月十五日同圆明老师渡溪西雨作不可回三绝其一"}
{"author":"周紫芝","content":"雪似杨花飞不定。枝上冻禽昏欲暝。寒窗相对话分飞，萧鼓静。灯炯炯。一曲阳关和泪听。酒入离肠愁欲凝。往事不堪重记省。劝君莫上玉楼梯，风力劲。山色暝。忍看去时楼下径。","dynasty":"宋代","title":"天仙子"}
{"author":"周紫芝","content":"湖光山影入楼明，晓色催人梦自惊。画栋去天无一握，青山衔月恰三更。","dynasty":"宋代","title":"楼居杂句五首其二"}
{"author":"周紫芝","content":"少年名字满贤关，荐墨谁能借一言。子产自应知季札，退之先已得何蕃。江无九肋空多士，树有三珠且共门。晚路相逢叹流落，可怜不第独刘蕡。","dynasty":"宋代","title":"孙仲益尚书以"}
{"author":"周紫芝","content":"落花残絮忆西园，寒食归心似纸鸢。无复御廊分冷食，又看茅屋禁清烟。","dynasty":"宋代","title":"西湖寒食"}
{"author":"周紫芝","content":"甲子重新数中兴，济川人为圣时生。五花名肃金銮殿，八阵威寒铁瓮城。贺客杯觞方潋滟，使君忠力转精明。祝年有意留公住，只恐调元要老成。","dynasty":"宋代","title":"为人贺沈镇江生日其二"}
{"author":"周紫芝","content":"星言出郊坰，缓辔遵微涂。陂池湛新绿，阡陌开上腴。春色向晼晚，农事日已趋。有司奉汉诏，训辞宣帝谟。父老数十辈，龙钟白髯须。扶杖前致词，谓当极勤劬。曩也事格斗，今当反田庐。农桑遂温饱，里胥绝征诛。兹焉不少力，是自贻瘠臞。椒浆酌大斗，起坐时欢呼。有如一日蜡，相期悦须臾。殷勤颇自愧，小信殊未孚。傥非获三登，何以谢汝徒。同寮数君子，妙略怀永图。愿言规迟暮，共此丰岁娱。","dynasty":"宋代","title":"二月二十三日遵奉圣诏出郊劝农谨赋诗一首示诸同寮"}
{"author":"周紫芝","content":"上方重阁到云天，一落天星今几年。不见老坡寒碧句，满林风玉自苍然。","dynasty":"宋代","title":"次韵关子东湖上杂书其二寿星寺"}
{"author":"周紫芝","content":"月黑祠宫夜，天寒谁与偕。遂闻宣室召，先遣太常斋。胜事诗能说，牢愁酒可排。明朝看方朔，割肉更诙谐。","dynasty":"宋代","title":"次韵仲平祠宫书事二首其一"}
{"author":"周紫芝","content":"夜雨不复止，寒声晓仍酣。悬知变平陆，天水相溶涵。今年春雨多，既失麦与蚕。五种殊未入，此雨宁可堪。日者诸大将，幕府开潭潭。连营跨淮楚，仰食江以南。郡县脱兵火，百城无二三。何以供厞屦，坐贻有司惭。是事姑且置，我穷谁共谈。有茅两三椽，往往如漏篮。中夜屡起卧，吾寝安得甘。昼止方稍稍，暮作还毵毵。了无山鞠穷，何由禦烟岚。有躬不暇阅，忧心顾如惔。何当烦雨师，驱车反龙骖。一饱庶可期，寒饿少已谙。小人无远虑，口腹空馋贪。","dynasty":"宋代","title":"夜雨达旦枕上作"}
{"author":"周紫芝","content":"天上星郎贵，人间五马荣。倒樽知客满，闭阁自诗成。闽岭千山隔，吴船一水轻。九重宣密诏，何日问归程。","dynasty":"宋代","title":"送叶泉州二首其二"}
{"author":"周紫芝","content":"春光先已到谁家，风里钗头小燕斜。只有幽人了无事，卧看疏雨湿梅花。","dynasty":"宋代","title":"立春日雨中三绝其三"}
{"author":"周紫芝","content":"秋意关心切，蟾光见面难。欲成邀月饮，颇恨与谁看。天近瞻银阙，云空见玉盘。老夫浑不寐，欢喜一凭栏。","dynasty":"宋代","title":"今岁中秋无月闰八月十五日夜月色明甚二首其二"}
{"author":"周紫芝","content":"上方重阁乱山前，喷雪跳珠日夜泉。暂借小楼听雨睡，更携官焙与僧煎。","dynasty":"宋代","title":"楼居杂句五首其三"}
{"author":"周紫芝","content":"茗椀要看三昧，斋盂来饭伊蒲。坐对禅房花木，梦成午枕江湖。","dynasty":"宋代","title":"书淳师房六言三绝其一"}
{"author":"周紫芝","content":"每日东风吹暗尘，小池幽树不成春。妨他燕子关何事，折尽梅花最恼人。愁里了知身是幻，老来惟与睡相亲。去年湖水浑依旧，欲买扁舟钓白蘋。","dynasty":"宋代","title":"客舍春寒"}
{"author":"周紫芝","content":"秋蟾欲落霜满屋，道人悬鱼击刳木。谁将发发水边声，惊断齁齁鼻中曲。此生自是在家僧，便恐个中缘已熟。安得华鲸吼夜廊，去趁云堂五更粥。","dynasty":"宋代","title":"木鱼歌和碧岩子"}
{"author":"周紫芝","content":"秋云翳长空，微雨饯残暑。新凉入郊墟，中田熟禾黍。秋虫自知时，入我床下语。西风几何时，秋意遽如许。晓色催鸣鸡，孤砧急寒杵。游子未得归，留滞在江浦。生理思田园，饥寒念儿女。持此两鬓霜，世路复焉取。起视夜何其，江月方欲吐。便当随孤鸿，云霄肃双羽。","dynasty":"宋代","title":"旅夕"}
{"author":"周紫芝","content":"便到青云尚黑头，有亭莫赋二宜休。如君岂是池中物，要趁官闲作浪游。","dynasty":"宋代","title":"次韵子容池亭晚思二首其一"}
{"author":"周紫芝","content":"残生拟觅山中伴，万事厌从儿辈谈。笑我携家常作客，羡君买地已成庵。早将辽海千年梦，换得曹溪一滴甘。闻与道人新结社，懒云今不是常参。","dynasty":"宋代","title":"次韵吴思道赠姑溪道人"}
{"author":"周紫芝","content":"韩信功高世共知，区区安用假王为。固应渫血长安日，已在荥阳蹑足时。","dynasty":"宋代","title":"韩信"}
{"author":"周紫芝","content":"岁事忽已晏，行迈良亦腓。谁知出岫云，意作无心归。嗟我寡徒旅，只影夐无依。况乃远离别，与子千里违。中原念乱久，意绪转愁悲。迢迢两溪水，淡淡浮斜晖。岂无双赪尾，尺素不可迟。慎勿不相念，弃置忽如遗。","dynasty":"宋代","title":"送黄子才还姑苏用陶渊明王抚军座送客诗韵"}
{"author":"周紫芝","content":"提壶卢，树头劝酒声相呼，劝人沽酒无处沽。太岁何年当在酉，敲门问浆还得酒。田中黍穗处处黄，瓮头新绿家家有。","dynasty":"宋代","title":"五禽言其三提壶卢"}
{"author":"周紫芝","content":"秋日忽复翳，暮色横陂陁。黯黯窗户暗，森森修竹多。我懒不点灯，枯藤与婆娑。青山忽吐月，隔竹翻金波。须臾满幽林，欸乃被岩阿。开门望天汉，星宿方森罗。秋风入梧楸，白露沾芰荷。夜寒有惊鹊，飞鸣绕南柯。苍生愿安枕，壮士方横戈。谁能请缨剑，故地收关河。我意忽不惬，邻鸡复当歌。诗成月巳落，奈此老狂何。","dynasty":"宋代","title":"七月十八日夜独坐静寄月出麻姑背开户徜徉夜久不寐"}
{"author":"周紫芝","content":"人间妙伎古亦有，画虎从来易成狗。何人为作老于菟，鼎死百年无此手。想当运笔亦有神，睥睨知谁看回肘。便恐阴崖风雨来，何止草中狐兔走。易生惊猿羞挂枝，周昉稚犬空复肥。画中生意似可喜，此虎一出无馀姿。迩来丧乱书阨苦，唯有君家此画古。妖狐一丘渠自安，狡兔三窟无人取。建章宫殿空咸阳，猛士知谁守疆土。藜藿不采虎在山，安得有臣如此虎。","dynasty":"宋代","title":"题包鼎大虎图"}
{"author":"周紫芝","content":"客尘费爬搔，佳士要推挽。谁与同薄游，君来慰愁眼。并湖得名山，水色淡平远。清泉手可掬，汲绠不畏短。何人谈醉翁，但取瀹茗椀。古干不受寒，霜露阅岁晚。向来后庭花，想像空婉娈。堂堂两使君，摹昼暗丹粉。名节冠今古，风流未渠泯。处士一癯儒，万像共偃蹇。珠玉俨在前，未肯作寒窘。胜游那可既，客意殊未满。更当穷两高，岂复悔重趼。果腹尚可期，尝鼎安一脔。","dynasty":"宋代","title":"次韵文伯与余游孤山"}
{"author":"周紫芝","content":"豫章有奇气，铿然两青萍。埋光久未识，神焰凌太清。二子廊庙姿，肯负丘壑情。会当束冠裳，未可终岩坰。","dynasty":"宋代","title":"次韵詹伯尹舒天用和答二首其一"}
{"author":"周紫芝","content":"昔年嗜酒人，常恐不到口。卧瓮宁免贼，窥窦真若狗。幸兹身无事，家复有名酒。竹亦不待寻，清阴到窗牖。长啸风满襟，相劝杯在手。不知平生欢，重复有兹否。","dynasty":"宋代","title":"次卿与余终日坐竹间以何人有酒身无事谁家多竹门可款为韵余得上七字其四"}
{"author":"周紫芝","content":"荷气吹凉到枕边。薄纱如雾亦如烟。清泉浴后花垂雨，白酒倾时玉满船。钗欲溜，髻微偏。却寻霜粉扑香绵。冰肌近著浑无暑，小扇频摇最可怜。","dynasty":"宋代","title":"鹧鸪天"}
{"author":"周紫芝","content":"阿𡡉事穷奢，供亿在寰宇。云锦张风帆，明珠溅飞雨。须臾就变灭，庆吊只仰俯。何如西山泉，迸石互吞吐。寻源上层巅，流脉下深坞。散作跳空珠，累累不堪数。虽无千金赏，玉漱罗堂庑。道人得摩尼，夜光还合浦。不知方外士，得失两安取。此意谁复知，寒流自千古。","dynasty":"宋代","title":"演师跳珠泉"}
{"author":"周紫芝","content":"学画双蛾苦未成。鬓云新结翠鬟轻。伴人歌笑已多情。飞絮乱花闲院宇，舞鸾歌凤小娉婷。阳关休唱断肠声。","dynasty":"宋代","title":"浣溪沙"}
{"author":"周紫芝","content":"伴师同拄一枝藤，野岸凌兢踏断冰。老去莫辜元夜眼，试凭江阁看渔灯。","dynasty":"宋代","title":"正月十五日同圆明老师渡溪西雨作不可回三绝其一"}
{"author":"周紫芝","content":"神州古都会，有美东南邦。壮哉八月涛，卷地奔长江。惊涛裂巨石，洪钟殷朝撞。万瓦响飞雹，千艘碎舽艭。滟滪不足数，况乃峡与泷。翩翩坐中客，才器俱无双。九牛可逆拽，五鼎乃独扛。诗成咄嗟顷，恶语徒喧哤。","dynasty":"宋代","title":"与同舍郎观潮分韵得还字一字江字三首一字江字为坐客作其三"}
{"author":"周紫芝","content":"老去篇章谁与酬，秋来又喜与君游。遗音固自成三叹，妙语不应惭四愁。","dynasty":"宋代","title":"次韵仲照秋怀四绝其二"}
{"author":"周紫芝","content":"乱离灯火不成春，月下归时有几人。我老尚堪陪一笑，世间无似此闲身。","dynasty":"宋代","title":"次韵同舒天用和元侯三绝其二"}
{"author":"周紫芝","content":"西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。井花浮翠金盆小。午梦初回后。诗翁自是不归来。不是青门、无地可移栽。","dynasty":"宋代","title":"虞美人（食瓜有感）"}
{"author":"周紫芝","content":"小臣拜祝奉千秋，敕赐宫花忆满头。今日江边揩病眼，五云常望帝王州。","dynasty":"宋代","title":"天申节日谒告不赴赞祝拟王仲初其一"}
{"author":"周紫芝","content":"翠蛾懒画妆痕浅。香肌得酒花柔软。粉汗湿吴绫。玉钗敲枕棱。鬓丝云御腻。罗带还重系。含笑出房栊。羞随脸上红。","dynasty":"宋代","title":"菩萨蛮"}
{"author":"周紫芝","content":"江上丰隆酝秋热，老病摧颓可堪说。人行落日生黄尘，马畏长涂汗流血。君看此处安得诗，空学吴牛喘残月。北风何日挂驼裘，长啸灞桥驴上雪。","dynasty":"宋代","title":"数日秋暑不复可堪马上作此"}
{"author":"周紫芝","content":"万壑千岩要尽穷，漫将筋力试衰翁。请君速办寻山屐，同上南高第一峰。","dynasty":"宋代","title":"将登南高示同舍其一"}
{"author":"周紫芝","content":"春前旧雪连新雪，雨后春寒带腊寒。残日送年能几许，一番风雨岁将阑。","dynasty":"宋代","title":"岁杪雨雪连日闷题六绝其一"}
{"author":"周紫芝","content":"春与桃花作伴归，不须更著雨频催。帘垂尽日无人处，柳送晴天落絮来。愁里酒杯谁共把，眼前书叶懒重开。那知造物怜幽独，忽遣啼莺唤梦回。","dynasty":"宋代","title":"春晚偶题"}
{"author":"周紫芝","content":"悠悠倦徂征，忽忽厌羁旅。出门复风埃，况乃迫繁暑。兹游惬初心，突兀见精宇。高人昔所庐，树木亦奇古。微风入冠裳，林影散廊庑。僧窗静无尘，灯火照眉宇。阅此坦腹姿，须发稀可数。乐死固不虚，颜色如处女。平池渺清深，淅沥过新雨。谁言临池工，至技本天与。鹅群久已空，团扇复何许。兴尽且当归，夜半月方吐。","dynasty":"宋代","title":"晚游戒珠寺寺王逸少旧宅寺僧秉烛观王右军画像出访鹅墨二池归已三更"}
{"author":"周紫芝","content":"天上登云寺，人间白拒霜。山僧方宴坐，魔女不施妆。玉色宁非韵，冰姿不受香。须当和月看，夜宿赞公房。","dynasty":"宋代","title":"天真寺白拒霜"}
{"author":"周紫芝","content":"灞陵老将身未侯，连城价重谁当酬。龙眠三岁亦何有，满载缃囊归汗牛。苍珉照眼裂趸尾，尺素抹电飞骅骝。春风吹晴作妍暖，棋窗剥啄惊纹楸。慇勤唤客出奇玩，一笑终日君家留。此郎胸中有奇策，未能竟借前箸筹。波澜收敛入诗律，报章还得明珠投。九重真龙想天骥，入木八法馀银钩。只今尤物不到手，空花老日生双眸。章侯叹息恨未见，但听寒雀空嘲啁。平生欸乃不成曲，无声可和绵驹讴。","dynasty":"宋代","title":"次韵章季常见予所赋彦恢家七马四石二诗"}
{"author":"周紫芝","content":"道人结屋在林邱，俗子何由得少留。一闭衡门三十载，为公今过虎溪头。","dynasty":"宋代","title":"次韵关子东湖上杂书"}
{"author":"周紫芝","content":"人间妙伎古亦有，画虎从来易成狗。何人为作老于菟，鼎死百年无此手。想当运笔亦有神，睥睨知谁看回肘。便恐阴崖风雨来，何止草中狐兔走。易生惊猿羞挂枝，周昉稚犬空复肥。画中生意似可喜，此虎一出无馀姿。迩来丧乱书阨苦，唯有君家此画古。妖狐一丘渠自安，狡兔三窟无人取。建章宫殿空咸阳，猛士知谁守疆土。藜藿不采虎在山，安得有臣如此虎。","dynasty":"宋代","title":"题包鼎大虎图"}
{"author":"周紫芝","content":"大事因缘意未深，知公济物自初心。聊将石室岩前雨，来作商家旱岁霖。","dynasty":"宋代","title":"时宰生日诗三十绝其十六"}
{"author":"周紫芝","content":"寒窗有意过我无，雍容车骑子甚都。更当为作子虚赋，王郎文彩今相如。","dynasty":"宋代","title":"次韵季共月夜见怀竹坡用子绍韵其二"}
{"author":"周紫芝","content":"水从吴尾入湖流，身到江南第二州。故国旧交应笑我，十年飞雪上人头。","dynasty":"宋代","title":"吴中舟行口号七首其七"}
{"author":"周紫芝","content":"池上风荷香扑衣，红妆镜里雨如丝。试呼小艇寻烟去，便是苕溪五月时。","dynasty":"宋代","title":"清樾晚雨效韩偓"}
{"author":"周紫芝","content":"秋深时节在家乡，忆得黄花未著霜。故国不堪回首望，绿樽辜负五重阳。","dynasty":"宋代","title":"雨后顿有秋意得小诗四绝其四"}
{"author":"周紫芝","content":"请看介子请长缨，白发书生百不能。谁扫浯溪题岁月，漫郎端欲颂中兴。","dynasty":"宋代","title":"亲征诏下朝野欢呼六首其六"}
{"author":"周紫芝","content":"旧岁冬馀雪，今年雨复晴。奉常新奏乐，蕃使近朝正。灯火鳌山路，风光凤辇城。须烦天一笑，四海尽无兵。","dynasty":"宋代","title":"元夕前三日书事其一"}
{"author":"周紫芝","content":"思家一日似三秋，病眼凄然怯上楼。十幅风蒲催我去，数枝烟竹为君留。还将晓枕灯前句，分作孤蓬雨后愁。便合北来寻老伴，人间何处有汤休。","dynasty":"宋代","title":"仆将南归笑庵以诗见留次韵"}
{"author":"周紫芝","content":"枝头红日退霜华，矮树低墙密护遮。黄菊已残秋后朵，枇杷又放隔年花。","dynasty":"宋代","title":"十月二十日晨起见枇杷花"}
{"author":"周紫芝","content":"长安多贵人，被服萦宝带。名字垂鼎彝，功勋压崧岱。一怀上蔡悲，乐事钟我辈。知君汗漫游，食蛤据龟背。若若笑痴儿，洋洋飞大盖。梯空瞰千山，阅此烟雨态。小阁亦何有，长松飒微籁。聊将身世梦，净洗佛祖戒。行乐要及时，幸此无籍在。只今况丰年，禾黍已旆旆。狂风不鸣条，积雨不破块。赏心失幽期，噬脐有馀悔。晓猿倘未惊，斯游君勿怪。便当买薄田，往抱躬耕耒。","dynasty":"宋代","title":"次韵春卿游黄蘖道场"}
{"author":"周紫芝","content":"三年波浸白湖门，佛屋新分水北村。窗可近书真窈窕，室才容榻颇深温。妻孥共社同香火，鱼鼓催人作晓昏。雪颔已疏怜我老，云踪无定与谁论。","dynasty":"宋代","title":"寄家龙溪寺小阁初成"}
{"author":"周紫芝","content":"时平廊庙半夔龙，赵将何人说李葱。一见黄麾识全仗，始知赤舄有三公。","dynasty":"宋代","title":"次韵同舍四月十日迎驾二首其二"}
{"author":"周紫芝","content":"脱手新诗咳唾成，曹刘鲍谢未为能。少时不厌家如磬，岁晚聊因酒作丞。天与吾人终淡泊，才如此老不飞腾。盖棺何物无遗恨，太史知公解曲肱。","dynasty":"宋代","title":"过张参军故居曲肱亭旧基在焉山谷老人名亭且有诗所谓邻鸡呼不起拥被听松风者是也"}
{"author":"周紫芝","content":"归雁亭空剑戟场，天教人物发幽光。书传父祖人犹说，名到仍云泽转长。朱草只今应有谱，紫兰何处不闻香。我无笔下芝房曲，付与南宫二省郎。","dynasty":"宋代","title":"相之庭藻邀赋齐氏赤芝诗"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花·蓬莱三岛"}
{"author":"周紫芝","content":"阶前春草唤愁生，屋上鸣鸠报晚晴。忽有好诗来照眼，似逃空谷听人声。","dynasty":"宋代","title":"次韵黄文若春日山行过秦德久六首其三"}
{"author":"周紫芝","content":"载酒何人肯见临，情于老伴莫嫌深。诵君词赋疑仙去，笑我功名付陆沉。且可闭门留客饮，不知拥膝是谁吟。幅巾趁取春犹在，来听黄鹂唤午阴。","dynasty":"宋代","title":"元素再邀同赋"}
{"author":"周紫芝","content":"新得降番壤地开，玉觞争奉万年杯。明年御枣红千颗，又见青徐入贡来。","dynasty":"宋代","title":"官军屡捷淮寇渐平五首其五"}
{"author":"周紫芝","content":"快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。","dynasty":"宋代","title":"减字木兰花（雨中熟睡）"}
{"author":"周紫芝","content":"维国有六职，论道先三公。巍峨独姬旦，焜耀传无穷。子房号贤杰，妙算无遗踪。谓可为帝师，授书圯上翁。周公迓太平，道与时适隆。张侯策虽奇，未解销兵戎。太师回狂澜，仅在谈笑中。德业与智谋，谁能与公同。畴人亦何知，但说前无功。谁知公一德，自与天潜通。","dynasty":"宋代","title":"时宰生日诗五首其三"}
{"author":"周紫芝","content":"人间编削要研摩，富贵声名不奈多。似我岂容窥玉海，如公真合上銮坡。依光日月心应在，回首湖山意若何。白鹭洲前留不得，却归京洛拥鸣珂。","dynasty":"宋代","title":"送钱端修侍郎二首其一"}
{"author":"周紫芝","content":"夜色无人能画，徐郎挽上寒枝。仿佛孤山尽处，黄昏月到花时。","dynasty":"宋代","title":"题徐季功画墨梅木犀二首六言其一"}
{"author":"周紫芝","content":"结庐闻似辋川家，更趁东风摘露芽。短梦唤回春正好，枯肠搜尽句方嘉。酪奴语陋真堪笑，瑞草名高岂复加。明岁莫教烟雨里，白蔷薇秀小岩花。","dynasty":"宋代","title":"和人摘茶"}
{"author":"周紫芝","content":"扁舟忆东来，梅冷殊未芳。故人念客寒，满意倾酒浆。坐中东床君，笑语芝兰香。相从忽三月，共饮湖水光。花事乃如此，碧草日夜长。子归我当留，语离意难忘。似闻小山居，一苇仅可航。会寻霅川盟，着屐登上方。","dynasty":"宋代","title":"送别王元韵徙居武康"}
{"author":"周紫芝","content":"翩翩佳公子，逸气凌青云。戏写苍石姿，遂逼仇池真。平生三昧手，举世谁与伦。清诗为披拂，警语良亦神。一朝入双眼，二妙俱可人。","dynasty":"宋代","title":"次韵徐南美题赵"}
{"author":"周紫芝","content":"云忽油然雨沛然，黄童白叟尽成颠。唤晴鸠妇鸣屋角，饱水秧孙明稻田。御史平冤魂亦喜，弘羊言利死谁怜。草玄窗下子扬子，凉入孤灯夜不眠。","dynasty":"宋代","title":"次韵赵明叔喜雨不寐"}
{"author":"周紫芝","content":"秋云微淡月微羞。云黯黯、月彩难留。只应是、嫦娥心里，也似人愁。几时回步玉移钩。人共月、同上南楼。却重听、画阑西角，月下轻讴。","dynasty":"宋代","title":"沙塞子（中秋无月）"}
{"author":"周紫芝","content":"东观谁临未见书，起居君不解何如。懒从瓜陇耕春雨，聊听糟床滴夜渠。满世棘荆浑未定，白头书尺莫全疏。官曹有禄仍无事，看着斑衣从版舆。","dynasty":"宋代","title":"送詹伯尹赴三衢酒官"}
{"author":"周紫芝","content":"夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。","dynasty":"宋代","title":"江城子"}
{"author":"周紫芝","content":"三年原不下胡床，饮尽山光与水光。莫把渠侬作官看，此身便是贺知章。","dynasty":"宋代","title":"湖上杂赋三首其三"}
{"author":"周紫芝","content":"前贤零落谩知名，后辈何由识老成。谁遣斯民俱卧辙，因知循吏本无声。眼前公事何时了，月下清樽且复倾。想得新栽池上柳，送君归棹亦多情。","dynasty":"宋代","title":"送费茂和二首其二"}
{"author":"周紫芝","content":"命薄官如虱，年多鬓似银。酒醺虽有圣，钱少本无神。含笑花欺老，妨眠鸟闹人。青山浑可恋，白眼莫相嗔。","dynasty":"宋代","title":"闷题"}
{"author":"周紫芝","content":"何处千年双干，未嫌雪虐风饕。楚士两龚介洁，孤竹二子清高。","dynasty":"宋代","title":"题徐季功画二古木二首六言其二"}
{"author":"周紫芝","content":"驾言方北征，遵彼淮阴路。悠悠墟落间，中有淮阴墓。将军蕴奇略，功名照今古。谈笑下燕齐，北面师降虏。一朝遭谗诬，衔冤复谁诉。谁能为此谋，宫中汉家妇。","dynasty":"宋代","title":"拟梁父吟"}
{"author":"周紫芝","content":"燕子归来，梅花又落。缃桃雨后燕支薄。眼前先自许多愁，斜阳更在春池阁。梦里新欢，年时旧约。日长院静空帘幕。几回猛待不思量，抬头又是思量著。","dynasty":"宋代","title":"踏莎行"}
{"author":"周紫芝","content":"人间妙伎古亦有，画虎从来易成狗。何人为作老于菟，鼎死百年无此手。想当运笔亦有神，睥睨知谁看回肘。便恐阴崖风雨来，何止草中狐兔走。易生惊猿羞挂枝，周昉稚犬空复肥。画中生意似可喜，此虎一出无馀姿。迩来丧乱书阨苦，唯有君家此画古。妖狐一丘渠自安，狡兔三窟无人取。建章宫殿空咸阳，猛士知谁守疆土。藜藿不采虎在山，安得有臣如此虎。","dynasty":"宋代","title":"题包鼎大虎图"}
{"author":"周紫芝","content":"读尽人间未见书，几曾回眼到园蔬。文章笔下飞云锦，今古胸中著石渠。万事要询胡伯始，九重应问马相如。明年我欲为公寿，想得追锋已赐车。","dynasty":"宋代","title":"都倅寿诗二首其一"}
{"author":"周紫芝","content":"黄云朔雪马凌兢，去踏河边六尺冰。博望封侯君亦喜，归来洗眼看飞腾。","dynasty":"宋代","title":"送冯其三"}
{"author":"周紫芝","content":"老病时携客，斜阳更上楼。山寒犹有雪，湖晚最宜鸥。诗可书幽事，儿能伴薄游。人生每如此，吾意复何忧。","dynasty":"宋代","title":"岁晚杂题四首其四"}
{"author":"周紫芝","content":"江南树树黄垂蜜。","dynasty":"宋代","title":"句其四"}
{"author":"周紫芝","content":"天遣刘郎又白头，少年文学似求由。朱门华毂聊安命，藜杖芒鞋可散忧。大隐未成聊小隐，浊流谁得寘清流。赋成准拟吾先读，王粲秋来正倚楼。","dynasty":"宋代","title":"次韵元素登城暮归二首其一"}
{"author":"周紫芝","content":"御府分香寿老人，紫皇亲赐玉壶新。圣恩无极年无尽，恰似长生殿里春。","dynasty":"宋代","title":"时宰生日诗三十绝其十五"}
{"author":"周紫芝","content":"青丝一尺高蓬松，玉颜微驻丹砂红。云軿飞来自何许，满山落叶元无踪。长天如烟月如雾，便恐乘鸾月边去。烦君急与问中郎，从此更谁知痒处。","dynasty":"宋代","title":"孙耘老酒间出麻姑像要余作诗"}
{"author":"周紫芝","content":"年年飞雪闭寒斋，老怯风威不下阶。客至未妨频叩户，人生何必要笼街。莫嫌纵饮方投辖，闻道中兴已勒崖。自笑下愚移不得，从渠抚掌笑高柴。","dynasty":"宋代","title":"次韵静翁雪中见过三首其一"}
{"author":"周紫芝","content":"寒意苦未解，春阴连昼霾。文书堆午枕，风雨闭寒斋。花落空惊眼，愁多欲满怀。客情须一醉，安得酒如淮。","dynasty":"宋代","title":"春寒"}
{"author":"周紫芝","content":"燕子归来，梅花又落。缃桃雨后燕支薄。眼前先自许多愁，斜阳更在春池阁。梦里新欢，年时旧约。日长院静空帘幕。几回猛待不思量，抬头又是思量著。","dynasty":"宋代","title":"踏莎行"}
{"author":"周紫芝","content":"寻香剪得耐寒枝，不羡腰围宝带犀。塘桂自应同臭味，岩花未可较高低。秋风易老空成恨，佳客无人莫漫携。挽取芳条供燕坐，绝胜骑马号安西。","dynasty":"宋代","title":"再赋木犀"}
{"author":"周紫芝","content":"人间何处不蘧庐，匹马来游偶束书。晚岁光阴频入梦，雁来消息莫相疏。淮南乘兴非关米，箸下烹鲜喜有鱼。避地偷生落闲处，功名无复似包胥。","dynasty":"宋代","title":"次韵元素见寄二首其二"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"抱病岁忽杪，杜门谁复来。感子阳春句，为嘘寒谷荄。君才那易得，辞华陋邹枚。草木不足羡，云衢路当开。春意私节物，荣枯竟何哉。封侯与裂土，且当付舆台。","dynasty":"宋代","title":"次韵道卿残腊步游林薮草木渐有生意三首其一"}
{"author":"周紫芝","content":"五月江南烟雨时，吴侬初喜饷杨梅。绿枝红雨连山暗，应似泸戎摘荔枝。","dynasty":"宋代","title":"楼居杂句五首其四"}
{"author":"周紫芝","content":"翠叶看成幄，浓春唤不回。愁今连落絮，雨欲到黄梅。扫地花狼藉，开门燕往来。晴峰数点出，暝色一禽催。","dynasty":"宋代","title":"晚霁"}
{"author":"周紫芝","content":"朔风吹元云，欲雪愁江天。烟帆驾海舶，橄榄来闽川。客言似有理，得失亦小偏。红盐落青子，嚼玉宜芳鲜。色香苦未发，遂杂春客煎。清香虽覆椀，翠润殊嫣然。香味元自若，人生浪求全。方言田家翁，好恶能两捐。一食辄苦口，弃掷古道边。回甘入齿颊，拾遗止流涎。朴质固可笑，任真亦良贤。向来纷纷者，妄论诚可怜。","dynasty":"宋代","title":"食橄榄记客语"}
{"author":"周紫芝","content":"山雨细、泉生幽谷，水满平田。雪茧红蚕熟后，黄云陇麦秋间。武陵烟暖，数声鸡犬，别是山川。嗟老去、倦游踪迹，长恨华颠。行尽吴头楚尾，空惭万壑千岩。不如休也，一庵归去，依旧云山。","dynasty":"宋代","title":"雨中花令（吴兴道中，颇厌行役，作此曲寄武林交旧）"}
{"author":"周紫芝","content":"燕子风高，小桃枝上花无数。乱溪深处。满地飞红雨。唤得春来，又送春归去。浑无绪。刘郎前度。空记来时路。","dynasty":"宋代","title":"点绛唇（西池桃花落尽赋此）"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟（天申节祝圣词）"}
{"author":"周紫芝","content":"上贼军退舍西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。","dynasty":"宋代","title":"品令"}
{"author":"周紫芝","content":"复作此歌霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。","dynasty":"宋代","title":"品令"}
{"author":"周紫芝","content":"芦洲晚净。雨罢江如镜。属玉双飞栖不定。数点晚来烟艇。梦回满眼凄凉。一成无奈思量。舟在绿杨堤下，蝉嘶欲尽斜阳。","dynasty":"宋代","title":"清平乐"}
{"author":"周紫芝","content":"烟鬟敛翠。柳下门初闭。门外一川风细细。沙上暝禽飞起。今宵水畔楼边。风光宛似当年。月到旧时明处，共谁同倚阑干。","dynasty":"宋代","title":"清平乐"}
{"author":"周紫芝","content":"青春欲暮。柳下将飞絮。月到阶前梅子树。啼得杜鹃飞去。人归不掩朱门。一成过了黄昏。只有琐窗红蜡，照人犹自销魂。","dynasty":"宋代","title":"清平乐"}
{"author":"周紫芝","content":"团栾小树。天与香无数。薄艳不禁风日苦。剩著红油遮护。移栽未到江南。香山鼻观先参。勾引老情偏醉，锦薰笼暖春酣。","dynasty":"宋代","title":"清平乐"}
{"author":"周紫芝","content":"浅妆匀靓。一点闲心性。脸上羞红凝不定。恼乱酒愁花病。晚来泪揾残霞。坠鬟小玉钗斜。细雨一帘春恨，东风满地桃花。","dynasty":"宋代","title":"清平乐"}
{"author":"周紫芝","content":"龙麝香从十里传，绕墙红烛自生烟。纤云不度人声寂，风马云车下九天。","dynasty":"宋代","title":"郊祀纪事十首其九"}
{"author":"周紫芝","content":"玉粒新粳五月黄，中含风露晚秋香。但令云子流匙滑，莫管吴侬眼下创。","dynasty":"宋代","title":"食新粳有感"}
{"author":"周紫芝","content":"六首（叔共名竦）好个神仙张志和。平生只是一渔蓑。和月醉，棹船歌。乐在江湖可奈何。","dynasty":"宋代","title":"渔父词"}
{"author":"周紫芝","content":"拂席坐清晨，幸脱尘事窘。闲焚石鼎熏，细诵华严品。从迷索初心，悟意嗟岁晚。庭芜日延蔓，零落费锄垦。何当略边幅，乃或穷奥阃。馀年倘无恙，愿就一廛隐。悠悠藉至言，廓廓穷妙本。会须师瞿昙，未足慕嵇阮。","dynasty":"宋代","title":"蝇馆晨起效柳子厚"}
{"author":"周紫芝","content":"力争和议众初疑，事在君王子母知。旧日塞垣啼鸟处，如今长乐晓钟时。","dynasty":"宋代","title":"甲子立春口号四首其三"}
{"author":"周紫芝","content":"永日扁舟破浪迟，青蘋不动柳垂垂。满川安得飞来雨，看湿红裙雪藕丝。","dynasty":"宋代","title":"苕霅舟中戏题"}
{"author":"周紫芝","content":"白璧光元在，青云路亦长。海天从逐臭，郎署会含香。唾玉分新句，浇愁浣俗肠。从今秋夜枕，雾草厌闻螀。","dynasty":"宋代","title":"次韵美祖用元相韵以广后山之意读之汗下愧不自胜其二"}
{"author":"周紫芝","content":"薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。人生只有尊前乐。前度刘郎，莫负重来约。","dynasty":"宋代","title":"醉落魄/一斛珠"}
{"author":"周紫芝","content":"来寻午枕林间梦，分得羲皇窗底风。且与笑庵同一笑，不知家在大江东。","dynasty":"宋代","title":"六月十二日过笑庵道人颇出近诗二首其二"}
{"author":"周紫芝","content":"禁中图画访玄真。晚得歌词献紫宸。天一笑，物皆春。依旧扁舟钓白苹。","dynasty":"宋代","title":"渔父词（六之二）"}
{"author":"周紫芝","content":"两公才力可争雄，翰墨频收战胜功。笑我穷年辨乌舄，却将人事校鸡虫。","dynasty":"宋代","title":"再酬艾主管袁司理二首其二"}
{"author":"周紫芝","content":"沙河帘幕近苍穹，芍药丝头十里风。谁道升平本无象，江都花是旧时红。","dynasty":"宋代","title":"马山"}
{"author":"周紫芝","content":"冰轮渐出海西头，身在三吴近海州。赖有梅花管羁客，细分疏影上驼裘。","dynasty":"宋代","title":"十一月十一日夜步行中庭月色明甚作诗三绝其一"}
{"author":"周紫芝","content":"旧交谁复可相忘，晚向林中得此郎。政恐大儿妨笑语，频呼小友共回翔。坐来乌有聊为客，醉后无何即是乡。多谢故人分玉粒，夜灯和雨捣新香。","dynasty":"宋代","title":"玉友初成戏作二首其二"}
{"author":"周紫芝","content":"重廊阴阴与天隔，下有井泉馀百尺。乍垂修绠已复寒，深注花瓷不胜白。山城夏旱百井眢，盥濯从谁问涓滴。暮年来此看老黥，日倚银床卷深碧。炎官火伞空自张，玉川清风已生腋。翰林醉熟呼不醒，宫中谁赋花娉婷。中人传诏玉起立，井花吹面诗还成。诗成白雪真同调，咫尺回姿妃子笑。此郎自是醉谪仙，肯作官家诗待诏。北窗老子贪昼眠，蓬头突鬓良可怜。但将饱睡答长健，安得新诗追昔年。我生无誉亦无毁，老去功名薄如纸。日向山堂洗睡容，空费君家一壶水。","dynasty":"宋代","title":"客"}
{"author":"周紫芝","content":"两日东风着意颠，南湖风浪不行船。飞沙走石成何事，吹得杨花也上天。","dynasty":"宋代","title":"湖居春晚杂赋八绝其七"}
{"author":"周紫芝","content":"袁侯家多文，颇似班叔皮。厥后有仍云，文采如当时。流风今尚存，所恨世未知。一官事桁杨，相处似未宜。西斋附寒厅，花竹摇风枝。惟因有馀日，隐几哦新诗。愿君扫秋茶，决狱称吏师。何必大门闾，可使高轩驰。会当专北门，诰命司文词。斯文可华国，当代称羽仪。他时豹一斑，宁须管中窥。时来固有待，道在亦可斯。只今坐寒窗，相从叹兀谁。聊呼管城辈，文字相娱嬉。","dynasty":"宋代","title":"袁时良雾隐斋"}
{"author":"周紫芝","content":"淮上风埃满客衣，二年楼阁送斜晖。心如落絮随风去，春与残花作伴归。塞外夕烽悲鼓角，江边飞雨湿旌旗。只今便觅东皋路，巳失南山种豆期。","dynasty":"宋代","title":"须江暮春杂题三首其三"}
{"author":"周紫芝","content":"金鞍欲别时，芳草溪边渡。不忍上西楼，怕看来时路。帘幕卷东风，燕子双双语。薄幸不归来，冷落春情绪。","dynasty":"宋代","title":"生查子"}
{"author":"周紫芝","content":"紫萸香度酒杯空，分付重阳一枕中。老至上山无脚力，试凭幽梦到南峰。","dynasty":"宋代","title":"九日竹坡昼睡二首其一"}
{"author":"周紫芝","content":"老禅心地已如灰，愁眼能令一笑开。落日无情且归去，梅花若在却须来。","dynasty":"宋代","title":"雪后留报恩方丈三绝其三"}
{"author":"周紫芝","content":"昔年踪迹寄江头，雪屋梅村自一邱。醉里却疑身是梦，烂银楼阁看瀛洲。","dynasty":"宋代","title":"立春前五日史馆对雪二绝其二"}
{"author":"周紫芝","content":"自笑区区老倦游，庐山今是我菟裘。暮年欲觅安心法，他日敲门问四休。","dynasty":"宋代","title":"寄题陈医安乐堂其二"}
{"author":"周紫芝","content":"画阁兰膏欲尽初，小窗留住玉蟾蜍。欲知此地愁多少，一夜秋声入井梧。","dynasty":"宋代","title":"秋夕"}
{"author":"周紫芝","content":"平生郑康成，不种花婵娟。但闻书带草，罗生满堂前。佳菊苦解事，殷勤为公妍。红油护霜日，一笑真嫣然。秋风转寒枝，束素争回旋。团栾立芳砌，皎若璧月圆。使君颇牧手，年来出临边。燕衎自折冲，宾从时招延。苦爱白玉姿，临风嗅芳鲜。扬州东阁梅，自此复谁怜。安得白云词，写入朱丝弦。渊明眼独醒，载酒知谁先。骚人茹精蕊，世尘聊自蠲。幽姿倏已空，二士穷益坚。人生五马贵，行乐须何年。绝胜杜陵老，江花恼成颠。才名与富贵，似公真两全。新诗如脱弹，一出万口传。锋车行复来，琬琰殊未镌。且当对香雪，燕寝凝沉笺。","dynasty":"宋代","title":"次韵郑使君白菊"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄"}
{"author":"周紫芝","content":"暖风融雪晴方好，春意催年老自悲。故国未归空有梦，梅花欲动又题诗。","dynasty":"宋代","title":"立春三绝句其一"}
{"author":"周紫芝","content":"白鹭一双飞暮霭，乱鸦无数立官楼。角声吹尽栏犹倚，雨落黄昏人白头。","dynasty":"宋代","title":"清樾晚雨效韩偓其二"}
{"author":"周紫芝","content":"烈日当正昼，长天无一云。草木失颜色，葳蕤困烧焚。阳春始用事，庶类争芳芬。小草最无名，罗生费锄耘。凡花颇矜持，随风弄馀薰。一朝值炎酷，尔辈徒纷纷。苍苍不改操，惟我坡上君。脩茎粲碧玉，茂植歌屯云。有如独醒人，不受曲蘖醺。如彼至人者，自与世俗分。入火且不热，况乃逢朝昕。小人柔弱姿，难与君子群。","dynasty":"宋代","title":"季夏极暑正昼草木俱萎独吾坡上数君子玉立苍然傲睨自得岂杜少陵所谓脩竹不受暑者乎"}
{"author":"周紫芝","content":"玉溪秋月浸寒波。忍持酒、重听骊歌。不堪对、绿阴飞阁，月下羞蛾。夜深惊鹊转南柯。惨别意、无奈愁何。他年事、不须重问，转更愁多。","dynasty":"宋代","title":"沙塞子（席上送赵戒叔，时东南方扰）"}
{"author":"周紫芝","content":"岁事忽已晏，行迈良亦腓。谁知出岫云，意作无心归。嗟我寡徒旅，只影夐无依。况乃远离别，与子千里违。中原念乱久，意绪转愁悲。迢迢两溪水，淡淡浮斜晖。岂无双赪尾，尺素不可迟。慎勿不相念，弃置忽如遗。","dynasty":"宋代","title":"送黄子才还姑苏用陶渊明王抚军座送客诗韵"}
{"author":"周紫芝","content":"人生富贵如五侯，禄丰位大功不酬。朱轮华屋令人羞，一蓑不如归饭牛。自驾款段马少游，胜骤玉腕尚书骝。少年蹭蹬在丘壑，晚岁风雨悲梧楸。江边短艇苦唤我，此心勇往谁能留。幽期正怨齿发误，事定不须龟筴筹。言虽太漫君莫笑，与语俗人真暗投。香粳炊熟碧鲈美，横江已办秋风钩。胸中它日几云梦，四海不劳围寸眸。肯听儿女昵昵语，秋虫悲笑徒啾啁。阳春白雪一落耳，竹枝凄怨惭蛮讴。","dynasty":"宋代","title":"次韵季常叠前作见寄"}
{"author":"周紫芝","content":"谁言静寄是穷儿，尽得陈公晚岁诗。一读便醒双泪眼，头风更拟倩谁医。","dynasty":"宋代","title":"向开叔借陈公诗卷以诗奉寄且易乙藁其一"}
{"author":"周紫芝","content":"是身本蘧庐，误得两朱轓。朅来卧江楼，白鸥看飞翻。惊鸿卷西风，吹落云水间。江山相表里，宇宙殊恢宽。但苦千种愁，不供万叠山。幸兹洪崖君，仙驭超人寰。一身聊复尔，万事不可干。富贵倘无求，藜藿亦自安。不须金鼎炉，养此玉栋颜。纷纷一回睇，往往俱冥顽。有如盗蹠手，可鲙朝饭肝。居之彼不疑，念念我心寒。公今梨枣成，心地无险艰。横湖仅一苇，经月无寒暄。昔为吏曹郎，今带儒生酸。缪从周旋间，获奉澹泊欢。公已闻大道，我犹缚枯禅。谁知数日恶，忽有千里叹。古道催行辀，满山霜叶丹。仙凡自此隔，无复相追攀。馀生几何时，白日飞惊湍。愿公追松乔，驾鹤骖翔鸾。我亦上五老，举首云间看。","dynasty":"宋代","title":"次韵桂嘉任郎中赠别二十四韵"}
{"author":"周紫芝","content":"历欲绵洪祚，郊宜筑巨台。有司脩祝册，天子祭高禖。意与群情合，春随上瑞来。翠舆瞻玉座，桂酒奠金罍。喜色回中壸，欢声入九垓。熊罴占已兆，弧矢射将催。异礼关宗社，馀波被草莱。灵基千岁永，玉叶万枝开。制度新仪著，歌诗旧典该。鲁侯徒复宇，后稷始封邰。帝德应先格，天心亦易回。至诚参造化，妙响疾风雷。历数周家久，封疆汉地恢。山河今壮矣，瓜瓞信悠哉。准拟螽斯咏，微臣愧不才。","dynasty":"宋代","title":"皇帝亲祀高禖十五韵"}
{"author":"周紫芝","content":"酂侯昔微时，刀笔一小吏。起依日月光，勋业高百世。道大原不容，功高亦为累。所以韩彭徒，累累就庖胾。萧何于是时，身任天下寄。坐安刘帝心，赖有东陵计。东陵固明哲，避地有深意。此物原不凡，世俗岂知味。此味当自知，未可语儿辈。","dynasty":"宋代","title":"食瓜二首其一"}
{"author":"周紫芝","content":"三年原不下胡床，饮尽山光与水光。莫把渠侬作官看，此身便是贺知章。","dynasty":"宋代","title":"湖上杂赋三首其三"}
{"author":"周紫芝","content":"岭上孤松攲落照，水中花岛散馀霞。人疑五柳先生宅，又似三堂刺史家。","dynasty":"宋代","title":"寄题阎"}
{"author":"周紫芝","content":"彭郎作诗调最高，语中起伏多波涛。维其有之是以似，千佛名经中一豪。潮从海来与山激，彭郎诗成疾飞镝。词锋何止却千军，脆敌何堪守坚壁。去年载酒呼衰翁，萧萧两鬓吹江风。手持氂尾白玉柄，坐中风味王安丰。今年不出无一语，想像红旌浪中舞。卧听东来响怒涛，安得西飞有双羽。晚岁菟裘谁与谋，有如此江真可羞。会待潮来复潮落，短蓑独速吴江秋。","dynasty":"宋代","title":"次韵彭叔容"}
{"author":"周紫芝","content":"翠叶看成幄，浓春唤不回。愁今连落絮，雨欲到黄梅。扫地花狼藉，开门燕往来。晴峰数点出，暝色一禽催。","dynasty":"宋代","title":"晚霁"}
{"author":"周紫芝","content":"平生不识陈惊坐，传得新诗喜失床。闻道明珠犹满眼，烦君为我一倾囊。","dynasty":"宋代","title":"向开叔借陈公诗卷以诗奉寄且易乙藁其二"}
{"author":"周紫芝","content":"中原困胡虏，此事昔固闻。何尝大江南，犬羊动成群。踊跃万骑入，苍黄两龙奔。五年三避狄，十室九见焚。相公既降虏，盗贼俱官军。遂令江以南，填山满屯营。老稚五六辈，相呼走荒村。君昔东道主，窜身亦荆榛。两家三十口，既死惊复存。共求草中生，有似獐与麇。平时巳蹭蹬，老恨有此身。湛湛两玉壶，炯炯无一尘。犹喜垂尽中，得此千载人。珠玑皎在前，自然洗妖氛。恨君济时策，百未有一伸。半通犹绾戾，两肘空悬鹑。无人作游扬，恐得按剑嗔。浓云卷肤寸，未许膏斯民。念昔仲夏夜，赤气腾天曛。雨足下垂地，诛斩当奸臣。敌将果夜遁，王师策殊勋。班荆记是夕，同我二三君。君歌独慷慨，泪下沾衣巾。愿言补周衮，八表均尧仁。昆虫及草木，同播一大钧。良会有如此，吾生岂非辰。吟君洗兵马，大雅何深醇。安得清庙瑟，朱弦奏春温。","dynasty":"宋代","title":"次韵罗叔共纪事见寄"}
{"author":"周紫芝","content":"艺兰当九畹，兰生香满路。纫君身上衣，光明夺缣素。孤芳一衰歇，凋零湿秋露。佩服得君子，亦足慰迟暮。采摘良不辞，新枝忽成故。向来桃李场，红颜照当户。纷纷自芳菲，荣枯复谁顾。","dynasty":"宋代","title":"秋兰词"}
{"author":"周紫芝","content":"白首归何晚。笑一椽、天教付与，楚江南岸。门外春山晚无数，只有匡庐似染。但想像、红妆不见。谁念香山当日事，漫青衫、泪湿人谁管。歌旧曲，空凄怨。将军未老身归汉。算功名、过了唯有，古词尘满。谁似渊明扌弃得老，饱看云山万点。况此老、斜川不远。终待我他年，剪黄花、一酹重阳酉戋。君为我，休辞劝。","dynasty":"宋代","title":"贺新郎"}
{"author":"周紫芝","content":"从古何人解识真，夜光欲到了无因。只今怀璧还归赵，它日挥毫有过秦。馀子不应沾厚禄，此郎宁合坐长贫。白衣苍狗俱成梦，富贵功名不在人。","dynasty":"宋代","title":"次韵伯尹见寄二首其二"}
{"author":"周紫芝","content":"诗如摩诘自名家，未数刘颠赋雪车。问字谁携子云酒，敲门拟送玉川茶。回头拾得风前句，扫地先除眼界花。老去无缘浑似梦，相随真欲问毗邪。","dynasty":"宋代","title":"次韵王彦猷参谋避胡"}
{"author":"周紫芝","content":"江云欲雪江风吹，王敦城头乌夜啼。云深月暗风转急，惊乌绕树无安枝。狂风忽来飞不定，夜半无巢何所依。情知天公有风雨，何不结巢高树栖。君不见秦氏庭中双桂美，庭乌生雏八九子。乌生岂不念高飞，托君庭阴飞不起。那知君家轻薄儿，弹丸脱手两翅垂。无巢悔不巢巍巍，有巢悔不常高飞，人生祸福难豫期。","dynasty":"宋代","title":"乌飞曲"}
{"author":"周紫芝","content":"情似游丝，人如飞絮。泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚。如今已是愁无数。明朝且做莫思量，如何过得今宵去。","dynasty":"宋代","tags":"宋词精选，婉约，柳树，离别，相思","title":"踏莎行·情似游丝"}
{"author":"周紫芝","content":"瀛渤从来是一沤，何妨飞锡到中州。解将瓶钵横云海，懒向秦淮障逆流。","dynasty":"宋代","title":"游衡廊山山中有梁武帝杯渡禅师像"}
{"author":"周紫芝","content":"茶了诗窗饭后杯，儿书未熟急须催。鸟于花外唤客出，山自眼前将句来。","dynasty":"宋代","title":"湖居无事日课小诗其三"}
{"author":"周紫芝","content":"薄罗初欲换单衣，社肉裁分燕又归。唤得春来却催去，满庭红雨杏花飞。","dynasty":"宋代","title":"病起步至湖亭三首其二"}
{"author":"周紫芝","content":"轻云浅护霜，晓日红生砌。烟共宝薰浓，人与山长翠。银浪酒杯浓，锦幄双鸾戏。庭下彩衣郎，共祝千千岁。","dynasty":"宋代","title":"生查子"}
{"author":"周紫芝","content":"竹坡无物可关怀，只有青山眼为开。未识灌溪真面目，烦君著句画将来。","dynasty":"宋代","title":"送莹老住灌溪其二"}
{"author":"周紫芝","content":"特地移藩唤木犀，眼明初见岁寒枝。临风想像香来处，不到黄昏满树时。","dynasty":"宋代","title":"剪芦藩出木犀二绝其二"}
{"author":"周紫芝","content":"平生清德畏人知，岂弟真宜作吏师。日饮无何方得计，民歌来暮却成思。何妨道守催科拙，自是穰侯见事迟。天与一窗供燕坐，乌墩山好助公诗。","dynasty":"宋代","title":"寄幼安使君"}
{"author":"周紫芝","content":"快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。","dynasty":"宋代","title":"减字木兰花·快风消暑"}
{"author":"周紫芝","content":"欲醉江梅兴未休。待篘春瓮洗春愁。不成欢绪却成羞。天意若教花似雪，客情宁恨鬓如秋。趁他何逊在扬州。","dynasty":"宋代","title":"浣溪沙"}
{"author":"周紫芝","content":"眼前风物一番新，江上桃花恼杀人。可笑草玄窗下客，满庭吹絮不知春。","dynasty":"宋代","title":"次韵黄文若春日山行过秦德久六首其二"}
{"author":"周紫芝","content":"水傍边，山尽处。唤取云来，共我山头住。分得一江风共雨。满院芙蓉，更听红妆舞。趁霜晴，闲独步。那里烟村，有个梅花树。小径斜穿来又去。醉后知他，有甚青云路。","dynasty":"宋代","title":"苏幕遮"}
{"author":"周紫芝","content":"乐事悠悠不系情，生涯狗苟复蝇营。嫌渠灯烛红纱乱，为我歌词白雪清。岂料脱身归故国，可怜行乐记王城。开元盛事元如许，何日中原不用兵。","dynasty":"宋代","title":"次韵舒天用元夕观灯喜甚成诗二首其二"}
{"author":"周紫芝","content":"维时孟春月，岁事司勾芒。微阳力犹弱，未足扶百昌。风伯偶偃旆，电师亦潜光。坚冰顿欲解，蛰户不肯藏。群阴势未屈，寒飙忽飞翔。积阴既得泄，雪意亦异常。痴云迷澒洞，烟水俱苍茫。行人有堕指，裹足畏前冈。疏梅强解事，一笑矜芳香。谁怜百草死，万木寒仍僵。东君始用事，抗此凛冽刚。那知假微暾，乃复为此祥。幽人解春衣，酒券仅可偿。倚此数日暖，苍黄索衣裳。万事多反覆，天心难重量。赖我有残榼，聊足资清狂。此意谁复论，醉眼空望羊。","dynasty":"宋代","title":"正月十日雪"}
{"author":"周紫芝","content":"高情恶喧嚣，结屋傍空旷。草堂寄云林，远目聊自放。偃蹇良不疑，世情真可抗。不知堂中人，谁同倚藤杖。","dynasty":"宋代","title":"题吕节夫园亭十一首其一云林堂"}
{"author":"周紫芝","content":"铅刀不可切坚玉，敝筐岂能持大屋。强驱跛鳖当前锋，看公诗成如破竹。","dynasty":"宋代","title":"次韵季共月夜见怀竹坡用子绍韵其七"}
{"author":"周紫芝","content":"衰薄功名晚，羁栖岁月深。篇章唯楚些，儿女尽吴音。见面知何日，从公话此心。时光肯相待，白发已如林。","dynasty":"宋代","title":"再寄李司农二首其二"}
{"author":"周紫芝","content":"詹郎胸次有奇兵，几为楼兰欲请缨。四海眼高空燕雀，百年身老困鲵鲸。跕鸢不用伤遗恨，苍狗何尝有定名。勋业转头浑似梦，却将五字作长城。","dynasty":"宋代","title":"詹伯尹挽词二首"}
{"author":"周紫芝","content":"瘴岭蛮村万里赊，可怜生不近京华。荔枝犹想南中树，末利先看近世花。","dynasty":"宋代","title":"食生荔子五首其四"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□熏风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟其一天申节祝圣词"}
{"author":"周紫芝","content":"窗明有斜日，几静无一尘。向后有馀恨，乱鸦来聒人。","dynasty":"宋代","title":"窗明"}
{"author":"周紫芝","content":"白板艅艎铁裹头，吴歌声在藕花洲。故来急雨归何处，和月吹凉入柂楼。","dynasty":"宋代","title":"海昌舟中雨过晚凉二首其一"}
{"author":"周紫芝","content":"雪意鬖鬖整复斜，似人霜鬓不胜华。只今瘦骨攲风帽，空忆寒江钓浪花。妙舞正看回激楚，两峰旋欲战彭衙。不将盐絮轻相比，似我南窗玉色茶。","dynasty":"宋代","title":"次韵季共和相之前作二首其二"}
{"author":"周紫芝","content":"廊庙登元勋，四海歌画一。群公各交章，君乃卜少室。","dynasty":"宋代","title":"次韵韦深道独乐堂十绝其一"}
{"author":"周紫芝","content":"汉阳胡骑嘶秦川，六龙御日升中天。翠銮亲巡耀宝鞭，神武自作诸将先。子阳盗据众万千，井中蛙腹不受鋋。虎头谁敢当文渊，一洗万古空英躔。风威巳落诸蕃传，上兵伐谋军贵全。固应玉陛当周旋，朱幡犹此阅望弦。安危以身谁肯前，愿扶国步整播迁。劲兵出塞鏖祁连，长缨曳首来翩联。尽驱酋长朝甘泉，未惭骠骑羞戈船。先声旋下齐与燕，称觞拜舞呼万年。黄童佩犊无征廛，农桑万里通人烟。蓬头舞剑空腰缠，要分颇牧来藩宣。古来千里制一贤，长城未必能防边。","dynasty":"宋代","title":"沈元用太守和具茨诗张元明两用其韵见邀同赋"}
{"author":"周紫芝","content":"不见平生郝骪山，满襟青泪只潸然。少时插架空千轴，老去看囊止一钱。挈榼暗思携酒处，跨驴谁画作诗肩。当时刻鹄终成鹜，唾面应须使自乾。","dynasty":"宋代","title":"郝至之挽词"}
{"author":"周紫芝","content":"薄雾霏霏欲满空，炉烟不动宝薰浓。莫将俗语讥时辈，更学东京范蔚宗。","dynasty":"宋代","title":"次韵次卿宴坐烧香二绝其二"}
{"author":"周紫芝","content":"日长谁复款幽扉，睡到斜阳恰尽时。缺月要圆云未肯，青春欲老絮先知。天於我辈元无分，梦比人间更不疑。门外故人千嶂远，灯前华发万丝垂。","dynasty":"宋代","title":"睡起有感"}
{"author":"周紫芝","content":"秋雨不肯止，木犀殊未开。小斋寒索莫，谁剪一枝来。","dynasty":"宋代","title":"客许惠木犀而花殊未开三绝其一"}
{"author":"周紫芝","content":"相思一日九回肠，多谢来书细作行。镜里有霜怜我老，鼎中无脔付君尝。衰颜本自羞连璧，佳句仍惊得夜光。五凤楼高无此手，曹刘真是及肩墙。","dynasty":"宋代","title":"次韵陈季陵阅猥藁见寄"}
{"author":"周紫芝","content":"天上登云寺，人间白拒霜。山僧方宴坐，魔女不施妆。玉色宁非韵，冰姿不受香。须当和月看，夜宿赞公房。","dynasty":"宋代","title":"天真寺白拒霜"}
{"author":"周紫芝","content":"雨后斜阳乱森木，湖上山青河水绿。将军一色种桃花，锦帐红丝裹山谷。人生莫爱归田园，结庐人境无人喧。何如功成销金甲，雨中看浴银塘鸳。长安黄尘没乌帻，归来横改一窝窄。何如载酒作醉眠，田父时来与争席。春风欲起春日西，花下跨鞍花满衣。恨无龙眠老画手，写作诸郎联骑归。竹坡有酒亦不恶，客无可人时自酌。君怜羁客倘见呼，来岁西归有新约。","dynasty":"宋代","title":"再和庭藻韩园之作"}
{"author":"周紫芝","content":"翠蛾懒画妆痕浅。香肌得酒花柔软。粉汗湿吴绫。玉钗敲枕棱。鬓丝云御腻。罗带还重系。含笑出房栊。羞随脸上红。","dynasty":"宋代","title":"菩萨蛮"}
{"author":"周紫芝","content":"濯锦江头可一杯，碧鸡坊口草堂开。十年剑外无相识，黄四娘家几度来。","dynasty":"宋代","title":"次韵庭藻读少陵集其二"}
{"author":"周紫芝","content":"鬻钱走京师，我笑员半千。玉阶求自试，北牖输高眠。","dynasty":"宋代","title":"次韵韦深道独乐堂十绝其六"}
{"author":"周紫芝","content":"当日梨园寿太真，荔枝香曲赐名新。麻姑萼绿双回袖，舞彻遥知不动尘。","dynasty":"宋代","title":"季共见和前"}
{"author":"周紫芝","content":"脱手新诗咳唾成，曹刘鲍谢未为能。少时不厌家如磬，岁晚聊因酒作丞。天与吾人终淡泊，才如此老不飞腾。盖棺何物无遗恨，太史知公解曲肱。","dynasty":"宋代","title":"过张参军故居曲肱亭旧基在焉山谷老人名亭且有诗所谓邻鸡呼不起拥被听松风者是也"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟·黄金双阙横空"}
{"author":"周紫芝","content":"蓬莱殿角薰风凉，法宫无事垂衣裳。人间乐奏万斯曲，枝上日转咸池桑。天皇初开紫府燕，御前催赐黄金觞。谁乘风云依日月，臣有力牧君轩黄。望云仰见天不远，簪花莫厌鬓如霜。五风十雨自中国，语从重译传名王。年年五月熟荔子，又见北使朝连昌。圣君当宁占宝历，太史执笔书殊祥。云间双阙日五色，下被四表同尧光。风姿矫矫华省郎，珩璜结佩鸣水苍。但将两耳听韶濩，付与孺子歌沧浪。传杯遥想水殿冷，画鼓咽咽清昼长。","dynasty":"宋代","title":"次韵庭藻再赋天申节锡燕书事"}
{"author":"周紫芝","content":"一竿烟雨钓羊裘，稍负初心只自羞。拟学倦飞双去鸟，可怜无定一虚舟。未成大隐定小隐，为用人谋更鬼谋。君有胸中经济策，不须犹说二宜休。","dynasty":"宋代","title":"次韵元进病中书怀"}
{"author":"周紫芝","content":"小携樽酒作清游，寻得方壶最上头。山在断霞明处碧，江从白鸟去边流。苦无健句争天巧，赖有新亭慰客愁。他日东南论胜地，未应只数庾公楼。","dynasty":"宋代","title":"九江赵倅新作环季亭"}
{"author":"周紫芝","content":"庾郎鲑菜不满腹，三岁杯盘入吴俗。江头四月乌贼来，经日杨梅雨中熟。是时苦竹方生儿，锦绷时露骈头玉。杭人嚇饭正要虎，日以千金换盈束。人莫不食鲜知味，妙理听君论反覆。舌头谁识苦中甜，今乃苦口后为福。蔗中佳境甘似饴，厚味可人终腊毒。江南山多岂无此，苦甚何止秋荼酷。天公时为饷馋人，雨洗风吹满山谷。从今不敢料吴侬，但煮虾蟆当粱肉。","dynasty":"宋代","title":"苦笋"}
{"author":"周紫芝","content":"清跸声中下辇来，景钟初动八音谐。登歌已奏迎神曲，天步雍容上午阶。","dynasty":"宋代","title":"郊祀纪事十首其八"}
{"author":"周紫芝","content":"北阙书难上，南方贼未诛。诸公在廊庙，谁与问唐虞。","dynasty":"宋代","title":"次韵罗仲共山村题咏十首其六"}
{"author":"周紫芝","content":"发白犹敧旅枕，溪深未挂烟莎。往来苕霅意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。","dynasty":"宋代","title":"西江月·发白犹敧旅枕"}
{"author":"周紫芝","content":"我始跨匹马，蹭蹬来东吴。东吴亦何有，政复为西湖。西湖如静女，婉然真彼姝。湘娥结烟鬟，水镜涵空虚。晴光固不恶，雨态亦自殊。窈窕一僧窗，烟云媚朝晡。上下数白鸟，飞翻与人娱。只今雨鸣叶，便作破跳珠。寒窗挂薜萝，身疑在菰蒲。咫尺不得往，况乃千里馀。始来梅欲花，旋复春去徂。幸兹得少留，驻我西征车。尚可具小舟，红妆醉芙蕖。","dynasty":"宋代","title":"十日不至湖上"}
{"author":"周紫芝","content":"东南富佳郡，此地复名城。拜策奉温诏，谒帝辞明庭。悠悠出金阙，旆旆摇熊旌。兰风蔼微和，玉露湑以零。征鼙肃郊垒，啸咏闲斋铃。微生等薜萝，托根符馀荣。误遭一笑盼，永怀千古情。千古不足多，喜遇罕所并。白璧勿漫予，按剑徒取憎。","dynasty":"宋代","title":"古风二首别李守"}
{"author":"周紫芝","content":"浴凫飞鹭下横塘，花过莺归草自长。恰似碧鸡坊口望，浣花溪上一茅堂。","dynasty":"宋代","title":"次韵草堂主人雨中十首其九"}
{"author":"周紫芝","content":"穷甚亦须瓶有粟，天寒可遣妇无裈。杜鹃不大知人意，归计应须与细论。","dynasty":"宋代","title":"杜鹃三首其三"}
{"author":"周紫芝","content":"香山天下士，直道可事君。口语作奇祸，后来成积薪。巨栋虽已捐，白璧原自珍。百年付春梦，千载期斯人。可怜肉食子，议者空反唇。文华一照耀，今古无搢绅。才高固不世，盛德终少邻。鹿鹿数馀子，琐琐非公伦。丰盈与名誉，讵可钟一身。暮年林壑意，觞咏全天真。君子与小人，两者自此分。寄言颜巷徒，勿语伤哉贫。","dynasty":"宋代","title":"次韵刘元亢读白乐天与刘梦得书"}
{"author":"周紫芝","content":"饱食枕方便，过午茶未杵。拨火理残香，倚窗翻故楮。寻我东墙隅，枝筇散腰膂。朔风寒萧萧，修竹静楚楚。枝头雪犹在，秀色乃如许。竹固不受寒，岂但不受暑。老翁日日来，相期伴君语。谁能与俗人，昵昵作儿女。","dynasty":"宋代","title":"睡馀赋东墙雪竹"}
{"author":"周紫芝","content":"端门万马想初回，跪贺群臣拜玉阶。我约江鸥分雪浦，谁将乌帽踏天街。从游久欲真浮海，送客悬知亦自崖。犹有升平临老眼，尚堪方岳看燔柴。","dynasty":"宋代","title":"次韵静翁雪中见过三首其三"}
{"author":"周紫芝","content":"东风庭户。红满桃花树。准拟踏青南陌路。双凤绣鞋新做。秋千月挂黄昏。画堂深掩朱门。立尽花阴归去，此时别是销魂。","dynasty":"宋代","title":"清平乐"}
{"author":"周紫芝","content":"江上送年归。还似年时。屠苏休恨到君迟。觅得醉乡无事处，莫放愁知。红灺一灯垂。应笑人衰。鹤长凫短怨他谁。明日江楼春到也，且醉南枝。","dynasty":"宋代","title":"浪淘沙（己未除夜）"}
{"author":"周紫芝","content":"落日在阑干。风满晴川。坐来高浪拥银山。白鹭欲栖飞不下，却入苍烟。千里水云寒。正绕烟鬟。拍浮须要酒杯宽。天与吾曹供一醉，不是人间。","dynasty":"宋代","title":"浪淘沙"}
{"author":"周紫芝","content":"风翠轻翻，雾红深注。鸳鸯池畔双鱼树。合欢凤子也多情，飞来连理枝头住。欲付浓愁，深凭尺素。戏鱼波上无寻处。教谁试与问花看，如何寄得香笺去。","dynasty":"宋代","title":"踏莎行（和人赋双鱼花）"}
{"author":"周紫芝","content":"青丝结晓鬟，临镜心情懒。知为晓愁浓，画得双蛾浅。柳困玉楼空，花落红窗暖。相对语春愁，只有春闺燕。","dynasty":"宋代","title":"生查子"}
{"author":"周紫芝","content":"楼上寒深，江边雪满，楚台烟霭空濛。一天飞絮，零乱点孤篷。似我华颠雪领，浑无定、漂泊孤踪。空凄黯，江天又晚，风袖倚蒙茸。吾庐，犹记得，波横素练，玉做寒峰。更短坡烟竹，声碎玲珑。拟问山阴旧路，家何在、水远山重。渔蓑冷，扁舟梦断，灯暗小窗中。","dynasty":"宋代","title":"潇湘夜雨（濡须对雪）"}
{"author":"周紫芝","content":"跳珠雨罢风初静，阑槛凭虚。绛阙清都。只在仙人碧玉壶。九原唤起王摩诘，画作新图。十里芙蕖。乞与知章老鉴湖。","dynasty":"宋代","title":"采桑子（雨后至玉壶轩）"}
{"author":"周紫芝","content":"前一首，自为之也年少登高意气多。黄花压帽醉嵯峨。如今满眼看华发，强捻茱萸奈老何。千叠岫，万重波。一时分付与秦娥。明年身健君休问，且对秋风卷翠螺。","dynasty":"宋代","title":"鹧鸪天"}
{"author":"周紫芝","content":"歆艳。有谓其韵俗者，使仆作语，为赋此曲寂寂江天，雪又满、晚来风急。空懊恨、散盐飞絮，未成轻集。万里长空飞不到，珠帘卷尽还羞入。问向晚、谁欲画渔莎，寒江立。天黯淡，催残日。波浩渺，添寒力。又何如聊遣，舞衣红湿。好与月娥临晚砌，莫教先放梅花拆。便准拟、一醉广寒宫，千山白。","dynasty":"宋代","title":"满江红"}
{"author":"周紫芝","content":"梅粉梢头雨未干。淡烟疏日带春寒。暝鸦啼处，人在小楼边。芳草只随春恨长，塞鸿空傍碧云还。断霞销尽，新月又婵娟。","dynasty":"宋代","title":"定风波令"}
{"author":"周紫芝","content":"吾曹心事寄微言，此意难从世俗论。妙句已先醒醉梦，尺书何止到寒温。因缘只睡心情懒，习气唯书眼力昏。知有草庐能避地，满村烟雨一柴门。","dynasty":"宋代","title":"次韵元素见寄"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"销得銮坡荔子香，玉郎言语似君房。金盘何日分新果，五线先看补舜裳。","dynasty":"宋代","title":"米元晖待制岁以赐冰及荔子分遗季共而今年荔枝不至有诗次韵三首其二"}
{"author":"周紫芝","content":"天遣刘郎又白头，少年文学似求由。朱门华毂聊安命，藜杖芒鞋可散忧。大隐未成聊小隐，浊流谁得寘清流。赋成准拟吾先读，王粲秋来正倚楼。","dynasty":"宋代","title":"次韵元素登城暮归二首其一"}
{"author":"周紫芝","content":"残漏催灯暗，风梧带雨鸣。细听惊梦点，浑作断肠声。乍冷秋应近，无眠句又成。愁多推不去，头白更忧兵。","dynasty":"宋代","title":"立秋前三日夜雨"}
{"author":"周紫芝","content":"时节近禁火，东风犹小寒。絮飞争渡水，鞦稳欲平竿。酒忍愁前把，春仍乱后看。吾归须少日，花在莫吹残。","dynasty":"宋代","title":"驼山寒食二首其一"}
{"author":"周紫芝","content":"三年原不下胡床，饮尽山光与水光。莫把渠侬作官看，此身便是贺知章。","dynasty":"宋代","title":"湖上杂赋三首其三"}
{"author":"周紫芝","content":"勃窣蹒跚不上堤，却来林下小徘徊。已知脩竹有千亩，更为桃花求百栽。","dynasty":"宋代","title":"次韵次卿林下行歌十首其十"}
{"author":"周紫芝","content":"灞陵老将身未侯，连城价重谁当酬。龙眠三岁亦何有，满载缃囊归汗牛。苍珉照眼裂趸尾，尺素抹电飞骅骝。春风吹晴作妍暖，棋窗剥啄惊纹楸。慇勤唤客出奇玩，一笑终日君家留。此郎胸中有奇策，未能竟借前箸筹。波澜收敛入诗律，报章还得明珠投。九重真龙想天骥，入木八法馀银钩。只今尤物不到手，空花老日生双眸。章侯叹息恨未见，但听寒雀空嘲啁。平生欸乃不成曲，无声可和绵驹讴。","dynasty":"宋代","title":"次韵章季常见予所赋彦恢家七马四石二诗"}
{"author":"周紫芝","content":"梅雪既扫地，桃花露微红。风从北苑来，吹入茶坞中。真香不可说，玉色谁与同。不知耐几汤，成此三味功。顾渚与日注，名高各雌雄。四海一大地，所至皆春风。物固有不幸，乃尔殊穷通。此品不见称，白云空蒙茸。移栽雪堂下，赖有黄冈翁。来禽青李帖，绝世无此工。遂使桃花名，遍满江西东。此老久下世，真赏殊未逢。只今调粥手，乳花为谁浓。堂今在馆驿，树亦知何踪。树固不足惜，馆驿行当空。","dynasty":"宋代","title":"苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品"}
{"author":"周紫芝","content":"老年无句上诗坛，晚向荆州始识韩。马历险艰知足健，树从黄落见根蟠。不妨论好同胶漆，已复书盟在肺肝。许我三冬共灯火，不须冲雨过苏端。","dynasty":"宋代","title":"次韵艾主管约同居酬唱"}
{"author":"周紫芝","content":"春意方回腊，梅花又满枝。自怜为客久，颇恨得君迟。涉世身犹尔，攻愁酒若为。人生俱昨梦，消遣可无诗。","dynasty":"宋代","title":"陈相之许惠近作久而未至雪中偶书"}
{"author":"周紫芝","content":"为贫作漫仕，未必胜陆沈。冠缨日羁縻，鬓发空侵寻。昔为云出岫，今作鸟归林。暮年一丘壑，往往谐初心。窗明设净几，衣露张鸣琴。缅怀靖节翁，更赋归来吟。","dynasty":"宋代","title":"钱申仲大夫索四亭诗各赋一首遂初亭"}
{"author":"周紫芝","content":"一年身寄水南村，谁把禅床一席分。去住随缘本无意，道人踪迹似孤云。","dynasty":"宋代","title":"送莹老住灌溪其一"}
{"author":"周紫芝","content":"吉人为善天所彰，效有迟速理则常。叶侯天骥少未骧，读书过眼下十行。易如翻水成文章，学既日富名日昌。谓取富贵如探囊，当时馀子皆擅场，呼不成卢空绕床。直气勇决何可当，买田筑室龙池阳。夜光穿屋万丈长，人言家有明珠双。青衫归侍宴几傍，仿佛月中丹桂香。要看玉树争芬芳，击鲜不羡游诸郎。大裘执玉郊圆苍，厖恩厚泽均四方。翁年九十鬓不霜，锡以命服闾里光。门前贺客俱奔忙，手持牛酒填康庄。遂摘天语名公堂，不须灵寿扶徜徉。高文戛玉鸣琳琅，省郎言语如君房。天公报德殊未央，传家奕叶寿且康。王母昼着云锦裳，麻姑行酒倾琼浆。壶中日永醉玉觞，赤松黄石相扶将。","dynasty":"宋代","title":"叶宣义家寿祉堂"}
{"author":"周紫芝","content":"秋来烹鲤得明珠，颇胜当年获异书。里社相从真是伴，江湖作计未全疏。愁须强把樽中蚁，老亦宁思组上鱼。回望花姑溪北墅，可能无路到华胥。","dynasty":"宋代","title":"次韵元素见寄二首其一"}
{"author":"周紫芝","content":"河陜妖氛渐欲平，不应戎马尚连营。声传万井灯花丽，月到中天夜气清。烂醉且须游阆苑，论功终合拟长城。归来袖手无人识，唤作风流阮步兵。","dynasty":"宋代","title":"次韵舒天用元夕观灯喜甚成诗二首其一"}
{"author":"周紫芝","content":"寒斋秋意高，夜久群籁息。眼前无一尘，谁与共此席。平生乐虚旷，颇怪言不食。遥知高世意，仰面看屋脊。秋虫曾何知，悲鸣乱胸臆。君亦意不眠，佳月良可惜。","dynasty":"宋代","title":"次韵季共蓬斋夜坐三首其二"}
{"author":"周紫芝","content":"楚尾江横，斗南山秀，辋川谁画新图。几时天际，平地出方壶。应念江南倦客，家何在、飘泊江湖。天教共，银涛翠壁，相伴老人娱。长淮，看不尽，风帆落处，天在平芜。算人间此地，岂是穷途。好与婆娑尽日，应须待、月到金枢。山中饮，从教笑我，白首醉模糊。","dynasty":"宋代","title":"潇湘夜雨（二妙堂作）"}
{"author":"周紫芝","content":"白头武部最风流，便是汝南陈太邱。折角乌巾人似画，与谁同伴两山游。","dynasty":"宋代","title":"湖亭怀旧三绝其三"}
{"author":"周紫芝","content":"梅花消息未阑珊，春入千门笑语喧。人道上元新甲子，从头却数太平年。","dynasty":"宋代","title":"甲子立春口号四首其一"}
{"author":"周紫芝","content":"裕陵神谟与天通，昆崙以西俱凿空。渥洼初来九夷服，尽得大宛三象龙。于阗凤脑世未识，但见蹴踏长秋风。鬼章锦膊惊绝代，更看吐蕃狮子骢。胡儿肮脏双眼碧，锦鞯错落青丝笼。最后一匹号雄健，见自往来天仗中。羽林骑士铁挝肃，鸣珂蹀躞缨垂红。诸番入贡御闲溢，君王昼坐蓬莱宫。为临玉陛阅神骏，诏写真形谁最工。龙眠妙伎非俗画，不数当年老曹霸。三骢岂是拳毛騧，俶傥权奇颇闲暇。籋云之姿迣万里，太一来贶天马下。内人传看十二蹄，一笑微生咫尺威。自从鼎湖弓剑坠，龙媒上天久不归。只今空对画图泣，忍听鸟呼金粟堆。","dynasty":"宋代","title":"题龙眠画四马图"}
{"author":"周紫芝","content":"住作山中居，懒甚不出屋。谁知五斗腰，须用作钩曲。索米无如何，问舍岂不欲。空怀西溪鱼，红鳞脍寒玉。不知坐中山，修眉为谁绿。敝裘裹粗缯，随分了寒燠。傥忍作海夫，虽臭亦可逐。如其不能然，未可叹沉陆。此事谁当论，唾面恐自速。如君秀芝兰，非世闲草木。交盖久已倾，谈舌未易缩。不知人谓何，此念吾已熟。年来有新游，妙语敌岳麓。县知南屏谦，颇为调茗粥。何人馀羊羔，金帐意有属。浅斟醉模糊，低唱声断续。谁同白傅春，楼下雪中竹。更题竹上诗，伤神想幽独。但恐世间求，此乐未容复。况乃籋云姿，自是千里足。行看锵八鸾，何止刍一束。应怜老病翁，短发悲曲局。","dynasty":"宋代","title":"次韵季共再赋"}
{"author":"周紫芝","content":"长卿自是倦客，支郎殊复可人。懒识闲中味好，老于方外情亲。","dynasty":"宋代","title":"书淳师房六言三绝其二"}
{"author":"周紫芝","content":"黄菊无多子，孤芳正要渠。谁能把秋色，分付木芙蕖。","dynasty":"宋代","title":"客许惠木犀而花殊未开三绝其二"}
{"author":"周紫芝","content":"秋晚催年急，愁多与病偕。客尘游净几，落木下寒斋。吏部诗如许，衰翁老易排。无心羞阘茸，有句似俳谐。","dynasty":"宋代","title":"次韵仲平祠宫书事二首其二"}
{"author":"周紫芝","content":"阙然不见十年馀，借屋新来共一湖。已向双鱼逢尺素，更因五字得明珠。子猷心欲随烟棹，摩诘居应似画图。会待庞公归上冢，便求奴饭马青刍。","dynasty":"宋代","title":"韦深道和诗且以书坚扁舟之约仆以禁烟归扫邱墓未暇先寄此诗"}
{"author":"周紫芝","content":"九衢乌帽吹尘沙，心知痼疾无烟霞。病眼不禁书叶遮，岁月逝已空吁嗟。故乡日远老日加，无地可种青门瓜。几年尘甑儿女哗，强吟冰柱哦雪车。长安城中十万家，绿蒲朱笼来迩遐。挥金截玉争矜誇，御府诏赐珍复嘉。金盘璀璨无疵瑕，章郎文采如景差。便恐馀子俱公邪，故遣丽句开天葩。语胜未必甲丰华，深山穷谷寒无涯。一读尽噤池中蛙，老人昼卧横乌纱。举杯随分浮水花，饮甘欲借归齿牙。千金难买官焙茶，百金未尽先藏叉。","dynasty":"宋代","title":"次韵章季常饮冰长句"}
{"author":"周紫芝","content":"人间妙伎古亦有，画虎从来易成狗。何人为作老于菟，鼎死百年无此手。想当运笔亦有神，睥睨知谁看回肘。便恐阴崖风雨来，何止草中狐兔走。易生惊猿羞挂枝，周昉稚犬空复肥。画中生意似可喜，此虎一出无馀姿。迩来丧乱书阨苦，唯有君家此画古。妖狐一丘渠自安，狡兔三窟无人取。建章宫殿空咸阳，猛士知谁守疆土。藜藿不采虎在山，安得有臣如此虎。","dynasty":"宋代","title":"题包鼎大虎图"}
{"author":"周紫芝","content":"春来花草尽关愁，风雨妨人懒出游。不见鞓红去年面，可怜孤负玉风流。","dynasty":"宋代","title":"闻真如牡丹盛开偶忆去岁看花之会二首其二"}
{"author":"周紫芝","content":"眼中铁弹不辞枯，眢井重波事亦殊。不用三三前说法，要须六六后还珠。","dynasty":"宋代","title":"书杭僧法惠事后见边郎中观音感应记"}
{"author":"周紫芝","content":"白羽红旌绕山麓，争向山南射奔鹿。猎夫举网常苦辛，谁寝其皮食其肉。腹中着子初成斑，梅花碎点真珠圆。双桃压髻玉簪短，去作谁家头上冠。贵家金多逐时好，尚蹙蛾眉嫌不早。一皮可直三万钱，竞作苞苴当珍宝。大者有茸胎有纹，举无遗族如何冤。玉缨琼弁者谁子，始作此俑知非贤。","dynasty":"宋代","title":"射鹿行"}
{"author":"周紫芝","content":"浔阳江上听琵琶，买得江天且寄家。带雨冲泥看燕子，随风著地数飞花。人来裹饭何妨病，客去张罗亦自嘉。还了世间无限债，却修香火足生涯。","dynasty":"宋代","title":"再赋伤春二首其二"}
{"author":"周紫芝","content":"瞑鸟惊飞急，孤舟犯晓行。柂牙侵月白，帆腹受风轻。云破千峰出，秋随一雨生。倚樯谁共语，蓬首看参横。","dynasty":"宋代","title":"船晓"}
{"author":"周紫芝","content":"小携樽酒作清游，寻得方壶最上头。山在断霞明处碧，江从白鸟去边流。苦无健句争天巧，赖有新亭慰客愁。他日东南论胜地，未应只数庾公楼。","dynasty":"宋代","title":"九江赵倅新作环季亭"}
{"author":"周紫芝","content":"梅花消息未阑珊，春入千门笑语喧。人道上元新甲子，从头却数太平年。","dynasty":"宋代","title":"甲子立春口号四首其一"}
{"author":"周紫芝","content":"西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。井花浮翠金盆小。午梦初回后。诗翁自是不归来。不是青门、无地可移栽。","dynasty":"宋代","title":"虞美人（食瓜有感）"}
{"author":"周紫芝","content":"昔人品淄渑，惠山压东南。谁知十里隔，通此一勺甘。初不劳箨龙，漫山走嵌岩。方池汲清碧，地脉通溶涵。瓷瓯落飞雪，石鼎鸣风杉。悬知与佳客，午梦回春酣。","dynasty":"宋代","title":"钱申仲大夫索四亭诗各赋一首通惠亭"}
{"author":"周紫芝","content":"病客还随倦鸟翰，霜风犹带客衣寒。谁持马上归来句，换得天孙云锦端。","dynasty":"宋代","title":"次韵吕仁父教授题余秋浦诗卷"}
{"author":"周紫芝","content":"云忽油然雨沛然，黄童白叟尽成颠。唤晴鸠妇鸣屋角，饱水秧孙明稻田。御史平冤魂亦喜，弘羊言利死谁怜。草玄窗下子扬子，凉入孤灯夜不眠。","dynasty":"宋代","title":"次韵赵明叔喜雨不寐"}
{"author":"周紫芝","content":"晓趋宗庙拜衣冠，云叶低垂护翠銮。日采回光天意好，龙颜生喜近臣欢。","dynasty":"宋代","title":"郊祀纪事十首其三"}
{"author":"周紫芝","content":"谁言令尹拙催科，鞭朴当如岂弟何。楼下久传于蔿曲，人间方唱纥那歌。虎知低首须应杀，雉已将雏不可罗。太史若书神爵传，慈祥未愧昔人多。","dynasty":"宋代","title":"送费茂和二首其一"}
{"author":"周紫芝","content":"宝薰拂拂浓如雾。暗惊梅蕊风前度。依约似江村。余香马上闻。画桥风雨暮。零落知无数。收拾小窗春。金炉檀炷深。","dynasty":"宋代","title":"菩萨蛮（赋疑梅香）"}
{"author":"周紫芝","content":"小阁秋风冷，青灯病眼昏。酒重斟寿盏，儿喜有双亲。书种吾家事，郎曹汝旧门。人生唯老健，馀合付乾坤。","dynasty":"宋代","title":"九月十六日示内二首其二"}
{"author":"周紫芝","content":"云物才书雪未稀，楼台忽复带斜晖。日从银色界中出，鸟向瑶池影外飞。可忍便教烟欲瞑，会须更待月同归。群山即是三山顶，八极聊将寸目围。","dynasty":"宋代","title":"冬至日"}
{"author":"周紫芝","content":"蕴石知公似荆玉，谁作玙璠荐王屋。白髯应笑虎头痴，青衫谩把鱼须竹。","dynasty":"宋代","title":"次韵季共月夜见怀竹坡用子绍韵其九"}
{"author":"周紫芝","content":"窗明有斜日，几静无一尘。向后有馀恨，乱鸦来聒人。","dynasty":"宋代","title":"窗明"}
{"author":"周紫芝","content":"东君无意惜花残，留得青山隔雨看。可怪天公不怜客，绿阴成后却春寒。","dynasty":"宋代","title":"北湖暮春十首其一"}
{"author":"周紫芝","content":"灵泉无暑竹连山，绝似秋霜五月寒。我欲访君安得往，江湖满地一渔竿。","dynasty":"宋代","title":"次韵罗仲共灵泉夏夜二首其一"}
{"author":"周紫芝","content":"江隔西兴老翠鬟，转头即是海门山。八盘岭下移家住，安听潮声到梦间。","dynasty":"宋代","title":"夜闻潮二首其一"}
{"author":"周紫芝","content":"春来白水欲平田，未拆鞦韆已禁烟。伤雨落花空着地，倚风轻絮解漫天。","dynasty":"宋代","title":"春晚绝句二首其一"}
{"author":"周紫芝","content":"年年飞雪闭寒斋，老怯风威不下阶。客至未妨频叩户，人生何必要笼街。莫嫌纵饮方投辖，闻道中兴已勒崖。自笑下愚移不得，从渠抚掌笑高柴。","dynasty":"宋代","title":"次韵静翁雪中见过三首其一"}
{"author":"周紫芝","content":"楼上寒深，江边雪满，楚台烟霭空濛。一天飞絮，零乱点孤篷。似我华颠雪领，浑无定、漂泊孤踪。空凄黯，江天又晚，风袖倚蒙茸。吾庐，犹记得，波横素练，玉做寒峰。更短坡烟竹，声碎玲珑。拟问山阴旧路，家何在、水远山重。渔蓑冷，扁舟梦断，灯暗小窗中。","dynasty":"宋代","title":"潇湘夜雨（濡须对雪）"}
{"author":"周紫芝","content":"何处是云庵，本来无住。云共谁来共谁去。菊篱杯酒，聊为渊明频举。幅巾应屡湿，斜川雨。此去常恨，相从无路。记取孤飞水边鹭。重来一笑，又是柳飞残絮。梦魂飞不到，君闲处彦嘉小室，榜曰闲处。","dynasty":"宋代","title":"感皇恩（送侯彦嘉归彭泽）"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉后有人扶。","dynasty":"宋代","title":"小重山（方元相生日）"}
{"author":"周紫芝","content":"青山绕招提，危磴迎屐齿。泉声去悠悠，秀色来亹亹。定林得幽处，胜践发新喜。当年手种树，来禽杂青李。横斜照壁诗，平淡如止水。尚想扶风帐，横经多士子。奈此后学徒，发冢用诗礼。朝回丹青像，暮撤配食簋。空馀古祠荒，老木寒藤委。遗像犹便便，念往悲复起。举似与山僧，山僧岂知此。日暮归去来，林深足荆杞。","dynasty":"宋代","title":"游定林"}
{"author":"周紫芝","content":"倚床相伴一枝藤，强作春游老不能。花底婵娟诗妩媚，枕中日月睡瞢腾。","dynasty":"宋代","title":"湖居春晚杂赋八绝其四"}
{"author":"周紫芝","content":"皇天产万汇，琐碎不足名。青黄百草中，幻作芝九茎。恶鸟不敢语，紫凤丹霄鸣。尤物倘或出，四海称隆平。太史上图牒，后夔奏韺䪫。岂知人中瑞，千载乃一生。神高下苍箓，昴宿扶汉氓。天亦甚爱惜，殷勤遗黎茕。圣主答天意，一酌尊老成。愿公于斯年，拥佩朝玉京。","dynasty":"宋代","title":"时宰生日诗五首其一"}
{"author":"周紫芝","content":"风与秋容一样清，云随风尽十分晴。江从采菊亭前过，月到双梧顶上明。塞草又黄人亦老，霜须浑白酒还倾。不应造物知愁极，故着玉蟾娱老情。","dynasty":"宋代","title":"中秋大晴采菊亭对月"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"老来无意作悲秋，不奈庾郎知处愁。笔底波澜何日了，人间风雨几时休。","dynasty":"宋代","title":"次韵韩伯嘉拟陆龟蒙坐眠行倚食学书吟八题其八"}
{"author":"周紫芝","content":"禁中图画访玄真。晚得歌词献紫宸。天一笑，物皆春。依旧扁舟钓白苹。","dynasty":"宋代","title":"渔父词（六之二）"}
{"author":"周紫芝","content":"海内同为客，西湖共送春。定交前日意，识面此时新。一笑欣良会，馀生得善邻。风流美无度，往往似前人。","dynasty":"宋代","title":"同季再见和二首复用韵以谢其二"}
{"author":"周紫芝","content":"早时得句唾成珠，晚岁分符雪似须。聊复把公诗过日，何心赋我食无馀。","dynasty":"宋代","title":"蔡澄源录三家诗见借各题一诗以还之其二"}
{"author":"周紫芝","content":"溪上长眠双玉瓶，只今谁在复谁倾。花知何事遽如许，人亦看花太瘦生。","dynasty":"宋代","title":"陈公园梅极盛顷尝与客游观花下兵盗十年今复过之追念存殁怆然有感三绝其三"}
{"author":"周紫芝","content":"畴昔相逢十载馀，已惊白雪鬓疏疏。长鸣本是空群马，入社犹为漏网鱼。醉到湖边谁共酒，别来江上苦无书。风流文采今何在，只有倾河泪满裾。","dynasty":"宋代","title":"吊陈相之侍郎"}
{"author":"周紫芝","content":"天上登云寺，人间白拒霜。山僧方宴坐，魔女不施妆。玉色宁非韵，冰姿不受香。须当和月看，夜宿赞公房。","dynasty":"宋代","title":"天真寺白拒霜"}
{"author":"周紫芝","content":"酴醾花谢日迟迟。杨花无数飞。章台侧畔尽风吹。飘零无定期。烟漠漠，草萋萋。江南春尽时。可怜踪迹尚东西。故园何日归。","dynasty":"宋代","title":"阮郎归其一"}
{"author":"周紫芝","content":"扬子草玄仍有居，河间好事复多书。独来林下相寻处，醉倒花间得句初。人去不知红烂熳，春残忍看绿扶疏。明年许作樽前客，准拟篮舆唤阿舒。","dynasty":"宋代","title":"次韵赵钤饮次卿家时牡丹盛开而仆不及见"}
{"author":"周紫芝","content":"兵戈无地可窥临，风物依然恼客心。未有莺时春欲尽，已无花处绿成阴。","dynasty":"宋代","title":"春日小诗三首其三"}
{"author":"周紫芝","content":"我卜我居，于城之隅。缭以群山，带以清渠。日出扶桑，月翳金枢。朝云夕烟，变灭卷舒。乔木丰草，蔚其周庐。群书在床，浊酒在壶。蹒跚簪裾，亦复晏如。淮水之游，谁脂我车。逮其归而，四壁其徒。柔柯既剪，稚竹日疏。山为改容，木为槁枯。吾亦浩然，言念归与。今我来思，为之踌躇。扊扅在门，鞿靮在涂。驾言曷归，杜门寔娱。寒止皲瘃，饥止瘠臞。人谁不死，焉识其馀。","dynasty":"宋代","title":"复故庐一首"}
{"author":"周紫芝","content":"寄食客乡远，谁人肯见过。江山来往数，兰玉弟兄多。可恨浇愁酒，能摧转棹波。几时书到眼，此别意如何。","dynasty":"宋代","title":"次韵杨师古"}
{"author":"周紫芝","content":"何处是云庵，本来无住。云共谁来共谁去。菊篱杯酒，聊为渊明频举。幅巾应屡湿，斜川雨。此去常恨，相从无路。记取孤飞水边鹭。重来一笑，又是柳飞残絮。梦魂飞不到，君闲处彦嘉小室，榜曰闲处。","dynasty":"宋代","title":"感皇恩（送侯彦嘉归彭泽）"}
{"author":"周紫芝","content":"日饮无何自醉醒，平生种种是真诚。不须私作门人谥，君亦从来苦畏名。","dynasty":"宋代","title":"哭刘元素其二"}
{"author":"周紫芝","content":"平生高目看儿童，晚喜低头拜鲁公。政恐父师千载后，未输丞相百年中。投诸魑魅知何事，碎得狻猊有底功。长遣忠臣泣遗恨，谩营华屋照丰容。","dynasty":"宋代","title":"谒颜鲁公祠时新筑怀忠堂云"}
{"author":"周紫芝","content":"海南万里水沉树，江南九月木犀花。不知谁作造化手，幻出此等无品差。刘郎嗜好与众异，煮蜜成香出新意。短窗护日度春深，石鼎生云得烟细。梦回依约在秋山，马上清香扑霜霁。平生可笑范蔚宗，甲煎浅俗语未公。此香似有郢人质，能受匠石斤成风。不须百和费假合，成一种性无异同。能知二物本同气，鼻观已有香严通。聊将戏事作薄相，办此一笑供儿童。","dynasty":"宋代","title":"刘文卿烧木犀沉为作长句"}
{"author":"周紫芝","content":"病起忽数日，杖策周吾庐。桃花手新栽，小红今欲舒。萱草未出土，苗叶将扶疏。物变乃如此，光景难踟蹰。退自观我生，今形复何如。梦前黑垂髫，梦后霜入须。安得万丈绳，缚此窗间驹。先生可笑人，为生本田。晚污琳馆粟，俾代南山锄。皇恩浩如海，臣报终难虚。老力虽不足，闲日幸有馀。愿炷金鼎炉，日诵琅函书。跪祝望天门，圣寿如居诸。","dynasty":"宋代","title":"病起节物可惊效柳子厚"}
{"author":"周紫芝","content":"两淮持节记当年，奏计归来雪满颠。应念故人今老矣，载瞻行旆只依然。欲知鸿雁劬劳日，便是鹓鸾咫尺天。况有金兰在坡禁，一生交分岂轻捐。","dynasty":"宋代","title":"次韵李彦恢简钱侍郎因叙将别之意"}
{"author":"周紫芝","content":"淮山落莫水苍茫，雪在梅梢冷欲僵。要与玉奴苏冻骨，不知谁有反魂香。","dynasty":"宋代","title":"雪后殊未有梅颇怀故山二首其一"}
{"author":"周紫芝","content":"七年长梦采江蓠，此夜樽前倒接篱。莫问年来何岁月，诸孙言语似吴儿。","dynasty":"宋代","title":"戊辰除夜四绝其二"}
{"author":"周紫芝","content":"混沌七窍凿，可恨倏与忽。人生寒暑间，万古长出没。","dynasty":"宋代","title":"次韵子绍送春七绝其一"}
{"author":"周紫芝","content":"漫郎移舟入小回，醉著幅巾歌落梅。老夫但倚紫藤杖，袖手耻看黄金罍。忽漫相逢遽如许，醉后高谈俱楚楚。百尺君卧元龙楼，醇酎我羞公瑾语。从来悲乐难预期，人生快意能几时。红光属汉势未已，短艇掠水归嫌迟。只今俱是京尘客，君居巷南我巷北。天寒饥饿不出门，遣骑时来问消息。江边久客知何为，白头拾遗徒步归。","dynasty":"宋代","title":"次韵庭藻追记去岁与余游西湖舟中闻火而归"}
{"author":"周紫芝","content":"圩氓筑败圩，饱腹无粟菽。强扶南亩犁，辛苦望一熟。插秧在中田，秋来半黄绿。白雨忽翻盆，积潦齧圩腹。波头卷春雷，汹涌裂坤轴。仓皇未出门，白水已半屋。攀椽栖木杪，寝饭杂鹅鹜。客行舣孤舟，系缆怯水宿。叩门乞灯火，父老迎我哭。我亦一酸鼻，软语聊抚祝。老稚且相收，慎勿辄弃逐。行看散陈红，官仓有馀粟。救尔无远谋，每饭惭食肉。","dynasty":"宋代","title":"圩氓叹"}
{"author":"周紫芝","content":"九日无行乐，何人慰独居。拟翻金潋滟，聊醉木芙蕖。秋与愁相似，花应意不疏。衰颜谁复管，薄艳更怜渠。","dynasty":"宋代","title":"九日不出邻墙木芙蕖盛开"}
{"author":"周紫芝","content":"西施乳白鱼供箸，樊素唇红果荐新。不恨江干春晼晚，旅庖犹是慰愁人。","dynasty":"宋代","title":"北湖暮春十首其八"}
{"author":"周紫芝","content":"当年漫漫雪如尘，古汴重冰欲折轮。暖日如今著行客，长安三度见青春。","dynasty":"宋代","title":"汴堤冬日二首其二"}
{"author":"周紫芝","content":"造物有佳思，放晴娱薄游。湖光散凫雁，野日下羊牛。水欲满旧壑，草还青远畴。云来犹倚杖，雨过忽横舟。","dynasty":"宋代","title":"雨后二首其一"}
{"author":"周紫芝","content":"云暗千家雨，寒生两岸秋。水翻波入户，人靓玉明楼。山色遮愁眼，荷香满客舟。水晶宫里梦，还作此生游。","dynasty":"宋代","title":"再赋二首其二"}
{"author":"周紫芝","content":"一病能令百念阑，霜蓬零乱照衰颜。心知只可开三径，炙手何劳叩八关。老喜社中多臭味，梦思方外有跻攀。劝君莫放寻山屐，嬴取浮生半日闲。","dynasty":"宋代","title":"次韵雷飞卿游山时余以病不往"}
{"author":"周紫芝","content":"我卜我居，于城之隅。缭以群山，带以清渠。日出扶桑，月翳金枢。朝云夕烟，变灭卷舒。乔木丰草，蔚其周庐。群书在床，浊酒在壶。蹒跚簪裾，亦复晏如。淮水之游，谁脂我车。逮其归而，四壁其徒。柔柯既剪，稚竹日疏。山为改容，木为槁枯。吾亦浩然，言念归与。今我来思，为之踌躇。扊扅在门，鞿靮在涂。驾言曷归，杜门寔娱。寒止皲瘃，饥止瘠臞。人谁不死，焉识其馀。","dynasty":"宋代","title":"复故庐一首"}
{"author":"周紫芝","content":"提壶芦，树头劝酒声相呼，劝人沽酒无处沽。太岁何年当在酉，敲门问浆还得酒；田中禾穗处处黄，瓮头新绿家家有。","dynasty":"宋代","title":"提壶芦"}
{"author":"周紫芝","content":"鲜鲜凌霜菊，艳艳粲云绮。团栾双毬枝，婆娑照窗几。颇讶银台俗，深憎泽兰紫。琐碎悬万铃，金钱坐堪拟。彼美谁家姝，轩然两仙子。一登君子堂，衙官列桃李。殷勤极调护，出斛埋地底。结草障飞霜，分渠泄流水。那知病根株，咬齧遭蠹蚁。人生意外忧，多智亦谩尔。朝来踏雪泥，呼奴亟移徙。东株真已萎，西株有生理。萎者不自持，生者能有几。君看金谷园，花木亘百里。忽然奇祸作，过眼尽荆杞。悠悠可奈何，归步一笑喜。","dynasty":"宋代","title":"悯白菊两枝"}
{"author":"周紫芝","content":"江绕淮城，云昏楚观，一枝烟笛谁横。晓风吹帽，霜日照人明。暗恼潘郎旧恨，应追念、菊老残英。秋空晚，茱萸细捻，醽醁为谁倾。人间，真梦境，新愁未了，绿鬓星星。问明年此会，谁寄幽情。倚尽一楼残照，何妨更、月到帘旌。凭阑久，歌君妙曲，谁是米嘉荣。","dynasty":"宋代","title":"潇湘夜雨（和潘都曹九日词）"}
{"author":"周紫芝","content":"湘水妖氛静，楼船尽日横。风涛心自恐，舟楫眼初惊。伏莽膏金钺，将军驾木城。太平无此物，指日望销兵。","dynasty":"宋代","title":"池口观楼船"}
{"author":"周紫芝","content":"清江漫漫日夜流，江边无风人自愁。冯夷击鼓河伯怒，蛟龙掉尾鱼吞舟。人生一死亦难处，何不相从听媪语。公无渡河公自苦，人心险过山嵯峨，豺狼当路君奈何。劝君收泪且勿歌，世间平地多风波。","dynasty":"宋代","title":"公无渡河"}
{"author":"周紫芝","content":"十年悲两京，万骑开幕府。谁知鹿门翁，远引脱罪罟。吾衰固安用，文字考前古。尚烦金兰交，吊此饥寒苦。庞公不可见，贱子何足取。","dynasty":"宋代","title":"次韵圣谟见寄二首其一"}
{"author":"周紫芝","content":"燕梁夫妇几时归，养得新雏总解飞。投老卜巢犹未定，可怜人不似乌衣。","dynasty":"宋代","title":"北湖暮春十首其十"}
{"author":"周紫芝","content":"江云欲雪江风吹，王敦城头乌夜啼。云深月暗风转急，惊乌绕树无安枝。狂风忽来飞不定，夜半无巢何所依。情知天公有风雨，何不结巢高树栖。君不见秦氏庭中双桂美，庭乌生雏八九子。乌生岂不念高飞，托君庭阴飞不起。那知君家轻薄儿，弹丸脱手两翅垂。无巢悔不巢巍巍，有巢悔不常高飞，人生祸福难豫期。","dynasty":"宋代","title":"乌飞曲"}
{"author":"周紫芝","content":"曲栏干外水平阶，池上朱扉绕翠苔。燕子飞来人不到，鹿葱花在雨中开。","dynasty":"宋代","title":"雨中读韩致光诗偶池上鹿葱盛开因效其体其一"}
{"author":"周紫芝","content":"黠虏难交玉帛欢，只因献纳是争端。郑公不请长缨去，有口真堪伐可汗。","dynasty":"宋代","title":"读郑公奉使录其一"}
{"author":"周紫芝","content":"天意才晴风又雨。催得风前，日日吹轻絮。燕子不飞莺不语。满庭芳草空无数。春去可堪人也去。枝上残红，不忍抬头觑。假使留春春肯住。唤谁相伴春同处。","dynasty":"宋代","title":"蝶恋花"}
{"author":"周紫芝","content":"江绕淮城，云昏楚观，一枝烟笛谁横。晓风吹帽，霜日照人明。暗恼潘郎旧恨，应追念、菊老残英。秋空晚，茱萸细捻，醽醁为谁倾。人间，真梦境，新愁未了，绿鬓星星。问明年此会，谁寄幽情。倚尽一楼残照，何妨更、月到帘旌。凭阑久，歌君妙曲，谁是米嘉荣。","dynasty":"宋代","title":"潇湘夜雨（和潘都曹九日词）"}
{"author":"周紫芝","content":"楚尾江横，斗南山秀，辋川谁画新图。几时天际，平地出方壶。应念江南倦客，家何在、飘泊江湖。天教共，银涛翠壁，相伴老人娱。长淮，看不尽，风帆落处，天在平芜。算人间此地，岂是穷途。好与婆娑尽日，应须待、月到金枢。山中饮，从教笑我，白首醉模糊。","dynasty":"宋代","title":"潇湘夜雨（二妙堂作）"}
{"author":"周紫芝","content":"帘幕疏疏风透。庭下月寒花瘦。宽尽沈郎衣，方寸不禁僝僽。难受。难受。灯暗月斜时候。","dynasty":"宋代","title":"宴桃源"}
{"author":"周紫芝","content":"林外野塘烟腻。衣上落梅香细。瘦马步凌兢，人在乱山丛里。憔悴。憔悴。回望小楼千里。","dynasty":"宋代","title":"宴桃源"}
{"author":"周紫芝","content":"绿尽小池芳草。门外柳垂春昼。花上雨帘纤，帘幕燕来时候。消瘦。消瘦。依约粉香襟袖。","dynasty":"宋代","title":"宴桃源"}
{"author":"周紫芝","content":"雨后欲斜阳，红满井梧风叶。还是夜来时候，共小轩明月。不关纤手与调冰，消除这些热。自是月娥肌骨，似玉壶香雪。","dynasty":"宋代","title":"好事近"}
{"author":"周紫芝","content":"香蜡染宫黄，不属世间风月。分我照寒金蕊，伴小窗愁绝。高标独步本无双，一枝为谁折。压尽半春桃李，任满山如雪。","dynasty":"宋代","title":"好事近（谢人分似蜡梅一枝）"}
{"author":"周紫芝","content":"秋意总关愁，那更与君轻别。从此共谁同醉，恨老来风月。遥知手板笑看云，江边醉时节。应为老人回首，记白头如雪。","dynasty":"宋代","title":"好事近"}
{"author":"周紫芝","content":"冰轮飞上，正金波翻动，玉壶新绿。风帽还欹清露滴，凛凛微生寒粟。白玉楼高，水精帘卷，十里堆琼屋。千山人静，怒龙声喷蕲竹。夜久斗落天高，银河还对泻，冷悬双瀑。此地人间何处有，难买明珠千斛。弄影人归，锦袍何在，更谁知鸿鹄。素光如练，满天空挂寒玉。","dynasty":"宋代","title":"酹江月"}
{"author":"周紫芝","content":"三尺金猊暖御炉，黄麾枝下奏番书。喜看万里朝元使，又上今年第一鱼。","dynasty":"宋代","title":"元日三首其三"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟·黄金双阙横空"}
{"author":"周紫芝","content":"人把江瑶比荔枝，枇杷楟奈更何疑。桄榔叶外和烟树，想得青红半熟时。","dynasty":"宋代","title":"季共见和前其三"}
{"author":"周紫芝","content":"西斋草树颇蒙密，竹暗城头不通日。风晴高柳恰飞绵，花尽黄蜂未成蜜。北窗也复可怜人，乱离十载空伤神。病对青山疑是梦，眼惊新绿已无春。羁怀有句喑不吐，终日无言闻鸟语。寒窗窈窕不嫌风，晚色溟濛却宜雨。穿条隔叶止复啼，白粉画眉金作羽。应为山翁久惯听，听久不知心转苦。庙堂何日议销兵，携手尚堪归乐土。还我花姑溪上椽，卧听春禽啭桃坞。","dynasty":"宋代","title":"西斋闻禽"}
{"author":"周紫芝","content":"病里三年月，相随过两州。为侬分素魄，携汝作清游。草树悲今夕，家乡隔去秋。有身真似梦，无地不关愁。","dynasty":"宋代","title":"中秋携小儿步湖堤其一"}
{"author":"周紫芝","content":"避地偷生只闭门，不堪搔首对醨尊。行歌野哭江头路，雨叶风花总断魂。","dynasty":"宋代","title":"次韵草堂主人雨中十首其十"}
{"author":"周紫芝","content":"艳女涂修眉，贞女重妇德。纷纷桃李花，岂复无颜色。争妍固可怜，落知不足惜。我欲采江蓠，怅望秋水隔。","dynasty":"宋代","title":"次韵季共古意三首其一"}
{"author":"周紫芝","content":"此生无事不随缘，世路何心更著鞭。年尽未归真偶尔，春来若健亦欣然。","dynasty":"宋代","title":"岁抄四绝其三"}
{"author":"周紫芝","content":"谁言静寄是穷儿，尽得陈公晚岁诗。一读便醒双泪眼，头风更拟倩谁医。","dynasty":"宋代","title":"向开叔借陈公诗卷以诗奉寄且易乙藁其一"}
{"author":"周紫芝","content":"阿香名字本无双，流落真成窜夜郎。蚤岁浪言肠是锦，只今空复鬓成霜。名传故国犹惊座，诗入浯川尚满囊。天为少陵增秀句，故教迁客上瞿塘。","dynasty":"宋代","title":"读涪翁黔南诗作"}
{"author":"周紫芝","content":"江静云恬眼界空，危亭高枕丽谯东。风来雨后凭阑处，山在人间拄笏中。春去平芜随处有，鸟啼斜日满林红。伯仁空洞浑无物，容我清樽一笑同。","dynasty":"宋代","title":"题周掾西山亭"}
{"author":"周紫芝","content":"万缘宜作梦时看，只有情田种德难。但把胸中着梨枣，不愁庭下欠芝兰。倡条冶叶浑无赖，错节盘根颇耐寒。莫笑襄阳庞老子，全家长享鹿门安。","dynasty":"宋代","title":"种德亭"}
{"author":"周紫芝","content":"春云收尽忽斜阳，梦里梅花带雨香。却上小舟谁是伴，回头只有棹船郎。","dynasty":"宋代","title":"梦行西湖梅花下其二"}
{"author":"周紫芝","content":"龙辀来下未为轮，九奏迎神不动尘。想得椒浆初奠后，夜归犹有月随人。","dynasty":"宋代","title":"次韵仲平十七夜太社行礼月色如昼其二"}
{"author":"周紫芝","content":"短日收残雨，西风送夕阳。时光双去鸟，世事一炊粱。卷箔山堆案，翻书月满囊。诸君方给札，不拟献长杨。","dynasty":"宋代","title":"过雨二首其一"}
{"author":"周紫芝","content":"伴师同拄一枝藤，野岸凌兢踏断冰。老去莫辜元夜眼，试凭江阁看渔灯。","dynasty":"宋代","title":"正月十五日同圆明老师渡溪西雨作不可回三绝其一"}
{"author":"周紫芝","content":"云静天无滓，霜晴日乍暄。风平初放缆，江稳自流船。贾客眠吹笛，篙工坐意钱。吾行聊尔尔，百丈莫频牵。","dynasty":"宋代","title":"十月十九日江晴放舟"}
{"author":"周紫芝","content":"老去飘零日，春愁烂漫中。诗窗窥窈窕，睡枕听朦胧。弱柳妨晴态，小桃吹落红。颠风莫相恼，花事不关侬。","dynasty":"宋代","title":"夜中闻雨枕上作"}
{"author":"周紫芝","content":"病眼怕遥夜，宿炉依小温。酒醨嫌雪厚，书细苦灯昏。残腊归时梦，他乡尽处村。可怜双白鬓，深闭一蓬门。","dynasty":"宋代","title":"雪夜"}
{"author":"周紫芝","content":"楚山木落风高，暮云黯黯孤容瘦。天晴似洗，明霞消尽，玉峦排秀。九凤飞来，五云深处，一时轻矫。恨三山不见，六鳌去后，天空远、人将老。堪笑此生如寄，信扁舟、釭来江表。望中愁眼，依稀犹认，数峰林杪。万里东南，跨江云梦，此情多少。问何时还我，千岩万壑，卧霜天晓。","dynasty":"宋代","title":"水龙吟（须江望九华作）"}
{"author":"周紫芝","content":"江阔烽烟冷，城危战骑骁。虏从诸道入，将拥溃兵骄。万国昼多垒，三军夜击刁。干戈空满眼，蛇豕不胜枭。","dynasty":"宋代","title":"避兵遣怀六首其二"}
{"author":"周紫芝","content":"谢朓樽前忆语离，别来怀抱只愁知。鹡鸰原近识君晚，鸿雁书遥寄客迟。何事不嫌霜后鬓，尚邀同醉雪残枝。今年新得梅花句，华萼诗中第几诗。","dynasty":"宋代","title":"次韵李子至与陈相之定寻梅之约篇尾见及"}
{"author":"周紫芝","content":"人言不如意，十事常八九。君看得意人，夺去亦难守。子云草玄文，覆瓿人不取。更喜渊明门，春风五杨柳。当年富贵士，泯默亦何有。乃知百世下，静者差得久。","dynasty":"宋代","title":"次卿与余终日坐竹间以何人有酒身无事谁家多竹门可款为韵余得上七字其三"}
{"author":"周紫芝","content":"我昔游梁走千里，回望江南隔江水。是时公作桐汭官，不复东来问行李。人言左史有重客，玉面青衫气豪伟。酒催红蜡诗欲成，月堕秋江客方起。我从京洛尘中来，哦君新篇眼如洗。溅血惊魂二十年，长梦清樽奉簪履。相逢吴会不相识，昔年强健今如此。如公自是台阁人，老困一官何乃尔。只今尚作入幕宾，无事不令公怒喜。丈夫要当列鼎食，何止忍饥分斗米。且须拄颊望闽山，饱看麦秋丹荔子。","dynasty":"宋代","title":"送乔民瞻赴官闽中"}
{"author":"周紫芝","content":"老人携家无窟穴，晚得一邱藏曲折。今朝日出天色佳，拄杖来看山顶雪。青山叠叠几十峰，桃竹班班三百节。山晴颜色看转好，老健脚力殊未竭。出门暮色尚馀霞，步到江亭已生月。归来附火却关门，茶熟诗成意良悦。客有劝我勿作诗，奈此江山两奇绝。扪须仰面看屋梁，心自知之口无说。天将此段付诗人，世间那有闲风月。","dynasty":"宋代","title":"雪后步至江亭"}
{"author":"周紫芝","content":"苏峻兵方急，桓公气未平。一身唯死节，四海但孤城。岁月人间梦，功勋纸上名。可怜山下老，浇酒问阴晴。","dynasty":"宋代","title":"桓公祠"}
{"author":"周紫芝","content":"嶰竹吹新阳，端门飞晚雪。忆随侍祠官，走贺屐齿折。帘垂白玉楼，风度苍龙室。斋殿宿皇舆，修廊向鸣玦。寒风吹忽散，万象森可阅。星言催夙驾，天仗含璧月。圣心有忱诚，天意有施设。谁为白雪歌，入奏黄金阙。","dynasty":"宋代","title":"郊祀前二日雪"}
{"author":"周紫芝","content":"东来坐见玉肌丰，识面中郎旧谱中。绝胜诗翁红万颗，暮年流落到泸戎。","dynasty":"宋代","title":"食生荔子五首其五"}
{"author":"周紫芝","content":"濯锦江头可一杯，碧鸡坊口草堂开。十年剑外无相识，黄四娘家几度来。","dynasty":"宋代","title":"次韵庭藻读少陵集其二"}
{"author":"周紫芝","content":"易生画手妙，幻出猿与獐。双猿挂树枝，二獐回目光。乌衣白面两臂长，雌雄相逐争跳梁。秋山果熟腹自饱，云蹬路绝人谁伤。下临长啸颇自得，那愁解舞绯衣郎。二獐惊怪久眦睨，深羡两猿高据烟林藏。猿狙喜怒不足说，獐鹿町畦宁无场。枝高地卑能有几，蚿蛇自可俱相忘。富贵贫贱各有适，也恐万事谁能量。","dynasty":"宋代","title":"题赵倅家獐猿图"}
{"author":"周紫芝","content":"使君才气本无双，暂拥州麾殿大邦。千骑出城闻画角，万灯衔壁看银釭。夜天星满光浮汉，秋水花红锦照江。莫向华堂辞一醉，君正怀旧忆奇庞。","dynasty":"宋代","title":"上元燕宾客致语口号"}
{"author":"周紫芝","content":"紫萸香度酒杯空，分付重阳一枕中。老至上山无脚力，试凭幽梦到南峰。","dynasty":"宋代","title":"九日竹坡昼睡二首其一"}
{"author":"周紫芝","content":"木犀韵胜无人画，合在诗翁阿堵中。已写幽姿入新句，莫将遗恨怨秋风。","dynasty":"宋代","title":"次韵相之木犀三首其一"}
{"author":"周紫芝","content":"十年不见羽书驰，万里风尘静九围。又荐樱桃入原庙，春来无事几家肥。","dynasty":"宋代","title":"次韵艾主管四月十日迎驾"}
{"author":"周紫芝","content":"黑风夜度鹙鸧高，黄狐出窟山鬼号。江空人静雪飞急，城头击柝催鸣刁。老翁愁寒小儿哭，薪如黄金米如玉。将军半醉猎城南，铁马敲冰响山谷。","dynasty":"宋代","title":"山鬼行"}
{"author":"周紫芝","content":"月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。","dynasty":"宋代","title":"渔家傲其五夜饮木芙蓉下"}
{"author":"周紫芝","content":"堂空自生秋，凉簟已无暑。齿虫含微酸，唧唧相对语。天公知客意，夜寂谁与处。慎勿遣西风，吹断芭蕉雨。","dynasty":"宋代","title":"秋夜闻雨"}
{"author":"周紫芝","content":"江头老父谁共语，白发垂肩汗如雨。儿方高枕作自畀，雷翁开门傍河浒。水边云黑雨欲成，山外天高月将吐。江湖满地身未归，星斗横空夜如许。","dynasty":"宋代","title":"夜半热甚湖上短歌"}
{"author":"周紫芝","content":"人间第一东南郡，天上飞来碧峭峰。更乞老僧双不借，为君穿尽玉玲珑。","dynasty":"宋代","title":"楼居杂句五首其五"}
{"author":"周紫芝","content":"故老归来有乔木，更结飞楼绕湖绿。城南去天无尺五，中有人间几岩谷。骅骝晓踏金谷园，花边立马丝竹喧。金屈卮行碧落酒，绣罗襦醉双纹鸳。吴姬遗钿客堕帻，白眼举觞天宇窄。春深别馆花如烟，藉草传杯地为席。君居当东我复西，莫嫌酒涴身上衣。遥知第五桥边路，桐叶题诗人未归。明朝雨骤风苦恶，残榼虽存不堪酌。更须拭眼到风篁，急呼海棠偿旧约。","dynasty":"宋代","title":"次韵庭藻韩园燕集"}
{"author":"周紫芝","content":"混沌七窍凿，可恨倏与忽。人生寒暑间，万古长出没。","dynasty":"宋代","title":"次韵子绍送春七绝其一"}
{"author":"周紫芝","content":"病馀春巳归，飞花满空堂。萱草欲成窠，戎葵粲微黄。高门有贺客，新篘怯初尝。人生贵强健，馀事亦渺茫。","dynasty":"宋代","title":"次韵赵伯武病中即事五首其四"}
{"author":"周紫芝","content":"未央宫阙转光风，谁识萧何第一功。禁殿潮连银海阔，御楼霞似赤城红。旧来双舄飞翻处，今在春秋赞祝中。自此翔麟驾君辇，试从紫陌看方瞳。","dynasty":"宋代","title":"次韵吕仁父十九日朝谒初自宫南门"}
{"author":"周紫芝","content":"无物能娱老，冥搜兴漫长。数茎空撚颔，一瓣与谁香。岁月摇双鬓，莺花恼客肠。更哦秋士句，聊与伴啼螀。","dynasty":"宋代","title":"次韵元相阅猥藁见赠二首其一"}
{"author":"周紫芝","content":"栖栖羁客眼长开，蔌蔌清灯落晓灰。北雁有情书未到，寒衾无梦雨频来。今年白发看仍少，去日青春挽不回。别后故山应好在，小窗辜负翠云堆。","dynasty":"宋代","title":"秋夜旅怀"}
{"author":"周紫芝","content":"两高南北拥烟鬟，浑在溟濛细雨间。寄语丹青王右相，不须水墨画春山。","dynasty":"宋代","title":"西湖春事五首其一"}
{"author":"周紫芝","content":"曲栏干外水平阶，池上朱扉绕翠苔。燕子飞来人不到，鹿葱花在雨中开。","dynasty":"宋代","title":"雨中读韩致光诗偶池上鹿葱盛开因效其体其一"}
{"author":"周紫芝","content":"晚日纤纤出，痴云阵阵回。风林无定翼，晴汉有残雷。白水自天去，青山随眼来。峰高月未吐，更拟着诗催。","dynasty":"宋代","title":"雨后二首其二"}
{"author":"周紫芝","content":"日照青城瑞色新，风微金殿自无尘。麝煤光照乌丝轴，亲写宸章赐大臣。","dynasty":"宋代","title":"郊祀纪事十首其五"}
{"author":"周紫芝","content":"华人流落几秋风，南望中原信不通。好寄书来苏属国，君王方射上林中。","dynasty":"宋代","title":"白湖闻雁三首其三"}
{"author":"周紫芝","content":"当年车骑两联翩，来按钟陵水复田。可但痴儿了公事，尚馀诗思入风烟。","dynasty":"宋代","title":"题蔡仲平博士行田记唱诗轴二首其一"}
{"author":"周紫芝","content":"衮衣调鼎春光轩，经术传家侍禁筵。试问一门三画戟，何如隔座两貂蝉。","dynasty":"宋代","title":"时宰生日诗三十绝其二十三"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"毵毵烟柳谁家树，拍拍西湖尽日风。和靖宅边山雨急，苏公堤下藕花红。","dynasty":"宋代","title":"五月六日湖上晚归初见荷其二"}
{"author":"周紫芝","content":"九日清尊强挽秋，满庭风雨复谁游。俗人言下无三语，此老胸中有九流。白发不妨欺短帽，黄花应解笑痴愁。客情老去何曾好，双鲤书来几日收。","dynasty":"宋代","title":"九日"}
{"author":"周紫芝","content":"戎气腥京洛，桥山万木悲。园陵回望远，衮绣自天垂。日月瞻遗像，衣冠拜赤墀。樱桃荐原庙，重见汉官仪。","dynasty":"宋代","title":"恭闻已迎原庙圣容入行在所"}
{"author":"周紫芝","content":"作长短句以招之大江流处是庐峰。苍玉照晴空。何事浅鬟浓黛，却成烟雨溟濛。如今纵有，云涛万顷，翠巘千重。传语云间五老，一尊须要君同。","dynasty":"宋代","title":"朝中措"}
{"author":"周紫芝","content":"南市津头忆买船，花姑溪上钓晴烟。老来安得孤篷夜，横枕蓑衣听雨眠。","dynasty":"宋代","title":"晓枕不寐书所感三首其二"}
{"author":"周紫芝","content":"寒意苦未解，春阴连昼霾。文书堆午枕，风雨闭寒斋。花落空惊眼，愁多欲满怀。客情须一醉，安得酒如淮。","dynasty":"宋代","title":"春寒"}
{"author":"周紫芝","content":"堂空自生秋，凉簟已无暑。齿虫含微酸，唧唧相对语。天公知客意，夜寂谁与处。慎勿遣西风，吹断芭蕉雨。","dynasty":"宋代","title":"秋夜闻雨"}
{"author":"周紫芝","content":"风流别乘水中仙，百丈新移玉井莲。试掉小舟花里去，便如苕霅雨中眠。","dynasty":"宋代","title":"和人题徐献可倅厅池莲二首其一"}
{"author":"周紫芝","content":"凋尽朱颜年少春，不堪柳下对离樽。刘郎已是无肠断，更唱阳关恼客魂。","dynasty":"宋代","title":"即席二首其一"}
{"author":"周紫芝","content":"北邙何巍巍，高冢如鱼鳞。慨彼墓中士，中朝称贵人。万金树丰碑，千金琢麒麟。自从胡骑入，乱离隔中原。生者各奔窜，死者衔长冤。子孙无奠享，白杨悲馁魂。峨峨缨冠子，往往无丘坟。举酒西北向，野哭望白云。我今上先陇，覆杯松下根。时危不自保，念之殊酸辛。","dynasty":"宋代","title":"寒食杂兴三首其三"}
{"author":"周紫芝","content":"山堂夜雨如决渠，黄梅半熟书生鱼。树头朝日忽复出，聊向空阶翻故书。老人耕凿无膏腴，缃囊细字时相娱。自欣引睡得黄奶，便恐无意呼青奴。读书本不求甚解，姓名足记知有馀。此虫何乃徒饱腹，死葬书叶真痴愚。不如化作石帆山下茧，织成吴绫光满眼。乞与袁娘作舞衣，常把花枝侍君辇。","dynasty":"宋代","title":"蠹鱼"}
{"author":"周紫芝","content":"此夜秋怀谁得知，幽虫相语替人悲。自从啼破黄昏后，直到寒窗无月时。","dynasty":"宋代","title":"秋夕其二"}
{"author":"周紫芝","content":"孙郎涉世似虚舟，一醉从前万事休。千佛经中无姓字，八仙歌里见风流。清诗便与重泉隔，客泪空添晚岁愁。陇上只今多宿草，为君何地筑糟邱。","dynasty":"宋代","title":"吊孙云老"}
{"author":"周紫芝","content":"横道俱蛇豕，亲交信绝疏。别来应隔岁，乱定始收书。转徙移家后，存亡雪涕馀。微生一蝼蚁，播越念皇舆。","dynasty":"宋代","title":"山中避盗后十首其四"}
{"author":"周紫芝","content":"老禅心地已如灰，愁眼能令一笑开。落日无情且归去，梅花若在却须来。","dynasty":"宋代","title":"雪后留报恩方丈三绝其三"}
{"author":"周紫芝","content":"断云疏雨暗楼台，春在寒空不肯回。梅亦羞人花未笑，柳知何事眼慵开。久拚双鬓缘诗老，忍放痴愁入酒来。犹有暮年文字业，睡馀重秩乱书堆。","dynasty":"宋代","title":"雪中睡起书北窗二首其一"}
{"author":"周紫芝","content":"漫叟江湖闲日月，辋川图画小池亭。谢郎春草有新句，付与老人双眼青。","dynasty":"宋代","title":"次韵子容池亭晚思二首其二"}
{"author":"周紫芝","content":"林外野塘烟腻。衣上落梅香细。瘦马步凌兢，人在乱山丛里。憔悴。憔悴。回望小楼千里。","dynasty":"宋代","title":"宴桃源"}
{"author":"周紫芝","content":"世间那得此间身，恐是前生贺季真。白水窗闲频入梦，黄梅雨细却留人。重听欸乃烟中曲，净扫离骚几上尘。但得南风送归棹，未应幽独解伤神。","dynasty":"宋代","title":"将归白湖而雨"}
{"author":"周紫芝","content":"中原困胡虏，此事昔固闻。何尝大江南，犬羊动成群。踊跃万骑入，苍黄两龙奔。五年三避狄，十室九见焚。相公既降虏，盗贼俱官军。遂令江以南，填山满屯营。老稚五六辈，相呼走荒村。君昔东道主，窜身亦荆榛。两家三十口，既死惊复存。共求草中生，有似獐与麇。平时巳蹭蹬，老恨有此身。湛湛两玉壶，炯炯无一尘。犹喜垂尽中，得此千载人。珠玑皎在前，自然洗妖氛。恨君济时策，百未有一伸。半通犹绾戾，两肘空悬鹑。无人作游扬，恐得按剑嗔。浓云卷肤寸，未许膏斯民。念昔仲夏夜，赤气腾天曛。雨足下垂地，诛斩当奸臣。敌将果夜遁，王师策殊勋。班荆记是夕，同我二三君。君歌独慷慨，泪下沾衣巾。愿言补周衮，八表均尧仁。昆虫及草木，同播一大钧。良会有如此，吾生岂非辰。吟君洗兵马，大雅何深醇。安得清庙瑟，朱弦奏春温。","dynasty":"宋代","title":"次韵罗叔共纪事见寄"}
{"author":"周紫芝","content":"人生长策是同流，却遣何人为国忧。鼎镬轩裳俱一死，屈原何得畏阳侯。","dynasty":"宋代","title":"读楚词三首其三"}
{"author":"周紫芝","content":"留香欲住正须阴，远引山林却要侵。绝韵有谁能画得，郎潜诗妙最知心。","dynasty":"宋代","title":"次韵相之木犀六首其五"}
{"author":"周紫芝","content":"暖风融雪晴方好，春意催年老自悲。故国未归空有梦，梅花欲动又题诗。","dynasty":"宋代","title":"立春三绝句其一"}
{"author":"周紫芝","content":"花褪残红绿满枝。嫩寒犹透薄罗衣。池塘雨细双鸳睡，杨柳风轻小燕飞。人别后，酒醒时。午窗残梦子规啼。尊前心事人谁问，花底闲愁春又归。","dynasty":"宋代","title":"鹧鸪天"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉后有人扶。","dynasty":"宋代","title":"小重山其二方元相生日"}
{"author":"周紫芝","content":"杰观凌寒江，朱栏俯平野。群峰江上来，屹立罗万马。山容多态度，显晦入模写。朝云结烟鬟，翠色远相射。夜月横脩眉，娟娟亦闲雅。天生此尤物，政复为闲者。冯夷翻怒涛，汹汹激风榭。神女亦将云，时从楚台下。造物出奇杰，娱客助挥洒。时方苦积潦，百里无十舍。我虽非官曹，对酒那忍把。人生急行乐，有味如啖蔗。悲喜有乘除，归愁耿长夜。","dynasty":"宋代","title":"群山台暮雨"}
{"author":"周紫芝","content":"三峰真奥区，陆海富佳实。此物冠九州，未数梨与栗。园丁力扶持，璀璨成妙质。镂花淹宿露，红晕生晚日。玉颜醉自赪，丰肌滑仍密。风味照盘飧，名字愈痹疾。卫侯报琼瑶，盛德岂埋没。野人献根株，春雨助芽蘖。何当垂露颗，照眼行突兀。畴敢与荔子，飞电争置驿。况复具苞苴，缄封钻巨室。一酌呼吾人，甘酸渍崖蜜。人生鲜知味，相饷不可失。","dynasty":"宋代","title":"正月二十七日种木瓜五株"}
{"author":"周紫芝","content":"南人生长在山间，家家有窗窗有山。吴峰楚峤不知数，但见云埋雨洗堆烟鬟。谁知长安绮纨子，一拳何处镵云根。阳侯疏凿出岩穴，上有斓斑皱藓纹。下有千岁不死瑶草苍须繁，痴儿持此矜王孙。朝携磈礧登朱门，暮拥红旌辞帝阍。开元承平二十年，四边无警不控弦。绣衣半是花鸟使，达官避路谁敢言。大艑岢峨春浪碧，处处争看太湖石。天心不肯乾太湖，八州万口空嗟吁。累石作山齐华岳，千峰万峦撑碧落。樛龙夭矫揽云雨，彷佛去天无一握。锦帆东下飞龙舟，咸阳苑籞空萧索。杜陵野老哀江头，菖蒲之山兮谁尔留。","dynasty":"宋代","title":"菖蒲山子歌"}
{"author":"周紫芝","content":"世间尤物如异人，青山不入诸山群。晚来浓翠欲成滴，雨后数鬟高切云。人言兹山下埋玉，太白祠扉落岩谷。至今樵牧无斧斤，馀润油然归草木。往岁小生来酹公，秋山未霜叶尚绿。是时落日在屋梁，彷佛如照公眉目。今我不乐湖水滨，青山到眼无朝昏。更欲再拜望拱木，公已乘鸾上天门。帝乡渺渺不知处，谁能为我招清魂。死生夜旦何足道，不敢复作湘累文。","dynasty":"宋代","title":"雨晴望青山"}
{"author":"周紫芝","content":"霜雪频欺老，芝兰日斗芳。官犹似仇览，句拟学韦郎。郊岛无前辈，曹刘可雁行。他年尚相见，此地必升堂。","dynasty":"宋代","title":"谢陈仲襄主簿惠诗卷"}
{"author":"周紫芝","content":"吴宫花草弄纤柔，西子妆成特地羞。笑我老情难妩媚，爱渠好句尽风流。香奁诗在人何处，断腕名高事已休。更欲与谁论此恨，遗编读罢一灯留。","dynasty":"宋代","title":"灯下读韩致光外集"}
{"author":"周紫芝","content":"梦中棐几得常凭，更有南窗可寄情。便是人间好消息，别无胜解可讥评。","dynasty":"宋代","title":"次韵韩伯嘉拟陆龟蒙坐眠行倚食学书吟八题其四"}
{"author":"周紫芝","content":"天戈未指敌先摧，掩耳谁能及迅雷。便遣风师清辇路，奉迎北狩两宫回。","dynasty":"宋代","title":"亲征诏下朝野欢呼六首其二"}
{"author":"周紫芝","content":"大年著色山前雨，摩诘无声句里秋。已是湖山无限好，更栽芦叶伴轻鸥。","dynasty":"宋代","title":"湖亭之胜大似江上但无芦苇二月二十日移植数十本"}
{"author":"周紫芝","content":"缅维圣宋，昔在中叶。四方多虞，万里喋血。大臣持谋，兴师肆伐。将臣持兵，日献戎捷。皇帝曰吁，黩武无烈。糜我赤子，膏我斧钺。孰与休师，一戟不折。因垒而降，舞干而悦。闭我玉关，归师解甲。犁我春田，销兵铸铁。使命交通，相望不绝。爱惜两朝，前师圣说。昭陵之仁，嘉祐之业。念昔兴师，堂陛卼臲。发言盈庭，更訾元蔑。佩剑彼此，孰予孰决。庙谋一定，群议沮折。袖手何言，瞠目卷舌。草木苍苍，始有芽蘖。尽育恢胎，咸归坱圠。灞上棘门，环卫拱列。罔敢擅师，始制君节。万夫属鞬，拜舞君阙。乃命叔孙，诹日绵蕝。蒐讲阙遗，悉究悉设。皇帝孝思，上与天合。冀获一真，如响必答。翠舆南旋，红鸾秉翣。长乐钟闻，皇情允惬。我歌思齐，舆情激越。皇帝之祀，咸秩罔缺。合祭于郊，爰胾茧栗。苍璧前陈，大裘始挈。我歌思文，以告丰洁。大庆御朝，王春正月。禹会涂山，万玉交戛。汉朝诸侯，图籍是阅。兵戈澒洞，士气销詟。俎豆不陈，军旅是急。大起廱泮，儒士鼓箧。韦带缟衣，骈冠累屧。论秀蒸髦，尾尾岌岌。农流于兵，病不生活。茫茫千塍，蒿藜是没。皇帝慨然，亲耕陇畷。耕根之车，飞檐䡾䡾。宣和之轨，明道之辙。圣心恳到，三推未辍。父老曰嘻，归告我邑。俾尔粳稌，屯云积雪。凡此大功，具载史牒。用告神明，以报夔契。帝坐法宫，礼备乐阕。兽舞凤鸣，八音不夺。皇威所覃，雷动风发。南面垂衣，大壮帝室。曰皋曰雉，鼛鼓弗及。苍龙之阙，上摩星日。万目顾瞻，葱葱郁郁。澎澎海潮，吴会来集。天子万年，风翔喜溢。孰磨苍崖，孰秉史笔。天子曰都，是任良弼。圣有至言，维德之一。是用作歌，以告万国。","dynasty":"宋代","title":"大宋中兴颂"}
{"author":"周紫芝","content":"此生怀抱向谁开，唯有华颠苦见催。万事只今浑是梦，寸心堪笑已成灰。路长安得诗飞去，交浅唯愁雨不来。此意喜君无冷暖，尺书频寄塞鸿回。","dynasty":"宋代","title":"次韵次卿见寄"}
{"author":"周紫芝","content":"山西铁面故将军，新种梅花十里春。此地数枝留不得，东风可是恶欺人。","dynasty":"宋代","title":"梅花为风雨所残三绝其二"}
{"author":"周紫芝","content":"仲容无双天下士，草木自应殊臭味。嵇康似鹤在鸡群，子阳如蛙真井底。小巫神气惊大巫，一见敛颜羞欲死。眼无皂白敢妍媸，口有雌黄谁𧬈訾。借令卷舌终自羞，吾颡峣然宁不泚。伯仁大腹号空洞，步兵醉语无臧否。君方二子不啻过，视我当如发蒙耳。浪将五字比长城，要为庖丁作馀地。人言政似韩潮州，欲借新声与侯喜。苍颜槁项日摧颓，回雪流风更雄伟。乃知愚知本相悬，何啻人间三十里。我诗颇似西台书，时虽可喜终可鄙。人言嫫毋不自怜，捧心成颦亦成耻。少年有意慕黄初，岂料永嘉闻正始。诗坛新拜少陵侯，颇笑棘门儿子戏。劝君此语勿浪传，俗物还来败人意。","dynasty":"宋代","title":"次韵石端若惠长句"}
{"author":"周紫芝","content":"乌帽前头没马尘，个中元自不无人。风流公是习主簿，文字我惭阴子春。此日定交真有意，一生吊影复谁亲。相从又失秋来约，已结茅椽着病身。","dynasty":"宋代","title":"次韵德庄送别其二"}
{"author":"周紫芝","content":"我观诸佛子，皆以妄自冥。不知有无想，一切俱是妄。认有以为实，夫岂识无有。如人具诸欲，耳目与鼻舌。百体俱动作，动作皆有相。耳欲以听声，有耳言可闻。弦匏与笙箫，皆具诸宫羽。虽然始一奏，有耳悉皆闻。众生于是时，知声不知耳。众音始一阕，寂静无有声。倾耳而听之，无一可闻者。众生于是时，知耳不知声。至于目视色，亦复如耳根。知色为有形，乃以色为有。宁知本无色，何况于目睫。乃至鼻闻臭，口舌所啖食。百体诸毛发，意有所为者。行步与坐卧，喘息及呼吸。方其有为时，无一不为有。诸为悉皆空，了无有一存。心惟昨所为，恍惚如梦事。我昔礼菩萨，是为真见者。譬如闻众声，认声为有响。比其不及礼，菩萨那得见。譬如众声灭，初不闻馀音。始缘以妄情，乃复有见否。亦如今所梦，见否理不殊。大士笑不言，吾亦无所说。有如舍利佛，默默对天女。稽首作偈言，犹以言为痛。云何两无言，而入不二门。我与诸佛子，究竟得成道。","dynasty":"宋代","title":"梦礼僧伽大士"}
{"author":"周紫芝","content":"斗落参横天雨霜，梦残灯尽客思乡。丁宁莫作叫云去，老眼不禁秋夜长。","dynasty":"宋代","title":"白湖闻雁三首其一"}
{"author":"周紫芝","content":"寒意苦未解，春阴连昼霾。文书堆午枕，风雨闭寒斋。花落空惊眼，愁多欲满怀。客情须一醉，安得酒如淮。","dynasty":"宋代","title":"春寒"}
{"author":"周紫芝","content":"黄郎本天才，骥足尚少屈。平生嗜烟霞，投老成痼疾。乞食方叩门，携幼未入室。何为作斯游，瘦马醉自兀。朝饥乃见驱，妙思何由逸。诵君思归吟，感我羁旅日。道涂颇风埃，岁月苦飘忽。尚须营一饱，不愁屈两膝。可怜蓬阁姿，未珥螭头笔。丞哉苦风流，威令宽且栗。悬知千里驹，肯为牢之出。胡为倚寒窗，清梦恍若失。但愁一线红，又过白驹隙。妇眉谁与画，旅发归亦栉。咿嘤儿女欢，馀事听造物。","dynasty":"宋代","title":"次韵黄子才冬至日醉卧王丞家梦还家如平时"}
{"author":"周紫芝","content":"积雨凝宿阴，寒冰结湖背。鸥鹭不敢前，龟鱼各潜晦。敲冰得湖心，鼓棹作澎湃。万玉朝明堂，丁冬响环佩。谁来贝阙中，小现银色界。夕阳似知人，微温散珠琲。为我开模糊，遥山影空翠。境胜不可名，语恶聊自悔。安得王右丞，万象归綵绘。遥怜西子寒，眉目增点缀。","dynasty":"宋代","title":"冬至前九日湖水尽冰后二日晚晴小舟循湖心而归冰已稍开书是日所见"}
{"author":"周紫芝","content":"火龙衔烛御城游，喜入升平四百州。惆怅长安今夜月，为谁重上汉宫楼。","dynasty":"宋代","title":"次韵元司理元夜三绝其一"}
{"author":"周紫芝","content":"东君无意惜花残，留得青山隔雨看。可怪天公不怜客，绿阴成后却春寒。","dynasty":"宋代","title":"北湖暮春十首其一"}
{"author":"周紫芝","content":"细数平生旧，谁人到白头。飘零无藉在，生死任羁愁。太白今诗伯，元龙昔胜流。吾衰已如许，何得奉君游。","dynasty":"宋代","title":"秋怀二首示陈李二省曹其二"}
{"author":"周紫芝","content":"楚山无尽，看西来新拥，石城双旆。立马花边金镫暖，遥想元戎小队。白雪歌成，莫愁去后，往事空千载。一时吟啸，风流不减前辈。闻道梦泽南州，日高初睡足，雅宜高会。老去愁多谁念我，空对云山苍翠。南雁归时，白头应记得，尊前倾盖。送君南浦，无情空恨江水。","dynasty":"宋代","title":"酹江月（送路使君）"}
{"author":"周紫芝","content":"小春时候。晴日吴山秀。霜尚浅，梅先透。波翻醽醁醆，雾暖芙蓉绣。持寿酒。仙娥特地回双袖。试问春多少。恩入芝兰厚。松不老，山长久。星占南极远，家是椒房旧。君一笑。金鸾看取人归后。","dynasty":"宋代","title":"千秋岁（生日）"}
{"author":"周紫芝","content":"当年文焰。蜀锦词华烂。年正少，声初远。手攀天上桂，书奏蓬莱殿。人尽道，洛阳盛事今重见。千尺青苍干。直节凌霄汉。天未识，应嗟晚。饮残长寿盏，归奉春皇燕。金叶满。擗麟且受麻姑劝。","dynasty":"宋代","title":"千秋岁（叶审言生日）"}
{"author":"周紫芝","content":"送春归去。说与愁无数。君去后，归何处。人应空懊恼，春亦无言语。寒日暮，腾腾醉梦随风絮。尽日间庭雨。红湿秋千柱。人恨切，莺声苦。拟倾浇闷酒，留取残红树。春去也，不成不为愁人住。","dynasty":"宋代","title":"千秋岁（春欲去，二妙老人戏作长短句留之，为社中一笑）"}
{"author":"周紫芝","content":"禁烟过后落花天。无奈轻寒。东风不管春归去，共残红、飞上秋千。看尽天涯芳草，春愁堆在阑干。楚江横断夕阳边。无限青烟。旧时云去今何处，山无数、柳涨平川。与问风前回雁，甚时吹过江南。","dynasty":"宋代","title":"风入松"}
{"author":"周紫芝","content":"梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。","dynasty":"宋代","title":"忆王孙（绝笔）"}
{"author":"周紫芝","content":"快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。","dynasty":"宋代","title":"减字木兰花（雨中熟睡）"}
{"author":"周紫芝","content":"水傍边，山尽处。唤取云来，共我山头住。分得一江风共雨。满院芙蓉，更听红妆舞。趁霜晴，闲独步。那里烟村，有个梅花树。小径斜穿来又去。醉后知他，有甚青云路。","dynasty":"宋代","title":"苏幕遮"}
{"author":"周紫芝","content":"江上一山横，偶来同住。山北山南共来去。今朝何事，目送征鸿轻举。可堪吹不断，梨花雨。千里莫厌，重霄云路。飞下彤庭伴鹓鹭。柴骝乌帽，看尽章台风絮。故人应问我，今何处。","dynasty":"宋代","title":"感皇恩（送晁别驾赴朝）"}
{"author":"周紫芝","content":"何处是云庵，本来无住。云共谁来共谁去。菊篱杯酒，聊为渊明频举。幅巾应屡湿，斜川雨。此去常恨，相从无路。记取孤飞水边鹭。重来一笑，又是柳飞残絮。梦魂飞不到，君闲处彦嘉小室，榜曰闲处。","dynasty":"宋代","title":"感皇恩（送侯彦嘉归彭泽）"}
{"author":"周紫芝","content":"五杂俎，垄头水。往复来，玉关骑。不得已，从士子。","dynasty":"宋代","title":"五杂俎其一"}
{"author":"周紫芝","content":"林外野塘烟腻。衣上落梅香细。瘦马步凌兢，人在乱山丛里。憔悴。憔悴。回望小楼千里。","dynasty":"宋代","title":"宴桃源"}
{"author":"周紫芝","content":"此生怀抱向谁开，唯有华颠苦见催。万事只今浑是梦，寸心堪笑已成灰。路长安得诗飞去，交浅唯愁雨不来。此意喜君无冷暖，尺书频寄塞鸿回。","dynasty":"宋代","title":"次韵次卿见寄"}
{"author":"周紫芝","content":"吴中小女结烟鬟，自打青腰唱采莲。欲趁歌声过南浦，藕花深处不通船。","dynasty":"宋代","title":"西湖词二首其一"}
{"author":"周紫芝","content":"雪帐垂空万事休，醉来高枕竹猫头。不知金谷园中障，输与侬家几百筹。","dynasty":"宋代","title":"纸帐二首其一"}
{"author":"周紫芝","content":"强着玄端与沐猴，随人作计偶乘流。昔时来往从三径，今日崎岖念一邱。千里回思家似梦，十年赢得鬓双秋。缁尘满面君应笑，京洛相逢只自羞。","dynasty":"宋代","title":"飞卿携去腊书见过中有诗次韵"}
{"author":"周紫芝","content":"玉折兰摧事已休，倡条无数绿阴稠。此花独与苍岩桂，风雨平分万壑秋。","dynasty":"宋代","title":"次韵相之木犀六首其六"}
{"author":"周紫芝","content":"嶰竹吹新阳，端门飞晚雪。忆随侍祠官，走贺屐齿折。帘垂白玉楼，风度苍龙室。斋殿宿皇舆，修廊向鸣玦。寒风吹忽散，万象森可阅。星言催夙驾，天仗含璧月。圣心有忱诚，天意有施设。谁为白雪歌，入奏黄金阙。","dynasty":"宋代","title":"郊祀前二日雪"}
{"author":"周紫芝","content":"山南未作小徘徊，坐想奔流万壑雷。三峡桥边风雨样，先将此谶入诗来。","dynasty":"宋代","title":"夜闻骤雨枕上二首其二"}
{"author":"周紫芝","content":"歆艳。有谓其韵俗者，使仆作语，为赋此曲寂寂江天，雪又满、晚来风急。空懊恨、散盐飞絮，未成轻集。万里长空飞不到，珠帘卷尽还羞入。问向晚、谁欲画渔莎，寒江立。天黯淡，催残日。波浩渺，添寒力。又何如聊遣，舞衣红湿。好与月娥临晚砌，莫教先放梅花拆。便准拟、一醉广寒宫，千山白。","dynasty":"宋代","title":"满江红"}
{"author":"周紫芝","content":"衰容迫迟暮，驱车厌行役。路逢玉孱颜，庶用慰愁寂。谁知九凤群，夐与秋水隔。落日自凄迷，转盼失虚碧。幸兹登临间，会遇晚乃获。玲珑八九峰，模写在寻尺。郁云开层巅，飞瀑挂苍壁。凛然削寒玉，秀色粲可摘。缅怀融结初，岌嶪自开辟。悬知孤客恨，为了爱山癖。聊将小岩峦，入我寻山屐。何时解尘鞿，卜筑在泉石。遂当挹诸峰，罗列归几席。","dynasty":"宋代","title":"齐山有岩穴宛转山间秀色可喜号小九华"}
{"author":"周紫芝","content":"伎痒撩人不易禁，读残书叶喜重临。牙签玉轴知多少，浪与儿童较寸阴。","dynasty":"宋代","title":"次韵韩伯嘉拟陆龟蒙坐眠行倚食学书吟八题其六"}
{"author":"周紫芝","content":"阿香名字本无双，流落真成窜夜郎。蚤岁浪言肠是锦，只今空复鬓成霜。名传故国犹惊座，诗入浯川尚满囊。天为少陵增秀句，故教迁客上瞿塘。","dynasty":"宋代","title":"读涪翁黔南诗作"}
{"author":"周紫芝","content":"茗椀要看三昧，斋盂来饭伊蒲。坐对禅房花木，梦成午枕江湖。","dynasty":"宋代","title":"书淳师房六言三绝其一"}
{"author":"周紫芝","content":"草色无人地，梅花近腊天。拟飞犹未雪，将尽欲新年。漫与空成恨，无求合信缘。平生为晚计，老去更茫然。","dynasty":"宋代","title":"岁晚杂题四首其二"}
{"author":"周紫芝","content":"东风吹玉尘，十指寒欲堕。西斋借微温，妙语惊咳唾。诗成酒行间，一扫飞电过。坐令止酒陶，酒戒为君破。但愁飞絮零，似我霜鬓鬌。他年玉堂人，伴直谁对卧。恨无屈宋才，共续离骚些。","dynasty":"宋代","title":"李似表雪中置酒席上次韵"}
{"author":"周紫芝","content":"跨江云梦不胜宽，楼在江声汹涌间。试看坐中寻得句，说君眼力尽时山。","dynasty":"宋代","title":"陪李使君登庾楼是日云雾不见淮山二首其一"}
{"author":"周紫芝","content":"连理枝头并蒂，同心带上双垂。背灯偷赠语低低。一点浓情先寄。翡翠钗头摘处，鸳鸯枕上醒时。酸甜红颗阿谁知。别是人间滋味。","dynasty":"宋代","title":"西江月（席上赋双荔子）"}
{"author":"周紫芝","content":"詹郎胸次有奇兵，几为楼兰欲请缨。四海眼高空燕雀，百年身老困鲵鲸。跕鸢不用伤遗恨，苍狗何尝有定名。勋业转头浑似梦，却将五字作长城。","dynasty":"宋代","title":"詹伯尹挽词二首"}
{"author":"周紫芝","content":"只今风露欲凋荷，前月牵牛已渡河。络纬独知秋色晚，芭蕉添得雨声多。","dynasty":"宋代","title":"雨后顿有秋意得小诗四绝其二"}
{"author":"周紫芝","content":"谋臣如云将如雨，欲剪天骄奉明主。御营飞诏肃虎貔，妙略纵横自神武。谁骑驳马蹄双朱，梦从璜溪亲帝舆。手提大钺杀两将，日御少却公重扶。此公堂堂出当国，群盗相看少颜色。江上鲸鲵尽扫除，草中狐兔无窠窟。折冲自可销戈兵，寸地尺天归圣明。帐下偏禆何足数，幕中宾客公独称。愿资硕画戡祸乱，坐遣四海歌升平。书生白首亦安用，尚可平戎作短行。","dynasty":"宋代","title":"送别徐南美"}
{"author":"周紫芝","content":"阿香名字本无双，流落真成窜夜郎。蚤岁浪言肠是锦，只今空复鬓成霜。名传故国犹惊座，诗入浯川尚满囊。天为少陵增秀句，故教迁客上瞿塘。","dynasty":"宋代","title":"读涪翁黔南诗作"}
{"author":"周紫芝","content":"故老归来有乔木，更结飞楼绕湖绿。城南去天无尺五，中有人间几岩谷。骅骝晓踏金谷园，花边立马丝竹喧。金屈卮行碧落酒，绣罗襦醉双纹鸳。吴姬遗钿客堕帻，白眼举觞天宇窄。春深别馆花如烟，藉草传杯地为席。君居当东我复西，莫嫌酒涴身上衣。遥知第五桥边路，桐叶题诗人未归。明朝雨骤风苦恶，残榼虽存不堪酌。更须拭眼到风篁，急呼海棠偿旧约。","dynasty":"宋代","title":"次韵庭藻韩园燕集"}
{"author":"周紫芝","content":"客路犹飘泊，江山未定居。卖刀安得犊，弹铗竟无鱼。一饱非难事，平生不愿馀。但能休旅枕，便可税征车。","dynasty":"宋代","title":"寓舍杂题三首其三"}
{"author":"周紫芝","content":"使君一出承明庐，当年两佩龟峰鱼。龟峰小儿骑竹马，笑挽朱轓归故闾。门外春风吹画戟，小阁香浓绮疏碧。苏州五字老更奇，东阳八咏人谁敌。山堂闻说公自开，烟雨遥供翠鬟色。更向招提山窟中，竹杖穿云饱经历。夜上孤峰看明月，晓趁钟鱼着僧屐。诗成知复几牛腰，倒廪倾囷公不惜。他人举似与何人，知我耽诗老成僻。平日看囊止一钱，惊见纵横着圭璧。当遣儿童勿浪传，按剑从来少人识。","dynasty":"宋代","title":"李使君示开化诸诗"}
{"author":"周紫芝","content":"岁已随流水，身犹转断蓬。秋风双鬓短，夜雨一灯红。衰病无多力，穷愁莫漫攻。残年消底物，溪外两三峰。","dynasty":"宋代","title":"夜雨不寐"}
{"author":"周紫芝","content":"晋魏分骚雅，诗流本日长。应传少陵钵，莫炷老僧香。俗眼无泾渭，从谁话肺肠。感君韶濩耳，来听菊篱螀。","dynasty":"宋代","title":"次韵美祖用元相韵以广后山之意读之汗下愧不自胜其一"}
{"author":"周紫芝","content":"长安二月春风里，马似游龙车似水。青鞋久惯踏江沙，黄帽岂堪随马尾。梁王旧筑黄金台，台荒草满谁复来。云中羽盖去不反，坡底菊苗寒欲开。老僧相对话乡井，童子瀹苗分乳杯。为言诸老有遗迹，细寻石刻摩苍苔。春风无情固相似，倦客逢春还少味。篱边踏雪忆故年，渡口呼船梦千里。人生万事要随缘，到处一身俱偶然。林间春动有佳兴，更携官焙来同煎。","dynasty":"宋代","title":"雪后再至菊坡"}
{"author":"周紫芝","content":"五岭南来山最多，驱军日涉千坡陁。山中食菜不食肉，十室九家俱事魔。县官给钱捕魔鬼，八万魔军同日起。将军新破强虏回，马前班剑如流水。生斩妖精拔羽幢，传首天庭藁街死。当时平田作战场，至今遗骼无人藏。旧居虽在人不见，破屋萧萧围短墙。","dynasty":"宋代","title":"魔军行"}
{"author":"周紫芝","content":"落日鸣笳鼓，西风卷旆旌。熊罴千骑肃，锦绣一川明。猛士方投石，将军未请缨。不须誇剑舞，却縠是书生。","dynasty":"宋代","title":"观大阅"}
{"author":"周紫芝","content":"蕴石知公似荆玉，谁作玙璠荐王屋。白髯应笑虎头痴，青衫谩把鱼须竹。","dynasty":"宋代","title":"次韵季共月夜见怀竹坡用子绍韵其九"}
{"author":"周紫芝","content":"拟摘寒梢一点春，佩囊无句久生尘。寻花会得王郎意，应为江梅似玉人。","dynasty":"宋代","title":"次韵次卿约寻梅二绝其一"}
{"author":"周紫芝","content":"凉月初欣薄露天，井梧吹叶又凄然。墙根可笑无名草，依倚秋风翘碧鲜。","dynasty":"宋代","title":"秋晚二绝其一"}
{"author":"周紫芝","content":"穷巷结蜗庐，仅有一席广。风雨不出门，山林负清赏。怅怀念幽人，道阻不得往。瀰漫隔江汉，契阔异霄壤。清风吹句来，念我作技痒。安得从君游，此意良惘惘。","dynasty":"宋代","title":"次韵元亢雨中见寄"}
{"author":"周紫芝","content":"泽宫当日喜逢君，鸡鹜初惊鹤在群。果见廉平清似水，不嫌名宦薄于云。一区未买江边宅，三尺谁浇陇上坟。自古达人俱泯灭，固应知有沈休文。","dynasty":"宋代","title":"沈贵池挽词"}
{"author":"周紫芝","content":"知公清德自天然，犹复游心到简编。应笑向来张相国，后堂宾客少彭宣。","dynasty":"宋代","title":"时宰生日诗三十绝其二十一"}
{"author":"周紫芝","content":"旧家明月醉归时，夜静朱楼歌折枝。只有杜娘真好事，樽前犹唱后山词。","dynasty":"宋代","title":"即席二首其二"}
{"author":"周紫芝","content":"几日春风大放颠，晚来寒日露晴天。浪纹随棹湖如镜，日脚翻鸦月似弦。便可饱看花入眼，不应直待柳吹绵。庾郎分得愁千斛，肯与青丝作少年。","dynasty":"宋代","title":"后五日又题一首"}
{"author":"周紫芝","content":"日日湖边踏浅沙，西湖久住已成家。刘郎去后空肠断，忆著玄都观里花。","dynasty":"宋代","title":"闻西湖梅尽桃花已有开者其二"}
{"author":"周紫芝","content":"人间建业江山地，天上星郎水石居。拟作扣门看竹客，可能容我小踟蹰。","dynasty":"宋代","title":"寄题阎"}
{"author":"周紫芝","content":"客路犹飘泊，江山未定居。卖刀安得犊，弹铗竟无鱼。一饱非难事，平生不愿馀。但能休旅枕，便可税征车。","dynasty":"宋代","title":"寓舍杂题三首其三"}
{"author":"周紫芝","content":"从我怜君二十年，备尝险阻与艰难。试看剪发师陶母，肯为亲舂愧阿鸾。香火结缘聊为老，杯盘为寿小同欢。鹿门愿遂平生志，更享全家百岁安。","dynasty":"宋代","title":"九月十六日生日示内"}
{"author":"周紫芝","content":"欲与天仙论等差，短长何止但词华。谁人解屈将军手，为脱乌皮六缝靴。","dynasty":"宋代","title":"李太白画像二首其一"}
{"author":"周紫芝","content":"濯缨须沧浪，弹冠必新沐。昏昏不可受，皓皓亦易辱。借令困一尘，未易涴冰玉。勿从渔父谈，恐自成窘束。","dynasty":"宋代","title":"寄题强"}
{"author":"周紫芝","content":"异乡多病复谁怜，怕见清明二月天。雪白吴儿解歌舞，羡他携手上湖船。","dynasty":"宋代","title":"寒食病起二绝其二"}
{"author":"周紫芝","content":"六花阵合红满川，鼓鼙声喧旌暗天。锦裘绣帽不动鞭，腰鞬两弓谁更先。城狐社鼠空百千，一呼辟易投戈鋋。霹雳昼射蛟螭渊，妖星夜落蚩尤躔。谷城老父书谁传，可为帝师策万全。脱兔一出忽复旋，风声鹤唳惊虚弦。常山蛇势孰后前，四头八尾屡变迁。何止内政分轨连，部伍聊足相纠联。势如漂石奔流泉，蒙冲未数浮江船。三军不用呼飞燕，功成唾手岂待年。长安贼平不改廛，万里玉关沉夕烟。降王曳组未解缠，白麻晓下彤庭宣。兵雄泽潞非公贤，谈笑自足空戎边。","dynasty":"宋代","title":"次韵具茨老人观腊月十五日按兵"}
{"author":"周紫芝","content":"功名本是儿时事，过是悬知终少味。向来欲度骅骝前，无命能居百僚底。未容晚辈识风流，顿遣前贤隔生死。党狱十年犹未开，谗口嚣嚣苦相訾。且将皮里著阳秋，敢复眼前分浊泚。颜之厚矣终自羞，论少卑之人亦否。路逢俗士呼与言，公独未知其趣耳。无人为吊楚客魂，谁肯更作将军地。此心此语只自知，闻君足音惊且喜。词倾三峡颇壮观，气吞云梦真奇伟。时从雾豹得一斑，行看飞黄日千里。如君人物尚淹留，此事宁非肉食鄙。枘方虽自与凿乖，瓶竭那知是罍耻。一生恨未识荆州，万事政须咨伯始。忘形已自到尔汝，论事何妨杂嘲戏。人生一笑不易得，莫遣征航有归意。","dynasty":"宋代","title":"次韵端若再惠长句"}
{"author":"周紫芝","content":"平生心笑伯州犁，罗织虽工不当威。莫采黄金铸刑鼎，要令青草入圜扉。于张必大君须记，六蓼先亡事恐非。闻说堂成已无讼，卧看庭树转斜晖。","dynasty":"宋代","title":"题王定父淑问堂"}
{"author":"周紫芝","content":"日照青城瑞色新，风微金殿自无尘。麝煤光照乌丝轴，亲写宸章赐大臣。","dynasty":"宋代","title":"郊祀纪事十首其五"}
{"author":"周紫芝","content":"春来未得复州书，流落他乡我独居。今日离群天际雁，昔年同队水中鱼。遥知卖剑方成俗，想得追锋便赐车。拟约琵琶亭下月，伴君一醉复何如。","dynasty":"宋代","title":"寄章复州"}
{"author":"周紫芝","content":"孙郎涉世似虚舟，一醉从前万事休。千佛经中无姓字，八仙歌里见风流。清诗便与重泉隔，客泪空添晚岁愁。陇上只今多宿草，为君何地筑糟邱。","dynasty":"宋代","title":"吊孙云老"}
{"author":"周紫芝","content":"寄将琢玉风前句，剪送和香雪后枝。要识此花真面目，细看无色画中诗。","dynasty":"宋代","title":"几圣以三诗寄蜡梅栽次韵其一"}
{"author":"周紫芝","content":"落叶江头枫树枝，秋风又入去年衣。淮南米贱聊乘兴，笠泽鱼肥却念归。老境但知随物化，幽期常恐与心违。群山堂下山干点，不见祠云作雨飞。","dynasty":"宋代","title":"将别须江作"}
{"author":"周紫芝","content":"鲁史书平尺，王春喜可占。弄寒初照砌，逐吹旋萦帘。水远还迷望，山高遂失尖。欺梅时满树，妒舞或陵襜。鹊冻痴如梦，儿娇喜欲拈。人应横短棹，谁且卧穷阎。壮士知何畏，衰翁亦懒觇。打窗时蔌蔌，拂帽更纤纤。兽炭寒仍在，驼裘晚自添。鹧鸪茶椀酽，鹦鹉酒杯甜。岁事新愁破，诗章旧令严。遥思庾楼夜，万里一寒蟾。","dynasty":"宋代","title":"次韵道卿咏雪约遵欧阳文忠公令不得用鹤玉洁白等字"}
{"author":"周紫芝","content":"快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。","dynasty":"宋代","title":"减字木兰花（雨中熟睡）"}
{"author":"周紫芝","content":"湖上青山一水边，暮云楼阁九重天。春幡影里迎新岁，爆竹声中送旧年。","dynasty":"宋代","title":"岁抄四绝其一"}
{"author":"周紫芝","content":"请看介子请长缨，白发书生百不能。谁扫浯溪题岁月，漫郎端欲颂中兴。","dynasty":"宋代","title":"亲征诏下朝野欢呼六首其六"}
{"author":"周紫芝","content":"三韩使者身堂堂，手持汉节归明光。宝刀不受戎王燕，便面空含风露香。双鸾织花大如月，凛凛犹馀岁寒节。莫将七宝画团栾，乞与谁家小桃叶。","dynasty":"宋代","title":"远猷家高丽松扇"}
{"author":"周紫芝","content":"风光浑占一溪中，青谷新开甲第雄。凉榭切云先得月，朱楼凌水欲横空。连甍万瓦琉璃碧，照坐千钟琥珀红。要看仍云乘驷马，使君眉寿似乔松。","dynasty":"宋代","title":"周朝议宣新第致语口号"}
{"author":"周紫芝","content":"传记区区考异同，文章空愧楚人功。穷年弄笔知何事，芸叶香中作蠹虫。","dynasty":"宋代","title":"次韵艾主管观仆楚词赘说见贻"}
{"author":"周紫芝","content":"汉阳胡骑嘶秦川，六龙御日升中天。翠銮亲巡耀宝鞭，神武自作诸将先。子阳盗据众万千，井中蛙腹不受鋋。虎头谁敢当文渊，一洗万古空英躔。风威巳落诸蕃传，上兵伐谋军贵全。固应玉陛当周旋，朱幡犹此阅望弦。安危以身谁肯前，愿扶国步整播迁。劲兵出塞鏖祁连，长缨曳首来翩联。尽驱酋长朝甘泉，未惭骠骑羞戈船。先声旋下齐与燕，称觞拜舞呼万年。黄童佩犊无征廛，农桑万里通人烟。蓬头舞剑空腰缠，要分颇牧来藩宣。古来千里制一贤，长城未必能防边。","dynasty":"宋代","title":"沈元用太守和具茨诗张元明两用其韵见邀同赋"}
{"author":"周紫芝","content":"昔岁金胡始南渡，官军夜遁如脱兔。孤城何啻累卵危，贼至不殊群蚁附。夜提王师来解围，燕中老将如猛虎。平明横槊属两鞬，疋马驰从贼营去。峥嵘但见虏可擒，仓卒不知身已仆。平生三箭得天山，白骨看成一丘土。马前班剑不动尘，犹胜车中三日妇。","dynasty":"宋代","title":"刘公祠"}
{"author":"周紫芝","content":"丧乱何时定，江村愁杀人。日长空有睡，花在不成春。","dynasty":"宋代","title":"次韵罗仲共山村题咏十首其三"}
{"author":"周紫芝","content":"满山稚子欲翻篱，莫管春风上番时。来伴野僧参玉版，不知今日已茶毗。","dynasty":"宋代","title":"林间烧笋戏作"}
{"author":"周紫芝","content":"得酒固应聊复饮，有田何苦不亲锄。客来深巷闻鸡犬，便是渊明归后居。","dynasty":"宋代","title":"次韵次卿林下行歌十首其九"}
{"author":"周紫芝","content":"六朝固陵夷，佳士亦间出。风流数后来，诸江有人物。总持伟文采，文通颇超越。清忠若休映，对贼能抵突。定知苏属国，不为延明屈。斯人黄卷中，愿见未可必。谁知有来云，遂入诸子室。相从忽三年，不见无十日。人生会相别，此别殊惨慄。相望渺江湖，时危盗如栉。愿言加餐饭，栖迟且蓬荜。时来亦腾骞，安用苦密勿。尺素倘可通，公当念伊郁。","dynasty":"宋代","title":"送江子"}
{"author":"周紫芝","content":"积雨凝宿阴，寒冰结湖背。鸥鹭不敢前，龟鱼各潜晦。敲冰得湖心，鼓棹作澎湃。万玉朝明堂，丁冬响环佩。谁来贝阙中，小现银色界。夕阳似知人，微温散珠琲。为我开模糊，遥山影空翠。境胜不可名，语恶聊自悔。安得王右丞，万象归綵绘。遥怜西子寒，眉目增点缀。","dynasty":"宋代","title":"冬至前九日湖水尽冰后二日晚晴小舟循湖心而归冰已稍开书是日所见"}
{"author":"周紫芝","content":"夕阳微傍小窗明，便遣飞虫作意鸣。天共梅花元有约，谁教草色上荒城。","dynasty":"宋代","title":"辛亥冬无雪天气妍暖如禁烟时书所感三绝句其一"}
{"author":"周紫芝","content":"楚山千叠浮空，楚云只在巫山住。鸾飞凤舞，当时空记，梦中奇语。晓日曈日龙，夕阳零乱，袅红萦素。问如今依旧，霏霏冉冉，知他为、谁朝暮。玉佩烟鬟飞动，炯星眸、人间相遇。嫣然一笑，阳城下蔡，尽成惊顾。蕙帐春浓，兰衾日暖，未成行雨。但丁宁莫似，阳台梦断，又随风去。","dynasty":"宋代","title":"水龙吟（题梦云轩）"}
{"author":"周紫芝","content":"谁持尺一下明光，新易泉南旧印章。禁殿何时出颇牧，人间又喜见龚黄。攀辕父老今犹在，骑竹儿童喜欲狂。只恐政成归更速，便纡华衮望清光。","dynasty":"宋代","title":"燕太守汪内相致语口号"}
{"author":"周紫芝","content":"腊雪自知春欲回，冻云元不耐朝晖。便须急买寻山屐，莫放梅花一片飞。","dynasty":"宋代","title":"雪将晴闻梅已有开者"}
{"author":"周紫芝","content":"大年著色山前雨，摩诘无声句里秋。已是湖山无限好，更栽芦叶伴轻鸥。","dynasty":"宋代","title":"湖亭之胜大似江上但无芦苇二月二十日移植数十本"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"蓬莱殿角薰风凉，法宫无事垂衣裳。人间乐奏万斯曲，枝上日转咸池桑。天皇初开紫府燕，御前催赐黄金觞。谁乘风云依日月，臣有力牧君轩黄。望云仰见天不远，簪花莫厌鬓如霜。五风十雨自中国，语从重译传名王。年年五月熟荔子，又见北使朝连昌。圣君当宁占宝历，太史执笔书殊祥。云间双阙日五色，下被四表同尧光。风姿矫矫华省郎，珩璜结佩鸣水苍。但将两耳听韶濩，付与孺子歌沧浪。传杯遥想水殿冷，画鼓咽咽清昼长。","dynasty":"宋代","title":"次韵庭藻再赋天申节锡燕书事"}
{"author":"周紫芝","content":"樱桃花下小窗扉，闻说婵娟是柳枝。茗椀已烦罗袖捧，篆香仍借好风吹。","dynasty":"宋代","title":"次韵黄文若春日山行过秦德久六首其五"}
{"author":"周紫芝","content":"挂席下晴江，归从我北窗。年今真晼晚，事亦付奇厖。酒可浇肠饮，胡谁缓颊降。买田如有路，誓欲老吾邦。","dynasty":"宋代","title":"挂席"}
{"author":"周紫芝","content":"南徐隐士诗兄弟，君更眉间有白毫。一染函牛鼎中指，暮年方悔嚼空螯。","dynasty":"宋代","title":"奉酬陈彦育用庭藻韵示三诗其三"}
{"author":"周紫芝","content":"旧日荼酴时候。酒涴粉香襟袖。老去惜春心，试问孙郎知否。花瘦。花瘦。剪取一枝重嗅。","dynasty":"宋代","title":"宴桃源（与孙祖恭求蘼酴）"}
{"author":"周紫芝","content":"梅花消息未阑珊，春入千门笑语喧。人道上元新甲子，从头却数太平年。","dynasty":"宋代","title":"甲子立春口号四首其一"}
{"author":"周紫芝","content":"时节近禁火，东风犹小寒。絮飞争渡水，鞦稳欲平竿。酒忍愁前把，春仍乱后看。吾归须少日，花在莫吹残。","dynasty":"宋代","title":"驼山寒食二首其一"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"杨柳春风濯濯枝，深惭张绪少年时。期期尚有胸中意，种种真成鬓上悲。暮四朝三心巳了，年头月尾老俱遗。此中空洞今何有，曲尽周郎更不知。","dynasty":"宋代","title":"捡故书得旧写真戏书"}
{"author":"周紫芝","content":"晓来丰隆车，屡却羲和辙。雪意满江天，云山绕宫阙。冰花剪欲坠，乱絮飞复歇。娉娉腊前梅，天寒亦高洁。羞随小桃枝，献岁取俗悦。应留玉树姿，相伴寒江雪。含情若有待，此意何由说。安得孤山图，画此两奇绝。","dynasty":"宋代","title":"腊月尾雪意甚浓欻复开霁"}
{"author":"周紫芝","content":"濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头其二王次卿归自彭门，中秋步月作"}
{"author":"周紫芝","content":"十里一候五里置，渡海梯山来万里。赐入长安卿相家，夜暖金猊香彻髓。琼香入骨作晓酲，斗帐烧烟隔秋水。青娥添火窗欲明，红锦薰衣人未起。梅花不用波律来，零藿何劳香传记。兰闺半掩春昼长，参差吹竹罗红妆。令君一去三日香，更遣小儿缝紫囊。夜来宾客满高堂，谁家有女嫁韩郎。","dynasty":"宋代","title":"督耨词"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"红尘染尽去时衣，愁入双蓬鬓发稀。故国几番随梦到，长安十度送春归。懒看乌帽朝诃马，却忆黄紬昼掩扉。鸟倦知还我已老，会令双鹄贴云飞。","dynasty":"宋代","title":"仆归自武林蒙舒元相徐美祖诸君皆惠诗乍归老倦未苏姑以二诗为报聊"}
{"author":"周紫芝","content":"小携樽酒作清游，寻得方壶最上头。山在断霞明处碧，江从白鸟去边流。苦无健句争天巧，赖有新亭慰客愁。他日东南论胜地，未应只数庾公楼。","dynasty":"宋代","title":"九江赵倅新作环季亭"}
{"author":"周紫芝","content":"千秋但有一渊明，肯脱青衫事耦耕。政使汉朝俱此老，都门谁祖二疏行。","dynasty":"宋代","title":"杜鹃三首其二"}
{"author":"周紫芝","content":"翰林门生两苍璧，似是天人人不识。学得黄初五字诗，不作人间万钱食。晚向江头看药栏，花前一笑聊开颜。自言千载司玉局，尚记桥山分省宿。今朝玉乳打团龙，昨夜新诗刻红烛。我识风流李元礼，人物流中有泾渭。平生漫刺不浪持，晚得龙门略相似。诗成袖手初相羊，便识从来锦作肠。梦回却诵矞云句，彷佛官焙闻馀香。从今下客牛马走，问字不妨时载酒。","dynasty":"宋代","title":"次韵端叔题余所藏山谷茶诗尾"}
{"author":"周紫芝","content":"霜梅槁立清江濆，谁当为挽归来魂。青鞋醉踏江沙路，玉蕤簪帽惊王孙。临风想见花有语，此郎词赋如文园。花开无情落亦易，闻香当款知谁门。怕看落地白雪满，便恐缀枝青子繁。温风明月不易得，绕树莫放花黄昏。知君共醉有佳客，此意归来谁与论。烦君与问花无恙，尚堪一笑同清樽。","dynasty":"宋代","title":"次韵答春卿寻梅"}
{"author":"周紫芝","content":"试从秋浦望长江，犹有遗踪在渺茫。满地黄花秋日晚，伤心不见紫微郎。","dynasty":"宋代","title":"次韵吕仁父教授题余秋浦诗卷其三"}
{"author":"周紫芝","content":"西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。","dynasty":"宋代","title":"品令其一重九前一日，飞卿携酒相过，坐中歌空青送客词，因用其韵。是日淮上贼军退舍"}
{"author":"周紫芝","content":"闻道州闲可读书，绿荷朱阁绕平湖。惭非万里青云器，未称中兴赤伏符。来暮不应歌叔度，久穷聊免哭唐衢。君当别我休辞醉，我亦匆匆恐问涂。","dynasty":"宋代","title":"次韵飞卿二首其二"}
{"author":"周紫芝","content":"凤兮凤兮胡不归，胡为四海求其雌。其室良迩知者谁，邂逅相遇君独知。彼美人兮伟容仪，愿与君兮相追随，归丹山兮栖高枝。","dynasty":"宋代","title":"拟司马相如琴歌代文君答二首"}
{"author":"周紫芝","content":"千秋节当八月五，御楼卷帘看马舞。黄衫玉带分两行，绣衣宫人击雷鼓。梨园法曲凄且清，相传犹是隋家声。宜春北院蛾眉小，初按新声未有名。侍女焚香跪瑶席，更看真妃作生日。恰值南方驿使来，旋采风枝露犹湿。当时盛事人争传，荔枝香曲是新翻。宫中行乐事亦秘，此曲不许人间闻。马嵬梦断香尘息，满山荔子无人摘。却归西内冷如冰，一听遗音泪空滴。","dynasty":"宋代","title":"荔枝香"}
{"author":"周紫芝","content":"岁已随流水，身犹转断蓬。秋风双鬓短，夜雨一灯红。衰病无多力，穷愁莫漫攻。残年消底物，溪外两三峰。","dynasty":"宋代","title":"夜雨不寐"}
{"author":"周紫芝","content":"小携樽酒作清游，寻得方壶最上头。山在断霞明处碧，江从白鸟去边流。苦无健句争天巧，赖有新亭慰客愁。他日东南论胜地，未应只数庾公楼。","dynasty":"宋代","title":"九江赵倅新作环季亭"}
{"author":"周紫芝","content":"客路犹飘泊，江山未定居。卖刀安得犊，弹铗竟无鱼。一饱非难事，平生不愿馀。但能休旅枕，便可税征车。","dynasty":"宋代","title":"寓舍杂题三首其三"}
{"author":"周紫芝","content":"久作怀乡梦，今年拚不归。奉亲犹得粟，见客已忘衣。凭几看帆过，开门任燕飞。皇天怜老病，留此著柴扉。","dynasty":"宋代","title":"迁"}
{"author":"周紫芝","content":"江梅吹尽，更幽兰香度。可惜浓春为谁住。最嫌他、无数轻薄桃花，推不去，偏守定、东风一处。病来应怕酒，□眼常醒，老去羞春似无语。准拟强追随，管领风光，人生只、欢期难预。纵留得、梨花做寒食，怎啮他朝来，这般风雨。","dynasty":"宋代","title":"洞仙歌"}
{"author":"周紫芝","content":"禁中图画访玄真。晚得歌词献紫宸。天一笑，物皆春。依旧扁舟钓白苹。","dynasty":"宋代","title":"渔父词（六之二）"}
{"author":"周紫芝","content":"解印归来暂结庐。有时同钓水西鱼。闲着屐，醉骑驴。分明人在辋川图。","dynasty":"宋代","title":"渔父词（六之三）"}
{"author":"周紫芝","content":"趁梅寻得水边枝。独棹渔船却过溪。人似玉，醉如泥。闲歌五色线中诗。","dynasty":"宋代","title":"渔父词（六之四）"}
{"author":"周紫芝","content":"人间何物是穷通。终向烟波作钓翁。江不动，月横空。漫郎船过小回中。","dynasty":"宋代","title":"渔父词（六之五）"}
{"author":"周紫芝","content":"花姑溪上鹭鸶滩。辜负渔竿二十年。无可载，不抛官。携取全家去不难。","dynasty":"宋代","title":"渔父词（六之六）"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟·黄金双阙横空"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花·蓬莱三岛"}
{"author":"周紫芝","content":"西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。","dynasty":"宋代","title":"减字木兰花·西山岩桂"}
{"author":"周紫芝","content":"当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。","dynasty":"宋代","title":"减字木兰花·当年文伯"}
{"author":"周紫芝","content":"旧交谁复可相忘，晚向林中得此郎。政恐大儿妨笑语，频呼小友共回翔。坐来乌有聊为客，醉后无何即是乡。多谢故人分玉粒，夜灯和雨捣新香。","dynasty":"宋代","title":"玉友初成戏作二首其二"}
{"author":"周紫芝","content":"茗椀要看三昧，斋盂来饭伊蒲。坐对禅房花木，梦成午枕江湖。","dynasty":"宋代","title":"书淳师房六言三绝其一"}
{"author":"周紫芝","content":"一语能平百战尘，两朝赤子尽归仁。十年困卧边亭鼓，同祝公年是几人。","dynasty":"宋代","title":"时宰生日诗三十绝其十七"}
{"author":"周紫芝","content":"世无陈太丘，民隐念谁诉。儿饥不肯乳，咿嘤复谁慕。殖禄膏妻孥，居官付羁旅。何心书下考，绝意蹑高步。张侯名家郎，作吏得奇趣。提携念疲劳，忧勤急朝暮。散作千家春，一洗五里雾。簪缨被馀辉，草木饱朝露。官闲理朱丝，云静落飞屦。当期卓子康，扬镳各分路。飞书恐到来，筑屋宁久住。诗成梯几间，酬酢语交互。酒杯方流行，喜甚捷官渡。歌诗载欢谣，鞭箠息嗔怒。翰墨良从容，流冗自奔赴。声今诧父老，名亦借童孺。觞豆落明珠，万壑疾东注。宾从俱邹枚，含毫各惊顾。战须老将鏖，兵思勍敌遇。主人方燕喜，饮至非草具。人生俟河清，俯仰有新故。寄言三不欺，令尹勿轻忤。民今知己疲，着艾岂胜炷。锋传固应须，轺车少当驻。鲁山久寂寞，冠虎宁有数。苦恨郭林宗，未遇黄叔度。名尝仰韩老，雅意良默喻。何当奉周旋，看君琢幽句。愧无脱手弹，可逐马中兔。只今钓斜川，临流与谁赋。","dynasty":"宋代","title":"文殊老人寄和张宰"}
{"author":"周紫芝","content":"卧疴初肃霜，小间倏玄冬。老境知几何，半落呻吟中。医师固楚产，砭灼矜神功。巫师杂荒怪，呼吸生雷风。江乡郁毒雾，禦湿无鞠藭。况复窘行役，六月伤蕴隆。寒热遂百战，药石徒屡攻。槁项与黄馘，苶然非昔容。逮兹脱九死，更生本苍穹。今晨颇欣悦，步我菊篱东。无谁与共语，梵诵庶可终。忧乐有乘除，涉世殊穷通。幸兹未暝间，有乐聊复从。","dynasty":"宋代","title":"病起负暄菊篱一首"}
{"author":"周紫芝","content":"自是群奸误圣君，初心岂愿作忠臣。平生劲气埋黄壤，当日嘉言在紫宸。谏议裂麻方伏閤，诸公鸣玉自垂绅。向来六子俱诛灭，此道于谁较屈伸。","dynasty":"宋代","title":"次韵韦深道哭陈谏议"}
{"author":"周紫芝","content":"种木当培根，疏流必深源。尝闻活万夫，报在子与孙。只今父子懿，同拱羲皇尊。文方班马富，业与皋夔伦。奕奕两貂蝉，煌煌一朱门。圣道家所传，兰树俱有闻。韦氏守一经，事业不足论。金张誇富贵，盛德无遗芬。父师固难量，有功在元元。为公祝遐寿，千载同风云。","dynasty":"宋代","title":"时宰生日诗五首其四"}
{"author":"周紫芝","content":"晚来飞鞚上城头，欲蹑华镳苦末由。醉里有乡须着屐，人间无地可埋忧。功名于我真聊尔，人物似君无此流。想对青天回白鸟，半钩斜月挂江楼。","dynasty":"宋代","title":"次韵元素登城暮归二首其二"}
{"author":"周紫芝","content":"江头雨后山如髻。催送新凉风有意。月来杨柳绿阴中，秋在梧桐疏影外。小窗纹簟凉如水。岁岁年年同此味。眼前不忍对西风，梦里更堪追往事。","dynasty":"宋代","title":"木兰花"}
{"author":"周紫芝","content":"花姑溪上鹭鸶滩。辜负渔竿二十年。无可载，不抛官。携取全家去不难。","dynasty":"宋代","title":"渔父词（六之六）"}
{"author":"周紫芝","content":"天寒村落家家忙，饭牛穫稻催涤场。燎薪炊黍呼妇子，夜半舂粟输官仓。大儿担囊小负橐，扫廪倾囷不须恶。县胥里正不到门，了得官租举家乐。去年有米不愿馀，今年米白要如珠。路傍老人拍手笑，尽道官兵嫌米粗。良农养兵与胡竞，胡骑不来自亡命。田家终岁负耕縻，十农养得一兵肥。一兵唱乱千兵随，千家一炬无孑遗。莫养兵，养兵杀人人不知。","dynasty":"宋代","title":"输粟行"}
{"author":"周紫芝","content":"官冷长如赐沐闲，门虽漫设昼常关。劳君马上风前句，画我湖边雨外山。落木半岩秋色里，曲栏千尺暮云间。白衣大士应怜我，忍对高人不厚颜。","dynasty":"宋代","title":"次韵子绍雨中游北山礼白衣大士"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"近日泉南守，新除武部郎。汉廷多长者，循吏得惟良。海国蛮珍聚，兵厨腊酒香。不妨聊卧治，未要薄淮阳。","dynasty":"宋代","title":"送叶泉州二首其一"}
{"author":"周紫芝","content":"沙丘有馀风，赵女多跕纚。燕丹养勇士，后宫出女子。至今馀倡优，吹弹满都市。佳人北方来，倾城尽风靡。妙舞萦纤腰，清歌发皓齿。一歌四座欢，再歌宾客起。回眸与目成，哀弦忍重理。愿为双飞燕，与君共栖止。人生不行乐，岁月如流水。","dynasty":"宋代","title":"拟燕赵多佳人"}
{"author":"周紫芝","content":"无人与作绣川游，共看荷花一雨秋。乞得道人三昧句，破除千斛庾郎愁。","dynasty":"宋代","title":"六月十二日过笑庵道人颇出近诗二首其一"}
{"author":"周紫芝","content":"照眼明珠两陆离，机云兄弟似当时。文章未许轻沾丏，神物何为欠护持。白璧悬知从间道，青毡亦复付偷儿。谁言举世无苏炜，收得香奁第一诗。","dynasty":"宋代","title":"罗仲共兄弟文集为贼所残"}
{"author":"周紫芝","content":"海内同为客，西湖共送春。定交前日意，识面此时新。一笑欣良会，馀生得善邻。风流美无度，往往似前人。","dynasty":"宋代","title":"同季再见和二首复用韵以谢其二"}
{"author":"周紫芝","content":"愁多应怪独醒人，心事全凭曲米春。醉后逢花堪一笑，狂来曳杖却成真。","dynasty":"宋代","title":"次韵次卿林下行歌十首其五"}
{"author":"周紫芝","content":"满眼红妆迎笑，昔年游客经行。忽得风前丽句，似闻蓬底波声。","dynasty":"宋代","title":"韦深道寄苕霅舟中六言五首其四"}
{"author":"周紫芝","content":"东溪打桨过西溪，南岭云飞北岭时。鸟语屡呼人载酒，山行不厌雨催诗。静中秋色人间少，客里泉声夜半知。老去随缘皆可耳，愁霖未用苦相欺。","dynasty":"宋代","title":"雨作留水西溪涨不可复归"}
{"author":"周紫芝","content":"万事全归两鬓霜，新愁尽属少年场。如今乞得忘忧草，已自无忧可得忘。","dynasty":"宋代","title":"种萱"}
{"author":"周紫芝","content":"诗老盟成恐未寒，今年荔子不同餐。空排白玉千峰雪，却忆红砂九转丹。","dynasty":"宋代","title":"米元晖待制岁以赐冰及荔子分遗季共而今年荔枝不至有诗次韵三首其一"}
{"author":"周紫芝","content":"园荒不见二疏归，风引长藤欲上篱。燕子作巢春寂寂，竹枝摇月影离离。谁为五柳当年传，又诵三堂此日诗。我欲一邱藏曲折，此心唯有子相知。","dynasty":"宋代","title":"二月二十六日伯远邀游小园明日有诗次韵"}
{"author":"周紫芝","content":"素幔秋风急，烟峰晓日残。香沈金兽在，镜掩玉台寒。恩已沾封诰，人空委佩兰。他年作佳传，谁为考幽刊。","dynasty":"宋代","title":"吴夫人挽词其二"}
{"author":"周紫芝","content":"平生寡友，形影相吊。与君结交，相视一笑。四方万里，动静险夷。我惟子求，子必我随。聿来湓江，屋庐既正。相子攸居，我室乃定。得子之宫，于窗之南。风茎雨叶，蔚其鬖鬖。人言死猫，可引活竹。猫死地虚，根行竹绿。又言无法，移必行迷。仍标其根，以识东西。区区百设，何乃多事。事在眉睫，初无妙理。穴地成坎，碎土加筛。沃以斗水，和之成泥。置竹其中，实之以土。土燥润久，可月不雨。逮其雨来，竹既已成。热不受暑，寒不变青。嗟哉此君，以节自负。如遇君子，理宜调护。君欲何法，无法可传。并以告子，俾知竹贤。","dynasty":"宋代","title":"南窗植竹数百竿后数日蔚然俱青客问种竹法作四言以告之"}
{"author":"周紫芝","content":"李侯自以诗名家，诗成与月争霜华。谁将尤物调韵语，拄笏骑曹分好花。花寒力浅香微透，恼乱诗翁作诗瘦。对花欲作楚狂颠，草赋谁居广平右。但愁急管吹羌胡，便应买酒烦长须。参横想见绿衣舞，月中笑语花微臞。天香艳艳与谁好，君家兄弟元三株。明日新诗入花萼，人间此事应久无。可怜多病闭门叟，对月痴坐空中书。","dynasty":"宋代","title":"次韵似表谢胡士曹分梅花"}
{"author":"周紫芝","content":"我得孤山已恨迟，水边无复昔年枝。花随此老俱成梦，诗似徐郎今有谁。陇使醉将春作信，广平应解玉为肌。五更笑语香中意，只有罗浮晓月知。","dynasty":"宋代","title":"次韵徐美祖梅花"}
{"author":"周紫芝","content":"丞哉风味似崔侯，松下行吟万事休。乱后只应堪一笑，官闲如此复何求。看花欲下春衫泪，射月先忧塞草秋。赖有道人三昧句，为君一洗向来愁。","dynasty":"宋代","title":"次韵常元明寄侯元进"}
{"author":"周紫芝","content":"山西骁将真黥奴，两斛笑弯金仆姑。偶然浮云变苍狗，身骑高马称金吾。胡兵仓黄忽南渡，地黑天昏两龙去。贼臣僭伪谁适从，将军一呵百官惧。仗剑前驱趣翠华，路人辟易空回顾。至今愿返河阳狩，荆棘艰难窘天步。未悬北阙新头颅，犹带安西旧都护。前年纵兵肥水头，横尸千里行人愁。帐前骑士勇如虎，帐下娇娥双脸羞。藁街流血天忽怒，小儿跳梁健儿舞。寄语卢龙与范阳，中书相公今尚父，慎勿更如奴跋扈。","dynasty":"宋代","title":"黥"}
{"author":"周紫芝","content":"五月畏涂暑，千里苦炎熇。天台大士庐，妙境在寥廓。解鞍修净供，茗椀应自瀹。安得从君游，享此方外乐。","dynasty":"宋代","title":"送袁司理归天台其二"}
{"author":"周紫芝","content":"乌鹊桥成不恨迟，隔秋相见岂无期。姮娥空傍月中去，嫁得星郎是几时。","dynasty":"宋代","title":"次韵周秀实寺丞七夕三首其一"}
{"author":"周紫芝","content":"金枢坏残月，旸谷宾朝曦。九日浴沧海，一日腾上枝。上枝邈何许，但隐山半规。须臾挂铜钲，飞上天一涯。光景被草木，晔晔含幽姿。微暾入圆吭，飞鸣各嘤咿。物意自欣悦，人情伤岁时。卷我东窗帘，群山抺脩眉。炙背翻故书，搜肠出新诗。俟河几时清，种豆落为萁。人生行乐耳，富贵终何为。丈夫风云会，事业肩皋夔。时哉不我与，浩歌君勿疑。纫兰可为佩，制荷可为衣。驾以白玉虬，骖以苍精螭。翩翩八荒外，渺渺天风吹。世俗付一笑，造化真小儿。","dynasty":"宋代","title":"八月三日早起"}
{"author":"周紫芝","content":"扁舟忆东来，梅冷殊未芳。故人念客寒，满意倾酒浆。坐中东床君，笑语芝兰香。相从忽三月，共饮湖水光。花事乃如此，碧草日夜长。子归我当留，语离意难忘。似闻小山居，一苇仅可航。会寻霅川盟，着屐登上方。","dynasty":"宋代","title":"送别王元韵徙居武康"}
{"author":"周紫芝","content":"都门供帐记当年，十里旌旗暗画船。文石班中天上客，水晶宫里地行仙。铃斋妙画人间见，相府珍篇海内传。锦轴牙签浑未识，忽随双鲤到家边。","dynasty":"宋代","title":"谢王侍郎寄东仓祖送图二首其一"}
{"author":"周紫芝","content":"清歌忆去年，共唱秦楼曲。门外月横波，帐里人如玉。秋风吹彩云，梦断惊难续。别调不堪闻，红泪销残烛。","dynasty":"宋代","title":"生查子"}
{"author":"周紫芝","content":"团扇复团扇，团扇亦已好。但恐秋风至，弃捐在中道。","dynasty":"宋代","title":"拟桃叶团扇歌三首其三"}
{"author":"周紫芝","content":"天寒归路雪霏初，家近钱塘十里湖。乌帽举鞭谁画我，固应全似灞桥驴。","dynasty":"宋代","title":"雪中归竹"}
{"author":"周紫芝","content":"云冻风仍急，天低雪未收。山寒飞鸟绝，江晚一蓑幽。晓树梅初放，风帘絮自投。孤鶱迷远鹤，痴立看饥鸥。枥马归鞍速，韝鹰猎羽遒。连城理睥睨，千骑冷貔貅。何处回兰棹，谁人拥钓裘。闭门怜我病，得句付君搜。上瑞书三白，登年在九秋。何当明月夜，同作广寒游。","dynasty":"宋代","title":"次韵元素对雪十韵"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"乌巾白角云锦裘，长胫肮脏高结喉。王孙自是真龙种，世上悬知无此俦。醉里哦诗诗欲就，风月平欺两肩瘦。秋风为神玉为骨，画手何从写奇秀。仇池客多谁在亡，高准虬髯唯汝阳。紫皇苦欲奏璈语，此曲至今空断肠。肠断公歌侍儿拍，瓮里黄柑自春色。老坡不见空凄然，此诗此意无人传。","dynasty":"宋代","title":"题赵安定像"}
{"author":"周紫芝","content":"百执称元祀，君王服大裘。祥光将盛布，雨意倏前收。月白明彫俎，霜寒肃缀旒。欲知天意格，肸蚃荷神休。","dynasty":"宋代","title":"恭进郊祀庆成诗五首其三"}
{"author":"周紫芝","content":"露井飞彫梧，碧月借秋色。颇闻遭鼠辈，恼睡成反侧。君岂劾鼠手，姑缓藁街磔。我亦见事惯，流年反多历。谁能与此物，更较胜负敌。一笑谓狸奴，无乃尔不职。","dynasty":"宋代","title":"次韵季共蓬斋夜坐三首其三"}
{"author":"周紫芝","content":"乱来岁月总如流，头白江村不奈愁。老罢此身何处着，尚堪同倚雨中楼。","dynasty":"宋代","title":"次韵草堂主人雨中十首其七"}
{"author":"周紫芝","content":"凉月初欣薄露天，井梧吹叶又凄然。墙根可笑无名草，依倚秋风翘碧鲜。","dynasty":"宋代","title":"秋晚二绝其一"}
{"author":"周紫芝","content":"知公清德自天然，犹复游心到简编。应笑向来张相国，后堂宾客少彭宣。","dynasty":"宋代","title":"时宰生日诗三十绝其二十一"}
{"author":"周紫芝","content":"五更风雨各无端，留取残枝与客看。何逊借花心欲折，玉奴愁雨晓应寒。","dynasty":"宋代","title":"梅花为风雨所残三绝其一"}
{"author":"周紫芝","content":"绍兴天子圣神孙，明道宣和典故存。曾与诸生迎御辇，又瞻青耜载耕根。","dynasty":"宋代","title":"时宰生日诗三十绝其八"}
{"author":"周紫芝","content":"云衢欲上马蹄轻，莫问长安路几程。双剑竟须腾巨泽，夜光元自当连城。偶因劝驾江边日，犹记胪传玉陛声。澹墨榜知何日出，拟开春瓮为君倾。","dynasty":"宋代","title":"送富川秋举五"}
{"author":"周紫芝","content":"水底双鱼不上钩，粉金翻样滑如流。我无三昧诗中手，乞与君脩五凤楼。","dynasty":"宋代","title":"分双鱼笺赠徐伯远"}
{"author":"周紫芝","content":"太平和笔一番新，瑞表丹邱亦异闻。不遣枫榆作连理，谁知六合已同文。","dynasty":"宋代","title":"时宰生日诗三十绝其二十五"}
{"author":"周紫芝","content":"自从春去忆疏梅，直到秋来数木犀。不隔幽香微雨细，偏宜小树夕阳低。无诗可说难言态，有酒应须著意携。家在东江苦无此，莫嫌为客在江西。","dynasty":"宋代","title":"九江木犀甚富而香亦奇绝江东所无也"}
{"author":"周紫芝","content":"与师同是一山云，吹落江西却再分。聚散人生俱似梦，虎溪重过不烦君。","dynasty":"宋代","title":"金山贯道人跨水作亭余为名以枕流亭成而仆欲去作二诗因以留别其二"}
{"author":"周紫芝","content":"李渤筑长堤，三千五百尺。为我绝平湖，遂识柴桑宅。高人淡无营，小室自生白。倚壁横两床，并坐可四客。时闻苍蝇馆，不厌蜗牛馘。谁知湖尾山，抱负萦水石。繁阴庇芳姿，收拾在几席。天地本高明，胸次有宽窄。固应世外境，颇与俗眼隔。我欲为君留，雨意良霂霢。对眠分小窗，夜语要剧会。须臾携被来，更待风雨夕。","dynasty":"宋代","title":"书祁居之家小阁"}
{"author":"周紫芝","content":"去年夜走山百盘，山中飞雪朝漫漫。不知春向梦中尽，更有梅花醉后看。今年冬温寒力软，春入梅梢已堪剪。插花重饮故人樽，犹得一枝供细撚。岂知丛棘避戈鋋，还对粉香惊婉娈。花前楚客狂欲颠，月下吴牛空自喘。明年尚恐贼连营，零落肯教花满眼。只今犹可醉馀香，杯行到君莫嫌满。","dynasty":"宋代","title":"饮沈都曹家梅花下"}
{"author":"周紫芝","content":"当年白雨打凉州，春色还催禁籞游。记得端门迎辇路，轻冰一夜绿杨沟。","dynasty":"宋代","title":"辛亥冬无雪天气妍暖如禁烟时书所感三绝句其二"}
{"author":"周紫芝","content":"春似酒杯浓，醉得海棠无力。谁染玉肌丰脸，做燕支颜色。送春风雨最无情，吹残也堪惜。何似且留花住，唤小鬟催拍。","dynasty":"宋代","title":"好事近（海棠）"}
{"author":"周紫芝","content":"圣主思清战骑埃，尽将尺一起群才。匈奴莫向云中入，尚父今从海上来。绣祫不当毡毳用，玉关宁为犬羊开。公冠已挂知何事，犹有忠肠日九回。","dynasty":"宋代","title":"追和向苏州舟次京口闻召诸公简朝中知旧"}
{"author":"周紫芝","content":"香严参鼻观，可受郢人斤。谁能论许事，且炷松炉薰。借此沈水力，侑我棐几文。小阁亦窈窕，青烟散敷纷。与人共婆娑，此意良殷勤。恨无博山赋，可写蜀锦纹。老人住江东，来作江西云。江湖渺归思，先弟无馀芬。焚香此幽事，此外何所欣。如人嗜昌歜，岂复思膻荤。令君出新语，种学窥多闻。但恐燕寝句，颇惭韦使君。更当宿残火，薄雾看氤氲。","dynasty":"宋代","title":"次韵郭"}
{"author":"周紫芝","content":"西施乳白鱼供箸，樊素唇红果荐新。不恨江干春晼晚，旅庖犹是慰愁人。","dynasty":"宋代","title":"北湖暮春十首其八"}
{"author":"周紫芝","content":"鲜鲜凌霜菊，艳艳粲云绮。团栾双毬枝，婆娑照窗几。颇讶银台俗，深憎泽兰紫。琐碎悬万铃，金钱坐堪拟。彼美谁家姝，轩然两仙子。一登君子堂，衙官列桃李。殷勤极调护，出斛埋地底。结草障飞霜，分渠泄流水。那知病根株，咬齧遭蠹蚁。人生意外忧，多智亦谩尔。朝来踏雪泥，呼奴亟移徙。东株真已萎，西株有生理。萎者不自持，生者能有几。君看金谷园，花木亘百里。忽然奇祸作，过眼尽荆杞。悠悠可奈何，归步一笑喜。","dynasty":"宋代","title":"悯白菊两枝"}
{"author":"周紫芝","content":"复作此歌霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。","dynasty":"宋代","title":"品令"}
{"author":"周紫芝","content":"游骑归来尚半酣，一杯谁与瓮头柑。小窗梦断龛灯在，影落疏梅月上庵。","dynasty":"宋代","title":"次韵同舒天用和元侯三绝其三"}
{"author":"周紫芝","content":"汗漫谁从食蛤游，岁穷真似贾胡留。恨无摩诘丹青手，貌得潇湘两岸秋。","dynasty":"宋代","title":"次韵吕仁父教授题余秋浦诗卷其二"}
{"author":"周紫芝","content":"淮阴一世豪，勋业满天地。晚节不自全，遗恨在百世。君臣如父子，焉得置猜忌。功高良易疑，地大苦难制。折箠下燕齐，群豪自风靡。岂有须假王，而可镇齐伪。祸生固有胎，失在此举尔。沛公窘荥阳，齐卒尽精锐。颉颃楚汉间，事若反掌易。信岂不自王，何乃遣汉使。帝意自此疑，齐楚终易位。哙等何足羞，鞅鞅遂失意。晚路说陈豨，咄嗟甚儿戏。吕姥何能为，公乃自失志。","dynasty":"宋代","title":"读淮阴传"}
{"author":"周紫芝","content":"一饱欣然下箸馀，庾郎鲑菜复何须。当时献纳堪怜许，只解区区说䱥鱼。","dynasty":"宋代","title":"河鲀三绝其三"}
{"author":"周紫芝","content":"文石班中侍从联，如公真合在甘泉。何由魏阙催归诏，未到荆州去路边。分外寡求应是福，静中有寿不须仙。满斟玉色长生酒，烂醉庐峰五老前。","dynasty":"宋代","title":"都倅寿诗二首其二"}
{"author":"周紫芝","content":"残月坏金枢，朝曦吐旸谷。南台凌日观，杲杲明万木。白露亦巳晞，桐阴转檐曲。危坐读黄庭，想像巾一幅。","dynasty":"宋代","title":"题吕节夫园亭十一首其四朝阳台"}
{"author":"周紫芝","content":"林下相从政要君，春来花草各欣欣。须烦无语木上座，时伴能言郑广文。徒步饱看山入眼，醉归应有句凌云。谁知九节仙人杖，解与先生立茂勋。","dynasty":"宋代","title":"次韵关子东筇杖"}
{"author":"周紫芝","content":"山有生前约，花留病后开。得闲如我少，扶步与谁来。闭户深防客，哦诗稳送杯。夕阳如有意，催月与徘徊。","dynasty":"宋代","title":"病后二首其一"}
{"author":"周紫芝","content":"连璧终惭玉一双，何曾有句似澄江。九霄鸿鹄终掀举，三峡波涛看击撞。长袖婆娑终解舞，短歌哀怨不成腔。诗坛老将元无敌，合为奔军作受降。","dynasty":"宋代","title":"次韵任道卿见寄"}
{"author":"周紫芝","content":"此生无事不随缘，世路何心更著鞭。年尽未归真偶尔，春来若健亦欣然。","dynasty":"宋代","title":"岁抄四绝其三"}
{"author":"周紫芝","content":"江南洛社各天涯，何事高人亦见思。句法风流云烂漫，旅情飘泊燕差池。樽前病骨难供醉，花下枯藤可强枝。莫唤孤山林处士，扬州何逊自能诗。","dynasty":"宋代","title":"次韵相之和李子至寻梅诗"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"老病犹朝朔，华颠尚著冠。马头收雨去，湖面拍堤寒。鸟作乡关语，花如梦寐看。晚来还倚杖，看日下栏干。","dynasty":"宋代","title":"四月五日早晴二首其一"}
{"author":"周紫芝","content":"短策羸骖山路长，松阴十里午风凉。飞来一水自碧落，屹立五峰丛宝坊。青鸟也随人听法，老禅聊为客烧香。泉声绕枕浑如雨，月色满岩疑是霜。","dynasty":"宋代","title":"宿隐静作"}
{"author":"周紫芝","content":"落絮天慵草渐匀，最迟红药又成尘。苦无黄鸟能歌舞，连日春阴闷杀人。","dynasty":"宋代","title":"北湖暮春十首其九"}
{"author":"周紫芝","content":"反侧虞戈兵，流离厌山谷。师兴解重围，乱定出荼毒。提携望乡关，老稚甘趼足。故里成丘墟，门巷亡诘曲。大木亦已薪，蔓草行可束。东邻杀翁媪，祸难云最酷。白骨在草间，零落不相属。西家各奔窜，系掳及僮仆。当时黄金囊，掉头不肯赎。新交半亡没，变故谁记录。举家竟何归，寄食叹局促。凶年大军后，旱气日熇熇。涸井不供炊，垢腻那得浴。不知病瘦躯，何以度蒸溽。自从关陜乱，威弧殊未韣。十人九无家，荡析岂所欲。微生何足论，主食久不玉。但愿早休兵，四海各安俗。","dynasty":"宋代","title":"贼退后经旧居"}
{"author":"周紫芝","content":"华省缪通籍，群公接蝉联。坐曹苦无事，笑语相周旋。蛛尘生印窠，雌黄入遗编。赐沐不反舍，环湖走层巅。况乃三神祠，仿佛在云烟。蓐食戒明发，著鞭飞晓鞯。白石望磊磊，跳珠忽溅溅。咫尺不得往，使我意惘然。谁当却丰隆，旷荡开青天。同升太华顶，共摘玉井莲。斯盟可重寻，慎勿轻弃捐。","dynasty":"宋代","title":"诸公约游诸山而雨分韵得莲字"}
{"author":"周紫芝","content":"梅雪既扫地，桃花露微红。风从北苑来，吹入茶坞中。真香不可说，玉色谁与同。不知耐几汤，成此三味功。顾渚与日注，名高各雌雄。四海一大地，所至皆春风。物固有不幸，乃尔殊穷通。此品不见称，白云空蒙茸。移栽雪堂下，赖有黄冈翁。来禽青李帖，绝世无此工。遂使桃花名，遍满江西东。此老久下世，真赏殊未逢。只今调粥手，乳花为谁浓。堂今在馆驿，树亦知何踪。树固不足惜，馆驿行当空。","dynasty":"宋代","title":"苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品"}
{"author":"周紫芝","content":"忆昔司酒毋，濒湖赋官屋。颇如贺知章，上疏得湖曲。诗虽竟坐穷，天亦稍从欲。三年看飞雪，万岭琢寒玉。有时横轻舠，不敢唾净绿。但当忍涕洟，岂不念安燠。是时走绯衣，荷担晚相逐。坚冰凿涸阴，推日在北陆。收藏备赐颁，功用等神速。归来阅空庭，玉立僵冻木。青灯照诗肩，屡作龟颈缩。高轩客谁过，寒瓮酒空熟。只今古城隅，回望苍山麓。崎岖失岩岫，红腐困饘粥。王郎飞晓骖，此意知有属。文怀断弦悲，当倩鸾胶续。话客想回舟，敲门亦看竹。恨无摩诘手，风姿写幽独。忆君肠九回，得意日三复。平日交游尽，如子一夔足。他时追汗漫，便可摆拘束。人生何自苦，成败棋一局。","dynasty":"宋代","title":"次韵季共大雪早游竹阁书所见"}
{"author":"周紫芝","content":"浅妆匀靓。一点闲心性。脸上羞红凝不定。恼乱酒愁花病。晚来泪揾残霞。坠鬟小玉钗斜。细雨一帘春恨，东风满地桃花。","dynasty":"宋代","title":"清平乐"}
{"author":"周紫芝","content":"数花，盖造物者以娱萱堂老人也。师醇以长短句分饷一枝，竹坡作此解以赞之西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。","dynasty":"宋代","title":"减字木兰花"}
{"author":"周紫芝","content":"黠虏难交玉帛欢，只因献纳是争端。郑公不请长缨去，有口真堪伐可汗。","dynasty":"宋代","title":"读郑公奉使录其一"}
{"author":"周紫芝","content":"今君无我亦无人，谁识毗邪妙悟身。宴坐只应山是伴，夜禅唯与月相亲。支郎好马元成癖，懒瓒垂洟却是真。更待众生总无病，万金良药不妨神。","dynasty":"宋代","title":"题善应师毋我庵"}
{"author":"周紫芝","content":"白头于世亦何能，欲赋归来计未成。孟博声名追往昔，蔚宗文字慰平生。风流易散嗟人事，臭味相求岂世情。欲唱清歌送行客，不知谁是米嘉荣。","dynasty":"宋代","title":"次韵范提干二首其二"}
{"author":"周紫芝","content":"无限江山无限愁。两岸斜阳，人上扁舟。阑干吹浪不多时，酒在离尊，情满沧洲。早是霜华两鬓秋。目送飞鸿，那更难留。问君尺素几时来，莫道长江，不解西流。","dynasty":"宋代","title":"一剪梅（送杨师醇赴官）"}
{"author":"周紫芝","content":"郭索何人捕草泥，朝盘新见玉团脐。却思烟雨江南夜，红火青蓑入稻畦。","dynasty":"宋代","title":"朝盘二首其一"}
{"author":"周紫芝","content":"参军诗古清而臞，清瑶绕屋分西湖。长安城中开八陌，心知此地人皆无。草阁波平少傍舍，卧看晴沙鸟飞下。眼无公事儿自痴，句有澄江官颇暇。吾生已老心怀羞，为饥索米亦有求。闻君稍动谢守趣，令我转忆江南洲。诗成况复终少味，五字故坚不知畏。可怜未识故将军，应似当年灞陵尉。","dynasty":"宋代","title":"次韵鲍仲山官居临大池傍鲍题以协趣取谢宣城所谓后协沧洲趣之句也"}
{"author":"周紫芝","content":"秣陵城门夜不开，城头椎鼓鸣春雷。绯衣擎火燎民屋，万井一炬飞红埃。道傍横尸人不识，血流但见秦淮赤。府中官吏一百人，尽取姓名书罪籍。元戎被执不得归，贼坐黄堂纵呵斥。明朝传檄下九州，九州牧伯不敢收。可笑官军櫜羽箭，环视走卒撄城楼。将军楼船下巫峡，胆落双旌俱卷甲。日枭五十三头颅，一战何曾短兵接。今年新起故将军，灞陵醉尉勿浪嗔。文致太平武定乱，非渠谁复清风尘。","dynasty":"宋代","title":"秣陵行"}
{"author":"周紫芝","content":"淮阴一世豪，勋业满天地。晚节不自全，遗恨在百世。君臣如父子，焉得置猜忌。功高良易疑，地大苦难制。折箠下燕齐，群豪自风靡。岂有须假王，而可镇齐伪。祸生固有胎，失在此举尔。沛公窘荥阳，齐卒尽精锐。颉颃楚汉间，事若反掌易。信岂不自王，何乃遣汉使。帝意自此疑，齐楚终易位。哙等何足羞，鞅鞅遂失意。晚路说陈豨，咄嗟甚儿戏。吕姥何能为，公乃自失志。","dynasty":"宋代","title":"读淮阴传"}
{"author":"周紫芝","content":"徐娘虽老风流在，学得啼眉时世妆。只有于潜旧家女，但携篷沓嫁新郎。","dynasty":"宋代","title":"于潜道中戏作"}
{"author":"周紫芝","content":"烟雨凄凄芳草渡，隔岸鼕鼕赛神鼓。男巫唱歌女巫舞，蚕宜青桑麦宜土。天下无兵三百州，不如卖剑买汝牛。千仓万廪汝莫爱，富民今岁新封侯。","dynasty":"宋代","title":"鼓鼕鼕行"}
{"author":"周紫芝","content":"何曾留得守囊钱，长坐羁愁只断编。我已自成穷活计，君犹为看小行年。莫惊久客推难去，况有吟诗尽可传。更看同升门下士，中兴自昔要真贤。","dynasty":"宋代","title":"次韵余宅仲答陈先生"}
{"author":"周紫芝","content":"青鞋忍踏江沙路。恨人已、骑鲸去。笔底骅骝谁与度。西州重到，可怜不见，华屋生存处。秋江渺渺高台暮。满壁栖鸦醉时句。飞上金鸾人漫许。清歌低唱，小蛮犹在，空湿梨花雨。","dynasty":"宋代","title":"青玉案（凌歊台怀姑溪老人李端叔）"}
{"author":"周紫芝","content":"云静天无滓，霜晴日乍暄。风平初放缆，江稳自流船。贾客眠吹笛，篙工坐意钱。吾行聊尔尔，百丈莫频牵。","dynasty":"宋代","title":"十月十九日江晴放舟"}
{"author":"周紫芝","content":"月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。","dynasty":"宋代","title":"渔家傲其五夜饮木芙蓉下"}
{"author":"周紫芝","content":"昔人品淄渑，惠山压东南。谁知十里隔，通此一勺甘。初不劳箨龙，漫山走嵌岩。方池汲清碧，地脉通溶涵。瓷瓯落飞雪，石鼎鸣风杉。悬知与佳客，午梦回春酣。","dynasty":"宋代","title":"钱申仲大夫索四亭诗各赋一首通惠亭"}
{"author":"周紫芝","content":"并门当日倚长城，笑遣妖凶卷旆旌。江上长鲸知巳灭，草中封豕不劳平。十年当念疮痍苦，此日宁论战伐名。虎帐夜谈资婉画，为言奇策是休兵。","dynasty":"宋代","title":"送舜卿游建昌"}
{"author":"周紫芝","content":"特地移藩唤木犀，眼明初见岁寒枝。临风想像香来处，不到黄昏满树时。","dynasty":"宋代","title":"剪芦藩出木犀二绝其二"}
{"author":"周紫芝","content":"濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头·濯锦桥边月"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头·岁晚念行役"}
{"author":"周紫芝","content":"彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。","dynasty":"宋代","title":"鹧鸪天·彩鷁双飞雪浪翻"}
{"author":"周紫芝","content":"发白犹敧旅枕，溪深未挂烟莎。往来苕霅意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。","dynasty":"宋代","title":"西江月·发白犹敧旅枕"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉後有人扶。","dynasty":"宋代","title":"小重山·碧玉山围十里湖"}
{"author":"周紫芝","content":"柳边池阁。晚来卷地东风恶。人生不解频行乐。昨日花开，今日风吹落。杨花却似人飘泊。春云更似人情薄。如今始信从前错。为个蝇头，轻负青山约。","dynasty":"宋代","title":"醉落魄/一斛珠"}
{"author":"周紫芝","content":"薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。人生只有尊前乐。前度刘郎，莫负重来约。","dynasty":"宋代","title":"醉落魄/一斛珠"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄/一斛珠"}
{"author":"周紫芝","content":"月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。","dynasty":"宋代","title":"渔家傲·月黑天寒花欲睡"}
{"author":"周紫芝","content":"蝉薄轻梳鬓，螺香浅画眉。西湖人道似西施。人似西施浓淡、更相宜。画烛催歌板，飞花上舞衣。殷勤犹劝玉东西。不道使君肠断、已多时。","dynasty":"宋代","title":"南柯子/南歌子"}
{"author":"周紫芝","content":"苦竹冈头竹似云，刘郎何事不挥斤。杯盘倘使同吴俗，荼荠谁能作楚文。","dynasty":"宋代","title":"刘主簿许饷苦笋未至其一"}
{"author":"周紫芝","content":"绣衮貂冠举世荣，阴功难报本难名。令公清德流无尽，依旧秦淮绕故城。","dynasty":"宋代","title":"时宰生日诗三十绝其二"}
{"author":"周紫芝","content":"欲成冻雨又吹残，香稻垂垂不救乾。谩对醨云讼风伯，还将火伞付炎官。未容涨绿浮烟艇，且看晴云转玉盘。谁与天工论赤地，尽倾银汉作波澜。","dynasty":"宋代","title":"雨意甚浓方起而止"}
{"author":"周紫芝","content":"少陵有句皆忧国，陶令无诗不说归。常恨两翁埋槁壤，顿惊双璧堕穷扉。风催锦里花枝少，草长江南豆叶稀。自古高才多寂寞，遗编读尽泪频挥。","dynasty":"宋代","title":"乱后并得陶杜二集"}
{"author":"周紫芝","content":"春回九地初颁历，人傍千门复看傩。尽是汉家无事日，白头扶杖意如何。","dynasty":"宋代","title":"岁杪雨雪连日闷题六绝其三"}
{"author":"周紫芝","content":"闻说寻山屐，闲穿近郭村。眼明山净绿，心爱水清喧。幽事付馀日，狂歌终放言。地经殊代远，名为老僧存。境胜醒朝梵，蔬甘饱夕飧。僧应只灵运，客或是文园。觅句闻吴咏，投文吊楚魂。梦时惊远籁，背喜曝微暾。历井窥云窟，穷山绕石根。蹇驴当复跨，促席未容温。儿辈休嗤点，吾曹自引援。浊醪聊共把，蠹简付重论。归和山中句，挑灯老眼昏。","dynasty":"宋代","title":"次韵黄子才野步饭怀禅师道场"}
{"author":"周紫芝","content":"三月江南好春色，买酒家家作寒食。男呼女唤俱出游，扶路醉归欢乐极。街头尽日无人行，多在山村少在城。踏歌赛愿一时了，上冢归来闻笑声。岂料如今一百五，画戟满城椎战鼓。子孙半作泉下人，薄酒不浇山上土。死者已往生者存，随分欢娱各儿女。烹鱼裹菜当盘飧，花作红妆鸟歌舞。君不见江南江北多战场，去年白骨无人藏。","dynasty":"宋代","title":"寒食曲"}
{"author":"周紫芝","content":"鸟声时向静中闻，尽日阴晴漫不分。庭下落花如落絮，眼前春思似春云。","dynasty":"宋代","title":"春晚绝句二首其二"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄"}
{"author":"周紫芝","content":"钱郎名与大年齐，貌得孤山一段奇。月色昏昏人寂寂，梅花淡淡水漪漪。戏将三昧传神手，催动千林破腊枝。不用摩挲窥妙墨，暗香疏影在新诗。","dynasty":"宋代","title":"次韵徐伯远题钱少愚画孤山月梅图"}
{"author":"周紫芝","content":"白头憔悴未归身，羞作须江入社人。自是愁多无好句，不关诗瘦与伤春。","dynasty":"宋代","title":"次韵魏定甫早春题咏五首其四"}
{"author":"周紫芝","content":"薄宦时难得，馀生老易分。人言侯叔起，诗学鲍参军。未补胸中线，空修地下文。欲寻高密语，应怕虎狼群。","dynasty":"宋代","title":"闻侯元进死"}
{"author":"周紫芝","content":"病畏空缘浅，愁知醉境宽。五穷空抱艺，六巧岂胜寒。鹤骨全凭杖，霜毛不受丹。春云莫成雪，僵卧有袁安。","dynasty":"宋代","title":"次韵艾主管二首其二"}
{"author":"周紫芝","content":"此生空作短檠痴，老去犹惭阅市资。岂有邺书犹插架，更无班史可充饥。今朝过眼亡三箧，它日还君欠一瓻。乱叶纷披在悬磬，春风可是故相欺。","dynasty":"宋代","title":"贼后收拾残书作"}
{"author":"周紫芝","content":"有树移云尽欲平，牙签卷尽俗尘清。谁知吏案文书里，时有沧江风雨声。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其三"}
{"author":"周紫芝","content":"风与秋容一样清，云随风尽十分晴。江从采菊亭前过，月到双梧顶上明。塞草又黄人亦老，霜须浑白酒还倾。不应造物知愁极，故着玉蟾娱老情。","dynasty":"宋代","title":"中秋大晴采菊亭对月"}
{"author":"周紫芝","content":"清歌忆去年，共唱秦楼曲。门外月横波，帐里人如玉。秋风吹彩云，梦断惊难续。别调不堪闻，红泪销残烛。","dynasty":"宋代","title":"生查子"}
{"author":"周紫芝","content":"东风歇。香尘满院花如雪。花如雪。看看又是，黄昏时节。无言独自添香鸭。相思情绪无人说。无人说。照人只有，西楼斜月。","dynasty":"宋代","title":"秦楼月"}
{"author":"周紫芝","content":"人生如浮云，梦境无真乐。功名绕床卢，聚散合钱醵。可怜灯火读，圣处恨未博。我非金闺彦，敢静玉关柝。衰年未免俗，万事随猎较。安得共芳洲，相期采兰若。眷言平生欢，宁负岁寒约。唾手可书绅，君意良不薄。","dynasty":"宋代","title":"次韵元亢见贻"}
{"author":"周紫芝","content":"前一首，自为之也年少登高意气多。黄花压帽醉嵯峨。如今满眼看华发，强捻茱萸奈老何。千叠岫，万重波。一时分付与秦娥。明年身健君休问，且对秋风卷翠螺。","dynasty":"宋代","title":"鹧鸪天"}
{"author":"周紫芝","content":"吹尽青丝两鬓华，旋裁林下老生涯。已携斋钵分僧饭，更炷香云礼佛牙。","dynasty":"宋代","title":"游多福寺寺有佛牙光色殊胜而安定郡王墓在其后二绝其一"}
{"author":"周紫芝","content":"吉人为善天所彰，效有迟速理则常。叶侯天骥少未骧，读书过眼下十行。易如翻水成文章，学既日富名日昌。谓取富贵如探囊，当时馀子皆擅场，呼不成卢空绕床。直气勇决何可当，买田筑室龙池阳。夜光穿屋万丈长，人言家有明珠双。青衫归侍宴几傍，仿佛月中丹桂香。要看玉树争芬芳，击鲜不羡游诸郎。大裘执玉郊圆苍，厖恩厚泽均四方。翁年九十鬓不霜，锡以命服闾里光。门前贺客俱奔忙，手持牛酒填康庄。遂摘天语名公堂，不须灵寿扶徜徉。高文戛玉鸣琳琅，省郎言语如君房。天公报德殊未央，传家奕叶寿且康。王母昼着云锦裳，麻姑行酒倾琼浆。壶中日永醉玉觞，赤松黄石相扶将。","dynasty":"宋代","title":"叶宣义家寿祉堂"}
{"author":"周紫芝","content":"驾言陟前冈，胜赏追良辰。苍黄惨暮色，浩荡飞瑶尘。冰花似有意，娱我坐上宾。但恐白模糊，偶失青嶙峋。造物有奇事，变灭无逡巡。斜阳忽到眼，万叠罗苍岷。戏从壶中天，漏此色界痕。况乃文字饮，尽属我辈人。老守颇自愧，缪许参冠巾。念我千里行，维舟在江滨。雪既不可留，迹亦恐遂陈。置之勿复道，且饮樽中醇。","dynasty":"宋代","title":"雪中同上醉"}
{"author":"周紫芝","content":"一麾投老始专城，共理聊烦助圣明。欲识斯民元不病，要知循吏本无声。官闲莫道州如斗，客满何妨饮似鲸。它日桐川楼下酒，会须分与故人倾。","dynasty":"宋代","title":"别方桐川"}
{"author":"周紫芝","content":"东堂坐甑遭炊蒸，西檐烈日方腾腾。炎官张伞火渐炽，乌豕渡河云不兴。五官大夫有遗种，十八公自分云仍。羲和挥戈不可却，郢匠剪毛归作棚。南风飒瑟出馀韵，怒龙奋迅苍髯升。香来鼻观过一雨，便恐冰麝终难胜。天公割此一席地，付与老翁来曲肱。何时快著短齿屐，信手自把南山藤。卧听松风满山雨，去作水边岩下僧。","dynasty":"宋代","title":"剪松毛小栅以诗落成"}
{"author":"周紫芝","content":"南枝先回北枝槁，玉山谁向花前倒。庾郎已老怕愁多，何郎怜花为谁恼。今年冬温得雪迟，西湖地胜着花早。旧时处士作诗处，篱落横枝为谁好。清霜着树月满枝，白雪堆花门不扫。丽句谁能铁石肠，赖有广平文独老。借令一笑有馀妍，赋此新诗不须草。归寻手种桃李花，痛剪繁枝投有昊。","dynasty":"宋代","title":"次韵陈郎中再赋孤山梅"}
{"author":"周紫芝","content":"园蔬本自不全贫，今日真成笋作斤。已恨此生相见少，更须侬作解嘲文。","dynasty":"宋代","title":"客有为予言笋不可食食之令人瘦者戏作二绝为解嘲其二"}
{"author":"周紫芝","content":"拟筑扬雄宅一区，碧鸡坊外且成居。湖江君尚作浮宅，风雨我当无敝庐。平日梦游嗟路远，新凉见面恰秋馀。便须载酒相从去，要识平生未见书。","dynasty":"宋代","title":"次韵罗仲共教授闲居三首其三"}
{"author":"周紫芝","content":"簿领痴儿作底忙，闲中得味独君长。登临莫负山如玉，岁月还成鬓作霜。谁把酒浇陶靖节，天将诗付沈东阳。明朝湖上看双璧，兄弟联镳作雁行。","dynasty":"宋代","title":"次韵李郎中休日不出二首其二"}
{"author":"周紫芝","content":"乌巾白角云锦裘，长胫肮脏高结喉。王孙自是真龙种，世上悬知无此俦。醉里哦诗诗欲就，风月平欺两肩瘦。秋风为神玉为骨，画手何从写奇秀。仇池客多谁在亡，高准虬髯唯汝阳。紫皇苦欲奏璈语，此曲至今空断肠。肠断公歌侍儿拍，瓮里黄柑自春色。老坡不见空凄然，此诗此意无人传。","dynasty":"宋代","title":"题赵安定像"}
{"author":"周紫芝","content":"老去家无定，名高席未前。如君尚穷约，谁与问苍天。","dynasty":"宋代","title":"次韵罗仲共山村题咏十首其四"}
{"author":"周紫芝","content":"天上星郎贵，人间五马荣。倒樽知客满，闭阁自诗成。闽岭千山隔，吴船一水轻。九重宣密诏，何日问归程。","dynasty":"宋代","title":"送叶泉州二首其二"}
{"author":"周紫芝","content":"早时得句唾成珠，晚岁分符雪似须。聊复把公诗过日，何心赋我食无馀。","dynasty":"宋代","title":"蔡澄源录三家诗见借各题一诗以还之其二"}
{"author":"周紫芝","content":"岭上孤松攲落照，水中花岛散馀霞。人疑五柳先生宅，又似三堂刺史家。","dynasty":"宋代","title":"寄题阎"}
{"author":"周紫芝","content":"种种星星苦见侵，已无心作四愁吟。三秋令我频成梦，一月劳君几嗣音。臭味每嗟无草木，因缘已定只山林。此心耿耿从谁语，遗恨依然泪满襟。","dynasty":"宋代","title":"次韵伯尹见寄二首其一"}
{"author":"周紫芝","content":"水上柴扉闭不开，苍山羔雁九天来。玉京已有神仙籍，莫怪青山唤不回。","dynasty":"宋代","title":"题苏养直画其三"}
{"author":"周紫芝","content":"李广平生竟不侯，功名看得鬓霜秋。学无西洛时难偶，人似南金价未酬。","dynasty":"宋代","title":"哭吴与行二绝"}
{"author":"周紫芝","content":"裕陵神谟与天通，昆崙以西俱凿空。渥洼初来九夷服，尽得大宛三象龙。于阗凤脑世未识，但见蹴踏长秋风。鬼章锦膊惊绝代，更看吐蕃狮子骢。胡儿肮脏双眼碧，锦鞯错落青丝笼。最后一匹号雄健，见自往来天仗中。羽林骑士铁挝肃，鸣珂蹀躞缨垂红。诸番入贡御闲溢，君王昼坐蓬莱宫。为临玉陛阅神骏，诏写真形谁最工。龙眠妙伎非俗画，不数当年老曹霸。三骢岂是拳毛騧，俶傥权奇颇闲暇。籋云之姿迣万里，太一来贶天马下。内人传看十二蹄，一笑微生咫尺威。自从鼎湖弓剑坠，龙媒上天久不归。只今空对画图泣，忍听鸟呼金粟堆。","dynasty":"宋代","title":"题龙眠画四马图"}
{"author":"周紫芝","content":"雨馀庭院冷萧萧。帘幕度微飙。鸟语唤回残梦，春寒勒住花梢。无憀睡起，新愁黯黯，归路迢迢。又是夕阳时候，一炉沈水烟销。","dynasty":"宋代","title":"朝中措其三"}
{"author":"周紫芝","content":"平生心笑伯州犁，罗织虽工不当威。莫采黄金铸刑鼎，要令青草入圜扉。于张必大君须记，六蓼先亡事恐非。闻说堂成已无讼，卧看庭树转斜晖。","dynasty":"宋代","title":"题王定父淑问堂"}
{"author":"周紫芝","content":"花深雨过一鸠鸣，唤起何郎对晚晴。暮霭连山明白鹭，夕阳回处带啼莺。浮生可笑能几屐，万事政须论一枰。想得追随共飞盖，玉觞零乱酒催行。","dynasty":"宋代","title":"次韵何君与晚晴"}
{"author":"周紫芝","content":"都门供帐记当年，十里旌旗暗画船。文石班中天上客，水晶宫里地行仙。铃斋妙画人间见，相府珍篇海内传。锦轴牙签浑未识，忽随双鲤到家边。","dynasty":"宋代","title":"谢王侍郎寄东仓祖送图二首其一"}
{"author":"周紫芝","content":"人生无先知，颇欲邀后福。自言苟依违，安得有颠覆。伯喈英伟资，高义甚敦笃。不为左回天，辄作流水曲。立朝有公言，谁能保家族。朝奏皂囊封，暮就洛阳狱。晚节不自守，一跌变前躅。起依千里草，九徙如转轴。卓死固已久，安得复嚬蹙。琴中知杀气，此理反未烛。陋哉王司徒，避谤私欲戮。公忠信安在，志操等流俗。何能起颓纲，此辈真碌碌。","dynasty":"宋代","title":"读蔡中郎传"}
{"author":"周紫芝","content":"虚飘飘，虚飘飘，姮娥临月榭，神女渡仙桥。风撼花浮水，霜吹叶落条。飞云转眼下三峡，密雪满空来九霄。虚飘飘，虚飘飘，比人生命犹坚牢。","dynasty":"宋代","title":"虚飘飘其一"}
{"author":"周紫芝","content":"人生有荣瘁，否极泰必来。君看九地春，寸草无馀荄。白首始一遇，蒲轮迎老枚。祁隐不可招，诩径行当开。我欲寻卢敖，卢敖安在哉。但当急洗眼，看子登云台。","dynasty":"宋代","title":"次韵道卿残腊步游林薮草木渐有生意三首其三"}
{"author":"周紫芝","content":"台城依旧绕长河，结绮临春往事多。但见张妃似西子，不知擒虎是阎罗。当年已老琼瑶树，此去空留铁石柯。乔木自存非故国，何须仍唱后庭歌。","dynasty":"宋代","title":"题孤山柏"}
{"author":"周紫芝","content":"斗落参横天雨霜，梦残灯尽客思乡。丁宁莫作叫云去，老眼不禁秋夜长。","dynasty":"宋代","title":"白湖闻雁三首其一"}
{"author":"周紫芝","content":"月观云台何处，瑶林玉树谁家。幻成银色世界，雨此天女宝花。","dynasty":"宋代","title":"东窗对雪六言四首其一"}
{"author":"周紫芝","content":"当年白雨打凉州，春色还催禁籞游。记得端门迎辇路，轻冰一夜绿杨沟。","dynasty":"宋代","title":"辛亥冬无雪天气妍暖如禁烟时书所感三绝句其二"}
{"author":"周紫芝","content":"林下相从政要君，春来花草各欣欣。须烦无语木上座，时伴能言郑广文。徒步饱看山入眼，醉归应有句凌云。谁知九节仙人杖，解与先生立茂勋。","dynasty":"宋代","title":"次韵关子东筇杖"}
{"author":"周紫芝","content":"已分功名哙等高，平生谁问六花包。千头愿种封侯橘，三脊仍惭缩酒茅。乱后诗囊成长物，梦中惊胆落飞髇。我非执戟明光客，知有何人肯见嘲。","dynasty":"宋代","title":"次韵常元明见寄三首其二"}
{"author":"周紫芝","content":"彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。","dynasty":"宋代","title":"鹧鸪天"}
{"author":"周紫芝","content":"多病谁怜泽国人，眼明羞见綵幡新。满倾吴地千钟酒，细说长安六度春。","dynasty":"宋代","title":"立春三绝句其三"}
{"author":"周紫芝","content":"新诗几欲赋幽姿，才浅真惭秃角犀。未可便教金粟尽，直须看到玉蟾低。风吹香去天谁管，花趁人来我自携。不对此郎时一醉，空令墓上揭征西。","dynasty":"宋代","title":"再赋木犀"}
{"author":"周紫芝","content":"今君无我亦无人，谁识毗邪妙悟身。宴坐只应山是伴，夜禅唯与月相亲。支郎好马元成癖，懒瓒垂洟却是真。更待众生总无病，万金良药不妨神。","dynasty":"宋代","title":"题善应师毋我庵"}
{"author":"周紫芝","content":"东平不复叹涂穷，有侄贤如阮仲容。净观庵中诗作社，水西山下酒分钟。","dynasty":"宋代","title":"叔共出近诗百馀篇携归灯下读竟题小诗其后三首其三"}
{"author":"周紫芝","content":"春来玉烛又初调，尽喜官仪是汉朝。御道雪晴方试辇，彤庭日暖渐闻韶。","dynasty":"宋代","title":"甲子立春口号四首其二"}
{"author":"周紫芝","content":"行行重行行，此别深可惜。临分意难传，欲语泪复滴。我欲从君游，恨乏双飞翮。","dynasty":"宋代","title":"古离别二首其二"}
{"author":"周紫芝","content":"一生青白强锱铢，老眼昏昏亦废书。长剑竟辜真事业，短檠空照旧虫鱼。临风忘酒殊妨事，隔雾看花不管渠。犹与蝇头较多寡，小儿曹合戒前车。","dynasty":"宋代","title":"小儿灯下读细书戏作"}
{"author":"周紫芝","content":"神驹堕地无渥洼，象龙不复来流沙。开元画手老韩干，为作郭家师子花。当年故物不堪看，踣铁四蹄俱脱腕。英姿逸态犹精神，仿佛风鬃血流汗。龙眠画足不画蛇，意象异世同一家。由来四大各假合，得此三昧无等差。中郎名高自年少，画工如山不同调。人间意气惊薾云，笔下风流尔得妙。王家人物小安丰，作诗论画公所同。一洗万古凡马空，九原谁唤杜陵翁。","dynasty":"宋代","title":"韩干画郭家师子花此画本江南故家"}
{"author":"周紫芝","content":"绍兴天子圣神孙，明道宣和典故存。曾与诸生迎御辇，又瞻青耜载耕根。","dynasty":"宋代","title":"时宰生日诗三十绝其八"}
{"author":"周紫芝","content":"被褐念游客，落帆逢故人。晚岁风露寒，一笑樽俎春。馀子岂不佳，数面聊成亲。平生不漫与，知君意良真。少日共林壑，剧谈唾冠巾。皎然两玉壶，不受一点尘。各以口腹累，老大成参辰。政坐造物儿，有意相怒嗔。荏苒时不再，俛仰迹遂陈。秋风吹前溪，摇荡生碧鳞。不如载扁舟，相视聊饮醇。醉听篷底语，共卧南溪垠。","dynasty":"宋代","title":"符川逢次卿遂约同舟"}
{"author":"周紫芝","content":"四字丹书亦偶然，石唐未必是真仙。无人解得潮州意，也复留衣与大颠。","dynasty":"宋代","title":"五月十九日雨中困卧起读西清录见其载欧阳文忠公与许昌龄事甚异作此"}
{"author":"周紫芝","content":"风荷忆伴醉颜红，湖水重来照雪翁。此世相看最长久，只应南北两高峰。","dynasty":"宋代","title":"雨中湖上晚归书所见三绝句其三"}
{"author":"周紫芝","content":"客从远方来，独立江水湄。江水何悠悠，白发空离离。病足修长途，弱羽思归飞。歌君伤秋曲，泪湿游子衣。","dynasty":"宋代","title":"次韵季共古意三首其三"}
{"author":"周紫芝","content":"来寻午枕林间梦，分得羲皇窗底风。且与笑庵同一笑，不知家在大江东。","dynasty":"宋代","title":"六月十二日过笑庵道人颇出近诗二首其二"}
{"author":"周紫芝","content":"盖世功名岂不佳，韦郎心事本烟霞。秋风自老千章木，春雨谁分一部蛙。夜鹤政愁云出岫，鲈鱼会遣客思家。从君细意论幽恨，准拟应须到落花。","dynasty":"宋代","title":"奉酬韦深道见寄诗"}
{"author":"周紫芝","content":"久厌朱袍裹玉仙，幅巾藜杖老山间。从今鱼鸟缘应熟，只恐鸳鸯债未还。","dynasty":"宋代","title":"闻朱虚其二"}
{"author":"周紫芝","content":"江上一山横，偶来同住。山北山南共来去。今朝何事，目送征鸿轻举。可堪吹不断，梨花雨。千里莫厌，重霄云路。飞下彤庭伴鹓鹭。柴骝乌帽，看尽章台风絮。故人应问我，今何处。","dynasty":"宋代","title":"感皇恩（送晁别驾赴朝）"}
{"author":"周紫芝","content":"准拟重阳共一杯，幅巾临水复登台。飞花扑面君相送，落叶满山人未回。故国只凭幽梦到，断肠频寄尺书来。此生终向江湖老，黄菊红萸笑谩催。","dynasty":"宋代","title":"次韵明叔九日见怀"}
{"author":"周紫芝","content":"白头垂垂五男父，一生辛勤立门户。五男炊白割红鲜，阿翁采薪供五男。悲风惨惨寒日暮，翁入采山遭猛虎。猛虎磨牙卧道边，五男持戟谁敢前。","dynasty":"宋代","title":"五男父"}
{"author":"周紫芝","content":"淮山落莫水苍茫，雪在梅梢冷欲僵。要与玉奴苏冻骨，不知谁有反魂香。","dynasty":"宋代","title":"雪后殊未有梅颇怀故山二首其一"}
{"author":"周紫芝","content":"子猷爱竹者，起卧与竹俱。未知有何好，不可一日无。我亦澹少欲，鸿毛视金珠。眇观霄壤间，无一可与娱。眷言此青士，平生有葭莩。可怜杜中舍，羽林观万夫。","dynasty":"宋代","title":"次卿与余终日坐竹间以何人有酒身无事谁家多竹门可款为韵余得上七字其六"}
{"author":"周紫芝","content":"出门天意已垂垂，湖上回鞭雪满衣。人在水晶宫里住，马从银色界中归。树头云冻依然在，湖面鸥寒断不飞。今夜灯前有残榼，拥炉深闭一篷扉。","dynasty":"宋代","title":"二十一日雪中归资国"}
{"author":"周紫芝","content":"昔岁金胡始南渡，官军夜遁如脱兔。孤城何啻累卵危，贼至不殊群蚁附。夜提王师来解围，燕中老将如猛虎。平明横槊属两鞬，疋马驰从贼营去。峥嵘但见虏可擒，仓卒不知身已仆。平生三箭得天山，白骨看成一丘土。马前班剑不动尘，犹胜车中三日妇。","dynasty":"宋代","title":"刘公祠"}
{"author":"周紫芝","content":"我始跨匹马，蹭蹬来东吴。东吴亦何有，政复为西湖。西湖如静女，婉然真彼姝。湘娥结烟鬟，水镜涵空虚。晴光固不恶，雨态亦自殊。窈窕一僧窗，烟云媚朝晡。上下数白鸟，飞翻与人娱。只今雨鸣叶，便作破跳珠。寒窗挂薜萝，身疑在菰蒲。咫尺不得往，况乃千里馀。始来梅欲花，旋复春去徂。幸兹得少留，驻我西征车。尚可具小舟，红妆醉芙蕖。","dynasty":"宋代","title":"十日不至湖上"}
{"author":"周紫芝","content":"老相邀，山作伴。千里西来，始识庐山面。爱酒杨雄浑不管。天与邻翁，来慰穷愁眼。似惊鸿，吹又散。画舸横江，望断江南岸。地角天涯无近远。一阕清歌，且放梨花满。","dynasty":"宋代","title":"苏幕遮"}
{"author":"周紫芝","content":"韩信功高世共知，区区安用假王为。固应渫血长安日，已在荥阳蹑足时。","dynasty":"宋代","title":"韩信"}
{"author":"周紫芝","content":"三峰拥中州，二水俱北汇。状如吸川鲸，有屋负鲸背。主人颂酒德，量与刘阮对。会令百川流，入我三尺喙。回视瓮间人，无乃真鼠辈。天风驾鲸波，风静水可爱。想当持翠螺，时依太白酹。尔曹固何知，此意有君在。","dynasty":"宋代","title":"题吸川亭"}
{"author":"周紫芝","content":"雪意鬖鬖整复斜，似人霜鬓不胜华。只今瘦骨攲风帽，空忆寒江钓浪花。妙舞正看回激楚，两峰旋欲战彭衙。不将盐絮轻相比，似我南窗玉色茶。","dynasty":"宋代","title":"次韵季共和相之前作二首其二"}
{"author":"周紫芝","content":"避地今犹雪，移家春复深。岂无花到眼，可奈鸟惊心。茶动容时摘，兰香得细寻。山中有幽事，青犊未成禽。","dynasty":"宋代","title":"山中避盗后十首其二"}
{"author":"周紫芝","content":"七尺看君玉作山，倦游莫赋鸟知还。大椿本自八千岁，天马终縻十二闲。笑我生涯真草草，如公人物未班班。他时一枕江南梦，犹记相从水石间。","dynasty":"宋代","title":"次韵元进书事"}
{"author":"周紫芝","content":"仲春之日祀高禖，天仗亲临晓雾开。坛下百官称贺了，钧天声里带花回。","dynasty":"宋代","title":"时宰生日诗三十绝其十一"}
{"author":"周紫芝","content":"昔年嗜酒人，常恐不到口。卧瓮宁免贼，窥窦真若狗。幸兹身无事，家复有名酒。竹亦不待寻，清阴到窗牖。长啸风满襟，相劝杯在手。不知平生欢，重复有兹否。","dynasty":"宋代","title":"次卿与余终日坐竹间以何人有酒身无事谁家多竹门可款为韵余得上七字其四"}
{"author":"周紫芝","content":"一百五夜对明月，二十七种无蔬柈。莫嫌万点飞花恨，且结三人对影欢。流落忽成身老大，乱离谁不涕阑干。颠狂自笑那能寐，立尽春风午夜寒。","dynasty":"宋代","title":"寒食夜月下作"}
{"author":"周紫芝","content":"嶰竹吹新阳，端门飞晚雪。忆随侍祠官，走贺屐齿折。帘垂白玉楼，风度苍龙室。斋殿宿皇舆，修廊向鸣玦。寒风吹忽散，万象森可阅。星言催夙驾，天仗含璧月。圣心有忱诚，天意有施设。谁为白雪歌，入奏黄金阙。","dynasty":"宋代","title":"郊祀前二日雪"}
{"author":"周紫芝","content":"青春不识回，岂但春去闲。何以永我日，妙香横博山。","dynasty":"宋代","title":"次韵子绍送春七绝其七"}
{"author":"周紫芝","content":"百金聊作杖头沽，旋剪春苗荐野蔬。便可且倾陶令酒，未须真忆季鹰鱼。","dynasty":"宋代","title":"次韵黄文若春日山行过秦德久六首其一"}
{"author":"周紫芝","content":"雾縠囊悬小树红，芳香应入笑谈中。世间绝韵须真赏，人物当先数阿戎。","dynasty":"宋代","title":"季共见和前其五"}
{"author":"周紫芝","content":"提壶卢，树头劝酒声相呼，劝人沽酒无处沽。太岁何年当在酉，敲门问浆还得酒。田中黍穗处处黄，瓮头新绿家家有。","dynasty":"宋代","title":"五禽言其三提壶卢"}
{"author":"周紫芝","content":"放箸朝盘空，食指昨夜动。软玉开香包，桃花点春瓮。平生江瑶柱，异名寔同用。何当登禹书，永作淮海贡。","dynasty":"宋代","title":"鰔鲊"}
{"author":"周紫芝","content":"天厌孤隋失群丑，鹿走中原死谁手。爬搔痒疥不足平，虬髯少年十八九。经营四海多腹发，英公扶持真臂肘。从来断国要老成，公独含糊无可否。留得宫中老孽妻，几覆昭陵一杯酒。蚤岁功名塞天破，九庙丘墟只回首。狐埋未几狐掘之，天上浮云倏苍狗。更凭顽石作灵祠，颇似当年柳州柳。不如梁公摩虎须，为言百岁不祔姑。提师十万复谁可，兴邦一言还要渠。人间万事本难料，老将未须轻腐儒。","dynasty":"宋代","title":"吴兴道中过落石祠庙貌甚严榜云唐李英公庙"}
{"author":"周紫芝","content":"七尺看君玉作山，倦游莫赋鸟知还。大椿本自八千岁，天马终縻十二闲。笑我生涯真草草，如公人物未班班。他时一枕江南梦，犹记相从水石间。","dynasty":"宋代","title":"次韵元进书事"}
{"author":"周紫芝","content":"矫首望寥廓，云日清四方。枭獍各屏迹，孔鸾亦高翔。凤羽可为仪，用以朝帝皇。八音奏韶濩，五色呈文章。帝皇在殊庭，敛佩方锵锵。顾瞻丹凤俦，高目振鹭行。斥鴳独何事，乘时亦飞扬。短羽无远志，控地抢榆枋。卑飞固可笑，摧折亦足伤。愿附翙翙翼，托身云汉傍。","dynasty":"宋代","title":"古风二首其二"}
{"author":"周紫芝","content":"云静天无滓，霜晴日乍暄。风平初放缆，江稳自流船。贾客眠吹笛，篙工坐意钱。吾行聊尔尔，百丈莫频牵。","dynasty":"宋代","title":"十月十九日江晴放舟"}
{"author":"周紫芝","content":"徐侯顿朱墨，岂复知花时。美人忽含笑，临镜窥涟漪。朝来摩两眼，喜作云雾披。须烦春草句，咏此玉雪枝。小窗惜无人，共赏林下姿。毛褚二三子，亦足相遨嬉。","dynasty":"宋代","title":"次韵伯远梅花"}
{"author":"周紫芝","content":"故交天一涯，涂路困脩阻。新交同一邦，对面日晤语。知君相知心，政在亹亹处。朝屐穷幽深，夜床同晓雨。似闻跫然音，振翮便轻举。俗物多败人，公其勿轻许。","dynasty":"宋代","title":"次韵答子容三首其三"}
{"author":"周紫芝","content":"梅花消息未阑珊，春入千门笑语喧。人道上元新甲子，从头却数太平年。","dynasty":"宋代","title":"甲子立春口号四首其一"}
{"author":"周紫芝","content":"巡远功名绝古今，后先俱死只侵寻。两家子弟犹相訾，百世何由识此心。","dynasty":"宋代","title":"过双庙"}
{"author":"周紫芝","content":"两翁投老各华颠，往事重论亦黯然。只有高情无岁月，相看依旧似当年。","dynasty":"宋代","title":"仆将有江西之役證公老师自龙溪来访仆于家"}
{"author":"周紫芝","content":"大江流处是庐峰。苍玉照晴空。何事浅鬟浓黛，却成烟雨溟濛。如今纵有，云涛万顷，翠巘千重。传语云间五老，一尊须要君同。","dynasty":"宋代","title":"朝中措·大江流处是庐峰"}
{"author":"周紫芝","content":"夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。","dynasty":"宋代","title":"江城子·夕阳低尽柳如烟"}
{"author":"周紫芝","content":"上贼军退舍西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。","dynasty":"宋代","title":"品令·西风持酒"}
{"author":"周紫芝","content":"霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。","dynasty":"宋代","title":"品令·霜蓬零乱"}
{"author":"周紫芝","content":"人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。","dynasty":"宋代","title":"点绛唇·人道长生"}
{"author":"周紫芝","content":"水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。","dynasty":"宋代","title":"临江仙·水远山长何处去"}
{"author":"周紫芝","content":"梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。","dynasty":"宋代","title":"忆王孙·梅子生时春渐老"}
{"author":"周紫芝","content":"快风消暑。门近雨边梅子树。昼梦腾腾。急雨声中唤不醒。轻衫短箑。林下日长聊散发。无计医贫。长作云山高卧人。","dynasty":"宋代","title":"减字木兰花·快风消暑"}
{"author":"周紫芝","content":"好个神仙张志和。平生只是一渔蓑。和月醉，棹船歌。乐在江湖可奈何。","dynasty":"宋代","title":"渔父词/渔父"}
{"author":"周紫芝","content":"寒食风埃满客巾，西湖烟雨送愁频。日高未起鸟呼梦，春晚不归花笑人。","dynasty":"宋代","title":"题湖上壁"}
{"author":"周紫芝","content":"当日梨园寿太真，荔枝香曲赐名新。麻姑萼绿双回袖，舞彻遥知不动尘。","dynasty":"宋代","title":"季共见和前"}
{"author":"周紫芝","content":"楚泽是鱼稻，不论斗与斤。老守睡足处，饱饫闻馀薰。时歌郢人曲，细和湘累文。天风一披拂，花砌飞缤纷。乐此尽日静，颇无终岁勤。刘侯过我数，坐久衣成纹。时惊燕梁句，有似春空云。千年论往事，一炷同清芬。有客乃如此，我意岂不欣。人生如草木，鼻味殊芗荤。海天得彼趣，妙香吾所闻。庶希清净化，上答明圣恩。从今世外乐，可比洪崖氲。","dynasty":"宋代","title":"刘德秀县丞凡五和前篇仆亦五次其韵其二"}
{"author":"周紫芝","content":"今岁涂山禹会成，俟河真得见河清。官粗无路朝元去，卧听钧天奏乐声。","dynasty":"宋代","title":"次韵关子东闻太常新乐"}
{"author":"周紫芝","content":"锦里先生聊醉饮，玉川居士以诗鸣。人言骥子能扶步，天遣添丁欲助耕。穷苦助吾缘底事，饥寒怜汝若为情。相看只有身长健，共沥馀樽作小赪。","dynasty":"宋代","title":"小儿生日"}
{"author":"周紫芝","content":"病畏空缘浅，愁知醉境宽。五穷空抱艺，六巧岂胜寒。鹤骨全凭杖，霜毛不受丹。春云莫成雪，僵卧有袁安。","dynasty":"宋代","title":"次韵艾主管二首其二"}
{"author":"周紫芝","content":"小春时候。晴日吴山秀。霜尚浅，梅先透。波翻醽醁醆，雾暖芙蓉绣。持寿酒。仙娥特地回双袖。试问春多少。恩入芝兰厚。松不老，山长久。星占南极远，家是椒房旧。君一笑。金鸾看取人归后。","dynasty":"宋代","title":"千秋岁（生日）"}
{"author":"周紫芝","content":"蓝尾先迎替腊春，流光依约似行云。功名如梦日月晚，儿女满前恩意勤。此夜自倾桑落酒，谁家政舞石榴裙。穷谙岁岁年年事，老坐奇奇怪怪文。","dynasty":"宋代","title":"次韵艾主管岁除有感"}
{"author":"周紫芝","content":"少年何尝屈此膝，自料一生能几屐。谁知腊月雪蔽空，三日衡门断人迹。心知无事止坐诗，天解穷人无乃力。故山欲放雪中梅，空恨此中无铁石。中郎官热亦怕寒，著意说穷聊作剧。北风吹酒天始愁，玉雪满空心自怿。想君盐絮方入诗，怜我鬓须同一色。山行安得趁骅骝，快踏琼田四蹄疾。","dynasty":"宋代","title":"次韵仲平雪中之作"}
{"author":"周紫芝","content":"贼去方烧县，兵来复打城。艰难唯有骨，生死两无情。欲住家何有，谋归计未成。人言李御史，满腹是精神。","dynasty":"宋代","title":"山中避盗后十首其九"}
{"author":"周紫芝","content":"反锁衡门谁复开，草堂殊不见兵埃。雄风斜卷云头去，雌霓横遮雨脚回。","dynasty":"宋代","title":"次韵草堂主人雨中十首其一"}
{"author":"周紫芝","content":"晓色凄迷客梦长，贾胡留滞更他乡。自随匹马家千里，眼见故人天一方。霜落驼裘朝着帽，雨来山驿夜分床。与君相别无多日，已听鸣鸿欲断肠。","dynasty":"宋代","title":"星源逢仲"}
{"author":"周紫芝","content":"印颗初封马在庭，杖藜犹傍竹边行。老兵莫漫催人去，且听幽禽说晚晴。","dynasty":"宋代","title":"晚霁欲归三绝其三"}
{"author":"周紫芝","content":"人间南北无同异，四海苍生俱一世。借令卖友取封侯，一掷成卢亦儿戏。东平风度人所难，不将白眼看青山。少年结客知无益，老唤南山相与闲。人情自是有新故，相好乃能保朝暮。故人落井已下石，红袖弹筝未移柱。玉峦排秀天清明，乱峰入眼心先倾。向来刎颈或蹀血，此地一笑终忘形。平生爱山心愿见，喜色津津应满面。宁愁偃蹇不受招，一鹗孤飞谁可见。","dynasty":"宋代","title":"次韵范元卿题友山堂"}
{"author":"周紫芝","content":"谁言静寄是穷儿，尽得陈公晚岁诗。一读便醒双泪眼，头风更拟倩谁医。","dynasty":"宋代","title":"向开叔借陈公诗卷以诗奉寄且易乙藁其一"}
{"author":"周紫芝","content":"秋在幽人行乐中，好山欲尽更须穷。花姑水绕几时到，罨画溪遥路欲通。","dynasty":"宋代","title":"次韵仲照秋怀四绝其四"}
{"author":"周紫芝","content":"阊阖乾坤大，封疆四百州。蒙尘二圣哲，伐叛六春秋。地入强胡阔，官封悍将优。奉天哀诏下，感泣万方愁。","dynasty":"宋代","title":"避兵遣怀六首其六"}
{"author":"周紫芝","content":"日来金阙丽苍龙，风入宫墙展鹿葱。夹道焚香迎步辇，两班鸣玉从群公。","dynasty":"宋代","title":"次韵同舍四月十日迎驾二首其一"}
{"author":"周紫芝","content":"虎头山下元无路，龙骨溪边尚有窗。风里荷花吹不倒，雨中鸂鶒自成双。","dynasty":"宋代","title":"次韵草堂主人雨中十首其三"}
{"author":"周紫芝","content":"夜雨喧旅枕，晓径深春泥。奔流自山来，转眼忽渺瀰。微生抱羁蹇，老病凌攲危。青山岌当前，客意恍若遗。空崖倚天立，怪石从云垂。云间笙箫声，隐约天风吹。斯人已仙去，孤踪邈何之。钓石屹中流，谁来把纶丝。一水绕山麓，浅碧涵涟漪。长年抗尘容，照水羞华髭。羡门不可遇，惜哉吾巳衰。人生不学仙，万冢空累累。于今岂未可，抚事聊歔欷。","dynasty":"宋代","title":"雨后过琴高"}
{"author":"周紫芝","content":"燕子风高，小桃枝上花无数。乱溪深处。满地飞红雨。唤得春来，又送春归去。浑无绪。刘郎前度。空记来时路。","dynasty":"宋代","title":"点绛唇（西池桃花落尽赋此）"}
{"author":"周紫芝","content":"马牛归，文轨同。洛邑宅，神邱蒙。神光流，爟火通。君车驾，款郊宫。君车回，霈泽丰。神既娱，景冲融。俗阜康，君乐雍。愿寿公兮报公功。","dynasty":"宋代","title":"时宰生日乐章七首其五歌泰和章第五"}
{"author":"周紫芝","content":"谁从玉阙蓬莱殿，吹下仙人萼绿华。风急有时翻柳絮，月寒无数著梅花。时开病眼看三径，胜着青衫趁两衙。欲煮南屏山下雪，问谁能点老谦茶。","dynasty":"宋代","title":"次韵季共和相之前作二首其一"}
{"author":"周紫芝","content":"不食濡须坞口鱼，只今已是十年馀。我犹疋马随人后，君亦华巅与世疏。此日又分直馆禄，几时来读道山书。梅花莫付长安使，行卜昭亭岭下居。","dynasty":"宋代","title":"送王彦猷归淮西"}
{"author":"周紫芝","content":"拂色青衫不是妆，蕊珠宫里淡鹅黄。紫罗裳亦元无用，薝卜花应自有香。","dynasty":"宋代","title":"次韵相之木犀六首其一"}
{"author":"周紫芝","content":"山西骁将真黥奴，两斛笑弯金仆姑。偶然浮云变苍狗，身骑高马称金吾。胡兵仓黄忽南渡，地黑天昏两龙去。贼臣僭伪谁适从，将军一呵百官惧。仗剑前驱趣翠华，路人辟易空回顾。至今愿返河阳狩，荆棘艰难窘天步。未悬北阙新头颅，犹带安西旧都护。前年纵兵肥水头，横尸千里行人愁。帐前骑士勇如虎，帐下娇娥双脸羞。藁街流血天忽怒，小儿跳梁健儿舞。寄语卢龙与范阳，中书相公今尚父，慎勿更如奴跋扈。","dynasty":"宋代","title":"黥"}
{"author":"周紫芝","content":"人生如浮云，梦境无真乐。功名绕床卢，聚散合钱醵。可怜灯火读，圣处恨未博。我非金闺彦，敢静玉关柝。衰年未免俗，万事随猎较。安得共芳洲，相期采兰若。眷言平生欢，宁负岁寒约。唾手可书绅，君意良不薄。","dynasty":"宋代","title":"次韵元亢见贻"}
{"author":"周紫芝","content":"游骑归来尚半酣，一杯谁与瓮头柑。小窗梦断龛灯在，影落疏梅月上庵。","dynasty":"宋代","title":"次韵同舒天用和元侯三绝其三"}
{"author":"周紫芝","content":"罗袖云轻雾薄，醉肌玉软花柔。相逢不道有春愁。只道春来微瘦。一点人间深意，数声柳下轻讴。带将离恨上归舟。肠断月斜时候。","dynasty":"宋代","title":"西江月"}
{"author":"周紫芝","content":"袁侯家多文，颇似班叔皮。厥后有仍云，文采如当时。流风今尚存，所恨世未知。一官事桁杨，相处似未宜。西斋附寒厅，花竹摇风枝。惟因有馀日，隐几哦新诗。愿君扫秋茶，决狱称吏师。何必大门闾，可使高轩驰。会当专北门，诰命司文词。斯文可华国，当代称羽仪。他时豹一斑，宁须管中窥。时来固有待，道在亦可斯。只今坐寒窗，相从叹兀谁。聊呼管城辈，文字相娱嬉。","dynasty":"宋代","title":"袁时良雾隐斋"}
{"author":"周紫芝","content":"西风斜日可怜秋，已作重阳更上楼。门外白衣来独晚，坐中司马醉应休。茱萸香在人何处，黄菊花开泪欲流。山意娱人不胜好，苦无佳句若为酬。","dynasty":"宋代","title":"九日郡楼独坐"}
{"author":"周紫芝","content":"花里飞来粉翅疏，香罗扇上得形模。只缘容易无人爱，但说滕王蛱蝶图。","dynasty":"宋代","title":"题画蛱蝶小扇"}
{"author":"周紫芝","content":"寒食风埃满客巾，西湖烟雨送愁频。日高未起鸟呼梦，春晚不归花笑人。","dynasty":"宋代","title":"题湖上壁"}
{"author":"周紫芝","content":"老翁年少白如玉，初学裹头双鬓绿。一心走觅梨与栗，两脚登山健如鹿。中年脚力惊早衰，腾踔安得如儿时。挟弓持满走避贼，尚与箭锋争疾迟。如今老矣那忍说，七十上身头似雪。年来脚力何所似，钝如罢牛跛如鳖。先生强欲相扶持，赠我江心桃竹枝。竹夫人痴不解语，木上座肯行相随。况乃柴焰如削铁，四十九层排玉节。天公与我山作堂，木落霜空秋九月。与君共看南山云，安可一日无此君。","dynasty":"宋代","title":"谢祁居之惠桃竹杖"}
{"author":"周紫芝","content":"云水苍茫共渺然，眼看飞鸟没苍烟。山围百雉吴王国，风急千帆震泽船。白发飘流身已老，断编零落事空传。谁将无色胸中画，貌取吴中万顷天。","dynasty":"宋代","title":"登垂虹亭"}
{"author":"周紫芝","content":"春闲昼永。城下江深山倒影。净扫风埃。收拾烟光入句来。短窗闲倚。身似浮云门似水。谁伴余年。结得青山一个缘。","dynasty":"宋代","title":"减字木兰花"}
{"author":"周紫芝","content":"道人不爱葛藤禅，参得维摩妙法门。颇怪后三犹有说，要从全一便归根。昭文琴在何须鼓，惠子书多亦费言。闻道山中少来客，炉香清坐与谁论。","dynasty":"宋代","title":"西溪道人全一堂"}
{"author":"周紫芝","content":"庄侯四海习凿齿，鸾栖一枝亦聊尔。沸镬那寻袁处州，独跨羸骖度徽水。羊肠路绕十八坡，危磴天悬三十里。扪参历井不复休，一握去天真有此。军符夜下星火急，吏习文书日填委。青山倥偬未可厌，方外周旋人有几。坐看云生拄颊间，便恐诗成横槊里。万壑千岩入句来，天遣江山助奇伟。我昔经行五岭头，芙蓉峰高天正秋。凄音怨曲不成调，细雨寒烟空复愁。晓得新诗惊欲倒，句似当年山色好。一生忍泪泣秋风，可笑区区郊与岛。","dynasty":"宋代","title":"次韵时然惠徽州近作"}
{"author":"周紫芝","content":"潘郎胸中有文艺，白发青衫初试吏。少年欲射汉庭策，晚乃去作南巢尉。寒厅结屋八九椽，导骑挽弓三数辈。但愿君如梅子真，人物风流亦何愧。","dynasty":"宋代","title":"送潘择之尉南巢"}
{"author":"周紫芝","content":"夜雨喧旅枕，晓径深春泥。奔流自山来，转眼忽渺瀰。微生抱羁蹇，老病凌攲危。青山岌当前，客意恍若遗。空崖倚天立，怪石从云垂。云间笙箫声，隐约天风吹。斯人已仙去，孤踪邈何之。钓石屹中流，谁来把纶丝。一水绕山麓，浅碧涵涟漪。长年抗尘容，照水羞华髭。羡门不可遇，惜哉吾巳衰。人生不学仙，万冢空累累。于今岂未可，抚事聊歔欷。","dynasty":"宋代","title":"雨后过琴高"}
{"author":"周紫芝","content":"少年结客不思家，酒涴春衫白苧麻。今日江村烟雨里，兵戈满地鬓双华。","dynasty":"宋代","title":"次韵草堂主人雨中十首其四"}
{"author":"周紫芝","content":"天上姮娥白玉肌，蕊珠宫女郁金衣。相逢月下浑无语，笑指蓬壶作伴归。","dynasty":"宋代","title":"小壶贮江蜡二梅幽绝俱可喜作三绝其三"}
{"author":"周紫芝","content":"越罗新学染宫黄，不著红蓝一点妆。移取綵衣歌舞树，莫教晓梦怨馀香。","dynasty":"宋代","title":"吴几圣许分蜡梅栽二首其二"}
{"author":"周紫芝","content":"朝来三尺雨，一洒遍原隰。秋风扫快霁，凉气便相袭。幽人倚寒窗，睡眼已生涩。淅沥闻井梧，风枝摆馀湿。推枕夜未央，牵幌月还入。凄然裘褐念，感此络纬泣。嗟我岂不知，索衣寒无及。家机卧空轴，麻缕无可缉。殷勤语秋虫，相煎何太急。谁能太早计，不死会当给。吾言甚酸寒，不足劳掇拾。书之示二豪，以当一笑集。","dynasty":"宋代","title":"雨馀便有秋意夜闻络纬声甚急"}
{"author":"周紫芝","content":"高安老竹三尺围，断为釜甑中可炊。蕲州开笛不足数，嶰谷截筒空自奇。何如猫头未成竹，化为霜根白如玉。峥嵘劲节不得施，历碌黑斑空满目。白头老吏饱官仓，云梦南州睡初足。筠阳别乘一幅书，寄我中刳两枵腹。飘飘逸韵青衣郎，梦中相见筠山阳。一笑摩挲抚君背，定教从此毋相忘。我欲问舍无何乡，为我往使华胥王。人生草草两鬓霜，要知日月壶中长。","dynasty":"宋代","title":"筠阳竹根枕"}
{"author":"周紫芝","content":"残漏催灯暗，风梧带雨鸣。细听惊梦点，浑作断肠声。乍冷秋应近，无眠句又成。愁多推不去，头白更忧兵。","dynasty":"宋代","title":"立秋前三日夜雨"}
{"author":"周紫芝","content":"薄游不尽兴，归卧当少休。曲水虽陈迹，斜川有新游。浩歌独长往，岂亦惭此流。侨寓三家村，飘如浮水鸥。屡争渔樵席，共守狐鼠邱。削迹屏冠服，索居谢朋俦。樽中有馀滴，子献复父酬。殷勤问稚子，汝复乐此不。稚子掉头笑，老夫豁深忧。但令常复尔，过是吾何求。","dynasty":"宋代","title":"归陂北用斜川韵"}
{"author":"周紫芝","content":"端门行欲贺新元，窃食无功只厚颜。可笑腐儒黄卷客，亦随朝士紫宸班。","dynasty":"宋代","title":"岁抄四绝其四"}
{"author":"周紫芝","content":"妙哉揭阳君，文起八代衰。平生诵公文，手自不停披。只今老眼暗，刮膜无金篦。天台有巨刻，君其为致之。","dynasty":"宋代","title":"送袁司理归天台其三"}
{"author":"周紫芝","content":"海门白浪如山高，还从巨海驱洪涛。何人戏出此伟观，撩公杰句争雄豪。诗成飞电欲争激，战胜何尝费锋镝。更复尽出武库兵，不念长卿家四壁。当时年少今老翁，愁将白发吹秋风。来趁千人万人出，尚记时节如元丰。袖手人知公作语，歌儿停歌复停舞。越山迎浪看潮头，白玉传觞急飞羽。胸中如公多庙谋，八珍未献伊鼎羞。笑人欲买江边宅，看潮饱度残年秋。","dynasty":"宋代","title":"次韵庭藻再赋观潮"}
{"author":"周紫芝","content":"云路飞腾合到君，不应犹现宰官身。未分东观消长日，聊为西湖作主人。天近得声知亦易，民饥当念可须嗔。簿书丛里江山在，了事何妨得句频。","dynasty":"宋代","title":"送方元相宰钱塘"}
{"author":"周紫芝","content":"往穴城南窗，分山得遥碧。谁持列玉峰，来照蜗牛席。","dynasty":"宋代","title":"谢吴司户寄舂陵四石其二"}
{"author":"周紫芝","content":"世事聊相挽，吾归亦有期。白湖为客久，寒食到家迟。接屋花仍在，遮门柳自垂。向来歌社里，应著老人嬉。","dynasty":"宋代","title":"寒食日归郡舟中作二首其二"}
{"author":"周紫芝","content":"参得诗中句外禅，颇知经岁杜禅关。要须觌面亲分付，不免烦君一下山。","dynasty":"宋代","title":"梅山宗老惠近诗明日自山中来访余尧城驿二首其二"}
{"author":"周紫芝","content":"平生长笑韩潮州，欲持谠议回冕旒。读书城南晚所赋，无乃不为韩符谋。人间达官可力取，钓名但以诗为钩。汗牛充宇作底用，富贵面热渠当羞。书生有书但自读，不必区区苦投俗。偶然一掷便成卢，雁塔朝题暮天禄。吾言可笑君必轻，奔军之策何足凭。临机应敌自子事，此是宋襄仁义兵。","dynasty":"宋代","title":"徐五十六索勤有种德二轩诗各赋一首其一"}
{"author":"周紫芝","content":"世间尤物如异人，青山不入诸山群。晚来浓翠欲成滴，雨后数鬟高切云。人言兹山下埋玉，太白祠扉落岩谷。至今樵牧无斧斤，馀润油然归草木。往岁小生来酹公，秋山未霜叶尚绿。是时落日在屋梁，彷佛如照公眉目。今我不乐湖水滨，青山到眼无朝昏。更欲再拜望拱木，公已乘鸾上天门。帝乡渺渺不知处，谁能为我招清魂。死生夜旦何足道，不敢复作湘累文。","dynasty":"宋代","title":"雨晴望青山"}
{"author":"周紫芝","content":"雾帐兰衾暖，薰炉宝篆浓。眼波犹带睡朦胧。卧听晓来双燕、语春风。螺浅欢余黛，霞销枕处红。断云飞雨怕匆匆。欲去且留情绪、两冲冲。","dynasty":"宋代","title":"南柯子"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"去年残雪在楼台，日上黄帘禁殿开。白发小臣揩病眼，误随云气到蓬莱。","dynasty":"宋代","title":"元日三首其二"}
{"author":"周紫芝","content":"山横鸟外白云边，酒满秋风落帽前。老子要诗那得句，湖天欲买不须钱。","dynasty":"宋代","title":"次韵庭藻秋怀三绝因以见招其二"}
{"author":"周紫芝","content":"印颗初封马在庭，杖藜犹傍竹边行。老兵莫漫催人去，且听幽禽说晚晴。","dynasty":"宋代","title":"晚霁欲归三绝其三"}
{"author":"周紫芝","content":"载酒何人肯见临，情于老伴莫嫌深。诵君词赋疑仙去，笑我功名付陆沉。且可闭门留客饮，不知拥膝是谁吟。幅巾趁取春犹在，来听黄鹂唤午阴。","dynasty":"宋代","title":"元素再邀同赋"}
{"author":"周紫芝","content":"北阙书难上，南方贼未诛。诸公在廊庙，谁与问唐虞。","dynasty":"宋代","title":"次韵罗仲共山村题咏十首其六"}
{"author":"周紫芝","content":"嶰竹初回律，圆丘始告虔。礼应先吉土，诚已格高天。上圣锵环佩，群公执豆笾。谁为郊祀曲，传写入朱弦。","dynasty":"宋代","title":"恭进郊祀庆成诗五首其一"}
{"author":"周紫芝","content":"石龙喷雪绕山斜，桑苧祠间一幅纱。只对清流已无暑，未论绝品解宜茶。","dynasty":"宋代","title":"惠山泉二绝其一"}
{"author":"周紫芝","content":"水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。","dynasty":"宋代","title":"临江仙其一"}
{"author":"周紫芝","content":"风细寒犹甚，愁多睡更浓。闭门春色里，尽日雨声中。草各争先出，花皆称意红。故人书信少，不记此衰翁。","dynasty":"宋代","title":"对雨"}
{"author":"周紫芝","content":"三月阴晴江上天，江花落尽水平川。红蚕老去桑垂椹，黄鸟飞来柳扑绵。千里心常悬梦里，十分春总在愁边。时时更谢苏司业，乞与杖头沽酒钱。","dynasty":"宋代","title":"须江暮春杂题三首其一"}
{"author":"周紫芝","content":"霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。","dynasty":"宋代","title":"品令其二九日寓居招提，旅中不复出，步上西庵绝顶，撷黄菊一枝，凄然有感，复作此歌"}
{"author":"周紫芝","content":"芦州晚净。雨罢江如镜。属玉双飞栖不定。数点晚来烟艇。梦回满眼凄凉。一成无奈思量。舟在绿杨堤下，蝉嘶欲尽斜阳。","dynasty":"宋代","title":"清平乐其一"}
{"author":"周紫芝","content":"云佩风侵玉冷，仙裳雾卷罗黄。家在蕊珠宫里，衣薰鹊尾炉香。","dynasty":"宋代","title":"蜡梅六言三首其二"}
{"author":"周紫芝","content":"老火倏巳尽，金行殊未刚。弱枣渐可剥，七月犹骄阳。赤日不可向，白汗惊流浆。谁将穷谷冰，为我濡枯肠。况兹老病躯，息偃真在床。敲秋赖风玉，微飙袭衣裳。言念北征士，万里方拓疆。秋云静边日，光耀剑戟场。君今饱韬略，论事时抗章。诸公颇动色，有策云甚良。何当给锋车，结佩朝明光。一鼓收关河，再鼓擒戎王。兵戈既静洗，不复腥犬羊。万夫各解甲，四海均清凉。","dynasty":"宋代","title":"秋暑卧病示庄簿"}
{"author":"周紫芝","content":"缕金歌里越姬羞，红蜡光中翠黛愁。贪向樽前话离别，不知郎酒十分流。","dynasty":"宋代","title":"代人赠别二首其一"}
{"author":"周紫芝","content":"黑甜有味要须尝，一枕谁同夜雨床。世路风波难著脚，老来当以梦为乡。","dynasty":"宋代","title":"次韵韩伯嘉拟陆龟蒙坐眠行倚食学书吟八题其二"}
{"author":"周紫芝","content":"庾郎鲑菜只春蔬，新向金城得上酥。会见银丝堆细缕，酒香橙熟鲙江鲈。","dynasty":"宋代","title":"潘择"}
{"author":"周紫芝","content":"浅红疏蕊出墙头，事往人空锁北楼。鸟为春愁浑不语，花知人意亦含羞。东风脉脉情何限，细雨濛濛泪不休。却忆去年花下醉，依稀记得小蛮讴。","dynasty":"宋代","title":"雨中立杏花下"}
{"author":"周紫芝","content":"遮眼梅花不要多，着人无复奈香何。月明羞看铜壶影，矮树斜枝忆短坡。","dynasty":"宋代","title":"小壶贮江蜡二梅幽绝俱可喜作三绝其一"}
{"author":"周紫芝","content":"伏波南来自交趾，可笑汗牛推薏苡。人言包裹足珠犀，谁识闲身谢簪履。如何当年元相国，胸中饱饮贪泉水。胡椒八百亦安用，坐此杀生真可鄙。龙眠主簿亦儿嬉，银钩虿尾搜遗奇。三年独有一钱在，归来清节人皆知。囊空安得紫丝帐，车重只馀黄绢碑。自言所至辄寓目，穷搜屋壁翻阶墀。不嫌尤物触时禁，恍然入手心惊疑。君不见峄山篆刻焚野火，磨崖万仞高崔嵬。何如四石横棐几，左提右挈行相随。","dynasty":"宋代","title":"题彦恢家仇池四石刻"}
{"author":"周紫芝","content":"树头雪过梅犹在，地上春回柳未知。旧岁新年浑似梦，冻云寒雨不胜悲。","dynasty":"宋代","title":"岁杪雨雪连日闷题六绝其二"}
{"author":"周紫芝","content":"上尽西湖几翠峰，偶依征驿度边风。遥知载酒寻山句，尽入弯弓落雁中。","dynasty":"宋代","title":"送冯"}
{"author":"周紫芝","content":"不作徽州梦，空吟楚水边。仓皇相别日，欢喜得书年。客有谁投辖，诗应我执鞭。长安望归日，消息几时传。","dynasty":"宋代","title":"再寄李司农二首其一"}
{"author":"周紫芝","content":"山南未作小徘徊，坐想奔流万壑雷。三峡桥边风雨样，先将此谶入诗来。","dynasty":"宋代","title":"夜闻骤雨枕上二首其二"}
{"author":"周紫芝","content":"谁信妖凶胆自惊，君王亲驾六騑行。江边红日三更出，怪得欃枪夜不明。","dynasty":"宋代","title":"亲征诏下朝野欢呼六首其三"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"此生空作短檠痴，老去犹惭阅市资。岂有邺书犹插架，更无班史可充饥。今朝过眼亡三箧，它日还君欠一瓻。乱叶纷披在悬磬，春风可是故相欺。","dynasty":"宋代","title":"贼后收拾残书作"}
{"author":"周紫芝","content":"庐阜老人心古锥，颇学子长多爱奇。晚生恨不见前辈，一谈往事神先驰。龙眠人品似摩诘，不比老阎呼画师。往时袖手阅神骏，三马就毙何由追。都人一日传万口，后生闻此心怀疑。诸孙今喜典型在，此事颇从君得之。吾皇仁圣重贤士，子孙必录初无遗。但令苛政不如虎，会有善事令天知。碧油拥被报政急，桁杨卧壁催科迟。他年父老歌遗爱，为君摩石题苍碑。","dynasty":"宋代","title":"送李瑞昌"}
{"author":"周紫芝","content":"逸骥忽生千里马，新诗来乞百家衣。老夫安得天孙段，只有羊裘坐钓矶。","dynasty":"宋代","title":"碧岩子作诗为小儿求纹褓戏作三绝其二"}
{"author":"周紫芝","content":"杜鹃新听晓来声，暖气催花一夜成。寒食只今无几日，故乡何处不关情。","dynasty":"宋代","title":"寒食前五日作二绝其一"}
{"author":"周紫芝","content":"三年湖雨一茅茨，坐遣幽人识面迟。遗恨忽从愁里尽，交情先向句中知。重寻故里空劳梦，亟买归舟会有期。何日剧谈听亹亹，满倾春酒细论诗。","dynasty":"宋代","title":"仆去岁作湖居十二诗向开叔有诗次韵乃为谢"}
{"author":"周紫芝","content":"黄昏明月上朱楼，帘旌射月香雾浮。画栏垂手楼中女，对月低眉不举头。人似长干桥下水，一去悠悠几千里。谩道嫁鸡逐鸡飞，长干夫婿那得知。","dynasty":"宋代","title":"长干曲"}
{"author":"周紫芝","content":"岁已随流水，身犹转断蓬。秋风双鬓短，夜雨一灯红。衰病无多力，穷愁莫漫攻。残年消底物，溪外两三峰。","dynasty":"宋代","title":"夜雨不寐"}
{"author":"周紫芝","content":"去年胡马渡淮流，江北江南处处愁。破虏只今犹遣将，富民何日定封侯。","dynasty":"宋代","title":"岁杪雨雪连日闷题六绝其四"}
{"author":"周紫芝","content":"印颗初封马在庭，杖藜犹傍竹边行。老兵莫漫催人去，且听幽禽说晚晴。","dynasty":"宋代","title":"晚霁欲归三绝其三"}
{"author":"周紫芝","content":"故乡南望几时回，落日登临眼自开。倚杖独看飞鸟去，开窗忽拥大江来。伤心不见姑溪老，抱病聊寻宋武台。岁晚无人吊遗迹，壁间诗在半灰埃。","dynasty":"宋代","title":"凌歊晚眺"}
{"author":"周紫芝","content":"文字何当仆命骚，馀年虽在鬓全凋。元无旧曲能三叹，为借新章作九韶。千里奉祠犹去国，一官何地可同僚。吹嘘直上青天去，谁挽斯人入圣朝。","dynasty":"宋代","title":"次韵王参猷用前韵见寄"}
{"author":"周紫芝","content":"挂席下晴江，归从我北窗。年今真晼晚，事亦付奇厖。酒可浇肠饮，胡谁缓颊降。买田如有路，誓欲老吾邦。","dynasty":"宋代","title":"挂席"}
{"author":"周紫芝","content":"主器归储嗣，神尧意独高。帝方游赤水，人已抱乌号。万国瞻双阙，三山戴巨鳌。思陵风雨夜，松柏漫萧骚。","dynasty":"宋代","title":"徽宗皇帝挽词二首其二"}
{"author":"周紫芝","content":"未得三吴去，东来且过淮。要须烦晓浪，聊为洗风霾。飘泊从人笑，穷愁费力排。平生临水意，老去若为怀。","dynasty":"宋代","title":"秀淮亭晚眺"}
{"author":"周紫芝","content":"武皇开疆三万里，滇池初穿柏梁起。更铸仙人承露盘，万岁千秋奉天子。当时谩说邜金刀，谁知更有当涂高。铜雀台高阿瞒死，八方才人闹如蚁。玉井绮栏心未厌，犹取金仙着前殿。金仙辞汉忆汉主，登车殷勤垂玉箸。独捧金盘出故宫，回头忍看咸阳树。魏宫群臣眼亲见，朝着魏冠暮归晋。可怜长安肉食儿，不如顽铜犹有知。","dynasty":"宋代","title":"金铜"}
{"author":"周紫芝","content":"青裘短袂瘦躯长，拄杖横担古锦囊。变尽形容人不识，家僮应怪贺知章。","dynasty":"宋代","title":"新作布裘二绝其一"}
{"author":"周紫芝","content":"日日湖边踏浅沙，西湖久住已成家。刘郎去后空肠断，忆著玄都观里花。","dynasty":"宋代","title":"闻西湖梅尽桃花已有开者其二"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"提壶芦，树头劝酒声相呼，劝人沽酒无处沽。太岁何年当在酉，敲门问浆还得酒；田中禾穗处处黄，瓮头新绿家家有。","dynasty":"宋代","title":"提壶芦"}
{"author":"周紫芝","content":"山花冥冥山欲雨，杜鹃声酸客无语。客欲去山边，贼营友鸣鼓。谁言杜宇归去乐？归来处处无城郭！春日暖，春云薄；飞来日落还未落，春山相呼亦不恶。","dynasty":"宋代","title":"思归乐"}
{"author":"周紫芝","content":"田中水涓涓，布谷催种田。贼今在邑农在山。但愿今年贼去早，春田处处无荒草；农夫呼妇出山来，深种春秧答飞鸟。","dynasty":"宋代","title":"布谷"}
{"author":"周紫芝","content":"夜暗秦淮雨，灯昏越女祠。寒窗归梦短，秋枕客情知。凫雁初何定，鸡虫事亦卑。明朝江上去，重理钓鱼丝。","dynasty":"宋代","title":"越台夜雨"}
{"author":"周紫芝","content":"山有生前约，花留病后开。得闲如我少，扶步与谁来。闭户深防客，哦诗稳送杯。夕阳如有意，催月与徘徊。","dynasty":"宋代","title":"病后二首其一"}
{"author":"周紫芝","content":"病起身还健，凭高喜欲颠。乱山推不去，一水忽当前。远碧飞双鹭，平湍落钓船。自今如不死，馀日尽诗年。","dynasty":"宋代","title":"病后二首其二"}
{"author":"周紫芝","content":"山崦犹残雪，人家欲禁烟。客宁嫌鸟语，晴亦借花妍。愁色连千里，春风又一年。亭高莫回首，白发满江天。","dynasty":"宋代","title":"二月二十八日雪晴步上西山亭示天用兄弟二首其一"}
{"author":"周紫芝","content":"晴色牵人出，春风恼不归。鸟争呼永日，花各醉斜晖。杖策从谁去，持杯与愿违。兵戈愁外满，人物眼中稀。","dynasty":"宋代","title":"二月二十八日雪晴步上西山亭示天用兄弟二首其二"}
{"author":"周紫芝","content":"故国春空老，三吴信不通。客犹如社燕，书或寄宾鸿。鬓发风埃里，林庐梦寐中。西归如有意，一笑复谁同。","dynasty":"宋代","title":"收次卿近书二首其一"}
{"author":"周紫芝","content":"手种琅玕岁已成，要听风雨近窗鸣。戏将落月千寻影，幻作长离半岭声。蕙帐梦残秋雨急，锦囊诗了夜灯清。便须写入朱弦曲，安用能回越石兵。","dynasty":"宋代","title":"花"}
{"author":"周紫芝","content":"梦中棐几得常凭，更有南窗可寄情。便是人间好消息，别无胜解可讥评。","dynasty":"宋代","title":"次韵韩伯嘉拟陆龟蒙坐眠行倚食学书吟八题其四"}
{"author":"周紫芝","content":"钓蓑常恨此盟寒，两岁珍庖屡入盘。细雨春江从此逝，不应犹弃季鹰官。","dynasty":"宋代","title":"河鲀三绝其二"}
{"author":"周紫芝","content":"天高月白夜漫漫，倚杖来看月下山。老眼直穷烟霭外，诸峰浑在有无间。翰林耽酒今何处，仙女乘鸾去不还。天恐两山看未足，故飞明镜照孱颜。","dynasty":"宋代","title":"五月八夜月色明甚望麻姑昭亭二山"}
{"author":"周紫芝","content":"楚宫夜半旌旗动，晓逐君王猎云梦。君王醉挽金仆姑，笑射双雕落飞鞚。霜风猎猎吹白羽，狨鞍下时日未午。天上台高翠被寒，雨湿烟霏梦神女。行云飞去不可留，却望阳台无处所。魂凝睇远烟凄迷，猿啼巫峡东复西。江边猎火一万炬，貂裘醉拥君王归。章华千门复万户，侍女焚香迎辇步。君心谁能念旧恩，忍泪悲啼不成语。愿寿君王一万年，常向阳台梦云雨。","dynasty":"宋代","title":"巫山曲"}
{"author":"周紫芝","content":"江湖久入平生梦，猿鹤空怀老去羞。输与苏郎门日月，小舟长系白蘋洲。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其一"}
{"author":"周紫芝","content":"避地偷生只闭门，不堪搔首对醨尊。行歌野哭江头路，雨叶风花总断魂。","dynasty":"宋代","title":"次韵草堂主人雨中十首其十"}
{"author":"周紫芝","content":"黄昏明月上朱楼，帘旌射月香雾浮。画栏垂手楼中女，对月低眉不举头。人似长干桥下水，一去悠悠几千里。谩道嫁鸡逐鸡飞，长干夫婿那得知。","dynasty":"宋代","title":"长干曲"}
{"author":"周紫芝","content":"云散香槽客未回，月团重瀹睡馀杯。小窗斜日无人语，只有松声入梦来。","dynasty":"宋代","title":"浴罢书妙严壁"}
{"author":"周紫芝","content":"旋扫飞花煮玉尘，一杯聊饷作诗人。未知折脚铛中雪，何似浮蛆瓮里春。","dynasty":"宋代","title":"十二月二十九日雪中煮茗"}
{"author":"周紫芝","content":"酿蜜成花此似难，移根深恨老来看。丰肌弱骨须调护，可怕寒梢白露团。","dynasty":"宋代","title":"几圣以三诗寄蜡梅栽次韵其二"}
{"author":"周紫芝","content":"老去舍轻舠，小室坐悬磬。六月不出门，端居阅晨暝。安知咫尺中，有此大殊胜。今晨穿北垣，万象忽辉映。太虚本无穷，眼力恐自竟。遥岑蔽清樾，了不赴将迎。翠幕空繁柯，烟鬟入幽凭。双峰始幡然，起应高士聘。长瘦有馀光，名与天地亘。马鬣亦已颓，蓬颗没微径。兹山与周旋，安得往脩敬。斗酒时自浇，先生醉初醒。落月挂长松，悲风绕危磴。徘回想音容，彷佛听嘲咏。","dynasty":"宋代","title":"六月八日始开北窗得数峰于林樾间命力斩恶木而山态始尽出"}
{"author":"周紫芝","content":"短墙梅粉香初透。削约寒枝瘦。恼人知为阿谁开。还伴冷烟疏雨、做愁媒。飘零苦恨春情薄。不管花开落。小池疏影弄寒沙。何似玉台鸾镜、对横斜。","dynasty":"宋代","title":"虞美人（西池见梅作）"}
{"author":"周紫芝","content":"山云未成雨，敛藏方寸间。会当不崇朝，一雨膏人寰。人言隐雾豹，依约在南山。试从管中窥，何止见一斑。人生患无才，富贵天岂悭。二士伟人物，万里来间关。行陈治安策，遂拜咫尺颜。岂容十里湖，长吟对烟鬟。愿君如鸾鹄，摩霄共追攀。云出豹亦变，何止铜与纶。举首望长途，分当落榛菅。鹏飞君方高，鸟倦我亦还。","dynasty":"宋代","title":"蔚"}
{"author":"周紫芝","content":"移居来近玉湖中，渔户新添白脚翁。觅句深惭何水部，浮家全似陆龟蒙。山寒政恐无黄独，地湿应须要鞠藭。晚日飘零天不管，双凫乘雁听西东。","dynasty":"宋代","title":"舟次句茨"}
{"author":"周紫芝","content":"秋意总关愁，那更与君轻别。从此共谁同醉，恨老来风月。遥知手板笑看云，江边醉时节。应为老人回首，记白头如雪。","dynasty":"宋代","title":"好事近"}
{"author":"周紫芝","content":"地下青风欲到时，土牛何得解先知。墙边雪里梅花树，已借清香入旧枝。","dynasty":"宋代","title":"立春三绝句其二"}
{"author":"周紫芝","content":"朝论当年汹汹时，此翁奇事少人知。梦中缚得吴元济，犹说绯衣是小儿。","dynasty":"宋代","title":"题裴晋公画像二绝其一"}
{"author":"周紫芝","content":"一语能平百战尘，两朝赤子尽归仁。十年困卧边亭鼓，同祝公年是几人。","dynasty":"宋代","title":"时宰生日诗三十绝其十七"}
{"author":"周紫芝","content":"易生画手妙，幻出猿与獐。双猿挂树枝，二獐回目光。乌衣白面两臂长，雌雄相逐争跳梁。秋山果熟腹自饱，云蹬路绝人谁伤。下临长啸颇自得，那愁解舞绯衣郎。二獐惊怪久眦睨，深羡两猿高据烟林藏。猿狙喜怒不足说，獐鹿町畦宁无场。枝高地卑能有几，蚿蛇自可俱相忘。富贵贫贱各有适，也恐万事谁能量。","dynasty":"宋代","title":"题赵倅家獐猿图"}
{"author":"周紫芝","content":"睡熟不知雨，梦残无限凉。莺飞时到眼，鹭起不成行。瓜熟分苍玉，莲香擘翠房。扫门还待月，近水更移床。","dynasty":"宋代","title":"薄暮二其二"}
{"author":"周紫芝","content":"家在湓城五老山，与君相望各江干。如何肯拨艅艎棹，便欲来同苜蓿盘。倾盖尽知今日意，买邻仍结旧时欢。菊觞浇酒无离恨，淡榜书名看二难。","dynasty":"宋代","title":"送杨师醇之临安兼呈师古"}
{"author":"周紫芝","content":"文字初离五阨馀，缃囊缥帙秘新储。何人合在天东壁，十八公堪作校书。","dynasty":"宋代","title":"资国巨松伐为东观材"}
{"author":"周紫芝","content":"吴中小女结烟鬟，自打青腰唱采莲。欲趁歌声过南浦，藕花深处不通船。","dynasty":"宋代","title":"西湖词二首其一"}
{"author":"周紫芝","content":"西溪寒食柳花飞，正是琴高欲到时。薄禄仅酬三釜志，新篇莫负两松诗。催科未办何妨拙，作吏能清不用知。高论平生期活国，一方疲瘵看君医。","dynasty":"宋代","title":"送詹伯尹丞泾邑"}
{"author":"周紫芝","content":"晚将华发试青衫，静寄从来是旧衔。俗子未须怜怨鹤，老夫元不负耕岩。晴山有约长相见，恶木妨人要尽芟。自笑飘零苦无定，今年来此诵琅函。","dynasty":"宋代","title":"五月二十二日再葺静寄"}
{"author":"周紫芝","content":"抱病岁忽杪，杜门谁复来。感子阳春句，为嘘寒谷荄。君才那易得，辞华陋邹枚。草木不足羡，云衢路当开。春意私节物，荣枯竟何哉。封侯与裂土，且当付舆台。","dynasty":"宋代","title":"次韵道卿残腊步游林薮草木渐有生意三首其一"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。","dynasty":"宋代","title":"品令其一重九前一日，飞卿携酒相过，坐中歌空青送客词，因用其韵。是日淮上贼军退舍"}
{"author":"周紫芝","content":"雨从今日十分晴，病后春应一倍增。著地已无残岁雪，挂檐犹有上元灯。","dynasty":"宋代","title":"病起步至湖亭三首其一"}
{"author":"周紫芝","content":"扁舟流浪作浮家，病齿凋零脱左车。千里归心秋后燕，一年春事雨前茶。它时我自开三径，此去君当判六花。相见已还平日愿，豚蹄何用祝污邪。","dynasty":"宋代","title":"次韵王彦猷参谋避胡其二"}
{"author":"周紫芝","content":"昔人品淄渑，惠山压东南。谁知十里隔，通此一勺甘。初不劳箨龙，漫山走嵌岩。方池汲清碧，地脉通溶涵。瓷瓯落飞雪，石鼎鸣风杉。悬知与佳客，午梦回春酣。","dynasty":"宋代","title":"钱申仲大夫索四亭诗各赋一首通惠亭"}
{"author":"周紫芝","content":"雪意鬖鬖整复斜，似人霜鬓不胜华。只今瘦骨攲风帽，空忆寒江钓浪花。妙舞正看回激楚，两峰旋欲战彭衙。不将盐絮轻相比，似我南窗玉色茶。","dynasty":"宋代","title":"次韵季共和相之前作二首其二"}
{"author":"周紫芝","content":"戎气腥京洛，桥山万木悲。园陵回望远，衮绣自天垂。日月瞻遗像，衣冠拜赤墀。樱桃荐原庙，重见汉官仪。","dynasty":"宋代","title":"恭闻已迎原庙圣容入行在所"}
{"author":"周紫芝","content":"一麾投老始专城，共理聊烦助圣明。欲识斯民元不病，要知循吏本无声。官闲莫道州如斗，客满何妨饮似鲸。它日桐川楼下酒，会须分与故人倾。","dynasty":"宋代","title":"别方桐川"}
{"author":"周紫芝","content":"水远山长何处去，欲行人似孤云。十分瘦损沈休文。忍将秋水镜，容易与君分。试问梨花枝上雨，为谁弹满清尊。一江风月黯离魂。平波催短棹，小立送黄昏。","dynasty":"宋代","title":"临江仙·水远山长何处去"}
{"author":"周紫芝","content":"南华老明师，遗像颇清古。昔为挂空月，今作归云土。云来初无心，云去定何处。空馀暗窦泉，翠盎含白乳。华堂谁复枝，缺甃久未补。林深自成风，山润疑欲雨。穷幽眼未餍，曳杖足已苦。入山无与迎，出山信谁阻。有客自去来，山僧无一语。","dynasty":"宋代","title":"归云洞"}
{"author":"周紫芝","content":"世事聊相挽，吾归亦有期。白湖为客久，寒食到家迟。接屋花仍在，遮门柳自垂。向来歌社里，应著老人嬉。","dynasty":"宋代","title":"寒食日归郡舟中作二首其二"}
{"author":"周紫芝","content":"少年何尝屈此膝，自料一生能几屐。谁知腊月雪蔽空，三日衡门断人迹。心知无事止坐诗，天解穷人无乃力。故山欲放雪中梅，空恨此中无铁石。中郎官热亦怕寒，著意说穷聊作剧。北风吹酒天始愁，玉雪满空心自怿。想君盐絮方入诗，怜我鬓须同一色。山行安得趁骅骝，快踏琼田四蹄疾。","dynasty":"宋代","title":"次韵仲平雪中之作"}
{"author":"周紫芝","content":"黄郎本天才，骥足尚少屈。平生嗜烟霞，投老成痼疾。乞食方叩门，携幼未入室。何为作斯游，瘦马醉自兀。朝饥乃见驱，妙思何由逸。诵君思归吟，感我羁旅日。道涂颇风埃，岁月苦飘忽。尚须营一饱，不愁屈两膝。可怜蓬阁姿，未珥螭头笔。丞哉苦风流，威令宽且栗。悬知千里驹，肯为牢之出。胡为倚寒窗，清梦恍若失。但愁一线红，又过白驹隙。妇眉谁与画，旅发归亦栉。咿嘤儿女欢，馀事听造物。","dynasty":"宋代","title":"次韵黄子才冬至日醉卧王丞家梦还家如平时"}
{"author":"周紫芝","content":"自喜新交得管城，政愁无地唤陶泓。孙郎不惜分龙尾，付与诗人了一生。","dynasty":"宋代","title":"孙耘老惠龙尾砚漆烟墨报以二诗其一"}
{"author":"周紫芝","content":"种种星星苦见侵，已无心作四愁吟。三秋令我频成梦，一月劳君几嗣音。臭味每嗟无草木，因缘已定只山林。此心耿耿从谁语，遗恨依然泪满襟。","dynasty":"宋代","title":"次韵伯尹见寄二首其一"}
{"author":"周紫芝","content":"天香不染麝煤烟，家近龙宫宝藏边。世上铅华无一点，分明真是水中仙。","dynasty":"宋代","title":"九江初识水仙二首其二"}
{"author":"周紫芝","content":"白发谁怜我，黄花最忆渠。酒杯今日把，筋力去年殊。身远秋如梦，谋疏老更愚。客愁浇不下，强欲醉茱萸。","dynasty":"宋代","title":"九日不出"}
{"author":"周紫芝","content":"老子关门不著书，奄奄真复似曹蜍。月来林下苦相忆，诗落眼前欢有馀。满挹清光归酒面，小分秋色到吾庐。胸中拍塞愁千斛，特地烦君一扫除。","dynasty":"宋代","title":"次韵国师对月见怀"}
{"author":"周紫芝","content":"云意悠悠晚尚坚，玉尘犹未破清寒。不知谁把千岩雪，付与诗翁马上看。","dynasty":"宋代","title":"夜宿尧城寒甚明日山中有薄雪马上赋二诗其二"}
{"author":"周紫芝","content":"病畏空缘浅，愁知醉境宽。五穷空抱艺，六巧岂胜寒。鹤骨全凭杖，霜毛不受丹。春云莫成雪，僵卧有袁安。","dynasty":"宋代","title":"次韵艾主管二首其二"}
{"author":"周紫芝","content":"幽芳念初分，厚地冻始裂。耐寒怜孤根，忍苦度尺雪。谁持万金良，起死医寸蘖。伶俜初回姿，荏苒似看叶。灌木犹未成，已与凡草别。平生冰玉交，胜韵颇奇绝。微风折轻黄，香雾湿寒月。棐几著冰壶，馀芬散清樾。只今满眼花，想像疑可折。感君分似意，老味倍欣悦。添我小窗春，芳意未衰歇。盛德不可忘，封殖宁敢阙。","dynasty":"宋代","title":"蜡梅大有生意"}
{"author":"周紫芝","content":"忆得葆真池上春，水晶帘底看灯人。当年京洛随车客，今夜江湖卧病身。","dynasty":"宋代","title":"次韵元司理元夜三绝其二"}
{"author":"周紫芝","content":"云满江天雪意酣，拥炉聊复听巴谈。老人不出真藏六，来客何劳说后三。已借团蒲摇短梦，更浇春饼荐馀甘。此生试向闲中看，何止人间七不堪。","dynasty":"宋代","title":"雪中过庆老方丈"}
{"author":"周紫芝","content":"湘水妖氛静，楼船尽日横。风涛心自恐，舟楫眼初惊。伏莽膏金钺，将军驾木城。太平无此物，指日望销兵。","dynasty":"宋代","title":"池口观楼船"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄/一斛珠其四"}
{"author":"周紫芝","content":"人把江瑶比荔枝，枇杷楟奈更何疑。桄榔叶外和烟树，想得青红半熟时。","dynasty":"宋代","title":"季共见和前其三"}
{"author":"周紫芝","content":"跨鞍不作永城留，马上烟销霁色浮。便恐匡庐来入望，此行今日是江洲。","dynasty":"宋代","title":"晓发永城"}
{"author":"周紫芝","content":"西楚兴王亦有人，半扶炎祚作谋臣。老生不解归明主，事去方知是失身。","dynasty":"宋代","title":"范增"}
{"author":"周紫芝","content":"十年用兵九不熟，人家有田不种谷。尽枯膏血作军储，却买官糟贮饥腹。富者鬻田贫鬻妻，夜困桁杨晓敲朴。长腰一粒不下咽，输入官仓常满屋。昔年贯朽内府钱，诸公何苦开汉边。自从胡马饮江水，便恐黔首流饥涎。黄尘白骨尚满眼，锦裘绣帽谁当前。烹羊炰羔固不恶，饥民食糟真可怜。元侯幕下短主簿，肯与斯民作调护。不愁吏考拙催科，宁脱青衫赋归去。詹侯老文称大手，乐府诗高古无有。安得狂歌彻圣明，便叱风雷清九有。却驱群贼作良农，还我昭陵旧丁口。","dynasty":"宋代","title":"次韵伯尹食糟民示赵鹏翔"}
{"author":"周紫芝","content":"徐娘虽老风流在，学得啼眉时世妆。只有于潜旧家女，但携篷沓嫁新郎。","dynasty":"宋代","title":"于潜道中戏作"}
{"author":"周紫芝","content":"冰轮渐出海西头，身在三吴近海州。赖有梅花管羁客，细分疏影上驼裘。","dynasty":"宋代","title":"十一月十一日夜步行中庭月色明甚作诗三绝其一"}
{"author":"周紫芝","content":"尚忆防秋日，疏渠转曲城。万方知盗息，此地看桥成。拄杖知频过，游鱼莫漫惊。明朝趁虚去，画柱晓霜明。","dynasty":"宋代","title":"桥成"}
{"author":"周紫芝","content":"偶作长吟君莫嗔，一泓聊占小池春。斗升虽未分公廪，青紫犹堪作卖人。","dynasty":"宋代","title":"为蛙答"}
{"author":"周紫芝","content":"春水绿波南浦路，两岸谁栽杨柳树。含桃熟尽未闻莺，荷叶生时已飞絮。絮将春去不可回，人伴云闲更须住。我亦随君似落花，欲趁春风到何处。","dynasty":"宋代","title":"睡馀飞絮满庭有感而作是诗"}
{"author":"周紫芝","content":"日照青城瑞色新，风微金殿自无尘。麝煤光照乌丝轴，亲写宸章赐大臣。","dynasty":"宋代","title":"郊祀纪事十首其五"}
{"author":"周紫芝","content":"藕湖烟水欲沉沙，已着芙渠一两花。拟借短蓑随雨去，共谁同把钓鱼车。","dynasty":"宋代","title":"五月六日湖上晚归初见荷"}
{"author":"周紫芝","content":"每日东风吹暗尘，小池幽树不成春。妨他燕子关何事，折尽梅花最恼人。愁里了知身是幻，老来惟与睡相亲。去年湖水浑依旧，欲买扁舟钓白蘋。","dynasty":"宋代","title":"客舍春寒"}
{"author":"周紫芝","content":"衰翁久已一故无，聊睇逸骥方过都。公是风流小摩诘，我为无用长侨如。","dynasty":"宋代","title":"次韵季共月夜见怀竹坡用子绍韵其六"}
{"author":"周紫芝","content":"夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。","dynasty":"宋代","title":"江城子·夕阳低尽柳如烟"}
{"author":"周紫芝","content":"秋风袅袅秋云愁，寒日耿耿还西流。昏鸦接翅带远水，暮雨满山昏北楼。微凉渐欲入枕簟，白露复恐沾梧楸。横戈壮士半茅土，云壑布衣悲素秋。","dynasty":"宋代","title":"复愁二首其一"}
{"author":"周紫芝","content":"皤腹鳞鳞品自珍，红鮰浪欲与争新。世间那有西施乳，宁有河鲀解药人。","dynasty":"宋代","title":"食鮰"}
{"author":"周紫芝","content":"行行重行行，此别深可惜。临分意难传，欲语泪复滴。我欲从君游，恨乏双飞翮。","dynasty":"宋代","title":"古离别二首其二"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟（天申节祝圣词）"}
{"author":"周紫芝","content":"豢犬欲司夜，畜鸡要鸣晨。二物一失职，遂辜畜养恩。嗟我笼中鸡，芥羽光照人。峨冠事饮啄，缄口随晨昏。我怒欲尔烹，鸡笑复自陈。君看多言者，以忠获怒嗔。台评与幕辨，呶呶常杀身。幸此北窗卧，颇似羲皇民。五起笑朝士，三号惊梦魂。使子卧红日，谢客扃柴门。此意殊不恶，诮我无谆谆。","dynasty":"宋代","title":"责鸡"}
{"author":"周紫芝","content":"见说封君竹，风枝饱岁寒。会看双鸑鷟，飞下碧琅玕。恶鸟良复厌，闲花吹自残。绝知门可款，梦对小檀栾。","dynasty":"宋代","title":"侯元进赋待凤堂佳句见邀同作"}
{"author":"周紫芝","content":"梅花消息未阑珊，春入千门笑语喧。人道上元新甲子，从头却数太平年。","dynasty":"宋代","title":"甲子立春口号四首其一"}
{"author":"周紫芝","content":"浅红疏蕊出墙头，事往人空锁北楼。鸟为春愁浑不语，花知人意亦含羞。东风脉脉情何限，细雨濛濛泪不休。却忆去年花下醉，依稀记得小蛮讴。","dynasty":"宋代","title":"雨中立杏花下"}
{"author":"周紫芝","content":"淡中得味世谁知，晚岁因君识石芝。甘蔗何曾有佳境，人间只好诳痴儿。","dynasty":"宋代","title":"全一道人分以"}
{"author":"周紫芝","content":"万里西兴浦口潮，浪花真似海门高。谁将一夜山中雨，唤作沧江八月涛。","dynasty":"宋代","title":"冷泉亭放闸其二"}
{"author":"周紫芝","content":"夜梦乘轻舟，挂席浮天池。天池亦何有，涛澜靡津涯。中有三神山，楼观何巍巍。晶荧白玉阙，彩错黄金旗。紫皇遣天风，下吹仙人衣。仙人不知名，人言是安期。我欲就与语，弱水隔渺瀰。鼓枻方少前，风动辄去之。仙人不得见，遥睇忍言归。愿言哀劬劳，举手援尘姿。探囊得灵丹，往往分刀圭。使我生羽翼，桑榆增暮辉。","dynasty":"宋代","title":"古风二首其一"}
{"author":"周紫芝","content":"庾郎三韭坐清贫，眼看将军肉十斤。会遣胸中有千亩，不妨人似沈休文。","dynasty":"宋代","title":"客有为予言笋不可食食之令人瘦者戏作二绝为解嘲其一"}
{"author":"周紫芝","content":"高皇扫强秦，纵横成妙略。三杰岂不雄，曾不出笼络。曹参晚为相，痛饮事杯酌。当知清净化，寓意在酬酢。魏武独何为，屡下禁酒约。兵戈缠九州，猜忌恣暴虐。堂堂孔北海，醉语杂谐谑。斯人犹杀之，四海何由廓。古来成败事，纷纷真一噱。","dynasty":"宋代","title":"饮酒三首其一"}
{"author":"周紫芝","content":"倦客厌卑栖，白日坐飘忽。呼我同舍郎，缓策扶勃窣。缘山得人家，附影蔽深樾。湖水一镜明，梅花千树发。扶疏弄清影，仿佛见罗袜。凄迷香雾中，身已在月窟。穷探意未已，取径无诘屈。谁家歌舞园，花乱竹复密。御史投绂馀，课竖种梨栗。吾曹不解事，尚此学操瑟。当从汉阴人，抱瓮日搰搰。","dynasty":"宋代","title":"西湖山下梅花坞行可里许至陈御史园亭"}
{"author":"周紫芝","content":"卖酒罾鱼只数家，卜邻元在水之涯。扁舟定自桃源去，斜日红飞两岸花。","dynasty":"宋代","title":"次韵次卿林下行歌十首其七"}
{"author":"周紫芝","content":"星言出郊坰，缓辔遵微涂。陂池湛新绿，阡陌开上腴。春色向晼晚，农事日已趋。有司奉汉诏，训辞宣帝谟。父老数十辈，龙钟白髯须。扶杖前致词，谓当极勤劬。曩也事格斗，今当反田庐。农桑遂温饱，里胥绝征诛。兹焉不少力，是自贻瘠臞。椒浆酌大斗，起坐时欢呼。有如一日蜡，相期悦须臾。殷勤颇自愧，小信殊未孚。傥非获三登，何以谢汝徒。同寮数君子，妙略怀永图。愿言规迟暮，共此丰岁娱。","dynasty":"宋代","title":"二月二十三日遵奉圣诏出郊劝农谨赋诗一首示诸同寮"}
{"author":"周紫芝","content":"徐侯嗜吴梅，健啖殊未阑。喜气入新诗，脱手如弹丸。遥想苍玉枝，尚带白露漙。日食三百颗，语客疑诞谩。何妨携束书，常作东南官。掇彼南山粲，奉君一酌欢。南山有佳树，采采何时殚。恨我无报章，上可追建安。谁知丹砂粒，亦满黄金盘。回甘似蔗境，嚼齿馀诗酸。安得移此种，飞舟下惊湍。红园夺朝霞，翠密回翔鸾。大胜万里来，日晒中枯乾。归期渺何许，且复同甘餐。调冰渍崖蜜，却暑资微寒。","dynasty":"宋代","title":"次韵伯远食杨梅十五韵"}
{"author":"周紫芝","content":"遮眼梅花不要多，着人无复奈香何。月明羞看铜壶影，矮树斜枝忆短坡。","dynasty":"宋代","title":"小壶贮江蜡二梅幽绝俱可喜作三绝其一"}
{"author":"周紫芝","content":"三年身在菰蒲里，手把岩花意惘然。折得秋芳香满袖，梦魂常绕故山前。","dynasty":"宋代","title":"得木犀"}
{"author":"周紫芝","content":"梯山蕃使入疆频，岁捧瑶觞奉至尊。申观万年方祝圣，王春正月更朝元。","dynasty":"宋代","title":"时宰生日诗三十绝其五"}
{"author":"周紫芝","content":"投笔文场日未西，春蚕食饱速于飞。充庭不是无前列，从此元江九肋稀。","dynasty":"宋代","title":"哭吴与行二绝其二"}
{"author":"周紫芝","content":"真色生香无世尘，参横犹记梦回人。风前懊恼梅花使，不寄江南一点春。","dynasty":"宋代","title":"雪后殊未有梅颇怀故山二首其二"}
{"author":"周紫芝","content":"病里三年月，相随过两州。为侬分素魄，携汝作清游。草树悲今夕，家乡隔去秋。有身真似梦，无地不关愁。","dynasty":"宋代","title":"中秋携小儿步湖堤其一"}
{"author":"周紫芝","content":"神州古都会，有美东南邦。壮哉八月涛，卷地奔长江。惊涛裂巨石，洪钟殷朝撞。万瓦响飞雹，千艘碎舽艭。滟滪不足数，况乃峡与泷。翩翩坐中客，才器俱无双。九牛可逆拽，五鼎乃独扛。诗成咄嗟顷，恶语徒喧哤。","dynasty":"宋代","title":"与同舍郎观潮分韵得还字一字江字三首一字江字为坐客作其三"}
{"author":"周紫芝","content":"吴宫花草弄纤柔，西子妆成特地羞。笑我老情难妩媚，爱渠好句尽风流。香奁诗在人何处，断腕名高事已休。更欲与谁论此恨，遗编读罢一灯留。","dynasty":"宋代","title":"灯下读韩致光外集"}
{"author":"周紫芝","content":"浴凫飞鹭下横塘，花过莺归草自长。恰似碧鸡坊口望，浣花溪上一茅堂。","dynasty":"宋代","title":"次韵草堂主人雨中十首其九"}
{"author":"周紫芝","content":"抗章闻说动前旒，分得东吴第一州。久与衣冠为盛事，更寻云水作遨头。当时鹓鹭应须记，此去湖山莫谩留。却笑杜郎生羽翼，但知欢喜下汀州。","dynasty":"宋代","title":"谢王侍郎寄东仓祖送图二首其二"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头·岁晚念行役"}
{"author":"周紫芝","content":"湘水妖氛静，楼船尽日横。风涛心自恐，舟楫眼初惊。伏莽膏金钺，将军驾木城。太平无此物，指日望销兵。","dynasty":"宋代","title":"池口观楼船"}
{"author":"周紫芝","content":"东京数人物，矫矫称袁公。经纶有能事，早岁初未逢。何许结蓬茅，草树风淅沥。幽梦寄一椽，暮雪深几尺。平田已无路，况复知公门。人言公苦寒，谓死宁当存。鸣驺入空谷，暖律破寒冱。岂伊逢异人，天实起僵仆。汉明号贤主，杖击无名郎。冤囚我自理，微绪渠当昌。摩诘亦可人，六幅写奇事。浩荡怀远图，徘徊有佳思。炎天挂空壁，一洗毛骨寒。意岂在冰雪，高风薄云端。","dynasty":"宋代","title":"题王摩诘画袁邵公卧雪图"}
{"author":"周紫芝","content":"万里投荒海一隅，八年蜑子与同居。可怜金殿銮坡日，浑在蛮烟瘴雨馀。奇怪谁书方朔传，滑稽空著子长书。不知平日经纶意，晚作儿曹一笑娱。","dynasty":"宋代","title":"夜读艾子书其尾"}
{"author":"周紫芝","content":"满溪烟雨湿芙蕖，绿叶红花锦不殊。闻说宛西桥畔宅，小园无地不荒芜。","dynasty":"宋代","title":"次韵草堂主人雨中十首其五"}
{"author":"周紫芝","content":"晓来丰隆车，屡却羲和辙。雪意满江天，云山绕宫阙。冰花剪欲坠，乱絮飞复歇。娉娉腊前梅，天寒亦高洁。羞随小桃枝，献岁取俗悦。应留玉树姿，相伴寒江雪。含情若有待，此意何由说。安得孤山图，画此两奇绝。","dynasty":"宋代","title":"腊月尾雪意甚浓欻复开霁"}
{"author":"周紫芝","content":"九日清尊强挽秋，满庭风雨复谁游。俗人言下无三语，此老胸中有九流。白发不妨欺短帽，黄花应解笑痴愁。客情老去何曾好，双鲤书来几日收。","dynasty":"宋代","title":"九日"}
{"author":"周紫芝","content":"月眉星眼，阆苑真仙侣。娇小正笄年，每当筵、愁歌怕舞。水亭烟树，春去已无踪，桃源路。知何处。往事如风絮。如今闻道，误剪香云缕，闲系小乌纱，更无心、浅匀深注。三山路杳，终不是人间，知谁与。吹箫女。共驾青鸾去。","dynasty":"宋代","title":"蓦山溪"}
{"author":"周紫芝","content":"燕子归来，梅花又落。缃桃雨后燕支薄。眼前先自许多愁，斜阳更在春池阁。梦里新欢，年时旧约。日长院静空帘幕。几回猛待不思量，抬头又是思量著。","dynasty":"宋代","title":"踏莎行"}
{"author":"周紫芝","content":"终日看山不厌山。寻思百计不如闲。何时得到重阳日，醉把茱萸仔细看。欹醉帽，倚雕阑。偶然携酒却成欢。篱边黄菊关心事，触误愁人到酒边。","dynasty":"宋代","title":"鹧鸪天"}
{"author":"周紫芝","content":"六首（叔共名竦）好个神仙张志和。平生只是一渔蓑。和月醉，棹船歌。乐在江湖可奈何。","dynasty":"宋代","title":"渔父词"}
{"author":"周紫芝","content":"楚山千叠浮空，楚云只在巫山住。鸾飞凤舞，当时空记，梦中奇语。晓日曈日龙，夕阳零乱，袅红萦素。问如今依旧，霏霏冉冉，知他为、谁朝暮。玉佩烟鬟飞动，炯星眸、人间相遇。嫣然一笑，阳城下蔡，尽成惊顾。蕙帐春浓，兰衾日暖，未成行雨。但丁宁莫似，阳台梦断，又随风去。","dynasty":"宋代","title":"水龙吟（题梦云轩）"}
{"author":"周紫芝","content":"槐幄如云，燕泥犹湿，雨余清暑。细草摇风，小荷擎雨，时节还端午。碧罗窗底，依稀记得，闲系翠丝烟缕。到如今、前欢如梦，还对彩绥条无语。榴花半吐，金刀犹在，往事更堪重数。艾虎钗头，菖蒲酒里，旧约浑无据。轻衫如雾，玉肌似削，人在画楼深处。想灵符、无人共带，翠眉暗聚。","dynasty":"宋代","title":"永遇乐（五日）"}
{"author":"周紫芝","content":"晓色凝暾，霜痕犹浅，九天春意将回。隔年花信，先已到江梅。沈水烟浓如雾，金波满、红袖双垂。仙翁醉，问春何处，春在玉东西。瑶台。人不老，还从东壁，来步天墀。且细看八砖，花影迟迟。会见朱颜绿鬓，家长近、咫尺天威。君知否，天教雨露，常满岁寒枝。","dynasty":"宋代","title":"潇湘夜雨"}
{"author":"周紫芝","content":"旧日荼酴时候。酒涴粉香襟袖。老去惜春心，试问孙郎知否。花瘦。花瘦。剪取一枝重嗅。","dynasty":"宋代","title":"宴桃源（与孙祖恭求蘼酴）"}
{"author":"周紫芝","content":"春似酒杯浓，醉得海棠无力。谁染玉肌丰脸，做燕支颜色。送春风雨最无情，吹残也堪惜。何似且留花住，唤小鬟催拍。","dynasty":"宋代","title":"好事近（海棠）"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"白水彭门道，秋风古战场。人应思故国，楼更在斜阳。消息凭鱼素，游从问草堂。兰芽知己茁，何日见诸郎。","dynasty":"宋代","title":"收次卿近书二首其二"}
{"author":"周紫芝","content":"翠叶看成幄，浓春唤不回。愁今连落絮，雨欲到黄梅。扫地花狼藉，开门燕往来。晴峰数点出，暝色一禽催。","dynasty":"宋代","title":"晚霁"}
{"author":"周紫芝","content":"老恨愁千斛，饥须粟一囊。遂成迟去鲁，还作薄游梁。客思风尘恶，乡音道路长。何时秣归马，看我理晨装。","dynasty":"宋代","title":"将出京"}
{"author":"周紫芝","content":"三载彭门梦，新年故国秋。月当千里共，酒要十分酬。翠幕知谁卷，双鬟不奈羞。寒螀莫相恼，啼作晚窗愁。","dynasty":"宋代","title":"次韵次卿中秋月下书所见"}
{"author":"周紫芝","content":"元夕不复饮，夜寒谁与娱。人随千骑出，自对一灯孤。有梦须黄妳，无情问紫姑。鳌山在天上，回望隔中区。","dynasty":"宋代","title":"元夕睡起"}
{"author":"周紫芝","content":"古寺初投箠，荒陴已授更。雪飞穿幕片，风作撼窗声。今日招提境，当年敌骑营。可怜王处仲，江上筑孤城。","dynasty":"宋代","title":"夜宿东寺雪作"}
{"author":"周紫芝","content":"鸟噪乌江渡，鲸吞白下州。地分元帅重，声入贼营愁。近磔巡江尉，将俘北阙头。兵行速如鬼，高鼻半毡裘。","dynasty":"宋代","title":"避兵遣怀六首其一"}
{"author":"周紫芝","content":"江阔烽烟冷，城危战骑骁。虏从诸道入，将拥溃兵骄。万国昼多垒，三军夜击刁。干戈空满眼，蛇豕不胜枭。","dynasty":"宋代","title":"避兵遣怀六首其二"}
{"author":"周紫芝","content":"避地苍黄夜，悲凉郡郭西。扪萝危绝磴，杖策困深泥。掩面怜痴女，回头愧老妻。惊魂犹未定，胡马莫频嘶。","dynasty":"宋代","title":"避兵遣怀六首其三"}
{"author":"周紫芝","content":"野宿宁堪度，风餐寔自怜。妻孥浑在眼，戈甲暗凋年。夜月翻惊鹊，炎天看跕鸢。射敌无一矢，南渡几楼船。","dynasty":"宋代","title":"避兵遣怀六首其四"}
{"author":"周紫芝","content":"长空青云昼风卷，雨馀凉生开病眼。垣衣洗雨绿生光，芍药翻阶红照晚。幽人却扫惊半夏，独杜衡门心颇远。提壶劝酒意甚劳，花间伏翼终日号。大枣如爪安可得，竹叶岂宜空蟹螯。何当如淮注石斛，天南星移碎红烛。锦缠更命刘寄奴，回雪香柔体如玉。人生富贵不早休，乌头成白空自愁。浩歌自驾木兰去，范蠡实能知远游。君不见赤车使者将君命，五加皮币不少留。一朝逐客便当去，王不留行空泪流。又不见浪荡子长负羁橐，石下长卿无住着。贾论空高远志孤，屈草初成奇祸作。何如独活考涧槃，不遇自然同此乐。嗟余知此解马衔，蜗庐僻在陵阳角。谁能更朝紫真坛，丹砂岂解驻衰颜。五色神符亦安用，菖蒲谩说能引年。玉泉泠泠漱虚壑，独寻鹤虱负朝暄。故人远引羁旅夕，寒水石畔思清言。何时从容乃如此，烟蓑去作牵牛子。平生甘遂丘壑贫，常有忧怀思洗耳。","dynasty":"宋代","title":"病中戏作本草诗"}
{"author":"周紫芝","content":"长江水自光摇空，阳侯欲与风争雄。涛头不受水犀弩，鲸波欲卷冯夷宫。径须便入虎溪口，净洗平吞云梦胸。人言上水得风浪，下水得风终少功。平生万事尽难偶，政要东风渠不东。江边一叹良细事，而亦龃龉烦天公。儿时望事到白首，事不如意十八九。不如快饮风流泉，夜看青山衔北斗。","dynasty":"宋代","title":"十月十七日大风约客登虎渡亭观浪人言今日下水风不可往也戏作此篇"}
{"author":"周紫芝","content":"漫说丹砂乞转精，安期瓜大几时生。会令方寸无荆棘，火枣交梨亦易成。","dynasty":"宋代","title":"胡夫人出尘庵诗四首"}
{"author":"周紫芝","content":"野宿宁堪度，风餐寔自怜。妻孥浑在眼，戈甲暗凋年。夜月翻惊鹊，炎天看跕鸢。射敌无一矢，南渡几楼船。","dynasty":"宋代","title":"避兵遣怀六首其四"}
{"author":"周紫芝","content":"诗翁老去得双旌，惯听清涟夜雨声。水到浔阳心独喜，云开庐阜眼先明。落花已是春三月，飞盖犹堪酒数行。寄语草元窗下客，忍令辜负晓啼莺。","dynasty":"宋代","title":"杨得臣见和晓晴长句用韵奉酬其二"}
{"author":"周紫芝","content":"芦笋初生水绕村，河鲀旋煮荐清樽。十年不踏江南岸，杨柳飞花欲断魂。","dynasty":"宋代","title":"食鮰其二"}
{"author":"周紫芝","content":"醉帽风前著，榴花烛下看。嫣妍为谁好，流落未妨欢。故国应千里，归涂梦百盘。明朝是重午，努力愿加餐。","dynasty":"宋代","title":"次韵赵戒叔灯下见榴花明日重午"}
{"author":"周紫芝","content":"老去篇章谁与酬，秋来又喜与君游。遗音固自成三叹，妙语不应惭四愁。","dynasty":"宋代","title":"次韵仲照秋怀四绝其二"}
{"author":"周紫芝","content":"六尺墙边满树霜，分明不是世间香。黎郎可笑无风味，要把渠侬聘海棠。","dynasty":"宋代","title":"移植官梅已着数花得四绝句其二"}
{"author":"周紫芝","content":"阙然不见十年馀，借屋新来共一湖。已向双鱼逢尺素，更因五字得明珠。子猷心欲随烟棹，摩诘居应似画图。会待庞公归上冢，便求奴饭马青刍。","dynasty":"宋代","title":"韦深道和诗且以书坚扁舟之约仆以禁烟归扫邱墓未暇先寄此诗"}
{"author":"周紫芝","content":"衰翁久已一故无，聊睇逸骥方过都。公是风流小摩诘，我为无用长侨如。","dynasty":"宋代","title":"次韵季共月夜见怀竹坡用子绍韵其六"}
{"author":"周紫芝","content":"谪仙骑鲸上天去，万古风流一丘土。去天尺五城南杜，晚上瞿塘望江渚。两翁憔悴人不与，造物嗔渠作奇语。陈侯笔势谁可禦，九鼎自可独力举。梦中尺锦君尽取，时向胸中作吞吐。邵郎诗高孰宾主，一笑相看两相许。清歌那忍听金缕，渠坐诗穷君勿怒。衰翁老气不可鼓，篆鼎瓦棺心好古。此别相逢定何所，他时剥啄叩君户，藜杖经行尚堪拄。","dynasty":"宋代","title":"次韵邵文伯怀桐渚与陈子高唱酬之乐"}
{"author":"周紫芝","content":"一雨俱回草木春，槁枝着叶定何因。烦君笔底三昧句，洗我胸中千斛尘。忧患此生真已了，风烟万里正愁人。白头攘臂干戈里，欲遣何人唤孔宾。","dynasty":"宋代","title":"次韵元进以长句见勉"}
{"author":"周紫芝","content":"青山绕招提，危磴迎屐齿。泉声去悠悠，秀色来亹亹。定林得幽处，胜践发新喜。当年手种树，来禽杂青李。横斜照壁诗，平淡如止水。尚想扶风帐，横经多士子。奈此后学徒，发冢用诗礼。朝回丹青像，暮撤配食簋。空馀古祠荒，老木寒藤委。遗像犹便便，念往悲复起。举似与山僧，山僧岂知此。日暮归去来，林深足荆杞。","dynasty":"宋代","title":"游定林"}
{"author":"周紫芝","content":"濒湖两峰高，屹立晓相望。苍凉升海日，肮脏露千嶂。羸骖绝坡陁，岩谷饱追访。缅怀洪荒初，蕴蓄含万象。浑沌久已死，倏忽真巧匠。谁令凿空手，出此奇险状。中虚纳游云，谷静答幽唱。暗穴下无底，涛声想悲壮。十八老声闻，附石出遗像。谁其架脩椽，置屋云雨上。青山不知数，绕屋森百丈。忽于两峰间，万顷见烟浪。澎湃海潮声，往往入藜杖。天公知爱山，令我拜嘉贶。眇焉隔仙凡，欲往漫惆怅。便当学枯禅，绮语蠲宿妄。自足伴周旋，长年此遐放。","dynasty":"宋代","title":"早发北山由麦岭饭大"}
{"author":"周紫芝","content":"今晨颇无事，步游古墙根。眷兹万家邑，稍苦三户村。于时积雪散，复值朝阳温。解衣聊自得，班荆与谁言。款欠良已久，吾虱庶可扪。平生谢澡刷，懒惰从朝昏。坐令边缝间，朝生暮仍孙。回臭比蹠香，位卑道仍尊。与世倘无求，中有至乐存。勿语儿女曹，此意难具论。","dynasty":"宋代","title":"十二月二十六日北墙扪虱"}
{"author":"周紫芝","content":"醉里青春挽不留，眼前戈甲几时休。溪边雨细花吹尽，陇上风寒麦又秋。","dynasty":"宋代","title":"次韵草堂主人雨中十首其六"}
{"author":"周紫芝","content":"北邙何巍巍，高冢如鱼鳞。慨彼墓中士，中朝称贵人。万金树丰碑，千金琢麒麟。自从胡骑入，乱离隔中原。生者各奔窜，死者衔长冤。子孙无奠享，白杨悲馁魂。峨峨缨冠子，往往无丘坟。举酒西北向，野哭望白云。我今上先陇，覆杯松下根。时危不自保，念之殊酸辛。","dynasty":"宋代","title":"寒食杂兴三首其三"}
{"author":"周紫芝","content":"归棹浮江水，寒衾拥醉眠。乱花飞送客，细浪稳随船。泪落浇山酒，愁生禁火天。一从胡骑入，飘泊到今年。","dynasty":"宋代","title":"寒食日归郡舟中作二首其一"}
{"author":"周紫芝","content":"有家怜我无乡地，好事知君不世情。借得小窗安净榻，卧听风雨入荷声。","dynasty":"宋代","title":"次韵草堂主人雨中十首其二"}
{"author":"周紫芝","content":"地下青风欲到时，土牛何得解先知。墙边雪里梅花树，已借清香入旧枝。","dynasty":"宋代","title":"立春三绝句其二"}
{"author":"周紫芝","content":"园蔬本自不全贫，今日真成笋作斤。已恨此生相见少，更须侬作解嘲文。","dynasty":"宋代","title":"客有为予言笋不可食食之令人瘦者戏作二绝为解嘲其二"}
{"author":"周紫芝","content":"高后王诸吕，汉鼎几半倾。绛侯入北军，有意诛鲵鲸。兵缠未央殿，血溅长安城。禄辈仅诛灭，四海殊雷惊。唐家女主祸，未可方西京。艾猳剪宗枝，贼计殊未成。三思本么么，白面不足黥。举朝无直节，但畏罗织刑。梁公挟大计，赤手无寸兵。为言不祔姑，祸止谈笑平。功比汉诸人，优劣不用评。事苟以理胜，口舌亦可争。师曲举必败，势力未易凭。老妇虽至愚，理在见自明。不然此危邦，讵可一言兴。","dynasty":"宋代","title":"过狄梁公墓"}
{"author":"周紫芝","content":"时平廊庙半夔龙，赵将何人说李葱。一见黄麾识全仗，始知赤舄有三公。","dynasty":"宋代","title":"次韵同舍四月十日迎驾二首其二"}
{"author":"周紫芝","content":"画史俗士非画者，支郎好马能画马。为君肯作数骅骝，班郎应歌天马下。前人妙笔俱绝伦，后人骨冷唤不闻。试借云衢千里足，洗我眼中凡马群。","dynasty":"宋代","title":"季共以师子花见借作诗归之而报甚宠且言隆近为余作数马奇甚乃作此诗以见愿借之意"}
{"author":"周紫芝","content":"元祐文华揭綵旌，金沙别乘有家声。天教云彩归何处，诗共晴光欲斗明。已阁山前山后雨，尚堪水北水南行。不应文石班中客，肯伴韦郎赋晓莺。","dynasty":"宋代","title":"奉酬晁强"}
{"author":"周紫芝","content":"右文天子朝明光，汉陛晓列千官行。罢朝不归按霓裳，黄门群袭御殿香。翠盖趣驾黄微张，日高宫树遮回廊。侍臣进册俨在旁，香罗覆帕牙签长。前规尧舜后三王，六维龟鉴策最良。圣心自约昔未堂，日有所就月有将。公书万卷胸中藏，海涵地负谁可当。官粗住下百报忙，独留真儒传紫皇。茶瓯拜赐近御床，天颜咫尺瞻龙章。金叶旧事不足方，人如褚马才亦常。说定惟服宁可忘，设施行当见庙堂。可使风俗还轩黄，有时问道崆峒乡。广成之师寿百昌，千有三百岁未央。","dynasty":"宋代","title":"秦少保生日诗三首其三"}
{"author":"周紫芝","content":"烟雨凄凄芳草渡，隔岸鼕鼕赛神鼓。男巫唱歌女巫舞，蚕宜青桑麦宜土。天下无兵三百州，不如卖剑买汝牛。千仓万廪汝莫爱，富民今岁新封侯。","dynasty":"宋代","title":"鼓鼕鼕行"}
{"author":"周紫芝","content":"细雨欲催秋晚，幽花已著寒枝。似我江南九月，西风马上归时。","dynasty":"宋代","title":"题徐季功画墨梅木犀二首六言其二"}
{"author":"周紫芝","content":"来寻午枕林间梦，分得羲皇窗底风。且与笑庵同一笑，不知家在大江东。","dynasty":"宋代","title":"六月十二日过笑庵道人颇出近诗二首其二"}
{"author":"周紫芝","content":"芸香时近曝书筵，缥帙缃囊得纵观。不是圣时修故事，岂知藏室有清官。","dynasty":"宋代","title":"七月二十日秘阁曝书二首其一"}
{"author":"周紫芝","content":"千里家山一望间，白头夫妇且樽前。诗中游戏无三昧，客里光阴又一年。","dynasty":"宋代","title":"戊辰除夜四绝其一"}
{"author":"周紫芝","content":"自我来东吴，窃食偷燕闲。颓檐赋官居，漏雨穿屋山。有如朐䏰虫，盘屈沮洳间。入门儿女愁，出门车马喧。年来得新巢，易地稍立言。短墙蓬藋蒿，颇亦费剪芟。视公有华屋，未敢窥其藩。恶木屏除翳，云山借空观。郎曹二三公，相过缀游观。清吟屡刻烛，夜语常更端。但恐陈太邱，开窗纳晴川。定复讥中郎，寸碧瞻孱颜。两家合争雄，人物俱翩翩。不如醉明眸，堕马倾低鬟。付此百年事，试作一笑看。我如云水僧，故乡未言还。安得从杖屦，婆娑共跻攀。","dynasty":"宋代","title":"次韵仲平去恶木葺新轩一首"}
{"author":"周紫芝","content":"不见跳珠巳十年，旧游重说固依然。此生如我岂非梦，到处逢师真是缘。倦客来看栽药圃，先生昔侍讲经筵。人间作计无多子，也合归耕种谷田。","dynasty":"宋代","title":"奉圣山中邂逅忻师相与话十年旧事为之惘然二十一日同游陈侍讲附子园偶作此篇"}
{"author":"周紫芝","content":"贫病相牵各异乡，心随南雁与翱翔。感君三绝出妙手，慰我九回萦别肠。山色为人分浅黛，泉声何事碎鸣珰。千岩万壑山阴路，谁与临流共一觞。","dynasty":"宋代","title":"次韵元杰听溪亭见寄"}
{"author":"周紫芝","content":"数枝临水见纤娥，新采红蓝染袜罗。传语薰风莫吹去，且容留眼看微波。","dynasty":"宋代","title":"池莲初著数花"}
{"author":"周紫芝","content":"张颠佳处是清高，不但诗狂酒亦豪。自说平生耽翰墨，未尝名讳落官曹。书工耻作云间榜，画好能添颊上毛。早信人间苦荆棘，不嫌门外长蓬蒿。","dynasty":"宋代","title":"送张颠东归"}
{"author":"周紫芝","content":"眼前时事只纷纷，林下谁来吊逸民。断石至今留故物，赤栏何日照江滨。飘流岁月人空远，料理风烟意转新。拟借一椽垂短钓，此生真欲继前尘。","dynasty":"宋代","title":"汪才任寺簿得刘遗民钓台于泾水之上将作小亭而未暇有诗次其韵"}
{"author":"周紫芝","content":"詹郎胸次有奇兵，几为楼兰欲请缨。四海眼高空燕雀，百年身老困鲵鲸。跕鸢不用伤遗恨，苍狗何尝有定名。勋业转头浑似梦，却将五字作长城。","dynasty":"宋代","title":"詹伯尹挽词二首"}
{"author":"周紫芝","content":"三径频招客，羁怀可自宽。湖分一水近，窗纳数峰寒。好句贫犹得，衰颜醉亦丹。官闲乐如许，何地更求安。","dynasty":"宋代","title":"次韵艾主管二首其一"}
{"author":"周紫芝","content":"烈日当正昼，长天无一云。草木失颜色，葳蕤困烧焚。阳春始用事，庶类争芳芬。小草最无名，罗生费锄耘。凡花颇矜持，随风弄馀薰。一朝值炎酷，尔辈徒纷纷。苍苍不改操，惟我坡上君。脩茎粲碧玉，茂植歌屯云。有如独醒人，不受曲蘖醺。如彼至人者，自与世俗分。入火且不热，况乃逢朝昕。小人柔弱姿，难与君子群。","dynasty":"宋代","title":"季夏极暑正昼草木俱萎独吾坡上数君子玉立苍然傲睨自得岂杜少陵所谓脩竹不受暑者乎"}
{"author":"周紫芝","content":"人言秋日短，无事日更长。篱落既补治，稼穑已涤场。薄暮有微兴，悠然步东冈。东冈枣与梨，累累半青黄。幽菊虽未吐，已含风露香。风物良可喜，客来有杯觞。但使常如此，贫贱亦何伤。","dynasty":"宋代","title":"壬午秋日观桥"}
{"author":"周紫芝","content":"少日无心佩紫囊，一生裘葛是衣裳。但知野服寻山便，不学唐装又晋装。","dynasty":"宋代","title":"新作布裘二绝其二"}
{"author":"周紫芝","content":"久作怀乡梦，今年拚不归。奉亲犹得粟，见客已忘衣。凭几看帆过，开门任燕飞。皇天怜老病，留此著柴扉。","dynasty":"宋代","title":"迁"}
{"author":"周紫芝","content":"龟城去江，邈在一隅。我家龟舫，亦足轩渠。草耕木茹，瓮牖蓬枢。有客二人，寔邀望舒。长须之奴，玉川之庐。何必仙去，方丈蓬壶。何必校书，起居何如。无祸为福，徐行当车。我乎谁交，谁乎我徒。春蛙嘈杂，夏木扶疏。大盗遽起，山摧海枯。我焚其巢，将焉适欤。善刀而藏，为之踟蹰。望我故处，宛其在涂。我友云亡，云谁与娱。愿洗甲兵，肉四海臞。奠我新宅，以饱三馀。","dynasty":"宋代","title":"望故庐一首"}
{"author":"周紫芝","content":"少年湖海识元龙，老去功名事已空。笔阵旧知无与敌，诗城今复有谁攻。","dynasty":"宋代","title":"蔡澄源录三家诗见借各题一诗以还之其三"}
{"author":"周紫芝","content":"从来建邺是王都，天产皋夔为帝谟。可笑晋人无眼目，渡江惟笑见夷吾。","dynasty":"宋代","title":"时宰生日诗三十绝其一"}
{"author":"周紫芝","content":"江路绕青山，山翠扑衣轻湿。谁酿晚来云意，做一天愁色。竹溪斜度尽篮舆，疏梅暗香入。何处最关心事，恨落梅风急。","dynasty":"宋代","title":"好事近（青阳道中见梅花。是日微风，花已有落者）"}
{"author":"周紫芝","content":"青春苦难挽，白日良易斜。花飞尚满砌，柳密惊藏鸦。寒窗忽当日，山崦知谁家。红榴笑疏林，始著三两花。繁阴护朱阁，芳姿夺明霞。颇忆少年日，千金醉繁华。当时石榴裙，六幅围绛纱。美人隔秋水，相望天一涯。想像系楚腰，依稀似丹葩。对花谁与论，搔首空叹嗟。","dynasty":"宋代","title":"西窗见榴花分韵得花字"}
{"author":"周紫芝","content":"绝境渺天末，招提入云端。汪湾一溪水，似与山屈盘。僧房各上下，处处闻惊湍。道人更幽独，开窗对檀栾。细雨洗轻碧，微风生暮寒。云梢自袅袅，玉佩时珊珊。繄我绝韵友，久结无情欢。相逢如故人，弃置良独难。婆娑弄清影，夕阳殊未残。何当分清阴，与子同考槃。","dynasty":"宋代","title":"琼师苍筤轩"}
{"author":"周紫芝","content":"梦中七十四番春，谢客明年懒见人。已是天公怜我老，苦无官长怕谁嗔。腊随残漏声俱尽，鬓共疏梅色斗新。招取云山来一笑，竹坡犹有此闲身。","dynasty":"宋代","title":"客有以仆托病谢客者甲戌除夜作"}
{"author":"周紫芝","content":"凉月初欣薄露天，井梧吹叶又凄然。墙根可笑无名草，依倚秋风翘碧鲜。","dynasty":"宋代","title":"秋晚二绝其一"}
{"author":"周紫芝","content":"穷巷结蜗庐，仅有一席广。风雨不出门，山林负清赏。怅怀念幽人，道阻不得往。瀰漫隔江汉，契阔异霄壤。清风吹句来，念我作技痒。安得从君游，此意良惘惘。","dynasty":"宋代","title":"次韵元亢雨中见寄"}
{"author":"周紫芝","content":"云物才书雪未稀，楼台忽复带斜晖。日从银色界中出，鸟向瑶池影外飞。可忍便教烟欲瞑，会须更待月同归。群山即是三山顶，八极聊将寸目围。","dynasty":"宋代","title":"冬至日"}
{"author":"周紫芝","content":"旧说江西一派禅，公家得法自当年。回风流雪何人似，宝钵天衣几世传。后学安能窥制作，老夫犹喜奉周旋。寒窗读罢无人语，只有灯花欲斗妍。","dynasty":"宋代","title":"谢曾使君惠丹邱集"}
{"author":"周紫芝","content":"月在愁云黯淡中，绿樽谁与共秋风。君家自有人如玉，袅袅停停似楚宫。","dynasty":"宋代","title":"次韵李子泽中秋无月"}
{"author":"周紫芝","content":"马牛归，文轨同。洛邑宅，神邱蒙。神光流，爟火通。君车驾，款郊宫。君车回，霈泽丰。神既娱，景冲融。俗阜康，君乐雍。愿寿公兮报公功。","dynasty":"宋代","title":"时宰生日乐章七首其五歌泰和章第五"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头（丙午登白鹭亭作）"}
{"author":"周紫芝","content":"避地苍黄夜，悲凉郡郭西。扪萝危绝磴，杖策困深泥。掩面怜痴女，回头愧老妻。惊魂犹未定，胡马莫频嘶。","dynasty":"宋代","title":"避兵遣怀六首其三"}
{"author":"周紫芝","content":"大垂手，小垂手，江南白苧世希有。吴姬十指玉纤纤，白苧新裁舞衣袖。秋江四面绕吴宫，吴宫霜橘树树红。吴王夜燕不知晓，但见红日升曈昽。美人低鬟复回袖，持酒献君上君寿。人生得意不行乐，白日如梭夜催昼。吴山依旧吴江清，离宫故苑难为情。不知谁遣南山鹿，还向姑苏台下行。","dynasty":"宋代","title":"白苧歌"}
{"author":"周紫芝","content":"夜深闲把玉东西，月下楼空画幕垂。人似天孙酒如玉，梦中犹忆少年时。","dynasty":"宋代","title":"次韵周秀实寺丞七夕三首其二"}
{"author":"周紫芝","content":"燕子风高，小桃枝上花无数。乱溪深处。满地飞红雨。唤得春来，又送春归去。浑无绪。刘郎前度。空记来时路。","dynasty":"宋代","title":"点绛唇（西池桃花落尽赋此）"}
{"author":"周紫芝","content":"作菹须趁笋如银，莫待成竿费斧斤。安用截筒缠五采，为人催草吊湘文。","dynasty":"宋代","title":"今日林中颇得佳笋用前韵其二"}
{"author":"周紫芝","content":"平生不识陈惊坐，传得新诗喜失床。闻道明珠犹满眼，烦君为我一倾囊。","dynasty":"宋代","title":"向开叔借陈公诗卷以诗奉寄且易乙藁其二"}
{"author":"周紫芝","content":"沉水空濛睡欲醒，寒窗窈窕日初晴。谁将昨夜堆檐雪，为作空阶滴雨声。","dynasty":"宋代","title":"正月二十八日雪晴睡起其一"}
{"author":"周紫芝","content":"木奴袅袅半垂墙，故恼幽人苦未忙。雨细不妨无赖绿，帘疏时与可怜香。谁将磊落黄金颗，为赋甘酸白雪囊。只有天公真解事，便须先借满林霜。","dynasty":"宋代","title":"东墙橘将熟催以长句"}
{"author":"周紫芝","content":"自落山边日，孤飞雨后云。树将风报客，天遣月争曛。诗苦穷堪忍，胡强老怕闻。残更随梦尽，长日与愁分。","dynasty":"宋代","title":"过雨二首其二"}
{"author":"周紫芝","content":"近篱青蕊欲成金，料理衰翁伴醉吟。醽醁偶从天上得，白头还对竹坡斟。","dynasty":"宋代","title":"九日竹坡昼睡二首其二"}
{"author":"周紫芝","content":"三年原不下胡床，饮尽山光与水光。莫把渠侬作官看，此身便是贺知章。","dynasty":"宋代","title":"湖上杂赋三首其三"}
{"author":"周紫芝","content":"浔阳江上听琵琶，买得江天且寄家。带雨冲泥看燕子，随风著地数飞花。人来裹饭何妨病，客去张罗亦自嘉。还了世间无限债，却修香火足生涯。","dynasty":"宋代","title":"再赋伤春二首其二"}
{"author":"周紫芝","content":"相思复相思，一别遽如许。相望隔参商，相期邈秦楚。溯洄愿从之，道路长且阻。道阻不足忧，岁暮心独苦。踏车缲丝娘，头绪几千缕。寒螀声酸嘶，入我肺与腑。自我之来思，悠悠六寒暑。赖此同社郎，清风生玉麈。","dynasty":"宋代","title":"次韵杨吉老秋怀古风"}
{"author":"周紫芝","content":"黄耳书来得近诗，楚骚宁复为秋悲。会令好句能传信，更有何方可乐饥。岩壑树高元是桂，阶庭人秀尽成芝。脊令风雅谁能继，神物应须与护持。","dynasty":"宋代","title":"次韵庭藻兄弟唱酬之作"}
{"author":"周紫芝","content":"滩沙露尾江水乾，江洪束峡江流湍。千山落木风转急，万里飞鸿天更寒。暮云政拥苍玉玦，落日忽下丹砂盘。他乡久客去未得，悠然东望心悲酸。","dynasty":"宋代","title":"晚思"}
{"author":"周紫芝","content":"东风吹雪满征鞍，夺我濒湖一笑欢。老病不堪频送客，乱离容易莫求官。故人知有山公在，游子应怜范叔寒。留得馀年可相见，不须回眼泪阑干。","dynasty":"宋代","title":"用晦访别为作长句"}
{"author":"周紫芝","content":"春风淡荡春云浅，陌上柔桑青宛宛。青天易雨亦易晴，吴蚕催眠欲成茧。罗敷采桑南陌头，翠鬟皴鬌光欲流。罗襦吹香白玉佩，青丝络笼黄金钩。君王年少如秋水，欲学鸳鸯对飞起。赠君身上双明珰，结君同生亦同死。罗敷敛衽前致词，词多慷慨中含悲。念言夫婿良家子，委身结发为夫妻。人生匹配各有偶，愿逐狗走随鸡飞。江水可竭山可移，妾心皎皎君当知。","dynasty":"宋代","title":"日出东南隅行"}
{"author":"周紫芝","content":"寻香剪得耐寒枝，不羡腰围宝带犀。塘桂自应同臭味，岩花未可较高低。秋风易老空成恨，佳客无人莫漫携。挽取芳条供燕坐，绝胜骑马号安西。","dynasty":"宋代","title":"再赋木犀"}
{"author":"周紫芝","content":"圣明天子见升平，二纪颁春下禁庭。今岁御前争进表，明年七十贺慈宁。","dynasty":"宋代","title":"再赋立春效王建三绝其三"}
{"author":"周紫芝","content":"花树窗前睡足时，斜阳忽到雨边枝。白头可笑闲居士，又写春晴入小诗。","dynasty":"宋代","title":"晚霁欲归三绝其二"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉后有人扶。","dynasty":"宋代","title":"小重山其二方元相生日"}
{"author":"周紫芝","content":"属玉双飞下绿蒲，小溪分水照林庐。疏泉漫作江湖意，不种封君万尾鱼。","dynasty":"宋代","title":"寄题阎其四"}
{"author":"周紫芝","content":"特地移藩唤木犀，眼明初见岁寒枝。临风想像香来处，不到黄昏满树时。","dynasty":"宋代","title":"剪芦藩出木犀二绝其二"}
{"author":"周紫芝","content":"断云飞在旧阳台，无复襄王梦里来。十二峰前何处是，郡楼凝望想徘徊。","dynasty":"宋代","title":"寄秦峡州三首峡州其三"}
{"author":"周紫芝","content":"花落残缸睡味酣，九霄谁正梦传柑。百千灯满虚空界，半夜回光独闭庵。","dynasty":"宋代","title":"次韵元司理元夜三绝其三"}
{"author":"周紫芝","content":"我亦平生愿执鞭，拜公眉宇记当年。泰和人物真图画，李白风流是列仙。雪里已无回棹意，文中新有卜居篇。幅巾还作溪堂梦，何日相从句水边。","dynasty":"宋代","title":"次韵次卿寄李姑溪时欲问舍宛陵"}
{"author":"周紫芝","content":"古屋颓墙久寂寥，寒厅依旧长芭蕉。主人应在花深处，独对东风醉小桥。","dynasty":"宋代","title":"寓宿省直"}
{"author":"周紫芝","content":"豫章有奇气，铿然两青萍。埋光久未识，神焰凌太清。二子廊庙姿，肯负丘壑情。会当束冠裳，未可终岩坰。","dynasty":"宋代","title":"次韵詹伯尹舒天用和答二首其一"}
{"author":"周紫芝","content":"秋雨平欺玉川屋，向晓寒窗风撼木。道人闲作木鱼歌，使君肯和无弦曲。枯鱼剥啄渠自鸣，客梦依稀我方熟。此身安得在蕲州，去觅君家咄嗟粥。","dynasty":"宋代","title":"刘"}
{"author":"周紫芝","content":"白发心知万事休，力耕犹欲种春畴。五更卧听鸡催晓，残月开门起饭牛。","dynasty":"宋代","title":"晓枕不寐书所感三首其三"}
{"author":"周紫芝","content":"江东五月榴花红，江西三月满花丛。东花窘束少态度，西花重叠红蒙茸。谁剪燕支山下草，乞与殷红照林杪。移栽我欲过江东，衔子鸿鹄今成空。红巾半蹙为谁苦，芳心何止千重重。试遗红妆歌一曲，此花此曲何由逢。春光都无十日事，不成夜雨还朝风。红芳莫遣忽飞去，断肠烟雨空溟濛。","dynasty":"宋代","title":"千叶石榴盛开为赋一诗"}
{"author":"周紫芝","content":"黯惨春归日，荒凉贼后村。鼓犹闻去寨，火未息平原。不恨室庐尽，重欣老稚存。此方惟是姥，亦复饭王孙。","dynasty":"宋代","title":"山中避盗后十首其六"}
{"author":"周紫芝","content":"湖影入散发，晚沙横断汀。冠攲从自落，门设未尝扃。鬼着林边火，萤翻水上星。时闻有船过，月黑夜冥冥。","dynasty":"宋代","title":"静夜二首其二"}
{"author":"周紫芝","content":"小市人烟南北头，清江贾客去来舟。儿时风物依然在，老去光阴不奈愁。可怜白发无好意，更对故城思旧游。烟尘蓬勃兵火急，岁晚棹歌归去休。","dynasty":"宋代","title":"横溪小市再宿慨然有感"}
{"author":"周紫芝","content":"雪后新尝溅齿泉，樽前风味固依然。自从北郡无人到，不见鹅梨今几年。鲁酒谩倾犹病渴，并刀未下已流涎。从今莫觅张公种，饤坐虽多不当贤。","dynasty":"宋代","title":"十月晦日郡席见鹅梨"}
{"author":"周紫芝","content":"捍拨难传不尽情，琵声裁尽继琶声。风流扫地无人说，只有空江旧月明。","dynasty":"宋代","title":"琵琶亭二绝其二"}
{"author":"周紫芝","content":"参得诗中句外禅，颇知经岁杜禅关。要须觌面亲分付，不免烦君一下山。","dynasty":"宋代","title":"梅山宗老惠近诗明日自山中来访余尧城驿二首其二"}
{"author":"周紫芝","content":"平生有味在朱弦，想得清风入指寒。小阁香消帘不捲，知君不为俗人弹。","dynasty":"宋代","title":"次韵次卿鸣琴终日二绝其二"}
{"author":"周紫芝","content":"诗如摩诘自名家，未数刘颠赋雪车。问字谁携子云酒，敲门拟送玉川茶。回头拾得风前句，扫地先除眼界花。老去无缘浑似梦，相随真欲问毗邪。","dynasty":"宋代","title":"次韵王彦猷参谋避胡"}
{"author":"周紫芝","content":"东溪打桨过西溪，南岭云飞北岭时。鸟语屡呼人载酒，山行不厌雨催诗。静中秋色人间少，客里泉声夜半知。老去随缘皆可耳，愁霖未用苦相欺。","dynasty":"宋代","title":"雨作留水西溪涨不可复归"}
{"author":"周紫芝","content":"花片风前落，江流雨后浑。少陵新得句，应似浣花村。","dynasty":"宋代","title":"次韵罗仲共山村题咏十首其二"}
{"author":"周紫芝","content":"当年蛮锦织梅花，此日苍藤立暝鸦。白水碑残犹结客，颍州兵乱已无家。何年有客常留剑，举世知谁可押衙。我一举杯浇马鬣，更从底处问侯芭。","dynasty":"宋代","title":"谒梅公墓"}
{"author":"周紫芝","content":"彭郎作诗调最高，语中起伏多波涛。维其有之是以似，千佛名经中一豪。潮从海来与山激，彭郎诗成疾飞镝。词锋何止却千军，脆敌何堪守坚壁。去年载酒呼衰翁，萧萧两鬓吹江风。手持氂尾白玉柄，坐中风味王安丰。今年不出无一语，想像红旌浪中舞。卧听东来响怒涛，安得西飞有双羽。晚岁菟裘谁与谋，有如此江真可羞。会待潮来复潮落，短蓑独速吴江秋。","dynasty":"宋代","title":"次韵彭叔容"}
{"author":"周紫芝","content":"天孙晓织云锦章，跂彼终日成七襄。含情倚杼长脉脉，灵河南北遥相望。天风吹衣香冉冉，乌鹊梁成月华浅。青童侍女骖翔鸾，玉阙琼楼降华幰。明朝脩渚旷清容，归期苦短欢期远。昔离今聚自有期，天帝令严何敢违。犹胜姮娥窃仙药，一入广寒无嫁时。","dynasty":"宋代","title":"牛女行"}
{"author":"周紫芝","content":"台阁诸公尽要途，一麾新拜岭南除。当时为我歌新句，别后何人哭讣书。梦断世间青琐闼，醉倾天上碧琳腴。平生交旧晁张辈，馀子纷纷可作奴。","dynasty":"宋代","title":"抄宛邱先生集见和许贵州诗因以悼之"}
{"author":"周紫芝","content":"穷巷结蜗庐，仅有一席广。风雨不出门，山林负清赏。怅怀念幽人，道阻不得往。瀰漫隔江汉，契阔异霄壤。清风吹句来，念我作技痒。安得从君游，此意良惘惘。","dynasty":"宋代","title":"次韵元亢雨中见寄"}
{"author":"周紫芝","content":"黄鹄摩霄未易知，倦飞寒雀本来卑。颇惭陶令归田早，政坐穰侯见事迟。偶有酒供鸲鹆舞，苦无人唱鹧鸪词。秋来湖上山方好，食蛤重为汗漫期。","dynasty":"宋代","title":"次韵陈簿席上见和"}
{"author":"周紫芝","content":"雪屋临湖忆系船，柳汀吹絮又经年。白鸥大似知人意，分与沧波十里天。","dynasty":"宋代","title":"湖居春晚杂赋八绝其一"}
{"author":"周紫芝","content":"腊尽冰消未见时，春风应入近南枝。悬知老树开花早，苦恨幽人得句迟。","dynasty":"宋代","title":"乞蜡梅其二"}
{"author":"周紫芝","content":"文字何当仆命骚，馀年虽在鬓全凋。元无旧曲能三叹，为借新章作九韶。千里奉祠犹去国，一官何地可同僚。吹嘘直上青天去，谁挽斯人入圣朝。","dynasty":"宋代","title":"次韵王参猷用前韵见寄"}
{"author":"周紫芝","content":"跳珠雨罢风初静，阑槛凭虚。绛阙清都。只在仙人碧玉壶。九原唤起王摩诘，画作新图。十里芙蕖。乞与知章老鉴湖。","dynasty":"宋代","title":"采桑子（雨后至玉壶轩）"}
{"author":"周紫芝","content":"语人曰：相马失之肥，相士失之瘦，世亦岂可以是论人物乎！戏作此词，为花衢狭客一笑嫦娥天上人谁识。家在蓬山烟水隔。不应著意眼前人，便是登瀛当日客。双眸炯炯秋波滴。也解人间青与白。檀郎未摘月边枝，枉是不教花爱惜。","dynasty":"宋代","title":"木兰花"}
{"author":"周紫芝","content":"回首云庵日又低，孤帆欲渡晚风吹。桃花水暖拍堤去，莲叶舟轻随棹移。老罢转知身是梦，愁来只有鬓成丝。人间无地安双足，万事从头愧老师。","dynasty":"宋代","title":"次韵和答圆明老师二首其二"}
{"author":"周紫芝","content":"云锦当年事，伤心不忍思。江寒收骨后，山晚断魂时。直节君何恨，天心我独疑。老怀无处著，更复把君诗。","dynasty":"宋代","title":"毅师以次卿诗编见示以二诗还之其一"}
{"author":"周紫芝","content":"载酒何人肯见临，情于老伴莫嫌深。诵君词赋疑仙去，笑我功名付陆沉。且可闭门留客饮，不知拥膝是谁吟。幅巾趁取春犹在，来听黄鹂唤午阴。","dynasty":"宋代","title":"元素再邀同赋"}
{"author":"周紫芝","content":"谢朓楼头烟树低，雨馀帘幕捲雌霓。山从云外分千叠，水自天来落两溪。南圃飞红香满砌，画桥春涨绿平堤。登临日日伤愁眼，栏下夕阳还复西。","dynasty":"宋代","title":"次韵道卿登楼有作"}
{"author":"周紫芝","content":"草木有盛德，俗眼未易观。幽姿不可见，微香在林间。植我东篱菊，艺此九畹兰。芳意似有知，为君笑朱栏。","dynasty":"宋代","title":"题吕节夫园亭十一首其五众芳阁"}
{"author":"周紫芝","content":"道人不爱葛藤禅，参得维摩妙法门。颇怪后三犹有说，要从全一便归根。昭文琴在何须鼓，惠子书多亦费言。闻道山中少来客，炉香清坐与谁论。","dynasty":"宋代","title":"西溪道人全一堂"}
{"author":"周紫芝","content":"飞尽杨花京洛春，又将一舸到江滨。聊凭浅碧浮烟水，为洗软红随马尘。紫蟹黄鸡秋渐近，东阡北陌酒将醇。只今我与君同梦，他日君容我卜邻。","dynasty":"宋代","title":"采石道中示伯尹"}
{"author":"周紫芝","content":"晚得休文一解颜，识君曾是画图间。阳春白雪何由和，句有雌霓诵亦难。","dynasty":"宋代","title":"次韵沈彦述官舍书事二绝其二"}
{"author":"周紫芝","content":"香罗剪帕金描凤，红字排方玉作签。身到蓬山瞻御墨，眼惊奎宿射珠帘。","dynasty":"宋代","title":"七月二十日秘阁曝书二首其二"}
{"author":"周紫芝","content":"黑甜有味要须尝，一枕谁同夜雨床。世路风波难著脚，老来当以梦为乡。","dynasty":"宋代","title":"次韵韩伯嘉拟陆龟蒙坐眠行倚食学书吟八题其二"}
{"author":"周紫芝","content":"燕堂窗静一帘垂，鹊尾薰浓客未知。稍忆风流王子晋，月明闲弄玉参差。","dynasty":"宋代","title":"次韵次卿宴坐烧香二绝其一"}
{"author":"周紫芝","content":"颠春柳絮风前落，卧水桃花鉴里开。沙上鸳鸯忽惊起，背人飞去不回来。","dynasty":"宋代","title":"西湖春事五首其三"}
{"author":"周紫芝","content":"饱食枕方便，过午茶未杵。拨火理残香，倚窗翻故楮。寻我东墙隅，枝筇散腰膂。朔风寒萧萧，修竹静楚楚。枝头雪犹在，秀色乃如许。竹固不受寒，岂但不受暑。老翁日日来，相期伴君语。谁能与俗人，昵昵作儿女。","dynasty":"宋代","title":"睡馀赋东墙雪竹"}
{"author":"周紫芝","content":"仲春之日祀高禖，天仗亲临晓雾开。坛下百官称贺了，钧天声里带花回。","dynasty":"宋代","title":"时宰生日诗三十绝其十一"}
{"author":"周紫芝","content":"年来孛窣与谁□，林下婆娑万事休。草浅沙平溪路稳，漫郎空棹小回舟。","dynasty":"宋代","title":"次韵韩伯嘉拟陆龟蒙坐眠行倚食学书吟八题其三"}
{"author":"周紫芝","content":"横飞衮衮见诸公，着眼何由到此翁。胡粤相忘千里外，金兰投分一言中。诗缘渐熟情难洗，老色来煎念已空。销尽客愁知底事，爱君回雪与流风。","dynasty":"宋代","title":"奉酬德庄见和"}
{"author":"周紫芝","content":"旧日江南路，霜裘晓树间。无香供晏坐，有梦到秋山。","dynasty":"宋代","title":"客许惠木犀而花殊未开三绝其三"}
{"author":"周紫芝","content":"五云书札何时得，古锦诗囊久未倾。急遣能言管城子，仍烦解事楮先生。饱霜穴兔秋方健，照雪溪藤捣更精。南雁去时人尚远，双鱼欲到眼先明。","dynasty":"宋代","title":"姑溪书报录近作因寄宣毫越简"}
{"author":"周紫芝","content":"醉里青春挽不留，眼前戈甲几时休。溪边雨细花吹尽，陇上风寒麦又秋。","dynasty":"宋代","title":"次韵草堂主人雨中十首其六"}
{"author":"周紫芝","content":"湖上春风结暮阴，乱云堆雪晚来深。便随柳絮飞将去，谁管桃花冷不禁。自苦多愁成客恨，不关难测是天心。乘除妙理谁能会，明日朝暾忽满林。","dynasty":"宋代","title":"二月二十三日薄雪"}
{"author":"周紫芝","content":"浇睡莫教茶乳薄，留香不放画帘开。道人知我无馀事，特为寻诗借榻来。","dynasty":"宋代","title":"雪后留报恩方丈三绝其二"}
{"author":"周紫芝","content":"妙哉揭阳君，文起八代衰。平生诵公文，手自不停披。只今老眼暗，刮膜无金篦。天台有巨刻，君其为致之。","dynasty":"宋代","title":"送袁司理归天台其三"}
{"author":"周紫芝","content":"时人但数李北海，恶客远过元次山。笑我不能同一醉，也来溪上看烟鬟。","dynasty":"宋代","title":"次韵李子泽过次卿溪堂二首其二"}
{"author":"周紫芝","content":"欲遣新愁入酒杯，好怀知复为谁开。此生怜我星星久，何事令君得得来。","dynasty":"宋代","title":"奉酬陈彦育用庭藻韵示三诗其一"}
{"author":"周紫芝","content":"读君古锦囊中句，可是红莲幕下才。试问风流李长吉，如何不寄近诗来。","dynasty":"宋代","title":"过赵德庄官居有怀其人其二"}
{"author":"周紫芝","content":"投笔文场日未西，春蚕食饱速于飞。充庭不是无前列，从此元江九肋稀。","dynasty":"宋代","title":"哭吴与行二绝其二"}
{"author":"周紫芝","content":"阶前春草唤愁生，屋上鸣鸠报晚晴。忽有好诗来照眼，似逃空谷听人声。","dynasty":"宋代","title":"次韵黄文若春日山行过秦德久六首其三"}
{"author":"周紫芝","content":"雨露朝来下九天，左鱼还得旧青毡。莫辞去国逾千里，犹胜为郎动十年。客至何妨常有酒，民残政自不须鞭。欲安远俗惟无事，圣主休兵本息边。","dynasty":"宋代","title":"送冯远猷使君其一"}
{"author":"周紫芝","content":"相思一日九回肠，多谢来书细作行。镜里有霜怜我老，鼎中无脔付君尝。衰颜本自羞连璧，佳句仍惊得夜光。五凤楼高无此手，曹刘真是及肩墙。","dynasty":"宋代","title":"次韵陈季陵阅猥藁见寄"}
{"author":"周紫芝","content":"念我昔年少，刚介颇成癖。多钱嗤守虏，饱饭嘲谷伯。有口能雌黄，反眼辄青白。阿奴恃火攻，未必出下策。一笑当尊拳，仅得贷鸡肋。只今真老大，须髯已如戟。折肱成良医，忤物知何益。要令空洞中，下视沧溟窄。峣峣固难全，容容聊自适。知雌在守雄，外曲当内直。此理吾已明，师独未之得。愿言戒覆车，聊用铭子壁。","dynasty":"宋代","title":"忻师介轩"}
{"author":"周紫芝","content":"卧沙细肋策勋馀，点鼠何劳强挽须。毛颖典型空复在，髯郎今巳号中书。","dynasty":"宋代","title":"蔡生缚毡根毛笔戏书小诗"}
{"author":"周紫芝","content":"花到酴醾欲尽时，一春已是燕游稀。旧来持酒听歌处，乞与东风燕子飞。","dynasty":"宋代","title":"北湖暮春十首其三"}
{"author":"周紫芝","content":"老向华胥占一窗，无心更梦小云郎。城居可似湖居好，诗味颇随茶味长。","dynasty":"宋代","title":"湖居无事日课小诗其四"}
{"author":"周紫芝","content":"鲁史书平尺，王春喜可占。弄寒初照砌，逐吹旋萦帘。水远还迷望，山高遂失尖。欺梅时满树，妒舞或陵襜。鹊冻痴如梦，儿娇喜欲拈。人应横短棹，谁且卧穷阎。壮士知何畏，衰翁亦懒觇。打窗时蔌蔌，拂帽更纤纤。兽炭寒仍在，驼裘晚自添。鹧鸪茶椀酽，鹦鹉酒杯甜。岁事新愁破，诗章旧令严。遥思庾楼夜，万里一寒蟾。","dynasty":"宋代","title":"次韵道卿咏雪约遵欧阳文忠公令不得用鹤玉洁白等字"}
{"author":"周紫芝","content":"虎头山下元无路，龙骨溪边尚有窗。风里荷花吹不倒，雨中鸂鶒自成双。","dynasty":"宋代","title":"次韵草堂主人雨中十首其三"}
{"author":"周紫芝","content":"苏侯新拜外台官，目送扁舟杳霭间。我亦漫同千里月，天教饱看七州山。欲知此别无穷恨，政坐相逢一笑闲。携酒却来湖上寺，不堪重对小孱颜。","dynasty":"宋代","title":"送苏元藻"}
{"author":"周紫芝","content":"亳后出，莘野兴。一德懋，三台明。岁在午，月嘉平。鼓坎坎，玉箫鸣。醉厌厌，椒醑馨。阅万古，所未闻。肖说像，传尧文。盘诰出，德爵尊。依日月，庆风云。等箕翼，奉羲轩。愿公寿兮锡公龄。","dynasty":"宋代","title":"时宰生日乐章七首其一乐贤臣章第一"}
{"author":"周紫芝","content":"君莫爱广寒殿冷月姊归，夜乘白凤空中飞。何如长安城中千门万户雪，玉皇后阙人间稀。明年王春月书正，瑞麦垂黄腊前应。衮衣丞相穆天縡，白发野人歌圣政。吾生老矣直宜休，此心欲话谁当酬。短犁青帽耕雪垄，破晓何时归饭牛。诵君新诗如七发，酒酣起舞耳亦热。满夜方伴月婵娟，开户不知风凛冽。","dynasty":"宋代","title":"次韵子绍腊雪书事"}
{"author":"周紫芝","content":"袅袅云梳晓髻堆。涓涓秋净眼波回。旧家十二峰前住，偶为襄王下楚台。闲院静，小桃开。刘郎前度几回来。东风易得行云散，花里传觞莫谩催。","dynasty":"宋代","title":"鹧鸪天（和刘长孺有赠）"}
{"author":"周紫芝","content":"日饮无何自醉醒，平生种种是真诚。不须私作门人谥，君亦从来苦畏名。","dynasty":"宋代","title":"哭刘元素其二"}
{"author":"周紫芝","content":"人说篇章晚更雄，建安诸子未为功。今朝春草传新句，昨夜灯花缀玉虫。","dynasty":"宋代","title":"次韵袁时良司理二绝其二"}
{"author":"周紫芝","content":"濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头其二王次卿归自彭门，中秋步月作"}
{"author":"周紫芝","content":"故国辞家远，苕溪转柂深。交游千里隔，岁月二毛侵。满意悲烟树，移时看水禽。唯应陆鲁望，相见可知心。","dynasty":"宋代","title":"再赋二首其一"}
{"author":"周紫芝","content":"醉墨犹多御府珍，访求公后出华勋。知君家有荔枝帖，不减当年王右军。","dynasty":"宋代","title":"米元晖待制岁以赐冰及荔子分遗季共而今年荔枝不至有诗次韵三首其三"}
{"author":"周紫芝","content":"为米要令陶令出，无毡今坐广文穷。悬知嚼蜡世味薄，未抵扑衣山色浓。大盖且从渠自拥，小槽当与客频中。家谈安得从三老，华萼同编是古风。","dynasty":"宋代","title":"次韵罗仲共教授闲居三首其一"}
{"author":"周紫芝","content":"梅粉梢头雨未干。淡烟疏日带春寒。暝鸦啼处，人在小楼边。芳草只随春恨长，塞鸿空傍碧云还。断霞销尽，新月又婵娟。","dynasty":"宋代","title":"定风波令"}
{"author":"周紫芝","content":"老翁肠断江南村，谁将楚些招归魂。月明常忆看花处，断桥流水天黄昏。一行作吏此事废，日涉漫记柴桑园。天怜羁客老且病，玉琢妙语清而温。当时饱吃惠州饭，十年来负蛮乡暾。花飞白雪飓欲起，瘴湿黄茅人闭门。为公复诵海南句，寒窗掩卷凄无言。伤心起酹玉局老，夜半独沥鸱夷樽。","dynasty":"宋代","title":"次韵蔡仲平"}
{"author":"周紫芝","content":"北海来归几过年，朱颜依旧照貂冠。不将一节更夷险，谁解如公耐岁寒。","dynasty":"宋代","title":"时宰生日诗三十绝其二十"}
{"author":"周紫芝","content":"日来金阙丽苍龙，风入宫墙展鹿葱。夹道焚香迎步辇，两班鸣玉从群公。","dynasty":"宋代","title":"次韵同舍四月十日迎驾二首其一"}
{"author":"周紫芝","content":"凤兮凤兮胡不归，胡为四海求其雌。其室良迩知者谁，邂逅相遇君独知。彼美人兮伟容仪，愿与君兮相追随，归丹山兮栖高枝。","dynasty":"宋代","title":"拟司马相如琴歌代文君答二首"}
{"author":"周紫芝","content":"沙丘有馀风，赵女多跕纚。燕丹养勇士，后宫出女子。至今馀倡优，吹弹满都市。佳人北方来，倾城尽风靡。妙舞萦纤腰，清歌发皓齿。一歌四座欢，再歌宾客起。回眸与目成，哀弦忍重理。愿为双飞燕，与君共栖止。人生不行乐，岁月如流水。","dynasty":"宋代","title":"拟燕赵多佳人"}
{"author":"周紫芝","content":"月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。","dynasty":"宋代","title":"渔家傲（夜饮木芙蓉下）"}
{"author":"周紫芝","content":"细数平生旧，谁人到白头。飘零无藉在，生死任羁愁。太白今诗伯，元龙昔胜流。吾衰已如许，何得奉君游。","dynasty":"宋代","title":"秋怀二首示陈李二省曹其二"}
{"author":"周紫芝","content":"忆昔在京华，醉踏长安市。长安白面郎，快马如流水。罗襦照暮春，斗草携佳丽。就中五侯家，云幄耀金翠。九陌过香軿，都人拾遗珥。歌喧乐佳节，日暮多沉醉。荣华一消歇，祸乱苍黄起。北狩随两宫，血属六万指。征车去悠悠，河水日瀰瀰。浩歌哀江头，老泪不可止。","dynasty":"宋代","title":"寒食杂兴三首其二"}
{"author":"周紫芝","content":"西湖山下水潺潺。满山风雨寒。枝头红日晓斓斑。越梅催晓丹。连翠叶，拥金盘。玉池生乳泉。此生三度试甘酸。欲归归尚难。","dynasty":"宋代","title":"阮郎归（西湖摘杨梅作）"}
{"author":"周紫芝","content":"从他白发三千丈，莫管人生七十稀。满载月明歌一曲，到花亭里醉中归。","dynasty":"宋代","title":"次韵元相题到花亭"}
{"author":"周紫芝","content":"看著桃花两度春，尚须香火奉高真。世间安得无尘镜，人似灵犀解辟尘。","dynasty":"宋代","title":"胡夫人出尘庵诗四首其二"}
{"author":"周紫芝","content":"晴色牵人出，春风恼不归。鸟争呼永日，花各醉斜晖。杖策从谁去，持杯与愿违。兵戈愁外满，人物眼中稀。","dynasty":"宋代","title":"二月二十八日雪晴步上西山亭示天用兄弟二首其二"}
{"author":"周紫芝","content":"又见黄花日，清觞且对飞。白头夫妇少，无事笑谈稀。官小何时去，家贫几日肥。更须烦德曜，相伴老残晖。","dynasty":"宋代","title":"九月十六日示内二首其一"}
{"author":"周紫芝","content":"平昔交游未易论，世间谁复似君真。五花判事元无意，三尺从官政为贫。酒贱颇宜呼客饮，诗成莫忘寄书频。使君若向新堂老，今是开山第一人。","dynasty":"宋代","title":"送杨师醇赴竟陵法官"}
{"author":"周紫芝","content":"羞对湖山照病容，浮家全似陆龟蒙。扫除故里三年梦，邂逅幽人一笑同。酒会驱愁常恐薄，诗能穷我不须工。两家好客今安有，为作缁衣补国风。","dynasty":"宋代","title":"次韵陈先生"}
{"author":"周紫芝","content":"鬻钱走京师，我笑员半千。玉阶求自试，北牖输高眠。","dynasty":"宋代","title":"次韵韦深道独乐堂十绝其六"}
{"author":"周紫芝","content":"琴高古仙人，控鲤飞上天。丹炉访遗迹，邂逅馀山巅。石壁削寒玉，万仞凌云烟。隐雨有石屋，垂钓临平川。旧闻钓处石，可坐八九筵。邑宰颇呼客，醉歌日留连。里胥厌追索，挽石沈深渊。高秋见涯涘，巨石呈方圆。斯民不可扰，此理甚坦然。岂非仙圣居，未易污荤膻。馀生欣晚遇，想像追真仙。净绿不敢唾，薄暮聊周旋。","dynasty":"宋代","title":"宿琴高岩二首其一"}
{"author":"周紫芝","content":"风翠轻翻，雾红深注。鸳鸯池畔双鱼树。合欢凤子也多情，飞来连理枝头住。欲付浓愁，深凭尺素。戏鱼波上无寻处。教谁试与问花看，如何寄得香笺去。","dynasty":"宋代","title":"踏莎行（和人赋双鱼花）"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花（内子生日）"}
{"author":"周紫芝","content":"风流扫地难挽回，二老人物似苏梅。时从花底饮落雪，醉卧沙头双玉罍。平时交分心相许，晚岁相思各秦楚。孤山篱落固依然，纵有此花无此语。周郎别去当有期，归来不复如瓜时。天应知客颇有恨，花亦忆君尚未迟。我游东吴身是客，梦到江南与江北。安得马背如孤鸿，万里从君聊一息。只今春草还萋萋，会须急唤王孙归。","dynasty":"宋代","title":"次韵庭藻折梅怀周秀实"}
{"author":"周紫芝","content":"绿树千枝与万枝，灵峰寺里看杨梅。青山行尽且归去，红子熟时应再来。","dynasty":"宋代","title":"晚至灵峰其一"}
{"author":"周紫芝","content":"江城木落又秋高，归梦难成客鬓凋。拟倩西风吹雨去，莫来窗下打芭蕉。","dynasty":"宋代","title":"秋意"}
{"author":"周紫芝","content":"闻道全家隐鹿门，竹篱茅屋寄江村。庞公事业无多子，只有平安遗子孙。","dynasty":"宋代","title":"次韵次卿林下行歌十首其二"}
{"author":"周紫芝","content":"云满江天雪意酣，拥炉聊复听巴谈。老人不出真藏六，来客何劳说后三。已借团蒲摇短梦，更浇春饼荐馀甘。此生试向闲中看，何止人间七不堪。","dynasty":"宋代","title":"雪中过庆老方丈"}
{"author":"周紫芝","content":"太极肇两仪，君臣亦爰分。风后力牧来，于今几何人。中古称伊周，当代知无伦。公功出其上，未易今昔论。功固未易论，报亦难具陈。杰阁标盛德，备燕昭庸勋。丹青绘缣素，奎画形丝纶。凌烟古亦有，兹实所未闻。何劳不罗拜，金猊祝炉芬。永相天自许，耆寿尊师臣。","dynasty":"宋代","title":"时宰生日诗六首其六"}
{"author":"周紫芝","content":"伎痒撩人不易禁，读残书叶喜重临。牙签玉轴知多少，浪与儿童较寸阴。","dynasty":"宋代","title":"次韵韩伯嘉拟陆龟蒙坐眠行倚食学书吟八题其六"}
{"author":"周紫芝","content":"附山结真祠，朱门照湖水。湖流中入池，秀色归净几。风帘邃旌幢，神卫森剑履。清芬宿华殿，瑞雾蒙玉扆。仿佛还神京，想像轮奂美。祈年开新宫，祝釐奉天子。良辰复难会，岁暮得斯喜。况乃清樾中，飞楼见千里。云车倘可乘，吾事良已矣。当赋远游篇，未可回屐齿。","dynasty":"宋代","title":"四圣观后山亭"}
{"author":"周紫芝","content":"庾郎鲑菜不满腹，三岁杯盘入吴俗。江头四月乌贼来，经日杨梅雨中熟。是时苦竹方生儿，锦绷时露骈头玉。杭人嚇饭正要虎，日以千金换盈束。人莫不食鲜知味，妙理听君论反覆。舌头谁识苦中甜，今乃苦口后为福。蔗中佳境甘似饴，厚味可人终腊毒。江南山多岂无此，苦甚何止秋荼酷。天公时为饷馋人，雨洗风吹满山谷。从今不敢料吴侬，但煮虾蟆当粱肉。","dynasty":"宋代","title":"苦笋"}
{"author":"周紫芝","content":"从来建邺是王都，天产皋夔为帝谟。可笑晋人无眼目，渡江惟笑见夷吾。","dynasty":"宋代","title":"时宰生日诗三十绝其一"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头·岁晚念行役"}
{"author":"周紫芝","content":"客从远方来，遗我故人书。故人久别离，一别万里馀。相望不相见，各在天一隅。感君慇勤意，字字如明珠。上陈昔欢乐，次问今何如。昔别俱少年，老大今苍须。良时不我与，岁月空踌躇。馀生如梦寐，尺素徒卷舒。为我谢故人，远致双鲤鱼。恨无木瓜篇，报君以琼琚。","dynasty":"宋代","title":"拟客从远方来"}
{"author":"周紫芝","content":"长江水自光摇空，阳侯欲与风争雄。涛头不受水犀弩，鲸波欲卷冯夷宫。径须便入虎溪口，净洗平吞云梦胸。人言上水得风浪，下水得风终少功。平生万事尽难偶，政要东风渠不东。江边一叹良细事，而亦龃龉烦天公。儿时望事到白首，事不如意十八九。不如快饮风流泉，夜看青山衔北斗。","dynasty":"宋代","title":"十月十七日大风约客登虎渡亭观浪人言今日下水风不可往也戏作此篇"}
{"author":"周紫芝","content":"向来诸将各云屯，一折渠魁世自分。但见鹰扬称尚父，不闻跋扈有将军。","dynasty":"宋代","title":"时宰生日诗三十绝其四"}
{"author":"周紫芝","content":"沉水空濛睡欲醒，寒窗窈窕日初晴。谁将昨夜堆檐雪，为作空阶滴雨声。","dynasty":"宋代","title":"正月二十八日雪晴睡起其一"}
{"author":"周紫芝","content":"玉箸点椒花，年华又杪。绛蜡烧残暗催晓。小窗醒处，梦断月斜江悄。故山春欲动，归程杳。天意不放，人生长少。富贵应须致身早。此宵长愿，赢取一尊娱老。假饶真百岁，能多少。","dynasty":"宋代","title":"感皇恩（除夜作）"}
{"author":"周紫芝","content":"无事小神仙，世人谁会。著甚来由自萦系。人生须是，做些闲中活计。百年能几许，无多子。近日谢天，与片闲田地。作个茅堂待打睡。酒儿熟也，赢取山中一醉。人间如意事，只此是。","dynasty":"宋代","title":"感皇恩（竹坡老人步上南冈，得堂基于孤峰绝顶间，喜甚，戏作长短句）"}
{"author":"周紫芝","content":"云踪老去浑无定，飘泊寒空。又被东风。吹过江南第几峰。长安市上看花眼，不到衰翁。好趁归鸿。家在西岩碧桂丛。","dynasty":"宋代","title":"采桑子（将离武林）"}
{"author":"周紫芝","content":"白首归何晚。笑一椽、天教付与，楚江南岸。门外春山晚无数，只有匡庐似染。但想像、红妆不见。谁念香山当日事，漫青衫、泪湿人谁管。歌旧曲，空凄怨。将军未老身归汉。算功名、过了唯有，古词尘满。谁似渊明扌弃得老，饱看云山万点。况此老、斜川不远。终待我他年，剪黄花、一酹重阳酉戋。君为我，休辞劝。","dynasty":"宋代","title":"贺新郎"}
{"author":"周紫芝","content":"江路绕青山，山翠扑衣轻湿。谁酿晚来云意，做一天愁色。竹溪斜度尽篮舆，疏梅暗香入。何处最关心事，恨落梅风急。","dynasty":"宋代","title":"好事近（青阳道中见梅花。是日微风，花已有落者）"}
{"author":"周紫芝","content":"帘外一声歌，倾尽满城风月。看到酒阑羞处，想多情难说。周郎元是个中人，如今鬓如雪。自恨老来肠肚，诮不堪摧折。","dynasty":"宋代","title":"好事近"}
{"author":"周紫芝","content":"春寒入翠帷，月淡云来去。院落半晴天，风撼梨花树。人醉掩金铺，闲倚秋千柱。满眼是相思，无说相思处。","dynasty":"宋代","title":"生查子"}
{"author":"周紫芝","content":"鹊报寒枝，鱼传尺素。晴香暗与风微度。故人还寄陇头梅，凭谁为作梅花赋。柳外朱桥，竹边深坞。何时却向君家去。便须倩月与徘徊，无人留得花常住。","dynasty":"宋代","title":"踏莎行（谢人寄梅花）"}
{"author":"周紫芝","content":"人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。","dynasty":"宋代","title":"点绛唇（内子生日）"}
{"author":"周紫芝","content":"江头雨后山如髻。催送新凉风有意。月来杨柳绿阴中，秋在梧桐疏影外。小窗纹簟凉如水。岁岁年年同此味。眼前不忍对西风，梦里更堪追往事。","dynasty":"宋代","title":"木兰花"}
{"author":"周紫芝","content":"落木惊高秋，旅食念行役。含羞古祠花，青蕊未堪摘。云山不着脚，佳节似可惜。一啸百尺台，往趁凌风翮。群山如玉玞，千古围故国。孤城打寒潮，往事谁记忆。玉树那得花，金莲去无迹。兴亡更六朝，溅血几飞镝。重瞳飞上天，毰毸避矰弋。何年览德辉，古榜犹可识。父老无由询，残碑少遗刻。空馀吊古涕，自对斜阳滴。","dynasty":"宋代","title":"九日登凤凰台"}
{"author":"周紫芝","content":"吹尽青丝两鬓华，旋裁林下老生涯。已携斋钵分僧饭，更炷香云礼佛牙。","dynasty":"宋代","title":"游多福寺寺有佛牙光色殊胜而安定郡王墓在其后二绝其一"}
{"author":"周紫芝","content":"春雨细。开尽一番桃李。柳暗曲阑花满地。日高人睡起。绿浸小池春水。沙暖鸳鸯双戏。薄幸更无书一纸。画楼愁独倚。","dynasty":"宋代","title":"谒金门"}
{"author":"周紫芝","content":"四皓挽复来，子陵呼不起。天下复归心，两京同一轨。义重势乃轻，理自固应尔。卖菜苦求益，可笑真俗子。","dynasty":"宋代","title":"题刘生画王子猷严子陵二图其二"}
{"author":"周紫芝","content":"芸香时近曝书筵，缥帙缃囊得纵观。不是圣时修故事，岂知藏室有清官。","dynasty":"宋代","title":"七月二十日秘阁曝书二首其一"}
{"author":"周紫芝","content":"顽云拨尽玉团栾，飞出青天白玉盘。月似不关常夜白，风应先作九秋寒。兴来有意携双屐，梦去还思把钓竿。遥想风流三语掾，不知谁共倚栏干。","dynasty":"宋代","title":"中秋月下怀西山亭示周都曹"}
{"author":"周紫芝","content":"不种平池玉井莲，卷帘堂下水如烟。溶溶自涨晴江绿，脉脉还通暗谷泉。谁道冯唐今白首，始知梅福是真仙。客来莫吐青铜面，要看蟾宫上下天。","dynasty":"宋代","title":"题冯尉绿净堂"}
{"author":"周紫芝","content":"沉水空濛睡欲醒，寒窗窈窕日初晴。谁将昨夜堆檐雪，为作空阶滴雨声。","dynasty":"宋代","title":"正月二十八日雪晴睡起其一"}
{"author":"周紫芝","content":"西湖天下胜，咫尺安得往。青春不可追，老力亦难强。","dynasty":"宋代","title":"次韵子绍送春七绝其五"}
{"author":"周紫芝","content":"桃花落后燕双飞，三度清明换客衣。犹有江南故乡梦，起寻杨柳插朱扉。","dynasty":"宋代","title":"寒食病起二绝其一"}
{"author":"周紫芝","content":"青衫几痴儿，敛版上公府。固应横海鲸，不可污池罟。高才乏近用，初不异今古。功名亦偶然，惨戚良自苦。富贵如公等，唾手自可取。","dynasty":"宋代","title":"次韵圣谟见寄二首其二"}
{"author":"周紫芝","content":"江城木落又秋高，归梦难成客鬓凋。拟倩西风吹雨去，莫来窗下打芭蕉。","dynasty":"宋代","title":"秋意"}
{"author":"周紫芝","content":"单于朝，流沙暨。天降康，神乐只。坐法宫，圣天子。稽唐虞，制六艺。属大儒，明古义。金支张，玉帛制。告太平，备昭事。天马徕，渥洼至。朱鸟徕，翔九陛。愿寿公兮报公治。","dynasty":"宋代","title":"时宰生日乐章七首其四单于朝章第四"}
{"author":"周紫芝","content":"西斋草树颇蒙密，竹暗城头不通日。风晴高柳恰飞绵，花尽黄蜂未成蜜。北窗也复可怜人，乱离十载空伤神。病对青山疑是梦，眼惊新绿已无春。羁怀有句喑不吐，终日无言闻鸟语。寒窗窈窕不嫌风，晚色溟濛却宜雨。穿条隔叶止复啼，白粉画眉金作羽。应为山翁久惯听，听久不知心转苦。庙堂何日议销兵，携手尚堪归乐土。还我花姑溪上椽，卧听春禽啭桃坞。","dynasty":"宋代","title":"西斋闻禽"}
{"author":"周紫芝","content":"少年结客不思家，酒涴春衫白苧麻。今日江村烟雨里，兵戈满地鬓双华。","dynasty":"宋代","title":"次韵草堂主人雨中十首其四"}
{"author":"周紫芝","content":"一麾新领浙西州，重说当年八咏侯。要遣虏人知宿将，故乘轺传作遨头。朅来京口颁明诏，便合甘泉从禁游。红袖相扶客为寿，莫嫌和月醉西楼。","dynasty":"宋代","title":"为人贺沈镇江生日其一"}
{"author":"周紫芝","content":"太极肇两仪，君臣亦爰分。风后力牧来，于今几何人。中古称伊周，当代知无伦。公功出其上，未易今昔论。功固未易论，报亦难具陈。杰阁标盛德，备燕昭庸勋。丹青绘缣素，奎画形丝纶。凌烟古亦有，兹实所未闻。何劳不罗拜，金猊祝炉芬。永相天自许，耆寿尊师臣。","dynasty":"宋代","title":"时宰生日诗六首其六"}
{"author":"周紫芝","content":"庾郎鲑菜不满腹，三岁杯盘入吴俗。江头四月乌贼来，经日杨梅雨中熟。是时苦竹方生儿，锦绷时露骈头玉。杭人嚇饭正要虎，日以千金换盈束。人莫不食鲜知味，妙理听君论反覆。舌头谁识苦中甜，今乃苦口后为福。蔗中佳境甘似饴，厚味可人终腊毒。江南山多岂无此，苦甚何止秋荼酷。天公时为饷馋人，雨洗风吹满山谷。从今不敢料吴侬，但煮虾蟆当粱肉。","dynasty":"宋代","title":"苦笋"}
{"author":"周紫芝","content":"孙郎涉世似虚舟，一醉从前万事休。千佛经中无姓字，八仙歌里见风流。清诗便与重泉隔，客泪空添晚岁愁。陇上只今多宿草，为君何地筑糟邱。","dynasty":"宋代","title":"吊孙云老"}
{"author":"周紫芝","content":"田中水涓涓，布谷催种田。贼今在邑农在山。但愿今年贼去早，春田处处无荒草；农夫呼妇出山来，深种春秧答飞鸟。","dynasty":"宋代","title":"布谷"}
{"author":"周紫芝","content":"久陪三馆瀛洲客，屡拜苍龙宰府茶。更觅惠山烹雪乳，馀甘归与故人誇。","dynasty":"宋代","title":"吴中舟行口号七首其六"}
{"author":"周紫芝","content":"秋雨不肯止，木犀殊未开。小斋寒索莫，谁剪一枝来。","dynasty":"宋代","title":"客许惠木犀而花殊未开三绝其一"}
{"author":"周紫芝","content":"世间那得此间身，恐是前生贺季真。白水窗闲频入梦，黄梅雨细却留人。重听欸乃烟中曲，净扫离骚几上尘。但得南风送归棹，未应幽独解伤神。","dynasty":"宋代","title":"将归白湖而雨"}
{"author":"周紫芝","content":"往忆乌衣郎，北走彭门道。六年隔音容，万事挂怀抱。相思枉停云，尺纸开小草。为言清夜梦，莞尔同一笑。黄楼渺天末，路远何由到。我亦仰屋梁，恍若落月照。神交见颜色，此理固良妙。抚事思少年，相期在嵩少。是时海内安，王师未征讨。尚有丘壑姿，可寄沮溺傲。一从胡雏骄，斯民困征调。一死抗贼徒，奇祸发词藻。造物苦见憎，与俗坐殊好。微躯此栖迟，长夜悲静悄。苍狗变浮云，世事那可料。伤心埋白玉，急景转飞鸟。幸此好事人，遗编为倾倒。老眼倏巳明，权门益慵扫。","dynasty":"宋代","title":"毅果出"}
{"author":"周紫芝","content":"积雨凝宿阴，寒冰结湖背。鸥鹭不敢前，龟鱼各潜晦。敲冰得湖心，鼓棹作澎湃。万玉朝明堂，丁冬响环佩。谁来贝阙中，小现银色界。夕阳似知人，微温散珠琲。为我开模糊，遥山影空翠。境胜不可名，语恶聊自悔。安得王右丞，万象归綵绘。遥怜西子寒，眉目增点缀。","dynasty":"宋代","title":"冬至前九日湖水尽冰后二日晚晴小舟循湖心而归冰已稍开书是日所见"}
{"author":"周紫芝","content":"四海文衡孰主张，半随西路擅词章。三君八俊今何处，知有宗师在庙堂。","dynasty":"宋代","title":"时宰生日诗三十绝其二十四"}
{"author":"周紫芝","content":"瀛渤从来是一沤，何妨飞锡到中州。解将瓶钵横云海，懒向秦淮障逆流。","dynasty":"宋代","title":"游衡廊山山中有梁武帝杯渡禅师像"}
{"author":"周紫芝","content":"文字初离五阨馀，缃囊缥帙秘新储。何人合在天东壁，十八公堪作校书。","dynasty":"宋代","title":"资国巨松伐为东观材"}
{"author":"周紫芝","content":"濯锦桥边月，几度照中秋。年年此夜清景，伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头·濯锦桥边月"}
{"author":"周紫芝","content":"遥想祠宫晓色寒，卷帘聊此看孱颜。官闲颇似苏司业，诗好全如庾子山。觅句不妨烟雨外，浮家犹记往来间。旧游有意重回首，恐上金銮未得还。","dynasty":"宋代","title":"次韵子东奉命祠高禖斋宫望临平山"}
{"author":"周紫芝","content":"跨江云梦不胜宽，楼在江声汹涌间。试看坐中寻得句，说君眼力尽时山。","dynasty":"宋代","title":"陪李使君登庾楼是日云雾不见淮山二首其一"}
{"author":"周紫芝","content":"刘郎家世尽名卿，晚岁怜君尚带经。道在莫嫌榆历历，诗高何愧草青青。杜门不出人应笑，与世相违我独醒。谁与林塘共清夜，绿荷时照两三萤。","dynasty":"宋代","title":"次韵元杰暑中书事"}
{"author":"周紫芝","content":"眼中人物欠曹刘，老矣逢君接胜游。诗与漫郎推行辈，字从坡老得源流。羸骖又踏千山去，黄菊空催九日愁。横槊想多秋后句，诗成须着锦囊收。","dynasty":"宋代","title":"读张载扬所示近诗颇怀其人"}
{"author":"周紫芝","content":"兵戈无地可窥临，风物依然恼客心。未有莺时春欲尽，已无花处绿成阴。","dynasty":"宋代","title":"春日小诗三首其三"}
{"author":"周紫芝","content":"薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。人生只有尊前乐。前度刘郎，莫负重来约。","dynasty":"宋代","title":"醉落魄其三重午日过石熙明，出侍儿鸳鸯"}
{"author":"周紫芝","content":"短策羸骖山路长，松阴十里午风凉。飞来一水自碧落，屹立五峰丛宝坊。青鸟也随人听法，老禅聊为客烧香。泉声绕枕浑如雨，月色满岩疑是霜。","dynasty":"宋代","title":"宿隐静作"}
{"author":"周紫芝","content":"飞尽江南泣雨枝，韵高犹共雨相宜。洗妆只有唇红在，也胜桃花好面皮。","dynasty":"宋代","title":"吊梅二首其一"}
{"author":"周紫芝","content":"春湖潮满入青天，浪拍东风打钓船。人在空濛飞絮里，鸟啼红白乱花前。","dynasty":"宋代","title":"湖居无事日课小诗其一"}
{"author":"周紫芝","content":"长卿未老久倦游，家无斗酒不得州。平生拙甚屋背鸠，羊头可烂身不侯。言辄触讳恐转喉，怒逢醉尉常反眸。庙堂戛击方鸣球，老人行歌聊饭牛。我贫木奴欠千头，夜长昼短怀百忧。岩栖谷汲谁与俦，草木黄落空悲秋。饥鹰小呼即下韝，老顽不受良工锼。长年憔悴拟四愁，浮生无根同舞沤。更以外物为赘疣，黄侯皎皎清且修。怜我南冠如楚囚，落笔衮衮不肯休。人物眼前无此流，合持五线裨冕旒。姓名下覆黄金瓯，万里一秣看骅骝。去年操瑟不见收，闻君欲买吴江舟。明珠白璧惜暗投，千金价重苦未酬。感君尺鲤论绸缪，逝将好我那肯魗。微吟有句亦复搜，敢撼大树看蚍蜉。元龙气高百尺楼，此而未遇彼则不。人虽曰畸天乃侔，会当有驲旌林丘。钓丝未可归沧洲。","dynasty":"宋代","title":"次韵黄梦及见寄"}
{"author":"周紫芝","content":"三年湖雨一茅茨，坐遣幽人识面迟。遗恨忽从愁里尽，交情先向句中知。重寻故里空劳梦，亟买归舟会有期。何日剧谈听亹亹，满倾春酒细论诗。","dynasty":"宋代","title":"仆去岁作湖居十二诗向开叔有诗次韵乃为谢"}
{"author":"周紫芝","content":"天上阴晴不可猜，两番云黑又云开。鹭从落日山边去，鱼趁晚湖潮里来。","dynasty":"宋代","title":"湖居无事日课小诗其二"}
{"author":"周紫芝","content":"多病嫌秋怕上楼。苦无情绪懒抬头。雁来不寄小银钩。一点离情深似海，万重凄恨黯如秋。怎生禁得许多愁。","dynasty":"宋代","title":"浣溪沙"}
{"author":"周紫芝","content":"鸟噪乌江渡，鲸吞白下州。地分元帅重，声入贼营愁。近磔巡江尉，将俘北阙头。兵行速如鬼，高鼻半毡裘。","dynasty":"宋代","title":"避兵遣怀六首其一"}
{"author":"周紫芝","content":"岭外梅花使已来，江南正月未春回。顽云放日归蓬牖，残雪将寒入酒杯。便有社风催燕到，何须羯鼓打花开。老于春事浑无意，睡起群书正作堆。","dynasty":"宋代","title":"次韵邦伯达春寒"}
{"author":"周紫芝","content":"夜燧馀三月，新愁有百端。惊魂频雨泣，枵腹任风餐。射雉山居险，薰狐穴处难。胡来犹可尔，寇至不胜残。","dynasty":"宋代","title":"山中避盗后十首其五"}
{"author":"周紫芝","content":"吹尽青丝两鬓华，旋裁林下老生涯。已携斋钵分僧饭，更炷香云礼佛牙。","dynasty":"宋代","title":"游多福寺寺有佛牙光色殊胜而安定郡王墓在其后二绝其一"}
{"author":"周紫芝","content":"放箸朝盘空，食指昨夜动。软玉开香包，桃花点春瓮。平生江瑶柱，异名寔同用。何当登禹书，永作淮海贡。","dynasty":"宋代","title":"鰔鲊"}
{"author":"周紫芝","content":"嶰竹初回律，圆丘始告虔。礼应先吉土，诚已格高天。上圣锵环佩，群公执豆笾。谁为郊祀曲，传写入朱弦。","dynasty":"宋代","title":"恭进郊祀庆成诗五首其一"}
{"author":"周紫芝","content":"诗翁无复思如泉，墨客能回漆作烟。何意峥嵘四君子，肯来相伴一灯前。","dynasty":"宋代","title":"孙耘老惠龙尾砚漆烟墨报以二诗其二"}
{"author":"周紫芝","content":"白璧摩挲未有疵，榜斋铭座尚防微。欲从今日求闻过，故说当年是昨非。言行固知无里襮，吏民何处不恩威。欲参函丈师全德，此去应须便拂衣。","dynasty":"宋代","title":"强幼安中大示乐闻过斋记以诗为谢"}
{"author":"周紫芝","content":"高节知公冠九州，梅花却对令君羞。诗如往日陶彭泽，人是只今陈太邱。挽得繁枝供宴坐，小分疏影入清流。簿书堆里浑无事，玉雪香中醉即休。","dynasty":"宋代","title":"寄题元具茨双梅庵"}
{"author":"周紫芝","content":"来寻午枕林间梦，分得羲皇窗底风。且与笑庵同一笑，不知家在大江东。","dynasty":"宋代","title":"六月十二日过笑庵道人颇出近诗二首其二"}
{"author":"周紫芝","content":"翠蛾懒画妆痕浅。香肌得酒花柔软。粉汗湿吴绫。玉钗敲枕棱。鬓丝云御腻。罗带还重系。含笑出房栊。羞随脸上红。","dynasty":"宋代","title":"菩萨蛮"}
{"author":"周紫芝","content":"六尺墙边满树霜，分明不是世间香。黎郎可笑无风味，要把渠侬聘海棠。","dynasty":"宋代","title":"移植官梅已着数花得四绝句其二"}
{"author":"周紫芝","content":"玉折兰摧事已休，倡条无数绿阴稠。此花独与苍岩桂，风雨平分万壑秋。","dynasty":"宋代","title":"次韵相之木犀六首其六"}
{"author":"周紫芝","content":"游骑归来尚半酣，一杯谁与瓮头柑。小窗梦断龛灯在，影落疏梅月上庵。","dynasty":"宋代","title":"次韵同舒天用和元侯三绝其三"}
{"author":"周紫芝","content":"雪压东冈千树梅，忍寒谁肯为渠来。却愁花底人如玉，羞得南枝不敢开。","dynasty":"宋代","title":"次韵刘尉雪后东冈寻梅"}
{"author":"周紫芝","content":"烟雨凄凄芳草渡，隔岸鼕鼕赛神鼓。男巫唱歌女巫舞，蚕宜青桑麦宜土。天下无兵三百州，不如卖剑买汝牛。千仓万廪汝莫爱，富民今岁新封侯。","dynasty":"宋代","title":"鼓鼕鼕行"}
{"author":"周紫芝","content":"皇天产万汇，琐碎不足名。青黄百草中，幻作芝九茎。恶鸟不敢语，紫凤丹霄鸣。尤物倘或出，四海称隆平。太史上图牒，后夔奏韺䪫。岂知人中瑞，千载乃一生。神高下苍箓，昴宿扶汉氓。天亦甚爱惜，殷勤遗黎茕。圣主答天意，一酌尊老成。愿公于斯年，拥佩朝玉京。","dynasty":"宋代","title":"时宰生日诗五首其一"}
{"author":"周紫芝","content":"三径频招客，羁怀可自宽。湖分一水近，窗纳数峰寒。好句贫犹得，衰颜醉亦丹。官闲乐如许，何地更求安。","dynasty":"宋代","title":"次韵艾主管二首其一"}
{"author":"周紫芝","content":"幕中从事最能诗，恐是当年杜牧之。渠为秋娘方觅句，莫将公事恼痴儿。","dynasty":"宋代","title":"次韵沈彦述官舍书事二绝其一"}
{"author":"周紫芝","content":"故乡南望几时回，落日登临眼自开。倚杖独看飞鸟去，开窗忽拥大江来。伤心不见姑溪老，抱病聊寻宋武台。岁晚无人吊遗迹，壁间诗在半灰埃。","dynasty":"宋代","title":"凌歊晚眺"}
{"author":"周紫芝","content":"山边骑马醉王孙，湖里撑船晚过门。寄语金丸莫轻弹，我无花鸭解人言。","dynasty":"宋代","title":"湖上杂赋三首其二"}
{"author":"周紫芝","content":"名在休文季孟间。一时风味更萧然。琼林不逐春风老，安用丹砂巧驻颜。春入户，酒吹澜。小桃枝上锦阑斑。明年欲与君为寿，无路相从入道山。","dynasty":"宋代","title":"鹧鸪天（沈彦述生日）"}
{"author":"周紫芝","content":"发白犹敧旅枕，溪深未挂烟莎。往来苕霅意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。","dynasty":"宋代","title":"西江月·发白犹敧旅枕"}
{"author":"周紫芝","content":"治格兴王日，功垂定鼎年。重新周制度，尽有汉山川。宝墨星辰烂，皇猷典诰传。小臣回老眼，垂泣望云天。","dynasty":"宋代","title":"徽宗皇帝挽词二首其一"}
{"author":"周紫芝","content":"古寺初投箠，荒陴已授更。雪飞穿幕片，风作撼窗声。今日招提境，当年敌骑营。可怜王处仲，江上筑孤城。","dynasty":"宋代","title":"夜宿东寺雪作"}
{"author":"周紫芝","content":"秋在幽人行乐中，好山欲尽更须穷。花姑水绕几时到，罨画溪遥路欲通。","dynasty":"宋代","title":"次韵仲照秋怀四绝其四"}
{"author":"周紫芝","content":"六郡良家家好武，相试翘关来征虏。夜从恶少数十辈，醉上南山缚骁虎。短衣匹马不挽强，虎而有翼谁敢当。旁观睥睨方缩手，一脔割鲜君巳尝。平生饮血如甘露，羞作车中三日妇。但当一饱不摇喉，谁说万钱难下箸。寝皮食肉君勿嗔，虎为人害当复去。可笑长杨射猎儿，日暮归来数狐兔。","dynasty":"宋代","title":"王静翁言客有赋食虎肉诗者词甚壮要余同作"}
{"author":"周紫芝","content":"未央宫阙转光风，谁识萧何第一功。禁殿潮连银海阔，御楼霞似赤城红。旧来双舄飞翻处，今在春秋赞祝中。自此翔麟驾君辇，试从紫陌看方瞳。","dynasty":"宋代","title":"次韵吕仁父十九日朝谒初自宫南门"}
{"author":"周紫芝","content":"山有生前约，花留病后开。得闲如我少，扶步与谁来。闭户深防客，哦诗稳送杯。夕阳如有意，催月与徘徊。","dynasty":"宋代","title":"病后二首其一"}
{"author":"周紫芝","content":"鸟噪乌江渡，鲸吞白下州。地分元帅重，声入贼营愁。近磔巡江尉，将俘北阙头。兵行速如鬼，高鼻半毡裘。","dynasty":"宋代","title":"避兵遣怀六首其一"}
{"author":"周紫芝","content":"木犀韵胜无人画，合在诗翁阿堵中。已写幽姿入新句，莫将遗恨怨秋风。","dynasty":"宋代","title":"次韵相之木犀三首其一"}
{"author":"周紫芝","content":"翠巘几曲折，往来三数家。捣皮催作纸，拥焙看烘茶。山尽始见日，溪晴时露沙。武陵知便是，隔岸有桃花。","dynasty":"宋代","title":"山中避盗后十首其八"}
{"author":"周紫芝","content":"作濯锦桥边月，几度照中秋。年年此夜清景伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头（王次卿归自彭门，中秋步月）"}
{"author":"周紫芝","content":"梅子生时春渐老。红满地、落花谁扫。旧年池馆不归来，又绿尽、今年草。思量千里乡关道。山共水、几时得到。杜鹃只解怨残春，也不管、人烦恼。","dynasty":"宋代","title":"忆王孙·梅子生时春渐老"}
{"author":"周紫芝","content":"江头雪屋知谁家，雪中冷艳空争华。不知何郎闭东阁，坐看江梅初着花。谷底春回犹未透，天寒袖薄姿微瘦。黄昏有月谁复知，举世无花出君右。人生一月几胡卢，枝犹在手霜满须。湖边孤坐不饮酒，西湖处士空清臞。知君不学崔斯立，幅巾漫对枯松株。铁心虽冷白自胜，金缕醉歌欢岂无。明朝花在有新句，诗成阿买还当书。","dynasty":"宋代","title":"和李似表丞厅梅发用胡士曹韵"}
{"author":"周紫芝","content":"江东五月榴花红，江西三月满花丛。东花窘束少态度，西花重叠红蒙茸。谁剪燕支山下草，乞与殷红照林杪。移栽我欲过江东，衔子鸿鹄今成空。红巾半蹙为谁苦，芳心何止千重重。试遗红妆歌一曲，此花此曲何由逢。春光都无十日事，不成夜雨还朝风。红芳莫遣忽飞去，断肠烟雨空溟濛。","dynasty":"宋代","title":"千叶石榴盛开为赋一诗"}
{"author":"周紫芝","content":"借令无策拒强秦，何至甘心受虎吞。楚国已墟三十载，区区犹念尔东门。","dynasty":"宋代","title":"读楚词三首其一"}
{"author":"周紫芝","content":"梯山蕃使入疆频，岁捧瑶觞奉至尊。申观万年方祝圣，王春正月更朝元。","dynasty":"宋代","title":"时宰生日诗三十绝其五"}
{"author":"周紫芝","content":"衰容迫迟暮，驱车厌行役。路逢玉孱颜，庶用慰愁寂。谁知九凤群，夐与秋水隔。落日自凄迷，转盼失虚碧。幸兹登临间，会遇晚乃获。玲珑八九峰，模写在寻尺。郁云开层巅，飞瀑挂苍壁。凛然削寒玉，秀色粲可摘。缅怀融结初，岌嶪自开辟。悬知孤客恨，为了爱山癖。聊将小岩峦，入我寻山屐。何时解尘鞿，卜筑在泉石。遂当挹诸峰，罗列归几席。","dynasty":"宋代","title":"齐山有岩穴宛转山间秀色可喜号小九华"}
{"author":"周紫芝","content":"当年白雨打凉州，春色还催禁籞游。记得端门迎辇路，轻冰一夜绿杨沟。","dynasty":"宋代","title":"辛亥冬无雪天气妍暖如禁烟时书所感三绝句其二"}
{"author":"周紫芝","content":"千里家山一望间，白头夫妇且樽前。诗中游戏无三昧，客里光阴又一年。","dynasty":"宋代","title":"戊辰除夜四绝其一"}
{"author":"周紫芝","content":"东风庭户。红满桃花树。准拟踏青南陌路。双凤绣鞋新做。秋千月挂黄昏。画堂深掩朱门。立尽花阴归去，此时别是销魂。","dynasty":"宋代","title":"清平乐"}
{"author":"周紫芝","content":"青春苦难挽，白日良易斜。花飞尚满砌，柳密惊藏鸦。寒窗忽当日，山崦知谁家。红榴笑疏林，始著三两花。繁阴护朱阁，芳姿夺明霞。颇忆少年日，千金醉繁华。当时石榴裙，六幅围绛纱。美人隔秋水，相望天一涯。想像系楚腰，依稀似丹葩。对花谁与论，搔首空叹嗟。","dynasty":"宋代","title":"西窗见榴花分韵得花字"}
{"author":"周紫芝","content":"老去空嗤守钱虏，我亦无钱买田亩。未容残月喘吴牛，空对杏花耕宿雨。昨宵夜诵偶连明，今日晨炊忽停午。长腰闻有尺素书，腹饱先悬待椎鼓。浣花老人殊可怜，忍饥更索饥肠语。故人禄米肯长供，司业酒钱时亦与。平生无句可惊人，未审何由坐斯苦。几时去作多田君，满田䆉稏多黄云。长年饱饭作谷伯，且免劳人勤指囷。","dynasty":"宋代","title":"闻张伯真割奉粟二十斛见遗而书未至戏题小篇"}
{"author":"周紫芝","content":"为米要令陶令出，无毡今坐广文穷。悬知嚼蜡世味薄，未抵扑衣山色浓。大盖且从渠自拥，小槽当与客频中。家谈安得从三老，华萼同编是古风。","dynasty":"宋代","title":"次韵罗仲共教授闲居三首其一"}
{"author":"周紫芝","content":"贫病相牵各异乡，心随南雁与翱翔。感君三绝出妙手，慰我九回萦别肠。山色为人分浅黛，泉声何事碎鸣珰。千岩万壑山阴路，谁与临流共一觞。","dynasty":"宋代","title":"次韵元杰听溪亭见寄"}
{"author":"周紫芝","content":"虚飘飘，虚飘飘，姮娥临月榭，神女渡仙桥。风撼花浮水，霜吹叶落条。飞云转眼下三峡，密雪满空来九霄。虚飘飘，虚飘飘，比人生命犹坚牢。","dynasty":"宋代","title":"虚飘飘其一"}
{"author":"周紫芝","content":"人物忽扫地，风流谁复知。子猷心爱竹，摩诘少能诗。畴昔山林意，残年丧乱悲。明珠在沧海，好句莫多遗。","dynasty":"宋代","title":"毅师以次卿诗编见示以二诗还之其二"}
{"author":"周紫芝","content":"使君占吏师，老手便治剧。论功饮无何，课最上殊绩。人言神爵中，有此二千石。拥麾几何时，千里静森戟。遂移佳菊苗，步着东篱屐。南山忽当眼，净几分晚碧。黄花行欲开，吹帽尽佳客。丰年公事少，闲日颇自适。便恐趣公归，翱翔步丹极。晓枕梦催班，朦胧想山色。","dynasty":"宋代","title":"徐使君新作采菊亭"}
{"author":"周紫芝","content":"端门行欲贺新元，窃食无功只厚颜。可笑腐儒黄卷客，亦随朝士紫宸班。","dynasty":"宋代","title":"岁抄四绝其四"}
{"author":"周紫芝","content":"团栾小树。天与香无数。薄艳不禁风日苦。剩著红油遮护。移栽未到江南。香山鼻观先参。勾引老情偏醉，锦薰笼暖春酣。","dynasty":"宋代","title":"清平乐"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"大雪今宵一尺馀，王春明日岁云初。丰年已识天公意，上瑞仍烦太史书。","dynasty":"宋代","title":"岁杪雨雪连日闷题六绝其六"}
{"author":"周紫芝","content":"少年结客不思家，酒涴春衫白苧麻。今日江村烟雨里，兵戈满地鬓双华。","dynasty":"宋代","title":"次韵草堂主人雨中十首其四"}
{"author":"周紫芝","content":"柳边池阁。晚来卷地东风恶。人生不解频行乐。昨日花开，今日风吹落。杨花却似人飘泊。春云更似人情薄。如今始信从前错。为个蝇头，轻负青山约。","dynasty":"宋代","title":"醉落魄/一斛珠"}
{"author":"周紫芝","content":"老懒不出门，泯默抱穷独。赖此千载人，洗我双病目。公思如悬河，倾泻归四渎。我如眢井泉，凿地日不足。幸分一滴甘，濡此将槁木。行当奉周旋，归囊粲珠玉。","dynasty":"宋代","title":"次韵答子容三首其二"}
{"author":"周紫芝","content":"江静云恬眼界空，危亭高枕丽谯东。风来雨后凭阑处，山在人间拄笏中。春去平芜随处有，鸟啼斜日满林红。伯仁空洞浑无物，容我清樽一笑同。","dynasty":"宋代","title":"题周掾西山亭"}
{"author":"周紫芝","content":"五溪妖蛮盘瓠种，穴狐跳梁恃馀勇。汉庭老骥闻朔风，两耳如锥四蹄踊。南方毒雾堕跕鸢，五溪溪深军不前。健儿六月半病死，欲渡五溪无渡船。将军誓死心独苦，本为官家诛黠虏。谁知君侧有谗徒，刚道将军似贾胡。人生富贵一衰歇，会令薏苡成明珠。祁连高结卫青冢，文渊藁葬无人送。至今行客武溪傍，谁为将军一悲恸。","dynasty":"宋代","title":"武溪深"}
{"author":"周紫芝","content":"画幕灯前细雨，垂莲盏里清歌。玉纤持板隔香罗。不放行云飞过。今夜尘生洛浦，明朝雨在巫山。羞蛾且莫斗弯环。不似司空见惯。","dynasty":"宋代","title":"西江月"}
{"author":"周紫芝","content":"池面风翻弱絮，树头雨退嫣红。扑花蝴蝶杳无踪。又做一场春梦。便是一成去了，不成没个来时。眼前无处说相思。要说除非梦里。","dynasty":"宋代","title":"西江月"}
{"author":"周紫芝","content":"新欢君未成，往事无人记。行雨共行云，如梦还如醉。相见又难言，欲住浑无计。眉翠莫频低，我已无多泪。","dynasty":"宋代","title":"生查子"}
{"author":"周紫芝","content":"月黑波翻江浩渺。扁舟系缆垂杨杪。渔网横江灯火闹。红影照。分明赤壁回惊棹。风静云收天似扫。梦疑身在三山岛。浮世功名何日了。从醉倒。柁楼红日千岩晓。","dynasty":"宋代","title":"渔家傲（往岁阻风长芦，夜半舟中所见如此）"}
{"author":"周紫芝","content":"休惜骑鲸人已远。风流都被仍云占。腰下锦条缠宝剑。光闪焰。人间莫作牛刀看。见说河阳花满县。相邀更约疏狂伴。幸有小蛮开小燕。须少款。玉堂此去知非晚。","dynasty":"宋代","title":"渔家傲（送李彦恢宰旌德）"}
{"author":"周紫芝","content":"矣。郡人以扶疏高花，绝胜水南。因为解嘲，呈元寿知县路入云岩山窈窕。岩花滴露花头小。香共西风吹得到。秋欲杪。天还未放秋容老。谁道水南花不好。犹胜金蕊浑如扫。留取光阴重一笑。须是早。黄花更惜重阳帽。","dynasty":"宋代","title":"渔家傲"}
{"author":"周紫芝","content":"月黑天寒花欲睡。移灯影落清尊里。唤醒妖红明晚翠。如有意。嫣然一笑知谁会。露湿柔柯红压地。羞容似替人垂泪。著意西风吹不起。空绕砌。明年花共谁同醉。","dynasty":"宋代","title":"渔家傲（夜饮木芙蓉下）"}
{"author":"周紫芝","content":"蝉薄轻梳鬓，螺香浅画眉。西湖人道似西施。人似西施浓淡、更相宜。画烛催歌板，飞花上舞衣。殷勤犹劝玉东西。不道使君肠断、已多时。","dynasty":"宋代","title":"南柯子（方钱唐出侍儿，范谢州要予作此词）"}
{"author":"周紫芝","content":"雾帐兰衾暖，薰炉宝篆浓。眼波犹带睡朦胧。卧听晓来双燕、语春风。螺浅欢余黛，霞销枕处红。断云飞雨怕匆匆。欲去且留情绪、两冲冲。","dynasty":"宋代","title":"南柯子"}
{"author":"周紫芝","content":"白羽传觞急，金鞍跃马迟。云间彩凤看双飞。飞上碧梧枝上、稳双栖。林下风流女，堂东坦腹儿。此郎标韵世间稀。好为伯鸾举案、又齐眉。","dynasty":"宋代","title":"南柯子"}
{"author":"周紫芝","content":"短策何由去，长须唤不来。诗今如此少，门欲为谁开。净几尘飞尽，寒窗雪自堆。无人伴牢落，灯火送残杯。","dynasty":"宋代","title":"陈相之许惠近作久而未至雪中偶书其二"}
{"author":"周紫芝","content":"竹坡无物可关怀，只有青山眼为开。未识灌溪真面目，烦君著句画将来。","dynasty":"宋代","title":"送莹老住灌溪其二"}
{"author":"周紫芝","content":"北湖看雨两春馀，忘却渔村笠泽居。去岁莺花犹是主，今年须鬓不胜疏。","dynasty":"宋代","title":"北湖暮春十首其二"}
{"author":"周紫芝","content":"不作黄花梦，空悲紫塞秋。泪悬江上点，心结雨边愁。久客犹千里，残年念一邱。倚栏多少恨，暝色满江楼。","dynasty":"宋代","title":"绣溪秋晚二首其二"}
{"author":"周紫芝","content":"东京数人物，矫矫称袁公。经纶有能事，早岁初未逢。何许结蓬茅，草树风淅沥。幽梦寄一椽，暮雪深几尺。平田已无路，况复知公门。人言公苦寒，谓死宁当存。鸣驺入空谷，暖律破寒冱。岂伊逢异人，天实起僵仆。汉明号贤主，杖击无名郎。冤囚我自理，微绪渠当昌。摩诘亦可人，六幅写奇事。浩荡怀远图，徘徊有佳思。炎天挂空壁，一洗毛骨寒。意岂在冰雪，高风薄云端。","dynasty":"宋代","title":"题王摩诘画袁邵公卧雪图"}
{"author":"周紫芝","content":"重雾翳晓日，相持决阴晴。须臾忽战胜，日杲中天明。积雪压竹腰，欲举如垂旌。冰凌既融液，意气还峥嵘。花木手新植，未可分死生。庶几僵仆根，可与微阳争。况乃田亩间，春事亦渐营。新绿染麰麦，馀甘归竹萌。饱食遂可料，聊助春山行。一晴亦细可，系我忧喜情。我诗不浪作，有诗君勿轻。","dynasty":"宋代","title":"晚霁效韦苏州"}
{"author":"周紫芝","content":"不见跳珠巳十年，旧游重说固依然。此生如我岂非梦，到处逢师真是缘。倦客来看栽药圃，先生昔侍讲经筵。人间作计无多子，也合归耕种谷田。","dynasty":"宋代","title":"奉圣山中邂逅忻师相与话十年旧事为之惘然二十一日同游陈侍讲附子园偶作此篇"}
{"author":"周紫芝","content":"天孙晓织云锦章，跂彼终日成七襄。含情倚杼长脉脉，灵河南北遥相望。天风吹衣香冉冉，乌鹊梁成月华浅。青童侍女骖翔鸾，玉阙琼楼降华幰。明朝脩渚旷清容，归期苦短欢期远。昔离今聚自有期，天帝令严何敢违。犹胜姮娥窃仙药，一入广寒无嫁时。","dynasty":"宋代","title":"牛女行"}
{"author":"周紫芝","content":"杰观凌寒江，朱栏俯平野。群峰江上来，屹立罗万马。山容多态度，显晦入模写。朝云结烟鬟，翠色远相射。夜月横脩眉，娟娟亦闲雅。天生此尤物，政复为闲者。冯夷翻怒涛，汹汹激风榭。神女亦将云，时从楚台下。造物出奇杰，娱客助挥洒。时方苦积潦，百里无十舍。我虽非官曹，对酒那忍把。人生急行乐，有味如啖蔗。悲喜有乘除，归愁耿长夜。","dynasty":"宋代","title":"群山台暮雨"}
{"author":"周紫芝","content":"灵岩胜绝天下稀，开凿乃自太古出。山名初岂有显晦，胜处要须诗黼黻。自从梅老登列仙，尤物谁怜久埋没。具茨笔力扛九鼎，坐遣清诗入山骨。据龟食蛤谁与游，绛节云车到仙窟。云间招手疑有无，月下吹箫真仿佛。飞云杳蔼风吹香，翠润空濛雨垂湿。谁从洞口看金书，想对神清时独立。我家灵岩山脚底，识面何由恍如失。虽无幽梦到三山，尚有明珠容什袭。","dynasty":"宋代","title":"谢元不伐寄灵岩七诗用梅圣俞韵"}
{"author":"周紫芝","content":"平生郑康成，不种花婵娟。但闻书带草，罗生满堂前。佳菊苦解事，殷勤为公妍。红油护霜日，一笑真嫣然。秋风转寒枝，束素争回旋。团栾立芳砌，皎若璧月圆。使君颇牧手，年来出临边。燕衎自折冲，宾从时招延。苦爱白玉姿，临风嗅芳鲜。扬州东阁梅，自此复谁怜。安得白云词，写入朱丝弦。渊明眼独醒，载酒知谁先。骚人茹精蕊，世尘聊自蠲。幽姿倏已空，二士穷益坚。人生五马贵，行乐须何年。绝胜杜陵老，江花恼成颠。才名与富贵，似公真两全。新诗如脱弹，一出万口传。锋车行复来，琬琰殊未镌。且当对香雪，燕寝凝沉笺。","dynasty":"宋代","title":"次韵郑使君白菊"}
{"author":"周紫芝","content":"江南草长乱啼莺，睡足南州得细听。最爱欲歌还欲住，伴人如梦亦如醒。","dynasty":"宋代","title":"午睡听其三"}
{"author":"周紫芝","content":"翰林门生两苍璧，似是天人人不识。学得黄初五字诗，不作人间万钱食。晚向江头看药栏，花前一笑聊开颜。自言千载司玉局，尚记桥山分省宿。今朝玉乳打团龙，昨夜新诗刻红烛。我识风流李元礼，人物流中有泾渭。平生漫刺不浪持，晚得龙门略相似。诗成袖手初相羊，便识从来锦作肠。梦回却诵矞云句，彷佛官焙闻馀香。从今下客牛马走，问字不妨时载酒。","dynasty":"宋代","title":"次韵端叔题余所藏山谷茶诗尾"}
{"author":"周紫芝","content":"胡雏饮马窥长江，巨鼎一沸俱仓黄。我携老稚不知处，流离夜窜泾山阳。山中小邑真蕞尔，井邑无声但流水。乱石巉峥虎看人，贾客稀疏市争米。忆昔相逢群盗中，过我天宫宝坊里。人言觅句崔立之，恐是前身侯叔起。当官论事嚼寒冰，醉后诗成只弹指。三年兵火梦中游，别去何堪日千里。人生直气忌太高，论少卑之亦聊尔。功名唾手良偶然，邂逅庸奴亦如此。如公人物自有馀，似我苍华真老矣。只今满世尚干戈，应念相思遣双鲤。","dynasty":"宋代","title":"送侯元进罢泾溪丞"}
{"author":"周紫芝","content":"翩翩佳公子，逸气凌青云。戏写苍石姿，遂逼仇池真。平生三昧手，举世谁与伦。清诗为披拂，警语良亦神。一朝入双眼，二妙俱可人。","dynasty":"宋代","title":"次韵徐南美题赵"}
{"author":"周紫芝","content":"著枝犹有露华腴，谁把红纱罩玉肤。龙眼也随君并熟，一生空作荔枝奴。","dynasty":"宋代","title":"食生荔子五首其二"}
{"author":"周紫芝","content":"软红堆里十朱轮，此地何尝有一尘。月亦怜君最孤绝，故来相伴作诗人。","dynasty":"宋代","title":"次韵仲平太博中秋斋中其二"}
{"author":"周紫芝","content":"日长谁复款幽扉，睡到斜阳恰尽时。缺月要圆云未肯，青春欲老絮先知。天於我辈元无分，梦比人间更不疑。门外故人千嶂远，灯前华发万丝垂。","dynasty":"宋代","title":"睡起有感"}
{"author":"周紫芝","content":"江云欲雪江风吹，王敦城头乌夜啼。云深月暗风转急，惊乌绕树无安枝。狂风忽来飞不定，夜半无巢何所依。情知天公有风雨，何不结巢高树栖。君不见秦氏庭中双桂美，庭乌生雏八九子。乌生岂不念高飞，托君庭阴飞不起。那知君家轻薄儿，弹丸脱手两翅垂。无巢悔不巢巍巍，有巢悔不常高飞，人生祸福难豫期。","dynasty":"宋代","title":"乌飞曲"}
{"author":"周紫芝","content":"归棹浮江水，寒衾拥醉眠。乱花飞送客，细浪稳随船。泪落浇山酒，愁生禁火天。一从胡骑入，飘泊到今年。","dynasty":"宋代","title":"寒食日归郡舟中作二首其一"}
{"author":"周紫芝","content":"元夕不复饮，夜寒谁与娱。人随千骑出，自对一灯孤。有梦须黄妳，无情问紫姑。鳌山在天上，回望隔中区。","dynasty":"宋代","title":"元夕睡起"}
{"author":"周紫芝","content":"薄游不尽兴，归卧当少休。曲水虽陈迹，斜川有新游。浩歌独长往，岂亦惭此流。侨寓三家村，飘如浮水鸥。屡争渔樵席，共守狐鼠邱。削迹屏冠服，索居谢朋俦。樽中有馀滴，子献复父酬。殷勤问稚子，汝复乐此不。稚子掉头笑，老夫豁深忧。但令常复尔，过是吾何求。","dynasty":"宋代","title":"归陂北用斜川韵"}
{"author":"周紫芝","content":"满天云物正垂垂，何处青春欲到时。花信未从风里得，丰年先自雨中知。","dynasty":"宋代","title":"立春日雨中三绝其一"}
{"author":"周紫芝","content":"好个神仙张志和，平生只是一渔蓑。和月醉，棹船歌，乐在江湖可奈何。","dynasty":"宋代","title":"罗叔共五色线中得玄真子渔父词拟其体仆亦拟作六首"}
{"author":"周紫芝","content":"白璧光元在，青云路亦长。海天从逐臭，郎署会含香。唾玉分新句，浇愁浣俗肠。从今秋夜枕，雾草厌闻螀。","dynasty":"宋代","title":"次韵美祖用元相韵以广后山之意读之汗下愧不自胜其二"}
{"author":"周紫芝","content":"玉雪惊看乱后枝，梅花虽在鬓成丝。当时一醉还如梦，今日嫣然复为谁。","dynasty":"宋代","title":"陈公园梅极盛顷尝与客游观花下兵盗十年今复过之追念存殁怆然有感三绝其二"}
{"author":"周紫芝","content":"百尺寒松老干枯，韦郎笔妙古今无。何如莫扫鹅溪绢，留取天吴紫凤图。","dynasty":"宋代","title":"戏作小诗用少陵事"}
{"author":"周紫芝","content":"滩沙露尾江水乾，江洪束峡江流湍。千山落木风转急，万里飞鸿天更寒。暮云政拥苍玉玦，落日忽下丹砂盘。他乡久客去未得，悠然东望心悲酸。","dynasty":"宋代","title":"晚思"}
{"author":"周紫芝","content":"庾郎鲑菜只春蔬，新向金城得上酥。会见银丝堆细缕，酒香橙熟鲙江鲈。","dynasty":"宋代","title":"潘择"}
{"author":"周紫芝","content":"重廊阴阴与天隔，下有井泉馀百尺。乍垂修绠已复寒，深注花瓷不胜白。山城夏旱百井眢，盥濯从谁问涓滴。暮年来此看老黥，日倚银床卷深碧。炎官火伞空自张，玉川清风已生腋。翰林醉熟呼不醒，宫中谁赋花娉婷。中人传诏玉起立，井花吹面诗还成。诗成白雪真同调，咫尺回姿妃子笑。此郎自是醉谪仙，肯作官家诗待诏。北窗老子贪昼眠，蓬头突鬓良可怜。但将饱睡答长健，安得新诗追昔年。我生无誉亦无毁，老去功名薄如纸。日向山堂洗睡容，空费君家一壶水。","dynasty":"宋代","title":"客"}
{"author":"周紫芝","content":"小携樽酒作清游，寻得方壶最上头。山在断霞明处碧，江从白鸟去边流。苦无健句争天巧，赖有新亭慰客愁。他日东南论胜地，未应只数庾公楼。","dynasty":"宋代","title":"九江赵倅新作环季亭"}
{"author":"周紫芝","content":"寒窗有意过我无，雍容车骑子甚都。更当为作子虚赋，王郎文彩今相如。","dynasty":"宋代","title":"次韵季共月夜见怀竹坡用子绍韵其二"}
{"author":"周紫芝","content":"少陵诗瘦平生苦，太白才高一醉间。投得江心波底月，却归天上玉归仙。","dynasty":"宋代","title":"李太白画像二首其二"}
{"author":"周紫芝","content":"留香欲住正须阴，远引山林却要侵。绝韵有谁能画得，郎潜诗妙最知心。","dynasty":"宋代","title":"次韵相之木犀六首其五"}
{"author":"周紫芝","content":"当日梨园寿太真，荔枝香曲赐名新。麻姑萼绿双回袖，舞彻遥知不动尘。","dynasty":"宋代","title":"季共见和前"}
{"author":"周紫芝","content":"人间作画如作诗，妙由心得非人为。五日一石十日水，此事无乃亦可期。向来郭恕先，妙手真复奇。经年不肯下一笔，胸中丘壑谁当知。忽然有兴不可遏，写作槎枒风雨枝。回头却笑阎立本，缓急与人为画师。李生闻是成远后，一生落魄唯饮酒。贵人金多不可呼，閒日为多画日偶。心知公子非俗人，平生笔底波澜翻。故作沧江与巨石，要看万里风涛相吐吞。谁知此老不足数，自笑一生常苦辛。桃花水暖小艇窄，十年辜负江边春。时危力小去未得，画图入眼空伤神。","dynasty":"宋代","title":"和赵鹏翔赠李生"}
{"author":"周紫芝","content":"不种平池玉井莲，卷帘堂下水如烟。溶溶自涨晴江绿，脉脉还通暗谷泉。谁道冯唐今白首，始知梅福是真仙。客来莫吐青铜面，要看蟾宫上下天。","dynasty":"宋代","title":"题冯尉绿净堂"}
{"author":"周紫芝","content":"命薄官如虱，年多鬓似银。酒醺虽有圣，钱少本无神。含笑花欺老，妨眠鸟闹人。青山浑可恋，白眼莫相嗔。","dynasty":"宋代","title":"闷题"}
{"author":"周紫芝","content":"闻说朱栏照眼新，一溪清浅共谁分。可怜桥下无情水，不遣龟鱼识使君。","dynasty":"宋代","title":"金山贯道人跨水作亭余为名以枕流亭成而仆欲去作二诗因以留别其一"}
{"author":"周紫芝","content":"芦洲晚净。雨罢江如镜。属玉双飞栖不定。数点晚来烟艇。梦回满眼凄凉。一成无奈思量。舟在绿杨堤下，蝉嘶欲尽斜阳。","dynasty":"宋代","title":"清平乐"}
{"author":"周紫芝","content":"落絮天慵草渐匀，最迟红药又成尘。苦无黄鸟能歌舞，连日春阴闷杀人。","dynasty":"宋代","title":"北湖暮春十首其九"}
{"author":"周紫芝","content":"汉兵出塞将军行，棘门灞上空屯营。羽书夜半急如火，淮田千里无春耕。庙堂有议如建武，十岁边头不鸣鼓。君王无事两国欢，长乐宫中瞻圣母。鹰饥虎饱不足图，三军渐欲销兵符。红旗尽卷夜烽冷，铜花绣甲金模糊。横议当年猬毛起，公持一言天自喜。尽收诸将入神京，十六卫闲清似水。榆关一骑不动尘，阴功何止活万人。封侯铸印不足说，朱颜一笑三千春。","dynasty":"宋代","title":"时宰生日乐府四首其二班师行"}
{"author":"周紫芝","content":"携儿聊作北墙行，泥雪初乾杖履轻。病后茶枪浑不要，眼前蔬甲喜全生。鸟声渐软春应近，梅萼催香日自晴。忽忆读残书未了，却须归趁小窗明。","dynasty":"宋代","title":"雪后北墙"}
{"author":"周紫芝","content":"少陵诗瘦平生苦，太白才高一醉间。投得江心波底月，却归天上玉归仙。","dynasty":"宋代","title":"李太白画像二首其二"}
{"author":"周紫芝","content":"丧乱今犹尔，安危了未分。叛羌初射月，群盗忽如云。妙略归诸将，深忧轸圣君。灞陵逢醉尉，应有故将军。","dynasty":"宋代","title":"山中避盗后十首其一"}
{"author":"周紫芝","content":"官冷长如赐沐闲，门虽漫设昼常关。劳君马上风前句，画我湖边雨外山。落木半岩秋色里，曲栏千尺暮云间。白衣大士应怜我，忍对高人不厚颜。","dynasty":"宋代","title":"次韵子绍雨中游北山礼白衣大士"}
{"author":"周紫芝","content":"近喜横戈寇，南来偃旆旌。濒江犹树栅，带甲谩持兵。夜柝初寒枕，春田已趣耕。使君今尚父，应便是长城。","dynasty":"宋代","title":"淮寇"}
{"author":"周紫芝","content":"人间何物是穷通。终向烟波作钓翁。江不动，月横空。漫郎船过小回中。","dynasty":"宋代","title":"渔父词（六之五）"}
{"author":"周紫芝","content":"秋来烹鲤得明珠，颇胜当年获异书。里社相从真是伴，江湖作计未全疏。愁须强把樽中蚁，老亦宁思组上鱼。回望花姑溪北墅，可能无路到华胥。","dynasty":"宋代","title":"次韵元素见寄二首其一"}
{"author":"周紫芝","content":"豫章有奇气，铿然两青萍。埋光久未识，神焰凌太清。二子廊庙姿，肯负丘壑情。会当束冠裳，未可终岩坰。","dynasty":"宋代","title":"次韵詹伯尹舒天用和答二首其一"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花·蓬莱三岛"}
{"author":"周紫芝","content":"上贼军退舍西风持酒。诮不做、愁时候。机云兄弟，坐中玉树，琼枝高秀。且莫劝人归去，坐来未久。甘泉书奏。报幽障、沈烽后。明朝重九，茱萸休恼，泪沾襟袖。怕衰黄花，也解笑人白首。","dynasty":"宋代","title":"品令·西风持酒"}
{"author":"周紫芝","content":"灵泉无暑竹连山，绝似秋霜五月寒。我欲访君安得往，江湖满地一渔竿。","dynasty":"宋代","title":"次韵罗仲共灵泉夏夜二首其一"}
{"author":"周紫芝","content":"生男有闺房，莫娶青楼倡。生女事姑嫜，莫嫁游冶郎。倡家从人无定准，游子一去忘故乡。山头义妇无人识，踊身上山生死隔。人将此妇作石看，不信此心元是石。相从岂复无它人，髧彼两髦真我特。江流可尽山可平，不尽悠悠千古情。早知郎去无消息，悔不将身事尾生。","dynasty":"宋代","title":"石妇行二首其二"}
{"author":"周紫芝","content":"皤腹鳞鳞品自珍，红鮰浪欲与争新。世间那有西施乳，宁有河鲀解药人。","dynasty":"宋代","title":"食鮰"}
{"author":"周紫芝","content":"我欲蓐收回老火，乞雨天公殊未可。忍饥但复念壁立，回首谁能看甑堕。天将夜雨送秋来，可近书檠吾已惰。耕犁泽泽水涓涓，归买一廛犹不果。老翁何日在田间，君上青云应记我。","dynasty":"宋代","title":"次韵子绍秋热望"}
{"author":"周紫芝","content":"心折来时路，身行乱后村。土兵呵白昼，野妇哭黄昏。贼去烟留屋，人归日在门。舂陵四万户，今日几家存。","dynasty":"宋代","title":"避兵遣怀六首其五"}
{"author":"周紫芝","content":"读君古锦囊中句，可是红莲幕下才。试问风流李长吉，如何不寄近诗来。","dynasty":"宋代","title":"过赵德庄官居有怀其人其二"}
{"author":"周紫芝","content":"杨柳春风濯濯枝，深惭张绪少年时。期期尚有胸中意，种种真成鬓上悲。暮四朝三心巳了，年头月尾老俱遗。此中空洞今何有，曲尽周郎更不知。","dynasty":"宋代","title":"捡故书得旧写真戏书"}
{"author":"周紫芝","content":"西风斜日可怜秋，已作重阳更上楼。门外白衣来独晚，坐中司马醉应休。茱萸香在人何处，黄菊花开泪欲流。山意娱人不胜好，苦无佳句若为酬。","dynasty":"宋代","title":"九日郡楼独坐"}
{"author":"周紫芝","content":"人间第一东南郡，天上飞来碧峭峰。更乞老僧双不借，为君穿尽玉玲珑。","dynasty":"宋代","title":"楼居杂句五首其五"}
{"author":"周紫芝","content":"无人试请一长缨，贤似防胡万里城。共说庙堂初奏凯，似闻淮海已无兵。黄头父老农桑晚，白面将军剑佩荣。息马投戈知有日，黑山青犊已先平。","dynasty":"宋代","title":"次韵道卿喜贼平"}
{"author":"周紫芝","content":"移种定从天上，世间那有此香。白发人应羞看，鹅儿酒可争尝。","dynasty":"宋代","title":"再赋三首其三"}
{"author":"周紫芝","content":"七度逢寒食，连年客异乡。鬓丝嗟老大，冢木念青苍。乱眼花无数，伤心柳著行。病馀春又过，不拟近杯觞。","dynasty":"宋代","title":"己巳寒食"}
{"author":"周紫芝","content":"簿领痴儿作底忙，闲中得味独君长。登临莫负山如玉，岁月还成鬓作霜。谁把酒浇陶靖节，天将诗付沈东阳。明朝湖上看双璧，兄弟联镳作雁行。","dynasty":"宋代","title":"次韵李郎中休日不出二首其二"}
{"author":"周紫芝","content":"故国幽姿想自妍，只今谁与著诗怜。竹篱茅舍花开处，望断江西眼欲穿。","dynasty":"宋代","title":"次韵相之木犀六首其四"}
{"author":"周紫芝","content":"谁把蓝揉翡翠，天将蜡做梅花。晚来秋水映残霞。水墨新描图画。纸上写将心去，眼边送却愁来。今回相见比前回。心下忡忡越日煞。","dynasty":"宋代","title":"西江月"}
{"author":"周紫芝","content":"翠叶看成幄，浓春唤不回。愁今连落絮，雨欲到黄梅。扫地花狼藉，开门燕往来。晴峰数点出，暝色一禽催。","dynasty":"宋代","title":"晚霁"}
{"author":"周紫芝","content":"特地移藩唤木犀，眼明初见岁寒枝。临风想像香来处，不到黄昏满树时。","dynasty":"宋代","title":"剪芦藩出木犀二绝其二"}
{"author":"周紫芝","content":"白璧光元在，青云路亦长。海天从逐臭，郎署会含香。唾玉分新句，浇愁浣俗肠。从今秋夜枕，雾草厌闻螀。","dynasty":"宋代","title":"次韵美祖用元相韵以广后山之意读之汗下愧不自胜其二"}
{"author":"周紫芝","content":"杨柳春风濯濯枝，深惭张绪少年时。期期尚有胸中意，种种真成鬓上悲。暮四朝三心巳了，年头月尾老俱遗。此中空洞今何有，曲尽周郎更不知。","dynasty":"宋代","title":"捡故书得旧写真戏书"}
{"author":"周紫芝","content":"瞑鸟惊飞急，孤舟犯晓行。柂牙侵月白，帆腹受风轻。云破千峰出，秋随一雨生。倚樯谁共语，蓬首看参横。","dynasty":"宋代","title":"船晓"}
{"author":"周紫芝","content":"青衫几痴儿，敛版上公府。固应横海鲸，不可污池罟。高才乏近用，初不异今古。功名亦偶然，惨戚良自苦。富贵如公等，唾手自可取。","dynasty":"宋代","title":"次韵圣谟见寄二首其二"}
{"author":"周紫芝","content":"武皇开疆三万里，滇池初穿柏梁起。更铸仙人承露盘，万岁千秋奉天子。当时谩说邜金刀，谁知更有当涂高。铜雀台高阿瞒死，八方才人闹如蚁。玉井绮栏心未厌，犹取金仙着前殿。金仙辞汉忆汉主，登车殷勤垂玉箸。独捧金盘出故宫，回头忍看咸阳树。魏宫群臣眼亲见，朝着魏冠暮归晋。可怜长安肉食儿，不如顽铜犹有知。","dynasty":"宋代","title":"金铜"}
{"author":"周紫芝","content":"彭郎作诗调最高，语中起伏多波涛。维其有之是以似，千佛名经中一豪。潮从海来与山激，彭郎诗成疾飞镝。词锋何止却千军，脆敌何堪守坚壁。去年载酒呼衰翁，萧萧两鬓吹江风。手持氂尾白玉柄，坐中风味王安丰。今年不出无一语，想像红旌浪中舞。卧听东来响怒涛，安得西飞有双羽。晚岁菟裘谁与谋，有如此江真可羞。会待潮来复潮落，短蓑独速吴江秋。","dynasty":"宋代","title":"次韵彭叔容"}
{"author":"周紫芝","content":"近喜崔斯立，新成背郭堂。傍崖深置屋，唤客小飞觞。稍遣花经眼，频移竹过墙。官清公事少，梦熟鸟声长。藤倚樛枝瘦，芸翻乱叶香。骑曹休问马，聱叟漫为郎。丘壑胸中事，乾坤醉处乡。人间一游戏，出处两俱忘。","dynasty":"宋代","title":"赵丞家野堂"}
{"author":"周紫芝","content":"我作三吴短梦，小安近水茅茨。解养能言鸭子，闲看似酒鹅儿。","dynasty":"宋代","title":"韦深道寄苕霅舟中六言五首其五"}
{"author":"周紫芝","content":"野水横分青草陂，谁埋玉树与琼枝。湖边山自向人绿，门外柳今何处垂。行雨行云钧是梦，施朱施粉未相宜。一从蕙死兰枯后，刚道桃花好面皮。","dynasty":"宋代","title":"湖堤步游客言此苏小墓也"}
{"author":"周紫芝","content":"燕梁夫妇几时归，养得新雏总解飞。投老卜巢犹未定，可怜人不似乌衣。","dynasty":"宋代","title":"北湖暮春十首其十"}
{"author":"周紫芝","content":"种种星星苦见侵，已无心作四愁吟。三秋令我频成梦，一月劳君几嗣音。臭味每嗟无草木，因缘已定只山林。此心耿耿从谁语，遗恨依然泪满襟。","dynasty":"宋代","title":"次韵伯尹见寄二首其一"}
{"author":"周紫芝","content":"醉翁诗里识滁山，蚤岁神游只梦间。云外浅寒欺短帽，马头深秀得烟鬟。时携妓女人犹说，倒著接䍦谁与还。文物风流今扫地，乱泉空绕玉孱颜。","dynasty":"宋代","title":"游醉翁亭"}
{"author":"周紫芝","content":"知公直节自当年，终不留衣与大颠。胸次已能吞梦泽，功名宁复愧燕然。登车莫厌尘吹帽，移棹应思水拍天。归去交游如问我，为言百事老俱捐。","dynasty":"宋代","title":"彦恢被旨使京西将归待次用前韵送别因呈乡里亲旧"}
{"author":"周紫芝","content":"吉人为善天所彰，效有迟速理则常。叶侯天骥少未骧，读书过眼下十行。易如翻水成文章，学既日富名日昌。谓取富贵如探囊，当时馀子皆擅场，呼不成卢空绕床。直气勇决何可当，买田筑室龙池阳。夜光穿屋万丈长，人言家有明珠双。青衫归侍宴几傍，仿佛月中丹桂香。要看玉树争芬芳，击鲜不羡游诸郎。大裘执玉郊圆苍，厖恩厚泽均四方。翁年九十鬓不霜，锡以命服闾里光。门前贺客俱奔忙，手持牛酒填康庄。遂摘天语名公堂，不须灵寿扶徜徉。高文戛玉鸣琳琅，省郎言语如君房。天公报德殊未央，传家奕叶寿且康。王母昼着云锦裳，麻姑行酒倾琼浆。壶中日永醉玉觞，赤松黄石相扶将。","dynasty":"宋代","title":"叶宣义家寿祉堂"}
{"author":"周紫芝","content":"大麦结穗牛尾长，小麦满地秋云黄。清涟堂前今日雨，中有庐山汤饼香。故人唤我庐山住，欲买茅椽近庐阜。得田于我复何求，只就天公觅甘澍。天随农父与阴晴，云共东风作朝暮。山南山北水长流，下田高垄禾无数。秫堪酿酒醉不醒，饭可充饥饱摩肚。先生不管醉尉呵，柱杖寻游绕山去。","dynasty":"宋代","title":"十六日对雨是日闻得濂溪地"}
{"author":"周紫芝","content":"帘幕疏疏风透。庭下月寒花瘦。宽尽沈郎衣，方寸不禁僝僽。难受。难受。灯暗月斜时候。","dynasty":"宋代","title":"宴桃源"}
{"author":"周紫芝","content":"双井瓯翻云脚乳，孙郎诗似腊前梅。更求琢玉敲冰句，要伴茶甘一并回。","dynasty":"宋代","title":"子绍分以双井以前韵为谢"}
{"author":"周紫芝","content":"太平和笔一番新，瑞表丹邱亦异闻。不遣枫榆作连理，谁知六合已同文。","dynasty":"宋代","title":"时宰生日诗三十绝其二十五"}
{"author":"周紫芝","content":"时相论功固自贤，真儒一出定千年。能回銮御归长乐，何止龟阴得旧田。","dynasty":"宋代","title":"时宰生日诗三十绝其十九"}
{"author":"周紫芝","content":"吴江横绝断云间，白鸟归飞去不还。烟树青连越王国，暮潮声过海门山。","dynasty":"宋代","title":"楼居杂句五首其一"}
{"author":"周紫芝","content":"东京数人物，矫矫称袁公。经纶有能事，早岁初未逢。何许结蓬茅，草树风淅沥。幽梦寄一椽，暮雪深几尺。平田已无路，况复知公门。人言公苦寒，谓死宁当存。鸣驺入空谷，暖律破寒冱。岂伊逢异人，天实起僵仆。汉明号贤主，杖击无名郎。冤囚我自理，微绪渠当昌。摩诘亦可人，六幅写奇事。浩荡怀远图，徘徊有佳思。炎天挂空壁，一洗毛骨寒。意岂在冰雪，高风薄云端。","dynasty":"宋代","title":"题王摩诘画袁邵公卧雪图"}
{"author":"周紫芝","content":"杭颍雌雄本自殊，淡妆浓抺是吴姝。满倾涨玉千钟酒，来看镕银百顷湖。白鸟去边山泼黛，绿蒲疏处雨跳珠。不知能事王摩诘，貌得西山落照无。","dynasty":"宋代","title":"菩提小轩骤雨晚晴"}
{"author":"周紫芝","content":"小阁春温借隙光，风帘不挂最宜香。窗前睡鸭吹云缕，聊与幽人度日长。","dynasty":"宋代","title":"纸阁初成"}
{"author":"周紫芝","content":"西湖南北两边山，牢落孤芳不奈闲。好遣长须挽黄粟，付他桃叶伴云鬟。","dynasty":"宋代","title":"次韵相之木犀六首其三"}
{"author":"周紫芝","content":"驾言陟前冈，胜赏追良辰。苍黄惨暮色，浩荡飞瑶尘。冰花似有意，娱我坐上宾。但恐白模糊，偶失青嶙峋。造物有奇事，变灭无逡巡。斜阳忽到眼，万叠罗苍岷。戏从壶中天，漏此色界痕。况乃文字饮，尽属我辈人。老守颇自愧，缪许参冠巾。念我千里行，维舟在江滨。雪既不可留，迹亦恐遂陈。置之勿复道，且饮樽中醇。","dynasty":"宋代","title":"雪中同上醉"}
{"author":"周紫芝","content":"别后衡门久不开，壮心消尽已成灰。白头羁客病中老，青眼故人天外来。相见有时那易得，语离终在莫频催。山城归路应残腊，早寄春风岭上梅。","dynasty":"宋代","title":"病中王邦宪见过以诗为谢因以当别"}
{"author":"周紫芝","content":"雨从今日十分晴，病后春应一倍增。著地已无残岁雪，挂檐犹有上元灯。","dynasty":"宋代","title":"病起步至湖亭三首其一"}
{"author":"周紫芝","content":"易生画手妙，幻出猿与獐。双猿挂树枝，二獐回目光。乌衣白面两臂长，雌雄相逐争跳梁。秋山果熟腹自饱，云蹬路绝人谁伤。下临长啸颇自得，那愁解舞绯衣郎。二獐惊怪久眦睨，深羡两猿高据烟林藏。猿狙喜怒不足说，獐鹿町畦宁无场。枝高地卑能有几，蚿蛇自可俱相忘。富贵贫贱各有适，也恐万事谁能量。","dynasty":"宋代","title":"题赵倅家獐猿图"}
{"author":"周紫芝","content":"华人流落几秋风，南望中原信不通。好寄书来苏属国，君王方射上林中。","dynasty":"宋代","title":"白湖闻雁三首其三"}
{"author":"周紫芝","content":"朝阳下屋角，白露收莓苔。苍黥知我至，钩帘唤风回。破晓中庭花，时傍修竹开。事简吏亦暇，日高官未来。取我囊中诗，炷香拂轻埃。所恨诸公间，疲驽愧非才。敲茶惊午梦，共瀹风前杯。支颐坐昼寂，细影移高槐。斯须各回鞭，跨鞍尚徘徊。虽非大三昧，亦号小蓬莱。","dynasty":"宋代","title":"敕局晨入效柳子厚"}
{"author":"周紫芝","content":"卞公古刚者，直节不可挫。岩岩六龙子，矫矫中兴佐。可怜谢幼舆，梭飞齿还堕。志怀不事事，见面辄欲唾。非关执鄙吝，要欲激疲愞。茂弘岂驽骀，庙社因迁播。维公抗剧贼，婴此不测祸。平生忠义气，临绝不自奈。愤心握两拳，爪甲穿掌过。英风渺何之，末路悲坎轲。高堂风入帷，坏壁尘生坐。清魂不可招，聊为歌楚些。","dynasty":"宋代","title":"卞公祠"}
{"author":"周紫芝","content":"西湖烟尽水溶溶。一笑与谁同。多谢湖边霜菊，伴人三见秋风。两高南北，天教看尽，吴越西东。趁取老来犹健，登临莫放杯空。","dynasty":"宋代","title":"朝中措（登西湖北高峰作）"}
{"author":"周紫芝","content":"作长短句以招之大江流处是庐峰。苍玉照晴空。何事浅鬟浓黛，却成烟雨溟濛。如今纵有，云涛万顷，翠巘千重。传语云间五老，一尊须要君同。","dynasty":"宋代","title":"朝中措"}
{"author":"周紫芝","content":"雨余庭院冷萧萧。帘幕度微飙。鸟语唤回残梦，春寒勒住花梢。无聊睡起，新愁黯黯，归路迢迢。又是夕阳时候，一炉沈水烟销。","dynasty":"宋代","title":"朝中措"}
{"author":"周紫芝","content":"小桃花动著枝浓。移得伴衰翁。多谢天公怜我，一时染就轻红。春光犹在，花枝未老，莫放尊空。休倚半岩烟树，能消几度东风。","dynasty":"宋代","title":"朝中措（移桃花作）"}
{"author":"周紫芝","content":"黄昏楼阁乱栖鸦。天末淡微霞。风里一池杨柳，月边满树梨花。阳台路远，鱼沈尺素，人在天涯。想得小窗遥夜，哀弦拨断琵琶。","dynasty":"宋代","title":"朝中措"}
{"author":"周紫芝","content":"短墙梅粉香初透。削约寒枝瘦。恼人知为阿谁开。还伴冷烟疏雨、做愁媒。飘零苦恨春情薄。不管花开落。小池疏影弄寒沙。何似玉台鸾镜、对横斜。","dynasty":"宋代","title":"虞美人（西池见梅作）"}
{"author":"周紫芝","content":"西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。井花浮翠金盆小。午梦初回后。诗翁自是不归来。不是青门、无地可移栽。","dynasty":"宋代","title":"虞美人（食瓜有感）"}
{"author":"周紫芝","content":"痴云压地风尘卷。雪共春寒浅。山城寒夜不烧灯。时见竹篱茅舍、两三星。九衢风里香尘拥。十载鳌山梦。如今独自倚冰檐。落尽短檠红灺、不成眠。","dynasty":"宋代","title":"虞美人"}
{"author":"周紫芝","content":"清歌忆去年，共唱秦楼曲。门外月横波，帐里人如玉。秋风吹彩云，梦断惊难续。别调不堪闻，红泪销残烛。","dynasty":"宋代","title":"生查子"}
{"author":"周紫芝","content":"金鞍欲别时，芳草溪边渡。不忍上西楼，怕看来时路。帘幕卷东风，燕子双双语。薄幸不归来，冷落春情绪。","dynasty":"宋代","title":"生查子"}
{"author":"周紫芝","content":"能事空传王右丞，句如徐庾转难名。明眸正似溪光样，自古无人画得成。","dynasty":"宋代","title":"黄文若携秦别驾侍儿像见过戏题二绝其一"}
{"author":"周紫芝","content":"雨涨平池绿似淮，半扉春水眼慵开。无钱得买扁舟去，莫道旧来今不来。","dynasty":"宋代","title":"次韵伯达大水见怀二绝其一"}
{"author":"周紫芝","content":"禅房花木有残红，此地还因曲径通。竹影看摇金琐碎，风铃解语玉丁东。人来白鸟横空处，山在先生倚杖中。绝唱未酬才已尽，夜灯搔首鬓如蓬。","dynasty":"宋代","title":"次韵姑溪兴国寺晚眺"}
{"author":"周紫芝","content":"过眼夕阳雨，满襟寒食风。鸣禽说春事，暖树落嫣红。杯莫频停手，花令解笑侬。人生不相见，可忍更匆匆。","dynasty":"宋代","title":"驼山寒食二首其二"}
{"author":"周紫芝","content":"瑶池人摘几番桃，月下犹吹弄玉箫。为病书符何日了，云軿看即下丹霄。","dynasty":"宋代","title":"胡夫人出尘庵诗四首其四"}
{"author":"周紫芝","content":"丰隆欲鞭车，风伯不借便。我欲讼风伯，云意亦复变。帝命谁敢迟，民事那可缓。油云始肤寸，崇朝忽瀰漫。深忧轸渊衷，冻雨洗霜霰。知谁挽银河，倾泻落天半。喜气同雨来，孙郎语良健。应怜占籍者，就食免流转。天子坐法宫，斯民乐芳甸。云山倘可寻，野水不辞乱。幽人得新凉，妙作寄三叹。君锋不可当，我复那能殿。","dynasty":"宋代","title":"次韵孙子绍判院喜雨之作"}
{"author":"周紫芝","content":"尚忆防秋日，疏渠转曲城。万方知盗息，此地看桥成。拄杖知频过，游鱼莫漫惊。明朝趁虚去，画柱晓霜明。","dynasty":"宋代","title":"桥成"}
{"author":"周紫芝","content":"范公古遗直，富贵不自娱。平生一布衾，岁晚眠粗疏。至今镵新铭，尚得司马书。此老抱刚节，岂与公孙俱。乃知枯槁士，白单良复须。衰年忍风露，蹭蹬来东吴。感君借馀温，此意知何如。青毡寄幽梦，蕙帐羞吾庐。得此林下具，烂锦不愿馀。况乃粲佳句，薄袖翻明珠。恨我无苍珉，为君载龟趺。愿与冰雪姿，卧起同卷舒。荆土作翠被，此俑无乃愚。问言拥六尺，岂不贤一襦。","dynasty":"宋代","title":"次韵德庄惠南城纸衾且示妙句"}
{"author":"周紫芝","content":"平世欲献初无玉，何尝生存梦华屋。苦遭田父亦与饮，不问主人时看竹。","dynasty":"宋代","title":"次韵季共月夜见怀竹坡用子绍韵其十一"}
{"author":"周紫芝","content":"五杂俎，云际翮。往复来，长安陌。不得已，千里客。","dynasty":"宋代","title":"五杂俎其二"}
{"author":"周紫芝","content":"风流谢文静，世俗未可屈。但怪东山云，肯为老桓出。谁知奸雄心，本自畏豪逸。君看新亭会，此意未易诘。坦之独何者，手版遂倒执。烦公挥猬须，谈笑安晋室。暮年淝水师，逆虏甚窘急。幅巾棋局间，百万一战袭。功名亦馀事，聊为儿辈立。平时诮虚旷，闻此自羞涩。万古终悠悠，客意颇萧瑟。忍看西州门，更作羊昙泣。","dynasty":"宋代","title":"谢公墩"}
{"author":"周紫芝","content":"后皇开玉堂，仙官俨成列。奕奕峨长缨，珊珊鸣佩玦。中有一真仙，容华灿冰雪。维时值中原，格斗弥岁月。帝命下抚摩，聊用究施设。王纲坠莫举，独以一手挈。至言等药石，黔黎尽生活。帝曰伊谁能，何以报殊烈。爵之白玉浆，奏以云门阕。徘徊上璇穹，千秋拱云阙。","dynasty":"宋代","title":"时宰生日诗六首其一"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉後有人扶。","dynasty":"宋代","title":"小重山·碧玉山围十里湖"}
{"author":"周紫芝","content":"反侧虞戈兵，流离厌山谷。师兴解重围，乱定出荼毒。提携望乡关，老稚甘趼足。故里成丘墟，门巷亡诘曲。大木亦已薪，蔓草行可束。东邻杀翁媪，祸难云最酷。白骨在草间，零落不相属。西家各奔窜，系掳及僮仆。当时黄金囊，掉头不肯赎。新交半亡没，变故谁记录。举家竟何归，寄食叹局促。凶年大军后，旱气日熇熇。涸井不供炊，垢腻那得浴。不知病瘦躯，何以度蒸溽。自从关陜乱，威弧殊未韣。十人九无家，荡析岂所欲。微生何足论，主食久不玉。但愿早休兵，四海各安俗。","dynasty":"宋代","title":"贼退后经旧居"}
{"author":"周紫芝","content":"隐之刺五羊，归囊香一斤。恕投湖亭水，内子无饭薰。欲草廉吏传，恨无班马文。此风一凋落，披靡如丝纷。前身是香严，宿习今尚勤。炉烟凝室炷，印篆缄雕纹。嗜香犹有癖，于世已如云。况今花木妍，香风度微芬。节物岂不佳，老况难强欣。太常斋日多，十饭九不荤。唯有鼻孔香，时于静中闻。未知刘季和，何如荀令君。且当置是事，一笑同氤氲。","dynasty":"宋代","title":"刘德秀县丞凡五和前篇仆亦五次其韵其五"}
{"author":"周紫芝","content":"近闻君隐处，茅屋带平林。但可占鸣犊，谁能黜展禽。书应丛净几，尘已暗横簪。杖策终随子，云山上百寻。","dynasty":"宋代","title":"元素僻在草野群盗纵横久不得问新作鼎来喜次其韵三首其三"}
{"author":"周紫芝","content":"春来花草尽关愁，风雨妨人懒出游。不见鞓红去年面，可怜孤负玉风流。","dynasty":"宋代","title":"闻真如牡丹盛开偶忆去岁看花之会二首其二"}
{"author":"周紫芝","content":"长川抱空岩，春水三月深。有鱼岁一来，琐细如寸针。网鱼聚乾腊，白艇争分阴。与人作苞苴，囊纱走权门。人言投鲙残，成鱼只侵寻。岂有仙家庖，烹鲜赤刀砧。又言弃药滓，入水成纤鳞。仙事亦渺茫，讵可穷本因。不知谁作古，遗祸今犹存。杀鱼岁亿万，可易千黄金。仅令贵公子，醉嚼聊一欣。世俗自乃尔，仙人亦何心。","dynasty":"宋代","title":"宿琴高岩二首其二"}
{"author":"周紫芝","content":"吴王宫中半吴女，选入吴宫歌白苧。姑苏台上看西施，羞得红妆不歌舞。青丝笼髻云剪衣，玉垂双乳肤凝脂。香罗对画两鸂鶒，半约胸酥人未知。迩来红鱼新入馔，西施乳入诗翁眼。酽白还惊春雪温，细理不知燕玉软。坐中嘉名思昔人，未许八珍当禁脔。更将人乳作蒸豚，可笑此郎风味浅。不知柱下风流张相君，暮年饮乳不饮醇。帐中侍儿知有几，当时西子今未闻。白头自笑竹坡老，烹鲜谁饷杯中珍。江瑶敛袂敢争席，一尊伴我抛青春。","dynasty":"宋代","title":"河鲀之美唯西施乳得名旧矣而未有作诗者戏作此诗"}
{"author":"周紫芝","content":"云静天无滓，霜晴日乍暄。风平初放缆，江稳自流船。贾客眠吹笛，篙工坐意钱。吾行聊尔尔，百丈莫频牵。","dynasty":"宋代","title":"十月十九日江晴放舟"}
{"author":"周紫芝","content":"西湖三见青春面，无人共醉山间梅。晚逢诗老看古雅，如入周庙观山罍。我所思兮在何许，昔望长江隔淮楚。三月春前始识君，倚杖看花听君语。我今欲赴同襟期，老情可得如年时。清欢既少饮不足，枯肠欲尽诗应迟。衣冠此地多佳客，相逢四海无南北。天将此乐付公等，一枝方访春消息。老夫老矣何能为，折花梦作春山归。","dynasty":"宋代","title":"次韵庭藻与陈相之李子至定寻梅之约见示"}
{"author":"周紫芝","content":"子猷爱竹者，起卧与竹俱。未知有何好，不可一日无。我亦澹少欲，鸿毛视金珠。眇观霄壤间，无一可与娱。眷言此青士，平生有葭莩。可怜杜中舍，羽林观万夫。","dynasty":"宋代","title":"次卿与余终日坐竹间以何人有酒身无事谁家多竹门可款为韵余得上七字其六"}
{"author":"周紫芝","content":"两翁投老各华颠，往事重论亦黯然。只有高情无岁月，相看依旧似当年。","dynasty":"宋代","title":"仆将有江西之役證公老师自龙溪来访仆于家"}
{"author":"周紫芝","content":"伏波南来自交趾，可笑汗牛推薏苡。人言包裹足珠犀，谁识闲身谢簪履。如何当年元相国，胸中饱饮贪泉水。胡椒八百亦安用，坐此杀生真可鄙。龙眠主簿亦儿嬉，银钩虿尾搜遗奇。三年独有一钱在，归来清节人皆知。囊空安得紫丝帐，车重只馀黄绢碑。自言所至辄寓目，穷搜屋壁翻阶墀。不嫌尤物触时禁，恍然入手心惊疑。君不见峄山篆刻焚野火，磨崖万仞高崔嵬。何如四石横棐几，左提右挈行相随。","dynasty":"宋代","title":"题彦恢家仇池四石刻"}
{"author":"周紫芝","content":"诗如摩诘自名家，未数刘颠赋雪车。问字谁携子云酒，敲门拟送玉川茶。回头拾得风前句，扫地先除眼界花。老去无缘浑似梦，相随真欲问毗邪。","dynasty":"宋代","title":"次韵王彦猷参谋避胡"}
{"author":"周紫芝","content":"浴凫飞鹭下横塘，花过莺归草自长。恰似碧鸡坊口望，浣花溪上一茅堂。","dynasty":"宋代","title":"次韵草堂主人雨中十首其九"}
{"author":"周紫芝","content":"太极肇两仪，君臣亦爰分。风后力牧来，于今几何人。中古称伊周，当代知无伦。公功出其上，未易今昔论。功固未易论，报亦难具陈。杰阁标盛德，备燕昭庸勋。丹青绘缣素，奎画形丝纶。凌烟古亦有，兹实所未闻。何劳不罗拜，金猊祝炉芬。永相天自许，耆寿尊师臣。","dynasty":"宋代","title":"时宰生日诗六首其六"}
{"author":"周紫芝","content":"风与秋容一样清，云随风尽十分晴。江从采菊亭前过，月到双梧顶上明。塞草又黄人亦老，霜须浑白酒还倾。不应造物知愁极，故着玉蟾娱老情。","dynasty":"宋代","title":"中秋大晴采菊亭对月"}
{"author":"周紫芝","content":"江湖久入平生梦，猿鹤空怀老去羞。输与苏郎门日月，小舟长系白蘋洲。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其一"}
{"author":"周紫芝","content":"驱车入秋原，懞懞尽禾黍。田父刈且歌，笑言杂儿女。路傍骑马翁，下与田父语。问言田家劳，云何乐如许。父老仰天叹，恳款话心膂。今年遭岁凶，夏旱连秋暑。谁知勤饷妇，社瓮刍绿醑。君看西来蝗，落地辄盖土。入境不入田，食草不食秬。老农亦何幸，此乐讵天与。为言相君贤，为惠寔在汝。群凶满江淮，杀气自消阻。微虫初何知，仁者亦复与。知公意在民，有谷宁忍咀。劝尔但自欢，蝗来不须禦。","dynasty":"宋代","title":"秋蝗叹"}
{"author":"周紫芝","content":"春前旧雪连新雪，雨后春寒带腊寒。残日送年能几许，一番风雨岁将阑。","dynasty":"宋代","title":"岁杪雨雪连日闷题六绝其一"}
{"author":"周紫芝","content":"汉兵出塞将军行，棘门灞上空屯营。羽书夜半急如火，淮田千里无春耕。庙堂有议如建武，十岁边头不鸣鼓。君王无事两国欢，长乐宫中瞻圣母。鹰饥虎饱不足图，三军渐欲销兵符。红旗尽卷夜烽冷，铜花绣甲金模糊。横议当年猬毛起，公持一言天自喜。尽收诸将入神京，十六卫闲清似水。榆关一骑不动尘，阴功何止活万人。封侯铸印不足说，朱颜一笑三千春。","dynasty":"宋代","title":"时宰生日乐府四首其二班师行"}
{"author":"周紫芝","content":"海门白浪如山高，还从巨海驱洪涛。何人戏出此伟观，撩公杰句争雄豪。诗成飞电欲争激，战胜何尝费锋镝。更复尽出武库兵，不念长卿家四壁。当时年少今老翁，愁将白发吹秋风。来趁千人万人出，尚记时节如元丰。袖手人知公作语，歌儿停歌复停舞。越山迎浪看潮头，白玉传觞急飞羽。胸中如公多庙谋，八珍未献伊鼎羞。笑人欲买江边宅，看潮饱度残年秋。","dynasty":"宋代","title":"次韵庭藻再赋观潮"}
{"author":"周紫芝","content":"昭陵厚德如乾坤，廊庙补衮多公言。徂徕官在百寮底，有时论事惊天阍。皂囊欲上谤已满，霜台不到名空尊。李侯自是千载士，人说赞皇今有孙。长安御史一骢马，人物眼高争荐论。南床小忍便可得，直气肯受高官吞。青云垂上却回首，得州如斗车朱轓。两公相望空落落，当年风采今仍存。古来名节与富贵，轻重略等常平分。天公相爱似有意，黄鹄欲举方腾鶱。未开青琐霄汉上，故著草堂烟雨闲。人生穷达固难料，时来鹤亦能高轩。愿公努力善自爱，更进药石禆华勋。","dynasty":"宋代","title":"题彦恢家草堂"}
{"author":"周紫芝","content":"红尘染尽去时衣，愁入双蓬鬓发稀。故国几番随梦到，长安十度送春归。懒看乌帽朝诃马，却忆黄紬昼掩扉。鸟倦知还我已老，会令双鹄贴云飞。","dynasty":"宋代","title":"仆归自武林蒙舒元相徐美祖诸君皆惠诗乍归老倦未苏姑以二诗为报聊"}
{"author":"周紫芝","content":"地下青风欲到时，土牛何得解先知。墙边雪里梅花树，已借清香入旧枝。","dynasty":"宋代","title":"立春三绝句其二"}
{"author":"周紫芝","content":"不种平池玉井莲，卷帘堂下水如烟。溶溶自涨晴江绿，脉脉还通暗谷泉。谁道冯唐今白首，始知梅福是真仙。客来莫吐青铜面，要看蟾宫上下天。","dynasty":"宋代","title":"题冯尉绿净堂"}
{"author":"周紫芝","content":"尚忆防秋日，疏渠转曲城。万方知盗息，此地看桥成。拄杖知频过，游鱼莫漫惊。明朝趁虚去，画柱晓霜明。","dynasty":"宋代","title":"桥成"}
{"author":"周紫芝","content":"海棠枝上晓莺啼，栀子花边蛱蝶飞。贪看游蜂偷蕊去，不知双燕得泥归。","dynasty":"宋代","title":"甲子春日二首其二"}
{"author":"周紫芝","content":"早时得句唾成珠，晚岁分符雪似须。聊复把公诗过日，何心赋我食无馀。","dynasty":"宋代","title":"蔡澄源录三家诗见借各题一诗以还之其二"}
{"author":"周紫芝","content":"雨蹙江涛壮，天含暮霭低。年华添老色，风物似年时。富贵浑无念，情怀不到诗。度秋无一语，已是俗人为。","dynasty":"宋代","title":"秋来久不作诗书所感"}
{"author":"周紫芝","content":"白鹭一双飞暮霭，乱鸦无数立官楼。角声吹尽栏犹倚，雨落黄昏人白头。","dynasty":"宋代","title":"清樾晚雨效韩偓其二"}
{"author":"周紫芝","content":"休惜骑鲸人已远。风流都被仍云占。腰下锦条缠宝剑。光闪焰。人间莫作牛刀看。见说河阳花满县。相邀更约疏狂伴。幸有小蛮开小燕。须少款。玉堂此去知非晚。","dynasty":"宋代","title":"渔家傲（送李彦恢宰旌德）"}
{"author":"周紫芝","content":"潘郎尉居巢，月止万钱俸。遥怜寒孟郊，午食勤夜诵。空庖无鸡豚，敢设亚父供。如何得伊尼，割鲜勤远送。老夫极惊喜，儿曹亦嘲讽。悯我太常斋，此意君良重。饥肠罄一饱，状若蹲鸱冻。茅檐坐局促，山禽听晓哢。安得随少年，短衣飞挽鞚。烧野得惊麋，即之那忍纵。呦呦寒声微，麌麌一矢中。聊复从左盂，猎我江南梦。","dynasty":"宋代","title":"择之得鹿割鲜见饷以诗为谢"}
{"author":"周紫芝","content":"昭陵厚德如乾坤，廊庙补衮多公言。徂徕官在百寮底，有时论事惊天阍。皂囊欲上谤已满，霜台不到名空尊。李侯自是千载士，人说赞皇今有孙。长安御史一骢马，人物眼高争荐论。南床小忍便可得，直气肯受高官吞。青云垂上却回首，得州如斗车朱轓。两公相望空落落，当年风采今仍存。古来名节与富贵，轻重略等常平分。天公相爱似有意，黄鹄欲举方腾鶱。未开青琐霄汉上，故著草堂烟雨闲。人生穷达固难料，时来鹤亦能高轩。愿公努力善自爱，更进药石禆华勋。","dynasty":"宋代","title":"题彦恢家草堂"}
{"author":"周紫芝","content":"相望千家信不通，悬知春在雨声中。蹇驴欲去愁泥滑，安得西飞六尺鸿。","dynasty":"宋代","title":"次韵伯达大水见怀二绝其二"}
{"author":"周紫芝","content":"万里投荒海一隅，八年蜑子与同居。可怜金殿銮坡日，浑在蛮烟瘴雨馀。奇怪谁书方朔传，滑稽空著子长书。不知平日经纶意，晚作儿曹一笑娱。","dynasty":"宋代","title":"夜读艾子书其尾"}
{"author":"周紫芝","content":"金枢坏残月，旸谷宾朝曦。九日浴沧海，一日腾上枝。上枝邈何许，但隐山半规。须臾挂铜钲，飞上天一涯。光景被草木，晔晔含幽姿。微暾入圆吭，飞鸣各嘤咿。物意自欣悦，人情伤岁时。卷我东窗帘，群山抺脩眉。炙背翻故书，搜肠出新诗。俟河几时清，种豆落为萁。人生行乐耳，富贵终何为。丈夫风云会，事业肩皋夔。时哉不我与，浩歌君勿疑。纫兰可为佩，制荷可为衣。驾以白玉虬，骖以苍精螭。翩翩八荒外，渺渺天风吹。世俗付一笑，造化真小儿。","dynasty":"宋代","title":"八月三日早起"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"斯民如草木，九圣含春温。秋风一披拂，零落难重陈。嗣皇回日御，杲杲升朝暾。谁令天骄子，欲肆长鲸吞。王师一倡乱，诸将皆星奔。可怜尔群苍，终不负汉恩。固亦念颠仆，所喜邦本存。舒侯名家郎，翔鸾未腾鶱。稍分民社寄，似欲亲拨烦。盍敷宽大诏，力补疮痍痕。勿谓蕞尔邑，安能著华轩。妙割俱有用，鸡牛无足言。君看密县宰，视民真子孙。汗马无寸劳，太傅岂不尊。扶衰其有意，愿复矜元元。","dynasty":"宋代","title":"送舒永丰"}
{"author":"周紫芝","content":"大事因缘意未深，知公济物自初心。聊将石室岩前雨，来作商家旱岁霖。","dynasty":"宋代","title":"时宰生日诗三十绝其十六"}
{"author":"周紫芝","content":"翠鬟当户山如染，匹练绕檐江自寒。纵有鹅溪谁写得，要从无色画中看。","dynasty":"宋代","title":"叔共出近诗百馀篇携归灯下读竟题小诗其后三首其二"}
{"author":"周紫芝","content":"江上丰隆酝秋热，老病摧颓可堪说。人行落日生黄尘，马畏长涂汗流血。君看此处安得诗，空学吴牛喘残月。北风何日挂驼裘，长啸灞桥驴上雪。","dynasty":"宋代","title":"数日秋暑不复可堪马上作此"}
{"author":"周紫芝","content":"扁舟流浪作浮家，病齿凋零脱左车。千里归心秋后燕，一年春事雨前茶。它时我自开三径，此去君当判六花。相见已还平日愿，豚蹄何用祝污邪。","dynasty":"宋代","title":"次韵王彦猷参谋避胡其二"}
{"author":"周紫芝","content":"当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。","dynasty":"宋代","title":"减字木兰花其四晁别驾生日"}
{"author":"周紫芝","content":"苦竹冈头竹似云，刘郎何事不挥斤。杯盘倘使同吴俗，荼荠谁能作楚文。","dynasty":"宋代","title":"刘主簿许饷苦笋未至其一"}
{"author":"周紫芝","content":"江风猎猎吹红旗，舟人结束誇水嬉。短衣青帽锦半臂，横波鼓鬣飞鲸鲵。江潮漫漫江水阔，浪花击碎千堆雪。画桡擘水挽不回，白羽离弦箭初脱。岿来醉作踏浪歌，应笑吴儿拜浪婆。朱楼相映绿阴里，两岸人家欢乐多。饭筒角黍缠五綵，楚俗至今犹未改。日暮空歌何在斯，不见三闾憔悴时。","dynasty":"宋代","title":"竞渡曲"}
{"author":"周紫芝","content":"逸骥忽生千里马，新诗来乞百家衣。老夫安得天孙段，只有羊裘坐钓矶。","dynasty":"宋代","title":"碧岩子作诗为小儿求纹褓戏作三绝其二"}
{"author":"周紫芝","content":"数椽元著乱山丛，强入天街踏软红。老去只思青眼旧，诗来犹数白头翁。身游吴越千山外，春落邯郸一枕中。赖有可人俱在眼，举杯惟欠与君同。","dynasty":"宋代","title":"次韵方元相见寄"}
{"author":"周紫芝","content":"沉水空濛睡欲醒，寒窗窈窕日初晴。谁将昨夜堆檐雪，为作空阶滴雨声。","dynasty":"宋代","title":"正月二十八日雪晴睡起其一"}
{"author":"周紫芝","content":"公孙舞浑脱，长史妙心画。老兵涂帚垩，中郎出飞帛。得法自所见，岂用规畴昔。随人作书奴，终与古人隔。游丝最无事，何止但百尺。飞来若有态，吹去忽无迹。使君看青天，意外得新格。映空疑有无，著纸互络绎。神机殆天授，至技非人积。遂令一丝轻，可挂千金石。聊将画沙锥，幻出虫网壁。我虽不解书，好书乃成癖。公如傥有意，能事不敢迫。","dynasty":"宋代","title":"吴传朋郎中自出新意作游丝书妙绝一时士大夫皆赋诗为作数语书轴尾"}
{"author":"周紫芝","content":"龙脚蜿蜒苦未收，乱云携雨过西州。倚栏斜日到烟树，回首数星横夕楼。乐岁岂关羁客事，好风聊为老人留。今宵枕簟凉如水，又向华胥作烂游。","dynasty":"宋代","title":"雨过凉甚"}
{"author":"周紫芝","content":"藁街夜腹空燃脂，可怜汉祚终陵夷。老瞒自在作家主，欺它寡妇并孤儿。洛阳宫殿皆颓圮，更作高台半天起。台上吹香十里闻，台下洗妆漳水浑。当时歌管一消歇，回望西陵空断魂。百年岁月空中鸟，花不长妍人易老。台倾人去不复存，碧瓦澄泥为谁好。那知流落向寒窗，乞与诗人赋花草。","dynasty":"宋代","title":"铜爵研"}
{"author":"周紫芝","content":"黄金双阙横空，望中隐约三山眇。春皇欲降，渚烟收尽，青虹正绕。日到层霄，九枝光满，普天俱照。看海中桃熟，云幡绛节，冉冉度、沧波渺。遥想建章宫阙，□薰风、月寒清晓。红鸾影上，云韶声里，蒙天一笑。万国朝元，百蛮款塞，太平多少。听尧云深处，人人尽祝，似天难老。","dynasty":"宋代","title":"水龙吟（天申节祝圣词）"}
{"author":"周紫芝","content":"来寻午枕林间梦，分得羲皇窗底风。且与笑庵同一笑，不知家在大江东。","dynasty":"宋代","title":"六月十二日过笑庵道人颇出近诗二首其二"}
{"author":"周紫芝","content":"江国从游地，花今几度春。老唯羁客在，情独使君新。未敢论倾盖，应须托善邻。如公真盛德，举世更何人。","dynasty":"宋代","title":"强幼安用余与曾同季唱酬韵作二章见寄谨用韵为谢其一"}
{"author":"周紫芝","content":"阊阖乾坤大，封疆四百州。蒙尘二圣哲，伐叛六春秋。地入强胡阔，官封悍将优。奉天哀诏下，感泣万方愁。","dynasty":"宋代","title":"避兵遣怀六首其六"}
{"author":"周紫芝","content":"脩途苦悠悠，行迈日靡靡。间道避群凶，弛担倦行李。重冈颇峻极，一上三十里。荆榛塞旧蹊，设险防贼轨。凿空破狼石，猿径仅容趾。俯身视悬崖，骇汗如流水。回首问仆夫，仓皇谋进止。邓公固忠臣，王阳真孝子。经营能几何，蹈历乃至尔。佳晨怀故乡，绝顶步屐齿。醉帽落清樽，浮香嚼金蕊。岁事行晏阴，四郊复多垒。浩歌归去来，吾行且安俟。","dynasty":"宋代","title":"九日度折岭"}
{"author":"周紫芝","content":"先生初出后湖时，日落山寒醉不知。更上蹇驴何处去，灞桥风雪要渠诗。","dynasty":"宋代","title":"题苏养直画"}
{"author":"周紫芝","content":"平生不识大官馀，小摘时寻雪后蔬。一岁不斋能几日，北山松韭未宜疏。","dynasty":"宋代","title":"次韵韩伯嘉拟陆龟蒙坐眠行倚食学书吟八题其五"}
{"author":"周紫芝","content":"门前冠佩眼中稀，家在西湖水绕扉。每对凤姿羞羽翼，更因鱼目得珠玑。身闲聊伴苍官语，诗瘦空惭笨伯肥。别后清言应亹亹，不知谈麈为谁挥。","dynasty":"宋代","title":"次韵强常州见寄"}
{"author":"周紫芝","content":"每日东风吹暗尘，小池幽树不成春。妨他燕子关何事，折尽梅花最恼人。愁里了知身是幻，老来惟与睡相亲。去年湖水浑依旧，欲买扁舟钓白蘋。","dynasty":"宋代","title":"客舍春寒"}
{"author":"周紫芝","content":"乌帽前头没马尘，个中元自不无人。风流公是习主簿，文字我惭阴子春。此日定交真有意，一生吊影复谁亲。相从又失秋来约，已结茅椽着病身。","dynasty":"宋代","title":"次韵德庄送别其二"}
{"author":"周紫芝","content":"西溪寒食柳花飞，正是琴高欲到时。薄禄仅酬三釜志，新篇莫负两松诗。催科未办何妨拙，作吏能清不用知。高论平生期活国，一方疲瘵看君医。","dynasty":"宋代","title":"送詹伯尹丞泾邑"}
{"author":"周紫芝","content":"山隔湖边路，人栖柳下扉。船从几席过，燕掠水波飞。鸟亦昏才定，牛知晚自归。幽人常暝立，日日到斜晖。","dynasty":"宋代","title":"暝立"}
{"author":"周紫芝","content":"久把西湖作故乡，至今清梦到湖傍。分明昨夜经行处，一色梅花十里香。","dynasty":"宋代","title":"梦行西湖梅花下其一"}
{"author":"周紫芝","content":"明光宫中枭夜鸣，汉鼎何人窥重轻。老颅未污属镂血，四海掩鼻愁膻腥。当时避地岂得已，岩栖水宿俱非情。谁知举世无真隐，此意独高严子陵。一钩明月满蓑雨，桃花水涨春江平。生涯颇似玄真子，端欲钓鱼非钓名。故人巳作飞龙起，犹着羊裘钓烟水。异时侯霸岂其俦，未可轻将衮衣比。心知不为世人屈，无故不作三公耳。富贵浮云只眼前，执戟长怜子扬子。丈夫名节倘未立，安用区区识奇字。","dynasty":"宋代","title":"次韵伯尹登严子陵钓台"}
{"author":"周紫芝","content":"玉立疏疏不满栏，小桃宜向竹闲看。看花何必三千岁，带雨宁须十万竿。却怪靓妆情脉脉，不嫌青玉瘦栾栾。何郎粉面堪怜许，拟学风枝耐岁寒。","dynasty":"宋代","title":"次韵道卿竹间桃花盛开"}
{"author":"周紫芝","content":"残生拟觅山中伴，万事厌从儿辈谈。笑我携家常作客，羡君买地已成庵。早将辽海千年梦，换得曹溪一滴甘。闻与道人新结社，懒云今不是常参。","dynasty":"宋代","title":"次韵吴思道赠姑溪道人"}
{"author":"周紫芝","content":"黯惨春归日，荒凉贼后村。鼓犹闻去寨，火未息平原。不恨室庐尽，重欣老稚存。此方惟是姥，亦复饭王孙。","dynasty":"宋代","title":"山中避盗后十首其六"}
{"author":"周紫芝","content":"屋角梅花欲弄晴，耐寒庭草尚晶莹。护霜云重知何事，留得芭蕉作雨声。","dynasty":"宋代","title":"十月九日霁色可喜三首其一"}
{"author":"周紫芝","content":"客枕难禁夜，醨樽不解愁。秋声归草树，霜力到衣裘。依约江南梦，留连海畔州。君休问新句，只有大刀头。","dynasty":"宋代","title":"秋怀二首示陈李二省曹其一"}
{"author":"周紫芝","content":"贼去方烧县，兵来复打城。艰难唯有骨，生死两无情。欲住家何有，谋归计未成。人言李御史，满腹是精神。","dynasty":"宋代","title":"山中避盗后十首其九"}
{"author":"周紫芝","content":"归棹浮江水，寒衾拥醉眠。乱花飞送客，细浪稳随船。泪落浇山酒，愁生禁火天。一从胡骑入，飘泊到今年。","dynasty":"宋代","title":"寒食日归郡舟中作二首其一"}
{"author":"周紫芝","content":"徐娘虽老风流在，学得啼眉时世妆。只有于潜旧家女，但携篷沓嫁新郎。","dynasty":"宋代","title":"于潜道中戏作"}
{"author":"周紫芝","content":"雨细欲收还滴。满一庭秋色。阑干独倚，无人共说，这些愁寂。手把玉郎书迹。怎不教人忆。看看又是黄昏也，敛眉峰轻碧。","dynasty":"宋代","title":"西地锦"}
{"author":"周紫芝","content":"久陪三馆瀛洲客，屡拜苍龙宰府茶。更觅惠山烹雪乳，馀甘归与故人誇。","dynasty":"宋代","title":"吴中舟行口号七首其六"}
{"author":"周紫芝","content":"白头烦恼不堪醒，满引休嫌酒趣行。世事可惊嗟豆落，人生安得俟河清。旧交倾盖由来久，年少论心苦不情。谁与寄声刘校尉，肯来同此看春耕。","dynasty":"宋代","title":"次韵刘元素"}
{"author":"周紫芝","content":"楼上红鸾扇影寒，楼前宣赦万人看。清台奏瑞初呈了，五色祥云簇彩竿。","dynasty":"宋代","title":"郊祀纪事十首其十"}
{"author":"周紫芝","content":"旋扫飞花煮玉尘，一杯聊饷作诗人。未知折脚铛中雪，何似浮蛆瓮里春。","dynasty":"宋代","title":"十二月二十九日雪中煮茗"}
{"author":"周紫芝","content":"平生不识陈惊坐，传得新诗喜失床。闻道明珠犹满眼，烦君为我一倾囊。","dynasty":"宋代","title":"向开叔借陈公诗卷以诗奉寄且易乙藁其二"}
{"author":"周紫芝","content":"勃窣蹒跚不上堤，却来林下小徘徊。已知脩竹有千亩，更为桃花求百栽。","dynasty":"宋代","title":"次韵次卿林下行歌十首其十"}
{"author":"周紫芝","content":"帘幕疏疏风透。庭下月寒花瘦。宽尽沈郎衣，方寸不禁僝僽。难受。难受。灯暗月斜时候。","dynasty":"宋代","title":"宴桃源"}
{"author":"周紫芝","content":"黄云朔雪马凌兢，去踏河边六尺冰。博望封侯君亦喜，归来洗眼看飞腾。","dynasty":"宋代","title":"送冯其三"}
{"author":"周紫芝","content":"维国有六职，论道先三公。巍峨独姬旦，焜耀传无穷。子房号贤杰，妙算无遗踪。谓可为帝师，授书圯上翁。周公迓太平，道与时适隆。张侯策虽奇，未解销兵戎。太师回狂澜，仅在谈笑中。德业与智谋，谁能与公同。畴人亦何知，但说前无功。谁知公一德，自与天潜通。","dynasty":"宋代","title":"时宰生日诗五首其三"}
{"author":"周紫芝","content":"花枝满树雨添肥，晴色十分春又归。一生万事无不尔，行年六十尽成非。","dynasty":"宋代","title":"湖居无事日课小诗其五"}
{"author":"周紫芝","content":"梦对清樽看玉山，荔枝空嚼水中寒。心知不与公同味，始信人生一笑难。","dynasty":"宋代","title":"季共闻余赋五诗犹未之见以三诗见索因次其韵其二"}
{"author":"周紫芝","content":"老此安能为有无，曹会岂可当大都。弹丸脱手盘走珠，句然如此今谁如。","dynasty":"宋代","title":"次韵季共月夜见怀竹坡用子绍韵其十"}
{"author":"周紫芝","content":"长安市里人如海，静寄庵中日似年。梦断午窗花影转，小炉犹有睡时烟。","dynasty":"宋代","title":"北湖暮春十首其四"}
{"author":"周紫芝","content":"茗椀要看三昧，斋盂来饭伊蒲。坐对禅房花木，梦成午枕江湖。","dynasty":"宋代","title":"书淳师房六言三绝其一"}
{"author":"周紫芝","content":"轻云浅护霜，晓日红生砌。烟共宝薰浓，人与山长翠。银浪酒杯浓，锦幄双鸾戏。庭下彩衣郎，共祝千千岁。","dynasty":"宋代","title":"生查子"}
{"author":"周紫芝","content":"满院融融花气。红绣一帘垂地。往事忆年时，只春知。风又暖。花渐满。人似行云不见。无计奈离情。恶销凝。","dynasty":"宋代","title":"昭君怨"}
{"author":"周紫芝","content":"东风歇。香尘满院花如雪。花如雪。看看又是，黄昏时节。无言独自添香鸭。相思情绪无人说。无人说。照人只有，西楼斜月。","dynasty":"宋代","title":"秦楼月"}
{"author":"周紫芝","content":"雪似杨花飞不定。枝上冻禽昏欲暝。寒窗相对话分飞，萧鼓静。灯炯炯。一曲阳关和泪听。酒入离肠愁欲凝。往事不堪重记省。劝君莫上玉楼梯，风力劲。山色暝。忍看去时楼下径。","dynasty":"宋代","title":"天仙子"}
{"author":"周紫芝","content":"遇坎乘流随分了。鸡虫得失能多少。儿辈雌黄堪一笑。堪一笑。鹤长凫短从他道。几度秋风吹梦到。花姑溪上人空老。唤取扁舟归去好。归去好。孤篷一枕秋江晓。","dynasty":"宋代","title":"渔家傲"}
{"author":"周紫芝","content":"罗袖云轻雾薄，醉肌玉软花柔。相逢不道有春愁。只道春来微瘦。一点人间深意，数声柳下轻讴。带将离恨上归舟。肠断月斜时候。","dynasty":"宋代","title":"西江月"}
{"author":"周紫芝","content":"发白犹欹旅枕，溪深未挂烟莎。往来苕霅意如何。应有轻鸥笑我。细算年来活计，只消一个渔舟。金鱼无分不须求。只乞鲈鱼换酒。","dynasty":"宋代","title":"西江月"}
{"author":"周紫芝","content":"连理枝头并蒂，同心带上双垂。背灯偷赠语低低。一点浓情先寄。翡翠钗头摘处，鸳鸯枕上醒时。酸甜红颗阿谁知。别是人间滋味。","dynasty":"宋代","title":"西江月（席上赋双荔子）"}
{"author":"周紫芝","content":"天意未教秋老，花容刬地宜霜。酒肌红软玉肌香。不与梨花同样。来伴孙郎小宴，临风为舞霓裳。更深绿水照红妆。便是采莲船上。","dynasty":"宋代","title":"西江月（和孙子绍拒霜词）"}
{"author":"周紫芝","content":"谁把蓝揉翡翠，天将蜡做梅花。晚来秋水映残霞。水墨新描图画。纸上写将心去，眼边送却愁来。今回相见比前回。心下忡忡越日煞。","dynasty":"宋代","title":"西江月"}
{"author":"周紫芝","content":"星斗阑干云翳销，黄昏犹未有微飙。谁将枕上三更雨，捲作钱塘八月潮。","dynasty":"宋代","title":"夜闻骤雨枕上二首其一"}
{"author":"周紫芝","content":"清江漫漫日夜流，江边无风人自愁。冯夷击鼓河伯怒，蛟龙掉尾鱼吞舟。人生一死亦难处，何不相从听媪语。公无渡河公自苦，人心险过山嵯峨，豺狼当路君奈何。劝君收泪且勿歌，世间平地多风波。","dynasty":"宋代","title":"公无渡河"}
{"author":"周紫芝","content":"自闻青壁是芝田，心到莲峰最上巅。且觅微甘供一笑，海中无药解长年。","dynasty":"宋代","title":"全一道人分以其二"}
{"author":"周紫芝","content":"莫把须江作浪游，笑庵如水气如秋。但知有道能忘我，便恐无天可寄愁。","dynasty":"宋代","title":"笑庵两和前韵复作二绝其一"}
{"author":"周紫芝","content":"曩时人物询石渠，风流文采知诸虞。老成不见典刑在，定识载行家有书。此郎胸中有泾渭，不比当年灞陵尉。可怜汗血名家驹，未有长途试千里。空鞭赤兔鞬臂弓，射杀穷山赤丸子。只今廊庙方赓歌，群材并用肩相摩。将分壤地辨垆㯺，要追禹迹穷岷嶓。悬知使者欲推毂，岂止朱墨精研磨。简书可畏君莫厌，会见天边给飞传。时来富贵亦偶然，且尽十分金潋滟。","dynasty":"宋代","title":"送虞伯瞻以宣城尉为上元方田官"}
{"author":"周紫芝","content":"长江水自光摇空，阳侯欲与风争雄。涛头不受水犀弩，鲸波欲卷冯夷宫。径须便入虎溪口，净洗平吞云梦胸。人言上水得风浪，下水得风终少功。平生万事尽难偶，政要东风渠不东。江边一叹良细事，而亦龃龉烦天公。儿时望事到白首，事不如意十八九。不如快饮风流泉，夜看青山衔北斗。","dynasty":"宋代","title":"十月十七日大风约客登虎渡亭观浪人言今日下水风不可往也戏作此篇"}
{"author":"周紫芝","content":"湖上春风结暮阴，乱云堆雪晚来深。便随柳絮飞将去，谁管桃花冷不禁。自苦多愁成客恨，不关难测是天心。乘除妙理谁能会，明日朝暾忽满林。","dynasty":"宋代","title":"二月二十三日薄雪"}
{"author":"周紫芝","content":"昔人生不恨，幸识元鲁山。平生黄叔度，常在梦想间。时于绢素中，得见冰雪颜。晚乃客京洛，髯孙始追攀。眉目真似之，典刑今未刊。昔我在武林，岁月不得闲。甚欲貌公像，归囊竟空还。迩从同寮家，小轴得细看。芒鞋方释杖，野服不著冠。尚恐或非真，蠹虫亦少残。谓言君家本，可借不作难。愿君呼画史，摹写来江干。孙郎倾盖交，臭味同芝兰。能事亦须趣，勿作水石悭。君不相我请，幽兴恐易阑。","dynasty":"宋代","title":"寄黄超然监丞求山谷像"}
{"author":"周紫芝","content":"白水彭门道，秋风古战场。人应思故国，楼更在斜阳。消息凭鱼素，游从问草堂。兰芽知己茁，何日见诸郎。","dynasty":"宋代","title":"收次卿近书二首其二"}
{"author":"周紫芝","content":"薄宦时难得，馀生老易分。人言侯叔起，诗学鲍参军。未补胸中线，空修地下文。欲寻高密语，应怕虎狼群。","dynasty":"宋代","title":"闻侯元进死"}
{"author":"周紫芝","content":"苏公论士昔未闻，四客辈出俱同门。龙媒忽下洗凡马，野鹤一举空鸡群。虞皇七友廊庙具，元和十子非渠伦。张公屈宋排衙官，清词丽句冰雪寒。秦公笔下有过秦，平生目短曹刘垣。金华仙伯学杜甫，句法自许窥公藩。晁公磊落天下士，帝遣长庚下人世。旧闻一醉百梨花，醉后狂歌满天地。诗成只在倚马间，高谈颇似悬河翻。当时七发真少作，秦汉以来无此文。今日晴窗有佳色，积雪为洗烟埃昏。千山排峦削寒玉，万木拥户明朝暾。试携尘编醒病眼，隐几一笑空炉芬。是中有味知者少，此意便欲从公论。","dynasty":"宋代","title":"二十八日雪霁读晁无咎集呈别乘徐彦志且以奉怀"}
{"author":"周紫芝","content":"此生难数绛人年，高位由来免疾颠。自笑晚途聊复尔，相逢云路岂其然。归心只欲开三径，薄宦何由托二天。他日据鞍如可强，故人虽老未轻捐。","dynasty":"宋代","title":"次韵彦恢再示前作"}
{"author":"周紫芝","content":"人生不相知，相视粤与秦。臭味倘复同，万里心相亲。何必儿女曹，尔汝相怨恩。浩歌反归航，讵识此意申。","dynasty":"宋代","title":"题刘生画王子猷严子陵二图其一"}
{"author":"周紫芝","content":"归去来兮复几时，临流屡欲唤篙师。种粳有地供饥腹，佩犊无人作去思。偶著衣冠真是梦，倦寻丘壑已嫌迟。如今真在庐山里，二妙堂成更乞诗。","dynasty":"宋代","title":"次韵强幼安中大以仆筑室濂溪见寄"}
{"author":"周紫芝","content":"王郎巧催花，妙语起槁枯。譬如返魂香，能使死者苏。诗成花亦开，小草时卷舒。颇如风前柳，胜韵花中无。蓬斋姑射仙，不待折简呼。芳姿倚醉玉，未用须人扶。自君作周旋，此德良不孤。移根始山中，一笑烦王都。坐令桃李花，浅俗皆凡夫。棐几滑以净，云窗窈而虚。酽白夺寒雪，软红空九衢。我久离山中，问花今何如。殷勤培弱干，何日课獠奴。于花苟得计，于我亦何愚。此意倘复遂，瘦地良可锄。诵君种花句，抚卷长嗟吁。","dynasty":"宋代","title":"次韵季共蓬斋新梅"}
{"author":"周紫芝","content":"先生初出后湖时，日落山寒醉不知。更上蹇驴何处去，灞桥风雪要渠诗。","dynasty":"宋代","title":"题苏养直画"}
{"author":"周紫芝","content":"知君流落在天涯，八节滩头忆旧家。想对东风开病眼，几行和泪洛西花。","dynasty":"宋代","title":"王元道剪牡丹见饷二绝其一"}
{"author":"周紫芝","content":"客久悲残岁，春生尚薄寒。簪花人似梦，卷白意先阑。黄犊还惊眼，青菹已入盘。新年有行乐，老去逐君难。","dynasty":"宋代","title":"次韵子绍立春二首其二"}
{"author":"周紫芝","content":"何日王摩诘，潇湘画短屏。扁舟横远壑，晚翼在青冥。木杪收残照，云间得数星。吴姬不惊客，拜月下中庭。","dynasty":"宋代","title":"临安道中晚晴书所见二首其二"}
{"author":"周紫芝","content":"平明跨羸骖，遥遵石头路。循山一溪横，隔水得幽处。树疑虬龙骧，石作苍虎踞。云庵有遗屋，突兀在烟树。方壶岂不佳，弱水无船渡。空馀恼幽香，梅花满春屿。心知姑射仙，兹焉饮风露。水自平湖分，香从一山度。风姿不自持，照影各矜顾。安得从之游，徘徊著双屦。","dynasty":"宋代","title":"石佛道中隔水梅花满山"}
{"author":"周紫芝","content":"六郡良家家好武，相试翘关来征虏。夜从恶少数十辈，醉上南山缚骁虎。短衣匹马不挽强，虎而有翼谁敢当。旁观睥睨方缩手，一脔割鲜君巳尝。平生饮血如甘露，羞作车中三日妇。但当一饱不摇喉，谁说万钱难下箸。寝皮食肉君勿嗔，虎为人害当复去。可笑长杨射猎儿，日暮归来数狐兔。","dynasty":"宋代","title":"王静翁言客有赋食虎肉诗者词甚壮要余同作"}
{"author":"周紫芝","content":"平生爱山意，瞑目想奇崛。东南号多山，万岭空峍屼。不知垆锤工，铸此一尤物。峰峦与天近，紫翠争日出。何年飞三山，此事亦恍惚。要欲移嵌岩，下作仙圣窟。我愿从之游，飞升蜕尘骨。山行尚悠悠，客意殊忽忽。弱水不可渡，瘦马聊自兀。落日回寸眸，飞鸟但灭没。","dynasty":"宋代","title":"青阳道中望九华诸峰作"}
{"author":"周紫芝","content":"苍崖百丈悬江滨，江潭下跃吞舟鳞。戏将双影倒挂崖石上，妙绝始信阳侯神。短屏谁为琢山骨，与君一障西风尘。世间百怪那可解，清诗宛转聊穷因。问谁幻出水底石，掉尾鼓鬣波粼粼。固应凤咮与龙尾，明窗净几长相亲。君家机云好兄弟，玉山对峙高嶙峋。为贫聊试漆园吏，手板拄颊心看云。要收江湖入几席，钓竿拂水垂风纶。谁当为我语石鱼，莫爱浪翻月白千顷江镕银。但愿玉堂常伴直，对此风流千载人。","dynasty":"宋代","title":"次韵章季常题石鱼研屏"}
{"author":"周紫芝","content":"衰薄功名晚，羁栖岁月深。篇章唯楚些，儿女尽吴音。见面知何日，从公话此心。时光肯相待，白发已如林。","dynasty":"宋代","title":"再寄李司农二首其二"}
{"author":"周紫芝","content":"天上登云寺，人间白拒霜。山僧方宴坐，魔女不施妆。玉色宁非韵，冰姿不受香。须当和月看，夜宿赞公房。","dynasty":"宋代","title":"天真寺白拒霜"}
{"author":"周紫芝","content":"苏峻兵方急，桓公气未平。一身唯死节，四海但孤城。岁月人间梦，功勋纸上名。可怜山下老，浇酒问阴晴。","dynasty":"宋代","title":"桓公祠"}
{"author":"周紫芝","content":"龙脚蜿蜒苦未收，乱云携雨过西州。倚栏斜日到烟树，回首数星横夕楼。乐岁岂关羁客事，好风聊为老人留。今宵枕簟凉如水，又向华胥作烂游。","dynasty":"宋代","title":"雨过凉甚"}
{"author":"周紫芝","content":"簿领痴儿作底忙，闲中得味独君长。登临莫负山如玉，岁月还成鬓作霜。谁把酒浇陶靖节，天将诗付沈东阳。明朝湖上看双璧，兄弟联镳作雁行。","dynasty":"宋代","title":"次韵李郎中休日不出二首其二"}
{"author":"周紫芝","content":"着叶芭蕉三四根，怕秋全似可怜人。老来安得无馀事，细听维摩说是身。","dynasty":"宋代","title":"入秋初种芭蕉"}
{"author":"周紫芝","content":"杖藜款幽步，苑囿粲景物。汪湾小池间，草树极幽郁。泼剌跳鱼鸣，聿役科斗出。高荷为谁芳，清芬苦飘忽。鹭下复飞去，偃蹇不易屈。空馀扁舟闲，菱藻互蒙密。馀生本江湖，幸不困簪绂。豹席与棕轿，愿此寄清逸。一水便有馀，焉用跨溟渤。","dynasty":"宋代","title":"杖藜"}
{"author":"周紫芝","content":"忆得葆真池上春，水晶帘底看灯人。当年京洛随车客，今夜江湖卧病身。","dynasty":"宋代","title":"次韵元司理元夜三绝其二"}
{"author":"周紫芝","content":"皤腹鳞鳞品自珍，红鮰浪欲与争新。世间那有西施乳，宁有河鲀解药人。","dynasty":"宋代","title":"食鮰"}
{"author":"周紫芝","content":"胸中治国计谁良，只有休兵是秘方。肯为八荒开寿城，能仁须号大医王。","dynasty":"宋代","title":"时宰生日诗三十绝其二十七"}
{"author":"周紫芝","content":"湖天无尽月如霜，露湿荷花别是香。何处渔郎解吹笛，并头惊起两鸳鸯。","dynasty":"宋代","title":"西湖词二首其二"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"帘外一声歌，倾尽满城风月。看到酒阑羞处，想多情难说。周郎元是个中人，如今鬓如雪。自恨老来肠肚，诮不堪摧折。","dynasty":"宋代","title":"好事近"}
{"author":"周紫芝","content":"当日飞升云路赊，夫人原属旧仙家。莫将林下能诗女，轻比神仙萼绿华。","dynasty":"宋代","title":"胡夫人出尘庵诗四首其三"}
{"author":"周紫芝","content":"春来玉烛又初调，尽喜官仪是汉朝。御道雪晴方试辇，彤庭日暖渐闻韶。","dynasty":"宋代","title":"甲子立春口号四首其二"}
{"author":"周紫芝","content":"林外野塘烟腻。衣上落梅香细。瘦马步凌兢，人在乱山丛里。憔悴。憔悴。回望小楼千里。","dynasty":"宋代","title":"宴桃源"}
{"author":"周紫芝","content":"梅山寄我近来诗，便恐诸郎气尽低。双井派中真法嗣，莫将轻比顺阇黎。","dynasty":"宋代","title":"梅山宗老惠近诗明日自山中来访余尧城驿二首其一"}
{"author":"周紫芝","content":"功名本是儿时事，过是悬知终少味。向来欲度骅骝前，无命能居百僚底。未容晚辈识风流，顿遣前贤隔生死。党狱十年犹未开，谗口嚣嚣苦相訾。且将皮里著阳秋，敢复眼前分浊泚。颜之厚矣终自羞，论少卑之人亦否。路逢俗士呼与言，公独未知其趣耳。无人为吊楚客魂，谁肯更作将军地。此心此语只自知，闻君足音惊且喜。词倾三峡颇壮观，气吞云梦真奇伟。时从雾豹得一斑，行看飞黄日千里。如君人物尚淹留，此事宁非肉食鄙。枘方虽自与凿乖，瓶竭那知是罍耻。一生恨未识荆州，万事政须咨伯始。忘形已自到尔汝，论事何妨杂嘲戏。人生一笑不易得，莫遣征航有归意。","dynasty":"宋代","title":"次韵端若再惠长句"}
{"author":"周紫芝","content":"颠春柳絮风前落，卧水桃花鉴里开。沙上鸳鸯忽惊起，背人飞去不回来。","dynasty":"宋代","title":"西湖春事五首其三"}
{"author":"周紫芝","content":"两边山木子规啼，不管还乡客梦稀。应为老翁推不去，故将好语劝人归。","dynasty":"宋代","title":"次韵关子东湖上杂书其四子规"}
{"author":"周紫芝","content":"园蔬本自不全贫，今日真成笋作斤。已恨此生相见少，更须侬作解嘲文。","dynasty":"宋代","title":"客有为予言笋不可食食之令人瘦者戏作二绝为解嘲其二"}
{"author":"周紫芝","content":"春风无力柳嫣然，花欲争春作意妍。坐上诗成云态度，樽前人斗玉婵娟。凤箫初暖参差竹，檀板还催大小弦。恶客正应妨作乐，主人浑似孟公贤。","dynasty":"宋代","title":"次韵何丈即席"}
{"author":"周紫芝","content":"风流扫地难挽回，二老人物似苏梅。时从花底饮落雪，醉卧沙头双玉罍。平时交分心相许，晚岁相思各秦楚。孤山篱落固依然，纵有此花无此语。周郎别去当有期，归来不复如瓜时。天应知客颇有恨，花亦忆君尚未迟。我游东吴身是客，梦到江南与江北。安得马背如孤鸿，万里从君聊一息。只今春草还萋萋，会须急唤王孙归。","dynasty":"宋代","title":"次韵庭藻折梅怀周秀实"}
{"author":"周紫芝","content":"河陜妖氛渐欲平，不应戎马尚连营。声传万井灯花丽，月到中天夜气清。烂醉且须游阆苑，论功终合拟长城。归来袖手无人识，唤作风流阮步兵。","dynasty":"宋代","title":"次韵舒天用元夕观灯喜甚成诗二首其一"}
{"author":"周紫芝","content":"白头人自日边来，泽国风帆破浪开。已近玉楼船又去，却回愁眼望蓬莱。","dynasty":"宋代","title":"吴中舟行口号七首其一"}
{"author":"周紫芝","content":"归棹浮江水，寒衾拥醉眠。乱花飞送客，细浪稳随船。泪落浇山酒，愁生禁火天。一从胡骑入，飘泊到今年。","dynasty":"宋代","title":"寒食日归郡舟中作二首其一"}
{"author":"周紫芝","content":"霜蓬零乱。笑绿鬓、光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎、吴歌软。如今却向，乱山丛里，一枝重看。对著西风搔首，为谁肠断。","dynasty":"宋代","title":"品令·霜蓬零乱"}
{"author":"周紫芝","content":"阊阖乾坤大，封疆四百州。蒙尘二圣哲，伐叛六春秋。地入强胡阔，官封悍将优。奉天哀诏下，感泣万方愁。","dynasty":"宋代","title":"避兵遣怀六首其六"}
{"author":"周紫芝","content":"云佩风侵玉冷，仙裳雾卷罗黄。家在蕊珠宫里，衣薰鹊尾炉香。","dynasty":"宋代","title":"蜡梅六言三首其二"}
{"author":"周紫芝","content":"学画双蛾苦未成。鬓云新结翠鬟轻。伴人歌笑已多情。飞絮乱花闲院宇，舞鸾歌凤小娉婷。阳关休唱断肠声。","dynasty":"宋代","title":"浣溪沙"}
{"author":"周紫芝","content":"白璧尝遭按剑疑，古来投分要相知。惊人未有平生句，绝妙空贻幼妇词。我亦去为庐阜客，君应多寄辋川诗。来书更觉宽陈债，八节滩头上水时。","dynasty":"宋代","title":"王元东寄长篇病中未能和韵先寄此诗为谢"}
{"author":"周紫芝","content":"短窗烘日见深明，墙角泥乾路欲成。槐叶索淘春渐近，菊苗荐茗雪初晴。寒丛且对天随子，大白谁浮阮步兵。愿借芳香明老眼，要翻书叶送馀生。","dynasty":"宋代","title":"雪后小霁撷菊苗荐茗"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"花姑溪上鹭鸶滩。辜负渔竿二十年。无可载，不抛官。携取全家去不难。","dynasty":"宋代","title":"渔父词（六之六）"}
{"author":"周紫芝","content":"落日鸣笳鼓，西风卷旆旌。熊罴千骑肃，锦绣一川明。猛士方投石，将军未请缨。不须誇剑舞，却縠是书生。","dynasty":"宋代","title":"观大阅"}
{"author":"周紫芝","content":"絮飞长陌又春馀，绿满菖蒲夏已初。双蝶不来花蔌蔌，一莺时到树疏疏。平生懒作折杨曲，万事可占长柳书。只有故山真耐久，伴人闲处作踟蹰。","dynasty":"宋代","title":"初夏"}
{"author":"周紫芝","content":"雪意鬖鬖整复斜，似人霜鬓不胜华。只今瘦骨攲风帽，空忆寒江钓浪花。妙舞正看回激楚，两峰旋欲战彭衙。不将盐絮轻相比，似我南窗玉色茶。","dynasty":"宋代","title":"次韵季共和相之前作二首其二"}
{"author":"周紫芝","content":"贼去方烧县，兵来复打城。艰难唯有骨，生死两无情。欲住家何有，谋归计未成。人言李御史，满腹是精神。","dynasty":"宋代","title":"山中避盗后十首其九"}
{"author":"周紫芝","content":"山横鸟外白云边，酒满秋风落帽前。老子要诗那得句，湖天欲买不须钱。","dynasty":"宋代","title":"次韵庭藻秋怀三绝因以见招其二"}
{"author":"周紫芝","content":"东平不复叹涂穷，有侄贤如阮仲容。净观庵中诗作社，水西山下酒分钟。","dynasty":"宋代","title":"叔共出近诗百馀篇携归灯下读竟题小诗其后三首其三"}
{"author":"周紫芝","content":"御府分香寿老人，紫皇亲赐玉壶新。圣恩无极年无尽，恰似长生殿里春。","dynasty":"宋代","title":"时宰生日诗三十绝其十五"}
{"author":"周紫芝","content":"移种定从天上，世间那有此香。白发人应羞看，鹅儿酒可争尝。","dynasty":"宋代","title":"再赋三首其三"}
{"author":"周紫芝","content":"江国从游地，花今几度春。老唯羁客在，情独使君新。未敢论倾盖，应须托善邻。如公真盛德，举世更何人。","dynasty":"宋代","title":"强幼安用余与曾同季唱酬韵作二章见寄谨用韵为谢其一"}
{"author":"周紫芝","content":"海上神仙不知数，无人解说三山路。舟中彷佛见霞裾，弱水波深不堪度。青天那得白日升，仁能爱物功乃成。秦汉之君俱好武，枉从方士求长生。从来定乱必以战，公以不战为中兴。两朝岁活数百万，报公福禄知难名。只今潭潭开二府，富贵如山泽如雨。经殿时闻御幄香，日对清光接天语。归来下马复过庭，一德楼边柳阴舞。天上频移玳瑁筵，琼浆赐酒如流泉。盛事传观作图画，蕊珠何处求群仙。皇天报德何时足，政恐天心似人欲。会从四世数五公，何止长年是公福。","dynasty":"宋代","title":"时宰相生日乐府三首其三"}
{"author":"周紫芝","content":"忆昔元会日，汉家全盛时。奉随观国宾，得见汉官仪。中郎授国玺，属国朝远夷。万邦瞻咫尺，龙姿喜元知。皇天厌久治，夜见蚩尤旗。微生脱九死，饮此除夜卮。河阳狩未还，蝼蚁何足悲。","dynasty":"宋代","title":"除夜杂兴三首其二"}
{"author":"周紫芝","content":"秋风袅袅秋云愁，寒日耿耿还西流。昏鸦接翅带远水，暮雨满山昏北楼。微凉渐欲入枕簟，白露复恐沾梧楸。横戈壮士半茅土，云壑布衣悲素秋。","dynasty":"宋代","title":"复愁二首其一"}
{"author":"周紫芝","content":"客尘费爬搔，佳士要推挽。谁与同薄游，君来慰愁眼。并湖得名山，水色淡平远。清泉手可掬，汲绠不畏短。何人谈醉翁，但取瀹茗椀。古干不受寒，霜露阅岁晚。向来后庭花，想像空婉娈。堂堂两使君，摹昼暗丹粉。名节冠今古，风流未渠泯。处士一癯儒，万像共偃蹇。珠玉俨在前，未肯作寒窘。胜游那可既，客意殊未满。更当穷两高，岂复悔重趼。果腹尚可期，尝鼎安一脔。","dynasty":"宋代","title":"次韵文伯与余游孤山"}
{"author":"周紫芝","content":"数枝临水见纤娥，新采红蓝染袜罗。传语薰风莫吹去，且容留眼看微波。","dynasty":"宋代","title":"池莲初著数花"}
{"author":"周紫芝","content":"寻香剪得耐寒枝，不羡腰围宝带犀。塘桂自应同臭味，岩花未可较高低。秋风易老空成恨，佳客无人莫漫携。挽取芳条供燕坐，绝胜骑马号安西。","dynasty":"宋代","title":"再赋木犀"}
{"author":"周紫芝","content":"雨馀绕屋一渠水，日落满帘何处山。我亦时来开病眼，怕将春色照愁颜。","dynasty":"宋代","title":"次韵忍毋我春日三绝句其二"}
{"author":"周紫芝","content":"满院融融花气。红绣一帘垂地。往事忆年时，只春知。风又暖。花渐满。人似行云不见。无计奈离情。恶销凝。","dynasty":"宋代","title":"昭君怨"}
{"author":"周紫芝","content":"安稳三冬计，栖迟一舍宽。卷帘唯水近，倚杖得山看。老罢人谁数，天寒岁又阑。自无稽古力，未可怨儒冠。","dynasty":"宋代","title":"岁晚杂题四首其一"}
{"author":"周紫芝","content":"人生如落花，随寓皆可喜。但恐兜罗绵，牵连入荆杞。我马今未羁，犹堪作幽事。道逢西菩山，欲问参寥子。举鞭信蹇驴，褰裳渡流水。隐约望三山，展转才十里。吴儿指似侬，但隔一山耳。涂穷殊可笑，兴尽亦复止。吾曹坐天阨，万事无不尔。小者今复然，大者斯已矣。","dynasty":"宋代","title":"道由于潜将游西菩问之路人则云过之已远"}
{"author":"周紫芝","content":"三十六番风未回，微红难倩剪刀裁。魏侯句里有春色，不打凉州花自开。","dynasty":"宋代","title":"次韵魏定甫早春题咏五首其二"}
{"author":"周紫芝","content":"手种琅玕岁已成，要听风雨近窗鸣。戏将落月千寻影，幻作长离半岭声。蕙帐梦残秋雨急，锦囊诗了夜灯清。便须写入朱弦曲，安用能回越石兵。","dynasty":"宋代","title":"花"}
{"author":"周紫芝","content":"金堤不复上蹒跚，矍铄何劳强据鞍。从我泥中甘蠖屈，看他高处作鹏抟。锦江春色能供醉，濠上游鱼亦可观。闻有平沙邀晚步，定随明月下林端。","dynasty":"宋代","title":"次韵元素野步"}
{"author":"周紫芝","content":"跂首望蘅皋，远目聊增明。相逢定何夕，剧谈到参横。","dynasty":"宋代","title":"次韵韦深道独乐堂十绝其十"}
{"author":"周紫芝","content":"细雨愁云特地晴，重来水秀复山明。江风吹面沧波动，岚气侵衣翠润生。南浦落帆催画角，丽谯残照满双旌。未知九日齐山会，樽酒何人与共倾。","dynasty":"宋代","title":"二十三日雨霁再陪徐使君登秋浦楼"}
{"author":"周紫芝","content":"地下青风欲到时，土牛何得解先知。墙边雪里梅花树，已借清香入旧枝。","dynasty":"宋代","title":"立春三绝句其二"}
{"author":"周紫芝","content":"白头身落乱书丛，粗遣残年不记功。乞得闲官歌楚些，始知君德被昆虫。","dynasty":"宋代","title":"次韵袁时良司理二绝其一"}
{"author":"周紫芝","content":"晚日纤纤出，痴云阵阵回。风林无定翼，晴汉有残雷。白水自天去，青山随眼来。峰高月未吐，更拟着诗催。","dynasty":"宋代","title":"雨后二首其二"}
{"author":"周紫芝","content":"麻川过长林，路转无百里。积雨断津梁，日乱十六水。忽从冈阜间，稍得千家市。凌晨上仙祠，遂作折屐喜。水流自汪湾，山亦甚雄伟。小邑颇下临，扰扰屯聚蚁。一笑相与言，黄冠有仙子。为言庭前菊，霜馀烂黄蕊。采之制颓龄，可以坚发齿。不须事虚旷，至道亦良迩。神仙固可学，吐纳乃馀事。斯言虽甚简，中亦含妙理。","dynasty":"宋代","title":"夜宿长林明日游仙坛宫"}
{"author":"周紫芝","content":"黄帕蒙鞯御坐来，临戎久不按龙媒。内前沙路平如掌，玉辂观成试辇回。","dynasty":"宋代","title":"时宰生日诗三十绝其七"}
{"author":"周紫芝","content":"都门供帐记当年，十里旌旗暗画船。文石班中天上客，水晶宫里地行仙。铃斋妙画人间见，相府珍篇海内传。锦轴牙签浑未识，忽随双鲤到家边。","dynasty":"宋代","title":"谢王侍郎寄东仓祖送图二首其一"}
{"author":"周紫芝","content":"拟倩花枝当绮罗，更烦莺作缓声歌。未残春色犹堪惜，已老周郎奈若何。","dynasty":"宋代","title":"午睡听"}
{"author":"周紫芝","content":"旧旆来分赖，唐朝有百人。诸公皆泯灭，此句独清新。异世名空在，今年迹已尘。何由吊高冢，一望石麒麟。","dynasty":"宋代","title":"校李从一台阁集因效其体其二"}
{"author":"周紫芝","content":"眼前风物一番新，江上桃花恼杀人。可笑草玄窗下客，满庭吹絮不知春。","dynasty":"宋代","title":"次韵黄文若春日山行过秦德久六首其二"}
{"author":"周紫芝","content":"夕阳低尽柳如烟。淡平川。断肠天。今夜十分，霜月更娟娟。怎得人如天上月，虽暂缺，有时圆。断云飞雨又经年。思凄然。泪涓涓。且做如今，要见也无缘。因甚江头来处雁，飞不到，小楼边。","dynasty":"宋代","title":"江城子其一"}
{"author":"周紫芝","content":"江北上归舟，再见江南岸。江北江南几度秋，梦里朱颜换。人是岭头云，聚散天谁管。君似孤云何处归，我似离群雁。","dynasty":"宋代","tags":"送别，惜别，感叹，人生","title":"卜算子·席上送王彦猷"}
{"author":"周紫芝","content":"春风吹绉一池波，付与蛾眉席上歌。试倩韦郎追正始，风流犹不似元和。","dynasty":"宋代","title":"读韦庄浣花集戏题二诗其一"}
{"author":"周紫芝","content":"小阁春温借隙光，风帘不挂最宜香。窗前睡鸭吹云缕，聊与幽人度日长。","dynasty":"宋代","title":"纸阁初成"}
{"author":"周紫芝","content":"柳深何处可藏鸦，窗绕长廊绿暗纱。造物惜春知有意，薰风时一度杨花。","dynasty":"宋代","title":"五月七日南堂见杨花"}
{"author":"周紫芝","content":"忆昔在京华，醉踏长安市。长安白面郎，快马如流水。罗襦照暮春，斗草携佳丽。就中五侯家，云幄耀金翠。九陌过香軿，都人拾遗珥。歌喧乐佳节，日暮多沉醉。荣华一消歇，祸乱苍黄起。北狩随两宫，血属六万指。征车去悠悠，河水日瀰瀰。浩歌哀江头，老泪不可止。","dynasty":"宋代","title":"寒食杂兴三首其二"}
{"author":"周紫芝","content":"朝论当年汹汹时，此翁奇事少人知。梦中缚得吴元济，犹说绯衣是小儿。","dynasty":"宋代","title":"题裴晋公画像二绝其一"}
{"author":"周紫芝","content":"江近秋深足鲙材，半青橙子带香开。黄金鳞鬣丹砂尾，落纸看成白雪堆。","dynasty":"宋代","title":"朝盘二首其二"}
{"author":"周紫芝","content":"棐几坐永日，岩花动微风。未知堂中人，此乐谁与同。","dynasty":"宋代","title":"次韵韦深道独乐堂十绝其三"}
{"author":"周紫芝","content":"木犀韵胜无人画，合在诗翁阿堵中。已写幽姿入新句，莫将遗恨怨秋风。","dynasty":"宋代","title":"次韵相之木犀三首其一"}
{"author":"周紫芝","content":"溪上晴山簇翠螺。晓来霜叶醉，小池荷。琐窗秋意苦无多。帘绣卷，黄菊两三窠。小睡拥香罗。起来匀醉粉，玉垂梭。只愁无奈夜长何。你去也，今夜早来么。","dynasty":"宋代","title":"小重山"}
{"author":"周紫芝","content":"碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉后有人扶。","dynasty":"宋代","title":"小重山（方元相生日）"}
{"author":"周紫芝","content":"秋意还深，渐银床露冷，梧叶风高。婵娟也应为我，羞照霜毛。流年老尽，漫银蟾、冷浸香醪。除尽把，平生怨感，一时分付离骚。伤心故人千里，问阴晴何处，还记今宵。楼高共谁同看，玉桂烟梢。南枝鹊绕，叹此生、飘转江皋。须更约，他年清照，为人常到寒霄。","dynasty":"宋代","title":"汉宫春（己未中秋作）"}
{"author":"周紫芝","content":"然如身在孤山，雪后园林、水边篱落，使人神气俱清。又明日，乃作此词歌于妙香寮中，亦仆西来一可喜事也香满箱奁，看沈犀弄水，浓麝含薰。荀郎一时旧事，尽属王孙。残膏胜馥，须倾囊、乞与兰荪。金兽暖，云窗雾阁，为人洗尽余醺。依稀雪梅风味，似孤山尽处，马上烟村。从来甲煎浅俗，那忍重闻。苏台燕寝，下重帏、深闭孤云。都占得，横斜乱影，伴他月下黄昏。","dynasty":"宋代","title":"汉宫春"}
{"author":"周紫芝","content":"柳边池阁。晚来卷地东风恶。人生不解频行乐。昨日花开，今日风吹落。杨花却似人飘泊。春云更似人情薄。如今始信从前错。为个蝇头，轻负青山约。","dynasty":"宋代","title":"醉落魄"}
{"author":"周紫芝","content":"薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。人生只有尊前乐。前度刘郎，莫负重来约。","dynasty":"宋代","title":"醉落魄（重午日过石熙明，出侍儿鸳鸯）"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄"}
{"author":"周紫芝","content":"酴醿花谢日迟迟。杨花无数飞。章台侧畔尽风吹。飘零无定期。烟漠漠，草萋萋。江南春尽时。可怜踪迹尚东西。故园何日归。","dynasty":"宋代","title":"阮郎归"}
{"author":"周紫芝","content":"月棂疏影照婵娟。闲临小玉盘。枣花金钏出纤纤。棋声敲夜寒。飞雹冷，水精圆。夜深人未眠。笑催炉兽暖衾鸳。莫教银漏残。","dynasty":"宋代","title":"阮郎归"}
{"author":"周紫芝","content":"西湖山下水潺潺。满山风雨寒。枝头红日晓斓斑。越梅催晓丹。连翠叶，拥金盘。玉池生乳泉。此生三度试甘酸。欲归归尚难。","dynasty":"宋代","title":"阮郎归（西湖摘杨梅作）"}
{"author":"周紫芝","content":"大年著色山前雨，摩诘无声句里秋。已是湖山无限好，更栽芦叶伴轻鸥。","dynasty":"宋代","title":"湖亭之胜大似江上但无芦苇二月二十日移植数十本"}
{"author":"周紫芝","content":"寒意苦未解，春阴连昼霾。文书堆午枕，风雨闭寒斋。花落空惊眼，愁多欲满怀。客情须一醉，安得酒如淮。","dynasty":"宋代","title":"春寒"}
{"author":"周紫芝","content":"廊庙登元勋，四海歌画一。群公各交章，君乃卜少室。","dynasty":"宋代","title":"次韵韦深道独乐堂十绝其一"}
{"author":"周紫芝","content":"诸公有意勒燕然，不道昭陵闭玉关。却遣毡裘窥汉鼎，拜公遗像独何颜。","dynasty":"宋代","title":"读郑公奉使录其二"}
{"author":"周紫芝","content":"云山渺无何，地胜馀草木。苍藤饱风霜，夭矫作岩谷。幽香出空洞，清樾交翠麓。想时携客来，班荆对棋局。","dynasty":"宋代","title":"题吕节夫园亭十一首其六藤洞"}
{"author":"周紫芝","content":"梦中七十四番春，谢客明年懒见人。已是天公怜我老，苦无官长怕谁嗔。腊随残漏声俱尽，鬓共疏梅色斗新。招取云山来一笑，竹坡犹有此闲身。","dynasty":"宋代","title":"客有以仆托病谢客者甲戌除夜作"}
{"author":"周紫芝","content":"人生如浮云，梦境无真乐。功名绕床卢，聚散合钱醵。可怜灯火读，圣处恨未博。我非金闺彦，敢静玉关柝。衰年未免俗，万事随猎较。安得共芳洲，相期采兰若。眷言平生欢，宁负岁寒约。唾手可书绅，君意良不薄。","dynasty":"宋代","title":"次韵元亢见贻"}
{"author":"周紫芝","content":"吴王宫中半吴女，选入吴宫歌白苧。姑苏台上看西施，羞得红妆不歌舞。青丝笼髻云剪衣，玉垂双乳肤凝脂。香罗对画两鸂鶒，半约胸酥人未知。迩来红鱼新入馔，西施乳入诗翁眼。酽白还惊春雪温，细理不知燕玉软。坐中嘉名思昔人，未许八珍当禁脔。更将人乳作蒸豚，可笑此郎风味浅。不知柱下风流张相君，暮年饮乳不饮醇。帐中侍儿知有几，当时西子今未闻。白头自笑竹坡老，烹鲜谁饷杯中珍。江瑶敛袂敢争席，一尊伴我抛青春。","dynasty":"宋代","title":"河鲀之美唯西施乳得名旧矣而未有作诗者戏作此诗"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"溪头万杵响春雷，谈笑争看雉堞开。鼛鼓不须催昼急，丽谯疑复自天来。一樽谁酹风前酒，万柳空垂雪后栽。鲁史书城三十六，不殚民力独公才。","dynasty":"宋代","title":"李使君挽词三首其二"}
{"author":"周紫芝","content":"我始跨匹马，蹭蹬来东吴。东吴亦何有，政复为西湖。西湖如静女，婉然真彼姝。湘娥结烟鬟，水镜涵空虚。晴光固不恶，雨态亦自殊。窈窕一僧窗，烟云媚朝晡。上下数白鸟，飞翻与人娱。只今雨鸣叶，便作破跳珠。寒窗挂薜萝，身疑在菰蒲。咫尺不得往，况乃千里馀。始来梅欲花，旋复春去徂。幸兹得少留，驻我西征车。尚可具小舟，红妆醉芙蕖。","dynasty":"宋代","title":"十日不至湖上"}
{"author":"周紫芝","content":"数日东风紧闭门，小桃知有一枝新。花飞不复到老眼，可是春寒欺得人。","dynasty":"宋代","title":"湖居春晚杂赋八绝其三"}
{"author":"周紫芝","content":"云深海阔。天风吹上黄金阙。酒醒不记归时节。三十年来，往事无人说。浮生正似风中雪。丹砂岂是神仙诀。世间生死无休歇。长伴君闲，只有山中月。","dynasty":"宋代","title":"醉落魄"}
{"author":"周紫芝","content":"孤山十载饮湖光，更入江西鸥鹭行。官舍一生常近水，前身应是水仙王。","dynasty":"宋代","title":"四月八日燕客湖亭其二"}
{"author":"周紫芝","content":"客路乡关远，云山暮色添。秋高尚寒薄，雨过却风恬。附陇田成陛，倾崖水作帘。此行殊不恶，未愧贾胡淹。","dynasty":"宋代","title":"临安道中晚晴书所见二首其一"}
{"author":"周紫芝","content":"春来白水欲平田，未拆鞦韆已禁烟。伤雨落花空着地，倚风轻絮解漫天。","dynasty":"宋代","title":"春晚绝句二首其一"}
{"author":"周紫芝","content":"山前山后僧来浴，两两三三松下行。自是眼边无俗物，老夫不浴更身轻。","dynasty":"宋代","title":"晚至灵峰其二"}
{"author":"周紫芝","content":"墙根有地一弓许，人言可种数十竹。翁来只作三年留，仅比浮屠桑下宿。竹成须待五六年，我已归乡卜新筑。园夫笑谓主人言，不如锄苗种罂粟。二月春风上翠茎，三月轻红照深绿。嫣花落尽罂不空，碎粒圆时粟初熟。乳膏自入崖蜜甜，满贮醍醐饮僧粥。与其种竹供后人，孰若栽花资老腹。人间作计真眼前，万事皆尔真可怜。十年种木尚不肯，百年种德知何缘。倚锄自顾颇羞涩，病眼对花空惘然。","dynasty":"宋代","title":"种罂粟"}
{"author":"周紫芝","content":"雨足三湘岸，烟含七泽秋。可能无尺地，分得庾郎愁。","dynasty":"宋代","title":"题钱少愚四画秋观"}
{"author":"周紫芝","content":"少陵有句皆忧国，陶令无诗不说归。常恨两翁埋槁壤，顿惊双璧堕穷扉。风催锦里花枝少，草长江南豆叶稀。自古高才多寂寞，遗编读尽泪频挥。","dynasty":"宋代","title":"乱后并得陶杜二集"}
{"author":"周紫芝","content":"当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。","dynasty":"宋代","title":"减字木兰花其四晁别驾生日"}
{"author":"周紫芝","content":"逸骥忽生千里马，新诗来乞百家衣。老夫安得天孙段，只有羊裘坐钓矶。","dynasty":"宋代","title":"碧岩子作诗为小儿求纹褓戏作三绝其二"}
{"author":"周紫芝","content":"悠悠倦徂征，忽忽厌羁旅。出门复风埃，况乃迫繁暑。兹游惬初心，突兀见精宇。高人昔所庐，树木亦奇古。微风入冠裳，林影散廊庑。僧窗静无尘，灯火照眉宇。阅此坦腹姿，须发稀可数。乐死固不虚，颜色如处女。平池渺清深，淅沥过新雨。谁言临池工，至技本天与。鹅群久已空，团扇复何许。兴尽且当归，夜半月方吐。","dynasty":"宋代","title":"晚游戒珠寺寺王逸少旧宅寺僧秉烛观王右军画像出访鹅墨二池归已三更"}
{"author":"周紫芝","content":"招提在南山，共著蜡屐登。世无谢康乐，此事谁复能。","dynasty":"宋代","title":"次韵子绍送春七绝其六"}
{"author":"周紫芝","content":"海内名流诗有宗，时传佳句落闲中。不道建安六七子，可是近时三数公。","dynasty":"宋代","title":"湖居无事日课小诗其七"}
{"author":"周紫芝","content":"拟摘寒梢一点春，佩囊无句久生尘。寻花会得王郎意，应为江梅似玉人。","dynasty":"宋代","title":"次韵次卿约寻梅二绝其一"}
{"author":"周紫芝","content":"使君才气本无双，暂拥州麾殿大邦。千骑出城闻画角，万灯衔壁看银釭。夜天星满光浮汉，秋水花红锦照江。莫向华堂辞一醉，君正怀旧忆奇庞。","dynasty":"宋代","title":"上元燕宾客致语口号"}
{"author":"周紫芝","content":"三载彭门梦，新年故国秋。月当千里共，酒要十分酬。翠幕知谁卷，双鬟不奈羞。寒螀莫相恼，啼作晚窗愁。","dynasty":"宋代","title":"次韵次卿中秋月下书所见"}
{"author":"周紫芝","content":"江湖久入平生梦，猿鹤空怀老去羞。输与苏郎门日月，小舟长系白蘋洲。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其一"}
{"author":"周紫芝","content":"灞陵老将身未侯，连城价重谁当酬。龙眠三岁亦何有，满载缃囊归汗牛。苍珉照眼裂趸尾，尺素抹电飞骅骝。春风吹晴作妍暖，棋窗剥啄惊纹楸。慇勤唤客出奇玩，一笑终日君家留。此郎胸中有奇策，未能竟借前箸筹。波澜收敛入诗律，报章还得明珠投。九重真龙想天骥，入木八法馀银钩。只今尤物不到手，空花老日生双眸。章侯叹息恨未见，但听寒雀空嘲啁。平生欸乃不成曲，无声可和绵驹讴。","dynasty":"宋代","title":"次韵章季常见予所赋彦恢家七马四石二诗"}
{"author":"周紫芝","content":"羸骖已老莫嗔渠，涉世迂疏我自愚。马不能言当臆对，未知吾孰与君驽。","dynasty":"宋代","title":"蔡长源以老马见借驽甚戏作"}
{"author":"周紫芝","content":"人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。","dynasty":"宋代","title":"点绛唇·人道长生"}
{"author":"周紫芝","content":"江国从游地，花今几度春。老唯羁客在，情独使君新。未敢论倾盖，应须托善邻。如公真盛德，举世更何人。","dynasty":"宋代","title":"强幼安用余与曾同季唱酬韵作二章见寄谨用韵为谢其一"}
{"author":"周紫芝","content":"三月阴晴江上天，江花落尽水平川。红蚕老去桑垂椹，黄鸟飞来柳扑绵。千里心常悬梦里，十分春总在愁边。时时更谢苏司业，乞与杖头沽酒钱。","dynasty":"宋代","title":"须江暮春杂题三首其一"}
{"author":"周紫芝","content":"池上风荷香扑衣，红妆镜里雨如丝。试呼小艇寻烟去，便是苕溪五月时。","dynasty":"宋代","title":"清樾晚雨效韩偓"}
{"author":"周紫芝","content":"骅骝固绝足，韩干真画者。傥欲万口传，当画千里马。吾才如跛鳖，子不解腾跨。初无籋云姿，何劳人摹写。支郎妙人物，名声遍日下。事苟不当急，操笔有用舍。一逢菘韭翁，终安陋朴野。无盐元自丑，强欲相纷赭。至技不可名，厚意徒久假。我欲报之诗，有作非大雅。","dynasty":"宋代","title":"无住庵主为余写真报之以诗"}
{"author":"周紫芝","content":"黑甜有味要须尝，一枕谁同夜雨床。世路风波难著脚，老来当以梦为乡。","dynasty":"宋代","title":"次韵韩伯嘉拟陆龟蒙坐眠行倚食学书吟八题其二"}
{"author":"周紫芝","content":"风光浑占一溪中，青谷新开甲第雄。凉榭切云先得月，朱楼凌水欲横空。连甍万瓦琉璃碧，照坐千钟琥珀红。要看仍云乘驷马，使君眉寿似乔松。","dynasty":"宋代","title":"周朝议宣新第致语口号"}
{"author":"周紫芝","content":"心折来时路，身行乱后村。土兵呵白昼，野妇哭黄昏。贼去烟留屋，人归日在门。舂陵四万户，今日几家存。","dynasty":"宋代","title":"避兵遣怀六首其五"}
{"author":"周紫芝","content":"罂粟汤翻白雪，梅花句嚼春冰。助我看山老眼，借君倚壁枯藤。","dynasty":"宋代","title":"书淳师房六言三绝其三"}
{"author":"周紫芝","content":"无限春情不肯休。江梅未动使人愁。东昏觑得玉奴羞。对酒情怀疑是梦，忆花天气黯如秋。唤春云梦泽南州。","dynasty":"宋代","title":"浣溪沙"}
{"author":"周紫芝","content":"残月挂征鞍，路长山绕。独拥寒貂犯霜晓。水边林下，孤负此生多少。星星空满鬓，因谁有。不如办个，短蓑长钓。唤取轻鸥伴人老。思量也胜，看人眉头眼脑。世间浑是梦，何时了。","dynasty":"宋代","title":"感皇恩"}
{"author":"周紫芝","content":"湖上春风结暮阴，乱云堆雪晚来深。便随柳絮飞将去，谁管桃花冷不禁。自苦多愁成客恨，不关难测是天心。乘除妙理谁能会，明日朝暾忽满林。","dynasty":"宋代","title":"二月二十三日薄雪"}
{"author":"周紫芝","content":"雨脚收寒久，东风倚杖频。浪翻双鹭起，船过小鹅嗔。客饭长腰米，林居折角巾。浇山一掬泪，回首故乡春。","dynasty":"宋代","title":"倚杖"}
{"author":"周紫芝","content":"月姊宫前玉树春，杏花菖叶不同村。多情谁道天无意，先与梅花雨露恩。","dynasty":"宋代","title":"次韵何师与梅花二绝示刘凝远其一"}
{"author":"周紫芝","content":"薄游践初心，寓宿便晚静。山空秋有声，人寂夜更永。华鲸催晓色，有客动深省。焚香礼大士，杖策上危岭。黄金明窣堵，妙音生佛境。眼穷天无尽，地转江万顷。缅怀梁武帝，问法昔造请。识师鸟巢中，道契言自领。会令天龙宫，金碧粲绝顶。我来脩法供，汲水具乳茗。愿同桑下留，览胜毕馀景。还从天际归，悠然理烟艇。","dynasty":"宋代","title":"宿蒋山"}
{"author":"周紫芝","content":"卧随鹤鹭入荷香，笑却蒲葵借晚凉。冻雨酿云遮薄日，小舟添水送归航。","dynasty":"宋代","title":"海昌舟中雨过晚凉二首其二"}
{"author":"周紫芝","content":"燕梁夫妇几时归，养得新雏总解飞。投老卜巢犹未定，可怜人不似乌衣。","dynasty":"宋代","title":"北湖暮春十首其十"}
{"author":"周紫芝","content":"与师同是一山云，吹落江西却再分。聚散人生俱似梦，虎溪重过不烦君。","dynasty":"宋代","title":"金山贯道人跨水作亭余为名以枕流亭成而仆欲去作二诗因以留别其二"}
{"author":"周紫芝","content":"白雨跳珠水上鸣，雪花吹浪酒边行。不嗔燕子飞将去，最爱鸬鹚睡不惊。","dynasty":"宋代","title":"四月八日燕客湖亭"}
{"author":"周紫芝","content":"白发书生谁复论，萧然深闭一蓬门。自知赤壁功名晚，羞与周郎作耳孙。","dynasty":"宋代","title":"次韵吕居仁诗尾见及四绝其四"}
{"author":"周紫芝","content":"新安野妇双鬓垂，红膏涂靥深画眉。青襜两幅不掩骭，赤脚一双深染泥。饷耕如宾有翁媪，头戴银冠相媚好。银冠犹是嫁时妆，马上不知人绝倒。长年相见无别离，竟死不识愁眉啼。红颜暗逐春光老，暮栉常随落日低。秋娘一尺春风髻，下蔡阳城尽风靡。倾城可爱亦可怜，野妇谁知有西子。","dynasty":"宋代","title":"野妇行"}
{"author":"周紫芝","content":"横飞衮衮见诸公，着眼何由到此翁。胡粤相忘千里外，金兰投分一言中。诗缘渐熟情难洗，老色来煎念已空。销尽客愁知底事，爱君回雪与流风。","dynasty":"宋代","title":"奉酬德庄见和"}
{"author":"周紫芝","content":"枣熟梨黄河朔秋，颇闻箕敛不胜愁。迎师已欲携箪食，脔炙何劳费万牛。","dynasty":"宋代","title":"官军屡捷淮寇渐平五首其四"}
{"author":"周紫芝","content":"当年三士各清狂，下马同寻古道场。人在诸峰朝著屐，天教我辈夜分床。胜游已是成陈迹，晚路何堪更异乡。闻道重来苦相忆，为君日转九回肠。","dynasty":"宋代","title":"顷与徐美祖汪"}
{"author":"周紫芝","content":"人生长策是同流，却遣何人为国忧。鼎镬轩裳俱一死，屈原何得畏阳侯。","dynasty":"宋代","title":"读楚词三首其三"}
{"author":"周紫芝","content":"醉墨犹多御府珍，访求公后出华勋。知君家有荔枝帖，不减当年王右军。","dynasty":"宋代","title":"米元晖待制岁以赐冰及荔子分遗季共而今年荔枝不至有诗次韵三首其三"}
{"author":"周紫芝","content":"昔年尝判武林丞，来伴西湖寺下僧。又作移家新活计，却携行脚旧枯藤。","dynasty":"宋代","title":"将别湖居二首其一"}
{"author":"周紫芝","content":"潘郎尉居巢，月止万钱俸。遥怜寒孟郊，午食勤夜诵。空庖无鸡豚，敢设亚父供。如何得伊尼，割鲜勤远送。老夫极惊喜，儿曹亦嘲讽。悯我太常斋，此意君良重。饥肠罄一饱，状若蹲鸱冻。茅檐坐局促，山禽听晓哢。安得随少年，短衣飞挽鞚。烧野得惊麋，即之那忍纵。呦呦寒声微，麌麌一矢中。聊复从左盂，猎我江南梦。","dynasty":"宋代","title":"择之得鹿割鲜见饷以诗为谢"}
{"author":"周紫芝","content":"晓色凝暾，霜痕犹浅，九天春意将回。隔年花信，先已到江梅。沈水烟浓如雾，金波满、红袖双垂。仙翁醉，问春何处，春在玉东西。瑶台。人不老，还从东壁，来步天墀。且细看八砖，花影迟迟。会见朱颜绿鬓，家长近、咫尺天威。君知否，天教雨露，常满岁寒枝。","dynasty":"宋代","title":"潇湘夜雨"}
{"author":"周紫芝","content":"胡马嘶北风，游子思故乡。富贵人所羡，危机亦难防。幕上巢岂安，剑头炊易伤。乃知三亩耕，此策为最良。寒士但藜藿，肉食馀膏粱。脱粟众所食，万钱谁得尝。终然均一饱，果腹俱徜徉。饭蔬岂不乐，厚味生祸殃。以此较得失，岂复无短长。","dynasty":"宋代","title":"壬午秋日观桥其三"}
{"author":"周紫芝","content":"印颗初封马在庭，杖藜犹傍竹边行。老兵莫漫催人去，且听幽禽说晚晴。","dynasty":"宋代","title":"晚霁欲归三绝其三"}
{"author":"周紫芝","content":"绿树千枝与万枝，灵峰寺里看杨梅。青山行尽且归去，红子熟时应再来。","dynasty":"宋代","title":"晚至灵峰其一"}
{"author":"周紫芝","content":"两边山木子规啼，不管还乡客梦稀。应为老翁推不去，故将好语劝人归。","dynasty":"宋代","title":"次韵关子东湖上杂书其四子规"}
{"author":"周紫芝","content":"七夕相逢说牛女，晋魏以来传乐府。金冠玉帔照灵河，不见此身闻此语。何如当日两神仙，空中一别五千年。五龙驾车各异色，万里乘云来九天。麻姑女子十八九，青丝作髻爪为手。擗麟荐酒进行厨，撒米成沙只回肘。为言东海将扬尘，蓬莱水浅无升斗。蔡经得道心尚凡，背痒自速方平鞭。上界真仙足官府，牛女之说真茫然。綵楼对月谁家倩，更就天孙乞针线。何不苦学麻姑仙，养取红颜如玉烂。","dynasty":"宋代","title":"七夕"}
{"author":"周紫芝","content":"江雨无情不管人，残梅有韵故相亲。闭门无事仍无客，花作羞娥酒当春。","dynasty":"宋代","title":"雨中梅花犹有存者"}
{"author":"周紫芝","content":"歆艳。有谓其韵俗者，使仆作语，为赋此曲寂寂江天，雪又满、晚来风急。空懊恨、散盐飞絮，未成轻集。万里长空飞不到，珠帘卷尽还羞入。问向晚、谁欲画渔莎，寒江立。天黯淡，催残日。波浩渺，添寒力。又何如聊遣，舞衣红湿。好与月娥临晚砌，莫教先放梅花拆。便准拟、一醉广寒宫，千山白。","dynasty":"宋代","title":"满江红"}
{"author":"周紫芝","content":"江边熟睡不闻鸡，高卧何功尚拥麾。千里西风饱鱼蟹，十年惊魄梦旌旗。名惭公瑾终焉用，人似黄香更好诗。欲作报章无妙语，楚歌唯有竹枝词。","dynasty":"宋代","title":"次韵黄叔鱼见寄"}
{"author":"周紫芝","content":"知君流落在天涯，八节滩头忆旧家。想对东风开病眼，几行和泪洛西花。","dynasty":"宋代","title":"王元道剪牡丹见饷二绝其一"}
{"author":"周紫芝","content":"学画双蛾苦未成。鬓云新结翠鬟轻。伴人歌笑已多情。飞絮乱花闲院宇，舞鸾歌凤小娉婷。阳关休唱断肠声。","dynasty":"宋代","title":"浣溪沙"}
{"author":"周紫芝","content":"兰皋飞佩一凄然，别酒深倾玉满船。谁唤孤帆落天际，尽驱秋色到愁边。燎须心在人能说，拟絮才高墨未乾。莫向南湖频着眼，断鸿疏影在云烟。","dynasty":"宋代","title":"次韵雷飞卿送其女兄南归"}
{"author":"周紫芝","content":"西湖烟尽水溶溶。一笑与谁同。多谢湖边霜菊，伴人三见秋风。两高南北，天教看尽，吴越西东。趁取老来犹健，登临莫放杯空。","dynasty":"宋代","title":"朝中措（登西湖北高峰作）"}
{"author":"周紫芝","content":"柳边池阁。晚来卷地东风恶。人生不解频行乐。昨日花开，今日风吹落。杨花却似人飘泊。春云更似人情薄。如今始信从前错。为个蝇头，轻负青山约。","dynasty":"宋代","title":"醉落魄/一斛珠其二"}
{"author":"周紫芝","content":"玉帛新祠太一神，庙堂生育转洪钧。侍臣俱从甘泉驾，万世何人继后尘。","dynasty":"宋代","title":"太一宫成奏告礼毕秦枢密有诗示秘阁次韵一首三绝其三"}
{"author":"周紫芝","content":"嶰竹吹新阳，端门飞晚雪。忆随侍祠官，走贺屐齿折。帘垂白玉楼，风度苍龙室。斋殿宿皇舆，修廊向鸣玦。寒风吹忽散，万象森可阅。星言催夙驾，天仗含璧月。圣心有忱诚，天意有施设。谁为白雪歌，入奏黄金阙。","dynasty":"宋代","title":"郊祀前二日雪"}
{"author":"周紫芝","content":"千里家山一望间，白头夫妇且樽前。诗中游戏无三昧，客里光阴又一年。","dynasty":"宋代","title":"戊辰除夜四绝其一"}
{"author":"周紫芝","content":"两国兵难解，三春花自飞。愁因春鸟唤，心逐暮鸿归。","dynasty":"宋代","title":"次韵罗仲共山村题咏十首其十"}
{"author":"周紫芝","content":"牢落偏州少士夫，一鸱求借是书无。道山堂外长廊下，黄卷如云记石渠。","dynasty":"宋代","title":"借书"}
{"author":"周紫芝","content":"早时得句唾成珠，晚岁分符雪似须。聊复把公诗过日，何心赋我食无馀。","dynasty":"宋代","title":"蔡澄源录三家诗见借各题一诗以还之其二"}
{"author":"周紫芝","content":"一湖春水绿漪漪，卧水桃花红满枝。去住云情浑不定，阴晴天色故相欺。风前柳作小垂手，雨后山成双画眉。何必娉娉仍袅袅，西湖应便是西施。","dynasty":"宋代","title":"湖上戏题"}
{"author":"周紫芝","content":"门前冠佩眼中稀，家在西湖水绕扉。每对凤姿羞羽翼，更因鱼目得珠玑。身闲聊伴苍官语，诗瘦空惭笨伯肥。别后清言应亹亹，不知谈麈为谁挥。","dynasty":"宋代","title":"次韵强常州见寄"}
{"author":"周紫芝","content":"结庐闻似辋川家，更趁东风摘露芽。短梦唤回春正好，枯肠搜尽句方嘉。酪奴语陋真堪笑，瑞草名高岂复加。明岁莫教烟雨里，白蔷薇秀小岩花。","dynasty":"宋代","title":"和人摘茶"}
{"author":"周紫芝","content":"平生郑康成，不种花婵娟。但闻书带草，罗生满堂前。佳菊苦解事，殷勤为公妍。红油护霜日，一笑真嫣然。秋风转寒枝，束素争回旋。团栾立芳砌，皎若璧月圆。使君颇牧手，年来出临边。燕衎自折冲，宾从时招延。苦爱白玉姿，临风嗅芳鲜。扬州东阁梅，自此复谁怜。安得白云词，写入朱丝弦。渊明眼独醒，载酒知谁先。骚人茹精蕊，世尘聊自蠲。幽姿倏已空，二士穷益坚。人生五马贵，行乐须何年。绝胜杜陵老，江花恼成颠。才名与富贵，似公真两全。新诗如脱弹，一出万口传。锋车行复来，琬琰殊未镌。且当对香雪，燕寝凝沉笺。","dynasty":"宋代","title":"次韵郑使君白菊"}
{"author":"周紫芝","content":"人生何苦著儒冠，心与功名了不干。早岁气吞云梦泽，暮年身作灞陵官。欲寻故国今安在，漫醉醨樽不当欢。老别相逢知几日，花须句在好重看。","dynasty":"宋代","title":"送呼延韩仲"}
{"author":"周紫芝","content":"六首（叔共名竦）好个神仙张志和。平生只是一渔蓑。和月醉，棹船歌。乐在江湖可奈何。","dynasty":"宋代","title":"渔父词"}
{"author":"周紫芝","content":"上方枝策记当年，仿佛天宫五日间。老去新添唯白发，重来好在只青山。已怜雪意催寒急，更遣泉声唤梦还。明日郊宫禋社稷，此生犹得缀朝班。","dynasty":"宋代","title":"夜宿净慈明日当宿斋宫"}
{"author":"周紫芝","content":"拥鼻驼裘不暖，浇肠蚁榼还空。助我茶瓯玉雪，煎成石鼎松风。","dynasty":"宋代","title":"东窗对雪六言四首其三"}
{"author":"周紫芝","content":"登临一笑与谁同，此事人间未易逢。莫恨清樽负重九，且看黄菊笑西风。江连碧海潮初上，山近丹霄路欲通。向晚归来得新句，便知云梦落胸中。","dynasty":"宋代","title":"次韵叶兵部九日不出十日登北高峰"}
{"author":"周紫芝","content":"睡起山惊堆玉，诗成研欲敲冰。飘瓦莫嫌碎点，打窗留伴寒灯。","dynasty":"宋代","title":"东窗对雪六言四首其四"}
{"author":"周紫芝","content":"灵泉无暑竹连山，绝似秋霜五月寒。我欲访君安得往，江湖满地一渔竿。","dynasty":"宋代","title":"次韵罗仲共灵泉夏夜二首其一"}
{"author":"周紫芝","content":"畴昔江湖意，儿曹总不知。幅巾沾雨过，拄杖看云移。凤子飞应远，莺儿语最迟。闲从梅雪后，直到麦秋时。","dynasty":"宋代","title":"客舍二首其二"}
{"author":"周紫芝","content":"烟鬟敛翠。柳下门初闭。门外一川风细细。沙上暝禽飞起。今宵水畔楼边。风光宛似当年。月到旧时明处，共谁同倚阑干。","dynasty":"宋代","title":"清平乐"}
{"author":"周紫芝","content":"花到酴醾欲尽时，一春已是燕游稀。旧来持酒听歌处，乞与东风燕子飞。","dynasty":"宋代","title":"北湖暮春十首其三"}
{"author":"周紫芝","content":"十雨五风年岁熟，万落千村俱种粟。人从南亩把金犁，谁在庙堂调玉烛。昔年避地今安居，前日荷戈今佩犊。开元宰相不开边，当时米贱斗数钱。自从罢武销剑戟，外户不闭俱安眼。人蒙更生家受赐，父老欢喜儿童颠。君不见天上宸章灿星斗，翔鸾惊飞翠蛟走。为言一德似阿衡，上格皇天赞元后。皇天报德亦可知，仁者必寿天无私。但愿天心锡难老，貂冠画衮常光辉。四国无兵谁不喜，共说升平自今始。黄帝垂衣坐法宫，千岁常师广成子。","dynasty":"宋代","title":"时宰生日乐府四首其四祈年歌"}
{"author":"周紫芝","content":"屋角梅花欲弄晴，耐寒庭草尚晶莹。护霜云重知何事，留得芭蕉作雨声。","dynasty":"宋代","title":"十月九日霁色可喜三首其一"}
{"author":"周紫芝","content":"西来蕃使换毡裘，渡海风帆入帝州。醉里宫花红压帽，千年今日记千秋。","dynasty":"宋代","title":"吴中舟行口号七首其三"}
{"author":"周紫芝","content":"两公才力可争雄，翰墨频收战胜功。笑我穷年辨乌舄，却将人事校鸡虫。","dynasty":"宋代","title":"再酬艾主管袁司理二首其二"}
{"author":"周紫芝","content":"玉壶花暖日烘窗，夺我寒衾晓梦长。惭愧高人方拥鼻，小炉沉水宿残香。","dynasty":"宋代","title":"正月十八日谒客意甚不乐已而过正师犹未起书小诗窗间而已"}
{"author":"周紫芝","content":"夜燧馀三月，新愁有百端。惊魂频雨泣，枵腹任风餐。射雉山居险，薰狐穴处难。胡来犹可尔，寇至不胜残。","dynasty":"宋代","title":"山中避盗后十首其五"}
{"author":"周紫芝","content":"石龙喷雪绕山斜，桑苧祠间一幅纱。只对清流已无暑，未论绝品解宜茶。","dynasty":"宋代","title":"惠山泉二绝其一"}
{"author":"周紫芝","content":"青鞋忍踏江沙路。恨人已、骑鲸去。笔底骅骝谁与度。西州重到，可怜不见，华屋生存处。秋江渺渺高台暮。满壁栖鸦醉时句。飞上金鸾人漫许。清歌低唱，小蛮犹在，空湿梨花雨。","dynasty":"宋代","title":"青玉案（凌歊台怀姑溪老人李端叔）"}
{"author":"周紫芝","content":"梅花落尽人谁管。暗凄断、伤春眼。雪后平芜春尚浅。一簪华发，满襟离恨，羞做东风伴。斗花小斛兰芽短。犹是当时旧庭院。拟把新愁凭酒遣。春衫重看，酒痕犹在，忍放金杯满。","dynasty":"宋代","title":"青玉案"}
{"author":"周紫芝","content":"翠蛾懒画妆痕浅。香肌得酒花柔软。粉汗湿吴绫。玉钗敲枕棱。鬓丝云御腻。罗带还重系。含笑出房栊。羞随脸上红。","dynasty":"宋代","title":"菩萨蛮"}
{"author":"周紫芝","content":"风头不定云来去。天教月到湖心住。遥夜一襟愁。水风浑似秋。藕花迎露笑。暗水飞萤照。渔笛莫频吹。客愁人不知。","dynasty":"宋代","title":"菩萨蛮"}
{"author":"周紫芝","content":"宝薰拂拂浓如雾。暗惊梅蕊风前度。依约似江村。余香马上闻。画桥风雨暮。零落知无数。收拾小窗春。金炉檀炷深。","dynasty":"宋代","title":"菩萨蛮（赋疑梅香）"}
{"author":"周紫芝","content":"雨细欲收还滴。满一庭秋色。阑干独倚，无人共说，这些愁寂。手把玉郎书迹。怎不教人忆。看看又是黄昏也，敛眉峰轻碧。","dynasty":"宋代","title":"西地锦"}
{"author":"周紫芝","content":"春雨细。开尽一番桃李。柳暗曲阑花满地。日高人睡起。绿浸小池春水。沙暖鸳鸯双戏。薄幸更无书一纸。画楼愁独倚。","dynasty":"宋代","title":"谒金门"}
{"author":"周紫芝","content":"春闲昼永。城下江深山倒影。净扫风埃。收拾烟光入句来。短窗闲倚。身似浮云门似水。谁伴余年。结得青山一个缘。","dynasty":"宋代","title":"减字木兰花"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花（内子生日）"}
{"author":"周紫芝","content":"数花，盖造物者以娱萱堂老人也。师醇以长短句分饷一枝，竹坡作此解以赞之西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。","dynasty":"宋代","title":"减字木兰花"}
{"author":"周紫芝","content":"山横鸟外白云边，酒满秋风落帽前。老子要诗那得句，湖天欲买不须钱。","dynasty":"宋代","title":"次韵庭藻秋怀三绝因以见招其二"}
{"author":"周紫芝","content":"十雨五风年岁熟，万落千村俱种粟。人从南亩把金犁，谁在庙堂调玉烛。昔年避地今安居，前日荷戈今佩犊。开元宰相不开边，当时米贱斗数钱。自从罢武销剑戟，外户不闭俱安眼。人蒙更生家受赐，父老欢喜儿童颠。君不见天上宸章灿星斗，翔鸾惊飞翠蛟走。为言一德似阿衡，上格皇天赞元后。皇天报德亦可知，仁者必寿天无私。但愿天心锡难老，貂冠画衮常光辉。四国无兵谁不喜，共说升平自今始。黄帝垂衣坐法宫，千岁常师广成子。","dynasty":"宋代","title":"时宰生日乐府四首其四祈年歌"}
{"author":"周紫芝","content":"婆饼焦云穰穰，麦穗黄。婆饼欲焦新麦香，今年麦熟不敢尝，斗量车载倾囷仓，化作三军马上粮。","dynasty":"宋代","title":"禽言"}
{"author":"周紫芝","content":"御墨亲书六字牌，阁名新赐属元台。内前夹道炉烟里，争看翔鸾舞凤来。","dynasty":"宋代","title":"时宰生日诗三十绝其十四"}
{"author":"周紫芝","content":"使君如冰壶，不受古俗尘。何为解豸冠，濯发天地津。开门纳沧波，自与云水亲。知谁分清流，照此千载人。","dynasty":"宋代","title":"寄题强"}
{"author":"周紫芝","content":"秋意关心切，蟾光见面难。欲成邀月饮，颇恨与谁看。天近瞻银阙，云空见玉盘。老夫浑不寐，欢喜一凭栏。","dynasty":"宋代","title":"今岁中秋无月闰八月十五日夜月色明甚二首其二"}
{"author":"周紫芝","content":"无方可试蓝田玉，空想云庵卧玉屋。赖有人间百尺楼，下临此地千寻竹。","dynasty":"宋代","title":"次韵季共月夜见怀竹坡用子绍韵其五"}
{"author":"周紫芝","content":"彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。","dynasty":"宋代","title":"鹧鸪天"}
{"author":"周紫芝","content":"了事痴儿不到诗，间中鼓吹自应奇。莫教句法惊人甚，便恐功名入手迟。性癖雅宜嵇叔懒，官闲只有漫郎知。庭梧想得西风急，秋意微生楚些悲。","dynasty":"宋代","title":"次韵罗仲共教授闲居三首其二"}
{"author":"周紫芝","content":"避地今犹雪，移家春复深。岂无花到眼，可奈鸟惊心。茶动容时摘，兰香得细寻。山中有幽事，青犊未成禽。","dynasty":"宋代","title":"山中避盗后十首其二"}
{"author":"周紫芝","content":"艾侯人物似芝兰，不数淮阴裤下韩。笔底波澜惊浩渺，胸中书传想萦蟠。厉施固自无妍丑，楚越何曾异胆肝。一笑相从亦何事，共看明月上云端。","dynasty":"宋代","title":"再次韵艾主管"}
{"author":"周紫芝","content":"客舍三寒暑，扁舟八往还。残年不如意，老色日凋颜。暗谷鸣珊佩，晴峦结翠鬟。江禽浑识面，似欲唤人闲。","dynasty":"宋代","title":"归自白湖舟中作"}
{"author":"周紫芝","content":"伴师同拄一枝藤，野岸凌兢踏断冰。老去莫辜元夜眼，试凭江阁看渔灯。","dynasty":"宋代","title":"正月十五日同圆明老师渡溪西雨作不可回三绝其一"}
{"author":"周紫芝","content":"郡郭东边是草堂，岩花时杂涧花香。愁从把酒杯中少，日向读书窗下长。","dynasty":"宋代","title":"次韵次卿林下行歌十首其四"}
{"author":"周紫芝","content":"白首归何晚。笑一椽、天教付与，楚江南岸。门外春山晚无数，只有匡庐似染。但想像、红妆不见。谁念香山当日事，漫青衫、泪湿人谁管。歌旧曲，空凄怨。将军未老身归汉。算功名、过了唯有，古词尘满。谁似渊明扌弃得老，饱看云山万点。况此老、斜川不远。终待我他年，剪黄花、一酹重阳酉戋。君为我，休辞劝。","dynasty":"宋代","title":"贺新郎"}
{"author":"周紫芝","content":"西湖八九月，秋叶日夜凋。两山各峥嵘，气与秋争高。天亦念幽绝，芬芳托孤标。要令列仙臞，一洗桃李骄。往往遣暗香，时时入高飙。绿叶未改色，微黄澹烟梢。可爱不可名，模写徒自劳。向来蜡梅花，相去无丝毫。但恨此花迟，不借春雨膏。尚可配精蕊，傲霜分两豪。金钱不知数，狼藉蒙讥嘲。可怜贵人家，渍蜜纷煎熬。坐令林下姿，半入金猊焦。闺房漫脂泽，此恨何由消。","dynasty":"宋代","title":"木犀方花一首"}
{"author":"周紫芝","content":"玉立疏疏不满栏，小桃宜向竹闲看。看花何必三千岁，带雨宁须十万竿。却怪靓妆情脉脉，不嫌青玉瘦栾栾。何郎粉面堪怜许，拟学风枝耐岁寒。","dynasty":"宋代","title":"次韵道卿竹间桃花盛开"}
{"author":"周紫芝","content":"偶作长吟君莫嗔，一泓聊占小池春。斗升虽未分公廪，青紫犹堪作卖人。","dynasty":"宋代","title":"为蛙答"}
{"author":"周紫芝","content":"西园摘处香和露。洗尽南轩暑。莫嫌坐上适来蝇。只恐怕寒、难近玉壶冰。井花浮翠金盆小。午梦初回后。诗翁自是不归来。不是青门、无地可移栽。","dynasty":"宋代","title":"虞美人（食瓜有感）"}
{"author":"周紫芝","content":"白璧摩挲未有疵，榜斋铭座尚防微。欲从今日求闻过，故说当年是昨非。言行固知无里襮，吏民何处不恩威。欲参函丈师全德，此去应须便拂衣。","dynasty":"宋代","title":"强幼安中大示乐闻过斋记以诗为谢"}
{"author":"周紫芝","content":"秋水平堤带雨浑，小桥分港到篱根。晚来幽事亦可喜，忽有渔舟时傍门。","dynasty":"宋代","title":"河桥晚思三首其三"}
{"author":"周紫芝","content":"重来樽酒定何时，藜杖同谁把一枝。雅量久知吞梦泽，高飞犹恨隔天池。凌烟事业归骠骑，乐府歌行付总持。自载笔床茶灶去，喜君风味似天随。","dynasty":"宋代","title":"送元素"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花·蓬莱三岛"}
{"author":"周紫芝","content":"山下清泉古甃寒，百年谁为发幽潜。可怜昔日供茶鼎，曾与先生当谷帘。","dynasty":"宋代","title":"仆所居盖濂溪先生之故基也有井清甘而寒先生尝以比谷帘今为路人所汲余尝为作亭号濂溪泉而"}
{"author":"周紫芝","content":"当时长啸敌先摧，不费官军一炬灰。黠虏自惊风鸟散，使君方看玉山颓。撄城捍贼今亡矣，抗疏论功有是哉。相见可堪谈旧事，为公搔首一徘徊。","dynasty":"宋代","title":"次韵幼安寺丞感旧见示"}
{"author":"周紫芝","content":"蓬莱三岛。上有青青千岁草。玉佩烟鬟。来作人间一笑欢。麻姑行酒。萼绿华歌清韵袅。玉秀兰芳。醉舞东风彩袖长。","dynasty":"宋代","title":"减字木兰花其二内子生日"}
{"author":"周紫芝","content":"塞北兵戈满，竹西歌吹空。何堪故乡梦，真在白头中。","dynasty":"宋代","title":"次韵罗仲共山村题咏十首其九"}
{"author":"周紫芝","content":"杀气骎骎战舰骄，春江漫漫湿金翘。但将红袖供歌舞，却为周郎笑二乔。","dynasty":"宋代","title":"读徐伯远书外家遗事作二绝句以纪之并序其二"}
{"author":"周紫芝","content":"语人曰：相马失之肥，相士失之瘦，世亦岂可以是论人物乎！戏作此词，为花衢狭客一笑嫦娥天上人谁识。家在蓬山烟水隔。不应著意眼前人，便是登瀛当日客。双眸炯炯秋波滴。也解人间青与白。檀郎未摘月边枝，枉是不教花爱惜。","dynasty":"宋代","title":"木兰花"}
{"author":"周紫芝","content":"诗翁老去无人数，晚岁移家在河浒。败絮蒙头那复霜，破屋穿天只愁雨。大儿窗下抄奇书，小儿灯前诵论语。明日羞囊馀几何，客至无钱具鸡黍。","dynasty":"宋代","title":"驼山秋晚二首其一"}
{"author":"周紫芝","content":"露井飞彫梧，碧月借秋色。颇闻遭鼠辈，恼睡成反侧。君岂劾鼠手，姑缓藁街磔。我亦见事惯，流年反多历。谁能与此物，更较胜负敌。一笑谓狸奴，无乃尔不职。","dynasty":"宋代","title":"次韵季共蓬斋夜坐三首其三"}
{"author":"周紫芝","content":"薰风池阁。小红桥下荷花薄。沙平水浅山如削。水上鸳鸯，何处风吹落。今朝端午新梳掠。锦丝围腕花柔弱。人生只有尊前乐。前度刘郎，莫负重来约。","dynasty":"宋代","title":"醉落魄（重午日过石熙明，出侍儿鸳鸯）"}
{"author":"周紫芝","content":"华省缪通籍，群公接蝉联。坐曹苦无事，笑语相周旋。蛛尘生印窠，雌黄入遗编。赐沐不反舍，环湖走层巅。况乃三神祠，仿佛在云烟。蓐食戒明发，著鞭飞晓鞯。白石望磊磊，跳珠忽溅溅。咫尺不得往，使我意惘然。谁当却丰隆，旷荡开青天。同升太华顶，共摘玉井莲。斯盟可重寻，慎勿轻弃捐。","dynasty":"宋代","title":"诸公约游诸山而雨分韵得莲字"}
{"author":"周紫芝","content":"舒郎人物是清流，不解蒲萄得一州。郡守无灯亦行乐，也随宾客上江楼。","dynasty":"宋代","title":"次韵同舒天用和元侯三绝其一"}
{"author":"周紫芝","content":"尚忆防秋日，疏渠转曲城。万方知盗息，此地看桥成。拄杖知频过，游鱼莫漫惊。明朝趁虚去，画柱晓霜明。","dynasty":"宋代","title":"桥成"}
{"author":"周紫芝","content":"避地偷生只闭门，不堪搔首对醨尊。行歌野哭江头路，雨叶风花总断魂。","dynasty":"宋代","title":"次韵草堂主人雨中十首其十"}
{"author":"周紫芝","content":"五更木鱼鸣绕屋，唤起乌衣晓登木。敲残千叠万叠声，乱尽长清短清曲。天边孤月犹复明，世上黄粱欲炊熟。老人虽起亦何营，但饮南窗一杯粥。","dynasty":"宋代","title":"刘其二"}
{"author":"周紫芝","content":"旧岁冬馀雪，今年雨复晴。奉常新奏乐，蕃使近朝正。灯火鳌山路，风光凤辇城。须烦天一笑，四海尽无兵。","dynasty":"宋代","title":"元夕前三日书事其一"}
{"author":"周紫芝","content":"连云台上倚阑干，着眼何妨尽日闲。公子胸中有云梦，更须为助借江山。","dynasty":"宋代","title":"次韵赵师是题乌江连云观二绝其二"}
{"author":"周紫芝","content":"身如倦鸟欲归去，盟与白鸥真复寒。更把后湖风月句，着官仍对吏书看。","dynasty":"宋代","title":"王兴周以苏养直诗见借今日偶携至直舍且诵且已自喜亦自笑也为题三诗因效其体其二"}
{"author":"周紫芝","content":"半世常愁夜雨零，断肠无复鬓丝青。又将船舰舟中梦，移入梧桐叶上听。凉吹渐欣归枕簟，好诗那更似鸾铃。欲知多少江湖兴，病眼无眠彻晓醒。","dynasty":"宋代","title":"夜雨再用都倅韵"}
{"author":"周紫芝","content":"白璧尝遭按剑疑，古来投分要相知。惊人未有平生句，绝妙空贻幼妇词。我亦去为庐阜客，君应多寄辋川诗。来书更觉宽陈债，八节滩头上水时。","dynasty":"宋代","title":"王元东寄长篇病中未能和韵先寄此诗为谢"}
{"author":"周紫芝","content":"玉粒新粳五月黄，中含风露晚秋香。但令云子流匙滑，莫管吴侬眼下创。","dynasty":"宋代","title":"食新粳有感"}
{"author":"周紫芝","content":"雕尽朱颜白尽头，种花本为欲忘忧。谁知花上风和雨，添得周郎一段愁。","dynasty":"宋代","title":"雨中读韩致光诗偶池上鹿葱盛开因效其体其二"}
{"author":"周紫芝","content":"灵泉无暑竹连山，绝似秋霜五月寒。我欲访君安得往，江湖满地一渔竿。","dynasty":"宋代","title":"次韵罗仲共灵泉夏夜二首其一"}
{"author":"周紫芝","content":"雨细无多子，云间又夕阳。鸟呼高枕梦，花醉老人肠。倩酒推愁去，凭诗伴日长。王孙归未得，草色自东墙。","dynasty":"宋代","title":"春意二首其二"}
{"author":"周紫芝","content":"秋草无情上舞台，清江犹抱故山回。紫微郎为谁携酒，斜日西风菊自开。","dynasty":"宋代","title":"登杜牧之翠微亭故基"}
{"author":"周紫芝","content":"乱山空洞自成龛，十里秋风响桧杉。我亦来脩香火供，便疑身在普陁岩。","dynasty":"宋代","title":"齐山依小岩作观音阁"}
{"author":"周紫芝","content":"娄黥无骨可封王，生事全凭药一囊。闭户翻经头已白，开门延客酒初尝。竹从春后知无数，花自山来别有香。未有数椽容我老，聊分一榻借君凉。","dynasty":"宋代","title":"娄黥庵纳凉"}
{"author":"周紫芝","content":"茶了诗窗饭后杯，儿书未熟急须催。鸟于花外唤客出，山自眼前将句来。","dynasty":"宋代","title":"湖居无事日课小诗其三"}
{"author":"周紫芝","content":"东风吹雪满征鞍，夺我濒湖一笑欢。老病不堪频送客，乱离容易莫求官。故人知有山公在，游子应怜范叔寒。留得馀年可相见，不须回眼泪阑干。","dynasty":"宋代","title":"用晦访别为作长句"}
{"author":"周紫芝","content":"巡远功名绝古今，后先俱死只侵寻。两家子弟犹相訾，百世何由识此心。","dynasty":"宋代","title":"过双庙"}
{"author":"周紫芝","content":"少日无心佩紫囊，一生裘葛是衣裳。但知野服寻山便，不学唐装又晋装。","dynasty":"宋代","title":"新作布裘二绝其二"}
{"author":"周紫芝","content":"诗翁老去得双旌，惯听清涟夜雨声。水到浔阳心独喜，云开庐阜眼先明。落花已是春三月，飞盖犹堪酒数行。寄语草元窗下客，忍令辜负晓啼莺。","dynasty":"宋代","title":"杨得臣见和晓晴长句用韵奉酬其二"}
{"author":"周紫芝","content":"往忆乌衣郎，北走彭门道。六年隔音容，万事挂怀抱。相思枉停云，尺纸开小草。为言清夜梦，莞尔同一笑。黄楼渺天末，路远何由到。我亦仰屋梁，恍若落月照。神交见颜色，此理固良妙。抚事思少年，相期在嵩少。是时海内安，王师未征讨。尚有丘壑姿，可寄沮溺傲。一从胡雏骄，斯民困征调。一死抗贼徒，奇祸发词藻。造物苦见憎，与俗坐殊好。微躯此栖迟，长夜悲静悄。苍狗变浮云，世事那可料。伤心埋白玉，急景转飞鸟。幸此好事人，遗编为倾倒。老眼倏巳明，权门益慵扫。","dynasty":"宋代","title":"毅果出"}
{"author":"周紫芝","content":"桃李艳春风，荣华照京洛。九陌飞香尘，朱楼响弦索。美人倚脩栏，青娥卷珠箔。白面谁家郎，巴商载金橐。大艑何岢峨，系舟楼下泊。哀弹杂清歌，日日楼中乐。谓言如江流，偕老有盟约。一朝买婵娟，蝉鬓轻梳掠。情从新人欢，恩与旧人薄。去年与青棠，今年赠芍药。人生有荣谢，曾不待衰落。倡女不嫁人，深心失期约。","dynasty":"宋代","title":"倡楼词"}
{"author":"周紫芝","content":"黄昏明月上朱楼，帘旌射月香雾浮。画栏垂手楼中女，对月低眉不举头。人似长干桥下水，一去悠悠几千里。谩道嫁鸡逐鸡飞，长干夫婿那得知。","dynasty":"宋代","title":"长干曲"}
{"author":"周紫芝","content":"睡起山惊堆玉，诗成研欲敲冰。飘瓦莫嫌碎点，打窗留伴寒灯。","dynasty":"宋代","title":"东窗对雪六言四首其四"}
{"author":"周紫芝","content":"饱食枕方便，过午茶未杵。拨火理残香，倚窗翻故楮。寻我东墙隅，枝筇散腰膂。朔风寒萧萧，修竹静楚楚。枝头雪犹在，秀色乃如许。竹固不受寒，岂但不受暑。老翁日日来，相期伴君语。谁能与俗人，昵昵作儿女。","dynasty":"宋代","title":"睡馀赋东墙雪竹"}
{"author":"周紫芝","content":"寒斋秋意高，夜久群籁息。眼前无一尘，谁与共此席。平生乐虚旷，颇怪言不食。遥知高世意，仰面看屋脊。秋虫曾何知，悲鸣乱胸臆。君亦意不眠，佳月良可惜。","dynasty":"宋代","title":"次韵季共蓬斋夜坐三首其二"}
{"author":"周紫芝","content":"老去舍轻舠，小室坐悬磬。六月不出门，端居阅晨暝。安知咫尺中，有此大殊胜。今晨穿北垣，万象忽辉映。太虚本无穷，眼力恐自竟。遥岑蔽清樾，了不赴将迎。翠幕空繁柯，烟鬟入幽凭。双峰始幡然，起应高士聘。长瘦有馀光，名与天地亘。马鬣亦已颓，蓬颗没微径。兹山与周旋，安得往脩敬。斗酒时自浇，先生醉初醒。落月挂长松，悲风绕危磴。徘回想音容，彷佛听嘲咏。","dynasty":"宋代","title":"六月八日始开北窗得数峰于林樾间命力斩恶木而山态始尽出"}
{"author":"周紫芝","content":"别时江上草离离，相见寒枝欲放梅。目送征鸿天外去，梦惊烟棹雪中来。青云谁料未十里，白发政须同一杯。老日相逢能有几，春花欲动莫先回。","dynasty":"宋代","title":"次韵雷飞卿雪中掉小舟见过"}
{"author":"周紫芝","content":"先生初出后湖时，日落山寒醉不知。更上蹇驴何处去，灞桥风雪要渠诗。","dynasty":"宋代","title":"题苏养直画"}
{"author":"周紫芝","content":"庐峰今已卜菟裘，心共长江日月流。莫待西风彫绿草，速来随我上归舟。","dynasty":"宋代","title":"收其二"}
{"author":"周紫芝","content":"遮眼梅花不要多，着人无复奈香何。月明羞看铜壶影，矮树斜枝忆短坡。","dynasty":"宋代","title":"小壶贮江蜡二梅幽绝俱可喜作三绝其一"}
{"author":"周紫芝","content":"月黑祠宫夜，天寒谁与偕。遂闻宣室召，先遣太常斋。胜事诗能说，牢愁酒可排。明朝看方朔，割肉更诙谐。","dynasty":"宋代","title":"次韵仲平祠宫书事二首其一"}
{"author":"周紫芝","content":"重廊阴阴与天隔，下有井泉馀百尺。乍垂修绠已复寒，深注花瓷不胜白。山城夏旱百井眢，盥濯从谁问涓滴。暮年来此看老黥，日倚银床卷深碧。炎官火伞空自张，玉川清风已生腋。翰林醉熟呼不醒，宫中谁赋花娉婷。中人传诏玉起立，井花吹面诗还成。诗成白雪真同调，咫尺回姿妃子笑。此郎自是醉谪仙，肯作官家诗待诏。北窗老子贪昼眠，蓬头突鬓良可怜。但将饱睡答长健，安得新诗追昔年。我生无誉亦无毁，老去功名薄如纸。日向山堂洗睡容，空费君家一壶水。","dynasty":"宋代","title":"客"}
{"author":"周紫芝","content":"江湖流落一乌巾，同障西风满扇尘。试为支郎吐幽句，了知长吉是前身。欲宽江上三年梦，更碾禅房一掬春。不为相逢苦相挽，行吟应在楚江滨。","dynasty":"宋代","title":"次韵子雍同达书记游安林"}
{"author":"周紫芝","content":"老去飘零日，春愁烂漫中。诗窗窥窈窕，睡枕听朦胧。弱柳妨晴态，小桃吹落红。颠风莫相恼，花事不关侬。","dynasty":"宋代","title":"夜中闻雨枕上作"}
{"author":"周紫芝","content":"水从吴尾入湖流，身到江南第二州。故国旧交应笑我，十年飞雪上人头。","dynasty":"宋代","title":"吴中舟行口号七首其七"}
{"author":"周紫芝","content":"贼去方烧县，兵来复打城。艰难唯有骨，生死两无情。欲住家何有，谋归计未成。人言李御史，满腹是精神。","dynasty":"宋代","title":"山中避盗后十首其九"}
{"author":"周紫芝","content":"春似酒杯浓，醉得海棠无力。谁染玉肌丰脸，做燕支颜色。送春风雨最无情，吹残也堪惜。何似且留花住，唤小鬟催拍。","dynasty":"宋代","title":"好事近（海棠）"}
{"author":"周紫芝","content":"瘦马度莽苍，悠悠忽长年。群山不知数，衮衮来眼前。忽逢天上月，下挂苍崖巅。炯如碧玉玦，中空窦云天。岩柯亦薄相，为作蟾桂圆。阴晴无显晦，千古长婵娟。坐令马上梦，忆我江南川。江空月自吐，万顷含风烟。静闻欸乃声，入我独宿船。误从尘网中，见似喜欲颠。何当追昔游，摆脱区中缘。买地结茅屋，攀云蹑飞仙。朝吸白露光，暮饮山根泉。清欢倘可结，浩歌与周旋。","dynasty":"宋代","title":"上饶道中望月岩"}
{"author":"周紫芝","content":"兵气缠沧海，斜阳入暮林。魂伤春落絮，泪湿晚啼禽。只有衣成结，浑无发受簪。残生已飘泊，老日更侵寻。","dynasty":"宋代","title":"元素僻在草野群盗纵横久不得问新作鼎来喜次其韵三首其一"}
{"author":"周紫芝","content":"参得诗中句外禅，颇知经岁杜禅关。要须觌面亲分付，不免烦君一下山。","dynasty":"宋代","title":"梅山宗老惠近诗明日自山中来访余尧城驿二首其二"}
{"author":"周紫芝","content":"詹侯学古淡，胸次无炎冷。高情屏嗜好，邃宇极深静。清心乐幽禅，世外得佳境。静悟已闻法，踊跃更深省。应复嗤卫侯，耄期犹自警。能事两禅师，句法颇清颖。无谁可悟言，举世我独醒。故来追若人，两耳静蛙黾。我生尘埃中，况迫桑榆景。安得薝卜林，婆娑共清影。君今富春秋，器业窥魏丙。兹游慎无厌，流光不俄顷。恐未免簪缨，问道勤造请。","dynasty":"宋代","title":"次韵伯尹晚游松林寺"}
{"author":"周紫芝","content":"种木当培根，疏流必深源。尝闻活万夫，报在子与孙。只今父子懿，同拱羲皇尊。文方班马富，业与皋夔伦。奕奕两貂蝉，煌煌一朱门。圣道家所传，兰树俱有闻。韦氏守一经，事业不足论。金张誇富贵，盛德无遗芬。父师固难量，有功在元元。为公祝遐寿，千载同风云。","dynasty":"宋代","title":"时宰生日诗五首其四"}
{"author":"周紫芝","content":"三载彭门梦，新年故国秋。月当千里共，酒要十分酬。翠幕知谁卷，双鬟不奈羞。寒螀莫相恼，啼作晚窗愁。","dynasty":"宋代","title":"次韵次卿中秋月下书所见"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头其三丙午登白鹭亭作"}
{"author":"周紫芝","content":"治剧知公老更优，何尝箕敛急征求。谁言粟自关中漕，但见钱从地上流。已报南来三日政，为宽北顾一时忧。皇天自古无公道，不遣刘郎到白头。","dynasty":"宋代","title":"李使君挽词三首"}
{"author":"周紫芝","content":"佛以甚深微妙法，广为一切众生说。有能悉发菩提心，究竟得成无上道。彼有受持读诵者，其福不可更称量。七宝满尔河沙数，以用布施得福德。而比福德犹为多，况吾大慈大愿师，常悯众生堕恶道。假此持经功德海，能免世间一切苦。有大长者号宰官，书写读诵不少懈。旃檀香及薝卜花，供养恭敬常作礼。忽遇黑风吹船舫，将随那刹诸鬼国。仓惶取是受持经，投诸江流没巨浪。须臾风定夜色霁，达旦悉得大快乐。平明篙师有妇妻，忽言汲水得巨轴。金书贝叶与巾绣，无一毫毛有坏相。有如金刚不坏身，经大水聚性不灭。拾尘数劫有时尽，而是功德终无穷。众生信心不坚固，未尝闻此殊胜事。用是稽首无上尊，愿我诸佛常加护。","dynasty":"宋代","title":"金刚般若波罗密经"}
{"author":"周紫芝","content":"连云台上倚阑干，着眼何妨尽日闲。公子胸中有云梦，更须为助借江山。","dynasty":"宋代","title":"次韵赵师是题乌江连云观二绝其二"}
{"author":"周紫芝","content":"落花残絮忆西园，寒食归心似纸鸢。无复御廊分冷食，又看茅屋禁清烟。","dynasty":"宋代","title":"西湖寒食"}
{"author":"周紫芝","content":"泉声落枕唤诗成，杰句中含万壑声。起看四更山吐月，又扶藜杖到天明。","dynasty":"宋代","title":"次韵罗仲共灵泉夏夜二首其二"}
{"author":"周紫芝","content":"危坐东窗日自长，幽人不出雨何妨。未论饱饭三秋乐，且说高眠一枕凉。晴后却疑犹点滴，夜深应是更淋浪。此声有味知谁解，安得君来与对床。","dynasty":"宋代","title":"五月二十九日对雨怀旧"}
{"author":"周紫芝","content":"病起忽数日，杖策周吾庐。桃花手新栽，小红今欲舒。萱草未出土，苗叶将扶疏。物变乃如此，光景难踟蹰。退自观我生，今形复何如。梦前黑垂髫，梦后霜入须。安得万丈绳，缚此窗间驹。先生可笑人，为生本田。晚污琳馆粟，俾代南山锄。皇恩浩如海，臣报终难虚。老力虽不足，闲日幸有馀。愿炷金鼎炉，日诵琅函书。跪祝望天门，圣寿如居诸。","dynasty":"宋代","title":"病起节物可惊效柳子厚"}
{"author":"周紫芝","content":"师行朔野不记年，两淮千里无炊烟。君王偃革似建武，始遣循吏来安边。今日安丰非故垒，夜闻夷歌隔淮水。况当两国不交兵，高堑深沟岂须尔。朝不鸣刁夜灭烽，吉语上闻天自喜。但令南亩栖馀粮，尽驱流冗归故乡。会见今年八九月，处处枣红梨子黄。四郊无兵门有戟，淮上山青淮水碧。樽前一曲柳枝歌，酿酒击鲜公燕客。","dynasty":"宋代","title":"送秦德久守安丰"}
{"author":"周紫芝","content":"江云欲雪江风吹，王敦城头乌夜啼。云深月暗风转急，惊乌绕树无安枝。狂风忽来飞不定，夜半无巢何所依。情知天公有风雨，何不结巢高树栖。君不见秦氏庭中双桂美，庭乌生雏八九子。乌生岂不念高飞，托君庭阴飞不起。那知君家轻薄儿，弹丸脱手两翅垂。无巢悔不巢巍巍，有巢悔不常高飞，人生祸福难豫期。","dynasty":"宋代","title":"乌飞曲"}
{"author":"周紫芝","content":"风蒲饱朝航，霁色急新涨。云山绕平湖，水墨澹屏障。夷犹柂初回，突兀山入望。何妨倾寸眸，便足了千嶂。想像钟磬音，隐约霄汉上。我欲一往游，遐瞻兹可畅。暮雪犹在涂，遗事不得访。人生蜡屐缘，一世能几两。登山追胜游，脚力须少壮。重来定何时，吾策今可杖。老愿复尔违，抚事一惆怅。","dynasty":"宋代","title":"舟过道场山下将往游舟师告以雪涂不可行而止"}
{"author":"周紫芝","content":"心折来时路，身行乱后村。土兵呵白昼，野妇哭黄昏。贼去烟留屋，人归日在门。舂陵四万户，今日几家存。","dynasty":"宋代","title":"避兵遣怀六首其五"}
{"author":"周紫芝","content":"机云佳兄弟，胸中几石渠。万事资不理，三箧补有馀。它时策高勋，已复得异书。安用结飞楼，傍架时卷舒。","dynasty":"宋代","title":"题吕节夫园亭十一首其八卷书阁"}
{"author":"周紫芝","content":"此情谁与问天公，幽事全归白发翁。袖手寻诗红烛里，卷帘听雨绿阴中。杯盘眼见樱桃熟，时节心惊柳絮空。谁为羁栖到三月，还家犹及舞雩风。","dynasty":"宋代","title":"三月二十二日春雨终日"}
{"author":"周紫芝","content":"无人试请一长缨，贤似防胡万里城。共说庙堂初奏凯，似闻淮海已无兵。黄头父老农桑晚，白面将军剑佩荣。息马投戈知有日，黑山青犊已先平。","dynasty":"宋代","title":"次韵道卿喜贼平"}
{"author":"周紫芝","content":"紫府琳腴照玉壶，来沾隐吏北山隅。遥知拜赐瞻金阙，应笑流涎湿领须。醉面看君红作缬，衰颜怜我绿凋蒲。明年何止分琼液，细葛香罗世亦无。","dynasty":"宋代","title":"次韵伯远端午日拜碧香之赐"}
{"author":"周紫芝","content":"一麾新领浙西州，重说当年八咏侯。要遣虏人知宿将，故乘轺传作遨头。朅来京口颁明诏，便合甘泉从禁游。红袖相扶客为寿，莫嫌和月醉西楼。","dynasty":"宋代","title":"为人贺沈镇江生日其一"}
{"author":"周紫芝","content":"落日鸣笳鼓，西风卷旆旌。熊罴千骑肃，锦绣一川明。猛士方投石，将军未请缨。不须誇剑舞，却縠是书生。","dynasty":"宋代","title":"观大阅"}
{"author":"周紫芝","content":"南方久不雨，旱气日益酷。起视夜何其，星斗灿满目。朝云蔼空濛，暮雨思霢霂。雷师方鞭车，风伯忽舞纛。百神各颠倒，谁为调玉烛。两宫方蒙尘，百执被驱逐。万里沙漠行，长征犯三伏。悬知臣子心，北望眢两目。愿兴肤寸云，朝隮暮渗漉。天公倘悔祸，何止望一熟。皇舆既言归，壤地亦旋复。谁当挽天河，下洗忧愤辱。","dynasty":"宋代","title":"悯雨叹"}
{"author":"周紫芝","content":"矫首望寥廓，云日清四方。枭獍各屏迹，孔鸾亦高翔。凤羽可为仪，用以朝帝皇。八音奏韶濩，五色呈文章。帝皇在殊庭，敛佩方锵锵。顾瞻丹凤俦，高目振鹭行。斥鴳独何事，乘时亦飞扬。短羽无远志，控地抢榆枋。卑飞固可笑，摧折亦足伤。愿附翙翙翼，托身云汉傍。","dynasty":"宋代","title":"古风二首其二"}
{"author":"周紫芝","content":"雪后新尝溅齿泉，樽前风味固依然。自从北郡无人到，不见鹅梨今几年。鲁酒谩倾犹病渴，并刀未下已流涎。从今莫觅张公种，饤坐虽多不当贤。","dynasty":"宋代","title":"十月晦日郡席见鹅梨"}
{"author":"周紫芝","content":"昔饮江南酒，刘郎鬓未华。无依怜晚岁，死贼痛全家。梦隔泉台久，魂归故国赊。与谁山下路，同折冻梅花。","dynasty":"宋代","title":"九道江中吊赵温叔"}
{"author":"周紫芝","content":"当年文伯。曾是东坡门下客。文采风流。奕叶传芳总未休。为公持酒。愿祝彩衣无限寿。归觐枫宸。剩醉长安几度春。","dynasty":"宋代","title":"减字木兰花（晁别驾生日）"}
{"author":"周紫芝","content":"苍璧新敲小凤团。赤泥开印煮清泉。醉捧纤纤双玉笋，鹧鸪斑。雪浪溅翻金缕袖，松风吹醒玉酡颜。更待微甘回齿颊，且留连。","dynasty":"宋代","title":"摊破浣溪沙（茶词）"}
{"author":"周紫芝","content":"门外青骢月下嘶。映阶笼烛画帘垂。一曲阳关声欲尽，不多时。凤饼未残云脚乳，水沈催注玉花瓷。忍看捧瓯春笋露，翠鬟低。","dynasty":"宋代","title":"摊破浣溪沙（汤词）"}
{"author":"周紫芝","content":"生日词者，盖自竹坡老人始也白发三千丈，双鬓不胜垂。人间忧喜如梦，老矣更何之。蘧玉行年过了，未必如今俱是，五十九年非。拟把彭殇梦，分付举痴儿。君莫羡，客起舞，寿琼卮。此生但愿，长遣猿鹤共追随。金印借令如斗，富贵那能长久，不饮竟何为。莫问蓬莱路，从古少人知。","dynasty":"宋代","title":"水调歌头"}
{"author":"周紫芝","content":"作濯锦桥边月，几度照中秋。年年此夜清景伴我与君游。万里相随何处，看尽吴波越嶂，更向古徐州。应为霜髯老，西望倚黄楼。天如水，云似扫，素魂流。不知今夕何夕，相对语羁愁。故国归来何事，记易南枝惊鹊，还对玉蟾羞。踏尽疏桐影，更复为君留。","dynasty":"宋代","title":"水调歌头（王次卿归自彭门，中秋步月）"}
{"author":"周紫芝","content":"岁晚念行役，江阔渺风烟。六朝文物何在，回首更凄然。倚尽危楼杰观，暗想琼枝璧月，罗袜步承莲。桃叶山前鹭，无语下寒滩。潮寂寞，浸孤垒，涨平川。莫愁艇子何处，烟树杳无边。王谢堂前双燕，空绕乌衣门巷，斜日草连天。只有台城月，千古照婵娟。","dynasty":"宋代","title":"水调歌头（丙午登白鹭亭作）"}
{"author":"周紫芝","content":"落日在烟树，云水两空濛。淡霞消尽，何事依约有微红。湖上晚来风细，吹尽一天残雨，苍翠湿千峰。谁遣长空月，冷浸玉壶中。问明月，应解笑，白头翁。不堪老去，依旧临水照衰容。良夜几横烟棹，独倚危樯西望，目断远山重。但恨故人远，此乐与谁同。","dynasty":"宋代","title":"水调歌头（雨后月出西湖作）"}
{"author":"周紫芝","content":"秋云微淡月微羞。云黯黯、月彩难留。只应是、嫦娥心里，也似人愁。几时回步玉移钩。人共月、同上南楼。却重听、画阑西角，月下轻讴。","dynasty":"宋代","title":"沙塞子（中秋无月）"}
{"author":"周紫芝","content":"玉溪秋月浸寒波。忍持酒、重听骊歌。不堪对、绿阴飞阁，月下羞蛾。夜深惊鹊转南柯。惨别意、无奈愁何。他年事、不须重问，转更愁多。","dynasty":"宋代","title":"沙塞子（席上送赵戒叔，时东南方扰）"}
{"author":"周紫芝","content":"荷气吹凉到枕边。薄纱如雾亦如烟。清泉浴后花垂雨，白酒倾时玉满船。钗欲溜，髻微偏。却寻霜粉扑香绵。冰肌近著浑无暑，小扇频摇最可怜。","dynasty":"宋代","title":"鹧鸪天"}
{"author":"周紫芝","content":"脩途缭重冈，病足倦游历。山根得蒙泉，石盎贮深碧。亭虚绕朱栏，绿净明水色。老禅黄檗米，弃置久复忆。振策望青云，清泉裂崖壁。至今一掬甘，长饮山中客。金鼎候松风，苍龙破圆璧。醉腹浇彭亨，真味付泯默。何当谋挈瓶，徙倚终日夕。清甘不可嗽，猿鸟与同吃。洗我两月尘，烂煮南山石。","dynasty":"宋代","title":"酌明寂泉"}
{"author":"周紫芝","content":"短兵无力可交绥，强敌当前敢出奇。况我龙钟临老日，值君三五少年时。拟将冲雪骑驴句，换取看花走马诗。病思谁能更搜索，但拳双臂作支颐。","dynasty":"宋代","title":"次韵戴文举陈季陵见索故稿"}
{"author":"周紫芝","content":"此生无事不随缘，世路何心更著鞭。年尽未归真偶尔，春来若健亦欣然。","dynasty":"宋代","title":"岁抄四绝其三"}
{"author":"周紫芝","content":"醉里青春挽不留，眼前戈甲几时休。溪边雨细花吹尽，陇上风寒麦又秋。","dynasty":"宋代","title":"次韵草堂主人雨中十首其六"}
{"author":"周紫芝","content":"凋尽朱颜年少春，不堪柳下对离樽。刘郎已是无肠断，更唱阳关恼客魂。","dynasty":"宋代","title":"即席二首其一"}
{"author":"周紫芝","content":"我得孤山已恨迟，水边无复昔年枝。花随此老俱成梦，诗似徐郎今有谁。陇使醉将春作信，广平应解玉为肌。五更笑语香中意，只有罗浮晓月知。","dynasty":"宋代","title":"次韵徐美祖梅花"}
{"author":"周紫芝","content":"万里西兴浦口潮，浪花真似海门高。谁将一夜山中雨，唤作沧江八月涛。","dynasty":"宋代","title":"冷泉亭放闸其二"}
{"author":"周紫芝","content":"它人有子但豚犬，是家此郎真芝兰。异时笔底问珠玉，已在只今眉宇间。","dynasty":"宋代","title":"次韵伯尹赠奇童二绝句其一"}
{"author":"周紫芝","content":"杨柳春风濯濯枝，深惭张绪少年时。期期尚有胸中意，种种真成鬓上悲。暮四朝三心巳了，年头月尾老俱遗。此中空洞今何有，曲尽周郎更不知。","dynasty":"宋代","title":"捡故书得旧写真戏书"}
{"author":"周紫芝","content":"谁把蓝揉翡翠，天将蜡做梅花。晚来秋水映残霞。水墨新描图画。纸上写将心去，眼边送却愁来。今回相见比前回。心下忡忡越日煞。","dynasty":"宋代","title":"西江月"}
{"author":"周紫芝","content":"野艾伤心碧，丛榴满意红。兵戈人事别，风物岁时同。山倚斜阳外，江横醉眼中。楚冤终未洗，谁为饷丝筒。","dynasty":"宋代","title":"重午日晚眺"}
{"author":"周紫芝","content":"一点伤春恨，看成两鬓霜。如今无此梦，莫画两鸳鸯。","dynasty":"宋代","title":"题钱少愚四画鸳浦"}
{"author":"周紫芝","content":"此生怀抱向谁开，唯有华颠苦见催。万事只今浑是梦，寸心堪笑已成灰。路长安得诗飞去，交浅唯愁雨不来。此意喜君无冷暖，尺书频寄塞鸿回。","dynasty":"宋代","title":"次韵次卿见寄"}
{"author":"周紫芝","content":"林下相从政要君，春来花草各欣欣。须烦无语木上座，时伴能言郑广文。徒步饱看山入眼，醉归应有句凌云。谁知九节仙人杖，解与先生立茂勋。","dynasty":"宋代","title":"次韵关子东筇杖"}
{"author":"周紫芝","content":"晋祚传千载，贤科重一时。拟横金殿栋，先剪桂林枝。月窟根盘壮，烟岩雨露滋。孤芳宁有种，凡木自多姿。臃肿樗空大，风流柳漫垂。惟应太邱令，功德季方知。","dynasty":"宋代","title":"拟省题桂林一枝诗"}
{"author":"周紫芝","content":"花落青墩寺，谁从作好春。锦囊题句近，旧旆得州新。老手摧强敌，馀风睦四邻。他年数循吏，神爵有斯人。","dynasty":"宋代","title":"强幼安用余与曾同季唱酬韵作二章见寄谨用韵为谢其二"}
{"author":"周紫芝","content":"嶰竹初回律，圆丘始告虔。礼应先吉土，诚已格高天。上圣锵环佩，群公执豆笾。谁为郊祀曲，传写入朱弦。","dynasty":"宋代","title":"恭进郊祀庆成诗五首其一"}
{"author":"周紫芝","content":"自喜新交得管城，政愁无地唤陶泓。孙郎不惜分龙尾，付与诗人了一生。","dynasty":"宋代","title":"孙耘老惠龙尾砚漆烟墨报以二诗其一"}
{"author":"周紫芝","content":"重来樽酒定何时，藜杖同谁把一枝。雅量久知吞梦泽，高飞犹恨隔天池。凌烟事业归骠骑，乐府歌行付总持。自载笔床茶灶去，喜君风味似天随。","dynasty":"宋代","title":"送元素"}
{"author":"周紫芝","content":"东风吹雪满征鞍，夺我濒湖一笑欢。老病不堪频送客，乱离容易莫求官。故人知有山公在，游子应怜范叔寒。留得馀年可相见，不须回眼泪阑干。","dynasty":"宋代","title":"用晦访别为作长句"}
{"author":"周紫芝","content":"晚得休文一解颜，识君曾是画图间。阳春白雪何由和，句有雌霓诵亦难。","dynasty":"宋代","title":"次韵沈彦述官舍书事二绝其二"}
{"author":"周紫芝","content":"雪后新尝溅齿泉，樽前风味固依然。自从北郡无人到，不见鹅梨今几年。鲁酒谩倾犹病渴，并刀未下已流涎。从今莫觅张公种，饤坐虽多不当贤。","dynasty":"宋代","title":"十月晦日郡席见鹅梨"}
{"author":"周紫芝","content":"人道长生，算来世上何曾有。玉尊长倒。早是人间少。四十年来，历尽闲烦恼。如今老。大家开口。赢得花前笑。","dynasty":"宋代","title":"点绛唇（内子生日）"}
{"author":"周紫芝","content":"东风歇。香尘满院花如雪。花如雪。看看又是，黄昏时节。无言独自添香鸭。相思情绪无人说。无人说。照人只有，西楼斜月。","dynasty":"宋代","title":"秦楼月"}
{"author":"周紫芝","content":"嶰竹初回律，圆丘始告虔。礼应先吉土，诚已格高天。上圣锵环佩，群公执豆笾。谁为郊祀曲，传写入朱弦。","dynasty":"宋代","title":"恭进郊祀庆成诗五首其一"}
{"author":"周紫芝","content":"冯夷宫中地无土，五更排衙朝击鼓。大官拥旆呵马归，小史白事当前语。自言赋命颇奇穷，一生自足风波苦。船须把缆始敢放，雾可藏身亦时吐。防危虑患岂不至，往往不知遭网罟。河神笑谓小史言，祸福不计愚与奸。恢恢天网自不失，琐琐尔曹何足论。小史速退卷舌走，顾视俦列图前奔。","dynasty":"宋代","title":"河伯小史白事歌"}
{"author":"周紫芝","content":"江城夏六月，大旱草木黄。稽首文殊师，驾言天池阳。为乞一斗水，普救千里伤。微云生宝髻，法雨遍大荒。霈为一尺霖，化作三日凉。老人不耐暑，内热煎中肠。吹以碧落风，灌以丹露浆。我有方丈室，彩榜名妙香。呼我四君子，聊与之徜徉。朝凭共乌几，夜宿同方床。永结无情欢，此乐殊未央。荣瘁不改观，死生知有常。岂不贤俗子，与世随低昂。翻手覆手间，此道宁久长。愿我四玉友，永言不相忘。","dynasty":"宋代","title":"雨后极凉简竹坡四君子"}
{"author":"周紫芝","content":"云满江天雪意酣，拥炉聊复听巴谈。老人不出真藏六，来客何劳说后三。已借团蒲摇短梦，更浇春饼荐馀甘。此生试向闲中看，何止人间七不堪。","dynasty":"宋代","title":"雪中过庆老方丈"}
{"author":"周紫芝","content":"当时长啸敌先摧，不费官军一炬灰。黠虏自惊风鸟散，使君方看玉山颓。撄城捍贼今亡矣，抗疏论功有是哉。相见可堪谈旧事，为公搔首一徘徊。","dynasty":"宋代","title":"次韵幼安寺丞感旧见示"}
{"author":"周紫芝","content":"吹尽青丝两鬓华，旋裁林下老生涯。已携斋钵分僧饭，更炷香云礼佛牙。","dynasty":"宋代","title":"游多福寺寺有佛牙光色殊胜而安定郡王墓在其后二绝其一"}
{"author":"周紫芝","content":"送春归去。说与愁无数。君去后，归何处。人应空懊恼，春亦无言语。寒日暮，腾腾醉梦随风絮。尽日间庭雨。红湿秋千柱。人恨切，莺声苦。拟倾浇闷酒，留取残红树。春去也，不成不为愁人住。","dynasty":"宋代","title":"千秋岁（春欲去，二妙老人戏作长短句留之，为社中一笑）"}
{"author":"周紫芝","content":"楼上看山酒一卮，人间此乐岂儿知。秋风吹落霜前雁，寄得西来别后诗。","dynasty":"宋代","title":"次韵吕居仁诗尾见及四绝其三"}
{"author":"周紫芝","content":"千秋节当八月五，御楼卷帘看马舞。黄衫玉带分两行，绣衣宫人击雷鼓。梨园法曲凄且清，相传犹是隋家声。宜春北院蛾眉小，初按新声未有名。侍女焚香跪瑶席，更看真妃作生日。恰值南方驿使来，旋采风枝露犹湿。当时盛事人争传，荔枝香曲是新翻。宫中行乐事亦秘，此曲不许人间闻。马嵬梦断香尘息，满山荔子无人摘。却归西内冷如冰，一听遗音泪空滴。","dynasty":"宋代","title":"荔枝香"}
{"author":"周紫芝","content":"从我怜君二十年，备尝险阻与艰难。试看剪发师陶母，肯为亲舂愧阿鸾。香火结缘聊为老，杯盘为寿小同欢。鹿门愿遂平生志，更享全家百岁安。","dynasty":"宋代","title":"九月十六日生日示内"}
{"author":"周紫芝","content":"天上阴晴不可猜，两番云黑又云开。鹭从落日山边去，鱼趁晚湖潮里来。","dynasty":"宋代","title":"湖居无事日课小诗其二"}
{"author":"周紫芝","content":"两国兵难解，三春花自飞。愁因春鸟唤，心逐暮鸿归。","dynasty":"宋代","title":"次韵罗仲共山村题咏十首其十"}
{"author":"周紫芝","content":"治剧知公老更优，何尝箕敛急征求。谁言粟自关中漕，但见钱从地上流。已报南来三日政，为宽北顾一时忧。皇天自古无公道，不遣刘郎到白头。","dynasty":"宋代","title":"李使君挽词三首"}
{"author":"周紫芝","content":"江路绕青山，山翠扑衣轻湿。谁酿晚来云意，做一天愁色。竹溪斜度尽篮舆，疏梅暗香入。何处最关心事，恨落梅风急。","dynasty":"宋代","title":"好事近（青阳道中见梅花。是日微风，花已有落者）"}
{"author":"周紫芝","content":"庐阜老人心古锥，颇学子长多爱奇。晚生恨不见前辈，一谈往事神先驰。龙眠人品似摩诘，不比老阎呼画师。往时袖手阅神骏，三马就毙何由追。都人一日传万口，后生闻此心怀疑。诸孙今喜典型在，此事颇从君得之。吾皇仁圣重贤士，子孙必录初无遗。但令苛政不如虎，会有善事令天知。碧油拥被报政急，桁杨卧壁催科迟。他年父老歌遗爱，为君摩石题苍碑。","dynasty":"宋代","title":"送李瑞昌"}
{"author":"周紫芝","content":"上方枝策记当年，仿佛天宫五日间。老去新添唯白发，重来好在只青山。已怜雪意催寒急，更遣泉声唤梦还。明日郊宫禋社稷，此生犹得缀朝班。","dynasty":"宋代","title":"夜宿净慈明日当宿斋宫"}
{"author":"周紫芝","content":"病馀犹著杖藜扶，临水依然一老夫。不用苦烧红蜡烛，桃花解笑白髭须。","dynasty":"宋代","title":"病起步至湖亭三首其三"}
{"author":"周紫芝","content":"断云疏雨暗楼台，春在寒空不肯回。梅亦羞人花未笑，柳知何事眼慵开。久拚双鬓缘诗老，忍放痴愁入酒来。犹有暮年文字业，睡馀重秩乱书堆。","dynasty":"宋代","title":"雪中睡起书北窗二首其一"}
{"author":"周紫芝","content":"白发三千丈，双鬓不胜垂。人间忧喜如梦，老矣更何之。蘧玉行年过了，未必如今俱是，五十九年非。拟把彭殇梦，分付举痴儿。君莫羡，客起舞，寿琼卮。此生但愿，长遣猿鹤共追随。金印借令如斗，富贵那能长久，不饮竟何为。莫问蓬莱路，从古少人知。","dynasty":"宋代","title":"水调歌头其一十月六日于仆为始生之日，戏作此词为林下一笑。世固未有自作生日词者，盖自竹坡老人始也"}
{"author":"周紫芝","content":"满山稚子欲翻篱，莫管春风上番时。来伴野僧参玉版，不知今日已茶毗。","dynasty":"宋代","title":"林间烧笋戏作"}
{"author":"周紫芝","content":"又见黄花日，清觞且对飞。白头夫妇少，无事笑谈稀。官小何时去，家贫几日肥。更须烦德曜，相伴老残晖。","dynasty":"宋代","title":"九月十六日示内二首其一"}
{"author":"周紫芝","content":"春来白水欲平田，未拆鞦韆已禁烟。伤雨落花空着地，倚风轻絮解漫天。","dynasty":"宋代","title":"春晚绝句二首其一"}
{"author":"周紫芝","content":"虚飘飘，虚飘飘，姮娥临月榭，神女渡仙桥。风撼花浮水，霜吹叶落条。飞云转眼下三峡，密雪满空来九霄。虚飘飘，虚飘飘，比人生命犹坚牢。","dynasty":"宋代","title":"虚飘飘其一"}
{"author":"周紫芝","content":"白雨跳珠水上鸣，雪花吹浪酒边行。不嗔燕子飞将去，最爱鸬鹚睡不惊。","dynasty":"宋代","title":"四月八日燕客湖亭"}
{"author":"周紫芝","content":"鹊尾烟横不卷帘，莫嫌好客坐无毡。道人此室知何用，留与衰翁听雪眠。","dynasty":"宋代","title":"游香岩一小室甚温"}
{"author":"周紫芝","content":"春雷隐约地中鸣，惯听由来梦不惊。莫怪诗翁归未去，故乡无此海潮声。","dynasty":"宋代","title":"夜闻潮二首其二"}
{"author":"周紫芝","content":"人物忽扫地，风流谁复知。子猷心爱竹，摩诘少能诗。畴昔山林意，残年丧乱悲。明珠在沧海，好句莫多遗。","dynasty":"宋代","title":"毅师以次卿诗编见示以二诗还之其二"}
{"author":"周紫芝","content":"数花，盖造物者以娱萱堂老人也。师醇以长短句分饷一枝，竹坡作此解以赞之西山岩桂。常恨香闻烟雨外。何似君家。戏彩堂前早试花。黄金千粟。风撼芳条香馥馥。一剪无多。桃李漫山奈俗何。","dynasty":"宋代","title":"减字木兰花"}
{"author":"周紫芝","content":"可怪子刘子，全家肯见存。长分夜雨榻，复共草堂樽。磊落吾何取，笑言君益温。它时此心在，结草报深恩。","dynasty":"宋代","title":"山中避盗后十首其十"}
{"author":"周紫芝","content":"湖色催清晓，风前一雪轻。不妨梅自笑，要与水争明。万木云遮尽，千岩玉琢成。可怜青竹叶，寒甚与谁倾。","dynasty":"宋代","title":"晓雪"}
{"author":"周紫芝","content":"花落青墩寺，谁从作好春。锦囊题句近，旧旆得州新。老手摧强敌，馀风睦四邻。他年数循吏，神爵有斯人。","dynasty":"宋代","title":"强幼安用余与曾同季唱酬韵作二章见寄谨用韵为谢其二"}
{"author":"周紫芝","content":"残生拟觅山中伴，万事厌从儿辈谈。笑我携家常作客，羡君买地已成庵。早将辽海千年梦，换得曹溪一滴甘。闻与道人新结社，懒云今不是常参。","dynasty":"宋代","title":"次韵吴思道赠姑溪道人"}
{"author":"周紫芝","content":"每日东风吹暗尘，小池幽树不成春。妨他燕子关何事，折尽梅花最恼人。愁里了知身是幻，老来惟与睡相亲。去年湖水浑依旧，欲买扁舟钓白蘋。","dynasty":"宋代","title":"客舍春寒"}
{"author":"周紫芝","content":"熟睡能令虏退师，高谈聊决庙堂疑。胡尘洗尽浑无事，却卷波澜入小诗。","dynasty":"宋代","title":"读巴东集二首其一"}
{"author":"周紫芝","content":"一湖春水绿漪漪，卧水桃花红满枝。去住云情浑不定，阴晴天色故相欺。风前柳作小垂手，雨后山成双画眉。何必娉娉仍袅袅，西湖应便是西施。","dynasty":"宋代","title":"湖上戏题"}
{"author":"周紫芝","content":"功名本是儿时事，过是悬知终少味。向来欲度骅骝前，无命能居百僚底。未容晚辈识风流，顿遣前贤隔生死。党狱十年犹未开，谗口嚣嚣苦相訾。且将皮里著阳秋，敢复眼前分浊泚。颜之厚矣终自羞，论少卑之人亦否。路逢俗士呼与言，公独未知其趣耳。无人为吊楚客魂，谁肯更作将军地。此心此语只自知，闻君足音惊且喜。词倾三峡颇壮观，气吞云梦真奇伟。时从雾豹得一斑，行看飞黄日千里。如君人物尚淹留，此事宁非肉食鄙。枘方虽自与凿乖，瓶竭那知是罍耻。一生恨未识荆州，万事政须咨伯始。忘形已自到尔汝，论事何妨杂嘲戏。人生一笑不易得，莫遣征航有归意。","dynasty":"宋代","title":"次韵端若再惠长句"}
{"author":"周紫芝","content":"短日收残雨，西风送夕阳。时光双去鸟，世事一炊粱。卷箔山堆案，翻书月满囊。诸君方给札，不拟献长杨。","dynasty":"宋代","title":"过雨二首其一"}
{"author":"周紫芝","content":"南北交欢万国宁，不将黔首比金缯。时人未会新盟意，要与思陵作中兴。","dynasty":"宋代","title":"时宰生日诗三十绝其十八"}
{"author":"周紫芝","content":"少年怀二妙，一日如三秋。岂料京洛间，岁暮方从游。空疏坐晚缪，清楚知前脩。周郎古名士，功以一战收。太丘亦贤者，盛德令人羞。周旋奉谈笑，领略开羁囚。有如我辈人，夫岂公等俦。窈窕寻远壑，共赋临清流。青山傥在眼，白发从满头。西湖如西子，好句岂易酬。不敢妄作语，恐有不下鸥。微君妙篇章，何以写我忧。人生每如此，万户不足侯。斯盟傥未寒，小艇尚可浮。","dynasty":"宋代","title":"周秀实陈庭藻携酒见过徜徉湖山间甚款明日秀实有诗乃次韵"}
{"author":"周紫芝","content":"拂席坐清晨，幸脱尘事窘。闲焚石鼎熏，细诵华严品。从迷索初心，悟意嗟岁晚。庭芜日延蔓，零落费锄垦。何当略边幅，乃或穷奥阃。馀年倘无恙，愿就一廛隐。悠悠藉至言，廓廓穷妙本。会须师瞿昙，未足慕嵇阮。","dynasty":"宋代","title":"蝇馆晨起效柳子厚"}
{"author":"周紫芝","content":"汉宫侍女知几千，争妍取宠俱可怜。谁知恩爱托画手，黄金买得昭阳眠。昭君自恃玉颜好，未信光阴镜中老。不知万里嫁胡儿，憔悴蛾眉葬秋草。忆得昭君初嫁时，含羞忍泪无人知。胡天漫漫沙漠远，空抱琵琶说别离。捐金得宠固可耻，委身胡酋不如死。世间妍丑何曾分，自古贤愚亦如此。","dynasty":"宋代","title":"昭君行"}
{"author":"周紫芝","content":"老日那容惜，晴光到眼休。蚕知今日浴，麦复几时收。黄犊分青草，花凫趁绿沟。谁能更归得，已是一春留。","dynasty":"宋代","title":"老日"}
{"author":"周紫芝","content":"太平和笔一番新，瑞表丹邱亦异闻。不遣枫榆作连理，谁知六合已同文。","dynasty":"宋代","title":"时宰生日诗三十绝其二十五"}
{"author":"周紫芝","content":"武皇开疆三万里，滇池初穿柏梁起。更铸仙人承露盘，万岁千秋奉天子。当时谩说邜金刀，谁知更有当涂高。铜雀台高阿瞒死，八方才人闹如蚁。玉井绮栏心未厌，犹取金仙着前殿。金仙辞汉忆汉主，登车殷勤垂玉箸。独捧金盘出故宫，回头忍看咸阳树。魏宫群臣眼亲见，朝着魏冠暮归晋。可怜长安肉食儿，不如顽铜犹有知。","dynasty":"宋代","title":"金铜"}
{"author":"周紫芝","content":"使君占吏师，老手便治剧。论功饮无何，课最上殊绩。人言神爵中，有此二千石。拥麾几何时，千里静森戟。遂移佳菊苗，步着东篱屐。南山忽当眼，净几分晚碧。黄花行欲开，吹帽尽佳客。丰年公事少，闲日颇自适。便恐趣公归，翱翔步丹极。晓枕梦催班，朦胧想山色。","dynasty":"宋代","title":"徐使君新作采菊亭"}
{"author":"周紫芝","content":"老坡骑鲸上天去，小坡落笔如风雨。能添老树着岩间，为石传神自翁语。两坡俱死真可惜，君有一拳何处得。谁向九原呼此翁，为我五日画一石。","dynasty":"宋代","title":"许贵州出苏叔党树石"}
{"author":"周紫芝","content":"华省缪通籍，群公接蝉联。坐曹苦无事，笑语相周旋。蛛尘生印窠，雌黄入遗编。赐沐不反舍，环湖走层巅。况乃三神祠，仿佛在云烟。蓐食戒明发，著鞭飞晓鞯。白石望磊磊，跳珠忽溅溅。咫尺不得往，使我意惘然。谁当却丰隆，旷荡开青天。同升太华顶，共摘玉井莲。斯盟可重寻，慎勿轻弃捐。","dynasty":"宋代","title":"诸公约游诸山而雨分韵得莲字"}
{"author":"周紫芝","content":"人物久衰谢，斯文寄渺茫。先生推老成，词采今擅场。交游数辈行，犹及晁与张。大坡渺云汉，小坡与相羊。岂兹丝纶手，不入鹓鹭行。尔来南中守，雨露新汉章。南中俱乐土，佩带安农桑。铜花秀铠甲，芝菌生桁杨。霜林荔子熟，酿瓮千家香。使君啸铃阁，宾客醉高堂。古来多循吏，治行何曾彰。愿公饮无何，坐使斯民康。","dynasty":"宋代","title":"送许体之守贵州"}
{"author":"周紫芝","content":"半垂罗幕护红妆，闲系青骢在绿杨。楼上日长时度曲，路边风过忽吹香。","dynasty":"宋代","title":"西湖春事五首其五"}
{"author":"周紫芝","content":"去年阴山雪，平地三尺馀。人言土中蝗，入土不用驱。今年岁枯旱，野食无豆蔬。西来三尺蝗，旧岁雪不如。秋田有遗秉，未足饱一夫。细雨生谷芽，屯云几时舒。群凶剧豺虎，诸将劳驱除。横尸作京观，流血如决渠。高穹厌杀气，荆棘满郊墟。尚复此恒雨，未知当何如。岂欲令斯民，竟死不少纾。天亦念赤子，理岂有是欤。会当开晴云，却返羲和车。我廪虽巳殚，我地尚可锄。庶用种宿麦，更作来岁储。","dynasty":"宋代","title":"秋霖叹"}
{"author":"周紫芝","content":"绣衮华貂侍禁宸，忠宣遗烈在丝纶。传家父子俱仁孝，盖世功名孰比伦。阀阅固知流派远，衣冠今见典型新。如公自是青云器，不作刘郎问大钧。","dynasty":"宋代","title":"次韵范提干二首其一"}
{"author":"周紫芝","content":"浩荡奔流急，仓黄突骑来。拥旌方满目，纵炬巳成灰。去踏青山道，归看白骨堆。须烦郭中令，一为洗胡埃。","dynasty":"宋代","title":"山中避盗后十首其三"}
{"author":"周紫芝","content":"六亲和，孝慈不出。国道昌，忠臣不立。韪公节，秋霜栗。繄公忠，贯白日。河洛腥，黄雾塞。枭獍鸣，群奸集。靡它而从中不沐，忠臣饮气义士戢，主左与左公不屈。茫茫沙漠万里天，渺渺归船海中楫。公之归，天为悦。愿寿公兮报公节。","dynasty":"宋代","title":"时宰生日乐章七首其二忠贯日章第二"}
{"author":"周紫芝","content":"秋意总关愁，那更与君轻别。从此共谁同醉，恨老来风月。遥知手板笑看云，江边醉时节。应为老人回首，记白头如雪。","dynasty":"宋代","title":"好事近"}
{"author":"周紫芝","content":"日日湖边路，频来我不嗔。故山无百里，客舍遂三春。红落含桃过，青垂小杏新。光阴花委地，飘泊燕依人。","dynasty":"宋代","title":"客舍二首其一"}
{"author":"周紫芝","content":"家与重湖近，门当永夜开。鹭随波浩荡，人共月徘徊。晓色催星落，飞云带雨来。长须汲水去，小艇淂鱼回。","dynasty":"宋代","title":"静夜二首其一"}
{"author":"周紫芝","content":"当日梨园寿太真，荔枝香曲赐名新。麻姑萼绿双回袖，舞彻遥知不动尘。","dynasty":"宋代","title":"季共见和前"}
{"author":"周紫芝","content":"诗成邂逅得穷愁，眼见郎潜又白头。人物向来山吏部，篇章今日谢宣州。","dynasty":"宋代","title":"次韵吕居仁诗尾见及四绝其一"}
{"author":"周紫芝","content":"平生结客少年场，人物如君见未尝。早岁风流知漫叟，一时师友是黄香。相从便作双凫去，欲见应须一苇航。只恐涪翁门下士，九重应合奉清光。","dynasty":"宋代","title":"赠元具茨二首其一"}
{"author":"周紫芝","content":"平生郑康成，不种花婵娟。但闻书带草，罗生满堂前。佳菊苦解事，殷勤为公妍。红油护霜日，一笑真嫣然。秋风转寒枝，束素争回旋。团栾立芳砌，皎若璧月圆。使君颇牧手，年来出临边。燕衎自折冲，宾从时招延。苦爱白玉姿，临风嗅芳鲜。扬州东阁梅，自此复谁怜。安得白云词，写入朱丝弦。渊明眼独醒，载酒知谁先。骚人茹精蕊，世尘聊自蠲。幽姿倏已空，二士穷益坚。人生五马贵，行乐须何年。绝胜杜陵老，江花恼成颠。才名与富贵，似公真两全。新诗如脱弹，一出万口传。锋车行复来，琬琰殊未镌。且当对香雪，燕寝凝沉笺。","dynasty":"宋代","title":"次韵郑使君白菊"}
{"author":"周紫芝","content":"微生感年衰，谁能惜春尽。政恐厌黄梅，吴杨出蒸菌。","dynasty":"宋代","title":"次韵子绍送春七绝其四"}
{"author":"周紫芝","content":"绣衮貂冠举世荣，阴功难报本难名。令公清德流无尽，依旧秦淮绕故城。","dynasty":"宋代","title":"时宰生日诗三十绝其二"}
{"author":"周紫芝","content":"颠风急来万木萎，迅雷不听人掩耳。南山栖鸟失故巢，北山翔龙卷湖水。翔龙掉尾不肯收，眼看沧波接云起。想当舟楫避惊涛，无数鱼虾趁龙尾。","dynasty":"宋代","title":"中元日雨中录所见"}
{"author":"周紫芝","content":"欲寻遗事苦无碑，老宿犹传古律师。尚恐蜿蜒在空谷，水清不敢唾方池。","dynasty":"宋代","title":"题净空泉二首其二"}
{"author":"周紫芝","content":"道人悟无生，开轩有深意。是身如芭蕉，妙语良默契。婆娑坐芳丛，聊复此游戏。秋风鸣环佩，晓露湿苍翠。闭窗得阴多，凉簟惊雨细。索句清梦馀，时能助幽思。我亦个中人，平生会佳致。此乐倘见分，杖策时一至。","dynasty":"宋代","title":"次韵元中芭蕉轩"}
{"author":"周紫芝","content":"长江水自光摇空，阳侯欲与风争雄。涛头不受水犀弩，鲸波欲卷冯夷宫。径须便入虎溪口，净洗平吞云梦胸。人言上水得风浪，下水得风终少功。平生万事尽难偶，政要东风渠不东。江边一叹良细事，而亦龃龉烦天公。儿时望事到白首，事不如意十八九。不如快饮风流泉，夜看青山衔北斗。","dynasty":"宋代","title":"十月十七日大风约客登虎渡亭观浪人言今日下水风不可往也戏作此篇"}
{"author":"周紫芝","content":"西楚兴王亦有人，半扶炎祚作谋臣。老生不解归明主，事去方知是失身。","dynasty":"宋代","title":"范增"}
{"author":"周紫芝","content":"东风吹雪满征鞍，夺我濒湖一笑欢。老病不堪频送客，乱离容易莫求官。故人知有山公在，游子应怜范叔寒。留得馀年可相见，不须回眼泪阑干。","dynasty":"宋代","title":"用晦访别为作长句"}
{"author":"周紫芝","content":"彩鹢双飞雪浪翻。楚歌声转绿杨湾。一川红旆初衔日，两岸朱楼不下帘。阑倚处，玉垂纤。白团扇底藕丝衫。未成密约回秋水，看得羞时隔画檐。","dynasty":"宋代","title":"鹧鸪天·彩鷁双飞雪浪翻"}
{"author":"周紫芝","content":"数椽元著乱山丛，强入天街踏软红。老去只思青眼旧，诗来犹数白头翁。身游吴越千山外，春落邯郸一枕中。赖有可人俱在眼，举杯惟欠与君同。","dynasty":"宋代","title":"次韵方元相见寄"}
{"author":"周紫芝","content":"心折来时路，身行乱后村。土兵呵白昼，野妇哭黄昏。贼去烟留屋，人归日在门。舂陵四万户，今日几家存。","dynasty":"宋代","title":"避兵遣怀六首其五"}
{"author":"周紫芝","content":"窗下梅花冻玉壶，梦回闲听雪跳珠。樽中酒尽何由得，枕上诗成可自娱。身世固应浑是梦，功名知巳不成卢。明朝醉倒春风路，试问黄公觅旧垆。","dynasty":"宋代","title":"雪中睡起书北窗二首其二"}
{"author":"周紫芝","content":"瘦马度莽苍，悠悠忽长年。群山不知数，衮衮来眼前。忽逢天上月，下挂苍崖巅。炯如碧玉玦，中空窦云天。岩柯亦薄相，为作蟾桂圆。阴晴无显晦，千古长婵娟。坐令马上梦，忆我江南川。江空月自吐，万顷含风烟。静闻欸乃声，入我独宿船。误从尘网中，见似喜欲颠。何当追昔游，摆脱区中缘。买地结茅屋，攀云蹑飞仙。朝吸白露光，暮饮山根泉。清欢倘可结，浩歌与周旋。","dynasty":"宋代","title":"上饶道中望月岩"}
{"author":"周紫芝","content":"此生难数绛人年，高位由来免疾颠。自笑晚途聊复尔，相逢云路岂其然。归心只欲开三径，薄宦何由托二天。他日据鞍如可强，故人虽老未轻捐。","dynasty":"宋代","title":"次韵彦恢再示前作"}
{"author":"周紫芝","content":"准拟重阳共一杯，幅巾临水复登台。飞花扑面君相送，落叶满山人未回。故国只凭幽梦到，断肠频寄尺书来。此生终向江湖老，黄菊红萸笑谩催。","dynasty":"宋代","title":"次韵明叔九日见怀"}
{"author":"周紫芝","content":"淮上声名彻冕旒，几年边鼓卧清秋。五花未从甘泉驾，百尺聊新楚塞楼。暮雨已随烟佩去，长江空抱峡山流。客来欲吐窗闲句，莫把城南比阆州。","dynasty":"宋代","title":"峡守秦德久其二"}
{"author":"王镃","content":"黄云连白草，万里有无间。霜冷髑髅哭，天寒甲胄闲。马嘶经战地，雕认打围山。移戌腰金印，将军度玉关。","dynasty":"宋代","tags":"边塞","title":"塞上曲"}
{"author":"王镃","content":"探春绕遍玉阑干，香暗冰痕屐齿寒。怕有花头遭冻损，枝枝呵手掐来看。","dynasty":"宋代","title":"踏雪寻梅"}
{"author":"王镃","content":"学诗玄妙似参禅，又似凡人去学仙。吟得悟时皮骨换，一天风露响灵蝉。","dynasty":"宋代","title":"题友人诗集"}
{"author":"王镃","content":"凉丝疏柳条，秋满石阑桥。吴越兴亡事，晨昏来去潮。云开天日近，水接海山遥。望到西陵渡，风帆影自飘。","dynasty":"宋代","title":"铁塘江"}
{"author":"王镃","content":"云气不分明，天阴忽又晴。喜凉溪鹊浴，知雨沼蛙呜。仙药黄精饭，斋蔬白蕈羹。惜春吟未就，闲踏落花行。","dynasty":"宋代","title":"晚春即事"}
{"author":"王镃","content":"千丝杨柳拂征蓬，一望菱花漾晓风。人在画楼高处立，鹭鸶飞入水晶宫。","dynasty":"宋代","title":"吴江旅思"}
{"author":"王镃","content":"桂香风老鬓飕飕，添着湘罗小夹裘。烟锁亭台青嶂晓，露寒帘幕画堂秋。雁来花发芙蓉浦，燕去影疏杨柳楼。隔岸梧桐易憔悴，未霜叶落满河舟。","dynasty":"宋代","title":"吴山旅楼秋望"}
{"author":"王镃","content":"枕书午睡正朦胧，云翠风凉透葛中。唤醒一床蝴蝶梦，虬鸦声在隔楼东。","dynasty":"宋代","title":"午睡"}
{"author":"王镃","content":"南北高峰叫杜鹃，斜阳浮翠断桥边。画船归处江湖梦，一半楼台杨柳烟。","dynasty":"宋代","title":"西湖"}
{"author":"王镃","content":"金波滟滟日煇煇，绿树牵风晒柳丝。湖阔翠禽飞不过，浮荷叶上立多时。","dynasty":"宋代","title":"西湖春晓"}
{"author":"王镃","content":"綵楼帘影夜沉沉，一片筛凉月似金。倚得画栏和袖暖，看人儿女学穿针。","dynasty":"宋代","title":"七夕"}
{"author":"王镃","content":"凤箫声断綵鸾来，弄玉仙游竟不回。英气至今留世上，年年化作此花开。","dynasty":"宋代","title":"凤仙"}
{"author":"王镃","content":"宿鹭分行落照边，村藏深树远吹烟。天然诗句无人识，划记寒沙抄一篇。","dynasty":"宋代","title":"溪村晚望"}
{"author":"王镃","content":"偶巡三岛过瀛洲，閒把新绛系海虬。忽报词臣当直日，灵风吹到五云楼。","dynasty":"宋代","title":"游仙词三十三首其二十"}
{"author":"王镃","content":"飞佩乘风海上游，麟洲有路透炎州。仙人养就千年鼠，时采长毛织火裘。","dynasty":"宋代","title":"游仙词三十三首其二十七"}
{"author":"王镃","content":"荣枯皆定数，枉作送穷吟。有色非真画，无弦是古琴。青松秦世事，黄菊晋人心。尘外烟萝客，相寻入远林。","dynasty":"宋代","title":"山中"}
{"author":"王镃","content":"雪玉层层映翠微，蜀王心事此花知。染红不到枝头上，想是啼鹃血尽时。","dynasty":"宋代","title":"白杜鹃"}
{"author":"王镃","content":"旌阳仙去坠栖笼，窃药曾归草木中。餐了琼霜因换雪，至今顶内不粘红。","dynasty":"宋代","title":"白鸡冠"}
{"author":"王镃","content":"楚客曾因葬水中，骨寒化出玉玲珑。生时不饮香魂醒，难着春风半点红。","dynasty":"宋代","title":"白兰"}
{"author":"王镃","content":"翠云低护玉楼台，露洗香苞逐渐开。昨夜赏花人酒醉，月中错认水晶杯。","dynasty":"宋代","title":"白牡丹"}
{"author":"王镃","content":"水晶帘挂小池亭，茉莉花香酒易醒。日影不摇风力软，蟢丝绊落翠晴蜓。","dynasty":"宋代","title":"西亭新暑"}
{"author":"王镃","content":"袂分鸳锦梦双残，一线啼痕枕未乾。门掩青灯人自去，杏花风起落花看。","dynasty":"宋代","title":"惜别"}
{"author":"王镃","content":"阑干曲曲柳阴阴，路积残红半指深。却谢多情双燕子，飞来飞去说春心。","dynasty":"宋代","title":"惜春"}
{"author":"王镃","content":"水路随山转，溪晴踏软沙。斜阳晒鱼网，疏竹露人家。行蟹上枯岸，饥禽衔落花。老翁分石坐，闲话到桑麻。","dynasty":"宋代","title":"溪村"}
{"author":"王镃","content":"村村绿树起青烟，隔岸行人叫渡船。昨夜不知何处雨，水推枯叶出溪边。","dynasty":"宋代","title":"溪村即事二首"}
{"author":"王镃","content":"春深水暖鳜鱼肥，腰筥山童采蕨归。一路蜜蜂声不断，刺花开遍野蔷薇。","dynasty":"宋代","title":"溪村即事二首"}
{"author":"王镃","content":"宿路分行落照边，村藏深树远吹烟。天然诗句无人识，划记寒沙抄一篇。","dynasty":"宋代","title":"溪村晚望"}
{"author":"王镃","content":"吹笛何人在小楼，夜深不下玉帘钩。凉风敲落梧桐叶，片片飞来尽是秋。","dynasty":"宋代","title":"喜凉"}
{"author":"王镃","content":"山花幽草自成春，深入仙源欲避秦。地僻不知南北事，相逢尽是种桃人。","dynasty":"宋代","title":"仙源即事"}
{"author":"王镃","content":"避世移家入乱山，松风杉雨打窗寒。床头一卷麻衣易，自点松明尽夜看。","dynasty":"宋代","title":"仙源即事"}
{"author":"王镃","content":"鼎沸秦汤满世间，恨无凉雨洗松关。道人识破先天易，又欲携包过别山。","dynasty":"宋代","title":"仙源即事三首"}
{"author":"王镃","content":"开试丹头采异方，归来洗药井中香。松花酒后黄精饭，卧看青山到夕阳。","dynasty":"宋代","title":"仙源即事三首"}
{"author":"王镃","content":"泥炉松火带烟青，汤沸轻潮响瓦瓶。坐睡醒来窗上月，梦魂疑在浙江亭。","dynasty":"宋代","title":"仙源即事三首"}
{"author":"王镃","content":"劫灰飞出祖龙宫，六国强吞总是空。独有椒兰香不散，春风移过草花中。","dynasty":"宋代","title":"咸阳"}
{"author":"王镃","content":"石门仙人云霞裳，飘飘飞佩来山房。松间看鹤不相见，灵风满路馥天香。","dynasty":"宋代","title":"谢靳石门道籙见访"}
{"author":"王镃","content":"棕鞋闲踏软红尘，道眠青山认得真。不是江湖相识者，谁来泉石访幽人。夜寒草屋三更雨，心事梨花一片春。莫笑家风太枯淡，地垆温酒话逃秦。","dynasty":"宋代","title":"谢尹绿坡见访"}
{"author":"王镃","content":"松屋篝灯伴夜阑，闭门不管雪花寒。调朱旋滴梅瓶水，读过唐诗再点看。","dynasty":"宋代","title":"雪夜二首"}
{"author":"王镃","content":"落在空中似雨飞，成花因被紧风吹。销金帐掩红娇处，暖护歌声醉不知。","dynasty":"宋代","title":"雪夜二首"}
{"author":"王镃","content":"野棠开后忽飞来，又趁秋风海上回。到国依栖应有梦，巢空月落旧楼台。","dynasty":"宋代","title":"燕"}
{"author":"王镃","content":"二月垂丝拂翠楼，画眉如妒逞风流。成花又惹分离恨，去作浮萍送客舟。","dynasty":"宋代","title":"杨柳词"}
{"author":"王镃","content":"苔痕分路见人家，犬护篱根卧落花。一片林塘诗境界，四时花果隐生涯。锄山拣日春栽药，汲水和云夜煮茶。耕录有文须点看，旋摇松露入原砂。","dynasty":"宋代","title":"尹绿坡闲吟所"}
{"author":"王镃","content":"春风吹动漏声残，醉后归来独倚阑。雨湿落花飞不去，乱红粘满石棋盘。","dynasty":"宋代","title":"饮散"}
{"author":"王镃","content":"竹风吹动草根尘，熠熠高底自照身。每夜囊盛光到晓，书斋送舆少灯人。","dynasty":"宋代","title":"萤"}
{"author":"王镃","content":"涌金门外看花朝，步去船归不见遥。一派笙歌来水上，鹭鸶飞过第三桥。","dynasty":"宋代","title":"涌金门"}
{"author":"王镃","content":"紫云缭绕玉城开，张许真人入奏台。大帝正答雷雨事，宝函捧出又回来。","dynasty":"宋代","title":"游仙词三十三首"}
{"author":"王镃","content":"金钟三响紫微宫，玉树烟飘辇路风。彩凤已衔仙诏去，九天朝罢五云中。","dynasty":"宋代","title":"游仙词三十三首"}
{"author":"王镃","content":"宝花如雨落龙楼，上界遥观下界秋。金凤一声天欲晓，银河光趁月西流。","dynasty":"宋代","title":"游仙词三十三首"}
{"author":"王镃","content":"月斜天路晓风清，缥缈云开见玉城。无数小仙参阙罢，相逢只是说长生。","dynasty":"宋代","title":"游仙词三十三首"}
{"author":"王镃","content":"龙楼凤阁起霞光，阙下排班待玉皇。惟有栾巴来得晚，满身犹带酒痕香。","dynasty":"宋代","title":"游仙词三十三首"}
{"author":"王镃","content":"百万仙兵护帝车，宝光云篆自成书。庞刘元在天医院，雷祖时差过玉虚。","dynasty":"宋代","title":"游仙词三十三首"}
{"author":"王镃","content":"瑶阶晴日弄轻红，扫地湘童立晓风。金锁沉沉春洞寂，玉琴声出落花中。","dynasty":"宋代","title":"游仙词三十三首"}
{"author":"王镃","content":"绿鬓毛姑翠羽衣，口中犹自说秦时。琼丝小筥无人见，藏有麟洲五色芝。","dynasty":"宋代","title":"游仙词三十三首"}
{"author":"王镃","content":"扁上金书洞府名，沉沉珠树彩云轻。碧桃风卷箫声去，弄玉乘鸾看月明。","dynasty":"宋代","title":"游仙词三十三首"}
{"author":"王镃","content":"醉归紫府月流光，霞色仙衣散异香。闲把玉箫吹一曲，九天风露欲飞霜。","dynasty":"宋代","title":"游仙词三十三首"}
{"author":"王镃","content":"玉蕊亭边集翠娥，琅璈声和万年歌。月斜酒散天风冷，鸾鹤扁跹渡绛河。","dynasty":"宋代","title":"游仙词三十三首"}
{"author":"王镃","content":"珊瑚老树百花开，玉色灵泉滴翠崖。弹罢瑶琴黄鹤至，紫泥湿透藕丝鞋。","dynasty":"宋代","title":"游仙词三十三首"}
{"author":"王镃","content":"懒向东溟钓碧波，醉时自唱太平歌。银竿插在灵河畔，闲把龙须作玉簑。","dynasty":"宋代","title":"游仙词三十三首"}
{"author":"王镃","content":"昨夜三清醮罢迟，步虚声逐翠云飞。小仙自向人间去，留得青词袖里归。","dynasty":"宋代","title":"游仙词三十三首"}
{"author":"王镃","content":"西母瑶池宫殿高，夜明帘卷玉丝绦。隔云听得东方笑，三度曾偷碧树桃。","dynasty":"宋代","title":"游仙词三十三首"}
{"author":"王镃","content":"全家童女在云边，都是人间得道仙。甲子无穷春不老，研金写尽蕊珠篇。","dynasty":"宋代","title":"游仙词三十三首"}
{"author":"王镃","content":"夜半瑶宫上会开，龙车声轧凤飞来。演穷灵宝玄元法，大梵天仙带月回。","dynasty":"宋代","title":"游仙词三十三首"}
{"author":"王镃","content":"看了金书看水流，刚风吹鬓不知秋。碧瞳仙过天河去，戏擘云衣作彩舟。","dynasty":"宋代","title":"游仙词三十三首"}
{"author":"王镃","content":"朝罢群仙退玉墀，天风吹绉六铢衣。左慈闲戏神仙术，五色霞杯绕洞飞。","dynasty":"宋代","title":"游仙词三十三首"}
{"author":"王镃","content":"偶巡三岛过瀛洲，闲把新绦击海虬。忽报词臣当直日，灵风吹到五云楼。","dynasty":"宋代","title":"游仙词三十三首"}
{"author":"王镃","content":"游遍蓬莱到水都，龙宫书请注龙书。月明长啸独归去，海上行乘赤鲤鱼。","dynasty":"宋代","title":"游仙词三十三首"}
{"author":"王镃","content":"金光倒射玉楼台，海上仙人采药回。花下闲谈尸解事，葛翁忽跨白驴来。","dynasty":"宋代","title":"游仙词三十三首"}
{"author":"王镃","content":"华山九节玉菖蒲，千度秋风叶不枯。洞里久餐松乳餍，秦人还识此根无。","dynasty":"宋代","title":"游仙词三十三首"}
{"author":"王镃","content":"三尸魄重药难医，一个丹瓢一剑飞。历尽大罗天下路，无人肯吃又藏归。","dynasty":"宋代","title":"游仙词三十三首"}
{"author":"王镃","content":"灵液长流满地香，洞中多是散仙房。金炉煮就金精汁，欲献元君未敢尝。","dynasty":"宋代","title":"游仙词三十三首"}
{"author":"王镃","content":"天诏旌阳上玉宫，功成鸡犬亦无踪。独留铁柱难飞去，要锁东溟老毒龙。","dynasty":"宋代","title":"游仙词三十三首"}
{"author":"王镃","content":"飞佩乘风海上游，鹿洲有路透炎州。仙人养就千年鼠，时采长毛织火裘。","dynasty":"宋代","title":"游仙词三十三首"}
{"author":"王镃","content":"金甲雷丁出巽宫，丹幢翠节拥灵童。五更飞去雌雄剑，一夜盐池碧水红。","dynasty":"宋代","title":"游仙词三十三首"}
{"author":"王镃","content":"仙令王乔面玉墀，天香薰透绿荷衣。谁知脚底青丝舄，化作双凫傍日飞。","dynasty":"宋代","title":"游仙词三十三首"}
{"author":"王镃","content":"龙脑包薰满洞香，韩湘酒熟在瑶缸。几番醉怕春云暖，闲却鲛绡紫石窗。","dynasty":"宋代","title":"游仙词三十三首"}
{"author":"王镃","content":"天花子落月中楼，香满三千世界秋。下有老人常斫树，至今玉斧不曾修。","dynasty":"宋代","title":"游仙词三十三首"}
{"author":"王镃","content":"月娥树上赤花香，羽帐琼楼子夜长。玉兔白蛙身不老，水银一臼结玄霜。","dynasty":"宋代","title":"游仙词三十三首"}
{"author":"王镃","content":"竹丝篮里白鱼肥，日落江头换酒归。只恐明朝江雪冻，老妻连夜补簑衣。","dynasty":"宋代","title":"渔父吟"}
{"author":"王镃","content":"莲盂送别万峰云，龙虎山前过小春。草履惯穿枯岭叶，布衣犹带旧京尘。毡寒不见游仙梦，路远谁怜倦客贫。东望海门归未得，北风吹雪满唐巾。","dynasty":"宋代","title":"寓龙虎山示张炼师"}
{"author":"王镃","content":"柳院春归雪未乾，试灯歌巷月痕寒。懒随翠影红香走，自买梅花插烛看。","dynasty":"宋代","title":"元宵"}
{"author":"王镃","content":"自咏自书粘壁上，何须古画与名碑。隔墙风落闲花片，日日飞来入砚池。","dynasty":"宋代","title":"月洞书屋"}
{"author":"王镃","content":"湖中暖动采香船，晴入泥痕斗草天。红影一阑春欲透，趱开桃杏向阳边。","dynasty":"宋代","title":"月色催花"}
{"author":"王镃","content":"不眠行绕石池吟，月色如银夜正深。山路无风枯叶静，时闻露滴响空林。","dynasty":"宋代","title":"月夜"}
{"author":"王镃","content":"沉沉万籁满天星，药兔秋声处处明。落尽灯花人欲睡，一檐桐影捣衣声。","dynasty":"宋代","title":"月夜敲砧"}
{"author":"王镃","content":"客程因太早，却费一更眠。落月已归海，残星犹在天。橹声荷叶浦，萤火豆花田。隔岸谁家起，青灯远树边。","dynasty":"宋代","title":"早行"}
{"author":"王镃","content":"心事分明说与君，功名已付峡西云。只须相我穷吟骨，清比唐人得几分。","dynasty":"宋代","title":"赠雷相士"}
{"author":"王镃","content":"我为诗穷子亦穷，两穷相遇说飘蓬。记从活处寻高着，莫泥区区死局中。","dynasty":"宋代","title":"赠棋士"}
{"author":"王镃","content":"我命梅花好与同，生来清苦雪霜中。易堂有历曾推算，才得春风运便通。","dynasty":"宋代","title":"赠星士"}
{"author":"王镃","content":"日日妆楼望雁回，雁回郎不寄书来。谁知别后身宽窄，欲送寒衣未敢裁。","dynasty":"宋代","title":"征妇词"}
{"author":"王镃","content":"丝丝梅雨湿榴花，处处钗符袅鬓鸦。醉听画楼思远曲，艾枝簪满碧巾纱。","dynasty":"宋代","title":"重午"}
{"author":"王镃","content":"篱根醉倒任斜阳，隔夜茱萸便不香。莫把黄花遮破帽，教人见我鬓边霜。","dynasty":"宋代","title":"重阳纪怀"}
{"author":"王镃","content":"拜章台上月如霜，云湿阑干面面凉。道士醮归秋夜净，满身薰得紫藤香。","dynasty":"宋代","title":"紫极宫"}
{"author":"王镃","content":"风露损衣裾，秋深怀故庐。仆方谈夜梦，客至得家书。子黑石莲老，柿红霜叶疏。今年篱下菊，遥忆少人锄。","dynasty":"宋代","title":"秋深"}
{"author":"王镃","content":"诸老彫零尽，江湖今有谁。半生行客惯，多难识君迟。花屋春风酒，梅山雪夜诗。莫为名钓出，世事正如棋。","dynasty":"宋代","title":"访翟梅山"}
{"author":"王镃","content":"国事彫零王气衰，东南豪杰竟何之。云寒废殿排班石，草卧前朝记事碑。沙涨浙江龙去远，天宽北阙凤归迟。可怜不老吴山月，曾照官家宠幸时。","dynasty":"宋代","title":"古杭感事其一"}
{"author":"王镃","content":"閒居却笑俗人忙，又欲移门向野塘。午爨松脂粘斧腻，晓行云气湿衣凉。长生瑶草成丹药，万岁灵藤结紫香。林下知心时有月，黄昏相伴入藜床。","dynasty":"宋代","title":"山居即事其二"}
{"author":"王镃","content":"棕鞋閒踏软红尘，道眼青山认得真。不是江湖相识者，谁来泉石访幽人。夜寒草屋三更雨，心事梨花一片春。莫笑家风太枯淡，地垆温酒话逃秦。","dynasty":"宋代","title":"谢尹绿坡见访"}
{"author":"王镃","content":"两肩山耸梅花瘦，戒饮心斋要独清。学得晋人文更古，写如唐帖草尤精。青衫命欠生前贵，白发诗香死后名。魂共灵华应不散，随仙诏到五云城。","dynasty":"宋代","title":"哭叶柘山"}
{"author":"王镃","content":"不收石上著残棋，山月无声鹤睡时。落叶打窗霜满屋，有僧吟得夜寒诗。","dynasty":"宋代","title":"宿西湖上竺"}
{"author":"王镃","content":"拾翠车閒辇路尘，山南山北杜鹃春。谁家庭院东风里，飞出桃花不见人。","dynasty":"宋代","title":"断桥春望"}
{"author":"王镃","content":"垂鬟不语立花阴，忽向东风泪满襟。长记湖边寒食节，柳丝曾折赠同心。","dynasty":"宋代","title":"佳人春思"}
{"author":"冯祖辉","content":"词客行将万里鞭，长扬羽猎赋堪传。谈经自废蓼莪后，说法因依绣佛前。沧海珠悬明夜月，青萍剑合跃虹烟。看花隔岁期何早，倘许秋光策骑联。","dynasty":"明代","title":"送黎遂球公车北上"}
{"author":"陈圣彪","content":"珠沉玉碎失光辉，皓月贞心斗雪飞。慷慨果能酬妇道，从容原欲慰庭闱。镜台夜静双鸾渡，华表春深两鹤归。千古精灵应不散，九原含笑伴乌衣。","dynasty":"清代","title":"节妇郑氏诗"}
{"author":"陈圣彪","content":"车行十里见冈山，山接云连万仞间。高阜野花红灼灼，平畴春水绿閒閒。雄分壁垒龟蛇合，势奠波涛竹木环。声教渐随新位置，一犁膏雨润沙湾。","dynasty":"清代","title":"冈山"}
{"author":"陈圣彪","content":"孤城独上俯瀛洲，极目苍茫一望收。落日半痕天共白，晚潮千顷月同流。沧溟隐入蛟龙窟，岛屿寒生海市楼。波浪不扬征战息，舳舻閒作钓鱼舟。","dynasty":"清代","title":"赤嵌城观海"}
{"author":"范同","content":"客星底事犯宸居，输与焦君卧草庐。万树遮山难觅寺，百川入海此归墟。浮沉心事盟鸥鸟，献替功名愧{上制下鱼}鱼。独爱烟波开霁景，微云不遣滓清虚。","dynasty":"宋代","title":"焦山"}
{"author":"褚环中","content":"疏绮平云彻夜开，月明峰顶见楼台。璚璈声里天灯近，知是三真谒帝回。","dynasty":"宋代","title":"宗坛秋夕"}
{"author":"查应光","content":"白发乱侵头，懒上高楼，朦胧新月曲如钩。槛外蘋风惊乍起，暑气潜收。宿雨涨回流，喜泛轻鸥，蓼花一望满汀洲。正好开襟延赏处，无限新秋。","dynasty":"明代","title":"浪淘沙"}
{"author":"陈云仙","content":"往年同学换鹅经，冰镜无尘玉有馨。织锦才高推独步，落梅妆好对双清。春朝携手看花发，秋夜凭肩待月明。别后相思烟水隔，海棠红绽想仪形。","dynasty":"明代","title":"寄余玉馨表妹其一"}
{"author":"陈云仙","content":"忆别分携在柳阴，奇山上望象山岑。手牵玉藕丝难断，口嚼青茶苦自禁。古镜不磨难见面，银缸未点尚留心。寥寥孤馆同谁语，芭雨桐风几夜深。","dynasty":"明代","title":"寄余玉馨表妹其二"}
{"author":"陈云仙","content":"去时尔语尚云云，去后音书总不闻。残黛懒描三月柳，乱鬟愁理一梭云。可堪林际鸠呼妇，颇奈天边雁叫群。难得相逢容易别，机丝何用织回纹。","dynasty":"明代","title":"寄外"}
{"author":"陈云仙","content":"止为偷闲狎鹭鸥，扣舷歌唱出沙洲。又从别浦寻幽兴，观采荷花女伴游。","dynasty":"明代","title":"江行"}
{"author":"陈云仙","content":"木栏杆外思依依，目断天涯去雁飞。心欲裁书何处达，诗题红叶泪沾衣。","dynasty":"明代","title":"秋日怀外"}
{"author":"陈云仙","content":"试取妆前玉匣开，光铓秋水迫人来。风尘可与儿夫佩，漫道儿夫得意回。","dynasty":"明代","title":"美人看剑"}
{"author":"高慎中","content":"精舍清幽倚翠微，半岑云气护禅扉。松林风度山闻语，薜荔霜凝屋挂衣。小雪僧归农事早，午斋客到贝音稀。最怜壁立轩窗后，蝙蝠乘秋百丈飞。","dynasty":"清代","title":"观山僧舍"}
{"author":"李洪","content":"束书辞都门，整棹还苕川。羁游二十春，寓农安一廛。家无卓锥地，三挈囊衣迁。移居古城隅，开门枕漪涟。容膝居易安，环堵地自偏。水竹惭履道，风物异平泉。扫轨谢奔竞，面壁参枯禅。仰愧此坊名，飞英驰日边。吾方师老圃，樊须无间然。何当毕婚嫁，四十在明年。","dynasty":"宋代","title":"卜居飞英坊"}
{"author":"李洪","content":"迢递南询过百城，五浆先馈不须惊。侵寻老境凋双鬓，耿介孤忠有寸诚。入眼越山多秀色，背人闽水大无情。扶筇趼步仙霞岭，自笑媻跚勃窣行。","dynasty":"宋代","title":"步过仙霞岭"}
{"author":"李洪","content":"溪边且种刺史柳，园里未栽怀县花。若有故人来问字，浮图西畔绿阴斜。","dynasty":"宋代","title":"残春偶作"}
{"author":"李洪","content":"閒里光阴趣渐长，下帘深护一炉香。游心华藏众香国，绝胜争名翰墨场。","dynasty":"宋代","title":"残春偶作"}
{"author":"李洪","content":"春事忽已阑，年华何驶急。客子困穷年，卧若蛇蚓蛰。泥深没屐齿，市桥灯熠熠。残缸玉虫缀，檐雨泫如泣。归期傥有徵，缓我百忧集。余生本畸人，三年楚囚絷。经商逐毫末，索米慁畿邑。君门深九重，无籍岂敢入。涸辙望斗升，然桂炊玉粒。妻孥寄田庐，诛茆冬未葺。朅来几弦晦，漏屋想沾湿。但喜一犁足，犉犊起{楫木换角}{楫木换角}。耕耨贵及时，归欤具笞笠。","dynasty":"宋代","title":"残春雨夜读陈子高诗用其韵"}
{"author":"李洪","content":"散乱明玑溅竹窗，不闻檐霤响铮从。剪成阆苑瑶英六，绝胜连城白璧双。独觉璎鬘弥宝所，岂无蓑笠钓寒江。饥肠雷吼呵吟笔，睥睨诗坛未坚降。","dynasty":"宋代","title":"残腊喜雪"}
{"author":"李洪","content":"徐仙何代何飞升，洞府空留福地名。我到朝真效三祝，步虚声杳俗缘轻。","dynasty":"宋代","title":"朝拜罗源天庆即洞宫福地也"}
{"author":"李洪","content":"说诗夜对老弥明，韦氏传家自一经。盛德於今推鼎甲，闻孙何事亦飘零。囊贫桂玉人逾瘦，袖有珠玑耳暂醒。桃李春残归未得，愁看烟草五门青。","dynasty":"宋代","title":"陈伯和和经字韵复以为报"}
{"author":"李洪","content":"十月南闽未有霜。蕉林蔗圃郁相望。压枝橄榄浑如画，透甲香橙半弄黄。斟录醑，泛沧浪。白沙翠竹近温汤。分明水墨山阴道，只欠冰谿雪月光。","dynasty":"宋代","title":"鹧鸪天（送客至汤泉）"}
{"author":"李洪","content":"寒山横抹修眉绿。楼前溪瀑锵鸣玉。车马各西东。行人如转蓬。阑干成独倚。海阔天无际。云淡隔壶山。鸿飞杳霭间。","dynasty":"宋代","title":"菩萨蛮"}
{"author":"李洪","content":"话别都门岁再除，归田犹复带经锄。春朝结佩同迎驾，夜雪寒窗并直庐。东阁何堪薛宣吏，长安久绝子公书。故人江上新开府，一笑樽前气少舒。","dynasty":"宋代","title":"奉简潘师原澄江使君"}
{"author":"李洪","content":"万石滩头数十家，溪流衮衮麦畦斜。三分春色今馀几，开尽桃花见李花。","dynasty":"宋代","title":"富沙城外李花盛开"}
{"author":"李洪","content":"老槐钜竹俨墙阴，斯立诗情冠古今。连理并柯真创见，澡身浴德信同心。蝉吟永夜传清韵，鹤唳中宵和好音。不日除书下丹禁，瑞图频展锦窠深。","dynasty":"宋代","title":"赋丞厅连理木"}
{"author":"李洪","content":"阊阖风势饕，朔雪夜方积。窗隙散明玑，瓦沟露微白。讙譁竞儿曹，跼蹐愁病客。汉淮铁衣冷，勦敌要长策。安得郭代公，英气压质勒。又思李常侍，衔枚擒蔡贼。仰宽黄屋忧，稍塞素餐责。四郊正多垒，万室况艰食。岂暇歌幽兰，但愿丰穱麦。早晚休王师，奏凯献酋馘。","dynasty":"宋代","title":"赋雪"}
{"author":"李洪","content":"鳞差万瓦拱层台，暇日登临亦乐哉。桃李成蹊春未到，江山如画国多才。倦游难效登楼赋，胜概常遭俗驾回。好是清宵携客醉，云间两两近三台。","dynasty":"宋代","title":"共乐台"}
{"author":"李洪","content":"蓬径安禅五百年，六时钟呗震诸天。我来不问安心法，露柱风林说炽然。","dynasty":"宋代","title":"国一禅师塔"}
{"author":"李洪","content":"林迥苍烟古，篱疏橘柚黄。天高风落木，岁晏稻登场。无复老盆饮，空馀邻笛伤。征鸿摩晓月，铩翮犯严霜。","dynasty":"宋代","title":"过东里"}
{"author":"李洪","content":"江南山尽处，两山如石门。溪流湍激雪，残日雨犹存。","dynasty":"宋代","title":"过分水岭"}
{"author":"李洪","content":"薄暮丹洋宿，嵌岩下百层。饥鸢鸣独木，鼯鼠抱寒藤。坏屋惟馀佛，空廊不见僧。古人经世志，客寝每宵兴。","dynasty":"宋代","title":"过瑞林院"}
{"author":"李洪","content":"已辞悍石严滩险，稍快平波婺港行。夜宿喜逢渔酒市，南风拂面月胧明。","dynasty":"宋代","title":"过婺港"}
{"author":"李洪","content":"昔人博物岂虚传，自斸龙泉古狱边。今代司空应见惯，斗间何用气冲天。","dynasty":"宋代","title":"过张司空庙"}
{"author":"李洪","content":"宝相山前住，山中乐可涯。莺啼答春谷，犬吠隔山家。丽句题云叶，幽情醉润花。林香与岩气，日夕此亭佳。","dynasty":"宋代","title":"含晖亭"}
{"author":"李洪","content":"渺渺曦车旸谷升，东封日观未容登。山僧更约中宵看，列炬煌煌现圣灯。","dynasty":"宋代","title":"含晖亭"}
{"author":"李洪","content":"去年寒食醉西湖，山色空蒙暮有无。风急落花随步积，雨昏垂柳要人扶。偶携胜友寻泉石，俱有新诗入画图。越绝故人应念我，明年春好会皇都。","dynasty":"宋代","title":"寒食怀西湖去岁游从"}
{"author":"李洪","content":"宫殿千门敞禁闱，西湖彩仗小迟徊。竞瞻黄屋宁亲乐，更喜重离捧寿杯。万骑戎装花底散，一声清跸日边来。天街向晚珠帘卷，十里春风待驾回。","dynasty":"宋代","title":"寒食日从驾聚景园"}
{"author":"李洪","content":"信脚来游喝石岩，老来到处少同参。出家本是丈夫事，岁晚终期卜一庵。","dynasty":"宋代","title":"喝石岩"}
{"author":"李洪","content":"沧溟浩淼浮寰区，八纮九野水所储。介虫族类信众夥，穷极诡怪堪嗟吁。巨鳌屭赑冠灵岛，应龙连蜷颔骊珠。异哉斯鱼盈百尺，失水安得波涛俱。妖蜃疑遭旌阳絷，长蛟端被周处诛。井蛙不识东海若，鸒斯宁信北溟鱼。聚观堵墙骇莫辨，妄意其名能自呼。鬐鬣坚顽侔铁角，肌肉硕大争翦除。真成潜虬厄水{左氵右裔}，谁谓王鲔惟山居。矧过屠门快大嚼，况鼓庖刀砉投虚。罔能深藏类谷鲋，忽从变化同隙驹。独蠒岂羡詹何巧，巨犗还笑任公疏。滩涘寄命在顷刻，神龙鱼服丧厥躯。嗣宗诗成出月胁，博考传记蒐秘图。饿氓殍腹属厌幸，脔取凌晨俄过晡。老饕染指饫鼋鼎，里闾载酒行以车。阿咸得句不敢出，身同惠子方据梧。暴殄天物古所戒，志怪泚笔将特书。","dynasty":"宋代","title":"和家叔察院巨鱼诗"}
{"author":"李洪","content":"曲江罢相迹如扫，满朝媕娿无谏草。动地渔阳鼙鼓惊，旧将半死哥舒老。蜀道乘骡万里来，不识平原济世才。仓皇灵武送玉册，岂顾九庙蒙尘埃。天开地辟扶皇纪，李郭功成安史死。一日三朝有深意，臣结胸中老文字。麻鞵诗老脱贼来，北征自足配磨崖。我思潇湘不易到，谁持墨本心眼开。鉴古评诗增感慨，无逸图亡山水在。君不见阿忠少日历艰贫，汤饼曾持半臂卖。","dynasty":"宋代","title":"和柯山先生读中兴碑"}
{"author":"李洪","content":"尚白宁堪众楚咻，井湄瓶碎愈增愁。后人归罪美新作，莫污萧郎文选楼。","dynasty":"宋代","title":"和林尚善读子云传梦得诗韵"}
{"author":"李洪","content":"君子惟宜以懿文，后生轻进附佥人。竹枝空有蛮歌怨，争似当年略转钧。","dynasty":"宋代","title":"和林尚善读子云传梦得诗韵"}
{"author":"李洪","content":"杨柳疏疏已报秋，月华如水浸阶头。惜无画手王摩诘，貌取一宵一段愁。","dynasty":"宋代","title":"和人"}
{"author":"李洪","content":"池面粼粼已送凉，小窗危坐听风篁。不应尚厌秋来热，已减炎天五刻长。","dynasty":"宋代","title":"和人"}
{"author":"李洪","content":"庭前槐树绿阴阴，静听玄蝉尽日吟。枕簟虚凉清梦境，了无俗物动禅心。","dynasty":"宋代","title":"和人"}
{"author":"李洪","content":"夕阳返照树头明，天外虹收放晚晴。洗尽尘埃初雨过，一蝉飞入绿槐鸣。","dynasty":"宋代","title":"和人"}
{"author":"李洪","content":"来往吴松二十春，五湖烟月旧知津。高秋枫落哦佳句，斜日江边脍细鳞。谁解扁舟载西子，独怜茶灶老诗人。自惭遮日长安道，深愧渔蓑浪漫身。","dynasty":"宋代","title":"和人松江"}
{"author":"李洪","content":"尘缨快濯四桥水，曳履却上三高堂。欲按新图买渔具，短蓑篛笠混行藏。","dynasty":"宋代","title":"和人松江"}
{"author":"李洪","content":"去年春尽西湖上，把酒看山听涧泉。今日松江烟浪里，平分诗思入渔船。","dynasty":"宋代","title":"和人松江"}
{"author":"李洪","content":"学道尤须惜寸阴，漫劳饭袋走丛林。沩山自昔提宗印，闽峤于今绝赏音。香髓得皮无著相，非心非佛见机深。丰干未免成饶舌，月在碧潭空指心。","dynasty":"宋代","title":"和尚善西禅寺冲虚宫诗"}
{"author":"李洪","content":"飚驭临风香霭间，支筇款步访星坛。羽人莫问升真事，古像空瞻玉佩寒。井冽不逢龟曳尾，鼎存犹想汞新乾。徘徊遐想来仙骥，皂荚成阴荔子丹。","dynasty":"宋代","title":"和尚善西禅寺冲虚宫诗"}
{"author":"李洪","content":"出郭寻幽兴自长，丛林梅子未全黄。问禅欲契风幡话，宴坐聊参知见香。触念未通成击橛，安心无法是还乡。却怜石岊送迎处，潮落潮生有底忙。","dynasty":"宋代","title":"和尚善韵"}
{"author":"李洪","content":"安石榴开夏已深，动人绛萼绿成阴。色空喻火宜知戒，伐性如斤莫浪侵。半吐蹙巾传丽曲，同寻双叶寓欢心。老来体物辜诗兴，种种霜颠愧玳簪。","dynasty":"宋代","title":"和叔赐对榴花"}
{"author":"李洪","content":"心存魏阙江湖远，归觐重瞳日月明。遥忆五伦思一见，岂询宣室鬼神情。","dynasty":"宋代","title":"和寺丞叔赐对亲奉玉音叙及家世韵"}
{"author":"李洪","content":"乌台凤沼承亲擢，尚有孤忠简圣明。大雅一门时鲜俪，急难尤切在原情。","dynasty":"宋代","title":"和寺丞叔赐对亲奉玉音叙及家世韵"}
{"author":"李洪","content":"溪头飞絮白毡铺，五马班春计不疏。泛宅浮家行乐胜，浪花云叶赋诗馀。竞传画戟凝香什，莫望高轩织翠裾。碧落承明公厌直，水晶宫阙更谁如。","dynasty":"宋代","title":"和王侍郎中春即事"}
{"author":"李洪","content":"南国春回早，梅残已换年。郊原青入眼，老境雪侵颠。欲和归田赋，仍吟止酒篇。苦无游宦乐，此兴奇林泉。","dynasty":"宋代","title":"和赵德孚春日"}
{"author":"李洪","content":"寄兴沧洲上，平芜绿又春。忘机时傲睨，燕坐默存真。铁砚心逾壮，金楼铸自新。年来孤节物，懒惰复谁伦。","dynasty":"宋代","title":"和郑康道春日三首"}
{"author":"李洪","content":"内乐同颜子，高楼慕隐居。紫苔沿砌合，红糁缀条疏。谩听平戎操，閒寻种树书。吾曹清净业，所好在三馀。","dynasty":"宋代","title":"和郑康道春日三首"}
{"author":"李洪","content":"弱柳低垂户，小桃初著花。春风无管束，贫巷亦矜夸。老觉桑榆迫，悲伤堂棣华。劳生皆有役，常苦思无涯。","dynasty":"宋代","title":"和郑康道春日三首"}
{"author":"李洪","content":"国艳冰姿非世妆，忍教腊雪苦韬藏。昔年曾醉万松岭，尚友诗人苏与黄。","dynasty":"宋代","title":"和郑康道探梅十绝句"}
{"author":"李洪","content":"学诗少日赋梅花，诗老忘言借齿牙。媟语淫言漫元白，单传衣钵勿矜夸。","dynasty":"宋代","title":"和郑康道探梅十绝句"}
{"author":"李洪","content":"雪后苍茫立水滨，香肤不粟自生温。南枝钟美知春早，未使蛮烟蜑雨昏。","dynasty":"宋代","title":"和郑康道探梅十绝句"}
{"author":"李洪","content":"独秀娟然寄一枝，江南岁岁腊前开。缀椒未见封条雪，应误插花晴昊来。","dynasty":"宋代","title":"和郑康道探梅十绝句"}
{"author":"李洪","content":"夜寒池面结冰花，谁识吴姬张丽华。待到黄昏斜月吐，暗香疏影属林家。","dynasty":"宋代","title":"和郑康道探梅十绝句"}
{"author":"李洪","content":"石肠底事斗清新，赋就摛华万象春。谁知袖手苦吟客，中有筑岩和鼎人。","dynasty":"宋代","title":"和郑康道探梅十绝句"}
{"author":"李洪","content":"多病年来嬾作诗，燃萁何敢衒才奇。探梅技痒撩幽梦，只有清香是己知。","dynasty":"宋代","title":"和郑康道探梅十绝句"}
{"author":"李洪","content":"万木凋枯一笑春，未应兰芷伴骚人。东风桃李皆奴仆，我辈论文未厌频。","dynasty":"宋代","title":"和郑康道探梅十绝句"}
{"author":"李洪","content":"瑟瑟清波溪涧寒，属联诗笔不当悭。请君更舣菁山棹，万斛愁侵山复山。","dynasty":"宋代","title":"和郑康道探梅十绝句"}
{"author":"李洪","content":"吟到梅开醉不休，十诗刻烛写蝇头。须知老匠能雕句，月仄金盆独倚楼。","dynasty":"宋代","title":"和郑康道探梅十绝句"}
{"author":"李洪","content":"岁首相逢四序迁，风饕雪虐忽凋年。少而慕蔺心何壮，老矣依刘谁复怜。邂逅难陪十日饮，分携却上五湖船。雪梅可折还相送，目断离云思黯然。","dynasty":"宋代","title":"和仲信留别韵"}
{"author":"李洪","content":"恩假银鱼阅四年，新元瓜戌尚悠然。滞袍自昔多屯蹇，英衮当时误轸怜。司马青衫佐湓浦，参谋朱绂向西川。玉堂伴直如相念，安敢沉酣不上船。","dynasty":"宋代","title":"和子都兄修佩鱼"}
{"author":"李洪","content":"林樾交阴闹雨鸠，滞留已敝黑貂裘。却思把钓江湖上，万仞苍崖插碧流。","dynasty":"宋代","title":"和子永韵"}
{"author":"李洪","content":"独泛沧浪一钓舟，未偿寻壑与经邱。霜清叵怯吴江冷，酒贱难从越女留。游鹿台荒人既往，采香迳远宿须投。客游空羡齐云胜，辜负韦黄诗酒州。","dynasty":"宋代","title":"和子召见寄"}
{"author":"李洪","content":"旧馆彤云谁解赋，朱光绿润感遗芳。词人自古伤流落，安得移根贡玉堂。","dynasty":"宋代","title":"红蕉"}
{"author":"李洪","content":"丽日祥云覆苑墙，柳丝驰道曲尘黄。山呼万岁迎春仗，花覆千官献玉觞。騄駬籋云天步远，驺虞节射乐声长。微臣奉引陪鹓鹭，许听箫韶入建章。","dynasty":"宋代","title":"扈跸玉津园"}
{"author":"李洪","content":"忆昨王师北渡江，山东豪杰已争降。衔枚夜雪俄平蔡，斫树明书果死庞。志士裹尸须马革，旧官祭灶熟羊腔。老奸牖下终何幸，远愧睢阳庙食双。","dynasty":"宋代","title":"淮上乱后寄子都兄五诗"}
{"author":"李洪","content":"两淮黔首苦飘零，庙算成功再底宁。头斫新都摅宿愤，脐燃郿坞赫王灵。羌人半已投戈拜，父老从观扶杖听。欲勒燕然继隆碣，大书谁纪史编青。","dynasty":"宋代","title":"淮上乱后寄子都兄五诗"}
{"author":"李洪","content":"残腊仓皇间道奔，相逢悲喜语还吞。巡檐惨淡梅花月，寿酒淋漓柏叶樽。御敌孤城存即墨，还家聚首似羌村。见几在莒思深戒，只恐黄金注自昏。","dynasty":"宋代","title":"淮上乱后寄子都兄五诗"}
{"author":"李洪","content":"多病新年白发生，愧无筹策赞亲征。弯弧空作饿鸱叫，逐兔休嗟走狗烹。凤阁鸾台少知己，天台雁荡恣经行。可怜未遂求田计，空负江湖浪漫名。","dynasty":"宋代","title":"淮上乱后寄子都兄五诗"}
{"author":"李洪","content":"轩台铸鼎已飞升，留与仙祠万古名。羽驾霓旌锁深翠，无因暂听步虚声。","dynasty":"宋代","title":"黄碧"}
{"author":"李洪","content":"楼船欣集事，筹画见优长。倦雨休征旆，披襟纳晚凉。輶轩同谕蜀，昼锦暂还乡。何幸贻珠玉，流传过乐浪。","dynasty":"宋代","title":"黄大声见和再用韵"}
{"author":"李洪","content":"病卧愁花落，春深怨夜长。镜明羞短发，窗净惜残香。","dynasty":"宋代","title":"回文"}
{"author":"李洪","content":"去年行遍浙东山，越绝重来岂偶然。秦望云深萦客恨，镜湖月白结诗缘。鹧鸪处处啼篁竹，舴艋家家泛钓船。行役自应多感慨，故山如许好风烟。","dynasty":"宋代","title":"会稽偶作二首"}
{"author":"李洪","content":"西陵渡口望吴山，独策羸骖兴惘然。竹树幽深皆可老，江山信美只随缘。知章得请千秋观，太白狂歌一酒船。更拟迟留探禹穴，梅梁风雨暗云烟。","dynasty":"宋代","title":"会稽偶作二首"}
{"author":"李洪","content":"烟雨蒙蒙不湿衣，春风欺客逞寒威。篮舆无著新愁处，小酌村醪款竹扉。","dynasty":"宋代","title":"鸡菜岭"}
{"author":"李洪","content":"宝策欢传万岁声，涂山执玉萃华缨。独怜太史周南滞，不预尧阶贺太平。","dynasty":"宋代","title":"即事"}
{"author":"李洪","content":"苒苒残年白发新，可怜蹭蹬老修鳞。坐观沟渎寻常困，未使扬鬐化若神。","dynasty":"宋代","title":"即事"}
{"author":"李洪","content":"鸬鹚源畔数人家，匼匝青罗布障遮。胥口山前沽酒市，钓船相逐买鱼虾。","dynasty":"宋代","title":"纪行杂诗"}
{"author":"李洪","content":"水宿荒村夕照间，奔流怪石斗潺潺。白醪似密聊供醉，过尽严陵大浪滩。","dynasty":"宋代","title":"纪行杂诗"}
{"author":"李洪","content":"蒲颿风驶送行舟，篷底哦诗相棹讴。三老相呼兴不浅，溪回山拥近严州。","dynasty":"宋代","title":"纪行杂诗"}
{"author":"李洪","content":"支流二水绕山城，潇洒桐庐旧得名。好在鸟笼山霭里，眼生诗句易诗成。","dynasty":"宋代","title":"纪行杂诗"}
{"author":"李洪","content":"高桅一一上滩船，流汗頳肩尽日牵。笑忆太湖波上宿，云涛无际欲粘天。","dynasty":"宋代","title":"纪行杂诗"}
{"author":"李洪","content":"石罅飞泉鸣佩玉，滩头怒石响惊雷。故人相见应相笑，爱底微官触暑来。","dynasty":"宋代","title":"纪行杂诗"}
{"author":"李洪","content":"寂寞伤吾道，宁为梁甫吟。霜威凌客鬓，雪意动梅心。酒尽兵无备。愁牢病不禁。简编联寓目，未觉岁时侵。","dynasty":"宋代","title":"寂寞"}
{"author":"李洪","content":"故人为别又经年，几度临风思黯然。赤县暂陪珠履客，青衫空负小山篇。壮时之武无能用，老矣扬雄只守玄。何日西湖追旧约。淡烟疏雨泛湖船。","dynasty":"宋代","title":"寄沈时仲"}
{"author":"李洪","content":"论交肺腑独深知，手札勤渠慰我思。郭泰垫巾频念旧，休文减带最能诗。常怀胜集无三友，坐想高谈彼一时。明月扁舟过苕霅，苹汀重理钓鱼丝。","dynasty":"宋代","title":"寄沈时仲"}
{"author":"李洪","content":"十驿征涂雪塞川，玉溪乍到意醒然。家声盍继舍人样，台治遥分刺史天。感慨壮游词绚锦，笑谈登最地流钱。邦侯傥记论交旧，应有新诗寄日边。","dynasty":"宋代","title":"寄子都兄兼呈上饶使君赵有翼"}
{"author":"李洪","content":"杰屋青灯夜不眠，诵君佳句喜跫然。别来已觉三秋远，书到难凭一雁传。浓淡西湖真在眼，钧枢东阁况蒐贤。徒劳屡起江乡兴，归钓槎头缩颈鳊。","dynasty":"宋代","title":"监试院秋夕无聊得日华寄诗"}
{"author":"李洪","content":"十载交期晚益亲，弦歌尤喜政声新。倦游偶是临邛客，索价惭非少室人。旅舍谁惊五浆馈，官梅初见一枝春。挂帆明日归苕霅，从此诗筒莫厌频。","dynasty":"宋代","title":"简崇德葛令"}
{"author":"李洪","content":"吏隐他年并海漘，倦游悔现宰官身。谁知西子湖边寺，重见东林社里人。堆案楞伽三昧胜，谈经优钵一花新。老来无复论诗乐，政欲相从寂寞滨。","dynasty":"宋代","title":"简月阇黎"}
{"author":"李洪","content":"海昌一别十三秋，僚旧相逢雪满头。公负才能犹掌庾，我须疏散尚监州。樽前强健应须喜，身外无名勿用忧。昔日长官今绣斧，吹嘘应念蒯为缑。","dynasty":"宋代","title":"简章叔缜"}
{"author":"李洪","content":"削成峭壁碧孱颜，石罅高临毛发寒。我有胸中一寸铁，湛然如水绝波澜。","dynasty":"宋代","title":"剑池"}
{"author":"李洪","content":"不厌城隅僻，新成芥子庵。负暄真化国，空想极毗岚。日月须弥顶，风云钴鉧潭。冬穷数九九，玄旨扣三三。何假维摩榻，偶同弥勒龛。氎巾方纵解，骊颔或深探。处遁心无闷，居贫实不贪。微尘无尽藏，安住我伽蓝。","dynasty":"宋代","title":"芥庵自述"}
{"author":"李洪","content":"一室才方丈，容安亦晏然。雨花飞燕几，缪篆散沉烟。软语欣投芥，安心不离禅。老夫惭凿齿，谈麈对弥天。","dynasty":"宋代","title":"锦溪坦上人出示浩然斋诗"}
{"author":"李洪","content":"菁茅山底梅花村，无人惜花与招魂。西子犹疑逐范蠡，玉儿宁肯负东昏。数枝含愁月边吐，似隔鲛绡向人语。欲诉江南万斛愁，一笑嫣然绝媚妩。道人买山今几年，山高春早花争先。开门幻出香世界，坐觉孤山落案前。东皇万里开疆域，掌中庵摩妙喜国。唤取维摩方丈人，问我本来何所得。","dynasty":"宋代","title":"菁山观梅歌"}
{"author":"李洪","content":"霜天寥落雁行孤，九日还能行乐无。料想山风吹醉帽，也应溪女解携壶。赏心乐事今难偶，弟劝兄酬叹莫俱。篱下黄花应笑我，独哦短韵看茱萸。","dynasty":"宋代","title":"九日奉怀子济兄"}
{"author":"李洪","content":"异县黄花节，愁边白发生。茱萸朝士赐，粔妆楚乡情。鸿雁何时到，霪霖未肯晴。今朝一杯酒，独酌似渊明。","dynasty":"宋代","title":"九日效少陵体"}
{"author":"李洪","content":"登临胜践负幽期，山色溪光日益奇。那得赐茱来北阙，漫从采菊向东篱。升虚楚望犹能赋，振履商讴只自悲。可是閒居爱重九，尉仙落笔有新诗。","dynasty":"宋代","title":"九日咏怀简仁实"}
{"author":"李洪","content":"西山爽气压城闉，携客登高日未晡。稚子已谙撑舴艋，老夫羞更插茱萸。文章不进空黄你，生计无多问木奴。贫病偏愁秋欲雨，异乡白尽遂良须。","dynasty":"宋代","title":"九日与客登凤凰山酌涌金泉泛舟西归"}
{"author":"李洪","content":"皇树擅芳传楚颂，厥包锡贡纪荆扬。逾淮易质从为枳，书尾重题未降霜。四老何须隐商岭，千奴谁为种龙阳。遥怜陆绩怀嘉实，归奉慈颜满袖香。","dynasty":"宋代","title":"橘"}
{"author":"李洪","content":"留滞都城日欲归，江昏雨脚又霏微。祗愁陇上麦蛾化，岂要枝间梅子肥。","dynasty":"宋代","title":"倦雨"}
{"author":"李洪","content":"先友凋零风义衰，绣衣躧履荷深知。未乾荐墨俄闻谪，欲寄邮书忽报危。赋就徒能感知己，樽前犹忆细论诗。白珪一玷身难赎，痛哭须陈吊屈辞。","dynasty":"宋代","title":"哭药寮先生"}
{"author":"李洪","content":"兼旬哭子鬓成丝，老眼眵昏泪绠縻。玉雪可怜凋并砌，金环无复探邻枝。何堪投杖逢曾子，谁解推天继退之。沧海逝波无返日，觉城南去有逢时。","dynasty":"宋代","title":"哭幼子二首"}
{"author":"李洪","content":"苗而不秀实天年，亭近千秋瘗祖阡。季札於嬴称达礼，乐天学佛尚成篇。情钟我辈诚难遣，古有东门岂信然。恩重讵堪耘爱草，拟将苦谛问南泉。","dynasty":"宋代","title":"哭幼子二首"}
{"author":"李洪","content":"窾木饕风耐岁寒，轮囷入用固知难。不才果得全樗散，用伴幽人涧谷盘。","dynasty":"宋代","title":"窾木诗"}
{"author":"李洪","content":"北风洶洶应嘉平，点滴檐间雨未晴。病骨可堪寒栗烈，老怀仍怯岁峥嵘。汤婆漫许登禅榻，黄你无因伴短檠。清绝夜阑愁不寐，拥衾龟息待窗明。","dynasty":"宋代","title":"腊夕直宿枕上偶成"}
{"author":"李洪","content":"寂寞江村客，弥漫大雪天。愁云纷密幕，虚籁极饕颠。坐听天窗落，时将书幌褰。胎禽羞洁白，閒客失明鲜。势急鹅毛堕，寒欺雁翅翩。鼠形方诮璞，蜡貌遽摧鞭。鲛室绡盈轴，阳公玉种田。蝶衣匀腻粉，蚕茧剥吴绵。近柳横飞絮，穿榆并坠钱。后庭迷玉树，清禁覆花砖。帝子剪湘水，铜仙泣泪铅。银床漫辱井，粉水媚房川。繁丽真难比，萦盈似乞怜。玉京楼十二，金界地三千。秦国占乌白，辽东献豕豜。尺围飘洛浦，席大记幽燕。忆昨逢残腊，呈祥庆有年。冷侵东郭履，寒逼广文毡。喜极埙箎和，吟馀盐絮联。长城归大阮，巨轴属群贤。思跨蓝关马，将乘剡曲船。恨拘崇让里，思逸灞桥边。斟酒觞慵举，烹茶鼎旋煎。寻盟淡生活，冻笔尚如椽。","dynasty":"宋代","title":"腊雪"}
{"author":"李洪","content":"梦中已识雪髯翁，线去丝来信不通。觌面相呈了无得，岩前万窍自号风。","dynasty":"宋代","title":"老人亭"}
{"author":"李洪","content":"重雪催诗夜映窗，杉枯竹折恣撑摐。交飞梅径妆才半，舞对鸾台影自双。面壁谁参少陵室，羊裘试问富春江。丰穰可卜卯年瑞，展拓边城筑受降。","dynasty":"宋代","title":"立春前一日再雪因用韵"}
{"author":"李洪","content":"从龙浴日仰光辉，万里鲸涛扈六飞。晋国曾闻四蛇宇，周家亲睹一戎衣。东巡王气随天仗，西狩麟经在紫微。江海孤臣孝忠志，大恩未报重嘘欷。","dynasty":"宋代","title":"六龙驻跸温州先公职列西掖扈从至此手泽具载"}
{"author":"李洪","content":"无热龙宫北道场，人天瞻礼玉毫光。玺书重叠两朝赐，更助吾皇节雨旸。","dynasty":"宋代","title":"龙井"}
{"author":"李洪","content":"塔上犀牛谁捉得，人中龙种偶相逢。寂寥千载传心印，雁塔光明閟旧踪。","dynasty":"宋代","title":"安国寺"}
{"author":"李洪","content":"秋半青要未降霜，溪边独对露华凉。风清月白兴不浅，斗转参横夜未央。每望庾尘频障扇，莫逢伊笛据胡床。扬晖千里谁同赏，心折刀头快理航。","dynasty":"宋代","title":"八月十八夜月有怀伯封"}
{"author":"李洪","content":"竝海风烟古，重来岁月侵。竹林追胜具，棠棣接清阴。酒圣连宵醉，诗魔镇日吟。凤雏欣竞爽，家学岂籝金。","dynasty":"宋代","title":"比至武原省侍叔父二兄因成二诗"}
{"author":"李洪","content":"越角倦游客，贫婆行脚僧。畏寒便白氎，寻壑倚乌藤。是处记游钓，老来无友朋。求田兼问舍，岂复愧陈登。","dynasty":"宋代","title":"比至武原省侍叔父二兄因成二诗"}
{"author":"李洪","content":"五亭四水盛游从，閒客閒行兴每同。暂舍玄真渔隐计，却寻康乐旧诗中。振衣濯足沧浪水，快意迎人舶{飓具换卓}风。傥有任公投巨犗，割鲜共饱淛河东。","dynasty":"宋代","title":"别吴兴从游"}
{"author":"李洪","content":"古埭潮迎楫，苍山翠募耕。人烟半渔钓，方物杂蛮荆。宿雨迷梅坞，过云望四明。匆匆理归柂，未暇脍长鲸。","dynasty":"宋代","title":"别姚江"}
{"author":"李洪","content":"年年元日雨，常是一春愁。客子诗多感，梅花信已休。春风吹柳眼，海雾暗沙头。聊举椒觞酒，萱苏岂释忧。","dynasty":"宋代","title":"丙寅元日"}
{"author":"李洪","content":"去年此夜对芳樽，今日栖栖叹失群。茅屋只馀灯伴我，酒炉应有月寻君。愁将从事青州去，风共禅师白足分。料想紫梅溪上客，也应回首一看云。","dynasty":"宋代","title":"伯封书中叙去岁七夕之乐因寄"}
{"author":"李洪","content":"同来我复似邹游，新咏君应胜杜秋。已饫蒸葫汝南馔，盍为粗粝浣花留。残樽且醉菖蒲酒，去棹聊停杜若洲。不厌村居能少驻，兰香万斛顿销愁。","dynasty":"宋代","title":"伯封同游霅上事毕遽索别次韵"}
{"author":"李洪","content":"江头骤雨壮滩声，汹涌琮琤乱石鸣。咫尺烟林展图画，三三村落隔阴晴。方贪暍暑逡巡退，坐觉风霜指顾生。试倚篷窗临石壁，哦诗心迹得双清。","dynasty":"宋代","title":"泊石壁值雨"}
{"author":"李洪","content":"嵚崎石壁倚长松，古谶今观龙爪红。何事偏私閒草木，状元家住岭西东。","dynasty":"宋代","title":"龙爪瑞花"}
{"author":"李洪","content":"明皇不识颜平原，我观旧史心慨然。天宝末年事大昏，边将骋兵相盗权。忽闻渔阳鼓鼙震，二十四郡城无坚。霓裳惊破西行蜀，妃子仓皇死马前。常山平原乃昆弟，屹立砥柱摧腥膻，土门既失陷河朔，天津罵贼须发拳。嗣皇灵武实草创，独坐鹗立中兴年。尚书累月家食粥，诸将列屋罗妖妍。鸣呼千载慕廉蔺，曹蜍李志如九泉。蒲阳幕府东嘉客，饱闻裔孙家好贤。锦囊重睹忠义像，再拜恨不为执鞭。轻绡盈幅凛生面，髣髴冠剑跻凌烟。况藏二诰墨色古，吾宗赞皇相业传。怜君为米走尘土，七十青衫雪满颠。乃祖精爽跨箕尾，寄书入洛逢飞仙。","dynasty":"宋代","title":"隆兴改元初余为永嘉监仓时登忠义堂睹颜鲁公"}
{"author":"李洪","content":"能安寂寞兴何长，自觉无机称坐忘。一溉成功心尚在，五禽为戏学无方。病来乍怯衣裳裌，秋至新尝橘柚香。欲识道人真静处，南华一卷是医王。","dynasty":"宋代","title":"漫成"}
{"author":"李洪","content":"寂寞吹香野水滨，霜蜚月坠倍精神。横陈故作临窗影，妙韵谁云画逼真。","dynasty":"宋代","title":"梅"}
{"author":"李洪","content":"寓屋诗人巷，携锄青士园。琴书能自足，车马绝无喧。松顶凌云秀，蕉心听雨繁。幸无官长罵，穉子且应门。","dynasty":"宋代","title":"庙舍乃潘阆巷而俗讹为潘堂其地亦俞氏青士园"}
{"author":"李洪","content":"具区吴松同一水，季鹰英灵呼不起。波平风静落日明，一碧青铜三万里。幻成水墨思范宽，点缀卧虹排雕栏。曜晻枫林带烟雨，白鹤飞去何时还。老子登临屡春晚，胸吞云梦极荒远。鞭笞鸾凤恣遨游，几日蓬莱又清浅。何时脍鲈平波秋，湘娥鼓瑟纖指柔。却跨玉虹朝汗漫，谁能直钓无垂钩。","dynasty":"宋代","title":"莫春过吴松垂虹用闻人伯封韵"}
{"author":"李洪","content":"别峰相见路非遥，指点钱塘一线潮。安得南山退之句，赋成直使意飘飘。","dynasty":"宋代","title":"南塔"}
{"author":"李洪","content":"粤国无诸故垒催，吐吞江海亦雄哉。峰峦叠叠青螺髻，翠幄重重锦绣堆。破浪乘风浮战艦，荒烟落日傍龙台。倦游已喜瓜期近，立马沙边更几回。","dynasty":"宋代","title":"南台点集海艦"}
{"author":"李洪","content":"郊禋飨帝就圜丘，诚格苍穹灵既留。夜陟紫坛飚驭下，天临黄道矞云浮。槐林双阙恩方涣，禾黍三登岁有秋。幸睹赓歌千载遇，惭无银笔赞洪猷。","dynasty":"宋代","title":"拟和御制郊祀诗"}
{"author":"李洪","content":"圣代弥文考九丘，寅威郊见故迟留。黄琮苍玉神娭燕，月璧星珠瑞应浮。礼洽汉山呼万岁，事殊唐鉴献千秋。侍臣谁荐扬雄赋，岂使甘泉播令猷。","dynasty":"宋代","title":"拟和御制郊祀诗"}
{"author":"李洪","content":"留滞都城日欲归，江昏雨脚又霏微。祗愁陇上麦蛾化，岂要枝间梅子肥。","dynasty":"宋代","title":"倦雨"}
{"author":"李洪","content":"丽日祥云覆苑墙，柳丝驰道曲尘黄。山呼万岁迎春仗，花覆千官献玉觞。騄駬籋云天步远，驺虞节射乐声长。微臣奉引陪鹓鹭，许听箫韶入建章。","dynasty":"宋代","title":"扈跸玉津园"}
{"author":"李洪","content":"粤国无诸故垒催，吐吞江海亦雄哉。峰峦叠叠青螺髻，翠幄重重锦绣堆。破浪乘风浮战艦，荒烟落日傍龙台。倦游已喜瓜期近，立马沙边更几回。","dynasty":"宋代","title":"南台点集海艦"}
{"author":"李洪","content":"瓢饮今希陋巷颜，忽闻佳客款柴关。风生荷芰青苹末，诗寄烟波叠翠间。伏枥常怀千里志，在原相望几人閒。新篘红友明朝熟，肯放扁舟取次还。","dynasty":"宋代","title":"子清弟冒暑见过"}
{"author":"李洪","content":"池面粼粼已送凉，小窗危坐听风篁。不应尚厌秋来热，已减炎天五刻长。","dynasty":"宋代","title":"和人"}
{"author":"李洪","content":"无热龙宫北道场，人天瞻礼玉毫光。玺书重叠两朝赐，更助吾皇节雨旸。","dynasty":"宋代","title":"龙井"}
{"author":"李洪","content":"年年元日雨，常是一春愁。客子诗多感，梅花信已休。春风吹柳眼，海雾暗沙头。聊举椒觞酒，萱苏岂释忧。","dynasty":"宋代","title":"丙寅元日"}
{"author":"李洪","content":"六幕同云岁又残，忽惊腊雪满群山。谁知曳履涂中去，端有披蓑江上还。三白吉祥千里内，六花飞舞两楹间。诗成自怪无奇语，欲压刘叉思觉悭。","dynasty":"宋代","title":"雪"}
{"author":"李洪","content":"竝海风烟古，重来岁月侵。竹林追胜具，棠棣接清阴。酒圣连宵醉，诗魔镇日吟。凤雏欣竞爽，家学岂籝金。","dynasty":"宋代","title":"比至武原省侍叔父二兄因成二诗"}
{"author":"李洪","content":"禹庙依山麓，江涛日到门。黎甿半樵牧，祝史洁罍樽。菲食虽王意，斋祠致主恩。人谁思帝德，空感习之言。","dynasty":"宋代","title":"赦后分祀禹庙有感"}
{"author":"李洪","content":"弱柳低垂户，小桃初著花。春风无管束，贫巷亦矜夸。老觉桑榆迫，悲伤堂棣华。劳生皆有役，常苦思无涯。","dynasty":"宋代","title":"和郑康道春日三首"}
{"author":"李洪","content":"一室才方丈，容安亦晏然。雨花飞燕几，缪篆散沉烟。软语欣投芥，安心不离禅。老夫惭凿齿，谈麈对弥天。","dynasty":"宋代","title":"锦溪坦上人出示浩然斋诗"}
{"author":"李洪","content":"宿昔妖蟆磔，仍圆顾兔灵。桂华滋白露，轮玉碾青冥。倦翼翻乌鹊，愁肠念鶺鸰。独谣成短韵，酸楚不堪听。","dynasty":"宋代","title":"十七夜玩月"}
{"author":"李洪","content":"北风洶洶应嘉平，点滴檐间雨未晴。病骨可堪寒栗烈，老怀仍怯岁峥嵘。汤婆漫许登禅榻，黄你无因伴短檠。清绝夜阑愁不寐，拥衾龟息待窗明。","dynasty":"宋代","title":"腊夕直宿枕上偶成"}
{"author":"李洪","content":"来往吴松二十春，五湖烟月旧知津。高秋枫落哦佳句，斜日江边脍细鳞。谁解扁舟载西子，独怜茶灶老诗人。自惭遮日长安道，深愧渔蓑浪漫身。","dynasty":"宋代","title":"和人松江"}
{"author":"李洪","content":"颇怪寒威一倍添，天花回旋落层檐。慵赓险韵偏工絮，自哂微官独带盐。问讯梅梢半封萼，争看蝶舞不钩帘。小儿学诵封胡句，羔袖烘炉任附炎。","dynasty":"宋代","title":"初冬见雪"}
{"author":"李洪","content":"驱蚊无术但{左扌右瓜}肤，灯火无因暂映书。半夜西风吹急雨，芭蕉声响竹萧疏。","dynasty":"宋代","title":"夜坐"}
{"author":"李洪","content":"午睡初醒缓注汤，一瓯清露沃诗肠。疑君昔日探蟾窟，犹带天边桂子香。","dynasty":"宋代","title":"饮桂香茶简翁及甫"}
{"author":"李洪","content":"折槛云孙擅后声，暂栖莲幕不谈兵。论诗更俗压竞病，痛饮何须分浊清。东阁梅残萦旅梦，北堂萱茂动归情。重来肯放韶光晚，叱驭加鞭莫计程。","dynasty":"宋代","title":"叔赐迎侍以诗饯之且趣其来"}
{"author":"李洪","content":"十载交期晚益亲，弦歌尤喜政声新。倦游偶是临邛客，索价惭非少室人。旅舍谁惊五浆馈，官梅初见一枝春。挂帆明日归苕霅，从此诗筒莫厌频。","dynasty":"宋代","title":"简崇德葛令"}
{"author":"李洪","content":"至日天涯感慨同，曾陪鸳鹭大明宫。催班别殿春雷绕，驻辇蓬莱晓日红。耸听鸣鞘驰魏阙，欢传放仗醉新丰。谁知独木荒村里，扇影炉烟入梦中。","dynasty":"宋代","title":"至日宿蓝田驿感旧"}
{"author":"李洪","content":"寺枕苕溪一曲，僧依城郭千家。客至未尝芡觜，我来恰及荷花。","dynasty":"宋代","title":"题慈感寺极目轩其二"}
{"author":"李洪","content":"文正风流尚典刑，桐江画戟见诗人。丹青难写真潇洒，圆峤方壶此逼真。","dynasty":"宋代","title":"登潇洒亭"}
{"author":"李洪","content":"小池绿净数游鱼，高柳蝉嘶暑气虚。露脸清真双菡萏，风标闲雅一舂锄。囊中时晒君臣药，肘后新抄和扁书。只此便为安稳处，何须林下与山居。","dynasty":"宋代","title":"医僧慧昌小轩"}
{"author":"李洪","content":"兼旬哭子鬓成丝，老眼眵昏泪绠縻。玉雪可怜凋并砌，金环无复探邻枝。何堪投杖逢曾子，谁解推天继退之。沧海逝波无返日，觉城南去有逢时。","dynasty":"宋代","title":"哭幼子二首其一"}
{"author":"李洪","content":"南国小春时，常是寒威浅。玉缀香苞已有梅，疏影无人见。愁忆故园芳，梦断扬州远。不御铅华自出尘，赛过徐妃面。","dynasty":"宋代","title":"卜算子（和宋子闲早梅）"}
{"author":"李洪","content":"杏雨桃鬟一饷红，楞伽三昧旧家风。江南江北松楸远，泪眼昏花瘴雾中。","dynasty":"宋代","title":"同子永和贝元复春日韵"}
{"author":"李洪","content":"蓬径安禅五百年，六时钟呗震诸天。我来不问安心法，露柱风林说炽然。","dynasty":"宋代","title":"国一禅师塔"}
{"author":"李洪","content":"畏日炎炎火伞张，扁舟挂席泛沧浪。飞流溅沫倾三峡，过崄方知有底忙。","dynasty":"宋代","title":"涂中杂兴"}
{"author":"李洪","content":"拄颊看山暑顿空，修眉横嶂障晴空。太真姊妹温泉浴，窦氏儿郎丹桂风。古驿荒凉征骑还，里居好事古人同。明年更有秋风便，淡墨联名冠法宫。","dynasty":"宋代","title":"僧惠白莲"}
{"author":"李洪","content":"游丝横路网春晖，落絮飘扬未肯归。绿满郊园梅子熟，昼长庭院燕雏飞。登临供赋山分绣，扶病经时带减围。更向江天买鱼具，轻蓑绝胜芰荷衣。","dynasty":"宋代","title":"春晚疾后临眺"}
{"author":"李洪","content":"古梅瘦竹助萧疏，剪薙蒿蓬亦甚都。报政未容须五月，却寻疏影向西湖。","dynasty":"宋代","title":"题华亭尉厅梅馆"}
{"author":"李洪","content":"故人为别又经年，几度临风思黯然。赤县暂陪珠履客，青衫空负小山篇。壮时之武无能用，老矣扬雄只守玄。何日西湖追旧约。淡烟疏雨泛湖船。","dynasty":"宋代","title":"寄沈时仲"}
{"author":"李洪","content":"杏雨桃鬟一饷红，楞伽三昧旧家风。江南江北松楸远，泪眼昏花瘴雾中。","dynasty":"宋代","title":"同子永和贝元复春日韵"}
{"author":"李洪","content":"衮绣于蕃镇九仙，香凝森戟霭非烟。愿同吉甫倾申伯，请继东坡寿乐全。铜锹摩挲五百岁，蟠桃花实一千年。蚤窥东阁观奇士，再入陶鎔岂偶然。","dynasty":"宋代","title":"陈丞相诞日"}
{"author":"李洪","content":"六载交情笃，安贫见子难。学穷栒邑鼎，篆逼峄山刊。歧路伤轻别，金兰义肯寒。浙东仍岁俭，持底劝加餐。","dynasty":"宋代","title":"送武广叔游浙东二首"}
{"author":"李洪","content":"时序循环速，还惊一叶飞。草衰山自瘦，雨罢水增肥。芡嚼鲛人泪，荷凋楚客衣。鲈鱼不易得，张翰正思归。","dynasty":"宋代","title":"秋日遣兴二首"}
{"author":"李洪","content":"诗名翰墨独兼全，海上从游十许年。进退两忘中有德，律禅不碍任随缘。岫云又作无心出，桃坞何劳一笑妍。好把经行写新咏，他时寄我小山篇。","dynasty":"宋代","title":"送野上人游西山"}
{"author":"李洪","content":"池面粼粼已送凉，小窗危坐听风篁。不应尚厌秋来热，已减炎天五刻长。","dynasty":"宋代","title":"和人"}
{"author":"李洪","content":"国艳冰姿非世妆，忍教腊雪苦韬藏。昔年曾醉万松岭，尚友诗人苏与黄。","dynasty":"宋代","title":"和郑康道探梅十绝句"}
{"author":"李洪","content":"君不见冯公之岭摩苍天，危梁峻坂相属联。樵夫跬步不得上，仰视悬石势欲颠。下有飞泉泻鸣瀑，舂撞嵓窦汇山麓。飞流溅沫冰雪寒，萝茑荒林猿狖伏。傍穿鸟道人踪绝，怪石虎踞苍崖裂。扪参历井路屈盘，九折羊肠车轴折。如何年少远游子，担簦蹑屩来过此。或欲挟策干君王，亦有辞家远从仕。马痡仆倦栖茅屋，夜汲岩泉燃楚竹。赐璧封侯事渺茫，涂穷未免阮生哭。遐想太古开辟初，地隔东瓯擅一隅。山腰凿石自何代，要令海宇同车书。不知冯公亦何者，姓名宛与兹山俱。我行适当三伏间，霪霖积潦行路难。家住太湖三万顷，烟波回想洞庭山。","dynasty":"宋代","title":"前行路难冯公岭作"}
{"author":"李洪","content":"独泛沧浪一钓舟，未偿寻壑与经邱。霜清叵怯吴江冷，酒贱难从越女留。游鹿台荒人既往，采香迳远宿须投。客游空羡齐云胜，辜负韦黄诗酒州。","dynasty":"宋代","title":"和子召见寄"}
{"author":"李洪","content":"蒲颿风驶送行舟，篷底哦诗相棹讴。三老相呼兴不浅，溪回山拥近严州。","dynasty":"宋代","title":"纪行杂诗"}
{"author":"李洪","content":"月淡波寒夜向分，断行孤雁不堪闻。扁舟第四桥南泊，无限清愁寄梦云。","dynasty":"宋代","title":"夜泊第四桥"}
{"author":"李洪","content":"西风暑退喜清秋，倦客漂流沧海头。用舍行藏知有命，山林钟鼎岂能谋。汗青漫志三馀乐，养素宁忘一溉收。鹏鷃}逍遥天壤内，何劳八极赋神游。","dynasty":"宋代","title":"次韵秋日遣兴"}
{"author":"李洪","content":"薄暮丹洋宿，嵌岩下百层。饥鸢鸣独木，鼯鼠抱寒藤。坏屋惟馀佛，空廊不见僧。古人经世志，客寝每宵兴。","dynasty":"宋代","title":"过瑞林院"}
{"author":"李洪","content":"隐居慵出人嫌癖，乐静安閒只自怜。窗眼白驹催短晷，案头黄卷遣长年。南枝春信应先透，北陆寒凝势更坚。地下一阳何日复，千林枯木已欣然。","dynasty":"宋代","title":"冬至前"}
{"author":"李洪","content":"秋声振窾木，槁叶随飞蓬。起视篱下华，灼灼夭桃容。天公等儿戏，小草发纖秾。乍疑武陵源，秦人傥再逢。又如灵云老，禅机投劒锋。畴昔粪土广，靖节吾所宗。不然荐坠露，三闾挹遐踪。吕令载黄花，鞠裳表其衷。浊醪乱眼缬，衰颜暂时红。肯效玄都吟，葵麦摇春风。","dynasty":"宋代","title":"桃花菊"}
{"author":"李洪","content":"畏日炎炎火伞张，扁舟挂席泛沧浪。飞流溅沫倾三峡，过崄方知有底忙。","dynasty":"宋代","title":"涂中杂兴"}
{"author":"李洪","content":"雪拥前村路，梅花次第芳。月边谁索笑，溪断忽吹香。老眼经年别，醒魂异昔狂。何时真载酒，翠羽伴飞觞。","dynasty":"宋代","title":"雪中问梅"}
{"author":"李洪","content":"兔葵摇曳雨蒙蒙，尚有夭桃出旧丛。轻簿不禁三月浪，飘零常恨五更风。燕泥乱啄粘香蕊，渔艇犹疑趁落红。惆怅眼前兴废事，灵云今已悟真空。","dynasty":"宋代","title":"余寓王园适当春残尚有小桃临水追想昔时繁丽"}
{"author":"李洪","content":"衢路人骈叠，春来乐未曾。初圆新岁月，竞赏上元灯。秉烛游还懒，敲门唤不应。沃愁须底物，况有酒如渑。","dynasty":"宋代","title":"元宵雨十六日晴二首其二"}
{"author":"李洪","content":"论交先友接枢廷，末路为寮喜典刑。桃李春风同扈跸，衡茅夜雪并寒厅。暂从簿领陪卿月，行握兰荃应列星。临别遥思五湖乐，望中林屋已青青。","dynasty":"宋代","title":"送滕彦道除太府寺簿归吴门需次"}
{"author":"李洪","content":"杨柳疏疏已报秋，月华如水浸阶头。惜无画手王摩诘，貌取一宵一段愁。","dynasty":"宋代","title":"和人"}
{"author":"李洪","content":"二老相从寂寞滨，往来藜杖特情亲。白头庐阜閒司马，杜口毗耶彼上人。知见普薰金斗域，伽陀语别霅溪濒。红梅已露西来意，要看全提祖令新。","dynasty":"宋代","title":"送荐福恩老"}
{"author":"李洪","content":"飚驭临风香霭间，支筇款步访星坛。羽人莫问升真事，古像空瞻玉佩寒。井冽不逢龟曳尾，鼎存犹想汞新乾。徘徊遐想来仙骥，皂荚成阴荔子丹。","dynasty":"宋代","title":"和尚善西禅寺冲虚宫诗"}
{"author":"李洪","content":"杏雨桃鬟一饷红，楞伽三昧旧家风。江南江北松楸远，泪眼昏花瘴雾中。","dynasty":"宋代","title":"同子永和贝元复春日韵"}
{"author":"李洪","content":"双凫荡漾小池幽，荷叶田田两见秋。却恨主人官满去，荒陂野水狎轻鸥。","dynasty":"宋代","title":"池中双鸭甚驯笼赠古灵陈仲"}
{"author":"李洪","content":"皇树擅芳传楚颂，厥包锡贡纪荆扬。逾淮易质从为枳，书尾重题未降霜。四老何须隐商岭，千奴谁为种龙阳。遥怜陆绩怀嘉实，归奉慈颜满袖香。","dynasty":"宋代","title":"橘"}
{"author":"李洪","content":"霸业衣冠事莫论，秦淮潮汐自潺湲。新诗必有江山助，故国应无乔木存。宅施鸡园钟阜远，塔藏鸟爪道林尊。登临怀古情何限，想对三茅忆弟昆。","dynasty":"宋代","title":"送子都兄赴建康粮料三首"}
{"author":"李洪","content":"僦屋东瓯城，爽气挹西山。飓风忽作恶，柴荆不容关。再徙得陋巷，藩拔井亦眢。稍毕涂塈功，已觉容膝安。庭前木亦嘉，修竹才数竿。幽艳海榴红，翠幄霜苞丹。明窗置棐几，荒畦整药栏。儿曹颇解事，扫径见秋兰。邻里来相贺，知我非热官。使令勿狙诈。办此良独难。未祭孙宝灶，且乐陶令閒。今日我重九，一酌还酡颜。","dynasty":"宋代","title":"移居"}
{"author":"李洪","content":"三年待次喜瓜期，别酒春风劝一卮。欲试发硎稽古力，稍从连茹中兴时。徒劳人耳犹州县，可识荆兮复别离。深念对床听夜雨，情怀作恶不成诗。","dynasty":"宋代","title":"送子都兄赴建康粮料三首"}
{"author":"李洪","content":"衢路人骈叠，春来乐未曾。初圆新岁月，竞赏上元灯。秉烛游还懒，敲门唤不应。沃愁须底物，况有酒如渑。","dynasty":"宋代","title":"元宵雨十六日晴二首其二"}
{"author":"李洪","content":"今年小稔遍山村，白叟黄童笑倚门。老瓦为樽赛田祖，石田多稼庆曾孙。","dynasty":"宋代","title":"题罗源驿用马驹甫韵"}
{"author":"李洪","content":"先友凋零风义衰，绣衣躧履荷深知。未乾荐墨俄闻谪，欲寄邮书忽报危。赋就徒能感知己，樽前犹忆细论诗。白珪一玷身难赎，痛哭须陈吊屈辞。","dynasty":"宋代","title":"哭药寮先生"}
{"author":"李洪","content":"且卧元龙百尺楼，难忘江海一扁舟。西山爽气助诗兴，忽有碧云生暮愁。","dynasty":"宋代","title":"书寓舍壁"}
{"author":"李洪","content":"昏昏海气助朝寒，风雨萧萧尽日间。室似陈蕃尘不扫，门如陶令昼常关。惟凭茗盌消磨睡，更把诗筒断送閒。悄悄绝无车马至，方知颜巷似深山。","dynasty":"宋代","title":"雨寒"}
{"author":"李洪","content":"寂寞东篱嗅落英，渊明止酒任天真。江州无复王弘惠，一斛葡萄赖故人。","dynasty":"宋代","title":"仁实分柑仲躬饷碧泉各赋一绝"}
{"author":"李洪","content":"苒苒残年白发新，可怜蹭蹬老修鳞。坐观沟渎寻常困，未使扬鬐化若神。","dynasty":"宋代","title":"即事"}
{"author":"李洪","content":"巽二初分北帝权，忽飘瑞叶表丰年。随车逐马难为比，入隙开帘绝可怜。冻锁官梅枝袅娜，寒欺塞雁影联翩。袁安门闭惟高卧，遥忆溪头访戴船。","dynasty":"宋代","title":"雪中偶成呈周明远"}
{"author":"李洪","content":"丽谯吹角，渐疏星明澹，帘筛残月。袅袅霜飙欺翠袖，飞下一庭香雪。半面妆新，回风舞困，此况真奇绝。桄榔林里，苏仙偏感华发。休怨时暂飘零，玉堂清梦，不惹闲蜂蝶。好似王家丛竹畔，乘兴山阴时节。剪水无情，阆风归去，认使芳心歇。和羹有待，凭时身到天阙。","dynasty":"宋代","title":"念奴娇（晓起观落梅）"}
{"author":"李洪","content":"恩假银鱼阅四年，新元瓜戌尚悠然。滞袍自昔多屯蹇，英衮当时误轸怜。司马青衫佐湓浦，参谋朱绂向西川。玉堂伴直如相念，安敢沉酣不上船。","dynasty":"宋代","title":"和子都兄修佩鱼"}
{"author":"李洪","content":"炎方到处水如汤，地脉深疑有臭黄。犹胜骊山污艳质，渔阳簇马鉴兴亡。","dynasty":"宋代","title":"宿汤泉驿"}
{"author":"李洪","content":"异乡节物又清明，懒复追游年少行。愁惨松楸十年泪，雨昏花絮数声莺。高红远绿俱无那，客恨春风两不平。强课新诗作寒食，不堪重忆故园饧。","dynasty":"宋代","title":"清明自释"}
{"author":"李洪","content":"坐来山气结层阴，解橐迎凉濯暑襟。赖有新诗成独讽，惜无喜客伴孤斟。绿荷翻雨倾珠碎，翠竹摇风引凤吟。习射更思矍相圃，丽龟试看仆姑金。","dynasty":"宋代","title":"题罗源尉廨壁"}
{"author":"李洪","content":"绕屋扶疏树，吾庐粗胜陶。去来梁燕语，旦夕女婵号。蕙槁兰将败，萧锄艾亦薅。侵檐添绿竹，映日缱红桃。得友人皆面，哦诗语未高。饮泉荫松柏，直欲广风骚。","dynasty":"宋代","title":"次韵子都兄大暑"}
{"author":"李洪","content":"籍甚贤通守，吾家叔父尊。暂淹纡旧绶，久合拥朱轓。楚甸重分刺，边城已息屯。前驱须少伫，天子有恩言。","dynasty":"宋代","title":"送家叔通守光山二首"}
{"author":"李洪","content":"五湖四海仰仪形，道貌天真孰可名。偶泛仙舟来泽国，回先生后见先生。","dynasty":"宋代","title":"谒皇甫清虚"}
{"author":"李洪","content":"西山爽气压城闉，携客登高日未晡。稚子已谙撑舴艋，老夫羞更插茱萸。文章不进空黄你，生计无多问木奴。贫病偏愁秋欲雨，异乡白尽遂良须。","dynasty":"宋代","title":"九日与客登凤凰山酌涌金泉泛舟西归"}
{"author":"李洪","content":"沧溟浩淼浮寰区，八纮九野水所储。介虫族类信众夥，穷极诡怪堪嗟吁。巨鳌屭赑冠灵岛，应龙连蜷颔骊珠。异哉斯鱼盈百尺，失水安得波涛俱。妖蜃疑遭旌阳絷，长蛟端被周处诛。井蛙不识东海若，鸒斯宁信北溟鱼。聚观堵墙骇莫辨，妄意其名能自呼。鬐鬣坚顽侔铁角，肌肉硕大争翦除。真成潜虬厄水{左氵右裔}，谁谓王鲔惟山居。矧过屠门快大嚼，况鼓庖刀砉投虚。罔能深藏类谷鲋，忽从变化同隙驹。独蠒岂羡詹何巧，巨犗还笑任公疏。滩涘寄命在顷刻，神龙鱼服丧厥躯。嗣宗诗成出月胁，博考传记蒐秘图。饿氓殍腹属厌幸，脔取凌晨俄过晡。老饕染指饫鼋鼎，里闾载酒行以车。阿咸得句不敢出，身同惠子方据梧。暴殄天物古所戒，志怪泚笔将特书。","dynasty":"宋代","title":"和家叔察院巨鱼诗"}
{"author":"李洪","content":"故人为别又经年，几度临风思黯然。赤县暂陪珠履客，青衫空负小山篇。壮时之武无能用，老矣扬雄只守玄。何日西湖追旧约。淡烟疏雨泛湖船。","dynasty":"宋代","title":"寄沈时仲"}
{"author":"李洪","content":"故人泽畔被羊裘，高挹中天会冕旒。不使客星侵帝座，谩夸拜衮与封侯。","dynasty":"宋代","title":"钓台"}
{"author":"李洪","content":"昔日牧童聚沙戏，若个阿师来卓庵。千圣路头都把断，不须辛苦误同参。","dynasty":"宋代","title":"普照庵小憩"}
{"author":"李洪","content":"古木阴森蔽钓台，苍崖石壁倚天开。当年童稚曾游处，十八年间复此来。","dynasty":"宋代","title":"钓台"}
{"author":"李洪","content":"小雨廉纤早酿寒，清晨来访道家山。寂寥玉座缨香覆，点缀碧岩枫叶丹。地胜七山星有斗，人疑千岁鹤飞还。閒翻洞简寻真诀，脉望难求发似环。","dynasty":"宋代","title":"游华盖山容成洞天"}
{"author":"李洪","content":"听风听雨江湖上，一叶轻舟檥钓沙。暂却鹜行容退食，秋声先已到枯葭。","dynasty":"宋代","title":"听雨轩四首"}
{"author":"李洪","content":"除墨犹新湿诏黄，题舆不称愧龙光。且观百粤蛟鳄徙，勿羡九霄鸾鹄翔。","dynasty":"宋代","title":"送许季韶粹桂林"}
{"author":"李洪","content":"多病年来懒作诗，燃萁何敢衒才奇。探梅技痒撩幽梦，只有清香是己知。","dynasty":"宋代","title":"和郑康道探梅十绝句其七"}
{"author":"李洪","content":"伐性蛾眉贾祸长，何如铅鼎养中央。应怜刺刺出门语，苦怨寥寥秋夕凉。","dynasty":"宋代","title":"周尧夫示秋怀诗然公方为贵恙所挠因以箴之"}
{"author":"李洪","content":"古杉翠桱几千章，势压穹岩九暑凉。匠石它年选隆栋，万牛回首立明堂。","dynasty":"宋代","title":"双桱"}
{"author":"李洪","content":"矢矫翔鸾谿上峰。飘萧雪霰打船篷。天花凌乱水晶宫。飞透纸窗斜取势，吹回谿面舞因风。身游水墨画图中。","dynasty":"宋代","title":"浣溪沙（梅菁山遇雪）"}
{"author":"李洪","content":"碧涧苍崖玉四围。东君剪水散明玑。半开桃杏不胜威。疑是群仙游阆苑，歌云舞蝶高飞。珠幢玉节送人归。","dynasty":"宋代","title":"前调（山中清明后一日大雪）"}
{"author":"李洪","content":"扫地烧香绝点尘。缘阶绿草又残春。略无闲事挠天真。时落燕泥沾几席，乱黏冰絮上衣巾。西湖回柁少年人。","dynasty":"宋代","title":"前调（暮春）"}
{"author":"李洪","content":"丽谯吹角，渐疏星明澹，帘筛残月。袅袅霜飙欺翠袖，飞下一庭香雪。半面妆新，回风舞困，此况真奇绝。桄榔林里，苏仙偏感华发。休怨时暂飘零，玉堂清梦，不惹闲蜂蝶。好似王家丛竹畔，乘兴山阴时节。剪水无情，阆风归去，认使芳心歇。和羹有待，凭时身到天阙。","dynasty":"宋代","title":"念奴娇（晓起观落梅）"}
{"author":"李洪","content":"南国小春时，常是寒威浅。玉缀香苞已有梅，疏影无人见。愁忆故园芳，梦断扬州远。不御铅华自出尘，赛过徐妃面。","dynasty":"宋代","title":"卜算子（和宋子闲早梅）"}
{"author":"李洪","content":"香满千岩，芳传丛桂，小山会咏幽菲。仙姿冷淡，不奈此香奇。翠葆层层障日，深爱惜、早被风吹。秋英嫩，夜来露浥，月底半离披。谁知。清品贵，带装金粟，韵透文犀。与降真为侣，罗袖相宜。宝鸭休薰百濯，清芬在、常惹人衣。姮娥约，广寒宫殿，留折最高枝。","dynasty":"宋代","title":"满庭芳·香满千岩"}
{"author":"李洪","content":"渺渺长汀远壑，萧萧雨叶风枝。几回临水送将归。客里暗添憔悴。门枕数峰滴翠，舟横几度涟漪。绿秧深处惊于飞。愈觉田园有味。","dynasty":"宋代","title":"西江月（送客石＿·亭）"}
{"author":"李洪","content":"梅雨成霖，倦永昼、暑行岩曲。爱云梢翠樾，枕谿蓬屋。轻木凌波冲卷雪，飞泉奔壑呜哀玉。羡渔翁、终岁老烟波，披蓑绿。嗟客宦，荒松菊。颓壮志，青编竹。更长年谙尽，是非荣辱。钟鼎无心时节异，山林有味箪瓢足。感故人、於此赋归欤，思之熟。","dynasty":"宋代","title":"满江红（和监田驿驹父留题）"}
{"author":"李洪","content":"挂席泛安流。细雨斜风到渡头。万叠云鬟真似画，云州。自古诗人几个游。旌旆去悠悠。别驾无功愧食浮。却忆五湖烟浪里，扁舟。第四桥南云水秋。","dynasty":"宋代","title":"南乡子（监田渡）"}
{"author":"李洪","content":"凤纪千龄遇圣君，扶持宗社不无人。欣闻东鲁真儒相，本是中兴旧学臣。玉燕投怀文冠世，天麟呈瑞寿嘉辰。中书更倍汾阳考，宰枋重归转大钧。","dynasty":"宋代","title":"陈丞相诞日"}
{"author":"李洪","content":"寂寞伤吾道，宁为梁甫吟。霜威凌客鬓，雪意动梅心。酒尽兵无备。愁牢病不禁。简编联寓目，未觉岁时侵。","dynasty":"宋代","title":"寂寞"}
{"author":"李洪","content":"昔日牧童聚沙戏，若个阿师来卓庵。千圣路头都把断，不须辛苦误同参。","dynasty":"宋代","title":"普照庵小憩"}
{"author":"李洪","content":"南国春回早，梅残已换年。郊原青入眼，老境雪侵颠。欲和归田赋，仍吟止酒篇。苦无游宦乐，此兴奇林泉。","dynasty":"宋代","title":"和赵德孚春日"}
{"author":"李洪","content":"论交肺腑独深知，手札勤渠慰我思。郭泰垫巾频念旧，休文减带最能诗。常怀胜集无三友，坐想高谈彼一时。明月扁舟过苕霅，苹汀重理钓鱼丝。","dynasty":"宋代","title":"寄沈时仲"}
{"author":"李洪","content":"文登犹记旧青毡，敢恨瓜期尚六年。办取扁舟五湖上，吴松鱼蟹不论钱。","dynasty":"宋代","title":"送许季韶粹桂林"}
{"author":"李洪","content":"已辞悍石严滩险，稍快平波婺港行。夜宿喜逢渔酒市，南风拂面月胧明。","dynasty":"宋代","title":"过婺港"}
{"author":"李洪","content":"畏日炎炎火伞张，扁舟挂席泛沧浪。飞流溅沫倾三峡，过崄方知有底忙。","dynasty":"宋代","title":"涂中杂兴"}
{"author":"李洪","content":"雨后泉淙水乐，诗成目送孤云。寄兴西湖南北，忘年丘壑松筠。","dynasty":"宋代","title":"范至能游灵石录示诗仙留题云其四"}
{"author":"李洪","content":"渺渺汀舟雨满川，楼台烟霭羃愁边。春风邀勒梅都谢，夜雨淋浪柳尚妍。僧钵偶分蒲塞供，佛香时送水沉烟。佳时更拟携筇出，拾翠人归唤渡船。","dynasty":"宋代","title":"雨中慈感寺泛舟"}
{"author":"李洪","content":"十邑驱驰阅四旬，尽空囹圄报吾君。僧窗渐觉猿吟远，城市嚣尘自此分。","dynasty":"宋代","title":"题崇福院壁"}
{"author":"李洪","content":"恩假银鱼阅四年，新元瓜戌尚悠然。滞袍自昔多屯蹇，英衮当时误轸怜。司马青衫佐湓浦，参谋朱绂向西川。玉堂伴直如相念，安敢沉酣不上船。","dynasty":"宋代","title":"和子都兄修佩鱼"}
{"author":"李洪","content":"谁知归雁亭中客，鼓翼来游雁荡山。更寄雁图凭雁足，秋风孤雁苦思还。","dynasty":"宋代","title":"题雁荡图寄二兄"}
{"author":"李洪","content":"昏昏海气助朝寒，风雨萧萧尽日间。室似陈蕃尘不扫，门如陶令昼常关。惟凭茗盌消磨睡，更把诗筒断送閒。悄悄绝无车马至，方知颜巷似深山。","dynasty":"宋代","title":"雨寒"}
{"author":"李洪","content":"威凤翔千仞，览辉以来仪。天骥渥洼种，籋云不受羁。江侯南国珍，劒佩光陆离。三道对清问，万言敷箴规。云霄跬步蹑，分教小差池。中都冠盖躔，屈处金穀司。奏课应迁格，腾达当在兹。元枢国士赏，天子前席咨。一言寤凝旒，致主跻轩羲。抱负经济才，凛然谏诤姿。朝阳庆凤鸣，冀北空騧骊。士为知己用，素蕴得尽施。丞贰须要剧，台阁未应迟。需次指柯山，买船泛钓矶。暑行戒接淅，江边远风披。病夫困尘土，倚玉惭葭枝。分携莫能送，别酒何堪持。傥经子陵濑，扫壁寻题诗。前途得好句，慰我别后思。","dynasty":"宋代","title":"送江叔源除太府丞柯山需次"}
{"author":"李洪","content":"蓬径安禅五百年，六时钟呗震诸天。我来不问安心法，露柱风林说炽然。","dynasty":"宋代","title":"国一禅师塔"}
{"author":"李洪","content":"一室才方丈，容安亦晏然。雨花飞燕几，缪篆散沉烟。软语欣投芥，安心不离禅。老夫惭凿齿，谈麈对弥天。","dynasty":"宋代","title":"锦溪坦上人出示浩然斋诗"}
{"author":"李洪","content":"扫地烧香绝点尘。缘阶绿草又残春。略无闲事挠天真。时落燕泥沾几席，乱黏冰絮上衣巾。西湖回柁少年人。","dynasty":"宋代","title":"前调（暮春）"}
{"author":"李洪","content":"浩渺春波暖白苹，溪头广厦旅楹新。佩衿无复歌游阙，糟粕空惭老斲轮。门外縕袍人立鹄，榜间淡墨笔如神。使君道德魁天下，膏馥分沾尽澡身。","dynasty":"宋代","title":"次韵王龟龄贡院"}
{"author":"李洪","content":"一纸平安附驿筒，打门三印启斜封。谗言勿辩萋兮菲，旧隐犹存菊与松。岂有文章传李汉，当今人物少南容。扁舟远践龙池约，共听潺湲绕碧峰。","dynasty":"宋代","title":"奉寄子济兄"}
{"author":"李洪","content":"旱既太甚神是吁兮，一勺之水为甘霔兮。伊神正直歆诚愫兮，三日为霖弥旬注兮。我稼既兴舟在步兮，微我两公余曷愬兮。击鼓其镗山之下兮，桂酒椒浆饯神去兮。功成惠孚去不顾兮，携幼扶鲐民塞路兮。卒相有年多黍稌兮，泽惠无忘永终古兮。","dynasty":"宋代","title":"迎送神辞其二送神"}
{"author":"李洪","content":"壶山和气俪神崧，间世钟贤应尹躬。小试经纶安鼎鼐，更恢韬略靖华戎。力陈致主千秋鉴，梦协遐年八十公。不用安期觅瓜枣，蓬莱清浅照方瞳。","dynasty":"宋代","title":"陈丞相诞日"}
{"author":"李洪","content":"贞魂纯孝瘗江湄，满目江山故园祠。海贾时来楫迎汝，山君欲下桂为旗。九歌合继湘妃些，千古尘昏幼妇碑。月午湖平波似练，萧萧风竹陇猿悲。","dynasty":"宋代","title":"谒曹娥祠"}
{"author":"李洪","content":"二年鞭弭侍君轩，立仗从来愧不言。乞得閒官九仙隐，身谋优稳荷明恩。","dynasty":"宋代","title":"送许季韶粹桂林"}
{"author":"李洪","content":"斮骨刳心操凛然，盘根厚地老逾坚。八千椿木应同寿，十五尧蓂莫纪年。辱井已荒伤故国，琼枝无复盗春权。六朝陈迹空馀此，阅世真成叹逝川。","dynasty":"宋代","title":"追和下若大雄寺汪内相陈朝桧诗"}
{"author":"李洪","content":"万石滩头数十家，溪流衮衮麦畦斜。三分春色今馀几，开尽桃花见李花。","dynasty":"宋代","title":"富沙城外李花盛开"}
{"author":"李洪","content":"杏雨桃鬟一饷红，楞伽三昧旧家风。江南江北松楸远，泪眼昏花瘴雾中。","dynasty":"宋代","title":"同子永和贝元复春日韵"}
{"author":"李洪","content":"夭矫翔鸾溪上峰。飘萧雪霰打船篷。天花凌乱水晶宫。飞透纸窗斜取势，吹回溪面舞因风。身游水墨画图中。","dynasty":"宋代","title":"浣溪沙其一梅菁山遇雪"}
{"author":"李洪","content":"异乡节物又清明，懒复追游年少行。愁惨松楸十年泪，雨昏花絮数声莺。高红远绿俱无那，客恨春风两不平。强课新诗作寒食，不堪重忆故园饧。","dynasty":"宋代","title":"清明自释"}
{"author":"李洪","content":"天寒病鸭守冰池，折苇枯荷霰雪飞。不觉哦诗成独立，南枝的皪露春机。","dynasty":"宋代","title":"听雨轩四首"}
{"author":"李洪","content":"宗衮英名历搢绅，传家济美不无人。采诗于蒍承亲擢，乐职中和著牧民。凤入颍川宜卜相，梅开东阁趁班春。九重侧席求奇士，尺一行颁觐紫宸。","dynasty":"宋代","title":"赠李守"}
{"author":"李洪","content":"伐性蛾眉贾祸长，何如铅鼎养中央。应怜刺刺出门语，苦怨寥寥秋夕凉。","dynasty":"宋代","title":"周尧夫示秋怀诗然公方为贵恙所挠因以箴之"}
{"author":"李洪","content":"宝策欢传万岁声，涂山执玉萃华缨。独怜太史周南滞，不预尧阶贺太平。","dynasty":"宋代","title":"即事"}
{"author":"李洪","content":"高桅一一上滩船，流汗頳肩尽日牵。笑忆太湖波上宿，云涛无际欲粘天。","dynasty":"宋代","title":"纪行杂诗"}
{"author":"李洪","content":"苕花如雪忽秋残，翠花溪头几曲山。心逐浮云朝独出，家临清霅暮能还。世情大似醉翁醉，景物偏偷閒客閒。早晚诛茆继三径，招呼明月弄潺湲。","dynasty":"宋代","title":"泛舟之龙坞"}
{"author":"李洪","content":"衢路人骈叠，春来乐未曾。初圆新岁月，竞赏上元灯。秉烛游还懒，敲门唤不应。沃愁须底物，况有酒如渑。","dynasty":"宋代","title":"元宵雨十六日晴二首其二"}
{"author":"李洪","content":"江头骤雨壮滩声，汹涌琮琤乱石鸣。咫尺烟林展图画，三三村落隔阴晴。方贪暍暑逡巡退，坐觉风霜指顾生。试倚篷窗临石壁，哦诗心迹得双清。","dynasty":"宋代","title":"泊石壁值雨"}
{"author":"李洪","content":"徐仙何代何飞升，洞府空留福地名。我到朝真效三祝，步虚声杳俗缘轻。","dynasty":"宋代","title":"朝拜罗源天庆即洞宫福地也"}
{"author":"李洪","content":"东海于公老，当年大里门。身为二千石，恩及四儿孙。富寿悬车日，悲伤易箦言。佳城今日启，松柏閟高原。","dynasty":"宋代","title":"挽刘刑部诗二首其二"}
{"author":"李洪","content":"佳晴游侣赏秾华，免使纶巾雨垫纱。苒苒芳塘遍春草，溶溶流水蘸桃花。閒官尚许亲黄卷，学道安能佩紫霞。多病无心与春竞，窗前静听晚蜂衙。","dynasty":"宋代","title":"春晴"}
{"author":"李洪","content":"双凫荡漾小池幽，荷叶田田两见秋。却恨主人官满去，荒陂野水狎轻鸥。","dynasty":"宋代","title":"池中双鸭甚驯笼赠古灵陈仲"}
{"author":"李洪","content":"小雨廉纖早酿寒，清晨来访道家山。寂寥玉座缨香覆，点缀碧岩枫叶丹。地胜七山星有斗，人疑千岁鹤飞还。閒繙洞简寻真诀，脉望难求发似环。","dynasty":"宋代","title":"游华盖山容成洞天"}
{"author":"李洪","content":"使节经行地，南讹夏日长，盾威知畏仰，暑雨助清凉。叱驭登闽峤，鸣珂入帝乡。拂尘来者敬，妙墨尚淋浪。","dynasty":"宋代","title":"宿盐田驿用黄大声韵"}
{"author":"李洪","content":"谭笑诗成马槊横，偏师何敢犯长城。纵观儒帅临戎幕，想像天山破敌营。麾帜精明严武备，山川弹压飏威声。老来壮志浑消尽，射虎南山愧北平。","dynasty":"宋代","title":"次韵马驹父大阅"}
{"author":"李洪","content":"太白狂歌一酒船，锦袍夜醉楚江边。此时应向剡中宿，逼耳清猿月满川。","dynasty":"宋代","title":"题谪仙回舟卧据锦袍图"}
{"author":"李洪","content":"宫殿千门敞禁闱，西湖彩仗小迟徊。竞瞻黄屋宁亲乐，更喜重离捧寿杯。万骑戎装花底散，一声清跸日边来。天街向晚珠帘卷，十里春风待驾回。","dynasty":"宋代","title":"寒食日从驾聚景园"}
{"author":"李洪","content":"伐性蛾眉贾祸长，何如铅鼎养中央。应怜刺刺出门语，苦怨寥寥秋夕凉。","dynasty":"宋代","title":"周尧夫示秋怀诗然公方为贵恙所挠因以箴之"}
{"author":"李洪","content":"十载经行旧，松扉静不关。岩空觑天巧，心达觉身閒。古洞无扃锁，飞泉杂佩环。何须采芝去，此地似商颜。","dynasty":"宋代","title":"沈氏小玲珑二首"}
{"author":"李洪","content":"谁知归雁亭中客，鼓翼来游雁荡山。更寄雁图凭雁足，秋风孤雁苦思还。","dynasty":"宋代","title":"题雁荡图寄二兄"}
{"author":"李洪","content":"朔风动地似奔雷，瑞雪飞飞偏九垓。玉局尽疑从地涌，银台空讶倚天开。西经佛国千峰外，北过天山万里来。夸赋兔园非我事，直须兴尽棹船回。","dynasty":"宋代","title":"雪"}
{"author":"李洪","content":"五亭四水盛游从，閒客閒行兴每同。暂舍玄真渔隐计，却寻康乐旧诗中。振衣濯足沧浪水，快意迎人舶{飓具换卓}风。傥有任公投巨犗，割鲜共饱淛河东。","dynasty":"宋代","title":"别吴兴从游"}
{"author":"李洪","content":"渺渺汀舟雨满川，楼台烟霭羃愁边。春风邀勒梅都谢，夜雨淋浪柳尚妍。僧钵偶分蒲塞供，佛香时送水沉烟。佳时更拟携筇出，拾翠人归唤渡船。","dynasty":"宋代","title":"雨中慈感寺泛舟"}
{"author":"李洪","content":"上人辍讲卧禅庵，万论千经思尽覃。未与释迦分半座，只应弥勒且同龛。兔瓯泼乳清尘虑，麈柄挥犀发妙谈。我亦乘閒聊问道，安能遗世学瞿昙。","dynasty":"宋代","title":"赠妙源"}
{"author":"李洪","content":"东海于公老，当年大里门。身为二千石，恩及四儿孙。富寿悬车日，悲伤易箦言。佳城今日启，松柏閟高原。","dynasty":"宋代","title":"挽刘刑部诗二首"}
{"author":"李洪","content":"国香沦落在天涯，常畏人知使护遮。雅韵曾翻西掖砌，佳名宜亚子亭花。野僧好事勤栽植，北客思乡倍叹嗟。安得花前还醉倒，可怜不属五侯家。","dynasty":"宋代","title":"次韵子都兄鲍庵芍药"}
{"author":"李洪","content":"去年寒食醉西湖，山色空蒙暮有无。风急落花随步积，雨昏垂柳要人扶。偶携胜友寻泉石，俱有新诗入画图。越绝故人应念我，明年春好会皇都。","dynasty":"宋代","title":"寒食怀西湖去岁游从"}
{"author":"李洪","content":"客里光阴又一年，人情真复似怜蚿。家贫尚有春名酒，才拙安能雪命篇。弱柳经霜半凋落，修篁沐雨更便娟。亲交岁晚无书劄，常闭柴扉稳昼眠。","dynasty":"宋代","title":"岁除"}
{"author":"李洪","content":"削成峭壁碧孱颜，石罅高临毛发寒。我有胸中一寸铁，湛然如水绝波澜。","dynasty":"宋代","title":"剑池"}
{"author":"李洪","content":"夕阳返照树头明，天外虹收放晚晴。洗尽尘埃初雨过，一蝉飞入绿槐鸣。","dynasty":"宋代","title":"和人"}
{"author":"李洪","content":"好在东君管物华，倦游归思渺天涯。春冰夜市心空壮，听镜探官事更赊。尚怯馀寒破桃萼，坐看细雨落檐花。家僮应照田蚕{上竹中彗下火}，频晒渔蓑理钓车。","dynasty":"宋代","title":"元夕书怀"}
{"author":"李洪","content":"溪壑萦纡碍去舟，石门雄峭未曾游。云深飞瀑自成雨，洞辟双扉最上头。紫府丹台疑有路，碧岩红树饱经秋。追怀颜谢当年兴，坐听猿吟和四愁。","dynasty":"宋代","title":"游石门洞"}
{"author":"李洪","content":"抗志青霞上，高情复见今。五言冠诗眼，三叠玩琴心。世业含香地，传衣翰墨林。朝端方籲俊，正始有遗音。","dynasty":"宋代","title":"次韵薛士昭琴室"}
{"author":"李洪","content":"佳晴游侣赏秾华，免使纶巾雨垫纱。苒苒芳塘遍春草，溶溶流水蘸桃花。閒官尚许亲黄卷，学道安能佩紫霞。多病无心与春竞，窗前静听晚蜂衙。","dynasty":"宋代","title":"春晴"}
{"author":"李洪","content":"我公胸次妙陶甄，幻出壶中小有天。地近沧浪占风月，目吞笠泽饱云烟。国杯金盌开新第，燠馆凉台继昔贤。闻说傅岩通帝梦，遄归黄阁卧貂蝉。","dynasty":"宋代","title":"陪史志道侍郎遍览南园北第之胜即席赋诗"}
{"author":"李洪","content":"昔年把酒共看山，犹冀相从物外閒。零落山邱遽如许，膏肓泉石许谁攀。形神孰与论三住，梦幻全真悟八还。拱柏乔松助萧瑟，独乘明月弄潺湲。","dynasty":"宋代","title":"题外舅坟庵"}
{"author":"李洪","content":"前朝惟有杨虚白，心画心声独擅功。身絷南冠怀洛寺，恨无北客话高嵩。","dynasty":"宋代","title":"次子都兄借杨凝式帖韵"}
{"author":"李洪","content":"西山爽气压城闉，携客登高日未晡。稚子已谙撑舴艋，老夫羞更插茱萸。文章不进空黄你，生计无多问木奴。贫病偏愁秋欲雨，异乡白尽遂良须。","dynasty":"宋代","title":"九日与客登凤凰山酌涌金泉泛舟西归"}
{"author":"李洪","content":"秋半青要未降霜，溪边独对露华凉。风清月白兴不浅，斗转参横夜未央。每望庾尘频障扇，莫逢伊笛据胡床。扬晖千里谁同赏，心折刀头快理航。","dynasty":"宋代","title":"八月十八夜月有怀伯封"}
{"author":"李洪","content":"夕阳返照树头明，天外虹收放晚晴。洗尽尘埃初雨过，一蝉飞入绿槐鸣。","dynasty":"宋代","title":"和人"}
{"author":"李洪","content":"春晚落花馀碧草，日长舞蝶妒红蔫。新荷卷翠簪池面，弱柳垂丝织暝烟。","dynasty":"宋代","title":"用东坡回文韵"}
{"author":"李洪","content":"五亭四水盛游从，閒客閒行兴每同。暂舍玄真渔隐计，却寻康乐旧诗中。振衣濯足沧浪水，快意迎人舶{飓具换卓}风。傥有任公投巨犗，割鲜共饱淛河东。","dynasty":"宋代","title":"别吴兴从游"}
{"author":"李洪","content":"紫禁晨曦拂晓开，南山秀色郁崔嵬。立班驰道苍龙阙，逼耳嵩呼绕殿雷。清跸一声黄繖动，屯云万骑景舆回。端门缓辔哦诗罢，误入钩陈豹尾来。","dynasty":"宋代","title":"初陪扈从"}
{"author":"李洪","content":"霸业衣冠事莫论，秦淮潮汐自潺湲。新诗必有江山助，故国应无乔木存。宅施鸡园钟阜远，塔藏鸟爪道林尊。登临怀古情何限，想对三茅忆弟昆。","dynasty":"宋代","title":"送子都兄赴建康粮料三首"}
{"author":"李洪","content":"前年吴兴雪三尺，街头十日无行迹。南山千峰蟠玉虬，太湖万顷鎔银色。腐儒冻死但长哦，男呻女吟空四壁。去年强邻窥淮淝，铁马成群来塞北，将军授钺横雕戈，雪满弓韬对勍敌。捷书夜到甘泉宫，玉靶角弓自天锡。已观积甲熊耳齐，坐觉洗兵天河窄。今年腊尽寓东瓯，地接炎方少三白。梅梢柳眼漏泄春，笋茁兰芽遽堪摘。冬深未省见冰霜，挟纩无旗了况狐腋。朝来北风吹石裂，海气岚烟乱山碧。遐想瑞叶舞层霄，剪裁不费造化力。丰年一饱戴君恩，比屋千家消疠疫。长江远近要舒发，深恐阳骄无宿麦。徒披鹤氅怀兔园，速成遣祥霙慰北客。","dynasty":"宋代","title":"忆雪歌"}
{"author":"李洪","content":"内乐同颜子，高楼慕隐居。紫苔沿砌合，红糁缀条疏。谩听平戎操，閒寻种树书。吾曹清净业，所好在三馀。","dynasty":"宋代","title":"和郑康道春日三首"}
{"author":"李洪","content":"坐来山气结层阴，解橐迎凉濯暑襟。赖有新诗成独讽，惜无喜客伴孤斟。绿荷翻雨倾珠碎，翠竹摇风引凤吟。习射更思矍相圃，丽龟试看仆姑金。","dynasty":"宋代","title":"题罗源尉廨壁"}
{"author":"李洪","content":"已辞悍石严滩险，稍快平波婺港行。夜宿喜逢渔酒市，南风拂面月胧明。","dynasty":"宋代","title":"过婺港"}
{"author":"李洪","content":"高枕秋风病骨轻，随銮无复起侵星。铜瓶潄井锁尘虑，舌本犹堪读道经。","dynasty":"宋代","title":"送许季韶粹桂林"}
{"author":"李洪","content":"十日王程未许归，登山临水此心违。夜阑佛屋龛灯暗，时有飞萤点客衣。","dynasty":"宋代","title":"偶作"}
{"author":"李洪","content":"兔葵摇曳雨濛濛，尚有夭桃出旧丛。轻簿不禁三月浪，飘零常恨五更风。燕泥乱啄粘香蕊，渔艇犹疑趁落红。惆怅眼前兴废事，灵云今已悟真空。","dynasty":"宋代","title":"余寓王园适当春残尚有小桃临水追想昔时繁丽无复存者借仲信桃花韵"}
{"author":"李洪","content":"溪壑萦纡碍去舟，石门雄峭未曾游。云深飞瀑自成雨，洞辟双扉最上头。紫府丹台疑有路，碧岩红树饱经秋。追怀颜谢当年兴，坐听猿吟和四愁。","dynasty":"宋代","title":"游石门洞"}
{"author":"李洪","content":"沧溟浩淼浮寰区，八纮九野水所储。介虫族类信众夥，穷极诡怪堪嗟吁。巨鳌屭赑冠灵岛，应龙连蜷颔骊珠。异哉斯鱼盈百尺，失水安得波涛俱。妖蜃疑遭旌阳絷，长蛟端被周处诛。井蛙不识东海若，鸒斯宁信北溟鱼。聚观堵墙骇莫辨，妄意其名能自呼。鬐鬣坚顽侔铁角，肌肉硕大争翦除。真成潜虬厄水{左氵右裔}，谁谓王鲔惟山居。矧过屠门快大嚼，况鼓庖刀砉投虚。罔能深藏类谷鲋，忽从变化同隙驹。独蠒岂羡詹何巧，巨犗还笑任公疏。滩涘寄命在顷刻，神龙鱼服丧厥躯。嗣宗诗成出月胁，博考传记蒐秘图。饿氓殍腹属厌幸，脔取凌晨俄过晡。老饕染指饫鼋鼎，里闾载酒行以车。阿咸得句不敢出，身同惠子方据梧。暴殄天物古所戒，志怪泚笔将特书。","dynasty":"宋代","title":"和家叔察院巨鱼诗"}
{"author":"李洪","content":"鼎峙傲睨绝景，挥毫想见凌云。落落真筌玉子，步虚宁作吴筠。","dynasty":"宋代","title":"范至能游灵石录示诗仙留题云其二"}
{"author":"李洪","content":"多病年来嬾作诗，燃萁何敢衒才奇。探梅技痒撩幽梦，只有清香是己知。","dynasty":"宋代","title":"和郑康道探梅十绝句"}
{"author":"李洪","content":"吟到梅开醉不休，十诗刻烛写蝇头。须知老匠能雕句，月仄金盆独倚楼。","dynasty":"宋代","title":"和郑康道探梅十绝句"}
{"author":"李洪","content":"明皇不识颜平原，我观旧史心慨然。天宝末年事大昏，边将骋兵相盗权。忽闻渔阳鼓鼙震，二十四郡城无坚。霓裳惊破西行蜀，妃子仓皇死马前。常山平原乃昆弟，屹立砥柱摧腥膻，土门既失陷河朔，天津罵贼须发拳。嗣皇灵武实草创，独坐鹗立中兴年。尚书累月家食粥，诸将列屋罗妖妍。鸣呼千载慕廉蔺，曹蜍李志如九泉。蒲阳幕府东嘉客，饱闻裔孙家好贤。锦囊重睹忠义像，再拜恨不为执鞭。轻绡盈幅凛生面，髣髴冠剑跻凌烟。况藏二诰墨色古，吾宗赞皇相业传。怜君为米走尘土，七十青衫雪满颠。乃祖精爽跨箕尾，寄书入洛逢飞仙。","dynasty":"宋代","title":"隆兴改元初余为永嘉监仓时登忠义堂睹颜鲁公"}
{"author":"李洪","content":"独秀娟然寄一枝，江南岁岁腊前开。缀椒未见封条雪，应误插花晴昊来。","dynasty":"宋代","title":"和郑康道探梅十绝句"}
{"author":"李洪","content":"兼旬哭子鬓成丝，老眼眵昏泪绠縻。玉雪可怜凋并砌，金环无复探邻枝。何堪投杖逢曾子，谁解推天继退之。沧海逝波无返日，觉城南去有逢时。","dynasty":"宋代","title":"哭幼子二首"}
{"author":"李洪","content":"偶访东瓯谢守家，池塘春草柳阴斜。遥思上下登山屐，不为溪头桃李花。","dynasty":"宋代","title":"同子永和贝元复春日韵"}
{"author":"李洪","content":"残腊仓皇间道奔，相逢悲喜语还吞。巡檐惨淡梅花月，寿酒淋漓柏叶樽。御敌孤城存即墨，还家聚首似羌村。见几在莒思深戒，只恐黄金注自昏。","dynasty":"宋代","title":"淮上乱后寄子都兄五诗"}
{"author":"李洪","content":"兔葵摇曳雨濛濛，尚有夭桃出旧丛。轻簿不禁三月浪，飘零常恨五更风。燕泥乱啄粘香蕊，渔艇犹疑趁落红。惆怅眼前兴废事，灵云今已悟真空。","dynasty":"宋代","title":"余寓王园适当春残尚有小桃临水追想昔时繁丽无复存者借仲信桃花韵"}
{"author":"李洪","content":"斮骨刳心操凛然，盘根厚地老逾坚。八千椿木应同寿，十五尧蓂莫纪年。辱井已荒伤故国，琼枝无复盗春权。六朝陈迹空馀此，阅世真成叹逝川。","dynasty":"宋代","title":"追和下若大雄寺汪内相陈朝桧诗"}
{"author":"李洪","content":"软红尘土没东华，未若为农乐叵涯。耕陇一犁欣已足，生春六夜喜非赊。顿回茧馆柔桑绿，渐落峒山细麦花。惟觉空阶听更爽，斋居无睡转河车。","dynasty":"宋代","title":"尚善喜雨用元夕韵"}
{"author":"李洪","content":"多病闭门懒出，避喧终日高眠。惟可以君命竹，安能以兄事钱。","dynasty":"宋代","title":"戏题其二"}
{"author":"李洪","content":"老来百事与心违，节物殊非少壮时。细葛宫中曾被赐，杨梅粽里未容窥。浪求医国三年艾，空吊沉湘五色丝。萧寺更同摩诘病，玉堂帖子要新诗。","dynasty":"宋代","title":"午日寓圆果院苦河鱼以诗纪节"}
{"author":"李洪","content":"夜寒池面结冰花，谁识吴姬张丽华。待到黄昏斜月吐，暗香疏影属林家。","dynasty":"宋代","title":"和郑康道探梅十绝句"}
{"author":"李洪","content":"巽二初分北帝权，忽飘瑞叶表丰年。随车逐马难为比，入隙开帘绝可怜。冻锁官梅枝袅娜，寒欺塞雁影联翩。袁安门闭惟高卧，遥忆溪头访戴船。","dynasty":"宋代","title":"雪中偶成呈周明远"}
{"author":"李洪","content":"寂寞江村客，弥漫大雪天。愁云纷密幕，虚籁极饕颠。坐听天窗落，时将书幌褰。胎禽羞洁白，閒客失明鲜。势急鹅毛堕，寒欺雁翅翩。鼠形方诮璞，蜡貌遽摧鞭。鲛室绡盈轴，阳公玉种田。蝶衣匀腻粉，蚕茧剥吴绵。近柳横飞絮，穿榆并坠钱。后庭迷玉树，清禁覆花砖。帝子剪湘水，铜仙泣泪铅。银床漫辱井，粉水媚房川。繁丽真难比，萦盈似乞怜。玉京楼十二，金界地三千。秦国占乌白，辽东献豕豜。尺围飘洛浦，席大记幽燕。忆昨逢残腊，呈祥庆有年。冷侵东郭履，寒逼广文毡。喜极埙箎和，吟馀盐絮联。长城归大阮，巨轴属群贤。思跨蓝关马，将乘剡曲船。恨拘崇让里，思逸灞桥边。斟酒觞慵举，烹茶鼎旋煎。寻盟淡生活，冻笔尚如椽。","dynasty":"宋代","title":"腊雪"}
{"author":"李洪","content":"威凤翔千仞，览辉以来仪。天骥渥洼种，籋云不受羁。江侯南国珍，劒佩光陆离。三道对清问，万言敷箴规。云霄跬步蹑，分教小差池。中都冠盖躔，屈处金穀司。奏课应迁格，腾达当在兹。元枢国士赏，天子前席咨。一言寤凝旒，致主跻轩羲。抱负经济才，凛然谏诤姿。朝阳庆凤鸣，冀北空騧骊。士为知己用，素蕴得尽施。丞贰须要剧，台阁未应迟。需次指柯山，买船泛钓矶。暑行戒接淅，江边远风披。病夫困尘土，倚玉惭葭枝。分携莫能送，别酒何堪持。傥经子陵濑，扫壁寻题诗。前途得好句，慰我别后思。","dynasty":"宋代","title":"送江叔源除太府丞柯山需次"}
{"author":"李洪","content":"每恨元宵雨，收灯遽喜晴。喧阗虽倦逐，勃窣漫徒行。入夜寒无赖，随人月有情。旅怀忘晤赏，拥鼻有诗成。","dynasty":"宋代","title":"元宵雨十六日晴二首"}
{"author":"李洪","content":"别日江梅半透春。梨花开后独愁人。欲将芳草萋萋恨，寄向沧江六六鳞。两处吟当看雪夜，数篇抄值落花晨。未输谢客池塘梦，六里赓酬句要新。","dynasty":"宋代","title":"子都录示近作成白体一首奉寄"}
{"author":"李洪","content":"壶山和气俪神崧，间世钟贤应尹躬。小试经纶安鼎鼐，更恢韬略靖华戎。力陈致主千秋鉴，梦协遐年八十公。不用安期觅瓜枣，蓬莱清浅照方瞳。","dynasty":"宋代","title":"陈丞相诞日"}
{"author":"李洪","content":"蝉冕金貂侍帝廷，格天勋业不谭兵。曾闻杨绾无荣利，果见周公致太平。昼锦归来安绿野，宣麻重起击苍生。民歌有衮岩瞻切，要使舆图复两京。","dynasty":"宋代","title":"陈丞相诞日"}
{"author":"李洪","content":"两两台符逼斗魁，就盈弥月早春回。细斟静治曹参酒，重放和羹傅说梅。山立时行锡难老，鸾停鹄峙喜多才。千钟未足为公寿，尽挹沧江入寿杯。","dynasty":"宋代","title":"陈丞相诞日"}
{"author":"李洪","content":"衮绣于蕃镇九仙，香凝森戟霭非烟。愿同吉甫倾申伯，请继东坡寿乐全。铜锹摩挲五百岁，蟠桃花实一千年。蚤窥东阁观奇士，再入陶鎔岂偶然。","dynasty":"宋代","title":"陈丞相诞日"}
{"author":"李洪","content":"绕郭荷花泛画船，枯池忽见叶田田。艰生颇似石间柏，罕喻真成陆地莲。要看露香明菡萏，不辞汲水弄漪涟。况逢小雨临清晓，已见琼珠碎又圆。","dynasty":"宋代","title":"池水久涸雨后生莲偶作"}
{"author":"李洪","content":"双凫荡漾小池幽，荷叶田田两见秋。却恨主人官满去，荒陂野水狎轻鸥。","dynasty":"宋代","title":"池中双鸭甚驯笼赠古灵陈仲"}
{"author":"李洪","content":"饭馀临槛数龟鱼，蛙黾跳浪亦任渠。笼寄双凫古灵去，不因羽客换鹅书。","dynasty":"宋代","title":"池中双鸭甚驯笼赠古灵陈仲"}
{"author":"李洪","content":"元晏先生病久妨，经旬未省下禅床。瞿昙善说空华喻，张湛新传损读方。对客不须分眼白，爱官宁复羡腰黄。会逢妙解金篦术，渐恐封疆限醉乡。","dynasty":"宋代","title":"赤目"}
{"author":"李洪","content":"颇怪寒威一倍添，天花回旋落层檐。慵赓险韵偏工絮，自哂微官独带盐。问讯梅梢半封萼，争看蝶舞不钩帘。小儿学诵封胡句，羔袖烘炉任附炎。","dynasty":"宋代","title":"初冬见雪"}
{"author":"李洪","content":"紫禁晨曦拂晓开，南山秀色郁崔嵬。立班驰道苍龙阙，逼耳嵩呼绕殿雷。清跸一声黄繖动，屯云万骑景舆回。端门缓辔哦诗罢，误入钩陈豹尾来。","dynasty":"宋代","title":"初陪扈从"}
{"author":"李洪","content":"鸬鹚源畔数人家，匼匝青罗布障遮。胥口山前沽酒市，钓船相逐买鱼虾。","dynasty":"宋代","title":"纪行杂诗"}
{"author":"李洪","content":"蝉冕金貂侍帝廷，格天勋业不谭兵。曾闻杨绾无荣利，果见周公致太平。昼锦归来安绿野，宣麻重起击苍生。民歌有衮岩瞻切，要使舆图复两京。","dynasty":"宋代","title":"陈丞相诞日"}
{"author":"李洪","content":"海昌一别十三秋，僚旧相逢雪满头。公负才能犹掌庾，我须疏散尚监州。樽前强健应须喜，身外无名勿用忧。昔日长官今绣斧，吹嘘应念蒯为缑。","dynasty":"宋代","title":"简章叔缜"}
{"author":"李洪","content":"留滞都城日欲归，江昏雨脚又霏微。祗愁陇上麦蛾化，岂要枝间梅子肥。","dynasty":"宋代","title":"倦雨"}
{"author":"李洪","content":"多病年来嬾作诗，燃萁何敢衒才奇。探梅技痒撩幽梦，只有清香是己知。","dynasty":"宋代","title":"和郑康道探梅十绝句"}
{"author":"李洪","content":"缄题千里候寒暄，怅恨郊荆独我班。目断樯乌五两远，书凭河鲤一双还。金陵风月供吟啸，钟阜烟萝想纵攀。尽把锦囊新咏句，小胥妙寄勿令悭。","dynasty":"宋代","title":"子都兄寄子济兄诗借韵奉寄"}
{"author":"李洪","content":"乌台凤沼承亲擢，尚有孤忠简圣明。大雅一门时鲜俪，急难尤切在原情。","dynasty":"宋代","title":"和寺丞叔赐对亲奉玉音叙及家世韵"}
{"author":"李洪","content":"春残逆旅赋归欤，桂玉囊空欲趁虚。懒效梁鸿五噫曲，未逢黄石一编书。刺漫屡簉门行马，志拙宁堪鼎拄车。数亩荒田临霅水，好披龙具去携锄。","dynasty":"宋代","title":"次韵子咏弟见寄"}
{"author":"李洪","content":"去年寒食醉西湖，山色空蒙暮有无。风急落花随步积，雨昏垂柳要人扶。偶携胜友寻泉石，俱有新诗入画图。越绝故人应念我，明年春好会皇都。","dynasty":"宋代","title":"寒食怀西湖去岁游从"}
{"author":"李洪","content":"凉入千岩趣更幽，广寒月府恍神游。断崖流水韵清古，冷雨凄风声凛秋。要补离骚衙宋玉，岂期仙袂挹浮邱。却思胜集湖边寺，搴取芳枝镇日留。","dynasty":"宋代","title":"次韵林子长岩桂"}
{"author":"李洪","content":"寂寞伤吾道，宁为梁甫吟。霜威凌客鬓，雪意动梅心。酒尽兵无备。愁牢病不禁。简编联寓目，未觉岁时侵。","dynasty":"宋代","title":"寂寞"}
{"author":"李洪","content":"天街倦踏软红尘，喜见宫梅漏泄春。千叶剪琼多态度，九英照日倍精神。香清暗馥维摩榻，韵胜全疑姑射人。好是孤山临水看，广平能与赋清新。","dynasty":"宋代","title":"万寿观重萼梅"}
{"author":"李洪","content":"嵚崎石壁倚长松，古谶今观龙爪红。何事偏私閒草木，状元家住岭西东。","dynasty":"宋代","title":"龙爪瑞花"}
{"author":"李洪","content":"留都万雉最繁雄，人物风流古所同。玉树玉笙亡国恨，桃根桃叶劫灰空。重新观阙青冥外，依旧山川王气中。好把清吟追太白，龙蟠虎踞美江东。","dynasty":"宋代","title":"送子都兄赴建康粮料三首"}
{"author":"李洪","content":"兔葵摇曳雨蒙蒙，尚有夭桃出旧丛。轻簿不禁三月浪，飘零常恨五更风。燕泥乱啄粘香蕊，渔艇犹疑趁落红。惆怅眼前兴废事，灵云今已悟真空。","dynasty":"宋代","title":"余寓王园适当春残尚有小桃临水追想昔时繁丽"}
{"author":"李洪","content":"春草年年愁望匀，鸰原鼎足叹离分。恶诗恨别江南社，驽马惭辞冀北群。细雨催行将食冷，片帆归省待风薰。赠言况得珠玑句，笔陈翩翩妙五云。","dynasty":"宋代","title":"次韵子济兄送行"}
{"author":"李洪","content":"五色徒誇补衮工，百年痴作蠹书虫。尘缨黧貌惭衰相，窾木号风逼岁穷。酌酒漫为蛇画足，覆蕉今悟鹿成空。江村且索梅花笑，独有幽人影伴红。","dynasty":"宋代","title":"次韵子都兄见寄其二"}
{"author":"李洪","content":"清跸当年从紫皇，绛霄丹桂进霞觞。梦回犹记钧天奏，一族红云绕赭黄。","dynasty":"宋代","title":"丹桂尽开因思去岁从驾宴赏之盛"}
{"author":"李洪","content":"满院秋英独傲霜，恨无醇酒变春江。门前催取麻姑榼，席上惊倾道士缸。学蹈丘轲难合俗，诗如曹郐不成邦。埋藏自比丰城劒，射斗难占紫气双。","dynasty":"宋代","title":"再赋简李尉"}
{"author":"李洪","content":"独秀娟然寄一枝，江南岁岁腊前开。缀椒未见封条雪，应误插花晴昊来。","dynasty":"宋代","title":"和郑康道探梅十绝句"}
{"author":"李洪","content":"独秀娟然寄一枝，江南岁岁腊前开。缀椒未见封条雪，应误插花晴昊来。","dynasty":"宋代","title":"和郑康道探梅十绝句"}
{"author":"李洪","content":"浩渺春波暖白苹，溪头广厦旅楹新。佩衿无复歌游阙，糟粕空惭老斲轮。门外縕袍人立鹄，榜间淡墨笔如神。使君道德魁天下，膏馥分沾尽澡身。","dynasty":"宋代","title":"次韵王龟龄贡院"}
{"author":"李洪","content":"造物蕴神巧，轩豁露真趣。嵌空划仙掌，罅拆喷石乳。半壁垂鲛绡，晴天洒飞雨。扪萝不知疲，酷爱岩石古。彼姝逝杳绝，灵虬孰能睹。玉册閟篆籀，三坟阙难补。徘徊挹翠浪，洗涤面尘土。回舆带夕岚，哦诗愧吴语。","dynasty":"宋代","title":"仙岩登览"}
{"author":"李洪","content":"嵚𡼭石壁倚长松，古谶今观龙爪红。何事偏私閒草木，状元家住岭西东。","dynasty":"宋代","title":"龙爪瑞花"}
{"author":"李洪","content":"倦游再闰入都门，喜见隆兴诏令新。功业讵堪铭日观，龙钟空叹倚天津。题诗竹阁逢寒食，修禊兰亭及暮春。我欲扁舟成泛宅，五湖烟月伴渔人。","dynasty":"宋代","title":"次韵仲信留别"}
{"author":"李洪","content":"衮绣貂蝉侍太清，致身将相极儒生。三槐正位岩瞻峻，两镇交兵节制荣。昼锦蚤传留鉴水，召棠重喜蔽龙城。愿将闾里新谣咏，长和滔滔西峡声。","dynasty":"宋代","title":"钱史开府奉祠归四明"}
{"author":"李洪","content":"衮绣于蕃镇九仙，香凝森戟霭非烟。愿同吉甫倾申伯，请继东坡寿乐全。铜锹摩挲五百岁，蟠桃花实一千年。蚤窥东阁观奇士，再入陶鎔岂偶然。","dynasty":"宋代","title":"陈丞相诞日"}
{"author":"李洪","content":"酌君以乌程若下之酒，赠君以鲁山于蒍之声。酒以惜在原兄弟之别，歌以见爱民父母之情。大江襟喉城铁甕，万旅连营地势重。天弧北射扫欃枪，云阳健令时方用。从官四十腰铜章，莱衣弄孙娱高堂。未妨朿湿先驭吏，立去败群如牧羊。茧丝保障优租赋，瓯窭污邪饱禾黍。冠盖使客应荐贤，不日姓名彻当宁。索别作恶殊匆匆，呻吟病卧号秋蛩。松竹读书得新句，缄题数寄北来鸿。","dynasty":"宋代","title":"子清弟赴丹阳赋古调饯之"}
{"author":"李洪","content":"沉阴未解雨蒙蒙，倚槛看山怯晓风。睡起卖花声过尽，不知春色在壶中。","dynasty":"宋代","title":"书寓舍壁"}
{"author":"李洪","content":"先子词科蚤擅场，中兴首擢紫微郎。涌泉制册留纶阁，砭世膏肓有皂囊。北斗仰之千古事，泰山所集一毫芒。楹书拂拭增悲恸，追诵龙蛇感卒章。","dynasty":"宋代","title":"次韵陆子望欲假家集"}
{"author":"李洪","content":"小池绿净数游鱼，高柳蝉嘶暑气虚。露脸清真双菡萏，风标闲雅一舂锄。囊中时晒君臣药，肘后新抄和扁书。只此便为安稳处，何须林下与山居。","dynasty":"宋代","title":"医僧慧昌小轩"}
{"author":"李洪","content":"佳晴游侣赏秾华，免使纶巾雨垫纱。苒苒芳塘遍春草，溶溶流水蘸桃花。閒官尚许亲黄卷，学道安能佩紫霞。多病无心与春竞，窗前静听晚蜂衙。","dynasty":"宋代","title":"春晴"}
{"author":"李洪","content":"寂寞吹香野水滨，霜蜚月坠倍精神。横陈故作临窗影，妙韵谁云画逼真。","dynasty":"宋代","title":"梅"}
{"author":"李洪","content":"霸业衣冠事莫论，秦淮潮汐自潺湲。新诗必有江山助，故国应无乔木存。宅施鸡园钟阜远，塔藏鸟爪道林尊。登临怀古情何限，想对三茅忆弟昆。","dynasty":"宋代","title":"送子都兄赴建康粮料三首"}
{"author":"李洪","content":"沉阴未解雨濛濛，倚槛看山怯晓风。睡起卖花声过尽，不知春色在壶中。","dynasty":"宋代","title":"书寓舍壁其二"}
{"author":"李洪","content":"寻梅试欲向江津，冷蕊商量效小颦。洗雨梳风无那瘦，巡檐索笑为谁春。西湖苦忆微吟老，庾岭偏愁折寄人。知有清诗似何逊，可能嚼蜡对横陈。","dynasty":"宋代","title":"欲探梅西山简元量"}
{"author":"李洪","content":"寄兴沧洲上，平芜绿又春。忘机时傲睨，燕坐默存真。铁砚心逾壮，金楼铸自新。年来孤节物，懒惰复谁伦。","dynasty":"宋代","title":"和郑康道春日三首"}
{"author":"李洪","content":"试蹑登山屐，来寻云外峰。题诗喜修竹，长啸倚孤松。怪石疑蹲虎，深湫有蛰龙。惭无济胜具，樽酒且从容。","dynasty":"宋代","title":"沈氏小玲珑二首"}
{"author":"李洪","content":"溪山佳处称题诗，终日篮舆绕翠微。夹路苍官管迎送，客情那得澹忘归。","dynasty":"宋代","title":"清晖亭"}
{"author":"李洪","content":"南坞数回泉石，西风几叠烟云。登携孰与为侣，颜禹李甲萧筠。","dynasty":"宋代","title":"范至能游灵石录示诗仙留题云"}
{"author":"李洪","content":"两淮黔首苦飘零，庙算成功再底宁。头斫新都摅宿愤，脐燃郿坞赫王灵。羌人半已投戈拜，父老从观扶杖听。欲勒燕然继隆碣，大书谁纪史编青。","dynasty":"宋代","title":"淮上乱后寄子都兄五诗"}
{"author":"李洪","content":"欲趁江头送客风，蹇骡难强逐骄骢。漫夸历块过燕市，自笑乘船似越侬。从此上车惭著作，肯令折臂老新丰。钓车鱼具平生乐，得失真宜付塞翁。","dynasty":"宋代","title":"送客乘骡足跋口占示同行"}
{"author":"李洪","content":"又扶残醉渡溪桥，饮散南园夜寂寥。炬火照山疑犯斗，松风动地欲平潮。观河自叹尘容老，就日那能鬓雪消。煨芋拥炉谈妙道，阶梯佛祖直须超。","dynasty":"宋代","title":"宿天宁示{左忄右度}老"}
{"author":"李洪","content":"梅雨成霖，倦永昼、暑行岩曲。爱云梢翠樾，枕谿蓬屋。轻木凌波冲卷雪，飞泉奔壑呜哀玉。羡渔翁、终岁老烟波，披蓑绿。嗟客宦，荒松菊。颓壮志，青编竹。更长年谙尽，是非荣辱。钟鼎无心时节异，山林有味箪瓢足。感故人、於此赋归欤，思之熟。","dynasty":"宋代","title":"满江红（和监田驿驹父留题）"}
{"author":"李洪","content":"坐来山气结层阴，解橐迎凉濯暑襟。赖有新诗成独讽，惜无喜客伴孤斟。绿荷翻雨倾珠碎，翠竹摇风引凤吟。习射更思矍相圃，丽龟试看仆姑金。","dynasty":"宋代","title":"题罗源尉廨壁"}
{"author":"李洪","content":"东南一尉笑卑栖，小试崑邱并海涯。千里僧包海雁荡，九霄鹏翼跃天池。南昌隐吏真相称，西蜀参谋更好诗。官舍从来同传舍，清规留与后人师。","dynasty":"宋代","title":"题云间尉厅吏隐"}
{"author":"李洪","content":"村村春到野花开，蛮榼红醪尽醉回。客子哦诗惊节物，林端杜宇不须催。","dynasty":"宋代","title":"同子永和贝元复春日韵"}
{"author":"李洪","content":"东海于公老，当年大里门。身为二千石，恩及四儿孙。富寿悬车日，悲伤易箦言。佳城今日启，松柏閟高原。","dynasty":"宋代","title":"挽刘刑部诗二首"}
{"author":"李洪","content":"寂寞东篱嗅落英，渊明止酒任天真。江州无复王弘惠，一斛葡萄赖故人。","dynasty":"宋代","title":"仁实分柑仲躬饷碧泉各赋一绝"}
{"author":"李洪","content":"江南山尽处，两山如石门。溪流湍激雪，残日雨犹存。","dynasty":"宋代","title":"过分水岭"}
{"author":"李洪","content":"献日春回一日先，勾芒清晓试花权。要看腊雪连春雪，独占新年与旧年。梅绽香唇才半树，柳苏睡眼待三眠。东皇次第开桃李，谁顾寒松润雪边。","dynasty":"宋代","title":"除日立春雪"}
{"author":"李洪","content":"十年沧海惯骑{左马右京}，秋入垂虹豁眼明。云气蓬莱底难到，洞天林屋没多程。渔歌三唱客愁破，雁字一行秋影横。他日若能追鲁望，钓车鱼具送馀生。","dynasty":"宋代","title":"垂虹亭"}
{"author":"李洪","content":"佳晴游侣赏秾华，免使纶巾雨垫纱。苒苒芳塘遍春草，溶溶流水蘸桃花。閒官尚许亲黄卷，学道安能佩紫霞。多病无心与春竞，窗前静听晚蜂衙。","dynasty":"宋代","title":"春晴"}
{"author":"李洪","content":"游丝横路网春晖，落絮飘扬未肯归。绿满郊园梅子熟，昼长庭院燕雏飞。登临供赋山分绣，扶病经时带减围。更向江天买鱼具，轻蓑绝胜芰荷衣。","dynasty":"宋代","title":"春晚疾后临眺"}
{"author":"李洪","content":"无奈春来节物催，东君更遣玉花开。寒轻才湿新池草，势密重飘静院梅。麦陇润滋丰饼饵，秫田膏泽足醪醅。疲民尽说丰年瑞，独恨千山阻雁回。","dynasty":"宋代","title":"春雪呈通判叔"}
{"author":"李洪","content":"太白狂歌力士铛，未如食粥鲁公清。从教过午饥肠转，政坐哦诗青眼横。奇怪争观出月胁，诙谐犹足助言鲭。卧听古寺华鲸吼，饭颗谁怜太瘦生。","dynasty":"宋代","title":"次王仲信食粥"}
{"author":"李洪","content":"徙倚名园锁绿苔，亭亭冰艳为谁开。乍疑奔月常娥去，忽见寻梅僧孺来。浅笑故应窥水镜，片飞看复落深杯。王孙家有雪儿唱，莫待霜天晓角催。","dynasty":"宋代","title":"次韵德孚咏梅"}
{"author":"李洪","content":"凉入千岩趣更幽，广寒月府恍神游。断崖流水韵清古，冷雨凄风声凛秋。要补离骚衙宋玉，岂期仙袂挹浮邱。却思胜集湖边寺，搴取芳枝镇日留。","dynasty":"宋代","title":"次韵林子长岩桂"}
{"author":"李洪","content":"醉别壶中太乙天，寥寥云海已经年。倦游复索长安米，壮志宁求负郭田。一岁九迁看布武，千岩万壑莫留连。同时僚旧重相遇，幸有蓬瀛列二仙。","dynasty":"宋代","title":"次韵陆元量见寄"}
{"author":"李洪","content":"先子词科蚤擅场，中兴首擢紫微郎。涌泉制册留纶阁，砭世膏肓有皂囊。北斗仰之千古事，泰山所集一毫芒。楹书拂拭增悲恸，追诵龙蛇感卒章。","dynasty":"宋代","title":"次韵陆子望欲假家集"}
{"author":"李洪","content":"谭笑诗成马槊横，偏师何敢犯长城。纵观儒帅临戎幕，想像天山破敌营。麾帜精明严武备，山川弹压飏威声。老来壮志浑消尽，射虎南山愧北平。","dynasty":"宋代","title":"次韵马驹父大阅"}
{"author":"李洪","content":"西风暑退喜清秋，倦客漂流沧海头。用舍行藏知有命，山林钟鼎岂能谋。汗青漫志三馀乐，养素宁忘一溉收。鹏鷃}逍遥天壤内，何劳八极赋神游。","dynasty":"宋代","title":"次韵秋日遣兴"}
{"author":"李洪","content":"拂面和风喜及辰，宫幡未赐岸乌巾。冰消水泺箫韶韵，雪过湖漘茝若春。诗律自怜心尚在，宦情难与世趋新。从兹排比寻芳计，况是湖山旧主人。","dynasty":"宋代","title":"次韵施少路春日"}
{"author":"李洪","content":"东郊初未布阳和，湖上祥霙点渌波。重璧台遥黄竹作，孤山园近落梅多。表仪共仰丰年玉，赋咏宜陪赓载歌。谁忆渔舟向西塞，千山径绝独披蓑。","dynasty":"宋代","title":"次韵寺丞叔都城喜雪"}
{"author":"李洪","content":"浩渺春波暖白苹，溪头广厦旅楹新。佩衿无复歌游阙，糟粕空惭老斲轮。门外縕袍人立鹄，榜间淡墨笔如神。使君道德魁天下，膏馥分沾尽澡身。","dynasty":"宋代","title":"次韵王龟龄贡院"}
{"author":"李洪","content":"抗志青霞上，高情复见今。五言冠诗眼，三叠玩琴心。世业含香地，传衣翰墨林。朝端方籲俊，正始有遗音。","dynasty":"宋代","title":"次韵薛士昭琴室"}
{"author":"李洪","content":"恰恰莺簧百啭齐，提壶仍劝醉芳蹊。曲尘弄日腰肢弱，翠黛凝颦眉妩低。泉石似寻天竺寺，渔舟引入武陵溪。少年簇马观游女，勒住金衔不放嘶。","dynasty":"宋代","title":"次韵元量春游"}
{"author":"李洪","content":"阡陌经行早布春，承明天语耳亲闻。诗情本自凌康乐，墨妙何劳法右军。雪后西岑山竞秀，潮来孤屿浪中分。萱堂扁榜名仁寿，雁序娱亲羡使君。","dynasty":"宋代","title":"次韵曾仲躬初入雁荡"}
{"author":"李洪","content":"倦游再闰入都门，喜见隆兴诏令新。功业讵堪铭日观，龙钟空叹倚天津。题诗竹阁逢寒食，修禊兰亭及暮春。我欲扁舟成泛宅，五湖烟月伴渔人。","dynasty":"宋代","title":"次韵仲信留别"}
{"author":"李洪","content":"夜窗初映月如霜，凌晓瑶霙势渺茫。清室乍欣文解祟，浅斟应惬醉为乡。幽兰俪曲三豪集，黄竹兴谣八骏骧。闻道子猷思泛剡，两溪绝境较优长。","dynasty":"宋代","title":"次韵仲信雪中见简"}
{"author":"李洪","content":"蛙黾几争席，霪霖苦未乾。烟花三月暮，风柳万丝寒。缸面醅初拨，床头易懒看。客愁无处著，何地觅心安。","dynasty":"宋代","title":"次韵仲信雨中见简"}
{"author":"李洪","content":"白莲寻净社，紫气觇幽关。吏隐无公事，鸥盟俯碧湾。泉声杂鸟哢，云卧爱僧閒。更欲支筇去，过溪多好山。","dynasty":"宋代","title":"次韵子都寄示和大监叔西湖早春"}
{"author":"李洪","content":"春归莺老禁无音，天数红芳著意深。姝色自应倾一国，多情向惜费千金。如迎如舞缘风拆，不淡不深愁雨侵。宜与花王为辅佐，欲传彩笔继高吟。","dynasty":"宋代","title":"次韵子都兄鲍庵芍药"}
{"author":"李洪","content":"国香沦落在天涯，常畏人知使护遮。雅韵曾翻西掖砌，佳名宜亚子亭花。野僧好事勤栽植，北客思乡倍叹嗟。安得花前还醉倒，可怜不属五侯家。","dynasty":"宋代","title":"次韵子都兄鲍庵芍药"}
{"author":"李洪","content":"绕屋扶疏树，吾庐粗胜陶。去来梁燕语，旦夕女婵号。蕙槁兰将败，萧锄艾亦薅。侵檐添绿竹，映日缱红桃。得友人皆面，哦诗语未高。饮泉荫松柏，直欲广风骚。","dynasty":"宋代","title":"次韵子都兄大暑"}
{"author":"李洪","content":"绝艺当如郢匠斤，家鸡野鹜漫分群。山阴妙法羲传献，江左名声薄继欣。竞作墨猪无健骨，谁知笔髓贵丰筋。斯言举似秦谿后，三折君须子细分。","dynasty":"宋代","title":"次韵子都兄寄伯封论书"}
{"author":"李洪","content":"栖栖异县叹飘蓬，暂释牢愁颂酒功。失马忽悲居塞上，卧龙有待起隆中。匪躬直道宁忧辱，巧舌如簧固易穷。况有知音居鼎铉，岂随笠泽著书丛。","dynasty":"宋代","title":"次韵子都兄见寄"}
{"author":"李洪","content":"五色徒夸补衮工，百年痴作蠹书虫。尘缨黧貌惭衰相，窾木号风逼岁穷。酌酒漫为蛇画足，覆蕉今悟鹿成空。江村且索梅花笑，独有幽人影伴红。","dynasty":"宋代","title":"次韵子都兄见寄"}
{"author":"李洪","content":"春草年年愁望匀，鸰原鼎足叹离分。恶诗恨别江南社，驽马惭辞冀北群。细雨催行将食冷，片帆归省待风薰。赠言况得珠玑句，笔陈翩翩妙五云。","dynasty":"宋代","title":"次韵子济兄送行"}
{"author":"李洪","content":"社燕已成乳，吴蚕一再眠。哦诗聊度日，无客倦谈天。夜雨短檠梦，春愁锦瑟弦。萧然似僧榻，香雾散沉烟。","dynasty":"宋代","title":"次韵子永雨中排閟"}
{"author":"李洪","content":"春残逆旅赋归欤，桂玉囊空欲趁虚。懒效梁鸿五噫曲，未逢黄石一编书。刺漫屡簉门行马，志拙宁堪鼎拄车。数亩荒田临霅水，好披龙具去携锄。","dynasty":"宋代","title":"次韵子咏弟见寄"}
{"author":"李洪","content":"空传狸骨与鹅群，惟有关西笔可珍。镵刻所存犹劲健，欧虞信是捧心人。","dynasty":"宋代","title":"次子都兄借杨凝式帖韵"}
{"author":"李洪","content":"前朝惟有杨虚白，心画心声独擅功。身絷南冠怀洛寺，恨无北客话高嵩。","dynasty":"宋代","title":"次子都兄借杨凝式帖韵"}
{"author":"李洪","content":"杨李书名五季间，江南劲笔俭而寒。临摹更陋唐人笔，不脱兰亭旧界阑。","dynasty":"宋代","title":"次子都兄借杨凝式帖韵"}
{"author":"李洪","content":"贫病同原宪，轻肥诮子华。耽书只糟粕，学海淼津涯。孤屿亭何远，葵丘戌复赊。捄穷无髻宝，绝粒饵胡麻。壮岁徒干禄，儿时不称家。已谙蕉覆鹿，何预鸟衔花。世态多谗疾，心安免怨嗟。幕巢同社燕，雉堞接昏鸦。当食思颇牧，遗忠想尚奢。安能效狡狯，掷米变丹砂。","dynasty":"宋代","title":"次子清贫居十韵因以述志"}
{"author":"李洪","content":"清跸当年从紫皇，绛霄丹桂进霞觞。梦回犹记钧天奏，一族红云绕赭黄。","dynasty":"宋代","title":"丹桂尽开因思去岁从驾宴赏之盛"}
{"author":"李洪","content":"翠阴丛竹转山腰，忽听一声婆饼焦。想见故园春社近，杏花消息雨连朝。","dynasty":"宋代","title":"道中闻啼鸟"}
{"author":"李洪","content":"伤春渺渺独凝眸，黄耳归时暂放愁。跪得双鱼开尺素，别来一日抵三秋。花前块处怜秦赘，泽畔行吟类楚囚。预约鲤庭归省处，清微风送木兰舟。","dynasty":"宋代","title":"得家书"}
{"author":"李洪","content":"文正风流尚典刑，桐江画戟见诗人。丹青难写真潇洒，圆峤方壶此逼真。","dynasty":"宋代","title":"登潇洒亭"}
{"author":"李洪","content":"故人泽畔被羊裘，高挹中天会冕旒。不使客星侵帝座，谩夸拜衮与封侯。","dynasty":"宋代","title":"钓台"}
{"author":"李洪","content":"古木阴森蔽钓台，苍崖石壁倚天开。当年童稚曾游处，十八年间复此来。","dynasty":"宋代","title":"钓台"}
{"author":"李洪","content":"南国地卑湿，兼旬雨不停。气昏江练白，云蔽石崖青。倦听涔涔霤，全遮渺渺汀。柳低齐户牖，竹密亚窗棂。坏壁蜗成字，衡门犬守扃。莓苔侵座榻，鸟雀聚寒厅，欹卧淮南枕，淋漓座右铭。向空书咄咄，搔首叹星星。乳燕穿帘入，子规和恨听。消忧须酒圣，破睡问茶经。异俗徒鸡卜，乡书赖鹊灵。蒪羹怀笠泽，鹤唳忆华亭。旅梦惊蝴蝶，原情念鹡鸰。弹冠即台阁，通籍在朝廷。徼福成虚诞，忘机契杳冥。蛙喧私鼓吹，蚊斗幻雷霆。药裹开空笼，山泉汲小瓶。研蜍临古蠒，香篆读黄庭。林屋连苍弁，松恨长茯苓。江湖长在眼，何日遂在眼，何日遂扬舲。","dynasty":"宋代","title":"东嘉倦雨遣兴有怀浙右兄弟二十韵"}
{"author":"李洪","content":"隐居慵出人嫌癖，乐静安閒只自怜。窗眼白驹催短晷，案头黄卷遣长年。南枝春信应先透，北陆寒凝势更坚。地下一阳何日复，千林枯木已欣然。","dynasty":"宋代","title":"冬至前"}
{"author":"李洪","content":"苕花如雪忽秋残，翠花溪头几曲山。心逐浮云朝独出，家临清霅暮能还。世情大似醉翁醉，景物偏偷閒客閒。早晚诛茆继三径，招呼明月弄潺湲。","dynasty":"宋代","title":"泛舟之龙坞"}
{"author":"李洪","content":"南坞数回泉石，西风几叠烟云。登携孰与为侣，颜禹李甲萧筠。","dynasty":"宋代","title":"范至能游灵石录示诗仙留题云"}
{"author":"李洪","content":"鼎峙傲睨绝景，挥毫想见凌云。落落真筌玉子，步虚宁作吴筠。","dynasty":"宋代","title":"范至能游灵石录示诗仙留题云"}
{"author":"李洪","content":"胜概风生步武，山灵景从归云。尘世欲寻飚驭，藤阴万个苍筠。","dynasty":"宋代","title":"范至能游灵石录示诗仙留题云"}
{"author":"李洪","content":"雨后泉淙水乐，诗成目送孤云。寄兴西湖南北，忘年丘壑松筠。","dynasty":"宋代","title":"范至能游灵石录示诗仙留题云"}
{"author":"李洪","content":"谢公遗躅閟苍苔，乘兴飞霞得得来。洞锁暮云松偃蹇，江涵白月影徘徊。吾曹趣了痴儿计，苏径难留俗驾回。安得麻姑能送酒，他时藉草共传杯。","dynasty":"宋代","title":"飞霞洞谢公岩呈元量"}
{"author":"李洪","content":"一纸平安附驿筒，打门三印启斜封。谗言勿辩萋兮菲，旧隐犹存菊与松。岂有文章传李汉，当今人物少南容。扁舟远践龙池约，共听潺湲绕碧峰。","dynasty":"宋代","title":"奉寄子济兄"}
{"author":"方浚师","content":"飒飒西风夜正阑，独依禁篽畏清寒。聊将闲散容吾拙，敢诩文章副此官。一枕渐催乡梦近，九秋谁念客衣单。南来鸿雁应相识，期尔成行振羽翰。","dynasty":"清代","title":"直庐夜宿感怀其一"}
{"author":"方浚师","content":"莫漫愁肠借酒浇，平生意气未全消。官如赵壹惟长揖，人是陶潜肯折腰。身世已轻蝉抱叶，名心早息鹿藏蕉。何当催起羲和辔，十丈朝暾望眼遥。","dynasty":"清代","title":"直庐夜宿感怀其二"}
{"author":"方浚师","content":"刘家好兄弟，并世琨与舆。奕奕隽朗才，列在西晋书。美玉生蓝田，斯语洵不虚。为学务精一，筑堂题童初。汝当少小日，避乱辞乡闾。一作入赘婿，东望常怆如。忽忽四五载，问讯凭双鱼。田园日以荒，骨肉日以疏。叔母依岭表，思儿少轩渠。虱官我尤恧，扰扰等鸭猪。幸与笔墨亲，砚池含玉蜍。去年喜弟来，开樽倾浮蛆。深恐学久废，离群而索居。但得文史足，岂徒衣食欤。宜兴老鹭洲，家世夸六储。经师兼人师，词章皆绪余。咿唔值静夜，听之乐只且。本根贵培植，枝叶胥芟锄。莫贻博士议，持券空买驴。祖训更勿坠，宝田勤耕畬。阿兄负狂癖，豪气难蠲除。甘处颜巷陋，羞曳侯门裾。笑煞公孙宏，诡服沽清誉。海水自浩瀚，井蛙胡拘墟。两眼镜澄澈，一心云卷舒。所愿既如此，所业敢忽诸。始勤忌终怠，半途慎踟躇。","dynasty":"清代","title":"示子艾十弟"}
{"author":"方浚师","content":"吾家盛甲第，河库为权舆。厥后二十科，榜上姓名书。祖德培植远，岁月几盈虚。记汝赴京国，岁在丁巳初。淮北纷干戈，烽火遍里闾。田园尽荒芜，尔我蚁虱如。我抱风木痛，衔血哀皋鱼，长途尔为伴，谋失系我疏。说饼杂豆麦，充肠多芋渠。马氏蓬门中，嚄嚄声无猪。室罄如悬磬，镜暗空藏蜍。何以驱忧患，㰂酒浮春蛆。南北苦流离，六载三移居。赋性赖坚忍，讵谓豁达欤。艰难奉慈母，家无儋石储。劳劳齑盐问，可怜灰烬余。天恩亦云厚，槃带匪思且。期汝嘉禾植，恶彼莠草锄。望汝奋骐骥，驽材嗤蹇驴。善米与性禾，丰稔验经畬。篝镫照缥缃，明月来庭除。而翁咏子衿，风尘羁客裾。五十尚勤学，乡曲流名誉。丰城跃剑气，光射牛斗墟。行见甲坼萌，春雷惊发舒。高曾贸矩矱，箕裘宜勉诸。雕鹗出秋尘，直上毋踌躇。","dynasty":"清代","title":"示从侄臻荫"}
{"author":"方浚师","content":"自从官京师，趋车畏尘坌。今兹簿领间，偶发游山愿。良朋约三五，各诩腰脚健。甫出城北门，田畴绿草蔓。分秧劳农夫，荷蓑立水面。南方节候早，于此乃益见。云重头似压，径仄踵欲穿。七朵奇峰悬，相看目惊眩。高者天可倚，低者地能旋。猛如狮象卧，雄如兵甲顿。排如玉笋班，焕如霞锦缘。峥嵘纷起伏，崱屴争后先。左得右已失，此舍彼复恋。巍巍天门开，露出摩尼殿。了无斧凿痕，五丁力恐逊。放胆步石室，披襟豁烦闷。长桥中央驾，绵亘拖匹练。初愁阴冷甚，继觉情景变。半空一滴水，声若碎玉片。涓涓不停住，遂尔成回漩。可是骊龙醒，含珠时喷噀。再进境愈佳，晓天明一线。持梃击石鼓，噌吰音自远。惜哉钟久哑，常抱不鸣恨。我行足渐软，颇悔游未遍。禅房且栖息，蔬笋具晨膳。老僧前致词，使君得毋倦。汲泉瀹新茗，清腴胜阳羡。归来整匡床，酣睡抛书卷。好山复入梦，岚翠增妍茜。忽然大雨倾，满身珍珠溅。阿香持北斗，霹雳闪紫电。斯时两腋轻，凌风任推转。飞上最高峰，寒气逼衫袨。众星落我手，抱之金光缠。一笑开双眸，摩挲端石砚。","dynasty":"清代","title":"游七星岩归漫赋"}
{"author":"方浚师","content":"凉秋夜静天宇高，朝天使者拈吟毫。吟成对月发遐想，银河耿耿疑飞涛。我从岭南别天子，七载光阴若流水。炎荒迢遰望京华，烹茗怀君中夕起。起开砚箧磨墨丸，墨池黑讶痴蛟蟠。手挥笺牍倩谁寄，冬冬衙鼓声清寒。燕蓟风尘异淮汴，十丈软红素衣变。重携旧曲谱《霓裳》，当筵年少停歌板。请君更话三神山，巨鳌首戴千钧坚。蓬莱瀛洲近咫尺，拄笏笑向东溟看。豸冠巍峨容色好，献书尚记台中草。圣主端知蔡挺悫，淮阳讵使汲黯老。年来金穴不改贫，宦游我亦同心人。彩云环绕冰轮出，锁闱却忆长安客。","dynasty":"清代","title":"闻子箴兄入觐北上用子由中秋见月寄子瞻诗韵奉怀"}
{"author":"方浚师","content":"葡萄绿酿春江潮，烟波浩渺山周遭。峰峦无数列篷底，卧看船与山争高。长河太华在何许，足所未蹈心空劳。眼前好景莫虚过，不吟毋乃山灵嘲。千变万化各有致，丹青妙手终难描。鹰起鹘落连复断，虚蹲狮伏雄而豪。天门詄荡悬日月，石友拱揖陈冠袍。自从入峡至中宿，置身福地真逍遥。琵琶形势实险要，芙蓉颜色疑镌雕。归猿尚留古洞邃，杀鸡殊觉荒坑遥。洭斟涟湟界南北，九疑直上偏岧峣。参天竹树碧阴合，沁人心目红尘消。嵌空玲珑台槛巧，观音岩下滩声骄。龙头猪婆间鳖背，旺水册里还高桥。曹溪法乳贯白土，孟洲筑坝通黄茅。呼童且觅蒙里李，得仙那乞绥山桃。天遣吾侪富游迹，十年不调奚牢骚。兹行真足夸同僚，买鱼沽酒停双桡。微醺倚枕梦鹿蕉，塔铃惊醒来南皋。","dynasty":"清代","title":"至韶州忆途中所见山水甚奇漫赋一诗"}
{"author":"陈师韩","content":"院宇萧萧锁暮烟，昔人曾见此升仙。静看今日流渠水，应是当年炼药泉。座上山川疑改旧，林中僧行尽长年。我来寄宿应怀古，始信乡民不妄传。","dynasty":"宋代","title":"董奉山"}
{"author":"张雨","content":"江梅的的依茅舍，石漱溅溅漱玉沙。瓦瓯篷底送年华。问暮鸦：何处阿戎家？","dynasty":"元代","tags":"春节，思念","title":"喜春来·泰定三年丙寅岁除夜玉山舟中赋"}
{"author":"张雨","content":"临湖门外是侬家，郎若闲时来吃茶。黄土筑墙茅盖屋，门前一树紫荆花。","dynasty":"元代","title":"湖州竹枝词"}
{"author":"张雨","content":"杨廉夫席上有赠小吴娃，玉盘仙掌载春霞。后堂绛帐重帘下，谁理琵琶？香山处士家，玉局仙人画，一刻春无价。老夫醉也，乌帽琼华。","dynasty":"元代","title":"【双调】殿前欢_杨廉夫席上"}
{"author":"张雨","content":"归来重整旧生涯，潇洒柴桑处士家。草庵儿不用高和大，会清标岂在繁华？纸糊窗，柏木榻。挂一幅单条画，供一枝得意花，自烧香童子煎茶。","dynasty":"元代","title":"【双调】水仙子_归来重整旧"}
{"author":"张雨","content":"赠龟溪医隐唐茂之（二首）参苓笼，山水闲，好处在西关。放取诗瓢去，携将酒榼还。把酒倩歌鬟，休举似江南小山。移家去，市隐闲，幽事颇相关。刘商观奕罢，韩康卖药还。点检绿云鬟，数不尽龟溪好山。","dynasty":"元代","title":"【商调】梧叶儿_赠龟溪医隐"}
{"author":"张雨","content":"问凌波、并头私语，夜凉谁共料理。柔情早被鸳鸯妒，怕击水晶如意。香旖旎。待微雨清尘，略为新妆洗。骚辞漫拟。搴水末芙蓉，同心轻绝，未说已先醉。空折损，又堕偷香梦里。藕丝不断新脆。吴娃小艇无踪迹，也怪半池萍碎。还略纪。是月冷、鸥眠鹭宿曾惊起。高荷恨倚。总回首西风，露盘轻泻，清泪似铅水。","dynasty":"元代","title":"摸鱼儿双莲一斡，为人折去，仲举邀予?"}
{"author":"张雨","content":"看棋枰、一番换局，山中知几朝暮。旧时王谢堂前燕，都付后人怀古。胡琴语。索燕寝凝香，此日天应许。甘回味苦。笑老子痴顽，胸中色线，终为衮衣补。投簪去，正有小山丛桂，归来依旧为主。春江剩酿番渌，门外尽多朱屦。高阳侣。惯踏醉狂歌，惊起星河鹭。花枝争舞。语兰玉阶，＊纤依约，犹染断缣素。","dynasty":"元代","title":"摸鱼儿和王平轩"}
{"author":"张雨","content":"羽衣能补舜衣裳。闲看云忙。宣文奎画龙珠护，□家山、辉映琳琅。天上重逢初度，仙韶锡宴非常。满期人道鲁灵光。合佩金章。丹牙修出纤纤月，看年年、玉斧吴刚。不枉盘根寿栎，要扶宗社灵长。","dynasty":"元代","title":"风入松寿吴大宗师"}
{"author":"张雨","content":"草堂移住古城隈。堂后水平阶。要结柴桑邻里，不须鸥鹭惊猜。行厨竹里，园官菜把，野老山杯。说与定巢新燕，杏花开了重来。","dynasty":"元代","title":"朝中措早春书易玄九曲新居壁"}
{"author":"张雨","content":"金屋书中有。为钱塘佳丽，待寻欢偶。记得朝云前日梦，伏事东坡最久。且不是、郡无官守。日日湖中公事了，更成围、妓女随车后。翁两鬓，秃如帚。老来莫负簪花手。比佳人难得，灵芝三秀。此夕灯花何太喜，便用买红缠酒。催看个、肩舆迎取。有子平生千万足，看明年、堕地于菟走。挂冠去，学疏受。","dynasty":"元代","title":"贺新郎戏次仲举韵"}
{"author":"张雨","content":"十年京国总忘忧，诗酒风流共贵游。溪月夜游鳷鹊观，滦云晓湿鹔鹴裘。书来慰我临池上，秋去思君到水头。更忆何人张仲举，于今江海为谁留。","dynasty":"元代","title":"寄京师吴养浩修撰薛玄卿法师兼怀张仲举右谒因寄其三"}
{"author":"张雨","content":"千岁岩头坐两夏，秋来忽梦刀头环。笑别白𤠔辞鹫岭，飞乘赤鲤下仙山。桂子纷纷向人落，杨柳依依迟子还。子云奇字不易得，只许澄江窥一斑。","dynasty":"元代","title":"次韵杨廉夫送僧仲猷归澄江礼敬寺"}
{"author":"张雨","content":"故人渺在云林端，手种梓漆阴团团。不愤读书从鬼谷，何嫌卖药近长安。白日定趋天禄阁，青春宜著鵔鸃冠。相思洒尽金壶墨，三十六峰生莫寒。","dynasty":"元代","title":"危太朴入都为题云林画幅"}
{"author":"张雨","content":"丹楼百尺倚云霄，有客怀仙兴独高。腰下苍精缠宝气，眉间脉理卷金毛。拟招薛子青田鹤，与钓任公碧海鳌。幸自苍顽同木石，思君一夕梦劳劳。","dynasty":"元代","title":"怀薛玄卿"}
{"author":"张雨","content":"煮药香中听雨眠，都缘未熟养生篇。雪消春水深三尺，日上花阴过几砖。世事悠悠高枕外，衡门寂寂暮霞边。自惭病鹤摧颓甚，却顾云霄意悄然。","dynasty":"元代","title":"二月病怀"}
{"author":"张雨","content":"馀杭山水著飞楼，楼外长林地转幽。十亩树阴閒濯足，一帘荷气晓梳头。山涛举代嵇康懒，张说论文薛稷忧。萧散人间两外史，平生犹欠幔亭游。","dynasty":"元代","title":"上清外史薛玄卿寄题菌阁且约以游武夷次韵以答"}
{"author":"张雨","content":"仙李如何竟小年，满堂图障惨风烟。青山扪虱谁同话，赤脚骑鲸自上天。名世岂唯书画学，起家犹望孝廉船。无因得寄松花酒，一洒清明笔冢前。","dynasty":"元代","title":"玄览真人示以李遵道旧诗一章俾次韵悼之将寄其子克孝"}
{"author":"张雨","content":"郁木坑前负薪者，道士矶头垂钓翁。我辈与结平生友，夫君还有古人风。水羞凉味蒲芽白，野饭昼香松菌红。见说行藏多岁月，不离三泖九山中。","dynasty":"元代","title":"赠渔樵侣"}
{"author":"张雨","content":"白发黄冠归故里，某邱某水昔曾经。石泉新处钻槐火，山雨多时拾菌钉。溪叟扶犁天际去，邻娃吹笛夜深听。杜陵醉眼元空阔，解道乾坤水上萍。","dynasty":"元代","title":"次韵杨廉夫见投"}
{"author":"张雨","content":"吾爱吾庐聊复尔，眼前白石与苍苔。水从林木阴中过，风自房栊曲处来。薄有馀情归竹素，竟无长物受尘埃。先生闭户成真懒，诗债敲门不厌催。","dynasty":"元代","title":"吾爱吾庐"}
{"author":"张雨","content":"仙人元自好楼居，快展江山极目初。天上孙登一弦曲，云中梁鹄八分书。金明海岫晨暾发，玉奏风涛夜籁虚。跪席焚香疑有待，麻姑行按小方诸。","dynasty":"元代","title":"江山胜槩楼为龙虎黄希石作"}
{"author":"张雨","content":"黑头时与王孙别，春草又青天一涯。贫甚冯驩犹有铗，归来丁令已无家。葑田湖窄残舟少，墓道山荒剩屋斜。还忆菌巢书数卷，雪麋应护手栽花。","dynasty":"元代","title":"乙亥二月还钱塘书怀寄刘师鲁"}
{"author":"张雨","content":"桐君山下一区宅，木茂土肥泉水香。槎头钓鱼秋雨足，亭子煮茶春日长。两山徒为盘谷隐，一水尚系平泉庄。莫厌身名俱隐约，会见輶轩来晦冈。","dynasty":"元代","title":"李宁之煮茶亭"}
{"author":"张雨","content":"载雨过湖山雨重，放水出山湖水浑。窗风乱解丛篁箨，渠溜直穿双树根。白须道士烟霞癖，锦里先生芋栗园。想见南邻邱架阁，也嫌泥泞不过门。","dynasty":"元代","title":"涧阿坐雨寄以敬"}
{"author":"张雨","content":"弄水摘花春可怜，风雨倦寻茅步船。我家南坞有灵石，龙井西头无杜鹃。野雀乱雏畏人过，弱柳委地趁蚕眼。子云胡为甘寂寞，后世何人知太玄。","dynasty":"元代","title":"答杨廉夫二首其一"}
{"author":"张雨","content":"黄篾楼中惟饮酒，楼下长沟凫雁多。湾头桥断浮青草，湖面风来生白波。馋奴竟煮脱绷笋，老鱼戏唼如钱荷。诏书宽大到海角，河北饥氓争倒戈。","dynasty":"元代","title":"答杨廉夫二首其二"}
{"author":"张雨","content":"日光玉洁千峰立，快雪晴时一气凝。当昼垆亭摧扫巷，犯寒渔榜借收冰。松皮石裂号饥鼠，窗隙尘消触冻蝇。青茁菜芽浑可爱，倩谁春餤捲红绫。","dynasty":"元代","title":"十二月五日雪晴"}
{"author":"张雨","content":"梁溪宅里閟烟霞，使者淹留日未斜。天上夔龙图治道，舟中李郭望京华。十三弦送黄柑酒，第二泉煎紫笋茶。寄谢南宫达夫子，会同鸡犬忆仙家。","dynasty":"元代","title":"张参谋席上奉饯高昌别驾朝宗通守如京师并简兼善尚书"}
{"author":"张雨","content":"剡源诗卷落吾手，便似移家太白峰。学道昔惭山世远，知人今愧郭林宗。空山乐书有遗谱，白日天马无留踪。太息斯人不可见，厌将两耳闻寒蛩。","dynasty":"元代","title":"读戴帅初集"}
{"author":"张雨","content":"台阁如公最有称，轺车骢马数能乘。校书在昔专刘向，秘监于今复魏徵。汗简削成金作匮，泰阶平处玉为绳。信有仙人唯寂寞，侧身长倚白云层。","dynasty":"元代","title":"赠刘伯温大监"}
{"author":"张雨","content":"四十日春廿日雨，问花寻柳意茫然。竹根卧瓶高笔冢，灶下生薪连术烟。茅家名馀铁垆步，龙井气胁金沙泉。稽山酒船速回棹，迟子归来烹蕨拳。","dynasty":"元代","title":"送郑明德适越"}
{"author":"张雨","content":"想见先生戴笠行，黄茅冈上看阴晴。承闻祖道同疏傅，鄙说还乡似长卿。海内好诗元自少，江西行李不嫌轻。谪仙爱与元丹语，烟子而今亦有名。","dynasty":"元代","title":"虞先生送张元朴回龙虎有云麈尾每怀张外史鹅群今属薛玄卿元朴索次韵"}
{"author":"张雨","content":"暝色入林烟火微，莫雨欲来如有期。野雀喧争楝树子，幽人行把菊花枝。山空始见水泉涸，寒至乃索衣裘迟。莫惜题诗将寄远，不多故旧在京师。","dynasty":"元代","title":"秋日晚兴"}
{"author":"张雨","content":"幽蒿细竹满墙间，雨后危墙似断山。一室了忘尘世隘，诸君能赏病夫閒。池巡野鹤鱼苗缘，土蚀秋虫菜甲斑。我不鼓琴偏识趣，绝怜失势重跻攀。","dynasty":"元代","title":"道馆雅集听琴次杨彦常韵"}
{"author":"张雨","content":"莫怪道人居处僻，柴门今始为君开。曾从小有探华盖，不向昆明数劫灰。秋水渚涯浮地肺，茅君局任守天台。倦游早欲依香火，付与卢敖戏九垓。","dynasty":"元代","title":"赠危太朴"}
{"author":"张雨","content":"上人住处扶桑国，我家亦在蓬莱邱。洪涛拍屋作山立，白云绕床如水流。住世不知谁是客，多时忘却故园秋。明朝相别思无尽，万里海天飞白鸥。","dynasty":"元代","title":"送日本僧"}
{"author":"张雨","content":"苔竹沟深迷远近，置我洞庭青草湖。飘风骤雨且高卧，来牛去马非良图。中散几时应罢锻，舍人何日共投壶。为留兵厨醽醁酒，待看池莲冰雪肤。","dynasty":"元代","title":"钱塘西即事"}
{"author":"张雨","content":"绝涧垂萝一径分，碧岩不与众峰群。秪疑洞口谽谺石，浑是山头片段云。病试术方疏药捡，书移冰研近炉薰。幽人许掾相问讯，转忆山阴王右军。","dynasty":"元代","title":"南洞居三首其一"}
{"author":"张雨","content":"山中栋宇自齐梁，唯数南岩古道场。虎洞窥来光剡剡，鹅池临罢绿泱泱。天寒最觉松神王，丹化悬知鹤寿长。珍重平生金鹊尾，大茅峰下独焚香。","dynasty":"元代","title":"南洞居三首其二"}
{"author":"张雨","content":"华阳南洞幽人居，幽人本是山泽癯。玉门砂无勾漏令，太平酒胜步兵厨。洞穴嵚岩肺腑隔，菖蒲根节龙蛇枯。愿从岁晚饱肥遁，不待著论称潜夫。","dynasty":"元代","title":"南洞居三首其三"}
{"author":"张雨","content":"鳌峰亭子偏宜晚，约下烟光与细看。独鹤归来频寄语，夕阳舂外一凭栏。昔游谢眺空陈迹，回首敬亭生莫寒。万一桑榆容倦翮，西飞会访毛公坛。","dynasty":"元代","title":"鳌峰宜晚亭"}
{"author":"张雨","content":"苏州去访扬雄宅，近水楼居似月波。东府官曹知者少，西山爽气望中多。台招天上仙人凤，池养山阴道士鹅。谁和淳风吹铁笛，莫愁艇子柳枝歌。","dynasty":"元代","title":"铁笛道人新居曰书画船亭作诗以寄"}
{"author":"张雨","content":"快雪时晴春意动，归舟移缆向方塘。走寻饮伴鸡豚社，误落诗名锦绣场。子云奇字谁能问，郑老襟期独不忘。阖闾城中可终老，安得四万买沧浪。","dynasty":"元代","title":"寄杨廉夫郑明德"}
{"author":"张雨","content":"公家阡表似泷冈，总为能文补舜裳。龙耳当承天子问，龟趺重表郑公乡。异时将相宁无种，此举邦家亦有光。想见丹书映丛桂，淮南无地著秋香。","dynasty":"元代","title":"马伯庸中丞桐乡阡迁祔有旨赐碑名肇文开善有诗次韵"}
{"author":"张雨","content":"葛溪观主陈渭叟，高行绝人诗益工。明月双珠好奇服，閒居七言成变风。大茅独立云在下，小史久住江之东。吴筠寥寥五百载，唯我与君相长雄。","dynasty":"元代","title":"寄题陈渭叟紫云编用张仲举韵"}
{"author":"张雨","content":"朅来常熟尝新栗，黄玉穰分紫壳开。果园坊中无买处，顶山寺里为求来。囊盛稍共来禽帖，酒荐深宜蘸甲杯。首奉云林三百颗，也胜酸橘寄书回。","dynasty":"元代","title":"新栗寄云林"}
{"author":"张雨","content":"大名谁及河东老，为爱幽轩肯赋诗。沆瀣一杯凌倒景，阑干几曲带清漪。徒闻东海投竿去，不似西山拄笏宜。两岸菰蒲鱼鸟乐，系船犹带绿杨丝。","dynasty":"元代","title":"西爽轩次韵韩致用"}
{"author":"张雨","content":"清都闻已住多年，鹤驾鸾骖与后先。阊阖五云宫树暖，蓬莱初日羽衣鲜。神仙翰墨唯皇象，史馆人材总孟坚。天上春风如旧识，殷勤吹送寄来篇。","dynasty":"元代","title":"答董子羽见寄"}
{"author":"张雨","content":"大石坠腰勤苦行，此生深愧老卢能。雨留涧下三板水，苔卧窗间七尺藤。清壑钟传晨放梵，云门诗到夜挑灯。凭君试问龙河隐，政在钟山第几层。","dynasty":"元代","title":"寄渭清远记室"}
{"author":"张雨","content":"苕溪斫鲙腹偏腴，取酒乌程清若无。最怜杨柳破二月，绝胜蛾眉游五湖。船头濯足畏鱼淰，港口卸帆惊鸟呼。林峦在处著舟楫，倘有剩田吾欲租。","dynasty":"元代","title":"吴兴舟中"}
{"author":"张雨","content":"为爱髯张亦痴绝，簿领尘埃多强颜。何如膝上王文度，转忆江南庾子山。绿树四邻悬榻在，青溪千仞荷锄还。风流耆旧凋零尽，莫怪参军语带蛮。","dynasty":"元代","title":"次韵倪元镇赠小山张掾史还寄元镇"}
{"author":"张雨","content":"路入秋阴罨画间，弭节洞灵俱启关。东皇衣覆云雾海，玉女盆盛人鸟山。牵骡步步迹石髓，投龙往往祝金环。茅家小史岂尘土，此地一游聊解颜。","dynasty":"元代","title":"元统甲戌夏五月既望余客义兴王氏怀庆堂十又八日偕士友张德常谒张公洞得七言诗一首寄住山陈长卿周仁仲"}
{"author":"张雨","content":"若翁腰带玉围虹，剩喜今年八十同。食邑尝为骁骑尉，入城争识鹿门公。车回晚望蓬莱日，帽卸凉梳菡萏风。儿子去为真学士，未应园绮住山中。","dynasty":"元代","title":"吴石居使君寿八十"}
{"author":"张雨","content":"稳送归帆向锦江，西湖能负白鸥双。书中久已知梁鹄，床下时曾拜老庞。封还画省文章印，盛取玉堂云雾窗。荣禄乡中会耆旧，开筵应酿酒盈缸。","dynasty":"元代","title":"吴养浩江浙提学任满侍亲归番阳"}
{"author":"张雨","content":"羽衣秋薄剪湘荷，茅屋山宫补绿萝。白石资方青䭀饭，洪厓借乘雪精骡。松云暖忆春游岳，冰草寒怜晓度河。使节南归如见念，峰头笙鹤好相过。","dynasty":"元代","title":"题彭大年祷雨诗卷和仲举韵延祐己未开玄道院作"}
{"author":"张雨","content":"羽毛冻损雪襕斑，碧落游魂杳不还。和靖船归笼尚闭，浮邱经在寿能悭。长身被裹玄黄内，旧迹苔封紫翠间。欲撰瘗铭修故事，寄书先报九华山。","dynasty":"元代","title":"悼鹤"}
{"author":"张雨","content":"望湖楼观似山阴，水边丽人同赏心。槐火新泉还有梦，玉鱼葬地已无金。三潭雨压蛟龙睡，半岭风传鸾凤音。拟续临河修禊事，尘埃茧纸不堪临。","dynasty":"元代","title":"和实喇卜郎中上巳湖上道宫韵"}
{"author":"张雨","content":"年年恩霈出皇家，此度仍回八月槎。望阙苍龙分瑞霭，开樽白兽泻流霞。笺天久已知心事，鉴水唯应换鬓华。遥想新春供大礼，班头对御祝椒花。","dynasty":"元代","title":"代溪月翁和吴宗师所寄赐酒感兴诗韵"}
{"author":"张雨","content":"乌蜀先生相见稀，钟陵初载橐书归。江南萧艾作人立，卷里卢龙看雪飞。最怜玉斧有道气，重惜子真犹布衣。去去空山相忆夜，朱弦三叹为君挥。","dynasty":"元代","title":"柳道传送别还茅山次韵复谢"}
{"author":"张雨","content":"因向云间求二陆，西施浦口弄云沙。东风勒住螭头舫，微雨催开茧粟花。到处华房通曲密，旧时醉墨误欹斜。一声歌板银瓶侧，亦见玉童双髻鸦。","dynasty":"元代","title":"次韵题吕氏园馆"}
{"author":"张雨","content":"寒食今年二月晦，又分新火到厨烟。碧桃花落閒谁埽，白苧衣轻老更便。发箧但馀金薤墨，考年正在玉堂编。大书绝类颜光禄，小字骎骎逼墓田。","dynasty":"元代","title":"和坡仙寒食诗"}
{"author":"张雨","content":"宝圭风洞鼓钲鸣，独挈仙壶一世惊。勾漏丹砂还道术，泷冈阡表足家声。芙蓉城小花周匝，枸杞丛深犬吠迎。不上飙梯十二级，白头空愧学长生。","dynasty":"元代","title":"欧阳巡尉遇仙卷"}
{"author":"张雨","content":"豫章自昔旌阳宅，借问仙都已劫灰。西山应无剪柏处，东湖遂有伏蛟台。千年铁札化为石，十日阴风怒若雷。妖孽不生寰海静，五陵佳气待君来。","dynasty":"元代","title":"伏蛟台胡道玄请题伯生有记"}
{"author":"张雨","content":"杨柳三眠午未醒，杨花飞雪散星星。海中蜃气春浮岛，月下胎仙夜降庭。尺素书来云锦织，紫鳞跃处浪纹腥。楼前政有三株树，剪断西山一半青。","dynasty":"元代","title":"再次韵实喇卜郎中春游二首其一"}
{"author":"张雨","content":"邻近桃源鸡犬家，不缘迷路得看花。衣裳总湿三危露，服食唯消五色霞。鹤冢浪磨崖上字，渔舟潮阁渡头沙。石盘棋子都狼藉，莫向人间问岁华。","dynasty":"元代","title":"再次韵实喇卜郎中春游二首其二"}
{"author":"张雨","content":"洑流乱石幽栖地，子美诗中萧史家。白发羽衣元自称，风流异代不须嗟。竹缘迮径篱编笋，丛碍低垣雨卧花。岂少烟霞閒艇子，一枝聊赠老生涯。","dynasty":"元代","title":"浴鹄湾题壁"}
{"author":"张雨","content":"江乡人事凋讹尽，人日题诗复送行。十载归来访邻里，他年科第属门生。春泉暗动金沙井，晴雪微椷铁瓮城。推官厅有诗人住，閒暇相求一寄声。","dynasty":"元代","title":"送姚焕章还京口兼简张率性"}
{"author":"张雨","content":"故人亦复葬江鱼，空向人间忆子虚。月下箫閒留谱在，竹边房冷倩谁居。蓬莱都水题金简，汲冢先秦见漆书。惟有研山磨不朽，时时泪滴玉蟾蜍。","dynasty":"元代","title":"和丹邱生悼吾子行书遗墨后"}
{"author":"张雨","content":"移床露坐閒临水，浴鹄湾头足芰荷。秋已平分催节序，月还端正照山河。老怜宋玉生悲思，狂忆桓伊作浩歌。云汉茫茫一卮酒，白头惭愧古人多。","dynasty":"元代","title":"八月十五夜待月"}
{"author":"张雨","content":"尘海幽居似地仙，满床堆笏是家传。座中桃李春风酒，郭外桑麻杜曲田。倚盖一松扶偃蹇，影娥片月弄婵娟。池边草色撩诗思，未觉才情让惠连。","dynasty":"元代","title":"次韵韩伯清见寄"}
{"author":"张雨","content":"拾得金钱溪上石，小峰如弁立云根。他山鸟道隔千里，新月蛾眉见一痕。入林误踏金蟆背，激水犹思雪浪盆。拟就漫郎呼酒舫，石鱼湖上共洼尊。","dynasty":"元代","title":"月山石诗"}
{"author":"张雨","content":"一一花栽绕屋庐，半春多病意何如。缘诗太瘦终无补，与酒全交渐要疏。研席留香非长物，斋庖得笋是佳蔬。鹤群呼唤来同饮，新绿溅溅已满渠。","dynasty":"元代","title":"春将过半病怀索莫惜无可与言诗者得句自遣山泽癯者云"}
{"author":"张雨","content":"南州高士秪徐君，野鹤昂然自不群。心似寒潭冰下水，身如秋岭雨馀云。艺兰何待樵青斧，酾酒难寻李白坟。为问别来能几日，城中消息了无闻。","dynasty":"元代","title":"士弘贤良猥赠佳什空山真有似人之喜即与奉和所望为晚菊一来山也丙戌夏作"}
{"author":"张雨","content":"水竹亭子在花山，输与幽人日倚栏。苍雪四檐迷䆗窱，绿波三面浸琅玕。扶行绿竹鸠形杖，濯足金沙鸭嘴滩。几树甘棠同召伯，更留清节比方干。","dynasty":"元代","title":"方泳道令尹水竹亭"}
{"author":"张雨","content":"善权离墨争盘纡，浩劫磥砢仙人庐。莘莘石林压水府，往往阁道通楼居。壁藏已出黄素卷，穴处尤多青绿鱼。爱此长连煮药灶，待我盥漱沾遗馀。","dynasty":"元代","title":"善权山洞"}
{"author":"张雨","content":"保大谁传墨半规，笔踪惊见十年迟。风流丘壑真吾事，名教衣冠异昔时。书别左公寻解剑，酒深东老独留诗。谷山长在通玄顶，笙鹤相过自有期。","dynasty":"元代","title":"次松瀑黄尊师寓筹峰韵"}
{"author":"张雨","content":"春来耽酒仍耽困，一枕雨声如蜜甜。老锸栽松宁有待，饥肠食笋独无餍。峰连笔格安空翠，泉入茶垆斗谷帘。吾爱吾庐聊复尔，少留佳日在茅檐。","dynasty":"元代","title":"快雨喜晴而开阳室适成赋诗自慰"}
{"author":"张雨","content":"衣剑符图有子传，生如孤凤蜕如蝉。方留橘叶聊供母，谁信桃枝已得仙。萧索帘帏通素月，玲珑环佩曳空烟。麻姑坛上花姑老，想共乘鸾欲著鞭。","dynasty":"元代","title":"女仙江静真碧游仙词"}
{"author":"张雨","content":"溪谷风声何瑟瑟，啸歌长在两长松。金鸡翔舞不多见，青壁夤缘知几重。花时扫阁黄尘满，泉处凿厓甘露浓。待我与携笙鹤去，香炉对面礼陶峰。","dynasty":"元代","title":"越灵峰寺之松风阁"}
{"author":"张雨","content":"退笔如陵那忍弃，敛藏数笼瘗岩阿。管裁犀象宁同殉，研历冰霜尚可磨。兔窟早空金椀地，鹅峰深润墨池波。毛颖有灵应感遇，秦恩自少主恩多。","dynasty":"元代","title":"笔冢"}
{"author":"张雨","content":"发脱冠欹衰态多，日长犹赖饮无何。阿对泉头布衣老，谢公墩上美人过。青松岂代麈尾柄，如意莫击珊瑚柯。挍书天禄馀事耳，迟子考槃同涧阿。","dynasty":"元代","title":"次桑善止韵是日廉夫杨尹见访"}
{"author":"张雨","content":"庚桑成道来孟峰，再拜摄衣升故宫。馨香果核犹可拾，颠倒云气长相蒙。有时月明钟磬发，绝顶涛声舟楫通。看从便道之五岳，腰插骡鞭追老翁。","dynasty":"元代","title":"次韵王文友送游张公洞"}
{"author":"张雨","content":"嗜石未数奇章公，太湖洞庭无此峰。便拟翻身入青壁，谁见抱膝哦长松。乳香从令飞鼠饮，绝路或与樵人逢。玉女下房不可到，只许云气随飞龙。","dynasty":"元代","title":"再次倪元镇韵"}
{"author":"张雨","content":"北苑南宫凝绝笔，蟠胸磊磈若为裁。按图宁在多多许，落墨真成滚滚来。百折丹梯凌涧道，一川燄水动湾洄。时清谁问商于路，乞我西山锦绣堆。","dynasty":"元代","title":"黄一峰画贞居图"}
{"author":"张雨","content":"屋倚松杉路拥莎，金鳌小隐且婆娑。几年有约遥相望，一棹何时肯见过。老去山中空岁月，秋来江上政风波。黄花满眼香醪熟，对此其如逸兴何。","dynasty":"元代","title":"代玄览真人次虞伯生见寄韵"}
{"author":"张雨","content":"别后惊心岁已驰，几回草梦绕春池。新诗远寄迢遥驿，旧约重看绝妙碑。鳌禁风清班缀玉，龟溪雪冷鬓垂丝。何时共执论文酒，坐对西窗待月迟。","dynasty":"元代","title":"又次韵"}
{"author":"张雨","content":"科举恩沾乡贡榜，学校例贡诸生员。多岐取士从润色，百骸受蠹争夤缘。穷巷授徒缺养母，普天为吏横索钱。妙年立身在择术，老生常谈无弃捐。","dynasty":"元代","title":"赠姜彦翁秀才"}
{"author":"张雨","content":"支许何能接王谢，山阴图画略相同。能留茧纸真奇事，爱养鹅群少道风。苔树斲冰春未破，花瓷削雪酒如空。深惭故旧相料理，肯使牢愁坐五穷。","dynasty":"元代","title":"和黄晋卿提举忆旧诗"}
{"author":"张雨","content":"仙家楼阁风尘表，更筑凌空月榭高。虚白岂知存夜气，太清还许隔秋毫。溪光澹澹冰填壑，松响离离雪舞涛。此去银桥通咫尺，神仙直下有灵鳌。","dynasty":"元代","title":"天师素华阁"}
{"author":"张雨","content":"采绿谁持作羽觞，使君亭上晚樽凉。玉茎沁露心微苦，翠盖擎云手亦香。饮水龟藏莲叶小，吸川鲸恨藕丝长。倾壶误展琳琅袖，笑绝耶溪窈窕娘。","dynasty":"元代","title":"碧筒饮"}
{"author":"张雨","content":"从事何缘过草堂，行都遣赐玉壶方。远劳使者红尘骑，烂煮仙家白石羊。中圣敢辞千日醉，承恩独许四明狂。金茎剩有三清露，润及葵心向太阳。","dynasty":"元代","title":"上京赐宴王眉叟有诗次韵"}
{"author":"张雨","content":"阁道如珠环太极，天风浩荡曳天裾。云行龙尾随金仗，日照螭头侍玉除。四海声华周典礼，一时人物鲁璠玙。愿臻咸际无为化，宁读人间非圣书。","dynasty":"元代","title":"奉赠鲁学士"}
{"author":"张雨","content":"江右夷吾浪得名，豫州英槩亦沉冥。夕阳枯木山如赭，秋雨荒台草自青。汉苑玉鱼谁复葬，昭陵石马亦无灵。可怜白发商人妇，犹向灯前话后庭。","dynasty":"元代","title":"凤皇山怀古"}
{"author":"张雨","content":"鸡犬云中豹一斑，路邻仙冢昔跻攀。说经僧去黄龙卧，负药童归白鹤闲。酒仰秫田陶令宅，井分丹水葛洪山。不因草结昭台约，此地从知几往还。","dynasty":"元代","title":"题西湖何氏隐真馆"}
{"author":"张雨","content":"仙仗来时瑞雾屯，真人玉女侍灵轩。亭亭珠穗香烟直，烂烂槫桑玉色温。华雨扫尘鸾帚湿，岛云承袜蜃楼昏。至今星斗天坛夜，望拜青都虎豹门。","dynasty":"元代","title":"次孙大方仙兴诗韵"}
{"author":"张雨","content":"桃竹齐眉草屦柔，江云湿重木绵裘。茅山一去五百里，楚月相望十二楼。林下甑香黄独月，松根锄冷茯苓秋。药瓢料得归来满，多病微躯我亦求。","dynasty":"元代","title":"送人之茅山"}
{"author":"张雨","content":"百折丹梯杪万松，凤笙台殿赤城钟。亲从海上求司马，宁复山中起卧龙。琼阙排云窥坐席，银桥乘月认仙踪。真人及此东行日，笑说卢敖向九峰。","dynasty":"元代","title":"题桐柏观"}
{"author":"张雨","content":"鹤寿千年定有无，羽衣蝉蜕雪模糊。樵人与裹玄黄帔，少保亲传粉墨图。坯土未乾青草短，三山何在白云孤。夜寒蕙帐应岑寂，初向华嵩觅凤雏。","dynasty":"元代","title":"鹤冢"}
{"author":"张雨","content":"洞户霾云昼不开，大茅南面水萦回。深山此日蛟龙喜，旧雨故人骢马来。涧道浮槎高寄树，石幢阴篆湿生苔。销愁底用金陵酒，剩引洼尊枕瀑雷。","dynasty":"元代","title":"雨怀郭子昭御史"}
{"author":"张雨","content":"衣桁常容蛛网悬，石床浑让女萝牵。道术何烦孔郎祀，屋庐政用郤超钱。泉崩涧底归樵路，雨压厨头蒸术烟。谁见西邻拆书后，一枝风竹鹁鸠眠。","dynasty":"元代","title":"次韵元镇见寄"}
{"author":"张雨","content":"我有草堂南洞门，常时行坐虎同群。丹光出林掩明月，玉气上天为白云。遥忆田泉洗苍术，更思陶涧采香芹。归来闭户偿高卧，莫遣人书白练裙。","dynasty":"元代","title":"怀茅山"}
{"author":"张雨","content":"南宫米老书无敌，同盟亦有薛河东。研山自昔怀清赏，石友令人拜下风。华盖天坛承露洁，月岩空洞与天通。绝怜古学龟城叟，一一题诗取次工。","dynasty":"元代","title":"题元章研山图"}
{"author":"张雨","content":"醲郁芬香味更严，瓮间飘满读书帘。绝胜金鸭薰花气，错认山蜂酿蜜甜。三嗅初令消渴止，一中定扫宿酲淹。醉翁鼻观还亲切，不待狂僧写布帘。","dynasty":"元代","title":"梅雪斋雅集分题得酒香"}
{"author":"张雨","content":"丈八河沟锦作堆，一花初照夜明苔。濯缨歌向沧浪去，执盖郎从碧落来。天水染云如净练，露盘餐玉似空杯。韩家公子多才思，乞与香奁相对开。","dynasty":"元代","title":"折莲花寄韩伯清"}
{"author":"张雨","content":"我爱苕溪溪上居，琅玕千个绕吾庐。早知竹叶仙舟梦，合误榴皮醉墨书。屋底煖云蒸汗简，月中清露滴方诸。邻家已订浮家约，乞我长竿学钓鱼。","dynasty":"元代","title":"水竹居为湖州沈自诚赋"}
{"author":"张雨","content":"行尽松阴黄叶株，三叉路口问茅庐。青山对语惟扪虱，落日催归独跨驴。土木形骸嵇叔夜，波澜文字木玄虚。残年记得相存问，莫道天寒无鲤鱼。","dynasty":"元代","title":"次韵荅吴兴黄伯成"}
{"author":"张雨","content":"两岸人家洲渚生，满城山色与溪声。船过鸥边掠浮玉，云移木末见飞英。书淫画圣王孙老，雪霁沙晴湖水清。洞经不用鹅群换，也许山阴道士迎。","dynasty":"元代","title":"过吴兴谒赵承旨"}
{"author":"张雨","content":"怪来粔籹作鹅黄，浑是苍髯九粒香。甜味中边唯食蜜，苦心早晚待休粮。仙人骐骥留看取，道士嵩阳远寄将。笑比红绫春餤巧，齿牙根底嚼糖霜。","dynasty":"元代","title":"松花饼"}
{"author":"张雨","content":"老僧十年不出户，袈裟搭架风披披。祖衣留在阿兰若，佛法传过高白丽。客床雪练一瓯茗，经藏苔昏三尺碑。不向旧房看偃盖，卷中原有古松枝。","dynasty":"元代","title":"赠别休休庵了堂上人"}
{"author":"张雨","content":"一宿葛洪丹井上，化为蝴蝶梦魂清。湖田凉蛤四骰吠，烟寺晓钟相递鸣。孤屿横陈为玉几，初阳焕烂似霞城。拿舟又入水云去，还我风篁雪窦声。","dynasty":"元代","title":"宿玛瑙寺"}
{"author":"张雨","content":"试瑶台借雪，春意早，满林峦。笑东老殷勤，能倾家酿，与尽清欢。曾因求贤把诏，便朗吟、湓浦又庐山。自爱西湖烟雨，玉鞭分付青鸾。神仙官府肯容闲。枢要在玄关。有溪上金鳌，月中金粟，长驻婴颜。愿似洪＊橘术，尽千年、游戏向人间。早晚凤池书到，通明殿上催班。","dynasty":"元代","title":"木兰花慢己未十月十七日寿溪月真人"}
{"author":"张雨","content":"想桐君山水，正睡雨，听淋浪。记短棹曾经，烟村晚渡，石磴飞梁。无端故人书尺，便梦中、颠倒我衣裳。此去钓台多少，小山丛桂秋香。青苍秀色未渠央。台榭半消亡。拟招隐羊裘，寻盟鸥社，投老渔乡。何时扁舟到手，有一襟、风月待平章。输与浮丘仙伯，九皋声外苍茫。","dynasty":"元代","title":"木兰花慢和马昂夫"}
{"author":"张雨","content":"看秋容渐好，一番雨，一番凉。试点检吾家，小山丛桂，金粟都黄。涛江限他吴越，便胥魂、不似向时狂。眼底龙飞凤舞，梦中狐啸鸱张。茫茫今古总堪伤。歌罢意难忘。甚老矣稽生，五弦挥手，怕听清商。渊明平生师友，白衣人、借与我持觞。若问醉翁年纪，指渠松柏高冈。","dynasty":"元代","title":"木兰花慢秋词"}
{"author":"张雨","content":"尽弹筝仕女，会银甲，骤冰弦。看蝉影＊＊，莺声历历，鸿阵翩翩。哀音暮年多感，柰对花、对酒更闻鹃。却恐乘云飞去，缠头袅住非烟。乌丝缀谱倩陈玄。雅调为谁传。嗟江上峰青，湘皋木落，与挟飞仙。正须丝竹陶写，尽胜渠、槌拍事枯禅。莫负金尊皓月，难留锦瑟华年。","dynasty":"元代","title":"木兰花慢和黄一峰闻筝"}
{"author":"张雨","content":"问出山小草，谁与伴，五湖游。便忆昔风光，桃花流水，杜若芳洲。来时洞门无锁，倩鹤群、长绕侍仙楼。邂逅小山招隐，依然我辈清流。春愁相恋住余不。寒拥敝貂裘。柰雨柳烟花，云帆溪鸟，都在帘钩。眼前自无俗物，动山心、嫌听鹿呦呦。猛把石阑干拍，贾胡知为谁留。","dynasty":"元代","title":"木兰花慢龟溪寄张小山"}
{"author":"张雨","content":"红莲一舸，向游仙梦里，步虚金阙。朝罢香烟携满袖，初度玳筵重设。玉轴琵琶，金瓶芍药，都在春风列。天然清贵，樵林自爱晴雪。笑说奉母闲居，吾非巧宦，未信潘郎拙。戏引鸳雏香径底，好在双珠明月。锦绣楼台，燕莺帘幕，垂柳青丝结。金笼放鸽，年年飞絮时节。","dynasty":"元代","title":"百字令四月四日为王国辅生日作"}
{"author":"张雨","content":"鹤顶朱圆，丰肌粟聚，宝叶揉蓝初洗。亲翦翠柯，远赠筠笼，脉脉红泉流齿。骨换丹砂，笑尚带、儒酸风味。谁记。曾问谱西泠，绿阴青子。君家几度尊前，摘天上繁星，伴人同醉。纤手素盘，历乱殷红，浮沉半壶脂水。珍果同时，惟醉写、来禽青李。争似。为越女、吴姬染指。","dynasty":"元代","title":"宴山亭赋杨梅"}
{"author":"张雨","content":"休击珊瑚，怕惊幺凤枝头睡。看花犹自未分明，雪在空阶砌。步障齐奴故里。尽一幅、仙人绛袂。妍丹吮粉，拟觅生绡，芳心难寄。姑射肌肤，朝霞散入春风髓。石桥冰酒影娥闲，略约相逢地。错妒嫣然妩媚。柰儿家、天寒翠被。碧桃和露，听彻吹笙，绿珠羞坠。","dynasty":"元代","title":"烛影摇红红梅"}
{"author":"张雨","content":"落日空城，禾黍夜深，砧杵才歇。怪他萝薜＊衣，风露润滋凉浃。清愁多少，只消目送飞鸿，五弦已是心悲咽。把酒问青天，又中秋时节。闻说。谪仙去后，何人敢拟，酒豪诗杰。草草山窗，还我旧时明月。书帷冷落，□□□□□□，闲人闲字偏情热。孤负楮先生，有一庭红叶。","dynasty":"元代","title":"石州慢和黄一峰秋兴"}
{"author":"张雨","content":"湖曲荒烟，石林斜日，笛声凄断山阳。孤怀无托，只用醉为乡。回首西风黄落，尽输他、松桧青苍。相思处，书题新橘，还待满林霜。人生难会合，良辰孤负，把菊传觞。便三人对月，独自清狂。正为跫音空谷，天远近、鸿鹄高翔。空追和，阳春一曲，聊代紫萸囊。","dynasty":"元代","title":"满庭芳重九次赵侯韵"}
{"author":"张雨","content":"翻经台畔惜分携，华盖峰前几梦思。一席地分眠鹿草，三更月在挂猿枝。我书安能半袁豹，君才端倍十曹丕。上番画逢虞秘监，不嫌频窜仰山碑。","dynasty":"元代","title":"寄欣笑隐"}
{"author":"张雨","content":"此峰屹立浩无前，信是人间别有天。铜柱何烦天北际，蓬山宁在海东边。采樵巨箬多无骨，捣药灵禽或是仙。老我不能为狡狯，峰头看月几回圆。","dynasty":"元代","title":"大涤山"}
{"author":"张雨","content":"涵渟万象一泓中，欲探灵源未易穷。丹窖久埋泉眼赤，珊瑚长浸石头红。评来水味羞扬子，收取沙床赠葛洪。一醉流霞三万日，年年分给羽人宫。","dynasty":"元代","title":"丹泉"}
{"author":"张雨","content":"天池一楼小如架，檠出半天天雨华。山围丈石狮子座，寺属三朝母后家。时呼白猿听奇句，亦许飞仙餐紫霞。我来把断朗风口，只留床角置袈裟。","dynasty":"元代","title":"天池楼"}
{"author":"张雨","content":"爱此招提绝世氛，何因水榭得名闻。幽篁嘉木知谁共，尘意云情若个分。阳羡溪头黄叶路，晚晴赋里白鸥群。诗僧文采居然别，解道曾留杜使君。","dynasty":"元代","title":"牧之水榭"}
{"author":"张雨","content":"幽人结屋傍江干，怡乐名堂只数间。黄鸟隔帘诗梦醒，紫鳞供馔钓舟还。檐前景色春常在，柳外柴门昼不关。谁识个中真乐处，陶然天地一身闲。","dynasty":"元代","title":"题赵松雪怡乐堂图"}
{"author":"张雨","content":"浮家泛宅意何如，玉室金堂计未疏。归锦桥边停舫子，散花滩上作楼居。澹然到处自凿井，玄晏闭关方著书。但得草堂赀便足，人间何地不樵渔。","dynasty":"元代","title":"马塍新居"}
{"author":"张雨","content":"共泛兰舟灯火闹，不知风露湿青冥。如今池底休铺锦，此夕槎头直挂星。烂若金莲分夜炬，空于云母隔秋屏。却怜牛渚清狂甚，苦欲燃犀走百灵。","dynasty":"元代","title":"西湖放灯"}
{"author":"张雨","content":"初阳台上白云多，云里层层玉树歌。栖息一枝缘未稳，飞翻干仞奈危何。雨中幕燕雷惊起，峰顶笙鸾目送过。好在丹梯无百尺，屋头看尽白鸥波。","dynasty":"元代","title":"云巢楼"}
{"author":"张雨","content":"一函真箓是遗书，想为焚香谢紫虚。海上安期分食枣，人间长史合县车。泥丸日月存思否，华盖烟岚笔札馀。绝叹清诗不埋没，解随霜叶堕山居。","dynasty":"元代","title":"酬虞道园"}
{"author":"张雨","content":"望见飞檐松杪花，下盘阴洞石聱牙。老樵迷路疑相问，若个江东道士家。","dynasty":"元代","title":"元统元年冬十一月句曲外史菌山巢居成制十小诗以自见录呈华阳隐居资一捧腹其二"}
{"author":"张雨","content":"檐外菁葱玉树排，小山丛桂近当阶。出云好看飙轮顶，云出飙轮忽被埋。","dynasty":"元代","title":"玄洲独坐偶成"}
{"author":"张雨","content":"抛下杖头钱。取次高眠。玉梅金缕孟家蝉。说着钱塘都似梦，懒问游船。谁信酒垆边。别有仙缘。自家天地一陶然。醉写桃符都不记，明日新年。","dynasty":"元代","title":"浪淘沙令"}
{"author":"张雨","content":"百壶美酒那消忧，数卷道书天与游。既雨秋城苦泥淖，未寒病骨思衣裘。看我目光牛背上，忆君佩声凤池头。情知契阔宁复语，白鹄斯举不可留。","dynasty":"元代","title":"寄京师吴养浩修撰薛玄卿法师兼怀张仲举右谒因寄其一"}
{"author":"张雨","content":"小雪初晴腊尽时，无穷梅柳怨开迟。人间不觉春来早，只有吾家布被知。","dynasty":"元代","title":"腊尽"}
{"author":"张雨","content":"三峡家山已隔生，一枝玉骨尚堪横。攀援远似穿云曲，吟啸高于喷竹声。栗叶霜黄天竺梦，梅花春老玉关情。伶伦且为相娱乐，谁问将军善射名。","dynasty":"元代","title":"猿臂笛"}
{"author":"张雨","content":"想见先生戴笠行，黄茅冈上看阴晴。承闻祖道同疏傅，鄙说还乡似长卿。海内好诗元自少，江西行李不嫌轻。谪仙爱与元丹语，烟子而今亦有名。","dynasty":"元代","title":"虞先生送张元朴回龙虎有云麈尾每怀张外史鹅群今属薛玄卿元朴索次韵"}
{"author":"张雨","content":"九疑得道女，受事易迁家。诗赠金条脱，人逢萼绿华。","dynasty":"元代","title":"玄洲倡和十首其二罗姑洞"}
{"author":"张雨","content":"柴荆马粪间，蛛网动相关。阁老因移疾，鲰生赖订顽。雨凉新竹健，沙僻睡凫閒。如许清秋意，扁舟犹忍还。","dynasty":"元代","title":"呈揭曼硕学士"}
{"author":"张雨","content":"瑞仪温比玉，宝帔曲流光。稽首大司命，料理住金乡。","dynasty":"元代","title":"玄洲倡和十首其十玉像龛"}
{"author":"张雨","content":"临湖门外是侬家，郎若闲时来吃茶。黄土筑墙茅盖屋，门前一树紫荆花。","dynasty":"元代","title":"湖州竹枝词"}
{"author":"张雨","content":"岘山日落春风起，竹坞湘桃零乱开。倒著接䍦驮瘦马，无人知道使君来。","dynasty":"元代","title":"次韵实喇卜郎中题襄阳官舍"}
{"author":"张雨","content":"廿四岩前客，能忘贺监居。乖龙嗔草檄，古象泣遗书。把袂风尘表，近公冰雪如。时来青琐闼，晚节要蘧庐。","dynasty":"元代","title":"碧玉庵"}
{"author":"张雨","content":"梁溪宅里閟烟霞，使者淹留日未斜。天上夔龙图治道，舟中李郭望京华。十三弦送黄柑酒，第二泉煎紫笋茶。寄谢南宫达夫子，会同鸡犬忆仙家。","dynasty":"元代","title":"张参谋席上奉饯高昌别驾朝宗通守如京师并简兼善尚书"}
{"author":"张雨","content":"赠行青竹杖，壶中有馀地。如何一升酒，尽日登楼醉。","dynasty":"元代","title":"东汉高士咏十四首其七费长房"}
{"author":"张雨","content":"橙黄橘绿，占一年好景，人间真乐。玉麈金鳌相对峙，如我视今犹昨。珍重留侯，招邀黄石，俱赴蟠桃约。一卮仙酒，得陪三老斟酌。总道独绾银章，重披宫锦，有自家天爵。八帙明年身更健，胸次遥天恢廓。春小花繁，溪清月皎，都付延年药。洞霄仙侣，更添一个仙鹤。","dynasty":"元代","title":"百字令"}
{"author":"张雨","content":"休击珊瑚，怕惊幺凤枝头睡。看花犹自未分明，雪在空阶砌。步障齐奴故里。尽一幅、仙人绛袂。妍丹吮粉，拟觅生绡，芳心难寄。姑射肌肤，朝霞散入春风髓。石桥冰酒影娥闲，略约相逢地。错妒嫣然妩媚。柰儿家、天寒翠被。碧桃和露，听彻吹笙，绿珠羞坠。","dynasty":"元代","title":"烛影摇红红梅"}
{"author":"张雨","content":"玉堂弄翰青钱选，闻道吴兴屡出奇。何事君家苔藓壁，醉仙留句只榴皮。","dynasty":"元代","title":"赠笔生沈君实"}
{"author":"张雨","content":"寒谷望春如望赦，雨雨风风恶相嚇。床头败絮未尝温，石上瘦花浑欲谢。三时尽辨禽鸟鸣，合涧助为风水声。白水田头漫无路，老稚种麦已青青。朝晴独见扶犁叟，人生合作无犁耦。不须识字只耕田，酒杯也到扶犁手。","dynasty":"元代","title":"早春对雨杂言"}
{"author":"张雨","content":"我欲搜林觅砚材，谁将奇石半岩栽。胸中故有涵空阁，好借君王避暑来。","dynasty":"元代","title":"灵岩寺"}
{"author":"张雨","content":"仙李如何竟小年，满堂图障惨风烟。青山扪虱谁同话，赤脚骑鲸自上天。名世岂唯书画学，起家犹望孝廉船。无因得寄松花酒，一洒清明笔冢前。","dynasty":"元代","title":"玄览真人示以李遵道旧诗一章俾次韵悼之将寄其子克孝"}
{"author":"张雨","content":"青城樵者一衰翁，写罢乌丝满袖风。消得玉堂金研匣，至今传入画图中。","dynasty":"元代","title":"东坡书蔡君谟梦中绝句二放营妓绝句三虞伯生题四绝于后真迹藏义兴王子明家要予次韵凡九首其七"}
{"author":"张雨","content":"妥帖红云朵，迷离玉兔儿。扬州行乐地，惆怅鬓成丝。","dynasty":"元代","title":"芍药白兔图"}
{"author":"张雨","content":"瑞霭延真馆，春满瑞真家。绛县老人年纪，更柰紫髯何。前日黄华迎赐，赐予青毡旧物，田野总讴歌。报贶启金箓，笙鹤恰来过。问蟠桃，花结实，树交柯。今朝佳气五云，都在牡丹坡。何物可为公寿，直比心如明月，清镜阅人多。于此看勋业，铜狄细摩挲。","dynasty":"元代","title":"水调歌头为初心真人七帙初度时延祥有赐田之命"}
{"author":"张雨","content":"空谷天寒殊慰藉。半幅瑶华，唤得春回也。金马玉堂犹传舍。嵩云颍水风流夜。驰骋庄骚凌鲍谢。昔日忘年，解后鸿濛野。愁绝朱弦谁为写。高情那复如疏者。","dynasty":"元代","title":"蝶恋花次疏翁冬至韵"}
{"author":"张雨","content":"江右夷吾浪得名，豫州英槩亦沉冥。夕阳枯木山如赭，秋雨荒台草自青。汉苑玉鱼谁复葬，昭陵石马亦无灵。可怜白发商人妇，犹向灯前话后庭。","dynasty":"元代","title":"凤皇山怀古"}
{"author":"张雨","content":"清泪如铅，绿房迎晓，宝阶低拥云叶。蜻蜓飞上搔头，依前艳香未歇。西窗暗雨，怪帘低、参差凉月。正一丛、深倚琅玕，石上只愁磨折。问瑶草、应怜短发。曾醉堕、无声腻滑。羞他金雀钿蝉，高似水仙罗袜。芳心断绝，谁与赠、湘皋琼玦。试折花、掷作银桥，看舞素鸾回雪。","dynasty":"元代","title":"东风第一枝"}
{"author":"张雨","content":"桂树丛生枝婀娜，糁粟黄云欲成朵。薰醒秋衣懒下床，金蟾啮断烧香锁。","dynasty":"元代","title":"桂枝词"}
{"author":"张雨","content":"归来不为督邮轻，自为松根长茯苓。博浪金椎拈不起，倚锄却读相牛经。","dynasty":"元代","title":"松下渊明为郑明德作"}
{"author":"张雨","content":"薪桂苏兰者，能来立坐隅。徒闻玉楮刻，遂信石枰图。妙迹传仙李，高名重大苏。向来林下意，不敢易樵夫。","dynasty":"元代","title":"开元真人见贻刘商观弈图石刻毫发布缕皆尽精妙盖李龙眠临唐画本茅君彦模勒为玉局仙翁所藏云"}
{"author":"张雨","content":"玉钩桥水如凝碧，才过床头写瀑雷。恰是东风太薄劣，逆流花片出墙来。","dynasty":"元代","title":"登善精舍葺治苟完七小诗以写予怀其四"}
{"author":"张雨","content":"钩帘坐对西山雪，菌阁前头正向阳。剡水当时元有戴，谷城今日可无张。披云松树鳞鳞湿，瞰屋山泉角角方。染就绿霞春帖子，不妨青鸟便衔将。","dynasty":"元代","title":"邓学可留谷城戴尧文许雪中书寄二友"}
{"author":"张雨","content":"上钓金鳞不用多。踏翻船子便高歌。犹有在，问如何。问取侬家张志和。","dynasty":"元代","title":"渔父"}
{"author":"张雨","content":"长沙老笔混狂澜，刮耳鸥波点素纨。翰墨风流作三笑，最怜白纻一生酸。","dynasty":"元代","title":"海粟松雪酸斋杂书一卷戏题于左"}
{"author":"张雨","content":"才设中庭燎，俄看密霰飘。岁开环甲纪，星动指寅杓。凤集天门榜，珂鸣月殿桥。卿云同四表，和气集三朝。陛级肪初截，云层玉旋雕。句陈分彩队，步辇簇青腰。积屑承盘重，吹花到笏消。逶迤光斧座，凌乱缀珠翘。乐共垆烟合，班随翠袖招。阆风游广汉，玉局道逍遥。北戏鱼龙舞，中岩虎豹调。旌旗攒赑屃，冠剑掠招摇。穆酒曾觞母，洪崖及见尧。万年临紫极，一白庆璇霄。朝会仪如此，骞腾意颇饶。身唯参寂寞，世岂绌纷嚣。姑射消疵疠，蓬莱倚泬寥。瑶华搀戴胜，珠树引回镳。有术探鸿宝，何人识爨焦。竟须穷海岱，直拟并松乔。书就神床写，香从别室烧。怜君守华省，琢句废春宵。","dynasty":"元代","title":"元日雪霁早朝大明宫和辛良史省郎廿二韵"}
{"author":"张雨","content":"桂影团团，小山丛底，今年特地收香。早阵风阵雨，频掩西窗。一剪辟寒金碎，甚教人、长想容光。凄凉夜，香篝撤去，孤负华堂。金菊芙蓉，尽未怕换叶移根，多少思量。纵素娥老去，肯便相忘。怪得探芳秋蝶，向翠阴深处回翔。非迟暮，一枝折得，留待仙郎。","dynasty":"元代","title":"凤凰台上忆吹箫和欧阳彦珍催桂"}
{"author":"张雨","content":"怪来粔籹作鹅黄，浑是苍髯九粒香。甜味中边唯食蜜，苦心早晚待休粮。仙人骐骥留看取，道士嵩阳远寄将。笑比红绫春餤巧，齿牙根底嚼糖霜。","dynasty":"元代","title":"松花饼"}
{"author":"张雨","content":"仙人白石子，服食受奇方。王烈犹餐髓，初平枉叱羊。砂床收箭镞，玉屑备糇粮。借尔弥明鼎，行窝到处将。","dynasty":"元代","title":"煮石窝"}
{"author":"张雨","content":"嗜石未数奇章公，太湖洞庭无此峰。便拟翻身入青壁，谁见抱膝哦长松。乳香从令飞鼠饮，绝路或与樵人逢。玉女下房不可到，只许云气随飞龙。","dynasty":"元代","title":"再次倪元镇韵"}
{"author":"张雨","content":"神翁观主来相访，既去犹如梦见之。闭户著书吾党事，对床听雨昔人诗。万羊何与分忧责，一物终能系盛衰。回首孤云自天末，竹阴凉坐看蛛丝。","dynasty":"元代","title":"龙虎山张一元一宿而去"}
{"author":"张雨","content":"危亭面悬瀑，深坞著茅堂。群木相掩薄，风披如有香。避世真乐土，欲往川无梁。隐沦倘见招，岁莫从徜徉。","dynasty":"元代","title":"春山晴霭图"}
{"author":"张雨","content":"土甲离离宿雨痕，畦蔬小摘当盘飧。红绫饼餤残牙齿，合向岩头嚼菜根。","dynasty":"元代","title":"春菜"}
{"author":"张雨","content":"用布帆自李始此物由来不可名。丝纶收去水波平。长抱膝，可怜生。谁共蓑衣卧月","dynasty":"元代","title":"渔父词漫翁新制画舫湖中，予为名其舫?"}
{"author":"张雨","content":"绿锦峰峦似绣。曲折一渠冰溜。中有养疴人，敧枕北窗清昼。清昼。清昼。胡蝶还知梦否。","dynasty":"元代","title":"如梦令"}
{"author":"张雨","content":"洛中诸老今谁识，饮少年高听细论。百五日前花送雨，十三楼下水侵门。岭霞栖向仇池穴，春鸟啼将蜀客魂。方外归来羞秃鬓，也容乡社割鸡豚。","dynasty":"元代","title":"祀五先生景行莫君为遨头诗以记之"}
{"author":"张雨","content":"风水所言唯理气，眼明此术未全疏。景纯解道游仙句，信是青囊有异书。","dynasty":"元代","title":"元统元年冬十一月句曲外史菌山巢居成制十小诗以自见录呈华阳隐居资一捧腹其三"}
{"author":"张雨","content":"仙家楼阁风尘表，更筑凌空月榭高。虚白岂知存夜气，太清还许隔秋毫。溪光澹澹冰填壑，松响离离雪舞涛。此去银桥通咫尺，神仙直下有灵鳌。","dynasty":"元代","title":"天师素华阁"}
{"author":"张雨","content":"何处仙家方丈。浑连水、隔他尘坱。放鹤天宽，看云窗小，万幅丹青图障。凭高望。笑掣金鳌，人道是、蓬莱顶上。时问葛陂龙杖。更准备、雪中鹤氅。修月吴刚，收书东老，消得百壶春酿。无尽藏。莫傲清闲，怕诏起、山中宰相。","dynasty":"元代","title":"望梅花寿师道真人"}
{"author":"张雨","content":"雪藕冰盘斫鲙厨，波光帘影带风蒲。苍生病渴无人问，赤日黄埃尽畏途。","dynasty":"元代","title":"避暑图"}
{"author":"张雨","content":"玉格金科自有期，赤城何待远寻师。壁梭也解为龙去，樵斧如何只看棋。","dynasty":"元代","title":"明德游仙词十首用天柱山传来依韵继作云林道气者观之亦足自拔于埃壒矣其十"}
{"author":"张雨","content":"日出东海头，虎气踞兹岭。渴心望气往，解后辘轳井。宁若军中拜，奔泉酬老耿。莽邱专鬼物，阴壑杂蛇黾。鱼肠卧池底，百鍊岂重矿。以问神物化，后日属吴猛。怪蟒既血刃，大道孰争骋。我行须人扶，鸠杖惭祝哽。小吴不满眼，坐纳三万顷。化国方日长，霸业久灰冷。淞水翰归吴，过溪柳迁永。吾非斯人俦，短句惜流景。茶烟寄禅榻，弄我鬓丝影。散人初无号，奚必烦上请。","dynasty":"元代","title":"游虎邱次东坡先生韵"}
{"author":"张雨","content":"九疑得道女，受事易迁家。诗赠金条脱，人逢萼绿华。","dynasty":"元代","title":"玄洲倡和十首其二罗姑洞"}
{"author":"张雨","content":"土甲离离宿雨痕，畦蔬小摘当盘飧。红绫饼餤残牙齿，合向岩头嚼菜根。","dynasty":"元代","title":"春菜"}
{"author":"张雨","content":"湖外残钟未了。过岭樵夫恁早。犬吠又人行，推枕北窗清晓。清晓。清晓。劳动数声啼鸟。","dynasty":"元代","title":"如梦令山中逃热三首"}
{"author":"张雨","content":"桐君山下一区宅，木茂土肥泉水香。槎头钓鱼秋雨足，亭子煮茶春日长。两山徒为盘谷隐，一水尚系平泉庄。莫厌身名俱隐约，会见輶轩来晦冈。","dynasty":"元代","title":"李宁之煮茶亭"}
{"author":"张雨","content":"幽篁不见天，况乃见月色。晴来春尚佳，岂不有馀日。离离花气上，稍稍帘阴直。啼鴂夜不眠，声欲碎岩石。闻声思逾寂，悟赏在兹夕。","dynasty":"元代","title":"三月十三夜对月"}
{"author":"张雨","content":"玉钩桥水如凝碧，才过床头写瀑雷。恰是东风太薄劣，逆流花片出墙来。","dynasty":"元代","title":"登善精舍葺治苟完七小诗以写予怀其四"}
{"author":"张雨","content":"别有梓人传，精艺夺天工。便使玉人雕琢，妙手略相同。宝殿网珠窗户，华盖狻猊床座，金碧斗玲珑。花萼间芝草，细缕一重重。看挥斤，除鼻垩，运成风。多少巧心奇思，舞凤更翔龙。纵使棘端猴小，与刻三年楮叶，难比锦心胸。快袖吴刚斧，修取广寒宫。","dynasty":"元代","title":"水调歌头赠都料邵子和还嘉禾"}
{"author":"张雨","content":"二山环合一水，中有老木参天。不著幽人草阁，谁收无限云烟。","dynasty":"元代","title":"绝句"}
{"author":"张雨","content":"明良赓歌基，猗那奏鼓始。清庙殊雍雍，赤舄固几几。岂惟缁衣贤，政以朱襮美。原鸰兄弟急，河鲂父母迩。便施谷中葛，亦采体下菲。咏桑表沃若，歌莱赋乐只。鲍谮苏公绝，厉怀凡伯耻。思鸣卷阿凤，愿绘衮衣蜼。蔽以思无邪，毋曰鼠有体。言超授简贡，道在过庭鲤。遂去文辞害，亦屏训诂眯。谲谏主风刺，昌言发兴比。雅亡继麟笔，和寡续巴里。镐罢鱼在藻，屈倡凫汎水。縆弦谁与奏，补苴自难拟。哀哀河梁别，堂堂沛风起。祠雒悔心萌，决虞壮图已。塞瓠恨茀郁，援桂慄藿蘼。便啼城上乌，犹恨水中沚。隆中抱膝想，许下横槊伟。体要必中度，葩正悉循理。响当贯珠串，辍始辏车轨。清圆斲冰苦，颖脱扣钟喜。无题白乃圣，有作甫良史。险如横空盘，突若破阵褫。雕锼百神困，策役万象靡。爨桐声玉明，庙乐厌石齿。挥毫既凌厉，赋物斯须委。郯公学方笃，吴歈好诚鄙。萧斋扁佳名，华构落新址。诗律妙独造，吏尘净一洗。瑰辞出语阱，遗经贮腹笥。道在用服形，神悟为洗髓。不亏素王造，信全幽人履。肾胃苦搯擢，物累困成毁。直登陶韦奥，旁摩鲍谢垒。燄凌天策燉，古偕灵光岿。请验百世传，致慎一匮圯。两老皆苦心，六义始盈耳。挂一真漏万，聊以示吾子。","dynasty":"元代","title":"学诗斋联句"}
{"author":"张雨","content":"朅来常熟尝新栗，黄玉穰分紫壳开。果园坊中无买处，顶山寺里为求来。囊盛稍共来禽帖，酒荐深宜蘸甲杯。首奉云林三百颗，也胜酸橘寄书回。","dynasty":"元代","title":"新栗寄云林"}
{"author":"张雨","content":"筛冰为雾，屑玉成尘，借阿姨风力。千岩竞秀，怎一夜、换作连城之璧。先生闭户，怪短日、寒催驹隙。想平沙鸿爪成行，□似醉时书迹。未随埋没双尖，便淡扫蛾眉，与斗颜色。裁诗白战，驴背上、驮取灞桥吟客。捻须自笑，尽未让、诸峰头白。看洗出宫柳梢头，已借淡黄涂额。","dynasty":"元代","title":"瑶花慢赋雪次仇山村韵"}
{"author":"张雨","content":"巃嵷古墩邱，泓潭浸其股。金碧争荡磨，穿穴稍旁午。斩松罗石榻，玄芝错神浒。遥应玉女盆，润及黄精圃。","dynasty":"元代","title":"再赋天池"}
{"author":"张雨","content":"露坛栖妙荫，仙籁降灵芬。何时三易帔，重拂两梢云。","dynasty":"元代","title":"玄洲倡和十首其九隐居松"}
{"author":"张雨","content":"缥缈洞庭连白云，绿橘黄柑能见分。昨日扁舟寻好事，明年处士比封君。","dynasty":"元代","title":"元统元年冬十一月句曲外史菌山巢居成制十小诗以自见录呈华阳隐居资一捧腹其四"}
{"author":"张雨","content":"故山破屋谁来补，辛苦经营拾燕泥。几树桃花相送老，不消更著子规啼。","dynasty":"元代","title":"登善精舍葺治苟完七小诗以写予怀"}
{"author":"张雨","content":"山巾垫角雨仍斜，岁岁春风换鬓华。湖口水香鱼在藻，江南食冷客思家。鹫峰扫石翻经叶，龙洞分符调井花。游骑却归城郭暮，醉红犹带脸文霞。","dynasty":"元代","title":"和马伯庸御史春游"}
{"author":"张雨","content":"面目冰霜。逃禅正派，只让花光。怪底徐卿，为渠描貌，萦损柔肠。有谁步屧长廊。更折竹声中细香。酒半醒时，雪晴寒夜，月上西窗。","dynasty":"元代","title":"柳梢青题杨补之墨梅"}
{"author":"张雨","content":"绝涧多灵石，中开小洞房。醉醒依竹素，晴雨看梅黄。树暗莺声涩，岩虚水韵长。未能超贾马，自足上羲皇。","dynasty":"元代","title":"斋居偶兴"}
{"author":"张雨","content":"不爱昆冈玉，不爱江汉珠。爱己有苍璧，有之利有馀。吾生为我有，其利当何如。论爵不足贵，论富不能踰。达生命之情，顺生以自娱。","dynasty":"元代","title":"古诗十首其一"}
{"author":"张雨","content":"南峰后，灵石前，岚霞茜绚争春妍。贫家客来净扫地，亦有一瓶红杜鹃。东坡七过山南坞，山人能记坡翁语。君方骑马听朝鸡，为我入林来听雨。雨声吹断听松声，怪石长松为友生。怜君慰我支离者，不饮向人空复情。我如病马离群去，君如伯乐能相顾。羊群好在金华山，梦里相逢犹识路。","dynasty":"元代","title":"次韵率性来山人见贻之作"}
{"author":"张雨","content":"煮药香中听雨眠，都缘未熟养生篇。雪消春水深三尺，日上花阴过几砖。世事悠悠高枕外，衡门寂寂暮霞边。自惭病鹤摧颓甚，却顾云霄意悄然。","dynasty":"元代","title":"二月病怀"}
{"author":"张雨","content":"中，韩明善有月上影娥池，人在众香国一聊，今予为易玄赋之玉镜台前，看花如雾。交柯接叶纷无数。春寒约住柳丝圈，月明染下方诸露。庐阜神游，湘皋微步。玉奴老去羞樊素。韩郎解比影娥池，倩谁","dynasty":"元代","title":"踏沙行王隐五香图，作圆象墨，写梅?"}
{"author":"张雨","content":"珍偶偏怜琼树，寒香漠漠纷纷。谁见罗浮月黑，一枝同梦梨云。","dynasty":"元代","title":"烟梅睡雀墨戏"}
{"author":"张雨","content":"橙黄橘绿，占一年好景，人间真乐。玉麈金鳌相对峙，如我视今犹昨。珍重留侯，招邀黄石，俱赴蟠桃约。一卮仙酒，得陪三老斟酌。总道独绾银章，重披宫锦，有自家天爵。八帙明年身更健，胸次遥天恢廓。春小花繁，溪清月皎，都付延年药。洞霄仙侣，更添一个仙鹤。","dynasty":"元代","title":"百字令"}
{"author":"张雨","content":"每嫌新酒少，尚喜故交稠。篱落三家墅，梧桐十日秋。月生微顾兔，星淡没牵牛。亦欲观多稼，江湖雨未周。","dynasty":"元代","title":"早秋"}
{"author":"张雨","content":"墨子叹染丝，所叹一何长。染于苍则苍，染于黄则黄。奚独染丝然，染国在所当。有染如伊皋，禹汤称圣王。殷纣染恶来，既染国亦亡。染士如孔聃，死久道弥光。","dynasty":"元代","title":"古诗十首其三"}
{"author":"张雨","content":"大名谁及河东老，为爱幽轩肯赋诗。沆瀣一杯凌倒景，阑干几曲带清漪。徒闻东海投竿去，不似西山拄笏宜。两岸菰蒲鱼鸟乐，系船犹带绿杨丝。","dynasty":"元代","title":"西爽轩次韵韩致用"}
{"author":"张雨","content":"骑驴吟雪诗，煮茶煎雪水。何如埽一室，置身虚白里。君家有故事，高卧殊未已。","dynasty":"元代","title":"雪斋"}
{"author":"张雨","content":"老瞒实雄猜，乃忌仙者徒。鲈鱼既可鲙，蜀姜不可无。","dynasty":"元代","title":"东汉高士咏十四首其五左慈"}
{"author":"张雨","content":"笑向桃花，又一番、玄都春色。彷佛记、主家阴洞，不多陈迹。竹里棋枰憎乌污，林间鹤语无人识。怪东风、迟暮却归来，庞眉客。沟水涨，云充斥。环堵隘，花狼藉。似石鱼湖小，酒船宽窄。庭下已生书带草，旁人错认扬雄宅。问青天、明月落谁家，无心得。","dynasty":"元代","title":"满江红开元斗室落成，玄览真人命名得?"}
{"author":"张雨","content":"玉导纤长，顿化作、云英香荚。风弄影、录鬟撩乱，搔头斜插。璞小还思钗燕并，丛幽略比蕉心狭。看柔须、点缀半开时，微烘蜡。冰箸瘦，琼枝滑。芳径底，谁偷掐。怕夜凉消得，锦围红匝。鹅管不禁仙露重，蜜脾剩借清香发。待使君、绝妙好词成，须弹压。","dynasty":"元代","title":"满江红玉簪次班彦功韵"}
{"author":"张雨","content":"含香弄粉，便句引、游骑寻芳，城南城北。别有西村、断港冰澌微绿。孤山路熟。伴老鹤、晚先寻宿。怕冻损、三花两蕊，寒泉幽谷。几番花阴濯足。记归来醉卧，雪深平屋。春梦无凭，鬓底闹蛾争扑。不如图画，相对展、官奴风竹。烧黄独。自听瓶笙调曲。","dynasty":"元代","title":"狮儿词赋梅次仇山村韵"}
{"author":"张雨","content":"中，韩明善有月上影娥池，人在众香国一聊，今予为易玄赋之玉镜台前，看花如雾。交柯接叶纷无数。春寒约住柳丝圈，月明染下方诸露。庐阜神游，湘皋微步。玉奴老去羞樊素。韩郎解比影娥池，倩谁","dynasty":"元代","title":"踏沙行王隐五香图，作圆象墨，写梅?"}
{"author":"张雨","content":"山下寒林平楚。山外云帆烟渚。不饮如何，吾生如梦，鬓毛如许。能消几度相逢，遮莫而今归去。壮士黄金，昔人黄鹤，美人黄土。","dynasty":"元代","title":"茅山逢故人句曲道中送友案此下原有殿"}
{"author":"张雨","content":"盼得春来，春寒春困，陡顿无聊。半剔残＊，片时春梦，过了元宵。空山暮暮朝朝。到此际无魂可消。却倚东风，水如衣带，草似裙腰。","dynasty":"元代","title":"早春怨拟白石"}
{"author":"张雨","content":"湖外残钟未了。过岭樵夫恁早。犬吠又人行，推枕北窗清晓。清晓。清晓。劳动数声啼鸟。","dynasty":"元代","title":"如梦令山中逃热三首"}
{"author":"张雨","content":"静默两家茅舍。特地月明狼藉。不管候虫吟，高枕北窗清夜。清夜。清夜。凉似樊川水榭。","dynasty":"元代","title":"如梦令·静默两家茅舍"}
{"author":"张雨","content":"用布帆自李始此物由来不可名。丝纶收去水波平。长抱膝，可怜生。谁共蓑衣卧月","dynasty":"元代","title":"渔父词漫翁新制画舫湖中，予为名其舫?"}
{"author":"张雨","content":"上钓金鳞不用多。踏翻船子便高歌。犹有在，问如何。问取侬家张志","dynasty":"元代","title":"渔父词"}
{"author":"张雨","content":"一丛奇石古苔龛。一半浸＊蓝。有几许烟岚。怕鱼鸟惊人笑谈。幽幽尺宅，萧萧环堵，佳处要人参。休看是江南。似钴＊潭西小潭。","dynasty":"元代","title":"太常引浴鹄湾有咏写奉易玄"}
{"author":"张雨","content":"阁成后，拜镇南王赐衣之宠，喜而作歌漆点方瞳雪覆眉。鹤巢殿角与云齐。笑挈蓬莱三百丈。更向。白云层外着丹梯。步障诸峰霜似锦。借问。高寒那与世人知。杨子贤王新有教。淡染。高丽绫子制荷衣。","dynasty":"元代","title":"定风波玉虚宗师十月二十八日诞，丁卯?"}
{"author":"张雨","content":"兰舟小。一篷也便容身了。容身了。几番烟雨，几番昏晓。出桥三面青山绕。入城一向红尘扰。红尘扰。绿蓑青笠，让渠多少。","dynasty":"元代","title":"忆秦娥杨山居湖舫新成，载酒落之，赋?"}
{"author":"张雨","content":"兰舟小。沿堤傍着裙腰草。裙腰草。年年青翠，几曾枯槁。渔歌一曲随颠倒。酒壶早是容情了。容情了。肯来清坐，吃茶须好。","dynasty":"元代","title":"忆秦娥·兰舟小"}
{"author":"张雨","content":"华阳范监居幽眇，不到元窗未易逢。山气半为湖外雨，松声遥答岭头钟。常闻神女骑龙过，亦有仙人控鹤从。安用乘流三万里，小天元在积金峰。","dynasty":"元代","title":"范以善云林清远馆"}
{"author":"张雨","content":"凿涧盛春雨，新流绕舍前。何当留太白，相与学思玄。碧洞无人扫，丹梯有路缘。催诗苦云迫，莫笑竦鸢肩。","dynasty":"元代","title":"晋彦博士以诗索和甚愧率然观者勿笑其窘步"}
{"author":"张雨","content":"青牛谢车御，白鹤叹人民。阁有凌烟像，桥无进履身。平生玉櫑具，此地石麒麟。荡荡传宗业，中朝倚外臣。","dynasty":"元代","title":"辅成观张上卿墓庐"}
{"author":"张雨","content":"十三科取士，救世岂无方。倏送孤鸿举，难追八骏骧。金坛犹著号，碧落旧为郎。剑化丹垆在，山寒井水香。","dynasty":"元代","title":"天谷庵"}
{"author":"张雨","content":"廿四岩前客，能忘贺监居。乖龙嗔草檄，古象泣遗书。把袂风尘表，近公冰雪如。时来青琐闼，晚节要蘧庐。","dynasty":"元代","title":"碧玉庵"}
{"author":"张雨","content":"雪作众禽惊，窗幽乱霰鸣。愕然身濩落，暮矣岁峥嵘。松竹聊娱拙，乾坤苦忌名。故人不相贷，书札到柴荆。","dynasty":"元代","title":"风雪中得金陵诸公书二首其一"}
{"author":"张雨","content":"落木从风靡，支流趁谷斜。山空不须说，岁去若为遮。饥鹤挦窗纸，寒鱼嚼雪花。推书更清坐，席暖到昏鸦。","dynasty":"元代","title":"风雪中得金陵诸公书二首其二"}
{"author":"张雨","content":"喧寂一尘隔，湖滨出宝坊。荷阴分补衲，水气杂烧香。书勘乌皮几，茵敷白𣱃床。从来已公屋，诗客许徜徉。","dynasty":"元代","title":"湖寺拥碧轩"}
{"author":"张雨","content":"数里平冈路，仙山迹渐分。柴荆来鹊语，村落去人群。粉阵松崩雪，涛头日濯云。不缘停仆御，直以候夫君。","dynasty":"元代","title":"万致柔还省亲舍仆闻而往候道中得此"}
{"author":"张雨","content":"洞庭山似簇，银阙翠芙蓉。安得沧浪子，同寻缥缈峰。鱼龙随水落，橘柚待霜浓。未必桃源似，云帆蹑去踪。","dynasty":"元代","title":"寄洞庭王子正"}
{"author":"张雨","content":"何年种松子，此地听松声。涛响风还作，山空夜自明。一瓢嫌物累，九奏感时清。得似苍髯叟，长依白玉生。","dynasty":"元代","title":"奉和揭学士听松轩"}
{"author":"张雨","content":"玛瑙坡前立，荒陂接葑田。试从樵子径，往觅仆夫泉。众草寒犹短，群峰晚更妍。谁欤结真隐，共老太平年。","dynasty":"元代","title":"孤山晚步寄和靖掌祠怀中庸子"}
{"author":"张雨","content":"快雪真无价，丰年定有期。腊前才一白，至后已多时。玉展琳琅步，花团蛱蝶枝。春风在天上，飘入万年池。","dynasty":"元代","title":"十二月三日雪"}
{"author":"张雨","content":"仙人白石子，服食受奇方。王烈犹餐髓，初平枉叱羊。砂床收箭镞，玉屑备糇粮。借尔弥明鼎，行窝到处将。","dynasty":"元代","title":"煮石窝"}
{"author":"张雨","content":"邻近方隅洞，良常别有天。草堂朝看雨，药圃夜舂泉。邈矣卢鸿乙，奇哉鲁仲连。君看遗世者，若个是神仙。","dynasty":"元代","title":"良常草堂图"}
{"author":"张雨","content":"绝涧多灵石，中开小洞房。醉醒依竹素，晴雨看梅黄。树暗莺声涩，岩虚水韵长。未能超贾马，自足上羲皇。","dynasty":"元代","title":"斋居偶兴"}
{"author":"张雨","content":"客有拥琴至，吾宁折简招。足音垂谷口，雨气截山腰。酒倩红泉泻，花为绛节朝。不嫌泥泞极，一舸段家桥。","dynasty":"元代","title":"午日柬杨廉夫"}
{"author":"张雨","content":"推枕蘧然觉，高斋人迹稀。卷帘芳草短，看雨杏花肥。薄暮寒仍在，中林愿稍违。一迁随谷鸟，乔木是耶非。","dynasty":"元代","title":"雨中"}
{"author":"张雨","content":"忽忽岁云暮，徒兴白首嗟。山留待伴雪，春禁隔年花。把卷因遮眼，分饧且胶牙。自缘身懒惰，莫遣送穷车。","dynasty":"元代","title":"除夜"}
{"author":"张雨","content":"阴涧残梅蘖，临流一向欹。但存孤注在，敢恨一生迟。冻雨如相喣，春寒不受吹。后时翻见独，宰物遂成私。","dynasty":"元代","title":"涧北梅□三月始华"}
{"author":"张雨","content":"山中古仙子，无言春寂寥。玉容澹朝雨，翠气湿微霄。临风怯玩影，弄雪妒攀条。拟觅何郎句，还凭翠袖招。","dynasty":"元代","title":"萼绿梅"}
{"author":"张雨","content":"箧笥秋非远，尘埃暑实烦。遂游千里目，稍待一凉恩。僧阁依旁岭，渔梁跨别村。谁能从象外，试觅武陵源。","dynasty":"元代","title":"山水便面为柳道传作"}
{"author":"张雨","content":"监州遗爱地，御史读书堂。弦诵犹怀鲁，田园独在光。白茅编野屋，翠竹被溪梁。欲赋淮南隐，知君意不忘。","dynasty":"元代","title":"马伯庸御史石田山房"}
{"author":"张雨","content":"樊迟讵学圃，可论金石交。常赋旧文字，如见古陶匏。汉篆龙回壁，梁书室卧蛟。墨卿吾与尔，聊复隐三茅。","dynasty":"元代","title":"寄樊子中打碑者"}
{"author":"张雨","content":"柴荆马粪间，蛛网动相关。阁老因移疾，鲰生赖订顽。雨凉新竹健，沙僻睡凫閒。如许清秋意，扁舟犹忍还。","dynasty":"元代","title":"呈揭曼硕学士"}
{"author":"张雨","content":"水盩山复屋，亭此可婆娑。蜗角地虽少，蜂房春自多。橘藏商皓乐，凤忆楚狂歌。何必天津上，远寻安乐窝。","dynasty":"元代","title":"曲密亭"}
{"author":"张雨","content":"古木蟠幽涧，层峦叠翠台。水归苍玉峡，风引绿荷杯。我自知鱼乐，人谁祓禊来。惜无鼠须笔，写记刻岩隈。","dynasty":"元代","title":"流杯涧"}
{"author":"张雨","content":"岩架菌芝阁，榜题松雪扉。云来画檐宿，龙向墨池归。对几琴三叠，倚阑山四围。仙灵能夜降，应得㖟玄机。","dynasty":"元代","title":"菌阁"}
{"author":"张雨","content":"饱听三峰雨，閒题七月诗。水深荷意怯，田冷稻心迟。蛙黾阴争盛，蛟龙势亦随。苍茫不可问，身外付云移。","dynasty":"元代","title":"积雨"}
{"author":"张雨","content":"每嫌新酒少，尚喜故交稠。篱落三家墅，梧桐十日秋。月生微顾兔，星淡没牵牛。亦欲观多稼，江湖雨未周。","dynasty":"元代","title":"早秋"}
{"author":"张雨","content":"林气早知雨，黤淡研苔滋。素飙惊閒幔，朱实委清池。将整还山旆，复乱故园思。拿舟倘未远，弭棹一来兹。","dynasty":"元代","title":"次韵元镇玄文馆有怀"}
{"author":"张雨","content":"薪桂苏兰者，能来立坐隅。徒闻玉楮刻，遂信石枰图。妙迹传仙李，高名重大苏。向来林下意，不敢易樵夫。","dynasty":"元代","title":"开元真人见贻刘商观弈图石刻毫发布缕皆尽精妙盖李龙眠临唐画本茅君彦模勒为玉局仙翁所藏云"}
{"author":"张雨","content":"自古三朝节，于今一笑看。问年书亥字，献岁出辛盘。黔突多蒸术，红冰剩浴丹。行行追胜事，步步埽春寒。","dynasty":"元代","title":"乙亥元日试笔"}
{"author":"张雨","content":"共爱溪山住，输君胜槩多。疑将草堂画，展向镜湖波。鹳雀深松柏，凫鹥足芰荷。更修仁知术，乡社乐婆娑。","dynasty":"元代","title":"无锡华子英溪山胜槩亭"}
{"author":"张雨","content":"问讯扬雄宅，深居在竹西。风林宜月影，春日听莺啼。东老应同乐，南邻忆旧题。东风又花草，相与友幽栖。","dynasty":"元代","title":"题赵仲穆竹西图为杨元诚"}
{"author":"张雨","content":"遮眼群峰雨，惊秋一叶风。僧归建邺寺，诗到豫章公。鲑菜真堪恋，桃笙不待攻。澡身方得计，瓶外有馀空。","dynasty":"元代","title":"龙翔大师秋后惠蕲簟"}
{"author":"张雨","content":"人物西清第一流，曾看绣斧下瀛洲。难求冀北千金骨，空载江南数斛愁。小谢梦无青草句，大苏诗有景疏楼。敬亭依旧峨嵋月，付与骑鲸汗漫游。","dynasty":"元代","title":"卢疏斋集"}
{"author":"张雨","content":"峨嵋秀色杳难攀，玉局仙人不受閒。南斗日躔韩吏部，西湖风气白香山。宁教刺舌奸邪党，可惜低头侍从班。试问东坡铁柱杖，于今海上未曾还。","dynasty":"元代","title":"书东坡先生画像"}
{"author":"张雨","content":"卖药南徐两日留，绣衣相对似清秋。借抄衡岳元君传，挽住湘潭使者舟。安道推琴元有在，桓伊弄笛若为酬。归来独醉投山阁，梦寄新诗与率牛。","dynasty":"元代","title":"寄谢张子寿御史京口留饮"}
{"author":"张雨","content":"丹凤楼前返羽车，清诗满袖出京华。雕虫徒刻三年楮，补衮应餐五色霞。太白晚传青绮帔，元种早授玉门砂。要知不隔金闺步，常是相从太极家。","dynasty":"元代","title":"宗师云江还山虞侍讲惠诗有词请大洞箓"}
{"author":"张雨","content":"故人往往天禄阁，我尝梦见燃青藜。重帘月落秋燕往，九衢尘动朝鸡啼。能传米芾书画学，稍忆卢鸿林鹤栖。繇来避世向金马，讽谏得君宁滑稽。","dynasty":"元代","title":"次韵柯敬仲学士见寄"}
{"author":"张雨","content":"湖水秋空玉色匀，蒹葭纤雨上纶巾。重来羊岘谁沾泪，却顾龙门不见人。独放酒船寻鲙具，谁容狂客吐车茵。西风白羽元非用，只为人间苦障尘。","dynasty":"元代","title":"经碧浪湖奉怀吴兴公"}
{"author":"张雨","content":"鞭凤笞鸾下紫烟，笔床麈尾意翛然。一贫自信如陶侃，三绝谁能似郑虔。金碧瀛洲扶御扆，玉华仙露洒经筵。寿岩独立风尘表，却笑灵椿是小年。","dynasty":"元代","title":"赠商学士德符"}
{"author":"张雨","content":"山世行藏本不羁，江东节序片帆随。三朝犹是嘉平腊，一集又题丁卯诗。赤石青林含古色，白沙翠竹照清漪。春风浩荡鸥波兴，终要南山雾豹姿。","dynasty":"元代","title":"泰定丁卯沙溪元日按志"}
{"author":"张雨","content":"孰与言诗李髯叟，一日不见已为疏。因观故京来白下，载闻新作过黄初。小峰待月许携被，中林放鹤要回车。杜陵醉歌不易得，岂惜华阳真逸书。","dynasty":"元代","title":"寄李季和"}
{"author":"张雨","content":"思远重逢茅小君，香消酒尽路三分。五湖归思浮天水，一霎秋阴过雨云。柳子篇章浑可法，花奴弦索共谁闻。唯应自洗唐溪石，填得金泥小篆文。","dynasty":"元代","title":"舟次滆湖用柳博士梦薛玄卿诗韵寄倪元镇兼怀道传明德"}
{"author":"张雨","content":"上党搀天入醉魂，元功有意琢云根。小于药玉荷心盏，大称霜皮木瘿樽。藉草饮时留洞吏，隔花捧处倩山猿。殷勤更借弥明鼎，寒夜联诗酒屡温。","dynasty":"元代","title":"曲林真人遗以乳石杯盘赋诗以谢"}
{"author":"张雨","content":"漫叟古之贤达欤，愤世直言七不如。著书首补云门乐，取醉政赖石湖鱼。湘中韶濩遗欸乃，天下漫浪知猗吁。饿死杜陵拾遗老，唯有舂陵能起予。","dynasty":"元代","title":"读元次山集感而有作"}
{"author":"张雨","content":"草木幽馨涧道微，白云拄杖去如飞。独寻玉女洗头处，相伴仙人采药归。几叠翠微深杳杳，一帘红素乱霏霏。何堪酒债兼诗债，老却江南白苧衣。","dynasty":"元代","title":"次韵刘伯温御史春游"}
{"author":"张雨","content":"亭下鸥波好放船，苍苍葭菼水如天。投纶渔父小垂手，化蝶秋虫大学仙。麻纸丹书应满笈，鳊鱼紫蟹不论钱。清真逸少谁同传，独许华阳许叔玄。","dynasty":"元代","title":"寄吴兴赵承旨"}
{"author":"张雨","content":"绿玉飞梁碧藓封，羽人来倚瀑帘风。偶翻贝叶经台上，与散昙华茗椀中。有象到头终幻灭，无生弹指即虚空。春寒大展三衣坐，百衲云山一线通。","dynasty":"元代","title":"方广寺石桥"}
{"author":"张雨","content":"曾谒西池閟殿春，赐加大国宠疏频。择婿当年郗太傅，能书今日卫夫人。玉镜离台空掩月，宝衣堆桁暗凝尘。千秋乡中名不没，墓有通儿书老银。","dynasty":"元代","title":"魏国赵夫人管君挽诗"}
{"author":"张雨","content":"一编上有东坊字，惭愧诗中见大巫。直想瘦生如饭颗，竟从痒处得麻姑。咸池水浅孤黄鹄，空谷天寒病白驹。拟共风流接尊酒，秪愁尘土没双凫。","dynasty":"元代","title":"题范德机编修东坊藁后"}
{"author":"张雨","content":"射策甲科今廿载，尺书难信石城潮。径登乌府持天宪，犹倚青溪望使轺。四月莺啼夹城仗，千官花拥大明朝。会因桂树思真隐，独是淮南作赋招。","dynasty":"元代","title":"御史中丞马公伯庸有赠萨天锡还金陵长句因次韵寄上"}
{"author":"张雨","content":"百壶美酒那消忧，数卷道书天与游。既雨秋城苦泥淖，未寒病骨思衣裘。看我目光牛背上，忆君佩声凤池头。情知契阔宁复语，白鹄斯举不可留。","dynasty":"元代","title":"寄京师吴养浩修撰薛玄卿法师兼怀张仲举右谒因寄其一"}
{"author":"张雨","content":"风起春城散客忧，玉京台殿忆同游。云开万象森丹阙，金织双龙盘翠裘。此日听鸡趋禁籞，何年骑鹤过山头。从君试觅王乔术，学化仙凫任去留。","dynasty":"元代","title":"寄京师吴养浩修撰薛玄卿法师兼怀张仲举右谒因寄其二"}
{"author":"程珌","content":"望皇都清晓，瑞日祥烟，洞开阊阖。一朵红云，映重瞳日月。万岁山高，九霞杯暖，正想宸游洽。绝塞庭琛，重闱天笑，年年仙阙。韶凤徘徊，蒲鱼演漾，镐酒恩浓，龙蟠建业。玉琢麟符，分付人中杰。奠国安民，持将祝寿，乐作君臣悦。看取头厅，押班称贺，明年天节。","dynasty":"宋代","title":"醉蓬莱·望皇都清晓"}
{"author":"程珌","content":"岁贡来从玉垒，天恩拜赐金奁。春风一朵紫云鲜。明月轻浮盏面。想见清都绛阙，雍容多少神仙。归来满袖玉炉烟。愿侍年年天宴。","dynasty":"宋代","title":"西江月·岁贡来从玉垒"}
{"author":"程珌","content":"饮罢天厨碧玉觞。仙韶九奏少停章。何人采得扶桑椹，捣就蓝桥碧绀霜。凡骨变，骤清凉。何须仙露与琼浆。君恩珍重浑如许，祝取天皇似玉皇。","dynasty":"宋代","title":"鹧鸪天·饮罢天厨碧玉觞"}
{"author":"程珌","content":"青旆摇风，朱帘漏月黄昏早。蓬山万叠忽蜚来，上有千灯照。和气祥烟缭绕。映琼楼、五云缥缈。青裙缟袂，乱吹繁弦，九衢欢笑。元是琴堂，十分管领春光到。手移星宿下人寰，招客来仙岛。信道邦人见少。彷佛似、皇都春好。明年只恐，鳌山扈从，随班清晓。","dynasty":"宋代","title":"烛影摇红·青旆摇风"}
{"author":"程珌","content":"记蟾宫桂子，撒向人间，如今时候。□□□□，□□□□□。白下长干，乱滩横笛，想昔游依旧。大海一沤，千年一息，谁称彭寿。开遍门前丹蕊，渐西风入东篱，酿成仙酒。□□□□，□□□□□。卓笔鸡笼，悬天宝盖，占断宣徽秀。来岁清苕，公家事了，斑衣蓝绶。","dynasty":"宋代","title":"醉蓬莱·记蟾宫桂子"}
{"author":"程珌","content":"天上初秋桂子，庭前八月丹花。一年一度见仙槎。秋色分明如画。愿把阴功一脉，灯灯相续无涯。降祥作善岂其差。永作渔樵嘉话。","dynasty":"宋代","title":"西江月·天上初秋桂子"}
{"author":"程珌","content":"底事中秋无月，元来留待今宵。群仙拍手度仙桥。惊起眠龙夭矫。天上灵槎一度，人间八月江潮。西兴渡口几魂消。又见潮生月上。","dynasty":"宋代","title":"西江月·底事中秋无月"}
{"author":"程珌","content":"手自移时尺许长，三年拂拂及宫墙。愿言勿负栽培力，保此坚贞傲雪霜。","dynasty":"宋代","title":"别金陵宫舍双柏"}
{"author":"程珌","content":"白日黄流涨渭城，三更风紫尽成冰。莫言此物浑无用，曾向滹沱满汉兵。","dynasty":"宋代","title":"冰"}
{"author":"程珌","content":"陈未亡时柏已苍，风来历历说兴亡。世臣元不如乔木，阅尽中原几战场。","dynasty":"宋代","title":"陈时柏"}
{"author":"程珌","content":"分胃天皇媛，来嫔相国孙。孝慈山上梓，法度润滨蘩。凤去箫沉响，鸾空镜掩痕。家庭熏沐事，千古镜南轩。","dynasty":"宋代","title":"挽宜人赵氏"}
{"author":"程珌","content":"营築未休臿，晓夕留松区。忽聆载輀车，归自杭与湖。冷雨涩不晴，山径淖如涂。间关五百滩，转轴上云衢。纯孝格玄穹，安席若平铺。忆昔祖慈亲，六月暑方徂。奠酒虽百壶，練溪焦釜枯。今日遡长风，辛岨谅一如。维公有贤称，霭然溢枌闾。千金手不售，其钟后人乎。天畀此石窌，指顾即吾庐。且复愆以平，万家守者居。甚欲一引绂，山寒阻前趋。黄罗金紫峰，送目但踌躇。","dynasty":"宋代","title":"挽致政吕通仪"}
{"author":"程珌","content":"卜宅从先垄，驾言練日良。飞盖鹜玄驷，古柳被龙{巾荒}。按辔且徐驱，听歌薤露章。忆昔未峰仙，浩劫思陶唐。貂蝉换羽衣，翩然来帝旁。西东极岷峨，南佩窥潇湘。高牙开桂林，瑞节照襄阳。多少经纶业，春风散八荒。归来不言功，低簪鸳鹭行。一朝侍甘泉，天握方对敭。堂堂山立姿，九尺鬓眉苍。胡为勇不留，瑶宫去路长。夫人有令德，威凤趣归凰。轮摩同入道，未忍遽相忘。春天渺无际，春花堪断肠。祗今枫林崗，双玉一时藏。西南多甘棠，日莫人凄凉。风月三千篇，烂烂光生香。佳郎与快婿，门户未渠央。三者无一憾，呜呼公不亡。","dynasty":"宋代","title":"挽朱持郎"}
{"author":"程珌","content":"甘王楼下一帆风，猎猎舟旗照日红。酾酒三江饮龙腹，摩挲冠冕是谁功。","dynasty":"宋代","title":"晚发富池"}
{"author":"程珌","content":"青鸟衔饵海边来，报道群仙浴拂回。玉侍双成开翠箔，云冠七胜下银台。万年黎角丹方转，千岁冰桃花欲开。更待丹成桃熟后，却来亲奉紫宸杯。","dynasty":"宋代","title":"王母致语"}
{"author":"程珌","content":"人道秋风长桂时，天台散钟未为迟。如君算到白榆窟，拣取南来第一枝。","dynasty":"宋代","title":"为钓台作"}
{"author":"程珌","content":"人生万幻一氂轻，须築铜驼万里城。莫道斜阳光不远，断霞收尽十分明。","dynasty":"宋代","title":"五鼓梦中作觉而成之二首"}
{"author":"程珌","content":"当时千驷已无闻，宁说牛羊上冢行。同是博陵评古者，肯令千载尚龈卿。","dynasty":"宋代","title":"五鼓梦中作觉而成之二首"}
{"author":"程珌","content":"宁须山泽论高平，但要曾餐石决明。三世击钟敲石磬，十年学剑斮铜钉。倘知狐祖天边去，肯向蛮奴脚底行。更许野夫寻上着，十洲三岛一宫城。","dynasty":"宋代","title":"五十六字庸以告未知野夫者"}
{"author":"程珌","content":"曙色浮丹栱，春风暖禁街。策澜迷秀石，纤草荫新槐。","dynasty":"宋代","title":"戊子正旦贺寿慈宫二首"}
{"author":"程珌","content":"凤驾回天仗，鸳班集露门。须臾趋魏阕，杲日正中暾。","dynasty":"宋代","title":"戊子正旦贺寿慈宫二首"}
{"author":"程珌","content":"西浒俱来日，乐朝极盛时。彫弓平黑海，彩笔照丹墀。垄起先裁费，丹成不用医。人间空怅望，风月宴瑶池。","dynasty":"宋代","title":"宪圣慈烈皇后挽诗二首"}
{"author":"程珌","content":"圣祖艰难业，重孙拥佑恩。玉妃闲宝简，仙御送金根。杳杳龙无去，翩翩凤又翻。涂山望尧穴，日月万春存。","dynasty":"宋代","title":"宪圣慈烈皇后挽诗二首"}
{"author":"程珌","content":"历数河南去，乾坤一草亭。一亭犹是累，千古尽浮萍。","dynasty":"宋代","title":"小憩许由亭"}
{"author":"程珌","content":"险崖老虎杀气骄，一噫三日搅泬漻。日寒不焰云飞逃，乾坤蚁转东南高。疾势已作奔天涛，馀威犹卷少陵茅。鱼鳖怖死蛟龙号，舟中性命如鸿毛。起来危立大江皋，白沙黄尘纷驿骚。徐呼风伯入苹蒿，指撝八极建六鳌。翕张蠹籥吾谁曹，太平之风不鸣条。","dynasty":"宋代","title":"辛亥冬交石阻风三日"}
{"author":"程珌","content":"忆昔丙辰还亲旁，恰恰先春社三日。社日侍亲行交源，紫蕨儿拳森玉立。是日天明风气柔，入自交源茗源出。迤逦又复至前山，涉润还家日将没。慈新意在营一丘，卷卷欲于近舍求。不归议论悉未定，那知今作汪潭游。汪潭去家正五里，百里来龙于此止。龙止水亦止，清潭窈无底。宝剑秋空横，秀峰春笋峙。最爱丫角羊，艮木之印乡。长生亥水来朝丙，千古长溪流不尽。雍容冠佩紫薇垣，寿星更出丙丁间。神游既安后昆福，赋此铭章绋实录。","dynasty":"宋代","title":"新旧句"}
{"author":"程珌","content":"摩诘何年留此笔，至今双壁犹崷崒。老松掀甲作风云，乱石激流殷霹雳。","dynasty":"宋代","title":"修玉牒官阁子屏甚古诘吏亦不知曷始数语纪之"}
{"author":"程珌","content":"吴绡一幅苦无多，中涵大华及黄河。偶然乘风山下坐，紫烟翠霭坐中过。","dynasty":"宋代","title":"修玉牒官阁子屏甚古诘吏亦不知曷始数语纪之"}
{"author":"程珌","content":"北风傅信报登平，白帝宸游随玉英。月下草玄疑蜀客，鼎边得句失轩明。庄严东阁若为好，点缀南枝分外清。惟恨蔡州城北水，一池鹅鸭更无声。","dynasty":"宋代","title":"雪"}
{"author":"程珌","content":"当年银界隔鲸江，今日分明玉作堂。不是琼林宫树密，也应白虎接明光。","dynasty":"宋代","title":"雪霁玉堂晓眺"}
{"author":"程珌","content":"颇忆严君濑，还寻钓石缘。邻鸡方吣月，边雁恰书天。句秀来仙白，声和应乐全。展编真一快，如放五如船。","dynasty":"宋代","title":"夜登钓石"}
{"author":"程珌","content":"玄机粗透古人胸，每说匡来晚未工。珍重芭蕉前夜雨，为傅消息到墙东。","dynasty":"宋代","title":"夜雨"}
{"author":"程珌","content":"已甘灰冷竹窗前，那意移来近绣氈。唯有幽人一寒暑，闭门高卧雪深天。","dynasty":"宋代","title":"拥炉"}
{"author":"程珌","content":"惟古知哲粲青编，胡为典狱难其贤。皋陶苏公相后先，舍是未见旧聊翩。果哉知仁人难全，未得其情智欲研。既悉其罪仍宽旃，吾心钧石何所偏。服而舍之天则然，画冠不犯何由缘。教明化洽上所宣，上失其道民乃愆。又复淫刑如蔓延，立法初意浸天渊。苗民作威天弃捐，圣神应运符握乾。春风甘雨偏八埏，内外建官相综絟。州复设掾职其专，此盖椎轮当益虔。县令狱掾非充员，渠用资格宜加铨。刑君天资静不儇，且赏一饮诗书泉。大府狱市来阗阗，严明之长日趋前。莫难此时周折还，三年一心上通天。荻苗水长问归路，而君胡为华此扁。吾非空扁乃心傅，上遡苏公岁二千，下视方来漫无边。吾乃{耳少}然立中焉，来者式之不计年。","dynasty":"宋代","title":"用柏梁体题式敬斋"}
{"author":"程珌","content":"起自澄江应梦求，天还河北百馀州。嵩瀍处士归罗致，淮蔡奇谋入彀收。午夜金陵瞻斗极，千年胡昴减旄头。会须再作中兴历，还许诸生执笔不。","dynasty":"宋代","title":"用丘枢密韵"}
{"author":"程珌","content":"旧来南橐旧萧萧，但有新诗照佩瑶。岘首溪山归点染，湘天风月困吟嘲。轻裘诗师风流在，岳牧词臣意气饶。见说玉堂须翰手，公当归侍紫宸朝。","dynasty":"宋代","title":"用朱经备韵"}
{"author":"程珌","content":"世人眼见真莲少，真莲却在玻璃沼。浣花溪水入银河，何入更识月皎皎。谪仙不见见梅妆，荷稠搴作芙蓉裳。黄龙乾叶何年堕，维摩雨华昨夜芳。真华真诗元在眼，要须心地先清凉。不然潇湘水清寒矶月，沙平水晚露低昂。劝君休问张子房，鉴湖十里藕华香。天驷超河夜未央，胡为自同太白光。何时握手论行藏，江东云暮天何方。","dynasty":"宋代","title":"于潜佳丞四明人同年友也方此掉鞅百未一见而"}
{"author":"程珌","content":"鸡笼峰下万松山，中有游民天地闲。左架虹腰上玄圃，右骑鳌背度飞关。幽壑流泉喷三峡，衮衮桃花翻浪雪。两山对峙锦屏开，嫣紫肥红仍炫白。十里松风百哢琴，丹书一枕卧残春。何人共结无生社，冉冉青鲵下玉麟。九华突兀匡庐秃，幽深全似人盘谷。怀山一夜鬓如霜，画作烟图入洛阳。玉境那容凡骨洿，急草天章讯归路。磨松琢石歌太平，亦表微臣报国恩。决破玉龙太清池，满浸万顷碧琉璃。","dynasty":"宋代","title":"玉堂昼值有怀万松"}
{"author":"程珌","content":"紫薇浥露翠条深，捷捷灵乌振好音。全似冰岩亭上坐，四屏烟霭奏春禽。","dynasty":"宋代","title":"早入"}
{"author":"程珌","content":"高座不知甚面目，当时唤作尸利密。要须勿负此標题，更向托茶山顶立。","dynasty":"宋代","title":"赠毒庵"}
{"author":"程珌","content":"千章乔木烟苍苍，一帙遗文字字香。梁鼎西沉何处间，至今戟手看兴亡。","dynasty":"宋代","title":"昭明太子宫"}
{"author":"程珌","content":"青琅削叶玉花细，独占炎皇第一天。未羡冰桃垂夏后，且看金子粲秋前。","dynasty":"宋代","title":"栀花"}
{"author":"程珌","content":"朝绝倖恩除自少，边清妖祲檄书希。饭馀摩腹闲行立，一抹墙东新翠薇。","dynasty":"宋代","title":"直庐多暇新绿郁然信笔二绝"}
{"author":"程珌","content":"壁右方壶浸碧天，依然全似太湖边。清风一夜生新与，好把渔竿上钓船。","dynasty":"宋代","title":"直庐多暇新绿郁然信笔二绝"}
{"author":"程珌","content":"一陪鸾凤入仙台，四见薰风舞禁槐。自笑平生无梦到，那知今日以身来。","dynasty":"宋代","title":"直庐閒二首"}
{"author":"程珌","content":"紫宸朝退晓光寒，百吏奔曹一吏闲。便可云卿称散秩，柰何名籍尚人间。","dynasty":"宋代","title":"直庐閒二首"}
{"author":"程珌","content":"当时斗暗犹闲事，无月中秋可若何。我欲梯云千万丈，取光还月谢羲娥。","dynasty":"宋代","title":"中秋无月"}
{"author":"程珌","content":"饭已茶三啜，隅中粥一盂。陶然咏皇化，安用东封书。","dynasty":"宋代","title":"粥罢"}
{"author":"程珌","content":"不知占得几躔星，阁尽人间聚散萍。今日重来桥上望，依然杨柳两行青。","dynasty":"宋代","title":"朱生论天"}
{"author":"程珌","content":"入门一径小纡回，百本芙蓉手自栽。寄语后来须善获，三年犹及见三开。","dynasty":"宋代","title":"築"}
{"author":"程珌","content":"顺数方来兮，遡而上之洪荒。今不必短兮，古不必长。地有时而玄兮，天有时而黄。知靡草之先秋兮，又当知乔松之傲霜。知沧溟之连山兮，又当知大华之有长江。朝云西暮云东兮，岂期悉避乎阳光。蒙汜浴虞渊兮，又孰知其扶桑。吾乌乎而折衷兮，但当付万化于茫茫。","dynasty":"宋代","title":"子时歌"}
{"author":"程珌","content":"几年列植擅清芳，今日標题始作堂。远向松罔分老荫，近于菊畹借寒香。地虽未离人间世，心已全然物外乡。最好夜来清绝处，飞霜带月下南塘。","dynasty":"宋代","title":"作堂六桂之东命之曰桂生取汉人招隐篇桂树业"}
{"author":"程珌","content":"粹古皆频岁，炎刘或异祠。有唐方定制，我宋遂因仪。列圣馨明德，皇穹答显祺。恭惟圣天子，大典应昌期。","dynasty":"宋代","title":"郊祀庆成诗其一"}
{"author":"程珌","content":"紫畤祗堂陛，苍龙奉驾回。边尘知电扫，岁稔十年开。丹凤覃天泽，东朝奉玉杯。楼前呼万岁，砰隐动春雷。","dynasty":"宋代","title":"郊祀庆成诗其四"}
{"author":"程珌","content":"谓圣惟能飨，由心克致虔。天心今答圣，圣意更祈天。冲性犹勤德，搜求愈任贤。愚臣输至款，端在赋甘泉。","dynasty":"宋代","title":"郊祀庆成诗其五"}
{"author":"程珌","content":"境胜由盘古，闻名自谪仙。一从江国后，又到老坡年。山顶烟仍紫，楼头月故圆。继今知几劫，风物更依然。","dynasty":"宋代","title":"书富阳普照院其一"}
{"author":"程珌","content":"祇爱招提古，那知俗更醇。寺虽炎汉代，人尚葛天民。僧定都忘客，林深自锁春。我来千载后，更有后题人。","dynasty":"宋代","title":"书富阳普照院其二"}
{"author":"程珌","content":"西浒俱来日，东朝极盛时。彫弓平黑海，彩笔照丹墀。垄起先裁费，丹成不用医。人间空怅望，风月宴瑶池。","dynasty":"宋代","title":"宪圣慈烈皇后挽诗其一"}
{"author":"程珌","content":"恋阙葵心在，怀山秀野寒。华繁常侍愧，草隶折冲难。结绿红辉碎，悬藜夜色残。平生桑梓地，雪涕景云端。","dynasty":"宋代","title":"挽程给事"}
{"author":"程珌","content":"诸老都沦谢，惟公尚典刑。谋谟关社稷，风采耸朝廷。政路方虚席，台躔遽折星。幸哉芳史在，宁用问丹青。","dynasty":"宋代","title":"挽范"}
{"author":"程珌","content":"厚德推吾党，脩名霭列绅。明经魁别幕，仗节聘殊邻。南峤思良牧，西枢失重臣。龙原高冢在，千古卧麒麟。","dynasty":"宋代","title":"挽程枢密其一"}
{"author":"程珌","content":"分胄天皇媛，来嫔相国孙。孝慈山上梓，法度涧滨蘩。凤去箫沉响，鸾空镜掩痕。家庭熏沐事，千古说南轩。","dynasty":"宋代","title":"挽宜人赵氏"}
{"author":"程珌","content":"熙宁相望百馀年，又有人如古铁顽。日落尚怜今夕路，月明无恙旧时山。朱红野实堆盘里，粉白诗牌满壁间。欲为慈颜供一笑，更留数语任渠删。","dynasty":"宋代","title":"庆元丁巳十月奉亲如临安宿西菩寺表弟吴克仁俱焉其一"}
{"author":"程珌","content":"归来南橐旧萧萧，但有新诗照佩瑶。岘首溪山归点染，湘天风月困吟嘲。轻裘诗帅风流在，岳牧词臣意气饶。见说玉堂须翰手，公当归侍紫宸朝。","dynasty":"宋代","title":"用朱经略韵"}
{"author":"程珌","content":"北风传信报登平，白帝宸游堕玉英。月下草玄疑蜀客，鼎边得句失轩明。庄严东阁若为好，点缀南枝分外清。惟恨蔡州城北水，一池鹅鸭更无声。","dynasty":"宋代","title":"雪"}
{"author":"程珌","content":"綵帖隃麋湿，屠苏琥珀浓。夕阳犹腊日，午夜已春风。","dynasty":"宋代","title":"岁暮"}
{"author":"程珌","content":"曙色浮丹栱，春风煖禁街。微澜迷秀石，纤草荫新槐。","dynasty":"宋代","title":"戊子正旦贺寿慈宫其一"}
{"author":"程珌","content":"通明殿上紫芝仙，乞得闲身下九天。今日都门临祖处，几人惊叹著鞭先。","dynasty":"宋代","title":"送李侍郎安抚浙东其一"}
{"author":"程珌","content":"夜来天阙望文昌，移在藩臣斗极旁。千尺涛江元不远，公当早晚对明光。","dynasty":"宋代","title":"送李侍郎安抚浙东其二"}
{"author":"程珌","content":"朝绝倖恩除目少，边清妖祲檄书希。饭馀摩腹闲行立，一抹墙东新翠薇。","dynasty":"宋代","title":"直庐多暇新绿郁然信笔二绝其一"}
{"author":"程珌","content":"常时斗暗犹闲事，无月中秋可若何。我欲梯云千万丈，取光还月谢羲娥。","dynasty":"宋代","title":"中秋无月"}
{"author":"程珌","content":"人生万幻一氂轻，须筑铜驼万里城。莫道斜阳光不远，断霞收尽十分明。","dynasty":"宋代","title":"五鼓梦中作觉而成之其一"}
{"author":"程珌","content":"俗士贪刍豢，喜充藜苋肠。幽人乐清旷，要湔尘土裳。嗟予别松林，吴砧九换霜。困复不知归，念之汗如浆。","dynasty":"宋代","title":"读史有感"}
{"author":"程珌","content":"逝者如斯乎，翩翩北飞鸿。鸿北来岁南，人去亡回踪。庚寅仲姊去，庚辰伯姊空。千里不一见，血泪迸秋风。自馀只一弟，留守先人宫。我已日崦嵫，安能久转蓬。束担其归与，相从十载山之东。","dynasty":"宋代","title":"哭吴范二姊"}
{"author":"程珌","content":"卜宅从先垄，驾言练日良。飞盖骛玄驷，古柳被龙㡛。按辔且徐驱，听歌薤露章。忆昔朱峰仙，浩劫思陶唐。貂蝉换羽衣，翩然来帝旁。西车极岷峨，南佩窥潇湘。高牙开桂林，瑞节照襄阳。多少经纶业，春风散八荒。归来不言功，低簪鸳鹭行。一朝侍甘泉，天渥方对扬。堂堂山立姿，九尺鬓眉苍。胡为勇不留，瑶宫去路长。夫人有令德，威凤趣归凰。轮摩同入道，未忍遽相忘。春天渺无际，春花堪断肠。祇今枫林岗，双玉一时藏。西南多甘棠，日莫人凄凉。风月三千篇，烂烂光生香。佳郎与快婿，门户未渠央。三者无一憾，呜呼公不亡。","dynasty":"宋代","title":"挽朱侍郎"}
{"author":"程珌","content":"营筑未休锸，晓夕留松区。忽聆载輀车，归自杭与湖。冷雨涩不晴，山径淖如涂。间关五百滩，转轴上云衢。纯孝格玄穹，安席若平铺。忆昔祖慈亲，六月暑方徂。奠酒虽百壶，练溪焦釜枯。今日溯长风，辛岨谅一如。维公有贤称，霭然溢枌闾。千金手不售，其钟后人乎。天畀此石窌，指顾即吾庐。且复愆以平，万家守者居。甚欲一引绂，山寒阻前趋。黄罗金紫峰，送目但踌躇。","dynasty":"宋代","title":"挽致政吕通议"}
{"author":"程珌","content":"阴崖老虎杀气骄，一噫三日搅泬漻。日寒不焰云飞逃，乾坤蚁转东南高。疾势已作奔天涛，馀威犹捲少陵茅。鱼鳖怖死蛟龙号，舟中性命如鸿毛。起来危立大江皋，白沙黄尘纷驿骚。徐呼风伯入苹蒿，指撝八极建六鳌。翕张橐籥吾谁曹，太平之风不鸣条。","dynasty":"宋代","title":"辛亥冬交石阻风三日"}
{"author":"程珌","content":"太史告春才五日，东风昨夜传消息，斗边一星下南极。饰以貂蝉扶社稷，更昌斯文开民则。","dynasty":"宋代","title":"太上虚皇黄庭经句法十篇寿赵帅"}
{"author":"程珌","content":"去年曾说冬菹绿，今年蓼甲春盘簇，綵花金胜相辉属。五色班衣佩苍玉，先奉庭帏千岁祝。","dynasty":"宋代","title":"太上虚皇黄庭经句法十篇寿赵帅其二"}
{"author":"程珌","content":"乔松落涧节轮囷，诗书万卷终经纶，日华隔雾光难晨。公独知其堕凡尘，何当一为问大钧。","dynasty":"宋代","title":"太上虚皇黄庭经句法十篇寿赵帅其七"}
{"author":"程珌","content":"江天欲雪未成雪，推出云头照霜月。此夕更长不可辜，何时百万入彩卢。几年长涎一车曲，输他猎奴饫生肉。也须龙伯坐鳌头，却看沙碛卧虾鳅。","dynasty":"宋代","title":"郊台信笔"}
{"author":"程珌","content":"短绠长瓶高下飞，老农雨汗红淋漓。夜来雨意已垂垂，一事不成风又吹。决破玉龙太清池，满浸万顷碧琉璃。","dynasty":"宋代","title":"汲井溉田民亦劳止歌以相之"}
{"author":"程珌","content":"天容不老，千龄已祝于尧年；地限无边，四海均闻于舜乐。至和一鼓，万象皆春。上侑清欢，后部献曲。","dynasty":"宋代","title":"后筵勾曲"}
{"author":"程珌","content":"渤澥东南界，西北倚昆崙。当时推步，但知宇内有乾坤。午夜风轮微转，驾我浮空泛景，一息过天垠。俯视人间世，渺渺聚沤尘。挽天吴，摩海若，吐还吞。宁用计年，八十阳九又三阴。要自白榆星外，直至黑流沙底，山与泽俱平。不论初末度，一色界如银。","dynasty":"宋代","title":"沁园春其五戊戍自寿"}
{"author":"程珌","content":"底事中秋无月，元来留待今宵。群仙拍手度仙桥。惊起眠龙夭矫。天上灵槎一度，人间八月江潮。西兴渡口几魂消。又见潮生月上。","dynasty":"宋代","title":"西江月其二癸巳自寿"}
{"author":"程珌","content":"用之与程珌同时。","dynasty":"宋代","title":"朱用之"}
{"author":"程珌","content":"夜来踏月过临川，水面粼粼桂魄圆。此际高人方熟寐，难为一扣绿筠轩。","dynasty":"宋代","title":"程掌书二首"}
{"author":"程珌","content":"分明如梦缟玄衣，傍月凌风自在飞。梦觉出门都不见，不知已上子陵砚。","dynasty":"宋代","title":"程掌书二首"}
{"author":"程珌","content":"春风吹屣到南园，着酒涂酥花正繁。更喜满前无俗物，横塘疏竹渭南村。","dynasty":"宋代","title":"出南郊清甚"}
{"author":"程珌","content":"轻烟薄雾锁平川，全似江南二月天。昨夜溪头新雨过，分明洗出太平年。","dynasty":"宋代","title":"春贴"}
{"author":"程珌","content":"往哲有清言，晋人未为达。此身皆假合，既散安用鍤。大音不在弦，琴亦安所设。当时逃酒徒，往往畏侵及。豁哉桴海时，风涛任兴息。","dynasty":"宋代","title":"促冬望日登四顾坡"}
{"author":"程珌","content":"杜陵已醉老坡仙，生后百年恨不及。那知开眼大江西，突兀见公正冠帻。凛然清风不可攀，千载懦夫毛骨粟。暇时略吐胸中云，坐使九霄成五色。未辨执乐三千指，不计酒材七百石。落然收宝入丹田，归省庐阜千寻碧。那知城裹住相如，但信城东有太白。一时馀子皆鷁退，家有诸郎傅正胍。世尘千劫都磨尽，独有诗缘渺亡极。天欲留公在世间，管领风月长为客。彩凤一鸣天地静，安得微吟容晚出。巨止青山吞泽芥，许投顽石博拱璧。先丘宰木已参天，幽碣未刊但惕夕。鲁山四绝先李文，谊贯幽胆光存殁。先生匹素不可辜，傥得烟云生勃郁。化为匹锦授丘迟，磨钝为铦希万一。要是人贫常熟书，非关卖菜复求益。讵敢限字如昔闻，小大当唯意所适。庶几挂在露寒堂，琅然一读意一释。不须点白鱠松鲈，解衣卧听歌赤壁。","dynasty":"宋代","title":"代上杨诚斋"}
{"author":"程珌","content":"邂逅乡人却异力，蹇驴仍得瘦东阳。不妨令随流水，自看寒花吐晚香。微岸纶巾风力劲，小亭盏午阴长。不堪细数淮南树，独倚青冥兴欲狂。","dynasty":"宋代","title":"登石头城"}
{"author":"程珌","content":"富池大信江千里，三日醉卧烟蓬底。晓来推蓬登断岸，因忆牧之呼屐齿。九华隆隆闸天脊，微云低度差参是。百唤牧之如不闻，剥脱尘痕见文字。今年十月天未霜，木叶留露光嶷嶷。兴亡风流不可论，苍松怪石还如此。我今与予陟层巅，酌酒赋诗云乐只。后来谁复是牧之，斜阳归路芙蓉水。","dynasty":"宋代","title":"登紫微崖"}
{"author":"程珌","content":"列障罗屏合，回泉玉带环。外容三肘密，中着十洲宽。天意驱蹲虎，人心见圣蟾。烦君招旧隐，来此共潺湲。","dynasty":"宋代","title":"丁亥闰五月十日回自真圣道坊车中记事"}
{"author":"程珌","content":"俗士贫刍拳，喜充藜苋肠。幽人乐清旷，要湔尘土裳。嗟予别松林，吴砧九换霜。因复不知归，念之汗如浆。","dynasty":"宋代","title":"读史有感"}
{"author":"程珌","content":"二木盘根三千秋，万斧过之无敢视。今辰有梓号国工，朋曹十数来睥睨。为言此木难斤斧，上有蟠龙下伏虎。莫教惊动万年枝，擎电轰雷三日雨。直须作法起南风，号召百神同力扈。昂昂头角向梅堂，五六镇星来作辅。坐令国势蛩萝图，万岁千秋奉明主。","dynasty":"宋代","title":"伐千秋巨木竟梁海堂"}
{"author":"程珌","content":"黄云衔雪天模糊，有客飘然出上都。青丝络马银兜鍪，红锦{革长}弓金仆姑。剑光压匝照路隅，帕首百骑前诃呼。不知客本山泽臞，今胡为者意气粗。自言有将新孙吴，我欲与之同减明。呜呼亡胡岂难且，病兵怯将自逃逋。胡不观昔我艺祖造中区，以兵为国垂洪模。河北河东义勇徒，二十四万鼓应枹。中兴益振尺五符，世忠淮左聚熊貙，刘锜淮西貔虎俱。上流岳飞弯天弧，金陵张浚羆捕狐。单于台下虽宽诛，采石山前已断颅。迩来残虏尚窥窬，门内群寇更睢盱。胡乃朘剥及其肤，岂止牛羊不求刍。我欲别幕飞于菟，十万一屯淮之区。技闲器利整平居，帜明鼓震蒐彼庐。精神所折虏如无，而况山东群盗乎。五符傥缺听其虚，十年且尽一赋租。斩然圻画勿牵渠，他时混一更新图。伟哉玉帐得通儒，君复碧油吐良谟，凌烟岂一貂蝉与。","dynasty":"宋代","title":"奉送季清赴山东幕府"}
{"author":"程珌","content":"诗成催雪岂无功，今果装严七宝公。休说春花那谁舞，也教耳热慰新丰。","dynasty":"宋代","title":"复朱教授"}
{"author":"程珌","content":"朝来照眼百琼瑰，为有诗筒打雪来。不止梁园许分简，诗坛高築比云台。","dynasty":"宋代","title":"复朱教授"}
{"author":"程珌","content":"沙寒日薄水云愁，贼魏王吴一夜休。自是英雄元不死，至今犹占大江流。","dynasty":"宋代","title":"甘将军庙"}
{"author":"程珌","content":"红云一朵金炉烟，黄伞亭亭午漏傅。龙床犹御金华殿，方进群儒读宝编。编中并载神尧语，三十六年真复古。祗今安用读遗书，卓然已复光前绪。高皇当日济艰难，犹在经纶未备间。今日山东河北地，百年膻去一朝还。更有祖宗傅国玺，琢于元祐隆平际。玉光射日篆云飞，今日煌煌登宝几。高皇一笑在天灵，神孙今日再中兴。锡与千秋万岁龄，甲兵洗尽年丰登。群臣尚或呻佔毕，微臣但拱坳头立。芳筵华秩及龙媒，亦拜聊翩自天锡。更忆先朝彻讲馀，有臣曰轼感恩腴。愿对紫薇花影下，试草招来赞普书。今也梯航慕中夏，无复更待招来者。微臣但摩千丈松，敬赓吉甫中兴雅。","dynasty":"宋代","title":"高宗皇帝贤训终编锡赉进诗"}
{"author":"程珌","content":"纷纷宾客趋骠骑，何事任安太朴疏。却笑君非王太傅，不容朝士不回车。","dynasty":"宋代","title":"观史有感"}
{"author":"程珌","content":"厌听人间乐，催成海上丹。云车分白象，天仗高下鸾。梧野朝烟波，咸阳莫日寒。龙舟宵济处，清血涨红干。","dynasty":"宋代","title":"光宗皇帝挽诗"}
{"author":"程珌","content":"玉锁辞椒禁，瑶宫问广寒。人间方祝鳦，三上忽飞鸾。弱水三山鬲，华胥一梦残。圣情凝望处，仙御景云端。","dynasty":"宋代","title":"光宗皇后挽诗"}
{"author":"程珌","content":"底用荒村访野坟，青编相对俨如存。当年但识清谈乐，今日方知节概尊。千载腐儒空吊古，几章冷语自消魂。便当僇力清河洛，一洗新亭旧泪痕。","dynasty":"宋代","title":"贺费枢密登卞忠贞公墓"}
{"author":"程珌","content":"禁近烟光润，阶平日影暄。黄麻方草罢，红药正花翻。蒨色浮春动，清阴匝午繁。心倾青琐客，香满紫微垣。漏永文书静，天低雨露温。人言有神仙，早晚拜晚恩。","dynasty":"宋代","title":"红药当阶翻"}
{"author":"程珌","content":"朝来百鼓殷军门，知是元戎肃万屯。杀气直摧龙尾壘，英风远薄斗场村。从今吴卒精成勇，却看燕兵脆可掀。好人庙堂裨圣备，指麾诸将定中原。","dynasty":"宋代","title":"建康春教致语"}
{"author":"程珌","content":"河南贡士紫萄诗，不比寻常贡士时。一老堂堂强国栋，四筵济济瑞庭芝。傅闻座主趋璜召，恰与诸生赴诏期。宴罢琼林如谒谢，请君怀剌凤凰池。","dynasty":"宋代","title":"建康鹿鸣宴致语"}
{"author":"程珌","content":"松风一壑逼人寒，老石瑽瑽响碧湍。疑是银河天不锁，泻从云际下人间。","dynasty":"宋代","title":"江山道中瀑布"}
{"author":"程珌","content":"粹石皆频岁，炎刘或异祠。有唐方定制，我宋遂因仪。列圣馨明德，皇穹答显祺。恭惟圣天子，大典应昌期。","dynasty":"宋代","title":"郊祀庆成诗"}
{"author":"程珌","content":"涓洁先原庙，纯忱历太宫。八神开列阕，万骑拥丰隆。轨道清风肃，洪颐丽日红。康衢听细语，八彩更重瞳。","dynasty":"宋代","title":"郊祀庆成诗"}
{"author":"程珌","content":"牙签犹未进，玉冕已先须。峻级飞平步，端圭却掖扶。祥光匝霄极，和气滃天区。福饮烟升已，傧神霭瑞符。","dynasty":"宋代","title":"郊祀庆成诗"}
{"author":"程珌","content":"紫畴祗堂陛，苍龙奉驾回。边尘知电扫，岁稔十年开。丹凤覃天泽，东朝奉玉杯。楼前呼万岁，砰隐动春雷。","dynasty":"宋代","title":"郊祀庆成诗"}
{"author":"程珌","content":"谓圣惟乡飨，由心克致虔。天心今答圣，圣意更祈天。沖性犹勤德，搜求愈任贤。愚臣输至款，端在赋甘泉。","dynasty":"宋代","title":"郊祀庆成诗"}
{"author":"程珌","content":"江天俗雪未成雪，推出云头照霜月。此夕更长不可辜，何时百万入彩盧。几年长涎一车曲，输他猎奴饫生肉。也须龙伯坐鳌头，却看沙碛卧虾鳅。","dynasty":"宋代","title":"郊台信笔"}
{"author":"程珌","content":"去年何明正，有妇方笄年。母病偕幼弟，奉佛祈病蠲。既蠲未全已，剖肝代兰荃。今年盛立旺，二子亦奇伟。兄肝起母病，弟复先割股。人生贵男儿，愧此簪笄女。峨峨儒冠弁，愧此田家子。予谬为令长，冥愚化不宣。彼直天性厚，或以上泽覃。劳之缗酒廪，重为此诗篇。揭之旌其门，观风盛采旃。既以观邦人，庶几风普天。","dynasty":"宋代","title":"揭富阳孝子门"}
{"author":"程珌","content":"铁瓮高资只半程，柴沟晓发暮金陵。莫言三宿何濡滞，已觉匆匆役此生。","dynasty":"宋代","title":"金陵驿"}
{"author":"程珌","content":"双莲合蕊更开花，报道金銮日未斜。已草禁中新凤诏，趣君十日觐东华。","dynasty":"宋代","title":"两炬并花"}
{"author":"程珌","content":"画航同载若登仙，却笑泥韉马不前。要识冷烟催谷雨，须知澹日养花天。千修翠柳随风舞，一枝夭桃照水妍。须信人生行乐耳，虚名那用世间傅。","dynasty":"宋代","title":"流觞西湖用范左史韵"}
{"author":"程珌","content":"并海名山万叠开，太慈太白等蓬莱。自从斋国锄云后，又见夫人驾归来。","dynasty":"宋代","title":"鲁国夫人薤露歌"}
{"author":"程珌","content":"不见东耕四十年，兹晨蓑笠去翩翩。从今数过三蓂朔，史笔当年大有篇。","dynasty":"宋代","title":"孟夏廿一东作秩然"}
{"author":"程珌","content":"天狼腾腾照单于，怒麛抗岳于上都。松漠城高沙万里，其下穹庐育此胡。皇仁配天覆中宇，西垂北际香无区。七十年来军事绝，谋臣猛将皆丘墟。兜銮摧剥土气蚀，塞马不鸣秋草枯。祈连山下安稳卧，岁将金帛自膏腴。文儒申申武士堕，先生奋臂一长吁。当时颠未谁能记，家有中原孤臣书。吮血为墨肤为纸，惊风吹到玉蜚除。诚通精寤动乙览，天经地纬开庙谟。手援神予截河汉，中天真人正握符。蛇龙螭虎杂万骑，庸蜀荆楚从吴军。皇旅如雷铁嶂碎，汴水沄沄汴风嘘。尺檄夜傅三秦定，侵田归鲁在须臾。向来孽雾涨北极，羲和一旦晴光舒。顿弦提网无亏阕，澶漫万里宣皇图。怖威报德永无畔，施令酬功偏裨俱。上下两间皆叶序，天锡皇寿天齐驱。炎精亦曜畅大钧，天祐皇业卑唐虞。金石并奏告清庙，圆坛紫气霭堪舆。丹门宣赦傅天下，百万颂声流康衢。此时此书方策勋，先生尤国荣有馀。","dynasty":"宋代","title":"秘阁儒荣堂"}
{"author":"程珌","content":"外物不足恃，翻覆百年间。唯有万卷书，可以解我颜。男儿贵立志，达人得大观。百川日夜流，与海会波澜。丘陵安于卑，宁复望太山。方当少年时，发齿未凋残。圣贤户庭阔，人人可跻攀。谨勿随馀子，碌碌走丘樊。","dynasty":"宋代","title":"勉子侄"}
{"author":"程珌","content":"圣德同天运，神功并日升。鞑真怀栗栗，齐鲁格烝烝。复古周图盛，中宗汉业升。未饶元结辈，磨笔诵中兴。","dynasty":"宋代","title":"宁宗皇帝挽诗"}
{"author":"程珌","content":"逝者如期乎，翩翩北飞鸿。鸿北来岁南，人去亡南踪。庚寅仲姊去，庚辰伯姊空。千里不一见，血泪迸秋风。自馀只一弟，留守先人宫。我已日崦嵫，安能久转蓬。束担其归与，相从十载山之东。","dynasty":"宋代","title":"器吴范二姊"}
{"author":"程珌","content":"风细吹吟凤，雷惊起蛰龙。几年卧空谷，今日享真封。","dynasty":"宋代","title":"乔松"}
{"author":"程珌","content":"安车未向都门移，且揽西菩一段奇。路入山腰须种树，泉流石齿莫开池。重来坡老今谁是，出世参参不记时。结束匆匆出门去，白云明月旧相知。","dynasty":"宋代","title":"庆元丁巳十月奉亲如临安宿西菩寺表弟吴克仁"}
{"author":"程珌","content":"熙定相望百馀年，又有人如古铁顽。日落尚怜今夕路，月明无恙旧时出。朱红野实堆盘裹，粉白诗牌满壁间。欲为慈颜供一笑，更留数语任渠删。","dynasty":"宋代","title":"庆元丁巳十月奉亲如临安宿西菩寺表弟吴克仁"}
{"author":"程珌","content":"午夜青衣海上还，八年两度雪封山。如今一水平如镜，好钓桐江五百滩。","dynasty":"宋代","title":"闰九十四"}
{"author":"程珌","content":"日望黄尖杪，今登白际巅。千山皆委地，一臂独擎天。","dynasty":"宋代","title":"三月三日度日际"}
{"author":"程珌","content":"旬雨埋青冥，今晨浴新阳。老红堕万劫，稚绿罗千行。叶碎青槐石，条净紫薇香。去岁护筼筜，今年已苍{上竹下艮}。翩翻鹊引雏，伊优雀绕墙。有象咸熙愉，对时多慨慷。门外车马喧，省中日月长。要之非大快，大快在沧浪。沧浪兴何穷，风帆十丈樯。明月酌严君，浮丘蔚南翔。快马抹青山，恍入万松庄。山中多老人，雪巅更眉庞。持酒相劳苦，儿童纷迎将。小卧听雪坞，徐步堆雪乡。玉界梅万本，烟海杉千章。三峡桃源浪，九夏冰严霜。危桥跨步虹，曲水飞轻觞。两日足可周，百年事难量。送客出松关，壮楗设站旁。挥手谢世人，从今永相忘。","dynasty":"宋代","title":"三月十八日锁试童子侍其行卷萧然无事成二十"}
{"author":"程珌","content":"雉尾差参宝扇开，九霞双阕聋蓬莱。霜清法驾黄金殿，云拥仙班紫玉杯。天上剖符初绕电，人间作颂已鸣雷。长生纪籙知多少，瓠子澄清一万回。","dynasty":"宋代","title":"圣节致语"}
{"author":"程珌","content":"磊魁晶荧，岁有常期。秋分维何，天高气清。玉蟾吐煇，银汉无声。澄霄一色，万里云平。此时候之，出丙入丁。所出之国，政化和平。人生其时，既寿且宁。矧复前星，以及子星，与之并明。天启休期，应期挺生。","dynasty":"宋代","title":"寿皇子"}
{"author":"程珌","content":"太初孰元，浑沦蒙密。弥漫宇宙，一气沕潏。孰知是旱，无极有极。天高地下，人生物出。畴虽未分，易虽未画，行乎其间，充满周悉。炎黄启序，姬孔抉机。陶为泰和，数千其期。写为六经，万言具垂。太史变法，汉唐续维。迄于我宋，皇皇巍巍。百代以下，上接农羲。畏天若临，视民如伤。消斥奸佞，登崇隽良。急将宽兵，我武维扬。选牧与部，仁风以翔。节用裕下，根深本强。身修国治，网举目张。由经而史，自皇而王。以暨我朝，同此一网。天赋风妙，学力深详。上而河洛之图画，近而我祖之宪章。贯千古于旦暮，斂一心于混茫。大哉斯学，夫岂经生学士析解章句而已哉。","dynasty":"宋代","title":"寿皇子"}
{"author":"程珌","content":"皇穹发灵，炎图中兴。南吕调议，运叶千龄。金相玉质，虎步龙行。亲师问道，日进月新。以是事亲，忠孝一忱。以是格天，昭彻一心。人之忠佞，事之义萌。至则能断，举无遁情。夫是以清明在躬，志气如神。绵绵若存，为天要根，非道之外，他有长生。又况秋饮沆瀣，宵见南极。风雪叶和，海邦宁谧。枫宸椒禁，两宫怡愉。忠厚所根，仁浃閻闾。愿寿多男，洋洋康衢。天赐玉卮，人歌紫芝。磐石萝图，维熊梦奇。孔蔓且硕，时万时亿。","dynasty":"宋代","title":"寿皇子"}
{"author":"程珌","content":"境胜由盘古，闻名自谪仙。一从江国后，又到老坡年。山顶烟仍紫，楼头月故圆。继今知几劫，风物更依然。","dynasty":"宋代","title":"书富阳普照院二首"}
{"author":"程珌","content":"祗爱招提古，那知俗更醇。寺虽炎汉代，人尚葛天民。僧定都忘客，林深自鏁春。我来千载后，更有后题人。","dynasty":"宋代","title":"书富阳普照院二首"}
{"author":"程珌","content":"悔作唐山来，山深交友绝。相逢急相得，乍见乃乍别。嗟此冰玉人，寒梅疏带雪。胸次罗文奎，笔底耀离缬。朝家渴英隽，结网仍高设。行且收殊科，勉哉嗣先烈。一编忠义传，奸萌叹先折。千载懦夫魂，脆骨变奇节。识此吴中奇，复幸拜前哲。何异鲁国人，一朝获双玦。晴云起芝田，东风催啼鴂。慈庭有近书，明朝动归辙。新抽草可茵，微露花堪折。相思复相思，后夜天边月。","dynasty":"宋代","title":"送常世卿归嘉兴"}
{"author":"程珌","content":"通明殿上紫芝仙，乞得闲身下九天。今日都门临祖处，几人惊叹着鞭先。","dynasty":"宋代","title":"送顾侍郎安抚浙东"}
{"author":"程珌","content":"夜来天阕望文昌，移在藩臣斗极旁。千尺涛江元不远，公当早晚对明光。","dynasty":"宋代","title":"送顾侍郎安抚浙东"}
{"author":"程珌","content":"云溪深处万松林，烟起晴天自作尘。根向九华分结处，与君同是墨仙人。","dynasty":"宋代","title":"送松煤十丸与叶秀才"}
{"author":"程珌","content":"顷与君别时，君颐未生髭。曶曶二十年，惊见紫髯奇。相逢不相识，视剌乃得之。尊酒出文卷，芙蓉阴未移。白露团虚檐，素蟾堕寒池。胡为于此时，与君又语离。自言甘旨急，毋失旧馆期。丈夫属有志，富贵无定姿。愿君勉自力，上以慰亲思。明年寒雁来，殷勤寄书词。为报秋风高，吴仙得桂枝。","dynasty":"宋代","title":"送夏明叔归建宁"}
{"author":"程珌","content":"彩贴隃麋湿，屠苏琥珀浓。夕阳犹猎日，午夜已春风。","dynasty":"宋代","title":"岁暮"}
{"author":"程珌","content":"太名告春才五日，春风昨夜傅消息，斗边一星下南极。饰以貂蝉扶社稷，更昌斯文开民则。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"去年曾说冬葅绿，今年蓼甲春盘簇，彩花金胜相辉属。五色班衣佩苍玉，先奉庭帏千岁祝。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"莫辞金盏十分斟，迩日星郎宠数深，庭前桂子更鲜新。鳌头早晚贴涂金，公亦绿殿峨华簪。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"汉列土宇封同姓，唐擢宗英持国柄，我宋膺图临海镜。参天杞梓仙源盛，萧敷艾荣何足订。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"向也何幸识仙翁，玉栗春明盛德容，又常一再见阿戎。神情颖异机生锋，公家流庆无终穷。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"明年天使九街驰，御茗名薰宣玉词，更敕仪鸾饷寿卮。我有新曲名紫芝，会当献之凤凰池。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"乔松落润节轮囷，诗书万卷终经纶。日华隔雾光难晨。公独知其堕凡尘，何当一为问大钧。","dynasty":"宋代","title":"太上虚皇黄庭经句法十篇寿赵师"}
{"author":"程珌","content":"晖晖朝阳亭，亭前钟阜青。岩险尚积雪，光彩浮初晴。亭下清溪水，滑流新泮冰。双凫知随阳，亦逐流澌行。亭中贤主人，快此景物清。开门延客人，掬雪当泉烹。凌蹙淮水涨，修鳞烂银瓶。更酌秦淮春，配此玉鼓羹。了无一物俗，表裹俱蓬瀛。宇宙有佳致，心清境乃并。甚爱主人贤，澹然遗世营。不言饮人和，恂恂发天诚。清处亦绝奇，亭亭秋露茎。胸中足丘壑，城头亦林坰。不与风月期，结屋谩茅菁。却惭最不客，形秽识不灵。宿怀幽深趣，侵寻尘坌撄。一官冷于铁，痴坐如冻蝇。唤来俎豆间，不知梅已英。清赏可无傅，陋语恐难徵。春风送鹏程，眷言寻此盟。","dynasty":"宋代","title":"题朝阳亭"}
{"author":"程珌","content":"孝友尊前哲，词章裕后生。析台真御史，槐市大司哉。骐骥风方力，艅艎浪忽倾。山寒丹旐急，识者为沾缨。","dynasty":"宋代","title":"挽蔡祭酒"}
{"author":"程珌","content":"学渺千江水，才雄百尺楼。凫飞思叶县，燕寐忆苏州。有感珠还浦，无苛虎渡洲。浦江天阁处，缺月正如钩。","dynasty":"宋代","title":"挽曹监丞二首"}
{"author":"程珌","content":"威凤方翔汉，寒鸦已宿林。平生惟好士，无日不挥金。驷牡频催加，琵琶遽绝音。山名升白日，回首一沾襟。","dynasty":"宋代","title":"挽曹监丞二首"}
{"author":"程珌","content":"恋阕葵心在，怀山秀野寒。华繁常侍愧，草隶折冲难。结绿红辉碎，县藜夜色残。平生桑梓地，雪涕早云端。","dynasty":"宋代","title":"挽程给事"}
{"author":"程珌","content":"厚德推吾党，修名霭列绅。明经魁别幙，仗节聘殊邻。南峤思良牧，西枢失重臣。龙原高家在，千古卧麒麟。","dynasty":"宋代","title":"挽程枢密二首"}
{"author":"程珌","content":"忠壮源尤远，新安盛莫偕。千年瑶斗柄，一夜玉楼阶。学业光文简，仪刑谢艮斋。晓钟傅恨处，清泪落天涯。","dynasty":"宋代","title":"挽程枢密二首"}
{"author":"程珌","content":"诸老郡沦谢，惟公尚典刑。谋谟关杜稷，风采聋朝廷。政路方虚席，台躔遽折星。幸哉芳史在，宁用问丹青。","dynasty":"宋代","title":"挽范端明"}
{"author":"程珌","content":"少年思贾谊，中寿忆宾主。军政存钟阜，民庸在括苍。马啼归凤阕，车轴折关肠。唤起青油梦，悲风搅白杨。","dynasty":"宋代","title":"挽钱塘蔡令君"}
{"author":"程珌","content":"翊运勋臣第一家，却于翰墨掇英华。谁知忠孝千年事，不逐春风落水花。","dynasty":"宋代","title":"挽太府丞知徽州韩公"}
{"author":"程珌","content":"抱大难倾橐，随时欲见田。星灾诸葛日，齿少紫芝年。鲁国麟枯骨，蓝田玉折瑄。忍闻环佩响，帝所侍钧天。","dynasty":"宋代","title":"挽汪给事"}
{"author":"程珌","content":"才华唐令君，名胜晋参军。善政流郴水，遗风袭缙云。宝钗当自合，神剑不中分。心折白岩路，猿吟日未曛。","dynasty":"宋代","title":"挽王柳州"}
{"author":"程珌","content":"志抗金坚厉，材成玉粹温。时哉非不遇，命也更奚言。季子风流远，吴公治行存。敬亭无恙否，愁绝暮云昏。","dynasty":"宋代","title":"挽吴郎中"}
{"author":"程珌","content":"人品真豪爽，天姿尚典刑。昼帘深院子，春旆拥郊坰。云子千艘白，监烟万灶青。南州高士博，三叹一彫零。","dynasty":"宋代","title":"挽徐提举"}
{"author":"程珌","content":"风惨琳宫晓，云愁铁瓮春。鸿冥方避弋，鱣集遽成尘。金虎多遗爱，银菟愧后人。寻思汉循吏，竹帛逐时新。","dynasty":"宋代","title":"挽杨提举"}
{"author":"祖可","content":"谁向江头遗恨浓，碧波流不断，楚山重。柳烟和雨隔疏钟。黄昏后，罗幕更朦胧。桃李小园空，阿谁犹笑语，拾残红？珠帘卷尽夜来风。人不见，春在绿芜中。","dynasty":"宋代","tags":"婉约，惜春","title":"小重山·谁向江头遗恨浓"}
{"author":"祖可","content":"西风簌簌低红叶。梧桐影里银河匝。梦破画帘垂。月明乌鹊飞。新愁知几许。欲似丝千缕。雁己不堪闻。砧声何处村。","dynasty":"宋代","title":"菩萨蛮"}
{"author":"祖可","content":"谁能画取沙边雨。和烟澹扫蒹葭渚。别岸却斜晖。采莲人未归。鸳鸯如解语。对浴红衣去。去了更回头。教侬特地愁。","dynasty":"宋代","title":"菩萨蛮"}
{"author":"祖可","content":"谁向江头遣恨浓。碧波流不断，楚山重。柳烟和雨隔疏钟。黄昏后，罗幕更朦胧。桃李小园空。阿谁犹笑语，拾残红。珠帘卷尽落花风。人不见，春在绿芜中。","dynasty":"宋代","title":"小重山"}
{"author":"包融","content":"武陵川径入幽遐，中有鸡犬秦人家。先时见者为谁耶，源水今流桃复花。","dynasty":"唐代","tags":"送别，写狗古诗18首","title":"武陵桃源送人"}
{"author":"包融","content":"笑笑傍溪花，丛丛逐岸斜。朝开川上日，夜发浦中霞。照灼如临镜，丰茸胜浣纱。春来武陵道，几树落仙家？","dynasty":"唐代","title":"赋得岸花临水发"}
{"author":"包融","content":"茂德来徵应，流泉入咏歌。含灵符上善，作字表中和。有草恒垂露，无风欲偃波。为看人共水，清白定谁多。","dynasty":"唐代","title":"和崔会稽咏王兵曹厅前涌泉势城中字"}
{"author":"包融","content":"晨登翅头山，山曛黄雾起。却瞻迷向背，直下失城市。暾日衔东郊，朝光生邑里。扫除诸烟氛，照出众楼雉。青为洞庭山，白是太湖水。苍茫远郊树，倏忽不相似。万象以区别，森然共盈几。坐令开心胸，渐觉落尘滓。北岩千馀仞，结庐谁家子。愿陪中峰游，朝暮白云里。","dynasty":"唐代","title":"登翅头山题俨公石壁"}
{"author":"包融","content":"荒台森荆杞，蒙笼无上路。传是古人迹，阮公长啸处。至今清风来，时时动林树。逝者共已远，升攀想遗趣。静然荒榛门，久之若有悟。灵光未歇灭，千载知仰慕。","dynasty":"唐代","title":"阮公啸台"}
{"author":"包融","content":"江外有真隐，寂居岁已侵。结庐近西术，种树久成阴。人迹乍及户，车声遥隔林。自言解尘事，咫尺能辎尘。为道岂庐霍，会静由吾心。方秋院木落，仰望日萧森。持我兴来趣，采菊行相寻。尘念到门尽，远情对君深。一谈入理窟，再索破幽襟。安得山中信，致书移尚禽。","dynasty":"唐代","title":"酬忠公林亭"}
{"author":"包融","content":"湖岸缆初解，莺啼别离处。遥见舟中人，时时一回顾。坐悲芳岁晚，花落青轩树。春梦随我心，悠扬逐君去。","dynasty":"唐代","title":"送国子张主簿"}
{"author":"包融","content":"芸阁朝来雪，飘飖正满空。褰开明月下，校理落花中。色向怀铅白，光因翰简融。能令草玄者，回思入流风。","dynasty":"唐代","title":"和陈校书省中玩雪"}
{"author":"包融","content":"茂德来征应，流泉入咏歌。含灵符上善，作字表中和。有草恒垂露，无风欲偃波。为看人共水，清白定谁多。","dynasty":"唐代","title":"和崔会稽咏王兵曹厅前涌泉势城中字"}
{"author":"崔涯","content":"动地经天物不伤，高情逸韵住何方。扶持燕雀连天去，断送杨花尽日狂。绕桂月明过万户，弄帆晴晚渡三湘。孤云虽是无心物，借便吹教到帝乡。","dynasty":"唐代","title":"咏春风"}
{"author":"崔涯","content":"陇上泉流陇下分，断肠呜咽不堪闻。嫦娥一入月中去，巫峡千秋空白云。","dynasty":"唐代","title":"别妻"}
{"author":"崔涯","content":"二年不到宋家东，阿母深居僻巷中。含泪向人羞不语，琵琶弦断倚屏风。日暮迎来香閤中，百年心事一宵同。寒鸡鼓翼纱窗外，已觉恩情逐晓风。","dynasty":"唐代","title":"杂嘲二首"}
{"author":"崔涯","content":"赤板桥西小竹篱，槿花还似去年时。淡黄衫子浑无色，肠断丁香画雀儿。","dynasty":"唐代","title":"悼妓"}
{"author":"崔涯","content":"虽得苏方木，犹贪玳瑁皮。怀胎十个月，生下昆仑儿。布袍披袄火烧毡，纸补箜篌麻接弦。更著一双皮屐子，纥梯纥榻出门前。","dynasty":"唐代","title":"嘲妓"}
{"author":"崔涯","content":"黄昏不语不知行，鼻似烟窗耳似铛。独把象牙梳插鬓，昆仑山上月初明。觅得黄骝鞁绣鞍，善和坊里取端端。扬州近日浑成差，一朵能行白牡丹。","dynasty":"唐代","title":"嘲李端端"}
{"author":"崔涯","content":"日暮迎来香閤中，百年心事一宵同。寒鸡鼓翼纱窗外，已觉恩情逐晓风。","dynasty":"唐代","title":"杂嘲二首其二"}
{"author":"崔涯","content":"布袍披袄火烧毡，纸补箜篌麻接弦。更著一双皮屐子，纥梯纥榻出门前。","dynasty":"唐代","title":"嘲妓其二"}
{"author":"崔涯","content":"觅得黄骝鞁绣鞍，善和坊里取端端。扬州近日浑成差，一朵能行白牡丹。","dynasty":"唐代","title":"嘲李端端其二"}
{"author":"崔涯","content":"领得溪风不放回，傍窗缘砌遍庭栽。须招野客为邻住，看引山禽入郭来。幽院独惊秋气早，小门深向绿阴开。谁怜翠色兼寒影，静落茶瓯与酒杯。","dynasty":"唐代","title":"竹"}
{"author":"崔涯","content":"太行岭上二尺雪，崔涯袖中三尺铁。一朝若遇有心人，出门便与妻儿别。","dynasty":"唐代","title":"侠士诗"}
{"author":"崔涯","content":"野栏秋景晚，疏散两三枝。嫩碧浅轻态，幽香闲澹姿。露倾金盏小，风引道冠欹。独立悄无语，清愁人讵知。","dynasty":"唐代","title":"黄蜀葵"}
{"author":"李观","content":"御沟回广陌，芳柳对行人。翠色枝枝满，年光树树新。畏逢攀折客，愁见别离辰。近映章台骑，遥分禁苑春。嫩阴初覆水，高影渐离尘。莫入胡儿笛，还令泪湿巾。","dynasty":"唐代","title":"御沟新柳"}
{"author":"李观","content":"淑节韶光媚，皇明宠锡崇。具寮颁玉尺，成器幸良工。岂止寻常用，将传度量同。人何不取利，物亦赖其功。紫翰宣殊造，丹诚厉匪躬。奉之无失坠，恩泽自天中。","dynasty":"唐代","title":"试中和节诏赐公卿尺诗"}
{"author":"李观","content":"万象城东雅入诗，半湖云霭捲残晖。老龙惜雨慵离蛰，迷鹭逢人惯不飞。岸僻自宜安钓石，水清谁碍濯尘衣。使君公退便游此，却恐吾皇急诏归。","dynasty":"宋代","title":"东湖"}
{"author":"李观","content":"竹根穿石嘴，松影入泉心。不致玄玄处，白云徒自深。","dynasty":"宋代","title":"题翠微亭"}
{"author":"李观","content":"十谒朱门九不开，利名渊薮且徘徊。自知不是公侯骨，夜夜江山入梦来。","dynasty":"宋代","title":"题处州直厅壁"}
{"author":"李观","content":"村寺钟声渡远滩，半轮残月落前山。徐徐拨棹却归湾，浪叠朝霞锦绣翻。","dynasty":"宋代","title":"渔父二首其二"}
{"author":"李观","content":"天阙抵清江，萍泛七千里。心目驻庭闱，恍如寻尺耳。河伯念微衷，风师荐嘉祉。澄澜协顺飙，天际堪屈指。归欤膝下欢，奚独老莱子。","dynasty":"宋代","title":"出宰清江省亲秀水"}
{"author":"李观","content":"养拙藏愚春复春。","dynasty":"宋代","title":"句"}
{"author":"李观","content":"寒城上秦原，游子衣飘飘。黑云截万里，猎火从中烧。阴空蒸长烟，杀气独不销。冰交石可裂，风疾山如摇。时无青松心，顾我独不凋。","dynasty":"唐代","title":"赠冯宿"}
{"author":"李观","content":"卧君山窗下，山鸟与我言。清风何飕飗，松柏中夜繁。久游失归趣，宿此似故园。林烟横近郊，谿月落古原。稚子不待晓，花间出柴门。","dynasty":"唐代","title":"宿裴友书斋"}
{"author":"陈琡","content":"行若独轮车，常畏大道覆。止若员底器，常恐他物触。行止既如此，安得不离俗。","dynasty":"唐代","title":"别僧（一作留别兰若僧）"}
{"author":"崔峄","content":"二相南行至道初，记名留咏在精庐。甘泉不洗天崖恨，留与行人鉴覆车。","dynasty":"宋代","title":"莱公泉"}
{"author":"高世观","content":"男妇呼深树，盘餐聚一村。蝇蚊庭草湿，星月路泥浑。晚斋犹占雨，人眠不待昏。还期集余力，苗影接山根。","dynasty":"清代","title":"观莳"}
{"author":"崔全素","content":"石笋生孤标，屹立青冥直。根横晓浪痕，箨卷春云色。棱棱长钧锋，应使山魅惕。","dynasty":"唐代","title":"与郑辕薛晏游枋口同赋三韵诗石笋高"}
{"author":"崔全素","content":"溪转闻鸣泉，林疏渲苍藓。䔩洁来潺湲，凝光散清浅。未知适所从，空山漫流衍。","dynasty":"唐代","title":"与郑辕薛晏游枋口同赋三韵诗蒙泉"}
{"author":"崔全素","content":"芳姿抱青峦，根蔓殊众品。水净隐帘珠，云开露屏锦。沥沥岩风来，幽香泄清凛。","dynasty":"唐代","title":"与郑辕薛晏游枋口同赋三韵诗薜荔壁"}
{"author":"冯翁","content":"夜梦何奇特，龙飞天汉津。朝横沧海曲，夕过滇池滨。光雯皆五色，蜿蜒无损鳞。渊田变化间，张主藉高旻。蜀中峨眉亭诗一个忠臣九族殃，全身远害亦天常。夷齐死后君臣薄，力为君王固首阳。","dynasty":"明代","title":"宿旅舍题壁"}
{"author":"冯翁","content":"一个忠臣九族殃，全身远害亦天常。夷齐死后君臣薄，力为君王固首阳。","dynasty":"明代","title":"宿旅舍题壁其一蜀中峨眉亭诗"}
{"author":"陈爱真","content":"银河浪静，彩桥风细，斜挂弯弯明月。相逢应说别来愁，须多驻、天边云辙。红尘千载，仙家几日，一岁光阴电瞥。双星离别未多时，浑不似、人间离别。","dynasty":"清代","title":"鹊桥仙七夕寄外"}
{"author":"陈爱真","content":"情痴幸挽香魂住。别七载、一朝重遇。词人得近免泥涂，问旧梦还如故。恼煞封姨生来妒。难都把、锦帏深护。残香零粉遍天涯，那是可留春处。","dynasty":"清代","title":"留春令偶阅花蕊夫人宫词，内藏垂丝海棠花瓣，尚系七年前所收，感成一词"}
{"author":"李陵","content":"　　子卿足下：　　勤宣令德，策名清时，荣问休畅，幸甚幸甚。远托异国，昔人所悲，望风怀想，能不依依？昔者不遗，远辱还答，慰诲勤勤，有逾骨肉，陵虽不敏，能不慨然？　　自从初降，以至今日，身之穷困，独坐愁苦。终日无睹，但见异类。韦韝毳幕，以御风雨；羶肉酪浆，以充饥渴。举目言笑，谁与为欢？胡地玄冰，边土惨裂，但闻悲风萧条之声。凉秋九月，塞外草衰。夜不能寐，侧耳远听，胡笳互动，牧马悲鸣，吟啸成群，边声四起。晨坐听之，不觉泪下。嗟乎子卿，陵独何心，能不悲哉！　　与子别后，益复无聊，上念老母，临年被戮；妻子无辜，并为鲸鲵；身负国恩，为世所悲。子归受荣，我留受辱，命也如何？身出礼义之乡，而入无知之俗；违弃君亲之恩，长为蛮夷之域，伤已！令先君之嗣，更成戎狄之族，又自悲矣。功大罪小，不蒙明察，孤负陵心区区之意。每一念至，忽然忘生。陵不难刺心以自明，刎颈以见志，顾国家于我已矣，杀身无益，适足增羞，故每攘臂忍辱，辙复苟活。左右之人，见陵如此，以为不入耳之欢，来相劝勉。异方之乐，只令人悲，增忉怛耳。　　嗟乎子卿，人之相知，贵相知心，前书仓卒，未尽所怀，故复略而言之。　　昔先帝授陵步卒五千，出征绝域。五将失道，陵独遇战，而裹万里之粮，帅徒步之师；出天汉之外，入强胡之域；以五千之众，对十万之军；策疲乏之兵，当新羁之马。然犹斩将搴旗，追奔逐北，灭迹扫尘，斩其枭帅，使三军之士，视死如归。陵也不才，希当大任，意谓此时，功难堪矣。匈奴既败，举国兴师。更练精兵，强逾十万。单于临阵，亲自合围。客主之形，既不相如；步马之势，又甚悬绝。疲兵再战，一以当千，然犹扶乘创痛，决命争首。死伤积野，余不满百，而皆扶病，不任干戈，然陵振臂一呼，创病皆起，举刃指虏，胡马奔走。兵尽矢穷，人无尺铁，犹复徒首奋呼，争为先登。当此时也，天地为陵震怒，战士为陵饮血。单于谓陵不可复得，便欲引还，而贼臣教之，遂使复战，故陵不免耳。　　昔高皇帝以三十万众，困于平城。当此之时，猛将如云，谋臣如雨，然犹七日不食，仅乃得免。况当陵者，岂易为力哉？而执事者云云，苟怨陵以不死。然陵不死，罪也；子卿视陵，岂偷生之士而惜死之人哉？宁有背君亲，捐妻子而反为利者乎？然陵不死，有所为也，故欲如前书之言，报恩于国主耳，诚以虚死不如立节，灭名不如报德也。昔范蠡不殉会稽之耻，曹沬不死三败之辱，卒复勾践之仇，报鲁国之羞，区区之心，窃慕此耳。何图志未立而怨已成，计未从而骨肉受刑，此陵所以仰天椎心而泣血也。　　足下又云：“汉与功臣不薄。”子为汉臣，安得不云尔乎？昔萧樊囚絷，韩彭葅醢，晁错受戮，周魏见辜。其余佐命立功之士，贾谊亚夫之徒，皆信命世之才，抱将相之具，而受小人之谗，并受祸败之辱，卒使怀才受谤，能不得展。彼二子之遐举，谁不为之痛心哉？陵先将军，功略盖天地，义勇冠三军，徒失贵臣之意，刭身绝域之表。此功臣义士所以负戟而长叹者也。何谓不薄哉？且足下昔以单车之使，适万乘之虏。遭时不遇，至于伏剑不顾；流离辛苦，几死朔北之野。丁年奉使，皓首而归；老母终堂，生妻去帷。此天下所希闻，古今所未有也。蛮貊之人，尚犹嘉子之节，况为天下之主乎？陵谓足下当享茅土之荐，受千乘之赏。闻子之归，赐不过二百万，位不过典属国，无尺土之封，加子之勤。而妨功害能之臣，尽为万户侯；亲戚贪佞之类，悉为廊庙宰。子尚如此，陵复何望哉？且汉厚诛陵以不死，薄赏子以守节，欲使远听之臣望风驰命，此实难矣，所以每顾而不悔者也。陵虽孤恩，汉亦负德。昔人有言：“虽忠不烈，视死如归。”陵诚能安，而主岂复能眷眷乎？男儿生以不成名，死则葬蛮夷中，谁复能屈身稽颡，还向北阙，使刀笔之吏弄其文墨邪？愿足下勿复望陵。　　嗟乎子卿，夫复何言？相去万里，人绝路殊。生为别世之人，死为异域之鬼。长与足下生死辞矣。幸谢故人，勉事圣君。足下胤子无恙，勿以为念。努力自爱，时因北风，复惠德音。李陵顿首。","dynasty":"两汉","tags":"古文观止，战争，书信，散文","title":"答苏武书"}
{"author":"李陵","content":"径万里兮度沙漠。为君将兮奋匈奴。路穷绝兮矢刃摧。士众灭兮名已隤。老母已死虽欲报恩将安归。","dynasty":"两汉","title":"歌"}
{"author":"杨素","content":"居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日落山之幽，临风望羽客。岩壑澄清景，景清岩壑深。白云飞暮色，绿水激清音。涧户散余彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。","dynasty":"隋代","tags":"寂寞，写景","title":"山斋独坐赠薛内史"}
{"author":"杨素","content":"漠南胡未空，汉将复临戎。飞狐出塞北，碣石指辽东。冠军临瀚海，长平翼大风。云横虎落阵，气抱龙城虹。横行万里外，胡运百年穷。兵寝星芒落，战解月轮空。严刁息夜斗，辛角罢鸣弓。北风嘶朔马，胡霜切塞鸿。休明大道暨，幽荒日用同。方就长安邸，来谒建章宫。","dynasty":"隋代","title":"出塞二首其一"}
{"author":"杨素","content":"汉虏未和亲，忧国不忧身。握手河梁上，穷涯北海滨。据鞍独怀古，慷慨感良臣。历览多旧迹，风日惨愁人。荒塞空千里，孤城绝四邻。树寒偏易古，草衰恒不春。交河明月夜，阴山苦雾辰。雁飞南入汉，水流西咽秦。风霜久行役，河朔备艰辛。薄暮边声起，空飞胡骑尘。","dynasty":"隋代","title":"出塞二首其二"}
{"author":"杨素","content":"居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日暮山之幽，临风望羽客。","dynasty":"隋代","title":"山斋独坐赠薛内史诗二首其一"}
{"author":"杨素","content":"耿耿不能寐，京洛久离群。横琴还独坐，停杯遂待君。待君春草歇，独坐秋风发。朝朝唯落花，夜夜空明月。明月徒流光，落花空自芳。别离望南浦，相思在汉阳。汉阳隔陇吟，南浦达桂林。山川虽未远，无由得寄音。","dynasty":"隋代","title":"赠薛内史诗"}
{"author":"杨素","content":"在昔天地闭，品物属屯蒙。和平替王道，哀怨结人风。麟伤世已季，龙战道将穷。乱海飞群水，贯日引长虹。干戈异革命，揖让非至公。","dynasty":"隋代","title":"赠薛播州诗其一"}
{"author":"杨素","content":"两河定宝鼎，八水域神州。函关绝无路，京洛化为丘。漳滏尔连沼，泾渭余别流。生郊满戎马，涉路起风牛。班荆疑莫遇，赠缟竟无由。","dynasty":"隋代","title":"赠薛播州诗其二"}
{"author":"杨素","content":"五纬连珠聚，千载浊河清。金亡潜虎质，闰尽自蛙声。圣期伊旦暮，天禄启炎精。雾生三日重，星飞五老轻。禋宗答上帝，改物创群生。","dynasty":"隋代","title":"赠薛播州诗其三"}
{"author":"杨素","content":"道昏虽已朗，政故犹未新。刳舟洹水济，结网大川滨。出游迎钓叟，入梦访幽人。植林离各树，开荣岂异春。相逢一时泰，共幸百年身。","dynasty":"隋代","title":"赠薛播州诗其四"}
{"author":"杨素","content":"有帛贲丘园，生刍自幽谷。尘芳金马路，澜清凤池澳。零露既垂光，清风复流穆。倾盖如旧知，弹冠岂新沭。利心金各断，芬言兰共馥。","dynasty":"隋代","title":"赠薛播州诗其五"}
{"author":"杨素","content":"自余历端揆，缉熙恧时彦。及尔陪帷幄，出纳先天眷。高调发清音，缛藻流馀绚。或如彼金玉，岁暮无凋变。余松待尔心，尔筠留我箭。","dynasty":"隋代","title":"赠薛播州诗其六"}
{"author":"杨素","content":"荏苒积岁时，契阔同游处。阊阖既趋朝，承明还宴语。上林陪羽猎，甘泉侍清曙。迎风含暑气，飞雨凄寒序。相顾惜光阴，留情共延伫。","dynasty":"隋代","title":"赠薛播州诗其七"}
{"author":"杨素","content":"滔滔彼江汉，实为南国纪。作牧求明德，若人应斯美。高卧未褰帷，飞声已千里。还望白云天，日暮秋风起。岘山君傥游，泪落应无已。","dynasty":"隋代","title":"赠薛播州诗其八"}
{"author":"杨素","content":"汉阴政已成，岭表人犹蠹。弹冠比方新，还珠总如故。楚人结去思，越俗歌来暮。阳乌尚归飞，别鹤还回顾。君见南枝巢，应思北风路。","dynasty":"隋代","title":"赠薛播州诗其九"}
{"author":"杨素","content":"北风吹故林，秋声不可听。雁飞穷海寒，鹤唳霜皋净。含毫心未传，闻音路犹夐。唯有孤城月，徘徊独临映。吊影余自怜，安知我疲病。","dynasty":"隋代","title":"赠薛播州诗其十"}
{"author":"杨素","content":"养病愿归闲，居荣在知足。栖迟茂陵下，优游沧海曲。古人情可见，今人遵路躅。荒居接野穷，心物俱非俗。桂树芳丛生，山幽竟何欲。","dynasty":"隋代","title":"赠薛播州诗其十一"}
{"author":"杨素","content":"所欲栖一枝，禀分丰诸已。园树避鸣蝉，山梁过雌雉。野阴冒丛灌，幽气含兰芷。悲哉暮秋别，春草复萋矣。鸣琴久不闻，属听空流水。","dynasty":"隋代","title":"赠薛播州诗其十二"}
{"author":"杨素","content":"秋水鱼游日，春树鸟鸣时。濠梁暮共往，幽谷有相思。千里悲无驾，一见杳难期。山河散琼蕊，庭树下丹滋。物华不相待，迟暮有馀悲。","dynasty":"隋代","title":"赠薛播州诗其十三"}
{"author":"杨素","content":"衔悲向南浦，寒色黯沈沈。风起洞庭险，烟生云梦深。独飞时慕侣，寡和乍孤音。木落悲时暮，时暮感离心。离心多苦调，讵假雍门琴。","dynasty":"隋代","title":"赠薛播州诗其十四"}
{"author":"杨素","content":"芳春无献果，明月不游衣。","dynasty":"隋代","title":"行经汉高陵诗"}
{"author":"郭子仪","content":"於赫皇祖，昭明有融。惟文之德，惟武之功。河海静谧，车书混同。虔恭孝飨，穆穆玄风。","dynasty":"唐代","title":"郊庙歌辞。享太庙乐章。广运舞"}
{"author":"郭子仪","content":"於穆文考，圣神昭章。肃勺群慝，含光远方。万物茂遂，九夷宾王。愔愔云韶，德音不忘。","dynasty":"唐代","title":"郊庙歌辞。享太庙乐章。保大舞"}
{"author":"郭子仪","content":"於穆文考，圣神昭彰。箫勺群慝，含光远方。万物茂遂，九夷宾王。愔愔云韶，德音不忘。","dynasty":"唐代","title":"享太庙乐章。保大舞"}
{"author":"郭子仪","content":"于赫皇祖，昭明有融。惟文之德，惟武之功。河海静谧，车书混同。虔恭孝飨，穆穆玄风。","dynasty":"唐代","title":"郊庙歌辞"}
{"author":"郭子仪","content":"于穆文考，圣神昭章。肃勺群慝，含光远方。万物茂遂，九夷宾王。愔愔云韶，德音不忘。","dynasty":"唐代","title":"郊庙歌辞享太庙乐章保大舞"}
{"author":"吴泳","content":"清江社雨初晴，秋香吹彻高堂晓。天然带得，酒星风骨，诗囊才调。沔水春深，屏山月淡，吟鞭俱到。算一生绕遍，瑶阶玉树，如君样、人间少。未放鹤归华表。伴仙翁、依然天杪。知他费几，雁边红粒，马边青草。待得清夷，彩衣花绶，哄堂一笑。且和平心事，等闲博个，千秋不老。","dynasty":"宋代","tags":"春意","title":"水龙吟·寿李长孺"}
{"author":"吴泳","content":"跨征鞍，横战槊，上襄州。便匹马、蹴踏高秋。芙蓉未折，笛声吹起塞云愁。男儿若欲树功名，须向前头。风雏寒，龙骨朽，蛟渚暗，鹿门幽。阅人物、渺渺如沤。棋头已动，也须高著局心筹。莫将一片广长舌，博取封侯。","dynasty":"宋代","tags":"送别，勉励","title":"上西平·送陈舍人"}
{"author":"吴泳","content":"将进酒。吹起黄钟清调。手按玉笙寒尚峭。陇梅春已透。蓝染溪光绿皱。花簇马蹄红斗。尽使宛陵人说道。状元今岁又。","dynasty":"宋代","title":"谒金门（宣城鹿鸣宴）"}
{"author":"吴泳","content":"倚南墙、几回凝伫。绿筠冉冉如故。帝城景色缘何事，一半花枝风雨。收听取。这气象精神，则要人来做。当留客处。且遇酒高歌，逢场戏剧，莫作皱眉事。那个是，紫佩飞霞仙侣。骎骎云步如许。清闲笑我如鸥鹭。不肯对松觅句。萍散聚。又明月、还寻锦里烟霞路。浮名自误。待好好归来，携筒载酒，同访子云去。","dynasty":"宋代","title":"摸鱼儿（郫县宴同官）"}
{"author":"吴泳","content":"嘉定甲申之秋，七月良夜，梦归家山，过鹤林之下。见老鹤翩跹，从西南来，方瞳而朱顶，玉立而长身，其色内白，其气孔神，殆类有道者、既寤，作而曰：“岂洁庵老仙诞日之祥耶？”遂书此梦，演成满江红一阕，为斯文寿。梦绕家山，曾访问、鹤林遗迹。见老鹤、翩跹飞下，方瞳如漆。蕙帐香消形色静，玉笙吹彻丰神逸。梦醒来、忽记鹤归时，翁生日。南陌杖，东山屐。红楼酒，青霄笛。料中梁何似，涪江今夕。君水见洛阳耆英会，花前雅放时闲适。独北都、留守未归来，七十一。","dynasty":"宋代","title":"满江红"}
{"author":"吴泳","content":"东里韶光早。百舌枝头啼碎了。溪梅开尽，池水绿波还皱。种柳先生觉意阑，看花君子非年少。心似淡云，梦随芳草。满地松花不扫。镇日春愁萦怀抱。谁能击筑长歌，吹笳清啸。寄声玉关行人道，未报君恩难便老。鸡塞雨寒，戍楼烟渺。","dynasty":"宋代","title":"鱼游春水（神泉春日赋）"}
{"author":"吴泳","content":"小池塘，闲院落，薄薄见山影。杨柳风来，吹彻醉魂醒。有时低按秦筝，高歌水调，落花外、纷纷人境。猛深省。但有竹屋三间，莲田二顷。便可休官，日对漏壶永。假饶是、红杏尚书，碧桃学士，买不得、朱颜芳景。","dynasty":"宋代","title":"祝英台（春日感怀）"}
{"author":"吴泳","content":"似斜斜，才整整，又霏霏。今夜里、窗户先知，嫌春未透，故穿庭树作花飞。起来寻访剡溪人，半压桥低。兔园册，渔江画，兰房曲，竹丘诗。怎模得、似当时。天寒堕指，问谁能解白登围。也须凭酒遣＿担，击乱鹅池。","dynasty":"宋代","title":"上西平（雪词）"}
{"author":"吴泳","content":"因和一首寄呈。夸说洪都，西滕王阁，北豫章台。对雨帘半卷，江横如旧，沟亭＿压，梯上无媒。但有江山，更无豪杰，拔脚风尘外一杯。题千墨，须杜陵老手，太白天才。力能笔走风雷。人道是闽乡老万回。把崇天普地，层胸荡出，横今竖古，信手拈来。使翰墨场，著伏波老，上马犹堪矍铄哉。今耄矣，独莼鲈在梦，泉石萦怀。","dynasty":"宋代","title":"沁园春"}
{"author":"吴泳","content":"伶俐聪明，都不似、阿奴碌碌。渐欲买、青山路隐，白云同宿。半醉尽教乌帻堕，熟眠休管屏风触。算人生、能有几时闲，金乌速。粗粗饭，天仓粟。浊浊酒，天家禄。更钓鲜采薇，有何不足。君不见当年金谷事，绿珠弄笛椒涂屋。到而今、富贵一场空，终非福。","dynasty":"宋代","title":"满江红（和吴毅甫）"}
{"author":"吴泳","content":"元帅筹边，谁肯办、向前一著。大丞相、孙儿挺伟，素闲兵略。杨柳依依烟在眼，檀车啴々春浮脚。更何妨、二十五长亭，横冰槊。登剑栈，怀关洛。机易去，愁难割。岂而今全是，从前都错。鹿走未知真局面，兽穷渐近空篱落。早经营、勋业复归来，江头酌。","dynasty":"宋代","title":"满江红（仓江分韵送晏钤干词）"}
{"author":"吴泳","content":"翠柔香嫩，乍春风庭院。换却幽人读书眼。淡鹅黄袅袅，玉破梢头，莺未啭，绿皱池波尚浅。王孙才别后，长负芳时，碧草萋萋绣茵软。海棠桃花雨，红湿青衫，春心荡，不省花飞减半。待持酒高堂、劝东皇，且爱惜芳菲，留春借暖。","dynasty":"宋代","title":"洞仙歌（惜春和李元膺）"}
{"author":"吴泳","content":"金榜揭。都是鹿鸣仙客。手按玉笙寒尚怯。倚梅歌一阕。柳拂御街明月。莺扑上林残雪。前岁杏花元一色。马蹄归路滑。","dynasty":"宋代","title":"谒金门（温州鹿鸣宴）"}
{"author":"吴泳","content":"元九不回，胡三不问，花说与谁。赖得东皇，调停春住，句管花飞。庭前密打红围。想孙子、兵来出奇。似恁丰神，谁人刚道，色比明妃。","dynasty":"宋代","title":"柳梢青（孙园赏牡丹）"}
{"author":"吴泳","content":"＿＿鸣兮，卉木萋止，维暮之春。笑憨翁渐老，年加三豆，呆郎多事，诗记三星。六十有三，高吟勇退，只有尧夫范景仁。从今去，且亭前放鹤，溪上垂纶。交亲。散落如云。仅留得尊前康健身。有一编书传，一囊诗稿，一枰棋谱，一卷茶经。红杏尚书，碧桃学士，看了虚名都赚人。成何事，独青山有趣，白发无情。","dynasty":"宋代","title":"沁园春（生日自述）"}
{"author":"吴泳","content":"甚一般、化工模子。铸成一个拙底。生来不向春头上，却跨暮春婪尾。蓦省记。早冉冉花阴，氵虢氵虢循除水。虽然恁地。但笑咏春风，闲推鸣瑟，别自有真意。从前看，三十七年都未。醉生声利场里。浮云破处窗涵月，唤得自家醒起。别料理。那玉燕石麟，不当真符瑞。彻头地位。也须是长年，闻些好语，作个标月指。","dynasty":"宋代","title":"摸鱼儿（生日自述）"}
{"author":"吴泳","content":"手摘桐花，怅还是、春风婪尾。按锦瑟、一弦一柱，又添一岁。紫马西来疑是梦，朱衣双引浑如醉。较香山、七十欠三年，吾衰矣。红袖却，青尊止。檀板住，琼杯废。淡香凝一室，自观生意。事业不堪霜满镜，文章底用花如绮。笑江滨、游女尚高歌，滕王记。乐天六十七岁诗云：共把十千沽一斗，相看七十欠三年。","dynasty":"宋代","title":"满江红（洪都生日不张乐，自述）"}
{"author":"吴泳","content":"二童一马，素琴独鹤，长与仙翁为伴。自从分付益州来，便蔚有、隆中人望。边烽白羽，军符赤籍，弄得不成模样。愿公福德厚如山，为扶起、坤陲一半。","dynasty":"宋代","title":"鹊桥仙（寿崔菊坡）"}
{"author":"吴泳","content":"碧嶂青江路。近重阳、不寒不暖，不风不雨。杜宇花残银杏过，犹有秋英未吐。但日对、南山延伫。碧落仙人骑赤鲤。渺风烟、不上瞿塘去。来伴我，宛陵住。西风画角高堂暮。炙银灯、疏帘影里，笑呼儿女。爷作嘉兴新太守，囝拜鹗书天府。况哥共、白头相聚。天分从来钟至乐，更谁思、野鸭鸳鸯语。提大斗，酌寒露。","dynasty":"宋代","title":"贺新凉（宣城寿季永弟）"}
{"author":"吴泳","content":"翠隐红藏春尚薄。百花头上梅先觉。清晓寒城闻画角。云一握。鸦翻诏墨天边落。碧眼棱棱言谔谔。谏书犹自留黄阁。世事翻腾谁认错。休话著。绿尊且举鸬鹚杓。","dynasty":"宋代","title":"渔家傲（寿季武博）"}
{"author":"吴泳","content":"又一番、泸水出牂牁。江声汹鸣鼍。正南人争望，转移虎节，弹压鲸波。未见元戎羽葆，民气已冲和。不待禁中选，李牧廉颇。却顾边陲以北，似乘航共济，亡楫中河。纵缆头襦尾，其奈不牢何。□明公、一襟忠愤，想誓江、无日不酣歌。当津者，岂应袖手，长宴江沱。","dynasty":"宋代","title":"八声甘州（寿魏鹤山）"}
{"author":"吴泳","content":"杏花时候匆匆别。又欲迫、黄花节。过了三年经八月。骊驹声里，青鸿头畔，几见刀头折。诸生立尽门前雪。半偈重翻为渠说。且莫从头烹瓠叶。已呼童稚，多藏酒秫，共醉陶彭泽。","dynasty":"宋代","title":"青玉案（寿季永弟）"}
{"author":"吴泳","content":"额扣龙墀苦。对南宫、春风侍女，掉头不顾。烽火连营家万里，漠漠黄沙吹雾。莽关塞、白狼玄兔。如此江山俱破碎，似输棋、局满枰无路。弹血泪，迸如雨。轻帆且问夔州戍。俯江流、桑田屡改，阵图犹故。抱此孤忠长耿耿，痛恨年华不与。但月落、荒洲绝屿。君与鹤山皆人杰，倘功名、到手还须做。平滟滪，洗石鼓。","dynasty":"宋代","title":"贺新凉（送游景仁赴夔漕）"}
{"author":"吴泳","content":"玉骢已向关头路。待携取、功名去。慷慨不歌桃叶渡。囊书犹在，剑花未落，富有经纶处。从军缅想当年赋。纵局局翻新只如许。但恐归来秋色暮。薰炉茗碗，葵根瓠叶，落莫灯前雨。","dynasty":"宋代","title":"青玉案（送张伯修赴宣府）"}
{"author":"吴泳","content":"白鹤山人，被推作、诸军都督。对朔雪边云，上马龙光酉农郁。戊已营西连太白，甲丁旗尾扪箕宿。倚梅花、听得凯歌声，横吹曲。船易漏，袽难沃。柯易烂，棋难复。阅勋名好样，只推吾蜀。风撼藕塘猩鬼泣，月吞采石鲸鲵戮。管明年、缚取敌人回，持钧轴。","dynasty":"宋代","title":"满江红（送魏鹤山都督）"}
{"author":"吴泳","content":"倦客无家，且随寓、瞻乌爱止。浪占得，清溪一曲，水鲜山美。菡萏香浮几案上，芙蓉月落吟窗里。纵结庐、虽不是吾庐，聊复尔。人似玉，神如水。歌古调，传新意。问老庞何日，携家来此。后著岂无棋对待，前锋自有诗当底。若新秋、京口酒船来，仍命寄。","dynasty":"宋代","title":"满江红（和吴毅夫送行）"}
{"author":"吴泳","content":"每逢人、都道早归休，何曾猛归来。有邵平瓜圃，渊明菊径，谁肯徘徊。底是无波去处，空弄一竿桅。富贵非吾事，野马浮埃。况值清和时候，正青梅未熟，煮酒新开。共倒冠落佩，宁使别人猜。满朱檐、残花败絮，欲问君、移取石榴栽。青湖上，低低架屋，浅浅衔杯。","dynasty":"宋代","title":"八声甘州（和季永弟思归）"}
{"author":"吴泳","content":"兰切膏凝，柳沟燧落，光景乍新。正石坛人静，风清绮陌，朱筵灯闹，雨压香尘。不似潘郎花作县，且管勾江山当主人。看承处，有帘犀透月，蜡凤烧云。裴回五花泉上，问谁解攻打愁城。算人生行乐，不须富贵，官居游适，必就高明。山寺归来簪花笑，笑老去犹能强作春。无限事，愿长开醉眼，饱看升平。","dynasty":"宋代","title":"洞庭春色（三神泉元夕）"}
{"author":"吴泳","content":"莺花旧恨凭谁雪。也须管句灯时节。黄已上眉峰。小槽初滴红。好天佳月夕。结珮飞霞客。醒恐不如酲。何妨独屡更。","dynasty":"宋代","title":"菩萨蛮"}
{"author":"吴泳","content":"鶗鴂鸣兮，卉木萋止，维暮之春。笑憨翁渐老，年加三豆，呆郎多事，诗记三星。六十有三，高吟勇退，只有尧夫范景仁。从今去，且亭前放鹤，溪上垂纶。交亲。散落如云。仅留得尊前康健身。有一编书传，一囊诗稿，一枰棋谱，一卷茶经。红杏尚书，碧桃学士，看了虚名都赚人。成何事，独青山有趣，白发无情。","dynasty":"宋代","title":"沁园春·鶗鴂鸣兮"}
{"author":"甘同叔","content":"俗谓鹅翎未必然，娥英恐是古时传。溪声流尽苍梧泪，斑竹林中闻杜鹃。","dynasty":"宋代","title":"鹅翎山"}
{"author":"甘同叔","content":"分宜古县环清溪，重冈复岭如奔驰。行逢山断水流处，阅城庙枕山之西。我来落日在前岭，摩挲一读庐肇碑。嗟唐去今亦已久，尚余文字光陆离。云昔秦人有天下，鏖虞六国愚黔黎。碣山云气望不见，神物乃降江之嫠。雷轰电合助光怪，蜿蜒随地偕群儿。赤鱣王鲔奉鼎俎，追逐甘旨怜姥慈。姥先仙去环仙冷，安能蟠蛰从儿嬉。刘累不出浮俗隘，况肯委质嬴与斯。珠宫贝阙世所希，铜环十二白玉扉。纫兰作仙香披披，招摇手掉芙蓉旗。哀弹清瑟和宓妃，大川击鼓劳冯夷。巨鱼踊跃龟兽随，虾蟹琐细不得追。庙门开阖风颸颸，千年万载龙居之。野巫侦伺荐酒卮，箫鼓坎坎来宫祠。五彩不辨虺与暾，聊以幻化惊群迷。嗟我四海久望霓，无复空抱明月辉。好施膏泽雨六合，岂止但慰袁人思。历阶酌水致此辞，退以遗谊传于诗。才悭语颣论甚卑，龙兮谨勿相诃讥。","dynasty":"宋代","title":"题昌山圣姥庙"}
{"author":"张氲","content":"去岁无田种，今春乏酒材。从他花鸟笑，佯醉卧楼台。下调无人睬，高心又被瞋.不知时俗意，教我若为人。入市非求利，过朝不为名。有时随俗物，相伴且营营。","dynasty":"唐代","title":"醉吟三首"}
{"author":"张氲","content":"下调无人睬，高心又被瞋。不知时俗意，教我若为人。","dynasty":"唐代","title":"醉吟三首其二"}
{"author":"张氲","content":"入市非求利，过朝不为名。有时随俗物，相伴且营营。","dynasty":"唐代","title":"醉吟三首其三"}
{"author":"陈氏","content":"蓼淡芦敧曲水通，几双容与对西风。扁舟阻向江乡去，却喜相逢一枕中。","dynasty":"明代","title":"题小雁屏二首"}
{"author":"陈氏","content":"曲屏谁画小潇湘，雁落秋风蓼半黄。云澹雨疏孤屿远，会令清梦到高唐。","dynasty":"明代","title":"题小雁屏二首"}
{"author":"陈氏","content":"念别每惊魂，流年多病身。惟我延陵子，情真意更亲。分携无泪尽，望远更愁新。老眼将何暖，音书不厌频。","dynasty":"宋代","title":"送张邦基母其一"}
{"author":"陈氏","content":"雪意乱江云，江梅渐放春。雁归人去后，愁与岁华新。荣路君方振，园居我岂贫。惟馀忧我念，相忆莫沾巾。","dynasty":"宋代","title":"送张邦基母其二"}
{"author":"陈氏","content":"阆苑蓬山道路长，海天愁思正茫茫。回肠一似桑乾水，万转千盘绕故乡。","dynasty":"清代","title":"思乡"}
{"author":"罗肃","content":"长乐钟残五漏微，蓬莱天近六花飞。光含银烛调元气，色湛琼筵促曙辉。已放素华凝禁苑，还飘落絮点朝衣。玉堂学士文章伯，献岁词高和者稀。","dynasty":"明代","title":"次西墅学士己亥元日雪"}
{"author":"戴佩荃","content":"中馈萧凉贫可知，只馀秀野百家诗。节逢闰九情多感，念到先人句更悲。乞米固应烦巧妇，封侯何日慰书痴。里居无复徵钟范，空叹秋宵握管时。","dynasty":"清代","title":"读厉樊榭集有和闺秀陈坤维丁巳闰九手检顾秀野元诗选卖供饘粥诗有感次韵"}
{"author":"戴佩荃","content":"羽毛鲜润望依稀，睡足晴窗展翅微。唤母但能啾唧语，恋巢犹怯往来飞。楝花庭院春如许，梅雨池亭客未归。睇向画梁容卜宅，争如随分著乌衣。","dynasty":"清代","title":"新燕"}
{"author":"陈柱","content":"知君妇病酒难谋，却遣清樽与解忧。新月窥窗如劝酒，好风入户更登楼。时艰未许人长醉，世运真随水共流。安得才如王谢辈，山林麋鹿共闲游。","dynasty":"近代","title":"携酒至传筑隐部长卮寓同酌"}
{"author":"陈柱","content":"才登画舫别嚣尘，已觉荷香扑鼻新。市近臣心清似水，日长天意倦于人。偶添谐兴同方朔，便恐诗声感洛神。醉里不知身入画，他年凭认梦中身。","dynasty":"近代","title":"泛舟后湖，对酒赏荷，无染为作画，即题其后"}
{"author":"陈天资","content":"僻寺藏荒谷，空庭落叶稠。雪侵虚殿冷，松冥曲廊幽。江逐濛烟阔，山迎宿霭浮。褰帷亭夕驻，对境若为愁。","dynasty":"明代","title":"石宝寺阻雪"}
{"author":"陈天资","content":"飘泊天涯路，孤伶客里身。云山常作伴，琴鹤旧相亲。历惯风霜苦，空惊岁月频。廿年驰部檄，不换此身贫。","dynasty":"明代","title":"萍乡道中和枫潭韵"}
{"author":"陈天资","content":"秋入桃源路，烟霏淑景深。云回千嶂合，风动万松吟。古洞留仙迹，孤舟系客心。渔郎不再遇，空自费登临。","dynasty":"明代","title":"憩桃川宫和韵"}
{"author":"陈天资","content":"五夜窗冰白，推窗见雪明。群鸦禁不诣，画鼓寂无声。银塔联瑶树，琼宫隐玉城。独怜天际客，孤枕梦难成。","dynasty":"明代","title":"良乡夜雪"}
{"author":"陈天资","content":"海国秋深乐事稀，普陀岩下扣禅扉。寺经岁月几僧在，木落山空一鸟飞。欲觅黄花迷故径，暂从玄圃问真机。题糕忽忆当年事，插遍茱萸酩酊归。","dynasty":"明代","title":"九日游普陀岩"}
{"author":"陈天资","content":"闻说那山古道场，迟迟马策此羊肠。眠云嫩草时承坐，飞涧松花半送香。昙馆风清禅寂寂，芸窗月上夜央央。数声钟磬鸡鸣彻，欹枕閒听讲梵王。","dynasty":"明代","title":"游阴那寺"}
{"author":"陈天资","content":"逢人尽说庾关险，此日闲登绝顶来。远近紫梧巢鹤睡，清虚楼阁倚云开。摩空日映双旌过，鸣涧风生万壑哀。极目千山一澄霁，许身今已在瑶台。","dynasty":"明代","title":"雪晴过庾岭"}
{"author":"陈天资","content":"辽左维车滞异乡，再逢除夕动悲伤。一身系国三更梦，万里思亲九断肠。云物触膺惊岁月，霜风和泪洒衣裳。伫看海上苍茫外，即是悲人卜筑场。","dynasty":"明代","title":"除夕其一"}
{"author":"陈天资","content":"绝塞逢春岁欲新，天涯稚子转相亲。千家未撤三城戍，孤枕犹羁一病身。北警频来魂亦怒，南书不至泪交侵。巡檐散步青云下，苦忆霜鬟守岁人。","dynasty":"明代","title":"除夕其二"}
{"author":"陈天资","content":"寻风步入海塘西，山草山花径路迷。野叟不知天已老，犹拖筠杖过江湄。","dynasty":"明代","title":"偶成"}
{"author":"陈天资","content":"庭草青青照昔年，图书千载发幽传。几回独上萍江望，风定光生月满川。","dynasty":"明代","title":"庐溪谒周濂溪祠"}
{"author":"陈天资","content":"披雾蒙烟散晓行，萧萧疋马引双旌。老僧扫榻日当午，笑破机关三两声。","dynasty":"明代","title":"途中有感漫纪"}
{"author":"陈天资","content":"大夫为人崇谦抑，舟中枉顾始相识。同年张愿是同乡，邀我登堂候颜色。虎丘禹穴聚奇伟，龙汉延津在胸臆。斯文相识即相亲，谈论无方亦无极。平生尚友颜平原，临是平原真墨刻。高吟朗诵好文章，斗采投琼令行亟。君举空杯我举满，主人怯饮客不管。风霜何事苦生寒，谈笑忘怀各自煖。台人来报更已深，相辞上马月如浣。归到舟中睡不成，但有台斗相陪伴。","dynasty":"明代","title":"河西务钱郎中邀饮歌以赠"}
{"author":"陈国琛","content":"才冠河东孰与京，平章百姓玉壶清。村庄不见催科迫，衢巷惟闻纳税轻。德政钦明光紫极，仁风远播达长庚。陶钧万物功无量，寿比南山拟祖彭。","dynasty":"清代","title":"曹仁宪谨荣寿"}
{"author":"江采萍","content":"桂叶双眉久不描，残妆和泪污红绡。长门尽日无梳洗，何必珍珠慰寂寥。","dynasty":"唐代","tags":"女子，宫怨，思念","title":"谢赐珍珠"}
{"author":"刘向","content":"　　叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。叶公见之，弃而还走，失其魂魄，五色无主。是叶公非好龙也，好夫似龙而非龙者也。","dynasty":"两汉","tags":"小学文言文，寓言，故事，哲理","title":"叶公好龙"}
{"author":"刘向","content":"　　邹孟轲母，号孟母。其舍近墓。孟子之少时，嬉游为墓间之事。孟母曰：“此非吾所以居处子。”乃去，舍市旁。其嬉游为贾人炫卖之事。孟母又曰：“此非吾所以处吾子也。”复徙居学宫之旁。其嬉游乃设俎豆，揖让进退。孟母曰：“真可以处居子矣。”遂居。及孟子长，学六艺，卒成大儒之名。君子谓孟母善以渐化。","dynasty":"两汉","tags":"小学文言文，教育，故事，寓理","title":"孟母三迁"}
{"author":"刘向","content":"楚有祠者，赐其舍人卮酒，舍人相谓曰：“数人饮之不足，一人饮之有余。请画地为蛇，先成者饮酒。”一人蛇先成，引酒且饮之，乃左手持卮，右手画蛇，曰：“吾能为之足。”未成，一人之蛇成，夺其卮曰：“蛇固无足，子安能为之足？”遂饮其酒。为蛇足者，终亡其酒。","dynasty":"两汉","tags":"小学文言文，寓言，故事，哲理","title":"画蛇添足"}
{"author":"刘向","content":"魏文侯与虞人期猎。是日，饮酒乐，天雨。文侯将出，左右曰：“今日饮酒乐，天又雨，公将焉之？”文侯曰：“吾与虞人期猎，虽乐，岂可不一会期哉！”乃往，身自罢之。魏于是乎始强。","dynasty":"两汉","tags":"小学文言文，故事，哲理，诚信","title":"文侯与虞人期猎"}
{"author":"刘向","content":"一晏子使楚。楚人以晏子短，楚人为小门于大门之侧而延晏子。晏子不入，曰：“使狗国者从狗门入，今臣使楚，不当从此门入。”傧者更道，从大门入。见楚王。王曰：“齐无人耶？”晏子对曰：“齐之临淄三百闾，张袂成阴，挥汗成雨，比肩继踵而在，何为无人？”王曰：“然则何为使予？”晏子对曰：“齐命使，各有所主：其贤者使使贤主，不肖者使使不肖主。婴最不肖，故宜使楚矣！”（张袂成阴一作：张袂成帷）二晏子将使楚。楚王闻之，谓左右曰：“晏婴，齐之习辞者也。今方来，吾欲辱之，何以也？”左右对曰：“为其来也，臣请缚一人，过王而行，王曰：‘何为者也？’对曰：‘齐人也。’王曰：‘何坐？’曰：‘坐盗。’三晏子至，楚王赐晏子酒，酒酣，吏二缚一人诣王。王曰：“缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰：“婴闻之，橘生淮南则为橘，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰：“圣人非所与熙也，寡人反取病焉。”","dynasty":"两汉","tags":"小学文言文，历史，故事，外交，哲理","title":"晏子使楚"}
{"author":"刘向","content":"　　庞葱与太子质于邯郸，谓魏王曰：‘今一人言市有虎，王信之乎？’王曰：‘否。’‘二人言市有虎，王信之乎？’王曰：‘寡人疑之矣。’‘三人言市有虎，王信之乎？’王曰：‘寡人信之矣。’庞葱曰：‘夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：‘寡人自为知。’于是辞行，而谗言先至。后太子罢质，果不得见。(庞葱一作：庞恭)","dynasty":"两汉","tags":"小学文言文，寓言，故事，哲理","title":"三人成虎"}
{"author":"刘向","content":"　　赵太后新用事，秦急攻之。赵氏求救于齐，齐曰：“必以长安君为质，兵乃出。”太后不肯，大臣强谏。太后明谓左右：“有复言令长安君为质者，老妇必唾其面。”　　左师触龙言愿见太后。太后盛气而揖之。入而徐趋，至而自谢，曰：“老臣病足，曾不能疾走，不得见久矣。窃自恕，而恐太后玉体之有所郄也，故愿望见太后。”太后曰：“老妇恃辇而行。”曰：“日食饮得无衰乎？”曰：“恃粥耳。”曰：“老臣今者殊不欲食，乃自强步，日三四里，少益耆食，和于身。”太后曰：“老妇不能。”太后之色少解。　　左师公曰：“老臣贱息舒祺，最少，不肖；而臣衰，窃爱怜之。愿令得补黑衣之数，以卫王宫。没死以闻。”太后曰：“敬诺。年几何矣？”对曰：“十五岁矣。虽少，愿及未填沟壑而托之。”太后曰：“丈夫亦爱怜其少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”曰：“君过矣！不若长安君之甚。”左师公曰：“父母之爱子，则为之计深远。媪之送燕后也，持其踵，为之泣，念悲其远也，亦哀之矣。已行，非弗思也，祭祀必祝之，祝曰：‘必勿使反。’岂非计久长，有子孙相继为王也哉？”太后曰：“然。”　　左师公曰：“今三世以前，至于赵之为赵，赵王之子孙侯者，其继有在者乎？”曰：“无有。”曰：“微独赵，诸侯有在者乎？”曰：“老妇不闻也。”“此其近者祸及身，远者及其子孙。岂人主之子孙则必不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多予之重器，而不及今令有功于国，—旦山陵崩，长安君何以自托于赵？老臣以媪为长安君计短也，故以为其爱不若燕后。”太后曰：“诺，恣君之所使之。”　　于是为长安君约车百乘，质于齐，齐兵乃出。　　子义闻之曰：“人主之子也、骨肉之亲也，犹不能恃无功之尊、无劳之奉，已守金玉之重也，而况人臣乎。”","dynasty":"先秦","tags":"古文观止，高中文言文，劝谏，历史，故事","title":"触龙说赵太后"}
{"author":"刘向","content":"鸠曰：“子将安之？”枭曰：“我将东徙。”鸠曰：“何故？”枭曰：“乡人皆恶我鸣。以故东徙。”鸠曰：“子能更鸣，可矣；不能更鸣，东徙，犹恶子之声。”","dynasty":"两汉","tags":"小学文言文，寓言，故事，哲理","title":"枭逢鸠/枭将东徙"}
{"author":"刘向","content":"　　赵且伐燕，苏代为燕谓惠王曰：“今者臣来，过易水。蚌方出曝，而鹬啄其肉，蚌合而箝其喙。鹬曰：‘今日不雨，明日不雨，即有死蚌！’蚌亦谓鹬曰：‘今日不出，明日不出，即有死鹬！’两者不肯相舍，渔者得而并禽之。今赵且伐燕，燕赵久相支，以弊大众，臣恐强秦之为渔夫也。故愿王之熟计之也！”惠王曰：“善。”乃止。","dynasty":"两汉","tags":"小学文言文，哲理，故事","title":"鹬蚌相争"}
{"author":"刘向","content":"荆宣王问群臣曰：“吾闻北方之畏昭奚恤也，果诚何如？”群臣莫对。江乙对曰：“虎求百兽而食之，得狐。狐曰：‘子无敢食我也！天帝使我长百兽。今子食我，是逆天帝命也！子以我为不信，吾为子先行，子随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”","dynasty":"两汉","tags":"小学文言文，寓言，故事，哲理","title":"虎求百兽"}
{"author":"刘向","content":"　　司马错与张仪争论于秦惠王前，司马错欲伐蜀，张仪曰：“不如伐韩。”王曰：“请闻其说。”　　对曰：“亲魏善楚，下兵三川，塞轘辕、缑氏之口，当屯留之道，魏绝南阳，楚临南郑，秦攻新城宜阳，以临二周之郊，诛周主之罪，侵楚魏之地。周自知不救，九鼎宝器必出。据九鼎，按图籍，挟天子以令天下，天下莫敢不听，此王业也。今夫蜀，西僻之国也，而戎狄之长也，敝兵劳众不足以成名，得其地不足以为利。臣闻：‘争名者于朝，争利者于市。’今三川、周室，天下之市朝也，而王不争焉，顾争于戎狄，去王业远矣。”　　司马错曰：“不然。臣闻之：‘欲富国者，务广其地；欲强兵者，务富其民；欲王者，务博其德。三资者备，而王随之矣。’今王之地小民贫，故臣愿从事于易。夫蜀，西僻之国也，而戎狄之长也，而有桀纣之乱。以秦攻之，譬如使豺狼逐群羊也。取其地足以广国也，得其财足以富民，缮兵不伤众，而彼已服矣。故拔一国，而天下不以为暴；利尽西海，诸侯不以为贪。是我一举而名实两附，而又有禁暴止乱之名。今攻韩劫天子，劫天子，恶名也，而未必利也，又有不义之名。而攻天下之所不欲，危！臣请谒其故：周，天下之宗室也；韩，周之与国也。周自知失九鼎，韩自知亡三川，则必将二国并力合谋，以因于齐、赵而求解乎楚、魏。以鼎与楚，以地与魏，王不能禁。此臣所谓危，不如伐蜀之完也。”　　惠王曰：“善！寡人听子。”卒起兵伐蜀，十月取之，遂定蜀，蜀主更号为侯，而使陈庄相蜀。蜀既属，秦益强富厚，轻诸侯。","dynasty":"两汉","tags":"古文观止，外交，争论","title":"司马错论伐蜀"}
{"author":"刘向","content":"　　曾子衣敝衣以耕。鲁君使人往致邑焉，曰:“请以此修衣。”曾子不受，反，复往，又不受。使者曰:“先生非求于人，人则献之，奚为不受？”曾子曰:“臣闻之，‘受人者畏人；予人者骄人。’纵子有赐，不我骄也，我能勿畏乎？”终不受。孔子闻之，曰：“参之言足以全其节也。”（选自汉·刘向《说苑》）","dynasty":"两汉","tags":"寓理","title":"曾子不受邑"}
{"author":"刘向","content":"逢纷　　伊伯庸之末胄兮，谅皇直之屈原。　　云余肇祖于高阳兮，惟楚怀之婵连。　　原生受命于贞节兮，鸿永路有嘉名。　　齐名字于天地兮，并光明于列星。　　吸精粹而吐氛浊兮，横邪世而不取容。　　行叩诚而不阿兮，遂见排而逢谗。　　后听虚而黜实兮，不吾理而顺情。　　肠愤悁而含怒兮，志迁蹇而左倾。　　心戃慌其不我与兮，躬速速其不吾亲。　　辞灵修而陨志兮，吟泽畔之江滨。　　椒桂罗以颠覆兮，有竭信而归诚。　　谗夫蔼蔼而漫著兮，曷其不舒予情？　　始结言于庙堂兮，信中涂而叛之。　　怀兰蕙与衡芷兮，行中野而散之。　　声哀哀而怀高丘兮，心愁愁而思旧邦。　　愿承闲而自恃兮，径淫曀而道壅。　　颜霉黧以沮败兮，精越裂而衰耄。　　裳襜襜而含风兮，衣纳纳而掩露。　　赴江湘之湍流兮，顺波凑而下降。　　徐徘徊于山阿兮，飘风来之洶洶。　　驰余车兮玄石，步余马兮洞庭。　　平明发兮苍梧，夕投宿兮石城。　　芙蓉盖而菱华车兮，紫贝阙而玉堂。　　薜荔饰而陆离荐兮，鱼鳞衣而白蜺裳。　　登逢龙而下陨兮，违故都之漫漫。　　思南郢之旧俗兮，肠一夕而九运。　　扬流波之潢潢兮，体溶溶而东回。　　心怊怅以永思兮，意晻晻而日颓。　　白露纷以涂涂兮，秋风浏以萧萧。　　身永流而不还兮，魂长逝而常愁。　　叹曰：　　譬彼流水纷扬磕兮，波逢汹涌濆壅滂兮。　　揄扬涤荡飘流陨往触崟石兮，　　龙卬脟圈缭戾宛转阻相薄兮，　　遭纷逢凶蹇离尤兮，垂文扬采遗将来兮。离世　　灵怀其不吾知兮，灵怀其不吾闻。　　就灵怀之皇祖兮，愬灵怀之鬼神。　　灵怀曾不吾与兮，即听夫人之谀辞。　　余辞上参于天坠兮，旁引之于四时。　　指日月使延照兮，抚招摇以质正。　　立师旷俾端辞兮，命咎繇使并听。　　兆出名曰正则兮，卦发字曰灵均。　　余幼既有此鸿节兮，长愈固而弥纯。　　不从俗而诐行兮，直躬指而信志。　　不枉绳以追曲兮，屈情素以从事。　　端余行其如玉兮，述皇舆之踵迹。　　群阿容以晦光兮，皇舆覆以幽辟。　　舆中涂以回畔兮，驷马惊而横奔。　　执组者不能制兮，必折轭而摧辕。　　断镳衔以驰骛兮，暮去次而敢止。　　路荡荡其无人兮，遂不禦乎千里。　　身衡陷而下沉兮，不可获而复登。　　不顾身之卑贱兮，惜皇舆之不兴。　　出国门而端指兮，冀壹寤而锡还。　　哀仆夫之坎毒兮，屡离忧而逢患。　　九年之中不吾反兮，思彭咸之水游。　　惜师延之浮渚兮，赴汨罗之长流。　　遵江曲之逶移兮，触石碕而衡游。　　波澧澧而扬浇兮，顺长濑之浊流。　　凌黄沱而下低兮，思还流而复反。　　玄舆驰而并集兮，身容与而日远。　　棹舟杭以横濿兮，济湘流而南极。　　立江界而长吟兮，愁哀哀而累息。　　情慌忽以忘归兮，神浮游以高历。　　心蛩蛩而怀顾兮，魂眷眷而独逝。　　叹曰：　　余思旧邦心依违兮，　　日暮黄昏羌幽悲兮，　　去郢东迁余谁慕兮，　　谗夫党旅其以兹故兮，　　河水淫淫情所愿兮，　　顾瞻郢路终不返兮。怨思　　惟郁郁之忧毒兮，志坎壈而不违。　　身憔悴而考旦兮，日黄昏而长悲。　　闵空宇之孤子兮，哀枯杨之冤雏。　　孤雌吟于高墉兮，鸣鸠栖于桑榆。　　玄蝯失于潜林兮，独偏弃而远放。　　征夫劳于周行兮，处妇愤而长望。　　申诚信而罔违兮，情素洁于纽帛。　　光明齐于日月兮，文采耀燿于玉石。　　伤压次而不发兮，思沉抑而不扬。　　芳懿懿而终败兮，名靡散而不彰。　　背玉门以奔骛兮，蹇离尤而干诟。　　若龙逢之沉首兮，王子比干之逢醢。　　念社稷之几危兮，反为雠而见怨。　　思国家之离沮兮，躬获愆而结难。　　若青蝇之伪质兮，晋骊姬之反情。　　恐登阶之逢殆兮，故退伏于末庭。　　孽臣之号咷兮，本朝芜而不治。　　犯颜色而触谏兮，反蒙辜而被疑。　　菀蘼芜与菌若兮，渐藁本于洿渎。　　淹芳芷于腐井兮，弃鸡骇于筐簏。　　执棠谿以刜蓬兮，秉干将以割肉。　　筐泽泻以豹鞟兮，破荆和以继筑。　　时溷浊犹未清兮，世殽乱犹未察。　　欲容与以俟时兮，惧年岁之既晏。　　顾屈节以从流兮，心巩巩而不夷。　　宁浮沅而驰骋兮，下江湘以邅回。　　叹曰：　　山中槛槛余伤怀兮，征夫皇皇其孰依兮，　　经营原野杳冥冥兮，乘骐骋骥舒吾情兮，　　归骸旧邦莫谁语兮，长辞远逝乘湘去兮。远逝　　志隐隐而郁怫兮，愁独哀而冤结。　　肠纷纭以缭转兮，涕渐渐其若屑。　　情慨慨而长怀兮，信上皇而质正。　　合五岳与八灵兮，讯九鬿与六神。　　指列宿以白情兮，诉五帝以置辞。　　北斗为我折中兮，太一为余听之。　　云服阴阳之正道兮，御后土之中和。　　佩苍龙之蚴虬兮，带隐虹之逶蛇。　　曳彗星之皓旰兮，抚朱爵与鵔鸃。　　游清灵之飒戾兮，服云衣之披披。　　杖玉策与朱旗兮，垂明月之玄珠。　　举霓旌之墆翳兮，建黄纁之总旄。　　躬纯粹而罔愆兮，承皇考之妙仪。　　惜往事之不合兮，横汨罗而下沥。　　乘隆波而南渡兮，逐江湘之顺流。　　赴阳侯之潢洋兮，下石濑而登洲。　　陆魁堆以蔽视兮，云冥冥而闇前。　　山峻高以无垠兮，遂曾闳而迫身。　　雪雰雰而薄木兮，云霏霏而陨集。　　阜隘狭而幽险兮，石嵾嵯以翳日。　　悲故乡而发忿兮，去余邦之弥久。　　背龙门而入河兮，登大坟而望夏首。　　横舟航而济湘兮，耳聊啾而戃慌。　　波淫淫而周流兮，鸿溶溢而滔荡。　　路曼曼其无端兮，周容容而无识。　　引日月以指极兮，少须臾而释思。　　水波远以冥冥兮，眇不睹其东西。　　顺风波以南北兮，雾宵晦以纷纷。　　日杳杳以西颓兮，路长远而窘迫。　　欲酌醴以娱忧兮，蹇骚骚而不释。　　叹曰：　　飘风蓬龙埃坲々兮，草木摇落时槁悴兮，　　遭倾遇祸不可救兮，长吟永欷涕究究兮，　　舒情陈诗冀以自免兮，颓流下陨身日远兮。惜贤　　览屈氏之离骚兮，心哀哀而怫郁。　　声嗷嗷以寂寥兮，顾仆夫之憔悴。　　拨谄谀而匡邪兮，切淟涊之流俗。　　荡渨涹之奸咎兮，夷蠢蠢之溷浊。　　怀芬香而挟蕙兮，佩江蓠之婓婓。　　握申椒与杜若兮，冠浮云之峨峨。　　登长陵而四望兮，览芷圃之蠡蠡。　　游兰皋与蕙林兮，睨玉石之嵾嵯。　　扬精华以炫燿兮，芳郁渥而纯美。　　结桂树之旖旎兮，纫荃蕙与辛夷。　　芳若兹而不御兮，捐林薄而菀死。　　驱子侨之奔走兮，申徒狄之赴渊。　　若由夷之纯美兮，介子推之隐山。　　晋申生之离殃兮，荆和氏之泣血。　　吴申胥之抉眼兮，王子比干之横废。　　欲卑身而下体兮，心隐恻而不置。　　方圜殊而不合兮，钩绳用而异态。　　欲俟时于须臾兮，日阴曀其将暮。　　时迟迟其日进兮，年忽忽而日度。　　妄周容而入世兮，内距闭而不开。　　俟时风之清激兮，愈氛雾其如塺。　　进雄鸠之耿耿兮，谗介介而蔽之。　　默顺风以偃仰兮，尚由由而进之。　　心懭悢以冤结兮，情舛错以曼忧。　　搴薜荔于山野兮，采撚支于中洲。　　望高丘而叹涕兮，悲吸吸而长怀。　　孰契契而委栋兮，日晻晻而下颓。　　叹曰：　　江湘油油长流汩兮，挑揄扬汰荡迅疾兮。　　忧心展转愁怫郁兮，冤结未舒长隐忿兮，　　丁时逢殃可奈何兮，劳心悁悁涕滂沱兮。忧苦　　悲余心之悁悁兮，哀故邦之逢殃。　　辞九年而不复兮，独茕茕而南行。　　思余俗之流风兮，心纷错而不受。　　遵野莽以呼风兮，步从容于山廋。　　巡陆夷之曲衍兮，幽空虚以寂寞。　　倚石岩以流涕兮，忧憔悴而无乐。　　登巑岏以长企兮，望南郢而闚之。　　山修远其辽辽兮，涂漫漫其无时。　　听玄鹤之晨鸣兮，于高冈之峨峨。　　独愤积而哀娱兮，翔江洲而安歌。　　三鸟飞以自南兮，览其志而欲北。　　原寄言于三鸟兮，去飘疾而不可得。　　欲迁志而改操兮，心纷结其未离。　　外彷徨而游览兮，内恻隐而含哀。　　聊须臾以时忘兮，心渐渐其烦错。　　原假簧以舒忧兮，志纡郁其难释。　　叹《离骚》以扬意兮，犹未殫于《九章》。　　长嘘吸以于悒兮，涕横集而成行。　　伤明珠之赴泥兮，鱼眼玑之坚藏。　　同驽骡与乘駔兮，杂斑駮与阘茸。　　葛藟虆于桂树兮，鸱鸮集于木兰。　　偓促谈于廊庙兮，律魁放乎山间。　　恶虞氏之箫《韶》兮，好遗风之《激楚》。　　潜周鼎于江淮兮，爨土鬵于中宇。　　且人心之持旧兮，而不可保长。　　邅彼南道兮，征夫宵行。　　思念郢路兮，还顾睠睠。　　涕流交集兮，泣下涟涟。　　叹曰：　　登山长望中心悲兮，菀彼青青泣如颓兮，　　留思北顾涕渐渐兮，折锐摧矜凝氾滥兮，　　念我茕茕魂谁求兮，仆夫慌悴散若流兮。愍命　　昔皇考之嘉志兮，喜登能而亮贤。　　情纯洁而罔薉兮，姿盛质而无愆。　　放佞人与谄谀兮，斥谗夫与便嬖。　　亲忠正之悃诚兮，招贞良与明智。　　心溶溶其不可量兮，情澹澹其若渊。　　回邪辟而不能入兮，诚原藏而不可迁。　　逐下袟于後堂兮，迎虙妃于伊雒。　　刜谗贼于中廇兮，选吕管于榛薄。　　丛林之下无怨士兮，江河之畔无隐夫。　　三苗之徒以放逐兮，伊皋之伦以充庐。　　今反表以为里兮，颠裳以为衣。　　戚宋万于两楹兮，废周邵于遐夷。　　却骐骥以转运兮，腾驴骡以驰逐。　　蔡女黜而出帷兮，戎妇入而綵绣服。　　庆忌囚于阱室兮，陈不占战而赴围。　　破伯牙之号钟兮，挟人筝而弹纬。　　藏瑉石于金匮兮，捐赤瑾于中庭。　　韩信蒙于介胄兮，行夫将而攻城。　　莞芎弃于泽洲兮，瓟瓥蠹于筐簏。　　麒麟奔于九皋兮，熊罴群而逸囿。　　折芳枝与琼华兮，树枳棘与薪柴。　　掘荃蕙与射干兮，耘藜藿与蘘荷。　　惜今世其何殊兮，远近思而不同。　　或沉沦其无所达兮，或清激其无所通。　　哀余生之不当兮，独蒙毒而逢尤。　　虽謇謇以申志兮，君乖差而屏之。　　诚惜芳之菲菲兮，反以兹为腐也。　　怀椒聊之蔎蔎兮，乃逢纷以罹诟也。　　叹曰：　　嘉皇既殁终不返兮，山中幽险郢路远兮。　　谗人諓諓孰可愬兮，征夫罔极谁可语兮。　　行吟累欷声喟喟兮，怀忧含戚何侘傺兮。思古　　冥冥深林兮，树木郁郁。　　山参差以崭岩兮，阜杳杳以蔽日。　　悲余心之悁悁兮，目眇眇而遗泣。　　风骚屑以摇木兮，云吸吸以湫戾。　　悲余生之无欢兮，愁倥傯于山陆。　　旦徘徊于长阪兮，夕彷徨而独宿。　　发披披以鬤鬤兮，躬劬劳而瘏悴。　　魂俇俇而南行兮，泣霑襟而濡袂。　　心婵媛而无告兮，口噤闭而不言。　　违郢都之旧闾兮，回湘、沅而远迁。　　念余邦之横陷兮，宗鬼神之无次。　　闵先嗣之中绝兮，心惶惑而自悲。　　聊浮游于山陿兮，步周流于江畔。　　临深水而长啸兮，且倘佯而氾观。　　兴离骚之微文兮，冀灵修之壹悟。　　还余车于南郢兮，复往轨于初古。　　道修远其难迁兮，伤余心之不能已。　　背三五之典刑兮，绝洪范之辟纪。　　播规矩以背度兮，错权衡而任意。　　操绳墨而放弃兮，倾容幸而侍侧。　　甘棠枯于丰草兮，藜棘树于中庭。　　西施斥于北宫兮，仳倠倚于弥楹。　　乌获戚而骖乘兮，燕公操于马圉。　　蒯聩登于清府兮，咎繇弃而在野。　　盖见兹以永叹兮，欲登阶而狐疑。　　乘白水而高骛兮，因徙弛而长词。　　叹曰：　　倘佯垆阪沼水深兮，容与汉渚涕淫淫兮，　　锺牙已死谁为声兮？纤阿不御焉舒情兮，　　曾哀悽欷心离离兮，还顾高丘泣如洒兮。远游　　悲余性之不可改兮，屡惩艾而不迻。　　服觉皓以殊俗兮，貌揭揭以巍巍。　　譬若王侨之乘云兮，载赤霄而凌太清。　　欲与天地参寿兮，与日月而比荣。　　登昆仑而北首兮，悉灵圉而来谒。　　选鬼神于太阴兮，登阊阖于玄阙。　　回朕车俾西引兮，褰虹旗于玉门。　　驰六龙于三危兮，朝西灵于九滨。　　结余轸于西山兮，横飞谷以南征。　　绝都广以直指兮，历祝融于硃冥。　　枉玉衡于炎火兮，委两馆于咸唐。　　贯澒濛以东朅兮，维六龙于扶桑。　　周流览于四海兮，志升降以高驰。　　徵九神于回极兮，建虹采以招指。　　驾鸾凤以上游兮，从玄鹤与鹪明。　　孔鸟飞而送迎兮，腾群鹤于瑶光。　　排帝宫与罗囿兮，升县圃以眩灭。　　结琼枝以杂佩兮，立长庚以继日。　　凌惊雷以轶骇电兮，缀鬼谷于北辰。　　鞭风伯使先驱兮，囚灵玄于虞渊。　　遡高风以低佪兮，览周流于朔方。　　就颛顼而敶辞兮，考玄冥于空桑。　　旋车逝于崇山兮，奏虞舜于苍梧。　　济杨舟于会稽兮，就申胥于五湖。　　见南郢之流风兮，殒余躬于沅湘。　　望旧邦之黯黮兮，时溷浊其犹未央。　　怀兰茝之芬芳兮，妒被离而折之。　　张绛帷以襜襜兮，风邑邑而蔽之。　　日暾暾其西舍兮，阳焱焱而复顾。　　聊假日以须臾兮，何骚骚而自故。　　叹曰：　　譬彼蛟龙乘云浮兮，　　汎淫澒溶纷若雾兮。　　潺湲轇轕雷动电发馺高举兮。　　升虚凌冥沛浊浮清入帝宫兮，　　摇翘奋羽驰风骋雨游无穷兮。","dynasty":"两汉","tags":"楚辞","title":"九叹"}
{"author":"刘向","content":"博学多识与凡殊，时将昏暮白日午。朅来归耕永自疏，结构野草起屋庐。宴处从容观诗书，山鸟群鸣我心怀。","dynasty":"两汉","title":"七言"}
{"author":"刘向","content":"嘉此正器，崭岩若山。上贯太华，承以铜盘。中有兰绮，朱火青烟。","dynasty":"两汉","title":"熏炉铭"}
{"author":"刘向","content":"伊伯庸之末冑兮，谅皇直之屈原。云余肇祖于高阳兮，惟楚怀之婵连。原生受命于贞节兮，鸿永路有嘉名。齐名字于天地兮，并光明于列星。吸精粹而吐氛浊兮，横邪世而不取容。行叩诚而不阿兮，遂见排而逢谗。后听虚而黜实兮，不吾理而顺情。肠愤悁而含怒兮，志迁蹇而左倾。心惝慌其不我与兮，躬速速其不吾亲。辞灵修而陨志兮，吟泽畔之江滨。椒桂罗以颠覆兮，有竭信而归诚。谗夫蔼蔼而漫著兮，曷其不舒予情。始结言于庙堂兮，信中涂而叛之。怀兰蕙与衡芷兮，行中壄而散之。声哀哀而怀高丘兮，心愁愁而思旧邦。愿承閒而自恃兮，径淫曀而道𡔏。颜黴黧以沮败兮，精越裂而衰耄。裳襜襜而含风兮，衣纳纳而掩露。赴江湘之湍流兮，顺波凑而下降。徐徘徊于山阿兮，飘风来之汹汹。驰余车兮玄石，步余马兮洞庭。平明发兮苍梧，夕投宿兮石城。芙蓉盖而菱华车兮，紫贝阙而玉堂。薜荔饰而陆离荐兮，鱼鳞衣而白霓裳。登逢龙而下陨兮，违故都之漫漫。思南郢之旧俗兮，肠一夕而九运。扬流波之潢潢兮，体溶溶而东回。心怊怅以永思兮，意晻晻而日颓。白露纷以涂涂兮，秋风浏以萧萧。身永流而不还兮，䰟长逝而常愁。叹曰：譬彼流水纷扬磕兮，波逢汹涌濆滂沛兮。揄扬涤荡漂流陨往触崟石兮。龙卬脟圈缭戾宛转阻相薄兮。遭纷逢凶蹇离尤兮。垂文扬采遗将来兮。","dynasty":"两汉","title":"九叹其一逢纷"}
{"author":"刘向","content":"灵怀其不吾知兮，灵怀其不吾闻。就灵怀之皇祖兮，愬灵怀之鬼神。灵怀曾不吾与兮，即听夫人之谀辞。余辞上参于天地兮，旁引之于四时。指日月使延照兮，抚招摇以质正。立师旷俾端辞兮，命咎繇使并听。兆出名曰正则兮，卦发字曰灵均。余幼既有此鸿节兮，长愈固而弥纯。不从俗而诐行兮，直躬指而信志。不枉绳以追曲兮，屈情素以从事。端余行其如玉兮，述皇舆之踵迹。群阿容以晦光兮，皇舆覆以幽辟。舆中涂以回畔兮，驷马惊而横奔。执组者不能制兮，必折轭而摧辕。断镳衔以驰骛兮，暮去次而敢止。路荡荡其无人兮，遂不禦乎千里。身衡陷而下沈兮，不可获而复登。不顾身之卑贱兮，惜皇舆之不兴。出国门而端指兮，冀壹寤而锡还。哀仆夫之坎毒兮，屡离忧而逢患。九年之中不吾反兮，思彭咸之水游。惜师延之浮渚兮，赴汨罗之长流。遵江曲之逶移兮，触石埼而衡游。波澧澧而扬浇兮，顺长濑之浊流。淩黄沱而下低兮，思还流而复反。玄舆驰而并集兮，身容与而日远。棹舟杭以横濿兮，㴉湘流而南极。立江界而长吟兮，愁哀哀而累息。情慌忽以忘归兮，神浮游以高厉。心蛩蛩而怀顾兮，魂眷眷而独逝。叹曰：余思旧邦心依违兮。日暮黄昏羌幽悲兮。去郢东迁余谁慕兮？谗夫党旅其以兹故兮。河水淫淫情所愿兮。顾瞻郢路终不返兮。","dynasty":"两汉","title":"九叹其二离世"}
{"author":"刘向","content":"惟郁郁之忧毒兮，志坎壈而不违。身憔悴而考旦兮，日黄昏而长悲。闵空宇之孤子兮，哀枯杨之冤雏。孤雌吟于高墉兮，鸣鸠栖于桑榆。玄猿失于潜林兮，独偏弃而远放。征夫劳于周行兮，处妇愤而长望。申诚信而罔违兮，情素洁于纽帛。光明齐于日月兮，文采耀于玉石。伤压次而不发兮，思沈抑而不扬。芳懿懿而终败兮，名靡散而不彰。背玉门以奔骛兮，蹇离尤而干诟。若龙逢之沈首兮，王子比干之逢醢。念社稷之几危兮，反为雠而见怨。思国家之离沮兮，躬获愆而结难。若青蝇之伪质兮，晋骊姬之反情。恐登阶之逢殆兮，故退伏于末庭。孽臣之号咷兮，本朝芜而不治。犯颜色而触谏兮，反蒙辜而被疑。菀蘼芜与菌若兮，渐藁本于洿渎。淹芳芷于腐井兮，弃鸡骇于筐簏。执棠溪以刜蓬兮，秉干将以割肉。筐泽泻以豹鞟兮，破荆和以继筑。时溷浊犹未清兮，世殽乱犹未察。欲容与以俟时兮，惧年岁之既晏。顾屈节以从流兮，心巩巩而不夷。宁浮沅而驰骋兮，下江湘以邅回。叹曰：山中槛槛余伤怀兮。征夫皇皇其孰依兮。经营原野杳冥冥兮。乘骐骋骥舒吾情兮。归骸旧邦莫谁语兮。长辞远逝乘湘去兮。","dynasty":"两汉","title":"九叹其三怨思"}
{"author":"刘向","content":"志隐隐而郁怫兮，愁独哀而冤结。肠纷纭以缭转兮，涕渐渐其若屑。情慨慨而长怀兮，信上皇而质正。合五岳与八灵兮，讯九鬿与六神。指列宿以白情兮，诉五帝以置辞。北斗为我折中兮，太一为余听之。云服阴阳之正道兮，御后土之中和。佩苍龙之蚴虬兮，带隐虹之逶蛇。曳彗星之皓旰兮，抚朱爵与鵔鸃。游清灵之飒戾兮，服云衣之披披。杖玉华与朱旗兮，垂明月之玄珠。举霓旌之墆翳兮，建黄纁之总旄。躬纯粹而罔愆兮，承皇考之妙仪。惜往事之不合兮，横汨罗而下濿。乘隆波而南渡兮，逐江湘之顺流。赴阳侯之潢洋兮，下石濑而登洲。陵鬿堆以蔽视兮，云冥冥而闇前。山峻高以无垠兮，遂曾闳而迫身。雪雰雰而薄木兮，云霏霏而陨集。阜隘狭而幽险兮，石㠁嵯以翳日。悲故乡而发忿兮，去余邦之弥久。背龙门而入河兮，登大坟而望夏首。横舟航而㴉湘兮，耳聊啾而惝慌。波淫淫而周流兮，鸿溶溢而滔荡。路曼曼其无端兮，周容容而无识。引日月以指极兮，少须臾而释思。水波远以冥冥兮，眇不睹其东西。顺风波以南北兮，雾宵晦以纷纷。日杳杳以西颓兮，路长远而窘迫。欲酌醴以娱忧兮，蹇骚骚而不释。叹曰：飘风蓬龙埃坲坲兮。草木摇落时槁悴兮。遭倾遇祸不可救兮。长吟永欷涕究究兮。舒情诉诗冀以自免兮。颓流下陨身日远兮。","dynasty":"两汉","title":"九叹其四远逝"}
{"author":"刘向","content":"览屈氏之《离骚》兮，心哀哀而怫郁。声嗷嗷以寂寥兮，顾仆夫之憔悴。拨谄谀而匡邪兮，切淟涊之流俗。荡渨涹之奸咎兮，夷蠢蠢之溷浊。怀芬香而挟蕙兮，佩江蓠之婓婓。握申椒与杜若兮，冠浮云之峨峨。登长陵而四望兮，览芷圃之蠡蠡。游兰皋与蕙林兮，睨玉石之㠁嵯。扬精华以眩耀兮，芳郁渥而纯美。结桂树之旖旎兮，纫荃蕙与辛夷。芳若兹而不御兮，捐林薄而菀死。驱子侨之奔走兮，申徒狄之赴渊。若由夷之纯美兮，介子推之隐山。晋申生之离殃兮，荆和氏之泣血。吴申胥之抉眼兮，王子比干之横废。欲卑身而下体兮，心隐恻而不置。方圜殊而不合兮，钩绳用而异态。欲俟时于须臾兮，日阴曀其将暮。时迟迟其日进兮，年忽忽而日度。妄周容而入世兮，内距闭而不开。俟时风之清激兮，愈氛雾其如塺。进雄鸠之耿耿兮，谗介介而蔽之。默顺风以偃仰兮，尚由由而进之。心懭悢以冤结兮，情舛错以曼忧。搴薜荔于山野兮，采撚支于中洲。望高丘而叹涕兮，悲吸吸而长怀。孰契契而委栋兮，日晻晻而下颓。叹曰：江湘油油长流汨兮。挑揄扬汰荡迅疾兮。忧心展转愁怫郁兮。冤结未舒长隐忿兮。丁时逢殃可奈何兮。劳心悁悁涕滂沱兮。","dynasty":"两汉","title":"九叹其五惜贤"}
{"author":"刘向","content":"悲余心之悁悁兮，哀故邦之逢殃。辞九年而不复兮，独茕茕而南行。思余俗之流风兮，心纷错而不受。遵壄莽以呼风兮，步从容于山廋。巡陆夷之曲衍兮，幽空虚以寂寞。倚石岩以流涕兮，忧憔悴而无乐。登巑岏以长企兮，望南郢而窥之。山修远其辽辽兮，涂漫漫其无时。听玄鹤之晨鸣兮，于高冈之峨峨。独愤积而哀娱兮，翔江洲而安歌。三鸟飞以自南兮，览其志而欲北。愿寄言于三鸟兮，去飘疾而不可得。欲迁志而改操兮，心纷结其未离。外彷徨而游览兮，内恻隐而含哀。聊须臾以时忘兮，心渐渐其烦错。愿假簧以舒忧兮，志纡郁其难释。叹《离骚》以扬意兮，犹未殚于《九章》。长嘘吸以于悒兮，涕横集而成行。伤明珠之赴泥兮，鱼眼玑之坚藏。同驽鸁与乘驵兮，杂班駮与阘茸。葛藟蔂于桂树兮，鸱鸮集于木兰。偓促谈于廊庙兮，律魁放乎山间。恶虞氏之箫韶兮，好遗风之激楚。潜周鼎于江淮兮，爨土鬵于中宇。且人心之持旧兮，而不可保长。邅彼南道兮，征夫宵行。思念郢路兮，还顾眷眷。涕流交集兮，泣下涟涟。叹曰：登山长望中心悲兮。菀彼青青泣如颓兮。留思北顾涕渐渐兮。折锐摧矜凝泛滥兮。念我茕茕䰟谁求兮？仆夫慌悴散若流兮。","dynasty":"两汉","title":"九叹其六忧苦"}
{"author":"刘向","content":"昔皇考之嘉志兮，喜登能而亮贤。情纯洁而罔秽兮，姿盛质而无愆。放佞人与谄谀兮，斥谗夫与便嬖。亲忠正之悃诚兮，招贞良与明智。心溶溶其不可量兮，情澹澹其若渊。回邪辟而不能入兮，诚愿藏而不可迁。逐下祑于后堂兮，迎虙妃于伊雒。刜谗贼于中廇兮，选吕管于榛薄。丛林之下无怨士兮，江河之畔无隐夫。三苗之徒以放逐兮，伊皋之伦以充庐。今反表以为里兮，颠裳以为衣。戚宋万于两楹兮，废周邵于遐夷。却骐骥以转运兮，腾驴鸁以驰逐。蔡女黜而出帷兮，戎妇入而綵绣服。庆忌囚于阱室兮，陈不占战而赴围。破伯牙之号钟兮，挟人筝而弹纬。藏珉石于金匮兮，捐赤瑾于中庭。韩信蒙于介冑兮，行夫将而攻城。莞芎弃于泽洲兮，瓟瓥蠹于筐簏。麒麟奔于九皋兮，熊罴群而逸囿。折芳枝与琼华兮，树枳棘与薪柴。掘荃蕙与射干兮，耘藜藿与蘘荷。惜今世其何殊兮，远近思而不同。或沈沦其无所达兮，或清激其无所通。哀余生之不当兮，独蒙毒而逢尤。虽謇謇以申志兮，君乖差而屏之。诚惜芳之菲菲兮，反以兹为腐也。怀椒聊之蔎蔎兮，乃逢纷以罹诟也。叹曰：嘉皇既殁终不返兮，山中幽险郢路远兮。谗人諓諓孰可愬兮。征夫罔极谁可语兮。行吟累欷声喟喟兮。怀忧含戚何侘傺兮。","dynasty":"两汉","title":"九叹其七悯命"}
{"author":"刘向","content":"冥冥深林兮树木郁郁。山参差以崭岩兮，阜杳杳以蔽日。悲余心之悁悁兮，目眇眇而遗泣。风骚屑以摇木兮，云吸吸以湫戾。悲余生之无欢兮，愁倥偬于山陆。旦徘徊于长阪兮，夕仿偟而独宿。发披披以鬤鬤兮，躬劬劳而瘏悴。䰟俇俇而南行兮，泣沾襟而濡袂。心婵媛而无告兮，口噤闭而不言。违郢都之旧闾兮，回湘沅而远迁。念余邦之横陷兮，宗鬼神之无次。闵先嗣之中绝兮，心惶惑而自悲。聊浮游于山陕兮，步周流于江畔。临深水而长啸兮，且倘佯而泛观。兴《离骚》之微文兮，冀灵修之壹悟。还余车于南郢兮，复往轨于初古。道修远其难迁兮，伤余心之不能已。背三五之典刑兮，绝《洪范》之辟纪。播规矩以背度兮，错权衡而任意。操绳墨而放弃兮，倾容幸而侍侧。甘棠枯于丰草兮，藜棘树于中庭。西施斥于北宫兮，仳倠倚于弥楹。乌获戚而骖乘兮，燕公操于马圉。蒯瞆登于清府兮，咎繇弃而在壄。盖见兹以永叹兮，欲登阶而狐疑。乘白水而高骛兮，因徙弛而长辞。叹曰：倘佯垆阪沼水深兮。容与汉渚涕淫淫兮。钟牙已死谁为声兮？纤阿不御焉舒情兮？曾哀悽欷心离离兮。还顾高丘泣如洒兮。","dynasty":"两汉","title":"九叹其八思古"}
{"author":"刘向","content":"悲余性之不可改兮，屡惩艾而不移。服觉皓以殊俗兮，貌揭揭以巍巍。譬若王侨之乘云兮，载赤霄而淩太清。欲与天地参寿兮，与日月而比荣。登昆崙而北首兮，悉灵圉而来谒。选鬼神于太阴兮，登阊阖于玄阙。回朕车俾西引兮，褰虹旗于玉门。驰六龙于三危兮，朝西灵于九滨。结余轸于西山兮，横飞谷以南征。绝都广以直指兮，历祝融于朱冥。枉玉衡于炎火兮，委两馆于咸唐。贯澒濛以东朅兮，维六龙于扶桑。周流览于四海兮，志升降以高驰。徵九神于回极兮，建虹采以招指。驾鸾凤以上游兮，从玄鹤与鹪明。孔鸟飞而送迎兮，腾群鹤于瑶光。排帝宫与罗囿兮，升县圃以眩灭。结琼枝以杂佩兮，立长庚以继日。淩惊雷以轶骇电兮，缀鬼谷于北辰。鞭风伯使先驱兮，囚灵玄于虞渊。溯高风以低佪兮，览周流于朔方。就颛顼而陈辞兮，考玄冥于空桑。旋车逝于崇山兮，奏虞舜于苍梧。㴉杨舟于会稽兮，就申胥于五湖。见南郢之流风兮，殒余躬于沅湘。望旧邦之黯黮兮，时溷浊其犹未央。怀兰茝之芬芳兮，妒被离而折之。张绛帷以襜襜兮，风邑邑而蔽之。日暾暾其西舍兮，阳焱焱而复顾。聊假日以须臾兮，何骚骚而自故。叹曰：譬彼蛟龙乘云浮兮。汎淫澒溶纷若雾兮。潺湲轇轕雷动电发馺高举兮。升虚淩冥沛浊浮清入帝宫兮。摇翘奋羽驰风骋雨游无穷兮。","dynasty":"两汉","title":"九叹其九远游"}
{"author":"李珏","content":"枫叶浓於染。秋正老、江上征衫寒浅。又是秦鸿过，霁烟外，写出离愁几点。年来岁去，朝生暮落，人似吴潮展转。怕听阳关曲，奈短笛唤起，天涯清远。双屐行春，扁舟啸晚。忆昔鸥湖莺苑。鹤帐梅花屋，霜月後、记把山扉牢掩。惆怅明朝何处，故人相望，但碧云半敛。定苏堤、重来时候，芳草如翦。","dynasty":"宋代","title":"击梧桐（别西湖社友）"}
{"author":"李珏","content":"故人知健否，又过了、一番秋。记十载心期，苍苔茅屋，杜若芳洲。天遥梦飞不到，但滔滔、岁月水东流。南浦春波旧别，西山暮雨新愁。吴钩。光透黑貂裘。客思晚悠悠。更何处相逢，残更听雁，落日呼鸥。沧江白云无数，约他年、携物上扁舟。鸦阵不知人意，黄昏飞向城头。","dynasty":"宋代","title":"木兰花慢（寄豫章故人）"}
{"author":"李珏","content":"枫叶浓于染。秋正老、江上征衫寒浅。又是秦鸿过，霁烟外，写出离愁几点。年来岁去，朝生暮落，人似吴潮展转。怕听阳关曲，奈短笛唤起，天涯情远。双屐行春，扁舟啸晚。忆昔鸥湖莺苑。鹤帐梅花屋，霜月后、记把山扉牢掩。惆怅明朝何处，故人相望，但碧云半敛。定苏堤、重来时候，芳草如剪。","dynasty":"宋代","title":"击梧桐别西湖社友"}
{"author":"李珏","content":"天地事如许，英雄鬓已斑。泪添东海水，愁压北邙山。","dynasty":"元代","title":"题汪水云湖山类稿"}
{"author":"李珏","content":"园图亲画早流传，已是人间五百年。凝碧池头秋句在，当时几负此林泉。","dynasty":"元代","title":"题郭主簿模摩诘本辋川图卷"}
{"author":"李珏","content":"此水自当兵十万，昔人曾有客三千。","dynasty":"元代","title":"句"}
{"author":"龚况","content":"妖娆破瓜女，争上秋千架。香飘石榴裙，影落蔷薇下。","dynasty":"宋代","title":"古乐府其一"}
{"author":"龚况","content":"墙外见鸳鸯，双双春水塘。归来情脉脉，无绪理残妆。","dynasty":"宋代","title":"古乐府其二"}
{"author":"龚况","content":"逃名以酒转名高，醉里张髯骂二豪。日月已为吾户牖，何妨东海作醇醪。","dynasty":"宋代","title":"咏刘伶"}
{"author":"龚况","content":"家家高会锦模糊，谁信贫家菊也无。多谢东邻送醅至，旋于篱畔觅茱萸。","dynasty":"宋代","title":"九日其一"}
{"author":"龚况","content":"自古谁无九日诗，诗成须道菊花枝。直饶无菊何妨醉，野蓼村葵总是题。","dynasty":"宋代","title":"九日其二"}
{"author":"龚况","content":"杖藜高踏半山云，不见此岗知几春。异时人物凋零尽，只有青山似故人。","dynasty":"宋代","title":"游天峰寺"}
{"author":"龚况","content":"寒食都来数日闲，颜卿家帖到今传。此公刚鲠无情煞，到得春时也自怜。","dynasty":"宋代","title":"午歇惠安寺"}
{"author":"龚况","content":"东山相别又相逢，转觉衰颓一老翁。子约重来我方去，满庭黄叶正秋风。","dynasty":"宋代","title":"送唐大监"}
{"author":"龚况","content":"贪山借船赏，嗜酒典琴沽。","dynasty":"宋代","title":"句其一"}
{"author":"龚况","content":"闲多卷满新成句，懒极床堆未答书。","dynasty":"宋代","title":"句其二"}
{"author":"龚况","content":"客疏闲吠犬，庖匮割啼鸡。","dynasty":"宋代","title":"句其三"}
{"author":"龚况","content":"得句怕难续，避人长转多。","dynasty":"宋代","title":"句其四"}
{"author":"龚况","content":"山色秋难老，池光夜不昏。","dynasty":"宋代","title":"句其五"}
{"author":"陈三俊","content":"岭表沧桑不计年，珠江风景故依然。孤忠节气知能几，一代文章孰敢先。御榻抗言如尚在，梅花诗句至今传。惭余后学抠衣日，想像高标海国前。","dynasty":"明代","title":"谒李忠简公祠"}
{"author":"陈三俊","content":"闻道仙踪自昔年，苔封丹灶久茫然。何期太史来南国，讵为朱明辟洞天。大雅堂高留舄在，紫烟楼迥射光悬。野人不倦登临兴，遥望台星绕日边。","dynasty":"明代","title":"浮邱社怀赵太史"}
{"author":"陈基","content":"西郭维舟水满津，从容郑圃得寻真。蓬莱路隔人间世，桃李花开劫后春。风雨或闻鲛杼响，弦歌曾与草堂邻。交游不忝羊求辈，岁晚相期迹未尘。","dynasty":"元代","title":"与学古文仲游至正观"}
{"author":"陈基","content":"客路寻常江海上，春光强半雨声中。习池无酒醉山简，莲社有心期远公。香烬旋温婆律火，茶烟轻扬石楠风。不因二仲联诗至，安得从容一笑同。","dynasty":"元代","title":"次韵答秦文仲郭羲仲联句见寄"}
{"author":"陈基","content":"寂寞园林带夕晖，昔年曾此恋芳菲。柳塘水暖鸳鸯浴，花径风酣蛱蝶飞。蔓草拂衣人不剪，画梁无主燕空归。洛阳池馆关兴废，我欲春山赋《采薇》。","dynasty":"元代","title":"春日邵氏园池"}
{"author":"陈基","content":"此日东湖接胜游，风流欲与古人俦。城南官酒春初熟，湖上渔罾晚未收。才愧机云遥入洛，功高绛灌重安刘。谋参帷幄输公辈，巢父归欤盍掉头。","dynasty":"元代","title":"次韵蔡彦文寄谢省院诸公（二首）"}
{"author":"陈基","content":"江头久客日思家，坐觉微霜上鬓华。节序又催秋后燕，风光争发雨前花。倦游已梦庄生蝶，不饮何忧广客蛇。怪底朝来衣袖薄，一川白露下蒹葭。¤","dynasty":"元代","title":"秋日杂兴（五首）"}
{"author":"陈基","content":"明河如练月娟娟，坐对清光只自怜。夜久不知沾白露，梦回犹记到钧天。汝南遗老推黄宪，海内诸公忆郑虔。万里归来无寸补，论交惭愧到忘年。","dynasty":"元代","title":"秋日杂兴（五首）"}
{"author":"陈基","content":"落水萧萧雁度河，西风袅袅水增波。甘罗营里秋声急，韩信城头月色多。淮市有鱼聊可食，楚山无桂不须歌。古今无限关心事，付与当年春梦婆。¤","dynasty":"元代","title":"淮阴杂兴（四首）"}
{"author":"陈基","content":"江左妖氛扫未尽，山东豺虎又纵横。欲令斥堠收烽火，须挽天河洗甲兵。老马独嘶时北望，宾鸿相唤尽南征。腐儒愧乏匡时术，搔首风前百感生。¤","dynasty":"元代","title":"淮阴杂兴（四首）"}
{"author":"陈基","content":"吴山如画楚江平，消得孤帆半日程。潮落沙头才一尺，舟停江口复三更。时清不识风波险，世乱方知性命轻。坐拥貂裘待明发，临流空愧鲁连生。","dynasty":"元代","title":"福山港口待潮"}
{"author":"陈基","content":"去年移戍秋将半，今岁渡江春正分。晋国偏裨归宿将，汉庭旗鼓属元勋。戈船十万尽犀弩，铁骑三千皆虎贲。却笑高阳老狂客，谩凭口舌下齐军。","dynasty":"元代","title":"癸卯二月十一日官军发吴门"}
{"author":"陈基","content":"何年伐石驾危桥，鲸浪翻江白雨飘。势控三吴虹倒影，气吞七泽水通潮。重渊有怪犀难照，蔓草无名火不烧。伯国黄金闻铸像，王门白玉想为标。功成海上身先退，脍熟江东兴可邀。岁月几何流水逝，山川如旧古人遥。鸿飞矰缴何由篡，鹤去樊笼不可招。浩荡扁舟归鉴曲，寂寥方丈似中条。越人尚以鸡为卜，楚俗相传鹏类鸮。自把文章论倚伏，敢将交态较淳浇。五湖烟景随时异，万里风萍触处漂。却忆春晖楼上去，为君裁取玉为箫。","dynasty":"元代","title":"次韵垂虹桥泊舟倡和"}
{"author":"陈基","content":"公子新成江上宅，更依西渚结幽亭。时清墟里还无警，月黑柴扉不用扃。流水暗和琴瑟响，好山浓入画图青。故人《白雪》歌难和，孺子《沧浪》曲自听。每厌狂夫谈《酒谱》，还从处士授《茶经》。庭前剩折忘忧草，不负君家玉胆瓶。","dynasty":"元代","title":"次韵叔方寄沈仲说"}
{"author":"陈基","content":"鸡与凫，皆鷇育。凫爱水游鸡爱陆。凫昔未辨雌与雄，母不顾之鸡为伏。鸡渴不饮饥不啄，以腹抱凫谁敢触。凫脱鷇，鸡鼓翼。日日庭中求黍稷，啄啄呼凫使之食。凫羽日䙰褷，一朝下水不顾鸡。鸡在岸，凫在水，赋性本殊徒尔耳。鸡知为母不知凫，恨不随波共生死。","dynasty":"元代","title":"鸡凫行"}
{"author":"陈基","content":"杜陵三月春风煖，燕语莺啼杂弦管。落花撩乱紫骝嘶，平乐归来酒尊满。雨急风篁忽已秋，幽鸟多情亦白头。不随翡翠楼中宿，却爱鸳鸯水上游。春去秋来不知老，安乐即多忧患少。绮窗深处语言奇，付与纷纷秦吉了。","dynasty":"元代","title":"白头公词"}
{"author":"陈基","content":"原上秋风吹百草，半青半黄色枯槁。城头日出光杲杲，腰镰晓踏城门道。门头草多露未晞，尔镰利钝尔自知。一人刈草一马肥，马不肥兮人受笞。城中官厩三万匹，一匹日餐禾一石。","dynasty":"元代","title":"刈草行"}
{"author":"陈基","content":"旧城城旧人民新，新城城新无旧人。旧城城外兵一解，新城城中齐覆瓦。万瓦鳞鳞次第成，将军令严鸡犬宁。将军爱民如爱子，百贾皆集新城市。浙米淮盐两相直，楚人之弓楚人得。何时四海无荆棘，北贾贩南南贩北。","dynasty":"元代","title":"新城行"}
{"author":"陈基","content":"莫启匣中镜，怕见头上雪。莫放弦上箭，怕射边城月。边城月阙还再圆，头上发白何由玄。君不见自古边城有馀乐，夜月联诗昼棋槊。至今月照郾城头，相国功名齐斗牛。","dynasty":"元代","title":"边城曲"}
{"author":"陈基","content":"閒岁涉戎旅，终年废丘壑。一为尘网婴，竟负烟霞约。今晨适公署，时暑秋已薄。山翠落檐楹，湖光映帘幕。同袍二三侣，分携异今昨。畏途属贤劳，端居念离索。蹉跎愧衰暮，僶俛参画诺。临事每参差，忧时空謇谔。览此山水胜，写我情虑恶。迟子早还归，开尊共斟酌。","dynasty":"元代","title":"分省早集怀钱员外蔡都事汤管勾"}
{"author":"陈基","content":"梧桐堕金井，寒棨栖露丛。离居在万里，一夕生秋风。秋风忽已暮，离居邈何处。独寐在重帏，相从乃中路。","dynasty":"元代","title":"秋怀六首其二"}
{"author":"陈基","content":"秋水不可涉，美人安得从。眷彼芙蓉花，盈盈秋水中。非无舟与楫，所畏蛟与龙。临流不能采，零落委芳丛。","dynasty":"元代","title":"秋怀六首其四"}
{"author":"陈基","content":"秋气日以佳，微云不成雨。青山天际来，与我为宾主。飞龙及舞凤，突兀在庭户。须臾雾霭收，草树粲堪数。謇予麋鹿姿，讵意婴圭组。蹙缩匪天真，驱驰漫尘土。偶坐属无喧，晴容湛空宇。欲去复踟蹰，此意谁当与。","dynasty":"元代","title":"分署望凤凰山"}
{"author":"陈基","content":"寒暑有代谢，人事亦推移。蹉跎慨畴昔，俯仰念复兹。篱落委秋蔓，馀葩含夕姿。物化谅难穷，吾生知有涯。皎皎碧山侣，依依青桂枝。相逢恐迟暮，怅望起遐思。","dynasty":"元代","title":"秋怀五首其一"}
{"author":"陈基","content":"秋夜何迢迢，迢迢不能寐。起坐弹孤琴，写此千古意。《鸣凤》久寂寥，《猗兰》亦憔悴。往圣既莫作，后贤孰当继。独怜商山翁，去去复遐逝。空谷亦何有，紫芝聊可饵。如何末路中，亦堕留侯计。羽翼傥不成，鸿鹄将垂翅。苟可利生民，宁辞暂纡辔。区区后世名，于翁胡足记。","dynasty":"元代","title":"秋怀五首其二"}
{"author":"陈基","content":"群动夜已息，秋声适何从。仰视天宇高，微云浩无踪。明月在庭户，河汉上横从。既莫知所始，何由究其终。我独弦我琴，微风入疏桐。写作清商调，感激意无穷。","dynasty":"元代","title":"秋怀五首其三"}
{"author":"陈基","content":"昨日苦炎暑，端居厌烦渴。手短河汉高，井深辘轳折。此夕秋已清，一洗尘世热。纨扇委深笥，轻罗换疏葛。天运无停机，人生自悲悦。急景一以迁，流芳遂衰歇。洞庭生微波，明河湛初月。落叶辞故枝，惊鸿亦飘忽。为谢同心友，胡为久离别。","dynasty":"元代","title":"秋怀五首其四"}
{"author":"陈基","content":"我有一尊酒，独饮不成欢。岂无骨肉亲，悠悠隔河山。亦有平生友，合并良独难。古人千载上，世远不能攀。何如与明月，徘徊松桂间。月既知爱我，流辉照衰颜。我亦知爱月，托心同岁寒。长愿玉宇净，河汉生微澜。四海仰馀照，亲友各平安。夜夜见明月，人人无苦艰。此月不可负，此尊不可乾。天地等逆旅，流年剧惊湍。古人虽云远，其言若芝兰。举觞以和之，对月更盘桓。","dynasty":"元代","title":"秋怀五首其五"}
{"author":"陈基","content":"少壮不解武，衰老却从军。将相北出师，部伍各骏奔。伐鼓震城阙，树羽隐秋旻。水师歘龙骧，铁骑纷云屯。军容亦已肃，士气悉欲伸。载咏《东山》什，感激为逡巡。顾余麋鹿姿，辱参罴虎群。颓然介冑间，见此逢掖臣。微禄不逮养，匪材胡足珍。驱驰宠辱途，俯仰愧君亲。秋风吹海涛，落木满江津。去去勿踟蹰，浩歌天宇新。","dynasty":"元代","title":"发吴门"}
{"author":"陈基","content":"夏后道九川，江源起西极。想当疏凿际，毫发无遗力。奔流赴东海，吐纳潮与汐。万古天堑雄，汹涌限南北。时秋八月望，烟雾四开辟。皓月丽中天，华星列东壁。俯击乱流楫，仰送抟风翮。眼空牛渚舟，气傲南楼席。平生临深戒，所至每兢惕。此夕独疏狂，四顾无与敌。风伯引轻帆，百怪皆辟易。前瞻狼五山，亭亭倚秋碧。","dynasty":"元代","title":"大江"}
{"author":"陈基","content":"扁舟夜泊新郭市，石湖水深清且泚。长啸一声天地秋，万壑惊风泣山鬼。匡庐生，玉山子，意气相倾誓终始。呼童沽酒烹锦鲤，醉入芦花月如水。周郎放歌踏船尾，我亦和之声亹亹。明月照我心，秋水洗我耳。富贵亦何为，人生行乐尔。城中黄尘眼为眯，安得置我丘壑里。","dynasty":"元代","title":"新郭其一"}
{"author":"陈基","content":"夕次泰州郭，朝行上乐里。密雨洒蒹葭，秋风落菰米。颇闻承平际，鱼盐贱如水。箫鼓乐丛祠，讴歌动成市。中原正格斗，击柝闻四鄙。官道日榛芜，生人等蝼蚁。依依烟际舟，两两舟中子。来往卖鱼虾，出入官军里。生长离乱间，不识纨与绮。失喜见王师，被服多华靡。买物不论钱，仆仆更拜起。何当罢战伐，万国收戎垒。山河归带砺，车书复大轨。有地尽蚕桑，无人不冠履。腐儒亦何需，归山守松梓。击壤尽馀年，此乐无穷已。","dynasty":"元代","title":"上乐"}
{"author":"陈基","content":"水路转下乐，远赴令丁镇。落日淡平芜，荒村带寒燐。平时富鱼稻，税薄民不困。莲芡亦时丰，足以禦饥馑。江湖岁或艰，老弱行蠢蠢。相携就淮食，不得辞远近。四野今尽荒，百亩无一垦。鞠为凫雁区，无复限封畛。师行辎重随，士饱筋力奋。经费固有常，变通亦宜论。吾闻古贤将，羊陆开吴晋。食足边备多，高标邈千仞。","dynasty":"元代","title":"令丁镇"}
{"author":"陈基","content":"岁暮涉淮海，不辞行路难。从军岂不乐，即事每长叹。老妪八十馀，日晡未朝餐。自云遭乱离，零落途路间。岂无子与孙。充军皆不还。男战陷贼垒，孙存隔河山。数月无消息，安能顾饥寒。语毕双泪垂，使我心悲酸。上天未悔祸，豺虎方搆患。近闻山东变，世路复多端。悠悠颠沛人，何时即平安。","dynasty":"元代","title":"述老妪语"}
{"author":"陈基","content":"牵舟复摇橹，日出还亭午。风递五林秋，云挟塘西雨。盈盈采莲桨，坎坎迎神鼓。对此欲忘归，停桡更容与。","dynasty":"元代","title":"塘西"}
{"author":"陈基","content":"溪坞晚含风，山营夜依谷。栖鸟息复惊，归云断还续。画舸止宵征，连舻衔尾宿。戍鼓杂鸣笳，秋声一何肃。","dynasty":"元代","title":"凤口"}
{"author":"陈基","content":"轻舟下溪口，却转东塘路。鸡犬近相闻，渔樵远城戍。虽经丧乱后，渐有承平趣。处处白蘋花，家家红槿树。","dynasty":"元代","title":"东塘"}
{"author":"陈基","content":"楚州旧将守楚城，身与群凶殊死争。父母遭烹妻子戮，终天之恨何时平。近从王师却征楚，归寻父母身死所。忍疼刺血渍白骨，髑髅无言泪如雨。烹父之卒今尚存，恐惧复雠前自陈。将军谢卒汝勿畏，我志为国非为亲。群凶所重在其首，汝辈区区复何有。若令歼戮止渠魁，亲骨有知当速朽。将军将军孝且忠，天地有尽悲无穷。吾闻古有王陵母，仗剑杀身成汉功。","dynasty":"元代","title":"楚州旧将歌"}
{"author":"陈基","content":"阊门柳枝短，君行不可缓。赠君不折杨柳枝，劝君饮此金屈卮。丈夫将身誓许国，安用当歌伤别为。青丝络控黄金勒，游宦鄱阳山水国。何处春风最忆君，琵琶洲上蘼芜碧。","dynasty":"元代","title":"送李景先录判"}
{"author":"陈基","content":"西风萧萧鸿雁鸣，行子悠悠随旆旌。百年衣食仰奔走，四海甲兵纷战争。猥将笔札事卿相，叨备戎行陪俊英。军中草檄吾何有，马上操觚汝所能。人称阿买八分好，我爱永兴戈法精。吾女咿嚘学言语，汝儿读书知姓名。中年窃禄正为此，使有石田归力耕。汝今还家我羁旅，各劝加餐调寝兴。升堂再拜谒从母，儿妹踉跄欣走迎。扁舟石湖上先陇，霜露既降草木零。丁宁为我戒樵牧，慎勿剪伤松柏青。我欲还山结茅屋，五岳逍遥期向平。乞身时宰若未许，南望白云劳我情。","dynasty":"元代","title":"送侄让还吴"}
{"author":"陈基","content":"参军过我夷白庵，为言廊庙高岩岩。故人谁为国柱石，临川先生危大参。猥蒙问及且见讶，十载尺书无一缄。忆昔相从客燕赵，削去崖岸无猜嫌。辱陪五更佐三老，劝讲《六经》陈二南。御史不容丞相忌，司隶侧目宫臣谗。脱身党籍走吴楚，托迹丘园求孔聃。孰令展禽三见黜，自分嵇康七不堪。平生不解带刀剑，晚岁强使閒韬钤。髀销怕骑将军马，面皱羞著从事衫。折冲师旅非夙习，奔走戎行真可惭。危言重畏速官谤，微禄不逮供亲甘。慰情屡抱鞶丝女，与国未办添丁男。胡为长年在道路，席不暇煖突不黔。几回乞身向藩省，未许曝背归茅檐。终当投覈谢僚友，径去结屋依山岚。鄙夫出处盖如此，为报先生聊口占。先生事业则异是，论道经邦民具瞻。早令四海偃兵甲，尽遣百姓趋农蚕。时和岁丰我所愿，功成身退公当谙。他年若访赤松子，一笑相逢掀紫髯。","dynasty":"元代","title":"谢从义参军自京师还言中书危参政见问且讶无书因述诗寄谢"}
{"author":"陈基","content":"孟冬日日东风狂，长淮水与风争强。层涛如山势欲立，怒潮逆上相颉颃。大舟乱流流转急，人马蚁集骇欲僵。篙师捩柂誇好手，迎风簸浪抑且扬。小舟径渡矜勇捷，翩如一叶凌空翔。须臾掀舞浪花里，回澜百折争低昂。我闻夏后分四渎，百川受职皆循良。迩来洪河恣陆梁，清浊混殽隳旧防。昨者王师扼淮口，坐制鲸鲵如犬羊。天吴罔象不敢动，河失故道谁之殃。汉武当年塞瓠子，劳民兆乱纷抢攘。中原父子化鱼鳖，至今千里无耕桑。我欲愬帝敕河伯，使复故道安天常。清者自清浊自浊，勿冒约束干明章。不然帝怒速致讨，河伯戮死吁谁伤。","dynasty":"元代","title":"孟冬观淮水"}
{"author":"陈基","content":"仲冬过渔阳，风日正凄厉。嗟此豪侠窟，自古称壮丽。煌煌神尧业，起自艰难际。奈何至中叶，四海皆鼎沸。良由开元主，养虎以自噬。惜哉曲江公，忠言谅何济。居人一何幸，属此承平世。耕牧畿甸门，圣泽湛汪濊。连山接神皋，旭日生爽气。独怜去国人，南征从此逝。","dynasty":"元代","title":"涿州"}
{"author":"陈基","content":"忆昔日下归，已甘栖遁迹。胡为负初志，三岁四行役。我马不及秣，我仆不遑息。荏苒岁月暮，展转忧患逼。朝行过阜城，原野霜露白。一身如鸿毛，苦厌天地窄。","dynasty":"元代","title":"阜城"}
{"author":"陈基","content":"晓出凌州南，昼行泥淖中。一步一踟蹰，四顾心忡忡。牵车者谁子？自言业为农。频岁值大水，田庐为之空。家有白发亲，日食忧不充。辛苦事商旅，庶以供飧饔。维人生两间，所贵亲爱钟。贫贱苟知养，奚必禄位丰。丈夫畏天命，敢不哀人穷。生世苦不偶，何由恤瘝痌。","dynasty":"元代","title":"凌州"}
{"author":"陈基","content":"披衣听鸡鸣，膏车待明发。萧条古东阿，遗堞带残月。纡馀入空谷，踯躅寻旧辙。前瞻阒无人，四顾皆积雪。悲风泱漭至，仆夫惨不悦。驱驰二十里，晴旭生木末。稍欣山色佳，缓辔行复辍。我生一何愚，奔走恒挈挈。赋命与仇谋，艰险难备说。蹉跎三十馀，益叹身世拙。岂无浮海志，实恐甘旨阙。缅怀古圣贤，感激肠内热。","dynasty":"元代","title":"旧县"}
{"author":"陈基","content":"陆行已兼旬，岁暮诚劳苦。积雪兼层冰，跬步忧龃龉。暝投施家庄，居民喜相语。累日阴冱消，舟行了无阻。勇辞所乘车，侧耳听柔橹。棹歌杂吴讴，颇复慰羁旅。人言前年夏，洪河走平楚。漕渠当其冲，漫漶不可禦。民庐悉漂沈，桑田眇何许。所以亡命徒，潜踪匿芦渚。乘间作盗贼，往往遭杀虏。我方为饥驱，愿言适乐土。中原不稼穑，去去复何所。","dynasty":"元代","title":"施家庄"}
{"author":"陈基","content":"一昨始入舟，遥望徐州郭。水行已信宿，甫至城下泊。洪涛蹴长空，惊风怒相薄。乾坤无端倪，云水互参错。初疑鲸鲵斗，复恐蛟鼍跃。篙师为苍黄，客子俱骇愕。伤哉楚君臣，伯图已寂寞。空馀苏公楼，突兀倚寥廓。徐人昔恃公，安若山与岳。文章与元气，万古相磅礴。大河失故道，崩奔势逾虐。生人化鱼鳖，中州废耕凿。安得不世才，为君拯民瘼。九原何茫茫，可爱不可作。","dynasty":"元代","title":"徐州"}
{"author":"陈基","content":"婉娈龙桥妇，空闺何恻恻。夫婿弱冠馀，南征死锋镝。但见邻人归，不知夫踪迹。委身奉舅姑，誓志如金石。朝采陌上桑，暮向窗间织。织成锦回文，无处寄消息。织成双鸳鸯，无复合欢夕。何如织缣素，裁剪信刀尺。为舅作衣裳，为姑为饮食。","dynasty":"元代","title":"龙桥妇"}
{"author":"陈基","content":"西游复入河东路，复巘重冈愁屡度。崎岖五里不到河，忽雷椎山雨如注。须臾百水争怒流，澒洞忽若龙腾湫。熊罴遁藏虎豹伏，魑魅乱叫狐狸愁。我马在前我仆后，我行一步一回首。阴风吹人股为慄，破帽笼头衣露肘。疾呼东来皓首翁，问劳慰我心忡忡。相延入谷已暝黑，下马共栖营窟中。不知今夕复何夕，俯仰人间长太息。劳生何必为形役，归有衡门且容膝。","dynasty":"元代","title":"七月望日值雨宿窖中"}
{"author":"陈基","content":"河浑浑，关崿崿，太古已来神禹凿。前车未行后车却，去马一鸣来马愕。自从虎视继龙兴，周道不复如砥平。至今惟有秦川路，千里秋风落叶声。","dynasty":"元代","title":"潼关"}
{"author":"陈基","content":"连山高高上无极，仰视青天不盈尺。俯览可以穷九域。我疑山灵应上诉，帝遣夸娥运神力。又疑蓬莱脱左股，万里飞来倚空碧。乾坤一色云冥冥，急霰始集雪又零。依依度桥者谁子，隐隐操舟如送迎。万壑千岩深且窈，两两相将事幽讨。若非淮南访八公，定是匡庐寻五老。意匠经营妙入神，披图烂熳皆天真。人间何处有此境，我欲从之一问津。","dynasty":"元代","title":"题画"}
{"author":"陈基","content":"我昔山中寻紫芝，道遇真人行若飞。自言鍊骨有仙术，曾事神农为雨师。自从别后三千岁，不住尘寰即方外。我昨题诗遗羡门，为问真人定安在。答云往日隐东蒙，上下风雨骑苍龙。只今卖药居灵越，来往三吴弄明月。天上非无十二楼，人间乃复爱沧洲。时时跨鹤乘云气，历览无穷跨九州。劳生苦为尘缘缚，安得从之超广漠。手折三株海上花，去随鸾凤巢阿阁。","dynasty":"元代","title":"寄萧尊师"}
{"author":"陈基","content":"君住耶溪南，我住耶溪北。咫尺不知名，采莲始相识。君爱莲有花，我爱莲有实。花实本同根，君心勿相失。","dynasty":"元代","title":"君住耶溪南"}
{"author":"陈基","content":"送君当远涉，兰舟桂为楫。君去不思家，妾梦长相接。采莲将遗君，采花不采叶。妾貌不如花，君心不如妾。","dynasty":"元代","title":"送君当远涉"}
{"author":"陈基","content":"贞女慎行露，君子戒履霜。岁暮怀百忧，离居增慨慷。方舟岂无楫，河水亦可杭。临流不能度，伫立以徬徨。","dynasty":"元代","title":"贞女慎行露"}
{"author":"陈基","content":"忽忽岁将晏，郁郁不自聊。况兹霜露集，惊飙振寒条。之子从何来，携琴□衡茅。为我理素曲，五音纷以调。庄听敛手衽，幽忧为之消。鸾凤戏云中，馀音相与飘。别鹤惊宵露，众葩悦春朝。婉丽不可极，忽复变萧寥。清风散六合，白日耀层霄。流水一何深，泰山一何高。聘鲁慨观乐，适齐感闻《韶》。畴知今日乐，俯仰千载遥。寤言欲报之，愧乏英琼瑶。","dynasty":"元代","title":"听宁上人弹琴"}
{"author":"陈基","content":"柳洲寺下丝竹繁，苏小墓边风日暄。天开十里水如镜，雨过六桥花欲言。画船夜听孤山鹤，铁苗晓惊天竺猿。归来相迟桃源上，为唱《竹枝》倾绿樽。","dynasty":"元代","title":"别后闻入杭赋诗以寄"}
{"author":"陈基","content":"魏公仙者徒，清风动千古。梦断江南春，飘飘游帝所。钧天张乐如洞庭，十二参差鸾凤鸣。归来记得当时曲，写作《湘灵鼓瑟》声。高秋素壁含萧飒，彷佛凉风起阊阖。满天明月浸沤波，岁晏怀人霜露多。","dynasty":"元代","title":"题赵魏公墨竹"}
{"author":"陈基","content":"广寒宫前秋色老，桫椤子结虬枝杪。刚风吹颤玉蟾蜍，丹枝经霜香似扫。雪㕙持杵敲丁东，惊落瑸玑银阙空。羿妻孀居不遑惜，蚌胎撒下尘寰中。","dynasty":"元代","title":"桂林谣"}
{"author":"陈基","content":"乌夜啼，在庭树，乌啼哑哑天欲曙。阿儿被诬身系狱，尽室烦冤受荼毒。乌啼何为绕吾屋？下堂唤妇起听乌，忽喜淮南儿有书。书中报道儿罪脱，此乐欣欣天下无。儿归拜母为母说，泰州使君当世杰。执法霜台旧司臬，明如青天皎如月。冤狱平反解缧绁，已死得生诬得雪。海可枯，山可裂，使君之德不可灭。乌啼爱我庭树枝，我爱使君君不知。使君归朝奉天子，日日听乌为君喜。","dynasty":"元代","title":"乌夜啼引"}
{"author":"陈基","content":"蟋蟀已在壁，烦暑犹未歇。离居感时序，忧端难断绝。绿树含微风，明河湛秋月。念子行未归，徘徊至明发。","dynasty":"元代","title":"夏夜怀李尚志"}
{"author":"陈基","content":"殷勤织纨绮，寸寸成文理。裁作远人衣，缝缝不敢迟。裁衣不怕剪刀寒，寄远惟忧行路难。临裁更忆身长短，只恐边城衣带缓。银灯照壁忽垂花，万一衣成人到家。","dynasty":"元代","title":"裁衣曲"}
{"author":"陈基","content":"碧梧翠竹郁参差，艾纳流薰绣幕垂。琼管隔花闻度曲，画屏烧烛看围棋。坐延太乙青藜杖，倒著山公白接?。何日彩舟还荡桨，为判同饮习家池。","dynasty":"元代","title":"笠泽有怀"}
{"author":"陈基","content":"扁舟夜泊新郭市，石湖水深清且泚。长啸一声天地秋，万壑惊风泣山鬼。匡庐生，玉山子，意气相倾誓终始。呼童沽酒烹锦鲤，醉入芦花月如水。周郎放歌踏船尾，我亦和之声亹亹。明月照我心，秋水洗我耳。富贵亦何为，人生行乐尔。城中黄尘眼为眯，安得置我丘壑里。","dynasty":"元代","title":"新郭"}
{"author":"陈基","content":"扁舟二月傍溪行，爱此林塘照眼明。芳草日长飞燕燕，绿阴人静语莺莺。临风忽听歌《金缕》，隔水时闻度玉笙。更待清明寒食后，买鱼沽酒答春晴。","dynasty":"元代","title":"柳塘春"}
{"author":"陈基","content":"闻君又作钱塘客，多在青楼少泉石。佳人姓苏名小小，占断西湖好春色。沙棠为舟桂为桨，惊起鸳鸯飞两两。有时醉倒百花间，不记六桥新月上。行乐须当少壮时，英雄自古皆堪悲。归来莫负张京兆，鹦鹉窗间唤画眉。","dynasty":"元代","title":"寄姚子章"}
{"author":"陈基","content":"南州五月尚兼衣，白苎窗间未脱机。青李来禽书不至，荔枝卢橘赋多违。水晶帘箔围晴昼，艾纳罅薰逗夕霏。为问上都城里客，菖蒲花发几时归？","dynasty":"元代","title":"偶成（二首）"}
{"author":"陈基","content":"巷南巷北昼冥冥，摇荡春风未肯停。薄命不禁巫峡雨，前身曾化楚江萍。已于谢女诗中见，更向刘郎曲里听。肠断不堪回首处，并人飞过短长亭。","dynasty":"元代","title":"赋杨花"}
{"author":"陈基","content":"五月东林水竹凉，新荷叶小柳丝长。且临大令鹅群帖，不恋尚书鸡舌香。走客谩夸千树橘，杜陵共爱百花庄。满天风露枇杷熟，归奉慈亲取次尝。","dynasty":"元代","title":"次钱伯行韵"}
{"author":"陈基","content":"楝树飞花雪打蓬，居人行乐四时同。波涵太泽平如掌，云割西山半入空。金刹远瞻楼阁壮，画船争载绮罗红。如何越女承恩后，不逐吴王住甬东。","dynasty":"元代","title":"次沈仲说韵"}
{"author":"陈基","content":"佳人织锦深闺里，恨入东风泪痕紫。三年辛苦织回文，化作鸳鸯戏秋水。秋水悠悠人未归，鸳鸯两两弄晴晖。料应花发长安夜，不见闺中肠断时。","dynasty":"元代","title":"织锦篇"}
{"author":"陈基","content":"寒竹初裁芦叶秋，夜吹百花洲上楼。千金纵有狐白裘，难买杜宽一艺优。妙知音律能周鳷，薛家小童安敢侔。江空月白烂不收，冥搜罔象悲阳侯。哀泉呜咽秦陇头，何年变曲为《凉州》。神工太古开黄牛，惊浪出峡风飕鋋。落叶秋随渭水流，渭水有尽情无休。绵绵又若茧绪抽，要眇宁以智力求。须臾水激龙腾湫，熊罴夜咆魑魅愁。劝君不用皓齿讴，侧耳听此消百忧。宽也胡为淹此留，自合天上参鸣球。飘然我欲归帝丘，仙人张乐烟雾福苍龙为车挟翠虬，千秋万岁迟子同遨游。","dynasty":"元代","title":"次韵赵君季文赠杜宽吹觱篥吟"}
{"author":"陈基","content":"扁舟三月到江城，匹马先寻北郭生。雨过小楼春寂寂，鸟鸣修竹晓嘤嘤。家无黄耳传乡信，门有苍头记客名。见说终南真可隐，剩判秋色为君清。","dynasty":"元代","title":"寄友人"}
{"author":"陈基","content":"早春相见又经秋，秋水迢迢阻泛舟。每见玉山问消息，荔浆何日寄江楼？","dynasty":"元代","title":"寄匡山人"}
{"author":"陈基","content":"列仙之人，其道无为，超然物表，游于希夷。厚禄不足致，好爵不足縻，所以许由辞尧不受禅，巢父闻之犹为洗耳河之湄。奈何葛仙翁，与世犹支离，求为勾漏令，所欲何卑微。观翁此行亦良苦，妻子辛勤童婢饥。翁知学仙不学吏，委以民社将安施。仙家虽云足官府，奈此人间小黠并大痴。君不见陶潜弃官归故里，又不见马援谤兴由薏苡。纵得丹砂亦不多，谁信翁心澹如水。云门山，有灵药。归去来，山中乐。牛羊任所之，鸡犬从人缚，急将印绶送还官，变却姓名称抱朴。","dynasty":"元代","title":"再题葛仙翁移家图"}
{"author":"陈基","content":"尔鹊莫逐朝飞雉，双雌争雄俱斗死。尔鹊莫逐营巢燕，吴宫失火难相见。饮啄不离碧山阿，栖止还依嘉树柯。王孙纵有黄金弹，红杏花间奈尔何。","dynasty":"元代","title":"题杏花斗鹊"}
{"author":"陈基","content":"内家春色少人知，玉蕊冰蕤看转宜。说与宫中小儿女，画楼琼琯莫轻吹。","dynasty":"元代","title":"题徽庙马麟梅"}
{"author":"陈基","content":"鸿雁双双度雁门，相呼相唤不离群。昼衔芦藋缴，夜宿关河同梦魂。稻粱既足江南阔，秋水增波叶微脱。洞庭湖畔云卧沙，彭蠡矶头弄烟月。一朝无事忽相违，一向东飞一向西。西飞渺渺秦山曲，东去悠悠沧海湄。秦山沧海遥相望，顾影徘徊各惆怅。山有猩鼯与网罗，水有蛟鼍与风浪。回头却恨不同栖，辛苦皆因独自飞。不问天南与天北，何时相见得同归。","dynasty":"元代","title":"鸿雁篇"}
{"author":"陈基","content":"策杖江皋每独行，园林二月未闻莺。红尘陌上应千尺，白发春来又几茎。自分才疏甘屏迹，久判人弃任浮萍。汉庭亦有中常侍，安得才如马长卿。","dynasty":"元代","title":"遣怀"}
{"author":"陈基","content":"为惜春光一半过，如渑美酒泛金波。共知此会情偏重，独恨平生饮不多。鼓瑟欲终仍缓节，投壶才罢即高歌。却怜燕子楼中客，苏小桥边奈乐何。","dynasty":"元代","title":"次韵钱伯行飞云楼小集怀王季野"}
{"author":"陈基","content":"化国真人庆日长，五云晴色映金堂。草征汉室芝房瑞，露浥尧时宝瓮浆。桂观燕居陵倒景，行宫斋宿候朝阳。咏歌恩泽期天保，传到人间雨露香。","dynasty":"元代","title":"次韵吴宗师生日感恩诗"}
{"author":"陈基","content":"国士文章海内传，丘园风雨故依然。空闻太守延徐稚，犹喜诸生礼郑玄。官树莺啼初系马，讲堂雀下或衔鳣。广文方筑招贤馆，肯使先生老一毡。","dynasty":"元代","title":"简郑山人"}
{"author":"陈基","content":"籍甚中朝彦，翩然万里情。礼从莲幕重，诗到水曹清。未雪辞吴会，先春入蓟城。殷勤黄阁老，能不问苍生。","dynasty":"元代","title":"送庸田司宝惟善经历"}
{"author":"陈基","content":"何年江水出姚城，转觉东南地势倾。彩月夜当河汉动，客星秋入斗牛明。一波不起鱼龙静，百谷初登海宇清。生喜太平身少壮，浩歌击楫岂无情。","dynasty":"元代","title":"八月十三夜泛姚城江（二首）"}
{"author":"陈基","content":"平湖秋色晓苍苍，鼓枻声传浦溆凉。鸿雁欲来天拍水，蒹葭初老露为霜。菊荒甫里人何在，鲈入松江兴转长。不用临流重怀古，苇花菱叶满沧浪。","dynasty":"元代","title":"陈湖秋泛"}
{"author":"陈基","content":"公子爱修洁，宴坐焚椒兰。朱火生青烟，絪缊升博山。矞云成五色，佳丽不可殚。忽然为芝盖，轮囷殊未阑。轻风散纷郁，流芳花竹间。曲户春叫枿，绮疏日阑珊。霏霏萦舞袖，欢乐有余闲。","dynasty":"元代","title":"云文阁为邹伯常赋"}
{"author":"陈基","content":"太湖之水近当门，荇叶芹芽暖正繁。不问主人还看竹，每逢邻叟为开尊。燕归王谢江边宅，犬吠朱陈柳外村。步屟春风归去晚，野童篝火候篱根。","dynasty":"元代","title":"次韵钱伯行江上春暮"}
{"author":"陈基","content":"不逐扁舟泛五湖，一官迢递缙云墟。遗民世守轩辕鼎，博士家传魏国书。夜月定闻邻县鹤，秋风莫忆故乡鱼。到州为谢高书记，日日相思赋索居。","dynasty":"元代","title":"送范德煇赴缙云教谕兼简高则诚"}
{"author":"陈基","content":"寒暑有代谢，人事亦推移。蹉跎慨畴昔，俯仰念复兹。篱落委秋蔓，余葩含夕姿。物化谅难穷，吾生知有涯。皎皎碧山侣，依依青桂枝。相从恐迟莫，怅望起遐思。¤","dynasty":"元代","title":"秋怀（六首）"}
{"author":"陈基","content":"秋夜何迢迢，摇摇不能寐。起坐弹孤琴，写此千古意。《鸣凤》久寂寥，《猗兰》亦憔悴。往圣既莫作，后贤孰当继。独怜商山翁，去去复遐逝。空谷亦何有，紫芝聊可饵。如何末路中，亦堕留侯计。羽翼倘不成，鸿鹄将垂翅。苟可利生民，宁辞暂纡辔。区区后世名，于翁胡足记。¤","dynasty":"元代","title":"秋怀（六首）"}
{"author":"陈基","content":"昨日值炎暑，端居厌烦渴。手短河汉高，井深辘轳折。此夕秋已清，一洗尘世热。纨扇委深笥，轻罗换疏葛。天运无停机，人生自悲悦。急景一以迁，流芳遂衰歇。洞庭生微波，明河湛初月。落叶辞故枝，惊鸿亦飘忽。为谢同心人，胡为久离别。","dynasty":"元代","title":"秋怀（六首）"}
{"author":"陈基","content":"渡江潮始平，入港涛已落。泊舟狼山下，远望通州郭。前行二舍余，四野何漠漠。近郭三五家，惨澹带藜藿。到州日停午，余暑秋更虐。市井复喧嚣，民风杂南朔。地虽江海裔，俗有鱼盐乐。如何墟里间，生事复萧索。原隰废不治，城邑靳可托。良由兵兴久，羽檄日交错。水陆飞刍粟，舟车互联络。生者负戈矛，死者弃沟壑。虽有老弱存，不足躬钱嵒。我军实王师，耕战宜并作。惟仁能养民，惟善能去恶。上官非不明，下吏或罔觉。每观理乱原，愧乏匡济略。抚事一兴慨，悲风动寥廓。","dynasty":"元代","title":"通州"}
{"author":"陈基","content":"晓行过如皋，草露凄已白。井邑无人烟，原野有秋色。缁褐两三人，牢落徒四壁。似讶官军至，拱立衢路伊。伊昔淮海陬，土俗勤稼穑。澙卤尽桑麻，闾阎皆货殖。及兹值兵燹，道路纷荆棘。十室九逃亡，一顾三叹息。王师重拯乱，主将加隐恻。戒吏剪蒿莱，分曹理盐策。眷眷恤疮痍，迟迟历阡陌。上天合助顺，九土期载辟。白首忝戎行，临风增感激。","dynasty":"元代","title":"如皋县"}
{"author":"陈基","content":"淮海水为利，转运有常程。积渠如积金，守防如守城。近闻渠堤坏，水决剧建瓴。我军赖神速，戮力障颓倾。旧防幸已复，新修亦宜兴。古人重举众，日费千金并。克敌务给粮，足边资力耕。矧兹淮甸间，沃野富吴荆。草莱日加辟，馈饷岁弥增。勿使土遗物，坐令储偫赢。东南力可舒，根本计非轻。欲弘中兴业，斯事力当行。陋儒无良算，触物有深情。冉冉趋畏涂，戚戚慎宵征。","dynasty":"元代","title":"海安"}
{"author":"陈基","content":"猛虎尚可搏，蛟龙亦易屠。惟有烂泥洪，蚊虻天下无。蚊觜甚蝎螫，虻声殷雷如。壮士不敢触，触者无完肤。一啮使筋露，载咂令骨枯。牛马啮尽死，矧兹甿者躯。造物仁万类，稔此独奚需？得非庶草蕃，变化剧蚍蜉。譬如虮与虱，所贵日爬梳。否则必滋蔓，蔓草苦难图。我欲诉真宰，愤切拟包胥。上帝必震怒，下令行天诛。蓐收将中军，风伯为前驱。一鼓清八极，斯丑谅安逋。尔虻法必歼，尔洪理难潴。听甿秉耒耨，庶草悉诛锄。要令众蚋都，化为粳稻区。作贡奉明祀，庶足报锱铢。","dynasty":"元代","title":"烂泥洪"}
{"author":"陈基","content":"吴陵古名邦，利尽杨州域。旧城虽丘墟，新城如铁石。昔为鱼盐聚，今为用武地。国经百战余，士耻一夫敌。征人还旧乡，下马问亲戚。蹢躅慨蒿藜，徘徊忍阡陌。桓桓霍将军，出入光百辟。位重言益卑，功高志弥抑。誓欲报仇雠，不肯怀第宅。人羡过家荣，惊喜争太息。白日照旌旗，闾里有颜色。皓首《太玄经》，虽勤竟何益！","dynasty":"元代","title":"泰州"}
{"author":"陈基","content":"江流清复清，江草接江亭。何人歌《水调》，余韵入青冥。歌者不知苦，听者有余情。坐令离别客，白发镜中生。","dynasty":"元代","title":"听歌水调有感"}
{"author":"陈基","content":"绣纹刺绮春纤长，兰膏鬌鬓琼肌香。芳年艳质媚花月，三三两两红鸳鸯。翠靴踏云云帖妥，海棠露湿胭脂朵。冶情纷作蝶恋春，新曲从翻玉连琐。画堂银烛天沉沉，扬眉一笑轻千金。明珠买得绿珠心，欲挥鱼肠扫妖彗。主君勿疑心似醉，一宵痛击群珠碎。门前铁骑嘶寒风，奇勋解使归元戎。","dynasty":"元代","title":"群珠碎伤吴帅潘元绍众妾作"}
{"author":"陈基","content":"络纬秋啼金井根，佳人当窗织凤麟。流云拂拭春无痕，顷刻化作鸳鸯文。银汉含风星斗摇，虚空迸出黄盘雕。为君裁作宫锦袍，夺得当年卢肇幖。妾家本住牵牛渚，与君误结同心缕。人间怪多离别苦，梦落阳台不成雨。肠断无心为君织，向君抛却支机石。何时头戴莲花巾，相伴双成礼白云。","dynasty":"元代","title":"织锦篇"}
{"author":"陈基","content":"孟冬日日东风狂，长淮水与风争强。层涛如山势欲立，怒潮逆上相颉颃。大舟乱流流转急，人马蚁集骇欲僵。篙师捩柁夸好手，迎风簸浪抑且扬。小舟径渡矜勇捷，翩如一叶凌空翔。须臾掀舞浪花里，回澜百折争低昂。我闻夏后分四渎，百川受职皆循良。迩来洪河恣陆梁，清浊混淆隳旧防。昨者王师搤淮口，坐制鲸鲵如犬羊。天吴罔象不敢动，河失故道谁之殃？汉武当年塞瓠子，劳民兆乱纷抢攘。中原父子化鱼鳖，至今千里无耕桑。我欲诉帝敕河伯，使复故道安天常。清者自清浊者浊，勿冒约束干明章。不然帝怒速致讨，河伯戮死吁谁伤。","dynasty":"元代","title":"孟冬观淮水"}
{"author":"陈基","content":"高侯别我钱塘去，雨暗江城秋欲暮。忆从倾盖楚公门，握手论交如有素。羡君家世为牧守，出典方州人爱慕。楚公宾客君最先，日把诗书佐神武。折冲师旅文字间，饮马长江竟飞渡。戏下三军皆虎勇，幕中一掾惊鸾翥。开口澜翻说刘项，抵掌纵横论迁固。我时落魄大布衣，公亦招徕俾驰骛。西枢上马常并辔，南省闻鸡复联步。我曾记侯松云巢，侯亦醉我芙蓉署。交情过辱如兄弟，话别愁闻戒徒御。南风九月无秋声，积雨三吴霭氛雾。侯乘高车驾五马，方面公卿加礼数。钱塘兵革嗟屡经，民社诛求尚无度。省中郎署尽知己，左右枢机当要路。虽云势分有上下，若语同寅实亲故。古来太守二千石，今则藩翰深倚注。东南所重在保障，丝茧区区何足务。曲令市井复承平，莫遣湖山废游豫。为谢分垣马左司，使便无令惜书疏。","dynasty":"元代","title":"送高元善太守赴任杭州"}
{"author":"陈基","content":"为问西来使，长安去几何？檄书飞僰道，征戍动交河。鹦鹉承恩旧，葡萄入贡多。平生二鸟赋，感慨未能磨。","dynasty":"元代","title":"阚乡驿用故翰林宋显夫韵"}
{"author":"陈基","content":"滑滑春泥满郡城，出门骑马不堪行。未能学道从缑母，且复忘忧对曲生。流水小池垂钓影，春风深巷卖花声。停云赋罢心如渴，安得沧浪濯我缨。","dynasty":"元代","title":"次韵怀华幼武"}
{"author":"陈基","content":"汉将西征肃羽仪，简书日日有程期。东溟潮上犀船发，南斗星横虎节移。青入楚封山点点，白添吴镜雪丝丝。美人宴罢芙蓉署，一色银花翠压枝。","dynasty":"元代","title":"二十日福山港寄省院张思廉陈惟允诸友"}
{"author":"陈基","content":"一望虞山一怅然，楚公曾此将楼船。间关百战捐躯地，慷慨孤忠骂寇年。填海欲衔精卫石，驱狼愿假祖龙鞭。至今父老犹垂泪，花落春城泣杜鹃。此诗为张士德被禽而作，余别有记，甚详。“孤忠骂寇”，亦指斥之词也。","dynasty":"元代","title":"舟中看虞山有感"}
{"author":"陈基","content":"五峰相顾若枝撑，力障狂澜与海争。下界人居龙伯国，上方僧住梵王城。佛庖香讶山无蕨，公膳腥嫌市有蛏。王事匆匆骑马去，落花啼鸟总关情。","dynasty":"元代","title":"游狼山寺（三首）"}
{"author":"陈基","content":"海虞城外经旬泊，狼五山前信宿留。六计西来思挠楚，三军左袒欲安刘。龙光夜吐雌雄剑，鱼尾朝衔甲乙舟。今日南风催挂席，浪花飞雪打船头。","dynasty":"元代","title":"二十六日自通州赴淮安"}
{"author":"陈基","content":"欲向江湖觅钓矶，此心长与事相违。添丁未办卢仝计，算老空知伯玉非。淮甸草肥宛地马，楚州人着汉官衣。将军奏罢平西捷，还许山翁倒戴归。","dynasty":"元代","title":"二十九日至淮安城南十五里述怀"}
{"author":"陈基","content":"湖上相逢宴屡开，紫薇花下约同来。水光酿绿凝歌袖，山色分青入酒杯。蛱蝶影随罗扇动，琵琶声逐画船回。独怜英骨埋芳草，南拱枝头蜀鸟哀。","dynasty":"元代","title":"分省诸公邀西湖宴集"}
{"author":"陈基","content":"著屐溪头日日过，骊驹歌断奈君何。虎丘山下东流水，争似春愁一半多。","dynasty":"元代","title":"送于彦成次玉山韵"}
{"author":"陈基","content":"吴笺新制玉鸾纹，冲雨殷勤寄荜门。燕子不来人独立，自拈湘管认啼痕。","dynasty":"元代","title":"次韵虞隐君堪潘阃掾谷雨中见寄"}
{"author":"陈基","content":"舟行谢村路，却访义桥营。妖骨埋荒草，秋风洗复腥。青山不改色，红树远含情。当日闻风鹤，俱疑是晋兵。","dynasty":"元代","title":"谢村"}
{"author":"陈基","content":"城邑带秋水，盈盈笠泽湄。西风一夜起，鸿雁尽南飞。晋日东曹掾，唐朝左拾遗。长揖谢轩冕，悠悠千载期。","dynasty":"元代","title":"吴江"}
{"author":"陈基","content":"迹忝芙蓉幕，心依虎豹关。老惊诗鬓短，贫觉酒尊悭。特达高书记，清新庾子山。多情凭塞雁，时寄一书还。","dynasty":"元代","title":"次韵答高元善"}
{"author":"陈基","content":"一棹琴川路，频年此往还。海风寒挟雨，戍火夜连山。泽国龙分节，边城虎据关。故人南省幕，退食佩珊珊。","dynasty":"元代","title":"癸卯二月十二日常熟阻雨寄吴门分省同官"}
{"author":"陈基","content":"风急江难渡，天寒雪更飘。济川虽有楫，跨海恨无桥。使节辞吴近，官军去楚遥。北门仍系缆，山雨夜萧萧。","dynasty":"元代","title":"十六日开船值北风大作复泊北门"}
{"author":"陈基","content":"人世难行路，禅房独掩扉。鹤飞知客至，雨歇见龙归。天地干戈满，江湖故旧稀。愧非韩刺史，临别更留衣。","dynasty":"元代","title":"三塔寺访宽老"}
{"author":"陈基","content":"送尔徐州去，秋风几日程。水通彭子国，山拥楚王城。虎帐氍毹煖，犀船五两轻。从军古云乐，今我不胜情。","dynasty":"元代","title":"送侄让从军武安"}
{"author":"陈基","content":"泽国长云雨，春山半有无。江源起巴蜀，地势控荆吴。客舍依鲛馆，蛮商杂贾胡。明时方利涉，吾道未乘桴。","dynasty":"元代","title":"江"}
{"author":"陈基","content":"久雨妨农事，那堪夜复晨。云浮沧海日，花误洞庭春。行路悲游子，匡时仰大臣。未甘栖遁迹，霄汉有通津。","dynasty":"元代","title":"久雨"}
{"author":"陈基","content":"水宿烦津吏，山行信馆人。度关车踯躅，入谷马逡巡。石戴泥中辙，风惊塞外尘。忧时非肉食，华发为谁新。","dynasty":"元代","title":"函关二首其一"}
{"author":"陈基","content":"万里西游客，归期趁早鸿。涧泉明晓练，山果落秋红。鸟度烟岚外，人行泥淖中。前途逢驿使，立马问关东。","dynasty":"元代","title":"函关二首其二"}
{"author":"陈基","content":"揖让思虞仲，弦歌忆子游。学文须到鲁，议礼必宗周。俎豆今如此，干戈苦未休。惭非割鸡者，安敢话屠牛。","dynasty":"元代","title":"琴川怀古"}
{"author":"陈基","content":"西山雪后色逾妍，拄笏相看每自怜。岂有异才参庙略，谩陪时俊列宾筵。玉笙锦瑟留人醉，翠叶银花压帽偏。却笑当年潘骑省，为谁双鬓早皤然。","dynasty":"元代","title":"次韵蔡彦文寄谢省院诸公二首其一"}
{"author":"陈基","content":"帝子西游太液池，一杯秋露为君持。空令越女羞容貌，不与唐昌共本支。娅姹最怜无语处，风流全在半开时。自移长信宫中去，学得班娘淡画眉。","dynasty":"元代","title":"次韵钱伯行白芙蓉"}
{"author":"陈基","content":"弹铗归来叹薄游，西风吹老黑貂裘。裁诗见慰惭钱起，扫榻相延愧隐侯。拟学楚人归种橘，虚劳蜀客望牵牛。五湖烟景依然在，还许扁舟伴白鸥。","dynasty":"元代","title":"秋日杂兴三首其一"}
{"author":"陈基","content":"关山摇落雁飞迟，江汉飘零有所思。倦客自怜苏季子，故人谁问介之推。露催络纬窗间织，风缉蟏蛸户外丝。独荷慈亲念游子，倚门日日数归期。","dynasty":"元代","title":"秋日杂兴三首其二"}
{"author":"陈基","content":"娄江江上楼居好，沧海海头城邑新。蛮郎打鼓争起柂，鲛客捧珠来售人。风灯照人不数点，霜月涌波才一轮。人生会合岂易得，看剑引杯宁厌频。","dynasty":"元代","title":"娄江即事简郭羲仲瞿惠夫秦文仲陆良贵兼寄顾草堂"}
{"author":"陈基","content":"欲采芙蓉寄所思，秋江风露正离离。每因见月怀玄度，可但看诗说项斯。溪上燕辞华屋早，槎头鱼上碧波迟。太平无事差科了，归共原泉理钓丝。","dynasty":"元代","title":"寄沈仲说二首其一"}
{"author":"陈基","content":"野人篱落并江濆，竹里流泉竹外云。好学橐驼惟种树，莫誇司马最能文。小桥斜接渔樵路，落日争呼雁鹜群。独忆咏归亭上客，久留城府思纷纷。","dynasty":"元代","title":"寄沈仲说二首其二"}
{"author":"陈基","content":"沙棠为桨木兰桡，别后令人瘦沈腰。采蕺暂归灵越去，栽桃重赴武陵邀。醉乘莲叶春波阔，梦落檐花夜雨飘。犹记共游鸣玉洞，满山明月共吹箫。","dynasty":"元代","title":"次韵怀彦成"}
{"author":"陈基","content":"我爱玉山佳树林，草堂终岁有馀阴。巢安翡翠春云煖，窗护芭蕉夜雨深。宝篆焚香留睡鸭，綵笺行墨写来禽。万竿修竹休教洗，日日平安报好音。","dynasty":"元代","title":"寄玉山"}
{"author":"陈基","content":"百雉坚城镇海头，霜风中夜肃貔貅。乾坤浩荡鲸波息，井邑苍茫蜃气浮。民瘼东来皆可念，妖氛西望未全收。将军莫负黄金印，一鼓归封万户侯。","dynasty":"元代","title":"娄江杂诗"}
{"author":"陈基","content":"故人日下拜官归，河水南来似带围。策马远游天府胜，食鱼偏爱锦江肥。蚕丛故国山犹在，望帝荒祠鸟自飞。万里欲将慈母线，芙蓉城里制春衣。","dynasty":"元代","title":"次韵郑有道喜王季野府判南归二首其一"}
{"author":"陈基","content":"海榴花放客南归，乔木参云总十围。绿蚁奉亲浮腊味，黄羊充馔割秋肥。恩承闽国荣三釜，心切滦都望六飞。锦里他年须报政，中天风露湿朝衣。","dynasty":"元代","title":"次韵郑有道喜王季野府判南归二首其二"}
{"author":"陈基","content":"共上南屏第一层，海风吹鬓雪鬅鬙。山盘地脉来天目，城抱江流似蒋陵。近郭昼行多畏虎，并湖寒尽未收冰。倚阑閒说承平事，知是昆明劫外僧。","dynasty":"元代","title":"十一月晦与同幕诸公登南高峰因过湖上小集二首其一"}
{"author":"陈基","content":"落日湖头舣画船，买鱼沽酒不论钱。共过天下登临地，却忆官家全盛年。绿水映霞红胜锦，远山凝黛澹如烟。相携此夕干戈际，一听笙歌一慨然。","dynasty":"元代","title":"十一月晦与同幕诸公登南高峰因过湖上小集二首其二"}
{"author":"陈基","content":"楚天漠漠水迢迢，千里怀人不自聊。帷幄喜闻延曲逆，行间窃忝事嫖姚。江空不采芙蓉寄，岁暮唯歌桂树招。华盖仙翁如见问，为言髀肉近都销。","dynasty":"元代","title":"寄陈庶子参军兼简饶介之郎中"}
{"author":"陈基","content":"千古英雄恨未销，海风吹上浙江潮。怒驱貔虎谁能敌？雄压鲲鲵不敢骄。踏浪掀旗空远迓，临流捐袂若为招。扁舟浩荡身先退，输与陶渔共采樵。","dynasty":"元代","title":"次韵孟天炜郎中看湖四首其一"}
{"author":"陈基","content":"雪涌潮头万叠多，秋风赑屃吼灵鼍。直疑碧海金鳌掷，复恐阴山铁骑过。勾践功名今寂寞，麻姑消息近如何？凭君更阐神明力，翻却蓬莱弱水波。","dynasty":"元代","title":"次韵孟天炜郎中看湖四首其二"}
{"author":"陈基","content":"千古东南诧海潮，摩挲强弩未全销。气乘日月分盈缩，声振山河欲动摇。击楫中流歌慷慨，倚阑斜日鬓飘萧。钱塘官酒秋仍绿，更与灵胥酹一瓢。","dynasty":"元代","title":"次韵孟天炜郎中看湖四首其三"}
{"author":"陈基","content":"风起城南思惨悽，独携长剑倚长堤。未谈秋水惊河伯，先跨涛江掣海鲵。力障狂澜扶砥柱，手挥妖祲豁坤倪。东流不尽凭阑意，长笑归来日已西。","dynasty":"元代","title":"次韵孟天炜郎中看湖四首其四"}
{"author":"陈基","content":"频年共入嫖姚幕，此日先乘使者舟。海色晓迎龙虎节，天光寒动鹔鹴裘。山川咫尺分吴楚，河汉寻常近斗牛。南锁堰头官柳树，春风相约系骅骝。","dynasty":"元代","title":"自淮安使江南舟次通州寄同幕诸公"}
{"author":"陈基","content":"千里相逢淮海滨，一枝谁寄岭梅春？老来易感山阳笛，年少休轻胯下人。失侣雁如秦逐客，畏寒花似楚遗民。每过百战疮痍地，立马西风为损神。","dynasty":"元代","title":"淮阴杂兴四首其一"}
{"author":"陈基","content":"落木萧萧雁度河，西风袅袅水增波。甘罗营里秋声急，韩信城头月色多。淮市有鱼聊可食，楚山无桂不须歌。古今无限关心事，付与当年春梦婆。","dynasty":"元代","title":"淮阴杂兴四首其二"}
{"author":"陈基","content":"江左妖氛扫未清，山东豺虎又纵横。欲令斥堠收烽火，须挽天河洗甲兵。老马独嘶时北望，宾鸿相唤尽南征。腐儒愧乏匡时术，搔首风前百感生。","dynasty":"元代","title":"淮阴杂兴四首其三"}
{"author":"陈基","content":"兵火烧残百草根，人烟无复万家村。黄金莫铸忠臣骨，白马空招帝子魂。易水有情人已逝，睢阳无援事难论。何当亲斩楼兰首，仗节归朝报至尊。","dynasty":"元代","title":"淮阴杂兴四首其四"}
{"author":"陈基","content":"官军野次狼山口，铁骑犀船尽虎貙。杼轴万家供馈饷，旌旗千里亘江湖。膝行已伏诸侯将，面缚行申两观诛。淮海父兄争鼓舞，将军恐是汉金吾。","dynasty":"元代","title":"二十二日狼山口观兵"}
{"author":"陈基","content":"天风吹上狼山顶，看见扶桑日出初。淮海北来吞两楚，江湖南去控三吴。珠宫贝阙冯夷宅，古木苍藤帝释居。为访祖龙鞭石处，拇窠履迹定何如？","dynasty":"元代","title":"游狼山寺三首其一"}
{"author":"陈基","content":"鲸波渺渺四无涯，阊阖天低手可排。一塔倚空凌浩劫，两潮争港撼层崖。半晴半雨龙归海，冲煖冲寒雁度淮。安得乞身依佛日，遍寻灵迹访齐谐。","dynasty":"元代","title":"游狼山寺三首其二"}
{"author":"陈基","content":"三月淮南柳色深，相看去住两关心。莺因求友声逾切，雁为离群思不禁。芳草将春青楚甸，暮云含雨碧吴岑。遂初尔有平生赋，何事驱驰雪满簪。","dynasty":"元代","title":"三月十五日由淮安使江南别同官"}
{"author":"陈基","content":"日上彭城独倚楼，关河迢递水空流。不因跃马江东去，安得歌风沛上游。草带虞姬亡日泪，山馀亚父病时愁。如何舞罢鸿门剑，不向咸阳一少留。","dynasty":"元代","title":"徐州"}
{"author":"陈基","content":"晓来江上雨濛濛，烟火萧条客舍中。风急最怜巢幕燕，春寒犹滞寄书鸿。纷纷洲渚鱼盐聚，历历东南贡赋通。万里乾坤一羁旅，浊醪今夕与谁同。","dynasty":"元代","title":"江上客舍"}
{"author":"陈基","content":"中天楼阁郁嵯峨，良夜其如水月何。雪浪远从三峡至，露华偏傍九霄多。道人宴坐修禅观，游子登临听棹歌。曾是水晶宫里客，倚阑来此重婆娑。","dynasty":"元代","title":"江月楼"}
{"author":"陈基","content":"远游重到洛阳城，又向登封道上行。路入轘辕秋更险，云收太室雨初晴。千重灌木漫山碧，百道飞泉绕涧鸣。欲访巢由渺何许，空馀颍水照人清。","dynasty":"元代","title":"轘辕"}
{"author":"陈基","content":"扁舟又向吕梁归，浩荡中流看翠微。浊浪满河冰乱走，黄云垂地雪交飞。奉身误叱王遵驭，涉世频沾阮籍衣。日暮不须吹短笛，沙鸥犹恐未忘机。","dynasty":"元代","title":"吕梁"}
{"author":"陈基","content":"慷慨论兵笑沐猴，尽将生死付酂侯。手提汉鼎归真主，眼见黄旗出伪游。此日王孙归故国，何年漂母葬荒丘。英雄自古多遗恨，肠断秋风楚水流。","dynasty":"元代","title":"淮阴侯庙"}
{"author":"陈基","content":"五月东林水竹凉，新荷叶小柳丝长。且临大令鹅群帖，不恋尚书鸡舌香。楚客谩誇千树橘，杜陵共爱百花庄。满天风露枇杷熟，归奉慈亲取次尝。","dynasty":"元代","title":"次钱伯行韵"}
{"author":"陈基","content":"武陵溪水碧湾湾，窈窕幽期不可攀。戴胜桑间飞自得，王雎洲上语相关。歌成桃叶临流和，采得蘋花带月还。见说荔支浆已熟，不分涓滴到人间。","dynasty":"元代","title":"偶成二首其一"}
{"author":"陈基","content":"南州五月尚兼衣，白苧窗间未脱机。青李来禽书不至，荔支卢橘赋多违。水晶帘箔围晴昼，艾纳垆熏逗夕霏。为问上都城里客，菖蒲花发几时归。","dynasty":"元代","title":"偶成二首其二"}
{"author":"陈基","content":"何年兰若倚崔嵬，观阁连天罨画开。泽国鱼龙霜后静，关河鸿雁日边回。阑干迥溯虚空上，岁月深从浩劫来。自信平生爱登览，夕阳高处重徘徊。","dynasty":"元代","title":"文殊寺高阁"}
{"author":"陈基","content":"一曲桃源忆故人，白头词客最伤春。南柯已寤平生梦，东海曾扬几劫尘。绮树莺花从自好，画堂丝竹为谁陈？不须闻此空惆怅，且看瑶姬舞绣茵。","dynasty":"元代","title":"次韵袁仲长竹堂感兴"}
{"author":"陈基","content":"去年京国樱桃熟，公子亲沾荐庙馀。色映金盘分处近，恩兼冰酪赐来初。酒酣惜与杨生别，诗罢叨从葛老书。今日江南春雨歇，乱啼黄鸟正愁予。","dynasty":"元代","title":"寄葛子熙杨季民"}
{"author":"陈基","content":"桂影婆娑白兔閒，九霄风露满江山。斗牛直上天悬近，河汉西流夜莫攀。织女机丝清浅际，姮娥宫殿有无间。坐看博望乘槎处，安得相从万里还。","dynasty":"元代","title":"次韵钱伯行中秋玩月"}
{"author":"陈基","content":"画船挝鼓唱回波，皓齿青蛾不用歌。好月爱看轮未满，清秋莫问夜如何？明将织女机丝动，寒恐姮娥白发多。天上清光应更足，羽衣安得共婆娑。","dynasty":"元代","title":"八月十三夜汎姚城江二首其一"}
{"author":"陈基","content":"隐居家住玉山阿，新制茅堂接薜萝。翡翠飞来春雨歇，麝香眠处落花多。《竹枝》已听巴人调，桂树仍闻楚客歌。明日扁舟入青浦，不堪离思隔沧波。","dynasty":"元代","title":"题玉山草堂"}
{"author":"陈基","content":"眼明忽见此亭新，公子诗成思入神。坐爱碧波千顷绿，梦回芳草一池春。每倾鹦鹉留佳客，欲采芙蓉寄远人。燕子不来秋已暮，倚阑无语独逡巡。","dynasty":"元代","title":"绿波亭"}
{"author":"陈基","content":"何处林塘好卜邻，清江绕屋净无尘。定巢新燕浑如客，汎渚轻鸥不避人。杨柳作花香胜雪，鲈鱼上钓白于银。春风无限沧浪意，欲向汀洲赋《采蘋》。","dynasty":"元代","title":"渔庄"}
{"author":"陈基","content":"江上秋阴十日多，思君不见奈愁何。风高泽国来鸿雁，雨入汀洲落芰荷。公子文章裁瑞锦，佳人衣袖剪轻罗。画船亦欲溪头去，听唱花间缓缓歌。","dynasty":"元代","title":"秋怀奉寄玉山主人"}
{"author":"陈基","content":"碧梧翠竹日扶疏，长夏高堂可晏居。霅上故人时载酒，山阴道士近无书。苍头扫石安棋局，稚子穿花奉板舆。若见惠休烦问讯，碧云诗句定何如？","dynasty":"元代","title":"有怀梧竹主人山阴道士云台外史兼简龙门开士"}
{"author":"陈基","content":"美人不见已三月，日日相思赋角弓。兴发颇疑诗有助，忧来翻讶酒无功。未须结客游樊上，却儗移家住瀼东。与报匡庐于外史，新醅宜压荔枝红。","dynasty":"元代","title":"寄玉山兼简匡庐外史"}
{"author":"陈基","content":"海门自与碧天通，独驭灵槎远向东。一道银潢秋浪白，三洲金刹日华红。龙吹花雨惭闻法，鸟语云樯喜报风。无奈思君重回首，依依江树送冥鸿。","dynasty":"元代","title":"将往三沙有怀玉山徵君会稽外史"}
{"author":"陈基","content":"群玉仙人佩水苍，金茎分露服琳琅。曾将天上昭华琯，吹作飞龙奉玉皇。","dynasty":"元代","title":"题柯学士画竹"}
{"author":"陈基","content":"西池亭馆带芙蓉，云水苍茫一万重。此日画图看不足，满帘秋雨梦吴淞。","dynasty":"元代","title":"题倪元镇画"}
{"author":"陈基","content":"白露池塘点翠荷，越罗衣袖觉秋多。梨园弟子今华发，唱得开元供奉歌。","dynasty":"元代","title":"次韵刘德方经历"}
{"author":"陈基","content":"西子湖边苏小宅，锦官城里薛涛家。来时豆蔻初含蕊，别后菖蒲又著花。","dynasty":"元代","title":"戏和玉山韵"}
{"author":"陈基","content":"白苧衣裳懒自裁，手摇罗扇此徘徊。水晶宫殿凉风少，欲劝君王筑露台。","dynasty":"元代","title":"题水殿纳凉图"}
{"author":"陈基","content":"宫门深锁昼偏长，懒把春云绣作裳。恨不将身化胡蝶，长随飞絮近君王。","dynasty":"元代","title":"倦绣图"}
{"author":"陈基","content":"红蓼花开水满洲，西风吹梦总成秋。衔泥不及三春燕，两两巢君翡翠楼。","dynasty":"元代","title":"蓼花雪姑图"}
{"author":"陈基","content":"是处青山可鍊丹，问君拔宅向何山。纵令儿女恩情重，鸡犬何心不肯还。","dynasty":"元代","title":"题葛仙翁移家图"}
{"author":"陈基","content":"绮窗春影绿婆娑，梦作轻云覆碧波。日暮是谁调锦瑟，一江烟雨泣湘娥。","dynasty":"元代","title":"题管夫人竹"}
{"author":"陈基","content":"帷幄抡材日，君侯许国年。三吴修职贡，六合倚蕃宣。绛灌功难并，龚黄政独贤。金汤新设险，琴瑟重张弦。借寇心虽切，安刘策最全。肯甘周顗泣，勇著祖生鞭。杀气连区夏，妖氛亘海壖。丹心期捧日，赤手欲擎天。绿爱苏堤柳，红依庾幕莲。此行真特达，临别更留连。夜蹙西湖席，春回震泽船。轻风吹解缆，落日惨离筵。浩荡十年客，衰迟百虑牵。眼青惭阮籍，头白事孙坚。迹忝枢机近，恩沾雨露偏。委身同草莽，报主乏埃涓。知己青云上，忘形太古前。愿君容一壑，随分老林泉。","dynasty":"元代","title":"送谢参军十八韵"}
{"author":"陈基","content":"江水出峨岷，江亭俯要津。诸侯皆职贡，百粤漫风尘。恩诏传中使，遐方倚外臣。出师劳上将，入幕富嘉宾。闻道元戎死，频伤义士神。三军宜雪耻，百战莫忧身。巫峡长多雨，潇湘已暮春。鼎鱼何足制，奏凯勿逡巡。","dynasty":"元代","title":"江亭"}
{"author":"定源","content":"策杖登峰顶，天高秋气清。云山相别久，花鸟不知名。木落江楼耸，潮来海月明。竹窗留客处，四壁响蛩声。","dynasty":"清代","title":"焦山同王柳村先生哲嗣小村作"}
{"author":"范师道","content":"乾坤交泰重弥纶，当日岩陵道最淳。大汉中兴得英主，先生高退作闲人。滩头风月遗千古，台上纶杆寄一身。今日病夫祠下过，独知疲懦长精神。","dynasty":"宋代","title":"钓台"}
{"author":"范师道","content":"勇退人难事，明公识虑长。波涛济舟辑，霜雪见松篁。林下开前圃，花间撤亚枪。二疏良宴会，老杜好篇章。道向清来胜，机于静处忘。当除印如斗，试一较閒忙。","dynasty":"宋代","title":"题隐圃赠蒋希鲁"}
{"author":"范师道","content":"万物天地间，或有奇胜跡。见赏能几人，不止今与昔。吴门多好山，天平为峻极。旦暮常白云，表里皆珍石。烟岚十里光，松桂四时色。我因一纵游，烦襟为开释。感古怀君子，翻然长太息。乐天赏云泉，诗章何历历。垂今数百年，继者漠然寂。间遇希文来，双旌守乡国。行春三镶原，吟哦尽所得。子美天与才，寻幽多采摭。赋百五十言，平地黄金掷。三贤固有名，山亦资辉赫。此去还几年，不逢好事客。","dynasty":"宋代","title":"天平山"}
{"author":"陈束","content":"铜羽溯秋风，金缕夜帐空。舞鸾君讵见，调凤妾犹工。泪竹愁难灭，采菱歌易穷。翻怜秦帝宠，骊下许相同。","dynasty":"明代","title":"铜雀妓二首"}
{"author":"陈束","content":"皇家秘苑自逶迤，标境烟霄迥蔽亏。缛翠千重萦杂树，轻丝百丈恋交枝。当轩支石天浔取，绕径琼花月宇移。不羡汾阳风景丽，为观今日长卿词。","dynasty":"明代","title":"和王员外首夏游南内"}
{"author":"陈束","content":"高阳年少事横行，重侠由来不重生。夺得雕刀摇雪色，骑将飞马蹙风声。","dynasty":"明代","title":"高阳行二首"}
{"author":"陈束","content":"北风吹陇簸黄沙，纵博千场日未斜。白剑杀人丹剑舞，笑歌踏入酒姬家。","dynasty":"明代","title":"高阳行二首"}
{"author":"陈束","content":"萧疏秋欲晚，辛苦客情违。龙分双剑远，雁阻一行归。月色明疑见，风期邈难依。霜交白野合，露罢青林稀。羁候朝朝别，寒云处处飞。兹时轸远念，忆尔倦游非。","dynasty":"明代","title":"返赵怀唐一学何体"}
{"author":"陈束","content":"素质舒玄圃，清芬袅碧纱。自将幽独意，不逐艳阳华。避暖迟开叶，凌寒早著花。瓣轻飘易堕，枝曲影从斜。杂雪明春砌，随风入暮笳。何须飞宝靥，长此奉仙家。","dynasty":"明代","title":"咏神乐观梅花"}
{"author":"陈束","content":"迟日出郊圻，悠然尘事稀。野阴堪结盖，沟水欲流衣。侠客探丸返，佳人抱瑟归。喧喧四邻夕，徙倚向斜晖。","dynasty":"明代","title":"春郊晚行"}
{"author":"陈束","content":"终日滞飞濛，三径绝来枉。檐溜一以捐，族云渐回荡。长飚缬河出，月华依波上。微微辨林柯，稍稍晰尘鞅。槿委犹余泫，萱开更映幌。草萤掠明流，土虫疑昼响。命酒陶清虚，解襟纳新爽。怀人邈不御，乐来何由赏。沈思永终夕，景同神宜往。","dynasty":"明代","title":"夕霁对月有怀唐一编修"}
{"author":"陈束","content":"阔别时何屡，蹉跎鬓已侵。还朝明主赐，卜夜故人心。凉雨杯初覆，空堂漏欲沉。安知非梦寐，相对帝城阴。","dynasty":"明代","title":"都下秋雨夜饮王子长宅"}
{"author":"陈束","content":"八月凉风动双阙，嗷嗷旅雁云中发。遐飞远响激清音，刷羽振衣度上林。天边结字行难乱，风里传书力不任。讵意上林重毛色，抱奇区区不察识。凌寒不借一枝栖，能鸣转被单丝弋。逸志由来耻稻粱，归飞耿耿背金塘。水咽惊声疑箭落，月明避影怯弓伤。遥遥关路长辛苦，萧条为向南中土。地阔山空不畏人，沙明水暖聊鸣舞。少年才客有王君，把袂愁为失意分。南去祇应闻雁叫，临风好是泣离群。","dynasty":"明代","title":"赋得上林雁赠吏部王郎中谪毗陵"}
{"author":"陈束","content":"禁里霏霙朔气饶，萦风飘度蓟门遥。初翻金马疑飞絮，渐集铜龙似薄绡。百子银题全合色，万年花发半封条。悬闻睿诏赓黄竹，伫待东曹染赤毫。","dynasty":"明代","title":"禁中对雪"}
{"author":"陈束","content":"周王东定日，虞后北巡年。虎旅阴山转，龙舟夜壑迁。珠丘开白坏，琳殿甗玄泉。示俭裁流水，崇威迥跨边。云中分地脉，斗极应星躔。弓堕天难陟，冠游月尚还。光灵六圣扈，警跸八神传。南至恭明祀，东曹简上贤。瞻依徒欲赠，凄恻未能宣。","dynasty":"明代","title":"送唐子朝长陵"}
{"author":"陈束","content":"投辖本适意，何言吏道侵。谪承明主惠，别感故交心。垂耳君如骥，同翰我异禽。毗陵如问讯，道有《式微》吟。","dynasty":"明代","title":"送李郎中谪守吴兴兼简毗陵王别驾予与李邦良"}
{"author":"陈束","content":"小山卜筑背孤城，大隐青春早谢名。门长绿萝时挂麈，溪分流水几投缨。霜前鸟去收遗果，雨后鸱肥拾野羹。寂历山亭无一事，时从羽客话长生。","dynasty":"明代","title":"赠汪御史山居"}
{"author":"陈束","content":"春风澹微雨，了了见前川。背水千家闭，连山百雉悬。莺啼江上树，人散渡头烟。此日乘流者，羁思殊未捐。","dynasty":"明代","title":"春日渡汉阳"}
{"author":"陈束","content":"帝在青阳念八区，传闻东豫及春初。莺花二月迎缇骑，龙检千年望翠旟。衡阳刺史新除道，济北藩王已上书。留滞周南知不恨，将因一得奉宸车。","dynasty":"明代","title":"楚门春兴"}
{"author":"陈束","content":"清溪幽隐处，白首性情闲。鹤起开松径，风归闭竹关。道书堆几上，耕耒挂床间。坐悟忘言理，令人不解还。","dynasty":"明代","title":"过武溪杨隐君草堂"}
{"author":"陈束","content":"海国深秋别，山关入望穷。人家青壁里，鸟道绿萝中。地暖收蒟叶，天寒折桂丛。岚蒸晴亦雨，瀑落静还风。灵药繙经识，讹言待驿通。问耕留野老，赋食与山童。直是忘机甚，非将大隐同。","dynasty":"明代","title":"入闽"}
{"author":"陈束","content":"石劣不受凿，水归时碍行。却令无竞性，翻作不平鸣。逆折声犹壮，崩腾色自明。我行殊昧险，于此独婴情。","dynasty":"明代","title":"石滩"}
{"author":"陈束","content":"拙疾宁为理，幽闲幸避喧。解巾看吏傲，罢牍听禽言。雾委花余泫，风归叶暗翻。园林迟日意，一与故交敦。","dynasty":"明代","title":"病中张大见过"}
{"author":"陈束","content":"委巷疏尘宇，空斋问隐沦。应门两童子，拄杖一闲身。下马见深意，焚鱼知久贫。相看祇有笑，握手更何陈。","dynasty":"明代","title":"过吴维新隐居"}
{"author":"陈束","content":"君不见周德中衰天命变，彝器飘零散区县。郏瀼之鼎淮泗流，一没千祀无人收。秦皇得国心泰侈，虎视雄图志未已。已访仙源并海沂，还望瑶光浮泗水。畚锸喧传从百官，羽骑连延照千里。五夜斋供亲祭祠，万力咆勃鼎不起。始知铸作通神明，入川尚自辟妖精。彼昏劳劳安可得，精灵变化固难测。没处空余碧水流，蒸时无复黄云色。古来神物俟明君，今上迎祥日伫闻。京洛芝茎日烂熳，彭城鼎气想氛氲。法驾新传下淮右，待幸山川望来久。才官献瑞何代无，水伯呈祥理应有。治河使者试上书，为言伏鼎今何如。","dynasty":"明代","title":"泗鼎行赠戴水部"}
{"author":"陈束","content":"维舟问水境，振策蹑奇峰。冥濛谢物外，孤秀绝区中。中峰连天自天直，石磴崎岖路不极。开凿空传帝后功，阴灵自识神仙域。探灵劳顿登，扪险损心情。苍崖忽转万仞仄，瀑水散落千岩声。岩深生夏寒，涧复埋昼雾。幽花不记新，断石偏宜故。时从树底践行云，还向云中辨来路。九派遥音渐细微，群峦下瞰如翔赴。别有青虹照碧川，香炉更在前峰前。凌风挥手招五老，烟霞却在衣衿间。玄窦青谿不可测，紫芝白术行当餐。髓出何时遇，丹成几日还。我生剩有高深意，结因况复逢初地。待问远公可卖山，换却春衫作归计。","dynasty":"明代","title":"同李御史徐副使登庐山道中作"}
{"author":"陈束","content":"策策下危磴，风前立小亭。独游坐超越，属思临深冥。野色向人尽，一湖含晖明。云开知日处，其上峰遥轻。目送鸟渐远，嘹然遗我声。相感适无谓，于焉观物情。坐念所期子，影影尘中行。","dynasty":"明代","title":"望湖亭迟唐子"}
{"author":"陈束","content":"神龙逝不返，永永沦赤山。九阴黯莫测，扬辉久矣难。腼瑜驰十贵，十贵谁不然。魏父床夜光，咄咄起忧患。楚王非贱货，和氏坐摧残。时议重瓴甋，焉用夸玙璠。怀壁已贾罪，况复滋琢刊。孚采乃憎命，明温以烦冤。传语后世人，宝器无为宣。","dynasty":"明代","title":"宿香山僧房其一"}
{"author":"陈束","content":"疑陵那可望，催泪复催妍。飞花销脸靥，拜月笑眉钿。衔令死犹爱，缄情生自怜。无因凭李少，为幻入君前。","dynasty":"明代","title":"铜雀妓二首其一"}
{"author":"陈束","content":"铜羽溯秋风，金镂夜帐空。舞鸾君讵见，调凤妾犹工。泪竹愁难灭，采菱歌易穷。翻怜秦帝宠，骊下许相同。","dynasty":"明代","title":"铜雀妓二首其二"}
{"author":"徐陵","content":"关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。","dynasty":"南北朝","tags":"古诗三百首，边塞，思念","title":"关山月"}
{"author":"徐陵","content":"　　夫凌云概日，由余之所未窥；千门万户，张衡之所曾赋。周王璧台之上，汉帝金屋之中，玉树以珊瑚为枝，珠帘以玳瑁为匣。其中有丽人焉。其人也：五陵豪族，充选掖庭；四姓良家，驰名永巷。亦有颖川新市、河间观津，本号娇娥，曾名巧笑。楚王宫里，无不推其细腰；卫国佳人，俱言讶其纤手。阅诗敦礼，岂东邻之自媒；婉约风流，异西施之被教。弟兄协律，生小学歌；少长河阳，由来能舞。琵琶新曲，无待石崇；箜篌杂引，非关曹植。传鼓瑟于杨家，得吹箫于秦女。　　至若宠闻长乐，陈后知而不平；画出天仙，阏氏览而遥妒。至若东邻巧笑，来侍寝于更衣；西子微颦，得横陈于甲帐。陪游馺娑，骋纤腰于结风；长乐鸳鸯，奏新声于度曲。妆鸣蝉之薄鬓，照堕马之垂鬟。反插金钿，横抽宝树。南都石黛，最发双蛾；北地燕脂，偏开两靥。亦有岭上仙童，分丸魏帝；腰中宝风，授历轩辕。金星将婺女争华，麝月与嫦娥竞爽。惊鸾冶袖，时飘韩掾之香；飞燕长裾，宜结陈王之佩。虽非图画，入甘泉而不分；言异神仙，戏阳台而无别。真可谓倾国倾城，无对无双者也。加以天时开朗，逸思雕华，妙解文章，尤工诗赋。琉璃砚匣，终日随身；翡翠笔床，无时离手。清文满箧，非惟芍药之花；新制连篇，宁止蒲萄之树。九日登高，时有缘情之作；万年公主，非无累德之辞。其佳丽也如彼，其才情也如此。　　既而椒宫宛转，柘馆阴岑，绛鹤晨严，铜蠡昼静。三星未夕，不事怀衾；五日尤赊，谁能理曲。优游少托，寂寞多闲。厌长乐之疏钟，劳中宫之缓箭。纤腰无力，怯南阳之捣衣；生长深宫，笑扶风之织锦。虽复投壶玉女，为观尽于百骁；争博齐姬，心赏穷于六箸。无怡神于暇景，惟属意于新诗。庶得代彼皋苏，微蠲愁疾。但往世名篇，当今巧制，分诸麟阁，散在鸿都。不藉篇章，无由披览。　　于是燃指瞑写，弄笔晨书，撰录艳歌，凡为十卷。曾无忝于雅颂，亦靡滥于风人，泾渭之间，如斯而已。　　于是丽以金箱，装之宝轴。三台妙迹，龙伸蠼屈之书；五色花笺，河北胶东之纸。高楼红粉，仍定鱼鲁之文；辟恶生香，聊防羽陵之蠹。灵飞太甲，高擅玉函；鸿烈仙方，长推丹枕。至如青牛帐里，馀曲既终；朱鸟窗前，新妆已竟。放当开兹缥帙，散此绦绳，永对玩于书帷，长循环于纤手。岂如邓学春秋，儒者之功难习；窦专黄老，金丹之术不成。因胜西蜀豪家，托情穷于鲁殿；东储甲观，流咏止于洞箫。娈彼诸嫉，聊同弃日，猗欤彤管，无或讥焉。","dynasty":"南北朝","title":"玉台新咏序"}
{"author":"徐陵","content":"愿子厉风规，归来振羽仪。嗟余今老病，此别空长离。白马君来哭，黄泉我讵知。徒劳脱宝剑，空挂陇头枝。","dynasty":"南北朝","tags":"送别，友人，勉励","title":"别毛永嘉"}
{"author":"徐陵","content":"月出柳城东。微云掩复通。苍茫萦白晕。萧瑟带长风。羌兵烧上郡。胡骑猎云中。将军拥节起。战士夜鸣弓。","dynasty":"南北朝","title":"关山月二"}
{"author":"徐陵","content":"绿柳三春暗。红尘百戏多。东门向金马。南陌接铜驼。华轩翼葆吹。飞盖响鸣珂。潘郎车欲满。无奈掷花何。","dynasty":"南北朝","title":"洛阳道一"}
{"author":"徐陵","content":"洛阳驰道上。春日起尘埃。濯龙望如雾。河桥渡似雷。闻珂知马蹀。傍幰见甍开。相看不得语。密意眼中来。","dynasty":"南北朝","title":"洛阳道二"}
{"author":"徐陵","content":"辇道乘双阙。豪雄被五都。横桥象天汉。法驾应坤图。韩康卖良药。董偃鬻明珠。喧喧拥车骑。非但执金吾。","dynasty":"南北朝","title":"长安道"}
{"author":"徐陵","content":"对户一株梅。新花落故栽。燕拾还莲井。风吹上镜台。娼家怨思妾。楼上独徘徊。啼看竹叶锦。簪罢未能裁。","dynasty":"南北朝","title":"梅花落"}
{"author":"徐陵","content":"卓女红妆期此夜。胡姬沽酒谁论价。风流荀令好儿郎。偏能傅粉复熏香。","dynasty":"南北朝","title":"乌栖曲一"}
{"author":"徐陵","content":"绣帐罗帷隐灯烛。一夜千年犹不足。唯憎无赖汝南鸡。天河未落犹争啼。","dynasty":"南北朝","title":"乌栖曲二"}
{"author":"徐陵","content":"玉镫绣缠鬃。金鞍锦覆幪。风惊尘未起。草浅埒犹空。角弓连两兔。珠弹落双鸿。日斜驰逐罢。连翩还上东。","dynasty":"南北朝","title":"紫骝马"}
{"author":"徐陵","content":"刘生殊倜傥。任侠遍京华。戚里惊鸣筑。平阳吹怨笳。俗儒排左氏。新室忌汉家。高才被摈压。自古共怜嗟。","dynasty":"南北朝","title":"刘生"}
{"author":"徐陵","content":"倾城得意已无俦。洞房连阁未消愁。宫中本造鸳鸯殿。为谁新起凤凰楼。绿黛红颜两相发。千娇百念情无歇。舞衫回袖胜春风。歌扇当窗似秋月。碧玉宫妓自翩妍。绛树新声最可怜。张星旧在天河上。从来张姓本连天。二八年时不忧度。旁边得宠谁相妬。立春历日自当新。正月春幡底须故。流苏锦帐挂香囊。织成罗幌隐灯光。只应私将琥珀枕。暝暝来上珊瑚床。","dynasty":"南北朝","title":"杂曲"}
{"author":"徐陵","content":"长相思。望归难。传闻奉诏戍皋兰。龙城远。鴈门寒。愁来瘦转剧。衣带自然宽。念君今不见。谁为抱腰看。","dynasty":"南北朝","title":"长相思一"}
{"author":"徐陵","content":"长相思。好春节。梦里恒啼悲不泄。帐中起。牕前髻。柳絮飞还聚。游丝断复结。欲见洛阳花。如君陇头雪。","dynasty":"南北朝","title":"长相思二"}
{"author":"徐陵","content":"元良属上德。率土被中孚。汉幄朝无怠。周门夕复趋。桓经既受业。贺拜且尊儒。壮志谐风雅。高文会斗枢。铿锵叶舞蹈。照烂等琨瑜。沟水惭雄伯。漳川仰大巫。鲍鱼艼入俎。钓鳖匪充厨。叔誉恒词屈。防年岂滥诛。","dynasty":"南北朝","title":"同江詹事登宫城南楼诗"}
{"author":"徐陵","content":"此日乍殷勤。相嫌不如春。今宵花烛泪。非是夜迎人。舞席秋来卷。歌筵无数尘。曾经新代故。那恶故迎新。片月窥花簟。轻寒入锦巾。秋来应瘦尽。偏自着腰身。","dynasty":"南北朝","title":"走笔戏书应令诗"}
{"author":"徐陵","content":"风光今旦动。雪色故年残。薄夜迎新节。当垆却晚寒。奇香分细雾。石炭捣轻纨。竹叶裁衣带。梅花奠酒盘。年芳袖里出。春色黛中安。欲知迷下蔡。先将过上兰。","dynasty":"南北朝","title":"春情诗"}
{"author":"徐陵","content":"十五属平阳。因来入建章。主家能教舞。城中巧画妆。低鬟向绮席。举袖拂花黄。烛送空回影。衫传箧里香。当由好留客。故作舞衣长。","dynasty":"南北朝","title":"奉和咏舞诗"}
{"author":"徐陵","content":"山宫类牛首。汉寝若龙川。玉盌无秋酎。金灯灭夜烟。丹帷迫灵岳。绀席下羣仙。堂虚沛筑响。钗低戚舞妍。何殊后庙里。子建作华篇。","dynasty":"南北朝","title":"和简文帝赛汉高帝庙诗"}
{"author":"徐陵","content":"桃源惊往客。鹤峤断来宾。复有风云处。萧条无俗人。山寒微有雪。石路本无尘。竹径蒙笼巧。茅斋结构新。烧香披道记。悬镜厌山神。砌水何年溜。檐桐几度春。云霞一已绝。宁辨汉将秦。","dynasty":"南北朝","title":"山斋诗"}
{"author":"徐陵","content":"朱实挺江南。苞品擅珍淑。上林杂嘉树。江潭间修竹。万室拟封侯。千株挺荆国。绿叶萋以布。素荣芬且郁。得陈终宴欢。良垂云雨育。","dynasty":"南北朝","title":"咏柑诗"}
{"author":"徐陵","content":"园林才有热。夏浅更胜春。嫩竹犹含粉。初荷未聚尘。承恩豫下席。应阮独何人。","dynasty":"南北朝","title":"侍宴诗"}
{"author":"徐陵","content":"罗浮无定所。郁岛屡迁移。不觉因风雨。何时入后池。楼台非一势。临翫自多奇。云生对户石。猨挂入櫩枝。","dynasty":"南北朝","title":"奉和山池诗"}
{"author":"徐陵","content":"画舸图仙兽。飞艎挂采斿。榜人事金桨。钓女饰银钩。细萍时带檝。低荷乍入舟。猿啼知谷晚。蝉咽觉山秋。","dynasty":"南北朝","title":"山池应令诗"}
{"author":"徐陵","content":"征途愁转旆。连骑惨停镳。朔气凌疎木。江风送上潮。青雀离帆远。朱鸢别路遥。唯有当秋月。夜夜上河桥。","dynasty":"南北朝","title":"秋日别庾正员诗"}
{"author":"徐陵","content":"凤吹临南浦。神驾饯东平。亭回漳水乘。斾转洛滨笙。地冻斑轮响。风严羽盖轻。烧田云色暗。古树雪花明。歧路一回首。流襟动睿情。","dynasty":"南北朝","title":"征虏亭送新安王应令诗"}
{"author":"徐陵","content":"凤吹临伊水。时驾出河梁。野燎村田黑。江秋岸荻黄。隔城闻上鼓。回舟隐去樯。神襟爱远别。流睇极清漳。","dynasty":"南北朝","title":"新亭送别应令诗"}
{"author":"徐陵","content":"倡人歌吹罢。对镜览红颜。拭粉留花称。除钗作小鬟。绮灯停不灭。高扉掩未关。良人在何处。光唯见月还。","dynasty":"南北朝","title":"和王舍人送客未还闺中有望诗"}
{"author":"徐陵","content":"信来赠宝镜。亭亭似团月。镜久自踰明。人久情愈歇。取镜挂空台。于今莫复开。不见孤鸾鸟。香魂何处来。","dynasty":"南北朝","title":"为羊衮州家人答饷镜诗"}
{"author":"徐陵","content":"纤纤运玉指。脉脉正蛾眉。振蹑开交缕。停梭续断丝。檐前初月照。洞户朱帷垂。弄机行掩泪。弥令织素迟。","dynasty":"南北朝","title":"咏织妇诗"}
{"author":"徐陵","content":"昔有北山北。今余东海东。纳凉高树下。直坐落花中。狭径长无迹。茅斋本自空。提琴就竹筱。酌酒劝梧桐。","dynasty":"南北朝","title":"内园逐凉"}
{"author":"徐陵","content":"季子聊为戏。陈王欲聘才。花冠已冲力。芥爪复惊媒。鬬凤羞衣锦。双鸾耻镜台。陈仓若有信。为觅宝鸡来。","dynasty":"南北朝","title":"鬬鸡诗"}
{"author":"徐陵","content":"朝晖烂曲池。夕满西陂。复有当昼景。江上铄光仪。时从高浪歇。乍逐细波移。一在雕梁上。讵比扶桑枝。","dynasty":"南北朝","title":"咏日华诗"}
{"author":"徐陵","content":"琼林玄圃叶。桂树日南华。岂若天庭瑞。轻雪带风斜。三晨喜盈尺。六出儛崇花。明朝阙门外。应见海神车。","dynasty":"南北朝","title":"咏雪诗"}
{"author":"徐陵","content":"岸烟起暮色。岸水带斜晖。径狭横枝度。帘摇惊燕飞。落花承步履。流涧写行衣。何殊九枝盖。薄暮洞庭归。","dynasty":"南北朝","title":"春日诗"}
{"author":"徐陵","content":"架岭承金阙。飞桥对石梁。竹密山斋冷。荷开水殿香。山花临舞席。冰影照歌床。","dynasty":"南北朝","title":"奉和简文帝山斋诗"}
{"author":"徐陵","content":"绿柳三春暗，红尘百戏多。东门向金马，南陌接铜驼。华轩翼葆吹，飞盖响鸣珂。潘郎车欲满，无奈掷花何。","dynasty":"南北朝","title":"洛阳道二首其一"}
{"author":"徐陵","content":"洛阳驰道上，春日起尘埃。濯龙望如雾，河桥渡似雷。闻珂知马蹀，傍幰见甍开。相看不得语，密意眼中来。","dynasty":"南北朝","title":"洛阳道二首其二"}
{"author":"徐陵","content":"信来赠宝镜，亭亭似团月。镜久自逾明，人久情愈歇。取镜挂空台，于今莫复开。不见孤鸾鸟，香魂何处来。","dynasty":"南北朝","title":"为羊兖州家人答饷镜诗"}
{"author":"徐陵","content":"季子聊为戏，陈王欲聘才。花冠已冲力，芥爪复惊媒。斗凤羞衣锦，双鸾耻镜台。陈仓若有信，为觅宝鸡来。","dynasty":"南北朝","title":"斗鸡诗"}
{"author":"徐陵","content":"琼林玄圃叶，桂树日南华。岂若天庭瑞，轻雪带风斜。三晨喜盈尺，六出舞崇花。明朝阙门外，应见海神车。","dynasty":"南北朝","title":"咏雪诗"}
{"author":"徐陵","content":"月出柳城东，微云掩复通。苍茫萦白晕，萧瑟带长风。羌兵烧上郡，胡骑猎云中。将军拥节起，战士夜鸣弓。","dynasty":"南北朝","title":"关山月二首其二"}
{"author":"徐陵","content":"卓女红妆期此夜，胡姬沽酒谁论价。风流荀令好儿郎，偏能傅粉复薰香。","dynasty":"南北朝","title":"乌栖曲二首"}
{"author":"徐陵","content":"绣帐罗帷隐灯烛，一夜千年犹不足。唯憎无赖汝南鸡，天河未落犹争啼。","dynasty":"南北朝","title":"乌栖曲二首其二"}
{"author":"徐陵","content":"长相思。望归难。传闻奉诏戍皋兰。龙城远。雁门寒。愁来瘦转剧。衣带自然宽。念君今不见。谁为抱腰看。","dynasty":"南北朝","title":"长相思二首其一"}
{"author":"徐陵","content":"长相思。好春节。梦里恒啼悲不泄。帐中起。窗前髻。柳絮飞还聚。游丝断复结。欲见洛阳花。如君陇头雪。","dynasty":"南北朝","title":"长相思二首其二"}
{"author":"徐陵","content":"白马号龙驹。雕鞍名镂渠。诸兄二千石。小妇字罗敷。倚端轻扫史。召募击休屠。塞外多风雪。城中绝诏书。空忆长楸下。连蹀复连{?甫}。","dynasty":"南北朝","title":"骢马驱"}
{"author":"徐陵","content":"落花还井上。春机当户前。带衫行障口。觅钏枕檀边。数镊经无乱。新浆纬易牵。蜘蛛夜伴织。百舌晓惊眠。封用黎阳土。书因计吏船。欲知夫壻处。今督水衡钱。","dynasty":"南北朝","title":"中妇织流黄"}
{"author":"徐陵","content":"蓟北聊长望。黄昏心独愁。燕山对古剎。代郡隐城楼。屡战桥恒断。长冰堑不流。天云如地阵。汉月带胡秋。渍土泥函谷。挼绳缚凉州。平生燕颔相。会自得封侯。","dynasty":"南北朝","title":"出自蓟北门行"}
{"author":"徐陵","content":"别涂耸千仞。离川悬百丈。攒荆夏不通。积雪冬难上。枝交陇底暗。石碍波前响。回首咸阳中。唯言梦时往。","dynasty":"南北朝","title":"陇头水"}
{"author":"徐陵","content":"陇头流水急。水急行难渡。半入隗嚣营。傍侵酒泉路。心交赐宝刀。小妇裁纨素。欲知别家久。戎衣今已故。","dynasty":"南北朝","title":"陇头水"}
{"author":"徐陵","content":"袅袅河堤树。依依魏主营。江陵有旧曲。洛下作新声。妾对长杨苑。君登高柳城。春还应共见。荡子太无情。","dynasty":"南北朝","title":"折杨柳"}
{"author":"葛敏修","content":"罗仙一去二百载，马迹飞桥今尚存。鹤驭不为缑氏岭，桃花空出武陵源。千年光景驰驹隙，三级波涛透禹门。欲见此翁论此事，夜深无梦入庄魂。","dynasty":"宋代","title":"罗仙观"}
{"author":"葛敏修","content":"不用山僧供帐迎，世间无此竹风清。独拳一手支颐卧，偷眼看云生未生。","dynasty":"宋代","title":"题南华竹轩"}
{"author":"葛敏修","content":"一泻三百里，列为十八滩。","dynasty":"宋代","title":"句其一"}
{"author":"葛敏修","content":"从今益勉为忠义，一噎如何便废餐。","dynasty":"宋代","title":"句其二"}
{"author":"葛敏修","content":"章江来自西，贡水东其源。合流虎头下，共注鳖口村。","dynasty":"宋代","title":"句其三"}
{"author":"丁白","content":"应是共春期，两两归芳苑。叶底复花间，粉翅轻盈展。幽梦暗萦牵，为惜残红乱。黄鸟苦无情，唤起双惊散。","dynasty":"清代","title":"生查子咏蝶"}
{"author":"丁白","content":"眉敛翠。容憔悴。有恨无人会。俯首细思量，几度心如碎。玉露损芙蕖，秋风坠兰蕙。感此益伤怀，滴尽双红泪。","dynasty":"清代","title":"醉花间秋日"}
{"author":"丁白","content":"岁序匆匆，又是清明时候。野棠花落，小院闲清昼。芹泥润浦，燕子归来未久。暖烟微雨，似无还有。抚景伤情，怕近云窗月牖。恨心难诉，郁怀如病酒。倦思无聊，新句绿笺吟就。东风悄立，暗成消魂。","dynasty":"清代","title":"传言玉女闲吟"}
{"author":"陈匪石","content":"寻梦地。浮云去住能记。回廊步屧静秋尘，醉鬟睡起。乱流一叶指横塘，依稀鸥鹭沙际。后凋树，曾徙倚。夕阳缕缕红系。乌栖唱彻客重来，燕迷故垒。病心不为沼吴颦，鸱夷沉恨江水。酒边俊侣话旧市。好春光、花径梅里。倦眼独看人世。剩箫心剑魄，西风凄对。吹入寒山钟声里。","dynasty":"清代","title":"西河•姑苏怀古，和清真"}
{"author":"陈匪石","content":"晚烟直。一缕轻痕界碧。斜阳外、无数远帆，蹴起层波漾离色。栖栖向瘴国。谁识。行吟剩客。清樽对、豪气半消，霜匣故鸣剑三尺。从头话萍迹。记雨夜联床，沤梦分席。疏狂间乞歌姬食。偏幕燕愁重，露蝉魂警，飞鸢惊堕背汉驿。望云黯南北。恻恻。怨怀积。便说与相思，花外音寂。成连海上清何极。料曲奏流水，泪飘蛮笛。西风催遍，醉又醒，断漏滴。","dynasty":"清代","title":"兰陵王•送人之槟榔屿，和清真"}
{"author":"陈匪石","content":"青墩相送芙蓉好。搴愁木末芙蓉老。箫鼓夕阳天。沙鸥相对眠。中流收急桨。咫尺秋潮涨。越女浣纱归。凉风吹满衣。","dynasty":"清代","title":"菩萨蛮•荷荡晚泛"}
{"author":"陈匪石","content":"望中草密花秾，海天别有宜春苑。浓阴如幕，炎曦不到，云连峰断。百折雕盘，九霄鹤唳，碎英千片。问何人手抉，银河直泻，寒光动，龙蛇变。衫袖濛濛雨溅。咽危崖、奔车雷转。空明一镜，蛮熏未冷，瘴尘初浣。沟水东西，梦中秋老，坠红流怨。乍瓜棚小坐，茶烟静袅，意翛然远。","dynasty":"清代","title":"水龙吟•蛇莓山观瀑，和梦窗"}
{"author":"陈匪石","content":"芳郊一片婆娑意，炎尘未教轻漏。剪月筛云，擎霄障日，依约帘波微皱。龙门自有。倚百尺孤根，翠披霜溜。不解飘零，素心留证万年后。凉霄还赋采采，楚江归梦引，萍实如斗。别绪膏煎，生涯濩落，崖蜜分甘时候。金刀素手。记醽渌同倾，露匏曾剖。缥缈仙山，海天凝望久。","dynasty":"清代","title":"齐天乐•椰"}
{"author":"陈匪石","content":"片霞照海，又倒挂、一天帆影。望嫩碧香迷，遥青波染，春入蛮云梦冷。待写鱼笺相思字，奈客里、侵寻愁病。应练发偶晞，单衣重试，怕窥明镜。追省。绿杨巷陌，朝烟寒凝。为看尽樱桃，玉窗慵掩，鹎鵊声声唤醒。钿约空留，酒痕犹涴，多少隔年情景。知甚日、断阕同赓，子夜画帘风静。","dynasty":"清代","title":"二郎神•和青山"}
{"author":"陈匪石","content":"舟逐萤光，树藏鸦色，望入蛮天深处。岫月轻招，海波狂吸，诗情暗消樽俎。又半卷炎氛去，岩腰洗秋雨。悄无语。共鱼龙、梵音倾听，更箭短、催动寺楼钟杵。冉冉鹤南飞，念家山、知在何许。倦笛吹残，信人间、还有歧路。任孤鸢跕影，占断隔溪尘雾。","dynasty":"清代","title":"法曲献仙音•白鹤山极乐寺高楼面海，晴雨半山，夏秋瞬变，夜坐成赋"}
{"author":"陈匪石","content":"寥廓此天地，目送夕阳迟。玉龙哀怨吹彻，杨柳又丝丝。几尺淞波新涨，十载吴宫残梦，依约白云飞。执手两无语，帘外鹧鸪啼。星辰夜，山河影，为谁悲。隔年乳燕，门巷犹自认乌衣。歧路天涯愁满，别泪花间弹尽，难得醉中归。出海云霞曙，盈耳早春词。","dynasty":"清代","title":"水调歌头"}
{"author":"陈匪石","content":"呼深杯浇愁。正春光未老，微雨初收。几度霜边窥镜，座中藏钩。花泪尽，山容秋。问大江、何时西流。怕戏鼓尘荒，明珰梦杳，无计诉灵修。浮云意，空悠悠。早临风倦笛，吹满蘋洲。尚见残蝉声曳，断鸿痕留。芳草绿，催行舟。料月明、今宵南楼。有空谷佳人，频回素眸天尽头。","dynasty":"清代","title":"寿楼春"}
{"author":"陈匪石","content":"北风满地吹胡雪。不见横空新雁列。连宵有梦到梅花，仙骨珊珊寒未彻。九天咳唾霏琼屑。一曲琵琶弦切切。谁怜长乐殿中人，依样玉门关外月。","dynasty":"清代","title":"玉楼春•和重光"}
{"author":"陈匪石","content":"雷车辗麴，前日城南陌。卯饮厌厌情恻恻。望里梅梁惠阁，胥宇当年燕能识。最愁寂。今朝度寒食。冷烟锁，五侯宅。更丝杨、夹道吹离色。到处春深，淡云微雨，空有夭桃泫碧。","dynasty":"清代","title":"淡黄柳•寒食和白石，并送剑华"}
{"author":"陈匪石","content":"落叶萧萧坠地。人与山容谁悴。柳锁颓阳，菊披冷雾，短鬓不胜秋味。登高费泪。甚明日、能扶残醉。倦笛临风重倚。响遏秦歌云际。瘦蝶偎香，枯蝉泣露，曲曲为传心事。薄寒夜吹，又万户、砧声催起。","dynasty":"清代","title":"剔银灯•重九前一日闻歌，仲可有作，余次韵"}
{"author":"陈匪石","content":"悄阑干、青禽去后，番番信风换。露条催绽，浑未洗千娇，轻绮霞烂。占香弄粉花阴晚。墙东凝望眼。问几日、夕阳烘透，平芜春半剪。刘郎梦中到蓬山，盈盈水、有分仙姿重见。云雾冷，凌波步、麝尘飘散。余寒峭、醉魂易醒，呼望帝、归来清泪满。尚暗想、一枝连理，华鬘天际远。","dynasty":"清代","title":"花犯•樱花"}
{"author":"陈匪石","content":"长堤路。还见翠冷侵苔，荫交迷树。残蝉凄咽高柯，院桐未陨，新凉处处。忍停伫。曾记绽桃春晚，笑窥帘户。而今已觉秋多，画梁旧燕，临风倦语。吹度荷香如醉，闹红亭馆，罗衣轻舞。桑海泪中相看，人半新故。蛛尘罥壁，谁问笼纱句。重回首、鸥乡过影，莎阶联步。逝水飘花去。题襟尽有，吟情醉绪。平剪愁半缕。斜照敛、无端西风催雨。闷怀又结，一天云絮。","dynasty":"清代","title":"瑞龙吟•乙卯秋初，陪彊村翁游沪西园林，和清真，同檗子作"}
{"author":"陈匪石","content":"正潇潇、暮雨作新秋，西风动江城。对当窗明烛，匡床碎语，浊醑深擎。别绪丝丝未理，津鼓促征程。帘外飞鸿过，寒阵初惊。姜被当年重认，渺故园一角，梦委荒荆。问天涯投老，踪迹几回并。望长安、浮云千态，幻海波、愁蔽晚山青。伤高泪，劝须臾忍，休洒新亭。","dynasty":"清代","title":"甘州•舍弟仲由于役幽燕，道经上海，信宿而别"}
{"author":"陈匪石","content":"泪丛旧色，带晚香、多情恋取衰冠。容比秋癯，骨因天傲，丹青替写仍难。故园尽宽。任万花、开落风前。向柴桑、自续佳盟，径松门柳伴天寒。酬节最饶幽兴，甚吟商促拍，又挽哀蝉。零雨年光，繁霜身世，淋浪恨墨盈笺。泛觥作船。许滟波、留影娟娟。怕无言、淡了伊人，卷帘相对看。","dynasty":"清代","title":"霜花腴•菊，和梦窗"}
{"author":"陈匪石","content":"洗淞波、醉眼向天涯，东风驻吟魂。正珠帘飘雾，钿车散麴，丛卉当门。记省承平旧事，花艳洛江滨。一片笙歌暖，容与闲身。忽忽流光如梦，问燕归莺乳，换几番春。任饧箫催彻，青柳倦窥人。试轻衫、湔兰初罢，泫泪红、吹淡欲无痕。劳生恨，已消除未，把酒重论。","dynasty":"清代","title":"甘州•丙辰春禊，是日余初度"}
{"author":"陈匪石","content":"记棠阴睡稳，画烛冷、东风摇夕。燕莺泥人，瑶阶春布席。湿唾犹碧。看看飞红尽，暗中熏染，飏柳丝盈尺。波光潋滟仙源隔。袖手危阑，停车短陌。依然段家桥侧。甚愁霏一片，催酿离色。单衣寒恻。听鹃声正急。帝子魂归否，清泪滴。名花便拟倾国。柰沈香倚罢，药阑苔积。歌尘黦、缕金谁惜。寥落似、十载长门闭雨，翠娥头白。酴醾艳、窥向帘隙。恐晓钟、唤醒梨云梦，留香未得。","dynasty":"清代","title":"六丑•送春词"}
{"author":"陈匪石","content":"野云冉冉孤飞，隔花暗引春星坠。诗愁怎遣，斜晖半敛，玉觞微醉。载梦横塘，听秋松浦，赋情多丽。奈重阳渐近，商飙骤紧，邻家笛，声凄异。休道文章信美。祗天涯、羁魂归未。桂堂昨夜，月明依旧，银屏无睡。杵断舂希，霜繁花尽，怨吟山鬼。问成连去后，天风海雨，甚人间世。","dynasty":"清代","title":"水龙吟•挽檗子"}
{"author":"陈匪石","content":"疏雨延秋，荒烟接水，池荷不见残红。眉黛谁描，新愁镇锁遥峰。星辰昨夜浑疑梦，况梦回、啼蟀声中。记当时、门外垂杨，曾系青骢。何人换谱伊凉调，任邻家箫鼓，曼衍鱼龙。月被云妨，孤吟翻恼琼钟。蜡盘泪注鼍更转，引素商、一杵霜钟。怕明朝、特地惊寒，悽断征鸿。","dynasty":"清代","title":"高阳台"}
{"author":"岑津","content":"左辅周垣隐白沙，龙媒绝种进天家。骄嘶玉勒怜丰草，渴饮冰泉带落花。西狩还经千里栈，东巡会驾五云车。权奇灭没犹惊电，漫许拳毛世特夸。","dynasty":"宋代","title":"题韩干马"}
{"author":"冯幵","content":"一日新晴三日雨。寒食清明，只是寻常度。孤负惜花心事苦。乱红都逐东流去。眼底韶光容易误。独抱箜篌，有恨和谁诉。酒醒高楼天未暮。斜阳犹在深深树。","dynasty":"清代","title":"蝶恋花·示叔申"}
{"author":"冯幵","content":"哀蝉唱断，甚一宵、瘦得青山如许。已被荒沙收拾了，更被回波卷去。玉树歌残，铜沟梦短，寒色淹平楚。秋心满地，夕阳红上无数。曾记烟景浓春，骄骢归晚，绿遍江南路。今日西风都不管，只有凄笳送汝。帘外天低，酒边人远，月黯重楼雨。秋魂冷未，昏灯一笛无语。","dynasty":"清代","title":"念奴娇·落叶"}
{"author":"冯幵","content":"叶珑珑，花帖帖。睡泥纤纤幺蝶。云澹碧，月微黄。泪丝弹梦凉。红衣渺，零珰悄。可有踏波人到。筝语细，酒风停。玉河秋外明。","dynasty":"清代","title":"更漏子·白莲"}
{"author":"冯幵","content":"嗟春波何长。况天涯芳草，极目斜阳。日日离忧，憔悴独吟江乡。搴蕙茝，怀馨香。倚酒尊、高楼苍茫。只孔雀东南，浮云西北，脉脉永相望。江南好，欢无央。任金笳玉管，触耳锵洋。但有哀时，涕泪满襟浪浪。思故国，伤年光。望海东、烽烟悲凉。听一概、军声萧条，万方空断肠。","dynasty":"清代","title":"寿楼春·上海寄魏端夷"}
{"author":"冯幵","content":"携手红阑六曲阴。略无言语只沈吟。此情不为别来深。小小悲欢都在意，轻轻寒暖也关心。记从相见到而今。","dynasty":"清代","title":"浣溪沙"}
{"author":"冯幵","content":"画阁沈沈月子黄。嫁期亲说与，太凄凉。钿钗絮约只寻常。笼灯坐，相对没商量。离恨总荒唐。泪巾亲解与，莫相忘。别君今夜下江乡。孤篷底，料理旧回肠。","dynasty":"清代","title":"小重山"}
{"author":"冯幵","content":"恻恻轻风到鬓残。青春憔悴百花阑。莺啼燕语浑无赖，种得幽兰只自看。罗带减，酒杯宽。参差吹罢倚阑干。美人环佩无消息，暮雨空江生薄寒。","dynasty":"清代","title":"鹧鸪天"}
{"author":"冯幵","content":"六曲屏山画折枝。玉台携手说心期。除是红梨花上燕，没人知。珠箔飘灯人去后，画楼残笛酒醒时。梦里朱颜浑不似，自寻思。","dynasty":"清代","title":"山花子"}
{"author":"冯幵","content":"恻恻轻风透碧纱。小屏残夜月西斜。照见旧时襟上泪，似桃花。殢枕蘅芜迷睡蝶，隔墙杨柳有啼鸦。一夕疏窗横烛坐，忽天涯。","dynasty":"清代","title":"山花子"}
{"author":"冯幵","content":"金铺双掩夜迢迢。无梦到屏绡。一帘疏雨，半窗残叶，禁得魂销。香残被冷人何在，坚坐总无憀。故乡刀尺，他乡灯火，一样今宵。","dynasty":"清代","title":"秋波媚·寄内子季则"}
{"author":"冯幵","content":"黄蜂紫蝶閒庭院。阑干寂寞蘼芜满。不惜卷罗帏。东风无是非。馨香怀袖里。珍重千金意。落日碧天云。高楼思杀人。","dynasty":"清代","title":"菩萨蛮"}
{"author":"冯幵","content":"东西日暮飞劳燕。门前乌桕阴阴见。脉脉惜芳华。横塘雨又斜。钿车南陌路。邂逅同心侣。欲赠绣罗襦。罗敷自有夫。","dynasty":"清代","title":"菩萨蛮"}
{"author":"冯幵","content":"缤纷佩饰谁言好。别君三岁朱颜老。打叠缕金箱。无心理故裳。茕茕双白兔。东走还西顾。郎自不还家。长安多狭斜。","dynasty":"清代","title":"菩萨蛮"}
{"author":"冯幵","content":"华灯红壁闻箫鼓。雄龙雌凤遥相语。抱得七弦琴。无人知此心。发丝怜曲局。无意调膏沐。沟水日西东。君心同不同。","dynasty":"清代","title":"菩萨蛮"}
{"author":"冯幵","content":"桑根三宿浑无据。春风秋月寻常度。单枕不成双。梦为金凤凰。真成瓶落井。消息年年冷。蕙草自芳菲。悦君君不知。","dynasty":"清代","title":"菩萨蛮"}
{"author":"冯幵","content":"风雨自年年。春梦阑珊。星星愁鬓欲吹残。一夜高楼花落尽，如此人閒。兀自掩重关。涕泗无端。更无人处一凭阑。画阁珠帘依旧是，只是荒寒。","dynasty":"清代","title":"浪淘沙"}
{"author":"冯幵","content":"遥望塘上藕花秋。花外盈盈画楼。美人似花楼上望，箜篌。隔帘生暮愁。帘底容光天样远。塘水满。无计量深浅。倚花枝。明月时。相思知君知不知。","dynasty":"清代","title":"河传"}
{"author":"冯幵","content":"野烟直。疏柳依依弄碧。长亭路、尊酒送君，席帽黄尘黯行色。回头念故国。憔悴长安倦客。芦花外、秋水自生，一夜愁心抵千尺。前欢坠无迹。只旧日斜阳，红上离席。一声珍重调眠食。看玉盏未釂，锦车何在，漫天烟草失故驿。隔形影南北。心恻。泪痕积。叹送客天涯，如此岑寂。飘零俊侣愁无极。剩日暮穷巷，几声风笛。黄昏残雨，却又向，梦里滴。","dynasty":"清代","title":"兰陵王·送厉虞卿南归，用清真韵"}
{"author":"冯幵","content":"岸阔暮潮寒。画角初残。天涯光景一凭阑。衰柳昏鸦斜日里，满目江山。风紧客衣单。秋思阑珊。北来鸿雁指君看。烟水荒荒天四合，何处长安。","dynasty":"清代","title":"浪淘沙·泊舟之罘，烟水合沓，甚有远思。赋示王伯谐、柴予平"}
{"author":"冯幵","content":"微飔不隔庭柯。动秋罗。只觉碧阑干外晚凉多。花阴转。漏声断。夜如何。自卷水精帘子看明河。","dynasty":"清代","title":"相见欢"}
{"author":"冯幵","content":"杨柳高楼，早憔悴、旧日烟条云叶。离恨吹入参差，秋风正凄绝。芳草外、斜阳有限，甚啼到、空山鶗鴂。十载心期，香消酒冷，弹指能说。又何事、泊凤飘鸾，漫孤负、青春好时节。空把一襟零泪，与荒阶苔荚。休更盼、团圞镜约，恐玉人、两鬓都雪。总悔珠箔飘灯，那时轻别。","dynasty":"清代","title":"琵琶仙·日暮倚秋辛阁，闻隔院玉笙声，忽触宿感。用白石自度腔韵写之"}
{"author":"冯幵","content":"六曲文窗閒了鸟。玉几金床，不觉春光好。人自飘零花自老。夕阳满地生青草。无语思君情悄悄。万水千山，兀自萦怀抱。夜夜夜乌啼到晓。梦中忘却长安道。","dynasty":"清代","title":"蝶恋花"}
{"author":"冯幵","content":"日午残妆浑不理。鬓乱钗低，总为郎憔悴。生怕杨花无避忌。东风故故吹帘起。昨日清明今上巳。复帐沈沈，只是春寒细。多为别来珍重意。自添兰子熏鸳被。","dynasty":"清代","title":"蝶恋花"}
{"author":"冯幵","content":"恻恻轻阴三月暮。薄晚开帘，霁色生庭树。眼底春阳能几许。黄昏又下凄凄雨。极目行云何处去。独上层楼，惆怅年华误。寂寞钿车南陌路。梨花飘尽莺无语。","dynasty":"清代","title":"蝶恋花"}
{"author":"冯幵","content":"鶗鴂一声春事了。镜里容颜，寂寞怜非少。生怪柳边新月早。悤悤催送斜阳老。门掩荒苔人不到。匝地残红，历乱难为扫。燕子归来应懊恼。画梁不似当时好。","dynasty":"清代","title":"蝶恋花"}
{"author":"冯幵","content":"篁孔引悽，桐丝流恨，秋声绵渺无际。吹花弹泪歰，滴粉搓愁细。沈吟酒边心事。甚华年、只成憔悴。玉笥云薶，金奁月冷，寂寞旧风味。天涯杜陵兄弟。念京华冠盖，飘泊非计。微官归不得，息影车尘底。俊游转眼余萧瑟，怕低唱、浅斟都废。空雪涕。斜阳外、暮鸦啼起。","dynasty":"清代","title":"玲珑四犯·题叶霓仙遗词，兼寄其弟琴西"}
{"author":"冯幵","content":"屏山隔断春来路。只目送，斜阳去。逝水年光愁里度。飘歌阑榭，凝香帘户。依约无寻处。鬓丝冉冉成衰暮。苦忆尊前旧词句。刬地芳华能几许。小灯残烬，短衾单絮。独听江南雨。","dynasty":"清代","title":"青玉案·次贺方回韵"}
{"author":"冯幵","content":"画阁愔愔春已去。一寸斜阳，犹挂屏山树。苦忆剪灯深夜语。梨花门巷寻常住。徙倚阑干愁日暮。中酒情怀，欲遣浑无处。花外青山山外雾。分明不是来时路。","dynasty":"清代","title":"蝶恋花·次天婴韵，示蕙风"}
{"author":"冯幵","content":"刬地残红深几许。弹指东风，暗把流光数。一夜乡心无著处。濛濛烟雨蘼芜路。天际轻阴成日暮。旧垒红襟，婉娩和春住。珍重玳梁千万语。梦魂莫向江南去。","dynasty":"清代","title":"蝶恋花·感事连句，次六一韵"}
{"author":"冯幵","content":"芳草天涯离别久。襟上愁痕，点检新兼旧。春色已看浓似酒。却教人在春前瘦。天末春青都上柳。著意低回，消息寻常有。绿意红情携满袖。玉箫声里斜阳后。","dynasty":"清代","title":"蝶恋花"}
{"author":"冯幵","content":"容易华筵歌管歇。软语温黁，无那情亲切。酒尽香消寒又彻。他时总悔轻轻别。恼乱回肠成百结。鶗鴂声声，孤负芳菲节。满地落花无可说。凭阑独看花梢月。","dynasty":"清代","title":"蝶恋花"}
{"author":"冯幵","content":"负此高寒绝代姿。山阿窈窕一凝思。修蛇岁月愁无尽，野马尘埃梦有涯。将怨绪，托微词。回黄转绿又经时。金笳玉管纷盈耳，独理琴丝欲诉谁。","dynasty":"清代","title":"鹧鸪天·题徐仲可纯飞馆词卷"}
{"author":"冯幵","content":"楼台飘急霰。年芳转头换。窗光分寸资珍遣。宵寒犹苦恋。宵寒犹苦恋。桃符罢帖，春幡停剪。甚岁序，惊心变。还将诗祭酬私愿。清尊聊作健。清尊聊作健。","dynasty":"清代","title":"东坡引·庚午除夕和彊村"}
{"author":"冯幵","content":"广陌娇云转夕阴。梦回清恨压孤衾。小明帘户峭寒侵。火树阑珊花外市，酒杯恼乱病中心。暗尘笼夜月沈沈。","dynasty":"清代","title":"浣溪沙·辛未元夕再和"}
{"author":"冯幵","content":"左顾余情到酒边。湖山佳处亸吟鞭。婴伊软说嫩凉天。风雨茜窗消宝篆，蕙兰芳意托琴弦。凭君木石亦缠绵。","dynasty":"清代","title":"补遗"}
{"author":"冯幵","content":"风满雕栊月满楼。玉容清美蕙兰秋。红婴消息远天浮。切莫四弦悲老大，湖波左计比情柔。鄂君怅望木兰舟。","dynasty":"清代","title":"补遗浣溪沙"}
{"author":"方梓","content":"主人有黄花，留客香满斝。日饮岂丝乎，市眠惭白也。依稀听雨床，愁绝系阶马。此会良独难，幽怀还重写。","dynasty":"宋代","title":"重阳明日得也字"}
{"author":"方梓","content":"先生六十化，吾道尚奚云。花馆空馀影，清歌无复闻。夜寒鹤思主，风急雁悲群。有子方跨灶，天应未丧文。","dynasty":"宋代","title":"挽吴止所"}
{"author":"方梓","content":"儿时谐笑几庐扉，聚散浮云天上衣。季子客貂宁复敝，买臣乡锦暂宜归。驾涛巨舰风千里，覆屋长松雪十围。父子交游吾独拙，向来惭作辅车依。","dynasty":"宋代","title":"次吴良贵雪中归韵"}
{"author":"方梓","content":"新楼招乐偶今朝，与客登临四望遥。竹日晖晖侵酒斝，松风沥沥响诗瓢。横烟曲径樵初过，落鹜空江叶正飘。看取他年欹醉帽，还思簪菊旧垂髫。","dynasty":"宋代","title":"吴仲恭翠微楼九日落成和谢皋羽"}
{"author":"方梓","content":"寻师负笈频千里，授业登堂此一时。我比栖苴宁得巳，尔如附赘亦何为。家山在望悠悠梦，舍馆相逢叠叠诗。归去尚须怜独客，为传消息报南枝。","dynasty":"宋代","title":"寄吴立夫"}
{"author":"方梓","content":"江源旧社兹重来，素车欲返犹徘徊。亲朋正感邻舍笛，风雨复对重阳杯。穷人非诗语独恶，湑我有酒花须开。眼前悲喜异今昔，敢问戏马当年台。","dynasty":"宋代","title":"重阳对菊得开字"}
{"author":"郭祥正","content":"一径沿崖踏苍壁，半坞寒云抱泉石。山翁酒熟不出门，残花满地无人迹。","dynasty":"宋代","tags":"隐居，生活，抒情","title":"访隐者"}
{"author":"郭祥正","content":"高台不见凤凰游，浩浩长江入海流。舞罢青蛾同去国，战残白骨尚盈丘。风摇落日催行棹，潮卷新沙换故洲。结绮临春无处觅，年年荒草向人愁。","dynasty":"宋代","tags":"历史，感慨，借古讽今","title":"凤凰台次李太白韵"}
{"author":"郭祥正","content":"身滞历阳浦，心倾牛渚云。圣人开六合，于此渡三军。霸气扫无迹，神功千载闻。明朝有归兴，石上洗尘纷。","dynasty":"宋代","title":"望牛渚有感三首其一"}
{"author":"郭祥正","content":"江迥偏留月，山空不住云。遥怜李太白，曾忆谢将军。帆影随潮上，樵声隔岸闻。柳花迷客眼，三月雪纷纷。","dynasty":"宋代","title":"望牛渚有感三首其三"}
{"author":"郭祥正","content":"自君之往矣，幽房守岁华。眉头匀翠淡，裙带缕金斜。魂魄空成梦，音书不到家。凭谁度庾岭，和泪寄梅花。","dynasty":"宋代","title":"庐陵乐府十首其八"}
{"author":"郭祥正","content":"粉黛元知假，丹青岂是真。桃花初过雨，溪水暗流春。眼眼随云断，书书托雁频。渔郎自迷路，狂杀武陵人。","dynasty":"宋代","title":"庐陵乐府十首其九"}
{"author":"郭祥正","content":"不作巫山雨，螺川久住家。欲知冰未释，须信玉无瑕。对局拈棋子，开窗摘杏花。谁能谙此意，红日又西斜。","dynasty":"宋代","title":"庐陵乐府十首其十"}
{"author":"郭祥正","content":"物物皆成化，熙熙十九春。寿觞方奏乐，法座忽流尘。遗治前无古，称宗孰有神。烟霄歧路别，百辟共沾巾。","dynasty":"宋代","title":"神宗皇帝挽词二首其一"}
{"author":"郭祥正","content":"原庙工初毕，神游竟不还。鼎湖龙驭远，湘岸竹枝斑。谥号尊逾圣，陵基别有山。九重春忽暝，四海惨愁颜。","dynasty":"宋代","title":"神宗皇帝挽词二首其二"}
{"author":"郭祥正","content":"间世君臣会，中天日月圆。裕陵龙始蛰，钟阜鹤随仙。畜德何人绍，成书阖国传。回头尽陈迹，麟石卧孤烟。","dynasty":"宋代","title":"王丞相荆公挽词二首其一"}
{"author":"郭祥正","content":"秋晚陟浮丘，西临古渡头。钟声沉断岸，桥影散中流。雪让芦花密，云排稻穗稠。乾坤均帝力，草木岂能酬。","dynasty":"宋代","title":"黄山二首其二"}
{"author":"郭祥正","content":"水落烟村迥，柴门四五家。晚风回断雁，寒雨侧幽花。世事纷无已，人生自有涯。鲸鳌真可钓，吾兴欲乘槎。","dynasty":"宋代","title":"柴门"}
{"author":"郭祥正","content":"三月闽南国，阴寒变惨凄。市楼添酒价，山雨勒莺啼。田父忧春种，商人怯路泥。何当好风日，稚子浴清溪。","dynasty":"宋代","title":"复寒"}
{"author":"郭祥正","content":"永日门常掩，欣闻五马过。社馀巢燕入，花散蜜蜂多。望断千山绿，愁来两鬓皤。肝肠思一濯，须藉酒为河。","dynasty":"宋代","title":"元舆携酒见过三首其一"}
{"author":"郭祥正","content":"酒味年来美，携觞约屡过。交情贫始见，诗思老仍多。许国心常赤，思家发任皤。诵君新得句，秀色揽山河。","dynasty":"宋代","title":"元舆携酒见过三首其二"}
{"author":"郭祥正","content":"沉毅陈夫子，谈兵孰与过。运筹知必胜，善将不论多。汉阵千重黑，胡沙万里皤。如闻洗戈甲，谁为挽天河。","dynasty":"宋代","title":"元舆携酒见过三首其三"}
{"author":"郭祥正","content":"萧萧山寺雨，漠漠暮云寒。不恨麻衣薄，深愁酒盏乾。离披花刺眼，容易雪冲冠。要客能相遇，宁辞湿锦鞍。","dynasty":"宋代","title":"雨中喜君仪要温老希圣同见过二首其一"}
{"author":"郭祥正","content":"万里乡园别，一春风雨多。乱蛙声斗急，归燕舞缘何。石榻昏苔藓，柴门暗薜萝。橛株方自笑，忽枉故人过。","dynasty":"宋代","title":"雨中喜君仪要温老希圣同见过二首其二"}
{"author":"郭祥正","content":"佳客过穷巷，良朋复可要。静缘棋局乱，愁逐酒杯销。花底莺声度，林间雨点飘。晚春频一醉，何必拟松乔。","dynasty":"宋代","title":"谢君仪携酒要客慰唁愁寂二首其一"}
{"author":"郭祥正","content":"谗人未投北，君子独相亲。岁月惊春晚，壶觞慰我贫。松声风外急，山色雨中新。一醉无归梦，宁论寂寞滨。","dynasty":"宋代","title":"谢君仪携酒要客慰唁愁寂二首其二"}
{"author":"郭祥正","content":"闻说观梅借烛光，今宵为我更开觞。月来枝上冰生艳，风过梢头玉有香。羌笛几声传旧曲，菱花一夜照繁妆。坐中老杜凌何逊，索酒题诗思欲狂。","dynasty":"宋代","title":"和倪敦复观梅三首其一"}
{"author":"郭祥正","content":"兀坐南楼夜，栏干俯列星。村遥喧瓦鼓，塔近震金铃。湿草埋昏瘴，飞虫接小萤。物生皆有理，吾亦委颓龄。","dynasty":"宋代","title":"南楼"}
{"author":"郭祥正","content":"一贼鸣铜鼓，孤城陨使星。形骸糜矢石，忠义贯丹青。皎皎张巡传，新新李子铭。吾诗愧涓滴，何以助南溟。","dynasty":"宋代","title":"题赵康州石声编后"}
{"author":"郭祥正","content":"忆与君别时，君行朝北极。浔阳江头车马骇，意气翩翩动秋色。君还旧庐能寄书，谓我楚辞传上都。是时盗贼正纷扰，日夜奔走承使符。谢君后时闻已恶，交深岂必书问数。诚明相照期无穷，但惜远别临春风。春风来已老，落尽桃花红。有时孤坐碧山里，弹指倏忽成衰翁。文章不直一杯酒，功名付与千年松。何时逢君谈，豁我此愁恨。攀云不见麒麟踪，趋泥自笑驽骀钝。儿女安否今何如，亲虽未成交莫疏。愿君富贵情不改，敢将瓦砾赠明珠。","dynasty":"宋代","title":"寄吴著作"}
{"author":"郭祥正","content":"自怜破甑已无堪，况复经年卧瘴岩。忽得新诗慰牢落，却疑仙露洒尘衫。","dynasty":"宋代","title":"寄陈显仁秀才二首其二"}
{"author":"郭祥正","content":"去兴已翩翩，轻包赴海船。雾收山翠湿，月出浪华鲜。鼓动看风力，浮沈信佛缘。何时达钟阜，重省宝公禅。","dynasty":"宋代","title":"闻惠休师将浮海如吴省宝觉禅师"}
{"author":"郭祥正","content":"望孤云兮山之巅，漭弗雨兮何油然。送孤鸿兮海之涘，高举翼兮游无边。彼君子之如似兮，脱世俗以不返。奚无闷而止兮，又放意以穷年。川有航兮陆有马，园有佳木兮池有芳莲。坐卧兮白日，笑歌兮朱弦。客至止兮，乐我之乐。岂公侯之下兮，曾弗择乎愚贤。仆夫以耕兮，妾女以织。恬弗愧兮，我衣我食。神仙之逍遥兮，固不得以见之。君子之宴息兮，举斯世以谁敌。嗟世人之自徇兮，莫知其求。势得而傲兮，势失而囚。靡后先之思兮，孰进退之由。苟岁月之徙兮，托冠带以包羞。惟勇子之从兮，贫未足以自周。匪妻子之累兮，实吾亲之忧。慨负重兮执热，慕坦跣兮临流。","dynasty":"宋代","title":"孤云寄潘延之先生"}
{"author":"郭祥正","content":"雨过南山紫翠深，团团仙露洒衣襟。碧云影里寒猿啸，玉涧声中怨鹤吟。期赴前林同茗酌，倦投盘石拣萝阴。凭谁寄语谢康乐，安用披榛故远寻。","dynasty":"宋代","title":"南山晚步简自宣长老"}
{"author":"郭祥正","content":"谢公投老宅钟山，门外江潮去复还。欲买扁舟都载月，一身和影伴公閒。","dynasty":"宋代","title":"寄王丞相荆公"}
{"author":"郭祥正","content":"坐讽汤休句，闽南朱夏时。碧云生海峤，清吹散松枝。救物宁论报，安禅不履危。江东饱芹蕨，肯赴野人期。","dynasty":"宋代","title":"追和故友袁世弼酬孜老四韵"}
{"author":"郭祥正","content":"醉去卧兰茝，安用张蜀锦。何必黄金杯，瘿杓亦足饮。物理不可齐，好恶乃天禀。真精既洞达，空无仍谛审。所以陶渊明，北窗自攲枕。起作无弦弹，此音殊妙甚。","dynasty":"宋代","title":"春日独酌十首其五"}
{"author":"郭祥正","content":"霜雪萧然满鬓须，平生忧患更无如。强倾浊酒消尘事，每见荒榛忆旧居。倦鸟久摧千里翼，故人频枉数行书。城头高阁何时到，多在三春细雨馀。","dynasty":"宋代","title":"次韵元舆见寄二首其二"}
{"author":"郭祥正","content":"竹马交游早，星轺会遇难。行年均坎坷，抚己共悲酸。凤去钟山暝，龙沉洛水寒。朝廷新日月，风俗旧衣冠。佳郡分符印，修途振羽翰。樽醪千蚁汎，楼瓦万鳞蟠。直节坚逾柏，忠心赤夺丹。才华佥论著，功业鼎铭刊。贱子初投阱，收身即弃官。生涯添鬓雪，岁序走江湍。造膝思陈榻，论诗愧杜坛。鹪鹩信微物，聊假一枝宽。","dynasty":"宋代","title":"将至历阳先寄王纯父贤守"}
{"author":"郭祥正","content":"邂逅穷荒遇俊才，故将怀抱向君开。功名未得金横带，老大空惊雪满腮。岭北嘉蔬无此笋，江南相识尚逢梅。夜阑莫作思乡梦，且听清歌更一杯。","dynasty":"宋代","title":"武溪亭劝顾归圣朝奉酒"}
{"author":"郭祥正","content":"布衣射策趋蓬莱，十年得志联三台。怀仁附义天下悦，忠言屡叩宸聪回。不唯尽赦息钱息，曾均惠泽覃枯骸。先皇晏驾旧臣老，白云黄鹤空徘徊。藩城六见换符节，直道自任宁嫌猜。昭亭扶春入画戟，句溪洗月供吟杯。佳宾三千集珠履，赤子十万登熙台。玄晖比公固不足，我攀太白惭非才。披云拂雾一何晚，泥滑不敢鞭驽骀。明朝迤逦造宾榻，愿逢浩气吹寒灰。玉上青蝇本无有，都人争望公归来。公归来，至尊梦吉天颜开。","dynasty":"宋代","title":"游陵阳谒王左丞代先书寄献"}
{"author":"郭祥正","content":"无数幽花覆水香，一条轻素引烟长。客情春恨都谙尽，把笔题诗独绕廊。","dynasty":"宋代","title":"又和其二"}
{"author":"郭祥正","content":"昨夕发姑孰，今朝泊敬亭。轻云淡日天地暖，杏花吐萼梅飘零。春光一瞬岂足赏，听公亹亹高谈倾。昔年庭争动丹陛，君臣道合趋升平。岩廊辞位已十载，气度杳杳涵沧溟。公田种秫作新酒，槐槽旋注琉璃瓶。不将歌舞效俗饮，时时一酌差独醒。感公赠我十五斗，酒量安得如刘伶。愿公归去庙堂上，尽使斯民醉醇酿。","dynasty":"宋代","title":"谢王左丞惠冰酒十五斗"}
{"author":"郭祥正","content":"男儿四十无所成，可怜鬓发霜华生。长书朝奏夕命相，此事故非言不行。低徊却入邵陵幕，梅岭招降建城郭。论功第一遭众谗，断木浮沈委沟壑。噫吁嚱，数奇不独李将军，株坐桐乡三见春。桐乡虽好大儿死，风物满眼唯悲辛。迩来又赴肥上辟，碌碌随人亦何益。法网深悬无纵鳞，敛翼饥禽忧弹射。噫吁嚱，一寸丹心不堪折，扁舟却忆姑溪月。溪如凝冰月如雪，天地清光迥交澈。钓丝千丈入琉璃，六鳌一举三山随。人生快意莫如此，腰束黄金多横死。君不见日暮途穷逆行客，一饷荣华速诛殛。又不见都市朝衣就剑人，谁道忠言能杀身。休休休，归去来。芝田石室云长在，瑶草琪花春不回。收帆银涛即平陆，跨青牛兮驱白鹿。莫向人间歧路行，岂有悲欢与荣辱。休休休，归去来，计已决。肯学腐儒空有言，辜负春鹃口流血。","dynasty":"宋代","title":"将归行"}
{"author":"郭祥正","content":"种柳江边不得归，殁将灵魄寓罗池。名参韩子犹为幸，党入王生最可悲。帘卷瘴云灯断续，门荒秋雨菊离披。旱穰请祷年年事，瓦鼓巫歌奠一卮。","dynasty":"宋代","title":"寄题罗池庙"}
{"author":"郭祥正","content":"绰约芙蓉照碧湍，红绡衫薄不胜寒。吹香洗露情多少，只得元戎一饷看。","dynasty":"宋代","title":"次芙蓉渡和颖叔修撰旧题"}
{"author":"郭祥正","content":"江东使者武陵仙，姑孰太守南都贤。同时文采耀场屋，今日宠荣分使权。岁丰民乐官吏肃，登高望远开华筵。凌敲古台压城北，天门牛渚遥相连。六朝盛事竟何在，白云芳草空绵联。黄鸟声酸落花雨，青蒲风送西江船。鸟声缭乱帆影没，劝君莫负杯中物。百岁荣华如转轮，一半光阴已仓卒。宁须杂管弦，不必烦绮罗。紫莼煮豉肥鲈鲙，更听江南贱士歌。尧崩舜立天下治，庙室灵芝最为瑞。岩穴自此无遗民，请把长戈铸农器。功名来时如等闲，四皓去矣谁复还。一朝攘臂揖太子，社稷不动安如山。可笑屈夫子，憔悴长江滨。欲将独醒换众醉，竟葬江鱼愁杀人。古来得失既如此，今朝幸会青云士。功成早晚归桃源，回首尘寰脱双屣。","dynasty":"宋代","title":"凌敲台呈同游张兵部朱太守"}
{"author":"郭祥正","content":"三载久相依，看看叹别离。可堪江雨隔，空对野梅悲。息迹无人问，因禅与物违。密云新样茗，封送习家池。","dynasty":"宋代","title":"雨中怀倪敦复因以密云团寄之二首其二"}
{"author":"郭祥正","content":"城南五里近，驱车稍停休。层台临古刹，欣陪清净游。凭高送远目，考古思名流。更读琳琅篇，叙事何其周。尸黎与法云，接迹居岩幽。趣将金仙谐，行匪邪径由。至今手植松，千丈腾龙虬。悟发特异众，妙龄已依刘。天华无根蒂，应讲来飞浮。帝释昔举手，此理谁可侔。迩来表前踪，新亭压鳌头。空渚栖古月，大江浴清秋。旷怀出十地，壮气横九州。三山连天门，水府卧金牛。故国罗绮灭，深宫榛莽留。兴亡千岁间，愁绪如缲抽。惟馀北岭云，无心自悠悠。高鸿正飞冥，网罗安得收。公等真丈夫，问学皆渊丘。不应持使旄，归合登瀛洲。桓桓鼎鼐司，落落金马俦。君臣若尧舜，明良互赓酬。胡为慕瞿聃，玄微解而优。愿舒三日霖，慰此旱岁求。乾坤涵润泽，使我醉两眸。咄嗟勿重陈，玉树后庭讴。","dynasty":"宋代","title":"安中尚书见招同诸公登雨华台"}
{"author":"郭祥正","content":"自掩斯人骨，西山秀色低。文章惊早悟，寿夭理难齐。绝壑沉寒玉，空江没断霓。儿孙今卖宅，感旧只酸嘶。","dynasty":"宋代","title":"吊亡友袁世弼太博"}
{"author":"郭祥正","content":"文献颀颀学问该，可怜为相遇嫌猜。当年致主陈金镜，后世空祠见铁胎。武水直疑龙卧久，韶山时想鹤归来。我朝继有襄公出，谁道南方乏美材。","dynasty":"宋代","title":"韶州唐张文献公祠堂"}
{"author":"郭祥正","content":"启闭何人见，湍流一涧分。仙家无路入，空锁石楼云。","dynasty":"宋代","title":"和杨公济钱塘西湖百题其四十五石门涧"}
{"author":"郭祥正","content":"平生看月无今宵，一亭危在山之椒。下瞰扬澜连左蠡，白琉璃地覆鲛绡。欲披锦袍搥鼓过，世无贺老谁相和。屈原憔悴湘水滨，夷齐自守西山饿。且来登高望明月，拂拂霜风濯烦热。身心都在清凉宫，一点无尘光皎洁。与君同游执君手，况逢令节当重九。不忧短发还吹帽，头上有巾先漉酒。饮醇酒，望明月。我归姑孰溪，君赴黄金阙。明年此会知谁健，细看茱萸莫轻别。","dynasty":"宋代","title":"左蠡亭重九夕同东美玩月劝酒"}
{"author":"郭祥正","content":"春晚堪行乐，幽居独闭门。忘形付诗酒，吾道委乾坤。坏壁蜗涎乱，残经鼠迹翻。交游今已绝，孤坐欲何言。","dynasty":"宋代","title":"幽居"}
{"author":"郭祥正","content":"江路分韶广，城楼压郡东。妓歌星汉上，客醉水云中。泼墨天涵暝，铺绡月映空。登临逢此景，不复念途穷。","dynasty":"宋代","title":"英州烟雨楼"}
{"author":"郭祥正","content":"深堂待游客，老木竞留春。花发多临水，云开始见人。","dynasty":"宋代","title":"和杨公济钱塘西湖百题其八十六翠樾堂"}
{"author":"郭祥正","content":"登高望天涯，化石与君别。秋鬓霜露深，春衫薜萝发。旅雁只空飞，悲咽长不绝。行客归去来，芳心可休歇。","dynasty":"宋代","title":"追和李太白姑熟十咏其七望夫山"}
{"author":"郭祥正","content":"黄花空烂漫，兵厨不送酒。吾欲挽明河，夜半斟北斗。","dynasty":"宋代","title":"酬陈纠"}
{"author":"郭祥正","content":"莆田乾荔老杨妃，谁在开元得见之。却忆沉香亭北畔，轻红曾照赭黄衣。","dynasty":"宋代","title":"君仪惠莆田陈紫荔乾即蔡君谟谓之老杨妃者二首其一"}
{"author":"郭祥正","content":"道人得道万缘灰，栏下幽花手自栽。终日开轩无客到，清风时引竹声来。","dynasty":"宋代","title":"静明轩"}
{"author":"郭祥正","content":"山如连环不可解，玉溜穿崖鲸尾摆。中天化出清凉宫，汗漫琉璃翠光洒。回头无路通人间，毛发森森神魄骇。长碑突兀压巨鳌，字刻雄文入模楷。乃知梁僧挈刀尺，来此幽栖聊脱屣。地祗掣锁岩户开，纵有堆金岂能买。粲祖传衣当第三，至今异骨藏斯岩。我朝重赐七宝塔，舍利感应符至諴。谁曾磨崖记名姓，习之健笔深镌镵。盘鼍皴鳞想风概，云雾惨淡遮松杉。至宝不独世所惜，定有山鬼长扃监。愿借雷公霹雳斧，坚珉斫断载以函。高僧邀我恐忘返，虎豹堪惊日将晚。归来拂榻坐虚堂，软煮黄精荐香饭。千年遗迹安足誇，幻妄非真生有涯。奈何吾势未能已，梦想长在金仙家。","dynasty":"宋代","title":"留题潜山山谷寺"}
{"author":"郭祥正","content":"瘦马徐行三百里，扑扑黄尘眼双眯。手携簿法趋使台，惟恐瑕玼烦摘指。蓝衫戚戚走廊庑，与坐抚循颜色喜。琅琅先诵荆州吟，醉来捉住鲸鱼尾。如今无复气凌云，垂首低徊逐泥滓。须臾又忘按察尊，罗列壶觞瞰池水。圆荷翻风碧玉软，幽鹭得鱼团雪起。正当烦暑浩如秋，更听高谈清入髓。君臣会合前世无，朝廷万事图新美。甲花照日御营寒，胡命悬丝朔风里。自嗟虽老力未衰，命未遇知甘摈死。南山射虎竟残年，不得封侯亦徒尔。感君欲引西江波，涸辙行将脱蝼蚁。功名成就须报恩，莫道江南无壮士。","dynasty":"宋代","title":"谢淮西吴提举"}
{"author":"郭祥正","content":"溪岸逢春暮，柔条尽意攀。轻鸥翔近渚，好鸟响空山。小艇长攲侧，孤云自往还。远游成底事，白首忆乡关。","dynasty":"宋代","title":"溪岸"}
{"author":"郭祥正","content":"西风吹落叶，片片旅人心。半夜有归兴，明朝雪满簪。浊醪聊惜别，精艺少知音。草店青山外，解鞍孤月沉。","dynasty":"宋代","title":"送许秀才二首其二"}
{"author":"郭祥正","content":"相逢投老愈情深，不独开怀又吐心。更上高台同一醉，十年陈迹漫追寻。","dynasty":"宋代","title":"永安荣仲谋秘校访别三首其二"}
{"author":"郭祥正","content":"沉沉石室乱云间，万事都忘只有閒。暂辍玉堂挥翰手，一时吟遍谢家山。","dynasty":"宋代","title":"和子中修撰石盆题壁二首其一"}
{"author":"郭祥正","content":"鬖鬖鬓发一衰翁，又泊仓头阻逆风。推去未应如谢令，重来终是愧司农。熙宁父老知谁在，元祐田园喜再丰。置酒高台要我醉，却寻陈迹喜君同。","dynasty":"宋代","title":"永安戴公纯秀才"}
{"author":"郭祥正","content":"盘盘钟山古城北，夹道青松两行直。浮屠突兀倚云烟，绘事犹存旧刀尺。刀裁尺量不可过，浮生不悟欲如何。凭栏直下视千里，多少丘墟藏绮罗。","dynasty":"宋代","title":"钟山宝公塔"}
{"author":"郭祥正","content":"仙家青壁槛，未见灵花发。我欲提碧壶，来斯挹明月。","dynasty":"宋代","title":"和杨公济钱塘西湖百题其四十二青壁槛"}
{"author":"郭祥正","content":"居巷虽穷愧彼颜，门无车马任苔斑。冰将合沼光容净，鸟不窥鱼意思闲。踪迹疏来唯梦往，音邮漫去得诗还。浮生七十今六十，早晚归飞寻旧山。","dynasty":"宋代","title":"次韵昭掾徐子美见寄二首其一"}
{"author":"郭祥正","content":"行行杨柳古墙阴，摆尽春风绿转深。俯仰自能无一事，何须投迹向山林。","dynasty":"宋代","title":"次韵和孔周翰侍郎洪州绝句十首其五"}
{"author":"郭祥正","content":"不辞耕遍主家田，日暮归时欲饱眠。渡尽惊波莫回首，后来犹苦牧儿鞭。","dynasty":"宋代","title":"题潘温叟家藏戴牛画卷二首其一"}
{"author":"郭祥正","content":"端城之北，径五六里。有石室兮洞开，其上则七山建斗司天之喉舌，其下则渊泉不流渟碧一杯。窥之则肌发冰，酌之则烦心灰。四傍则石乳玲珑，中敞圆盖。窈窈万丈，莫穷其厓。孰纳忠兮，嗟肺肝之已露。孰止戈兮，束兵仗而相挨。俨卫士之行列，肃庭臣之序排。纷披披兮蒂萼，粲枞枞兮条枚。安而不可动者为梁为栋，奔而不可止者为虎为豺。龟闯首兮屏息，虬奋鳞兮抟雷。怪怪奇奇兮，千变万态。愈视愈久兮，惚恍惊猜。何人境之俯近而仙宇之秘异如此者哉。萝卷风兮窈窕，春渍芳兮不回。或命佳客，或寓幽怀。考二李之劲笔，皆一时之遗材。援玉琴以写咏，怅夕阳之易颓。方谢事以言返，眷兹室而徘徊。云愀容兮泱漭，鸟送音兮悲哀。况百年之将尽，邈夫万里奚复来。","dynasty":"宋代","title":"石室游"}
{"author":"郭祥正","content":"半空紫微亭，玩月动经宿。更待雨中来，林林看银竹。","dynasty":"宋代","title":"追和李白秋浦歌十七首其十六"}
{"author":"郭祥正","content":"三十年前湓浦尉，五千里外解符归。庐山相见应相笑，为借云泉一濯衣。","dynasty":"宋代","title":"望庐山二首其二"}
{"author":"郭祥正","content":"落日渡头芳草碧，伤如之何送行客。客行无尽草相随，塞北江南同一色。秋霜野烧年年事，绿芽迸地先春力。芳草多情不变常，行人自去无消息。","dynasty":"宋代","title":"芳草渡"}
{"author":"郭祥正","content":"齐山一百洞，咫尺接危梁。雨过频登望，逼人松桧香。","dynasty":"宋代","title":"追和李白秋浦歌十七首其十一"}
{"author":"郭祥正","content":"世路飘零久愈羞，诗坛谁许结英游。身留海上三年梦，心寄江南一叶秋。已分羽毛藏枳棘，尽从谗谤起戈矛。真才合比骊珠贵，何事倾怀辄暗投。","dynasty":"宋代","title":"陈秀才惠示长歌答以四韵"}
{"author":"郭祥正","content":"扁舟溯南江，群山渐秀发。遥瞻九华峰，点点出天末。迤逦见雄奇，平地犀尖拔。夕阳凝紫烟，仙簪聚鸦发。又疑碧莲花，倒插黄金阙。想像终未工，灵襟谩超越。矧彼山中人，了与尘事绝。采秀既忘年，道授飞仙说。世间名任高，物外缘皆灭。百忧眷薄禄，我辈志已屑。趋荣羞捷途，就卑老刚节。雅知名山乐，勇往胡未决。此兴待君论，青衫可偕裂。","dynasty":"宋代","title":"望九华山寄夏公酉"}
{"author":"郭祥正","content":"登山不辞险，探景须穷幽。行彻五千仞，回首视九州。人寰莽何处，大野苍烟浮。更酌天池泉，古意空悠悠。","dynasty":"宋代","title":"峰顶"}
{"author":"郭祥正","content":"秋空若明镜，云物莹可数。临高送远发，况复瞰牛渚。崔嵬水帝宫，半出燃犀浦。桥基插波澜，王气逐龙虎。归艎岂能留，两浆几欲舞。重光瞻舜日，群材入天罟。聃聃马东玉，松柏耐寒暑。五载佐吾邦，大匠善规矩。仁民而爱物，巨细各有补。宴閒集宾朋，风流照樽俎。能诗又敏速，往往造险语。交章久荐达，名声动寰宇。胸中蟠虹蜺，行矣须一吐。伊予百无堪，投老尚好古。垂竿鱼未食，茹檗口忘苦。唯君最相知，称谓等鲍庾。君归我何适，形影守溪浒。时寄一行书，焦枯望霖雨。","dynasty":"宋代","title":"送马东玉朝散还朝"}
{"author":"郭祥正","content":"翻经人已去，谁为立幽亭。一望野云白，半藏山骨青。","dynasty":"宋代","title":"和杨公济钱塘西湖百题其六十八客儿亭"}
{"author":"郭祥正","content":"妾面如花开，妾心似兰死。花开色易衰，兰死香不已。愿持枯兰心，终焉托君子。君行胡不归，两见秋风起。鸿雁只空来，音书无一纸。夜夜梦见君，朝朝懒梳洗。不忆霜月前，丝桐为君理。千古万古悲，悠扬逐流水。","dynasty":"宋代","title":"代古相思"}
{"author":"郭祥正","content":"平生乐山水，听客谈天台。盘石摩挲浸海月，瀑布淙射烟霞开。山腰喷作千岩雨，潭底昼夜轰风雷。诸峰攒丛护宝刹，地与世隔无纤埃。仙葩灵鸟四时有，石矼玉洞清风来。施夫子，欲长往，高谢功名脱尘网。况有西来老佛师，了悟无生任消长。若许陶潜载酒过，便驾苍虬逐真赏。","dynasty":"宋代","title":"天台行送施山人"}
{"author":"郭祥正","content":"寒日少晶光，山色亦惨惨。瀑泉冻不飞，啼鸟声顿减。传呼绣衣来，僧鼓击坎坎。石坐无毡裀，团团织蒲菼。比为泉石游，固已慕清淡。爱君神采莹，皎若白玉鉴。一登林际亭，毫发无遗瞰。勇起发孤唱，四坐噤莫阚。君辞如太羹，我语效盐咸。卷旗促降敌，贤将释不斩。虽生已包羞，铅刀竟谁錾。却读道旁碑，往事增新感。功名能几何，回首岁时暂。胡为夺浩气，百忧煎一胆。趋时既迍邅，独往固勇敢。白云无人争，皓月从我揽。开樽直一醉，莫惊别袖掺。明发何所思，龙断坐汲黯。","dynasty":"宋代","title":"和颖叔丁山黯字"}
{"author":"郭祥正","content":"连云之观何寥廓，碧瓦危侵天一角。深排柱础贯九江，返挂帘钩吞五岳。风樯北去烟溟溟，雁阵南飞秋漠漠。白衣每从栏下回，金盆正在檐前落。蔡公书榜妙入神，剑戟纵横挫矛槊。主君自是蓬莱仙，分符暂与民同乐。卷舒当为天下霖，一钓能令六鳌跃。滕王庾亮尔何人，回视规模太卑削。我从姑孰飞轻舟，欲陪珠履登斯楼。与公酣歌相献酬，兰亭俗饮安足求。手摇麈尾拂斗牛，为君千载扬风流。","dynasty":"宋代","title":"和州连云观留题呈太守王纯父"}
{"author":"郭祥正","content":"竹马交游早，星轺会遇难。行年均坎坷，抚己共悲酸。凤去钟山暝，龙沉洛水寒。朝廷新日月，风俗旧衣冠。佳郡分符印，修途振羽翰。樽醪千蚁汎，楼瓦万鳞蟠。直节坚逾柏，忠心赤夺丹。才华佥论著，功业鼎铭刊。贱子初投阱，收身即弃官。生涯添鬓雪，岁序走江湍。造膝思陈榻，论诗愧杜坛。鹪鹩信微物，聊假一枝宽。","dynasty":"宋代","title":"将至历阳先寄王纯父贤守"}
{"author":"郭祥正","content":"倦提椽笔厌承明，帝与兵符帅十城。箫鼓裂云迎五马，山川收雨引双旌。藏舟浦暖鱼频跃，教弩台空雁不惊。入境观风先可喜，秋田高下熟香粳。","dynasty":"宋代","title":"代先书奉迎庐帅元舆待制"}
{"author":"郭祥正","content":"星斗阑干月未吐，但爱溪声似山雨。青灯照室并银花，白酒倾来不知数。子善评文我不如，我亦谈诗子深许。酒酣索我须论兵，拔剑画地军阵成。十万甲兵指掌取，五方应敌旋风生。文武道判惜已久，圣贤相遇犹难并。相如谩作长门赋，屈原虚著离骚经。不知于世竟何补，可怜博得千年名。韩信收身苦不早，功成伏剑真草草。始终最爱严子陵，坐视乾坤任倾倒。咄嗟语险气已伤，况复赋诗声调长。卷纸连书不磨琢，子锋大峻非我当。拨置万虑付江海，收拾寸心归老庄。天地得一马喻马，谓思前事皆佯狂。","dynasty":"宋代","title":"瑞昌双溪堂夜饮呈吴令"}
{"author":"郭祥正","content":"京城车马多尘埃，一见妙画心眼开。深山老木秋思静，苦雾郁郁诸峰埋。客骑蹇驴打不动，懊恼似忧寒雨来。崖平路转斗然绝，笔力未断空徘徊。胡为皴剥仅盈尺，鐍以大箧过琼瑰。师云昔是殿堂壁，治平大水馀皆摧。恰如卢仝玉碑子，中路扑折令人哀。玉碑一折乃无用，此画虽缺犹堪裁。君不见，山前路，路长不独忧风雨。前有毒蛇后猛虎，磨牙矫尾藏深坞。圣人皇皇嗟逆旅，画工意思非无补。非无补，谁信之，纷纷门外誇轻肥。","dynasty":"宋代","title":"寂照大师匣藏相国寺坏壁秋景"}
{"author":"郭祥正","content":"羁栖海上州，岁晚得师游。句泻碧潭月，篇成清夜秋。云根龙洞锁，花气蜜房收。此理何人达，营营枉白头。","dynasty":"宋代","title":"览进醇老诗卷"}
{"author":"郭祥正","content":"平生爱仙山，最闻武夷好。千峰巑岏月倒挂，万木阴森春不老。群仙浮舟出寥廓，未济明河半空泊。世人可见不可攀，静夜天风吹宝乐。须信仙家日月长，尘埃下土空茫茫。贤愚得失竟何益，坐十绿发催秋霜。人感感悟有谁早，丈人寻真归故乡。故乡宅在武夷址，山势回环碧城起。仙棋一局一番春，几见桃花满流水。他年功成趋帝阙，醉唤常娥拥明月。照开三十六洞天，玉树瑶花恣攀折。丈人之乐其无央，我今欲往亲在堂。侧身南望未能到，耿耿寸心思梦长。","dynasty":"宋代","title":"武夷行寄刘侍郎"}
{"author":"郭祥正","content":"谁道青春去未回，我疑长在黄金杯。只嫌花片随流水，荡漾无情唤不来。","dynasty":"宋代","title":"次韵元舆十绝其四"}
{"author":"郭祥正","content":"一弹弦一绝，思君肠百结。雁过无书来，立尽松间月。","dynasty":"宋代","title":"寄漳州诗僧缘进"}
{"author":"郭祥正","content":"交游气概如君少，患难扶持及我多。万里相思魂往返，一书报死泪滂沲。文场决策终难必，旅馆捐躯可奈何。犹得有儿传素业，几时归葬旧山坡。","dynasty":"宋代","title":"哭漳州蔡温老秀才"}
{"author":"郭祥正","content":"日没草堂阴，收书复挂琴。闭门人迹绝，危坐客愁深。星汉光铓动，湖山气象沈。嫦娥如借月，蚊蚋莫相侵。","dynasty":"宋代","title":"夜兴"}
{"author":"郭祥正","content":"居巷虽穷愧彼颜，门无车马任苔斑。冰将合沼光容净，鸟不窥鱼意思闲。踪迹疏来唯梦往，音邮漫去得诗还。浮生七十今六十，早晚归飞寻旧山。","dynasty":"宋代","title":"次韵昭掾徐子美见寄二首其一"}
{"author":"郭祥正","content":"江梅千片惜离披，更向风前把一卮。冷艳不辞今日舞，清香还是隔年期。客经易水忘归处，云倚巫山欲散时。安得不吟仍不饮，满头华发拟何为。","dynasty":"宋代","title":"又同赏落梅二首其一"}
{"author":"郭祥正","content":"休欤归乎，何为而言哉。予七龄而孤兮，托慈育以苟生。捉手以笔兮，口授以经。绪先子之素训兮，夜未央而丁宁。既束发以就学兮，入必问其与游。闻道之进兮，曰使我以忘忧。课蚕而织兮，纫衣以先汝。使弗坠业兮，我劳而汝处。慨薄德之眇末兮，今愈壮而不扬。吾母耄兮，恋故乡。虽得邑而禄兮，曾寤寐之弗遑。与音问之吉兮，孰若朝夕而在傍。谁絷予足兮，眷白云之徜徉。还印绶于有司兮，贤守足以往诉。将俟代而返兮，念岁月之云暮。休欤归乎，春山崺崺，春水瀰瀰，春蒲濯濯，春鱼尾尾。吾亲在前，吾子在后，饮甘涤洁，以介眉寿。","dynasty":"宋代","title":"言归"}
{"author":"郭祥正","content":"有力乃致远，中道力不任。言归闭空屋，敢复求知音。君来监郡务，猥巷一见临。称褒借阳春，片砾成寸金。觞酌每追随，啸咏舒悰襟。不觉三岁过，启棹离江南。君怀有玉宝，未尝献于今。于今不往献，千岁惜湮沈。流景良可悲，须雪来侵侵。前途渐就窄，后会安可寻。屋梁见落月，殷忧存我心。犹期泽万物，霈然作商霖。","dynasty":"宋代","title":"送倪敦复朝奉还台"}
{"author":"郭祥正","content":"吾家新叠小蓬莱，三尺青天一沼开。更得城南白莲种，花时留待月光来。","dynasty":"宋代","title":"次韵徐希皋解元送白莲栽兼寄昭掾子美三首其一"}
{"author":"郭祥正","content":"寻山一日遍浮山，却望江南兴欲还。半夜神龙兴骤雨，故留閒客伴僧閒。","dynasty":"宋代","title":"浮山阻雨二首其一"}
{"author":"郭祥正","content":"前年九日别家时，黄菊才开一两枝。今岁重阳归未得，却寻莲社步迟迟。","dynasty":"宋代","title":"九日游净社院二首其二"}
{"author":"郭祥正","content":"晴云落日似横金，水鸟松风伴我吟。题壁高人竟何在，犹应施老笑无心。","dynasty":"宋代","title":"游生米施真君观阅李德素旧题五绝句遂次韵和之其五"}
{"author":"郭祥正","content":"霜风结海天云冰，夜寒断尽朱丝绳。晓来何处看猛雪，郑令新亭最高绝。倒披貂鼠一登临，飞鸟不飞旱光灭。时吟杜甫苦寒诗，白鹄翅垂眼流血。昆崙关折非吾忧，但愿春泥补地裂。西南香炉万寻玉，远思飘然看不足。欲骑鸾鹤飞其颠，身虽未往神明肃。又疑梦向琼池过，王母楼殿高嵯峨。粉图屏风画未竟，隐隐朽笔方森罗。天工好奇人莫识，纵心壮观聊唧唧。酒瓶倒沥万籁沉，客子狂歌主人默。默胡为乎名斯亭，主人意深窥杳冥。不为四时役，不择万象嘉。与时穷通自消息，见我狂歌应笑耶。","dynasty":"宋代","title":"德化默亭观雪呈郑令"}
{"author":"郭祥正","content":"十年想见苏夫子，闻说腰金便弃官。云在皖山峰上住，龙归潜水窟中蟠。已无俗坌心休洗，更有春醪盏不乾。我亦江南专一壑，忆君相伴把渔竿。","dynasty":"宋代","title":"寄致政苏子平大夫"}
{"author":"郭祥正","content":"形坏影亦灭，有神竟何依。漠漠空木中，岂知经四时。以此为长年，谁人不同归。儿孙汝勿泣，朋旧汝勿悲。岁月易经过，冥默终相期。","dynasty":"宋代","title":"拟挽歌五首其二"}
{"author":"郭祥正","content":"穷荒得见故人稀，话旧还惊岁月飞。君有儿孙能力学，我无金谷可言归。灵仙观里黄柑熟，采石江头白蟹肥。北望何时同此乐，暂留行棹莫相违。","dynasty":"宋代","title":"留汤主簿小饮"}
{"author":"郭祥正","content":"玳瑁裁冠犀作簪，正宜萧散野人心。从今顶戴抛乌帽，一任秋霜两鬓侵。","dynasty":"宋代","title":"君仪惠玳瑁冠犀簪并分泉守茶六饼二首其一"}
{"author":"郭祥正","content":"盈筐斗草红裙女，亸袖香毬白面郎。归去不嫌清夜冷，李花枝上月凝霜。","dynasty":"宋代","title":"又和其十"}
{"author":"郭祥正","content":"乐老出三峡，骑驴访名山。一见五老峰，笑傲遂忘还。萧萧太古松，徙倚青崖间。泉石托生计，云霞会追攀。我宁求世人，世人非我闲。鍊气得真惠，神针起疵瘝。何时驾皓鹤，定应出尘寰。王母如问仆，为谢今钝顽。","dynasty":"宋代","title":"赠乐岳山人"}
{"author":"郭祥正","content":"侵侵白发改朱颜，不比当年鬓始斑。五斗可怜须苟禄，一岩犹喜早偷閒。黄花篱下千枝秀，紫雁云中几度还。万里未归归便得，昭州何似谢家山。","dynasty":"宋代","title":"次韵昭掾徐子美见寄二首其二"}
{"author":"郭祥正","content":"晚坐庭树下，凉飔经我怀。亦有樽中物，佳人殊未来。佳人隔重城，谁复为之侪。瞻云云行天，步月月满阶。想闻诵声作，崩腾泻江淮。","dynasty":"宋代","title":"怀友二首其二"}
{"author":"郭祥正","content":"明月随人渡流水。","dynasty":"宋代","title":"句其一"}
{"author":"郭祥正","content":"忆与君别时，君行朝北极。浔阳江头车马骇，意气翩翩动秋色。君还旧庐能寄书，谓我楚辞传上都。是时盗贼正纷扰，日夜奔走承使符。谢君后时闻已恶，交深岂必书问数。诚明相照期无穷，但惜远别临春风。春风来已老，落尽桃花红。有时孤坐碧山里，弹指倏忽成衰翁。文章不直一杯酒，功名付与千年松。何时逢君谈，豁我此愁恨。攀云不见麒麟踪，趋泥自笑驽骀钝。儿女安否今何如，亲虽未成交莫疏。愿君富贵情不改，敢将瓦砾赠明珠。","dynasty":"宋代","title":"寄吴著作"}
{"author":"郭祥正","content":"衰病仍为客，相依过一春。和篇惊韵险，把酒沃愁频。紫燕巢方稳，黄鹂语尚新。何时公赴召，终欲托车轮。","dynasty":"宋代","title":"元舆三月三十日致酒"}
{"author":"郭祥正","content":"春归漳岸扑晴岚，紫燕黄鹂若纵谈。自愧不才甘薄禄，喜逢佳客解羸骖。仙山有路终难继，海品论珍昔未谙。地胜人醇真可乐，梦魂无复忆江南。","dynasty":"宋代","title":"次韵俞资深承事二首其二"}
{"author":"郭祥正","content":"从来生计托鱼虾，卖得青钱付酒家。一醉不知波浪险，却垂长钓入芦花。","dynasty":"宋代","title":"渔者"}
{"author":"郭祥正","content":"神凝光自生，洞房玄照映。青丝散垂腰，目采流玉镜。共谈上清事，精微寄馀咏。乐酣会既分，双驾还霄岭。","dynasty":"宋代","title":"游仙一十九首其十七"}
{"author":"郭祥正","content":"猛虎磨牙齿九州，祢生何事来揶。黄云屯屯宴宾客，故衣脱去更岑牟。渔阳掺挝曲声苦，壮士衔悲寂无语。汉朝社稷四百年，海泻涛淙一抔土。嗟哉鼓史狂而痴，天运往矣安能追。四方血战殊未已，三尺棁杖真何为。君不见武昌之国鹦鹉洲，至今芳草含春愁。可行则行止则止，死无所益令人羞。死无所益令人羞，黄祖曹公均一丘。","dynasty":"宋代","title":"鹦鹉洲行"}
{"author":"郭祥正","content":"开函测深浅，启闭以时均。欲识白公惠，堂堂勒翠珉。","dynasty":"宋代","title":"和杨公济钱塘西湖百题其六白公石函"}
{"author":"郭祥正","content":"酒味年来美，携觞约屡过。交情贫始见，诗思老仍多。许国心常赤，思家发任皤。诵君新得句，秀色揽山河。","dynasty":"宋代","title":"元舆携酒见过三首其二"}
{"author":"郭祥正","content":"忆云居，乃在汇泽西南修川之隅。山盘盘兮，石门屹立磴道绝，飞瀑万丈淙冰壶。云沈沈兮方昼而忽暝，古木交错兮藏鼪鼯。攀崖欲上复自止，投险却忆骑鲸鱼。崖向时复造平野，绝顶乃有百顷之膏腴。群山下瞰若聚米，殿阁枕藉非人区。露华洗出太古月，桂子摇落阴扶疏。清风欲借羽仪展，秽念顿觉秋毫无。老禅底事不度我，红日东上还驱车。如今正似武陵客，放舟已远嗟迷途。青春一往二十二，白雪渐变千茎须。西来忽遇归飞鸟，青纸远寄黄金书。灵茶香味胜粉乳，满箧所赠遇琼琚。玉川七椀吃不得，灌顶未识真醍醐。南暹北讷惜已死，唯师秀出孤峰孤。潜深隐密自得所，岂不悯我栖榛芜。倒影射岩犹入石，异日三椽容野夫。","dynasty":"宋代","title":"前云居行寄元禅师"}
{"author":"郭祥正","content":"古帐萧萧画不真，空祠犹与狄公邻。凭君妙手重图貌，不是寻常行路人。","dynasty":"宋代","title":"靖节真像乃庸画思得伯时貌之遂以一绝寄简"}
{"author":"郭祥正","content":"登姑苏，望五湖。范蠡扁舟竟何在，吴王宫殿惟荒墟。民贪吏狡郡多事，煮盐为盗无完肤。使君谁何好平恕，宽则脂韦猛则虎。只今卧治闻黄公，更得高才归幕府。愿令里巷歌召南，风化流行成乐土。昔年引对大明殿，国论轩轩动人主。往持使节临朔方，威霁秋霜爱春雨。玉上青蝇谁强指，鼻端白垩宁伤斧。升沈偶尔非吾嗟，不用东方且为鼠。岂闻绝代无佳人，何必西施妙歌舞。盛倾绿酒鲙肥鲈，承诏还从大梁去。","dynasty":"宋代","title":"姑苏行送胡唐臣奉议入幕"}
{"author":"郭祥正","content":"六载为南郡，归时雪满颠。一家才度岭，单骑欲朝天。介洁终无玷，精神老尚全。十分愁别酒，魂断鹄亭前。","dynasty":"宋代","title":"送象守贾正夫朝奉还台二首其一"}
{"author":"郭祥正","content":"结宇古城边，能诗复悟禅。钵分摩诘饭，池种远公莲。竹飐春烟静，禽歌夜月圆。洁身吾有趣，回首谢尘缘。","dynasty":"宋代","title":"白莲启日上人退避长老之命以四韵高之"}
{"author":"郭祥正","content":"国士苟微禄，携家千里行。乡关寒食节，邮舍冷猿声。落日和云尽，离觞与泪倾。衔冤仍送别，何以慰浮生。","dynasty":"宋代","title":"送李绛伯华户曹"}
{"author":"郭祥正","content":"高才摅远趣，凿石架危亭。宿鸟依林白，春苗接海青。云光随帚乱，泉响置琴听。况得少陵句，宜镌座右屏。","dynasty":"宋代","title":"和石声叔留题君仪基石亭二首其一"}
{"author":"郭祥正","content":"因山基大石，华榜揭高亭。畦稻翻新绿，山岚浮远青。鸟行云际度，松籁雨馀听。安得吴生画，为予传小屏。","dynasty":"宋代","title":"和石声叔留题君仪基石亭二首其二"}
{"author":"郭祥正","content":"建溪春物早，正月有新茶。得自参军掾，分来居士家。辗开黳玉饼，汤溅白云花。一啜清魂魄，醇醪岂足誇。","dynasty":"宋代","title":"谢君仪寄新茶二首其一"}
{"author":"郭祥正","content":"北苑藏和气，生成绝品茶。岂宜分旅馆，只合在仙家。点处成云蕊，看时变雪花。琳琅得新句，又胜玉川誇。","dynasty":"宋代","title":"谢君仪寄新茶二首其二"}
{"author":"郭祥正","content":"幽鸟语清晨，窗间宅禁人。只知添白发，不觉度青春。救过须三省，观空止一尘。贤交如未弃，时送浊醪醇。","dynasty":"宋代","title":"晓起闻禽寄元舆"}
{"author":"郭祥正","content":"柳暗青春暮，莺啼静院阴。乡关隔寒食，父子共沾襟。未举鹏天翼，聊为鵩舍吟。惊魂招不得，时节感人深。","dynasty":"宋代","title":"寒食感怀示子焘二首其一"}
{"author":"郭祥正","content":"寒食金波泪，他乡此日心。草连天际色，泉断陇头音。先冢三年别，飞埃万里侵。只凭攲枕梦，时到谢山阴。","dynasty":"宋代","title":"寒食感怀示子焘二首其二"}
{"author":"郭祥正","content":"五马登城堞，平分载酒船。无家寒食客，小雨惜花天。循抚恩何厚，飘零命最邅。閒愁不用遣，一醉暂成仙。","dynasty":"宋代","title":"寒食元舆见要南楼把酒"}
{"author":"郭祥正","content":"鹿入望夷秦欲灭，真剑先流白蛇血。尉佗椎髻尔何为，漫占海隅蛟蜃穴。祝融之符天下归，岂假陆生三寸舌。千金装橐未为多，更上高台拜尧阙。至今人说朝汉台，不知此地藏蒿莱。使君好事一登赏，譬若古镜初磨开。香炉烟生石门晓，三山翠拥浮丘来。风松自作笙箫响，暮霞却捲旌旗回。长空无碍鸟无迹，人事宁须问今昔。琼浆且泛琉璃船，满眼夕阳留不得。登台何似登金门，烂吐文章侍君侧。愿公归作老姚崇，莫学江东穷李白。","dynasty":"宋代","title":"朝汉台寄呈蒋帅待制"}
{"author":"郭祥正","content":"星斗阑干月未吐，但爱溪声似山雨。青灯照室并银花，白酒倾来不知数。子善评文我不如，我亦谈诗子深许。酒酣索我须论兵，拔剑画地军阵成。十万甲兵指掌取，五方应敌旋风生。文武道判惜已久，圣贤相遇犹难并。相如谩作长门赋，屈原虚著离骚经。不知于世竟何补，可怜博得千年名。韩信收身苦不早，功成伏剑真草草。始终最爱严子陵，坐视乾坤任倾倒。咄嗟语险气已伤，况复赋诗声调长。卷纸连书不磨琢，子锋大峻非我当。拨置万虑付江海，收拾寸心归老庄。天地得一马喻马，谓思前事皆佯狂。","dynasty":"宋代","title":"瑞昌双溪堂夜饮呈吴令"}
{"author":"郭祥正","content":"青春又送一年来，不道春霜两鬓催。春浅春深春自老，且将怀抱向春开。","dynasty":"宋代","title":"次韵安止春词十首其九"}
{"author":"郭祥正","content":"学佛学仙君自悟，多愁多病我难任。兵厨酒熟青梅小，且置玄谈伴醉吟。","dynasty":"宋代","title":"次曲江先寄太守刘宜翁五首其四"}
{"author":"郭祥正","content":"崒堵藏真骨，东冈气象殊。烟云扫不尽，苔藓一痕无。","dynasty":"宋代","title":"和杨公济钱塘西湖百题其七十五东冈塔"}
{"author":"郭祥正","content":"石架千层险，泉飞百尺高。能苏旱田谷，何用作波涛。","dynasty":"宋代","title":"西岩寺六题其五小瀑布"}
{"author":"郭祥正","content":"声名入洛弟兄传，出拥旌旗老集仙。挹月珠玑光射海，凌秋雕鹗气横天。文章落笔元无敌，器宇藏春岂有边。一见音容聊莞尔，却携樽酒共颓然。金门曾奏相如赋，水阁重吟杜牧篇。强驾蹇驴追逸骥，已知霄壤不相连。","dynasty":"宋代","title":"次韵子中修撰宠赠之什"}
{"author":"郭祥正","content":"卓荦英才历阳守，年来不得音书久。隔江知我岩户寒，赤泥封送兵厨酒。碧玉壶，黄金斗，雪树云峰作宾友。为君一醉歌阳春，空山霹雳龙蛇走。只愁君返紫皇家，西望连云谩搔首。","dynasty":"宋代","title":"谢历阳王守惠新酿"}
{"author":"郭祥正","content":"平明下碧落，晚投清远峡。银潢注地来，翠壁连天插。中含五峰秀，寺载三车法。龙归石有痕，犀跃无遗柙。直钓谁得鱼，危矶待鸥狎。长廊览前题，习之最为甲。物理求其全，用材无乃狭。浑诗亦可取，小雨才一霎。未能臻甫白，源长流不乏。持杯聊酌茗，清风为停箑。超然望日下，岚翠忽颓压。忍涕上孤舟，低头随雁鸭。","dynasty":"宋代","title":"题清远峡广庆寺壁"}
{"author":"郭祥正","content":"闽国衣冠后，羌庐法性师。江河倾辨说，冰雪净容仪。塔影龙蛇护，松声猿鹤悲。门人忽相过，话旧涕空垂。","dynasty":"宋代","title":"合肥逢清琏上人"}
{"author":"郭祥正","content":"孤城寂寞瘴岚州，虎竹分符强少留。老钝不知今世巧，行藏犹愧古人修。暗天理钓船千丈，纱帽笼头茗一瓯。无奈北归忘未得，非君求友更谁求。","dynasty":"宋代","title":"次韵广幕黄承事见寄二首其二"}
{"author":"郭祥正","content":"凛凛汾阳秀，螺川旧徙居。文名动场屋，孝节冠乡闾。御史论才久，方州躐等除。朝廷终器使，宗庙得璠玙。","dynasty":"宋代","title":"送郭晦叔知海州"}
{"author":"郭祥正","content":"崭崭青壑仙人居，水精帘挂光浮浮。中有天乐振天响，真珠琤淙碎珊瑚。嫦娥拥月夜相照，天光地莹倒玉壶。又云玉皇醉玉液，琼簟千尺从空铺。卧来北斗谏以起，惊风吹落青山隅。溶溶万古万万古，竟谁能辨为真虚。我来吟哦不知晚，山云四暗山魈呼。安得长鲸驾天险，下视灵源知有无。","dynasty":"宋代","title":"谷帘水行"}
{"author":"郭祥正","content":"残春丝雨洗氛埃，一日重城望数回。熟色浅深添草树，轻绡高下覆楼台。溪声远与钟声杂，山影分从电影开。不得画工如立本，史君吟写最多才。","dynasty":"宋代","title":"雨中南楼望西方僧舍要元舆同赋"}
{"author":"郭祥正","content":"未到君家兴已阑，浮山十里望青山。梅花正似山阴雪，却棹孤舟夜半还。","dynasty":"宋代","title":"永安再见裴材山人二首其二"}
{"author":"郭祥正","content":"短短芰荷叶，深深野水漫。何神能止雨，无术理惊湍。久客怀三径，包羞拘一官。赏心那复数，岁望骨毛寒。","dynasty":"宋代","title":"西池水漫莲叶资深劝予理之"}
{"author":"郭祥正","content":"深堂待游客，老木竞留春。花发多临水，云开始见人。","dynasty":"宋代","title":"和杨公济钱塘西湖百题其八十六翠樾堂"}
{"author":"郭祥正","content":"江天九旬雨，江路三尺泥。扶家遂远适，羸马正难骑。传舍野烟中，子规连夜啼。乡园归得到，应已血沾衣。","dynasty":"宋代","title":"送陶秀才二首其二"}
{"author":"郭祥正","content":"匣剑光铓射斗牛，提携天下洗人仇。英雄心胆老犹在，道路风尘行未休。名重更须完小节，义高何足论閒愁。濛濛细雨陵阳市，折取红梅上酒楼。","dynasty":"宋代","title":"赠裴泰辰先生"}
{"author":"郭祥正","content":"边兵不觉西人至，麟州仓卒城门闭。城中带甲仅防城，城外生灵任凋毙。元戎底事不防秋，千里郊原战血流。谩说知兵范仆射，未免君王西顾忧。","dynasty":"宋代","title":"麟州叹"}
{"author":"郭祥正","content":"草色葱苍遍冢丘，花枝红白倚城头。凭谁唤取王摩诘，画出伤春一段愁。","dynasty":"宋代","title":"次韵安止春词十首其六"}
{"author":"郭祥正","content":"衡茅颇幽独，物景资所好。脩篁清风来，远渚晓烟冒。才短难趋时，囊空不忧盗。静几无纤尘，焚香读真诰。","dynasty":"宋代","title":"溪上闲居其三"}
{"author":"郭祥正","content":"遁兮乐欤，吾能为子言之。山高水长兮，遁岁月而忘归。朝采木兮遁而食，暮葺蓑兮遁而衣。云徜徉兮出岫，奋吾心兮与期。日躅躅兮行天，吊吾影兮沉西。委吾形兮自信，岂涂险之诘曲兮能屈伸而骛驰。遁其乐兮，吾能为子重言之。林之深则鸟兽遁而乐，水之深则鱼龙遁而乐，帝者之道备则生民遁而乐。遁将独乐乎哉，吾弗与也。于是作招遁之辞，辞曰：来。马肥驭良兮迟子以归，虎豹齧人兮胡独为宜。朝有好爵兮廪有好禄，遁勿遁兮于斯之时。","dynasty":"宋代","title":"招遁"}
{"author":"郭祥正","content":"东林沈郎真隐居，山环水绕开方壶。何年濯足脱尘网，坐卧七言哦蕊珠。有时隐几佚吾老，万事不到灵台虚。瓮间绿蚁春欲活，仙翁夜降青云车。自称山人号回客，为君猛饮留斯须。蚊蝇驱尽烛还灭，清风扫地银蟾铺。梨花蕉叶钟与鼎，倒卷锦浪吞鲸鱼。双瞳湛湛剪秋碧，三山不动乔松孤。歘然踊起拂素壁，笔洒二韵铿琼琚。西邻已富忧不足，东老虽贫乐有馀。白酒酿来缘好客，黄金散尽为收书。瓮乾吟罢尚携手，寥寥天籁鸣笙竽。渡桥掺袂忽无迹，东方渐白飞群乌。世人寻仙不可得，仙人寓世情何如。桃源归路杳难问，落花流水空踟蹰。后来福祸固已验，生死往复犹坦途。圜庵不坏子传业，玉琴遗韵寒泉俱。以回易吕未可必，回生回生是亦刘方徒。","dynasty":"宋代","title":"寄题湖州东林沈氏东老庵"}
{"author":"郭祥正","content":"霜风刮刮侵人肤，宿云卷卷归江湖。天开碧幕万里铺，飞出东来三足乌。羽毛浑丹光焰敷，地下万物冻以舒。我今踊跃行樵苏，白粳可籴酒可沽。乌为母，吾为雏，致我之暖，令我之餔，嗟不能报乌区区。","dynasty":"宋代","title":"晓晴歌"}
{"author":"郭祥正","content":"冬雷知不密，地震复如何。海角晴明少，客心忧虑多。白鸥欺浪舞，黄鸟挟春歌。幸有故人酒，门深掩薜萝。","dynasty":"宋代","title":"雨中酌君仪所送酒有怀"}
{"author":"郭祥正","content":"有客学无心，庵云结宝阴。松风深夜起，时作老龙吟。","dynasty":"宋代","title":"和杨公济钱塘西湖百题其十二宝云庵"}
{"author":"郭祥正","content":"禅师古豪英，识之恨已晚。浩气虽自充，灵标固天产。琼枝玉府秀，春波镜湖满。妙趣玄中玄，高谈简复简。痊予万古病，金刀刮昏眼。朗如秋月明，不害浮云生。始知金仙教，六幽同一情。一情亦何有，纷纷逐妍丑。遂令世上人，浮沉嗟白首。我愿卿相知，荐师为国师。一言了万化，尧舜诚无为。逢时扬至道，旷劫开群迷。儒佛实皆圣，胡为相是非。本亡末愈弱，行伪言空持。呜呼可奈何，师也予同归。","dynasty":"宋代","title":"赠圆通讷禅师"}
{"author":"郭祥正","content":"洗尽青春初变晴，晓光微散淡烟横。谢家池上无多景，只有黄鹂一两声。","dynasty":"宋代","title":"金陵"}
{"author":"郭祥正","content":"来寻遗事问神仙，坐石垂纶不记年。水鸟自来云自去，月和蟾影几回圆。","dynasty":"宋代","title":"游生米施真君观阅李德素旧题五绝句遂次韵和之其四"}
{"author":"郭祥正","content":"檀口微开皓齿香，眼波浮动脸生光。桃花未落燕脂浅，半飐春风半倚墙。","dynasty":"宋代","title":"笑"}
{"author":"郭祥正","content":"禀禀齐成业，得之权公碑。逢时初多难，退密安庭闱。深怀经纶策，起佐虎罴师。省郎拜侍御，出赈关中饥。俄登谏诤列，忤旨领一麾。徐迁河南府，法令严张施。宿奸即诛殄，和气回霜威。德宗治勤劳，器公达精微。付之元化柄，庶绩几纯熙。兼职在国史，直笔信不疑。皇皇君臣际，忠孝世所推。宜其源流长，千载尚弗遗。于今见远孙，大雅敦形仪。银章佩县印，白玉涵山辉。丈人与先翁，登科实同时。相逢进馀烈，语讫及祖基。家传唐相诰，绨袭常亲携。焚香俾一读，令我增叹嘻。玺文俨如新，是亦权公词。顾郑崔许辈，其名各亲题。邈然想高风，拂拂云雾披。芬芳一何远，阴德未少隳。几经兵火馀，定有神物持。不落他人家，后嗣贤可知。请令妙绝手，模将刻瑶琪。传之固无穷，永作来孙规。","dynasty":"宋代","title":"同蔡持正长官观齐景茜虞部家藏远祖成公监修国史诰"}
{"author":"郭祥正","content":"栏干去天无一尺，帘外三山蘸天碧。樽倾浊酒延故人，拂拂轻寒添暮色。双鹄飞奔迹已陈，满庭细草自涵春。孤城不复有冤气，法座垂衣逢圣神。惟君万里分符去，苍梧之邦舜游处。九疑七泽皆相连，墨海濡毫写长句。又如李白才清新，无数篇章思不群。挺特千松霜后见，孤高一笛陇头闻。我于诗学非无意，黄芦不并琅玕翠。漫甘薄禄养残年，两鬓垂丝成底事。声出还吞泪如雨，同气相求别离苦。老来频寄一行书，江边鱼雁无今古。","dynasty":"宋代","title":"奉和蔡希蘧鹄奔亭留别"}
{"author":"郭祥正","content":"一尺江南信，聊凭健翼飞。吾儿如问我，衰病要儿归。","dynasty":"宋代","title":"即席送崔奉议赴阙三首其三"}
{"author":"郭祥正","content":"一庵聊寄碧岩阴，忽得新诗慰我心。俊逸自追天马健，崩腾还与海涛深。门前俗子无行迹，物外松风有好音。病起可能携杖屦，共寻明月到溪浔。","dynasty":"宋代","title":"酬蔡温老秀才见寄"}
{"author":"郭祥正","content":"僧窗寄榻断来车，一饭供盘只野蔬。疠鬼见侵宁有智，我今皮骨已无馀。","dynasty":"宋代","title":"病中寄休师三首其三"}
{"author":"郭祥正","content":"无物滋禅味，来烹北苑茶。碾成云母粉，香溅碧松花。消渴梅何俗，安神术谩誇。清谈尝数椀，莫笑老卢家。","dynasty":"宋代","title":"招孜祐二长老尝茶二首其一"}
{"author":"郭祥正","content":"竹马交游早，星轺会遇难。行年均坎坷，抚己共悲酸。凤去钟山暝，龙沉洛水寒。朝廷新日月，风俗旧衣冠。佳郡分符印，修途振羽翰。樽醪千蚁汎，楼瓦万鳞蟠。直节坚逾柏，忠心赤夺丹。才华佥论著，功业鼎铭刊。贱子初投阱，收身即弃官。生涯添鬓雪，岁序走江湍。造膝思陈榻，论诗愧杜坛。鹪鹩信微物，聊假一枝宽。","dynasty":"宋代","title":"将至历阳先寄王纯父贤守"}
{"author":"郭祥正","content":"已别城楼景，还登树杪亭。地高邻北斗，山远接南溟。蟾影依云断，樵歌隔浦听。客愁安用遣，此处可忘形。","dynasty":"宋代","title":"登清音亭二首其一"}
{"author":"郭祥正","content":"重阳应与客登临，隔水无缘预盍簪。浊瓮拨醅初泛蚁，佳人纤手斗挼金。南来纵有鸡山赏，北望频兴魏阙心。安得快风吹我去，勇提椽笔伴君吟。","dynasty":"宋代","title":"重阳怀历阳孙公素太守"}
{"author":"郭祥正","content":"吾生磊落无滞留，一生好作大江游，任尔龟鼍跋浪蛟龙愁。昨夜天风下荆楚，我来此地重怀古。洛妃湘女不足数，渺渺兮三闾在何所。浩荡烟波江水阔，冥寞神交两相许。倒提金斗倾浊醪，滴沥招魂寂无语。斜阳衔山暝潮退，两两渔舟迷向背。便欲因之垂钓竿，六鳌一掷天门外。","dynasty":"宋代","title":"楚江行"}
{"author":"郭祥正","content":"落尽梅花君未归，且携樽酒赋新诗。逢人少说瑶台事，得道宁要俗子知。","dynasty":"宋代","title":"次曲江先寄太守刘宜翁五首其五"}
{"author":"郭祥正","content":"合肥有老桧，得名自何公。何公何代人，名迹了莫穷。高枝偃羽盖，低枝卧苍龙。盘根彻厚地，疏影落寒空。荏苒九天碧，仍为烟雾濛。相传魏武帝，解甲休铁骢。尝坐此桧下，吞吴未成功。至今晦暝夕，往往扬英风。我公心好古，清标耸千峰。鉴赏挥巨笔，丹青孰为工。璨璨发明玉，琤琤叩丝桐。谈笑走兵役，垣墙密泥封。拂拭枯折干，一助春风融。愿回拔山力，移植明光宫。","dynasty":"宋代","title":"合肥何公桧部使者杨公潜古命予赋之"}
{"author":"郭祥正","content":"城东二十里，寺有古石城。过尽绿桑野，还依流水行。水穷山亦合，老木一区平。藓留虎豹迹，岩多猿狖鸣。楼殿横涧阴，像塑铅黄剥。庭中有高花，碧叶抱丹渥。不知何岁年，舂容镇柔濯。山僧亦庞眉，发语颇真朴。却读罗泰碑，始知征战场。赤谷纳箭血，夜鬼嗥冷创。云雾第黯黪，英雄今则亡。谁建大法宇，救援弘津梁。每来即忘还，览古恣吟眺。沿崖采菖蒲，兴发辄长啸。偶随辟书起，末路遂难料。十年未能归，应为山僧诮。","dynasty":"宋代","title":"怀当涂石城寺"}
{"author":"郭祥正","content":"溪源深几里，绝壁泻惊湍。欲识下岩处，请君台上看。","dynasty":"宋代","title":"西岩寺六题其三看泉台"}
{"author":"郭祥正","content":"清秋送残暑，隔屋忽闻砧。远震星河夜，遥兴关塞心。欲知针缕密，即是泪痕深。他日功成后，逢人寄好音。","dynasty":"宋代","title":"捣衣"}
{"author":"郭祥正","content":"四月长汀郭，晴多暑气浓。欲眠难藉草，选荫必依松。绿水遥思濯，青云底处逢。西岩残照尽，挥扇待疏钟。","dynasty":"宋代","title":"挥扇"}
{"author":"郭祥正","content":"腊月花开尽，中春不见花。柳阴空拂地，草色漫平沙。客路心常折，僧窗鬓自华。故乡何处是，瘴海暗天涯。","dynasty":"宋代","title":"伤春二首其一"}
{"author":"郭祥正","content":"妾身厌尘埃，专心托君子。感君一面眄，涸辙逢秋水。雍容未经年，结誓同生死。胡为忽言别，短书无一纸。愁思魂梦飞，鹊语不成喜。岁晚君不来，红妆为君洗。","dynasty":"宋代","title":"庐陵乐府十首其四"}
{"author":"郭祥正","content":"文献颀颀学问该，可怜为相遇嫌猜。当年致主陈金镜，后世空祠见铁胎。武水直疑龙卧久，韶山时想鹤归来。我朝继有襄公出，谁道南方乏美材。","dynasty":"宋代","title":"韶州唐张文献公祠堂"}
{"author":"郭祥正","content":"形坏影亦灭，有神竟何依。漠漠空木中，岂知经四时。以此为长年，谁人不同归。儿孙汝勿泣，朋旧汝勿悲。岁月易经过，冥默终相期。","dynasty":"宋代","title":"拟挽歌五首其二"}
{"author":"郭祥正","content":"篁竹无人洗，烟云暗不开。网罗无入处，豺虎莫惊猜。","dynasty":"宋代","title":"和杨公济钱塘西湖百题其八十一暗竹园"}
{"author":"郭祥正","content":"秋浦胜姑熟，白鹇无数飞。谪仙如得句，须换一双归。","dynasty":"宋代","title":"追和李白秋浦歌十七首其十三"}
{"author":"郭祥正","content":"与君有前期，共为名山乐。十宿太上家，百骸失尘缚。夜半瞻星辰，离离半空阁。香氲结盖网，华灯焕朱琧。金钟击清霜，远响答玄壑。太霞无别境，洞章自酬酢。君虽潜贱贫，志意在寥廓。暂为处群鸡，曾是横空鹤。一别几何时，又见圆蟾落。长须俄及门，金石重然诺。手写黄庭经，寄我辟邪恶。我方闭空屋，隐几效南郭。为君兴一读，玉液泻河洛。何当结长游，相伴趋恬寞。","dynasty":"宋代","title":"谢许栖默道士手写黄庭经见寄"}
{"author":"郭祥正","content":"物物皆成化，熙熙十九春。寿觞方奏乐，法座忽流尘。遗治前无古，称宗孰有神。烟霄歧路别，百辟共沾巾。","dynasty":"宋代","title":"神宗皇帝挽词二首其一"}
{"author":"郭祥正","content":"再拜孤坟奠浊醪，春风斜日漫蓬蒿。扶持自出轲雄上，光焰宁论万丈高。","dynasty":"宋代","title":"奠谒王荆公坟三首其一"}
{"author":"郭祥正","content":"九十日春今日归，丁宁莺蝶莫相疑。明年信到梅梢早，不似人心有改时。","dynasty":"宋代","title":"次韵元舆十绝春归四首其一"}
{"author":"郭祥正","content":"菖蒲涧底生九节，流水遂作菖蒲香。安期服之已仙去，漫脱双舄留秦皇。秦皇杀伐自无度，年龄社稷何由长。蓬莱毕竟不可见，十祠千载聊相望。散发追之又无迹，后来诡谲传崔郎。至今正月二十五，城北夹道珠帘张。元戎要宾锤大鼓，老蛮献馔烧肥羊。倾城尽作蒲涧饮，美俗眷恋神仙乡。穿云丝竹度别浦，绕山金翠明残阳。我乘款段到已晚，越台仅得参壶觞。公携大句使我读，冰澌戛齿清琅琅。张侯继作亦精敏，兰茝相倚传芬芳。却寻陈事考僭迹，死佗称帝鋹称王。基山控海恃远崄，大明一出旋消亡。岂如戴主效臣节，白骨虽朽忠名彰。只今神孙太母圣，天下击壤歌时康。佳期不邀墓中鬼，乐民之乐真循良。勒词苍崖告万古，蒲涧之会无淫荒。","dynasty":"宋代","title":"蒲涧奉呈蒋帅待制"}
{"author":"郭祥正","content":"鹗飞不在泥，决有青云趣。凤凰不妄出，恐为时所误。桓桓南都贤，幸遭明主顾。垂绅正手板，磊落奏治具。源流出无穷，胸胆豁以露。帝曰卿良哉，予僚汝之父。果见麒麟儿，腾骧蹈前步。擢为东宫允，往漕八州赋。予将观汝能，慎勿惮细故。朅来重湖南，君恩密宣布。拔才惟俊明，逐吏皆狡蠹。朝廷方更化，免役出金助。深沉详施为，委曲善告谕。有司绝诛求，比屋乐农务。贫富一以均，歌颂喧道路。七月新书成，入奏驰骏驭。君来万家春，君去秋色暮。清湘似君心，偏使丑影惧。何时到金阙，显用期必遇。成法无瑕玼，后效有程度。皇皇太上圣，赫赫师尹辅。大业日愈新，虚怀未尝饫。谏垣将峻陟，使节岂还付。却忆仁祖朝，天下复庠序。南都最为盛，万里英材聚。严严高平公，明堂真栋柱。尚书继踵来，两献仲舒疏。君家有大阮，敛缩未腾翥。名声晚乃达，霖雨今仍霪。信哉颜渊氏，必用孔子铸。邦家不乏才，社稷永盘固。伊予亦何人，不异罝中兔。时命适大谬，与物竟多迕。卑栖邵陵幕，窃禄饱婴孺。不才甘委置，朽木费吹嘘。一朝逢知己，拔茅冀连茹。翻思刷羽翰，翩翩厕鸳鹭。不然弃已归，筑室幽闲处。吐纳元和津，万事不挂虑。韩子亦尝云，岂肯居沮洳。","dynasty":"宋代","title":"送湖南运判蔡如晦赴阙"}
{"author":"郭祥正","content":"西岩晓起过中方，欲趁春归客思忙。不似野僧忘岁月，手披黄卷满头霜。","dynasty":"宋代","title":"中方寺题壁"}
{"author":"郭祥正","content":"先生辞太学，得邑治阳羡。仁义稍施设，浇浮遂丕变。讼庭寂无事，案几闲笔砚。青山落樽酒，白鸟聚畦甸。长桥跨空碧，溪光拖晴练。追随斩蛟处，想象昔人见。高吟壮魂魄，老句掣惊电。休焉聊自放，性理还吾善。忽闻新天子，下诏罗俊彦。教由宗族先，六经咨讲辨。先生应诏起，肝胆露万卷。制度惟日新，渐磨岂闻倦。长苗忌速揠，良金务多鍊。杳杳青云衢，阔步从兹践。朝登诸王府，暮侍金銮殿。勿兴山水思，固有夔卨愿。寄声阳羡人，棠阴有馀恋。","dynasty":"宋代","title":"送吴景山宫教供职"}
{"author":"郭祥正","content":"危楼插湖脚，绀碧十三间。待月客无寐，看山僧自閒。","dynasty":"宋代","title":"和杨公济钱塘西湖百题其八十三间楼"}
{"author":"郭祥正","content":"为问陈昌国，醇醪几度春。海中消息断，枕上梦魂频。旧恨随流水，新吟待故人。何当骑鹿去，重笑九溪滨。","dynasty":"宋代","title":"寄漳州陈昌国解元"}
{"author":"郭祥正","content":"高台筑千寻，胜景供远目。云烟护城郭，吴楚接川陆。不知歌舞散，雌凤叫空竹。鬼火照残碑，应有精灵读。","dynasty":"宋代","title":"追和李太白姑熟十咏其四凌敲台"}
{"author":"郭祥正","content":"雨锁柴门一径斜，诗筒时复觇英华。自怜白发非商叟，却对青山忆谢家。卞玉逢知终荐达，隋珠投暗只惊嗟。悲歌半夜弹雄剑，恨血千年变土花。","dynasty":"宋代","title":"次韵元与雨中见怀二首其二"}
{"author":"郭祥正","content":"穷荒得见故人稀，话旧还惊岁月飞。君有儿孙能力学，我无金谷可言归。灵仙观里黄柑熟，采石江头白蟹肥。北望何时同此乐，暂留行棹莫相违。","dynasty":"宋代","title":"留汤主簿小饮"}
{"author":"郭祥正","content":"山头腊雪未全消，山下春泉响石桥。方丈不知深几许，马行时有冷香飘。","dynasty":"宋代","title":"琅琊道中"}
{"author":"郭祥正","content":"细柳高松绿映苍，深沉台榭晚生凉。沙边宿鹭昏昏白，草际流萤点点光。投网舟移牵碧荇，采莲人去湿红裳。欲追逸调嗟何及，雨入杯盘归兴忙。","dynasty":"宋代","title":"次韵行中龙图游后浦六首其三"}
{"author":"郭祥正","content":"水晚舟楫止，山寒猿狖稀。虽怜秋浦好，未敢濯征衣。","dynasty":"宋代","title":"追和李白秋浦歌十七首其三"}
{"author":"郭祥正","content":"送子之邑兮，山之峨峨。繄物之可赋兮，曰如之何。虚徐恍耀兮，匪车匪马。匪足匪翼兮，奋于岩阿。薄万象兮周四海，烂五采兮扬天波。倏然悄然以自敛，妥轻素兮萦翠螺。容与兮窈窕，行止兮委蛇。吐兮若英，攒兮若葩。聚若白蚁，散若杨花。爰有灵依兮，遂异于他。对之自然，又不可求。逐之无迹，怆我离忧。上下无穷，变化周流。乱曰：绵延夭矫兮竟何补，赞天工兮濡厚土。舒则有时兮卷则有所，不为神女兮而为君子。","dynasty":"宋代","title":"巫山送吴延之出宰巫山"}
{"author":"郭祥正","content":"晋代胡僧理，开山第一人。欲寻岩下迹，猿鸟送馀春。","dynasty":"宋代","title":"和杨公济钱塘西湖百题其六十七理公岩"}
{"author":"郭祥正","content":"江路分韶广，城楼压郡东。妓歌星汉上，客醉水云中。泼墨天涵暝，铺绡月映空。登临逢此景，不复念途穷。","dynasty":"宋代","title":"英州烟雨楼"}
{"author":"郭祥正","content":"田塍行尽苍山转，溪水滔滔晴曝练。马蹄怯石鞭不行，十步九蹶令人倦。黄昏到寺亟就榻，山僧苦来邀我饭。香粳新炊野菜肥，一饱令人百忧散。篆香欲尽象灯暗，林声敲敲苦霜霰。暂来福地能清虚，何用致身居诤谏。","dynasty":"宋代","title":"铜山寺"}
{"author":"郭祥正","content":"道人得道万缘灰，栏下幽花手自栽。终日开轩无客到，清风时引竹声来。","dynasty":"宋代","title":"静明轩"}
{"author":"郭祥正","content":"不作笙箫用，开花待凤凰。阴阴一轩里，谁识阮生狂。","dynasty":"宋代","title":"和杨公济钱塘西湖百题其九十五修竹轩"}
{"author":"郭祥正","content":"山下无尘枕簟凉，绿池水满即潇湘。青蕉况有菖蒲伴，閒淡风标细细香。","dynasty":"宋代","title":"西轩默怀敦复二首其二"}
{"author":"郭祥正","content":"古帐萧萧画不真，空祠犹与狄公邻。凭君妙手重图貌，不是寻常行路人。","dynasty":"宋代","title":"靖节真像乃庸画思得伯时貌之遂以一绝寄简"}
{"author":"郭祥正","content":"小径斜分石磴通，萧萧古屋隔杉松。主人无事昼慵起，残雪满庭春未融。","dynasty":"宋代","title":"访华阳隐者"}
{"author":"郭祥正","content":"入竹细风连阵暖，隔墙幽鸟数声和。病馀斗惜春归速，枝上残红应不多。","dynasty":"宋代","title":"浚遒卧病少愈言怀"}
{"author":"郭祥正","content":"念念递迁谢，新新来未停。把镜览素发，不觉今年生。生世能几何，焰长烛愈短。劝吾杯中物，到手莫辞满。阳春才烂漫，花片已飞舞。纷如晴后雪，半作燕巢土。尧舜竟何在，楚汉空战争。胜负一日事，寂寥千载名。隐几聊自悲，悲竟复长啸。真体元空无，谁与我同调。","dynasty":"宋代","title":"把镜"}
{"author":"郭祥正","content":"有瘴从今始，斯须雨复晴。草蒸蛇肆毒，榛密鵩尝鸣。晚食宜防饱，村醪可强倾。何时击归镫，高视叹浮生。","dynasty":"宋代","title":"四月一日"}
{"author":"郭祥正","content":"碧瓦参差几万间，重楼复阁更回环。城池影浸水边水，鼓角声传山外山。凿落斗倾元弛禁，鞦韆争蹴未容閒。史君得意同民乐，日拥笙歌倒醉颜。","dynasty":"宋代","title":"次韵元舆临汀书事三首其二"}
{"author":"郭祥正","content":"淮日晖晖浴暖沙，小桥斜巷两三家。不知春色来多少，是处墙头见杏花。","dynasty":"宋代","title":"峡石道中口占"}
{"author":"郭祥正","content":"秋风何处来，萧然洗炎瘴。时要二三子，临池倒嘉酿。逢辰既升平，览景又清旷。寂无人世喧，颇觉神魄王。雪鹭集沧洲，金乌没青嶂。悠悠渔笛还，漫漫潮痕涨。黄蜂立莲叶，赪鲤吹萍浪。始信庄生言，观鱼乐濠上。","dynasty":"宋代","title":"池上晚景分得上字"}
{"author":"郭祥正","content":"碧霄峰下车轮停，道师未返谁逢迎。山云情着雨正急，春水满田人不耕。饥虎啸风大石裂，倦鸟唤雏深涧鸣。客心欲去且复止，坐饱香饭馀何营。","dynasty":"宋代","title":"隐静寺其二"}
{"author":"郭祥正","content":"百年光景逐飞萤，会脱尘劳只有僧。一饭聊为清净乐，福田求报我何能。","dynasty":"宋代","title":"秀公见喜饭僧二首其一"}
{"author":"郭祥正","content":"谁为宓妃寻洛浦，且看芙蓉照秋圃。烂漫折随罗袖归，芬香忍对西风吐。官池不属野人游，画鼓喧喧驾鹢舟。宾从欣陪史君去，筵开正在红云处。独携椽笔发清唱，老鹤昂藏映鸡鹜。敢辞倒载委篮舆，绛腊行行夹城路。","dynasty":"宋代","title":"次韵和元舆待制后浦宴集三首其三"}
{"author":"郭祥正","content":"一坞藏深林，枫叶翻蜀锦。寄语别家人，路遥霜霰凛。","dynasty":"宋代","title":"和杨公济钱塘西湖百题其五十枫树林"}
{"author":"郭祥正","content":"九日登高可强欢，听歌莫放玉杯乾。黄花烂漫宜新酒，白发稀疏落小冠。桂水波光趋海急，峡山岚翠带云寒。故乡万里知何处，更凭朱栏向北看。","dynasty":"宋代","title":"九日登北楼示客"}
{"author":"郭祥正","content":"行手出烟雾，致酒清江台。水浅横沙露，林疏远山来。白鸟一双落，青猿三叫哀。谁展摩诘图，而把渊明杯。妙娥始七岁，弹筝殷晴雷。或如鸾凤吟，唤得阳春回。主人亚父孙，卓荦王佐才。高谈使我听，明珠欲倾怀。爽魄超太虚，月窟无飞埃。一饮不知醉，浩歌忘草莱。迟明系双棹，回首安在哉。尺水公自养，以待天门开。","dynasty":"宋代","title":"清江台致酒赠范希远龙图"}
{"author":"郭祥正","content":"谢公投老宅钟山，门外江潮去复还。欲买扁舟都载月，一身和影伴公閒。","dynasty":"宋代","title":"寄王丞相荆公"}
{"author":"郭祥正","content":"城南五里近，驱车稍停休。层台临古刹，欣陪清净游。凭高送远目，考古思名流。更读琳琅篇，叙事何其周。尸黎与法云，接迹居岩幽。趣将金仙谐，行匪邪径由。至今手植松，千丈腾龙虬。悟发特异众，妙龄已依刘。天华无根蒂，应讲来飞浮。帝释昔举手，此理谁可侔。迩来表前踪，新亭压鳌头。空渚栖古月，大江浴清秋。旷怀出十地，壮气横九州。三山连天门，水府卧金牛。故国罗绮灭，深宫榛莽留。兴亡千岁间，愁绪如缲抽。惟馀北岭云，无心自悠悠。高鸿正飞冥，网罗安得收。公等真丈夫，问学皆渊丘。不应持使旄，归合登瀛洲。桓桓鼎鼐司，落落金马俦。君臣若尧舜，明良互赓酬。胡为慕瞿聃，玄微解而优。愿舒三日霖，慰此旱岁求。乾坤涵润泽，使我醉两眸。咄嗟勿重陈，玉树后庭讴。","dynasty":"宋代","title":"安中尚书见招同诸公登雨华台"}
{"author":"郭祥正","content":"颗颗龙睛赤，深深映石门。自怜非荔子，不得荐尧阍。","dynasty":"宋代","title":"和杨公济钱塘西湖百题其五十六杨梅石门"}
{"author":"郭祥正","content":"历览古都会，金陵冠南州。天开钟阜倚，江转玉绳流。异代有兴废，前贤归冢丘。草没乌衣巷，尘埋结绮楼。城空龙虎踞，台罢凤凰游。默想秦淮月，曾悲玉树秋。","dynasty":"宋代","title":"追和李白金陵月下怀古"}
{"author":"郭祥正","content":"平生爱着五云裘，不爱身为万户侯。白石清泉随步到，断霞残月满怀收。故园已恨荒三径，皓首何堪困一州。邂逅逢君沧海上，涸鳞终欲借洪流。","dynasty":"宋代","title":"次韵彭教授送别"}
{"author":"郭祥正","content":"钟山鳞鬣奋晴雷，观里幽轩选胜开。江水北流朝海去，斗杓东转斡春回。已将白雪传龙笛，何用黄金筑隗台。宝塔中天挂刀尺，层层鸳瓦不浮灰。","dynasty":"宋代","title":"次韵安中尚书钟阜轩"}
{"author":"郭祥正","content":"养浩深思孟氏醇，一堂窗户更清新。篆香未过日停午，蚁酒初浮莺弄春。枉尺直寻非我欲，仁民爱物任吾真。三年课绩书优最，此地谁来继后尘。","dynasty":"宋代","title":"题史君梁正叔浩然堂"}
{"author":"郭祥正","content":"春风冉冉送流年，一望云霄一惨然。帝阁辍才闻出使，渔蓑终老不成仙。已甘荆棘填灵府，想见蛟龙走蜀笺。正是水深波浪阔，忽逢高雁寄华篇。","dynasty":"宋代","title":"谢发运颖叔宠寄新什"}
{"author":"郭祥正","content":"国士苟微禄，携家千里行。乡关寒食节，邮舍冷猿声。落日和云尽，离觞与泪倾。衔冤仍送别，何以慰浮生。","dynasty":"宋代","title":"送李绛伯华户曹"}
{"author":"郭祥正","content":"不到天门未肯回，重山复岭一时开。仙风桂露争飘洒，襟袖都无世俗埃。","dynasty":"宋代","title":"次韵和孔周翰侍郎洪州绝句十首其八"}
{"author":"郭祥正","content":"夜雨霪难霁，沟塍复乱蛙。轻寒侵病骨，馀响答空阶。杜子嗟沾湿，庄生失渚涯。通宵不成寐，归思泻长淮。","dynasty":"宋代","title":"夜雨感怀二首其一"}
{"author":"郭祥正","content":"元朝别家去，音信隔三春。读易应终卷，端居莫患贫。定交疏燕雀，养节慕松筠。冤狱何时辨，思儿泪满巾。","dynasty":"宋代","title":"忆小子鼎"}
{"author":"郭祥正","content":"交态非今薄，人情自古难。敝裘甘我老，雄剑请君弹。魂逐云峰断，心依酒海宽。百年能几许，日月似跳丸。","dynasty":"宋代","title":"排闷呈元舆"}
{"author":"郭祥正","content":"筑室君先隐，穷途我正难。流莺春谷暖，别鹤玉琴寒。泉响经时听，云光抵暮看。异方空泪眼，何日共幽欢。","dynasty":"宋代","title":"怀天骘"}
{"author":"郭祥正","content":"衰病仍为客，相依过一春。和篇惊韵险，把酒沃愁频。紫燕巢方稳，黄鹂语尚新。何时公赴召，终欲托车轮。","dynasty":"宋代","title":"元舆三月三十日致酒"}
{"author":"郭祥正","content":"建溪虽接壤，春末始尝茶。旋汲邻僧水，同烹北苑芽。月圆龙隐鬣，云散乳成花。贡入明光殿，分来王谢家。","dynasty":"宋代","title":"元舆试北苑新茗"}
{"author":"郭祥正","content":"寄榻六十日，朝朝上碧城。云光随近远，山色变阴晴。濠静鱼频跃，楼空燕不惊。他时那复到，欲去重含情。","dynasty":"宋代","title":"别南楼"}
{"author":"郭祥正","content":"有瘴从今始，斯须雨复晴。草蒸蛇肆毒，榛密鵩尝鸣。晚食宜防饱，村醪可强倾。何时击归镫，高视叹浮生。","dynasty":"宋代","title":"四月一日"}
{"author":"郭祥正","content":"自得庄生乐，观鱼近碧濠。触萍时鼓鬣，防饵不投刀。柳挹春风静，鸥眠夜月高。舍旃吾有适，沧海钓鲸鳌。","dynasty":"宋代","title":"别濠上"}
{"author":"郭祥正","content":"昔作幽人宅，今为舞女场。燕惊弦管杂，草避绮罗香。諠静虽殊致，兴衰自有常。遥怜岩桂下，谁拂读书床。","dynasty":"宋代","title":"闻旧居教乐"}
{"author":"郭祥正","content":"邂逅相逢瘴海头，白云黄菊漫迟留。他年江浙能寻我，多在芦花拟钓舟。","dynasty":"宋代","title":"送吴山人二首其一"}
{"author":"郭祥正","content":"毂毂复毂毂，怪禽安用啼。杏花已烂漫，月色正相宜。提壶取新酒，酌我金屈卮。行恐风雨来，乱红辞旧枝。尚恨碧城锁，阻邀白雪姬。耳边无清歌，素饮方自怡。尔何骋鸣声，弹射不肯飞。初亦厌尔聒，既久不复疑。但能怖愚俗，又足惊童儿。天翁造尔躯，无乃私自欺。爪吻异雕鹗，安能司祸机。又不似群乌，凶报吉亦随。白日窜深棘，夜鸣殊不栖。劝尔勿毂毂，凤凰倏来仪。","dynasty":"宋代","title":"毂毂"}
{"author":"郭祥正","content":"衰病仍为客，相依过一春。和篇惊韵险，把酒沃愁频。紫燕巢方稳，黄鹂语尚新。何时公赴召，终欲托车轮。","dynasty":"宋代","title":"元舆三月三十日致酒"}
{"author":"郭祥正","content":"春雨时时暗，春花眼未经。生涯随过鸟，世态委浮萍。瘴雾何由避，蛮歌不忍听。谁家有醇酎，吾欲醉兼醒。","dynasty":"宋代","title":"伤春二首其二"}
{"author":"郭祥正","content":"仙翁得仙二千载，沧海变田田变海。浮丘却接番禺西，鐏迹蒿痕至今在。朱明之门敲不应，荆榛满地谁重兴。史君举意要卜筑，楼观矗云如化城。李白骑鲸下蓬岛，嫦娥洗月来沧溟。相逢且劝百壶酒，蟠桃结实何时成。史君自有神仙骨，往往前身寻旧物。手探树穴求玉环，肩拍洪崖犹彷佛。更提椽笔挥长篇，至理直欲追玄元。行当跨凤返金阙，回首番禺空紫烟。","dynasty":"宋代","title":"浮丘观"}
{"author":"郭祥正","content":"黄鹂出谷鸣声软，紫燕营巢意思和。欲问江南近消息，落花飞絮向人多。","dynasty":"宋代","title":"怀归"}
{"author":"郭祥正","content":"弃官归去又重来，三十三年几人在。玉虹横截碧云溪，不见腾空见如海。","dynasty":"宋代","title":"招德观见老道士李如海年八十六矣"}
{"author":"郭祥正","content":"予方寓小山，感君忽相过。风标夺莹玉，气语排悬河。君初佩金印，治蛮真有科。彼侮我即斩，威行济之和。使知朝廷尊，帖帖无愆讹。圣主方求才，四海张网罗。麒麟并凤凰，所获宁为多。如君必见取，为君吟菁莪。","dynasty":"宋代","title":"送黄彦发还台"}
{"author":"郭祥正","content":"松槚相望孰俊名，高才暂屈浚遒城。公庭寂寂无留讼，四野熙熙有让耕。未作盐梅调鼎鼐，且铿金玉直蓬瀛。病骸尚阻趋东阁，怀抱思君为一倾。","dynasty":"宋代","title":"病中先寄慎宰阎公达承议"}
{"author":"郭祥正","content":"西湖寄榻绝逢迎，唯只云山似有情。底事却忘迁谪恨，江南无此赤鲟羹。","dynasty":"宋代","title":"食紫莼赤鲟示王博士二首其二"}
{"author":"郭祥正","content":"二月风光着意看，莫思旅食久艰难。林间莺喜绵蛮语，水畔花愁料峭寒。游子牵衣拦道饮，美人携瑟上楼弹。少陵野老谁能继，君有新诗合筑坛。","dynasty":"宋代","title":"次韵君仪风物可爱之什"}
{"author":"郭祥正","content":"素质曾将兰麝熏，开轩有意待游人。请看一架晴空雪，又胜桃源洞里春。","dynasty":"宋代","title":"宗公香莹轩二首其二"}
{"author":"郭祥正","content":"梅花落尽杏花迟，终日廉纤细雨霏。不倒一樽消客恨，可令醒眼送春归。","dynasty":"宋代","title":"招陈守倪倅小酌"}
{"author":"郭祥正","content":"自君之往矣，幽房守岁华。眉头匀翠淡，裙带缕金斜。魂魄空成梦，音书不到家。凭谁度庾岭，和泪寄梅花。","dynasty":"宋代","title":"庐陵乐府十首其八"}
{"author":"郭祥正","content":"上人胸腹包琅玕，醉目睥睨临冰纨。墨池顷刻波澜翻，虬龙尾尾垂云间。摇曳天矫若可攀，霹雳轰斧电火骞。卒章雨雹霏漫漫，澒洞恐惧坤轴掀。白沙纵横仆鼍鼋，屋漏壁折安足言。鸟惊出林避弹丸，斗高复下腾修翰。朽木欲折枯藤攒，逸兴不顾长毫乾。客如堵墙争纵观，讵知垩尽吾鼻端。黄金论斗珠走盘，数字不售尤为难。尔尝爱我说玄理，为我落笔动盈纸。张颠怀素嗟已矣，上人之书无与比。","dynasty":"宋代","title":"谢冲雅上人惠草书"}
{"author":"郭祥正","content":"青幢碧盖俨天成，湿翠濛濛滴画楹。禅客自陪千岁老，游人时把一樽倾。耻随桃李春风短，夺尽松篁夜气清。安得鬼仙提巨笔，不容左纽独传名。","dynasty":"宋代","title":"芜阴北寺桧轩"}
{"author":"郭祥正","content":"桥短故名长，路穿云水乡。游人欲归去，濯足弄残阳。","dynasty":"宋代","title":"和杨公济钱塘西湖百题其九十七长桥"}
{"author":"郭祥正","content":"稍止今朝雨，犹埋瘴岭云。乱流安可塞，故老未尝闻。阴怪群难数，阳光晚渐分。仅能存井邑，不复念锄耘。","dynasty":"宋代","title":"稍霁二首其一"}
{"author":"郭祥正","content":"投老应须结主知，翱翔郎省已多时。南风一送轻舟去，更与何人细论诗。","dynasty":"宋代","title":"次韵池守富仲容寄诗酒为别二首其一"}
{"author":"郭祥正","content":"与子初执手，效彼瑟与琴。子去既不返，谁复知我心。宝刀能切玉，愿断金乌足。留住枝上春，花红叶长绿。懊恼复懊恼，憔悴变妍好。不见庭中兰，埋没随百草。","dynasty":"宋代","title":"庐陵乐府十首其三"}
{"author":"郭祥正","content":"花枝自倚青春笑，客恨须凭浊酒迷。望断夕阳无问处，只今应照故园西。","dynasty":"宋代","title":"又和其五"}
{"author":"郭祥正","content":"玉帐元戎金马儒，还同严武在成都。新诗欲得何人和，席上能容杜老无。","dynasty":"宋代","title":"次五羊先寄帅公颖叔"}
{"author":"郭祥正","content":"平生乐山水，听客谈天台。盘石摩挲浸海月，瀑布淙射烟霞开。山腰喷作千岩雨，潭底昼夜轰风雷。诸峰攒丛护宝刹，地与世隔无纤埃。仙葩灵鸟四时有，石矼玉洞清风来。施夫子，欲长往，高谢功名脱尘网。况有西来老佛师，了悟无生任消长。若许陶潜载酒过，便驾苍虬逐真赏。","dynasty":"宋代","title":"天台行送施山人"}
{"author":"郭祥正","content":"可惜花飞尽，春归客未归。艰难行路险，老大赏心稀。翰墨谁曾问，渔樵与愿违。江干空驻目，藜杖得相依。","dynasty":"宋代","title":"可惜"}
{"author":"郭祥正","content":"东湖北溆水相通，十里荷花半白红。冷艳已能消酷暑，暗香时复散清风。欲眠别浦无鱼艇，且倚疏栏学钓翁。云起仙庭飞晚雨，洒然身世出尘笼。","dynasty":"宋代","title":"东湖"}
{"author":"郭祥正","content":"念昔未弱冠，与君昆弟游。各怀经纶业，壮气凌阳秋。知音得袁宰，鉴赏称琳璆。君家天地崩，泣血城南陬。释服就乡举，名姓必见收。数为礼部黜，考命宁怨尤。子山仅五十，感疾遽不瘳。子美如孤鸿，哀鸣大江头。其声最酸楚，闻者皆涕流。有才多困蒙，此理不可求。我初佐星子，老守如素仇。避之拂衣去，寓迹昭亭幽。篇章自此富，写咏穷欢忧。慈母待禄养，复尉湓浦州。随辟宰环峰，碌碌三载周。才归遭酷罚，五体戕戈矛。旦夕期殒灭，馀生安敢偷。粗能襄事毕，寒饿妻儿羞。复入湖外幕，万里浮扁舟。几葬江鱼腹，迍邅百端愁。到官未三月，开疆预参谋。招降五万户，给田使锄耰。论功辄第一，谤语达冕旒。得邑敢自诉，断木当沉沟。儿女相继死，泣多昏两眸。脱去殊未能，游鳞已吞钩。春风吹瘦颊，黄尘蒙弊裘。才趋合肥府，又鞫历阳囚。荒庭忘岁月，忽见花枝柔。清明动乡思，一水嗟滞留。却忆藏云会，雕盘荐珍羞。高吟凌李杜，猛饮咍阮刘。野寺想如昨，游人今白头。倏忽三十年，老大功名休。日毂不暂止，吾生信如沤。有酒尚可醉，馀事皆悠悠。","dynasty":"宋代","title":"昨游寄徐子美学正"}
{"author":"郭祥正","content":"殊方留滞客，迁馆避諠哗。破榻依寒竹，疏窗对晚花。燕归疑识面，鸟噪默怀家。囊橐无书卷，新愁有五车。","dynasty":"宋代","title":"迁居"}
{"author":"郭祥正","content":"落尽梅花君未归，且携樽酒赋新诗。逢人少说瑶台事，得道宁要俗子知。","dynasty":"宋代","title":"次曲江先寄太守刘宜翁五首其五"}
{"author":"郭祥正","content":"龙蟠大地藏山腹，瑞气蒙笼紫金屋。香炉万丈擎碧霄，二涧斜飞落寒玉。晋朝遗事唐人辞，皴斮龟螭尚堪读。楼烦真人应梦来，夜斧丁丁神伐木。安帝亲留步辇迎，灵运开池素华馥。会随流转不成尘，灯焰明明自相续。游人未达此理元，安得清凉灭贪欲。我今弃官脱尘网，僧宝瞻依无不足。跨黄牛，骑白鹿，时时自唱无生曲。无生曲，君试听，五音六律和不得，为君写作东林行。","dynasty":"宋代","title":"东林行"}
{"author":"郭祥正","content":"圣世销兵久，楼船不复藏。清澜浮桂楫，红袖荐瑶觞。荇菜风牵碧，荷花雨迸香。孔融真爱士，宁厌祢生狂。","dynasty":"宋代","title":"元舆待制藏舟浦宴集"}
{"author":"郭祥正","content":"同异从来势所分，感君怜我屡过门。西风扫尽林间瘴，更欲相要倒一樽。","dynasty":"宋代","title":"寄李伯华法曹"}
{"author":"郭祥正","content":"瘦马徐行三百里，扑扑黄尘眼双眯。手携簿法趋使台，惟恐瑕玼烦摘指。蓝衫戚戚走廊庑，与坐抚循颜色喜。琅琅先诵荆州吟，醉来捉住鲸鱼尾。如今无复气凌云，垂首低徊逐泥滓。须臾又忘按察尊，罗列壶觞瞰池水。圆荷翻风碧玉软，幽鹭得鱼团雪起。正当烦暑浩如秋，更听高谈清入髓。君臣会合前世无，朝廷万事图新美。甲花照日御营寒，胡命悬丝朔风里。自嗟虽老力未衰，命未遇知甘摈死。南山射虎竟残年，不得封侯亦徒尔。感君欲引西江波，涸辙行将脱蝼蚁。功名成就须报恩，莫道江南无壮士。","dynasty":"宋代","title":"谢淮西吴提举"}
{"author":"郭祥正","content":"久悟寻真诀，应为蜕骨仙。寿龄过九十，功行满三千。旧话皆如约，知心信有缘。相思一杯酒，和泪洒云泉。","dynasty":"宋代","title":"书寻真观王契元先生祠堂"}
{"author":"郭祥正","content":"不记西亭醉别时，别来佳句愈瑰奇。心随云影沈天角，梦逐滩声到海湄。满目青山谁共乐，何年黄卷得同披。遥怜严武能为帅，幕下争传杜老诗。","dynasty":"宋代","title":"次韵广幕黄承事见寄二首其一"}
{"author":"郭祥正","content":"春归漳岸扑晴岚，紫燕黄鹂若纵谈。自愧不才甘薄禄，喜逢佳客解羸骖。仙山有路终难继，海品论珍昔未谙。地胜人醇真可乐，梦魂无复忆江南。","dynasty":"宋代","title":"次韵俞资深承事二首其二"}
{"author":"郭祥正","content":"扶桑并咸池，窅窅殊在下。真阳涵素光，无昼亦无夜。神体当自保，不与物俱化。运龄从此长，尘缘顿消谢。","dynasty":"宋代","title":"游仙一十九首其三"}
{"author":"郭祥正","content":"至宝岂无源，源深人姓钱。直须朝海去，馀派保千年。","dynasty":"宋代","title":"和杨公济钱塘西湖百题其三十三钱源"}
{"author":"郭祥正","content":"溪岸逢春暮，柔条尽意攀。轻鸥翔近渚，好鸟响空山。小艇长攲侧，孤云自往还。远游成底事，白首忆乡关。","dynasty":"宋代","title":"溪岸"}
{"author":"郭祥正","content":"十亩方塘四岸榕，夕阳初尽月生东。不嫌瘴地无家别，犹喜山房有路通。宁使五尘长我缚，得超三界与师同。迁居却作安居计，病入残年两耳聋。","dynasty":"宋代","title":"迁居西湖普贤院寄自省上人"}
{"author":"郭祥正","content":"草色葱苍遍冢丘，花枝红白倚城头。凭谁唤取王摩诘，画出伤春一段愁。","dynasty":"宋代","title":"次韵安止春词十首其六"}
{"author":"郭祥正","content":"曲巷无人至，幽居觉日长。数声猜旧燕，一缕惜残香。著雨花枝困，攲风柳带忙。梦魂招不得，惟是到君傍。","dynasty":"宋代","title":"雨中怀倪敦复因以密云团寄之二首其一"}
{"author":"郭祥正","content":"挥金爱士气尤雄，暂拥旌旗碧海东。十八素娥倾皓月，三千佳客倚春风。高才可惜经纶晚，把酒何时笑语同。霜落草枯应射虎，短衣匹马欲随公。","dynasty":"宋代","title":"寄惠守苏元之"}
{"author":"郭祥正","content":"尝读大易辞，可止戒遇险。麓山俯城郭，盘盘进以渐。重岗如连环，斗起若圭琰。佛宫敞金碧，儒舍陋茅广。修篁万兵肃，老柏壮士俨。独鹤时一鸣，众鸟归翼敛。兰风新麝裂，芰雨真珠飐。虚堂群动寂，冠缨堕枕簟。颓然委支体，清梦竟无魇。引坑酌醇醑，激齿碎圆芡。载歌少陵篇，一重复一掩。桃源归路隔，回首惊俗检。不唯纵逍遥，且喜远邪谄。清湘稚子浴，其乐吾与点。况闻长老言，了悟生理忝。心如碧莲花，忍使红尘染。又爱御史碑，白玉不可玷。能忘迁谪忧，直笔正褒贬。清旷终何为，名迹漫镌剡。吾君方更化，凡百务节俭。楚封劳贤侯，重地比二陕。施为若霖雨，一饱苍生歉。新法持以归，恋山休荏苒。想当奏御时，和气动舜脸。拜恩明光殿，日射腰金睒。","dynasty":"宋代","title":"湘西四绝堂再送蔡如晦其二"}
{"author":"郭祥正","content":"羁栖海上州，岁晚得师游。句泻碧潭月，篇成清夜秋。云根龙洞锁，花气蜜房收。此理何人达，营营枉白头。","dynasty":"宋代","title":"览进醇老诗卷"}
{"author":"郭祥正","content":"使君心画天下无，构厅宣诏西南隅。晓光初散射檐桷，夜气欲合吞江湖。甓甃摩挲滑瑶玉，重窗窈窕明青朱。胡生画手出前辈，素壁为写巫山图。一条江练澄碧落，十二峰色峨珊瑚。元猿老虎啸彷佛，长松瘦石寒扶疏。中间皓鹤最恬淡，九霄独立形神孤。君去班春劝耕稼，君归命客同欢娱。三冬垂帘醉春瓮，六月静坐临冰壶。巴笺血色洒醉笔，五字七字排玑珠。和风匝地怨气灭，险吏缩手穷氓苏。地随人盛古今好，姑熟自此为名区。君不见滕王阁庾公楼，樽罍千载誇风流。又不见宴寝一诗尚不灭，至今人道韦苏州。噫吁嚱，四座勿歌听我歌，宣诏之名君谓何。守臣不壅帝王泽，六合长静无干戈。","dynasty":"宋代","title":"宣诏厅歌赠朱太守"}
{"author":"郭祥正","content":"葫公家在东园隅，世族蕃衍今仍孤。平生嗜酒少知者，请说懒散提携初。杖头世界迷日月，豁然心地无榛芜。人人未饮公辄醉，坐卧只与樽罍俱。章华开口泄上旨，毛颖秃发非中书。贪官虽得后乃辱，智虑可惜于身疏。岂如葫公泛沧海，不用鼓枻并乘桴。蓬莱顶上受玉液，酣酣至乐忘荣枯。劫火任灭公未醒，不复愿进承明庐。承明侍宴尽金玉，君岂有意来相呼。","dynasty":"宋代","title":"和懒散赠葫公"}
{"author":"郭祥正","content":"飞盖穿林外，行厨就竹间。酒狂思海泻，歌响遏云还。逸骥方腾跃，疲驽强附攀。磨崖记名姓，长伴水潺潺。","dynasty":"宋代","title":"廖华国史君致酒"}
{"author":"郭祥正","content":"学行从来著，官临益有规。众人皆信谤，惟我独无疑。万里还趋幕，三年且待时。烟霄歧路在，晚达未为迟。","dynasty":"宋代","title":"送褚南翁赴浔幕"}
{"author":"郭祥正","content":"长江泻危矶，雷怒安可向。烟云忽藏月，鲸鲵互喷浪。朱衣叱犀火，丹青岂能状。引杯聊醉吟，径卧巨鳌上。","dynasty":"宋代","title":"追和李太白姑熟十咏其八牛渚矶"}
{"author":"郭祥正","content":"六月想冰雪，此泉清且深。相如方病渴，植杖故来寻。","dynasty":"宋代","title":"和杨公济钱塘西湖百题其八十九夏凉泉"}
{"author":"郭祥正","content":"开池得双泉，因泉构华屋。池中种菱荇，池上列花竹。与春蘸新红，遇风摇净绿。轻鸥自飞舞，纤鳞随出缩。操舟往江海，端忧龙蜃触。卷衣入山林，而防虎狼欲。岂如一凭栏，俯仰快心目。朝吟吟有馀，暮醉醉不足。双泉长涓涓，比公享天禄。公归民怀公，听我双泉曲。","dynasty":"宋代","title":"双泉轩赠太平守梁正叔"}
{"author":"郭祥正","content":"神尼凿一塔，杳在碧云端。舍利夜光现，君须正眼观。","dynasty":"宋代","title":"和杨公济钱塘西湖百题其五十九神尼塔"}
{"author":"郭祥正","content":"渔船归尽晚江空，只有杨花罥细风。多少春愁与春恨，为君都付酒杯中。","dynasty":"宋代","title":"次韵和孔周翰侍郎洪州绝句十首其二"}
{"author":"郭祥正","content":"仙翁得仙朝玉皇，当时种杏盈山冈。传闻落英堰流水，每到三月溪泉香。白云霏霏出幽谷，独鹤沉沉唳乔木。寒潭深处睡蟠龙，灵草芳时跃青鹿。丈人何年居此间，诜诜孙子如芝兰。抱才求进十五六，亦有随计乡书还。步兵傲世逸千载，谁道风流至今在。软炊玉粒烹黄鸡，客子虽多竟相待。我爱长吟登好山，到此便欲辞尘寰。可能筑室辄延我，为君鍊熟黄金丹。丹成大笑分一粒，坐令绿发回朱颜。浮生百岁不早悟，日月扰扰空循环。","dynasty":"宋代","title":"题杏山阮氏高居"}
{"author":"郭祥正","content":"念念递迁谢，新新来未停。把镜览素发，不觉今年生。生世能几何，焰长烛愈短。劝吾杯中物，到手莫辞满。阳春才烂漫，花片已飞舞。纷如晴后雪，半作燕巢土。尧舜竟何在，楚汉空战争。胜负一日事，寂寥千载名。隐几聊自悲，悲竟复长啸。真体元空无，谁与我同调。","dynasty":"宋代","title":"把镜"}
{"author":"郭祥正","content":"青帝留行迹，岩前春不归。尽从霜与雪，君看碧依依。","dynasty":"宋代","title":"和杨公济钱塘西湖百题其五十二青林岩"}
{"author":"郭祥正","content":"红浪滔天玉海春，方壶有路可藏真。长鲸一吸桑田变，知是人间几岁人。","dynasty":"宋代","title":"酒海吾饮器也"}
{"author":"郭祥正","content":"公爱宣城心不休，当年应梦似崔侯。两条溪水横穿市，十里昭山半在州。小杜一时誇俊逸，玄晖千载擅风流。青毡旧物虽勤请，金马新恩定再留。","dynasty":"宋代","title":"次韵行中龙图思宣城"}
{"author":"郭祥正","content":"十年想见苏夫子，闻说腰金便弃官。云在皖山峰上住，龙归潜水窟中蟠。已无俗坌心休洗，更有春醪盏不乾。我亦江南专一壑，忆君相伴把渔竿。","dynasty":"宋代","title":"寄致政苏子平大夫"}
{"author":"郭祥正","content":"衡茅颇幽独，物景资所好。脩篁清风来，远渚晓烟冒。才短难趋时，囊空不忧盗。静几无纤尘，焚香读真诰。","dynasty":"宋代","title":"溪上闲居其三"}
{"author":"郭祥正","content":"元丰五年秋，七月十九日。猛风终夜发，拔木坏庐室。须臾海涛翻，倒注九溪溢。湍流崩重城，万户竞仓卒。万牛岂复辨，涯渚恍已失。婴老相携扶，回首但悽慄。忧心漫如焚，救疹竟无术。忆昨摄印初，岁望颇云吉。田畴时雨足，粳糯各秀实。胡为兆阴怪，平地遭潏汨。尤嗟梁栋材，中道摧折毕。日月有常度，金行正萧瑟。畴咨风雨师，残害皆天物。天心本好仁，忍视久不恤。况今大上圣，治具严且密。骑马藏民间，教兵授神笔。四夷还旧疆，百辟奉新律。固宜集和气，祥瑞为时出。缘何漳南民，憔悴抱愁疾。终当呼长鲸，一吸见蓬荜。","dynasty":"宋代","title":"漳南书事"}
{"author":"郭祥正","content":"一朝倾盖若忘年，更把新诗物外传。侧望风流还入幕，应怜憔悴未成仙。离樽谩托春风里，短棹行依瘴海边。十斛明珠君不惜，珊珊投掷满巴笺。","dynasty":"宋代","title":"次韵湛判官送别"}
{"author":"郭祥正","content":"霜雪萧然满鬓须，平生忧患更无如。强倾浊酒消尘事，每见荒榛忆旧居。倦鸟久摧千里翼，故人频枉数行书。城头高阁何时到，多在三春细雨馀。","dynasty":"宋代","title":"次韵元舆见寄二首其二"}
{"author":"郭祥正","content":"裂瓦攲椽五六间，地形高下颇依山。黄鹂相应雨初过，绿树成阴春已还。土灶有烟营饭饱，柴门无客任苔斑。却思一钓沧浪去，蘋叶蓼花相伴閒。","dynasty":"宋代","title":"开元客馆"}
{"author":"郭祥正","content":"吴老归泉后，人间未有君。春深来阳草，月乱采江云。孤啸猿求侣，哀鸣雁失群。姑溪一樽酒，遥酹五峰坟。","dynasty":"宋代","title":"吊故友吴延之屯田"}
{"author":"郭祥正","content":"笑上蓬莱第一山，葱苍半落有无间。金云璧月夜何永，玉殿珠楼人斗閒。五岳已能超险路，九天从此造玄关。回头为问桃源客，底事鸡鸣便欲还。","dynasty":"宋代","title":"追和紫霞翁记梦二首其二"}
{"author":"郭祥正","content":"读君小山诗，语势欲飞舞。乃知甘与贾，年少心则古。又如东方生，用之必为虎。予方坐空谷，屏息避烦暑。开缄揖清风，不觉生毛羽。携之出人间，瑶池赠王母。","dynasty":"宋代","title":"酬彭法曹留题小山用次来韵"}
{"author":"郭祥正","content":"遥怜李太白，吟望瀑布水。不知三峡流，翠洒虚烟里。雄声雷雨骤，远响松风靡。谁留千丈虹，长在云根倚。遂令车马来，朗瞻楼殿启。明明银色界，浩浩蟾波洗。居中梵天众，闻思悟玄理。长老乃摩诘，取供在弹指。普薰毛孔香，真宝超凡鄙。病夫寄一榻，清泠濯心耳。飘然睡乡去，策杖中夜起。不能跨鲸鱼，挥笔信非美。","dynasty":"宋代","title":"宿栖贤寺"}
{"author":"郭祥正","content":"自挈壶浆款庙门，黄蕉丹荔荐清芬。沈烟未过盘中篆，电影已翻江上云。霈泽不惟滋稼穑，凉飙仍为扫岚氛。圆山信作漳南镇，想恋枇杷玉色醺。","dynasty":"宋代","title":"圆山谢雨二首其二"}
{"author":"郭祥正","content":"鹗飞不在泥，决有青云趣。凤凰不妄出，恐为时所误。桓桓南都贤，幸遭明主顾。垂绅正手板，磊落奏治具。源流出无穷，胸胆豁以露。帝曰卿良哉，予僚汝之父。果见麒麟儿，腾骧蹈前步。擢为东宫允，往漕八州赋。予将观汝能，慎勿惮细故。朅来重湖南，君恩密宣布。拔才惟俊明，逐吏皆狡蠹。朝廷方更化，免役出金助。深沉详施为，委曲善告谕。有司绝诛求，比屋乐农务。贫富一以均，歌颂喧道路。七月新书成，入奏驰骏驭。君来万家春，君去秋色暮。清湘似君心，偏使丑影惧。何时到金阙，显用期必遇。成法无瑕玼，后效有程度。皇皇太上圣，赫赫师尹辅。大业日愈新，虚怀未尝饫。谏垣将峻陟，使节岂还付。却忆仁祖朝，天下复庠序。南都最为盛，万里英材聚。严严高平公，明堂真栋柱。尚书继踵来，两献仲舒疏。君家有大阮，敛缩未腾翥。名声晚乃达，霖雨今仍霪。信哉颜渊氏，必用孔子铸。邦家不乏才，社稷永盘固。伊予亦何人，不异罝中兔。时命适大谬，与物竟多迕。卑栖邵陵幕，窃禄饱婴孺。不才甘委置，朽木费吹嘘。一朝逢知己，拔茅冀连茹。翻思刷羽翰，翩翩厕鸳鹭。不然弃已归，筑室幽闲处。吐纳元和津，万事不挂虑。韩子亦尝云，岂肯居沮洳。","dynasty":"宋代","title":"送湖南运判蔡如晦赴阙"}
{"author":"郭祥正","content":"焚香瞻五仙，登楼瞰沧海。题轩名双林，却酒饭蔬菜。还趋法性寺，烂漫发幽晦。房公润经处，兰茝遗芳在。老木已千年，成林播佳话。危坛半颓缺，曾传祖师戒。达多与药止，古像各潇洒。归时已残阳，心渊生沆瀣。兰亭世俗饮，尚足传异代。佛境清净缘，浩劫永不坏。聊志一日游，结交向方外。","dynasty":"宋代","title":"志游呈蒋帅颖叔"}
{"author":"郭祥正","content":"海潮溪鹭绝纤尘，酒浪灯花自在春。醒眼莫嫌长醉客，回头俱是幻泡身。","dynasty":"宋代","title":"安止同登王园葆光阁二首其二"}
{"author":"郭祥正","content":"黄尘蔽日晚风高，两目昏花客思劳。却忆江南渔父乐，河鲀入网采蒌蒿。","dynasty":"宋代","title":"原武按堤其三"}
{"author":"郭祥正","content":"鸿雁殊未来，思君一弹琴。泠泠别鹤语，折尽幽兰心。蛛丝漫相续，难系骅骝足。白日无时停，云鬓宁长绿。年华要不老，不若丹青好。对之虽无言，犹胜种萱草。","dynasty":"宋代","title":"庐陵乐府十首其二"}
{"author":"郭祥正","content":"官醪不许买，兵酝未尝得。愁杀避俗翁，甘为独醒客。缘何魏夫子，心仁生悯恻。双壶辄分送，涸鳞被甘泽。铛杓再施设，并欲醉君德。百川供长虹，叱吒天地窄。尽从秋水来，大笑问河伯。胡为辨牛马，滟滟浮月魄。","dynasty":"宋代","title":"谢魏户曹惠酒"}
{"author":"郭祥正","content":"妾面如花开，妾心似兰死。花开色易衰，兰死香不已。愿持枯兰心，终焉托君子。君行胡不归，两见秋风起。鸿雁只空来，音书无一纸。夜夜梦见君，朝朝懒梳洗。不忆霜月前，丝桐为君理。千古万古悲，悠扬逐流水。","dynasty":"宋代","title":"代古相思"}
{"author":"郭祥正","content":"灵芝宫，乃在沧海之上，白云之中。楼阁缥缈金间碧，玉花露湿香随风。寒光长莹别有月，笙箫间作春冲融。来时不记梦中路，觉后唯闻长乐钟。神仙谁云与世隔，暂游复返精诚通。倏然物化岂真往，举杯彷佛声传空。蓬莱异馆信非妄，罗池庙食今犹丰。仕途机阱了可畏，天地虽广身不容。低催至死寄僧榻，旷达一念超樊笼。挥毫不似人间世，想见光焰如长虹。","dynasty":"宋代","title":"灵芝宫"}
{"author":"郭祥正","content":"英词妙翰两无双，彼有浯溪此北江。下视尘寰真一撮，到无难处为公降。","dynasty":"宋代","title":"颖叔为余亲札补到难并和篇开刻既成以二绝句送上其二"}
{"author":"郭祥正","content":"湖添秋气净，鸟伴夕阳沉。呜咽城笳起，犹忘归去心。","dynasty":"宋代","title":"和杨公济钱塘西湖百题其一○○西水亭"}
{"author":"郭祥正","content":"双壶分送赤泥封，辟恶须令气吐虹。何用江心铸明镜，清樽照面似青铜。","dynasty":"宋代","title":"敦复午节惠酒"}
{"author":"郭祥正","content":"桥下无悬瀑，桥边多绿苔。跨空才一丈，何处特飞来。","dynasty":"宋代","title":"和杨公济钱塘西湖百题其四十石桥"}
{"author":"郭祥正","content":"不得公孙一舞看，空嗟尘渍血痕乾。铸成星斗生光焰，化作龙蛇会屈盘。金匣藏时天地静，玉池磨处雪霜寒。谁为将相扶明主，此物能令社稷安。","dynasty":"宋代","title":"剑"}
{"author":"郭祥正","content":"笑上蓬莱第一山，葱苍半落有无间。金云璧月夜何永，玉殿珠楼人斗閒。五岳已能超险路，九天从此造玄关。回头为问桃源客，底事鸡鸣便欲还。","dynasty":"宋代","title":"追和紫霞翁记梦二首其二"}
{"author":"郭祥正","content":"元丰五年秋，七月十九日。猛风终夜发，拔木坏庐室。须臾海涛翻，倒注九溪溢。湍流崩重城，万户竞仓卒。万牛岂复辨，涯渚恍已失。婴老相携扶，回首但悽慄。忧心漫如焚，救疹竟无术。忆昨摄印初，岁望颇云吉。田畴时雨足，粳糯各秀实。胡为兆阴怪，平地遭潏汨。尤嗟梁栋材，中道摧折毕。日月有常度，金行正萧瑟。畴咨风雨师，残害皆天物。天心本好仁，忍视久不恤。况今大上圣，治具严且密。骑马藏民间，教兵授神笔。四夷还旧疆，百辟奉新律。固宜集和气，祥瑞为时出。缘何漳南民，憔悴抱愁疾。终当呼长鲸，一吸见蓬荜。","dynasty":"宋代","title":"漳南书事"}
{"author":"郭祥正","content":"缥缈朱楼浮绛烟，瀰漫碧酒汎金船。琼花满树春长在，知是人间换几年。","dynasty":"宋代","title":"太平天庆观题壁五首其一"}
{"author":"郭祥正","content":"同异从来势所分，感君怜我屡过门。西风扫尽林间瘴，更欲相要倒一樽。","dynasty":"宋代","title":"寄李伯华法曹"}
{"author":"郭祥正","content":"番禺西城偏，九石名九曜。危根插沧浪，古魄镇临眺。何人试巧手，凿此混沌窍。森森毛发散，伟伟仪形肖。葱苍翠雾湿，玲珑秋月照。痕添海潮上，声酸朔风叫。龙归忧利剑，鳌泣怖长钓。曾非借霹雳，安得离岩峤。菱溪与太湖，所得信未妙。谁将置濠隍，我愿植廊庙。坚贞以类举，邪僻令遁跳。濡毫勒阴崖，卑语君莫诮。","dynasty":"宋代","title":"九曜石奉呈同游蒋帅颖叔吴漕翼道"}
{"author":"郭祥正","content":"忆昔江头别，悲欢失后期。奸言诬直节，枉狱累明时。白玉原无玷，青天孰可欺。有儿能雪耻，泉壤释馀悲。","dynasty":"宋代","title":"故临川太守石公挽词二首其一"}
{"author":"郭祥正","content":"宦情聊落甚，况在九溪边。瘴雾易成雨，飓风偏覆船。水残馀盗贼，村迥少人烟。欲达中州信，迢迢路六千。","dynasty":"宋代","title":"宦情"}
{"author":"郭祥正","content":"泐潭月公晦，其禅妙诸方。传之晋伯明，独步入豫章。一登上蓝座，日月迥辉光。问法瞻丈室，方广不可量。人人得甘露，灌顶心清凉。又通世俗书，落笔皆文章。众鸟难悉名，卓然唯凤凰。羽仪下云霄，五色在山冈。先帝昔临御，京城开宝坊。明诏求法才，众老争低昂。惟师不妄念，安之如太行。乃知北远师，驾幸不下床。所传信匪讹，千载两相望。篁竹架清风，乔松裛寒霜。回心剃须发，永愿陪翱翔。","dynasty":"宋代","title":"赠上蓝晋禅师"}
{"author":"郭祥正","content":"曲水浮基竹绕檐，月华初度晚凉添。羽觞滟滟荷敷绿，象箸森森笋迸尖。白眼傲时饶阮籍，素琴调曲慕陶潜。城居乐隐能如此，中散风流友弟兼。","dynasty":"宋代","title":"许氏乐隐亭"}
{"author":"郭祥正","content":"六博成书意在仙，每要佳客造玄天。不由功行浑由彩，一局升沉亦偶然。","dynasty":"宋代","title":"题苏紫霞选仙集后二首其一"}
{"author":"郭祥正","content":"楼外青山似故人，雨馀山色静无尘。青山依旧人还老，一片离愁挂晚春。","dynasty":"宋代","title":"再至汀州倅宅南楼二首其二"}
{"author":"郭祥正","content":"历览古都会，金陵冠南州。天开钟阜倚，江转玉绳流。异代有兴废，前贤归冢丘。草没乌衣巷，尘埋结绮楼。城空龙虎踞，台罢凤凰游。默想秦淮月，曾悲玉树秋。","dynasty":"宋代","title":"追和李白金陵月下怀古"}
{"author":"郭祥正","content":"君家大阮最能诗，又见麟孙出盛时。笔力纵横驱阵马，成才不患少人知。","dynasty":"宋代","title":"寄陈显仁秀才二首其一"}
{"author":"郭祥正","content":"方外原无地，空中忽有门。请君从此入，辄莫羡桃源。","dynasty":"宋代","title":"和杨公济钱塘西湖百题其三十一方外门"}
{"author":"郭祥正","content":"岚云送雨一番凉，把酒休言忆故乡。荔子鲥鱼相伴熟，画船搥鼓下灵羊。","dynasty":"宋代","title":"雨霁小饮示曾令"}
{"author":"郭祥正","content":"鸿雁殊未来，思君一弹琴。泠泠别鹤语，折尽幽兰心。蛛丝漫相续，难系骅骝足。白日无时停，云鬓宁长绿。年华要不老，不若丹青好。对之虽无言，犹胜种萱草。","dynasty":"宋代","title":"庐陵乐府十首其二"}
{"author":"郭祥正","content":"形坏影亦灭，有神竟何依。漠漠空木中，岂知经四时。以此为长年，谁人不同归。儿孙汝勿泣，朋旧汝勿悲。岁月易经过，冥默终相期。","dynasty":"宋代","title":"拟挽歌五首其二"}
{"author":"郭祥正","content":"谁怜龃龉老明时，把酒寻春已恨迟。舟漾绿波飞舴艋，烟笼青瓦湿琉璃。狂嗟李白驱鲸海，醉笑陶潜倚菊篱。争似隔林闻一曲，与君重赋杜秋诗。","dynasty":"宋代","title":"阮希圣新轩即席兼呈同会君仪温老三首其三"}
{"author":"郭祥正","content":"已别城楼景，还登树杪亭。地高邻北斗，山远接南溟。蟾影依云断，樵歌隔浦听。客愁安用遣，此处可忘形。","dynasty":"宋代","title":"登清音亭二首其一"}
{"author":"郭祥正","content":"薄暮杳何适，高高登古亭。地无南国瘴，帘卷半空星。石瘦长人立，潭春皓雪停。短才吟不就，终欲付丹青。","dynasty":"宋代","title":"登清音亭二首其二"}
{"author":"郭祥正","content":"暂阻龙山雨，还思凤阁人。凌云曾献赋，薄雾岂藏身。酒酿公田秫，羹调紫豉莼。稍晴应见过，酬唱莫辞频。","dynasty":"宋代","title":"雨中怀元舆"}
{"author":"郭祥正","content":"雨为华筵止，晴牵饮兴长。管弦随昼永，罗绮散风香。卫仗留春碧，宫衣想赭黄。明年今日事，归捧祝尧觞。","dynasty":"宋代","title":"雨晴都按口号呈元舆"}
{"author":"郭祥正","content":"怜我万里别，南荒多瘴埃。身为官事隔，酒托故人开。饮德知难报，论欢默可猜。宗家有毛女，冰洁胜寒梅。","dynasty":"宋代","title":"元舆怜我复有漳南之行以曲局不可出遂置一樽托公域弟酌发眷眷之情于此可见矣以四韵谢元舆并呈公域弟"}
{"author":"郭祥正","content":"一作城头饮，重论别后诗。倏然云雨至，应有鬼神悲。叙事公偏富，求声我最知。赓酬三百首，馀韵付咸池。","dynasty":"宋代","title":"与元舆论诗而风雨骤至"}
{"author":"郭祥正","content":"谁识子昂孙，新诗霭暮云。体兼诸谢备，名与少陵分。今去知无敌，从来自出群。南山能射虎，只许李将军。","dynasty":"宋代","title":"元舆近诗加妙用寄四韵"}
{"author":"郭祥正","content":"鲜鲤江湖味，香醪日月春。抚循时有赠，饱暖遂忘贫。玉缕空投箸，金波漫入唇。交情今乃见，晚节共松筠。","dynasty":"宋代","title":"谢元舆送鲜鲤煮酒"}
{"author":"郭祥正","content":"无物滋禅味，来烹北苑茶。碾成云母粉，香溅碧松花。消渴梅何俗，安神术谩誇。清谈尝数椀，莫笑老卢家。","dynasty":"宋代","title":"招孜祐二长老尝茶二首其一"}
{"author":"郭祥正","content":"昔人多嗜酒，今我酷怜茶。软玉裁成饼，轻云散作花。石泉助甘滑，肠胃涤烦邪。却怪少陵客，曾无新句誇。","dynasty":"宋代","title":"招孜祐二长老尝茶二首其二"}
{"author":"郭祥正","content":"鹿入望夷秦欲灭，真剑先流白蛇血。尉佗椎髻尔何为，漫占海隅蛟蜃穴。祝融之符天下归，岂假陆生三寸舌。千金装橐未为多，更上高台拜尧阙。至今人说朝汉台，不知此地藏蒿莱。使君好事一登赏，譬若古镜初磨开。香炉烟生石门晓，三山翠拥浮丘来。风松自作笙箫响，暮霞却捲旌旗回。长空无碍鸟无迹，人事宁须问今昔。琼浆且泛琉璃船，满眼夕阳留不得。登台何似登金门，烂吐文章侍君侧。愿公归作老姚崇，莫学江东穷李白。","dynasty":"宋代","title":"朝汉台寄呈蒋帅待制"}
{"author":"郭祥正","content":"会合嗟无酒，留连漫索茶。晚云随落日，归雁集寒沙。自达聊安命，多言任指瑕。吾宗有令弟，恩复出君家。","dynasty":"宋代","title":"竹子滩逢广漕张公诩二首其二"}
{"author":"郭祥正","content":"下方遥忆上方僧，素月青林隔几层。钟磬声沉香篆熄，只应诗思冷如冰。","dynasty":"宋代","title":"月下怀广胜华师"}
{"author":"郭祥正","content":"百年悯秋霜，念念流运歇。一昨辞周行，于今鬓垂雪。幽独谁为扶，寸心徒自折。翻然驾柴车，宾闳重款谒。与公论襟期，及此阳春月。英英栏中花，滋露正妍发。浊浊瓮中醪，浮醅想芬冽。朝廷用直道，郡邑罕所阙。嬿婉我之友，皎若环与玦。良辰不同乐，衰暮空惜别。","dynasty":"宋代","title":"暮春之月谒庐守陈元舆待制作"}
{"author":"郭祥正","content":"闻说观梅借烛光，今宵为我更开觞。月来枝上冰生艳，风过梢头玉有香。羌笛几声传旧曲，菱花一夜照繁妆。坐中老杜凌何逊，索酒题诗思欲狂。","dynasty":"宋代","title":"和倪敦复观梅三首其一"}
{"author":"郭祥正","content":"欲出西方更少留，云泉都占一岩幽。劝僧洗净阁前竹，要看南山十里秋。","dynasty":"宋代","title":"西方院"}
{"author":"郭祥正","content":"春事须臾不可留，花枝争上少年头。欲乘舴艋凌波去，何处佳人似莫愁。","dynasty":"宋代","title":"又和其六"}
{"author":"郭祥正","content":"一庵聊寄碧岩阴，忽得新诗慰我心。俊逸自追天马健，崩腾还与海涛深。门前俗子无行迹，物外松风有好音。病起可能携杖屦，共寻明月到溪浔。","dynasty":"宋代","title":"酬蔡温老秀才见寄"}
{"author":"郭祥正","content":"为问徐夫子，身閒心若閒。一樽陶令酒，十顷谢家山。云外冥鸿去，松颠独鹤还。令人起高兴，从此卜追攀。","dynasty":"宋代","title":"寄致政徐丞二首其二"}
{"author":"郭祥正","content":"邂逅穷荒遇俊才，故将怀抱向君开。功名未得金横带，老大空惊雪满腮。岭北嘉蔬无此笋，江南相识尚逢梅。夜阑莫作思乡梦，且听清歌更一杯。","dynasty":"宋代","title":"武溪亭劝顾归圣朝奉酒"}
{"author":"郭祥正","content":"风萧萧兮云蔼蔼，泉淙淙兮石皑皑。禽惊人兮，远飞去以复还。客醉其间兮，殊不知为冠带。发被衣颓以自顾兮，谁为吾仇。山花为我一笑兮，山草为我以忘忧。嗟世人之愚兮，竟营营以何求。求百年之宠荣兮，取万世之奴囚。怵谗舌之甚兮，尚毁孔而谤周。咄何得而何失兮，孰为马而为牛。歌数作兮饮未休，石骇以走兮泉凝而不流。起挽石以道泉兮，尔何我尤。吾将去乎世兮，结尔以长年之游。","dynasty":"宋代","title":"山中"}
{"author":"郭祥正","content":"佳客过穷巷，良朋复可要。静缘棋局乱，愁逐酒杯销。花底莺声度，林间雨点飘。晚春频一醉，何必拟松乔。","dynasty":"宋代","title":"谢君仪携酒要客慰唁愁寂二首其一"}
{"author":"郭祥正","content":"方外原无地，空中忽有门。请君从此入，辄莫羡桃源。","dynasty":"宋代","title":"和杨公济钱塘西湖百题其三十一方外门"}
{"author":"郭祥正","content":"交游气概如君少，患难扶持及我多。万里相思魂往返，一书报死泪滂沲。文场决策终难必，旅馆捐躯可奈何。犹得有儿传素业，几时归葬旧山坡。","dynasty":"宋代","title":"哭漳州蔡温老秀才"}
{"author":"郭祥正","content":"长城截湘江，盘盘据天险。承平逾百年，民富德泽渐。层居出云汉，门户当翠琰。尤爱湘西山，佛寺金碧俨。引泉甃深池，因崖起危广。长松争嵯峨，众木就退敛。远思秦汉间，疑此藏玉检。盘石可径卧，苔发滑胜簟。方塘才俯窥，引手取莲芡。四绝校重轻，欧沈信已忝。卓然韩杜诗，光焰不可掩。大羹味全醇，美玉灭瑕点。悄若蓬莱峰，夜浪岂忧飐。又如上帝箓，默诵破群魇。惟惊落俗口，一读一遭贬。知音希世逢，谁谓此言谄。穷奇须竟欢，忧来热吾脸。不得陪俊游，自知冗官玷。论情既霄壤，咫尺隔秦陕。不为谢安侈，应慕杨绾俭。赓酬继前唱，岩壁俟镌剡。去为经世霖，慰此楚封歉。离杯空酣酣，离恨犹冉冉。雁鸣洞庭阔，霜雪鬓毛染。行矣无淹留，路转双旌睒。","dynasty":"宋代","title":"湘西四绝堂再送蔡如晦其一"}
{"author":"郭祥正","content":"门横大溪溪净碧，人不捕鱼鱼稳潜。哀猿长啸雾垂地，饥虎一声风动帘。金仙像古苔藓剥，铁磬夜敲规矩严。道师达性傲时辈，不信书生来养恬。","dynasty":"宋代","title":"隐静寺其一"}
{"author":"郭祥正","content":"怜我酷嗜茗，远分名山泉。兹山固多锡，泉味甘尤偏。幸遇佳客便，十缸附轻船。开缸漱清泠，不待同茗煎。想君民事休，时时造泉边。入碾龙凤碎，浮瓯乳花圆。一啜未能止，七杯誇玉川。两腋生清风，飞逐蓬莱仙。江心与谷帘，较之孰为妍。欲报吾子惠，仍思陆生贤。","dynasty":"宋代","title":"谢胡丞寄锡泉十瓶"}
{"author":"郭祥正","content":"皎皎群峰照画栏，深深岩窦逼人寒。雪中更看玲珑雪，纵有丹青貌亦难。","dynasty":"宋代","title":"予家小山四首其四雪"}
{"author":"郭祥正","content":"飘飘秀色夺仙春，只恐丹青画不真。能为君王罢征戍，甘心玉骨葬边尘。","dynasty":"宋代","title":"林和中家观画卷五首其四王昭君上马图"}
{"author":"郭祥正","content":"谢家山下双溪阁，水远山深夏亦凉。霜练两条初合影，菱花一鉴泻馀光。樽罍日日邀宾客，仓廪年年富稻粱。更约诸孙勤问学，桂科将见绿衣郎。","dynasty":"宋代","title":"题谢氏双溪阁"}
{"author":"郭祥正","content":"南人不识白皑皑，直怪狂风舞乱梅。向道元戎召和气，岭云翻雪入城来。","dynasty":"宋代","title":"闻五羊今岁有雪口号寄颖叔修撰"}
{"author":"郭祥正","content":"久悟寻真诀，应为蜕骨仙。寿龄过九十，功行满三千。旧话皆如约，知心信有缘。相思一杯酒，和泪洒云泉。","dynasty":"宋代","title":"书寻真观王契元先生祠堂"}
{"author":"郭祥正","content":"碧瓦参差几万间，重楼复阁更回环。城池影浸水边水，鼓角声传山外山。凿落斗倾元弛禁，鞦韆争蹴未容閒。史君得意同民乐，日拥笙歌倒醉颜。","dynasty":"宋代","title":"次韵元舆临汀书事三首其二"}
{"author":"郭祥正","content":"真山返如假，叠径入云屏。不借湖光洗，朝朝泼黛青。","dynasty":"宋代","title":"和杨公济钱塘西湖百题其九十六南屏山"}
{"author":"郭祥正","content":"黄昏鸟飞绝，夜半猿啼切。纸帐寒不眠，开门见猛雪。","dynasty":"宋代","title":"山居绝句六首其六冬"}
{"author":"郭祥正","content":"南出长沙城，西渡潇湘水。谁铺碧鲛绡，迥透黄金底。中分橘直洲，隐若鳌背起。府邑古称雄，地势信少比。苟非仁义图，畴将甲兵洗。晚色烟雾开，人家明镜里。斯须舍舟楫，纵步踏兰芷。遥遥望松门，物象愈奇伟。枝叶既不繁，霜雪讵能毁。传云陶将军，屯营手植此。至今凌云气，犹如大君子。才过清风峡，路转不容跬。尘寰自此隔，佛界朗瞻跂。层梯上重门，绘塑光炜炜。皓鹤去无踪，寒泉但清泚。遂登法华台，平目瞰千里。返惊人世卑，堑壁徒为耳。连甍十万户，罗列在案几。想当韩杜时，荆棘晦遗址。不见湘西篇，惟誇道林美。幸同刘子来，纵视眼不眯。作诗君勿谦，前辈尚可拟。挥笔方争豪，求心翻自鄙。请看梁上题，半是泉中鬼。白发缠利名，何由外生死。道师深悟禅，软语听亹亹。明驱三乘车，济我岸超彼。台名将谓何，此喻有深理。香色存天然，了不染泥滓。救物运真悲，得法终日喜。","dynasty":"宋代","title":"同刘继邺秀才游岳麓登法华台呈如水长老"}
{"author":"郭祥正","content":"忘归归去尽强名，山鸟山花任送迎。未信史君长恋此，马头将逐诏书行。","dynasty":"宋代","title":"和子中忘归轩"}
{"author":"郭祥正","content":"扁舟未下连虞滩，韶石罗列谁雕刓。化工有意露怪变，待彼虞舜来观玩。泊舟登岸始远览，两峰直裂诸峰巑。青鸾低徊欲下饮，翠凤却舞抟修翰。蛰龙钁雷怒奋角，帝子出震初峨冠。日光扑扑散金蕊，莲花透澈琉璃盘。行衣十里仙雾湿，暝色一抹轻绡寒。我将仙崖想韶乐，北风忽变阴漫漫。松摇长空吼万壑，溪走石脚淙惊湍。遗音自与天地响，听不以耳精神完。重曈一去无复还，随风波兮陟云间。潇湘洞庭亦何有，竹上血泪千年斑。九成不作至道息，纷纷后世畴能攀。登韶石兮情飘飘而未尽，饬彼柴车兮且将造乎苍梧九疑之深山。","dynasty":"宋代","title":"韶石行"}
{"author":"郭祥正","content":"行手出烟雾，致酒清江台。水浅横沙露，林疏远山来。白鸟一双落，青猿三叫哀。谁展摩诘图，而把渊明杯。妙娥始七岁，弹筝殷晴雷。或如鸾凤吟，唤得阳春回。主人亚父孙，卓荦王佐才。高谈使我听，明珠欲倾怀。爽魄超太虚，月窟无飞埃。一饮不知醉，浩歌忘草莱。迟明系双棹，回首安在哉。尺水公自养，以待天门开。","dynasty":"宋代","title":"清江台致酒赠范希远龙图"}
{"author":"郭祥正","content":"有道归真主，无心恋旧房。一灯长不灭，分付水云乡。","dynasty":"宋代","title":"和杨公济钱塘西湖百题其十九赞宁僧录房"}
{"author":"郭祥正","content":"新亭彼谁搆，名因翰林揭。惟南极空旷，朗咏佳兴发。倾盖忘形骸，辄莫叹华发。归帆天外低，渡鸟云端没。中原峥嵘际，天堑限楚越。宁知承平来，但见山花歇。君相方圣贤，胡为念京阙。但穷林泉乐，蹑屐上崷崒。酒量孰先降，樽罍未云竭。欲寻太白坟，草间迷断碣。神交无古今，清风来飘忽。征辔还催人，东峰挂寒月。","dynasty":"宋代","title":"同陈公彦推官登峨嵋亭"}
{"author":"郭祥正","content":"旷怀王逸少，宅地如翔鸾。池水至今黑，云是墨未乾。施作金仙宫，楼殿排羽翰。银榜留飞乌，玉蜃吐惊湍。耶舍宝塔近，笔插青云端。贝叶五千书，两藏龙鳞蟠。钟磬递虚籁，松杉扶岁寒。护持不变灭，炉烟昼漫漫。暂游寄僧榻，翛然心界宽。愧无惊绝草，付与苍崖刊。","dynasty":"宋代","title":"宿归宗寺"}
{"author":"郭祥正","content":"禀禀齐成业，得之权公碑。逢时初多难，退密安庭闱。深怀经纶策，起佐虎罴师。省郎拜侍御，出赈关中饥。俄登谏诤列，忤旨领一麾。徐迁河南府，法令严张施。宿奸即诛殄，和气回霜威。德宗治勤劳，器公达精微。付之元化柄，庶绩几纯熙。兼职在国史，直笔信不疑。皇皇君臣际，忠孝世所推。宜其源流长，千载尚弗遗。于今见远孙，大雅敦形仪。银章佩县印，白玉涵山辉。丈人与先翁，登科实同时。相逢进馀烈，语讫及祖基。家传唐相诰，绨袭常亲携。焚香俾一读，令我增叹嘻。玺文俨如新，是亦权公词。顾郑崔许辈，其名各亲题。邈然想高风，拂拂云雾披。芬芳一何远，阴德未少隳。几经兵火馀，定有神物持。不落他人家，后嗣贤可知。请令妙绝手，模将刻瑶琪。传之固无穷，永作来孙规。","dynasty":"宋代","title":"同蔡持正长官观齐景茜虞部家藏远祖成公监修国史诰"}
{"author":"郭祥正","content":"有客学清净，喜为林下游。兹轩高且明，驻策同其休。目界既朗彻，心官欣自由。弃禄慕居士，读经亲比丘。云树樵声远，石层春水流。鸟羽莹可数，花光暖争浮。已知隔人寰，日落山更幽。适此悟无生，馀事安足求。","dynasty":"宋代","title":"同陈安止登高明轩"}
{"author":"郭祥正","content":"骨相殊屯贱，无官只有阶。半生萍梗过，两鬓雪霜排。去国肠空断，求田心未谐。新交莫相笑，中立一枝柴。","dynasty":"宋代","title":"自遣"}
{"author":"郭祥正","content":"跬步双龙起，惊嗟莫遁藏。冰鳞摇白影，火鬣纵红光。穴地遗涎在，排云曳尾长。不逢吴手画，想咏独难忘。","dynasty":"宋代","title":"何明道宣德话所见龙作四韵志之"}
{"author":"郭祥正","content":"弹剑思经纶，悲歌负阳春。逢时不自结明主，空文亦是寻常人。君不见太公辞渭水，谢安起东山。日月再开天地正，龙虎感会风云闲。又不见屈原泽畔吟离骚，渔翁大笑弗餔糟。可行则行止则止，胡为憔悴言空劳。夫君之名振朝野，道行谏听逢时者。南州岂足舒君才，天门夜诏星车回。紫皇之真人，造化无嫌猜。往将和气辅舒惨，不令地下万物同寒灰。功成收身綵云里，坐酌千觞浮玉蕊。麻姑王母相经过，醉来共泛瑶池水。乐亦不可尽，名亦不可穷。愿学李贺逢韩公，他日不羞蛇作龙。","dynasty":"宋代","title":"上赵司谏"}
{"author":"郭祥正","content":"秋浦胜姑熟，白鹇无数飞。谪仙如得句，须换一双归。","dynasty":"宋代","title":"追和李白秋浦歌十七首其十三"}
{"author":"郭祥正","content":"悲阳春，阳春可乐胡为悲。桃花枝上开未足，数片已逐狂风吹。阳春能来不能久，年少看花今白首。击毬驰马力已疲，欲傍樽罍先怕酒。佳人如皓月，顾我犹衰蓬。相倚不相似，两心何可同。请折并蒂花，更看鸳鸯鸟。容华与毛羽，相鲜乃为好。挥手谢佳人，浩歌悲阳春。阳春易衰歇，尔貌岂长新。","dynasty":"宋代","title":"悲阳春"}
{"author":"郭祥正","content":"我乘逸兴浮扁舟，杨花渡江飞满头。河豚初熟鲚鱼烂，借问春光须少留。人间乍听黄金鸟，物外谁怜白雪鸥。但愿沧波化为酒，青山两岸皆糟丘。人生快意天地小，登览何必须瀛洲。渔歌声断自起舞，酩酊更看江月流。","dynasty":"宋代","title":"江上游"}
{"author":"郭祥正","content":"木杯足蹑浮惊湍，却爱五峰如戏鸾。一锡飞来卓出苍玉髓，又有黄金百镒藏蒲团。道人得道每如此，倏来忽往非生死。丛林成就八百年，香厨日供三千指。讷师今亦浮杯徒，问答言词泻秋水。脱去儒冠披坏衣，一生长在名山里。殷勤笑我骑鲸鱼，诗狂酒怪何时已。七言哦罢欲无言，坐看峰头片云起。","dynasty":"宋代","title":"和守讷上人五峰见寄之作"}
{"author":"郭祥正","content":"城角蓬茅三亩居，空堂唯有一床书。感师相遇怜清淡，若比陶潜尚不如。","dynasty":"宋代","title":"和僧诜见怀二首其一"}
{"author":"郭祥正","content":"磐石发天巧，新亭君所营。席展瑶琪滑，坐久寒阴生。远瀑曳修幔，他山列苍屏。水田白鹭下，霜树青猿鸣。回首同安县，残阳楼观横。不逢车马来，时爱牛羊经。童仆种刈毕，父老樽罍倾。升平信难遇，欢笑聊舒情。况攻李杜吟，字字无淫声。春来成几章，想有基石铭。","dynasty":"宋代","title":"寄题留二君仪田园基"}
{"author":"郭祥正","content":"东岭杉松手自栽，已成浓荫覆泉台。满头白发行催死，能得生前几度来。","dynasty":"宋代","title":"书无想山先域屋壁二首其一"}
{"author":"郭祥正","content":"发为烟岚秃，愁因患难添。径荒无过客，笋迸任穿檐。啅雀谁能遣，惊乌不用占。有巾堪漉酒，聊欲效陶潜。","dynasty":"宋代","title":"遣意"}
{"author":"郭祥正","content":"积忧避纷谤，杜门甘贱贫。破屋败风雨，荒蹊绝车轮。幸无尘坌集，静与凫雁邻。吾年半已过，空花眷馀春。往来犹康庄，安用烦距欣。念此良自适，浩歌洗忧屯。","dynasty":"宋代","title":"自适"}
{"author":"郭祥正","content":"十里湖山紫翠秋，师居独占一岩幽。谈经已许分吾坐，更有新诗索献酬。","dynasty":"宋代","title":"全师惠诗"}
{"author":"郭祥正","content":"黄尘蔽日晚风高，两目昏花客思劳。却忆江南渔父乐，河鲀入网采蒌蒿。","dynasty":"宋代","title":"原武按堤其三"}
{"author":"郭祥正","content":"有瘴从今始，斯须雨复晴。草蒸蛇肆毒，榛密鵩尝鸣。晚食宜防饱，村醪可强倾。何时击归镫，高视叹浮生。","dynasty":"宋代","title":"四月一日"}
{"author":"郭祥正","content":"平昔朱衣驾两轓，高楼归隐卧云泉。文章未许矜盘谷，水墨无劳画辋川。春日半晴花照地，秋风入夜雁连天。烧丹辟谷非吾事，能远尘寰即是仙。","dynasty":"宋代","title":"次韵元舆题王祖圣南涧楼清斯亭二首其一"}
{"author":"郭祥正","content":"建溪春物早，正月有新茶。得自参军掾，分来居士家。辗开黳玉饼，汤溅白云花。一啜清魂魄，醇醪岂足誇。","dynasty":"宋代","title":"谢君仪寄新茶二首其一"}
{"author":"郭祥正","content":"水转山来曲曲梯，参差楼殿占清辉。龙章凤袭藏天篆，玉索金钩贲祖衣。春去不知庭柏老，月明谁棹钓船归。曹溪有路人人到，踏断玄关古亦稀。","dynasty":"宋代","title":"六祖南华寺"}
{"author":"郭祥正","content":"太道既如砥，安舆宁险艰。通沟水决决，出林鸟关关。紫诏下天外，黄气生眉间。归当趋玉陛，岂容眷名山。接物齐彼分，存诚肃吾闲。我心如路草，愿君与春还。","dynasty":"宋代","title":"送敦复至观音寺再用前韵祝别"}
{"author":"郭祥正","content":"屋漏沿窗玉篆斜，索居蒸湿度年华。衔冤欲诉中都狱，抱义难酬漂母家。地隔五湖秋雁绝，草荒三径晓猿嗟。幸君数送琼瑶句，枯蘖蒙春亦吐花。","dynasty":"宋代","title":"次韵元与雨中见怀二首其一"}
{"author":"郭祥正","content":"营驾君莫辞，寓饮不在酒。得酒亦可喜，话情庶延久。鹭白不翳尘，山光含美璞。霞绮映池葩，条蝉嘶露渥。时平无横愁，身退兹馀裕。弹琴来薰风，高轩良可伫。","dynasty":"宋代","title":"七月八日要阎公达承议晚酌二首其二"}
{"author":"郭祥正","content":"黄鹤楼南大湖侧，芙蕖深绕谁家宅。云是裕老之宴居，高堂独榜俞俞额。春山抱翠入平檐，夏竹引凉吹广陌。秋江澄月天镜开，冬雪拥林昆阆白。世间万事不挂心，瓮拨香醪欣有客。客来乎，伴我饮，不醉无归醉还寝。问君欲达逍遥乡，信哉天地真衾枕。觉来何物能解酲，试作琵琶打面声。俞俞和气淡四体，安用辟谷求长生。君不见鹦鹉洲前杀祢衡，三赤棁杖当雄兵。才名误身不自觉，恬淡晦迹无人争。南北相望二千里，梦逐高帆逆秋水。为翁持酒听翁歌，衣濯黄尘眼除眯。","dynasty":"宋代","title":"俞俞堂寄鄂州李裕老"}
{"author":"郭祥正","content":"山下无尘枕簟凉，绿池水满即潇湘。青蕉况有菖蒲伴，閒淡风标细细香。","dynasty":"宋代","title":"西轩默怀敦复二首其二"}
{"author":"郭祥正","content":"圣贤君相继虞唐，问罪戎夷复故疆。不得一军提将印，漫来淤地阅堤防。","dynasty":"宋代","title":"原武按堤其四"}
{"author":"郭祥正","content":"平生爱仙山，最闻武夷好。千峰巑岏月倒挂，万木阴森春不老。群仙浮舟出寥廓，未济明河半空泊。世人可见不可攀，静夜天风吹宝乐。须信仙家日月长，尘埃下土空茫茫。贤愚得失竟何益，坐十绿发催秋霜。人感感悟有谁早，丈人寻真归故乡。故乡宅在武夷址，山势回环碧城起。仙棋一局一番春，几见桃花满流水。他年功成趋帝阙，醉唤常娥拥明月。照开三十六洞天，玉树瑶花恣攀折。丈人之乐其无央，我今欲往亲在堂。侧身南望未能到，耿耿寸心思梦长。","dynasty":"宋代","title":"武夷行寄刘侍郎"}
{"author":"郭祥正","content":"坡顶夜光发，人来雨后寻。山祇原吝宝，君莫起贪心。","dynasty":"宋代","title":"和杨公济钱塘西湖百题其二十一码碯坡"}
{"author":"郭祥正","content":"晋代胡僧理，开山第一人。欲寻岩下迹，猿鸟送馀春。","dynasty":"宋代","title":"和杨公济钱塘西湖百题其六十七理公岩"}
{"author":"郭祥正","content":"行义都无一点瑕，诗书满腹贮英华。老来方得青衫着，便近庐山五柳家。","dynasty":"宋代","title":"永安荣仲谋秘校访别三首其三"}
{"author":"郭祥正","content":"遥怜李太白，吟望瀑布水。不知三峡流，翠洒虚烟里。雄声雷雨骤，远响松风靡。谁留千丈虹，长在云根倚。遂令车马来，朗瞻楼殿启。明明银色界，浩浩蟾波洗。居中梵天众，闻思悟玄理。长老乃摩诘，取供在弹指。普薰毛孔香，真宝超凡鄙。病夫寄一榻，清泠濯心耳。飘然睡乡去，策杖中夜起。不能跨鲸鱼，挥笔信非美。","dynasty":"宋代","title":"宿栖贤寺"}
{"author":"郭祥正","content":"游吴兴不浅，真欲跨冥鸿。岂畏海波险，自明禅性空。柁楼瞻北斗，帆索张东风。我欲江南去，音书却易通。","dynasty":"宋代","title":"送惠休师浮海如吴"}
{"author":"郭祥正","content":"忽忆敬亭山，翠碧千万寻。白云拂地弄晴影，黄猿啸晚清人心。桃花流水三月深，柳絮披烟辞故林。重楼复殿据山脚，像塑制度祠非淫。晋时谢守曾赛雨，至今石上镌遗吟。五言雅重参二典，琅琅一诵铿璆琳。绿潭无底白玉沈，千载何人知此音。李白骑鲸出沧海，回鞭曾宿岧峣岑。却泛虚舟弄溪月，紫霞之杯倾不歇。醉来更约崔宗之，秋水玄谈清兴发。数公逸驾何当还，怅望英风不可攀。信道相看两不厌，古来只有敬亭山。","dynasty":"宋代","title":"忆敬亭山作"}
{"author":"郭祥正","content":"碧水苍山照眼青，始知朱邑爱桐城。重来二十三年后，犹有斯民眷眷情。","dynasty":"宋代","title":"重来桐城"}
{"author":"郭祥正","content":"湖波渺渺浸残春，东郭开筵迥不群。闻结綵舟撑碧落，更携箫鼓度青春。自怜玉海终无敌，却忆琼浆竟未分。珠履难陪空怅望，且凭诗句张吾军。","dynasty":"宋代","title":"闻陈伯育结綵舟行乐游湖戏寄三首其一"}
{"author":"郭祥正","content":"联镳出梅山，倏然二十载。君尝佐天府，我遂泛云海。音书鱼雁绝，梦寐想风采。营车忽来过，笑语珠璀璀。故交悉相忘，而君独不改。天王尧舜资，化柄付良宰。网罗收鸿鹄，台阁茂兰茝。君归必殊显，发策救民痗。形容入凌烟，丹青永无浼。使我观太平，白首甘冻馁。","dynasty":"宋代","title":"送胡子企大夫还台"}
{"author":"郭祥正","content":"一番黄纸集群材，南国儒英起草莱。至宝不逢知己鉴，束书重见下天来。壮心肯向明时屈，孤愤须临浊酒开。许有新诗令我听，夜堂还使鬼神哀。","dynasty":"宋代","title":"王平甫下第南归"}
{"author":"郭祥正","content":"青山重复路逶迤，虽近州城俗客稀。只有史君频得句，时时吟袖带云归。","dynasty":"宋代","title":"和子中修撰石盆题壁二首其二"}
{"author":"郭祥正","content":"今岁看书眼觉昏，忆君待酒只销魂。临漳姑孰五千里，怀抱何时得再论。","dynasty":"宋代","title":"寄留二君仪"}
{"author":"郭祥正","content":"古有名剑似秋水，龙盘虎拿焰欲起。鸡林削铁不足言，昆吾百炼安足齿。淬花曾莹鸊鹈膏，掉箾却敲鸾凤髓。忆昔破敌如破竹，带霜飞渡桑乾曲。电光昼闪白日匿，魑魅走逃罔魉伏。于今锈涩混铅刀，夜凉风雨青龙哭。冰翼云淡雪花白，血痕冷剥苔花绿。我来拔鞘秋风前，毛发凛凛肝胆寒。书生无用暂挂壁，夜来虎气腾重泉。酒酣闻鸡起欲舞，明星错落银河旋。吾闻神物不终藏，丰城紫氛斗牛旁。及时与人成大功，岂肯弃置钝锋铓。会当斩蛟深入吴潭里，不然仗汝西域击名王。","dynasty":"宋代","title":"古剑歌"}
{"author":"郭祥正","content":"花开游女斗明妆，马上谁怜白首郎。社叟从今歌击壤，诗人不用叹繁霜。","dynasty":"宋代","title":"次韵安止春词十首其十"}
{"author":"郭祥正","content":"老木不知年，苍藤已垂地。高枝生晚阴，低枝散凉气。好鸟时复来，鸣声似弦吹。道人开小轩，幽庭增广庇。庬眉霜雪顶，休焉释尘累。馀功又及物，丹砂和灵剂。一粒愈沉疴，求者四方至。应接运真悲，平等均我施。相逢惜已晚，残光念如寄。何当择深山，同师乐禅味。","dynasty":"宋代","title":"题妙胜院西轩并赠权师"}
{"author":"郭祥正","content":"一弹弦一绝，思君肠百结。雁过无书来，立尽松间月。","dynasty":"宋代","title":"寄漳州诗僧缘进"}
{"author":"郭祥正","content":"缥缈孤亭出，深沈一径开。须当踏雨去，且欲看潮来。","dynasty":"宋代","title":"看潮亭"}
{"author":"郭祥正","content":"陈子贫无居，东家借茅屋。达士宁羞贫，四方所居隩。平台荔阴下，天匠资尔筑。青分一畦兰，绿种万竿玉。幸遭文明运，志岂效孤竹。又非远人音，欲以逃空谷。翛然置藤榻，示疾肖金粟。咒饭施诸鬼，夜半风肃肃。嗟予在罗网，未暇亲杞菊。忧愁无端来，刀剑搅胸腹。渺思泛沧浪，期君濯双足。时或临大野，泥耕看健犊。","dynasty":"宋代","title":"陈安止迁居三首其二"}
{"author":"郭祥正","content":"眷此庭中竹，罗生横十寻。疏疏挺高节，密密敷清阴。好风每相过，流尘讵能侵。其下无蔓草，其傍远脩林。结根自得所，非高亦非深。谁复采笙箫，玉宇思和音。","dynasty":"宋代","title":"庭竹"}
{"author":"郭祥正","content":"腊月欲尽春风来，壮士寻春上高台。金乌慢飞光徘徊，照散冰霜天地开。梅花披香柳烟袅，狂杀钱塘苏小小。玉箫金笛鸣高楼，怅望传书落青鸟。吾曹强饮三百杯，老去功名安在哉。欲驾飞鱼入东海，王母为我倾金罍。莲华变碧蟠桃熟，仙家四时应不速。醉来拍手乘紫烟，游遍洞天三十六。高歌杳渺春风里，我怀清澈西江水。腐儒往往咍吾狂，犹幸扬雄作知已。脱君身上蜀锦袍，解我腰下并州刀。更沽美酒共君饮，不负今朝春思豪。","dynasty":"宋代","title":"凌敲台呈同游李察推"}
{"author":"郭祥正","content":"隔涧白猿子，呼来验是真。一从沧海别，啼啸不知春。","dynasty":"宋代","title":"和杨公济钱塘西湖百题其三十四呼猿涧"}
{"author":"郭祥正","content":"久悟寻真诀，应为蜕骨仙。寿龄过九十，功行满三千。旧话皆如约，知心信有缘。相思一杯酒，和泪洒云泉。","dynasty":"宋代","title":"书寻真观王契元先生祠堂"}
{"author":"郭祥正","content":"重阳应与客登临，隔水无缘预盍簪。浊瓮拨醅初泛蚁，佳人纤手斗挼金。南来纵有鸡山赏，北望频兴魏阙心。安得快风吹我去，勇提椽笔伴君吟。","dynasty":"宋代","title":"重阳怀历阳孙公素太守"}
{"author":"郭祥正","content":"佳客过穷巷，良朋复可要。静缘棋局乱，愁逐酒杯销。花底莺声度，林间雨点飘。晚春频一醉，何必拟松乔。","dynasty":"宋代","title":"谢君仪携酒要客慰唁愁寂二首其一"}
{"author":"郭祥正","content":"平生爱仙山，最闻武夷好。千峰巑岏月倒挂，万木阴森春不老。群仙浮舟出寥廓，未济明河半空泊。世人可见不可攀，静夜天风吹宝乐。须信仙家日月长，尘埃下土空茫茫。贤愚得失竟何益，坐十绿发催秋霜。人感感悟有谁早，丈人寻真归故乡。故乡宅在武夷址，山势回环碧城起。仙棋一局一番春，几见桃花满流水。他年功成趋帝阙，醉唤常娥拥明月。照开三十六洞天，玉树瑶花恣攀折。丈人之乐其无央，我今欲往亲在堂。侧身南望未能到，耿耿寸心思梦长。","dynasty":"宋代","title":"武夷行寄刘侍郎"}
{"author":"郭祥正","content":"忆昔始相遇，谏院吴侯家。君颜清且少，皓雪敷琼花。把酒听高谈，正气横镆铘。倏别二十载，各在天一涯。君去登朝闺，我方浮海槎。进退自殊辙，音尘空雁驾。朅来淮上守，政声被幽遐。填德在风俗，馀春散禾麻。斤斤梁栋材，葱苍蛰龙蛇。匠石未回首，电雹无倾斜。而我造宾榻，逢鬓吹尘沙。欢言问往事，念此岁月赊。开馆使休息，投文误矜誇。伯乐虽一顾，惭非真渥洼。功名业已晚，世路今仍差。独既醒不容，混迹良可嗟。清江秀山水，白酒浮月华。深犁熟粳稻，浅钓多鱼虾。长为避俗翁，不落猛虎牙。愿言虽未谐，行矣君及瓜。","dynasty":"宋代","title":"赠泗守宋子坚"}
{"author":"郭祥正","content":"二月风光着意看，莫思旅食久艰难。林间莺喜绵蛮语，水畔花愁料峭寒。游子牵衣拦道饮，美人携瑟上楼弹。少陵野老谁能继，君有新诗合筑坛。","dynasty":"宋代","title":"次韵君仪风物可爱之什"}
{"author":"郭祥正","content":"忆昔姑溪上，分携岁月赊。清标冰有骨，静德玉无瑕。不杀居为戒，传经大厥家。西山问仙籍，公合在烟霞。","dynasty":"宋代","title":"邹宣德挽词二首其一"}
{"author":"郭祥正","content":"款逢九华妃，授我磨镜石。一磨日月朗，万古永不蚀。缄之紫锦囊，匪同赵氏璧。才落猛士手，睨柱曾莫惜。","dynasty":"宋代","title":"游仙一十九首其十五"}
{"author":"郭祥正","content":"漫漫西坞漾，青出秀菰蒲。源浅不通海，光寒稍映湖。","dynasty":"宋代","title":"和杨公济钱塘西湖百题其五十四西坞漾"}
{"author":"郭祥正","content":"客从青阳归，为我谈九华。雪潭昨夜宿，衣上有残霞。鸣溜隔深木，白鹇栖翠崖。南游岂是远，乘兴必携家。","dynasty":"宋代","title":"盛仲举秀才归自九华极谈胜赏亟取李白九华联句原韵作二首志之其一"}
{"author":"郭祥正","content":"广潦生寒夜，幽人独倚楼。渚涯迷海若，灯火想渔舟。雷鼓蛙争响，云天月暗流。未应时序变，初夏反如秋。","dynasty":"宋代","title":"微寒"}
{"author":"郭祥正","content":"下马携瘦筇，凌晨极幽赏。腾身孤峰半，纵目浮云上。严严洞天路，霭霭灵气王。古木藏春容，飞流落天幌。断崖倾郁萝，深宫秘真像。坛心綵虹贯，幡脚仙飙飏。老鹤时一鸣，众鸟不敢傍。人寰杳何处，仕路险已忘。高歌乐逍遥，抚掌遗得丧。长生岂无术，静理聊自放。独醒世不容，苟合情辄枉。咄嗟胡为乎，兹焉卜长往。","dynasty":"宋代","title":"太平观"}
{"author":"郭祥正","content":"老钟笔法何奇古，三害精灵一图聚。周生自握苍精龙，白额长蛟甘丧沮。危桥跨水压波涛，巨木翻风瞑烟雾。挺然独往知忘躯，敢谓诛邪天地助。三日生还动闾里，千载遗踪存绢素。薄蚀已更人仰之，自古贤豪遗细故。何独今人无此人，已觉丹青有深趣。江南印玺尚如新，国破苍忙画谁付。一图分裂藏三家，离合悠悠岁时度。只今皆属丞相孙，挂向高堂邀客顾。倏然风云驾霹雳，雨来平地银潢注。珍绨收藏卷不彻，直恐变化复入江湖去。","dynasty":"宋代","title":"王元当家藏钟隐画三害图"}
{"author":"郭祥正","content":"飞盖穿林外，行厨就竹间。酒狂思海泻，歌响遏云还。逸骥方腾跃，疲驽强附攀。磨崖记名姓，长伴水潺潺。","dynasty":"宋代","title":"廖华国史君致酒"}
{"author":"郭祥正","content":"丹井光长在，空堂貌亦存。邻僧深夜磬，时复与招魂。","dynasty":"宋代","title":"和杨公济钱塘西湖百题其四十四许先生书堂"}
{"author":"郭祥正","content":"有瘴从今始，斯须雨复晴。草蒸蛇肆毒，榛密鵩尝鸣。晚食宜防饱，村醪可强倾。何时击归镫，高视叹浮生。","dynasty":"宋代","title":"四月一日"}
{"author":"郭祥正","content":"行行杨柳古墙阴，摆尽春风绿转深。俯仰自能无一事，何须投迹向山林。","dynasty":"宋代","title":"次韵和孔周翰侍郎洪州绝句十首其五"}
{"author":"郭祥正","content":"居巷虽穷愧彼颜，门无车马任苔斑。冰将合沼光容净，鸟不窥鱼意思闲。踪迹疏来唯梦往，音邮漫去得诗还。浮生七十今六十，早晚归飞寻旧山。","dynasty":"宋代","title":"次韵昭掾徐子美见寄二首其一"}
{"author":"郭祥正","content":"花开游女斗明妆，马上谁怜白首郎。社叟从今歌击壤，诗人不用叹繁霜。","dynasty":"宋代","title":"次韵安止春词十首其十"}
{"author":"郭祥正","content":"前年九日别家时，黄菊才开一两枝。今岁重阳归未得，却寻莲社步迟迟。","dynasty":"宋代","title":"九日游净社院二首其二"}
{"author":"郭祥正","content":"坐讽汤休句，闽南朱夏时。碧云生海峤，清吹散松枝。救物宁论报，安禅不履危。江东饱芹蕨，肯赴野人期。","dynasty":"宋代","title":"追和故友袁世弼酬孜老四韵"}
{"author":"郭祥正","content":"郎省辞荣早，楼居鹤发翁。响分南涧水，清占北窗风。紫府云常近，黄尘路不通。何当陪杖屦，有意学冥鸿。","dynasty":"宋代","title":"寄题建阳王祖圣朝奉南涧楼"}
{"author":"郭祥正","content":"鄞国棠阴在，壶山墓草黄。庆源长不竭，善训永无忘。燕雀春风里，烟云碧瓦傍。命书何日下，潜德发幽光。","dynasty":"宋代","title":"壶公山方卿墓亭"}
{"author":"郭祥正","content":"不赴郡楼宴，能过野寺门。抚循悲节物，飘泊任乾坤。瘴雾经霜尽，溪潮向晚浑。思猿有佳作，敢为倒清樽。","dynasty":"宋代","title":"至节日君仪见过诵思猿佳作"}
{"author":"郭祥正","content":"春雨霪难霁，春山阻俊游。绿迷芳草恨，红湿落花愁。古剑空弹铗，疏帘懒上钩。何当生羽翼，一日似三秋。","dynasty":"宋代","title":"雨怀安止三首其一"}
{"author":"郭祥正","content":"身隔空山雨，心同物外游。成篇超俗格，开卷释新愁。鸾凤翔青琐，蛟鼍挂玉钩。重吟垂翼句，春气返如秋。","dynasty":"宋代","title":"雨怀安止三首其二"}
{"author":"郭祥正","content":"雨隔陈夫子，僧坊懒独游。闭门谁复过，欲语已含愁。病翼深防弹，惊鳞远避钩。交情君勿替，松柏挺霜秋。","dynasty":"宋代","title":"雨怀安止三首其三"}
{"author":"郭祥正","content":"去兴已翩翩，轻包赴海船。雾收山翠湿，月出浪华鲜。鼓动看风力，浮沈信佛缘。何时达钟阜，重省宝公禅。","dynasty":"宋代","title":"闻惠休师将浮海如吴省宝觉禅师"}
{"author":"郭祥正","content":"宿雨洗林扃，开窗晓色清。池深鱼竞跃，花落鸟频惊。结友论三益，营居共一城。风骚真有意，世事久无情。","dynasty":"宋代","title":"雨霁怀进醇老"}
{"author":"郭祥正","content":"羁栖海上州，岁晚得师游。句泻碧潭月，篇成清夜秋。云根龙洞锁，花气蜜房收。此理何人达，营营枉白头。","dynasty":"宋代","title":"览进醇老诗卷"}
{"author":"郭祥正","content":"追维平昔游，十几丧六七。与君虽尚在，踸踔各衰疾。功名无几何，岁月忽已失。伻来辱新诗，欲和久阁笔。文章老愈精，光彩烂星日。市门果神仙，参军真俊逸。又如窥沙漠，铁骑万馀匹。一战孰与当，百胜得深术。有过惧不闻，愚恶志所嫉。言归洁其身，天命能自诘。知音我愈寡，深谷讵敢出。相望止一江，高议容接膝。请观商山皓，宁终守蓬荜。众人拉其华，君子俟其实。定当卜邻去，携手藏于密。","dynasty":"宋代","title":"酬耿天骘见寄"}
{"author":"郭祥正","content":"爱此城南静，穷年守茅舍。无能聊自安，有智必趋诈。红蕖笑池面，白鹭时时下。呼儿补疏篱，选吉得天赦。","dynasty":"宋代","title":"溪上闲居其二"}
{"author":"郭祥正","content":"昔作幽人宅，今为舞女场。燕惊弦管杂，草避绮罗香。諠静虽殊致，兴衰自有常。遥怜岩桂下，谁拂读书床。","dynasty":"宋代","title":"闻旧居教乐"}
{"author":"郭祥正","content":"十七年前载酒过，重来携手喜如何。寿齐八十君方健，思及妻儿我已多。对槛残花犹可赏，隔帘小妓且频歌。人间事了无忧患，头上光阴任掷梭。","dynasty":"宋代","title":"再见吴渊卿长官时年八十一"}
{"author":"郭祥正","content":"薄暮杳何适，高高登古亭。地无南国瘴，帘卷半空星。石瘦长人立，潭春皓雪停。短才吟不就，终欲付丹青。","dynasty":"宋代","title":"登清音亭二首其二"}
{"author":"郭祥正","content":"鲜鲤江湖味，香醪日月春。抚循时有赠，饱暖遂忘贫。玉缕空投箸，金波漫入唇。交情今乃见，晚节共松筠。","dynasty":"宋代","title":"谢元舆送鲜鲤煮酒"}
{"author":"郭祥正","content":"先生辞太学，得邑治阳羡。仁义稍施设，浇浮遂丕变。讼庭寂无事，案几闲笔砚。青山落樽酒，白鸟聚畦甸。长桥跨空碧，溪光拖晴练。追随斩蛟处，想象昔人见。高吟壮魂魄，老句掣惊电。休焉聊自放，性理还吾善。忽闻新天子，下诏罗俊彦。教由宗族先，六经咨讲辨。先生应诏起，肝胆露万卷。制度惟日新，渐磨岂闻倦。长苗忌速揠，良金务多鍊。杳杳青云衢，阔步从兹践。朝登诸王府，暮侍金銮殿。勿兴山水思，固有夔卨愿。寄声阳羡人，棠阴有馀恋。","dynasty":"宋代","title":"送吴景山宫教供职"}
{"author":"郭祥正","content":"寄语人间学道人，无真可学乃为真。施郎昔日投竿处，直下寻纶透海滨。","dynasty":"宋代","title":"游生米施真君观阅李德素旧题五绝句遂次韵和之其一"}
{"author":"郭祥正","content":"无数幽花覆水香，一条轻素引烟长。客情春恨都谙尽，把笔题诗独绕廊。","dynasty":"宋代","title":"又和其二"}
{"author":"郭祥正","content":"未老已先佚，构堂名佚老。与其宠辱惊，何似归未早。渊明乃吾祖，此道能自保。归来无一事，时时为酒恼。纸帐春气融，不寐听春鸟。关关枝上语，报我竹间晓。我醉未能起，尔音一何好。却笑世间人，忘忧种萱草。","dynasty":"宋代","title":"寄题九江陶子骏佚老堂"}
{"author":"郭祥正","content":"八十馀三老阿师，云山深僻少人知。不嫌野鹤水为伴，庭下閒松借一枝。","dynasty":"宋代","title":"院主老僧年八十三斋洁可喜遂赠二韵"}
{"author":"郭祥正","content":"明月不解饮，何事解照琉璃钟。金波荡漾使我惜不彻，一酌万事逃心胸。良时忍自弃，圣代真难逢。生平不知耕与战，唯知猛饮大笑吟清风。竹林七子岂足数，渊明五柳方途穷。一身不为万乘屈，傲矣严陵垂钓翁。明朝官满，归去来兮，但愿月轮不缺，樽酒不空。吾君万岁坐法宫，四海长静无兵戎。","dynasty":"宋代","title":"月下独酌二首其二"}
{"author":"郭祥正","content":"跨空起高阁，北望敬亭山。白云无根蒂，舒卷随风还。或堕溪水上，却萦松石间。就之既明灭，了然不可攀。谢公赛雨诗，千秋泻潺潺。李白弄月处，寒光湛清湾。神交自冥合，彷佛眉睫间。使我恋此境，每来终日閒。如何一挥手，失势落尘寰。功业复未就，但惊须鬓斑。沧浪不可濯，执热长汗颜。缅怀大道师，焚香坐玄关。悲心度群苦，振锡鸣金镮。行当禀慈诲，惠照开昏顽。","dynasty":"宋代","title":"怀平云阁兼简明惠大师仙公"}
{"author":"郭祥正","content":"遭时如尧舜，击壤欢且歌。归田尚叨禄，天宠固已多。敢复邀长年，寓景随流波。有酒即觞酌，风日眷清和。俯悲秦晋士，含饥避干戈。","dynasty":"宋代","title":"自释二首其二"}
{"author":"郭祥正","content":"不登高，不饮酒，漠漠黄沙翳衰柳。扁舟系缆未敢行，江头白浪蛟龙吼。故园菊花应烂漫，客路无穷但搔首。却忆齐山小杜歌，人世难逢笑开口。","dynasty":"宋代","title":"槠溪重九阻风戏呈同行黎东美"}
{"author":"郭祥正","content":"自得庄生乐，观鱼近碧濠。触萍时鼓鬣，防饵不投刀。柳挹春风静，鸥眠夜月高。舍旃吾有适，沧海钓鲸鳌。","dynasty":"宋代","title":"别濠上"}
{"author":"郭祥正","content":"落日疏云催晚景，残花美酒送闲心。","dynasty":"宋代","title":"句其四"}
{"author":"郭祥正","content":"山头腊雪未全消，山下春泉响石桥。方丈不知深几许，马行时有冷香飘。","dynasty":"宋代","title":"琅琊道中"}
{"author":"郭祥正","content":"揽衣登塔窥泬寥，黄金篆牌神所摽。层梯转道二千尺，铃索交响风常飘。天厨晓送阿育供，海月夜领飞仙朝。南溟安在心欲化，九万一举期今朝。我宋真人启阊阖，尧舜之运重昭昭。佛老并儒鼎足盛，理归一善无烦条。净缘胜赏固莫逆，足力强健朋侪要。昌黎首唱城南句，东野继作芬兰椒。诸公笔力斗颖发，七言纸上铿琨瑶。聚沙叠甓付童子，秀实始自春之苗。凌空得路未足恃，遇险惊魂安可招。龙虎低沈凤鸟散，藉此弹压无祲妖。四郊松柏列兵卫，万家弦管均咸韶。广庄黔乌类蠛蠓，岁望已觉元鼎调。晴川疏树历阳近，浮云蔽日长安遥。贯轮巨木彻十地，斜飞八角穿重霄。扶持故国肖父老，综领诸刹如孩髫。循栏作礼共悲仰，绝顶进步谁腾超。迹虽有为志颇壮，报且不尽功何辽。挥毫题识未云毕，城头鲁角声迢迢。兜绵铺舒换尘境，宝灯照耀银为桥。乃知此会世稀有，请君审听长干谣。","dynasty":"宋代","title":"奉和安中尚书同漕宪登长干塔"}
{"author":"郭祥正","content":"逢人寂无语，结草自栖禅。但见岩花笑，厖眉不记年。","dynasty":"宋代","title":"和杨公济钱塘西湖百题其六十韬光庵"}
{"author":"郭祥正","content":"新亭彼谁搆，名因翰林揭。惟南极空旷，朗咏佳兴发。倾盖忘形骸，辄莫叹华发。归帆天外低，渡鸟云端没。中原峥嵘际，天堑限楚越。宁知承平来，但见山花歇。君相方圣贤，胡为念京阙。但穷林泉乐，蹑屐上崷崒。酒量孰先降，樽罍未云竭。欲寻太白坟，草间迷断碣。神交无古今，清风来飘忽。征辔还催人，东峰挂寒月。","dynasty":"宋代","title":"同陈公彦推官登峨嵋亭"}
{"author":"郭祥正","content":"雨隔陈夫子，僧坊懒独游。闭门谁复过，欲语已含愁。病翼深防弹，惊鳞远避钩。交情君勿替，松柏挺霜秋。","dynasty":"宋代","title":"雨怀安止三首其三"}
{"author":"郭祥正","content":"白头方得岭南麾，却望长安恨不飞。毒雾腥烟非我乐，未从公辟敢言归。","dynasty":"宋代","title":"和颖叔别后见寄"}
{"author":"郭祥正","content":"出驰使者星，岁月一何久。巨航始北归，华发已盈首。读书过五车，满腹藏琼玖。行行赴金阙，朝帝见太母。乾坤运元气，斟酌须北斗。愿如范文正，上疏发纩黈。明明纳忠谏，圣作古无有。道行且寄书，慰我穷老叟。","dynasty":"宋代","title":"送喻明仲朝请还台"}
{"author":"郭祥正","content":"床有牛衣卧，厨供石髓餐。此身知是幻，卒岁不为难。冰合潜蛟冷，云深病鹤寒。青钱无得选，空挂一囊看。","dynasty":"宋代","title":"空囊"}
{"author":"郭祥正","content":"毂毂复毂毂，怪禽安用啼。杏花已烂漫，月色正相宜。提壶取新酒，酌我金屈卮。行恐风雨来，乱红辞旧枝。尚恨碧城锁，阻邀白雪姬。耳边无清歌，素饮方自怡。尔何骋鸣声，弹射不肯飞。初亦厌尔聒，既久不复疑。但能怖愚俗，又足惊童儿。天翁造尔躯，无乃私自欺。爪吻异雕鹗，安能司祸机。又不似群乌，凶报吉亦随。白日窜深棘，夜鸣殊不栖。劝尔勿毂毂，凤凰倏来仪。","dynasty":"宋代","title":"毂毂"}
{"author":"郭祥正","content":"三月金张启仙馆，百种名花此尤罕。昭君晓怯胡地寒，太真昼卧华清暖。梦为庄叟蝴蝶狂，散作襄王云雨短。莫笑空山芝与兰，冷艳不随金剪断。","dynasty":"宋代","title":"牡丹吟"}
{"author":"郭祥正","content":"昔人多嗜酒，今我酷怜茶。软玉裁成饼，轻云散作花。石泉助甘滑，肠胃涤烦邪。却怪少陵客，曾无新句誇。","dynasty":"宋代","title":"招孜祐二长老尝茶二首其二"}
{"author":"郭祥正","content":"宝塔疑神运，擎天此柱雄。势分吴越半，影插斗牛中。拔地无层限，登霄有路通。三城依作镇，一海自横空。礼佛诸蕃异，焚香与汉同。祝尧齐北极，望舶请南风。瑞气凝仙露，灵光散玉虹。铎音争响亮，春色正冲融。视笔添清逸，凭栏洗困蒙。更当高万丈，吾欲跨冥鸿。","dynasty":"宋代","title":"同颖叔修撰登蕃塔"}
{"author":"郭祥正","content":"青春又送一年来，不道春霜两鬓催。春浅春深春自老，且将怀抱向春开。","dynasty":"宋代","title":"次韵安止春词十首其九"}
{"author":"郭祥正","content":"素质曾将兰麝熏，开轩有意待游人。请看一架晴空雪，又胜桃源洞里春。","dynasty":"宋代","title":"宗公香莹轩二首其二"}
{"author":"郭祥正","content":"阴云蔽白日，长风卷惊涛，江上峥嵘百怪嗥。挽君船缆劝君住，且饮百盏之醇醪。吴姬笑脸如樱桃，鲤鱼红丝落霜刀，醉来不识天为高。共君攀天跨鲸鳌，下视万物皆劳劳。","dynasty":"宋代","title":"劝酒二首呈袁世弼其二"}
{"author":"郭祥正","content":"白沙岸上相逢时，困倚栏干醉似泥。忽然听君诵新作，酒肉顿觉寒风吹。今朝邂逅芜江涘，大轴蒙贶东城诗。雷惊电掣露怪变，山崩海泻能扶持。令人壮观不知己，倦翼欲接青云飞。逸驾固当出尘滓，胡为一命东南驰。洞庭波澜洗天吼，衡岳葱苍挂南斗。穷幽历险诗魂醒，不倦青衫困趋走。屈原贾谊杜子美，白骨荒丘今在否。款骑瘦马一吊之，满眼斜阳入疏柳。诗成寄我慎勿迟，侧望阳春活残朽。暂时离异何足论，酩酊江楼一樽酒。","dynasty":"宋代","title":"送耿少府"}
{"author":"郭祥正","content":"城南移得玉华栽，栽向方池两岁开。有酒有花无伴侣，良朋何日远方来。","dynasty":"宋代","title":"次韵徐希皋解元送白莲栽兼寄昭掾子美三首其二"}
{"author":"郭祥正","content":"熠熠阳气动，春事不可禦。君家富林园，宴豆乐宾主。况当解官归，精魄还六腑。或乘青板船，纵缆东溪浒。溪光如碧玉，皓月无人取。信哉浴乎沂，点也丘所与。又闻全于天，卓越庄周语。我方治幽狱，归期日日数。读君新诗章，对面若吴楚。","dynasty":"宋代","title":"和耿天骘见寄二首其一"}
{"author":"郭祥正","content":"边兵不觉西人至，麟州仓卒城门闭。城中带甲仅防城，城外生灵任凋毙。元戎底事不防秋，千里郊原战血流。谩说知兵范仆射，未免君王西顾忧。","dynasty":"宋代","title":"麟州叹"}
{"author":"郭祥正","content":"沈吟涧底松，不及尧阶草。不经君王顾，枉被风霜老。弱羽恋一枝，敢思浴天池。闻君有馀力，何惜一嘘吹。青云与黄壤，回首隔追随。","dynasty":"宋代","title":"留别陈元舆待制用李白赠友人韵"}
{"author":"郭祥正","content":"朝登北山头，千里入平望。本欲寄吾怀，胡为返惆怅。晴云随白日，西去没青嶂。素丝行满头，吾年安可壮。","dynasty":"宋代","title":"朝登北山头二首其一"}
{"author":"郭祥正","content":"山腰存废址，昔是玄晖宅。林藏幽鸟声，月弄野棠白。高贤百年尽，遗事千古积。此兴欲谁论，摩挲问磐石。","dynasty":"宋代","title":"追和李太白姑熟十咏其三谢公宅"}
{"author":"郭祥正","content":"田田时雨足，鞭牛务深耕。选种随土宜，播掷糯与粳。条桑去蠹枝，柔柔待春荣。春事不可缓，春鸟亦已鸣。","dynasty":"宋代","title":"田家四时其一"}
{"author":"郭祥正","content":"牲牷报祀入圆山，赫赫神功指顾间。水满大田甘雨足，龙归深涧宿云閒。乐声自和松声奏，玉色遥瞻酒色殷。安得梦魂陪逸驾，更传仙句落人寰。","dynasty":"宋代","title":"圆山谢雨二首其一"}
{"author":"郭祥正","content":"送子之邑兮，山之峨峨。繄物之可赋兮，曰如之何。虚徐恍耀兮，匪车匪马。匪足匪翼兮，奋于岩阿。薄万象兮周四海，烂五采兮扬天波。倏然悄然以自敛，妥轻素兮萦翠螺。容与兮窈窕，行止兮委蛇。吐兮若英，攒兮若葩。聚若白蚁，散若杨花。爰有灵依兮，遂异于他。对之自然，又不可求。逐之无迹，怆我离忧。上下无穷，变化周流。乱曰：绵延夭矫兮竟何补，赞天工兮濡厚土。舒则有时兮卷则有所，不为神女兮而为君子。","dynasty":"宋代","title":"巫山送吴延之出宰巫山"}
{"author":"郭祥正","content":"物幻非真只自知，却寻田舍度衰迟。漫为陶令柴桑乐，不学荆轲易水悲。午睡最能消永日，一巢长欲寄深枝。闻君亦有逍遥趣，可濯沧浪共赋诗。","dynasty":"宋代","title":"和留秀才秋日田舍"}
{"author":"郭祥正","content":"隔江为宰便庭帏，归去青霄结主知。租赋宽平民共乐，文书清简吏常饥。始终不变温如玉，离别相怜醉似泥。上国故人应问我，为言耕钓老明时。","dynasty":"宋代","title":"送魏汝士宣德"}
{"author":"郭祥正","content":"有儿不娶似庞公，香火传家悟性空。父子相扶俱白发，人间能有几人同。","dynasty":"宋代","title":"陈老父携茶见访因留小饮二首其一"}
{"author":"郭祥正","content":"南漳佛子素多闻，颖秀从来更出群。无量宝台师化坐，一盂香饭我求分。","dynasty":"宋代","title":"病中寄休师三首其一"}
{"author":"郭祥正","content":"桃花不解饮，向我如情亲。迎风更低昂，狂杀对酒人。桃无十日花，人无百岁身。竟须醒复醉，不负花上春。","dynasty":"宋代","title":"春日独酌"}
{"author":"郭祥正","content":"安详禅定悟尘劳，放去收来没一毫。门掩白云聊昼卧，世间言说付儿曹。","dynasty":"宋代","title":"齐公长老卧云轩二首其二"}
{"author":"郭祥正","content":"柴门晓初启，晴气堆远峰。不知何处鹤，踏折一枝松。","dynasty":"宋代","title":"山居绝句六首其一晓"}
{"author":"郭祥正","content":"不雨九十日，火气流郊郛。空山渴虎兕，涸泥困龙鱼。农事固骚屑，令人但长吁。渺思真宰意，反复竟何如。去岁百川溢，园田变江湖。南民遂乏食，十九弃路衢。那闻今秋旱，性命当无馀。祀龙稽往法，击鼓烦群巫。殷殷百里雷，奋自东南隅。阴云随电合，密雨应时须。驰驱苍黄际，惨淡气色苏。登楼注远目，百忧聊涤除。银浪彻平地，玉绳迷太虚。日月洗尘坌，山川改焦枯。法宫朝大舜，冠佩皆鸿儒。况当礼乐新，百灵共持扶。和气自兹肇，风雨安敢逾。欲传千岁音，咏言愧蘼芜。","dynasty":"宋代","title":"观雨"}
{"author":"郭祥正","content":"策杖轻衣惬，凭栏远目明。清江排暮钓，绿野碎春耕。嗜酒今非勇，题诗尚有情。薄游攀俊德，唐相旧家声。","dynasty":"宋代","title":"同萧英伯登净惠寺山亭二首其一"}
{"author":"郭祥正","content":"一径穿林麓，幽人借杖扶。西山螺顶秀，南塔笔锋孤。好鸟当花语，轻烟衬草铺。登临情未足，暝色欲吞吴。","dynasty":"宋代","title":"同萧英伯登净惠寺山亭二首其二"}
{"author":"郭祥正","content":"亭出林峦表，春归气象明。江晴稚子浴，田暖老夫耕。弱柳禁风力，游丝奈客情。欲归归未得，愁听杜鹃声。","dynasty":"宋代","title":"又和英伯四首其一"}
{"author":"郭祥正","content":"野兴怜诗逸，春酲要酒扶。登临同俊哲，笑傲不羁孤。日落金霞卷，江翻雪浪铺。闽山又寒食，何日到东吴。","dynasty":"宋代","title":"又和英伯四首其二"}
{"author":"郭祥正","content":"亭临天外构，春物望中明。客兴托诗酒，野心怜钓耕。露花如有恨，风柳自含情。何事子规鸟，故为肠断声。","dynasty":"宋代","title":"又和英伯四首其三"}
{"author":"郭祥正","content":"开亭当险绝，疑有百神扶。江静群鸥集，天空一鹗孤。落英红锦碎，狂絮白毡铺。试问江南信，归帆至自吴。","dynasty":"宋代","title":"又和英伯四首其四"}
{"author":"郭祥正","content":"游吴兴不浅，真欲跨冥鸿。岂畏海波险，自明禅性空。柁楼瞻北斗，帆索张东风。我欲江南去，音书却易通。","dynasty":"宋代","title":"送惠休师浮海如吴"}
{"author":"郭祥正","content":"冬雷知不密，地震复如何。海角晴明少，客心忧虑多。白鸥欺浪舞，黄鸟挟春歌。幸有故人酒，门深掩薜萝。","dynasty":"宋代","title":"雨中酌君仪所送酒有怀"}
{"author":"郭祥正","content":"前岁菖蒲酒，临汀共一樽。回思当触网，犹有未招魂。抱义君偏厚，馀生我尚存。都城酬此酌，佳节可重论。","dynasty":"宋代","title":"午日送酒与元舆"}
{"author":"郭祥正","content":"狭径通萧寺，墙开薜荔阴。坐闻松籁奏，归待月华沈。雅有贤人乐，清无俗坌侵。一轩宁久驻，四海望为霖。","dynasty":"宋代","title":"乐游轩呈运使陈大夫"}
{"author":"郭祥正","content":"短短芰荷叶，深深野水漫。何神能止雨，无术理惊湍。久客怀三径，包羞拘一官。赏心那复数，岁望骨毛寒。","dynasty":"宋代","title":"西池水漫莲叶资深劝予理之"}
{"author":"郭祥正","content":"稍止今朝雨，犹埋瘴岭云。乱流安可塞，故老未尝闻。阴怪群难数，阳光晚渐分。仅能存井邑，不复念锄耘。","dynasty":"宋代","title":"稍霁二首其一"}
{"author":"郭祥正","content":"霪霖霾昼夜，积潦接郊郛。小艇家家有，危椽处处扶。稍晴人共喜，却暖鸟争呼。海若一何暴，几翻天地枢。","dynasty":"宋代","title":"稍霁二首其二"}
{"author":"郭祥正","content":"已喜收微雨，还愁合暮云。潮痕殊未减，屋拆厌频闻。天地溟濛内，山川早晚分。吾民方乏食，何以慰耕耘。","dynasty":"宋代","title":"自和二首其一"}
{"author":"郭祥正","content":"猛风来半夜，骇浪却平郛。避地忧桥断，登山借杖扶。马牛真不辨，老稚乱相呼。安得瞻晴景，苍苔绣户枢。","dynasty":"宋代","title":"自和二首其二"}
{"author":"郭祥正","content":"怊怅风兼雨，西桥半夜摧。青龙真变化，白鸟漫惊猜。荡潏无遗迹，登临不再来。道师如好事，重为购良材。","dynasty":"宋代","title":"净惠桥亭为水所漂因劝宽老葺之二首其一"}
{"author":"郭祥正","content":"水涨西桥折，重来路已差。檐牙翻骇浪，石脚没平沙。梦想追尘迹，湮沈叹物华。何人能起废，壮观老禅家。","dynasty":"宋代","title":"净惠桥亭为水所漂因劝宽老葺之二首其二"}
{"author":"郭祥正","content":"赋笔惊场屋，高才叹陆沈。宦游今日尽，野兴暮年深。黄菊看看秀，青云处处阴。君怀能亢爽，吾意亦侵寻。","dynasty":"宋代","title":"送陈辑都曹致仕还乡"}
{"author":"郭祥正","content":"彭泽江边邑，萧疏靖节祠。烟昏鹿皮画，草暗菊花篱。咏德今千载，言归彼一时。男儿要出处，此道几人知。","dynasty":"宋代","title":"舟经彭泽谒靖节祠"}
{"author":"郭祥正","content":"泗水初倾盖，西江再逆舟。策能诛贼灭，心不为身谋。夜永谈无寐，樽空幸少留。迟明还惜别，飞桨下滩头。","dynasty":"宋代","title":"竹子滩逢广漕张公诩二首其一"}
{"author":"郭祥正","content":"会合嗟无酒，留连漫索茶。晚云随落日，归雁集寒沙。自达聊安命，多言任指瑕。吾宗有令弟，恩复出君家。","dynasty":"宋代","title":"竹子滩逢广漕张公诩二首其二"}
{"author":"郭祥正","content":"亭上客送客，江头山映山。白醪须酌尽，彩凤欲飞还。帆转疏林外，烟生远渚间。离愁自堆积，辄莫唱阳关。","dynasty":"宋代","title":"螺川送别王公济朝奉还台"}
{"author":"郭祥正","content":"凛凛汾阳秀，螺川旧徙居。文名动场屋，孝节冠乡闾。御史论才久，方州躐等除。朝廷终器使，宗庙得璠玙。","dynasty":"宋代","title":"送郭晦叔知海州"}
{"author":"郭祥正","content":"江路分韶广，城楼压郡东。妓歌星汉上，客醉水云中。泼墨天涵暝，铺绡月映空。登临逢此景，不复念途穷。","dynasty":"宋代","title":"英州烟雨楼"}
{"author":"郭祥正","content":"栋宇新成寺，黄金贴翠微。山眉一双碧，江带两条飞。乱石森门戟，晴云作地衣。薰弦谁与奏，松响泻珠玑。","dynasty":"宋代","title":"南山禅院"}
{"author":"郭祥正","content":"飞盖穿林外，行厨就竹间。酒狂思海泻，歌响遏云还。逸骥方腾跃，疲驽强附攀。磨崖记名姓，长伴水潺潺。","dynasty":"宋代","title":"廖华国史君致酒"}
{"author":"郭祥正","content":"地与浮丘接，花如锦帐铺。杜康倾琥珀，海若献珊瑚。老竹争抽笋，幽禽自引雏。人生行乐尔，富贵亦何须。","dynasty":"宋代","title":"同颖叔修撰游吴圃分得须字"}
{"author":"郭祥正","content":"二月溟濛雨，春寒反似秋。玉觥浮浊浪，兰楫拟沧洲。自顾驽骀困，宁攀逸骥游。楚歌弹未彻，归思已难留。","dynasty":"宋代","title":"即席和颖叔送别四韵"}
{"author":"郭祥正","content":"卓荦金闺客，经过慰老夫。能当韩子拜，深愧孟生愚。开卷诗千首，论交酒一壶。春风送和气，连夜入苍梧。","dynasty":"宋代","title":"蔡梧州叙拜礼用四韵谢之兼送别"}
{"author":"郭祥正","content":"旧交几人在，宁嫌双鬓皤。一生长作客，九死漫悲歌。岁月惊秋速，关山恨别多。君须陟台省，吾欲隐松萝。","dynasty":"宋代","title":"寄东莞李宰宣德"}
{"author":"郭祥正","content":"六载为南郡，归时雪满颠。一家才度岭，单骑欲朝天。介洁终无玷，精神老尚全。十分愁别酒，魂断鹄亭前。","dynasty":"宋代","title":"送象守贾正夫朝奉还台二首其一"}
{"author":"郭祥正","content":"十载音书绝，扁舟忽见过。有樽倾别酒，无妓唱离歌。海阔春光少，城空瘴雾多。羡君先度岭，猿叫隔云萝。","dynasty":"宋代","title":"送象守贾正夫朝奉还台二首其二"}
{"author":"郭祥正","content":"野寺三秋别，缄书一度收。青开今日眼，白尽昔年头。高义嗟难得，劳生苦远游。新亭名六以，真妄复何求。","dynasty":"宋代","title":"得瑞金晖评上人书因以酬之"}
{"author":"郭祥正","content":"以幻聊观幻，亭将六以名。隔林风籁息，满地月华清。不动超千劫，随缘度一生。有时拈榔标，划断野泉声。","dynasty":"宋代","title":"寄题六以亭"}
{"author":"郭祥正","content":"昨日春归尽，轻衣畏暑侵。落花空眷影，新叶自成阴。书永惟便睡，蝉清稍伴吟。小团宫样茗，分酌莫辞深。","dynasty":"宋代","title":"立夏日示陈安国宣义"}
{"author":"郭祥正","content":"家住逍遥国，门无车马音。十分消睡茗，一寸已灰心。春去花应尽，潮生岸恐沉。径须携饮具，来傍荔支阴。","dynasty":"宋代","title":"携酒就陈安国隐居小酌"}
{"author":"郭祥正","content":"共出尘埃外，来寻董监家。未能穿草屩，且欲驾柴车。谷断双桥险，门荒一径斜。客心聊为洗，石鼎煮新茶。","dynasty":"宋代","title":"同崔员外访陈安国隐居"}
{"author":"郭祥正","content":"久悟寻真诀，应为蜕骨仙。寿龄过九十，功行满三千。旧话皆如约，知心信有缘。相思一杯酒，和泪洒云泉。","dynasty":"宋代","title":"书寻真观王契元先生祠堂"}
{"author":"郭祥正","content":"家住庐山脚，堂开佚老名。清朝知止足，白发慰平生。日月归千载，乾坤付一觥。曾逢金马客，唤作小渊明。","dynasty":"宋代","title":"寄九江陶子骏通直"}
{"author":"郭祥正","content":"水聚山仍合，营祠构一堂。丹青瞻邃表，簪笏遍诸郎。烟雨和春暝，松篁浥野香。命书连岁下，潜德发幽光。","dynasty":"宋代","title":"寄题程信叔朝散先坟思成堂归真亭二首其一"}
{"author":"郭祥正","content":"世泽从今远，音容杳莫期。桃源春去后，华表鹤归时。月惨烟云晦，风生竹树悲。登亭还洒涕，千载景丰碑。","dynasty":"宋代","title":"寄题程信叔朝散先坟思成堂归真亭二首其二"}
{"author":"郭祥正","content":"一贼鸣铜鼓，孤城陨使星。形骸糜矢石，忠义贯丹青。皎皎张巡传，新新李子铭。吾诗愧涓滴，何以助南溟。","dynasty":"宋代","title":"题赵康州石声编后"}
{"author":"郭祥正","content":"峻岭隔人世，深云藏宝坊。龙鳞蟠碧瓦，虹影卧雕梁。道济三涂苦，斋馀七日香。炎天蚊蚋绝，此地信清凉。","dynasty":"宋代","title":"宿广善院"}
{"author":"郭祥正","content":"不是少陵客，宁烦谢守过。雨昏穷巷柳，风折小池荷。至论铿琼玉，幽情爱薜萝。朝廷容直道，予亦乐渔蓑。","dynasty":"宋代","title":"谢贾明叔侍御见过弊庐"}
{"author":"郭祥正","content":"山路入云际，山深云更深。老龙方晦角，秀木不依林。溪溜冰生面，泉泓月赠心。何须长抱石，天下望成霖。","dynasty":"宋代","title":"和胡与几承议藏云山云际寺留题"}
{"author":"郭祥正","content":"眸子剪秋水，丹青画不真。谁知上巳日，忽见浣纱人。姑射长留月，桃源别有春。地衣新样锦，罗袜不生尘。","dynasty":"宋代","title":"上巳席上有赠"}
{"author":"郭祥正","content":"共访青山寺，仍翻白玉船。不忧身坠马，先觉口流涎。水镜初涵月，云峰半倚天。新堂虽未就，诗思已飘然。","dynasty":"宋代","title":"贾侍御同游石盆寺以白玉船酌酒"}
{"author":"郭祥正","content":"为问陈昌国，醇醪几度春。海中消息断，枕上梦魂频。旧恨随流水，新吟待故人。何当骑鹿去，重笑九溪滨。","dynasty":"宋代","title":"寄漳州陈昌国解元"}
{"author":"郭祥正","content":"学行从来著，官临益有规。众人皆信谤，惟我独无疑。万里还趋幕，三年且待时。烟霄歧路在，晚达未为迟。","dynasty":"宋代","title":"送褚南翁赴浔幕"}
{"author":"郭祥正","content":"入幕三年久，还家万里遥。道孤谁汲引，政善众歌谣。北梦君方稳，南魂我未招。官醪不许买，别恨几时销。","dynasty":"宋代","title":"送刘彦思推官"}
{"author":"郭祥正","content":"公在神明聚，公亡泰华倾。文章千古重，富贵一毫轻。若圣丘非敢，犹龙耳强名。悲风白门路，啼血送铭旌。","dynasty":"宋代","title":"王丞相荆公挽词二首其二"}
{"author":"郭祥正","content":"忆昔江头别，悲欢失后期。奸言诬直节，枉狱累明时。白玉原无玷，青天孰可欺。有儿能雪耻，泉壤释馀悲。","dynasty":"宋代","title":"故临川太守石公挽词二首其一"}
{"author":"郭祥正","content":"半道逢豺虎，吞声力已穷。命从冤狱丧，言有谏臣公。玉树埋长夜，金鱼委断蓬。旅魂虽获雪，千载起悲风。","dynasty":"宋代","title":"故临川太守石公挽词二首其二"}
{"author":"郭祥正","content":"海鹤冰为骨，霜潭月作心。要宾唯饮酒，焚券不论金。相望萦离恨，何嗟得讣音。春回坟草绿，谁伴夜台吟。","dynasty":"宋代","title":"陈伯育承事挽词二首其一"}
{"author":"郭祥正","content":"二子皆攀桂，一生唯好吟。夜台如得句，泉路孰知音。饮态思颓玉，交情失断金。奠刍何以报，折尽老夫心。","dynasty":"宋代","title":"陈伯育承事挽词二首其二"}
{"author":"郭祥正","content":"忆昔姑溪上，分携岁月赊。清标冰有骨，静德玉无瑕。不杀居为戒，传经大厥家。西山问仙籍，公合在烟霞。","dynasty":"宋代","title":"邹宣德挽词二首其一"}
{"author":"郭祥正","content":"静乐畴能匹，翛然几杖间。有儿专使节，无念落尘寰。流水归何处，孤云去不还。成仙应蜕骨，谁谓掩泉关。","dynasty":"宋代","title":"邹宣德挽词二首其二"}
{"author":"郭祥正","content":"力学窥前古，扶经翊太平。乐成天地格，祧正祖宗明。知命穷犹达，趋玄死亦生。世无班马笔，谁为勒幽铭。","dynasty":"宋代","title":"杨次公侍讲挽词二首其一"}
{"author":"郭祥正","content":"孤进终难达，文章误此生。才趋王府讲，已梦玉楼成。遗箧书千卷，招魂酒一觥。空馀淮上月，不到夜台明。","dynasty":"宋代","title":"杨次公侍讲挽词二首其二"}
{"author":"郭祥正","content":"有志吞戎虏，成书达帝庭。长江倾学术，短炬速年龄。玉树埋蒿壤，泉台掩夜扃。功勋何可问，不得上丹青。","dynasty":"宋代","title":"杨次思博士挽词"}
{"author":"郭祥正","content":"江雨今朝霁，柴门爽气高。病馀逢七夕，书至得双醪。饮德知无尽，论心敢惮劳。凤团分赐茗，持以报诗豪。","dynasty":"宋代","title":"谢倪敦复惠酒"}
{"author":"郭祥正","content":"闻道扁舟至，南归得意人。拜官临百里，增禄慰双亲。所养应趋大，能廉不患贫。山家一樽酒，聊为拂京尘。","dynasty":"宋代","title":"喜胡展诚改官南归"}
{"author":"郭祥正","content":"跬步双龙起，惊嗟莫遁藏。冰鳞摇白影，火鬣纵红光。穴地遗涎在，排云曳尾长。不逢吴手画，想咏独难忘。","dynasty":"宋代","title":"何明道宣德话所见龙作四韵志之"}
{"author":"郭祥正","content":"何幸一身老，亲逢三世贤。文章吾已尽，阀阅尔能传。归剑光生夜，层楼影插天。课书登善最，汉殿席应前。","dynasty":"宋代","title":"送南剑王倅奉议"}
{"author":"郭祥正","content":"出郭湖光满，转山湖影凉。得名因太白，起废自刘郎。石镜三更见，荷花一丈长。客来筹往事，兰草死犹香。","dynasty":"宋代","title":"和刘汉阳见寄郎官湖佳作"}
{"author":"郭祥正","content":"磴道通绝顶，登临怀弊庐。山云数峰断，江树一行疏。旧史名空在，新亭画不如。自迷姑孰钓，深愧汉阳书。","dynasty":"宋代","title":"和刘汉阳浩然亭"}
{"author":"郭祥正","content":"曲巷无人至，幽居觉日长。数声猜旧燕，一缕惜残香。著雨花枝困，攲风柳带忙。梦魂招不得，惟是到君傍。","dynasty":"宋代","title":"雨中怀倪敦复因以密云团寄之二首其一"}
{"author":"郭祥正","content":"三载久相依，看看叹别离。可堪江雨隔，空对野梅悲。息迹无人问，因禅与物违。密云新样茗，封送习家池。","dynasty":"宋代","title":"雨中怀倪敦复因以密云团寄之二首其二"}
{"author":"郭祥正","content":"一水碧漪漪，更逢烟雨微。草昏千步障，松挂六铢衣。冷翠光争滴，残红湿不飞。自怜诗句拙，空伴史君归。","dynasty":"宋代","title":"和朱行中龙图游澄惠寺"}
{"author":"郭祥正","content":"三伏当炎热，翻如九月天。晨兴重衣裌，夜宿尽防川。船撼江声怒，楼侵雨气缠。白头悲世态，何以度残年。","dynasty":"宋代","title":"夏寒"}
{"author":"郭祥正","content":"君家大阮最能诗，又见麟孙出盛时。笔力纵横驱阵马，成才不患少人知。","dynasty":"宋代","title":"寄陈显仁秀才二首其一"}
{"author":"郭祥正","content":"野性惟怜酒，无聊遂独醒。风尘双白鬓，天地一青萍。鵩鸟宁须赋，离骚未是经。回头付陈迹，终欲醉冥冥。","dynasty":"宋代","title":"独醒"}
{"author":"郭祥正","content":"寒野云阴重，新冬客意忙。道途无处尽，岁月有时长。流落随江海，崩腾避雪霜。还投白莲社，清净万缘忘。","dynasty":"宋代","title":"冬夜泊金山"}
{"author":"郭祥正","content":"翛然乘一气，来往游太空。閒歌内景章，遂登蕊珠宫。华英不知名，激齿甘液浓。此乐无忧衅，固非侯与公。","dynasty":"宋代","title":"游仙一十九首其十一"}
{"author":"郭祥正","content":"三人同结静中缘，一到西岩思豁然。何必拥炉倾浊酒，且来攀树听寒泉。","dynasty":"宋代","title":"游西岩寺二首其二"}
{"author":"郭祥正","content":"看君新作海边楼，气象雄兼四五州。把笔共题红粉壁，开樽仍泛玉蟾秋。喜分符竹行千里，莫羡渔蓑退一丘。此别定为生死隔，雪霜沾尽暮年头。","dynasty":"宋代","title":"送黄奉议知白州前宰清远"}
{"author":"郭祥正","content":"一鸟忽惊鸣，众鸟高下噪。飘风自南至，汹汹结阴瀑。须臾江涛翻，石裂巨木倒。禾麻安愗论，畦陇漭若扫。苍天本好仁，孰使风伯暴。有叟重咨嗟，吾年行已耄。此风未尝见，神理所诫告。我因谕彼侬，天地广覆焘。噫气亦偶然，何必泥应报。掉头不吾顾，植杖复悲悼。","dynasty":"宋代","title":"大风"}
{"author":"郭祥正","content":"我爱陶渊明，超然遗世想。一奏无弦琴，妙曲寄玄响。翛然听以气，万籁应诸掌。舟车就所便，丘壑信孤往。泉涓木欣欣，酌酒助俯仰。酣醉颓云烟，舒啸逸罗网。斯人孰可见，梦寐期佛彷。兀如南山松，亭亭植千丈。","dynasty":"宋代","title":"读陶渊明传二首其一"}
{"author":"郭祥正","content":"君欲效陶潜，超然异今趣。开斋即吾庐，欣欣同所慕。潜鱼不群游，栖鸟不返顾。无意亦无我，何思复何虑。遂趋羲皇上，日息自休裕。百年能几何，不知岁云暮。终当随白云，悠悠此山去。","dynasty":"宋代","title":"和陈掾效陶斋"}
{"author":"郭祥正","content":"短短芰荷叶，深深野水漫。何神能止雨，无术理惊湍。久客怀三径，包羞拘一官。赏心那复数，岁望骨毛寒。","dynasty":"宋代","title":"西池水漫莲叶资深劝予理之"}
{"author":"郭祥正","content":"七十馀岁老朝郎，曾向元祐说文章。如今白首归田后，却与杨姝洗杖疮。","dynasty":"宋代","title":"诗一首"}
{"author":"郭祥正","content":"行行杨柳古墙阴，摆尽春风绿转深。俯仰自能无一事，何须投迹向山林。","dynasty":"宋代","title":"次韵和孔周翰侍郎洪州绝句十首其五"}
{"author":"郭祥正","content":"此夕宿秋浦，萧萧古岸头。白云和月散，江水晴空流。不及水中鸟，随波上下游。客情须自遣，知命适虚舟。","dynasty":"宋代","title":"追和李白秋浦歌十七首其二"}
{"author":"郭祥正","content":"湖外青山案几横，卷帘幽坐少逢迎。一钩香饵看鱼上，万顷金波待月生。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其五"}
{"author":"郭祥正","content":"独往怜渔艇，群飞爱暮鸥。谁云天地窄，自伴水云游。荇叶青争老，蓼花红半收。江头人事绝，植杖我何忧。","dynasty":"宋代","title":"植杖"}
{"author":"郭祥正","content":"山如连环不可解，玉溜穿崖鲸尾摆。中天化出清凉宫，汗漫琉璃翠光洒。回头无路通人间，毛发森森神魄骇。长碑突兀压巨鳌，字刻雄文入模楷。乃知梁僧挈刀尺，来此幽栖聊脱屣。地祗掣锁岩户开，纵有堆金岂能买。粲祖传衣当第三，至今异骨藏斯岩。我朝重赐七宝塔，舍利感应符至諴。谁曾磨崖记名姓，习之健笔深镌镵。盘鼍皴鳞想风概，云雾惨淡遮松杉。至宝不独世所惜，定有山鬼长扃监。愿借雷公霹雳斧，坚珉斫断载以函。高僧邀我恐忘返，虎豹堪惊日将晚。归来拂榻坐虚堂，软煮黄精荐香饭。千年遗迹安足誇，幻妄非真生有涯。奈何吾势未能已，梦想长在金仙家。","dynasty":"宋代","title":"留题潜山山谷寺"}
{"author":"郭祥正","content":"东风冉冉送年华，末路浮沈岂足嗟。身着朱衣行直道，手披黄卷悟空花。世尘扰扰原无实，客宦悠悠役有涯。尚喜甘棠遗爱在，画船先许过渔家。","dynasty":"宋代","title":"次韵邹几圣舟次芜江见寄"}
{"author":"郭祥正","content":"昔人多嗜酒，今我酷怜茶。软玉裁成饼，轻云散作花。石泉助甘滑，肠胃涤烦邪。却怪少陵客，曾无新句誇。","dynasty":"宋代","title":"招孜祐二长老尝茶二首其二"}
{"author":"郭祥正","content":"远近皆僧刹，西村八九家。得鱼无卖处，沽酒入芦花。","dynasty":"宋代","title":"和杨公济钱塘西湖百题其二十六西村"}
{"author":"郭祥正","content":"李白昔游宣城时，谁为太守贤相宜。掣铃交通唤六博，壮哉意气凌虹霓。北望楼高气象古，遗风馀思犹依依。我来正值青春半，杂花烂笑禽争飞。轻烟缭绕淡白日，细风荡漾吹游丝。高楼帘卷邻袖出，百尺栏干横酒旗。银鞍白马不知数，龙筝凤管相追随。杜陵远孙驾别乘，恩威得所名声驰。华堂重搆唤宾客，风前共倒黄金卮。我为下客最疏放，辱君许可能文词。死生夤缘释氏说，但觉时换名姓非。寄言太守勿感戚，共对佳人花下迷。莫教流水落花去，空闻暮雨哀猿啼。","dynasty":"宋代","title":"谢杜倅职方兼简汤史君"}
{"author":"郭祥正","content":"鬖鬖鬓发一衰翁，又泊仓头阻逆风。推去未应如谢令，重来终是愧司农。熙宁父老知谁在，元祐田园喜再丰。置酒高台要我醉，却寻陈迹喜君同。","dynasty":"宋代","title":"永安戴公纯秀才"}
{"author":"郭祥正","content":"琅琊异他山，坡陀晦诸峰。惟有山下水，其源与天通。寻源见楼阁，鸳瓦青重重。宝镜递华灯，空岩散疏钟。薰成香积界，回首非尘笼。阳冰俗篆未足数，禹称八咏元无功。我来独酌惜已晚，醉倒不见欧阳公。摩挲苍崖读旧记，谁掣玉索缠蛟龙。不忧石泐解磨灭，斯文自与元气同。徘徊落日跨马去，老松为我摇悲风。","dynasty":"宋代","title":"琅琊行"}
{"author":"郭祥正","content":"隐几得真乐，此轩深复深。众喧从过耳，一法不关心。雨止溪添涨，风行竹乱阴。谁云非对动，吾欲写瑶琴。","dynasty":"宋代","title":"保宁寺静轩"}
{"author":"郭祥正","content":"幅巾藜杖客浮山，便隐深岩避世喧。每见月华何事啸，此身聊欲伴孤猿。","dynasty":"宋代","title":"赠啸月岩吴居士"}
{"author":"郭祥正","content":"倾盖相逢晚，开樽上小楼。感时心尚壮，欲语涕难收。神主方思治，英才悉应求。邦畿分使节，玉陛迩宸旒。温密亲闻诏，精忠屡献谋。养兵能足食，行县必宽囚。舜日期无尽，尧云遽莫留。鼎湖龙化影，银海雁沈秋。事毕身先贬，名高众所尤。一麾甘去国，千里谩承流。兄弟皆朱绂，双亲未白头。遭谗虽坎坷，安命亦优游。雪意饶冬暖，滩声奈客愁。须君作霖雨，终附济川舟。","dynasty":"宋代","title":"赠临江守范希远龙图"}
{"author":"郭祥正","content":"黄昏鸟飞绝，夜半猿啼切。纸帐寒不眠，开门见猛雪。","dynasty":"宋代","title":"山居绝句六首其六冬"}
{"author":"郭祥正","content":"明皇逸事传十眉，正是唐家零落时。霓裳曲调虽依旧，阿蛮终不似杨妃。画工貌得非无意，欲使流传警来世。翠翘红粉尚争春，隐约香风起仙袂。六龙真驭竟何之，泰陵荒草长孤狸。空将妙笔劝樽酒，醉觉人间万事非。","dynasty":"宋代","title":"明皇十眉图"}
{"author":"郭祥正","content":"松槚相望孰俊名，高才暂屈浚遒城。公庭寂寂无留讼，四野熙熙有让耕。未作盐梅调鼎鼐，且铿金玉直蓬瀛。病骸尚阻趋东阁，怀抱思君为一倾。","dynasty":"宋代","title":"病中先寄慎宰阎公达承议"}
{"author":"郭祥正","content":"史君开小径，斜绕碧城隈。只欲通花县，春风几度来。","dynasty":"宋代","title":"和杨公济钱塘西湖百题其四新径"}
{"author":"郭祥正","content":"小山凝望月明间，天与金银作小山。愿得月轮长不去，一山光景付吾閒。","dynasty":"宋代","title":"予家小山四首其三月"}
{"author":"郭祥正","content":"不作笙箫用，开花待凤凰。阴阴一轩里，谁识阮生狂。","dynasty":"宋代","title":"和杨公济钱塘西湖百题其九十五修竹轩"}
{"author":"郭祥正","content":"平生乐山水，听客谈天台。盘石摩挲浸海月，瀑布淙射烟霞开。山腰喷作千岩雨，潭底昼夜轰风雷。诸峰攒丛护宝刹，地与世隔无纤埃。仙葩灵鸟四时有，石矼玉洞清风来。施夫子，欲长往，高谢功名脱尘网。况有西来老佛师，了悟无生任消长。若许陶潜载酒过，便驾苍虬逐真赏。","dynasty":"宋代","title":"天台行送施山人"}
{"author":"郭祥正","content":"春水碧泱泱，平堤映绿杨。田畴资灌溉，鸥鸟共徜徉。放饵愁空掣，浮杯兴最长。晚风吹细浪，仍送落英香。","dynasty":"宋代","title":"春水"}
{"author":"郭祥正","content":"初月未成魄，瘴天云雾低。浦昏船竞入，林密鸟争栖。褊性怜幽独，香醪自挈携。布衾今夜冷，犹得避儿啼。","dynasty":"宋代","title":"初夜"}
{"author":"郭祥正","content":"六月想冰雪，此泉清且深。相如方病渴，植杖故来寻。","dynasty":"宋代","title":"和杨公济钱塘西湖百题其八十九夏凉泉"}
{"author":"郭祥正","content":"姑熟太守真贤豪，洗涤弊垢明官曹。民閒吏竦郡无事，华堂新构临江皋。朱檐斜飞傍星汉，碧瓦不动蟠鲸鳌。酿成玉液宴宾从，手提大笔降风骚。四时景物换耳目，万古治乱评秋毫。嗟予末坐重感激，胸中茅塞时耘耨。山鸡卑栖竟何取，岂合鸾凤返翔翱。紫莼茸蕨味正美，鲜鲚玉缕鸣霜刀。为公一饮直醉倒，坐看万室皆陶陶。谁云江南地偏小，姑熟之堂天下少。丹湖千里浸城东，蒲苇藏烟春渺渺。牛渚对峙凌歊台，长江倒挂天门开。风吹玉乌亿万疋，汉兵卷甲沙场回。有时浪止皓月满，琉璃宇宙无纤埃。帆樯隐隐鸟飞没，渔歌细下天边来。谢元晖，李太白，一生好作江南客。至今遗恨人不知，孤云尚锁青山宅。请公沥酒一吊之，听我长吟壮灵魄。人世百年能几何，高会难逢离别多。一朝公去调鼎鼐，斯堂永作甘棠歌。","dynasty":"宋代","title":"姑熟堂歌赠朱太守"}
{"author":"郭祥正","content":"三伏当炎热，翻如九月天。晨兴重衣裌，夜宿尽防川。船撼江声怒，楼侵雨气缠。白头悲世态，何以度残年。","dynasty":"宋代","title":"夏寒"}
{"author":"郭祥正","content":"蜻蜓点水蝶扑花，螳螂捕蝉蜂趁衙。营营青蝇争腐糁，趯趯阜螽沿草芽。馀生骨朽不复得，雍子笔老谁能加。卷开却掩恐飞去，绨袭爱护行随车。况君才力日清敏，胡不放手为龙蛇。龙蛇逼真看腾跃，出入天地藏烟霞。","dynasty":"宋代","title":"泗水雍秀才画草虫"}
{"author":"郭祥正","content":"落魄老道士，遥忆谢公山。眠云坐盘石，尽日听潺潺。","dynasty":"宋代","title":"四月十九日自咏"}
{"author":"郭祥正","content":"承明厌直下天来，聊继昭亭小谢才。珠迸玉盘诗得句，月腾金浪酒盈杯。江城未许民心借，京国颙瞻召节回。试问行年俱乙亥，固应怜我困蒿莱。","dynasty":"宋代","title":"赠子中修撰"}
{"author":"郭祥正","content":"下溪捕鱼一丈冰，上山采樵三尺雪。人人饥饿衣裳单，骨月相看眼流血。乾坤失色云未收，雕鹗无声翅将折。官仓斗米馀百金，愿见春回二三月。","dynasty":"宋代","title":"苦寒行二首其二"}
{"author":"郭祥正","content":"谁惜东园玉树空，且携樽酒与君同。盈盈素艳辞寒萼，浥浥馀香散晓风。已许冰霜分我莹，尽饶桃杏向人红。能诗自有倪夫子，何必滁阳觅醉翁。","dynasty":"宋代","title":"又同赏落梅二首其二"}
{"author":"郭祥正","content":"旋煮青芹滑，新炊白稻香。僧居同淡泊，旅食幸康强。未拟沉湘水，深防死耒阳。上书终自达，圣世本虞唐。","dynasty":"宋代","title":"旅食"}
{"author":"郭祥正","content":"驻马惜分手，临风开一觞。君趋紫金阙，我恋白云乡。","dynasty":"宋代","title":"即席送崔奉议赴阙三首其一"}
{"author":"郭祥正","content":"霜寒水落平沙露，短艇悠悠寻泊处。惊弦旅雁失群飞，贪饵修鳞随网去。世情翻覆可沾巾，三千食客背田文。不须更待年华老，便向东山卧白云。","dynasty":"宋代","title":"酬李推官淮上见寄"}
{"author":"郭祥正","content":"嚼君老句胜牛乳，又如旱稼濛甘雨。龙眠一别鱼雁稀，几度看云与云语。凤池摇笔赞帝龄，珠玑洒落黄金城。鼻端去垩鬼胆破，霹雳轰车风雨惊。事君以道非难事，不羡昔人囊有智。柏梁屹屹汉庭材，宝鼎颙颙周庙器。我在江湖寄此身，碧芦青荇远黄尘。感君问我尚安否，病树前头万木春。强汎月船追李白，无人爱客似田文。","dynasty":"宋代","title":"中书舍人陈公元舆以诗送吾儿鼎赴尉慎邑卒章见及遂次原韵和答"}
{"author":"郭祥正","content":"贾谊几世孙，闲邪诚所存。一登御史府，直气壮中原。五载三去国，出论皆腾喧。浩养固无害，宣城况名藩。下车究积弊，摘节仍除根。乃迁孔子学，方庭树兰荪。讲解得董生，思单先生恩。轩轩慕高第，各各不窥园。修桥济行迈，掩骼招旅魂。萧萧囹圄空，清风时扫门。寻山出近郭，玉船红浪翻。谁为坐上客，能酬谢公言。自愧翅翎短，谬参鸿与鹓。不有瓦砾贱，那知圭璧尊。矧曰半面雅，岁久情愈敦。三章宠新作，词源何骏奔。几欲效长吉，微吟谢高轩。霜威信凛冽，即之自温温。又如太古镜，磨开苍藓昏。肝胆悉照彻，魑魅安敢论。行闻紫泥诏，沙路驰归辕。岂容隐岩子，留连爱石盆。看君杨天翼，北溟终化鹍。而我随白鸟，丹湖往孤鶱。","dynasty":"宋代","title":"留别宣守贾侍御用李白赠赵悦韵"}
{"author":"郭祥正","content":"水聚山仍合，营祠构一堂。丹青瞻邃表，簪笏遍诸郎。烟雨和春暝，松篁浥野香。命书连岁下，潜德发幽光。","dynasty":"宋代","title":"寄题程信叔朝散先坟思成堂归真亭二首其一"}
{"author":"郭祥正","content":"西溪在湖外，一派濯残阳。游子托渔艇，却愁归路长。","dynasty":"宋代","title":"和杨公济钱塘西湖百题其五十七西溪"}
{"author":"郭祥正","content":"明主幸两学，上清储百祥。恭观希世事，归信借馀光。","dynasty":"宋代","title":"即席送崔奉议赴阙三首其二"}
{"author":"郭祥正","content":"城东二十里，寺有古石城。过尽绿桑野，还依流水行。水穷山亦合，老木一区平。藓留虎豹迹，岩多猿狖鸣。楼殿横涧阴，像塑铅黄剥。庭中有高花，碧叶抱丹渥。不知何岁年，舂容镇柔濯。山僧亦庞眉，发语颇真朴。却读罗泰碑，始知征战场。赤谷纳箭血，夜鬼嗥冷创。云雾第黯黪，英雄今则亡。谁建大法宇，救援弘津梁。每来即忘还，览古恣吟眺。沿崖采菖蒲，兴发辄长啸。偶随辟书起，末路遂难料。十年未能归，应为山僧诮。","dynasty":"宋代","title":"怀当涂石城寺"}
{"author":"郭祥正","content":"昔谒公家贤侍郎，一见许我能篇章。俸粳兵酒屡持送，时时解榻令登堂。今喜清风传令子，回首亨衢脱双屣。北堂归养太夫人，水陆珍羞称甘旨。深沈大第蟠蛇鳞，儿孙蓝绶何诜诜。有时宴喜列宾客，洞房粉黛桃花春。玉指纤纤拂弦索，轻云凝碧罗衣薄。主人快意妾争妍，松上女萝知有托。君不见景太傅，杀身本为功名误。又不见张舍人，朝为近侍夕为民。古来宠辱亦如此，安用浮云缠此身。爱君进退真得所，不负青春领歌舞。我方两鬓扑黄尘，梦寐江南思旧土。别君去，将拂衣，扁舟若渡历阳月，愿听新歌酩酊归。","dynasty":"宋代","title":"赠彭明微判官"}
{"author":"郭祥正","content":"三年同赏梅，梅花烂晴雪。一日言北归，梅黄雨初歇。谁将金弹丸，缀在绿枝上。结实胜开花，邀君更同赏。食梅齿牙软，衔杯奈离忧。过江桃李熟，回首忆梅不。","dynasty":"宋代","title":"邀敦复小酌为别"}
{"author":"郭祥正","content":"群山凌皓雪，修途无点尘。寒梅数枝发，持送北归人。人归向瑶阙，头角屈以伸。十年困尘滓，一旦乘风云。大用多晚年，请看钓渭滨。又如四公子，长揖取名勋。其馀琐细辈，为君何足陈。我忝交君印，俯颜愧斯民。疲驽追逸骥，浇漓杂醲醇。物理有屯泰，贤愚固难伦。感君重然诺，西郊待归轮。非君肯卑屈，谁复许相亲。","dynasty":"宋代","title":"送钱公瑾长官"}
{"author":"郭祥正","content":"一径松阴合，重门院落深。客来听鹊喜，春过惜莺吟。风月时经槛，尘埃不到襟。黄庭看在手，白雪任盈簪。","dynasty":"宋代","title":"寓馆"}
{"author":"郭祥正","content":"未老已先佚，构堂名佚老。与其宠辱惊，何似归未早。渊明乃吾祖，此道能自保。归来无一事，时时为酒恼。纸帐春气融，不寐听春鸟。关关枝上语，报我竹间晓。我醉未能起，尔音一何好。却笑世间人，忘忧种萱草。","dynasty":"宋代","title":"寄题九江陶子骏佚老堂"}
{"author":"郭祥正","content":"声名入洛弟兄传，出拥旌旗老集仙。挹月珠玑光射海，凌秋雕鹗气横天。文章落笔元无敌，器宇藏春岂有边。一见音容聊莞尔，却携樽酒共颓然。金门曾奏相如赋，水阁重吟杜牧篇。强驾蹇驴追逸骥，已知霄壤不相连。","dynasty":"宋代","title":"次韵子中修撰宠赠之什"}
{"author":"郭祥正","content":"冠带淮西第一州，扬鞭得从史君游。木鱼声断东台晓，水荇香传后浦秋。双脊自磨铜雀瓦，密云时泛建溪瓯。才清思健知无敌，且与衰残作荫庥。","dynasty":"宋代","title":"次韵行中龙图游后浦六首其六"}
{"author":"郭祥正","content":"汀梅之间山万重，南安岩窦何玲珑。青葱屹立敞四壁，巧匠缩手难为工。嗟予俗缚未能往，愿得结草与岩松。遂登彼岸达正觉，月落岩下松生风。","dynasty":"宋代","title":"南安岩"}
{"author":"郭祥正","content":"遭时如尧舜，击壤欢且歌。归田尚叨禄，天宠固已多。敢复邀长年，寓景随流波。有酒即觞酌，风日眷清和。俯悲秦晋士，含饥避干戈。","dynasty":"宋代","title":"自释二首其二"}
{"author":"郭祥正","content":"贤材间出万人杰，行脱麻衣趋紫阙。三朝出入持使权，凛凛声名洒冰雪。往年作镇来金陵，天子临轩宣老成。问公书画几万卷，品秩入奏编瑶琼。延阁往往未尝有，诏札奖与光华生。佥言公归坐廊庙，易节暂刺玄晖城。恳请仙宫遽知止，车盖翩翩还故里。粉娥执乐四时春，窈窕芙蓉新出水。嘈嘈弦管鸾凤鸣，玉卮献酒公解酲。人生快意似公少，家园乃是真蓬瀛。数峰飞来云雾湿，琪树玲珑晓寒入。绿池水照百花明，芳亭小榭佳宾集。有时自赋归来篇，幅巾藜杖诗中仙。秦晋诸子因避世，种柳栽桃安足怜。顾我登门二十载，贵势能忘竟相待。数奇自笑无所成，亦欲浮舟往沧海。沧海云涛人不争，忘机可以超神凝。比公进退殊未足，若问逍遥无鴳鹏。","dynasty":"宋代","title":"赠提宫谏议沈公"}
{"author":"郭祥正","content":"君为五羊仙，我效退之拜。默契如来禅，安用传画绘。沧海虽云阔，万里有限际。请从造物论，一瞬即破碎。灵龟胡为乎，钻灼烂腹背。生能发幽冤，神理助奇怪。晚投古寺食，荤味不如菜。摩挲庭下碑，百岁苍藓晦。忽逢润经处，房公俨如在。度人要成林，今已播禅话。忽为杀盗淫，佛敕所告戒。种子积无明，应须法雨洒。幸陪莲社缘，彼此吸清瀣。噫嗟絷轩冕，憔悴尘垢态。一朝趋地狱，苦恼孰肯代。莹如摩尼珠，谁使浊水坏。与公志斯游，浩荡形骸外。","dynasty":"宋代","title":"再和颖叔志游"}
{"author":"郭祥正","content":"昨夕发姑孰，今朝泊敬亭。轻云淡日天地暖，杏花吐萼梅飘零。春光一瞬岂足赏，听公亹亹高谈倾。昔年庭争动丹陛，君臣道合趋升平。岩廊辞位已十载，气度杳杳涵沧溟。公田种秫作新酒，槐槽旋注琉璃瓶。不将歌舞效俗饮，时时一酌差独醒。感公赠我十五斗，酒量安得如刘伶。愿公归去庙堂上，尽使斯民醉醇酿。","dynasty":"宋代","title":"谢王左丞惠冰酒十五斗"}
{"author":"郭祥正","content":"地与浮丘接，花如锦帐铺。杜康倾琥珀，海若献珊瑚。老竹争抽笋，幽禽自引雏。人生行乐尔，富贵亦何须。","dynasty":"宋代","title":"同颖叔修撰游吴圃分得须字"}
{"author":"郭祥正","content":"三岁悲农事，官仓亦已贫。敕书虽赦狱，恩泽未苏民。南国供输大，中宵涕泗频。一心随草木，无复念沉沦。","dynasty":"宋代","title":"农事"}
{"author":"郭祥正","content":"飘飘秀色夺仙春，只恐丹青画不真。能为君王罢征戍，甘心玉骨葬边尘。","dynasty":"宋代","title":"林和中家观画卷五首其四王昭君上马图"}
{"author":"郭祥正","content":"高才摅远趣，凿石架危亭。宿鸟依林白，春苗接海青。云光随帚乱，泉响置琴听。况得少陵句，宜镌座右屏。","dynasty":"宋代","title":"和石声叔留题君仪基石亭二首其一"}
{"author":"郭祥正","content":"一径沿崖踏苍壁，半坞寒云抱泉石。山翁酒熟不出门，残花满地无人迹。","dynasty":"宋代","tags":"隐居，生活，抒情","title":"访隐者"}
{"author":"郭祥正","content":"乍出锋铓赣石来，仙都忽见五云开。霓幡闪闪排真驭，珠网重重覆绛台。照水碧莲犹未变，绕坛红杏亦新栽。刘郎去后谁行乐，壁上龙蛇半紫苔。","dynasty":"宋代","title":"吉州仙都观览前守李献父留题"}
{"author":"郭祥正","content":"侵侵白发改朱颜，不比当年鬓始斑。五斗可怜须苟禄，一岩犹喜早偷閒。黄花篱下千枝秀，紫雁云中几度还。万里未归归便得，昭州何似谢家山。","dynasty":"宋代","title":"次韵昭掾徐子美见寄二首其二"}
{"author":"郭祥正","content":"二月溟濛雨，春寒反似秋。玉觥浮浊浪，兰楫拟沧洲。自顾驽骀困，宁攀逸骥游。楚歌弹未彻，归思已难留。","dynasty":"宋代","title":"即席和颖叔送别四韵"}
{"author":"郭祥正","content":"古有名剑似秋水，龙盘虎拿焰欲起。鸡林削铁不足言，昆吾百炼安足齿。淬花曾莹鸊鹈膏，掉箾却敲鸾凤髓。忆昔破敌如破竹，带霜飞渡桑乾曲。电光昼闪白日匿，魑魅走逃罔魉伏。于今锈涩混铅刀，夜凉风雨青龙哭。冰翼云淡雪花白，血痕冷剥苔花绿。我来拔鞘秋风前，毛发凛凛肝胆寒。书生无用暂挂壁，夜来虎气腾重泉。酒酣闻鸡起欲舞，明星错落银河旋。吾闻神物不终藏，丰城紫氛斗牛旁。及时与人成大功，岂肯弃置钝锋铓。会当斩蛟深入吴潭里，不然仗汝西域击名王。","dynasty":"宋代","title":"古剑歌"}
{"author":"郭祥正","content":"苍松夹径二十丈，碧殿藏云五百尊。金钟散响撼星斗，众灯续焰移朝昏。","dynasty":"宋代","title":"罗汉院"}
{"author":"郭祥正","content":"一病三旬久，脾衰秋气侵。谁怜形影瘦，犹喜月相寻。","dynasty":"宋代","title":"病中对月"}
{"author":"郭祥正","content":"客来说刘翁，嵩山跨黄犊。青衣二双鬟，颜色若明玉。手携绿牙笛，随轩奏新曲。倒倾酒榼松下饮，旋开毡帐云中宿。少年富贵老安闲，自道此生无不足。令人慕高标，神魄顿萧爽。何当插两翼，乘风一飞往。永结斯人交，逍遥恣真赏。长哦紫霞篇，洞户琼瑶响。胡为恋青衫，壮节空肮脏。尘埃一閧城郭卑，波澜万顷沧溟广。明朝未作嵩少游，且向江南结鱼网。","dynasty":"宋代","title":"洛中王秀才谈刘伯寿动静慕其潇洒作诗识之"}
{"author":"郭祥正","content":"建溪虽接壤，春末始尝茶。旋汲邻僧水，同烹北苑芽。月圆龙隐鬣，云散乳成花。贡入明光殿，分来王谢家。","dynasty":"宋代","title":"元舆试北苑新茗"}
{"author":"郭祥正","content":"平生爱仙山，最闻武夷好。千峰巑岏月倒挂，万木阴森春不老。群仙浮舟出寥廓，未济明河半空泊。世人可见不可攀，静夜天风吹宝乐。须信仙家日月长，尘埃下土空茫茫。贤愚得失竟何益，坐十绿发催秋霜。人感感悟有谁早，丈人寻真归故乡。故乡宅在武夷址，山势回环碧城起。仙棋一局一番春，几见桃花满流水。他年功成趋帝阙，醉唤常娥拥明月。照开三十六洞天，玉树瑶花恣攀折。丈人之乐其无央，我今欲往亲在堂。侧身南望未能到，耿耿寸心思梦长。","dynasty":"宋代","title":"武夷行寄刘侍郎"}
{"author":"郭祥正","content":"金山杳在沧溟中，雪崖冰柱浮仙宫。乾坤扶持自今古，日月仿佛悬西东。我泛灵槎出尘世，搜索异境窥神功。一朝登临重叹息，四时想象何其雄！卷帘夜阁挂北斗，大鲸驾浪吹长空。舟摧岸断岂足数，往往霹雳搥蛟龙。寒蟾八月荡瑶海，秋光上下磨青铜。鸟飞不尽暮天碧，渔歌忽断芦花风。蓬莱久闻未曾往，壮观绝致遥应同。潮生潮落夜还晓，物与数会谁能穷？百年形影浪自苦，便欲此地安微躬。白云南来入长望，又起归兴随征鸿。","dynasty":"宋代","tags":"写景，抒情","title":"金山行"}
{"author":"郭祥正","content":"空山古松阅人代，黛色铜姿终不改。蚴蟉诘曲还相向，千寻气结云叆叇。风雨冥冥秋气深，耳边往往苍龙吟。蓬莱仙子有无间，往来白鹤昼常阴。百尺樛枝拓金戟，山中十月飞霹雳。千年化作虬龙形，流脂下见成灵珀。方今楼阁连飞甍，斧斤未敢来相倾。晦冥神物共诃护，一物钟灵无不轻。我来抚此重叹息，造物由来贵孤直。趺坐松前日将暝，谡谡寒风落巾帻。","dynasty":"宋代","title":"古松行"}
{"author":"郭祥正","content":"梅山曾共听蛮鼙，又看汀洲白鹭飞。一榼琼浆要我醉，不忘交旧似君稀。","dynasty":"宋代","title":"狄倅伯通席上二首其一"}
{"author":"郭祥正","content":"予方寓小山，感君忽相过。风标夺莹玉，气语排悬河。君初佩金印，治蛮真有科。彼侮我即斩，威行济之和。使知朝廷尊，帖帖无愆讹。圣主方求才，四海张网罗。麒麟并凤凰，所获宁为多。如君必见取，为君吟菁莪。","dynasty":"宋代","title":"送黄彦发还台"}
{"author":"郭祥正","content":"高飞不上云，不如栖白蘋。屈身五斗粟，何似种松筠。闻君将挂冠，筑室苕溪滨。况有朱少翁，达论可相亲。攲枕待落月，寻花送馀春。市喧不入耳，休羡桃源人。我亦促归计，行当趋后尘。","dynasty":"宋代","title":"寄常执中长官弃官归霅上"}
{"author":"郭祥正","content":"池水满，宫柳长，胡地沙晴日色黄。自知憔悴容华改，朝来临镜懒梳妆。却寻携手旧游处，拾得落花空断肠。","dynasty":"宋代","title":"杨白花其一"}
{"author":"郭祥正","content":"沿湖九里松，行客忆江东。尽扫炎天热，门深太古风。","dynasty":"宋代","title":"和杨公济钱塘西湖百题其二十七松门"}
{"author":"郭祥正","content":"平芜春静水弥天，甚压危城驾广椽。骏马岂能追晚日，将军莫悔玩遗鞭。高才共倚新亭赋，逸翰重寻旧曲镌。千古英雄只如此，黄花修竹付幽禅。","dynasty":"宋代","title":"玩鞭亭"}
{"author":"郭祥正","content":"物幻非真只自知，却寻田舍度衰迟。漫为陶令柴桑乐，不学荆轲易水悲。午睡最能消永日，一巢长欲寄深枝。闻君亦有逍遥趣，可濯沧浪共赋诗。","dynasty":"宋代","title":"和留秀才秋日田舍"}
{"author":"郭祥正","content":"福抚开山罢戍兵，我朝仁泽始流行。岚烟蒸湿同梅岭，地脉逶迤接赣城。花木藏春先腊拆，儿童要寿半岩名。如今太守真黄霸，里巷歌谣善治声。","dynasty":"宋代","title":"次韵元舆临汀书事三首其一"}
{"author":"郭祥正","content":"黄尘蔽日晚风高，两目昏花客思劳。却忆江南渔父乐，河鲀入网采蒌蒿。","dynasty":"宋代","title":"原武按堤其三"}
{"author":"郭祥正","content":"学行从来著，官临益有规。众人皆信谤，惟我独无疑。万里还趋幕，三年且待时。烟霄歧路在，晚达未为迟。","dynasty":"宋代","title":"送褚南翁赴浔幕"}
{"author":"郭祥正","content":"鲜鲤江湖味，香醪日月春。抚循时有赠，饱暖遂忘贫。玉缕空投箸，金波漫入唇。交情今乃见，晚节共松筠。","dynasty":"宋代","title":"谢元舆送鲜鲤煮酒"}
{"author":"郭祥正","content":"信报君仪讣，将如吾道何。交游亡玉树，涕泪泻金波。三子先凋泯，一身缠病痾。人生谁不死，遗恨独君多。","dynasty":"宋代","title":"亡友留君仪挽词二首其一"}
{"author":"郭祥正","content":"壮子皆先陨，亲丧未启攒。病成终不愈，魂散若为安。结义从今泯，遗编忍复看。亭开基石处，云水想漫漫。","dynasty":"宋代","title":"亡友留君仪挽词二首其二"}
{"author":"郭祥正","content":"吴老归泉后，人间未有君。春深来阳草，月乱采江云。孤啸猿求侣，哀鸣雁失群。姑溪一樽酒，遥酹五峰坟。","dynasty":"宋代","title":"吊故友吴延之屯田"}
{"author":"郭祥正","content":"今日黄塘寺，昔年知白师。悟禅兼悟律，能画亦能诗。旧卷春涵瞑，新坟月掩悲。馀生我何有，骑马送衰迟。","dynasty":"宋代","title":"吊黄塘寺知白上人"}
{"author":"郭祥正","content":"自掩斯人骨，西山秀色低。文章惊早悟，寿夭理难齐。绝壑沉寒玉，空江没断霓。儿孙今卖宅，感旧只酸嘶。","dynasty":"宋代","title":"吊亡友袁世弼太博"}
{"author":"郭祥正","content":"彼美四贤老，高风万古寒。去逃秦鼎镬，归识汉衣冠。翼翼羽翰就，堂堂宗社安。商山弊庐在，还入白云端。","dynasty":"宋代","title":"四皓"}
{"author":"郭祥正","content":"久客心尝折，登楼望转迷。风倾蘋叶乱，雨重柳条低。未得趋金马，何当似木鸡。细寻乡国路，愁听暝鸦啼。","dynasty":"宋代","title":"晚望"}
{"author":"郭祥正","content":"北户风欺幌，南桥水拍城。柳长无嫩色，莺老有新声。书帙看慵卷，茶瓯不厌擎。故园何日返，此地独含情。","dynasty":"宋代","title":"即事"}
{"author":"郭祥正","content":"春晚堪行乐，幽居独闭门。忘形付诗酒，吾道委乾坤。坏壁蜗涎乱，残经鼠迹翻。交游今已绝，孤坐欲何言。","dynasty":"宋代","title":"幽居"}
{"author":"郭祥正","content":"江亭孤坐久，野望眼偏明。映日浮云簿，摇风细柳轻。出墙新笋熟，拍岸晚潮生。遣仆沽春酒，幽欢取次成。","dynasty":"宋代","title":"江亭"}
{"author":"郭祥正","content":"陵阳峰顶敞栏干，三伏登临冰骨寒。山卷宿云开紫府，水和明月泻金湍。谢公风味君能似，李白篇章我到难。幸有玉船腾酒浪，欲乘醉兴效鹏抟。","dynasty":"宋代","title":"明叔致酒叠嶂楼"}
{"author":"郭祥正","content":"我爱张御史，酒船打拍浮。欲邀天下贤，尽向酒中愚。世人虽饮酒，只知酒味不知酒意胡为乎。又闻夜归东海头，抚掌唤月当金壶。须臾虾蟆蚀月黑，公起磨刀代天诛。虾蟆吐月入地走，玉兔还家，桂树不枯。公方醉卧，嫦娥惊呼。且语东方苍青龙，迟迟推出赫日车。自然月光不灭，公饮不彻，是时应笑高阳徒。","dynasty":"宋代","title":"赠张御史"}
{"author":"郭祥正","content":"眷此庭中竹，罗生横十寻。疏疏挺高节，密密敷清阴。好风每相过，流尘讵能侵。其下无蔓草，其傍远脩林。结根自得所，非高亦非深。谁复采笙箫，玉宇思和音。","dynasty":"宋代","title":"庭竹"}
{"author":"郭祥正","content":"五马登城堞，平分载酒船。无家寒食客，小雨惜花天。循抚恩何厚，飘零命最邅。閒愁不用遣，一醉暂成仙。","dynasty":"宋代","title":"寒食元舆见要南楼把酒"}
{"author":"郭祥正","content":"碧霄峰下车轮停，道师未返谁逢迎。山云情着雨正急，春水满田人不耕。饥虎啸风大石裂，倦鸟唤雏深涧鸣。客心欲去且复止，坐饱香饭馀何营。","dynasty":"宋代","title":"隐静寺其二"}
{"author":"郭祥正","content":"仙翁得仙朝玉皇，当时种杏盈山冈。传闻落英堰流水，每到三月溪泉香。白云霏霏出幽谷，独鹤沉沉唳乔木。寒潭深处睡蟠龙，灵草芳时跃青鹿。丈人何年居此间，诜诜孙子如芝兰。抱才求进十五六，亦有随计乡书还。步兵傲世逸千载，谁道风流至今在。软炊玉粒烹黄鸡，客子虽多竟相待。我爱长吟登好山，到此便欲辞尘寰。可能筑室辄延我，为君鍊熟黄金丹。丹成大笑分一粒，坐令绿发回朱颜。浮生百岁不早悟，日月扰扰空循环。","dynasty":"宋代","title":"题杏山阮氏高居"}
{"author":"郭祥正","content":"唐时胡马入长安，下马胡儿倚马鞍。今日升平无此物，樽前聊写画图看。","dynasty":"宋代","title":"林和中家观画卷五首其五蕃马图"}
{"author":"郭祥正","content":"寸心无事自然灰，不是南柯一梦回。水畔小楼无客到，独携筇杖等閒来。","dynasty":"宋代","title":"次韵和孔周翰侍郎洪州绝句十首其四"}
{"author":"郭祥正","content":"忆昔姑溪上，分携岁月赊。清标冰有骨，静德玉无瑕。不杀居为戒，传经大厥家。西山问仙籍，公合在烟霞。","dynasty":"宋代","title":"邹宣德挽词二首其一"}
{"author":"郭祥正","content":"坐讽汤休句，闽南朱夏时。碧云生海峤，清吹散松枝。救物宁论报，安禅不履危。江东饱芹蕨，肯赴野人期。","dynasty":"宋代","title":"追和故友袁世弼酬孜老四韵"}
{"author":"郭祥正","content":"轩窗得地向湖开，要客登临共一杯。白鸟探鱼长不去，清风吹水等閒来。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其三"}
{"author":"郭祥正","content":"重华不可见，曾参久为尘。孝道遂零落，为子吟孤云。孤云泊南山，山下藏二亲。孤云自朝夕，坟草几冬春。悠悠我之思，孤云浩无垠。注视讵能揽，倾耳那得闻。音容劳梦想，涕泪濡衣巾。作亭坟之隅，奚止簠簋陈。扬名与行道，勉勉期终身。采彼孤云篇，为子书诸绅。","dynasty":"宋代","title":"寄题吴子山孤云亭"}
{"author":"郭祥正","content":"审观六入本来空，觉海迷波理亦同。满钵香粳聊共饱，此缘不落有为中。","dynasty":"宋代","title":"秀公见喜饭僧二首其二"}
{"author":"郭祥正","content":"为问徐夫子，身閒心若閒。一樽陶令酒，十顷谢家山。云外冥鸿去，松颠独鹤还。令人起高兴，从此卜追攀。","dynasty":"宋代","title":"寄致政徐丞二首其二"}
{"author":"郭祥正","content":"结客元和六载春，探深碧落迹如新。寸量秋色三千丈，名写岚光十四人。文格迥欺韩愈老，字书尤逼小王真。近来好事谁能及，我续遗音君可嗔。","dynasty":"宋代","title":"补到难篇终别作八句寄吴圣与长官"}
{"author":"郭祥正","content":"不作市朝客，甘为渔钓翁。柴门危径断，犹喜一桥通。","dynasty":"宋代","title":"和杨公济钱塘西湖百题其十三林和靖桥"}
{"author":"郭祥正","content":"石屏台下玉池水，绕岸石屏青齿齿。镌劖初自人力成，一石十牛车不起。辇置应须费万金，园囿森罗供宴喜。苍藓昏埋岁月远，修藤缠络根相倚。刘鋹族氏已无馀，此物犹存旧基址。曾经战鼓轰雷霆，屡对春风阅罗绮。老榕交阴不透日，客袂生寒冰雪洗。小桥断处栈梯连，一线崎岖劣容跬。未知深窟藏龙蛇，但见枯荷阁蝼蚁。摩挲题字考前人，名姓班班少奇伟。请公椽笔赋大篇，歌颂永平诛僭拟。光焰须令万丈长，一时行乐何足纪。","dynasty":"宋代","title":"石屏台致酒呈蒋帅待制"}
{"author":"郭祥正","content":"彤霞贯来久，赤石异诸崖。月照夜光发，风生云雾埋。","dynasty":"宋代","title":"和杨公济钱塘西湖百题其四十一朱崖"}
{"author":"郭祥正","content":"祖朝相国之真孙，轩轩冠盖宜高门。拔身州掾入政府，议论挺特穷根源。颜渊必用孔丘铸，自此声名闻至尊。熙宁神化迈前古，屡诏驰车外循抚。大河之北淮之壖，民起疵瘝勇歌舞。枢庭进直腰横金，君臣道合同一心。货泉交汇指诸掌，老吏缩手随规箴。如公之才世希有，突兀千丈辉乔林。徐冠貂蝉坐廊庙，重见成王得周召。泰山镂牒天垂休，却笑鸿濛首频掉。贱生流落何可言，四十栖迟埋冗员。涸鳞怅望一杯水，安用西江浩渺之波澜。愿公吐和气，稍回岩谷春。养成尺寸木，为公车下轮。他年青史上，报德岂无人。","dynasty":"宋代","title":"投献省主李奉世密学"}
{"author":"郭祥正","content":"策杖轻衣惬，凭栏远目明。清江排暮钓，绿野碎春耕。嗜酒今非勇，题诗尚有情。薄游攀俊德，唐相旧家声。","dynasty":"宋代","title":"同萧英伯登净惠寺山亭二首其一"}
{"author":"郭祥正","content":"昔谒公家贤侍郎，一见许我能篇章。俸粳兵酒屡持送，时时解榻令登堂。今喜清风传令子，回首亨衢脱双屣。北堂归养太夫人，水陆珍羞称甘旨。深沈大第蟠蛇鳞，儿孙蓝绶何诜诜。有时宴喜列宾客，洞房粉黛桃花春。玉指纤纤拂弦索，轻云凝碧罗衣薄。主人快意妾争妍，松上女萝知有托。君不见景太傅，杀身本为功名误。又不见张舍人，朝为近侍夕为民。古来宠辱亦如此，安用浮云缠此身。爱君进退真得所，不负青春领歌舞。我方两鬓扑黄尘，梦寐江南思旧土。别君去，将拂衣，扁舟若渡历阳月，愿听新歌酩酊归。","dynasty":"宋代","title":"赠彭明微判官"}
{"author":"郭祥正","content":"平生最嗜酒，况复就花饮。明月正照人，吴姬安得寝。更起尽馀杯，击碎珊瑚枕。","dynasty":"宋代","title":"春日独酌十首其三"}
{"author":"郭祥正","content":"我有高世想，喜逢高世人。谈诗何所极，元化浩无垠。物象不得晦，丹青亦通神。逃名出京洛，寓迹遗埃尘。锡飞天柱月，杯泛洞庭春。问我别来久，请吟佳句新。便欲结幽社，静栖还本真。陶潜须一醉，宁起远公嗔。","dynasty":"宋代","title":"送僧白"}
{"author":"郭祥正","content":"泗水初倾盖，西江再逆舟。策能诛贼灭，心不为身谋。夜永谈无寐，樽空幸少留。迟明还惜别，飞桨下滩头。","dynasty":"宋代","title":"竹子滩逢广漕张公诩二首其一"}
{"author":"郭祥正","content":"吴老归泉后，人间未有君。春深来阳草，月乱采江云。孤啸猿求侣，哀鸣雁失群。姑溪一樽酒，遥酹五峰坟。","dynasty":"宋代","title":"吊故友吴延之屯田"}
{"author":"郭祥正","content":"予甥法真祥师以子瞻内相所作醉翁操见寄。予以为未工也，倚其声作之，写呈法真，知可意否。谢山醉吟先生书。冷冷潺潺。寒泉。泻云间。如弹。醉翁洗心逃区环。自期猿鹤俱闲。情未阑。日暮造深原。异芳谁与搴。忘还。泛声同。琼楼玉阙，归去何年。遗风馀思，犹有猿吟鹤怨。花落溪边。萧然。莺语林中清圆。空山。春又残。客怀文章仙。度曲响涓涓。清商回徵星斗寒。","dynasty":"宋代","title":"醉翁操（效东坡）"}
{"author":"郭祥正","content":"平生爱酒养天真，醉眼聊为混俗人。玉斗贮来红浪溢，感君添我海中春。","dynasty":"宋代","title":"谢陈昌国惠酒二首其一"}
{"author":"郭祥正","content":"石盆古寺苍崖颠，断碑皴剥无人传。其文仅识隐岩字，御史饱学能推研。乃是郑董之别号，洛师易节来刺宣。风流直欲继谢守，行春车马时联翩。红粉行行杏花笑，旌幡烁烁雌霓悬。松声飕飕杂箫鼓，薜围缭绕疑檀烟。不知身世有轩冕，且将樽酒投林泉。暂时乐事亦难遇，高文大字精磨镌。可嗟榛棘一藏晦，清风零落三百年。洎逢佳士始珍赏，洗涤尘垢邀神仙。坐思往迹若梦寐，明河千丈倾辞源。啼鸟至今不避客，上下啾聒两耳边。山僧搆亭又高绝，群峰叶叶如青莲。崔嵬宝塔挂落日，沆砀冰壶撑钓船。余公胡为未尝到，美景若此宁弃捐。请携吟笔窥造物，更向云中调管弦。","dynasty":"宋代","title":"游石盆寺呈蒋殿院兼简余光禄"}
{"author":"郭祥正","content":"万里乡园别，一春风雨多。乱蛙声斗急，归燕舞缘何。石榻昏苔藓，柴门暗薜萝。橛株方自笑，忽枉故人过。","dynasty":"宋代","title":"雨中喜君仪要温老希圣同见过二首其二"}
{"author":"郭祥正","content":"三月金张启仙馆，百种名花此尤罕。昭君晓怯胡地寒，太真昼卧华清暖。梦为庄叟蝴蝶狂，散作襄王云雨短。莫笑空山芝与兰，冷艳不随金剪断。","dynasty":"宋代","title":"牡丹吟"}
{"author":"郭祥正","content":"不为太平出，胡为名醴泉。兵戈方满眼，聊以慰凶年。","dynasty":"宋代","title":"和杨公济钱塘西湖百题其五十三醴泉"}
{"author":"郭祥正","content":"千艘飞橹入淮湾，竹马争迎旧帅还。牛酒未颁诸邑下，旌旗先谒两山间。武侯暂拥元戎节，裴度须归上宰班。精义入神遗像在，载瞻堂庑泪重潸。","dynasty":"宋代","title":"送王左丞移镇金陵"}
{"author":"郭祥正","content":"小阁临僧坞，容身慕鹤巢。乾坤随俯仰，君相不容交。","dynasty":"宋代","title":"和杨公济钱塘西湖百题其十四巢居阁"}
{"author":"郭祥正","content":"生事念死隔，歘如过鸟飞。长空不留迹，清叫竟何之。死者固已矣，生者谩相思。昭亭雪塞山，相遇忘寒饥。解剑贳浊酒，果肴躬自携。扫除长少分，旷荡文章期。赠蒙以大白，自谓无复疑。及将起草茅，谨札还先驰。邀我采石渡，烂醉霜蟹肥。沉吟望夫曲，朗诵天门诗。险绝必使和，凡鱼岂龙追。篇篇被许可，当友不当师。凌晨挂高帆，公行我言归。一别三四秋，音问山中稀。去年集选曹，僮瘦马力羸。访公国东门，问我来何时。青刍与白饭，诸子争赍持。论新复谈故，谓我今逾奇。南还得长篇，万里衔光辉。此德未云报，讣音裂肝脾。桓桓万人英，不遇终愁羁。一官止太学，薄命吁可悲。所嗟吾道丧，斯文竟何为。譬彼卞子玉，弃置污浊泥。凤来无嘉禾，啄肉纷群鸱。彼苍厥有主，此理安无欺。呜呼如之何，酸嘶复酸嘶。","dynasty":"宋代","title":"哭梅直讲圣俞"}
{"author":"郭祥正","content":"星湾高会岂能忘，万丈离愁寸寸量。东阁赋梅摅锦绣，南山射虎凛冰霜。功名未得封千户，耕凿何由共一乡。春蕨秋鲈味偏美，时听社鼓醉淋浪。","dynasty":"宋代","title":"次韵陈文思见寄"}
{"author":"郭祥正","content":"平昔偏蒙爱小诗，如今吟就复谁知。箧中不忍开遗卷，矫矫龙蛇彼一时。","dynasty":"宋代","title":"奠谒王荆公坟三首其三"}
{"author":"郭祥正","content":"君欲效陶潜，超然异今趣。开斋即吾庐，欣欣同所慕。潜鱼不群游，栖鸟不返顾。无意亦无我，何思复何虑。遂趋羲皇上，日息自休裕。百年能几何，不知岁云暮。终当随白云，悠悠此山去。","dynasty":"宋代","title":"和陈掾效陶斋"}
{"author":"郭祥正","content":"雨锁柴门一径斜，诗筒时复觇英华。自怜白发非商叟，却对青山忆谢家。卞玉逢知终荐达，隋珠投暗只惊嗟。悲歌半夜弹雄剑，恨血千年变土花。","dynasty":"宋代","title":"次韵元与雨中见怀二首其二"}
{"author":"郭祥正","content":"落日疏云催晚景，残花美酒送闲心。","dynasty":"宋代","title":"句其四"}
{"author":"郭祥正","content":"一阁横空连野水，久客归来洗双耳。二疏虽解散黄金，家园未必临清泚。坐见纷纷烟雨入，千里潇湘画图湿。鱼鸟相忘蒲荇深，两岸桃花为春泣。钟离辞荣已三品，吴令早休今八十。我亦弃官姑孰闲，邂逅相过手重执。阁前旋解青板船，呼童移棹选清渊。四人白发笑且饮，岸人疑是商山仙。亦如贺监在东吴，醉下山阴弄镜湖。月色莲香迷近远，且要李白骑鲸鱼。古人今人乐如此，出处无瑕傲生死。君不见功成不退人，重著蓝衫脱金紫。","dynasty":"宋代","title":"合肥李天贶朝请招钟离公序中散吴渊卿长官洎予同饮家园怀疏阁"}
{"author":"郭祥正","content":"岁老枝叶简，春深香气新。可怜湖上桧，曾识井中人。","dynasty":"宋代","title":"和杨公济钱塘西湖百题其十八陈朝桧"}
{"author":"郭祥正","content":"小亭危瞰二峰尖，禹迹千年气象炎。浪溅日华金沸鼎，云收山色镜开奁。持杯选胜吟谁敌，与客忘形德愈谦。浅量为公甘醉倒，扶头准拟病厌厌。","dynasty":"宋代","title":"置酒思禹亭呈主公龙图"}
{"author":"郭祥正","content":"山南山北屡相逢，年少今成二老翁。不向烟霄共飞舞，且来倾倒玉瓶空。","dynasty":"宋代","title":"与吴子正言怀"}
{"author":"郭祥正","content":"不为太平出，胡为名醴泉。兵戈方满眼，聊以慰凶年。","dynasty":"宋代","title":"和杨公济钱塘西湖百题其五十三醴泉"}
{"author":"郭祥正","content":"闻道扁舟至，南归得意人。拜官临百里，增禄慰双亲。所养应趋大，能廉不患贫。山家一樽酒，聊为拂京尘。","dynasty":"宋代","title":"喜胡展诚改官南归"}
{"author":"郭祥正","content":"隔江为宰便庭帏，归去青霄结主知。租赋宽平民共乐，文书清简吏常饥。始终不变温如玉，离别相怜醉似泥。上国故人应问我，为言耕钓老明时。","dynasty":"宋代","title":"送魏汝士宣德"}
{"author":"郭祥正","content":"魏台公送我，春风花落尽。寿阳我访公，萧萧朔风紧。且复念残年，鬓发安得鬒。高才久外补，惠爱益不泯。聊歌古柏行，歌罢仰天哂。长淮白鱼肥，冰壶酒堪引。","dynasty":"宋代","title":"将至寿阳谒朱行中龙图作"}
{"author":"郭祥正","content":"皎皎群峰照画栏，深深岩窦逼人寒。雪中更看玲珑雪，纵有丹青貌亦难。","dynasty":"宋代","title":"予家小山四首其四雪"}
{"author":"郭祥正","content":"短短芰荷叶，深深野水漫。何神能止雨，无术理惊湍。久客怀三径，包羞拘一官。赏心那复数，岁望骨毛寒。","dynasty":"宋代","title":"西池水漫莲叶资深劝予理之"}
{"author":"郭祥正","content":"积学久未遇，忠言今可施。请君略细故，吐出胸中奇。悉救当世弊，自结明主知。不唯振宪纲，进当司鼎彝。用广财已乏，官冗人愈卑。政宽法不举，将偄边无威。家家侈声乐，淳源变浇漓。土木绚金碧，佛仙竞新祠。此乃腹心疾，岂止为疮痍。言者曾未及，虽言多恚私。苟非大奸邪，恶足求瑕玼。举朝无完人，何以禆明时。尝读喜似篇，左右皆宜之。乃知荆山璧，天地终不遗。去垩无变容，诚明达神祗。我方卧岩谷，所友鹿与麋。感君营从过，枯木春风吹。又如得黄粱，慰我久苦饥。承诏不敢留，欢言遽暌违。殷勤何以报，报君以芜辞。","dynasty":"宋代","title":"送黄吉老察院"}
{"author":"郭祥正","content":"秋空若明镜，云物莹可数。临高送远发，况复瞰牛渚。崔嵬水帝宫，半出燃犀浦。桥基插波澜，王气逐龙虎。归艎岂能留，两浆几欲舞。重光瞻舜日，群材入天罟。聃聃马东玉，松柏耐寒暑。五载佐吾邦，大匠善规矩。仁民而爱物，巨细各有补。宴閒集宾朋，风流照樽俎。能诗又敏速，往往造险语。交章久荐达，名声动寰宇。胸中蟠虹蜺，行矣须一吐。伊予百无堪，投老尚好古。垂竿鱼未食，茹檗口忘苦。唯君最相知，称谓等鲍庾。君归我何适，形影守溪浒。时寄一行书，焦枯望霖雨。","dynasty":"宋代","title":"送马东玉朝散还朝"}
{"author":"郭祥正","content":"未见虎跑迹，窥泉试一吟。遗珠僧不取，密竹助泉深。","dynasty":"宋代","title":"和杨公济钱塘西湖百题其八十五虎跑泉"}
{"author":"郭祥正","content":"身隔空山雨，心同物外游。成篇超俗格，开卷释新愁。鸾凤翔青琐，蛟鼍挂玉钩。重吟垂翼句，春气返如秋。","dynasty":"宋代","title":"雨怀安止三首其二"}
{"author":"郭祥正","content":"四山飒沓江水流，两岸西风芦荻秋。渔歌杳杳隔港浦，烟波冥冥来孤舟。渔人举网得赤鲤，鱼尾筛筛相顾喜。撑船就岸维树旁，夕阳篷底炊烟起。白鹭洲边随意浴，孤云岩际无心逐。月明烟岸撇波去，格磔一声山水绿。","dynasty":"宋代","title":"渔舟歌"}
{"author":"郭祥正","content":"林林银竹注潺湲，迸玉跳珠乱壑间。不惜倚栏襟袖湿，为君吟出雨中山。","dynasty":"宋代","title":"予家小山四首其二雨"}
{"author":"郭祥正","content":"采石江边寂寞归，寿阳重到信前期。闻韶忘味宁非美，倾盖论交已恨迟。白凤文章元出众，青云歧路合逢时。杏花正怯清明雨，强欲留连更一卮。","dynasty":"宋代","title":"将至寿州先寄知府龙图三首其三"}
{"author":"郭祥正","content":"西望长安路几千，此亭更在赏心边。黄芦正耐风霜老，白鹭相将羽翼鲜。城竦鳌身山匝地，舟排笋柱水连天。龙吟一曲斜阳下，况是史君开别筵。","dynasty":"宋代","title":"题金陵白鹭亭呈府公安中尚书二首其二"}
{"author":"郭祥正","content":"力学窥前古，扶经翊太平。乐成天地格，祧正祖宗明。知命穷犹达，趋玄死亦生。世无班马笔，谁为勒幽铭。","dynasty":"宋代","title":"杨次公侍讲挽词二首其一"}
{"author":"郭祥正","content":"君马一足病，琐琐阻行迈。况复梅雨天，坐卧不能快。空山无大脔，何以具君嘬。墙根采肥杞，湖漘买鲜鲙。开樽荐浊酒，高论幸忘惫。寸心拔茅塞，两耳抉双聩。文醇潜大和，诗险露幽怪。联吟极物象，君胜我屡败。东野久龙钟，多惭退之拜。奇才必自重，虽黜愈勿懈。卞璧未遇时，在璞岂能坏。鉴赏一日逢，青紫信如芥。君行且迟留，马病愿未差。贳衣亦何辞，庶用接嘉话。","dynasty":"宋代","title":"和樊希韩解元"}
{"author":"郭祥正","content":"真山返如假，叠径入云屏。不借湖光洗，朝朝泼黛青。","dynasty":"宋代","title":"和杨公济钱塘西湖百题其九十六南屏山"}
{"author":"郭祥正","content":"明月不解饮，何事解照琉璃钟。金波荡漾使我惜不彻，一酌万事逃心胸。良时忍自弃，圣代真难逢。生平不知耕与战，唯知猛饮大笑吟清风。竹林七子岂足数，渊明五柳方途穷。一身不为万乘屈，傲矣严陵垂钓翁。明朝官满，归去来兮，但愿月轮不缺，樽酒不空。吾君万岁坐法宫，四海长静无兵戎。","dynasty":"宋代","title":"月下独酌二首其二"}
{"author":"郭祥正","content":"路绝曹溪孰敢过，主君才辨泻悬河。一时风物应丕变，入眼山川秀气多。","dynasty":"宋代","title":"次曲江先寄太守刘宜翁五首其二"}
{"author":"郭祥正","content":"策杖轻衣惬，凭栏远目明。清江排暮钓，绿野碎春耕。嗜酒今非勇，题诗尚有情。薄游攀俊德，唐相旧家声。","dynasty":"宋代","title":"同萧英伯登净惠寺山亭二首其一"}
{"author":"郭祥正","content":"客愁偏早起，衰病惬晴明。索酒防春瘴，披衣听鸟声。旧书慵检阅，新客懒逢迎。何日笼樊启，再归溪上耕。","dynasty":"宋代","title":"早起"}
{"author":"郭祥正","content":"悲阳春，阳春可乐胡为悲。桃花枝上开未足，数片已逐狂风吹。阳春能来不能久，年少看花今白首。击毬驰马力已疲，欲傍樽罍先怕酒。佳人如皓月，顾我犹衰蓬。相倚不相似，两心何可同。请折并蒂花，更看鸳鸯鸟。容华与毛羽，相鲜乃为好。挥手谢佳人，浩歌悲阳春。阳春易衰歇，尔貌岂长新。","dynasty":"宋代","title":"悲阳春"}
{"author":"郭祥正","content":"安得妙画师，画取明月夜。将期月暗时，展向松窗下。","dynasty":"宋代","title":"月"}
{"author":"郭祥正","content":"壮子皆先陨，亲丧未启攒。病成终不愈，魂散若为安。结义从今泯，遗编忍复看。亭开基石处，云水想漫漫。","dynasty":"宋代","title":"亡友留君仪挽词二首其二"}
{"author":"郭祥正","content":"我归矣，江之南，一蓑一钓桃花潭。桃花潭水深千丈，金鳞尾尾密如蚕。得鱼辄笑放鱼去，我不贪饵尔何贪。移船就月还一饮，天为方床月为枕。水红芙蓉烂云锦，醉则纵横看花寝。看花寝，如之何，向来忧患付烟波。","dynasty":"宋代","title":"我归矣"}
{"author":"郭祥正","content":"乍出锋铓赣石来，仙都忽见五云开。霓幡闪闪排真驭，珠网重重覆绛台。照水碧莲犹未变，绕坛红杏亦新栽。刘郎去后谁行乐，壁上龙蛇半紫苔。","dynasty":"宋代","title":"吉州仙都观览前守李献父留题"}
{"author":"郭祥正","content":"一塔倚云根，他山面面新。不须惊崄绝，自有定心人。","dynasty":"宋代","title":"西岩寺六题其四定心塔"}
{"author":"郭祥正","content":"铿铿南华经，语意妙复妙。高能出苍旻，卑不厌藜藋。阴静偶暂处，影迹两莫吊。息踵真人徒，息喉愚者绍。方同造物言，万变领枢要。既能无怛化，勿凿混沌窍。百家拾其馀，所得及遗溺。至音听以气，世或昧此调。不见杏坛讲，犹为渔父诮。君看泰山顶，半夜日先照。惟逢蒋颖叔，沉默造玄窔。落笔逾万言，严密若诰诏。嗟予久聋瘖，此道雅未剽。一昨闻君谈，神悟百骸疗。人忘道术游，鱼忘江海跳。昭亭果见期，为子发长啸。","dynasty":"宋代","title":"酬颖叔见寄"}
{"author":"郭祥正","content":"忽忆敬亭山，翠碧千万寻。白云拂地弄晴影，黄猿啸晚清人心。桃花流水三月深，柳絮披烟辞故林。重楼复殿据山脚，像塑制度祠非淫。晋时谢守曾赛雨，至今石上镌遗吟。五言雅重参二典，琅琅一诵铿璆琳。绿潭无底白玉沈，千载何人知此音。李白骑鲸出沧海，回鞭曾宿岧峣岑。却泛虚舟弄溪月，紫霞之杯倾不歇。醉来更约崔宗之，秋水玄谈清兴发。数公逸驾何当还，怅望英风不可攀。信道相看两不厌，古来只有敬亭山。","dynasty":"宋代","title":"忆敬亭山作"}
{"author":"郭祥正","content":"锦棹飞飞画舫迎，焚香夹道看双旌。佳宾谈笑民同乐，善政循良鸟不惊。花岛可怜春自舞，柳洲遥觉月微明。史君一饮诗千句，掷地浑如金玉声。","dynasty":"宋代","title":"次韵行中龙图游后浦六首其五"}
{"author":"郭祥正","content":"谢公遗句惜湮沈，更作新亭一百寻。宿霭拥山眉敛翠，夕阳浮水带横金。黄鹂唤友鸣声软，白鸟窥鱼意思深。看尽物情俱是幻，要须携酒数登临。","dynasty":"宋代","title":"列岫后题"}
{"author":"郭祥正","content":"笑别姑熟州，来作潜山游。潜山闻名三十载，写望可以销吾忧。晴云如绵挂寒木，广溪镜静涵明秋。山头石齿夜璨璨，疑是太古之雪吹不收。信哉帝祖驻銮跸，异景怪变谁能求。若非青崖见白鹿，安得此地排珠楼。群仙长哦空洞绝，绿章封事乘虚辀。灵鸟盘旋老鹤舞，华灯散采祥飙浮。噫吁嚱，汉武登坛求不得，明皇夜梦推五百。宁知司命抱真符，为宋真人开社稷。诏书数下修琳宫，殿阁缥缈平诸峰。六朝德泽施愈远，九天福祐来无穷。君不见潜山之下，潜水之涯。菖蒲有九节，白术多紫花。采之百拜献君寿，陛下盛德如重华。","dynasty":"宋代","title":"潜山行"}
{"author":"郭祥正","content":"狭径通萧寺，墙开薜荔阴。坐闻松籁奏，归待月华沈。雅有贤人乐，清无俗坌侵。一轩宁久驻，四海望为霖。","dynasty":"宋代","title":"乐游轩呈运使陈大夫"}
{"author":"郭祥正","content":"念昔未弱冠，与君昆弟游。各怀经纶业，壮气凌阳秋。知音得袁宰，鉴赏称琳璆。君家天地崩，泣血城南陬。释服就乡举，名姓必见收。数为礼部黜，考命宁怨尤。子山仅五十，感疾遽不瘳。子美如孤鸿，哀鸣大江头。其声最酸楚，闻者皆涕流。有才多困蒙，此理不可求。我初佐星子，老守如素仇。避之拂衣去，寓迹昭亭幽。篇章自此富，写咏穷欢忧。慈母待禄养，复尉湓浦州。随辟宰环峰，碌碌三载周。才归遭酷罚，五体戕戈矛。旦夕期殒灭，馀生安敢偷。粗能襄事毕，寒饿妻儿羞。复入湖外幕，万里浮扁舟。几葬江鱼腹，迍邅百端愁。到官未三月，开疆预参谋。招降五万户，给田使锄耰。论功辄第一，谤语达冕旒。得邑敢自诉，断木当沉沟。儿女相继死，泣多昏两眸。脱去殊未能，游鳞已吞钩。春风吹瘦颊，黄尘蒙弊裘。才趋合肥府，又鞫历阳囚。荒庭忘岁月，忽见花枝柔。清明动乡思，一水嗟滞留。却忆藏云会，雕盘荐珍羞。高吟凌李杜，猛饮咍阮刘。野寺想如昨，游人今白头。倏忽三十年，老大功名休。日毂不暂止，吾生信如沤。有酒尚可醉，馀事皆悠悠。","dynasty":"宋代","title":"昨游寄徐子美学正"}
{"author":"郭祥正","content":"门临池水静无风，绿树阴阴小径通。时有秦生来过我，一枰成败漫论功。","dynasty":"宋代","title":"示秦医二首其二"}
{"author":"郭祥正","content":"一作城头饮，重论别后诗。倏然云雨至，应有鬼神悲。叙事公偏富，求声我最知。赓酬三百首，馀韵付咸池。","dynasty":"宋代","title":"与元舆论诗而风雨骤至"}
{"author":"郭祥正","content":"画手非工本亦佳，四时景物寓天涯。最怜荷折秋容晚，双雁徘徊下软沙。","dynasty":"宋代","title":"观德亭画壁"}
{"author":"郭祥正","content":"清风无根长不死，太白高名亦如此。何人谓是王佐才，文简雄词泻秋水。贤孙出守镌长碑，碑成字字生光辉。宠胡妃子已萌乱，翩然凤鸟来非时。出林秀木众欲杀，纳官赎命何其危。画船载酒酌明月，不著渔蓑披锦衣。醉眼天地即衾枕，至今荒冢人疑之。丈夫阖棺事未定，后三百岁方逢知。知太白，文简公。不誇能诗与饮酒，惜其浩气突兀藏心胸。青山老碧洗秋色，姑溪濯绿涵春容。太白不见碑可见，螭盘鼍载传无穷。","dynasty":"宋代","title":"题毕文简公撰李太白碑阴"}
{"author":"郭祥正","content":"望孤云兮山之巅，漭弗雨兮何油然。送孤鸿兮海之涘，高举翼兮游无边。彼君子之如似兮，脱世俗以不返。奚无闷而止兮，又放意以穷年。川有航兮陆有马，园有佳木兮池有芳莲。坐卧兮白日，笑歌兮朱弦。客至止兮，乐我之乐。岂公侯之下兮，曾弗择乎愚贤。仆夫以耕兮，妾女以织。恬弗愧兮，我衣我食。神仙之逍遥兮，固不得以见之。君子之宴息兮，举斯世以谁敌。嗟世人之自徇兮，莫知其求。势得而傲兮，势失而囚。靡后先之思兮，孰进退之由。苟岁月之徙兮，托冠带以包羞。惟勇子之从兮，贫未足以自周。匪妻子之累兮，实吾亲之忧。慨负重兮执热，慕坦跣兮临流。","dynasty":"宋代","title":"孤云寄潘延之先生"}
{"author":"郭祥正","content":"一种琼花内相栽，隔年琲𤫤待春开。谁知暖日留繁雪，更有清香引蝶来。","dynasty":"宋代","title":"寿宁禅院琼花"}
{"author":"郭祥正","content":"三十年前湓浦尉，五千里外解符归。庐山相见应相笑，为借云泉一濯衣。","dynasty":"宋代","title":"望庐山二首其二"}
{"author":"郭祥正","content":"远近皆僧刹，西村八九家。得鱼无卖处，沽酒入芦花。","dynasty":"宋代","title":"和杨公济钱塘西湖百题其二十六西村"}
{"author":"郭祥正","content":"头陀楼阁坐青烟，画屏正落南檐前。主人隐几写风物，幅巾莹爽南昌仙。仙翁读书五千卷，道与世背多聱邅。安之不扰静以养，逸我寿老全于天。帘栊疏疏白光透，栏槛寂寂花阴圆。黄鹂弄巧子趁母，白酒酿熟金为船。渊明醉矣客可去，细藤织榻闲攲眠。君不见黄鹤楼，鹦鹉洲，碧云欲合天自晚，芳草无情春亦愁。祢衡白骨瘗何处，曹王旧曲无人收。沈吟往事变华发，不饮何以销吾忧。销忧乎，君且饮，醉来天地真衾枕。","dynasty":"宋代","title":"寄题鄂州李屯田家园仁安亭"}
{"author":"郭祥正","content":"高台筑千寻，胜景供远目。云烟护城郭，吴楚接川陆。不知歌舞散，雌凤叫空竹。鬼火照残碑，应有精灵读。","dynasty":"宋代","title":"追和李太白姑熟十咏其四凌敲台"}
{"author":"郭祥正","content":"君不见彭门之黄楼，楼角突兀凌山丘。云生雾暗失柱础，日升月落当帘钩。黄河西来骇奔流，顷刻十丈平城头。浑涛舂撞怒鲸跃，危堞仅若杯盂浮。斯民嚣嚣坐恐化鱼鳖，刺史当分天子忧。植材筑土夜运昼，神物借力非人谋。河还故道万家喜，匪公何以全吾州。公来相基叠巨石，屋成因以黄名楼。黄楼不独排河流，壮观弹压东诸侯。重檐斜飞掣惊电，密瓦莹静蟠苍虬。乘闲往往宴宾客，酒酣诗兴横霜秋。沉思汉唐视陈迹，逆节怙险终何求。谁令颈血溅砧斧，千载付与山河愁。圣祖神宗仗仁义，中原一洗兵甲休。朝廷尊崇郡县肃，彭门子弟长欢游。长欢游，随五马，但看红袖舞华筵，不愿黄河到楼下。","dynasty":"宋代","title":"徐州黄楼歌寄苏子瞻"}
{"author":"郭祥正","content":"行彻淩江到曲江，史君才业世无双。前人俗政应除尽，盛赋新诗倒玉缸。","dynasty":"宋代","title":"次曲江先寄太守刘宜翁五首其一"}
{"author":"郭祥正","content":"会合嗟无酒，留连漫索茶。晚云随落日，归雁集寒沙。自达聊安命，多言任指瑕。吾宗有令弟，恩复出君家。","dynasty":"宋代","title":"竹子滩逢广漕张公诩二首其二"}
{"author":"郭祥正","content":"春归白昼永，庭虚民事退。寻幽何所之，佳宾幸同载。出门十馀里，仙者馀迹在。非实固难评，洞壑茅可爱。绿萝垂长帘，秘景得藏晦。造深揭苇火，陟险汗渐背。中宽稍可休，仰视覆圆盖。石乳忘岁年，物象千万态。龙泓绀澄碧，溢溜渐飞洒。阴森毛骨寒，志往力殊怠。磨崖记名姓，斯游定难再。人生足离合，世役异屯泰。清风起林杪，萧瑟动天籁。归欤亦何求，盈筐采兰艾。","dynasty":"宋代","title":"同许栖默游华阳洞"}
{"author":"郭祥正","content":"西斋吾所爱，一径绿萝深。终日听新鸟，令人忘故林。地偏无客到，山润有苔侵。祸患须安命，优游不废吟。","dynasty":"宋代","title":"西斋二首其二"}
{"author":"郭祥正","content":"连云之观何寥廓，碧瓦危侵天一角。深排柱础贯九江，返挂帘钩吞五岳。风樯北去烟溟溟，雁阵南飞秋漠漠。白衣每从栏下回，金盆正在檐前落。蔡公书榜妙入神，剑戟纵横挫矛槊。主君自是蓬莱仙，分符暂与民同乐。卷舒当为天下霖，一钓能令六鳌跃。滕王庾亮尔何人，回视规模太卑削。我从姑孰飞轻舟，欲陪珠履登斯楼。与公酣歌相献酬，兰亭俗饮安足求。手摇麈尾拂斗牛，为君千载扬风流。","dynasty":"宋代","title":"和州连云观留题呈太守王纯父"}
{"author":"郭祥正","content":"夹淮青城几百尺，城上高亭望无极。南还北去千万艘，人生何苦恋惊涛。百年易得变尘土，后世视今今视古。此间风月最为多，莫辞把酒呈高歌。前朝宫苑荒烟在，乐极悲来亦奈何。","dynasty":"宋代","title":"金陵赏心亭"}
{"author":"郭祥正","content":"斜日会扶岚气暖，好风能送笛声长。倦投芳草人人醉，流出残花涧涧香。","dynasty":"宋代","title":"又和其四"}
{"author":"郭祥正","content":"一种碧琅玕，攒根绕苍岛。浓阴不透日，密幄得春早。笙随缑氏仙，钓入磻溪好。欲识化龙蛇，唯应雪霜保。","dynasty":"宋代","title":"追和李太白姑熟十咏其六慈姥竹"}
{"author":"郭祥正","content":"灵芝宫，乃在沧海之上，白云之中。楼阁缥缈金间碧，玉花露湿香随风。寒光长莹别有月，笙箫间作春冲融。来时不记梦中路，觉后唯闻长乐钟。神仙谁云与世隔，暂游复返精诚通。倏然物化岂真往，举杯彷佛声传空。蓬莱异馆信非妄，罗池庙食今犹丰。仕途机阱了可畏，天地虽广身不容。低催至死寄僧榻，旷达一念超樊笼。挥毫不似人间世，想见光焰如长虹。","dynasty":"宋代","title":"灵芝宫"}
{"author":"郭祥正","content":"亭临天外构，春物望中明。客兴托诗酒，野心怜钓耕。露花如有恨，风柳自含情。何事子规鸟，故为肠断声。","dynasty":"宋代","title":"又和英伯四首其三"}
{"author":"郭祥正","content":"赤壶分送陵阳酒，黄菊犹开雨后花。一醉不知身世晚，却临河汉欲乘槎。","dynasty":"宋代","title":"谢贾侍御惠酒"}
{"author":"郭祥正","content":"青春又送一年来，不道春霜两鬓催。春浅春深春自老，且将怀抱向春开。","dynasty":"宋代","title":"次韵安止春词十首其九"}
{"author":"郭祥正","content":"发为烟岚秃，愁因患难添。径荒无过客，笋迸任穿檐。啅雀谁能遣，惊乌不用占。有巾堪漉酒，聊欲效陶潜。","dynasty":"宋代","title":"遣意"}
{"author":"郭祥正","content":"春水碧泱泱，平堤映绿杨。田畴资灌溉，鸥鸟共徜徉。放饵愁空掣，浮杯兴最长。晚风吹细浪，仍送落英香。","dynasty":"宋代","title":"春水"}
{"author":"郭祥正","content":"客愁偏早起，衰病惬晴明。索酒防春瘴，披衣听鸟声。旧书慵检阅，新客懒逢迎。何日笼樊启，再归溪上耕。","dynasty":"宋代","title":"早起"}
{"author":"郭祥正","content":"初月未成魄，瘴天云雾低。浦昏船竞入，林密鸟争栖。褊性怜幽独，香醪自挈携。布衾今夜冷，犹得避儿啼。","dynasty":"宋代","title":"初夜"}
{"author":"郭祥正","content":"可惜花飞尽，春归客未归。艰难行路险，老大赏心稀。翰墨谁曾问，渔樵与愿违。江干空驻目，藜杖得相依。","dynasty":"宋代","title":"可惜"}
{"author":"郭祥正","content":"客禁何时释，惊魂梦里归。深忧邻虎穴，那得并鱼矶。草色欣欣茂，萤光个个微。残生苦多难，搔首掩荆扉。","dynasty":"宋代","title":"客禁"}
{"author":"郭祥正","content":"冉冉碧濠边，三株细柳眠。根攲元著水，叶大镇藏烟。不作栋梁用，岂忧斤斧先。春风任飘泊，客意亦留连。","dynasty":"宋代","title":"卧柳"}
{"author":"郭祥正","content":"山雨连朝注，溪流没草亭。蛟鼍方汹汹，鸿雁自冥冥。只恐翻河汉，终当见日星。波澜平地作，嗟叹未曾经。","dynasty":"宋代","title":"水涨"}
{"author":"郭祥正","content":"水畔花饶笑，攲枝映小亭。日光烘欲醉，江色冷还醒。浅白浑迷鹭，残红尚衬萍。幽人颇萧索，此地要频经。","dynasty":"宋代","title":"水花"}
{"author":"郭祥正","content":"西斋吾所构，檐角颇依林。潇洒松篁影，暄和燕雀音。青春那肯住，白发任相侵。稍悟渊明乐，时时抚素琴。","dynasty":"宋代","title":"西斋二首其一"}
{"author":"郭祥正","content":"粉黛元知假，丹青岂是真。桃花初过雨，溪水暗流春。眼眼随云断，书书托雁频。渔郎自迷路，狂杀武陵人。","dynasty":"宋代","title":"庐陵乐府十首其九"}
{"author":"郭祥正","content":"白云微散月华生，月下白云和月明。白云犹解背人去，明月只知随我行。我行不停月未落，心期白云出寥廓。披云揖月邀嫦娥，愿携素手濯银河。","dynasty":"宋代","title":"云月歌其一"}
{"author":"郭祥正","content":"扁舟未下连虞滩，韶石罗列谁雕刓。化工有意露怪变，待彼虞舜来观玩。泊舟登岸始远览，两峰直裂诸峰巑。青鸾低徊欲下饮，翠凤却舞抟修翰。蛰龙钁雷怒奋角，帝子出震初峨冠。日光扑扑散金蕊，莲花透澈琉璃盘。行衣十里仙雾湿，暝色一抹轻绡寒。我将仙崖想韶乐，北风忽变阴漫漫。松摇长空吼万壑，溪走石脚淙惊湍。遗音自与天地响，听不以耳精神完。重曈一去无复还，随风波兮陟云间。潇湘洞庭亦何有，竹上血泪千年斑。九成不作至道息，纷纷后世畴能攀。登韶石兮情飘飘而未尽，饬彼柴车兮且将造乎苍梧九疑之深山。","dynasty":"宋代","title":"韶石行"}
{"author":"郭祥正","content":"壮子皆先陨，亲丧未启攒。病成终不愈，魂散若为安。结义从今泯，遗编忍复看。亭开基石处，云水想漫漫。","dynasty":"宋代","title":"亡友留君仪挽词二首其二"}
{"author":"郭祥正","content":"戴氏山头一席平，集仙椽笔写台名。长江自与天为镜，不用风云变晦明。","dynasty":"宋代","title":"达观台黄鲁直名之二首其一"}
{"author":"郭祥正","content":"风吹云雨霁，入门松桧香。何处有烦暑，心官自清凉。","dynasty":"宋代","title":"太平天庆观题壁五首其四"}
{"author":"郭祥正","content":"纵横才略领千兵，雕鹗群飞战舰轻。海浪掀天须破贼，始知名将是儒生。","dynasty":"宋代","title":"寄资深承事行营二首其一"}
{"author":"郭祥正","content":"水涨西桥折，重来路已差。檐牙翻骇浪，石脚没平沙。梦想追尘迹，湮沈叹物华。何人能起废，壮观老禅家。","dynasty":"宋代","title":"净惠桥亭为水所漂因劝宽老葺之二首其二"}
{"author":"郭祥正","content":"兀坐南楼夜，栏干俯列星。村遥喧瓦鼓，塔近震金铃。湿草埋昏瘴，飞虫接小萤。物生皆有理，吾亦委颓龄。","dynasty":"宋代","title":"南楼"}
{"author":"郭祥正","content":"手携诗卷屡相过，要把青铜垢尽磨。言说从来无实义，更寻佳句欲如何。","dynasty":"宋代","title":"次韵元舆十绝答省师诗卷"}
{"author":"郭祥正","content":"未见虎跑迹，窥泉试一吟。遗珠僧不取，密竹助泉深。","dynasty":"宋代","title":"和杨公济钱塘西湖百题其八十五虎跑泉"}
{"author":"郭祥正","content":"一轩正在碧湖傍，莲子枯时荇菜香。最爱夜深鸥鹭散，钓船明月似潇湘。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其四"}
{"author":"郭祥正","content":"一弹弦一绝，思君肠百结。雁过无书来，立尽松间月。","dynasty":"宋代","title":"寄漳州诗僧缘进"}
{"author":"郭祥正","content":"暗空风卷浮云落，万里秋毫莹寥廓。姮娥泛月中夜来，扑扑山川银粉薄。天垂斗柄挂帘钩，地接明河浸栏角。谁倾世界入冰壶，滉滉仙春迷海岳。嗟予南望未能往，小宰尘劳真龊龊。感君寄我群公篇，览记方惊子先作。词源奔激吼波涛，笔画纵横挫矛槊。搆名措意岂徒然，景物化为仁智学。丈人教子惇义方，宴息时来命樽酌。何当勇起挐扁舟，梦寐思陪众宾乐。","dynasty":"宋代","title":"寄题德兴余氏聚远亭"}
{"author":"郭祥正","content":"江南南山连北山，苍藤翠水水潺潺。水深藤老木拱矣，不知游子何时还。白云孤飞岁华晚，独鹤一声星斗残。两山秀色手可揽，嗟我不得山中閒。","dynasty":"宋代","title":"两山间"}
{"author":"郭祥正","content":"屋漏沿窗玉篆斜，索居蒸湿度年华。衔冤欲诉中都狱，抱义难酬漂母家。地隔五湖秋雁绝，草荒三径晓猿嗟。幸君数送琼瑶句，枯蘖蒙春亦吐花。","dynasty":"宋代","title":"次韵元与雨中见怀二首其一"}
{"author":"郭祥正","content":"老钟笔法何奇古，三害精灵一图聚。周生自握苍精龙，白额长蛟甘丧沮。危桥跨水压波涛，巨木翻风瞑烟雾。挺然独往知忘躯，敢谓诛邪天地助。三日生还动闾里，千载遗踪存绢素。薄蚀已更人仰之，自古贤豪遗细故。何独今人无此人，已觉丹青有深趣。江南印玺尚如新，国破苍忙画谁付。一图分裂藏三家，离合悠悠岁时度。只今皆属丞相孙，挂向高堂邀客顾。倏然风云驾霹雳，雨来平地银潢注。珍绨收藏卷不彻，直恐变化复入江湖去。","dynasty":"宋代","title":"王元当家藏钟隐画三害图"}
{"author":"郭祥正","content":"君不见彭门之黄楼，楼角突兀凌山丘。云生雾暗失柱础，日升月落当帘钩。黄河西来骇奔流，顷刻十丈平城头。浑涛舂撞怒鲸跃，危堞仅若杯盂浮。斯民嚣嚣坐恐化鱼鳖，刺史当分天子忧。植材筑土夜运昼，神物借力非人谋。河还故道万家喜，匪公何以全吾州。公来相基叠巨石，屋成因以黄名楼。黄楼不独排河流，壮观弹压东诸侯。重檐斜飞掣惊电，密瓦莹静蟠苍虬。乘闲往往宴宾客，酒酣诗兴横霜秋。沉思汉唐视陈迹，逆节怙险终何求。谁令颈血溅砧斧，千载付与山河愁。圣祖神宗仗仁义，中原一洗兵甲休。朝廷尊崇郡县肃，彭门子弟长欢游。长欢游，随五马，但看红袖舞华筵，不愿黄河到楼下。","dynasty":"宋代","title":"徐州黄楼歌寄苏子瞻"}
{"author":"郭祥正","content":"谢家山下双溪阁，水远山深夏亦凉。霜练两条初合影，菱花一鉴泻馀光。樽罍日日邀宾客，仓廪年年富稻粱。更约诸孙勤问学，桂科将见绿衣郎。","dynasty":"宋代","title":"题谢氏双溪阁"}
{"author":"郭祥正","content":"不辞耕遍主家田，日暮归时欲饱眠。渡尽惊波莫回首，后来犹苦牧儿鞭。","dynasty":"宋代","title":"题潘温叟家藏戴牛画卷二首其一"}
{"author":"郭祥正","content":"深深楼殿妙峰攒，竹露松风夏亦寒。莫道西湖近乾浅，此中曾有老龙蟠。","dynasty":"宋代","title":"国清院"}
{"author":"郭祥正","content":"元朝别家去，音信隔三春。读易应终卷，端居莫患贫。定交疏燕雀，养节慕松筠。冤狱何时辨，思儿泪满巾。","dynasty":"宋代","title":"忆小子鼎"}
{"author":"郭祥正","content":"长忆金陵数往还，诵公佳句伴公閒。如今不复闻公语，独自西轩卧看山。","dynasty":"宋代","title":"西轩看山怀荆公"}
{"author":"郭祥正","content":"闽国衣冠后，羌庐法性师。江河倾辨说，冰雪净容仪。塔影龙蛇护，松声猿鹤悲。门人忽相过，话旧涕空垂。","dynasty":"宋代","title":"合肥逢清琏上人"}
{"author":"郭祥正","content":"沟水回环莲子多，小桥时有野禽过。移船更近东陂去，冉冉黄尘奈我何。","dynasty":"宋代","title":"次韵和上荆公"}
{"author":"郭祥正","content":"青城突兀与云连，谁作高亭落日边。六代衣冠归寂寞，一番罗绮自华鲜。低徊斗柄斟秋水，飞舞芦花欲雪天。直上烟霄无尺五，欲要王母对宾筵。","dynasty":"宋代","title":"题金陵白鹭亭呈府公安中尚书二首其一"}
{"author":"郭祥正","content":"民乐袁公惠，为亭古涧边。名标公姓氏，要与万人传。","dynasty":"宋代","title":"和杨公济钱塘西湖百题其三十六袁公亭"}
{"author":"郭祥正","content":"挥金爱士气尤雄，暂拥旌旗碧海东。十八素娥倾皓月，三千佳客倚春风。高才可惜经纶晚，把酒何时笑语同。霜落草枯应射虎，短衣匹马欲随公。","dynasty":"宋代","title":"寄惠守苏元之"}
{"author":"郭祥正","content":"游人随处踏青时，日永天低乐奏迟。水上往还多翠碧，盘中光洁尽琉璃。重山复岭争侵户，浅杏深桃半出篱。正是鲜春堪爱惜，劝君莫作送春诗。","dynasty":"宋代","title":"再和阮轩即事"}
{"author":"郭祥正","content":"青春又送一年来，不道春霜两鬓催。春浅春深春自老，且将怀抱向春开。","dynasty":"宋代","title":"次韵安止春词十首其九"}
{"author":"郭祥正","content":"东陈风义旧传闻，雕鹗鸾凰果逸群。青竹题诗才倚马，画船槌鼓气凌云。赏心自向明时得，乐事应容下客分。敌饮会须翻玉海，背河决胜看齐军。","dynasty":"宋代","title":"闻陈伯育结綵舟行乐游湖戏寄三首其二"}
{"author":"郭祥正","content":"门横大溪溪净碧，人不捕鱼鱼稳潜。哀猿长啸雾垂地，饥虎一声风动帘。金仙像古苔藓剥，铁磬夜敲规矩严。道师达性傲时辈，不信书生来养恬。","dynasty":"宋代","title":"隐静寺其一"}
{"author":"郭祥正","content":"独往怜渔艇，群飞爱暮鸥。谁云天地窄，自伴水云游。荇叶青争老，蓼花红半收。江头人事绝，植杖我何忧。","dynasty":"宋代","title":"植杖"}
{"author":"郭祥正","content":"逢人寂无语，结草自栖禅。但见岩花笑，厖眉不记年。","dynasty":"宋代","title":"和杨公济钱塘西湖百题其六十韬光庵"}
{"author":"郭祥正","content":"一塔倚云根，他山面面新。不须惊崄绝，自有定心人。","dynasty":"宋代","title":"西岩寺六题其四定心塔"}
{"author":"郭祥正","content":"凭栏尽日看山色，攲枕连宵听水声。一点红尘无入处，戴家池馆近清明。","dynasty":"宋代","title":"重题公纯池亭"}
{"author":"郭祥正","content":"二月溟濛雨，春寒反似秋。玉觥浮浊浪，兰楫拟沧洲。自顾驽骀困，宁攀逸骥游。楚歌弹未彻，归思已难留。","dynasty":"宋代","title":"即席和颖叔送别四韵"}
{"author":"郭祥正","content":"羌庐初在望，复忆柴桑翁。醉来卧磐石，闷默天地通。不入惠远社，自弹无弦桐。悠悠出谷云，漠漠栖林风。傍岩片月白，落磴寒泉洪。此意非眺听，遥知与君同。","dynasty":"宋代","title":"望庐山怀陶渊明"}
{"author":"郭祥正","content":"送子之邑兮，山之峨峨。繄物之可赋兮，曰如之何。虚徐恍耀兮，匪车匪马。匪足匪翼兮，奋于岩阿。薄万象兮周四海，烂五采兮扬天波。倏然悄然以自敛，妥轻素兮萦翠螺。容与兮窈窕，行止兮委蛇。吐兮若英，攒兮若葩。聚若白蚁，散若杨花。爰有灵依兮，遂异于他。对之自然，又不可求。逐之无迹，怆我离忧。上下无穷，变化周流。乱曰：绵延夭矫兮竟何补，赞天工兮濡厚土。舒则有时兮卷则有所，不为神女兮而为君子。","dynasty":"宋代","title":"巫山送吴延之出宰巫山"}
{"author":"郭祥正","content":"雨隔陈夫子，僧坊懒独游。闭门谁复过，欲语已含愁。病翼深防弹，惊鳞远避钩。交情君勿替，松柏挺霜秋。","dynasty":"宋代","title":"雨怀安止三首其三"}
{"author":"郭祥正","content":"阴风黑塞云漫漫，虚空昼夜腾波澜。群龙淫怒烦神官，银河源源来未乾。日月暗行天岂安，地下万物泥潦汍。角鹰快鹄摧羽翰，小鱼为凤蛙为鸾。君子有忧心盘盘，欲上问天造化端。苍天无路不可干，哀歌空屋声何酸。","dynasty":"宋代","title":"苦雨行"}
{"author":"郭祥正","content":"沈吟涧底松，不及尧阶草。不经君王顾，枉被风霜老。弱羽恋一枝，敢思浴天池。闻君有馀力，何惜一嘘吹。青云与黄壤，回首隔追随。","dynasty":"宋代","title":"留别陈元舆待制用李白赠友人韵"}
{"author":"郭祥正","content":"夕阳在窗户，凉气何处来。微风泛庭柯，萧萧历空阶。抱琴一写之，冰霜溅孤怀。但惜对樽酌，而无良友偕。聊将幽独思，滔滔寄长淮。","dynasty":"宋代","title":"怀友二首其一"}
{"author":"郭祥正","content":"夕阳沈谷口，海水接天南。归鸟自成阵，暝山如半酣。看云贪仰面，移杖忽遗簪。幽独谁相过，人情老始谙。","dynasty":"宋代","title":"夕阳"}
{"author":"郭祥正","content":"无数幽花覆水香，一条轻素引烟长。客情春恨都谙尽，把笔题诗独绕廊。","dynasty":"宋代","title":"又和其二"}
{"author":"郭祥正","content":"汉武事远征，征夫与家别。几人衣锦还，多为原上血。","dynasty":"宋代","title":"伤如之何"}
{"author":"郭祥正","content":"小屿春归后，青浦涡渚东。日高鱼鸟散，烟淡一林风。","dynasty":"宋代","title":"和杨公济钱塘西湖百题其四十三涡渚东屿"}
{"author":"郭祥正","content":"十刹密相望，林开一坞香。木鱼声渐急，山衲下云房。","dynasty":"宋代","title":"和杨公济钱塘西湖百题其八十四大慈坞"}
{"author":"郭祥正","content":"星斗阑干月未吐，但爱溪声似山雨。青灯照室并银花，白酒倾来不知数。子善评文我不如，我亦谈诗子深许。酒酣索我须论兵，拔剑画地军阵成。十万甲兵指掌取，五方应敌旋风生。文武道判惜已久，圣贤相遇犹难并。相如谩作长门赋，屈原虚著离骚经。不知于世竟何补，可怜博得千年名。韩信收身苦不早，功成伏剑真草草。始终最爱严子陵，坐视乾坤任倾倒。咄嗟语险气已伤，况复赋诗声调长。卷纸连书不磨琢，子锋大峻非我当。拨置万虑付江海，收拾寸心归老庄。天地得一马喻马，谓思前事皆佯狂。","dynasty":"宋代","title":"瑞昌双溪堂夜饮呈吴令"}
{"author":"郭祥正","content":"青帝留行迹，岩前春不归。尽从霜与雪，君看碧依依。","dynasty":"宋代","title":"和杨公济钱塘西湖百题其五十二青林岩"}
{"author":"郭祥正","content":"断送春归海水边，淡烟轻吹半晴天。东皇若问人间事，为报君王寿万年。","dynasty":"宋代","title":"次韵元舆十绝其二"}
{"author":"郭祥正","content":"嚼君老句胜牛乳，又如旱稼濛甘雨。龙眠一别鱼雁稀，几度看云与云语。凤池摇笔赞帝龄，珠玑洒落黄金城。鼻端去垩鬼胆破，霹雳轰车风雨惊。事君以道非难事，不羡昔人囊有智。柏梁屹屹汉庭材，宝鼎颙颙周庙器。我在江湖寄此身，碧芦青荇远黄尘。感君问我尚安否，病树前头万木春。强汎月船追李白，无人爱客似田文。","dynasty":"宋代","title":"中书舍人陈公元舆以诗送吾儿鼎赴尉慎邑卒章见及遂次原韵和答"}
{"author":"郭祥正","content":"伊君头戴星文冠，遨游五岳何时还。结茅却在潜山里，闭息自养丹田丹。闻说年龄七十九，发如鸦青亦稀有。生平读尽道藏书，寓兴成诗仅千首。清风生我太古弦，弹罢时倾一壶酒。门前手植数本松，看尔凌云比予寿。高奔日月瞻玉京，阴气鍊尽阳气成。行闻北帝呼六丁，紫书下诏鸾凤迎。潜山空留千载名，白云不断溪长清。","dynasty":"宋代","title":"赠潜山伊居哲"}
{"author":"郭祥正","content":"霜雪萧然满鬓须，平生忧患更无如。强倾浊酒消尘事，每见荒榛忆旧居。倦鸟久摧千里翼，故人频枉数行书。城头高阁何时到，多在三春细雨馀。","dynasty":"宋代","title":"次韵元舆见寄二首其二"}
{"author":"郭祥正","content":"元祐丙寅冬，新昌有狂寇。名探其姓岑，厥初善巫咒。南民欣尚鬼，来者争辐辏。经年惑群众，诡术遂潜构。摧城止三阚，作蜂唯撒豆。竹竿变鎗旗，锐兵莫吾斗。此事古未闻，造意无乃陋。蚩蚩彼何知，丁壮拥前后。长驱向城郭，尘土翳白昼。刺史亟闭户，神理默垂祐。城头无百兵，坐待五羊救。贼中众所见，戢戢罗甲胄。须臾薄寒阴，冻立多僵仆。平明若鸟散，贼本未遑究。权帅计仓卒，遣将速诛蹂。贪功恣杀戮，原野民血溜。婴儿与妇女，屠割仅遗脰。传报及南昌，新帅若烟走。入境亟止杀，渠恶用机购。逾旬果获探，腰斩馀悉宥。朝廷方好仁，帅略寔能副。台章请褒赏，诏语优以懋。抚绥聊借才，侍从尔来复。身居江湖上，名近日月右。麟儿随飞龙，阴骘资贵富。彼美南山松，落落千丈秀。终为廊庙器，未许连城售。吴毛持漕节，文彩烂锦绣。发为新昌行，洪钟待谁扣。我将磨苍珉，为公悉镵镂。","dynasty":"宋代","title":"新昌吟寄颖叔待制"}
{"author":"郭祥正","content":"忽逢便翼寄新章，不惜明珠满斛量。姑孰万家花映竹，丹湖千顷月和霜。结庐已许陪吟社，衣锦应须返故乡。底事却言归未得，梦魂犹欲泛沧浪。","dynasty":"宋代","title":"次韵宜掾徐子美见寄"}
{"author":"郭祥正","content":"绰约芙蓉照碧湍，红绡衫薄不胜寒。吹香洗露情多少，只得元戎一饷看。","dynasty":"宋代","title":"次芙蓉渡和颖叔修撰旧题"}
{"author":"郭祥正","content":"湘江倾泻明河源，湘山来落如骏奔。寻幽乘兴莫辞远，白云中有黄金园。佛师无心法愈密，徒众先后陈卑尊。甘泉喷洒仙籁爽，此身已觉超笼樊。高堂却见山外水，古鉴磨开苍藓昏。长城深锁万家富，老木自作千营屯。两洲半没鲸鼓鬣，双崖斗起天为门。沧溟不识几番变，石泐犹有涛淙痕。茯苓愈大愈堪食，深锄但惜伤松根。登高览物亦徒尔，秋色况是当离樽。崔侯才思锐无敌，苍鹰得兔霜翎翻。嗟余染翰愧复正，累句何足先行轩。故人柄政坐东府，请君献策安黎元。","dynasty":"宋代","title":"道林寺送别崔提刑"}
{"author":"郭祥正","content":"有客学清净，喜为林下游。兹轩高且明，驻策同其休。目界既朗彻，心官欣自由。弃禄慕居士，读经亲比丘。云树樵声远，石层春水流。鸟羽莹可数，花光暖争浮。已知隔人寰，日落山更幽。适此悟无生，馀事安足求。","dynasty":"宋代","title":"同陈安止登高明轩"}
{"author":"郭祥正","content":"日没草堂阴，收书复挂琴。闭门人迹绝，危坐客愁深。星汉光铓动，湖山气象沈。嫦娥如借月，蚊蚋莫相侵。","dynasty":"宋代","title":"夜兴"}
{"author":"郭祥正","content":"连云之观何寥廓，碧瓦危侵天一角。深排柱础贯九江，返挂帘钩吞五岳。风樯北去烟溟溟，雁阵南飞秋漠漠。白衣每从栏下回，金盆正在檐前落。蔡公书榜妙入神，剑戟纵横挫矛槊。主君自是蓬莱仙，分符暂与民同乐。卷舒当为天下霖，一钓能令六鳌跃。滕王庾亮尔何人，回视规模太卑削。我从姑孰飞轻舟，欲陪珠履登斯楼。与公酣歌相献酬，兰亭俗饮安足求。手摇麈尾拂斗牛，为君千载扬风流。","dynasty":"宋代","title":"和州连云观留题呈太守王纯父"}
{"author":"郭祥正","content":"一番黄纸集群材，南国儒英起草莱。至宝不逢知己鉴，束书重见下天来。壮心肯向明时屈，孤愤须临浊酒开。许有新诗令我听，夜堂还使鬼神哀。","dynasty":"宋代","title":"王平甫下第南归"}
{"author":"郭祥正","content":"魏台公送我，春风花落尽。寿阳我访公，萧萧朔风紧。且复念残年，鬓发安得鬒。高才久外补，惠爱益不泯。聊歌古柏行，歌罢仰天哂。长淮白鱼肥，冰壶酒堪引。","dynasty":"宋代","title":"将至寿阳谒朱行中龙图作"}
{"author":"郭祥正","content":"仙人赴金阙，灵墟蹑高路。空见白云飞，想乘黄鹤去。月冷步虚坛，苔深炼丹处。尘寰欲何为，光阴等閒度。","dynasty":"宋代","title":"追和李太白姑熟十咏其九灵墟山"}
{"author":"郭祥正","content":"史君尚清净，携客无杯肴。茗酌诵佛经，尘缘顿沉抛。疏云堕檐际，微风汎林梢。吾心已皎皎，我学岂譊譊。濡毫题名姓，识此逍遥交。","dynasty":"宋代","title":"和公择游寿圣院啜茶题名"}
{"author":"郭祥正","content":"东湖北溆水相通，十里荷花半白红。冷艳已能消酷暑，暗香时复散清风。欲眠别浦无鱼艇，且倚疏栏学钓翁。云起仙庭飞晚雨，洒然身世出尘笼。","dynasty":"宋代","title":"东湖"}
{"author":"郭祥正","content":"陈子勇于退，退无十椽屋。邻家颇好事，借宅并山隩。堂庑稍宽静，垣墙亦新筑。春渠涨朝雨，涓涓漱寒玉。呼童种瓜果，教仆洗松竹。身虽在城郭，志实寓溪谷。诵持方广经，一餐止蔬粟。所喜远膻腥，佛事要清肃。弗学陶长官，持杯媚秋菊。弗学屈大夫，含悲葬鱼腹。唯慕金粟老，不二常具足。若许浪士游，时时跨黄犊。","dynasty":"宋代","title":"陈安止迁居三首其一"}
{"author":"郭祥正","content":"漠漠出寒雾，悠悠趋太清。珠楼被重绡，灵花纷素馨。青衣捧绿章，磨丹书姓名。为我横玉笛，一奏雌龙声。","dynasty":"宋代","title":"游仙一十九首其一"}
{"author":"郭祥正","content":"生死波中止一沤，离家失子已忘忧。只思北苑春芽熟，安得骑鲸逐俊游。","dynasty":"宋代","title":"送吴山人二首其二"}
{"author":"郭祥正","content":"清僚真可慕，振衣愿所归。既绝世上缘，吾宁抱愁悲。云韶自相谐，虚听方达微。是将跨灵羽，逸麟复攀追。","dynasty":"宋代","title":"游仙一十九首其十八"}
{"author":"郭祥正","content":"南风吹炎蒸，岁望固已休。怒涛掀洞庭，信宿留归舟。沙场万马放，大壑群龙投。阴灵孰尔职，曾无与天谋。崩山作深潭，深潭变高丘。上天有号令，岂汝可自由。朝蝇徒咂咂，暮蚊况啾啾。归兴邈以阻，触绪增新愁。安得跨白鹿，山行肆悠悠。谁能守荒浦，泛险终何求。","dynasty":"宋代","title":"洞庭阻风"}
{"author":"郭祥正","content":"伴我林间倒一樽，西湖紫翠变黄昏。鸟迁深树鱼依藻，客散樽空亦闭门。","dynasty":"宋代","title":"李伯华见过小饮二首其一"}
{"author":"郭祥正","content":"短短芰荷叶，深深野水漫。何神能止雨，无术理惊湍。久客怀三径，包羞拘一官。赏心那复数，岁望骨毛寒。","dynasty":"宋代","title":"西池水漫莲叶资深劝予理之"}
{"author":"郭祥正","content":"春风动地吹春去，行人不肯江边住。片帆朝挂暮千里，烟雾苍茫宿何处。夫君少年日，射策明光宫。同时得意三百辈，上林曾醉桃花红。十馀年间事超忽，几在青云几白骨。君虽未甚荣，亦足有馀乐。存心不负圣与贤，何须画影凌烟阁。浔阳城头北楼壮，邂逅相逢观暝涨。鱼龙奔走势莫分，却忆当年兵火愁杀人。至今战场无绿草，冤魂夜哭寒蟾老。临风沥酒一吊之，而我浮生何足道。聊为君行歌数声，青山截断江流平。晴云相对似能舞，野鸟好语如吹笙。却送闲愁付沧海，身虽离异心无改。若到蓬莱王母家，为攀桃树遥相待。","dynasty":"宋代","title":"送姚太博"}
{"author":"郭祥正","content":"秋风起，黄叶飞，宫门深锁日还西。背人一去音书断，塞雁无情亦解归。此恨此愁无处托，暗尘消尽缕金衣。","dynasty":"宋代","title":"杨白花其二"}
{"author":"郭祥正","content":"隐几得真乐，此轩深复深。众喧从过耳，一法不关心。雨止溪添涨，风行竹乱阴。谁云非对动，吾欲写瑶琴。","dynasty":"宋代","title":"保宁寺静轩"}
{"author":"郭祥正","content":"何处要宾入醉乡，窣云亭榭冠南漳。城随山阜龙蛇转，花覆园林锦绣香。三月风光聊酩酊，百年人世少康强。采薇甘饿箪瓢乐，安用须为画省郎。","dynasty":"宋代","title":"净惠山亭要客致酒"}
{"author":"郭祥正","content":"沉毅陈夫子，谈兵孰与过。运筹知必胜，善将不论多。汉阵千重黑，胡沙万里皤。如闻洗戈甲，谁为挽天河。","dynasty":"宋代","title":"元舆携酒见过三首其三"}
{"author":"郭祥正","content":"濯濯水中华，香艳胜蘋藻。英英泥中根，絜素常自保。房实又堪食，无一不为好。乃知金仙经，譬喻肆论讨。游宴集宾僚，赏咏固宜早。一朝霜飙至，茎叶变枯槁。抑亦如佳人，妍媚忽衰老。顾眄岂复怜，弃置不足道。幽怀向君开，芳樽为倾倒。木末谁能搴，愁烟起孤岛。","dynasty":"宋代","title":"赏莲"}
{"author":"郭祥正","content":"闻道扁舟至，南归得意人。拜官临百里，增禄慰双亲。所养应趋大，能廉不患贫。山家一樽酒，聊为拂京尘。","dynasty":"宋代","title":"喜胡展诚改官南归"}
{"author":"郭祥正","content":"长风吹海作寒雾，往往六月披重袍。仙鱼通印胜鸮炙，荔子丹艳疑蟠桃。","dynasty":"宋代","title":"临漳台"}
{"author":"郭祥正","content":"已喜乘轺归玉阙，尚能骑马过柴门。离魂有底销千丈，残日无多寄一樽。得路看君终直节，闭关唯我守空言。霜风素发频攲帽，泪对桓伊不可扪。","dynasty":"宋代","title":"胡与几被召访别"}
{"author":"郭祥正","content":"海棠微雨湿，枝上残红泣。山鸟啼向人，春光一何急。浊酒注我肠，免使新愁入。却欲买扁舟，渔竿荷蓑笠。","dynasty":"宋代","title":"春日独酌十首其十"}
{"author":"郭祥正","content":"春岸草回绿，春江日浮金。兰舟忽言发，芥蒂悲我心。蔼蔼松柏友，雍雍鸾凤吟。愿同三岁遥，毋使离别侵。奈何千丈材，亭亭不依林。眷为九重知，移节宣德音。遂令帝王泽，深于太湖深。岂同失群鹤，饮啄怜空岑。谁将劳劳歌，一泻无瑶琴。","dynasty":"宋代","title":"奉同安中尚书用李白留别王嵩韵送毛王仲大夫移浙漕"}
{"author":"郭祥正","content":"竹马交游早，星轺会遇难。行年均坎坷，抚己共悲酸。凤去钟山暝，龙沉洛水寒。朝廷新日月，风俗旧衣冠。佳郡分符印，修途振羽翰。樽醪千蚁汎，楼瓦万鳞蟠。直节坚逾柏，忠心赤夺丹。才华佥论著，功业鼎铭刊。贱子初投阱，收身即弃官。生涯添鬓雪，岁序走江湍。造膝思陈榻，论诗愧杜坛。鹪鹩信微物，聊假一枝宽。","dynasty":"宋代","title":"将至历阳先寄王纯父贤守"}
{"author":"郭祥正","content":"江梅千片惜离披，更向风前把一卮。冷艳不辞今日舞，清香还是隔年期。客经易水忘归处，云倚巫山欲散时。安得不吟仍不饮，满头华发拟何为。","dynasty":"宋代","title":"又同赏落梅二首其一"}
{"author":"郭祥正","content":"河桥散灵鹊，曜景逾佳期。池华延舒月，尚可倾一卮。欲以要良宾，秋事言凄其。岁往岂再得，绿发含霜滋。寓意不在饮，营驾君莫辞。","dynasty":"宋代","title":"七月八日要阎公达承议晚酌二首其一"}
{"author":"郭祥正","content":"野寺盘山腹，高秋雨霁天。拂檐云漫漫，穿竹水涓涓。接食怜驯鸟，支筇慕老禅。经年无客到，门巷叠青钱。","dynasty":"宋代","title":"野寺"}
{"author":"郭祥正","content":"一庵丹荔下，更与画桥邻。不许尘埃到，每期风月亲。好音闻度鸟，斜影辨疏筠。拂拭白藤榻，攲眠稳病身。","dynasty":"宋代","title":"西庵"}
{"author":"郭祥正","content":"水精之仙降人间，身披羽衣目澄澜。或求福祸语必验，手中开阖阴阳关。淮西太守喜宾客，鹤驾却欲乘风还。劝君饮酒莫言术，龙虎收藏归抱一。","dynasty":"宋代","title":"送上饶道士吴师韩复游淮西"}
{"author":"郭祥正","content":"沉毅陈夫子，谈兵孰与过。运筹知必胜，善将不论多。汉阵千重黑，胡沙万里皤。如闻洗戈甲，谁为挽天河。","dynasty":"宋代","title":"元舆携酒见过三首其三"}
{"author":"郭祥正","content":"君不见彭门之黄楼，楼角突兀凌山丘。云生雾暗失柱础，日升月落当帘钩。黄河西来骇奔流，顷刻十丈平城头。浑涛舂撞怒鲸跃，危堞仅若杯盂浮。斯民嚣嚣坐恐化鱼鳖，刺史当分天子忧。植材筑土夜运昼，神物借力非人谋。河还故道万家喜，匪公何以全吾州。公来相基叠巨石，屋成因以黄名楼。黄楼不独排河流，壮观弹压东诸侯。重檐斜飞掣惊电，密瓦莹静蟠苍虬。乘闲往往宴宾客，酒酣诗兴横霜秋。沉思汉唐视陈迹，逆节怙险终何求。谁令颈血溅砧斧，千载付与山河愁。圣祖神宗仗仁义，中原一洗兵甲休。朝廷尊崇郡县肃，彭门子弟长欢游。长欢游，随五马，但看红袖舞华筵，不愿黄河到楼下。","dynasty":"宋代","title":"徐州黄楼歌寄苏子瞻"}
{"author":"郭祥正","content":"池水满，宫柳长，胡地沙晴日色黄。自知憔悴容华改，朝来临镜懒梳妆。却寻携手旧游处，拾得落花空断肠。","dynasty":"宋代","title":"杨白花其一"}
{"author":"郭祥正","content":"碧瓦参差几万间，重楼复阁更回环。城池影浸水边水，鼓角声传山外山。凿落斗倾元弛禁，鞦韆争蹴未容閒。史君得意同民乐，日拥笙歌倒醉颜。","dynasty":"宋代","title":"次韵元舆临汀书事三首其二"}
{"author":"郭祥正","content":"江天九旬雨，江路三尺泥。扶家遂远适，羸马正难骑。传舍野烟中，子规连夜啼。乡园归得到，应已血沾衣。","dynasty":"宋代","title":"送陶秀才二首其二"}
{"author":"郭祥正","content":"莆田乾荔老杨妃，谁在开元得见之。却忆沉香亭北畔，轻红曾照赭黄衣。","dynasty":"宋代","title":"君仪惠莆田陈紫荔乾即蔡君谟谓之老杨妃者二首其一"}
{"author":"郭祥正","content":"白玉笙，咸通十三年琢成。琢成匠人十指秃，进奉明堂声妙曲。当时应赐恩泽家，流传至煜煜好奢。高堂日日听吹笙，不知国内非和平。仁兵万众一旦至，国破苍黄笙堕地。虽然讹缺未苦多，却落人间为宝器。管长纤纤剥笋束，况值吴姬指如玉。不见排星换掩时，自然天韵来相续。昔时祸乱曲，今日太平歌。兴亡不系白玉笙，但看君王政若何。","dynasty":"宋代","title":"白玉笙"}
{"author":"郭祥正","content":"分送泉州太守茶，团团紫饼社前芽。从今不复忧烦渴，时取甘泉煮雪华。","dynasty":"宋代","title":"君仪惠玳瑁冠犀簪并分泉守茶六饼二首其二"}
{"author":"郭祥正","content":"旋斸墙根数十寻，琅玕移种碧林林。何须待得鸾凰食，且欲炎天布好阴。","dynasty":"宋代","title":"次韵元舆十绝种竹二首其一"}
{"author":"郭祥正","content":"薄宦杳何所，令人重别离。暮天归鸟尽，湿橹渡江迟。神女十分色，襄王万古悲。到官无盗贼，览古数题诗。","dynasty":"宋代","title":"送人赴巫山尉"}
{"author":"郭祥正","content":"西斋吾所爱，一径绿萝深。终日听新鸟，令人忘故林。地偏无客到，山润有苔侵。祸患须安命，优游不废吟。","dynasty":"宋代","title":"西斋二首其二"}
{"author":"郭祥正","content":"兀坐南楼夜，栏干俯列星。村遥喧瓦鼓，塔近震金铃。湿草埋昏瘴，飞虫接小萤。物生皆有理，吾亦委颓龄。","dynasty":"宋代","title":"南楼"}
{"author":"郭祥正","content":"自恨心肝拙，题诗愈不工。痴迷循磨蚁，辛苦打窗虫。妙道知何补，多言自取穷。不如长寂默，块尔白头翁。","dynasty":"宋代","title":"自贻"}
{"author":"郭祥正","content":"溪岸逢春暮，柔条尽意攀。轻鸥翔近渚，好鸟响空山。小艇长攲侧，孤云自往还。远游成底事，白首忆乡关。","dynasty":"宋代","title":"溪岸"}
{"author":"郭祥正","content":"要客来何晚，重乾漉酒巾。玉琴虚别操，藤榻恐流尘。山暗萧萧雨，花辞短短春。杖藜慵缓步，愁杀独游人。","dynasty":"宋代","title":"要客"}
{"author":"郭祥正","content":"淡沲城南路，参差柳绊烟。稻秧才一寸，蚕子始三眠。曲折藏花地，暄和载酒天。清江深有兴，只欲解归船。","dynasty":"宋代","title":"城南"}
{"author":"郭祥正","content":"日没草堂阴，收书复挂琴。闭门人迹绝，危坐客愁深。星汉光铓动，湖山气象沈。嫦娥如借月，蚊蚋莫相侵。","dynasty":"宋代","title":"夜兴"}
{"author":"郭祥正","content":"夕阳沈谷口，海水接天南。归鸟自成阵，暝山如半酣。看云贪仰面，移杖忽遗簪。幽独谁相过，人情老始谙。","dynasty":"宋代","title":"夕阳"}
{"author":"郭祥正","content":"殊方留滞客，迁馆避諠哗。破榻依寒竹，疏窗对晚花。燕归疑识面，鸟噪默怀家。囊橐无书卷，新愁有五车。","dynasty":"宋代","title":"迁居"}
{"author":"郭祥正","content":"一作闽南客，幽忧忽过春。交游半卿相，踪迹自埃尘。未附垂天翼，空成涸辙鳞。吾庐松菊在，怅望熟溪滨。","dynasty":"宋代","title":"交游"}
{"author":"郭祥正","content":"幽鸟语清晨，窗间宅禁人。只知添白发，不觉度青春。救过须三省，观空止一尘。贤交如未弃，时送浊醪醇。","dynasty":"宋代","title":"晓起闻禽寄元舆"}
{"author":"郭祥正","content":"少年多难复遭忧，自昔王孙故倦游。愁见清明归未得，小山风雨想天愁。","dynasty":"宋代","title":"清明风雨怀光远"}
{"author":"郭祥正","content":"野寺三秋别，缄书一度收。青开今日眼，白尽昔年头。高义嗟难得，劳生苦远游。新亭名六以，真妄复何求。","dynasty":"宋代","title":"得瑞金晖评上人书因以酬之"}
{"author":"郭祥正","content":"碧云暮合庐山头，夜蛩声撼乡园愁。忽然一见旧游客，贳酒不惜千金裘。高谈稍听吐胸臆，歘如野烧光难收。虎豹哀嗥走不彻，猎网四面谁能搜。嗟予慄慄畏事者，兀坐视予劳双眸。主人欣欢亟扫室，雁榻旋列横霜秋。两溪倒碧泻明月，松窗左右风飗飗。长篇赠我不可和，和声酸涩令人羞。","dynasty":"宋代","title":"酬魏炎秀才"}
{"author":"郭祥正","content":"清溪安在哉，欲弄清溪水。更邀琴高生，携竿会于此。日落翠屏间，鸡鸣桃花里。不见避秦人，谁嗟远游子。","dynasty":"宋代","title":"追和李白宣州清溪"}
{"author":"郭祥正","content":"楼下水连天，楼居即水仙。何须把黄卷，极目尽红莲。","dynasty":"宋代","title":"和杨公济钱塘西湖百题其五看经楼"}
{"author":"郭祥正","content":"门临池水静无风，绿树阴阴小径通。时有秦生来过我，一枰成败漫论功。","dynasty":"宋代","title":"示秦医二首其二"}
{"author":"郭祥正","content":"英才欣会遇，旷怀各无瑕。二李妙分篆，裴铭语尤嘉。盘盘虬奋鳞，灼灼月吐华。天影望不尽，雁行飞屡斜。晴云依晚岫，芳草接平沙。东溟与西塞，吾宁辨渚涯。","dynasty":"宋代","title":"怡亭"}
{"author":"郭祥正","content":"溪岸逢春暮，柔条尽意攀。轻鸥翔近渚，好鸟响空山。小艇长攲侧，孤云自往还。远游成底事，白首忆乡关。","dynasty":"宋代","title":"溪岸"}
{"author":"郭祥正","content":"暑雨收残候，秋云结薄阴。山光翠兼紫，水影净还深。竹密群鸦入，天空一雁沈。兴来搔白首，衰飒愧儒林。","dynasty":"宋代","title":"野望"}
{"author":"郭祥正","content":"一庵丹荔下，更与画桥邻。不许尘埃到，每期风月亲。好音闻度鸟，斜影辨疏筠。拂拭白藤榻，攲眠稳病身。","dynasty":"宋代","title":"西庵"}
{"author":"郭祥正","content":"平昔朱衣驾两轓，高楼归隐卧云泉。文章未许矜盘谷，水墨无劳画辋川。春日半晴花照地，秋风入夜雁连天。烧丹辟谷非吾事，能远尘寰即是仙。","dynasty":"宋代","title":"次韵元舆题王祖圣南涧楼清斯亭二首其一"}
{"author":"郭祥正","content":"嗟我老已疲，挂冠归旧庐。素乏二顷田，无可把犁锄。穷年小山下，独伴千卷书。作止随古人，襟怀稍欣如。又无樽中酒，能延故人车。感君数相过，气豁眉宇疏。天马出月窟，回薄万里馀。其才无不宜，禄仕犹拘拘。忽闻明廷诏，一节驰轻舆。往必陟台省，公言壮皇图。潜心救世弊，肯意为身谟。法密吏愈偷，食众财益虚。末大本渐弱，岂在专防胡。指瑕一二人，此事尤可吁。细碎何足论，纲举网不踰。譬彼脉已病，其身尚膏腴。要当速内究，珍丸应时须。良医望数公，润泽回焦枯。愿如范文正，挺持真丈夫。老死见太平，委弃甘路衢。","dynasty":"宋代","title":"送胡与几被召赴阙"}
{"author":"郭祥正","content":"读君小山诗，语势欲飞舞。乃知甘与贾，年少心则古。又如东方生，用之必为虎。予方坐空谷，屏息避烦暑。开缄揖清风，不觉生毛羽。携之出人间，瑶池赠王母。","dynasty":"宋代","title":"酬彭法曹留题小山用次来韵"}
{"author":"郭祥正","content":"幽轩邀客每凭栏，景物萧然世味閒。翠碧湿烟山匼匝，光明随夜月回环。一杯浊酒超尘外，几首新诗寄壁间。不得从容与君语，片帆却欲趁风还。","dynasty":"宋代","title":"姜希哲四照轩送别"}
{"author":"郭祥正","content":"老谢夺秋景，横卷披云烟。寓目不知远，何须家辋川。","dynasty":"宋代","title":"追和李白秋浦歌十七首其十四"}
{"author":"郭祥正","content":"君不见彭门之黄楼，楼角突兀凌山丘。云生雾暗失柱础，日升月落当帘钩。黄河西来骇奔流，顷刻十丈平城头。浑涛舂撞怒鲸跃，危堞仅若杯盂浮。斯民嚣嚣坐恐化鱼鳖，刺史当分天子忧。植材筑土夜运昼，神物借力非人谋。河还故道万家喜，匪公何以全吾州。公来相基叠巨石，屋成因以黄名楼。黄楼不独排河流，壮观弹压东诸侯。重檐斜飞掣惊电，密瓦莹静蟠苍虬。乘闲往往宴宾客，酒酣诗兴横霜秋。沉思汉唐视陈迹，逆节怙险终何求。谁令颈血溅砧斧，千载付与山河愁。圣祖神宗仗仁义，中原一洗兵甲休。朝廷尊崇郡县肃，彭门子弟长欢游。长欢游，随五马，但看红袖舞华筵，不愿黄河到楼下。","dynasty":"宋代","title":"徐州黄楼歌寄苏子瞻"}
{"author":"郭祥正","content":"倾盖相逢晚，开樽上小楼。感时心尚壮，欲语涕难收。神主方思治，英才悉应求。邦畿分使节，玉陛迩宸旒。温密亲闻诏，精忠屡献谋。养兵能足食，行县必宽囚。舜日期无尽，尧云遽莫留。鼎湖龙化影，银海雁沈秋。事毕身先贬，名高众所尤。一麾甘去国，千里谩承流。兄弟皆朱绂，双亲未白头。遭谗虽坎坷，安命亦优游。雪意饶冬暖，滩声奈客愁。须君作霖雨，终附济川舟。","dynasty":"宋代","title":"赠临江守范希远龙图"}
{"author":"郭祥正","content":"寻春眷眷惜春回，四序相新一气催。桃李无言贪结子，野棠閒淡为谁开。","dynasty":"宋代","title":"又和其九"}
{"author":"郭祥正","content":"分送泉州太守茶，团团紫饼社前芽。从今不复忧烦渴，时取甘泉煮雪华。","dynasty":"宋代","title":"君仪惠玳瑁冠犀簪并分泉守茶六饼二首其二"}
{"author":"郭祥正","content":"六月想冰雪，此泉清且深。相如方病渴，植杖故来寻。","dynasty":"宋代","title":"和杨公济钱塘西湖百题其八十九夏凉泉"}
{"author":"郭祥正","content":"客愁偏早起，衰病惬晴明。索酒防春瘴，披衣听鸟声。旧书慵检阅，新客懒逢迎。何日笼樊启，再归溪上耕。","dynasty":"宋代","title":"早起"}
{"author":"郭祥正","content":"伯玉弘农后，轩轩真丈夫。首虽峨武弁，满腹藏诗书。三年监郡兵，一日云解符。考之闾井言，公廉卒如初。未尝害一物，纵舍乃有馀。我方卧空屋，袒跣与世疏。感君数相过，晨坐定及晡。新诗并美酒，问遗无时无。老境重可惜，远别复何如。羡君五福全，客官奚拘拘。子孙俱禄仕，京城富园闾。精神趁强健，优游早悬车。祝君可以归，为君吟归欤。","dynasty":"宋代","title":"送杨缜供备还京"}
{"author":"郭祥正","content":"北苑藏和气，生成绝品茶。岂宜分旅馆，只合在仙家。点处成云蕊，看时变雪花。琳琅得新句，又胜玉川誇。","dynasty":"宋代","title":"谢君仪寄新茶二首其二"}
{"author":"郭祥正","content":"睡觉纱厨酒尚醺，老来诗句怯题春。冥搜一夜添华发，不认青铜鉴里人。","dynasty":"宋代","title":"次韵元舆十绝睡起"}
{"author":"郭祥正","content":"青山为主身为客，主人借客青山宅。白云自在千里飞，长松不换三冬碧。藤枯谁与写作龙，龟老何年化为石。落花随水眷深源，鸣雁过江悲晚色。家无妻子心无累，顶冒寒霜踵藏息。月明舞影聊尽欢，一点尘寰不留迹。傥来轩冕真可嗟，朝为公卿暮遭谪。屈原贾谊尔为谁，问君何似青山客。","dynasty":"宋代","title":"赠桐城青山隐者裴材"}
{"author":"郭祥正","content":"此洞昔无闻，人迹固稀到。一昨紫微游，刻石记所好。遂令天下知，游者争欲造。我方佩县印，事閒慕高蹈。联镳二三子，并坚松柏操。樽罍薄携持，丁壮却前导。行行逼崖巅，紫翠射襟帽。方疑攀郁萝，又若堆海潦。石门未及窥，忽值山雨暴。风云暗衢路，雷电拆岩峤。苍黄仆夫语，踊跃猿猱叫。黄泥濡衣裳，安得白日照。初游成欢愉，中险触愤懊。佛舍距几何，望望目睛眊。击镫促疲马，十步九攲倒。登堂亟就榻，释子数相劳。寻幽尚龃龉，处世信难料。暂眠稍苏息，起坐复悲啸。宁非山鬼护，不使俗客眺。桓桓翠琰文，愈读愈精妙。名由今日新，迹入万古耀。骐骥步莫追，驽骀志弥劭。犹期六月来，散发避炎燎。一雨路阻绝，何以为壮少。归欤歌芜词，聊为起同调。","dynasty":"宋代","title":"游华阳洞阻雨"}
{"author":"郭祥正","content":"茸茸绿芷香先吐，点点绯桃萼半敷。却忆江南江水满，一条晴练接天铺。","dynasty":"宋代","title":"次韵安止春词十首其七"}
{"author":"郭祥正","content":"去日不可追，来日已无多。衰颓复自念，迁谢当奈何。贤达并贱愚，百岁同消磨。不如泳觞酌，徘徊眄庭柯。流翠自成幄，好风时经过。憎爱理兼忘，虚淡神所和。运尽即随尽，葬骨南山坡。","dynasty":"宋代","title":"自释二首其一"}
{"author":"郭祥正","content":"细柳高松绿映苍，深沉台榭晚生凉。沙边宿鹭昏昏白，草际流萤点点光。投网舟移牵碧荇，采莲人去湿红裳。欲追逸调嗟何及，雨入杯盘归兴忙。","dynasty":"宋代","title":"次韵行中龙图游后浦六首其三"}
{"author":"郭祥正","content":"清僚真可慕，振衣愿所归。既绝世上缘，吾宁抱愁悲。云韶自相谐，虚听方达微。是将跨灵羽，逸麟复攀追。","dynasty":"宋代","title":"游仙一十九首其十八"}
{"author":"郭祥正","content":"不作笙箫用，开花待凤凰。阴阴一轩里，谁识阮生狂。","dynasty":"宋代","title":"和杨公济钱塘西湖百题其九十五修竹轩"}
{"author":"郭祥正","content":"睡觉纱厨酒尚醺，老来诗句怯题春。冥搜一夜添华发，不认青铜鉴里人。","dynasty":"宋代","title":"次韵元舆十绝睡起"}
{"author":"郭祥正","content":"世路飘零久愈羞，诗坛谁许结英游。身留海上三年梦，心寄江南一叶秋。已分羽毛藏枳棘，尽从谗谤起戈矛。真才合比骊珠贵，何事倾怀辄暗投。","dynasty":"宋代","title":"陈秀才惠示长歌答以四韵"}
{"author":"郭祥正","content":"崔嵬辟支塔，舒卷半腰云。知是藏真骨，灵光玉色纷。","dynasty":"宋代","title":"和杨公济钱塘西湖百题其十七辟支塔"}
{"author":"郭祥正","content":"门外青山是我山，手携筇杖只今还。岩花落尽莺啼懒，纸帐孤灯梦亦閒。","dynasty":"宋代","title":"桐城青山裴山人枉步见寻兴尽遽归"}
{"author":"郭祥正","content":"青山为主身为客，主人借客青山宅。白云自在千里飞，长松不换三冬碧。藤枯谁与写作龙，龟老何年化为石。落花随水眷深源，鸣雁过江悲晚色。家无妻子心无累，顶冒寒霜踵藏息。月明舞影聊尽欢，一点尘寰不留迹。傥来轩冕真可嗟，朝为公卿暮遭谪。屈原贾谊尔为谁，问君何似青山客。","dynasty":"宋代","title":"赠桐城青山隐者裴材"}
{"author":"郭祥正","content":"世人孰无累，贵彼方外人。超然云霞趣，迥脱生死轮。周也漳南释，开轩瞰漳滨。山光并水影，二物长清新。尤爱明月夕，苍林变金银。焚香坐轩上，时或要静宾。幸无歌吟喧，得与麋鹿驯。尝茶煮山药，长养菩提因。岂慕富且贵，宁忧贱与贫。我来勿厌数，从尔陶天真。","dynasty":"宋代","title":"普利寺自周上人高明轩"}
{"author":"郭祥正","content":"楼下水连天，楼居即水仙。何须把黄卷，极目尽红莲。","dynasty":"宋代","title":"和杨公济钱塘西湖百题其五看经楼"}
{"author":"郭祥正","content":"芦黄水落秋将暮，鼓翼各寻云外路。为问归飞归底处，我今亦向江南去。","dynasty":"宋代","title":"林和中家观画卷五首其一寒芦飞雁仍和子中修撰旧韵"}
{"author":"郭祥正","content":"日没草堂阴，收书复挂琴。闭门人迹绝，危坐客愁深。星汉光铓动，湖山气象沈。嫦娥如借月，蚊蚋莫相侵。","dynasty":"宋代","title":"夜兴"}
{"author":"郭祥正","content":"寻春行过古城东，春气先从海角通。池草怯霜拳嫩绿，山桃迎日展新红。","dynasty":"宋代","title":"次韵安止春词十首其一"}
{"author":"郭祥正","content":"下马携瘦筇，凌晨极幽赏。腾身孤峰半，纵目浮云上。严严洞天路，霭霭灵气王。古木藏春容，飞流落天幌。断崖倾郁萝，深宫秘真像。坛心綵虹贯，幡脚仙飙飏。老鹤时一鸣，众鸟不敢傍。人寰杳何处，仕路险已忘。高歌乐逍遥，抚掌遗得丧。长生岂无术，静理聊自放。独醒世不容，苟合情辄枉。咄嗟胡为乎，兹焉卜长往。","dynasty":"宋代","title":"太平观"}
{"author":"郭祥正","content":"寒野云阴重，新冬客意忙。道途无处尽，岁月有时长。流落随江海，崩腾避雪霜。还投白莲社，清净万缘忘。","dynasty":"宋代","title":"冬夜泊金山"}
{"author":"郭祥正","content":"翻经人已去，谁为立幽亭。一望野云白，半藏山骨青。","dynasty":"宋代","title":"和杨公济钱塘西湖百题其六十八客儿亭"}
{"author":"郭祥正","content":"旷怀王逸少，宅地如翔鸾。池水至今黑，云是墨未乾。施作金仙宫，楼殿排羽翰。银榜留飞乌，玉蜃吐惊湍。耶舍宝塔近，笔插青云端。贝叶五千书，两藏龙鳞蟠。钟磬递虚籁，松杉扶岁寒。护持不变灭，炉烟昼漫漫。暂游寄僧榻，翛然心界宽。愧无惊绝草，付与苍崖刊。","dynasty":"宋代","title":"宿归宗寺"}
{"author":"郭祥正","content":"跬步双龙起，惊嗟莫遁藏。冰鳞摇白影，火鬣纵红光。穴地遗涎在，排云曳尾长。不逢吴手画，想咏独难忘。","dynasty":"宋代","title":"何明道宣德话所见龙作四韵志之"}
{"author":"郭祥正","content":"陶潜真达道，何以避俗翁。萧然守环堵，褐穿瓢屡空。粱肉不妄受，菊杞欣所从。一琴既无弦，妙音默相通。造饮醉则返，赋诗乐何穷。密网悬众鸟，孤云送冥鸿。寂寥千载事，抚卷思冲融。使遇宣尼圣，故应颜子同。","dynasty":"宋代","title":"读陶渊明传二首其二"}
{"author":"郭祥正","content":"寄榻西湖不掩关，残年犹得伴僧閒。身投罗网归无路，目送烟云幸有山。新句忽传文字外，旧游重想笑谈间。故人风义如师少，慰我忧愁两鬓斑。","dynasty":"宋代","title":"酬崇福长老见寄"}
{"author":"郭祥正","content":"断送春归海水边，淡烟轻吹半晴天。东皇若问人间事，为报君王寿万年。","dynasty":"宋代","title":"次韵元舆十绝其二"}
{"author":"郭祥正","content":"田塍行尽苍山转，溪水滔滔晴曝练。马蹄怯石鞭不行，十步九蹶令人倦。黄昏到寺亟就榻，山僧苦来邀我饭。香粳新炊野菜肥，一饱令人百忧散。篆香欲尽象灯暗，林声敲敲苦霜霰。暂来福地能清虚，何用致身居诤谏。","dynasty":"宋代","title":"铜山寺"}
{"author":"郭祥正","content":"岌岌穿南斗，层层瞰下方。揭为湖海镇，半夜挂朝阳。","dynasty":"宋代","title":"和杨公济钱塘西湖百题其八十南高峰"}
{"author":"郭祥正","content":"几日待春光，春光易衰歇。流年信密移，谁能保肌发。何须秉蜡炬，今夕值明月。但愿海变酒，拍浮长出没。归来归去来，蓬山有仙阙。","dynasty":"宋代","title":"春日独酌十首其九"}
{"author":"郭祥正","content":"锄去蒿莱地势平，开轩潇洒瞰东城。湖山变尽朝昏景，只欠青猿一两声。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其八"}
{"author":"郭祥正","content":"秋风入夜透征衣，点点渔灯各自归。投老重来江上泊，庐山如旧故人非。","dynasty":"宋代","title":"槠溪怀亡友张慎微"}
{"author":"郭祥正","content":"建溪虽接壤，春末始尝茶。旋汲邻僧水，同烹北苑芽。月圆龙隐鬣，云散乳成花。贡入明光殿，分来王谢家。","dynasty":"宋代","title":"元舆试北苑新茗"}
{"author":"郭祥正","content":"群山奔来一峰起，千丈芙蓉碧霄倚。嫦娥却月愁推轮，王母呼烟结缯绮。分明有路金阙通，翠滑无尘玉壶洗。老松自作孤凤吟，骇浪时翻三井水。峨嵋绝巅安足论，力不擎天亦徒尔。懊恼茂陵客，白日求攀天。遗坛犹在半芜没，隐约龙驭回瑶鞭。直至唐家六皇帝，梦感异境开重玄。真符预告后五百，佐佑宝历推鸿延。城头建阁旧丞相，窗户再新光禄贤。手携大笔恣吟览，老句气焰摩星躔。当时数赴范公辟，秀骨照坐谁差肩。功名自许出绝域，岁月漫往修途邅。丈夫有命岂嗟戚，投老得地多云泉。霜柑正熟蟹螯美，白蚁旋漉浮金船。伊予困踬坐小邑，怅望珠履参华筵。祝公自此早归隐，幅巾藜杖诗中仙。","dynasty":"宋代","title":"舒州使宅天柱阁呈朱光禄"}
{"author":"郭祥正","content":"根托山中地，香分月里秋。游人莫攀折，风散一岩幽。","dynasty":"宋代","title":"和杨公济钱塘西湖百题其六十四香桂林"}
{"author":"郭祥正","content":"重阳应与客登临，隔水无缘预盍簪。浊瓮拨醅初泛蚁，佳人纤手斗挼金。南来纵有鸡山赏，北望频兴魏阙心。安得快风吹我去，勇提椽笔伴君吟。","dynasty":"宋代","title":"重阳怀历阳孙公素太守"}
{"author":"郭祥正","content":"稍止今朝雨，犹埋瘴岭云。乱流安可塞，故老未尝闻。阴怪群难数，阳光晚渐分。仅能存井邑，不复念锄耘。","dynasty":"宋代","title":"稍霁二首其一"}
{"author":"郭祥正","content":"赋笔惊场屋，高才叹陆沈。宦游今日尽，野兴暮年深。黄菊看看秀，青云处处阴。君怀能亢爽，吾意亦侵寻。","dynasty":"宋代","title":"送陈辑都曹致仕还乡"}
{"author":"郭祥正","content":"夜半松柏响，绕岩鸾凤音。披衣送遐盼，明月方庭深。楼殿遍瑶层，宝塔楼中岑。定分付赤刀，世故仍痴淫。六朝遗破冢，四圣崇幽林。香厨饭玉粒，千岁闻于今。况逢大道师，妙传诸佛心。其徒五百人，坐忘静沈沈。宝光泳琉璃，永无尘垢侵。何以明归仰，顿首兴微吟。","dynasty":"宋代","title":"宿钟山赠泉禅师"}
{"author":"郭祥正","content":"秋浦胜姑熟，白鹇无数飞。谪仙如得句，须换一双归。","dynasty":"宋代","title":"追和李白秋浦歌十七首其十三"}
{"author":"郭祥正","content":"患难相亲似子稀，倏然分手重伤悲。官闲肯忆西湖上，淡月寒梅只自知。","dynasty":"宋代","title":"送李伯华"}
{"author":"郭祥正","content":"水聚山仍合，营祠构一堂。丹青瞻邃表，簪笏遍诸郎。烟雨和春暝，松篁浥野香。命书连岁下，潜德发幽光。","dynasty":"宋代","title":"寄题程信叔朝散先坟思成堂归真亭二首其一"}
{"author":"郭祥正","content":"隔涧人家通小桥，家家沽酒可相邀。深沈榕叶遮烦日，浩荡风头驾晚潮。","dynasty":"宋代","title":"城东延福禅院避暑五首其五"}
{"author":"郭祥正","content":"自恨心肝拙，题诗愈不工。痴迷循磨蚁，辛苦打窗虫。妙道知何补，多言自取穷。不如长寂默，块尔白头翁。","dynasty":"宋代","title":"自贻"}
{"author":"郭祥正","content":"乐全有水一池，有竹千竿。池通两潮信，密竹四时寒。引子黄鹂弄语，探鱼碧鸟忘还。复有佳宾命酌，水晶交错觥船。空中闻玉箫，王母想乘鸾。问君不醉当何适，百岁忧愁今夕欢。嫦娥痴姑理冰盘，绛龙蜡泪痴不乾。孰知大海腾波澜，自有人世藏仙源。刘公八十精神全，留子造古风义全。蔡阮名家文学全，王氏世医阴骘全。兀兀浪士天机全，乐全乎，且饮酒，独醒怀沙亦何有。","dynasty":"宋代","title":"漳南王园乐全亭席上呈同游诸君坐客刘公曰有水一池有竹千竿可以赋诗浪士勇起索笔即其言缀成长调文不加点"}
{"author":"郭祥正","content":"江雨今朝霁，柴门爽气高。病馀逢七夕，书至得双醪。饮德知无尽，论心敢惮劳。凤团分赐茗，持以报诗豪。","dynasty":"宋代","title":"谢倪敦复惠酒"}
{"author":"郭祥正","content":"五鼓开画戟，平明出重闉。小桥分野径，吴圃会众宾。番禺二月尾，落花已无春。唯有蔷薇水，衣襟四时薰。短垣乃浮丘，楼观何斩新。我公发幽晦，输金走车轮。蓬莱飞一岛，云外拖晴绅。此景在眉睫，图绘未必匀。从来不弹弋，傍砌鸟雀驯。寄语北海若，停风护松筠。负才诗傲敌，纵酒吞湖漘。酩酊安足辞，不饮终成尘。逍遥一日事，浮脆百年身。何须跨黄鹤，追彼瑶池人。但当听公歌，卖交斥张陈。达道齐生死，笔端真有神。挥洒十八韵，一一无价珍。老彼杜工部，玄哉扬子云。","dynasty":"宋代","title":"颖叔招饮吴圃"}
{"author":"郭祥正","content":"重华不可见，曾参久为尘。孝道遂零落，为子吟孤云。孤云泊南山，山下藏二亲。孤云自朝夕，坟草几冬春。悠悠我之思，孤云浩无垠。注视讵能揽，倾耳那得闻。音容劳梦想，涕泪濡衣巾。作亭坟之隅，奚止簠簋陈。扬名与行道，勉勉期终身。采彼孤云篇，为子书诸绅。","dynasty":"宋代","title":"寄题吴子山孤云亭"}
{"author":"郭祥正","content":"昔人思归兮，宅林薮之邃深。阻长堤而临清渠兮，芬翳翳以交阴。有观阁池沼兮，通泉溜而附嵚崟。蹇美羽之翔集兮，嘉鱼乐而浮沉。时则命宴于芳晨兮，连亲戚与佳宾。执乐而侍兮，列秦赵之艳人。管弦奏兮，歌悠扬而绝尘。浆兰桂兮，羞肴珍。左琴右书兮，助为娱而养真。又期于不朽兮，志慠然而陵云。孰能婆娑于九列兮，顾牵羁于繁文。曲有弦而无辞兮，述予怀以自信。歌曰：日毂驰兮老将至，铄外纷兮中系累。归去来兮予之思，放吾形兮聊逍遥以卒岁。","dynasty":"宋代","title":"古思归引"}
{"author":"郭祥正","content":"杨花塞路春无声，鸣鸠唤妇留春晴。扬鞭朝发浚遒县，卷帘暮宿金斗城。城中主人汉贾谊，妙年射策都群英。峨冠独立御史府，冰霜凛凛清朝廷。忽乘白云渡银海，十年望阙心常倾。只今淮西课异等，沉沉玉帐闲府兵。神机照物辨毫发，提刀四顾新发硎。行闻召节返西掖，至尊开阁思谈经。岂容燕寝自颐养，画戟森卫清香凝。陈公虽解豫章榻，白头重愧非徐生。飘零渔艇荷蓑笠，揣摩旧学荒柴荆。愿公一吐太和气，朽株岩下逢春荣。","dynasty":"宋代","title":"代先书寄庐郡朱龙图"}
{"author":"郭祥正","content":"倦提椽笔厌承明，帝与兵符帅十城。箫鼓裂云迎五马，山川收雨引双旌。藏舟浦暖鱼频跃，教弩台空雁不惊。入境观风先可喜，秋田高下熟香粳。","dynasty":"宋代","title":"代先书奉迎庐帅元舆待制"}
{"author":"郭祥正","content":"秋物已潇洒，临高念岁穷。阵收群雁没，峰断片云空。月色山川内，笛声关塞中。西人未柔服，长策在诸公。","dynasty":"宋代","title":"黄山二首其一"}
{"author":"郭祥正","content":"双峡天开控江水，水自䍧牁来万里。端州正在双峡间，石室嵩台压孤垒。谁倾北斗酌明河，化作七山平地起。修萝高张翠羽盖，锦壁深藏赤凤髓。鸣禽交应杵臼声，驯鹿见人行复止。一洞能容百两车，三溪却接沧溟底。仰瞻圆顶碧玲珑，傍穿小窦阴迤逦。不应融结施镌镵，浪磅乳滴何年始。森然物象难悉名，古图脱落犹堪比。老龟闯首龙缩角，猛虎磨牙鲸卷尾。又如壮士披肺肝，戴主之忠死无已。苍崖题字多唐人，彷佛银钩唯二李。山祇不放云雾开，海神屡汲蟾光洗。欧阳古录遗此碑，我渍香煤传以纸。寂寥相望三百年，乃有高才继瑰玮。滁阳吴公富文采，来拥皇华宣使指。霜威暂霁持谦尊，许接清游携酒醴。长丝千结盘彫梅，簌簌并刀脍赪鲤。寻仙未遇饮正豪，落日岚烟催返轨。明朝大句挥长篇，戛玉锵金轰两耳。有灵持护归羊城，论价欲酬谁可拟。蒋公毛公并诗伯，笔阵酣战秋风里。越台朱明被题遍，鹄奔此洞重新美。沈侯湘寺陪俊游，韩子连山书宴喜。胜概遂令天下知，名齐五岳无由毁。自怜羽翮久零落，只欲卑飞藏棘枳。漫将俚语续公歌，投老那知遇知己。","dynasty":"宋代","title":"奉和运判吴翼道留题石室"}
{"author":"郭祥正","content":"一番遇雨碧生烟，移得蓬瀛在枕前。范蠡更閒吾不爱，风波摇兀钓鱼船。","dynasty":"宋代","title":"雨霁看小山"}
{"author":"郭祥正","content":"根托山中地，香分月里秋。游人莫攀折，风散一岩幽。","dynasty":"宋代","title":"和杨公济钱塘西湖百题其六十四香桂林"}
{"author":"郭祥正","content":"自从梅老死，诗言失平淡。我欲回众航，力弱不可缆。栖迟二十年，时时漫孤啖。忽逢陈夫子，两目海水湛。为我聊一吟，粹芳超俗艳。又如赵氏璧，毫发绝瑕玷。愈多愈精好，璀璀摘骊颔。借令李杜在，决敌未应敢。低头亟趋降，吞声就诛贬。招来君尚谦，且曰吾与点。穷朝把樽酒，金斝红浪飐。胡为眷幕府，半百尚壈坎。幽兰没萧艾，明珠混野芡。何当叩相阁，斯人愿收敛。置之翰林中，万丈看光焰。","dynasty":"宋代","title":"赠陈师道判官"}
{"author":"郭祥正","content":"谁怜龃龉老明时，把酒寻春已恨迟。舟漾绿波飞舴艋，烟笼青瓦湿琉璃。狂嗟李白驱鲸海，醉笑陶潜倚菊篱。争似隔林闻一曲，与君重赋杜秋诗。","dynasty":"宋代","title":"阮希圣新轩即席兼呈同会君仪温老三首其三"}
{"author":"郭祥正","content":"三伏当炎热，翻如九月天。晨兴重衣裌，夜宿尽防川。船撼江声怒，楼侵雨气缠。白头悲世态，何以度残年。","dynasty":"宋代","title":"夏寒"}
{"author":"郭祥正","content":"自掩斯人骨，西山秀色低。文章惊早悟，寿夭理难齐。绝壑沉寒玉，空江没断霓。儿孙今卖宅，感旧只酸嘶。","dynasty":"宋代","title":"吊亡友袁世弼太博"}
{"author":"郭祥正","content":"酴醾洞口作新轩，香莹佳名自此传。要是酿为光禄酒，醉来骑鹤上青天。","dynasty":"宋代","title":"宗公香莹轩二首其一"}
{"author":"郭祥正","content":"伴我林间倒一樽，西湖紫翠变黄昏。鸟迁深树鱼依藻，客散樽空亦闭门。","dynasty":"宋代","title":"李伯华见过小饮二首其一"}
{"author":"郭祥正","content":"倦提椽笔厌承明，帝与兵符帅十城。箫鼓裂云迎五马，山川收雨引双旌。藏舟浦暖鱼频跃，教弩台空雁不惊。入境观风先可喜，秋田高下熟香粳。","dynasty":"宋代","title":"代先书奉迎庐帅元舆待制"}
{"author":"郭祥正","content":"城角危亭面面开，尘侵丞相旧诗牌。凌江欲转鲸鱼活，荔子成阴玉树埋。庾岭乍过无瘴雾，长安不见奈愁怀。且倾浊酒承高论，秋水何由辨渚涯。","dynasty":"宋代","title":"南雄望远亭本朝章郇公所作公尝为郡太守种荔子二株今方茂实而后人所种皆不成东美要予致酒亭上为赋四韵"}
{"author":"郭祥正","content":"洗尽青春初变晴，晓光微散淡烟横。谢家池上无多景，只有黄鹂一两声。","dynasty":"宋代","title":"金陵"}
{"author":"郭祥正","content":"翠碧杯，满酌正是桃花开。一年三百六十日，几人待得春归来。春归来，不饮酒，翠碧之杯尔何有。","dynasty":"宋代","title":"翠碧杯"}
{"author":"郭祥正","content":"三岁悲农事，官仓亦已贫。敕书虽赦狱，恩泽未苏民。南国供输大，中宵涕泗频。一心随草木，无复念沉沦。","dynasty":"宋代","title":"农事"}
{"author":"郭祥正","content":"平生爱东州，土厚人不罄。见公惜已晚，达论耸予听。五驰使者车，中道罹陷阱。开怀无怨尤，得失两以正。归程万馀里，翛然一烟艇。乡关今非遥，踊跃理三径。进则仗忠义，退则乐温凊。高卧固无必，求才尧舜圣。亭亭南涧松，愈老节愈劲。柔柔水中蒲，涵春自严静。百年未阖棺，安之吾有命。","dynasty":"宋代","title":"送广东漕孙知损失官归汶上"}
{"author":"郭祥正","content":"濡须山头祠魏武，炫转红装按神鼓。蘋藻盈筐酒满樽，呼吸风雷激春雨。田畴高下春雨平，操牲饮福罗中庭。吞吴成魏还归晋，血食犹参社鬼灵。","dynasty":"宋代","title":"魏武庙"}
{"author":"郭祥正","content":"永日琴为伴，前村酒可酤。松阴拣磐石，赤脚踏冰壶。","dynasty":"宋代","title":"山居绝句六首其四夏"}
{"author":"郭祥正","content":"庭下幽花羃寒雾，金鸭冷烟无一缕。从君别妾驾红鸾，望断三山无觅处。平时曲调休重举，长袖空垂不成舞。醒眼牵愁送春去，独立残阳与谁语。","dynasty":"宋代","title":"庐陵乐府十首其六"}
{"author":"郭祥正","content":"山光与溪色，一碧泻云中。倚槛久未去，更听松上风。","dynasty":"宋代","title":"简寂碧溪亭"}
{"author":"郭祥正","content":"身滞历阳浦，心倾牛渚云。圣人开六合，于此渡三军。霸气扫无迹，神功千载闻。明朝有归兴，石上洗尘纷。","dynasty":"宋代","title":"望牛渚有感三首其一"}
{"author":"郭祥正","content":"骨相殊屯贱，无官只有阶。半生萍梗过，两鬓雪霜排。去国肠空断，求田心未谐。新交莫相笑，中立一枝柴。","dynasty":"宋代","title":"自遣"}
{"author":"郭祥正","content":"前溪淡淡日落，后山霭霭云归。桃花不知客恨，一片飞上征衣。","dynasty":"宋代","title":"南丰道中六言"}
{"author":"郭祥正","content":"无数幽花覆水香，一条轻素引烟长。客情春恨都谙尽，把笔题诗独绕廊。","dynasty":"宋代","title":"又和其二"}
{"author":"郭祥正","content":"仰攀明月轮，俯瞰沧海渊。乾坤惜形胜，此池何其偏。灵溪九龙跃，仙山一峰圆。微红散晴绮，远碧衬瑶烟。幽香发野秀，接语皆老禅。缘何近城郭，了无人世諠。邂逅摄邦守，所乐多林泉。唯忧代者至，不得经残年。老矣宁复来，吟哦强留连。他时考陈迹，不灭斯亭篇。","dynasty":"宋代","title":"题月渊亭"}
{"author":"郭祥正","content":"倦提椽笔厌承明，帝与兵符帅十城。箫鼓裂云迎五马，山川收雨引双旌。藏舟浦暖鱼频跃，教弩台空雁不惊。入境观风先可喜，秋田高下熟香粳。","dynasty":"宋代","title":"代先书奉迎庐帅元舆待制"}
{"author":"郭祥正","content":"广潦生寒夜，幽人独倚楼。渚涯迷海若，灯火想渔舟。雷鼓蛙争响，云天月暗流。未应时序变，初夏反如秋。","dynasty":"宋代","title":"微寒"}
{"author":"郭祥正","content":"旋煮青芹滑，新炊白稻香。僧居同淡泊，旅食幸康强。未拟沉湘水，深防死耒阳。上书终自达，圣世本虞唐。","dynasty":"宋代","title":"旅食"}
{"author":"郭祥正","content":"来时麦未吐，今见秀盈畦。投阱还遭石，登云孰有梯。尔谗徒似锦，吾醉只如泥。行止无劳问，空山杜宇啼。","dynasty":"宋代","title":"客问"}
{"author":"郭祥正","content":"叠甓基犹在，排空阁已摧。燕愁寻旧栋，蚁蠹傍新苔。月色閒圆缺，风声自去来。废兴何可问，劫火亦成灰。","dynasty":"宋代","title":"废阁"}
{"author":"郭祥正","content":"夜寂松风度，魂清客枕寒。琴声传不尽，诗句写应难。骤雨倾瑶砌，真珠落玉盘。隐居如可访，吾欲跨翔鸾。","dynasty":"宋代","title":"松风"}
{"author":"郭祥正","content":"四月长汀郭，晴多暑气浓。欲眠难藉草，选荫必依松。绿水遥思濯，青云底处逢。西岩残照尽，挥扇待疏钟。","dynasty":"宋代","title":"挥扇"}
{"author":"郭祥正","content":"一径松阴合，重门院落深。客来听鹊喜，春过惜莺吟。风月时经槛，尘埃不到襟。黄庭看在手，白雪任盈簪。","dynasty":"宋代","title":"寓馆"}
{"author":"郭祥正","content":"婆娑松与枥，夹径碧濛濛。未辨雪霜操，同沾雨露功。低枝翻翠盖，垂叶密樊笼。他日为梁柱，抡材合至公。","dynasty":"宋代","title":"松枥"}
{"author":"郭祥正","content":"岁旦辞江国，炎天客瘴乡。浴陂群鸟白，含雾野梅黄。恨别山随眼，消愁酒满觞。残魂终易断，回首只茫茫。","dynasty":"宋代","title":"立夏"}
{"author":"郭祥正","content":"竞渡传风俗，旁观亦壮哉。棹争飞鸟疾，标夺彩龙回。江影浑翻锦，歌声远震雷。轻生一饷乐，时序密相催。","dynasty":"宋代","title":"竞渡"}
{"author":"郭祥正","content":"一盏扶头又半酣，久无归梦到江南。桃花欲发杏花谢，细雨斜风三月三。","dynasty":"宋代","title":"三月三日"}
{"author":"郭祥正","content":"急手轻调北苑茶，未收云雾乳成花。灵襟习习清风起，归梦遥知不到家。","dynasty":"宋代","title":"城东延福禅院避暑五首其三"}
{"author":"郭祥正","content":"历览古都会，金陵冠南州。天开钟阜倚，江转玉绳流。异代有兴废，前贤归冢丘。草没乌衣巷，尘埋结绮楼。城空龙虎踞，台罢凤凰游。默想秦淮月，曾悲玉树秋。","dynasty":"宋代","title":"追和李白金陵月下怀古"}
{"author":"郭祥正","content":"四壁萧然我亦空，更无归梦到江东。楼台不碍尘尘现，钟鼓相闻法法通。玉麈挥谈真契合，莲华分座夙缘同。回头重浊堪怜悯，妙性如何自瞽聋。","dynasty":"宋代","title":"再用前韵寄省上人"}
{"author":"郭祥正","content":"一庵聊寄碧岩阴，忽得新诗慰我心。俊逸自追天马健，崩腾还与海涛深。门前俗子无行迹，物外松风有好音。病起可能携杖屦，共寻明月到溪浔。","dynasty":"宋代","title":"酬蔡温老秀才见寄"}
{"author":"郭祥正","content":"为问徐夫子，归欤乐几何。宦情今日尽，野兴与云多。供佛延亲寿，开樽许客过。终期卜邻去，松下接长哦。","dynasty":"宋代","title":"寄致政徐丞二首其一"}
{"author":"郭祥正","content":"黄尘蔽日晚风高，两目昏花客思劳。却忆江南渔父乐，河鲀入网采蒌蒿。","dynasty":"宋代","title":"原武按堤其三"}
{"author":"郭祥正","content":"禅师古豪英，识之恨已晚。浩气虽自充，灵标固天产。琼枝玉府秀，春波镜湖满。妙趣玄中玄，高谈简复简。痊予万古病，金刀刮昏眼。朗如秋月明，不害浮云生。始知金仙教，六幽同一情。一情亦何有，纷纷逐妍丑。遂令世上人，浮沉嗟白首。我愿卿相知，荐师为国师。一言了万化，尧舜诚无为。逢时扬至道，旷劫开群迷。儒佛实皆圣，胡为相是非。本亡末愈弱，行伪言空持。呜呼可奈何，师也予同归。","dynasty":"宋代","title":"赠圆通讷禅师"}
{"author":"郭祥正","content":"欲飞太白嫌秋暑，约我留连菊花圃。撷芳持酒听君吟，冰丝轧轧吴蚕吐。只今且挈茗杯游，沧浪同泛采莲舟。君当复入玉堂去，为吾还思采莲处。叶间争看戏鸳鸯，花底谁曾爱鸥鹜。柳州烟岛自迷人，员峤方壶岂无路。","dynasty":"宋代","title":"次韵和元舆待制后浦宴集三首其二"}
{"author":"郭祥正","content":"耿夫子，闻悬车。齿清发绀殊未老，璨璨满腹怀明珠。耻随黄雀啄官粟，矫翼直与冥鸿俱。东城之下，言还旧庐。田有秫稻，池有嘉鱼。林有美木，圃有青蔬。笑傲樽俎，俯仰琴书。与其折腰以群辱，孰若洁身而自娱。予将蹴滔天之高浪，跨横海之长鲸。揽午夜之明月，邀逸驾于赤城。酌王母之琼液，献商皓之玉觥。于是挥手景驻，长啸风生。投冠缨于下土，化鳞鬣于北溟也。","dynasty":"宋代","title":"杂言寄耿天骘"}
{"author":"郭祥正","content":"寻春眷眷惜春回，四序相新一气催。桃李无言贪结子，野棠閒淡为谁开。","dynasty":"宋代","title":"又和其九"}
{"author":"郭祥正","content":"嗟乎孺兴之不幸兮，上有高堂白发之慈亲。孝不克以自信兮，魂将逝而复返。目冥冥而莫胜兮，顾天命之予短。业修修兮志与道配，寂不少振兮遽沉幽而终蹇。兰未芳兮先凋，月将升兮俄陨。孺人嚣嚣兮，追话言之弗足。梦悠悠兮，魂去来而数蹙。抚稚子兮秋夜长，暗明珰兮摧腕玉。魂何知兮，兴予之哀。体与道化兮，岁月徂而屡周。情缠绵兮，若俱往则已矣。词不足以尽寄兮，托馀思于江流。","dynasty":"宋代","title":"徐孺兴哀词"}
{"author":"郭祥正","content":"幽香来近远，此洞接蟾宫。欲借飞翰去，聊乘桂子风。","dynasty":"宋代","title":"和杨公济钱塘西湖百题其六十一香林洞"}
{"author":"郭祥正","content":"北苑藏和气，生成绝品茶。岂宜分旅馆，只合在仙家。点处成云蕊，看时变雪花。琳琅得新句，又胜玉川誇。","dynasty":"宋代","title":"谢君仪寄新茶二首其二"}
{"author":"郭祥正","content":"纷纷岚翠扑征衣，蒲酌离觞对落晖。忆着故园心已醉，更堪临水送人归。","dynasty":"宋代","title":"送王侃主簿弃官归南城三首其一"}
{"author":"郭祥正","content":"历览古都会，金陵冠南州。天开钟阜倚，江转玉绳流。异代有兴废，前贤归冢丘。草没乌衣巷，尘埋结绮楼。城空龙虎踞，台罢凤凰游。默想秦淮月，曾悲玉树秋。","dynasty":"宋代","title":"追和李白金陵月下怀古"}
{"author":"郭祥正","content":"原武城西看杏花，纷纷红雪委黄沙。何如姑熟溪头见，照水蒙烟小谢家。","dynasty":"宋代","title":"原武按堤"}
{"author":"郭祥正","content":"嗟我老已疲，挂冠归旧庐。素乏二顷田，无可把犁锄。穷年小山下，独伴千卷书。作止随古人，襟怀稍欣如。又无樽中酒，能延故人车。感君数相过，气豁眉宇疏。天马出月窟，回薄万里馀。其才无不宜，禄仕犹拘拘。忽闻明廷诏，一节驰轻舆。往必陟台省，公言壮皇图。潜心救世弊，肯意为身谟。法密吏愈偷，食众财益虚。末大本渐弱，岂在专防胡。指瑕一二人，此事尤可吁。细碎何足论，纲举网不踰。譬彼脉已病，其身尚膏腴。要当速内究，珍丸应时须。良医望数公，润泽回焦枯。愿如范文正，挺持真丈夫。老死见太平，委弃甘路衢。","dynasty":"宋代","title":"送胡与几被召赴阙"}
{"author":"郭祥正","content":"夜半松柏响，绕岩鸾凤音。披衣送遐盼，明月方庭深。楼殿遍瑶层，宝塔楼中岑。定分付赤刀，世故仍痴淫。六朝遗破冢，四圣崇幽林。香厨饭玉粒，千岁闻于今。况逢大道师，妙传诸佛心。其徒五百人，坐忘静沈沈。宝光泳琉璃，永无尘垢侵。何以明归仰，顿首兴微吟。","dynasty":"宋代","title":"宿钟山赠泉禅师"}
{"author":"郭祥正","content":"侵侵白发改朱颜，不比当年鬓始斑。五斗可怜须苟禄，一岩犹喜早偷閒。黄花篱下千枝秀，紫雁云中几度还。万里未归归便得，昭州何似谢家山。","dynasty":"宋代","title":"次韵昭掾徐子美见寄二首其二"}
{"author":"郭祥正","content":"明月珠，不可襦，连城璧，不可餔。世间所有皆虚无，百年光景驹过隙，功名富贵将焉如。君不见北邙山，石羊石虎排无数。旧时多有帝王坟，今日累累蛰狐兔，残碑断碣为行路。又不见秦汉都，百二山河能险固。旧时宫阙亘云霄，今日原田但禾黍，古恨新愁迷草树。不如且买葡萄醅，携壶挈榼閒往来。日日大醉春风台，何用感慨生悲哀。","dynasty":"宋代","title":"醉歌行"}
{"author":"郭祥正","content":"泠泠潺潺，寒泉。泻云间，如弹。醉翁洗心逃区寰，自期猿鹤俱閒。情未阑，日暮向深源。异芳谁与搴，忘还。琼楼玉阙，归去何年。遗风馀思，犹有猿吟鹤怨。花落溪边，萧然。莺语林中清圜，空山。春又残，客怀文章仙。度曲响涓涓，泛商回徵星斗寒。","dynasty":"宋代","title":"醉翁操"}
{"author":"郭祥正","content":"自得刘郎音信通，遂闻增秩喜无穷。江东子弟谁怜我，洛下文章只有公。形影萧条千里外，交游零落百年中。何当老境重相遇，不话风流话苦空。","dynasty":"宋代","title":"刘交侍禁书报王君安改官监怀州武德镇铎以诗喜之"}
{"author":"郭祥正","content":"水晚舟楫止，山寒猿狖稀。虽怜秋浦好，未敢濯征衣。","dynasty":"宋代","title":"追和李白秋浦歌十七首其三"}
{"author":"郭祥正","content":"投老应须结主知，翱翔郎省已多时。南风一送轻舟去，更与何人细论诗。","dynasty":"宋代","title":"次韵池守富仲容寄诗酒为别二首其一"}
{"author":"郭祥正","content":"送子之邑兮，山之峨峨。繄物之可赋兮，曰如之何。虚徐恍耀兮，匪车匪马。匪足匪翼兮，奋于岩阿。薄万象兮周四海，烂五采兮扬天波。倏然悄然以自敛，妥轻素兮萦翠螺。容与兮窈窕，行止兮委蛇。吐兮若英，攒兮若葩。聚若白蚁，散若杨花。爰有灵依兮，遂异于他。对之自然，又不可求。逐之无迹，怆我离忧。上下无穷，变化周流。乱曰：绵延夭矫兮竟何补，赞天工兮濡厚土。舒则有时兮卷则有所，不为神女兮而为君子。","dynasty":"宋代","title":"巫山送吴延之出宰巫山"}
{"author":"郭祥正","content":"君家庐山下，我昔庐山游。芜阴偶会合，共忆林泉幽。山脚仙佛居，宝阁连琼楼。客子多所至，未足勤吾求。最爱山北冈，鸟道通岩陬。其初惠远辈，遗芳至今留。嵬峨定心石，欲脱如簪抽。下视千仞溪，半空五云浮。石门扼危磴，天瀑垂还收。微风仙籁奏，灵草香气柔。龙吟万壑响，桂子落三秋。安栖虽未能，历览稍已周。一别几三年，万事何悠悠。日月随转目，霜雪易满头。饥将无稻粮，寒亦乏衣裘。虽非圣贤耻，自起妻儿羞。慨欲携锄犁，为君耕旧丘。经年饱蔬粟，吾道从休休。","dynasty":"宋代","title":"与柳丞夜话庐山"}
{"author":"郭祥正","content":"不赴郡楼宴，能过野寺门。抚循悲节物，飘泊任乾坤。瘴雾经霜尽，溪潮向晚浑。思猿有佳作，敢为倒清樽。","dynasty":"宋代","title":"至节日君仪见过诵思猿佳作"}
{"author":"郭祥正","content":"黄獐雄领雌，青猿母抱子。一落罝网中，城市就生死。不如图画上，山深石泉美。永无罝网忧，精神自全耳。爱之写横轴，容易披案几。动静适自感，物我忘表里。犹疑跳踯去，毫端讵能止。易生名独擅，斯人嗟往矣。后来称李范，赠君君勿鄙。纵令笔未妙，犹胜负涂豕。","dynasty":"宋代","title":"酬李公择谢予赠范李猿獐"}
{"author":"郭祥正","content":"篮舆投晓出重城，桃李无言似有情。淡白轻红能几日，可怜吹洗过清明。","dynasty":"宋代","title":"出城"}
{"author":"郭祥正","content":"方外原无地，空中忽有门。请君从此入，辄莫羡桃源。","dynasty":"宋代","title":"和杨公济钱塘西湖百题其三十一方外门"}
{"author":"郭祥正","content":"今岁看书眼觉昏，忆君待酒只销魂。临漳姑孰五千里，怀抱何时得再论。","dynasty":"宋代","title":"寄留二君仪"}
{"author":"郭祥正","content":"芦黄水落秋将暮，鼓翼各寻云外路。为问归飞归底处，我今亦向江南去。","dynasty":"宋代","title":"林和中家观画卷五首其一寒芦飞雁仍和子中修撰旧韵"}
{"author":"郭祥正","content":"春风冉冉送流年，一望云霄一惨然。帝阁辍才闻出使，渔蓑终老不成仙。已甘荆棘填灵府，想见蛟龙走蜀笺。正是水深波浪阔，忽逢高雁寄华篇。","dynasty":"宋代","title":"谢发运颖叔宠寄新什"}
{"author":"郭祥正","content":"彼美祗园枣，珍同玉井船。后期千载熟，今日万珠圆。地润仍依佛，栏深自羃烟。结花虽最晚，藏核莫如坚。鸭脚看何小，鸡头美未全。种来谁共老，服久必成仙。大食移根远，番禺记蒂连。旧名稽药录，新赏著诗编。甜出诸饧上，香居百果前。黑腰虚羡尔，红皱岂为然。柔脆怜金凤，飘零难木绵。讽包丹荔赋，精夺宝刀篇。静夜风回海，清秋月蘸天。綵山要客集，翠颗绕枝骈。邂逅为公寿，婆娑与世延。暮钟催酒散，嘶马引旗旋。今作中州瑞，原从异国传。何当广栽植，欲以慰饥年。","dynasty":"宋代","title":"和颖叔千岁枣"}
{"author":"郭祥正","content":"谁知城郭有山林，选胜营居遣壮心。一片远烟添暮色，数声归鸟变春音。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其九"}
{"author":"郭祥正","content":"陟彼崖上门，门深路还绝。香草递仙风，怪林藏古雪。","dynasty":"宋代","title":"和杨公济钱塘西湖百题其八十七陟崖门"}
{"author":"郭祥正","content":"屏迹已恨晚，疲躯今自由。百年无七十，一日有千忧。觅酒开青眼，凭诗遣白头。莫言宾客少，池上两三鸥。","dynasty":"宋代","title":"屏迹"}
{"author":"郭祥正","content":"花枝自倚青春笑，客恨须凭浊酒迷。望断夕阳无问处，只今应照故园西。","dynasty":"宋代","title":"又和其五"}
{"author":"郭祥正","content":"泠泠风露菊花时，有客言归便得归。自是不归归便得，灵羊峡口棹如飞。","dynasty":"宋代","title":"送王侃主簿弃官归南城三首其三"}
{"author":"郭祥正","content":"十年想见苏夫子，闻说腰金便弃官。云在皖山峰上住，龙归潜水窟中蟠。已无俗坌心休洗，更有春醪盏不乾。我亦江南专一壑，忆君相伴把渔竿。","dynasty":"宋代","title":"寄致政苏子平大夫"}
{"author":"郭祥正","content":"一轩潇洒静无尘，万柄荷花别是春。莫道南州无北客，壁间犹对洛阳人。","dynasty":"宋代","title":"净惠寺清轩二首其二"}
{"author":"郭祥正","content":"原庙工初毕，神游竟不还。鼎湖龙驭远，湘岸竹枝斑。谥号尊逾圣，陵基别有山。九重春忽暝，四海惨愁颜。","dynasty":"宋代","title":"神宗皇帝挽词二首其二"}
{"author":"郭祥正","content":"屏迹已恨晚，疲躯今自由。百年无七十，一日有千忧。觅酒开青眼，凭诗遣白头。莫言宾客少，池上两三鸥。","dynasty":"宋代","title":"屏迹"}
{"author":"郭祥正","content":"家风清白世相传，自小能吟晚好禅。潇洒一轩无长物，荔枝茶品写遗篇。","dynasty":"宋代","title":"白莲日师北轩"}
{"author":"郭祥正","content":"春晚堪行乐，幽居独闭门。忘形付诗酒，吾道委乾坤。坏壁蜗涎乱，残经鼠迹翻。交游今已绝，孤坐欲何言。","dynasty":"宋代","title":"幽居"}
{"author":"郭祥正","content":"共访青山寺，仍翻白玉船。不忧身坠马，先觉口流涎。水镜初涵月，云峰半倚天。新堂虽未就，诗思已飘然。","dynasty":"宋代","title":"贾侍御同游石盆寺以白玉船酌酒"}
{"author":"郭祥正","content":"鹗飞不在泥，决有青云趣。凤凰不妄出，恐为时所误。桓桓南都贤，幸遭明主顾。垂绅正手板，磊落奏治具。源流出无穷，胸胆豁以露。帝曰卿良哉，予僚汝之父。果见麒麟儿，腾骧蹈前步。擢为东宫允，往漕八州赋。予将观汝能，慎勿惮细故。朅来重湖南，君恩密宣布。拔才惟俊明，逐吏皆狡蠹。朝廷方更化，免役出金助。深沉详施为，委曲善告谕。有司绝诛求，比屋乐农务。贫富一以均，歌颂喧道路。七月新书成，入奏驰骏驭。君来万家春，君去秋色暮。清湘似君心，偏使丑影惧。何时到金阙，显用期必遇。成法无瑕玼，后效有程度。皇皇太上圣，赫赫师尹辅。大业日愈新，虚怀未尝饫。谏垣将峻陟，使节岂还付。却忆仁祖朝，天下复庠序。南都最为盛，万里英材聚。严严高平公，明堂真栋柱。尚书继踵来，两献仲舒疏。君家有大阮，敛缩未腾翥。名声晚乃达，霖雨今仍霪。信哉颜渊氏，必用孔子铸。邦家不乏才，社稷永盘固。伊予亦何人，不异罝中兔。时命适大谬，与物竟多迕。卑栖邵陵幕，窃禄饱婴孺。不才甘委置，朽木费吹嘘。一朝逢知己，拔茅冀连茹。翻思刷羽翰，翩翩厕鸳鹭。不然弃已归，筑室幽闲处。吐纳元和津，万事不挂虑。韩子亦尝云，岂肯居沮洳。","dynasty":"宋代","title":"送湖南运判蔡如晦赴阙"}
{"author":"郭祥正","content":"客从青阳归，为我谈九华。雪潭昨夜宿，衣上有残霞。鸣溜隔深木，白鹇栖翠崖。南游岂是远，乘兴必携家。","dynasty":"宋代","title":"盛仲举秀才归自九华极谈胜赏亟取李白九华联句原韵作二首志之其一"}
{"author":"郭祥正","content":"云颙辞世几番春，老令霜髯未变尘。重拂旧题悲往事，幻身今幸作閒人。","dynasty":"宋代","title":"浮山阻雨二首其二"}
{"author":"郭祥正","content":"门横大溪溪净碧，人不捕鱼鱼稳潜。哀猿长啸雾垂地，饥虎一声风动帘。金仙像古苔藓剥，铁磬夜敲规矩严。道师达性傲时辈，不信书生来养恬。","dynasty":"宋代","title":"隐静寺其一"}
{"author":"郭祥正","content":"陵阳三峰压千里，百尺危楼势相倚。海波不动蛟龙盘，叠玉无尘霜雪洗。溪光冷浥山光润，色接金陵古名郡。青猿啸断四五声，白鸟归飞两三阵。四时之景皆可观，六月来游肤发寒。有时下瞰北山雨，只道林林银竹竿。贤哉光禄余太守，昨引佳宾列樽酒。朝饮三百杯，暮吟三百首。不为阴惨严刑诛，长吐阳春活残朽。御史曾书治绩碑，州人尽祝灵椿寿。沈沈罗幕更漏稀，灯如撒星公醉归。丝篁前引后鼓鼙，珠履交错行迟迟。丈夫得意不为乐，借问百年能几时。","dynasty":"宋代","title":"宣州双溪阁夜宴呈太守余光禄"}
{"author":"郭祥正","content":"一壑飞晴瀑，双崖控蛰龙。欲知台上雪，六月是三冬。","dynasty":"宋代","title":"西岩寺六题其六雪台"}
{"author":"郭祥正","content":"山中吟，白日长，碧霄泉暖菖蒲香。仙翁劝我采为食，登高遂觉足力强。登高望远远思发，春风浩浩天茫茫。美人一别隔沧海，青鸟寄与双明珰。青鸟东飞亦不返，草色绿缛云徜徉。草色几回绿，云飞无故乡。魂迷梦断意何在，山中吟，白日长。","dynasty":"宋代","title":"山中吟"}
{"author":"郭祥正","content":"彼美祗园枣，珍同玉井船。后期千载熟，今日万珠圆。地润仍依佛，栏深自羃烟。结花虽最晚，藏核莫如坚。鸭脚看何小，鸡头美未全。种来谁共老，服久必成仙。大食移根远，番禺记蒂连。旧名稽药录，新赏著诗编。甜出诸饧上，香居百果前。黑腰虚羡尔，红皱岂为然。柔脆怜金凤，飘零难木绵。讽包丹荔赋，精夺宝刀篇。静夜风回海，清秋月蘸天。綵山要客集，翠颗绕枝骈。邂逅为公寿，婆娑与世延。暮钟催酒散，嘶马引旗旋。今作中州瑞，原从异国传。何当广栽植，欲以慰饥年。","dynasty":"宋代","title":"和颖叔千岁枣"}
{"author":"郭祥正","content":"绰约芙蓉照碧湍，红绡衫薄不胜寒。吹香洗露情多少，只得元戎一饷看。","dynasty":"宋代","title":"次芙蓉渡和颖叔修撰旧题"}
{"author":"郭祥正","content":"南来匹马厌红尘，喜见梅花似玉人。都为岭头无腊雪，故教六出占先春。","dynasty":"宋代","title":"次南蛮驿和颖叔修撰旧题"}
{"author":"郭祥正","content":"楼下水连天，楼居即水仙。何须把黄卷，极目尽红莲。","dynasty":"宋代","title":"和杨公济钱塘西湖百题其五看经楼"}
{"author":"郭祥正","content":"我思嵩兮，三十六峰之葱苍。云霞卷舒兮，纷五色而烂朝阳。渺群仙之不可见兮，时有鸾鹤双翱翔。穷崖断壑兮，飞泉吼怒舂琳琅。俨修松与美竹兮，碧离离而低昂。考周室之卜世兮，顾八表为中央。天乃宠于吾宋兮，六陵相差而永藏。惟传祚之亿万兮，岂八百以为之长。引伊洛之二水兮，聿通汴而注扬。回黄流于故道兮，灭湍射而汪洋。横星桥于河汉兮，紫阙峙而炜煌。列槐植之行秀兮，历五代而经唐。承太平之雨露兮，幸不遭乎伐戕。为众木之耆艾兮，如羽盖之迭张。慨离彼而适此兮，亦出处之靡常。既寓情于物表兮，独思嵩之未忘。忽有客兮鼓楫，言别我兮灵羊。将度庾岭，沿涛江。涉淮溯汴，入幕乎洛阳。词气有馀，顿挫铿锵。诚南士之颖出，然未始离乎炎荒。请陟嵩而远览，循今古而徜徉。矫垂天之翼，灿琼瑶之章。于是被诏音，登玉堂。返视乎罗浮朱明，如弃鱼目而怀夜光也。","dynasty":"宋代","title":"思嵩送刘推官赴幕府"}
{"author":"郭祥正","content":"明河初月静涓涓，楼阁帘开斗管弦。不饮一樽当此夕，我心于巧久无缘。","dynasty":"宋代","title":"七夕不饮"}
{"author":"郭祥正","content":"东湖入望晚波平，蒲叶圆荷各自青。不用更寻徐孺宅，编茅支竹一碑亭。","dynasty":"宋代","title":"次韵和孔周翰侍郎洪州绝句十首其十"}
{"author":"郭祥正","content":"仙人赴金阙，灵墟蹑高路。空见白云飞，想乘黄鹤去。月冷步虚坛，苔深炼丹处。尘寰欲何为，光阴等閒度。","dynasty":"宋代","title":"追和李太白姑熟十咏其九灵墟山"}
{"author":"郭祥正","content":"长沙多禅翁，受也予所慕。清犹玉潭冰，不著纤垢污。坚如岁寒柏，不入蝼蚁蠹。一听玄谈玄，银潢自天注。源流何其长，涌绝曹溪路。请陈会面初，赤白照窗户。短鞭驱瘦马，一蹶复一步。北趋林下门，解榻欣我遇。圆瓜剖青瑶，激齿寒浆聚。支筇拈古语，法乐过韶濩。廓然外生死，头角白牛露。师云三百年，儒者莫尔悟。自兹往游数，道合忘细故。倏忽捧边徼，狡穴首招谕。微功有司奏，一命金阙赴。扁舟泊沙尾，行色业已具。惆怅难再留，何以慰心素。日月若驰駃，报体孰坚固。愿期圆照中，生生迭相度。回首欲无言，月上潇湘渡。","dynasty":"宋代","title":"留别受禅师"}
{"author":"郭祥正","content":"前雪深尺五，后雪深五尺。动地北风恶，连天冻云塞。通逵绝行人，万物同一色。烛龙爪生冰，阳乌觜插翼。牛羊何足论，虎豹饿无食。此雪昔未有，父老均叹息。况当长养时，玄冥翻怒赫。我欲请雷车，夜半轰霹雳。斗杓斡春阳，和气随甲拆。溶为大田水，青发龙头麦。南民少苏醒，白骨免堆积。朝廷方体仁，乾坤应合德。有酒不敢饮，独乐神所责。悲歌闭空屋，写慰同心客。","dynasty":"宋代","title":"后春雪"}
{"author":"郭祥正","content":"忆昔江头别，悲欢失后期。奸言诬直节，枉狱累明时。白玉原无玷，青天孰可欺。有儿能雪耻，泉壤释馀悲。","dynasty":"宋代","title":"故临川太守石公挽词二首其一"}
{"author":"郭祥正","content":"苍崖长龙孙，头角露已甚。呼丁恣庖割，移榻就浓荫。恍疑羽林枪，罗列在紫禁。馀鞭横瘦蛇，密箨若纫纴。亭亭风势匀，节节泉脉沁。藩垣谨藏护，宁使暴客闯。烹调众云美，剪伐吾亦任。绕齿嚼冰澌，毛发寒以澿。閒心本猿鸟，世咏嗟毒鸩。野逸谁所怜，愁思肠胃渗。诗才君独勇，辨舌予久噤。酒行且莫辞，醉胆沧溟浸。况逢尧舜治，面内来左衽。熙熙冠盖游，落落饱食饮。鸾凤自横飞，燕雀蒙广荫。徘徊食笋谣，明发扁舟赁。","dynasty":"宋代","title":"同阮时中秀才食笋二首其一"}
{"author":"郭祥正","content":"京城车马多尘埃，一见妙画心眼开。深山老木秋思静，苦雾郁郁诸峰埋。客骑蹇驴打不动，懊恼似忧寒雨来。崖平路转斗然绝，笔力未断空徘徊。胡为皴剥仅盈尺，鐍以大箧过琼瑰。师云昔是殿堂壁，治平大水馀皆摧。恰如卢仝玉碑子，中路扑折令人哀。玉碑一折乃无用，此画虽缺犹堪裁。君不见，山前路，路长不独忧风雨。前有毒蛇后猛虎，磨牙矫尾藏深坞。圣人皇皇嗟逆旅，画工意思非无补。非无补，谁信之，纷纷门外誇轻肥。","dynasty":"宋代","title":"寂照大师匣藏相国寺坏壁秋景"}
{"author":"郭祥正","content":"蔼蔼端门紫气浓，卷帘兰麝散和风。星环帝座天澄碧，伞映龙颜日透红。宝扇参差移仗里，金鸡绰约下云中。恩覃草木先春力，万岁欢声阖国同。","dynasty":"宋代","title":"端门肆赦"}
{"author":"郭祥正","content":"于生动以扰，既死静且潜。黄土假面目，青草为须髯。荣华春风吹，憔悴秋霜沾。回嗟在世人，不识此理兼。","dynasty":"宋代","title":"拟挽歌五首其四"}
{"author":"郭祥正","content":"古有名剑似秋水，龙盘虎拿焰欲起。鸡林削铁不足言，昆吾百炼安足齿。淬花曾莹鸊鹈膏，掉箾却敲鸾凤髓。忆昔破敌如破竹，带霜飞渡桑乾曲。电光昼闪白日匿，魑魅走逃罔魉伏。于今锈涩混铅刀，夜凉风雨青龙哭。冰翼云淡雪花白，血痕冷剥苔花绿。我来拔鞘秋风前，毛发凛凛肝胆寒。书生无用暂挂壁，夜来虎气腾重泉。酒酣闻鸡起欲舞，明星错落银河旋。吾闻神物不终藏，丰城紫氛斗牛旁。及时与人成大功，岂肯弃置钝锋铓。会当斩蛟深入吴潭里，不然仗汝西域击名王。","dynasty":"宋代","title":"古剑歌"}
{"author":"郭祥正","content":"寻春眷眷惜春回，四序相新一气催。桃李无言贪结子，野棠閒淡为谁开。","dynasty":"宋代","title":"又和其九"}
{"author":"郭祥正","content":"史君开小径，斜绕碧城隈。只欲通花县，春风几度来。","dynasty":"宋代","title":"和杨公济钱塘西湖百题其四新径"}
{"author":"郭祥正","content":"石架千层险，泉飞百尺高。能苏旱田谷，何用作波涛。","dynasty":"宋代","title":"西岩寺六题其五小瀑布"}
{"author":"郭祥正","content":"青风吹天云雾开，仙人骑马天上来。吟出人间见所不可见，常娥织女为之生嫌猜。织女断鹊桥，常娥闭月窟，从兹不放仙人回。一落人间五十有四载，唯将文字倾金罍。李白佯狂古来少，骑鲸鬣鬣飞沿洄。杜甫问讯今何如，应为怪极罹天灾。公乎至宝勿尽吐，吐尽吾恐黄河水决昆崙摧。天穿地漏补不得，女娲之力何可裁。长安酒价不苦贵，风月但惜多尘埃。醒来强更饮百盏，酣酣愚智宁论哉。","dynasty":"宋代","title":"送梅直讲"}
{"author":"郭祥正","content":"山下无尘枕簟凉，绿池水满即潇湘。青蕉况有菖蒲伴，閒淡风标细细香。","dynasty":"宋代","title":"西轩默怀敦复二首其二"}
{"author":"郭祥正","content":"七十人稀九十翁，数椽寒屋历溪东。俯窥声利非吾事，自得逍遥与古同。三叠琴心调夜月，一杯茗酌送春风。趋庭有子明诗礼，善泽源源未可穷。","dynasty":"宋代","title":"赠历溪张居士"}
{"author":"郭祥正","content":"阴云海上来，飘风亦随至。填空翻猛雨，溢溜迸平地。岂惟滋稼穑，高视扫瘴疠。群山各藏晦，万壑恣吞噬。蚊蝇暂驱除，草木起憔悴。榕枝碧如染，荔子红欲坠。呼儿索杯盘，四体袭凉气。丰年固有兆，此雨信嘉瑞。一人尧舜圣，三公夔卨备。阴阳兹调和，乐饮真吾事。","dynasty":"宋代","title":"喜雨"}
{"author":"郭祥正","content":"平昔登凌歊，西望历阳岸。江空芦苇阔，日落烟雾散。倏然别乡国，三载客淮甸。赏心无复有，离渚但纷乱。迩来治冤狱，文字堆几案。置之步城堞，山川却对面。崔嵬浮图出，巨笔插天半。秀色凌丹青，长毫蘸河汉。翻思宋武帝，此地尝壮观。美人厌烦暑，挥衣待霜霰。流芳千岁间，陵谷未云变。碑阴杜牧题，缺玉稍可辨。归魂招不得，旧土常情恋。时作梁甫吟，清风忽吹断。","dynasty":"宋代","title":"登历阳城望凌歊台"}
{"author":"郭祥正","content":"追彷佛兮，故国之高丘。与子之相遇兮，听其言而若秋。雍雍而肆兮，严严而收。乐我之心兮，以遨以游。予将娶兮，于南州。莫克从子兮，翻自省以幽幽。川陆兮沉浮，日月兮再周。云子之长逝兮，怆我之深忧。子不可见兮，道将谁求。彼苍者天兮，胡惨胡仇。夺子之速兮，使不位于公侯。虽穷德之特立兮，弗与世以绸缪。嗟坎水之未盈兮，竟何泽以休休。瘖予之声兮，血予之眸。犹不足以止兮，灵何在而荐羞。惟永绝兮奈何，怅平昔兮悠悠。","dynasty":"宋代","title":"王逢原哀词"}
{"author":"郭祥正","content":"梅花落尽杏花迟，终日廉纤细雨霏。不倒一樽消客恨，可令醒眼送春归。","dynasty":"宋代","title":"招陈守倪倅小酌"}
{"author":"郭祥正","content":"飘飘秀色夺仙春，只恐丹青画不真。能为君王罢征戍，甘心玉骨葬边尘。","dynasty":"宋代","title":"林和中家观画卷五首其四王昭君上马图"}
{"author":"郭祥正","content":"平生爱着五云裘，不爱身为万户侯。白石清泉随步到，断霞残月满怀收。故园已恨荒三径，皓首何堪困一州。邂逅逢君沧海上，涸鳞终欲借洪流。","dynasty":"宋代","title":"次韵彭教授送别"}
{"author":"郭祥正","content":"龙蟠大地藏山腹，瑞气蒙笼紫金屋。香炉万丈擎碧霄，二涧斜飞落寒玉。晋朝遗事唐人辞，皴斮龟螭尚堪读。楼烦真人应梦来，夜斧丁丁神伐木。安帝亲留步辇迎，灵运开池素华馥。会随流转不成尘，灯焰明明自相续。游人未达此理元，安得清凉灭贪欲。我今弃官脱尘网，僧宝瞻依无不足。跨黄牛，骑白鹿，时时自唱无生曲。无生曲，君试听，五音六律和不得，为君写作东林行。","dynasty":"宋代","title":"东林行"}
{"author":"郭祥正","content":"开函测深浅，启闭以时均。欲识白公惠，堂堂勒翠珉。","dynasty":"宋代","title":"和杨公济钱塘西湖百题其六白公石函"}
{"author":"郭祥正","content":"行瞻香炉峰，未出二林口。一区广地如席平，谁作新亭名揽秀。秀色可揽结，正对香炉峰。李白爱之忍去，便欲此地巢云松。寂寥往事三百载，涧泉谷草依旧扬清风。泉可掬，草可撷，清风洒面如冰雪。閒来携手四五人，倒尽金壶颊不热。寸心何独忘宠荣，形骸遗尽神超越。寄语世上士，劝君早归来。霹雳轰车胆欲落，忠愤虽死何为哉。此时竟不悟，此心徒自知。岚光向晚紫翠滴，杜鹃更在深林啼。试拂横琴奏流水，指下忽作商声悲。悲来乎，可奈何，推琴罢酒为君歌。","dynasty":"宋代","title":"留题西林寺揽秀亭"}
{"author":"郭祥正","content":"掺别城东秋未深，相思白发已盈簪。远分酒味须颓玉，正是秋香欲散金。润泽生民公有志，浮沈末路我无心。扁舟明发穿南斗，聊学沧浪渔父吟。","dynasty":"宋代","title":"公素送酒见及复次前韵和答"}
{"author":"郭祥正","content":"路绝曹溪孰敢过，主君才辨泻悬河。一时风物应丕变，入眼山川秀气多。","dynasty":"宋代","title":"次曲江先寄太守刘宜翁五首其二"}
{"author":"郭祥正","content":"眷此庭中竹，罗生横十寻。疏疏挺高节，密密敷清阴。好风每相过，流尘讵能侵。其下无蔓草，其傍远脩林。结根自得所，非高亦非深。谁复采笙箫，玉宇思和音。","dynasty":"宋代","title":"庭竹"}
{"author":"郭祥正","content":"欲上层楼足力微，世情尘事老方知。离骚一曲何人会，空使潇湘鬼物悲。","dynasty":"宋代","title":"再登南楼怀元舆三首其一"}
{"author":"郭祥正","content":"晴云落日似横金，水鸟松风伴我吟。题壁高人竟何在，犹应施老笑无心。","dynasty":"宋代","title":"游生米施真君观阅李德素旧题五绝句遂次韵和之其五"}
{"author":"郭祥正","content":"开亭当险绝，疑有百神扶。江静群鸥集，天空一鹗孤。落英红锦碎，狂絮白毡铺。试问江南信，归帆至自吴。","dynasty":"宋代","title":"又和英伯四首其四"}
{"author":"郭祥正","content":"不是少陵客，宁烦谢守过。雨昏穷巷柳，风折小池荷。至论铿琼玉，幽情爱薜萝。朝廷容直道，予亦乐渔蓑。","dynasty":"宋代","title":"谢贾明叔侍御见过弊庐"}
{"author":"郭祥正","content":"永日门常掩，欣闻五马过。社馀巢燕入，花散蜜蜂多。望断千山绿，愁来两鬓皤。肝肠思一濯，须藉酒为河。","dynasty":"宋代","title":"元舆携酒见过三首其一"}
{"author":"郭祥正","content":"上人胸腹包琅玕，醉目睥睨临冰纨。墨池顷刻波澜翻，虬龙尾尾垂云间。摇曳天矫若可攀，霹雳轰斧电火骞。卒章雨雹霏漫漫，澒洞恐惧坤轴掀。白沙纵横仆鼍鼋，屋漏壁折安足言。鸟惊出林避弹丸，斗高复下腾修翰。朽木欲折枯藤攒，逸兴不顾长毫乾。客如堵墙争纵观，讵知垩尽吾鼻端。黄金论斗珠走盘，数字不售尤为难。尔尝爱我说玄理，为我落笔动盈纸。张颠怀素嗟已矣，上人之书无与比。","dynasty":"宋代","title":"谢冲雅上人惠草书"}
{"author":"郭祥正","content":"崭崭青壑仙人居，水精帘挂光浮浮。中有天乐振天响，真珠琤淙碎珊瑚。嫦娥拥月夜相照，天光地莹倒玉壶。又云玉皇醉玉液，琼簟千尺从空铺。卧来北斗谏以起，惊风吹落青山隅。溶溶万古万万古，竟谁能辨为真虚。我来吟哦不知晚，山云四暗山魈呼。安得长鲸驾天险，下视灵源知有无。","dynasty":"宋代","title":"谷帘水行"}
{"author":"郭祥正","content":"一别隔千里，梦寐期追寻。闻君宿琅琊，浩气酬云林。雪霁望明月，山光如缕金。天高归鸟尽，海冻诸峰沉。骑鲸人已去，玉溜扬清音。君当继绝唱，老凤霜梧吟。释彼猿鹤怨，解此尘坌襟。驽马鞭不行，空负希骥心。","dynasty":"宋代","title":"蒋颖叔招游琅琊以马病不赴"}
{"author":"郭祥正","content":"冬雷知不密，地震复如何。海角晴明少，客心忧虑多。白鸥欺浪舞，黄鸟挟春歌。幸有故人酒，门深掩薜萝。","dynasty":"宋代","title":"雨中酌君仪所送酒有怀"}
{"author":"郭祥正","content":"浪花卷雪秋风起，开帆日行三百里。问君此去安所之，佐邑南城风俗美。夫君才业真雄奇，四十青衫能养卑。世无孔子礼乐坏，君独勇起勤扶持。书成未遇聊自哂，暂向南城为吏隐。閒入麻源倾酒卮，仙家好景无忙时。瀑绡千丈挂苍壁，玉华万柄摇清池。嫦娥东来渡银汉，面面莹彻皆琉璃。谢公秀句发天籁，颜守老笔蟠蛟螭。高风凛凛尚可揖，鸟声不断哀猿啼。嗟予学道苦不早，壮岁形容已枯槁。闻说名山心即飞，一生愿向山中老。爱君逸兴何由攀，飘如孤鹤遗尘寰。若见麻姑与王远，寄我一粒黄金丹。","dynasty":"宋代","title":"送杨主簿"}
{"author":"郭祥正","content":"桥名玉涧玉淙琤，覆水松阴两岸清。野草已香仙露湿，客从此去问长生。","dynasty":"宋代","title":"玉涧桥"}
{"author":"郭祥正","content":"岭下听樵歌，歌声云外过。尽穷斤斧力，不道得樵多。","dynasty":"宋代","title":"和杨公济钱塘西湖百题其九十一樵歌岭"}
{"author":"郭祥正","content":"腊月花开尽，中春不见花。柳阴空拂地，草色漫平沙。客路心常折，僧窗鬓自华。故乡何处是，瘴海暗天涯。","dynasty":"宋代","title":"伤春二首其一"}
{"author":"郭祥正","content":"春雨时时暗，春花眼未经。生涯随过鸟，世态委浮萍。瘴雾何由避，蛮歌不忍听。谁家有醇酎，吾欲醉兼醒。","dynasty":"宋代","title":"伤春二首其二"}
{"author":"郭祥正","content":"雨涨西池水，微澜拍画桥。不愁莲芡没，唯恐栋梁漂。扶杖防危步，移床避晚潮。何当风日爽，一舞看纤腰。","dynasty":"宋代","title":"西池"}
{"author":"郭祥正","content":"积潦连江海，舂撞说剑锋。郡城千丈拆，民食五年凶。雨脚悬麻直，云头泼墨浓。忘机唯白鸟，不解避蛟龙。","dynasty":"宋代","title":"积潦"}
{"author":"郭祥正","content":"自笑姑溪客，还投瘴海边。不才无进路，多病复残年。欲种千竿竹，将求二顷田。人生底事足，且爱酒涓涓。","dynasty":"宋代","title":"自笑"}
{"author":"郭祥正","content":"瘴乡仍久雨，生事念樵渔。江海云归尽，乾坤日上初。短垣张浣服，幽圃理残蔬。佐国知无术，聊欣病体舒。","dynasty":"宋代","title":"喜晴"}
{"author":"郭祥正","content":"危步欲何适，城头独杖藜。水归沧海后，云散暮天时。秋色长空淡，笳声迥野悲。泥沙埋熟稻，一穗亦无遗。","dynasty":"宋代","title":"城上"}
{"author":"郭祥正","content":"野性惟怜酒，无聊遂独醒。风尘双白鬓，天地一青萍。鵩鸟宁须赋，离骚未是经。回头付陈迹，终欲醉冥冥。","dynasty":"宋代","title":"独醒"}
{"author":"郭祥正","content":"立法新三省，论材只数公。簿书期会正，风俗见闻同。边塞疮痍后，朝廷气概中。不才思献赋，天路恐难通。","dynasty":"宋代","title":"邸报"}
{"author":"郭祥正","content":"宦情聊落甚，况在九溪边。瘴雾易成雨，飓风偏覆船。水残馀盗贼，村迥少人烟。欲达中州信，迢迢路六千。","dynasty":"宋代","title":"宦情"}
{"author":"郭祥正","content":"长吟李白蜀道难，蜀道之难难于上青天。长蛇并猛虎，杀人吮血毒气何腥膻。锦城虽乐不可到，侧身西望泣涕空涟涟。其辞辛酸语势险，有如曲折顿挫万丈之洪泉。世人不识宝玉璞，每欲酬价齐刀铅。求之往古疑未有，惜哉不经孔子之手加镵镌。公今易节帅蜀国，为公重吟蜀道篇。旌旗翻空度剑阁，甲光照雪参林颠。云鳌连推谷声碎，画角慢引斜阳悬。竹马争迎旧令尹，指公长髯皓素非往年。蜀道何坦然，和气拂拂回星躔。长蛇深潜猛虎伏，但爱雄飞呼雌响亮调朱弦。时乎乐哉，公之往也，九重深拱尧舜圣，庙堂论道丘轲贤。抚绥斯民赖良守，平平政化公能宣。来宾兴学有源本，何必早夜开华筵。尝闻家家卖钗钏，只待看舞青春前。此风不革久愈薄，稔岁往往成凶年。噫吁嘻，今我无匹马，安得从公游，尽书政绩表中州。献之明堂付太史，陛下请损西顾忧。","dynasty":"宋代","title":"蜀道篇送别府尹吴龙图"}
{"author":"郭祥正","content":"欲泻琼浆洗我忧，玉壶分送不知休。醉来一觉还乡梦，看尽江南二十州。","dynasty":"宋代","title":"谢陈昌国惠酒二首其二"}
{"author":"郭祥正","content":"何处佳人玉笛吹，春风已过落梅时。行云不动残阳下，欢乐悲愁各自知。","dynasty":"宋代","title":"闻笛"}
{"author":"郭祥正","content":"予生本无羁，缪为兹县尹。日长公事馀，佳客车接轸。入林安所食，烹庖就肥笋。森森苍龙孙，头角遭束窘。金刀仆争割，紫箨手亲陨。草火尤相宜，狼藉亦残忍。聊为一饷乐，得酒辄满引。喧呼棋屡胜，惨淡诗不敏。予腹既便便，从君莞而哂。","dynasty":"宋代","title":"同阮时中秀才食笋二首其二"}
{"author":"郭祥正","content":"遥想新轩日日新，清风细细起青蘋。后来诗客谁如我，定有新交胜故人。","dynasty":"宋代","title":"寄新轩阮希圣"}
{"author":"郭祥正","content":"谁为宓妃寻洛浦，且看芙蓉照秋圃。烂漫折随罗袖归，芬香忍对西风吐。官池不属野人游，画鼓喧喧驾鹢舟。宾从欣陪史君去，筵开正在红云处。独携椽笔发清唱，老鹤昂藏映鸡鹜。敢辞倒载委篮舆，绛腊行行夹城路。","dynasty":"宋代","title":"次韵和元舆待制后浦宴集三首其三"}
{"author":"郭祥正","content":"君为五羊仙，我效退之拜。默契如来禅，安用传画绘。沧海虽云阔，万里有限际。请从造物论，一瞬即破碎。灵龟胡为乎，钻灼烂腹背。生能发幽冤，神理助奇怪。晚投古寺食，荤味不如菜。摩挲庭下碑，百岁苍藓晦。忽逢润经处，房公俨如在。度人要成林，今已播禅话。忽为杀盗淫，佛敕所告戒。种子积无明，应须法雨洒。幸陪莲社缘，彼此吸清瀣。噫嗟絷轩冕，憔悴尘垢态。一朝趋地狱，苦恼孰肯代。莹如摩尼珠，谁使浊水坏。与公志斯游，浩荡形骸外。","dynasty":"宋代","title":"再和颖叔志游"}
{"author":"郭祥正","content":"晖晖寒日溪云开，北客新过庾岭来。闻说凌江风物好，清香先见数枝梅。","dynasty":"宋代","title":"次凌江先寄太守黎东美二首其二"}
{"author":"郭祥正","content":"寺与人寰隔，西轩更远瞻。云烟生卷箔，星斗半垂檐。山对眉双碧，江空镜一奁。旅魂招不尽，愁向酒中添。","dynasty":"宋代","title":"广福禅寺"}
{"author":"郭祥正","content":"平芜春静水弥天，甚压危城驾广椽。骏马岂能追晚日，将军莫悔玩遗鞭。高才共倚新亭赋，逸翰重寻旧曲镌。千古英雄只如此，黄花修竹付幽禅。","dynasty":"宋代","title":"玩鞭亭"}
{"author":"郭祥正","content":"开塍放馀水，经霜谷将实。更黎原上畴，坎麦亦云毕。老叟呼儿童，敲林收橡栗。乃知田家勤，卒岁无閒日。","dynasty":"宋代","title":"田家四时其三"}
{"author":"郭祥正","content":"冉冉碧濠边，三株细柳眠。根攲元著水，叶大镇藏烟。不作栋梁用，岂忧斤斧先。春风任飘泊，客意亦留连。","dynasty":"宋代","title":"卧柳"}
{"author":"郭祥正","content":"白云岩畔旧相逢，往日今朝事不同。夜静水寒鱼不食，一炉香散白莲峰。","dynasty":"宋代","title":"五祖山拈香"}
{"author":"郭祥正","content":"十年想见苏夫子，闻说腰金便弃官。云在皖山峰上住，龙归潜水窟中蟠。已无俗坌心休洗，更有春醪盏不乾。我亦江南专一壑，忆君相伴把渔竿。","dynasty":"宋代","title":"寄致政苏子平大夫"}
{"author":"郭祥正","content":"四壁萧然我亦空，更无归梦到江东。楼台不碍尘尘现，钟鼓相闻法法通。玉麈挥谈真契合，莲华分座夙缘同。回头重浊堪怜悯，妙性如何自瞽聋。","dynasty":"宋代","title":"再用前韵寄省上人"}
{"author":"郭祥正","content":"高台千尺俯江干，达观宁论眼界宽。但见青山围远水，不知何处是长安。","dynasty":"宋代","title":"达观台黄鲁直名之二首其二"}
{"author":"郭祥正","content":"百年光景逐飞萤，会脱尘劳只有僧。一饭聊为清净乐，福田求报我何能。","dynasty":"宋代","title":"秀公见喜饭僧二首其一"}
{"author":"郭祥正","content":"彭泽江边邑，萧疏靖节祠。烟昏鹿皮画，草暗菊花篱。咏德今千载，言归彼一时。男儿要出处，此道几人知。","dynasty":"宋代","title":"舟经彭泽谒靖节祠"}
{"author":"郭祥正","content":"昔作幽人宅，今为舞女场。燕惊弦管杂，草避绮罗香。諠静虽殊致，兴衰自有常。遥怜岩桂下，谁拂读书床。","dynasty":"宋代","title":"闻旧居教乐"}
{"author":"郭祥正","content":"一杯浊酒览春光，人世纷纷任短长。细草自匀新岁绿，落梅犹散去年香。","dynasty":"宋代","title":"次韵安止春词十首其四"}
{"author":"郭祥正","content":"独往怜渔艇，群飞爱暮鸥。谁云天地窄，自伴水云游。荇叶青争老，蓼花红半收。江头人事绝，植杖我何忧。","dynasty":"宋代","title":"植杖"}
{"author":"郭祥正","content":"平昔偏蒙爱小诗，如今吟就复谁知。箧中不忍开遗卷，矫矫龙蛇彼一时。","dynasty":"宋代","title":"奠谒王荆公坟三首其三"}
{"author":"郭祥正","content":"月压江梅似雪光，史君要我共飞觞。不饶桂树轮中影，独占霜娥鉴里香。信报春来先众卉，恨随人去入残妆。孔融爱客君能似，席上应容处士狂。","dynasty":"宋代","title":"和倪敦复观梅三首其三"}
{"author":"郭祥正","content":"君家庐山下，我昔庐山游。芜阴偶会合，共忆林泉幽。山脚仙佛居，宝阁连琼楼。客子多所至，未足勤吾求。最爱山北冈，鸟道通岩陬。其初惠远辈，遗芳至今留。嵬峨定心石，欲脱如簪抽。下视千仞溪，半空五云浮。石门扼危磴，天瀑垂还收。微风仙籁奏，灵草香气柔。龙吟万壑响，桂子落三秋。安栖虽未能，历览稍已周。一别几三年，万事何悠悠。日月随转目，霜雪易满头。饥将无稻粮，寒亦乏衣裘。虽非圣贤耻，自起妻儿羞。慨欲携锄犁，为君耕旧丘。经年饱蔬粟，吾道从休休。","dynasty":"宋代","title":"与柳丞夜话庐山"}
{"author":"郭祥正","content":"汀梅之间山万重，南安岩窦何玲珑。青葱屹立敞四壁，巧匠缩手难为工。嗟予俗缚未能往，愿得结草与岩松。遂登彼岸达正觉，月落岩下松生风。","dynasty":"宋代","title":"南安岩"}
{"author":"郭祥正","content":"亭上客送客，江头山映山。白醪须酌尽，彩凤欲飞还。帆转疏林外，烟生远渚间。离愁自堆积，辄莫唱阳关。","dynasty":"宋代","title":"螺川送别王公济朝奉还台"}
{"author":"郭祥正","content":"秋风吹霜入松柏，虚谷声遥寒刺刺。月华正高星宿稀，独鹤不鸣觜插翼。是时夫子为我吟，逸调雄才世无敌。十年学诗自谓豪，一日逢君有惭色。恍疑醉梦太帝家，宝藏珠楼不知极。蟠桃结实九重春，金银琅玕万林直。须臾收拾到平淡，雨洗高峰增老碧。又如摩诘画思精，一幅霜绡数拳石。鬼神怪变露形状，天地英华发胸臆。我家江南谢朓山，山深流水长潺潺。猕猴摘果趁不去，白云常在衣裳间。断无车马送尘土，独与猿鸟期追攀。一杯有酌醉复醉，万虑不到閒中閒。欲邀君去咏此景，愿窥巨笔追扬班。其馀功业未足数，天马安得趋尘寰。","dynasty":"宋代","title":"谢刘察推"}
{"author":"郭祥正","content":"炎风吹黄尘，去兴不可止。丈夫固有命，得失致悲喜。何当永相将，锡山酌泉水。","dynasty":"宋代","title":"送甥沈济秀才下第南归"}
{"author":"郭祥正","content":"我思嵩兮，三十六峰之葱苍。云霞卷舒兮，纷五色而烂朝阳。渺群仙之不可见兮，时有鸾鹤双翱翔。穷崖断壑兮，飞泉吼怒舂琳琅。俨修松与美竹兮，碧离离而低昂。考周室之卜世兮，顾八表为中央。天乃宠于吾宋兮，六陵相差而永藏。惟传祚之亿万兮，岂八百以为之长。引伊洛之二水兮，聿通汴而注扬。回黄流于故道兮，灭湍射而汪洋。横星桥于河汉兮，紫阙峙而炜煌。列槐植之行秀兮，历五代而经唐。承太平之雨露兮，幸不遭乎伐戕。为众木之耆艾兮，如羽盖之迭张。慨离彼而适此兮，亦出处之靡常。既寓情于物表兮，独思嵩之未忘。忽有客兮鼓楫，言别我兮灵羊。将度庾岭，沿涛江。涉淮溯汴，入幕乎洛阳。词气有馀，顿挫铿锵。诚南士之颖出，然未始离乎炎荒。请陟嵩而远览，循今古而徜徉。矫垂天之翼，灿琼瑶之章。于是被诏音，登玉堂。返视乎罗浮朱明，如弃鱼目而怀夜光也。","dynasty":"宋代","title":"思嵩送刘推官赴幕府"}
{"author":"郭祥正","content":"暗空风卷浮云落，万里秋毫莹寥廓。姮娥泛月中夜来，扑扑山川银粉薄。天垂斗柄挂帘钩，地接明河浸栏角。谁倾世界入冰壶，滉滉仙春迷海岳。嗟予南望未能往，小宰尘劳真龊龊。感君寄我群公篇，览记方惊子先作。词源奔激吼波涛，笔画纵横挫矛槊。搆名措意岂徒然，景物化为仁智学。丈人教子惇义方，宴息时来命樽酌。何当勇起挐扁舟，梦寐思陪众宾乐。","dynasty":"宋代","title":"寄题德兴余氏聚远亭"}
{"author":"郭祥正","content":"青春归去岂无情，分付朱明事已成。为向残年问消息，再吹阳律到枯茎。","dynasty":"宋代","title":"次韵元舆十绝其三"}
{"author":"郭祥正","content":"苏州方称白公才，又见宣城谢守来。两处溪山重秀发，一亭风月助徘徊。水光飐滟龙鳞活，岫影参差雁序开。不用红裙唱金缕，只题佳句殷春雷。","dynasty":"宋代","title":"和宣守林子中修撰列岫亭"}
{"author":"郭祥正","content":"云溶溶，风习习，桃花露点胭脂湿。青春归尽人未归，原武冈头时独立。","dynasty":"宋代","title":"原武按堤"}
{"author":"郭祥正","content":"忆昔清明出郊去，藏云寺前花正开。蜜蜂衔蕊异香散，时时洒面微风来。溪泉甘滑碧玉色，晴山倒影无纤埃。红粉佳人十七八，踏青唱歌云鬓颓。黄犊行牵载酒瓮，到处便倾三百杯。或逢浓阴藉草坐，口横玉笛吹落梅。傍人问我乐何事，我心无事同婴孩。谁令束带入官府，触网修鳞难再回。清明依旧好时节，朱颜憔悴无由陪。藏云之山亦非远，隔江东望青崔嵬。","dynasty":"宋代","title":"清明望藏云山怀旧游"}
{"author":"郭祥正","content":"笑别姑熟州，来作潜山游。潜山闻名三十载，写望可以销吾忧。晴云如绵挂寒木，广溪镜静涵明秋。山头石齿夜璨璨，疑是太古之雪吹不收。信哉帝祖驻銮跸，异景怪变谁能求。若非青崖见白鹿，安得此地排珠楼。群仙长哦空洞绝，绿章封事乘虚辀。灵鸟盘旋老鹤舞，华灯散采祥飙浮。噫吁嚱，汉武登坛求不得，明皇夜梦推五百。宁知司命抱真符，为宋真人开社稷。诏书数下修琳宫，殿阁缥缈平诸峰。六朝德泽施愈远，九天福祐来无穷。君不见潜山之下，潜水之涯。菖蒲有九节，白术多紫花。采之百拜献君寿，陛下盛德如重华。","dynasty":"宋代","title":"潜山行"}
{"author":"郭祥正","content":"轮石如车轮，削立万丈壁。湍流走其根，倒影翠雾滴。天公不推去，此意人莫识。虽无载挽功，免有圆转迹。隔江欲登临，赁舟终不得。既乏官长威，人事轻远客。胡为秀绝姿，往往在幽僻。童仆惊日晚，策马苦相逼。哀哉携妻子，未暇往栖息。沉吟复回首，舍旃欲何适。","dynasty":"宋代","title":"轮石"}
{"author":"郭祥正","content":"檀口微开皓齿香，眼波浮动脸生光。桃花未落燕脂浅，半飐春风半倚墙。","dynasty":"宋代","title":"笑"}
{"author":"郭祥正","content":"遭时如尧舜，击壤欢且歌。归田尚叨禄，天宠固已多。敢复邀长年，寓景随流波。有酒即觞酌，风日眷清和。俯悲秦晋士，含饥避干戈。","dynasty":"宋代","title":"自释二首其二"}
{"author":"郭祥正","content":"九十日春今日归，丁宁莺蝶莫相疑。明年信到梅梢早，不似人心有改时。","dynasty":"宋代","title":"次韵元舆十绝春归四首其一"}
{"author":"郭祥正","content":"昨日春归尽，轻衣畏暑侵。落花空眷影，新叶自成阴。书永惟便睡，蝉清稍伴吟。小团宫样茗，分酌莫辞深。","dynasty":"宋代","title":"立夏日示陈安国宣义"}
{"author":"郭祥正","content":"自得刘郎音信通，遂闻增秩喜无穷。江东子弟谁怜我，洛下文章只有公。形影萧条千里外，交游零落百年中。何当老境重相遇，不话风流话苦空。","dynasty":"宋代","title":"刘交侍禁书报王君安改官监怀州武德镇铎以诗喜之"}
{"author":"郭祥正","content":"不记西亭醉别时，别来佳句愈瑰奇。心随云影沈天角，梦逐滩声到海湄。满目青山谁共乐，何年黄卷得同披。遥怜严武能为帅，幕下争传杜老诗。","dynasty":"宋代","title":"次韵广幕黄承事见寄二首其一"}
{"author":"郭祥正","content":"谁识子昂孙，新诗霭暮云。体兼诸谢备，名与少陵分。今去知无敌，从来自出群。南山能射虎，只许李将军。","dynasty":"宋代","title":"元舆近诗加妙用寄四韵"}
{"author":"郭祥正","content":"霜寒水落平沙露，短艇悠悠寻泊处。惊弦旅雁失群飞，贪饵修鳞随网去。世情翻覆可沾巾，三千食客背田文。不须更待年华老，便向东山卧白云。","dynasty":"宋代","title":"酬李推官淮上见寄"}
{"author":"郭祥正","content":"妾面如花开，妾心似兰死。花开色易衰，兰死香不已。愿持枯兰心，终焉托君子。君行胡不归，两见秋风起。鸿雁只空来，音书无一纸。夜夜梦见君，朝朝懒梳洗。不忆霜月前，丝桐为君理。千古万古悲，悠扬逐流水。","dynasty":"宋代","title":"代古相思"}
{"author":"郭祥正","content":"昔拜先翁汇水滨，存亡回首几经春。凤毛今喜为花县，鹤发谁嗟困客尘。箧有赠篇长取读，心藏遗德尚如新。源源世泽来无尽，桂籍传家已四人。","dynasty":"宋代","title":"赠武平许令"}
{"author":"郭祥正","content":"东池种莲子，西池养肥鱼。盈缸酿美酒，满盘具新蔬。客来径一醉，疑是桃源图。此事未足议，弟兄皆业儒。大弟已登科，高名动乡闾。季弟复连荐，豹变应时须。长兄恬自养，云卧随卷舒。物至我则应，隐德良有馀。客有醉吟叟，六月骑蹇驴。避暑寻名山，遂登君子居。饮弄池上月，一宿能清虚。相看不相厌，欲去且踟蹰。","dynasty":"宋代","title":"投宿繁昌徐氏水阁"}
{"author":"郭祥正","content":"无物滋禅味，来烹北苑茶。碾成云母粉，香溅碧松花。消渴梅何俗，安神术谩誇。清谈尝数椀，莫笑老卢家。","dynasty":"宋代","title":"招孜祐二长老尝茶二首其一"}
{"author":"郭祥正","content":"六十明朝是，今年此夜除。劳生一樽酒，陈事数行书。腊逐灯缸尽，春回律管初。不愁家信断，安稳藉邻居。","dynasty":"宋代","title":"癸酉除夜呈邻舍刘秀才"}
{"author":"郭祥正","content":"番禺城北越王台，登临下瞰何壮哉。三城连环铁为瓮，睥睨百世无倾摧。蕃坊翠塔卓椽笔，欲蘸河汉濡烟煤。沧溟忽见飓风作，雪山崩倒随惊雷。有时一碧渟万里，洗濯日月光明开。屯门钲铙杂大鼓，舶船接尾天南回。斛量珠玑若市米，担束犀象如肩柴。越王胡为易驯服，陆生辩与秦仪偕。当时贡物竞何有，汉家宫殿今蒿莱。邦人每逢二月二，熙熙载酒倾城来。元戎广宴命宾客，即时海若收风霾。群心愈喜召和气，百伎尽入呈优俳。乐声珊珊送妙舞，春色盎盎浮樽罍。鬼奴金盘献羊卨，蔷薇瓶水倾诸怀。嗟余老钝已茅塞，坐视珠履惭追陪。青蝇何知附骥尾，伯乐底事矜驽骀。番禺虽盛公岂爱，亭亭自是岩廊材。千年故事写长句，指画造化回枯荄。昌黎气焰遂低缩，瓦砾未足当琼瑰。仙姿劝公莫妄想，元鼎久待调盐梅。","dynasty":"宋代","title":"广州越王台呈蒋帅待制"}
{"author":"郭祥正","content":"姑熟太守真贤豪，洗涤弊垢明官曹。民閒吏竦郡无事，华堂新构临江皋。朱檐斜飞傍星汉，碧瓦不动蟠鲸鳌。酿成玉液宴宾从，手提大笔降风骚。四时景物换耳目，万古治乱评秋毫。嗟予末坐重感激，胸中茅塞时耘耨。山鸡卑栖竟何取，岂合鸾凤返翔翱。紫莼茸蕨味正美，鲜鲚玉缕鸣霜刀。为公一饮直醉倒，坐看万室皆陶陶。谁云江南地偏小，姑熟之堂天下少。丹湖千里浸城东，蒲苇藏烟春渺渺。牛渚对峙凌歊台，长江倒挂天门开。风吹玉乌亿万疋，汉兵卷甲沙场回。有时浪止皓月满，琉璃宇宙无纤埃。帆樯隐隐鸟飞没，渔歌细下天边来。谢元晖，李太白，一生好作江南客。至今遗恨人不知，孤云尚锁青山宅。请公沥酒一吊之，听我长吟壮灵魄。人世百年能几何，高会难逢离别多。一朝公去调鼎鼐，斯堂永作甘棠歌。","dynasty":"宋代","title":"姑熟堂歌赠朱太守"}
{"author":"郭祥正","content":"圣世销兵久，楼船不复藏。清澜浮桂楫，红袖荐瑶觞。荇菜风牵碧，荷花雨迸香。孔融真爱士，宁厌祢生狂。","dynasty":"宋代","title":"元舆待制藏舟浦宴集"}
{"author":"郭祥正","content":"至道不由学，颓龄安可住。宿命无纤罹，重玄乃遐悟。鲜明女萝裙，致我火浣布。稽首存至诚，欣会如所度。","dynasty":"宋代","title":"游仙一十九首其四"}
{"author":"郭祥正","content":"夜阑窗户闭，黄庭看未终。西岩一声虎，四壁生清风。","dynasty":"宋代","title":"山居绝句六首其二夜"}
{"author":"郭祥正","content":"骨相殊屯贱，无官只有阶。半生萍梗过，两鬓雪霜排。去国肠空断，求田心未谐。新交莫相笑，中立一枝柴。","dynasty":"宋代","title":"自遣"}
{"author":"郭祥正","content":"马萧萧，车轣轣，道上行人半相识。识面虽多心友难，沧海可量人莫测。君不见张陈昔日刎颈交，临阵弯弓返相射。又不见坐中耳语程将军，背骂一钱犹不直。噫吁嚱，休休休。猿鸟可为伴，麋鹿可与游。春日晴晖晖，春风思悠悠。春泉滑涓涓，春林碧柔柔。行止任所适，歌啸忘吾忧。逢人辄掩口，语发多为雠。","dynasty":"宋代","title":"交难"}
{"author":"郭祥正","content":"孤峰出天外，客到亦稽留。不觉月华晚，涧猿啼更愁。","dynasty":"宋代","title":"和杨公济钱塘西湖百题其七十二稽留峰"}
{"author":"郭祥正","content":"水鸦山鹊语相传，风阻归航未得前。老桧一株坛石静，道人无事看残年。","dynasty":"宋代","title":"游生米施真君观阅李德素旧题五绝句遂次韵和之其三"}
{"author":"郭祥正","content":"真山返如假，叠径入云屏。不借湖光洗，朝朝泼黛青。","dynasty":"宋代","title":"和杨公济钱塘西湖百题其九十六南屏山"}
{"author":"郭祥正","content":"白玉笙，咸通十三年琢成。琢成匠人十指秃，进奉明堂声妙曲。当时应赐恩泽家，流传至煜煜好奢。高堂日日听吹笙，不知国内非和平。仁兵万众一旦至，国破苍黄笙堕地。虽然讹缺未苦多，却落人间为宝器。管长纤纤剥笋束，况值吴姬指如玉。不见排星换掩时，自然天韵来相续。昔时祸乱曲，今日太平歌。兴亡不系白玉笙，但看君王政若何。","dynasty":"宋代","title":"白玉笙"}
{"author":"郭祥正","content":"漫漫西坞漾，青出秀菰蒲。源浅不通海，光寒稍映湖。","dynasty":"宋代","title":"和杨公济钱塘西湖百题其五十四西坞漾"}
{"author":"郭祥正","content":"晚泊凤凰驿，得名知谓何。凤凰不可见，篁竹空婆娑。四傍俱石崖，一径萦云萝。惨惨阴欲雨，淙淙涧跳波。驿吏指英州，两舍皆平坡。久寒无瘴疠，虚市饶鸡鹅。我行既已远，乐少忧常多。过江红叶舞，度岭黄鹂歌。时序逼衰老，羽翰惊网罗。一夕得佳处，休焉聊独哦。","dynasty":"宋代","title":"凤凰驿"}
{"author":"郭祥正","content":"秋风吹霜入松柏，虚谷声遥寒刺刺。月华正高星宿稀，独鹤不鸣觜插翼。是时夫子为我吟，逸调雄才世无敌。十年学诗自谓豪，一日逢君有惭色。恍疑醉梦太帝家，宝藏珠楼不知极。蟠桃结实九重春，金银琅玕万林直。须臾收拾到平淡，雨洗高峰增老碧。又如摩诘画思精，一幅霜绡数拳石。鬼神怪变露形状，天地英华发胸臆。我家江南谢朓山，山深流水长潺潺。猕猴摘果趁不去，白云常在衣裳间。断无车马送尘土，独与猿鸟期追攀。一杯有酌醉复醉，万虑不到閒中閒。欲邀君去咏此景，愿窥巨笔追扬班。其馀功业未足数，天马安得趋尘寰。","dynasty":"宋代","title":"谢刘察推"}
{"author":"郭祥正","content":"念念递迁谢，新新来未停。把镜览素发，不觉今年生。生世能几何，焰长烛愈短。劝吾杯中物，到手莫辞满。阳春才烂漫，花片已飞舞。纷如晴后雪，半作燕巢土。尧舜竟何在，楚汉空战争。胜负一日事，寂寥千载名。隐几聊自悲，悲竟复长啸。真体元空无，谁与我同调。","dynasty":"宋代","title":"把镜"}
{"author":"郭祥正","content":"元朝别家去，音信隔三春。读易应终卷，端居莫患贫。定交疏燕雀，养节慕松筠。冤狱何时辨，思儿泪满巾。","dynasty":"宋代","title":"忆小子鼎"}
{"author":"郭祥正","content":"轻素裁团扇，投君掌握中。为君却烦暑，动摇挹凉风。一朝霜飙至，罗帏衾被重。辞君且屏迹，弃置随断蓬。物理古如此，用舍安可穷。愿君千万寿，执热还相逢。","dynasty":"宋代","title":"秋扇"}
{"author":"郭祥正","content":"十七年前载酒过，重来携手喜如何。寿齐八十君方健，思及妻儿我已多。对槛残花犹可赏，隔帘小妓且频歌。人间事了无忧患，头上光阴任掷梭。","dynasty":"宋代","title":"再见吴渊卿长官时年八十一"}
{"author":"郭祥正","content":"松槚相望孰俊名，高才暂屈浚遒城。公庭寂寂无留讼，四野熙熙有让耕。未作盐梅调鼎鼐，且铿金玉直蓬瀛。病骸尚阻趋东阁，怀抱思君为一倾。","dynasty":"宋代","title":"病中先寄慎宰阎公达承议"}
{"author":"郭祥正","content":"姑孰望东城，长江八十里。思君半夜泛渔舟，明月随人渡寒水。江南美酒君家无，携来相就倾一壶。澄江如冰月如玉，拂拂清风生碧芦。功名无成安足嗟，但令方寸无疵瑕。炼丹辟谷亦琐琐，万物何处非生涯。君不见鸿沟欲将天下裂，失道阴陵遽身灭。玉帐周遭皆楚歌，金甲缤纷摧汉钺。重瞳却传绘塑手，瓦鼓巫歌荐神酒。庙前老木藏训狐，豪气英风亦何有。沈吟往事君勿悲，我曹幸遇尧舜时。田中谷稔牛羊肥，高会难逢易别离，今宵不醉欲安之。","dynasty":"宋代","title":"姑熟乘月泛渔艇至东城访耿天骘"}
{"author":"郭祥正","content":"客来说刘翁，嵩山跨黄犊。青衣二双鬟，颜色若明玉。手携绿牙笛，随轩奏新曲。倒倾酒榼松下饮，旋开毡帐云中宿。少年富贵老安闲，自道此生无不足。令人慕高标，神魄顿萧爽。何当插两翼，乘风一飞往。永结斯人交，逍遥恣真赏。长哦紫霞篇，洞户琼瑶响。胡为恋青衫，壮节空肮脏。尘埃一閧城郭卑，波澜万顷沧溟广。明朝未作嵩少游，且向江南结鱼网。","dynasty":"宋代","title":"洛中王秀才谈刘伯寿动静慕其潇洒作诗识之"}
{"author":"郭祥正","content":"遏云歌阕酒樽空，离别情怀自古同。卷取西城吟袖月，却飞兰棹过江东。","dynasty":"宋代","title":"代刺别孙守公素"}
{"author":"郭祥正","content":"追彷佛兮，故国之高丘。与子之相遇兮，听其言而若秋。雍雍而肆兮，严严而收。乐我之心兮，以遨以游。予将娶兮，于南州。莫克从子兮，翻自省以幽幽。川陆兮沉浮，日月兮再周。云子之长逝兮，怆我之深忧。子不可见兮，道将谁求。彼苍者天兮，胡惨胡仇。夺子之速兮，使不位于公侯。虽穷德之特立兮，弗与世以绸缪。嗟坎水之未盈兮，竟何泽以休休。瘖予之声兮，血予之眸。犹不足以止兮，灵何在而荐羞。惟永绝兮奈何，怅平昔兮悠悠。","dynasty":"宋代","title":"王逢原哀词"}
{"author":"郭祥正","content":"蜻蜓点水蝶扑花，螳螂捕蝉蜂趁衙。营营青蝇争腐糁，趯趯阜螽沿草芽。馀生骨朽不复得，雍子笔老谁能加。卷开却掩恐飞去，绨袭爱护行随车。况君才力日清敏，胡不放手为龙蛇。龙蛇逼真看腾跃，出入天地藏烟霞。","dynasty":"宋代","title":"泗水雍秀才画草虫"}
{"author":"郭祥正","content":"遥怜牛渚矶，柳带拖春绿。归思无时阑，断弦声自续。更听渔父吟，悠扬写心曲。何日效斯人，烟波洗双足。","dynasty":"宋代","title":"望牛渚有感三首其二"}
{"author":"郭祥正","content":"四山飒沓江水流，两岸西风芦荻秋。渔歌杳杳隔港浦，烟波冥冥来孤舟。渔人举网得赤鲤，鱼尾筛筛相顾喜。撑船就岸维树旁，夕阳篷底炊烟起。白鹭洲边随意浴，孤云岩际无心逐。月明烟岸撇波去，格磔一声山水绿。","dynasty":"宋代","title":"渔舟歌"}
{"author":"郭祥正","content":"南出九江城，西下五老冈。倏然一径二三里，流水散漫桃花香。桃花回环蔽深屋，犬吠游人人扣竹。青衣借问来何为，正是刘郎春酒熟。刘郎不厌客，抚掌邀我曹。西亭有榻醉可卧，下临大江万顷之洪涛。长帆出没送孤鸟，月飞不过哀猿嗥。更爱双剑峰，正落南窗外。天公好仁不用武，太古光铓未磨淬。谁怀邪佞心，见之胆应碎。淮山在天末，寒青亦相对。微风时一来，松柏摇苍佩。顷刻神官驱黑龙，汹汹兴云变明晦。地势虽高直可惊，酒行且止䏑休嘬。刘郎顾我笑，为言向苦悲。阴晴非汝职，不醉将畴归。归来乎，频相过，西亭把酒共君歌。","dynasty":"宋代","title":"留题九江刘秀才西亭"}
{"author":"郭祥正","content":"宝叔存遗塔，影摇湖水光。层层仙露湿，苔藓自生香。","dynasty":"宋代","title":"和杨公济钱塘西湖百题其十宝叔塔"}
{"author":"郭祥正","content":"从来心照两相通，信饷瓶盛自在空。谁道钟山远姑熟，北窗时复揖清风。","dynasty":"宋代","title":"和北山泉老三首其一"}
{"author":"郭祥正","content":"长城截湘江，盘盘据天险。承平逾百年，民富德泽渐。层居出云汉，门户当翠琰。尤爱湘西山，佛寺金碧俨。引泉甃深池，因崖起危广。长松争嵯峨，众木就退敛。远思秦汉间，疑此藏玉检。盘石可径卧，苔发滑胜簟。方塘才俯窥，引手取莲芡。四绝校重轻，欧沈信已忝。卓然韩杜诗，光焰不可掩。大羹味全醇，美玉灭瑕点。悄若蓬莱峰，夜浪岂忧飐。又如上帝箓，默诵破群魇。惟惊落俗口，一读一遭贬。知音希世逢，谁谓此言谄。穷奇须竟欢，忧来热吾脸。不得陪俊游，自知冗官玷。论情既霄壤，咫尺隔秦陕。不为谢安侈，应慕杨绾俭。赓酬继前唱，岩壁俟镌剡。去为经世霖，慰此楚封歉。离杯空酣酣，离恨犹冉冉。雁鸣洞庭阔，霜雪鬓毛染。行矣无淹留，路转双旌睒。","dynasty":"宋代","title":"湘西四绝堂再送蔡如晦其一"}
{"author":"郭祥正","content":"去年秋暮送东玉，今岁春残送子仪。人生不老安可得，况复年年伤别离。请说湓江初识面，已知磊落胸中奇。桐乡之会愈相乐，是时解印予言归。公乘扁舟过溪口，殷勤访我论新诗。君章下车始命客，邀公与我同遨嬉。开怀醉倒信莫逆，十年一梦音尘稀。忽闻公来守吾土，馀生幸获仁贤依。政成无扰威惠浃，白驹驰隙临瓜期。梨花夺月烂银白，绘盘缕玉江鱼肥。酒倾碧盏盏尝满，曲度晴云云不飞。车轮未许生四角，且愿逆风东北吹。留连更尽一壶酒，无使醒泪沾行衣。十科应诏公第一，出入省寺非公谁。欲陪后会定何许，咄嗟自此分云泥。","dynasty":"宋代","title":"送陈大夫罢太平守还台"}
{"author":"郭祥正","content":"万里行人辞故乡，登高回首更重阳。黄花折尽碧云晓，未听离歌未断肠。","dynasty":"宋代","title":"九月蓬莱亭周彦达节推酌发"}
{"author":"郭祥正","content":"潭潭洞天门，孰出朱明右。突疑云翼张，竦见冰骨瘦。飞仙时往来，别有通海窦。此事仅传闻，世人岂能觏。攲檐榛棘合，坏壁青红旧。汲泉炼丹处，颓废无完甃。不逢博物人，妙迹谁复究。黄冠禀使者，乘时力营构。飞阁凌沧波，诛林逐群狖。松萝翠欲滴，兰茝芬可嗅。秋蟾助馀魄，蓬岛分小岫。披披宿霭散，泠泠诸籁奏。超然俗虑息，挥手出宇宙。况逢老集仙，气夺天下秀。落笔诚千言，霹雳震白昼。于兹惜分携，作恶须掺袖。","dynasty":"宋代","title":"和颖叔游浮丘观"}
{"author":"郭祥正","content":"丹成灶犹在，夜气接湖云。仙路何由问，刀圭幸见分。","dynasty":"宋代","title":"和杨公济钱塘西湖百题其七十一葛仙丹灶"}
{"author":"郭祥正","content":"湖波渺渺浸残春，东郭开筵迥不群。闻结綵舟撑碧落，更携箫鼓度青春。自怜玉海终无敌，却忆琼浆竟未分。珠履难陪空怅望，且凭诗句张吾军。","dynasty":"宋代","title":"闻陈伯育结綵舟行乐游湖戏寄三首其一"}
{"author":"郭祥正","content":"注地银潢两峡开，云林冰净不浮灰。新诗欲与何人论，旧友今从上国来。薄酒谩为仙室饮，归鞍无奈夕阳催。君怀自有骊珠富，合浦休将一颗回。","dynasty":"宋代","title":"故人李端夫"}
{"author":"郭祥正","content":"谁来蹑高步，幽径已荒凉。落叶无人扫，哀猿空断肠。","dynasty":"宋代","title":"和杨公济钱塘西湖百题其七十七葛公石径"}
{"author":"郭祥正","content":"何处要宾入醉乡，窣云亭榭冠南漳。城随山阜龙蛇转，花覆园林锦绣香。三月风光聊酩酊，百年人世少康强。采薇甘饿箪瓢乐，安用须为画省郎。","dynasty":"宋代","title":"净惠山亭要客致酒"}
{"author":"郭祥正","content":"夕阳沈谷口，海水接天南。归鸟自成阵，暝山如半酣。看云贪仰面，移杖忽遗簪。幽独谁相过，人情老始谙。","dynasty":"宋代","title":"夕阳"}
{"author":"郭祥正","content":"久客心尝折，登楼望转迷。风倾蘋叶乱，雨重柳条低。未得趋金马，何当似木鸡。细寻乡国路，愁听暝鸦啼。","dynasty":"宋代","title":"晚望"}
{"author":"郭祥正","content":"轧轧孤舟两橹鸣，悠悠山阔白沙平。回瞻苍峡来时路，只得银潢半日行。","dynasty":"宋代","title":"出清远峡"}
{"author":"郭祥正","content":"结宇古城边，能诗复悟禅。钵分摩诘饭，池种远公莲。竹飐春烟静，禽歌夜月圆。洁身吾有趣，回首谢尘缘。","dynasty":"宋代","title":"白莲启日上人退避长老之命以四韵高之"}
{"author":"郭祥正","content":"焚香瞻五仙，登楼瞰沧海。题轩名双林，却酒饭蔬菜。还趋法性寺，烂漫发幽晦。房公润经处，兰茝遗芳在。老木已千年，成林播佳话。危坛半颓缺，曾传祖师戒。达多与药止，古像各潇洒。归时已残阳，心渊生沆瀣。兰亭世俗饮，尚足传异代。佛境清净缘，浩劫永不坏。聊志一日游，结交向方外。","dynasty":"宋代","title":"志游呈蒋帅颖叔"}
{"author":"郭祥正","content":"碧水苍山照眼青，始知朱邑爱桐城。重来二十三年后，犹有斯民眷眷情。","dynasty":"宋代","title":"重来桐城"}
{"author":"郭祥正","content":"沉沉石室乱云间，万事都忘只有閒。暂辍玉堂挥翰手，一时吟遍谢家山。","dynasty":"宋代","title":"和子中修撰石盆题壁二首其一"}
{"author":"郭祥正","content":"去年收帆贵池口，闻君高歌撞玉斗。今朝至自大湖南，五溪新事为君谈。一年往返七千里，乡国生还真可喜。君家白醪应已熟，正好齐山泛黄菊。","dynasty":"宋代","title":"舟经池州先寄夏寺丞"}
{"author":"郭祥正","content":"神凝光自生，洞房玄照映。青丝散垂腰，目采流玉镜。共谈上清事，精微寄馀咏。乐酣会既分，双驾还霄岭。","dynasty":"宋代","title":"游仙一十九首其十七"}
{"author":"郭祥正","content":"老木不知年，苍藤已垂地。高枝生晚阴，低枝散凉气。好鸟时复来，鸣声似弦吹。道人开小轩，幽庭增广庇。庬眉霜雪顶，休焉释尘累。馀功又及物，丹砂和灵剂。一粒愈沉疴，求者四方至。应接运真悲，平等均我施。相逢惜已晚，残光念如寄。何当择深山，同师乐禅味。","dynasty":"宋代","title":"题妙胜院西轩并赠权师"}
{"author":"郭祥正","content":"嚼君老句胜牛乳，又如旱稼濛甘雨。龙眠一别鱼雁稀，几度看云与云语。凤池摇笔赞帝龄，珠玑洒落黄金城。鼻端去垩鬼胆破，霹雳轰车风雨惊。事君以道非难事，不羡昔人囊有智。柏梁屹屹汉庭材，宝鼎颙颙周庙器。我在江湖寄此身，碧芦青荇远黄尘。感君问我尚安否，病树前头万木春。强汎月船追李白，无人爱客似田文。","dynasty":"宋代","title":"中书舍人陈公元舆以诗送吾儿鼎赴尉慎邑卒章见及遂次原韵和答"}
{"author":"郭祥正","content":"溪源深几里，绝壁泻惊湍。欲识下岩处，请君台上看。","dynasty":"宋代","title":"西岩寺六题其三看泉台"}
{"author":"郭祥正","content":"二景结良匹，曾非尘虑侵。欣欣启皓齿，玉佩扬清音。碧河并绛实，采濯期追寻。言舒意亦散，双好永齐心。","dynasty":"宋代","title":"游仙一十九首其十六"}
{"author":"郭祥正","content":"骨相殊屯贱，无官只有阶。半生萍梗过，两鬓雪霜排。去国肠空断，求田心未谐。新交莫相笑，中立一枝柴。","dynasty":"宋代","title":"自遣"}
{"author":"郭祥正","content":"一庵丹荔下，更与画桥邻。不许尘埃到，每期风月亲。好音闻度鸟，斜影辨疏筠。拂拭白藤榻，攲眠稳病身。","dynasty":"宋代","title":"西庵"}
{"author":"郭祥正","content":"雨过添幽事，褰裳步暖沙。竹梢含净雾，藤刺罥轻槎。鸂鶒双随浪，蜻蜓对觅花。老夫诗思惬，颇觉日沉车。","dynasty":"宋代","title":"雨过"}
{"author":"郭祥正","content":"野寺盘山腹，高秋雨霁天。拂檐云漫漫，穿竹水涓涓。接食怜驯鸟，支筇慕老禅。经年无客到，门巷叠青钱。","dynasty":"宋代","title":"野寺"}
{"author":"郭祥正","content":"川涨那堪雨，今朝喜晚晴。幽花萦露重，浊水止蛙鸣。圩稻应全刈，村醪可强倾。吾虽无一亩，亦足慰馀生。","dynasty":"宋代","title":"晚晴"}
{"author":"郭祥正","content":"屏迹已恨晚，疲躯今自由。百年无七十，一日有千忧。觅酒开青眼，凭诗遣白头。莫言宾客少，池上两三鸥。","dynasty":"宋代","title":"屏迹"}
{"author":"郭祥正","content":"晓起梳头毕，开窗却卧时。素烟收枕席，红日上藩篱。仰面看书卷，移床近酒池。纷纷万方事，安用老夫知。","dynasty":"宋代","title":"却卧"}
{"author":"郭祥正","content":"病久人情厌，经旬客不来。帘因风力卷，门待月华开。柳上新蝉咽，城头暮角哀。劳生随物化，孰免葬蒿莱。","dynasty":"宋代","title":"无客"}
{"author":"郭祥正","content":"肃肃秋容净，萧萧门巷深。荆榛元自合，车马少过寻。问婢催蔬熟，呼儿取酒斟。藤床未成寐，野鸟噪归林。","dynasty":"宋代","title":"门巷"}
{"author":"郭祥正","content":"赋分从来薄，明时敢妄干。六年悲对狱，五十速休官。水送云天净，山开洞壑寒。一枝能息影，何暇北溟宽。","dynasty":"宋代","title":"赋分"}
{"author":"郭祥正","content":"妾抬纤纤手，一拂白玉琴。琴声写三叠，寄妾万里心。朱弦断可续，妾心常不足。才惊枫叶丹，又见杨枝绿。望君君未到，妾貌宁长好。云鬓懒重梳，从教似秋草。","dynasty":"宋代","title":"庐陵乐府十首其一"}
{"author":"郭祥正","content":"春风归未归，白日一何速。偶陪御史骢，逶迤傍林麓。名花结深洞，繁枝缀寒玉。疏青爱老柏，壮节咏孤竹。诸君皆俊贤，笑傲失羁束。何生家最穷，昨日旋籴粟。尚能邀我饮，盘馔逮张烛。今夕宁须辞，酩酊固所欲。醉则骑马归，官长定不辱。酒行姑徐之，聊用讲心曲。","dynasty":"宋代","title":"蒋颖叔席上"}
{"author":"郭祥正","content":"菖蒲涧底生九节，流水遂作菖蒲香。安期服之已仙去，漫脱双舄留秦皇。秦皇杀伐自无度，年龄社稷何由长。蓬莱毕竟不可见，十祠千载聊相望。散发追之又无迹，后来诡谲传崔郎。至今正月二十五，城北夹道珠帘张。元戎要宾锤大鼓，老蛮献馔烧肥羊。倾城尽作蒲涧饮，美俗眷恋神仙乡。穿云丝竹度别浦，绕山金翠明残阳。我乘款段到已晚，越台仅得参壶觞。公携大句使我读，冰澌戛齿清琅琅。张侯继作亦精敏，兰茝相倚传芬芳。却寻陈事考僭迹，死佗称帝鋹称王。基山控海恃远崄，大明一出旋消亡。岂如戴主效臣节，白骨虽朽忠名彰。只今神孙太母圣，天下击壤歌时康。佳期不邀墓中鬼，乐民之乐真循良。勒词苍崖告万古，蒲涧之会无淫荒。","dynasty":"宋代","title":"蒲涧奉呈蒋帅待制"}
{"author":"郭祥正","content":"十刹密相望，林开一坞香。木鱼声渐急，山衲下云房。","dynasty":"宋代","title":"和杨公济钱塘西湖百题其八十四大慈坞"}
{"author":"郭祥正","content":"去日不可追，来日已无多。衰颓复自念，迁谢当奈何。贤达并贱愚，百岁同消磨。不如泳觞酌，徘徊眄庭柯。流翠自成幄，好风时经过。憎爱理兼忘，虚淡神所和。运尽即随尽，葬骨南山坡。","dynasty":"宋代","title":"自释二首其一"}
{"author":"郭祥正","content":"予将归兮而有言，德眇薄兮言弗见信。孝乎为孝兮友于弟昆，奚为为政兮予之所存。慨日月兮往而不返，吾亲八十兮事之云晚。朝廷清明兮予忠曷施，道弗行于家兮何以教吾民之为哉。呜呼，耕吾土兮足以食，条吾桑兮足以衣。予奉亲兮孰不可乐，予治身兮尤以为宜。蹇何忧兮何思，恬无闷兮无知。休欤归乎，以退为进乎，予发诸诚乎，言谁弗信乎。","dynasty":"宋代","title":"广言归"}
{"author":"郭祥正","content":"闻师飞锡来，七日远荤饮。欣谐清净谈，中夜未能寝。师提宝公刀，为我裁古锦。言归不须忙，溪上冰雪凛。","dynasty":"宋代","title":"喜钟山泉禅师见过"}
{"author":"郭祥正","content":"清秋送残暑，隔屋忽闻砧。远震星河夜，遥兴关塞心。欲知针缕密，即是泪痕深。他日功成后，逢人寄好音。","dynasty":"宋代","title":"捣衣"}
{"author":"郭祥正","content":"唯欠子瞻诗。","dynasty":"宋代","title":"句"}
{"author":"郭祥正","content":"龙卧苍山下，岂知今古春。不忧雷雨作，头角本非真。","dynasty":"宋代","title":"和杨公济钱塘西湖百题其四十六卧龙石"}
{"author":"郭祥正","content":"泗水初倾盖，西江再逆舟。策能诛贼灭，心不为身谋。夜永谈无寐，樽空幸少留。迟明还惜别，飞桨下滩头。","dynasty":"宋代","title":"竹子滩逢广漕张公诩二首其一"}
{"author":"郭祥正","content":"耿夫子，闻悬车。齿清发绀殊未老，璨璨满腹怀明珠。耻随黄雀啄官粟，矫翼直与冥鸿俱。东城之下，言还旧庐。田有秫稻，池有嘉鱼。林有美木，圃有青蔬。笑傲樽俎，俯仰琴书。与其折腰以群辱，孰若洁身而自娱。予将蹴滔天之高浪，跨横海之长鲸。揽午夜之明月，邀逸驾于赤城。酌王母之琼液，献商皓之玉觥。于是挥手景驻，长啸风生。投冠缨于下土，化鳞鬣于北溟也。","dynasty":"宋代","title":"杂言寄耿天骘"}
{"author":"郭祥正","content":"释子能儒言，迥出惠远上。庵中阅遗编，光焰高万丈。","dynasty":"宋代","title":"和杨公济钱塘西湖百题其四十九西庵"}
{"author":"郭祥正","content":"宦情聊落甚，况在九溪边。瘴雾易成雨，飓风偏覆船。水残馀盗贼，村迥少人烟。欲达中州信，迢迢路六千。","dynasty":"宋代","title":"宦情"}
{"author":"郭祥正","content":"碧云暮合庐山头，夜蛩声撼乡园愁。忽然一见旧游客，贳酒不惜千金裘。高谈稍听吐胸臆，歘如野烧光难收。虎豹哀嗥走不彻，猎网四面谁能搜。嗟予慄慄畏事者，兀坐视予劳双眸。主人欣欢亟扫室，雁榻旋列横霜秋。两溪倒碧泻明月，松窗左右风飗飗。长篇赠我不可和，和声酸涩令人羞。","dynasty":"宋代","title":"酬魏炎秀才"}
{"author":"郭祥正","content":"番禺城北越王台，登临下瞰何壮哉。三城连环铁为瓮，睥睨百世无倾摧。蕃坊翠塔卓椽笔，欲蘸河汉濡烟煤。沧溟忽见飓风作，雪山崩倒随惊雷。有时一碧渟万里，洗濯日月光明开。屯门钲铙杂大鼓，舶船接尾天南回。斛量珠玑若市米，担束犀象如肩柴。越王胡为易驯服，陆生辩与秦仪偕。当时贡物竞何有，汉家宫殿今蒿莱。邦人每逢二月二，熙熙载酒倾城来。元戎广宴命宾客，即时海若收风霾。群心愈喜召和气，百伎尽入呈优俳。乐声珊珊送妙舞，春色盎盎浮樽罍。鬼奴金盘献羊卨，蔷薇瓶水倾诸怀。嗟余老钝已茅塞，坐视珠履惭追陪。青蝇何知附骥尾，伯乐底事矜驽骀。番禺虽盛公岂爱，亭亭自是岩廊材。千年故事写长句，指画造化回枯荄。昌黎气焰遂低缩，瓦砾未足当琼瑰。仙姿劝公莫妄想，元鼎久待调盐梅。","dynasty":"宋代","title":"广州越王台呈蒋帅待制"}
{"author":"郭祥正","content":"宣城重见谢玄晖，只恐斯民不久依。为报圣朝容谏诤，南床虚位待公归。","dynasty":"宋代","title":"再送贾明叔侍御"}
{"author":"郭祥正","content":"忽领外台檄，离家不辞艰。破雪陟远道，侵星出重关。提刀聊四顾，决狱谈笑间。旦经五峰寺，遂发九华山。朗饮云泉秀，妙依松石闲。琳琅如得句，先寄南风还。","dynasty":"宋代","title":"送倪敦复往池州决狱"}
{"author":"郭祥正","content":"明公青霄我平地，才不超群怀厚愧。小邦苟禄度残年，侧望车尘掩玼疠。海浪翻云古渡头，感公为我须臾留。请说相逢在何处，上下梅山成昨游。忽得新诗惊老格，飘飘真是金门客。蹇驴已困何由攀，一夜微吟添鬓白。","dynasty":"宋代","title":"酬运判毛正仲"}
{"author":"郭祥正","content":"每欲收吴势未任，绕城凿浦迹堪寻。不知战罢楼船散，空见春归荇菜深。一坐清风吹往事，四筵白酒洗烦襟。公提椽笔诗无敌，未必张辽善醉吟。","dynasty":"宋代","title":"次韵行中龙图游后浦六首其二"}
{"author":"郭祥正","content":"仙梁飞去有遗坛，融结工夫玉未乾。一片碧烟鸾舞破，数枝红蕊鹿衔残。雨经梅涧芝田熟，路入萧家月屋寒。晚景自怜行六十，欲求逐马问黄冠。","dynasty":"宋代","title":"寄题玉笥观兼简道正求逐马草草名逐马谓服之久则可以行逐良马"}
{"author":"郭祥正","content":"雨过添幽事，褰裳步暖沙。竹梢含净雾，藤刺罥轻槎。鸂鶒双随浪，蜻蜓对觅花。老夫诗思惬，颇觉日沉车。","dynasty":"宋代","title":"雨过"}
{"author":"郭祥正","content":"学道多年未得仙，漫将芝草种瑶田。索纶不起龙吞钓，为问渔翁直几钱。","dynasty":"宋代","title":"游生米施真君观阅李德素旧题五绝句遂次韵和之其二"}
{"author":"郭祥正","content":"江路分韶广，城楼压郡东。妓歌星汉上，客醉水云中。泼墨天涵暝，铺绡月映空。登临逢此景，不复念途穷。","dynasty":"宋代","title":"英州烟雨楼"}
{"author":"郭祥正","content":"三十年前湓浦尉，五千里外解符归。庐山相见应相笑，为借云泉一濯衣。","dynasty":"宋代","title":"望庐山二首其二"}
{"author":"郭祥正","content":"小屿春归后，青浦涡渚东。日高鱼鸟散，烟淡一林风。","dynasty":"宋代","title":"和杨公济钱塘西湖百题其四十三涡渚东屿"}
{"author":"郭祥正","content":"野寺三秋别，缄书一度收。青开今日眼，白尽昔年头。高义嗟难得，劳生苦远游。新亭名六以，真妄复何求。","dynasty":"宋代","title":"得瑞金晖评上人书因以酬之"}
{"author":"郭祥正","content":"感君飞盖过云林，浊酒沽来取次斟。冠帻攲斜倾醉耳，水声松响洗尘心。","dynasty":"宋代","title":"李伯华见过小饮二首其二"}
{"author":"郭祥正","content":"西斋吾所构，檐角颇依林。潇洒松篁影，暄和燕雀音。青春那肯住，白发任相侵。稍悟渊明乐，时时抚素琴。","dynasty":"宋代","title":"西斋二首其一"}
{"author":"郭祥正","content":"横披五尺素，中有万叠山。山卜千丈溪，恍疑泻潺潺。西风偃古木，惨淡秋色顽。蓼红菱荇碧，缺岸如破环。小舟半阁沙，茅屋深无关。三牛行啮草，一犊随母还。牧儿掣牛鼻，望家喜生颜。欲知田家乐，此趣何由攀。而况画手妙，意思能馀闲。远出物象外，不在粉墨间。临之发孤兴，飘忽辞尘寰。","dynasty":"宋代","title":"李公择学士出示胡九龄归牧图"}
{"author":"郭祥正","content":"松径沿溪溪水深，水光澄碧倒松阴。浮杯可酌刘伶酒，坐石仍弹靖节琴。无数轻鸥随出处，几番佳客伴登临。自嗟罗网何时脱，往濯尘缨为一吟。","dynasty":"宋代","title":"次韵元舆题王祖圣南涧楼清斯亭二首其二"}
{"author":"郭祥正","content":"四月长汀郭，晴多暑气浓。欲眠难藉草，选荫必依松。绿水遥思濯，青云底处逢。西岩残照尽，挥扇待疏钟。","dynasty":"宋代","title":"挥扇"}
{"author":"郭祥正","content":"密竹疏松斗老苍，惊飞白鸟不成双。楼船飘忽随朝电，佛炬青荧彻夜窗。携酒且来寻岛屿，投竿那用忆湖江。君看雨过铺晴练，得句须令小谢降。","dynasty":"宋代","title":"次韵行中龙图游后浦六首其一"}
{"author":"郭祥正","content":"不登高，不饮酒，漠漠黄沙翳衰柳。扁舟系缆未敢行，江头白浪蛟龙吼。故园菊花应烂漫，客路无穷但搔首。却忆齐山小杜歌，人世难逢笑开口。","dynasty":"宋代","title":"槠溪重九阻风戏呈同行黎东美"}
{"author":"郭祥正","content":"隔江望白纻，葱苍压牛渚。却忆跨黄犊，渡桥溪东去。悠悠登此山，直待圆蟾午。汗漫丹湖水，万顷浸天宇。北斗酌不乾，光烱反吞吐。诸峰若案几，白云俯可取。览景壮我怀，长谣念前古。传闻桓将军，致酒领歌舞。雄风回秋霜，英声散鼍鼓。宁知千载后，荒榛老狐鼠。男儿及时乐，一饷亦足许。前年翰林公，绝顶构堂庑。我方客沅湘，盛事未能睹。及今佐肥幕，治狱历阳府。注目聊独吟，何时达庭户。","dynasty":"宋代","title":"望白纻山"}
{"author":"郭祥正","content":"虎兮弗食子，谁谓虎性恶。一见慈孝人，帖身不敢缚。旧庐当绝巅，今寺据幽壑。人虎皆已非，断碑苍藓剥。","dynasty":"宋代","title":"题冶父山实际禅院"}
{"author":"郭祥正","content":"陈子贫无居，东家借茅屋。达士宁羞贫，四方所居隩。平台荔阴下，天匠资尔筑。青分一畦兰，绿种万竿玉。幸遭文明运，志岂效孤竹。又非远人音，欲以逃空谷。翛然置藤榻，示疾肖金粟。咒饭施诸鬼，夜半风肃肃。嗟予在罗网，未暇亲杞菊。忧愁无端来，刀剑搅胸腹。渺思泛沧浪，期君濯双足。时或临大野，泥耕看健犊。","dynasty":"宋代","title":"陈安止迁居三首其二"}
{"author":"郭祥正","content":"青布为巾白布裘，逢人不拜肯低柔。一缸浊酒凝春绿，只与云山相献酬。","dynasty":"宋代","title":"永安再见裴材山人二首其一"}
{"author":"郭祥正","content":"隔江为宰便庭帏，归去青霄结主知。租赋宽平民共乐，文书清简吏常饥。始终不变温如玉，离别相怜醉似泥。上国故人应问我，为言耕钓老明时。","dynasty":"宋代","title":"送魏汝士宣德"}
{"author":"郭祥正","content":"一病三旬久，脾衰秋气侵。谁怜形影瘦，犹喜月相寻。","dynasty":"宋代","title":"病中对月"}
{"author":"郭祥正","content":"飘飘飞盖入仙山，楼阁初逢碧霭间。为问蟠桃今熟未，客来一食欲忘还。","dynasty":"宋代","title":"入承天观二首其一"}
{"author":"郭祥正","content":"君不见，欧阳公，在琅琊。酿泉为酒饮辄醉，自号醉翁乐无涯。醉来落笔驱龙蛇，电雹万里轰雷车。浓阴却扫吐朝日，草木妍媚春争华。斯人往矣道将丧，虽遇绝景谁能誇。又不见卧龙山下一泓水，源接银河甘且美。惜哉无名人不闻，唯有寒云弄清泚。君携天上小团月，来就斯泉烹一啜。不觉两腋习习清风生，便欲飞归紫金阙。挽君且住君少留，人生难得名山游。汲泉涤砚请君发佳唱，铿金戛玉摇商秋。斯泉便与酿泉比，泉价诗名无表里。自愧学诗三十年，缩手袖间惊血指。君如欧阳公，我非苏与梅。但能泉上伴君饮，高咏阁笔无由陪。明年茶熟君应去，愁对苍崖咏佳句。","dynasty":"宋代","title":"卧龙山泉上茗酌呈太守陈元舆"}
{"author":"郭祥正","content":"南出九江城，西下五老冈。倏然一径二三里，流水散漫桃花香。桃花回环蔽深屋，犬吠游人人扣竹。青衣借问来何为，正是刘郎春酒熟。刘郎不厌客，抚掌邀我曹。西亭有榻醉可卧，下临大江万顷之洪涛。长帆出没送孤鸟，月飞不过哀猿嗥。更爱双剑峰，正落南窗外。天公好仁不用武，太古光铓未磨淬。谁怀邪佞心，见之胆应碎。淮山在天末，寒青亦相对。微风时一来，松柏摇苍佩。顷刻神官驱黑龙，汹汹兴云变明晦。地势虽高直可惊，酒行且止䏑休嘬。刘郎顾我笑，为言向苦悲。阴晴非汝职，不醉将畴归。归来乎，频相过，西亭把酒共君歌。","dynasty":"宋代","title":"留题九江刘秀才西亭"}
{"author":"郭祥正","content":"身滞历阳浦，心倾牛渚云。圣人开六合，于此渡三军。霸气扫无迹，神功千载闻。明朝有归兴，石上洗尘纷。","dynasty":"宋代","title":"望牛渚有感三首其一"}
{"author":"郭祥正","content":"谁云月无私，那知月有情。我住月亦住，君行月亦行。致此一壶酒，都忘千岁名。胸中各有月，莫遣暗云生。","dynasty":"宋代","title":"对酒爱月示客"}
{"author":"郭祥正","content":"云颙辞世几番春，老令霜髯未变尘。重拂旧题悲往事，幻身今幸作閒人。","dynasty":"宋代","title":"浮山阻雨二首其二"}
{"author":"郭祥正","content":"春光湖水满，春色柳洲深。莫作风中线，条条系客心。","dynasty":"宋代","title":"和杨公济钱塘西湖百题其三柳洲"}
{"author":"郭祥正","content":"六载为南郡，归时雪满颠。一家才度岭，单骑欲朝天。介洁终无玷，精神老尚全。十分愁别酒，魂断鹄亭前。","dynasty":"宋代","title":"送象守贾正夫朝奉还台二首其一"}
{"author":"郭祥正","content":"爱此城南静，穷年守茅舍。无能聊自安，有智必趋诈。红蕖笑池面，白鹭时时下。呼儿补疏篱，选吉得天赦。","dynasty":"宋代","title":"溪上闲居其二"}
{"author":"郭祥正","content":"白云微散月华生，月下白云和月明。白云犹解背人去，明月只知随我行。我行不停月未落，心期白云出寥廓。披云揖月邀嫦娥，愿携素手濯银河。","dynasty":"宋代","title":"云月歌其一"}
{"author":"郭祥正","content":"斗杓东指斡春回，乐奏升平助殷雷。鱼跃原无溪面冻，雪光散作岭头梅。主人和气均千里，北客归怀寄一杯。色满皇州三殿喜，琼林先放桂花开。","dynasty":"宋代","title":"凌江立春日呈黎东美太守"}
{"author":"郭祥正","content":"楼下水连天，楼居即水仙。何须把黄卷，极目尽红莲。","dynasty":"宋代","title":"和杨公济钱塘西湖百题其五看经楼"}
{"author":"郭祥正","content":"朱夏久不雨，川源条然涨。三潮渺相连，狂风蹴高浪。蛟龙递出没，鱼鳖随浩荡。群山悄低徊，阡陌失背向。嗟嗟圩中田，一埂安可障。去年已大潦，十户九凋丧。幸赖官廪实，嚣嚣命所仰。官廪今已空，农事未敢望。理水竟无术，祈祷俟灵贶。退寸复进尺，潮势颇难量。彼苍罪斯民，杀戮不以杖。令人思禹功，巍巍百王上。","dynasty":"宋代","title":"川涨"}
{"author":"郭祥正","content":"昔人多嗜酒，今我酷怜茶。软玉裁成饼，轻云散作花。石泉助甘滑，肠胃涤烦邪。却怪少陵客，曾无新句誇。","dynasty":"宋代","title":"招孜祐二长老尝茶二首其二"}
{"author":"郭祥正","content":"欲上层楼足力微，世情尘事老方知。离骚一曲何人会，空使潇湘鬼物悲。","dynasty":"宋代","title":"再登南楼怀元舆三首其一"}
{"author":"郭祥正","content":"伯玉弘农后，轩轩真丈夫。首虽峨武弁，满腹藏诗书。三年监郡兵，一日云解符。考之闾井言，公廉卒如初。未尝害一物，纵舍乃有馀。我方卧空屋，袒跣与世疏。感君数相过，晨坐定及晡。新诗并美酒，问遗无时无。老境重可惜，远别复何如。羡君五福全，客官奚拘拘。子孙俱禄仕，京城富园闾。精神趁强健，优游早悬车。祝君可以归，为君吟归欤。","dynasty":"宋代","title":"送杨缜供备还京"}
{"author":"郭祥正","content":"悠悠岁月走惊湍，四十三时便弃官。座上得陪诸老醉，樽前须尽一生欢。花含馀恨春将去，棋算成功局未残。欲向金城传盛事，新诗聊代画图看。","dynasty":"宋代","title":"渊卿席上和李天贶四韵时与钟离中散并予共四人"}
{"author":"郭祥正","content":"茸茸绿芷香先吐，点点绯桃萼半敷。却忆江南江水满，一条晴练接天铺。","dynasty":"宋代","title":"次韵安止春词十首其七"}
{"author":"郭祥正","content":"鹿入望夷秦欲灭，真剑先流白蛇血。尉佗椎髻尔何为，漫占海隅蛟蜃穴。祝融之符天下归，岂假陆生三寸舌。千金装橐未为多，更上高台拜尧阙。至今人说朝汉台，不知此地藏蒿莱。使君好事一登赏，譬若古镜初磨开。香炉烟生石门晓，三山翠拥浮丘来。风松自作笙箫响，暮霞却捲旌旗回。长空无碍鸟无迹，人事宁须问今昔。琼浆且泛琉璃船，满眼夕阳留不得。登台何似登金门，烂吐文章侍君侧。愿公归作老姚崇，莫学江东穷李白。","dynasty":"宋代","title":"朝汉台寄呈蒋帅待制"}
{"author":"郭祥正","content":"丹青严像貌，藻荇荐杯盘。月掩庙门静，龙蛇惊夜寒。","dynasty":"宋代","title":"和杨公济钱塘西湖百题其九水仙庙"}
{"author":"郭祥正","content":"清秋送残暑，隔屋忽闻砧。远震星河夜，遥兴关塞心。欲知针缕密，即是泪痕深。他日功成后，逢人寄好音。","dynasty":"宋代","title":"捣衣"}
{"author":"郭祥正","content":"寻春眷眷惜春回，四序相新一气催。桃李无言贪结子，野棠閒淡为谁开。","dynasty":"宋代","title":"又和其九"}
{"author":"郭祥正","content":"跨空起高阁，北望敬亭山。白云无根蒂，舒卷随风还。或堕溪水上，却萦松石间。就之既明灭，了然不可攀。谢公赛雨诗，千秋泻潺潺。李白弄月处，寒光湛清湾。神交自冥合，彷佛眉睫间。使我恋此境，每来终日閒。如何一挥手，失势落尘寰。功业复未就，但惊须鬓斑。沧浪不可濯，执热长汗颜。缅怀大道师，焚香坐玄关。悲心度群苦，振锡鸣金镮。行当禀慈诲，惠照开昏顽。","dynasty":"宋代","title":"怀平云阁兼简明惠大师仙公"}
{"author":"郭祥正","content":"仰攀明月轮，俯瞰沧海渊。乾坤惜形胜，此池何其偏。灵溪九龙跃，仙山一峰圆。微红散晴绮，远碧衬瑶烟。幽香发野秀，接语皆老禅。缘何近城郭，了无人世諠。邂逅摄邦守，所乐多林泉。唯忧代者至，不得经残年。老矣宁复来，吟哦强留连。他时考陈迹，不灭斯亭篇。","dynasty":"宋代","title":"题月渊亭"}
{"author":"郭祥正","content":"盎盎酒杯绿，披披花萼笑。虽无同心客，幸有白日照。趋时性已拙，悲歌声不妙。素发未能归，猿鸟应相诮。","dynasty":"宋代","title":"感春二首其二"}
{"author":"郭祥正","content":"清溪安在哉，欲弄清溪水。更邀琴高生，携竿会于此。日落翠屏间，鸡鸣桃花里。不见避秦人，谁嗟远游子。","dynasty":"宋代","title":"追和李白宣州清溪"}
{"author":"郭祥正","content":"悲阳春，阳春可乐胡为悲。桃花枝上开未足，数片已逐狂风吹。阳春能来不能久，年少看花今白首。击毬驰马力已疲，欲傍樽罍先怕酒。佳人如皓月，顾我犹衰蓬。相倚不相似，两心何可同。请折并蒂花，更看鸳鸯鸟。容华与毛羽，相鲜乃为好。挥手谢佳人，浩歌悲阳春。阳春易衰歇，尔貌岂长新。","dynasty":"宋代","title":"悲阳春"}
{"author":"郭祥正","content":"三春复作历阳游，倾听高谈洗我忧。已出重城望宾榻，暗天风雨泊孤舟。","dynasty":"宋代","title":"城西阻雨寄纯父太守"}
{"author":"郭祥正","content":"五峰相向碧参差，插地擎天力不衰。要学世人头亦白，晴烟时起数条丝。","dynasty":"宋代","title":"罗汉院五老亭"}
{"author":"郭祥正","content":"名山寺多占，此寺山尤名。妙云镇弥覆，层层结缦缨。日光昼微开，灿射黄金城。木老枝叶简，水长音韵清。五峰如绀莲，中有楼殿横。是必龙华宫，禅禅悟无生。一灯破群暗，众灯迭相明。纷空素葩坠，悲晚孤猿惊。予方困邅途，寓宿骨已轻。愿言永栖此，读尽宝藏经。顾盼适所适，了绝物外营。马秣仆亦饭，奈何催北征。","dynasty":"宋代","title":"游云盖寺"}
{"author":"郭祥正","content":"衡茅颇幽独，物景资所好。脩篁清风来，远渚晓烟冒。才短难趋时，囊空不忧盗。静几无纤尘，焚香读真诰。","dynasty":"宋代","title":"溪上闲居其三"}
{"author":"郭祥正","content":"昔号九仙子，今名九莲华。差差浮碧海，叶叶散晴霞。积霭迷金寺，飞流溅雪崖。开帘陪岸帻，须觅夏侯家。","dynasty":"宋代","title":"盛仲举秀才归自九华极谈胜赏亟取李白九华联句原韵作二首志之其二"}
{"author":"郭祥正","content":"洛阳名誉弟兄兼，雾拂青天幸一瞻。善政及瓜民惜去，美材如玉士称淹。风摇湖浪应须避，马溅春泥不用嫌。闻说朝廷图旧德，姓名交奏动宸严。","dynasty":"宋代","title":"送庐倅赵习之朝奉还台"}
{"author":"郭祥正","content":"生前势有殊，死去分始齐。且将耳目静，安用亲旧啼。鸿雁任南北，日月随东西。陵谷亦已变，道化复何为。","dynasty":"宋代","title":"拟挽歌五首其三"}
{"author":"郭祥正","content":"要客来何晚，重乾漉酒巾。玉琴虚别操，藤榻恐流尘。山暗萧萧雨，花辞短短春。杖藜慵缓步，愁杀独游人。","dynasty":"宋代","title":"要客"}
{"author":"郭祥正","content":"攀沿日月窟，遂观天地枢。捣金铸豪英，抟糟酝庸愚。校量宿所造，报应无差铢。丁宁与世言，安分勿浪图。","dynasty":"宋代","title":"游仙一十九首其十三"}
{"author":"郭祥正","content":"未能骑黄鹤，高飞出尘寰。且来跨白鹿，隐见苍崖间。谁为鹿峰亭，名闻戴氏园。仙者去已远，捲帘对青山。秀木染深坞，鸣泉挂危栏。春风吹绿鬓，皓月颓朱颜。宾朋合簪履，昆季芬芝兰。黄鹤安足骑，白鹿不须跨。但愿有浊酒，长啸此峰下。醉醒醒复醉，黄金任高价。","dynasty":"宋代","title":"戴氏鹿峰亭二首呈同游其二"}
{"author":"郭祥正","content":"高台千尺俯江干，达观宁论眼界宽。但见青山围远水，不知何处是长安。","dynasty":"宋代","title":"达观台黄鲁直名之二首其二"}
{"author":"郭祥正","content":"西江赴海穿双峡，十里寒青半天插。晴空倒影连明河，滔滔不碍鲸鱼呷。绞绡高覆紫微冠，翠簟平铺玉皇榻。中藏石室与嵩台，巨壁棱层老鳞甲。欲飞未去凤逶迤，将蛰还伸龙匼匝。浪摇蓬岛何其危，桂塞广寒无乃狭。大匠不由基构成，洞门大启无人扃。六月来游乃挟纩，酌酒向口疑冰生。三溪诘曲愈难涉，举烛但爱烟溟溟。返似霜缣见山水，画手只许吴生是。有谁文采如昌黎，物物为我从头记。自惭才短空冥搜，俚语未足苍崖留。元戎闻之索大笔，默坐远想书胜游。凭凌风力若捕虎，窘束景象如缚仇。那知子厚号雅健，不识谢守为风流。桓桓斯人富学海，少陵重生谪仙在。琮琤击玉敲黄金，倚马千言未尝改。高下岂必世俗知，浩气已充天壤内。又如淮阴善将略，不战能令敌先败。暂辞侍从来东南，羊城异日为傅岩。不唯巴笺吟咏足，即看玉牒功名镵。滁阳吴公昔曾赋，落落文华精注措。毛侯亦许送和章，马上横戈写长句。孰云高要陋且遐，三篇入石神鬼嗟。愿挥硬画夺剑戟，下视鸟迹初遗沙。此心虽大虑转小，刻就颇忧龙作蛇。譬之博奕仲尼与，群儿恶用相识哗。端溪石工古称妙，年年琢砚供正衙。刚刀截碑易于砚，龟螭相射生彤霞。岐山石鼓久缺矣，苦县光和真瘦耶。流传万本入中国，谁怜此乐瘴水涯。共探泉石造淡漠，岂忆冠盖追荣华。公思归乎欲致主，四方飘泊予为家。予意无留亦无去，等将幻质随杨花。","dynasty":"宋代","title":"奉和广帅蒋颖叔留题石室"}
{"author":"郭祥正","content":"念念递迁谢，新新来未停。把镜览素发，不觉今年生。生世能几何，焰长烛愈短。劝吾杯中物，到手莫辞满。阳春才烂漫，花片已飞舞。纷如晴后雪，半作燕巢土。尧舜竟何在，楚汉空战争。胜负一日事，寂寥千载名。隐几聊自悲，悲竟复长啸。真体元空无，谁与我同调。","dynasty":"宋代","title":"把镜"}
{"author":"郭祥正","content":"暑雨霏微湿翠岚，共投萧寺解尘骖。黄粱初熟鲟羹美，恰称嵇家七不堪。","dynasty":"宋代","title":"城东延福禅院避暑五首其二"}
{"author":"郭祥正","content":"明月随人渡流水。","dynasty":"宋代","title":"句其一"}
{"author":"郭祥正","content":"禅师古豪英，识之恨已晚。浩气虽自充，灵标固天产。琼枝玉府秀，春波镜湖满。妙趣玄中玄，高谈简复简。痊予万古病，金刀刮昏眼。朗如秋月明，不害浮云生。始知金仙教，六幽同一情。一情亦何有，纷纷逐妍丑。遂令世上人，浮沉嗟白首。我愿卿相知，荐师为国师。一言了万化，尧舜诚无为。逢时扬至道，旷劫开群迷。儒佛实皆圣，胡为相是非。本亡末愈弱，行伪言空持。呜呼可奈何，师也予同归。","dynasty":"宋代","title":"赠圆通讷禅师"}
{"author":"郭祥正","content":"云溶溶，风习习，桃花露点胭脂湿。青春归尽人未归，原武冈头时独立。","dynasty":"宋代","title":"原武按堤"}
{"author":"郭祥正","content":"头陀楼阁坐青烟，画屏正落南檐前。主人隐几写风物，幅巾莹爽南昌仙。仙翁读书五千卷，道与世背多聱邅。安之不扰静以养，逸我寿老全于天。帘栊疏疏白光透，栏槛寂寂花阴圆。黄鹂弄巧子趁母，白酒酿熟金为船。渊明醉矣客可去，细藤织榻闲攲眠。君不见黄鹤楼，鹦鹉洲，碧云欲合天自晚，芳草无情春亦愁。祢衡白骨瘗何处，曹王旧曲无人收。沈吟往事变华发，不饮何以销吾忧。销忧乎，君且饮，醉来天地真衾枕。","dynasty":"宋代","title":"寄题鄂州李屯田家园仁安亭"}
{"author":"郭祥正","content":"灵石山前路，山深寺更深。不知明月去，空惜白云沉。","dynasty":"宋代","title":"和杨公济钱塘西湖百题其七十八灵石山"}
{"author":"郭祥正","content":"隔涧人家通小桥，家家沽酒可相邀。深沈榕叶遮烦日，浩荡风头驾晚潮。","dynasty":"宋代","title":"城东延福禅院避暑五首其五"}
{"author":"郭祥正","content":"真山返如假，叠径入云屏。不借湖光洗，朝朝泼黛青。","dynasty":"宋代","title":"和杨公济钱塘西湖百题其九十六南屏山"}
{"author":"郭祥正","content":"去兴已翩翩，轻包赴海船。雾收山翠湿，月出浪华鲜。鼓动看风力，浮沈信佛缘。何时达钟阜，重省宝公禅。","dynasty":"宋代","title":"闻惠休师将浮海如吴省宝觉禅师"}
{"author":"郭祥正","content":"学道多年未得仙，漫将芝草种瑶田。索纶不起龙吞钓，为问渔翁直几钱。","dynasty":"宋代","title":"游生米施真君观阅李德素旧题五绝句遂次韵和之其二"}
{"author":"郭祥正","content":"听君弹别鹤，别鹤怨离索。何以动乾坤，六月秋霜落。","dynasty":"宋代","title":"太平天庆观题壁五首其五"}
{"author":"郭祥正","content":"山头腊雪未全消，山下春泉响石桥。方丈不知深几许，马行时有冷香飘。","dynasty":"宋代","title":"琅琊道中"}
{"author":"郭祥正","content":"海鹤冰为骨，霜潭月作心。要宾唯饮酒，焚券不论金。相望萦离恨，何嗟得讣音。春回坟草绿，谁伴夜台吟。","dynasty":"宋代","title":"陈伯育承事挽词二首其一"}
{"author":"郭祥正","content":"三月闽南国，阴寒变惨凄。市楼添酒价，山雨勒莺啼。田父忧春种，商人怯路泥。何当好风日，稚子浴清溪。","dynasty":"宋代","title":"复寒"}
{"author":"郭祥正","content":"岁云暮矣多北风，怒嗥万里吹惊鸿。只今我亦在行旅，陟彼庾岭临苍穹。霜寒不复瘴雾黑，酒贱颇得樽罍红。鼓角看看变新律，烛泪璀璀随残冬。一阶寄禄百无补，白发又送年华终。鬼章虽获万国贺，防边未可旌旗空。中原将帅谁第一，愿如卫霍皆成功。庙堂赫赫用耆旧，熟讲仁义安羌戎。我甘海隅食蚌蛤，饱视两邑调租庸。呜呼不独夔子之国杜陵翁，牙齿半落左耳聋。","dynasty":"宋代","title":"南雄除夜读老杜集至岁云暮矣多北风之句感时抚事命题为"}
{"author":"郭祥正","content":"北风阻船泊湖漘，北望庐阜青无痕。晴云自舒仍自卷，白龙欲眠犹宛转。秋空漠漠秋气浅，碧天蘸水如刀剪。篙师畏浪不敢行，却忆李白骑长鲸。倒回玉鞭击鲸尾，锦袍溅雪洪涛里。霓光溢目精神閒，终日高歌去复还。飞流直下三千尺，风吹银汉落人间。天送醇醪倾北斗，群仙吹箫龙凤吼。李白一饮还一醉，醉来岂知生死累。倏然却返玉皇家，不骑鲸鱼驾鸾车。留连自摘蟠桃花，嚼花吐津染朝霞。不信如今三百载，顽鲸骇浪空相待。","dynasty":"宋代","title":"松门阻风望庐山有怀李白"}
{"author":"郭祥正","content":"风萧萧兮云蔼蔼，泉淙淙兮石皑皑。禽惊人兮，远飞去以复还。客醉其间兮，殊不知为冠带。发被衣颓以自顾兮，谁为吾仇。山花为我一笑兮，山草为我以忘忧。嗟世人之愚兮，竟营营以何求。求百年之宠荣兮，取万世之奴囚。怵谗舌之甚兮，尚毁孔而谤周。咄何得而何失兮，孰为马而为牛。歌数作兮饮未休，石骇以走兮泉凝而不流。起挽石以道泉兮，尔何我尤。吾将去乎世兮，结尔以长年之游。","dynasty":"宋代","title":"山中"}
{"author":"郭祥正","content":"吾家新叠小蓬莱，三尺青天一沼开。更得城南白莲种，花时留待月光来。","dynasty":"宋代","title":"次韵徐希皋解元送白莲栽兼寄昭掾子美三首其一"}
{"author":"郭祥正","content":"磐石发天巧，新亭君所营。席展瑶琪滑，坐久寒阴生。远瀑曳修幔，他山列苍屏。水田白鹭下，霜树青猿鸣。回首同安县，残阳楼观横。不逢车马来，时爱牛羊经。童仆种刈毕，父老樽罍倾。升平信难遇，欢笑聊舒情。况攻李杜吟，字字无淫声。春来成几章，想有基石铭。","dynasty":"宋代","title":"寄题留二君仪田园基"}
{"author":"郭祥正","content":"家风清白世相传，自小能吟晚好禅。潇洒一轩无长物，荔枝茶品写遗篇。","dynasty":"宋代","title":"白莲日师北轩"}
{"author":"郭祥正","content":"三岁悲农事，官仓亦已贫。敕书虽赦狱，恩泽未苏民。南国供输大，中宵涕泗频。一心随草木，无复念沉沦。","dynasty":"宋代","title":"农事"}
{"author":"郭祥正","content":"暑雨收残候，秋云结薄阴。山光翠兼紫，水影净还深。竹密群鸦入，天空一雁沈。兴来搔白首，衰飒愧儒林。","dynasty":"宋代","title":"野望"}
{"author":"郭祥正","content":"倚杖孤亭久，无心辨俗讹。暮山青扫淀，秋汉白浮波。岸震归船鼓，村喧刈稻歌。未收西望眼，问罪有干戈。","dynasty":"宋代","title":"日暮"}
{"author":"郭祥正","content":"天外秋风劲，梁间燕羽稀。营巢雏未老，何地汝成归。蜃泽多楼阁，茅堂无阱机。故园春色动，还趁社前飞。","dynasty":"宋代","title":"归燕"}
{"author":"郭祥正","content":"节物惊心事，抟金菊放花。潜鱼防饵钓，高雁避城笳。南浦秋风冷，西江夕照斜。异乡消息断，林外更闻鸦。","dynasty":"宋代","title":"遣怀"}
{"author":"郭祥正","content":"清秋送残暑，隔屋忽闻砧。远震星河夜，遥兴关塞心。欲知针缕密，即是泪痕深。他日功成后，逢人寄好音。","dynasty":"宋代","title":"捣衣"}
{"author":"郭祥正","content":"独往怜渔艇，群飞爱暮鸥。谁云天地窄，自伴水云游。荇叶青争老，蓼花红半收。江头人事绝，植杖我何忧。","dynasty":"宋代","title":"植杖"}
{"author":"郭祥正","content":"床有牛衣卧，厨供石髓餐。此身知是幻，卒岁不为难。冰合潜蛟冷，云深病鹤寒。青钱无得选，空挂一囊看。","dynasty":"宋代","title":"空囊"}
{"author":"郭祥正","content":"清秋闻笛弄，独立露沾衣。天外云留住，水中龙未归。悠扬声益苦，感激思何微。不似前春听，梅花片片飞。","dynasty":"宋代","title":"秋笛"}
{"author":"郭祥正","content":"秋物已潇洒，临高念岁穷。阵收群雁没，峰断片云空。月色山川内，笛声关塞中。西人未柔服，长策在诸公。","dynasty":"宋代","title":"黄山二首其一"}
{"author":"郭祥正","content":"自得刘郎音信通，遂闻增秩喜无穷。江东子弟谁怜我，洛下文章只有公。形影萧条千里外，交游零落百年中。何当老境重相遇，不话风流话苦空。","dynasty":"宋代","title":"刘交侍禁书报王君安改官监怀州武德镇铎以诗喜之"}
{"author":"郭祥正","content":"欲寻铁索排桥处，只有杨花惨客愁。","dynasty":"宋代","title":"句其二"}
{"author":"郭祥正","content":"姑熟太守真贤豪，洗涤弊垢明官曹。民閒吏竦郡无事，华堂新构临江皋。朱檐斜飞傍星汉，碧瓦不动蟠鲸鳌。酿成玉液宴宾从，手提大笔降风骚。四时景物换耳目，万古治乱评秋毫。嗟予末坐重感激，胸中茅塞时耘耨。山鸡卑栖竟何取，岂合鸾凤返翔翱。紫莼茸蕨味正美，鲜鲚玉缕鸣霜刀。为公一饮直醉倒，坐看万室皆陶陶。谁云江南地偏小，姑熟之堂天下少。丹湖千里浸城东，蒲苇藏烟春渺渺。牛渚对峙凌歊台，长江倒挂天门开。风吹玉乌亿万疋，汉兵卷甲沙场回。有时浪止皓月满，琉璃宇宙无纤埃。帆樯隐隐鸟飞没，渔歌细下天边来。谢元晖，李太白，一生好作江南客。至今遗恨人不知，孤云尚锁青山宅。请公沥酒一吊之，听我长吟壮灵魄。人世百年能几何，高会难逢离别多。一朝公去调鼎鼐，斯堂永作甘棠歌。","dynasty":"宋代","title":"姑熟堂歌赠朱太守"}
{"author":"郭祥正","content":"榕树萧萧一径深，门庭秋静紫苔侵。能依幻质循元觉，默运真悲拔众沈。有想愿分香界饭，忘言求出世间心。旃檀谩把炉中爇，无尽无边结宝阴。","dynasty":"宋代","title":"次韵无逸长老秋居见寄"}
{"author":"郭祥正","content":"李居士，存心最慕韩伯休。州城卖药不二价，世人求我我何求。颜如渥丹眼如漆，和气酣酣吐朝日。偶来握手为一言，照尽五脏平生疾。箧中自取三粒丹，瘦骨坐使春阳还。便当投印弃冠带，与君海上巢名山。深锄茯苓酿酒，极饮形骸可长久。乘槎鼓枻入云涛，醉放一丝携六鳌。","dynasty":"宋代","title":"赠舒州李居士"}
{"author":"郭祥正","content":"深深楼殿妙峰攒，竹露松风夏亦寒。莫道西湖近乾浅，此中曾有老龙蟠。","dynasty":"宋代","title":"国清院"}
{"author":"郭祥正","content":"西山行彻见羌庐，碧玉棱棱奠一区。南去北来头白尽，不知五老鬓斑无。","dynasty":"宋代","title":"望庐山二首其一"}
{"author":"郭祥正","content":"薄昏洲渚鸥凫静，照网渔家灯火红。尽道龙归井泉浊，明朝愿借一帆风。","dynasty":"宋代","title":"庙湾夜泊"}
{"author":"郭祥正","content":"夕阳在窗户，凉气何处来。微风泛庭柯，萧萧历空阶。抱琴一写之，冰霜溅孤怀。但惜对樽酌，而无良友偕。聊将幽独思，滔滔寄长淮。","dynasty":"宋代","title":"怀友二首其一"}
{"author":"郭祥正","content":"重阳相近雁初飞，谁剪黄金撒翠微。莫学龙山空落帽，杜郎须插满头归。","dynasty":"宋代","title":"送菊与倪倅敦复"}
{"author":"郭祥正","content":"忽领外台檄，离家不辞艰。破雪陟远道，侵星出重关。提刀聊四顾，决狱谈笑间。旦经五峰寺，遂发九华山。朗饮云泉秀，妙依松石闲。琳琅如得句，先寄南风还。","dynasty":"宋代","title":"送倪敦复往池州决狱"}
{"author":"郭祥正","content":"峻极分南北，见湖仍见江。游人倦登陟，飞鸟自双双。","dynasty":"宋代","title":"和杨公济钱塘西湖百题其九十八慈云岭"}
{"author":"郭祥正","content":"碧瓦周遭映佛幢，更穷眼界敞轩窗。山光半拥初生日，天影宽围不尽江。诗思未容秋色乱，酒醺能使客愁降。陶潜肯忆东篱菊，且倚栏干倒一缸。","dynasty":"宋代","title":"贵池寺照远轩"}
{"author":"郭祥正","content":"鳞鳞鸳瓦构新堂，意在黔乌惠泽长。岘首去思闻堕泪，召南遗爱有甘棠。水光送月浮珍席，山势和云插画梁。安得才如张相国，为君重赋宅生章。","dynasty":"宋代","title":"寄题李封州宅生堂"}
{"author":"郭祥正","content":"冰霜冻海海水黑，云雾崩腾大空塞。饥猿哀啼虎噤啸，高鸿折翅鹰敛翮。苦寒大苦吾正愁，二子胡为千里客。自言失意西南归，十斛明珠已空掷。庐山摩天瀑布雄，请把肝肠洗愁寂。","dynasty":"宋代","title":"送朱王二秀才归江西"}
{"author":"郭祥正","content":"白驹驰隙鬓毛斑，簿领纷纷世愈难。安得一军提将印，横行西域斩楼兰。","dynasty":"宋代","title":"原武按堤其五"}
{"author":"郭祥正","content":"不登高，不饮酒，漠漠黄沙翳衰柳。扁舟系缆未敢行，江头白浪蛟龙吼。故园菊花应烂漫，客路无穷但搔首。却忆齐山小杜歌，人世难逢笑开口。","dynasty":"宋代","title":"槠溪重九阻风戏呈同行黎东美"}
{"author":"郭祥正","content":"平芜春静水弥天，甚压危城驾广椽。骏马岂能追晚日，将军莫悔玩遗鞭。高才共倚新亭赋，逸翰重寻旧曲镌。千古英雄只如此，黄花修竹付幽禅。","dynasty":"宋代","title":"玩鞭亭"}
{"author":"郭祥正","content":"戴氏山头一席平，集仙椽笔写台名。长江自与天为镜，不用风云变晦明。","dynasty":"宋代","title":"达观台黄鲁直名之二首其一"}
{"author":"郭祥正","content":"二子皆攀桂，一生唯好吟。夜台如得句，泉路孰知音。饮态思颓玉，交情失断金。奠刍何以报，折尽老夫心。","dynasty":"宋代","title":"陈伯育承事挽词二首其二"}
{"author":"郭祥正","content":"白鹭飞还集，新沙没故洲。山形龙晦角，江气蜃为楼。欲问前朝事，空怀去国忧。钟声万家晓，霜叶半城秋。化值唐虞盛，人逢王谢流。徐生思解榻，兵酝可销愁。","dynasty":"宋代","title":"舟次白鹭洲再寄安中尚书用李白寄杨江宁韵其一"}
{"author":"郭祥正","content":"身隔空山雨，心同物外游。成篇超俗格，开卷释新愁。鸾凤翔青琐，蛟鼍挂玉钩。重吟垂翼句，春气返如秋。","dynasty":"宋代","title":"雨怀安止三首其二"}
{"author":"郭祥正","content":"嵯峨姑射山，绰约飞行子。绛唇启皓玉，明眸漾寒水。方平与麻姑，相期永不死。手披黄庭经，金字写青纸。胡为谪人间，离合溢悲喜。妖桃凝露珠，东风任吹洗。","dynasty":"宋代","title":"庐陵乐府十首其五"}
{"author":"郭祥正","content":"客来说刘翁，嵩山跨黄犊。青衣二双鬟，颜色若明玉。手携绿牙笛，随轩奏新曲。倒倾酒榼松下饮，旋开毡帐云中宿。少年富贵老安闲，自道此生无不足。令人慕高标，神魄顿萧爽。何当插两翼，乘风一飞往。永结斯人交，逍遥恣真赏。长哦紫霞篇，洞户琼瑶响。胡为恋青衫，壮节空肮脏。尘埃一閧城郭卑，波澜万顷沧溟广。明朝未作嵩少游，且向江南结鱼网。","dynasty":"宋代","title":"洛中王秀才谈刘伯寿动静慕其潇洒作诗识之"}
{"author":"郭祥正","content":"前年九日别家时，黄菊才开一两枝。今岁重阳归未得，却寻莲社步迟迟。","dynasty":"宋代","title":"九日游净社院二首其二"}
{"author":"郭祥正","content":"要客来何晚，重乾漉酒巾。玉琴虚别操，藤榻恐流尘。山暗萧萧雨，花辞短短春。杖藜慵缓步，愁杀独游人。","dynasty":"宋代","title":"要客"}
{"author":"郭祥正","content":"君作宣城幕下吏，我尝筑室青山址。三四相逢五六年，交情淡若秋江水。水流到海无穷时，吾辈论交无衰期。明主可结亦未晚，谢安四十功非迟。低头感事复太息，汲汲功名亦何益。君不见屈原言直沉湘水，韩信功高亦诛死。穷达无过七十年，事业空存一张纸。不如饮酒临春风，溪水绿净山花红。金丝玉管乱两耳，一醉三百琉璃钟。醉来辞君登海槎，四方上下皆吾家。","dynasty":"宋代","title":"留别宣城李节推"}
{"author":"郭祥正","content":"去兴已翩翩，轻包赴海船。雾收山翠湿，月出浪华鲜。鼓动看风力，浮沈信佛缘。何时达钟阜，重省宝公禅。","dynasty":"宋代","title":"闻惠休师将浮海如吴省宝觉禅师"}
{"author":"郭祥正","content":"江南富山水，忽忆五松山。梁僧种松夺造物，至今千丈凌云间。上有寒蟾吐魄凝冰雪，下有铜陵碧涧倾潺潺。雷公睥睨不可以挥斧，老鹤飞来势欲止而复还，猿猱侧望何由攀。琉璃殿阁若化出，四天之众说法鸣金镮。我尝脱屣往栖息，六月清风无汗颜。浓阴可爱坐盘石，绿酒酌尽横琴弹。命宫叩徵天地变，听之以气往往生羽翰。纷埃不到佛净国，岂识人间行路难。尘劳忽起旧缘想，倒骑匹马来长安。修鳞掉尾业已困，涸辙孰与西江澜。发疏齿缺形将残，畏涂足蹑心胆寒。屈原怀沙贾谊贬，身后忠名何足观。不如宴坐碧山里，笑傲每携云月欢。明朝却欲渡江去，五松岩户无人关。方壶员峤太殊绝，幸有此山容我闲。","dynasty":"宋代","title":"忆五松山"}
{"author":"郭祥正","content":"万里行人辞故乡，登高回首更重阳。黄花折尽碧云晓，未听离歌未断肠。","dynasty":"宋代","title":"九月蓬莱亭周彦达节推酌发"}
{"author":"郭祥正","content":"江梅千片惜离披，更向风前把一卮。冷艳不辞今日舞，清香还是隔年期。客经易水忘归处，云倚巫山欲散时。安得不吟仍不饮，满头华发拟何为。","dynasty":"宋代","title":"又同赏落梅二首其一"}
{"author":"郭祥正","content":"淮南庭中有苍桧，仰视团团翠为盖。直干每容鸾凤栖，盘根深压鲸鳌背。北风夜作兵阵声，恐取蛟龙斩天外。呼童出屋为我窥，摩飐清阴月光碎。问谁植之前蒋公，得地倏经三十载。不同种杏上青天，正似甘棠有遗爱。使华今复见公孙，太平事业钟一门。祖庙冠盖渐尘土，却嗟此桧春长存。孤高岂忘栽培力，秀发兼承造化恩。已看枝叶饱霜露，终作栋柱扶乾坤。新诗编联尽珠玉，光大先烈听篪埙。更忆丹青妙画手，进入明堂逢至尊。","dynasty":"宋代","title":"蒋公桧呈淮南运使金部"}
{"author":"郭祥正","content":"楼下水连天，楼居即水仙。何须把黄卷，极目尽红莲。","dynasty":"宋代","title":"和杨公济钱塘西湖百题其五看经楼"}
{"author":"郭祥正","content":"雨涨西池水，微澜拍画桥。不愁莲芡没，唯恐栋梁漂。扶杖防危步，移床避晚潮。何当风日爽，一舞看纤腰。","dynasty":"宋代","title":"西池"}
{"author":"郭祥正","content":"送子之邑兮，山之峨峨。繄物之可赋兮，曰如之何。虚徐恍耀兮，匪车匪马。匪足匪翼兮，奋于岩阿。薄万象兮周四海，烂五采兮扬天波。倏然悄然以自敛，妥轻素兮萦翠螺。容与兮窈窕，行止兮委蛇。吐兮若英，攒兮若葩。聚若白蚁，散若杨花。爰有灵依兮，遂异于他。对之自然，又不可求。逐之无迹，怆我离忧。上下无穷，变化周流。乱曰：绵延夭矫兮竟何补，赞天工兮濡厚土。舒则有时兮卷则有所，不为神女兮而为君子。","dynasty":"宋代","title":"巫山送吴延之出宰巫山"}
{"author":"郭祥正","content":"启闭何人见，湍流一涧分。仙家无路入，空锁石楼云。","dynasty":"宋代","title":"和杨公济钱塘西湖百题其四十五石门涧"}
{"author":"郭祥正","content":"柳暗青春暮，莺啼静院阴。乡关隔寒食，父子共沾襟。未举鹏天翼，聊为鵩舍吟。惊魂招不得，时节感人深。","dynasty":"宋代","title":"寒食感怀示子焘二首其一"}
{"author":"郭祥正","content":"今朝晴日照柴扉，即看轻云捲翠微。燕子有情归旧栋，柳条牵恨拂征衣。故乡书信何时到，瘴地烟岚此处稀。白酒一杯聊强饮，物情人事恐相违。","dynasty":"宋代","title":"雨霁"}
{"author":"郭祥正","content":"金熨斗，酌醇酒。熨开万斛之愁肠，赠尔千年之眉寿。酣酣笑脸坐生春，安用逢人嗟白首。","dynasty":"宋代","title":"金熨斗"}
{"author":"郭祥正","content":"春风动地吹春去，行人不肯江边住。片帆朝挂暮千里，烟雾苍茫宿何处。夫君少年日，射策明光宫。同时得意三百辈，上林曾醉桃花红。十馀年间事超忽，几在青云几白骨。君虽未甚荣，亦足有馀乐。存心不负圣与贤，何须画影凌烟阁。浔阳城头北楼壮，邂逅相逢观暝涨。鱼龙奔走势莫分，却忆当年兵火愁杀人。至今战场无绿草，冤魂夜哭寒蟾老。临风沥酒一吊之，而我浮生何足道。聊为君行歌数声，青山截断江流平。晴云相对似能舞，野鸟好语如吹笙。却送闲愁付沧海，身虽离异心无改。若到蓬莱王母家，为攀桃树遥相待。","dynasty":"宋代","title":"送姚太博"}
{"author":"郭祥正","content":"山下无尘枕簟凉，绿池水满即潇湘。青蕉况有菖蒲伴，閒淡风标细细香。","dynasty":"宋代","title":"西轩默怀敦复二首其二"}
{"author":"郭祥正","content":"江草绿未齐，林花飞已乱。霁景殊可乐，阴云幸飘散。且致百斛酒，醉倒落花畔。","dynasty":"宋代","title":"春日独酌"}
{"author":"郭祥正","content":"霜雪萧然满鬓须，平生忧患更无如。强倾浊酒消尘事，每见荒榛忆旧居。倦鸟久摧千里翼，故人频枉数行书。城头高阁何时到，多在三春细雨馀。","dynasty":"宋代","title":"次韵元舆见寄二首其二"}
{"author":"郭祥正","content":"白沙岸上相逢时，困倚栏干醉似泥。忽然听君诵新作，酒肉顿觉寒风吹。今朝邂逅芜江涘，大轴蒙贶东城诗。雷惊电掣露怪变，山崩海泻能扶持。令人壮观不知己，倦翼欲接青云飞。逸驾固当出尘滓，胡为一命东南驰。洞庭波澜洗天吼，衡岳葱苍挂南斗。穷幽历险诗魂醒，不倦青衫困趋走。屈原贾谊杜子美，白骨荒丘今在否。款骑瘦马一吊之，满眼斜阳入疏柳。诗成寄我慎勿迟，侧望阳春活残朽。暂时离异何足论，酩酊江楼一樽酒。","dynasty":"宋代","title":"送耿少府"}
{"author":"郭祥正","content":"此洞昔无闻，人迹固稀到。一昨紫微游，刻石记所好。遂令天下知，游者争欲造。我方佩县印，事閒慕高蹈。联镳二三子，并坚松柏操。樽罍薄携持，丁壮却前导。行行逼崖巅，紫翠射襟帽。方疑攀郁萝，又若堆海潦。石门未及窥，忽值山雨暴。风云暗衢路，雷电拆岩峤。苍黄仆夫语，踊跃猿猱叫。黄泥濡衣裳，安得白日照。初游成欢愉，中险触愤懊。佛舍距几何，望望目睛眊。击镫促疲马，十步九攲倒。登堂亟就榻，释子数相劳。寻幽尚龃龉，处世信难料。暂眠稍苏息，起坐复悲啸。宁非山鬼护，不使俗客眺。桓桓翠琰文，愈读愈精妙。名由今日新，迹入万古耀。骐骥步莫追，驽骀志弥劭。犹期六月来，散发避炎燎。一雨路阻绝，何以为壮少。归欤歌芜词，聊为起同调。","dynasty":"宋代","title":"游华阳洞阻雨"}
{"author":"郭祥正","content":"登高望天涯，化石与君别。秋鬓霜露深，春衫薜萝发。旅雁只空飞，悲咽长不绝。行客归去来，芳心可休歇。","dynasty":"宋代","title":"追和李太白姑熟十咏其七望夫山"}
{"author":"郭祥正","content":"平生怀抱只君知，想见音容涕泗垂。宅舍已荒儿女散，孤坟秋草自离离。","dynasty":"宋代","title":"吊圣俞坟"}
{"author":"郭祥正","content":"黄尘蔽日晚风高，两目昏花客思劳。却忆江南渔父乐，河鲀入网采蒌蒿。","dynasty":"宋代","title":"原武按堤其三"}
{"author":"郭祥正","content":"欲出西方更少留，云泉都占一岩幽。劝僧洗净阁前竹，要看南山十里秋。","dynasty":"宋代","title":"西方院"}
{"author":"郭祥正","content":"交游气概如君少，患难扶持及我多。万里相思魂往返，一书报死泪滂沲。文场决策终难必，旅馆捐躯可奈何。犹得有儿传素业，几时归葬旧山坡。","dynasty":"宋代","title":"哭漳州蔡温老秀才"}
{"author":"郭祥正","content":"苍崖犹积雪，冻林春未归。石径稍可通，决决泉声迟。薄游欲何适，携筇负阳晖。览胜辄长啸，世事吾何羁。忽到仙人家，楼殿势欲飞。皓鹤向人舞，青猿攀树啼。屏风叠苍玉，深潭莹琉璃。谁云蛰龙卧，朗咏前人诗。飕飗太古风，会生松桂枝。回首归兴遥，日暮青云低。","dynasty":"宋代","title":"寻真观"}
{"author":"郭祥正","content":"遥怜牛渚矶，柳带拖春绿。归思无时阑，断弦声自续。更听渔父吟，悠扬写心曲。何日效斯人，烟波洗双足。","dynasty":"宋代","title":"望牛渚有感三首其二"}
{"author":"郭祥正","content":"秋空若明镜，云物莹可数。临高送远发，况复瞰牛渚。崔嵬水帝宫，半出燃犀浦。桥基插波澜，王气逐龙虎。归艎岂能留，两浆几欲舞。重光瞻舜日，群材入天罟。聃聃马东玉，松柏耐寒暑。五载佐吾邦，大匠善规矩。仁民而爱物，巨细各有补。宴閒集宾朋，风流照樽俎。能诗又敏速，往往造险语。交章久荐达，名声动寰宇。胸中蟠虹蜺，行矣须一吐。伊予百无堪，投老尚好古。垂竿鱼未食，茹檗口忘苦。唯君最相知，称谓等鲍庾。君归我何适，形影守溪浒。时寄一行书，焦枯望霖雨。","dynasty":"宋代","title":"送马东玉朝散还朝"}
{"author":"郭祥正","content":"平生厌羁束，乐为名山游。五峰数千仞，拔地凌斗牛。山光落涧影，倒挂天河流。灵草雾露香，老木阴翳稠。鸟鸣春盎盎，虎啸风飗飗。耳目两以醒，虚襟清气浮。况有希世交，居焉治林丘。玄谈倾醍醐，荡涤方寸愁。出没死生际，日用诚吾由。应嗟世俗士，俯首窥王侯。百年聊汩汩，外物终何求。我将脱冠带，筑室东岩陬。长年丐香饭，师也能容不。","dynasty":"宋代","title":"赠隐静禅师"}
{"author":"郭祥正","content":"汉武事远征，征夫与家别。几人衣锦还，多为原上血。","dynasty":"宋代","title":"伤如之何"}
{"author":"郭祥正","content":"雨隔陈夫子，僧坊懒独游。闭门谁复过，欲语已含愁。病翼深防弹，惊鳞远避钩。交情君勿替，松柏挺霜秋。","dynasty":"宋代","title":"雨怀安止三首其三"}
{"author":"郭祥正","content":"青风吹天云雾开，仙人骑马天上来。吟出人间见所不可见，常娥织女为之生嫌猜。织女断鹊桥，常娥闭月窟，从兹不放仙人回。一落人间五十有四载，唯将文字倾金罍。李白佯狂古来少，骑鲸鬣鬣飞沿洄。杜甫问讯今何如，应为怪极罹天灾。公乎至宝勿尽吐，吐尽吾恐黄河水决昆崙摧。天穿地漏补不得，女娲之力何可裁。长安酒价不苦贵，风月但惜多尘埃。醒来强更饮百盏，酣酣愚智宁论哉。","dynasty":"宋代","title":"送梅直讲"}
{"author":"郭祥正","content":"六博成书意在仙，每要佳客造玄天。不由功行浑由彩，一局升沉亦偶然。","dynasty":"宋代","title":"题苏紫霞选仙集后二首其一"}
{"author":"郭祥正","content":"沉沉石室乱云间，万事都忘只有閒。暂辍玉堂挥翰手，一时吟遍谢家山。","dynasty":"宋代","title":"和子中修撰石盆题壁二首其一"}
{"author":"郭祥正","content":"食讫雨初霁，相将陟高台。缥缈临诸峰，幔卷浓云开。秀特不可掩，擎天碧崔嵬。漳流欲赴海，澎湃西南来。阴阴荔子木，合抱何年栽。幽鸟转枝语，清风与春回。佛宫四面出，绀碧疑蓬莱。寓隐得斯地，足以摅君怀。方庭有兰芷，近郭无虎豺。万事不挂虑，长年效僧斋。一为孙登啸，而与数子谐。顾我病且老，况复时运乖。儿归半道死，旅棺未葬埋。破甑已弃物，乃非君子侪。从游得无玷，泯默甘摈排。","dynasty":"宋代","title":"同萧英伯登陈安止啸堂"}
{"author":"郭祥正","content":"西望长安路几千，此亭更在赏心边。黄芦正耐风霜老，白鹭相将羽翼鲜。城竦鳌身山匝地，舟排笋柱水连天。龙吟一曲斜阳下，况是史君开别筵。","dynasty":"宋代","title":"题金陵白鹭亭呈府公安中尚书二首其二"}
{"author":"郭祥正","content":"养浩深思孟氏醇，一堂窗户更清新。篆香未过日停午，蚁酒初浮莺弄春。枉尺直寻非我欲，仁民爱物任吾真。三年课绩书优最，此地谁来继后尘。","dynasty":"宋代","title":"题史君梁正叔浩然堂"}
{"author":"郭祥正","content":"耿夫子，闻悬车。齿清发绀殊未老，璨璨满腹怀明珠。耻随黄雀啄官粟，矫翼直与冥鸿俱。东城之下，言还旧庐。田有秫稻，池有嘉鱼。林有美木，圃有青蔬。笑傲樽俎，俯仰琴书。与其折腰以群辱，孰若洁身而自娱。予将蹴滔天之高浪，跨横海之长鲸。揽午夜之明月，邀逸驾于赤城。酌王母之琼液，献商皓之玉觥。于是挥手景驻，长啸风生。投冠缨于下土，化鳞鬣于北溟也。","dynasty":"宋代","title":"杂言寄耿天骘"}
{"author":"郭祥正","content":"竹马交游早，星轺会遇难。行年均坎坷，抚己共悲酸。凤去钟山暝，龙沉洛水寒。朝廷新日月，风俗旧衣冠。佳郡分符印，修途振羽翰。樽醪千蚁汎，楼瓦万鳞蟠。直节坚逾柏，忠心赤夺丹。才华佥论著，功业鼎铭刊。贱子初投阱，收身即弃官。生涯添鬓雪，岁序走江湍。造膝思陈榻，论诗愧杜坛。鹪鹩信微物，聊假一枝宽。","dynasty":"宋代","title":"将至历阳先寄王纯父贤守"}
{"author":"郭祥正","content":"我思嵩兮，三十六峰之葱苍。云霞卷舒兮，纷五色而烂朝阳。渺群仙之不可见兮，时有鸾鹤双翱翔。穷崖断壑兮，飞泉吼怒舂琳琅。俨修松与美竹兮，碧离离而低昂。考周室之卜世兮，顾八表为中央。天乃宠于吾宋兮，六陵相差而永藏。惟传祚之亿万兮，岂八百以为之长。引伊洛之二水兮，聿通汴而注扬。回黄流于故道兮，灭湍射而汪洋。横星桥于河汉兮，紫阙峙而炜煌。列槐植之行秀兮，历五代而经唐。承太平之雨露兮，幸不遭乎伐戕。为众木之耆艾兮，如羽盖之迭张。慨离彼而适此兮，亦出处之靡常。既寓情于物表兮，独思嵩之未忘。忽有客兮鼓楫，言别我兮灵羊。将度庾岭，沿涛江。涉淮溯汴，入幕乎洛阳。词气有馀，顿挫铿锵。诚南士之颖出，然未始离乎炎荒。请陟嵩而远览，循今古而徜徉。矫垂天之翼，灿琼瑶之章。于是被诏音，登玉堂。返视乎罗浮朱明，如弃鱼目而怀夜光也。","dynasty":"宋代","title":"思嵩送刘推官赴幕府"}
{"author":"郭祥正","content":"门临池水静无风，绿树阴阴小径通。时有秦生来过我，一枰成败漫论功。","dynasty":"宋代","title":"示秦医二首其二"}
{"author":"郭祥正","content":"读君小山诗，语势欲飞舞。乃知甘与贾，年少心则古。又如东方生，用之必为虎。予方坐空谷，屏息避烦暑。开缄揖清风，不觉生毛羽。携之出人间，瑶池赠王母。","dynasty":"宋代","title":"酬彭法曹留题小山用次来韵"}
{"author":"郭祥正","content":"楼阁依稀踞凤凰，入门松桧自然香。蟠桃已熟桑田变，应与皇家共久长。","dynasty":"宋代","title":"仙庭观"}
{"author":"郭祥正","content":"猛虎磨牙齿九州，祢生何事来揶。黄云屯屯宴宾客，故衣脱去更岑牟。渔阳掺挝曲声苦，壮士衔悲寂无语。汉朝社稷四百年，海泻涛淙一抔土。嗟哉鼓史狂而痴，天运往矣安能追。四方血战殊未已，三尺棁杖真何为。君不见武昌之国鹦鹉洲，至今芳草含春愁。可行则行止则止，死无所益令人羞。死无所益令人羞，黄祖曹公均一丘。","dynasty":"宋代","title":"鹦鹉洲行"}
{"author":"郭祥正","content":"红绡皮皱核丁香，日曝风凝玉露浆。不向海边为逐客，长安无此荔枝尝。","dynasty":"宋代","title":"君仪惠莆田陈紫荔乾即蔡君谟谓之老杨妃者二首其二"}
{"author":"郭祥正","content":"古有名剑似秋水，龙盘虎拿焰欲起。鸡林削铁不足言，昆吾百炼安足齿。淬花曾莹鸊鹈膏，掉箾却敲鸾凤髓。忆昔破敌如破竹，带霜飞渡桑乾曲。电光昼闪白日匿，魑魅走逃罔魉伏。于今锈涩混铅刀，夜凉风雨青龙哭。冰翼云淡雪花白，血痕冷剥苔花绿。我来拔鞘秋风前，毛发凛凛肝胆寒。书生无用暂挂壁，夜来虎气腾重泉。酒酣闻鸡起欲舞，明星错落银河旋。吾闻神物不终藏，丰城紫氛斗牛旁。及时与人成大功，岂肯弃置钝锋铓。会当斩蛟深入吴潭里，不然仗汝西域击名王。","dynasty":"宋代","title":"古剑歌"}
{"author":"郭祥正","content":"翠霭纷纷蔽一岩，何年人种万株杉。天翁已许虬龙卧，匠石不劳斤斧劖。","dynasty":"宋代","title":"入万杉"}
{"author":"郭祥正","content":"圆如鹄卵压沧洲，一榻攲眠颇自由。春色解回林野绿，如何只白老人头。","dynasty":"宋代","title":"新淦西禅绿野庵其二"}
{"author":"郭祥正","content":"有客学清净，喜为林下游。兹轩高且明，驻策同其休。目界既朗彻，心官欣自由。弃禄慕居士，读经亲比丘。云树樵声远，石层春水流。鸟羽莹可数，花光暖争浮。已知隔人寰，日落山更幽。适此悟无生，馀事安足求。","dynasty":"宋代","title":"同陈安止登高明轩"}
{"author":"郭祥正","content":"直节忠言久不闻，堂堂今见贾生孙。老奸去位朝廷正，圣母怜才德业尊。句水晓光尘不染，敬山秋色玉无痕。北楼把酒频邀客，紫诏传呼下国门。","dynasty":"宋代","title":"送贾明叔侍御守宣"}
{"author":"郭祥正","content":"隔江望白纻，葱苍压牛渚。却忆跨黄犊，渡桥溪东去。悠悠登此山，直待圆蟾午。汗漫丹湖水，万顷浸天宇。北斗酌不乾，光烱反吞吐。诸峰若案几，白云俯可取。览景壮我怀，长谣念前古。传闻桓将军，致酒领歌舞。雄风回秋霜，英声散鼍鼓。宁知千载后，荒榛老狐鼠。男儿及时乐，一饷亦足许。前年翰林公，绝顶构堂庑。我方客沅湘，盛事未能睹。及今佐肥幕，治狱历阳府。注目聊独吟，何时达庭户。","dynasty":"宋代","title":"望白纻山"}
{"author":"郭祥正","content":"南漳佛子素多闻，颖秀从来更出群。无量宝台师化坐，一盂香饭我求分。","dynasty":"宋代","title":"病中寄休师三首其一"}
{"author":"郭祥正","content":"再拜孤坟奠浊醪，春风斜日漫蓬蒿。扶持自出轲雄上，光焰宁论万丈高。","dynasty":"宋代","title":"奠谒王荆公坟三首其一"}
{"author":"郭祥正","content":"久悟寻真诀，应为蜕骨仙。寿龄过九十，功行满三千。旧话皆如约，知心信有缘。相思一杯酒，和泪洒云泉。","dynasty":"宋代","title":"书寻真观王契元先生祠堂"}
{"author":"郭祥正","content":"眸子剪秋水，丹青画不真。谁知上巳日，忽见浣纱人。姑射长留月，桃源别有春。地衣新样锦，罗袜不生尘。","dynasty":"宋代","title":"上巳席上有赠"}
{"author":"郭祥正","content":"春风动地吹春去，行人不肯江边住。片帆朝挂暮千里，烟雾苍茫宿何处。夫君少年日，射策明光宫。同时得意三百辈，上林曾醉桃花红。十馀年间事超忽，几在青云几白骨。君虽未甚荣，亦足有馀乐。存心不负圣与贤，何须画影凌烟阁。浔阳城头北楼壮，邂逅相逢观暝涨。鱼龙奔走势莫分，却忆当年兵火愁杀人。至今战场无绿草，冤魂夜哭寒蟾老。临风沥酒一吊之，而我浮生何足道。聊为君行歌数声，青山截断江流平。晴云相对似能舞，野鸟好语如吹笙。却送闲愁付沧海，身虽离异心无改。若到蓬莱王母家，为攀桃树遥相待。","dynasty":"宋代","title":"送姚太博"}
{"author":"郭祥正","content":"朝登北山头，千里入平望。本欲寄吾怀，胡为返惆怅。晴云随白日，西去没青嶂。素丝行满头，吾年安可壮。","dynasty":"宋代","title":"朝登北山头二首其一"}
{"author":"郭祥正","content":"一轩正在碧湖傍，莲子枯时荇菜香。最爱夜深鸥鹭散，钓船明月似潇湘。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其四"}
{"author":"郭祥正","content":"一轩华榜揭高明，檐角昭昭挂日星。鸥鹭翩翻下空渚，云烟时复起中庭。长萝却覆鲛绡帐，远岫争开翡翠屏。香篆半销尘念息，始知天地一浮萍。","dynasty":"宋代","title":"和君仪高明轩"}
{"author":"郭祥正","content":"邂逅营居得近僧，唯师更住最高层。半瓯香茗浮春雪，一饭寒蔬带晓冰。","dynasty":"宋代","title":"题华师院壁"}
{"author":"郭祥正","content":"声名入洛弟兄传，出拥旌旗老集仙。挹月珠玑光射海，凌秋雕鹗气横天。文章落笔元无敌，器宇藏春岂有边。一见音容聊莞尔，却携樽酒共颓然。金门曾奏相如赋，水阁重吟杜牧篇。强驾蹇驴追逸骥，已知霄壤不相连。","dynasty":"宋代","title":"次韵子中修撰宠赠之什"}
{"author":"郭祥正","content":"黑龙蟠黑云，久蛰黄金阙。缘何落人间，数饼若古月。虾蟆不敢蚀，利刀岂能截。温润比方玉，芬香麝脐裂。乃知廷圭名，桓桓久不灭。植夫名世俊，所蓄号奇绝。护以紫锦囊，箧之复扃鐍。渺思五季乱，江南颇偷逸。三主皆能书，拨镫耸瘦骨。一朝归大明，流散馀故物。金华座右铭，清凉自题佛。二宝藏予家，时时一披拂。及观植夫墨，清风愈飘忽。异国想尘劳，精灵岂沉没。聊为识古篇，分手各萧瑟。","dynasty":"宋代","title":"观唐植夫所藏古墨"}
{"author":"郭祥正","content":"官闲何所之，倚楼纵远目。田畴耒耜出，高下春雨足。人家有生意，慰我苦幽独。忆昨水沴馀，海气荡坤轴。蛟龙坼川原，舟楫造溪谷。禾麻安更论，未能保骨肉。有子杀为食，何以厚风俗。上赖天子圣，诏书勤抚育。虽使发仓廪，饱岁实无畜。郡县徒仓黄，论丁具糟粥。所救无几何，往往委沟渎。今兹气候正，逋民稍来复。楚风重祠庙，才归竞巫祝。此物岂有灵，焉能助丰熟。渺思济时策，慎择良宰牧。金缯斥诛求，教化行比屋。祖宗德泽深，万岁长沐浴。题诗起高兴，飘然跨鸿鹄。","dynasty":"宋代","title":"倚楼"}
{"author":"郭祥正","content":"群山秀色堆寒空，九华一簇青芙蓉。谁云九子化为石，聚头论道扶天公。深岩自积太古雪，烛龙缩爪羞无功。湍流万丈射碧落，此源直与银河通。尘埃一点入不得，烟雾五色朝阳烘。有时昏昏雷电怒，崩崖裂壁挥长松。龙作雨，虎啸风。白日变明晦，九子亦惨容，褐冠释氏胡为笑傲于其中。我将学彼术，卷舌切愧求童蒙。天公信玉女，号令不尔从。嗟尔九子竟何补，非泰非华非衡嵩。","dynasty":"宋代","title":"九华山行"}
{"author":"郭祥正","content":"古刹盘深坞，幽岩傍径开。三冬藏暖气，留客待春回。","dynasty":"宋代","title":"西岩寺六题其二爱日岩"}
{"author":"郭祥正","content":"星湾高会岂能忘，万丈离愁寸寸量。东阁赋梅摅锦绣，南山射虎凛冰霜。功名未得封千户，耕凿何由共一乡。春蕨秋鲈味偏美，时听社鼓醉淋浪。","dynasty":"宋代","title":"次韵陈文思见寄"}
{"author":"郭祥正","content":"自笑姑溪客，还投瘴海边。不才无进路，多病复残年。欲种千竿竹，将求二顷田。人生底事足，且爱酒涓涓。","dynasty":"宋代","title":"自笑"}
{"author":"郭祥正","content":"一炷沈烟一案书，怜君重葺紫霞居。溪山朝暮能新美，世虑尘缘并扫除。","dynasty":"宋代","title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句其七"}
{"author":"郭祥正","content":"宝叔存遗塔，影摇湖水光。层层仙露湿，苔藓自生香。","dynasty":"宋代","title":"和杨公济钱塘西湖百题其十宝叔塔"}
{"author":"郭祥正","content":"广潦生寒夜，幽人独倚楼。渚涯迷海若，灯火想渔舟。雷鼓蛙争响，云天月暗流。未应时序变，初夏反如秋。","dynasty":"宋代","title":"微寒"}
{"author":"郭祥正","content":"薄宦杳何所，令人重别离。暮天归鸟尽，湿橹渡江迟。神女十分色，襄王万古悲。到官无盗贼，览古数题诗。","dynasty":"宋代","title":"送人赴巫山尉"}
{"author":"郭祥正","content":"晴云落日似横金，水鸟松风伴我吟。题壁高人竟何在，犹应施老笑无心。","dynasty":"宋代","title":"游生米施真君观阅李德素旧题五绝句遂次韵和之其五"}
{"author":"郭祥正","content":"菖蒲涧底生九节，流水遂作菖蒲香。安期服之已仙去，漫脱双舄留秦皇。秦皇杀伐自无度，年龄社稷何由长。蓬莱毕竟不可见，十祠千载聊相望。散发追之又无迹，后来诡谲传崔郎。至今正月二十五，城北夹道珠帘张。元戎要宾锤大鼓，老蛮献馔烧肥羊。倾城尽作蒲涧饮，美俗眷恋神仙乡。穿云丝竹度别浦，绕山金翠明残阳。我乘款段到已晚，越台仅得参壶觞。公携大句使我读，冰澌戛齿清琅琅。张侯继作亦精敏，兰茝相倚传芬芳。却寻陈事考僭迹，死佗称帝鋹称王。基山控海恃远崄，大明一出旋消亡。岂如戴主效臣节，白骨虽朽忠名彰。只今神孙太母圣，天下击壤歌时康。佳期不邀墓中鬼，乐民之乐真循良。勒词苍崖告万古，蒲涧之会无淫荒。","dynasty":"宋代","title":"蒲涧奉呈蒋帅待制"}
{"author":"郭祥正","content":"与子初执手，效彼瑟与琴。子去既不返，谁复知我心。宝刀能切玉，愿断金乌足。留住枝上春，花红叶长绿。懊恼复懊恼，憔悴变妍好。不见庭中兰，埋没随百草。","dynasty":"宋代","title":"庐陵乐府十首其三"}
{"author":"郭祥正","content":"岁晚分符出瘴烟，樗材无用只公怜。此身乞得生前去，却向江南云水边。","dynasty":"宋代","title":"别吴漕翼道"}
{"author":"高士钊","content":"山青水碧绕朱檐，绮槛花欹砌草纤。傍午轻阴移小树，新秋凉思入疏帘。地饶泉石心偏远，人到蓬壶梦亦恬。十载却怜江海客，天香衣上一痕添。","dynasty":"清代","title":"澄怀园筼坡先生直庐即目"}
{"author":"高士钊","content":"我行近十日，已至峡山麓。双崖豁翠屏，林峦迭起伏。奔湍泻清驶，盘涡此一蓄。遥传古帝子，脱屣来空谷。至今清月夜，笙箫出深竹。吾本澹宕人，遐想结薖轴。投身入尘寰，浮名苦徵逐。峡中数往来，半生愧碌碌。赋诗谢山灵，苦语聊自勖。","dynasty":"清代","title":"中宿峡"}
{"author":"朱凯","content":"第一折(冲末扮杨景领卒子上，诗云)雄镇三关几度秋，番兵不敢犯白沟。父兄为国行忠孝，敕赐清风无佞楼。某姓杨名景，字彦明。父亲是金刀无敌大总管杨令公，母亲佘太君。所生俺弟兄七人，乃是平、定、光、昭、朗、嗣，某居第六。镇守着这三关，是梁州遂城关，霸州益津关，雄州瓦桥关。某手下有二十四个指挥使。今差孟良巡绰边境去了，天色将晚，不见回还。小校与我点上一盏灯来。(卒子点灯科)(杨景云)我唤你便来，不唤你休来。(卒子云)理会的。(下)(杨景云)我今日神思恍惚，不知为何？我暂时歇息咱。(做睡科)(正末扮杨令公同外扮杨七郎魂子上，云)老夫杨令公是也。因与北番韩延寿交战，被他围在虎口交牙峪，里无粮草，外无救军。这个是我第七个孩儿杨延嗣，他为搭救我来，被潘仁美攒箭射死。老夫不能得脱，撞李陵碑而亡。被番兵将我尸首焚烧了，把骨殖吊在幽州昊天寺塔尖上，每日轮一百个小军，每人射我三箭，名曰百箭会。老夫疼痛不止，今日在阴司告过，放我出了枉死城中，来到这三关地面，向六郎孩儿根前托一梦咱。(七郎云)父亲，想着我盖世功勋，今日一旦休矣，俺托梦与哥哥去来。(诗云)俺子父全忠不到头，功劳汗马一时休。可怜死战三边上，不得生封万户侯。尸陷虏庭遭箭苦，魂依沙漠和云愁。今宵梦里将冤诉，专告哥哥为报仇。(正末云)孩儿也，俺身丧番城，又遭此残害，着俺魂魄不宁，好生苦毒，枉做了这一世英雄也呵！(唱)【仙吕】【点绛唇】傀儡棚中，鼓笛声送，相搬弄。想着那世事皆空，恰便似一枕南柯梦。(七郎云)只恨那潘仁美这个奸贼，逼的俺父子并丧番地，可怜人也。(正末唱)【混江龙】盼不到先茔旧垅，黄泉下埋没杀俺这英雄。(七郎云)父亲，俺不能勾青史标名，留芳万古，空怀着一腔怨气，何时分解也？(正末唱)空锁着一腔怨气做不的万丈霓虹。本待要汉主台前把俺形容画，准知道李陵碑底早是命途穷。怎将那一座两狼山碜可可生扭做祁连冢，也枉了俺半生无敌，十大的这边功。(七郎云)俺父亲做了一世的虎将，谁想落于奸贼之手！(正末云)想老夫幼年时，南征北讨，东荡西除，到今日都做了一场春梦也。(唱)【油葫芦】可便是困杀南山老大虫，枉自有爪和牙成甚么用？都做了一齐分付与东风！想着俺雕弓能劈千钧重，单枪不怕三军众。也曾将蕃国攻，也曾将敌阵冲。一任他八方四面干戈动，那一个敢和俺出马共争锋？(七郎云)父亲威名如此，兵书有云：一夫拚命，万夫难敌。假当时不寻自尽，拚命杀出去，或者有个侥幸也不见的。(正末唱)【天下乐】哎！你说甚么胜败兵家本不穷，则这兵也波书，我可索是通。(带云)俺家姓杨，被番兵陷在虎口交牙峪里，这个叫做羊落虎口，正犯了兵家所忌，怎还有活的人也？(唱)奈贼臣把俺来着了羊投虎口嘶断送，方信道将在谋，不在勇，兀的不横亡了俺这姜太公。(云)俺上的这三关来，孩儿休大惊小怪的。(七郎云)父亲，俺来到六郎哥哥卧处也，我且弄这银台上画烛咱。(七郎做弄烛科)(杨景云)灯影下一个老年的将军，一个年小的将军，边关上有甚么紧急的勾当，来日到中军帐前商议，天色晚了，您且回避。(正末云)六郎孩儿，你怎不认的俺哩？(唱)【后庭花】你听了我声音耳不聋，你觑了我容颜眼不矇。(杨景云)这个小将军是谁？(正末唱)这个是你那佘太君的偏怜子，(杨景云)老将军，你可是谁？(正末唱)我是你老爹爹杨令公。(杨景云)原来是父亲和兄弟！您近前来说话，怕做甚么？(正末云)孩儿也，你靠后些！你是生魂我是死魂，你听我说与你咱！(杨景云)父亲你说，您孩儿是听咱。(正末云)您父亲因与番兵交战，困住两狼山虎口交牙峪，里无粮草，外无救军。不能得出，撞李陵碑身死。您兄弟七郎，打出阵来求救，被潘仁美贼臣，将您兄弟绑在花标树上，攒箭射死。如今韩延寿将我骨殖，挂在幽州昊天寺塔尖上，每日轮一百个小军，每人射三箭，名曰百箭会，着我如今疼痛不止，以此特特托梦与你来也。(杨景做悲科，云)父亲，您孩儿那里知道这般冤苦？到来日追斋累七，超度父亲和兄弟也！(正末唱)早两下却相逢，则待将纸钱儿发送。儿也怎不记的俺和番家苦战攻，被他围如铁桶。向前呵粮又窄，褪后呵路不通。只除非会驾风，才出的他兵几重。想着俺做一世雄，肯投降苟自容？拚的个触荒碑一命终，至今草斑斑血染红，一灵儿还怕恐。(七郎云)哥哥，俺等屈丧番邦，受苦不过。哥哥可怜见，作急选将提兵，搭救我父子的尸首去也。(杨景云)父亲，你的骨殖，委实在幽州昊天寺塔尖上挂着么？(正末唱)【青哥儿】哎他将我这尸骸恁般摩弄，因此上向儿行一星星悲控。(杨景云)父亲，俺想韩延寿那里兵强马壮，只可智取，难以力夺。不知三关上二十四个指挥使，还是着那一个和孩儿同去，才得成功也？(正末唱)你若是有心呵可怜见我遍体金枪不耐风，也不须打凤捞龙，别选元戎。只在军中，火德天蓬，自有神通。觅迹寻踪，撒泼行凶，将俺那骨匣儿早拔出虎狼丛，这便当的你香花供。(杨景云)父亲放心，您孩儿到来日，就点本部人马，亲到幽州，与父亲、兄弟报仇去也。(正末云)六郎孩儿也，你小心在意者！(作悲科，唱)【寄生草】俺为甚么泪频挥，也只要您心暗懂。早遣那嘉山太仆来争哄，把这宣花巨斧轻输动，免着俺昊天塔上长酸痛。您若是和番家忘了戴天仇，可不俺望乡台枉做下还家梦。(杨景云)父亲，您孩儿怎忘的这冤仇也！(正末唱)【赚煞尾】儿也你回到圣明朝，备把我这冤情讼。我也不望加官赐宠，只要个一体君臣有始终，早迎还俺那无佞清风。恨匆匆，睡眼朦胧，儿也说甚的犹恐相逢是梦中。嘱咐您个杨家业种，须念着子父每情重，休使俺幽魂愁杀这座梵王宫。(七郎云)俺父子去也，哥哥休推睡里梦里！(同下)(杨景醒科，云)父亲、兄弟近前来呀，可怎生都不见了！原来是一梦。父亲、兄弟，则被你痛杀我也！适才我那父亲、兄弟，梦中说的话，好不苦楚。我待不信来。怎生做这等一个显梦？我待信来，却又未知真假。且到天明，与众将商议则个。(诗云)见父亲细说缘由，睡梦中两泪交流。打听的果有此事，领雄兵必报冤仇！父亲、兄弟，兀的不痛杀我也！(下)第二折(外扮岳胜上，诗云)帅鼓铜锣一两敲，辕门里外列英豪。三军报罢平安喏，紧卷旗幡再不摇。某乃花面兽岳胜是也，官封帅府排军之职，佐于六郎哥哥麾下。不知哥哥今日为着边关上那些军情事务？天色黎明，早升营帐，某须索先去伺候咱。(杨景领卒子上，诗云)昨夜分明见父亲，休言梦里事非真。我今不报冤仇去，枉做英雄一世人。(岳胜见科，云)哥哥，今日为着甚事，升帐的恁早？(杨景云)兄弟，你却不知。俺夜来作其一梦，见我父亲同七郎兄弟来，在于灯下，挥着眼泪，亲劝俺说。元来我父亲被番兵困在两狼山虎口交牙峪，里无粮草，外无救兵，身撞李陵碑而死。其时我七郎兄弟，打出阵来求救，被潘仁美那奸贼，将兄弟绑在花标树上，攒箭射死。现今韩延寿将俺父亲骨殖，挂在幽州昊天寺塔尖上，每日轮一百个小军儿，每人射三箭，名曰百箭会。幽魂疼痛不过，分付俺亲率孟良，快去搭救他。俺想父亲受如此般苦楚，待不信来，怎么分分明明，有这等一个显梦？待要信来，真假未辨。因此早早升帐，请众兄弟与俺商议，作个行止。(岳胜云)您兄弟理会的。我袖传一课，此梦不虚。今日时当卓午，家中必然有人寄书信来，便知端的也。(杨景云)似此可怎了？令人门首觑者，看有甚么人来。(丑扮小军儿上，诗云)肉我吃斤半，酒我吃升半。听的去厮杀，唬得一身汗。自家是杨家府里一个小军儿，奉佘太君奶奶的命，着我前去瓦桥关上与六郎元帅寄一封家书去，可早来到门首也，令人报复去，说太君奶奶差一个小军儿，寄家书来了也。(卒子云)你则在这里，我报复去。(做报科，云)喏！报的元帅得知，有太君奶奶差着一个小军儿寄书来，在于门首。(杨景云)着他过来。(卒子云)着过去。(小军儿见科，云)元帅，俺太君奶奶，差我来寄一封书与元帅知道。(杨景做接书跪拆看科，云)嗨！元来是母亲的书也。说父亲、兄弟，托梦与他，一句句都和我做的梦象相合，有这等异事？小军儿赏你酒十瓶，羊肉二十斤。与我把定辕门，二十四个指挥使，但是来的，都放过来，则当住孟良一个，休着他过来者！(小军云)元帅，假似不放他过来，他打我呢！(杨景云)你也打他。(小军云)假似骂我呢？(杨景云)你也骂他。(小军云)假似咬我呢？(杨景云)胡说！(岳胜云)哥哥，你不要孟良过来，却是甚的主意？(杨景云)兄弟，你那里知道！我想孟良是个忄敞强的性儿，你使他去，他可不去，你不使他去，他可要去。某等他来时，我故意的着几句话恼激他，不怕他不和俺搭救父亲去也。(卒子云)我把着这辕门，看有甚么人来？(正末扮孟良上，云)某乃孟良是也。奉哥哥的将令，使我巡绰边境去，平安无事。须索回哥哥话走一遭也呵。(唱)【中吕】【粉蝶儿】这些时无处征伐，我去那界河边恰才巡罢，我做的一个个活捉生拿。涌彪躯，舒猿臂肝横胆乍。也不索将武艺盘咱，回头儿只看咱披挂。【醉春风】比及你架上掇雕鞍，槽头牵战马。宣花斧钺手中担，觑敌军似耍，耍。万骑交驰，两军相见，咱手里半筹不纳。(正末做见小军科，云)这厮在这里做甚么？(小军云)做甚么？在这里捉虱子哩。奉元帅的将令，着我把守辕门，不放人过去。(正末云)我要过去。(卒子拦科，云)不放不放。(孟良怒科，云)你敢道三声不放我过去么？(小军云)休说三声不放，我说一百二十声不放。(正末做打科)老爷、老爷休打，我放你过云罢。(正末见科，云)哥哥将令，着兄弟巡界河去，平安无事，回哥哥的话来。(杨景云)无甚事，你且回避者。(正末云)小军儿，元帅着你回避了也。(杨景云)着你回避。(正末云)着谁回避？(杨景云)着你回避。(正末云)着我回避？我不回避，不回避！你就这里杀了我，也不回避！(杨景云)岳家兄弟，你看这厮，他那里知道我心中的事也？(正末唱)【红绣鞋】往常时无我处不喜欢说话，今日个见我来低着头无语嗟呀，有甚的机密事孟良也合知么？(杨景做与岳胜打耳喑科，云)他那里知道？(正末唱)-个将眼角觑，一个将脚尖蹋，好着我半合儿傒幸杀。(杨景云)孟良，我的勾当你试猜咱。(正末云)我猜着波。(杨景云)称猜着我便用你，你猜不着不用你，且回避。(正末唱)【石榴花】莫不是大辽军马厮蹅踏？我与你火速的便去争杀。(杨景云)不是。(正末唱)莫不是王枢密搬弄着宋官家？我与你疾忙鞍马，便赴京华。(杨景云)也不是。(正末唱)莫不是佘太君有人相欺压？(杨景云)我的母亲，谁敢欺负他？(正末云)那厮是不敢也。(唱)则除是赵玄坛威力无加，才敢把虎头来料须来抹，我与你亲自把那贼徒拿。【斗鹌鹑】哎，那厮须不是布雾的蚩尤，又不是飞天的夜叉。(杨景云)那厮见你手段高强，被他藏了躲了呢？(正末唱)那厮便藏在云中，躲在、躲在地下，我也翻过乾坤若见他。说那厮能变化，我呵喝一喝骨碌碌的海沸山崩，瞅一瞅赤力力的天摧地塌。(杨景云)孟良，你猜了半日，只是猜不着。你回避。(正末云)既是猜不着，我且回避。(正末出门见小军，云)兀那厮！你来这里做甚么？你快实说。你若不说，劈了你这颗狗头来，我则一斧！(小军云)适才元帅赏了我酒十瓶，羊肉二十斤，不争你劈了我这头，教我怎么吃？(正末云)快说！你若不说，我就一斧。(小军云)老爷不要燥暴就把斧头劈下来，待我说，我说。我是杨家府里小军儿，奉佘太君奶奶的命，着我寄一封书与元帅。道是梦中看见老令公，说与番兵交战，不想番兵将老令公困在两狼山虎口交牙峪，困的里无粮草，外无救军。有七郎打出阵来求救，不想被潘仁美将七郎绑在花标树上，攒箭射死。老令公不能得出，撞李陵碑身死。今被韩延寿将老令公尸首烧了，将骨殖挂在幽州昊天寺塔尖上。但是过来过往的人，有箭的射三箭，无箭的打三砖，名曰百药箭。(正末云)敢是百箭会？(小军云)你说的是。(正末云)眼见的哥哥召集众将商量，取那父亲骨殖去，是一件紧要的事，故瞒着我来。嗨！哥哥，我们二十四个指挥使，都是一般的兄弟，怎么偏心，只与他们计议，独独着我回避？我再过去，白破了哥哥咱。(见杨景科，云)哥哥，我猜着了也。(杨景云)你猜着甚的？(正末云)哥哥，你要搭救爹爹，抢回骨殖去，是么？(杨景云)谁道是俺奶奶来兄弟？既然你知道，他如今把我父亲的骨殖，挂在幽州昊天寺塔尖上，我待要替我父亲盗取这骨殖去，展转寻思，并无妙策。如之奈何？(正末云)哥哥，别的都去不得，只有您兄弟去得。(杨景云)兄弟，你若肯去，就是我的重生父母也！(正末云)您兄弟回避！(杨景云)只这一句儿，你就还将我来。兄弟，恁着你是怎么去？你说一遍咱。(正末唱)【上小楼】恁着我这烧天火把，问甚么经文也那佛法？我大踏步踹入僧房，拿住和尚，揝定袈裟。我气性差，忿怒发，拖离禅榻，我敢滴溜扑将脑袋儿撺在殿阶直下。【幺篇】胸脯上脚去蹬，面门上手去挝。恁着我这蘸金巨斧，乞抽扢叉，砍他鼻凹。问甚么恶菩萨，狠那吒，金刚答话，我直着释迦佛也整理不下。(岳胜云)兄弟到那里。小心在意者。(杨景云)兄弟既然要去，你可使甚么兵器，用甚么披挂？(正末唱)【耍孩儿】则我这慌忙不用别兵甲，轻轻的将衣服来拽扎。觑着他千军万马只做癞虾蟆，施逞会莽撞拳法。我脊梁边稳把葫芦放，顽石上扌蚩扌蚩的将斧刃擦。但撞着无干罢，直杀的他似芟蒲刈苇，截瓠外瓜。(云)排军，我分付与你两桩儿勾当。(岳胜云)兄弟，可是那两桩儿？(正末唱)【三煞】准挤着迎魂一首幡，安灵的几朵花，众儿郎都把那麻衣搭，紧拴将亡父驮丧马，哥也你牢背着亲爷的灰骨匣。孝名儿传天下，说甚的孟宗哭笋。袁孝拖笆。(杨景云)兄弟也，咱到那幽州昊天寺，他那里有五百众上堂僧，出来的一个个都会轮枪弄棒，三门关的铁桶相似。怎生能勾开也？(正末云)哥哥，恁着你兄弟，不怕他不开。(唱)【二煞】门环用手摇，门傒使脚蹅。则为那老令公骨殖浮屠挂。石攒来的柱础和泥掇，铜铸下的幡杆就地拔。那愁他四天王紧向山门把，我呵显出些扶碑的手段，举鼎的村沙。(杨景云)兄弟，父亲的骨殖，在那幽州昊天寺塔尖儿上，怎生能勾下来？(正末云)哥哥，你放心者。(唱)【煞尾】火轮左手拿，管心右手掐。我摇一摇撼两撼厮琅琅震动琉璃瓦，兀良我与你直推倒了这一座玲珑舍利塔。(下)(杨景云)孟良去了也。兄弟，你与我镇守着三关。则今日接应孟良，取我父亲的骨殖走一遭去。(诗云)岳排军紧守营盘，孟火星谁敢当拦？众头领休离信地，杨六郎暗下三关。(同下)第三折(丑扮和尚上，诗云)我做和尚无尘垢，一生不会念经咒。听的看经便头疼，常在山下吃狗肉。小僧是这幽州昊天寺一个小和尚。有杨令公的骨殖在塔尖上挂着，每日轮一百个小军儿，每人射三箭，名曰百箭会。到晚夕取将下来，锁在这里面，则怕有人偷了去。天色晚了也，关上这三门者。(正末同杨景上，云)好大火也！兄弟也，咱走动些，走动些！(正末云)哥哥，咱和你走、走、走。(唱)【正宫】【端正好】只一道火光飞，早四野烟云布，都出在我背上的这葫芦。火龙万队空中舞，明朗朗正照着那幽州路。【滚绣球】烧的来无处居，满城中都痛哭，似伴着老令公灰骨，且休题官法如炉，也不索祭风台，也不索狼烟举，抵多少六丁神发怒，我则见通红了半壁天衢。恰便似汉张良烧断了连云栈，李老君推番炼药炉，这火也从无。(杨景云)兄弟，可早来到这寺门首也，我是唤门咱。和尚开门来！(和尚云)不开门，不开门！(杨景云)你因何不开门？(和尚云)有布施便开门，没布施不开门。(正末唱)【倘秀才】端的是好热闹也禅房寺宇，了得也山僧施主，可不道四大人天火最毒，只我个善知识，没贪图，待布施与你一千枝蜡烛。(杨景云)和尚，我布施与你一千枝蜡烛。(和尚云)且慢者。一千枝蜡烛，一分银子一对，也该好些银子。我开开这门，放他入来。(做开门科)(正末入门做揪住和尚科，云)和尚！杨令公的骨殖在那里？(和尚云)小僧不知道(正末云)你怎生不知道？你说也！不说，我则一斧砍下你这头来。(和尚做看葫芦科，云)哦，可知你动不动的就要砍头，眼见的背上挂着那一个和尚的头哩。(正末云)你快说来，略迟些我砍下来也！(和尚云)你休砍我，等我说罢！杨令公骨殖，日间挂在塔尖上，教一百个小军儿，每人射他三箭。到晚间取将下来，装在一个小小匣儿，收藏方丈里面。专怕有贼来偷了去，做牌儿骰子儿耍子。兀那方丈中卓上的小匣儿，这不是杨令公的骨殖？(杨景云)莫不是假的么？(和尚云)你道假的？是狗骨头那！这骨殖都有件数，每件件有郎主朱笔记认的字迹在上。那一个敢假得？(杨景哭科，云)父亲，兀的不痛杀我也！(正末云)虽然有了骨殖，不知全也不全？待我再问他。和尚，这骨殖全也不全？(和尚云)我元说这骨殖是有件数的。我一件件数与你听者。(唱)【滚绣球】你为甚的来便幺呼，只那杨令公骨殖儿有件数数，试听俺从头儿说与。这便是太阳骨八片头颅，这便是胸膛骨无肠肚，这便是肩帮骨有皮肤，这便是膝盖骨带腿脡全付，这便是脊梁骨和协肋连属。俺这里明明白白都交点，您那里件件桩桩亲接取，便可也留下纸领状无虚。(正末云)你看这厮，且吃我一斧者。(和尚云)哎哟！(诗云)你头里叫门只不开，听的蜡烛放进来，骨殖桩桩都付与，又要砍我头来忒不该。(下)(正末云)哥哥，您收了这骨殖也。再放一把火，烧了这寺！哥哥，走、走、走。(唱)【倘秀才】不甫能撞开了天关地户，跳出这龙潭虎窟。(云)哥哥小心者。(杨景云)兄弟也，走便走，你这般叫怎么。(正末唱)我则怕孟火星今番惹下火烛，疾快的，骤龙驹，紧走些儿路途。【滚绣球】人奔似室火猪，马窜如尾火虎，哥也猛回头定睛儿偷觑，咱两个可正是凌烟阁上的人物。知道是和尚在钵盂在，知道是他受苦也俺受苦？这一场拚着不做，抵多少诸葛也那周瑜。畅好是焰腾腾博望烧屯计，不刺刺鏖兵赤壁图，不枉了费尽我工夫。(云)哥哥，你将着父亲的骨殖，先上三关去，我在后面走着。倘有追兵来时，等我好敌住他。(杨景悲科，云)兄弟，想我父亲做了一世的虎将，这把骨殖，也还受了恁般苦楚，怎教我不痛杀了也，父亲也！(正末云)哥哥，走便走，你这般叫怎么？(杨景云)兄弟，我这一句儿，你也要还我哩。(正末唱)【煞尾】你牢背着一匣儿骨殖疾归去，休绕着这千里关山放声哭。(杨景云)呀，后面喊声起，敢是追兵来了也！(正末云)哥哥你先走，等我敌住他。(唱)猛听的城边喊声举，早卷起足律律一阵黑尘土。多敢是韩延寿那厮紧追逐，恼了咱嘉州孟太仆。生咬定牙关自当住，那怕有十面军兵暗埋伏。且和他战个九千合来决胜负，也不是我杀人心忒狠毒，管教他便人亡马倒都做血糊突。若放了他一个儿抹的着回家路，哎，兀的不屈沉杀俺宣花也这柄蘸金斧。(下)(杨景云)孟良兄弟，当住追兵去了也，俺将父亲的骨殖背着直至三关上去来。(诗云)父亲为国建功勋，谁知一命陷番国。今朝取得户骸去，速下三关报母亲。(下)第四折(外扮长老上，诗云)积水养鱼终不钓，深山放鹿愿长生。扫地恐伤蝼蚁命，为惜飞蛾纱罩灯。贫僧乃五台山兴国寺长老是也。我这寺里有五百众上堂僧，内有一个和尚姓杨。此人十八般武艺，无有不拈，无有不会，每日在后山打大虫耍子。今日无甚事，天色将晚也，且掩上三门者。(杨景上，云)某杨景，直到幽州，盗了父亲的骨殖，留兄弟孟良在后，当住追兵去了。我一人一骑，往五台山经过。天色已晚，难以前去，只得在寺中觅一宵宿。来到这三门首，我下的马来，推开三门，兀那和尚！有甚么干净的僧房，收拾一间，与我宿一夜，天明要早行也。(长老云)客官，这一间僧房可干净？(杨景云)我放下这骨殖咱。(长老云)敢问客官从那里来？(杨景云)我来处来。(长老云)你如今那里去？(杨景云)我去处去。(长老云)那里是你家乡？(杨景云)我没家乡。(长老云)你姓甚名谁？(杨景云)我没名姓。(长老云)兀那客官，怎这等硬头硬脑的？老僧不打紧，我有一个徒弟，他若来时，怎肯和你干罢也！(杨景云)他来时便敢怎的我？你自回避。父亲也，兀的不痛杀我也！(正末扮杨和尚上，云)洒家这醉了也。(唱)【双调】【新水令】归来余醉未曾醒，但触着我这秃爷爷没些干净。(做听科，云)哦，恰像似有人哭哩。(唱)那哭的莫不是山中老树怪，潭底毒龙精？敢便待显圣通灵，只俺个道高的鬼神敬。(杨景作哭科，云)父亲也，兀的不痛杀我也！(正末云)兀的不在那里哭哩？(唱)【驻马听】那里每噎噎哽哽，搅乱俺这无是无非窗下僧。(杨景云)父亲也，痛杀我也！(正末唱)越哭的孤孤另另，莫不是着枪着箭的败残兵？我靠三门倚定壁儿听，从双肩手抵着牙儿定。似这等沸腾腾，可甚么绿阴满地禅房静？(正末见长老科)(长老云)徒弟，你来了也。适才靠晚间，有个客官，一人一骑，来到俺寺中借宿。我问他，他不肯说实话，他如今在这房里，你去问他咱。(正末云)师父，你回方丈中歇息，我自问他去。(长老云)正是闭门不管窗前月，一任梅花自主张。(下)(正末见科，云)官客问讯！(杨景云)好一个莽和尚也。(正末云)客宫，恰才烦恼的是你来？(杨景云)是我来。(正末云)你为甚么这等烦恼？(杨景云)和尚，我心中有事。(正末云)我试猜你这烦恼咱。(杨景云)和尚，你是猜我这烦恼咱。(正末唱)【步步娇】只你个负屈含冤的也合通名姓，莫不是远探你那爹娘的病？(杨景云)不是。(正末唱)莫不是你犯下些违条罪不轻？(杨景云)我有甚么罪犯？(正末唱)莫不是打担推车撞着贼兵？(杨景云)便有贼兵呵，量他到的那里？(正末唱)我连问道你两三声，怎没半句儿将咱来答应？(云)兀那客官！我问着你，不肯说老实话，俺这里人利害也。(杨景云)你这里人利害便怎么？(正末唱)【雁儿落】俺这里便骂了人也谁敢应？(杨景云)敢打人么？(正末唱)俺这里便打了人也无争竞。(杨景云)敢劫人么？(正末唱)俺这里便劫了人也没罪名。(杨景云)敢杀了么？(正末唱)俺这里便杀了人也不偿命。(杨景云)你说便这等说，我是不信。(正末云)你不信时试闻咱。(唱)【水仙子】现如今火烧人肉喷鼻腥，(杨景云)哎，好和尚，可不道为惜飞蛾纱罩灯哩！(正末唱)俺几曾道为惜飞蛾纱罩灯？(做合手科，云)阿弥陀佛！世间万物，不死不生。(唱)若不杀生呵，有甚么轮回证？这便是咱念阿弥超度的经。(杨景云)想你也不是个从幼儿出家的。(正末唱)对客官细说分明，我也曾杀的番军怕，几曾有个信士请，直到中年才落发为僧。(杨景云)兀那和尚！我也不瞒你，我是大宋国的人。(正末云)客官，你既是大宋国人，曾认的那一家人家么？(杨景云)是谁家？(正末云)他家里有个使金刀的。(唱)【雁儿落】他叫做杨令公手段能，(杨景惊科，云)他怎么知道俺父亲哩？兀那和尚！那杨令公有几个孩儿？(正末唱)他有那七个孩儿都也心肠硬。(杨景云)他母亲是谁？(正末唱)他母亲是佘太君，敕赐的清风楼无邪佞。(杨景云)他弟兄每可都有哩。(正末唱)【得胜令】呀！他兄弟每多死少波生。(杨景云)你敢是他家里人么？(正末唱)只我在这五台呵又为僧(杨景云)哦，你元来是杨五郎！你兄弟还有那个在么？(正末唱)有杨六使在三关上，(杨景云)你可认的他哩？(正末云)他是我的兄弟，怎不认的？(唱)和俺一爷娘亲弟兄。(杨景云)哥哥，你今日怎就不认得我杨景也？(正末做认科)(唱)休惊，这会合真侥幸！(云)兄弟，闻的你镇守瓦桥关上，怎到得这里？(杨景云)哥哥，您兄弟到幽州昊天寺，取俺父亲的骨殖来了也。(正末做悲科)(唱)伤也么情，枉把这幽魂陷虏城。(净扮韩延寿上，诗云)我做将军快敌头，不吃干粮则吃肉。你道是敢战官军沙塞子，怎知我是畏刀避箭韩延寿。某韩延寿是也。叵寸奈杨六儿无礼，将他令公骨殖，偷盗去了。我领着番兵，连夜追赶。原来杨六儿将着骨殖，前面先去，留下孟良，在后当住。我如今别着大兵，与孟良厮杀，自己挑选了这五千精兵，抄上前来，明明望见杨六儿，走到五台山下，怎么就不见了？一定躲在这寺里！大小番兵，围了这寺者。兀那寺里和尚，快献出杨六儿来！若不献出来，休想满寺和尚，一个得活！(做呐喊打门科)(杨景云)哥哥，兀的不是番兵来了也？(正末云)兄弟不要慌，我出去与他打话。我开了这三门。(做见科)(韩延寿云)兀那和尚！您这寺里有杨六儿么？献将出来便罢。若不献出来呵，将你满寺和尚的头，都似西瓜切将下来，一个也不留还你。(正末云)兀那将军！果然有个杨六儿，被我先拿住了，绑缚在这寺里。俺出家的人，是慈悲为本，方便为门，休把这许多枪刀，吓杀了俺老师父。您去了兵器，下了马，我拿杨六儿与你去请功受赏，好不自在哩。(韩延寿云)我依着你，就去了这刀枪，脱了这铠甲，我下了这马。和尚，杨六儿在那里？快献出来。(正末云)将军，你忙怎的？且跟将我入这三门来，且关上这门。(韩延寿云)你为甚么关上门？(正末云)我是小心的，还怕走了杨六儿？(韩延寿云)杨六儿走不出，我也走不去。关的是，关的是！(正末做打净科，云)量你这厮走到那里去？(韩延寿云)呀，这和尚不老实，你只好关门杀屎棋，怎么也要打我？(正末唱)【川拨棹】这厮待放懞挣，早拨起咱无明火不邓邓。损坏众生，扑杀苍蝇，准待要鹊巢灌顶，来、来、来，俺与你打几合斗输赢。(韩延寿云)这和尚倒来撒的，那三门又关了。我可往那里出去。(正末唱)【七弟兄】把这厮带鞋可搭的揝定，先摔你个满天星。休怪俺出家人没的这慈悲性，怒轰轰恶向胆边生，兀良只要你偿还那令公爹爹命。(正末做跌打科，云)打死这厮，才雪的我恨也！(唱)【梅花酒】呀，打的他就地挺，谁着你恼了天丁？也不用天兵，就待劈碎你这天灵。磕擦的怪眼睁，掿双拳打不停，飕飕的雨点倾，直打的应心疼。非是咱不修行，见仇人分外明。若不打死您泼残生，这冤恨几时平！(韩延寿云)好打，好打！你且说个名姓与我知道，敢这等无礼！(正末唱)哎，你个韩延寿早噤声，还问甚姓和名？(正末做拿韩延寿科)(唱)【喜江南】呀，则我这杀人和尚灭门僧，便铁金刚也劝不的肯容情。俺兄弟正六郎杨景镇边庭(带云)韩延寿！(唱)也不则你兵临在颈，再休想五千人放半个得回营。(云)兄弟，我打死了番将韩延寿也！(杨景云)哥哥，将韩延寿枭下首级，剜出心肝，在父亲骨殖前。先祭献了。就在这五台山寺里，做七昼夜好事，超度俺父亲和兄弟，早升天界也。(外扮寇莱公冲上，云)老夫莱国公寇准是也。奉圣人的命，并八大王令旨，直至瓦桥关，迎取已故护国大将军杨继业并杨延嗣的骨殖，归葬祖茔。有孟良杀退番兵，报说杨景还在五台山上兴国寺，做七昼夜的大道场，超度亡魂。老夫就带着孟良，不辞星夜。来，可早到五台山也！(做见科，云)兀那杨景！老夫奉圣人的命，特来到此。问你取的杨令公并七郎骨殖安在？(杨景云)大人。我父亲并七郎骨殖都有了，现在此处追荐哩。(寇莱公云)既然有了，杨景同杨朗望阙跪者，听圣人的命。(词云)大宋朝纂承鸿业。选良将镇守边疆。杨令公功劳最大，父与子保驾勤王。潘仁美贼臣奸计，陷忠良不得还乡。李陵碑汝父撞死，连七郎并命身亡。百箭会幽魂托梦，盗骨殖多亏孟良。杨延景全忠全孝，舍性命苦战沙场。遣敕使远来迎接，赐黄金高筑坟堂。还盖庙千秋祭享，保山河万代隆昌。(众谢恩科)题目瓦桥关令公显神正名昊天塔孟良盗骨","dynasty":"元代","title":"杂剧·昊天塔孟良盗骨"}
{"author":"朱凯","content":"渚宫春冷北风寒，九畹萧条入塞垣。老死灵均在南国，百年谁为赋《招魂》？","dynasty":"明代","title":"题郑所南画兰"}
{"author":"朱凯","content":"先朝台殿影重重，香霭霏微散碧空。金液妙存云笈里，玉晨形在宝珠中。桧生左纽天机契，龙豢前池海脉通。绿发仙翁披鹿褐，一龛神气与生同。","dynasty":"明代","title":"下小茅峰行平野约四五里入玉晨观"}
{"author":"朱凯","content":"情闲好品茶，性淡能辨水。江左几泓泉，勺勺定媸美。浙右园焙栽，种种别妙理。七宝白云淳，石井剑池泚。夐乎惠麓流，名下无虚士。金沙与于潜，实难为娣姒。顾阳针芒如，他山麦颗比。斫射联吉祥，碧叶光薿薿。唐贡接真珠，绿丛秀蕊蕊。串膏浪有名，生膏久亡矣。当时境会亭，今也生荆杞。对景访遗踪，险峻屡曾履。事须身所亲，趣在工夫里。正法陆生经，傍参诸野史。竹炉与箬筐，相随无远迩。穷源汲水清，篝火烹旗紫。应手倾入壶，蟹眼若浮蚁。甘腴胜醍醐，芳香夺兰芷。杯面铺白花，盏底绝纤滓。醉目闭即舒，倦体卧还起。诗腑常焦枯，七碗犹未已。同好唯两僧，合志只三子。争新与斗奇，各尽胸中技。遂结夙世缘，任彼老饕訾。寻真到华阳，岂以口腹恃。款食颇精丰，供饮何率尔。漫呼出厨间，熟汤差可拟。噤呷润渴喉，敢将唇大哆。吾社适闻之，笑我应见齿。明年再往兹，裹茗置行李。","dynasty":"明代","title":"茅山中人皆不饮泉水悉下汲于注壑又不善蓄佳茗住兹三日清苦之味颇未沾唇既归作三十韵以自解兼呈社中诸友"}
{"author":"于鹄","content":"巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。","dynasty":"唐代","tags":"民谣，儿童，乡村，生活","title":"巴女谣"}
{"author":"于鹄","content":"偶向江边采白蘋，还随女伴赛江神。众中不敢分明语，暗掷金钱卜远人。","dynasty":"唐代","tags":"女子，郊游，思念","title":"江南曲"}
{"author":"于鹄","content":"僻巷邻家少，茅檐喜并居。蒸梨常共灶，浇薤亦同渠。传屐朝寻药，分灯夜读书。虽然在城市，还得似樵渔。","dynasty":"唐代","tags":"友情，生活","title":"题邻居"}
{"author":"于鹄","content":"素丝带金地，窗间掬飞尘。偷得凤凰钗，门前乞行人。新长青丝发，哑哑言语黠。随人敲铜镜，街头救明月。东家新长儿，与妾同时生。并长两心熟，到大相呼名。","dynasty":"唐代","tags":"叙事，爱情","title":"古词三首"}
{"author":"于鹄","content":"葱岭秋尘起，全军取月支。山川引行阵，蕃汉列旌旗。转战疲兵少，孤城外救迟。边人逢圣代，不见偃戈时。微雪军将出，吹笳天未明。观兵登古戍，斩将对双旌。分阵瞻山势，潜兵制马鸣。如今青史上，已有灭胡名。单于骄爱猎，放火到军城。乘月调新马，防秋置远营。空山朱戟影，寒碛铁衣声。度水逢胡说，沙阴有伏兵。","dynasty":"唐代","title":"出塞"}
{"author":"于鹄","content":"夜来花欲尽，始惜两三枝。早起寻稀处，闲眠记落时。蕊焦蜂自散，蒂折蝶还移。攀著殷勤别，明年更有期。","dynasty":"唐代","title":"惜花"}
{"author":"于鹄","content":"独来多任性，惟与白云期。深处花开尽，迟眠人不知。水流山暗处，风起月明时。望见南峰近，年年懒更移。","dynasty":"唐代","title":"春山居"}
{"author":"于鹄","content":"秦女窥人不解羞，攀花趁蝶出墙头。胸前空带宜男草，嫁得萧郎爱远游。","dynasty":"唐代","title":"题美人"}
{"author":"于鹄","content":"夜爱云林好，寒天月里行。青牛眠树影，白犬吠猿声。一磬山院静，千灯谿路明。从来此峰客，几个得长生。","dynasty":"唐代","title":"宿王尊师隐居"}
{"author":"于鹄","content":"身没碧峰里，门人改葬期。买山寻主远，垒塔化人迟。鬼火穿空院，秋萤入素帷。黄昏溪路上，闻哭竺乾师。","dynasty":"唐代","title":"哭凌霄山光上人"}
{"author":"于鹄","content":"追立新碑日，怜君苦一身。远移深涧石，助立故乡人。草色荒坟绿，松阴古殿春。平生心已遂，归去得垂纶。","dynasty":"唐代","title":"饯司农宋卿立太尉碑了还江东"}
{"author":"于鹄","content":"买得幽山属汉阳，槿篱疏处种桄榔。唯有猕猴来往熟，弄人抛果满书堂。","dynasty":"唐代","title":"买山吟"}
{"author":"于鹄","content":"一树新栽益四邻，野夫如到旧山春。树成多是人先老，垂白看他攀折人。","dynasty":"唐代","title":"种树"}
{"author":"于鹄","content":"驱马街中哭送君，灵车碾雪隔城闻。唯有山僧与樵客，共舁孤榇入幽坟。","dynasty":"唐代","title":"哭李暹（一作赵嘏诗）"}
{"author":"于鹄","content":"年长始一男，心亦颇自娱。生来岁未周，奄然却归无。裸送不以衣，瘗埋于中衢。乳母抱出门，所生亦随呼。婴孩无哭仪，礼经不可逾。亲戚相问时，抑悲空叹吁。襁褓在旧床，每见立踟蹰。静思益伤情，畏老为独夫。","dynasty":"唐代","title":"悼孩子"}
{"author":"于鹄","content":"旧伴同游尽却回，云中独宿守花开。自是去人身渐老，暮山流水任东来。","dynasty":"唐代","title":"别旧山"}
{"author":"于鹄","content":"家在荒陂长似秋，蓼花芹叶水虫幽。去年相伴寻山客，明月今宵何处游。","dynasty":"唐代","title":"寄周恽"}
{"author":"于鹄","content":"日暮出古城，野田何茫茫。寒狐上孤冢，鬼火烧白杨。昔人未为泉下客，若到此中还断肠。","dynasty":"唐代","title":"野田行（一作李益诗）"}
{"author":"于鹄","content":"行人朝走马，直走蓟城傍。蓟城通汉北，万里别吴乡。海上一烽火，沙中百战场。军书发上郡，春色度河阳。袅袅汉宫柳，青青胡地桑。琵琶出塞曲，横笛断君肠。","dynasty":"唐代","title":"塞上曲（一作出塞曲）"}
{"author":"于鹄","content":"微雪将军出，吹笳天未明。观兵登古戍，斩将对双旌。分阵瞻山势，潜军制马鸣。如今新史上，已有灭胡名。单于骄爱猎，放火到军城。待月调新弩，防秋置远营。空山朱戟影，寒碛铁衣声。逢著降胡说，阴山有伏兵。","dynasty":"唐代","title":"横吹曲辞。出塞曲"}
{"author":"于鹄","content":"扁鹊得仙处，传是西南峰。年年山下人，长见骑白龙。洞门黑无底，日夜唯雷风。清斋将入时，戴星兼抱松。石径阴且寒，地响知远钟。似行山林外，闻叶履声重。低碍更俯身，渐远昼夜同。时时白蝙蝠，飞入茅衣中。行久路转窄，静闻水淙淙。但愿逢一人，自得朝天宫。","dynasty":"唐代","title":"秦越人洞中咏"}
{"author":"于鹄","content":"幽人在何处，松桧深冥冥。西峰望紫云，知处安期生。沐浴溪水暧，新衣礼仙名。脱屐入静堂，绕像随礼行。碧纱笼寒灯，长幡缀金铃。林下听法人，起坐枯叶声。启奏修律仪，天曙山鸟鸣。分行布菅茅，列坐满中庭。持斋候撞钟，玉函散宝经。焚香开卷时，照耀金室明。投简石洞深，称过上帝灵。学道能苦心，自古无不成。","dynasty":"唐代","title":"宿西山修下元斋咏"}
{"author":"于鹄","content":"戢戢乱峰里，一峰独凌天。下看如尖高，上有十里泉。志人爱幽深，一住五十年。悬牍到其上，乘牛耕药田。衣食不下求，乃是云中仙。山僧独知处，相引冲碧烟。断崖昼昏黑，槎臬横只椽。面壁攀石棱，养力方敢前。累歇日已没，始到茅堂边。见客不问谁，礼质无周旋。醉卧枕欹树，寒坐展青毡。折松扫藜床，秋果颜色鲜。炼蜜敲石炭，洗澡乘瀑泉。白犬舐客衣，惊走闻腥膻。乃知轩冕徒，宁比云壑眠。","dynasty":"唐代","title":"过凌霄洞天谒张先生祠"}
{"author":"于鹄","content":"路转第六峰，传是十里程。放石试浅深，eg壁蛇鸟惊。欲下先襞衣，路底避枯茎。回途歇嵌窟，整带重冠缨。及到紫石溪，晻晻已天明。渐近神仙居，桂花湿溟溟。阴苔无人踪，时得白鹤翎。忽然见朱楼，象牌题玉京。沈沈五云影，香风散萦萦。清斋上玉堂，窗户悬水精。青童撞金屑，杵臼声丁丁。膻腥遥问谁，稽首称姓名。若容在溪口，愿乞残雪英。","dynasty":"唐代","title":"早上凌霄第六峰入紫谿礼白鹤观祠"}
{"author":"于鹄","content":"触烟入溪口，岸岸唯柽栎。其中尽碧流，十里不通屐。出林山始转，绝径缘峭壁。把藤借行势，侧足凭石脉。gS牙断行处，光滑猿猱迹。忽然风景异，乃到神仙宅。天晴茅屋头，残云蒸气白。隔窗梳发声，久立闻吹笛。抱琴出门来，不顾人间客。山院不洒扫，四时自虚寂。落叶埋长松，出地才数尺。曾读上清经，知注长生籍。愿示不死方，何山有琼液。","dynasty":"唐代","title":"山中访道者（一作入白芝溪寻黄尊师）"}
{"author":"于鹄","content":"寄远空以心，心诚亦难知。箧中有秋帛，裁作远客衣。缝制虽女功，尽度手自持。容貌常目中，长短不复疑。斜缝密且坚，游客多尘缁。意欲都无言，浣濯耐岁时。殷勤托行人，传语慎勿遗。别来年已老，亦闻鬓成丝。纵然更相逢，握手唯是悲。所寄莫复弃，愿见长相思。","dynasty":"唐代","title":"寄卢俨员外秋衣词"}
{"author":"于鹄","content":"年老功成乞罢兵，玉阶匍匐进双旌。朱门鸳瓦为仙观，白领狐裘出帝城。侍女休梳官样髻，蕃童新改道家名。到时浸发春泉里，犹梦红楼箫管声。","dynasty":"唐代","title":"送唐大夫让节归山（一作送唐中丞入道）"}
{"author":"于鹄","content":"几年为郡守，家似布衣贫。沽酒迎幽客，无金与近臣。捣茶书院静，讲易药堂春。归阙功成后，随车有野人。","dynasty":"唐代","title":"赠李太守"}
{"author":"于鹄","content":"若过并州北，谁人不忆家。寒深无伴侣，路尽有平沙。碛冷唯逢雁，天春不见花。莫随征将意，垂老事轻车。","dynasty":"唐代","title":"送张司直入单于（一作送客游边）"}
{"author":"于鹄","content":"读书林下寺，不出动经年。草阁连僧院，山厨共石泉。云庭无履迹，龛壁有灯烟。年少今头白，删诗到几篇。","dynasty":"唐代","title":"题宇文é山寺读书院"}
{"author":"于鹄","content":"郡斋常夜扫，不卧独吟诗。把烛近幽客，升堂戴接b。微风吹冻叶，余雪落寒枝。明日逢山伴，须令隐者知。","dynasty":"唐代","title":"夜会李太守宅"}
{"author":"于鹄","content":"路转第六峰，传是十里程。放石试浅深，m壁蛇鸟惊。欲下先襞衣，路底避枯茎。回途歇嵌窟，整带重冠缨。及到紫石溪，晻晻已天明。渐近神仙居，桂花湿溟溟。阴苔无人踪，时得白鹤翎。忽然见朱楼，象牌题玉京。沈沈五云影，香风散萦萦。清斋上玉堂，窗户悬水精。青童撞金屑，杵臼声丁丁。膻腥遥问谁，稽首称姓名。若容在溪口，愿乞残雪英。","dynasty":"唐代","title":"早上凌霄第六峰入紫溪礼白鹤观祠"}
{"author":"于鹄","content":"日暮出古城，野田何茫茫。寒狐上孤冢，鬼火烧白杨。昔人未为泉下客，若到此中还断肠。","dynasty":"唐代","title":"野田行"}
{"author":"于鹄","content":"读书林下寺，不出动经年。草阁连僧院，山厨共石泉。云庭无履迹，龛壁有灯烟。年少今头白，删诗到几篇。","dynasty":"唐代","title":"题宇文𧚞"}
{"author":"于鹄","content":"郡斋常夜埽，不卧独吟诗。把烛近幽客，升堂戴接䍦。微风吹冻叶，馀雪落寒枝。明日逢山伴，须令隐者知。","dynasty":"唐代","title":"夜会李太守宅"}
{"author":"于鹄","content":"服柏不飞鍊，闲眠闭草堂。有泉唯盥漱，留火为焚香。新雨闲门静，孤松满院凉。仍闻枕中术，曾授汉淮王。","dynasty":"唐代","title":"题服柏先生"}
{"author":"于鹄","content":"萧萧芦荻晚，一径入荒陂。日色云收处，蛙声雨歇时。前村见来久，羸马自行迟。闻作王门客，应闲白接䍦。","dynasty":"唐代","title":"途中寄杨涉"}
{"author":"于鹄","content":"桑乾归路远，闻说亦愁人。有雪常经夏，无花空到春。下营云外火，收马月中尘。白首从戎客，青衫未离身。","dynasty":"唐代","title":"送韦判官归蓟门"}
{"author":"于鹄","content":"送哭谁家车，灵幡紫带长。青童抱何物，明月与香囊。","dynasty":"唐代","title":"古挽歌其二"}
{"author":"于鹄","content":"可惜罗衣色，看舁入水泉。莫愁埏道暗，烧漆得千年。","dynasty":"唐代","title":"古挽歌其三"}
{"author":"于鹄","content":"阴风吹黄蒿，挽歌度秋水。车马却归城，孤坟月明里。","dynasty":"唐代","title":"古挽歌其四"}
{"author":"于鹄","content":"萧萧卢荻晚，一径入荒陂。日色云收处，蛙声雨歇时。前村见来久，羸马自行迟。闻作王门客，应闲白接z5.","dynasty":"唐代","title":"途中寄杨涉"}
{"author":"于鹄","content":"桑干归路远，闻说亦愁人。有雪常经夏，无花空到春。下营云外火，收马月中尘。白首从戎客，青衫未离身。","dynasty":"唐代","title":"送韦判官归蓟门"}
{"author":"于鹄","content":"服柏不飞炼，闲眠闭草堂。有泉唯盥漱，留火为焚香。新雨闲门静，孤松满院凉。仍闻枕中术，曾授汉淮王。","dynasty":"唐代","title":"题服柏先生"}
{"author":"于鹄","content":"阴风吹黄蒿，挽歌渡秋水。车马却归城，孤坟月明里。双辙出郭门，绵绵东西道。送死多于生，几人得终老。见人切肺肝，不如归山好。不闻哀哭声，默默安怀抱。时尽从物化，又免生忧扰。世间寿者稀，尽为悲伤恼。","dynasty":"唐代","title":"相和歌辞。挽歌二首"}
{"author":"于鹄","content":"却忆东溪日，同年事鲁儒。僧房闲共宿，酒肆醉相扶。天畔双旌贵，山中病客孤。无谋还有计，春谷种桑榆。","dynasty":"唐代","title":"山中寄樊仆射（一作寄襄阳樊司空）"}
{"author":"于鹄","content":"读书林下寺，不出动经年。草阁连僧院，山厨共石泉。云庭无履迹，龛壁有灯烟。年少今头白，删诗到几篇。","dynasty":"唐代","title":"题宇文裔山寺读书院"}
{"author":"于鹄","content":"一身禅诵苦，洒扫古花宫。静室门常闭，深萝月不通。悬灯乔木上，鸣磬乱幡中。附入高僧传，长称二远公。","dynasty":"唐代","title":"赠兰若僧"}
{"author":"于鹄","content":"三十无名客，空山独卧秋。病多知药性，年长信人愁。萤影竹窗下，松声茅屋头。近来心更静，不梦世间游。","dynasty":"唐代","title":"山中自述"}
{"author":"于鹄","content":"懒成身病日，因醉卧多时。送客出谿少，读书终卷迟。幽窗闻坠叶，晴景见游丝。早晚来收药，门前有紫芝。","dynasty":"唐代","title":"山中寄韦钲"}
{"author":"于鹄","content":"茅屋往来久，山深不置门。草生垂井口，花落拥篱根。入院将雏鸟，寻萝抱子猿。曾逢异人说，风景似桃源。","dynasty":"唐代","title":"南谿书斋"}
{"author":"于鹄","content":"郡斋常夜扫，不卧独吟诗。把烛近幽客，升堂戴接z5.微风吹冻叶，馀雪落寒枝。明日逢山伴，须令隐者知。","dynasty":"唐代","title":"夜会李太守宅（一作宿太守李公宅）"}
{"author":"于鹄","content":"上方唯一室，禅定对山容。行道临孤壁，持斋听远钟。枯藤离旧树，朽石落高峰。不向云间见，还应梦里逢。","dynasty":"唐代","title":"题柏台山僧"}
{"author":"于鹄","content":"得道任发白，亦逢城市游。新经天上取，稀药洞中收。春木带枯叶，新蒲生漫流。年年望灵鹤，常在此山头。","dynasty":"唐代","title":"寄续尊师"}
{"author":"于鹄","content":"得道南山久，曾教四皓棋。闭门医病鹤，倒箧养神龟。松际风长在，泉中草不衰。谁知茅屋里，有路向峨嵋。","dynasty":"唐代","title":"题南峰褚道士"}
{"author":"于鹄","content":"不食非关药，天生是女仙。见人还起拜，留伴亦开田。无窟寻溪宿，兼衣扫叶眠。不知何代女，犹带剪刀钱。","dynasty":"唐代","title":"赠不食姑"}
{"author":"于鹄","content":"寄家丹水边，归去种春田。白发无知己，空山又一年。鹿裘长酒气，茅屋有茶烟。亦拟辞人世，何溪有瀑泉。","dynasty":"唐代","title":"送李明府归别业"}
{"author":"于鹄","content":"久行多不定，树下是禅床。寂寂心无住，年年日自长。虫蛇同宿涧，草木共经霜。已见南人说，天台有旧房。","dynasty":"唐代","title":"题树下禅师"}
{"author":"于鹄","content":"任性常多出，人来得见稀。市楼逢酒住，野寺送僧归。檐下悬秋叶，篱头晒褐衣。门前南北路，谁肯入柴扉。","dynasty":"唐代","title":"寻李暹"}
{"author":"于鹄","content":"旧隐松林下，冲泉入两涯。琴书随弟子，鸡犬在邻家。茅屋长黄菌，槿篱生白花。幽坟无处访，恐是入烟霞。","dynasty":"唐代","title":"寻李逸人旧居"}
{"author":"于鹄","content":"新绣笼裙豆蔻花，路人笑上返金车。霓裳禁曲无人解，暗问梨园弟子家。","dynasty":"唐代","title":"赠碧玉"}
{"author":"于鹄","content":"浦里移舟候信风，芦花漠漠夜江空。更深何处人吹笛，疑是孤吟寒水中。","dynasty":"唐代","title":"舟中月明夜闻笛"}
{"author":"于鹄","content":"得罪谁人送，来时不到家。白头无侍子，多病向天涯。莽苍凌江水，黄昏见塞花。如今贾谊赋，不漫说长沙。流人何处去，万里向江州。孤驿瘴烟重，行人巴草秋。上帆南去远，送雁北看愁。遍问炎方客，无人得白头。","dynasty":"唐代","title":"送迁客二首"}
{"author":"于鹄","content":"去寻长不出，门似绝人行。床下石苔满，屋头秋草生。学琴寒月短，写易晚窗明。唯到黄昏后，溪中闻磬声。","dynasty":"唐代","title":"赠王道者（一作赠隐者）"}
{"author":"于鹄","content":"身老无修饰，头巾用白纱。开门朝扫径，辇水夜浇花。药气闻深巷，桐阴到数家。不愁还酒债，腰下有丹砂。","dynasty":"唐代","title":"过张老园林（一作村园）"}
{"author":"于鹄","content":"自小看花长不足，江边寻得数株红。黄昏人散东风起，吹落谁家明月中。","dynasty":"唐代","title":"寓意（一作荆南陪楚尚书惜落花）"}
{"author":"于鹄","content":"老将明王识，临终拜上公。告哀乡路远，助葬戍城空。素幔朱门里，铭旌秋巷中。史官如不滥，独传说英雄。","dynasty":"唐代","title":"哭王都护"}
{"author":"于鹄","content":"日夕寻未遍，古木寺高低。粉壁犹遮岭，朱楼尚隔溪。厨窗通涧鼠，殿迹立山鸡。更有无人处，明朝独向西。","dynasty":"唐代","title":"游瀑泉寺"}
{"author":"于鹄","content":"十岁吹箫入汉宫，看修水殿种芙蓉。自伤白发辞金屋，许著黄衣向玉峰。解语老猿开晓户，学飞雏鹤落高松。定知别后宫中伴，应听缑山半夜钟。","dynasty":"唐代","title":"送宫人入道归山"}
{"author":"于鹄","content":"少年初拜大长秋，半醉垂鞭见列侯。马上抱鸡三市斗，袖中携剑五陵游。玉箫金管迎归院，锦袖红妆拥上楼。更向院西新买宅，月波春水入门流。","dynasty":"唐代","title":"公子行"}
{"author":"于鹄","content":"久卧长安春复秋，五侯长乐客长愁。绣帘朱毂逢花住，锦幨银珂触雨游。何处少年吹玉笛，谁家鹦鹉语红楼。年年只是看他贵，不及南山任白头。","dynasty":"唐代","title":"长安游"}
{"author":"于鹄","content":"花里南楼春夜寒，还如王屋上天坛。归山不道无明月，谁共相从到晓看。","dynasty":"唐代","title":"别齐太守"}
{"author":"于鹄","content":"独上闲城却下迟，秋山惨惨冢累累。当时还有登城者，荒草如今知是谁。","dynasty":"唐代","title":"登古城"}
{"author":"于鹄","content":"近问南州客，云亡已数春。痛心曾受业，追服恨无亲。孀妇归乡里，书斋属四邻。不知经乱后，奠祭有何人。","dynasty":"唐代","title":"哭刘夫子"}
{"author":"于鹄","content":"昨日山家春酒浓，野人相劝久从容。独忆卸冠眠细草，不知谁送出深松。都忘醉后逢廉度，不省归时见鲁恭。知己尚嫌身酩酊，路人应恐笑龙钟。","dynasty":"唐代","title":"醉后寄山中友人"}
{"author":"于鹄","content":"云里前朝寺，修行独几年。山村无施食，盥漱亦安禅。古塔巢溪鸟，深房闭谷泉。自言曾入室，知处梵王天。","dynasty":"唐代","title":"温泉僧房"}
{"author":"程过","content":"试问愁来何处。门外山无重数。芳草不知人。翠连云。欲看不忍重看。心事只堪肠断。肠断宿孤村。雨昏昏。","dynasty":"宋代","title":"昭君怨"}
{"author":"程过","content":"春欲来时，长是与、江梅花约。又还向、竹林疏处，一枝开却。对酒渐惊身老大，看花应念人离索。但十分、沉醉祝东君，长如昨。芳草渡，孤舟泊。山敛黛，天垂幕。黯销魂、无奈暮云残角。便好折来和雪戴，莫教酒醒随风落。待殷勤、留此记相思，谁堪托。","dynasty":"宋代","title":"满江红（梅）"}
{"author":"都颉","content":"嘉树团团蔽紫烟，黄冠师作地行仙。留形住室真馀事，鍊气精思本自然。鹤警乔松常见月，龟藏浮叶不知年。坐中应到诸天上，曾侍玉皇香案前。","dynasty":"宋代","title":"元明观邹希衍丹室"}
{"author":"孛罗御史","content":"辞官懒簪獬豸冠，不入麒麟画。旋栽陶令菊，学种邵平瓜。觑不的闹穰穰蚁阵蜂衙，卖了青骢马，换耕牛度岁华。利名场再不行踏，风波海其实怕他。【梁州】尽燕雀喧檐聒耳，任豺狼当道磨牙。无官守无言责相牵挂。春风桃李，夏月桑麻，秋天禾黎，冬月梅茶。四时景物清佳，一门和气欢洽。叹子牙渭水垂钓，胜潘岳河阳种花，笑张骞河汉乘槎。这家，那家，黄鸡白酒安排下，撒会顽放会耍。拚着老瓦盆边醉后扶，一任他风落了乌纱。【牧羊关】王大户相邀请，赵乡司扶下马，则听得扑冬冬社鼓频挝。有几个不求仕的官员，东庄措大，他每都拍手歌丰稔，俺再不想巡案去奸猾。御史台开除我，尧民图添上咱。【贺新郎】奴耕婢织足生涯，随分村疃人情，赛强如宪台风化。趁一溪流水浮鸥鸭，小桥掩映蒹葭。芦花千顷雪，红树一川霞，长江落日牛羊下。山中闲宰相，林外野人家。【隔尾】诵诗书稚子无闲暇，奉甘旨萱堂到白发，伴辘轳村翁说一会挺膊子话。闲时节笑咱，醉时节睡咱，今日里无是无非快活煞！","dynasty":"元代","title":"【南吕】一枝花_辞官懒簪獬"}
{"author":"戴澳","content":"楼瞰寒塘古木横。幽禽时对小窗鸣。柳外何人停短棹，理渔罾。旧雨不来门书掩，疏篱新剪竹枝平。茶鼎白沙泉正熟，听松声。","dynasty":"明代","title":"山花子楼瞰"}
{"author":"戴澳","content":"袅袅秋风凄卫水，归舟一叶秋风里。短发未梳眠乍起，三十里，快帆亦会归人意。漫说东方饥欲死，白粮连舫趋燕市。三老相逢作吴语，空索米，长安半是侏儒耳。","dynasty":"明代","title":"渔家傲　兴济道中"}
{"author":"来鹄","content":"事关休戚已成空，万里相思一夜中。愁到晓鸡声绝后，又将憔悴见春风。","dynasty":"唐代","title":"除夜"}
{"author":"来鹄","content":"晓夕采桑多苦辛，好花时节不闲身。若教解爱繁华事，冻杀黄金屋里人。","dynasty":"唐代","tags":"写人，讽喻","title":"蚕妇"}
{"author":"来鹄","content":"千形万象竟还空，映水藏山片复重。无限旱苗枯欲尽，悠悠闲处作奇峰。","dynasty":"唐代","title":"云"}
{"author":"来鹄","content":"枝枝倚槛照池冰，粉薄香残恨不胜。占得早芳何所利，与他霜雪助威棱。","dynasty":"唐代","title":"梅花"}
{"author":"来鹄","content":"绿槐阴里一声新，雾薄风轻力未匀。莫道闻时总惆怅，有愁人有不愁人。","dynasty":"唐代","title":"闻蝉"}
{"author":"来鹄","content":"近来灵鹊语何疏，独凭栏干恨有殊。一夜绿荷霜剪破，赚他秋雨不成珠。水边箕踞静书空，欲解愁肠酒不浓。可惜青天好雷雹，只能驱趁懒蛟龙。","dynasty":"唐代","title":"偶题二首"}
{"author":"来鹄","content":"几宿春山逐陆郎，清明时节好烟光。归穿细荇船头滑，醉踏残花屐齿香。风急岭云飘迥野，雨馀田水落方塘。不堪吟罢东回首，满耳蛙声正夕阳。","dynasty":"唐代","title":"清明日与友人游玉粒塘庄"}
{"author":"来鹄","content":"东风渐急夕阳斜，一树夭桃数日花。为惜红芳今夜里，不知和月落谁家。","dynasty":"唐代","title":"惜花"}
{"author":"来鹄","content":"新历才将半纸开，小庭犹聚爆竿灰。偏憎杨柳难钤辖，又惹东风意绪来。","dynasty":"唐代","title":"早春"}
{"author":"来鹄","content":"袅丝翘足傍澄澜，消尽年光伫思间。若使见鱼无羡意，向人姿态更应闲。","dynasty":"唐代","title":"鹭鸶"}
{"author":"来鹄","content":"寂寞空阶草乱生，簟凉风动若为情。不知独坐闲多少，看得蜘蛛结网成。","dynasty":"唐代","title":"新安官舍闲坐"}
{"author":"来鹄","content":"弄萍隈荇思夷犹，掉尾扬鬐逐慢流。应怕碧岩岩下水，浮藤如线月如钩。","dynasty":"唐代","title":"游鱼"}
{"author":"来鹄","content":"色白还应及雪衣，嘴红毛绿语仍奇。年年锁在金笼里，何似陇山闲处飞。","dynasty":"唐代","title":"鹦鹉"}
{"author":"来鹄","content":"紫艳红苞价不同，匝街罗列起香风。无言无语呈颜色，知落谁家池馆中。","dynasty":"唐代","title":"卖花谣"}
{"author":"来鹄","content":"月落空山闻数声，此时孤馆酒初醒。投人语若似伊泪，口畔血流应始听。","dynasty":"唐代","title":"子规"}
{"author":"来鹄","content":"回眸绿水波初起，合掌白莲花未开。（观忏会夫人，见《墨庄漫录》）","dynasty":"唐代","title":"句"}
{"author":"来鹄","content":"雨恨花愁同此冤，啼时闻处正春繁。千声万血谁哀尔，争得如花笑不言。","dynasty":"唐代","title":"子规"}
{"author":"来鹄","content":"也无棱郭也无神，露洗还同铸出新。青帝若教花里用，牡丹应是得钱人。","dynasty":"唐代","title":"金钱花"}
{"author":"来鹄","content":"山头烽火水边营，鬼哭人悲夜夜声。唯有碧天无一事，日还西下月还明。","dynasty":"唐代","title":"山中避难作"}
{"author":"来鹄","content":"高卧洞庭三十春，芰荷香里独垂纶。莫嫌无事闲销日，有事始怜无事人。","dynasty":"唐代","title":"洞庭隐"}
{"author":"来鹄","content":"秋水莲花三四枝，我来慷慨步迟迟。不决浮云斩邪佞，直成龙去欲何为。","dynasty":"唐代","title":"古剑池"}
{"author":"来鹄","content":"独把一杯山馆中，每经时节恨飘蓬。侵阶草色连朝雨，满地梨花昨夜风。蜀魄啼来春寂寞，楚魂吟后月朦胧。分明记得还家梦，徐孺宅前湖水东。","dynasty":"唐代","title":"寒食山馆书情"}
{"author":"来鹄","content":"春初一卧到秋深，不见红芳与绿阴。窗下展书难久读，池边扶杖欲闲吟。藕穿平地生荷叶，笋过东家作竹林。在舍浑如远乡客，诗僧酒伴镇相寻。","dynasty":"唐代","title":"病起"}
{"author":"来鹄","content":"鹦鹉洲头夜泊船，此时形影共凄然。难归故国干戈后，欲告何人雨雪天。箸拨冷灰书闷字，枕陪寒席带愁眠。自嗟落魄无成事，明日春风又一年。","dynasty":"唐代","title":"鄂渚除夜书怀"}
{"author":"来鹄","content":"冷酒一杯相劝频，异乡相遇转相亲。落花风里数声笛，芳草烟中无限人。都大此时深怅望，岂堪高处更逡巡。思量费子真仙子，不作头陀山下尘。","dynasty":"唐代","title":"鄂渚清明日与乡友登头陀山"}
{"author":"来鹄","content":"倚天双剑古今闲，三尺高于四面山。若使火云烧得动，始应农器满人间。","dynasty":"唐代","title":"题庐山双剑峰"}
{"author":"来鹄","content":"三皇不书，五帝不纪。有圣有神，风销日已。何教何师，生来死止。无典无法，顽肩奡比。三皇实作，五帝实治。成天造地，不昏不圯。言得非排，文得圣齿。表表如见者，莫若乎史。是知朴绳休结，正简斯若。君诰臣箴，觚编毫络。前书后经，规善鉴恶。国之大章，如何寝略。呜呼！贞观多吁，永徽多俞。廷日发论，殿日发谟。牙孽不作，鸟鼠不除。论出不盖，谟行不纡。楹然史臣，蛇然史裾。瞠瞠而视，逶逶而窭。翘笔当面，决防纳污。不梏尔智，不息我愚。执言直注，史文直敷。故得粲粲朝典，落落廷謇。圣牍既多，尧风不浅。颂编坦轴，君出臣显。若俨见旒，若俯见冕。无闲殿旷廷，无尸安素宴。三皇不亡，五帝不翦。太宗得之，史焉斯展。暨乎后相图身，天子专问。我独以言，史不得近。丘明见嫌，倚相在摈。秉笔如今，随班不进。班退史归，惘然畴依。奏问莫睹，嘉谟固稀。取彼诰命，禄为国肥。炯哉时皇，言必成章。德宣五帝，道奥三皇。如何翌臣，嚵肉嗜fI.觜距磨抉，楅衡拘长。控截僚位，占护阳光。垣私藩已，远史廋唐。俾德音嘉访，默缩暗亡。咽典噤法，盖圣笼昌。曷以致此，史文不张。后必非笑，将来否臧。谓乎殿空扆逸，朝懵廷荒。不知奸蔽，文失汪洋。有贞观业，有永徽纲。亦匿匪见，亦寝匪彰。赖有后臣，斯言不佞。伊尹真心，太甲须圣。事既可书，史何不命。乃具前欺，大陈不敬。曰逐史之喻，请以物并。且十夫树杨，一夫欲竞。栽既未牢，摒岂能盛！帝业似栽，逐史似摒。穆宗怃然，若疚若bM.昔何臣斯，隐我祖正。不传亲问，不写密诤。孰示来朝，以光神政。由是天呼震吸，征奔召急。史题笔来，叱廷而入。端耳抗目，不撝不挹。獬豸侧头，螭虬摆湿。握管绝怡，当殿而立。君也尽问，臣也倒诚。磊磊其事，镗镗其声。大何不显，细何不明。语未绝绪，史已录成。谓之何书，以政纪名。伊纪清芳，可昭典坟。古师官鸟，昔圣官云。方之我后，录里书分。录有君法，书有君文。君法君文，在圣政纪云。殿无闲时，廷无旷日。云诹波访，倦编刓笔。君劬臣劳，上讨下述。惟勤惟明，在圣政纪出。至德何比，至教焉如？孰窥孰测，外夷内储。谓君有道乎，臣有谟欤？有道有谟，在圣政纪书。一体列秩，同力翼戴。祈福去邪，绝防无碍。国章可披，唐文可爱。善咨不偷，嘉论不盖。不偷不盖，在圣政纪载。谅夫！总斯不朽，可悬魏阙。愚得是言，非讪非伐。实谓医臣浑沌，开君日月。妖物雰死，天文光发。惟我之有颂兮，奚斯跃而董狐蹶。","dynasty":"唐代","title":"圣政纪颂"}
{"author":"来鹄","content":"菊花村晚雁来天，共把离觞向水边。官满便寻垂钓侣，家贫已用卖琴钱。浪生湓浦千层雪，云起炉峰一炷烟。倘见吾乡旧知己，为言憔悴过年年。","dynasty":"唐代","title":"宛陵送李明府罢任归江州"}
{"author":"林璠","content":"整驾俟明发，逶迤历险途。天形逼峰尽，地势入溪无。树绕圆潭密，云横叠障孤。谁怜后时者，六月未南图。","dynasty":"唐代","title":"季夏入北山"}
{"author":"蔡伸","content":"堆枕乌云堕翠翘。午梦惊回，满眼春娇。嬛嬛一袅楚宫腰。那更春来，玉减香消。柳下朱门傍小桥。几度红窗，误认鸣镳。断肠风月可怜宵。忍使恹恹，两处无聊。","dynasty":"宋代","tags":"闺怨，女子，岁月","title":"一剪梅·堆枕乌云堕翠翘"}
{"author":"蔡伸","content":"春事付莺花，曾是莺花主。醉拍春衫金缕衣，只向花间住。密意君听取。莫逐风来去。若是真心待于飞，云里千条路。","dynasty":"宋代","title":"卜算子"}
{"author":"蔡伸","content":"天。休使圆蟾照客眠。人何在，桂影自婵娟。","dynasty":"宋代","tags":"宋词三百首，宋词精选，月夜，思念","title":"苍梧谣·天"}
{"author":"蔡伸","content":"亭皋木叶下，原隰菊花黄。凭高满眼秋意，时节近重阳。追想彭门往岁，千骑云屯平野，高宴古球场。吊古论兴废，看剑引杯长。感流年，思往事，重凄凉。当时坐间英俊，强半已凋亡。慨念平生豪放，自笑如今霜鬓，漂泊水云乡。已矣功名志，此意付清觞。","dynasty":"宋代","tags":"抚今思昔，写景，壮志","title":"水调歌头·亭皋木叶下"}
{"author":"蔡伸","content":"岁华晼晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。","dynasty":"宋代","title":"念奴娇"}
{"author":"蔡伸","content":"画桥流水桃溪路，别是壶中佳致。南楼夜月，东窗疏雨，金莲共醉。人静回廊，并肩携手，玉芝香里。念紫箫声断，巫阳梦觉，人何在、花空委。寂寞危栏触倚。望仙乡、水云无际。芸房花院，重来空锁，苍苔满地。物是人非，小池依旧，彩鸳双戏。念当时风月，如今怀抱，有盈襟泪。","dynasty":"宋代","title":"水龙吟（重过旧隐）"}
{"author":"蔡伸","content":"雁落平沙，烟笼寒水，古垒鸣笳声断。青山隐隐，败叶萧萧，天际暝鸦零乱。楼上黄昏，片帆千里归程，年华将晚。望碧云空暮，佳人何处，梦魂俱远。忆旧游、邃馆朱扉，小园香径，尚想桃花人面。书盈锦轴，恨满金徽，难写寸心幽怨。两地离愁，一尊芳酒凄凉，危阑倚遍。尽迟留、凭仗西风，吹干泪眼。","dynasty":"宋代","tags":"秋天，写景，羁旅，相思，愁绪","title":"苏武慢·雁落平沙"}
{"author":"蔡伸","content":"高宴华堂夜向阑。急管飞霜，羯鼓声乾。仙人掌上水晶盘。回按凌波，舞袖弓弯。曲罢凝娇整翠鬟。玉笋持杯，巧笑嫣然。为君一醉倒金船。只恐醒来，人隔云山。","dynasty":"宋代","title":"一剪梅"}
{"author":"蔡伸","content":"鸾凰本是和鸣友。奈无计、长相守。云雨匆匆分袂后。彩舟东去，橹声呕轧，目断长堤柳。涓涓清泪轻绡透。残粉余香尚依旧。独上南楼空回首。夜来明月，怎知今夜，少个人携手。","dynasty":"宋代","title":"青玉案"}
{"author":"蔡伸","content":"飞梁石径关山路。惨淡秋容暮。一行新雁破寒空。肠断碧云千里、水溶溶。鸾衾欲展谁堪共。帘幕霜华重。鸭炉香尽锦屏中。幽梦今宵何许、与君同。","dynasty":"宋代","title":"虞美人"}
{"author":"蔡伸","content":"明眸秀色。双蛾巧画春山碧。盈盈标韵倾瑶席。一见尊前，宛是旧相识。深期密语虽端的。良宵无奈成轻掷。忍教只恁空相忆。得入手来，无限好则剧。","dynasty":"宋代","title":"醉落魄/一斛珠其三"}
{"author":"蔡伸","content":"今夜行云何处。还是月华当午。倚遍曲阑桥，望断锦屏归路。空去。空去。梦到绿窗朱户。","dynasty":"宋代","title":"如梦令其二"}
{"author":"蔡伸","content":"天如水，月如钩。正新秋。月影参差人窈窕，小红楼。如今往事悠悠。楼前水、肠断东流。旧物忍看金约腕，玉搔头。","dynasty":"宋代","title":"愁倚阑/春光好其二"}
{"author":"蔡伸","content":"天！休使圆蟾照客眠。人何在？桂影自婵娟。","dynasty":"宋代","title":"苍梧谣"}
{"author":"蔡伸","content":"山水同三峡，烟霞似十洲。","dynasty":"宋代","title":"句"}
{"author":"蔡伸","content":"雨余清镜湛秋容。屏展九华峰。万里闲云散尽，半规凉月当空。楼高夜永，凭阑笑语，此际谁同。端有妙人携手，翛然归路凌风。","dynasty":"宋代","title":"朝中措"}
{"author":"蔡伸","content":"宝马行春，缓辔随油壁。念一瞬、韶光堪重惜。还是去年同醉日。客里情怀，倍添凄恻。记南城、锦迳名园曾遍历。更柳下、人家似织。此际凭阑愁脉脉。满目江山，暮云空碧。","dynasty":"宋代","title":"侍香金童"}
{"author":"蔡伸","content":"碧厨文簟小窗前。乍更阑。□□□。乌鹊南飞，秋意渐凄然。满院蛩吟风露下，人窕窈，月婵娟。双星旧约又经年。信谁传。恨绵绵。□隔明河，长作断肠仙。争似秦楼萧史伴，瑶台路，共乘鸾。","dynasty":"宋代","title":"江城子（秋夜观牛女星作）"}
{"author":"蔡伸","content":"翡翠蒙金衫子，镂尘如意冠儿。持杯轻按遏云词。别是出尘风味。莫羡双星旧约，愿谐明月佳期。凭肩密语两心知。一棹五湖烟水。","dynasty":"宋代","title":"西江月"}
{"author":"蔡伸","content":"一番雨，一番凉。夜初长。满院蛩吟人不寝，月侵廊。木犀微绽幽芳。西风透、窈窕红窗。恰似个人鸳被里，玉肌香。","dynasty":"宋代","title":"愁倚阑"}
{"author":"蔡伸","content":"落花尽，寂寞委残红。蝶帐梦回空晓月，凤楼人去谩东风。春事已成空。闲伫立，□□水溶溶。云锁乱山横惨淡，烟笼绿树晚溟濛。却在泪痕中。","dynasty":"宋代","title":"望江南（感事）"}
{"author":"蔡伸","content":"鸾屏掩，翠衾香。小兰房。回首当时云雨梦，两难忘。如今水远山长。凭鳞翼、难叙衷肠。况是教人无可恨，一味思量。","dynasty":"宋代","title":"春光好"}
{"author":"蔡伸","content":"韶华惊晼晚，青春老、倦客惜年芳。庭樾荫浓，半藏莺语，畹兰花减，时有蜂忙。粉墙低，嫩岚滋翠葆，零露湿残妆。风暖昼长，柳绵吹尽，淡烟微雨，梅子初黄。洛浦音容远，书空漫惆怅，往事悲凉。无奈锦鳞杳杳，不渡横塘。念蝴蝶梦回，子规声里，半窗斜月，一枕余香。拟待自宽，除非铁做心肠。","dynasty":"宋代","title":"风流子"}
{"author":"蔡伸","content":"奇花不比寻常艳，独步南州。往事悠悠。辽鹤重来忆梦游。仙翁不改青青眼，一醉迟留。妙墨银钩。题作人间第一流。","dynasty":"宋代","title":"采桑子（孙仲益集于西斋，题侍儿作第一流，因以词谢之）"}
{"author":"蔡伸","content":"莺莺燕燕。本是于飞伴。风月佳时阻幽愿。但人心坚固后，天也怜人，相逢处、依旧桃花人面。绿窗携手，帘幕重重，烛影摇红夜将半。对尊前如梦，欲语魂惊，语未竟、已觉衣襟泪满。我只为、相思特特来，这度更休推，后回相见。","dynasty":"宋代","title":"洞仙歌"}
{"author":"蔡伸","content":"琪树鸾栖花露重，依稀兰洞风光。玉人相对自生凉。翠鬟琼珮，绰约蕊珠妆。宝瑟声沈清梦觉，夜阑明月幽窗。可堪襟袂惹余香。断云残雨，何处认高唐。","dynasty":"宋代","title":"临江仙"}
{"author":"蔡伸","content":"记得南楼三五夜，曾听凤管昭华。尊前此际重兴嗟。素娥端有恨，烟霭等闲遮。珍重主人留客意，厌厌缓引流霞。夜闲银汉淡天涯。亭亭丹桂现，耿耿玉绳斜。","dynasty":"宋代","title":"临江仙（中秋和沈文伯）"}
{"author":"蔡伸","content":"脉脉柔情不自持。浅颦轻笑百般宜。尊前唱歇黄金缕，一点春愁入翠眉。流蕙盼，捧瑶卮。借君歌扇写新诗。浮花谩说惊郎目，不似东风第一枝。","dynasty":"宋代","title":"鹧鸪天（客有作北里选胜图，冠以曲子名，东风第一枝，裒然居首因作此词）"}
{"author":"蔡伸","content":"隔阔多时，算彼此、难存济。咫尺地、千山万水。眼眼相看，要说话、都无计。只是。唱曲儿、词中认意。雪意垂垂，更刮地、寒风起。怎禁这几夜意。未散痴心，便指望、长偎倚。只替。那火桶儿、与奴暖被。","dynasty":"宋代","title":"惜奴娇"}
{"author":"蔡伸","content":"夜永虚堂烛影寒。斗转春来，又是明年。异乡怀抱只凄然。尊酒相逢且自宽。天际孤云云外山。梦绕觚棱，日下长安。功名已觉负初心，羞对菱花，绿鬓成斑。","dynasty":"宋代","title":"一剪梅（甲辰除夜）"}
{"author":"蔡伸","content":"梅英飘雪，弱柳弄新绿。冷冷画桥流水，风静波如縠。长记扁舟共载，偶近旗亭宿。渺云横玉。鸳鸯枕上，听彻新翻数般曲。此际魂清梦冷，绣被香芬馥。因念多感情怀，触处伤心目。自是今宵独寐，怎不添愁蹙。如今心足。风前月下，赖有斯人慰幽独。","dynasty":"宋代","title":"六么令"}
{"author":"蔡伸","content":"伤春晚，送春归。步云溪。绿叶同心双小字，记曾题。楼外红日平西。长亭路、烟草萋萋。云雨不成新梦后，倚阑时。","dynasty":"宋代","title":"愁倚阑"}
{"author":"蔡伸","content":"夜久凉生，庭院漏声频促。念昔胜游旧地，对画阁层峦，雨余烟簇。新诗暗藏小字，霜刀刊翠竹。携素手、细绕回塘，芰荷香里彩鸳宿。别后想、香锁腻玉。带围减、钟宽金粟。虽有鳞鸿锦素，奈事与心违，佳期难卜。拟解愁肠万结，唯凭尊酒绿。望天涯断魂处，醉拍阑干曲。","dynasty":"宋代","title":"看花回（和赵智夫韵）"}
{"author":"蔡伸","content":"繁杏枝头蜂蝶乱，香风阖坐微闻。靓妆浓艳任东君。无情风雨，春事已平分。珍重主人留客意，夜阑秉烛开尊。何须歌韵遏行云。羽觞交劝，挥尘细论文。","dynasty":"宋代","title":"临江仙"}
{"author":"蔡伸","content":"昨夜中秋今夕望，十分桂影团圆。玉人相对绿尊前。素娥有恨，应是妒婵娟。人静小庭风露冷，歌声特地清圆。醉红醺脸髻鬟偏。翠裙轻皱，端的为留仙。","dynasty":"宋代","title":"临江仙"}
{"author":"蔡伸","content":"帘幕深深清昼永，玉人不耐春寒。镂牙棋子缕金圆。象盘雅戏，相对小窗前。隔打直行尖曲路，教人费尽机关。局中胜负定谁偏。饶伊使幸，毕竟我赢先。","dynasty":"宋代","title":"临江仙"}
{"author":"蔡伸","content":"之筹边阁，诚不负所闻。明年归，则陈已入道矣。崔守呼之至，即席赠此流水桃花小洞天。壶中春不老，胜尘寰。霞衣鹤氅并桃冠。新装好，风韵愈飘然。功行满三千。婴儿并姹女，链成丹。刘郎曾约共升仙。十个月，养个小金坛。","dynasty":"宋代","title":"小重山"}
{"author":"蔡伸","content":"楼上风高翠袖寒。碧云笼淡日，照阑干。绿杨芳草恨绵绵。长亭路，何处认征鞍。晓镜懒重看。鬓云堆凤髻，任阑珊。鸾衾鸳枕小屏山。人如玉，忍负一春闲。","dynasty":"宋代","title":"小重山"}
{"author":"蔡伸","content":"寂寞悲秋怀抱。掩重门悄悄。清风皓月，朱阑画阁，双鸳池沼。不忍今宵重到。惹离愁多少。蓬山路杳，蓝桥信阻，黄花空老。","dynasty":"宋代","title":"西地锦"}
{"author":"蔡伸","content":"风生萍末莲香细。新浴晚凉天气。犹自倚朱阑，波面双双彩鸳戏。鸾钗委坠云堆髻。谁会此时情意。冰簟玉琴横，还是月明人千里。","dynasty":"宋代","title":"归田乐"}
{"author":"蔡伸","content":"天涯触目伤离绪。登临况值秋光暮。手捻黄花，凭谁分付。雍雍雁落蒹葭浦。凭高目断桃溪路。屏山楼外青无数。绿水红桥，锁窗朱户。如今总是销魂处。","dynasty":"宋代","title":"七娘子"}
{"author":"蔡伸","content":"酒晕衬横波，玉肌香透。轻袅腰肢妒垂柳。臂宽金钏，且是不干春瘦。捻金双合字，无心绣。鬒云半堕，金钗欲溜。罗袂残香忍重嗅。渡江桃叶，肠断为谁招手。倚阑凝望久，眉空斗。膏雨晓来晴，海棠红透。碧草池塘袅金柳。","dynasty":"宋代","title":"感皇恩"}
{"author":"蔡伸","content":"王孙何在，不念玉容消瘦。日长深院静，帘垂绣。璨枕堕钗，粉痕轻溜。玉鼎龙涎记同嗅。钿筝重理，心事谩凭纤手。素弦弹不尽，眉峰斗。","dynasty":"宋代","title":"感皇恩"}
{"author":"蔡伸","content":"初用乐彤庭龙尾。礼备天颜知有喜。九奏初传。耳冷人间十七年。盈成持守。仁德如春渐九有。三辅名州。好整笙歌结胜游。","dynasty":"宋代","title":"减字木兰花"}
{"author":"蔡伸","content":"船回沙尾。几误红窗听鹊喜。尺素空传。转首相逢又隔年。寒灯独守。玉笋持杯宁复有。秀水南州。徒使幽人作梦游。","dynasty":"宋代","title":"减字木兰花"}
{"author":"蔡伸","content":"多情多病。玉貌疲来愁览镜。门掩东风。零落桃花满地红。重帘不卷。愁睹杏梁双语燕。强拂瑶琴。一曲幽兰泪满襟。","dynasty":"宋代","title":"减字木兰花"}
{"author":"蔡伸","content":"金风玉露。喜鹊桥成牛女渡。天宇沈沈。一夕佳期两意深。琼签报曙。忍使飚轮容易去。明日如今。想见君心似我心。","dynasty":"宋代","title":"减字木兰花（庚申七夕）"}
{"author":"蔡伸","content":"锦屏人醉。玉暖香融春有味。今日兰舟。魂梦还随绿水流。高城望断。无奈城中人不见。斜倚妆楼。恨入眉峰两点愁。","dynasty":"宋代","title":"减字木兰花"}
{"author":"蔡伸","content":"烟锁池塘秋欲暮。细细前香，直到双栖处。并枕东窗听夜雨。偎金缕。云深不见来时路。晓色朦胧人去住。香覆重帘，密密闻私语。目断征帆归别浦。空凝伫。苔痕绿印金莲步。","dynasty":"宋代","title":"渔家傲"}
{"author":"蔡伸","content":"楼前流水悠悠。驻行舟。满目寒云衰草、使人愁。多少恨，多少泪，谩迟留。何似蓦然拚舍、去来休。","dynasty":"宋代","title":"四楼子"}
{"author":"蔡伸","content":"红靴玉带葳蕤。翠绡衣。并辔垂鞭妆影、照清溪。长亭路。停骑处。晚凉时。空有许多明月、伴双栖。","dynasty":"宋代","title":"四楼子"}
{"author":"蔡伸","content":"东君不锁寻芳路。曾是莺花主。有情风月可怜宵，犹记绿窗朱户。十年空想，春风面杳，无计凭鳞羽。凄凉怀抱今如许。天与重相遇。不应还向楚峰前，朝暮为云为雨。算来各把，平生分付，也不是、恶著处。","dynasty":"宋代","title":"御街行"}
{"author":"蔡伸","content":"碧桃溪上蓝桥路。寂寞朱门闲院宇。粉墙疏竹弄清蟾，玉砌红蕉宜夜雨。个中人是吹箫侣。花底深盟曾共语。人生乐在两知心，此意此生君记取。","dynasty":"宋代","title":"玉楼春"}
{"author":"蔡伸","content":"星河风露经年别。月照离亭花似雪。宝钗鸾镜会重逢，花里同眠今夜月。月华依旧当时节。细把离肠和泪说。人生只合镇长圆，休似月圆圆又缺。","dynasty":"宋代","title":"玉楼春"}
{"author":"蔡伸","content":"如是我闻，金仙出世。一超直入如来地。慈悲方便济群生，端严妙相谁能比。四众归依，悉皆欢喜。有情同赴龙华会。无忧帐里结良缘，么诃修哩修修哩。","dynasty":"宋代","title":"踏莎行（泰妓胡芳来常隶籍，以其端严如木偶，人因目之为佛，乃作是云）"}
{"author":"蔡伸","content":"客里光阴，伤离情味。玉觞未举心先醉。临岐莫怪苦留连，樯乌转处人千里。恨写新声，云笺密寄。短封难尽心中事。凭君看取纸痕斑，分明总是离人泪。","dynasty":"宋代","title":"踏莎行"}
{"author":"蔡伸","content":"落日归云，寒空断雁。吴波浅淡山平远。丹青写出在霜缣，佳人特地裁团扇。渔艇孤烟，酒旗幽院。些儿景趣君休羡。五湖归去共扁舟，何如早早酬深愿。","dynasty":"宋代","title":"踏莎行（题团扇）"}
{"author":"蔡伸","content":"水满青钱，烟滋翠葆。残英满地无人扫。先来羁思乱如云，无端更被春酲恼。叠叠遥山，绵绵远道。凭阑满目唯芳草。莫惊青鬓点秋霜，卢郎已分愁中老。","dynasty":"宋代","title":"踏莎行"}
{"author":"蔡伸","content":"帐外华灯，翠屏花影参差满。锦衣香暖。苦恨春宵短。画角声中，云雨还轻散。河桥畔。月华如练。回首成肠断。","dynasty":"宋代","title":"点绛唇"}
{"author":"蔡伸","content":"绿萼冰花，数枝清影横疏牖。玉肌清瘦。夜久轻寒透。忍使孤芳，攀折他人手。人归后。断肠回首。只有香盈袖。","dynasty":"宋代","title":"点绛唇"}
{"author":"蔡伸","content":"解绂朝天，满城桃李繁阴布。彩舟难驻。忍听骊歌举。协赞中兴，圣意方倾注。从今去。五云深处。稳步沙堤路。","dynasty":"宋代","title":"点绛唇（送常守陈正同应之还朝）"}
{"author":"蔡伸","content":"云雨匆匆，洞房当日曾相遇。暂来还去。无计留春住。宝瑟重调，静听鸾弦语。休轻负。绮窗朱户。好做风光主。","dynasty":"宋代","title":"点绛唇"}
{"author":"蔡伸","content":"一曲云和松响。多少离愁心上。寂寞掩屏帷。泪沾衣。最是销魂处。夜夜绮窗风雨。风雨伴愁眠。夜如年。","dynasty":"宋代","title":"昭君怨"}
{"author":"蔡伸","content":"波纹如縠。池塘雨后添新绿。海棠初绽红生肉。双燕归来，还认旧巢宿。凝情凭暖阑干曲。新愁无限伤心目。谁人月下吹横玉。惊起鸳鸯，飞去自相逐。","dynasty":"宋代","title":"醉落魄"}
{"author":"蔡伸","content":"霜华摇落。亭亭皓月侵朱箔。梦回欹枕听残角。一片寒声，风送入寥廓。眼前风月都如昨。独眠无奈情怀恶。凭肩携手于飞约。料想人人，终是赋情薄。","dynasty":"宋代","title":"醉落魄"}
{"author":"蔡伸","content":"明眸秀色。双蛾巧画春山碧。盈盈标韵倾瑶席。一见尊前，宛是旧相识。深期密语虽端的。良宵无奈成轻掷。忍教只恁空相忆。得入手来，无限好则剧。","dynasty":"宋代","title":"醉落魄"}
{"author":"蔡伸","content":"阳关声咽。清歌响断云屏隔。溪山依旧连空碧。昨日主人，今日是行客。绿窗朱户应如昔。回头往事成陈迹。后期总便无端的。月下风前，应也解相忆。","dynasty":"宋代","title":"醉落魄"}
{"author":"蔡伸","content":"一曲骊歌酒一钟。可怜分袂太匆匆。百计留君留不住。□去。满川烟暝满帆风。目断魂销人不见。但见。青山隐隐水浮空。拟把一襟相忆泪。试□。云笺密洒付飞鸿。","dynasty":"宋代","title":"定风波"}
{"author":"蔡伸","content":"老去情钟不自持。篸花酌酒送春归。玉貌冰姿人窈窕。一笑。清狂岂减少年时。欲上香车俱脉脉，半帘花影月平西。待得酒醒人已去。凝伫。断云残雨尽堪悲。","dynasty":"宋代","title":"定风波（丙寅四月吴门西楼之集）"}
{"author":"蔡伸","content":"水绕孤城，乱山深锁横江路。帆归别浦。苒苒兰皋暮。人在天涯，雁背南云去。空凝伫。凤楼何处。烟霭迷津渡。","dynasty":"宋代","title":"点绛唇（登历阳连云观）"}
{"author":"蔡伸","content":"香雪飘零，暖风著柳笼丝雨。恼人情绪。春事还如许。宝勒朱轮，共结寻芳侣。东郊路。乱红深处。醉拍黄金缕。","dynasty":"宋代","title":"点绛唇（和安行老韵）"}
{"author":"蔡伸","content":"背壁灯残，卧听檐雨难成寐。井梧飘坠。历历蛩声细。数尽更筹，滴尽罗巾泪。如何睡。甫能得睡。梦到相思地。","dynasty":"宋代","title":"点绛唇"}
{"author":"蔡伸","content":"月缺花残，世间乐事难双美。夜来相对。把酒弹清泪。一点情钟，销尽英雄气。樊笼外。五湖烟水。好作扁舟计。","dynasty":"宋代","title":"点绛唇"}
{"author":"蔡伸","content":"玉笋持杯，敛红颦翠歌金缕。彩鸳戢羽。未免群鸡妒。我为情多，愁听多情语。君休诉。两心坚固。云里千条路。","dynasty":"宋代","title":"点绛唇"}
{"author":"蔡伸","content":"烟笼寒水暝禽栖。满庭红叶飞。兰堂寂寂画帘垂。霜浓更漏迟。鸳被冷，麝香微。强欹单枕时。西窗看尽月痕移。此情君怎知。","dynasty":"宋代","title":"阮郎归"}
{"author":"蔡伸","content":"花冠鼓翼东方动。兰闺惊破辽阳梦。翠被小屏山。晓窗灯影残。并头双燕语。似诉横塘雨。风雨晓寒多。征人可奈何。","dynasty":"宋代","title":"菩萨蛮"}
{"author":"蔡伸","content":"子规啼月。幽衾梦断，销魂时节。枕上斑斑，枝头点点，染成清血。凄凉断雨残云，算此恨、文君更切。老去情怀，春来况味，那禁离别。","dynasty":"宋代","title":"柳梢青"}
{"author":"蔡伸","content":"楼外江山展翠屏。沈沈虹影畔，彩舟横。一尊别酒为君倾。留不住，风色太无情。斜日半山明。画栏重倚处，独销凝。片帆回首在青冥。人不见，千里暮云平。","dynasty":"宋代","title":"小重山（吴松浮天阁送别）"}
{"author":"蔡伸","content":"花露滴香红，花底漏声初歇。人似一枝梅瘦，照冰壶清彻。翠蛾云鬓为谁容，虫丝宝奁结。可惜一春憔悴，负满怀风月。","dynasty":"宋代","title":"好事近"}
{"author":"蔡伸","content":"十幅健帆风，天意巧催行客。极目五湖云浪，泛满空秋色。玉人应怪误佳期，凝恨正脉脉。锦鳞为传尺素，报兰舟消息。","dynasty":"宋代","title":"好事近"}
{"author":"蔡伸","content":"风雨送春归，寂寞花空委。枝上红稀地上多，万点随流水。翠黛敛春愁，照影临清泚。应念韶华惜蕣颜，洒遍胭脂泪。","dynasty":"宋代","title":"卜算子"}
{"author":"蔡伸","content":"小阁枕清流，一霎莲塘雨。风递幽香入槛来，枕簟全无暑。遐想似花人，阅岁音尘阻。物是人非空断肠，梦入芳洲路。","dynasty":"宋代","title":"卜算子"}
{"author":"蔡伸","content":"玉斧斩冰轮，中有乘鸾女。鬓乱钗横襟袖凉，只恐劝飞举。青冥缥缈间，自有吹箫侣。不向巫山十二峰，朝暮为云雨。","dynasty":"宋代","title":"卜算子（题扇）"}
{"author":"蔡伸","content":"前度月圆时，月下相携手。今夜天边月又圆，夜色如清昼。风月浑依旧。水馆空回首。明夜归来试问伊，曾解思量否。","dynasty":"宋代","title":"卜算子"}
{"author":"蔡伸","content":"重重雪外山，渺渺烟中路。路转山横无尽愁，正是分携处。望极锦中书，肠断鱼中素。锦素沈沈两未期，鱼雁空相误。","dynasty":"宋代","title":"卜算子"}
{"author":"蔡伸","content":"金壶插玉芝，人面交相照。花影满方床，翠叠屏山杳。风月亦多情，特地今宵好。尽道夜初长，弹指东窗晓。","dynasty":"宋代","title":"生查子"}
{"author":"蔡伸","content":"几番花信风，数点笼丝雨。并辔踏香尘，选胜东郊路。韶华转首空，谁解留春住。幸到绿尊前，且作莺花主。","dynasty":"宋代","title":"生查子"}
{"author":"蔡伸","content":"银缸委坠红，碧锁朦胧晓。别泪洒金徽，一曲情多少。邮亭今夜长，明月香帏悄。纵使梦相逢，何处寻蓬岛。","dynasty":"宋代","title":"生查子"}
{"author":"蔡伸","content":"萧寺疏钟断，虚堂夜气清。凉蟾偏向小窗明。露井碧梧寒叶、颤秋声。幽恨人谁问，孤衾泪独横。此时风月此时情。拟倩蓝桥归梦、见云英。","dynasty":"宋代","title":"南歌子"}
{"author":"蔡伸","content":"远水澄明绿，孤云黯淡愁。白萍红蓼满汀洲。肠断圆蟾空照、木兰舟。节物伤羁旅，归程叹滞留。佳期已误小红楼。赖得今年犹有、闰中秋。","dynasty":"宋代","title":"南歌子"}
{"author":"蔡伸","content":"彩舟双橹。六月临平路。小雨轻风消晚暑。绕岸荷花无数。玉人璨枕方床。遥知待月西厢。昨夜有情风月，今宵特地凄凉。","dynasty":"宋代","title":"清平乐"}
{"author":"蔡伸","content":"南窗月满。绣被堆香暖。苦恨春宵更漏短。应讶郎归又晚。征帆初落桥边。迎门一笑嫣然。今夜流霞共酌，何妨金盏垂莲。","dynasty":"宋代","title":"清平乐"}
{"author":"蔡伸","content":"明眸秀色。肌理凝香雪。罗绮丛中标韵别。捧酒歌声清越。不辞醉脸潮红。却愁归骑匆匆。回首绿窗朱户，断肠明月清风。","dynasty":"宋代","title":"清平乐"}
{"author":"蔡伸","content":"溪声咽。溪上有人离别。别语叮咛和泪说。罗巾沾泪血。尽做刚肠如铁。到此也应愁绝。回首断山帆影灭。画船空载月。","dynasty":"宋代","title":"谒金门"}
{"author":"蔡伸","content":"相思切。触目只供愁绝。好梦惊回清漏咽。烛残香穗结。长恨南楼明月。只解照人离缺。同倚朱栏飞大白。今宵风月别。","dynasty":"宋代","title":"谒金门"}
{"author":"蔡伸","content":"天外雨初收。风紧云轻已变秋。邂逅故人同一笑，迟留。聚散人生宜自谋。去路指南州。万顷云涛一叶舟。莫话太湖波浪险，归休。人在溪边正倚楼。","dynasty":"宋代","title":"南乡子"}
{"author":"蔡伸","content":"因为此词木落雁南翔。锦鲤殷勤为渡江。泪墨银钩相忆字，成行。滴损云笺小凤皇。陈事费思量。回首烟波卷夕阳。尽道凭书聊破恨，难忘。及至书来更断肠。","dynasty":"宋代","title":"南乡子"}
{"author":"蔡伸","content":"鸳鸯枕上云堆绿。兰膏微润知新沐。开帐对华灯。见郎双眼明。锦衾香馥郁。槛竹敲寒玉。何物最无情。晓鸡咿喔声。","dynasty":"宋代","title":"菩萨蛮（沐发）"}
{"author":"蔡伸","content":"杏花零落清明雨。卷帘双燕来还去。枕上玉芙蓉。暖香堆锦红。翠翘金钿雀。蝉鬓慵梳掠。心事一春闲。黛眉颦远山。","dynasty":"宋代","title":"菩萨蛮"}
{"author":"蔡伸","content":"飞英不向枝头住。等闲又送春归去。云幄翠阴浮。长随日脚流。玉箫吹凤怨。惊起楼中燕。飞去自双双。恼人空断肠。","dynasty":"宋代","title":"菩萨蛮"}
{"author":"蔡伸","content":"水光山影浮空碧。柳丝摇曳春无力。柳岸系行舟。吹箫忆旧游。旧游堪更忆。望断迷南北。千古恨悠悠。长江空自流。","dynasty":"宋代","title":"菩萨蛮（广陵盛事）"}
{"author":"蔡伸","content":"当时携手今千里。可堪重到相逢地。触目尽关心。流莺尚好音。无人知我意。只有涓涓泪。寂寞到斜阳。罗衣裛旧香。","dynasty":"宋代","title":"菩萨蛮"}
{"author":"蔡伸","content":"鸣笳叠鼓催双桨。扁舟稳泛桃花浪。别泪洒东风。前欢如梦中。梦魂无定据。不到相逢处。纵使梦相逢。香闺岂解同。","dynasty":"宋代","title":"菩萨蛮"}
{"author":"蔡伸","content":"金铺半掩银蟾满。个人应恨归来晚。轧轧橹声迟。那知心已飞。迎门一笑粲。娇困横波慢。偎倚绿窗前。今宵人月圆。","dynasty":"宋代","title":"菩萨蛮"}
{"author":"蔡伸","content":"双双紫燕来华屋。雨余芳草池塘绿。一夜摆花风。莺花满树红。杯深君莫诉。醉袖歌金缕。无奈惜花心。老来情转深。","dynasty":"宋代","title":"菩萨蛮"}
{"author":"蔡伸","content":"朝来一阵狂风雨。春光已作堂堂去。茂绿满繁枝。青梅结子时。攀枝惊晼晚。乐事孤心眼。正是惜春归。那堪怨别离。","dynasty":"宋代","title":"菩萨蛮"}
{"author":"蔡伸","content":"画堂初见伊，明月当窗满。今夜月如眉，话别河桥畔。重见约中秋，莫负于飞愿。免使月圆时，两处空肠断。","dynasty":"宋代","title":"生查子"}
{"author":"蔡伸","content":"彩旗摇曳樯乌转。鹢首征帆展。高城楼观暮云平。叠鼓凝笳都在、断肠声。绿窗朱户空回首。明月还依旧。乱山无数水茫茫。谁念塞垣风物、日煞凄惶。","dynasty":"宋代","title":"虞美人（甲辰入燕）"}
{"author":"蔡伸","content":"堆琼滴露冰壶莹。楼外天如镜。水晶双枕衬云鬟。卧看千山明月、听潺湲。渡江桃叶分飞后。马上犹回首。邮亭今夜月空圆。不似当时携手、对婵娟。","dynasty":"宋代","title":"虞美人"}
{"author":"蔡伸","content":"碧溪曾寄流红字。忍话当时事。重来种种尽堪悲。有酒盈杯、聊为故人持。夜闲剪烛西窗语。怀抱今如许。尊前莫讶两依依。绿鬓朱颜、不似少年时。","dynasty":"宋代","title":"虞美人"}
{"author":"蔡伸","content":"村姑儿。红袖衣。初发黄梅插稻时。双双女伴随。长歌诗。短歌诗。歌里真情恨别离。休言伊不知。","dynasty":"宋代","tags":"宋词精选，写人","title":"长相思·村姑儿"}
{"author":"蔡伸","content":"红尘匹马长安道。人与花俱老。缓垂鞭袖过平康。散尽高阳、零落少年场。朱弦重理相思调。无奈知音少。十年如梦尽堪伤。乐事如今、回首做凄凉。","dynasty":"宋代","title":"虞美人"}
{"author":"蔡伸","content":"人面桃花，去年今日津亭见。瑶琴锦荐。一弄清商怨。今日重来，不见如如花面。空肠断。乱红千片。流水天涯远。","dynasty":"宋代","title":"点绛唇"}
{"author":"蔡伸","content":"天如水，月如钩。正新秋。月影参差人窈窕，小红楼。如今往事悠悠。楼前水、肠断东流。旧物忍看金约腕，玉搔头。","dynasty":"宋代","title":"愁倚阑"}
{"author":"蔡伸","content":"章台杨柳月依依。飞絮送春归。院宇日长人静，园林绿暗红稀。庭前花谢了，行云散后，物是人非。唯有一襟清泪，凭阑洒遍残枝。","dynasty":"宋代","title":"朝中措"}
{"author":"蔡伸","content":"人静重门深亚。朱阁画帘高挂。人与月俱圆，月色波光相射。潇洒。潇洒。人月长长今夜。","dynasty":"宋代","title":"如梦令"}
{"author":"蔡伸","content":"凌空宝观，乍登临、多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭惊起。因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。","dynasty":"宋代","title":"念奴娇"}
{"author":"蔡伸","content":"鸾屏绣被香云拥。平帖幽闺梦。觉来重试古龙涎。深炷玉炉、烧气不烧烟。匆匆人去三更也。月到回廊下。出门无语送郎时。泪共一天风露、湿罗衣。","dynasty":"宋代","title":"虞美人"}
{"author":"蔡伸","content":"花阴月。兰堂夜宴神仙客。神仙客。江梅标韵，海棠颜色。良辰佳会诚难得。花前一醉君休惜。君休惜。楚台云雨，今夕何夕。","dynasty":"宋代","title":"忆秦娥"}
{"author":"蔡伸","content":"楼下水潺湲。楼外屏山。淡烟笼月晚凉天。曾共玉人携素手，同倚阑干。云散梦难圆。幽恨绵绵。旧游重到忍重看。负你一生多少泪，月下花前。","dynasty":"宋代","title":"浪淘沙"}
{"author":"蔡伸","content":"窄窄霜绡稳称身。强临歌酒惨离魂。故人相遇益伤神。断雨残云千里隔，琼枝璧月四时新。为君留取镜中春。","dynasty":"宋代","title":"浣溪沙"}
{"author":"蔡伸","content":"且斗尊前见在身。昔游如梦可销魂。玉容依约旧精神。千里重来人事改，一杯相属意还新。韶华不减洞中春。","dynasty":"宋代","title":"浣溪沙"}
{"author":"蔡伸","content":"木似文犀感月华。寸根移种自仙家。春兰秋菊浪矜夸。玉露初零秋夜永，幽香直入小窗纱。此时风月独输他。","dynasty":"宋代","title":"浣溪沙（赋向伯恭芗林木犀二首）"}
{"author":"蔡伸","content":"叶剪玻璃蕊糁金。清香端不数琼沈。独将高韵冠芗林。千里江山新梦后，一天风露小庭深。主人归兴已骎骎。伯恭时守平江府，署中亦有木犀，开时大起归兴，余故有后词末韵。不数月，得请，归芗林旧隐。","dynasty":"宋代","title":"浣溪沙"}
{"author":"蔡伸","content":"浅褐衫儿寿带藤。碾花如意枕冠轻。凤鞋弓小称娉婷。约略梳妆随事好，出尘标韵出尘清。一枝梅映玉壶冰。","dynasty":"宋代","title":"浣溪沙"}
{"author":"蔡伸","content":"窗外桃花烂熳开。年时曾伴玉人来。一枝斜插凤皇钗。今日重来人事改，花前无语独徘徊。凄凉怀抱可怜哉。","dynasty":"宋代","title":"浣溪沙"}
{"author":"蔡伸","content":"瑶琴一弄清商怨。楼外桐阴转。月会澄淡露华浓。寂寞小池烟水、冷芙蓉。攀花撷翠当时事。绿叶同心字。有情还解忆人无。过尽寒沙新雁、甚无书。","dynasty":"宋代","title":"虞美人"}
{"author":"蔡伸","content":"青娥呈瑞。正惨惨暮寒，同云千里。剪水飞花，渐渐瑶英，密洒翠筠声细。邃馆静深，金铺半掩，重帘垂地。明窗外。伴疏梅潇洒，玉肌香腻。幽人当此际。醒魂照影，永漏愁无寐。强拊清尊，慵添宝鸭，谁会黯然情味。幸有赏心人，奈咫尺、重门深闭。今夜里。算忍教孤负，浓香鸳被。","dynasty":"宋代","title":"喜迁莺"}
{"author":"蔡伸","content":"微雨初晴。洗瑶空万里，月挂冰轮。广寒宫阙近，望素娥缥缈，彤桂亭亭。金盘露冷，玉树风轻。倍觉秋思清。念去年，曾共吹箫侣，同赏蓬瀛。奈此夜、旅泊江城。谩花光眩目，绿酒如渑。幽怀终有恨，恨绮窗清影，虚照娉婷。蓝桥□杳，楚馆云深。拟凭归梦去，强就枕，无奈孤衾梦易惊。","dynasty":"宋代","title":"忆瑶姬（南徐连沧观赏月）"}
{"author":"蔡伸","content":"明眸秀色，别是天真潇洒。更鬓发堆云，玉脸淡拂轻霞。醉里精神，众中标格谁能画。当时携手，花笼淡月，重门深亚。巫峡梦回，已成陈事，岂堪重话。谩赢得、罗襟清泪，鬓边霜华。念□伤怀，凭阑烟水渺无涯。秦源目断，碧云暮合，难认仙家。","dynasty":"宋代","title":"丑奴儿慢"}
{"author":"蔡伸","content":"窗外桃花烂熳开。年时曾伴玉人来。一枝斜插凤皇钗。今日重来人事改，花前无语独徘徊。凄凉怀抱可怜哉。","dynasty":"宋代","title":"浣溪沙"}
{"author":"蔡伸","content":"寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。良宵孤枕，人远天涯，除非梦里相逢。相逢处，愁红敛黛，还又匆匆。回首绿窗朱户，可怜明月清风。断肠风月，关河有尽，此恨无穷。","dynasty":"宋代","title":"雨中花慢"}
{"author":"蔡伸","content":"月缺花残，世间乐事难双美。夜来相对。把酒弹清泪。一点情钟，销尽英雄气。樊笼外。五湖烟水。好作扁舟计。","dynasty":"宋代","title":"点绛唇"}
{"author":"蔡伸","content":"风卷龙沙，云垂平野，晚来密雪交飞。坐看阑槛，琼蕊遍寒枝。妆点兰房景致，金铺掩、帘幕低垂。红炉畔，浅斟低唱，天色正相宜。更阑，人半醉，香肌玉暖，宝髻云欹。又何须高会，梁苑瑶池。堪笑子猷访戴，清兴尽、忍冻空回。仍休羡，渔人江上，披得一蓑归。","dynasty":"宋代","title":"满庭芳"}
{"author":"蔡伸","content":"金风玉露。喜鹊桥成牛女渡。天宇沈沈。一夕佳期两意深。琼签报曙。忍使飚轮容易去。明日如今。想见君心似我心。","dynasty":"宋代","title":"减字木兰花（庚申七夕）"}
{"author":"蔡伸","content":"彩舟双橹。六月临平路。小雨轻风消晚暑。绕岸荷花无数。玉人璨枕方床。遥知待月西厢。昨夜有情风月，今宵特地凄凉。","dynasty":"宋代","title":"清平乐"}
{"author":"蔡伸","content":"之筹边阁，诚不负所闻。明年归，则陈已入道矣。崔守呼之至，即席赠此流水桃花小洞天。壶中春不老，胜尘寰。霞衣鹤氅并桃冠。新装好，风韵愈飘然。功行满三千。婴儿并姹女，链成丹。刘郎曾约共升仙。十个月，养个小金坛。","dynasty":"宋代","title":"小重山"}
{"author":"蔡伸","content":"今夜行云何处。还是月华当午。倚遍曲阑桥，望断锦屏归路。空去。空去。梦到绿窗朱户。","dynasty":"宋代","title":"如梦令"}
{"author":"蔡伸","content":"记得南楼三五夜，曾听凤管昭华。尊前此际重兴嗟。素娥端有恨，烟霭等闲遮。珍重主人留客意，厌厌缓引流霞。夜闲银汉淡天涯。亭亭丹桂现，耿耿玉绳斜。","dynasty":"宋代","title":"临江仙（中秋和沈文伯）"}
{"author":"蔡伸","content":"阳关声咽。清歌响断云屏隔。溪山依旧连空碧。昨日主人，今日是行客。绿窗朱户应如昔。回头往事成陈迹。后期总便无端的。月下风前，应也解相忆。","dynasty":"宋代","title":"醉落魄"}
{"author":"蔡伸","content":"重重雪外山，渺渺烟中路。路转山横无尽愁，正是分携处。望极锦中书，肠断鱼中素。锦素沈沈两未期，鱼雁空相误。","dynasty":"宋代","title":"卜算子"}
{"author":"蔡伸","content":"琪树鸾栖花露重，依稀兰洞风光。玉人相对自生凉。翠鬟琼珮，绰约蕊珠妆。宝瑟声沈清梦觉，夜阑明月幽窗。可堪襟袂惹余香。断云残雨，何处认高唐。","dynasty":"宋代","title":"临江仙"}
{"author":"蔡伸","content":"寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。良宵孤枕，人远天涯，除非梦里相逢。相逢处，愁红敛黛，还又匆匆。回首绿窗朱户，可怜明月清风。断肠风月，关河有尽，此恨无穷。","dynasty":"宋代","title":"雨中花慢"}
{"author":"蔡伸","content":"几番花信风，数点笼丝雨。并辔踏香尘，选胜东郊路。韶华转首空，谁解留春住。幸到绿尊前，且作莺花主。","dynasty":"宋代","title":"生查子"}
{"author":"蔡伸","content":"红尘匹马长安道。人与花俱老。缓垂鞭袖过平康。散尽高阳、零落少年场。朱弦重理相思调。无奈知音少。十年如梦尽堪伤。乐事如今、回首做凄凉。","dynasty":"宋代","title":"虞美人"}
{"author":"蔡伸","content":"浅褐衫儿寿带藤。碾花如意枕冠轻。凤鞋弓小称娉婷。约略梳妆随事好，出尘标韵出尘清。一枝梅映玉壶冰。","dynasty":"宋代","title":"浣溪沙"}
{"author":"蔡伸","content":"联璧寻春，踏青尚忆，年时携手。此际重来，可怜还是，年时时候。阴阴柳下人家，人面桃花似旧。但愿年年，春风有信，人心长久。","dynasty":"宋代","title":"柳梢青"}
{"author":"蔡伸","content":"小阁枕清流，一霎莲塘雨。风递幽香入槛来，枕簟全无暑。遐想似花人，阅岁音尘阻。物是人非空断肠，梦入芳洲路。","dynasty":"宋代","title":"卜算子"}
{"author":"蔡伸","content":"鸣茄叠鼓催双桨。扁舟稳泛桃花浪。别泪洒东风。前欢如梦中。梦魂无定据。不到相逢处。纵使梦相逢。香闺岂解同。","dynasty":"宋代","title":"菩萨蛮·鸣茄叠鼓催双桨"}
{"author":"蔡伸","content":"霜华摇落。亭亭皓月侵朱箔。梦回欹枕听残角。一片寒声，风送入寥廓。眼前风月都如昨。独眠无奈情怀恶。凭肩携手于飞约。料想人人，终是赋情薄。","dynasty":"宋代","title":"醉落魄"}
{"author":"蔡伸","content":"湖光碧。春花秋月无今昔。无今昔。十年往事，尽成陈迹。玉箫声断云屏隔。山遥水远长相忆。长相忆。一生怀抱，为君牵役。","dynasty":"宋代","title":"忆秦娥（西湖）"}
{"author":"蔡伸","content":"淡淡秋容烟水寒。楼高清夜永，倚阑干。玉人不见坐长叹。箫声远，明月满空山。遐想绿云鬟。青冥风露冷，独乘鸾。别时容易见时难。凭孤枕，聊复梦婵娟。","dynasty":"宋代","title":"小重山"}
{"author":"蔡伸","content":"我心坚。你心坚。各自心坚石也穿。谁言相见难。小窗前。月婵娟。玉困花柔并枕眠。今宵人月圆。","dynasty":"宋代","title":"长相思"}
{"author":"蔡伸","content":"数声鶗鳺。可怜又是，春归时节。满院东风，海棠铺绣，梨花飘雪。丁香露泣残枝，算未比、愁肠寸结。自是休文，多情多感，不干风月。","dynasty":"宋代","title":"柳梢青"}
{"author":"蔡伸","content":"参差弱柳长堤路。柳外征帆去。皓齿明眸娇态度。回头一梦，断肠千里，不到相逢地来时约略春将暮。幽恨空余锦中句。小院重门深几许。桃花依旧，出墙临水，乱落如红雨。","dynasty":"宋代","title":"青玉案（和贺方回韵）"}
{"author":"蔡伸","content":"寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。良宵孤枕，人远天涯，除非梦里相逢。相逢处，愁红敛黛，还又匆匆。回首绿窗朱户，可怜明月清风。断肠风月，关河有尽，此恨无穷。","dynasty":"宋代","title":"雨中花慢"}
{"author":"蔡伸","content":"相逢非草草，分袂太匆匆。征裘泪痕浥遍，眸子怯酸风。天际孤帆难驻，柳外香軿望断，云雨各西东。回首重城远，楼观暮烟中。黯销魂，思陈事，已成空。东郊胜赏，归路骑马踏残红。月下一樽芳酒，凭阑几曲清歌，别后少人同。为问桃花脸，一笑为谁容。","dynasty":"宋代","title":"水调歌头"}
{"author":"蔡伸","content":"当年豪放，况朋侪俱是，一时英杰。逸气凌云，佳丽地、独占春花秋月。冶叶倡条，寻芳选胜，是处曾攀折。昔游如梦，镜中空叹华发。邂逅萍梗相逢，十年往事，忍尊前重说。茂绿成阴春又晚，谁解丁香千结。宝瑟弹愁，玉壶敲怨，触目堪愁绝。酒阑人静，为君肠断时节。","dynasty":"宋代","title":"念奴娇"}
{"author":"蔡伸","content":"醉击玉壶缺，恨写绿琴哀。悠悠往事谁问，离思渺难裁。绿野堂前桃李，燕子楼中歌吹，那忍首重回。唯有旧时月，远远逐人来。小庭空，清夜永，独徘徊。伴人幽怨，一枝潇洒陇头梅。肠断云帆西去，目送烟波东注，千里接长淮。为我将双泪，好过楚王台。","dynasty":"宋代","title":"水调歌头（用卢赞元韵别彭城）"}
{"author":"蔡伸","content":"绝代佳人，幽居空谷，绮窗森玉猗猗。小舟双桨，重寻旧约，洞房宛是当时。夜阑红烛暗，黯相对、浑如梦里。旋烘鸳锦，尘生绣帐，香减缕金衣。须信有、盟言同皎日，□利牵名役，事与君违。□君已许，今生来世，两情到此奚疑。彩鸾须凤友，算何日、丹山共归。未酬深愿，绵绵此恨无尽期。","dynasty":"宋代","title":"飞雪满群山"}
{"author":"蔡伸","content":"紫燕双双掠水飞。廉纤小雨未成泥。篱边开尽野蔷薇。会少离多终有恨，暂来还去益堪悲。后期重约采莲时。","dynasty":"宋代","title":"浣溪沙"}
{"author":"蔡伸","content":"恨入眉峰翠，寒生酒晕红。临期凝泪洒西风。须信世间无物、似情浓。玉蹬敲霜月，金钲伴晓钟。凄凉古驿乱山重。今夜拥衾无寐、与君同。","dynasty":"宋代","title":"南歌子"}
{"author":"蔡伸","content":"霜寒月满窗，夜永人无寐。绛蜡有余情，偏照鸳鸯被。看尽旧时书，洒尽今生泪。衙鼓已三更，还是和衣睡。","dynasty":"宋代","title":"生查子"}
{"author":"蔡伸","content":"联璧寻春，踏青尚忆，年时携手。此际重来，可怜还是，年时时候。阴阴柳下人家，人面桃花似旧。但愿年年，春风有信，人心长久。","dynasty":"宋代","title":"柳梢青"}
{"author":"蔡伸","content":"凝羞隔水抛红豆。嫩桃如脸腰如柳。心事暗相期。阳台云雨迷。玉楼花似雪。花上朦胧月。挥泪执柔荑。匆匆话别时。","dynasty":"宋代","title":"菩萨蛮"}
{"author":"蔡伸","content":"凉生冰簟怯衣单。明月楼高空画栏。满院啼螀人未眠。掩重关。乌鹊南飞风露寒。","dynasty":"宋代","title":"忆王孙"}
{"author":"蔡伸","content":"玉质孤高，天姿明慧。了无一点尘凡气。白莲空殿锁幽芳，亭亭独占秋光里。一切见闻，不可思议。我今有分亲瞻礼。愿垂方便济众生，他时同赴龙华会。","dynasty":"宋代","title":"踏莎行（赠光严道人）"}
{"author":"蔡伸","content":"梅雨初晴，画栏开遍忘忧草。兰堂清窈。高柳新蝉噪。枕上芙蓉，如梦还惊觉。匀妆了。背人微笑。风入玲珑罩。","dynasty":"宋代","title":"点绛唇（丙寅）"}
{"author":"蔡伸","content":"珮解江皋，魂消南浦。人生惟有别离苦。别时容易见时难，算来却是无情语尽载席上语。百计留君，留君不住。留君不住君须去。望君频问梦中来，免教肠断巫山雨。","dynasty":"宋代","title":"踏莎行"}
{"author":"蔡伸","content":"碧檐鸣玉玎珰。金锁小兰房。楼高夜永，飞霜满院，璧月沈缸。云雨不成巫峡梦，望仙乡、烟水茫茫。风前月底，登高念远，无限凄凉。","dynasty":"宋代","title":"极相思"}
{"author":"蔡伸","content":"相思情味堪伤。谁与话衷肠。明朝见也，桃花人面，碧藓回廊。别后相逢唯有梦，梦回时、展转思量。不如早睡，今宵魂梦，先到伊行。","dynasty":"宋代","title":"极相思"}
{"author":"蔡伸","content":"锦衾香。玉枕双。昨夜深深小洞房。回头已断肠。背兰缸。梦仙乡。风撼梧桐雨洒窗。今宵好夜长。","dynasty":"宋代","title":"长相思"}
{"author":"蔡伸","content":"好在章台杨柳。不禁春瘦。淡烟微雨面尘丝，锁一点、眉头皱。忆自灞陵别后。青青依旧。万丝千缕太多情，忍攀折、行人手。","dynasty":"宋代","title":"上阳春（柳）"}
{"author":"蔡伸","content":"珠露初零。天宇澄明。正闲阶、皎月亭亭。更阑人静，烟敛风清。更井边桐，一叶叶，做秋声。斗帐鸾屏。翠被华茵。梦回时、酒力初醒。绿云堆枕，红玉生春。且打叠起，龙牙簟，竹夫人。","dynasty":"宋代","title":"行香子"}
{"author":"蔡伸","content":"秋风吹暗雨，重衾寒透。伤心听、晓钟残漏。凝情久。记红窗夜雪，促膝围炉，交杯劝酒。如今顿孤欢偶。念别后。菱花清镜里。眉峰暗斗。想标容、怎禁销瘦。忍回首。但云笺妙墨，鸳锦啼妆，依然似旧。临风泪沾襟袖。","dynasty":"宋代","title":"镇西"}
{"author":"蔡伸","content":"亭亭秋水玉芙蓉。天际水浮空。碧云望中空暮，人在广寒宫。双缕枕，曲屏风。小房栊。可怜今夜，明月清风，无计君同。","dynasty":"宋代","title":"诉衷情"}
{"author":"蔡伸","content":"今夜行云何处。还是月华当午。倚遍曲阑桥，望断锦屏归路。空去。空去。梦到绿窗朱户。","dynasty":"宋代","title":"如梦令"}
{"author":"蔡伸","content":"仙品不同桃李艳，移来月窟云乡。幽姿绰约道家妆。绿云堆髻，娇额半涂黄。可但乍凉风月下，饶伊独占秋光。雨中别有恼人香。错教萧史，肠断忆巫阳。","dynasty":"宋代","title":"临江仙"}
{"author":"蔡伸","content":"玉猊香谩爇。叹瓶沈簪断，紫箫声绝。丹青挂寒壁。细端详，宛是旧时标格。音容望极。奈弱水、蓬山路隔。似瑶林琼树，韶华正好，一枝先折。凄切。相思情味，镜中绿鬓，看成华发。临风对月。空罗袂，揾清血。待随群逐队，开眉一笑，除你心肠是铁。看今生，为伊烦恼，甚时是彻。","dynasty":"宋代","title":"瑞鹤仙"}
{"author":"蔡伸","content":"天！休使圆蟾照客眠。人何在？桂影自婵娟。","dynasty":"宋代","title":"苍梧谣·天"}
{"author":"蔡伸","content":"相逢非草草，分袂太匆匆。征裘泪痕浥遍，眸子怯酸风。天际孤帆难驻，柳外香軿望断，云雨各西东。回首重城远，楼观暮烟中。黯销魂，思陈事，已成空。东郊胜赏，归路骑马踏残红。月下一樽芳酒，凭阑几曲清歌，别后少人同。为问桃花脸，一笑为谁容。","dynasty":"宋代","title":"水调歌头·相逢非草草"}
{"author":"蔡伸","content":"秦洞花迷，巫阳梦断，夜来曾到蓝桥。洞房深处，重许见云翘。蕙帐残灯耿耿，纱窗外、疏雨萧萧。双心字，重衾小枕，玉困不胜娇。寻常，愁夜永，今宵更漏，弹指明朝。叙深情幽怨，泪裛香绡。记取于飞厚约，丹山愿、别选安巢。骖鸾去，青霄路稳，明月共吹箫。","dynasty":"宋代","title":"满庭芳·秦洞花迷"}
{"author":"蔡伸","content":"凌空宝观，乍登临、多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭起。因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。","dynasty":"宋代","title":"念奴娇·凌空宝观"}
{"author":"蔡伸","content":"岁华晼晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。","dynasty":"宋代","title":"念奴娇·岁华晼晚"}
{"author":"蔡伸","content":"明眸秀色，别是天真潇洒。更鬓发堆云，玉脸淡拂轻霞。醉里精神，众中标格谁能画。当时携手，花笼淡月，重门深亚。巫峡梦回，已成陈事，岂堪重话。谩赢得、罗襟清泪，鬓边霜华。念□伤怀，凭阑烟水渺无涯。秦源目断，碧云暮合，难认仙家。","dynasty":"宋代","title":"丑奴儿慢/采桑子慢"}
{"author":"蔡伸","content":"人倚金铺，颦翠黛、盈盈堕睫。话别处、留连无计，语娇声咽。十幅云帆风力满，一川烟暝波光阔。但回首、极目望高城，弹清血。并兰舟，停画楫。曾共醉，津亭月。销魂处，今夜月圆人缺。楚岫云归空怅望，汉皋珮解成轻别。最苦是、拍塞满怀愁，无人说。","dynasty":"宋代","title":"满江红·人倚金铺"}
{"author":"蔡伸","content":"叶剪玻璃芯糁金。清香端不数琼沈。独将高韵冠芗林。千里江山新梦後，一天风露小庭深。主人归兴已駸駸。","dynasty":"宋代","title":"浣溪沙"}
{"author":"蔡伸","content":"远水澄明绿，孤云暗淡愁。白苹红蓼满汀洲。肠断圆蟾空照、木兰舟。节物伤羁旅，归程叹滞留。佳期已误小红楼。赖得今年犹有、闰中秋。","dynasty":"宋代","title":"南歌子·远水澄明绿"}
{"author":"蔡伸","content":"鸣茄叠鼓催双桨。扁舟稳泛桃花浪。别泪洒东风。前欢如梦中。梦魂无定据。不到相逢处。纵使梦相逢。香闺岂解同。","dynasty":"宋代","title":"菩萨蛮·鸣茄叠鼓催双桨"}
{"author":"蔡伸","content":"金铺半掩银瞻满。个人应恨归来晚。轧轧橹声迟。那知心已飞。迎门一笑粲。娇困横波慢。偎倚绿窗前。今宵人月圆。","dynasty":"宋代","title":"菩萨蛮·金铺半掩银瞻满"}
{"author":"蔡伸","content":"双双紫燕来华屋。雨馀芳草池塘绿。一夜摆花风。莺花满树红。杯深君莫诉。醉袖歌金缕。无奈惜花心。老来情转深。","dynasty":"宋代","title":"菩萨蛮·双双紫燕来华屋"}
{"author":"蔡伸","content":"数声鶗鴂。可怜又是，春归时节。满院东风，海棠铺绣，梨花飘雪。丁香露泣残枝，算未比、愁肠寸结。自是休文，多情多感，不干风月。","dynasty":"宋代","title":"柳梢青·数声鶗鴂"}
{"author":"蔡伸","content":"联璧寻春，踏青尚意，年时携手。此际重来，可怜还是，年时时候。阴阴柳下人家，人面桃花似旧。但原年年，春风有信，人心长久。","dynasty":"宋代","title":"柳梢青·联璧寻春"}
{"author":"蔡伸","content":"花露滴香红，花低漏声初歇。人似一枝梅瘦，照冰壶清彻。翠娥云鬓为谁容，虫丝宝奁结。可惜一春憔悴，负满怀风月。","dynasty":"宋代","title":"好事近·花露滴香红"}
{"author":"蔡伸","content":"前度月圆时，月下相携手。今夜天边月又圆，夜色如清昼。风月浑依旧。水馆空回首。明夜归来试问伊，曾解思量否。","dynasty":"宋代","title":"卜算子·前度月圆时"}
{"author":"蔡伸","content":"重重雪外山，渺渺烟中路。路转山横无尽愁，正是分携处。望极锦中书，肠断鱼中素。锦素沈沈两未期，鱼雁空相误。","dynasty":"宋代","title":"卜算子·重重雪外山"}
{"author":"蔡伸","content":"一曲骊歌酒一锺。可怜分袂太匆匆。百计留君留不住。□去。满川烟暝满帆风。目断魂销人不见。但见。青山隐隐水浮空。拟把一襟相忆泪。试□。云笺密洒付飞鸿。","dynasty":"宋代","title":"定风波·一曲骊歌酒一锺"}
{"author":"蔡伸","content":"老去情锺不自持。篸花酌酒送春归。玉貌冰姿人窈窕。一笑。清狂岂减少年时。欲上香车俱脉脉，半帘花影月平西。待得酒醒人已去。凝伫。断云残雨尽堪悲。","dynasty":"宋代","title":"定风波·老去情锺不自持"}
{"author":"蔡伸","content":"帐外华灯，翠屏花影参差满。锦衣香暖。苦恨春宵短。画角声中，云雨还轻散。河桥畔。月华如练。回首成肠断。","dynasty":"宋代","title":"点绛唇·帐外华灯"}
{"author":"蔡伸","content":"一曲云和松响。多少离愁心上。寂寞掩屏帷。泪沾衣。最是销魂处。夜夜绮窗风雨。风雨伴愁眠。夜如年。","dynasty":"宋代","title":"昭君怨·一曲云和松响"}
{"author":"蔡伸","content":"明眸秀色。双蛾巧画春山碧。盈盈标韵倾瑶席。一见尊前，宛是旧相识。深期密语虽端的。良宵无奈成轻掷。忍教只恁空相忆。得入手来，无限好则剧。","dynasty":"宋代","title":"醉落魄/一斛珠"}
{"author":"蔡伸","content":"风生苹末莲香细。新浴晚凉天气。犹自倚朱阑，波面双双彩鸳戏。鸾钗委坠云堆髻。谁会此时情意。冰簟玉琴横，还是月明人千里。","dynasty":"宋代","title":"归田乐"}
{"author":"蔡伸","content":"今夜行云何处。还是月华当午。倚遍曲阑桥，望断锦屏归路。空去。空去。梦到绿窗朱户。","dynasty":"宋代","title":"如梦令·今夜行云何处"}
{"author":"蔡伸","content":"天如水，月如钩。正新秋。月影参差人窈窕，小红楼。如今往事悠悠。楼前水、肠断东流。旧物忍看金约腕，玉搔头。","dynasty":"宋代","title":"愁倚阑/春光好"}
{"author":"蔡伸","content":"花落尽，寂寞委残红。蝶帐梦回空晓月，凤楼人去谩东风。春事已成空。闲伫立，□□水溶溶。云锁乱山横惨淡，烟笼绿树晚溟濛。却在泪痕中。","dynasty":"宋代","title":"望江南/忆江南"}
{"author":"蔡伸","content":"雨馀清镜湛秋容。屏展九华峰。万里闲云散尽，半规凉月当空。楼高夜永，凭阑笑语，此际谁同。端有妙人携手，翛然归路凌风。","dynasty":"宋代","title":"朝中措·雨馀清镜湛秋容"}
{"author":"蔡伸","content":"翡翠蒙金衫子，缕尘如意冠儿。持杯轻按遏云词。别是出尘风味。莫羡双星旧约，愿谐明月佳期。凭肩密语两心知。一棹五湖烟水。","dynasty":"宋代","title":"西江月·翡翠蒙金衫子"}
{"author":"蔡伸","content":"相逢非草草，分袂太匆匆。征裘泪痕浥遍，眸子怯酸风。天际孤帆难驻，柳外香軿望断，云雨各西东。回首重城远，楼观暮烟中。黯销魂，思陈事，已成空。东郊胜赏，归路骑马踏残红。月下一樽芳酒，凭阑几曲清歌，别后少人同。为问桃花脸，一笑为谁容。","dynasty":"宋代","title":"苏武慢其三"}
{"author":"蔡伸","content":"秦洞花迷，巫阳梦断，夜来曾到蓝桥。洞房深处，重许见云翘。蕙帐残灯耿耿，纱窗外、疏雨萧萧。双心字，重衾小枕，玉困不胜娇。寻常，愁夜永，今宵更漏，弹指明朝。叙深情幽怨，泪裛香绡。记取于飞厚约，丹山愿、别选安巢。骖鸾去，青霄路稳，明月共吹箫。","dynasty":"宋代","title":"满庭芳其四"}
{"author":"蔡伸","content":"书云今旦，雪霁严凝候。玉辇想回銮，正花覆、千官锦绣。周南留滞，清梦绕觚棱，心耿耿，路迢迢，此际空回首。华堂荐寿。玉笋持椒酒。一曲啭春莺，更祝我、膺时纳佑。功名富贵，老去已灰心，唯只愿，捧觞人，岁岁长依旧。","dynasty":"宋代","title":"雨中花慢其三"}
{"author":"蔡伸","content":"凌空宝观，乍登临、多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭惊起。因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。","dynasty":"宋代","title":"念奴娇其一"}
{"author":"蔡伸","content":"岁华晼晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。","dynasty":"宋代","title":"念奴娇其二"}
{"author":"蔡伸","content":"紫燕双双掠水飞。廉纤小雨未成泥。篱边开尽野蔷薇。会少离多终有恨，暂来还去益堪悲。后期重约采莲时。","dynasty":"宋代","title":"浣溪沙其七"}
{"author":"蔡伸","content":"苹末风轻入夜凉。飞桥画阁跨方塘。月移花影上回廊。粲枕随钗云鬓乱，红绵扑粉玉肌香。起来携手看鸳鸯。","dynasty":"宋代","title":"浣溪沙仙潭二首其三"}
{"author":"蔡伸","content":"前度月圆时，月下相携手。今夜天边月又圆，夜色如清昼。风月浑依旧。水馆空回首。明夜归来试问伊，曾解思量否。","dynasty":"宋代","title":"卜算子其四"}
{"author":"蔡伸","content":"重重雪外山，渺渺烟中路。路转山横无尽愁，正是分携处。望极锦中书，肠断鱼中素。锦素沈沈两未期，鱼雁空相误。","dynasty":"宋代","title":"卜算子其五"}
{"author":"蔡伸","content":"玉斧斫冰轮，中有乘鸾女。鬓乱钗横襟袖凉，只恐轻飞举。青冥缥缈间，自有吹箫侣。不向巫山十二峰，朝暮为云雨。","dynasty":"宋代","title":"卜算子其三题扇"}
{"author":"蔡伸","content":"澹澹秋容烟水寒。楼高清夜永，倚阑干。玉人不见坐长叹。箫声远，明月满空山。遐想绿云鬟。青冥风露冷，独乘鸾。别时容易见时难。凭孤枕，聊复梦蝉娟。","dynasty":"宋代","title":"小重山其二"}
{"author":"蔡伸","content":"佩解江皋，魂消南浦。人生惟有别离苦。别时容易见时难，算来却是无情语。百计留君，留君不住。留君不住君须去。望君频问梦中来，免教肠断巫山雨。","dynasty":"宋代","title":"踏莎行其一"}
{"author":"蔡伸","content":"帐外华灯，翠屏花影参差满。锦衣香暖。苦恨春宵短。画角声中，云雨还轻散。河桥畔。月华如练。回首成肠断。","dynasty":"宋代","title":"昭君怨其八"}
{"author":"沈德潜","content":"到处陂塘决决流，垂杨百里罨平畴。行人便觉须眉绿，一路蝉声过许州。","dynasty":"清代","tags":"古诗三百首，旅途，写景，愉悦","title":"过许州"}
{"author":"沈德潜","content":"　　虞山去吴城才百里，屡欲游，未果。辛丑秋，将之江阴，舟行山下，望剑门入云际，未及登。丙午春，复如江阴，泊舟山麓，入吾谷，榜人诡云：“距剑门二十里。”仍未及登。　　壬子正月八日，偕张子少弋、叶生中理往游，宿陶氏。明晨，天欲雨，客无意往，余已治筇屐，不能阻。自城北沿缘六七里，入破山寺，唐常建咏诗处，今潭名空心，取诗中意也。遂从破龙涧而上，山脉怒坼，赭石纵横，神物爪角痕，时隐时露。相传龙与神斗，龙不胜，破其山而去。说近荒惑，然有迹象，似可信。行四五里，层折而度，越峦岭，跻蹬道，遂陟椒极。有土坯磈礧，疑古时冢，然无碑碣志谁某。升望海墩，东向凝睇。是时云光黯甚，迷漫一色，莫辨瀛海。顷之，雨至，山有古寺可驻足，得少休憩。雨歇，取径而南，益露奇境：龈腭摩天，崭绝中断，两崖相嵌，如关斯劈，如刃斯立，是为剑门。以剑州、大剑、小剑拟之，肖其形也。侧足延，不忍舍去。遇山僧，更问名胜处。僧指南为太公石室；南而西为招真宫，为读书台；西北为拂水岩，水下奔如虹，颓风逆施，倒跃而上，上拂数十丈，又西有三杳石、石城、石门，山后有石洞通海，时潜海物，人莫能名。余识其言，欲问道往游，而云之飞浮浮，风之来冽冽，时雨飘洒，沾衣湿裘，而余与客难暂留矣。少霁，自山之面下，困惫而归。自是春阴连旬，不能更游。　　噫嘻！虞山近在百里，两经其下，为践游屐。今之其地矣，又稍识面目，而幽邃窈窕，俱未探历。心甚怏怏。然天下之境，涉而即得，得而辄尽者，始焉欣欣，继焉索索，欲求余味，而了不可得，而得之甚艰，且得半而止者，转使人有无穷之思也。呜呼！岂独寻山也哉！","dynasty":"清代","tags":"辞赋精选，状物，写景","title":"游虞山记"}
{"author":"沈德潜","content":"万里金波照眼明，布帆十幅破空行。微茫欲没三山影，浩荡还流六代声。水底鱼龙惊静夜，天边牛斗转深更。长风瞬息过京口，楚尾吴头无限情。","dynasty":"清代","title":"夜月渡江"}
{"author":"沈德潜","content":"扬州西去真州路，万树垂杨绕岸栽。野店酒香帆尽落，寒塘渔散鹭初回。晓风残月屯田墓，零露浮云魏帝台。此夕临江动离思，白沙亭畔笛声哀。","dynasty":"清代","title":"过真州"}
{"author":"沈德潜","content":"夫差曾报阖闾仇，宋室南迁事竟休。和议有人增岁币，偏安无诏复神州。中朝已洒苌弘血，塞北空闻杜宇愁。莫上凤凰山顶望，冬青谁认旧陵邱？","dynasty":"清代","title":"吴山怀古（四首选一）"}
{"author":"沈德潜","content":"寒雨萧萧夜打蓬，蓬窗相对一灯红。十年无限存亡感，并入空江话雨中。","dynasty":"清代","title":"雨泊话旧"}
{"author":"沈德潜","content":"山灵招我深，轻策上层阪。巅顶涵清池，坎艮象成蹇。水寒鱼不生，穴黝龙疑偃。想当融结初，天匠费镌铲。鉴影须眉寒，洗心烦郁遣。沿缘把垂藤，趺坐藉苍藓。是时暮樵还，风送歌声远。云游萝径湿。烟动僧愁饭。聊追谢监游，讵同阮公返。不见青莲花，羽化空遥缅。","dynasty":"清代","title":"游天池"}
{"author":"沈德潜","content":"寒云护山顶，隐见最高峰。遂造林中寺，才闻午后钟。窗明半岭雪，门掩断崖松。分院平生愿，从谁话箭锋。","dynasty":"清代","title":"访如来庵"}
{"author":"沈德潜","content":"果腹竟何事，萧然曳屐行。閒共白云往，步寻流水声。墟烟凝雨重，耕犊负犁轻。独立板桥望，春山面面横。","dynasty":"清代","title":"春日村行"}
{"author":"沈德潜","content":"节序逢摇落，况当君远行。难为今日别，并见古人情。客路千江雨，秋心万木声。蔗洲如已过，应近越王城。","dynasty":"清代","title":"送刘东郊之闽中其一"}
{"author":"沈德潜","content":"四海为家客，闽中又此回。不须行旅断，已是夜猿哀。马甲随潮入，鲛宫向月开。知君重怀古，独上钓龙台。","dynasty":"清代","title":"送刘东郊之闽中其二"}
{"author":"沈德潜","content":"把卷思良友，天涯客正来。江乡逢令节，阴雨罢登台。贫贱甘吾道，文章让汝才。悲怀兼别绪，款款话深杯。","dynasty":"清代","title":"王韩起见过其一"}
{"author":"沈德潜","content":"落魄滞江皋，三年一布袍。长贫真到骨，众论尚吹毛。摧抑名偏盛，艰难志愈高。抚时还恸哭，贾谊是吾曹。","dynasty":"清代","title":"王韩起见过其二"}
{"author":"沈德潜","content":"巑岏千笋地，古洞昼冥冥。中有无家客，石床闲诵经。休粮时断火，汲水偶携瓶。不许俗人到，白云常掩扃。","dynasty":"清代","title":"赠莲花洞僧泊云"}
{"author":"沈德潜","content":"焚身缘象齿，累俗为猪肝。与世一无扰，始知天地宽。药苗随径采，茶灶任童安。行觅钟吾路，空岩问大丹。","dynasty":"清代","title":"山居杂诗"}
{"author":"沈德潜","content":"荆豫分疆处，天然屹此关。断崖通一线，绝顶控千山。地险风云壮，时清戍守闲。当年龙战日，飞鸟尚难还。","dynasty":"清代","title":"平靖关"}
{"author":"沈德潜","content":"厜㕒峭壁耸云端，高阁千寻俯激湍。隔岸潮声凭槛听，过江山色卷帘看。雕盘寥廓秋风急，帆入空濛夕照残。极目长天杳无际，楚云漠漠不胜寒。","dynasty":"清代","title":"观音阁"}
{"author":"沈德潜","content":"破楚门西更向西，画船双桨白公堤。人家临水花为市，僧舍沿山石作梯。弱柳似随歌扇拂，好莺偏傍舞筵啼。讨春年少情难尽，不许亭亭日色低。","dynasty":"清代","title":"白堤春兴"}
{"author":"沈德潜","content":"风竹萧萧昼掩门，久无筇屐破苔痕。忽传江上青衫客，来访溪南黄叶村。千里相思劳仲悌，一人知己感虞翻。文章自是吾生事，试与高贤共榻论。","dynasty":"清代","title":"暨阳翁静子枉过草堂"}
{"author":"沈德潜","content":"高阁真疑坐九霄，钟声远送海门潮。峰巅片石留三国，槛外长江咽六朝。何处云烟辨吴越，此间苍翠压金焦。老僧犹说孙恩乱，白骨青磷尚未消。","dynasty":"清代","title":"甘露寺"}
{"author":"沈德潜","content":"相携筇竹上晴空，木末遥遥磴道通。铁瓮帆樯双屐下，佛狸城郭乱烟中。运筹羽扇怀王佐，破敌长刀数霸功。事业销沈山色在，底须吾辈别雌雄。","dynasty":"清代","title":"同京口余文圻登蒜山憩清宁道院时春尽日其一"}
{"author":"沈德潜","content":"峰颠突兀睇无垠，吴楚苍茫几点尘。天地本来成逆旅，江山从古属闲身。松门瘦石樵家路，瑶草金光道院春。惭愧玉皇香案吏，阶前暂作扫花人。","dynasty":"清代","title":"同京口余文圻登蒜山憩清宁道院时春尽日其二"}
{"author":"沈德潜","content":"故交落莫返江滨，送客何堪又送春。天下有情俱惜别，坐间无语不伤神。卖花声歇闲深巷，拾翠人稀驻画轮。此日风怀且中酒，朝来惟见绿阴新。","dynasty":"清代","title":"抑堂送春"}
{"author":"沈德潜","content":"方外情新似弟昆，幻云散后了无痕。军持拂子俱零落，只有寒流绕寺门。","dynasty":"清代","title":"忆方外亡友樾亭"}
{"author":"沈德潜","content":"大痴石屋幽栖处，传是当年尚父庐。一自画师仙去后，白云深闭洞门虚。","dynasty":"清代","title":"题王二痴白云栖图"}
{"author":"沈德潜","content":"长湖浩烟波，遥村隐云树。扁舟独溯洄，系缆清溪渡。荒冈既盘纡，亩丘亦回互。缅怀古逸民，言寻栖隐处。子孙秉先训，累叶事农务。遗安人所难，世远见贞素。松楸郁茫茫，清风古来墓。","dynasty":"清代","title":"过白石翁隐居处"}
{"author":"沈德潜","content":"老龙觺觺蟠秋草，草根蟪蛄吊昏晓。摩挲犹识永明年，银泥几见乾坤老。端门鼓漏隔宫闱，梦暖香浓晓不知。殿角星残声乍响，景阳楼上画眉时。云龙门开移庙主，从此蒲牢卧绀宇。何似铜仙辞汉宫，回望咸阳泪如雨。","dynasty":"清代","title":"景阳钟歌"}
{"author":"沈德潜","content":"悠悠棹扁舟，泛泛清溪曲。夕阳淡平林，长空下孤惊。村远断人烟，言就芦洲宿。遥忆忍饥人，日晚餐杞菊。","dynasty":"清代","title":"泊舟千亩潭怀陈树滋"}
{"author":"沈德潜","content":"冲寒过野塘，到寺日将没。斋厨动微烟，高松落残雪。欲共枯禅语，相对无言说。","dynasty":"清代","title":"晚过龙井庵"}
{"author":"沈德潜","content":"涧水合众派，亭遇泻潺湲。水石本无声，相触偶成喧。清冷契真性，静听欲忘言。因思洗耳翁，犹厌瓢声烦。","dynasty":"清代","title":"水亭"}
{"author":"沈德潜","content":"黄宣画鱼得名胜国时，于今犹传画鱼障。寻尺之间分岛屿，滚滚波涛起寒涨。千鱼万鱼集堂上，小鱼游水随风浪，大鱼独立势倔强。想当经营时，天趣妙入神。走笔扫绢素，欻忽开金鳞。亦复工远势，沙平云淡纤毫分。渔翁小艇楚江岸，美人竹竿淇水滨。又疑积石既凿龙门通，水势直趋沧海东。赤鲤已趁洪涛风，震电烨烨行虚空，腾身直上成飞龙。古来屈伸变化数伊吕，莘渭奋迹还相同。人生局束良可耻，汨没泥沙为贪饵。纵游宜入沧波中，勿复噞喁恋沼沚。收图忽卷云涛堆，匹绡隐隐生风雷。","dynasty":"清代","title":"题黄宣画鱼障子"}
{"author":"沈德潜","content":"山斋饭初罢，步入空岩里。来寻五云洞，云根露齿齿。寒泉清道心，松风涤尘耳。老僧木石年，坐阅人代驶。相对不说法，颇得清静理。石床难久留，寒光逼衣履。晚钟送归客，遥林夕阳紫。","dynasty":"清代","title":"游五云洞"}
{"author":"沈德潜","content":"石壁插湖口，磔裂具万状。蛟龙拔古秋，阴崖閟灵藏。乱挂猢狲藤，樵人不敢上。湖波齧山足，冲激声愈壮。取径入岩腹，路危藉筇杖。放眼眺震泽，漭瀁失归向。冲漫与白浮，左右列屏障。远峰吐青螺，点点贮盘盎。生平山水胸，及兹始一放。天风吹衣裳，扑面溅寒浪。悄然觅归路，沙碛行可傍。落日不逢人，林端起樵唱。","dynasty":"清代","title":"游南山石壁"}
{"author":"沈德潜","content":"村墟起暝色，牛羊各来归。田家晚炊罢，犹自开柴扉。邻里夜相过，团坐情依依。共夸麦苗盛，共忧桑叶稀。儿女齐长大，所需食于衣。地远人俗淳，言语心无机。祇谈农家事，焉知谁是非。","dynasty":"清代","title":"田家杂兴其一"}
{"author":"沈德潜","content":"白云护山村，红叶隐茅屋。门前跨板桥，户后罗修竹。牛闲系道旁，磨痒向古木。是时秋风高，霜重粳稻熟。老农颜色喜，早晚食新谷。惟苦欠文墨，举动成鄙俗。今年幸有秋，送子入里塾。","dynasty":"清代","title":"田家杂兴其二"}
{"author":"沈德潜","content":"米堆下林麓，举眼纳莽苍。渔洋卧湖波，远望平于掌。言经上阳村，微径穿榛莽。篱落午鸡鸣，烟丛人语响。居民傍芦洲，家家业渔网。逶迤之渔洋，山坳路纡枉。具区览全胜，背面俱漭泱。昙花隐苍翠，行客断还往。枯禅礼佛余，清磬出方丈。晤彼静者乐，顿作遗世想。他年拟诛茅，聊此息尘坱。","dynasty":"清代","title":"自米堆山过钱家磡取道至渔洋湾入昙花庵作"}
{"author":"沈德潜","content":"钱塘钱氏王家孙，忠懿以后为齐民。家藏乾宁旧铁券，精采夺目光弥新。自言先世曾避贼，乱离弃掷江之濆。渔人网鱼得古铁，有如周鼎出泗滨。裔孙换归十斛米，世世什袭称家珍。文云皇帝嘉赉汝，官汝太尉兼诸军。诛宏杀昌荡渠寇，捍卫正室崇殊勋。恕汝九死子三死，长河泰㟆国永存。钦哉汝镠其敬听，颁示天下文云云。从来事往祇陈迹，唐家事业同烟云。吴越四传旋纳土，至今临安宫阙皆成尘。我来浙西访古迹，钱王寂寞留荒坟。昔闻山林里锦绣，今见坏道眠麒麟。表忠旧观亦颓废，断碣剥蚀丛荆榛。隆隆霸业竟何在，惟有铭功镂版传千春。子孙奕世念祖德，无忝忠孝承清门。","dynasty":"清代","title":"钱武肃王铁券歌"}
{"author":"沈德潜","content":"长条尔何物，送郎天边去。恨不持斧戕，斫尽江头树。","dynasty":"清代","title":"折杨柳歌词"}
{"author":"沈德潜","content":"钟鸣群动息，明月出峦岭。疏林散浮烟，平莽接馀景。并坐玩清光，虑澹无可屏。人生几会合，况此良夜静。因思后面难，转惜前别永。坐久风露寒，空山孤鹤警。","dynasty":"清代","title":"喜晤张子永夫"}
{"author":"沈德潜","content":"蹑磴上烟丛，云木性所恋。无风松自响，有涧路疑断。兹山未峻极，祇齐蒋陵半。清旷豁远目，指顾得壮观。大江岷峨来，一气混澜汗。群山龙蜿蜒，千里作屏翰。城郭环螮蜺，烟火逾百万。繁华江左雄，形胜天下冠。六代等置棋，纷纷几龙战。真人起濠泗，创业区县。考卜协地灵，定鼎属天眷。末季煽腥氛，神器丧荒晏。宫阙址已湮，兴替理可见。事往迹恍惚，感来情凄惋。惟有青山色，今古常不变。","dynasty":"清代","title":"登清凉山"}
{"author":"沈德潜","content":"闲园莽萧瑟，独游适亭午。深林啼竹鸡，石梁窜松鼠。旅葵长于人，藤花落如雨。缅当断手年，经营阅寒暑。虽非平泉庄，彷佛辋川墅。文藻散荒烟，声华委黄土。涧泉咽不流，似诉兴衰语。","dynasty":"清代","title":"过学山园"}
{"author":"沈德潜","content":"偶然恋云萝，移居向山泽。悠游三亩园，昕夕对木石。虞山一角青，时露太古色。猿狖当僮仆，花药侍巾舄。岂轻人爵荣，习静自成癖。君看虞罗旁，何碍沙鸥适。","dynasty":"清代","title":"过陈亦韩山居"}
{"author":"沈德潜","content":"飞鸟晚投林，予亦栖方丈。开帘耿明河，东峰月稍上。相对道门旧，窅然断心想。观空得县解，超尘指迷惘。夜静听始清，风泉发幽响。","dynasty":"清代","title":"宿清足轩赠鸣谦鸿渐二释子"}
{"author":"沈德潜","content":"松阴媚沦涟，境冷人踪灭。中峙窣堵波，高僧此归骨。兰亭未会前，纪载何人笔。𡵙山与沃州，两地空禅窟。魂魄应在兹，云泉伴清绝。时有野鹤飞，空山叫残月。","dynasty":"清代","title":"支公塔"}
{"author":"沈德潜","content":"晚钟流岩壑，寻声经叠嶂。重游二十年，云山故无恙。来登四宜堂，聊此息筇杖。老桂渐凋残，吾生岂强壮。凭轩送远目，百里纳清旷。晴雪漫陂陀，香风透屏障。花影连湖光，夕阳摇滉漾。俄顷寒烟凝，岚岭换形相。夜投还元阁，高枕鸟巢上。风雨惊梦魂，松涛入纸帐。","dynasty":"清代","title":"晚入邓尉山宿还元阁"}
{"author":"沈德潜","content":"渚禽亦归巢，孤舟维野岸。月上霜烟空，寒林白于旦。犬吠识荒村，泉响缅深涧。清极难成眠，寂寥夜将半。","dynasty":"清代","title":"虎山桥夜泊"}
{"author":"沈德潜","content":"云移高峰峰不定，湖波过雨光逾净。佳人彷佛洗铅华，隔纱微窥晚妆靓。一枝柔橹苍茫外，绿蓑青笠元真态。不遇南屏孙太初，枯禅瘦鹤谁同载。轻船准拟泊三潭，鸥鹭为群我最堪。听罢晚钟烟际宿，荷花深处梦江南。","dynasty":"清代","title":"雨馀泛舟三潭同厉樊榭孝廉作"}
{"author":"沈德潜","content":"汉唐八分分二体，汉尚古拙唐端严。面目变换神理合，夏濩何必殊韵咸。后人追模猎形似，漫与石刻争豪纤。小夫专长画界域，如以越镈嘲燕函。先生镕陶汉唐格，义娥星宿能包含。洪都石经丈人行，太山封禅相骖驔。箕张昂萃象纬列，剑抽戟向寒铓铦。体格上下溯程邈，诗句夷憺书陶潜。巡行三辅抑豪横，欲使黎庶归和諴。行行且止避马，公独挥翰垂彤幨。威名霜清笔遒折，吏治文苑公能兼。我生嗜古逞笔力，延熹苦县心所忺。披阅此册退三舍，驽马那许追惊帆。当今惜无好事者，谁为赵崡与郭髯。骊珠缄还好什袭，应有光焰腾东南。","dynasty":"清代","title":"题姚荃汀侍御八分册后"}
{"author":"沈德潜","content":"我昔曾游道场山，云迷未款名贤关。今年临安得会合，转恨十载迟追欢。先生老境兴跌踢，后辈应推丈人行。经年矻矻事编纂，提要钩玄戒冗长。咕嗫素鄙临汝侯，龌龊还嗤灶下养。恶言不入缘耳聋，问事瞪目神常聪。外人狎侮时取闹，何异蝘蜓嘲神龙。我虽兄事实师事，藉君金鎞开瞽蒙。长篇许作万人敌，五字散出偏师攻。酸咸殊俗二老合，如蒿倚松駏得蛩。长堤看花并移棹，高峰瞰海同扶筇。朝来分张故山去，冰鳞差差阴气冱。断鸿西望下寒云，遥指霅溪溪畔路。吾家康乐久悬车，焚却银鱼学钓鱼。白蘋之洲傥相遇，道我新修种树书。","dynasty":"清代","title":"赠吴琳岩孝廉即送归吴兴兼简家䑳翁太史"}
{"author":"沈德潜","content":"婚嫁劳我生，年来已粗毕。而何五岳游，虚愿未傥一。今年西笑之神京，愿上太山绝顶凌峥嵘。第一峰头驻双足，放眼万里窥蓬瀛。扁舟迢迢越淮甸，顺流忽过钟吾县。泗水亭荒忆汉业，峄山碑废怀秦篆。杜陵南池纪文藻，太白酒楼缅觞宴。鱼陶蒙艾指点中，岱宗隔断青难见。同舟吴季子，恂士。示我太山图。苍苍十八盘，上有神人居。楼观缥缈间，云气乍有无。七十二君封神处，金泥玉简空追摹。星辰高压从下看，帝座直逼凭空呼。其下亭亭云云列培塿，恍如长老招手儿孙趋画图。令我兴飞越转惜，天门无路筇难扶。黄河虽经流浩涆，青帝未识云模糊。山灵笑我胸次隘，那能气吞齐鲁直溯鸿蒙初。宵来梦羽人，授我秘府册。携赠仙人九节杖，宇内名山许探历。他年终作岱岳游，日观高高夜栖息。三更看涌扶桑轮，群飞海水摇金碧。","dynasty":"清代","title":"舟行鲁齐境不得望岳作歌"}
{"author":"沈德潜","content":"邻树散初荣，空庭蔼余绿。枝间小鸟鸣，清音爱晨旭。静坐观物化，新机往而复。吾心适无事，闲展道书读。炫长斯见短，希荣乃得辱。入世戒有为，养性在无欲。窗外响松风，茶铛煮初熟。","dynasty":"清代","title":"遣兴"}
{"author":"沈德潜","content":"广寒殿中大玉海，声价高于古鼎鼐。于阗职贡供雕镌，水族百怪穷神奸。诈马宴余陈几席，障以阑杆耀金碧。君臣饮酒歌乐岂，取醉正须三十石。劫灰飞后归琳宫，伴侣瓦缶腌青松。有如周宣猎碣𡙇辛鼓，民间作皿供杵舂。文明之世荣光发，宝鼎仍从泗滨出。移置承光位帖妥，牟敦丹彝共罗列。金源古桧蟠青虬，荫此至元温润质。从来精气难埋藏，尘埃拂拭增辉光。圣朝不贵难得物，宝器自合登明堂。呜呼！宝器自合登明堂，岂独轩辕玛瑙之瓮盛天浆。","dynasty":"清代","title":"玉瓮歌应制"}
{"author":"刘夷道","content":"丹籍生涯浅，黄泉归路深。不及江陵树，千秋长作林。","dynasty":"唐代","title":"伤死奴"}
{"author":"李中","content":"残烛犹存月尚明，几家帏幌梦魂惊。星河渐没行人动，历历林梢百舌声。","dynasty":"唐代","title":"春晓"}
{"author":"李中","content":"群木方憎雪，开花长在先。流莺与舞蝶，不见许因缘。","dynasty":"唐代","title":"梅花"}
{"author":"李中","content":"千家事胜游，景物可忘忧。水国楼台晚，春郊烟雨收。鹧鸪啼竹树，杜若媚汀洲。永巷歌声远，王孙会莫愁。","dynasty":"唐代","title":"江南春"}
{"author":"李中","content":"影未沈山水面红，遥天雨过促征鸿。魂销举子不回首，闲照槐花驿路中。","dynasty":"唐代","title":"夕阳"}
{"author":"李中","content":"一种和风至，千花未放妍。草心并柳眼，长是被恩先。","dynasty":"唐代","title":"早春"}
{"author":"李中","content":"落絮飞花日又西，踏青无侣草萋萋。交亲书断竟不到，忍听黄昏杜宇啼。","dynasty":"唐代","tags":"思乡","title":"钟陵禁烟寄从弟"}
{"author":"李中","content":"偶向芦花深处行，溪光山色晚来晴。渔家开户相迎接，稚子争窥犬吠声。雪鬓衰髯白布袍，笑携赪鲤换村醪。殷勤留我宿溪上，钓艇归来明月高。","dynasty":"唐代","title":"渔父二首"}
{"author":"李中","content":"飘洒当穷巷，苔深落叶铺。送寒来客馆，滴梦在庭梧。逼砌蛩声断，侵窗竹影孤。遥思渔叟兴，蓑笠在江湖。竟日声萧飒，兼风不暂阑。竹窗秋睡美，荻浦夜渔寒。地僻苔生易，林疏鸟宿难。谁知苦吟者，坐听一灯残。","dynasty":"唐代","title":"秋雨二首"}
{"author":"李中","content":"门锁帘垂月影斜，翠华咫尺隔天涯。香铺罗幌不成梦，背壁银缸落尽花。金波寒透水精帘，烧尽沈檀手自添。风递笙歌门已掩，翠华何处夜厌厌。","dynasty":"唐代","title":"宫词二首"}
{"author":"李中","content":"竟日散如丝，吟看半掩扉。秋声在梧叶，润气逼书帏。曲涧泉承去，危檐燕带归。寒蛩悲旅壁，乱藓滑渔矶。爽欲除幽簟，凉须换熟衣。疏篷谁梦断，荒径独游稀。偏称江湖景，不妨鸥鹭飞。最怜为瑞处，南亩稻苗肥。","dynasty":"唐代","title":"秋雨"}
{"author":"李中","content":"卧病当秋夕，悠悠枕上情。不堪抛月色，无计避虫声。煎药惟忧涩，停灯又怕明。晓临清鉴里，应有白髭生。","dynasty":"唐代","title":"秋夕病中作"}
{"author":"李中","content":"长忆狂游日，惜春心恰同。预愁花片落，不遣酒壶空。草软眠难舍，莺娇听莫穷。如今千里隔，搔首对秋风。","dynasty":"唐代","title":"寄黄鹗秀才"}
{"author":"李中","content":"一作边城客，闲门两度春。莺花深院雨，书剑满床尘。紫阁期终负，青云道未伸。犹怜陶靖节，诗酒每相亲。","dynasty":"唐代","title":"春日书怀寄朐山孙明府"}
{"author":"李中","content":"无事无忧鬓任苍，浊醪闲酌送韶光。溟濛雨过池塘暖，狼藉花飞砚席香。好古未尝疏典册，悬图时要看潇湘。恋君清话难留处，归路迢迢又夕阳。","dynasty":"唐代","title":"吉水春暮访蔡文庆处士留题"}
{"author":"李中","content":"谁解叩乾关，音容去不还。位方尊北极，寿忽殒南山。凤辇应难问，龙髯不可攀。千秋遗恨处，云物锁桥山。仙驭归何处，苍苍问且难。华夷喧道德，陵垄葬衣冠。御水穿城咽，宫花泣露寒。九疑消息断，空望白云端。","dynasty":"唐代","title":"烈祖孝高挽歌二首"}
{"author":"李中","content":"江村摇落暮蝉鸣，执手临岐动别情。古岸相看残照在，片帆难驻好风生。牵吟一路逢山色，醒睡长汀对月明。况是清朝至公在，预知乔木定迁莺。","dynasty":"唐代","title":"送夏侯秀才"}
{"author":"李中","content":"江南重会面，聊话十年心。共立黄花畔，空惊素发侵。斜阳浮远水，归鸟下疏林。牵动诗魔处，凉风村落砧。长江落照天，物景似当年。忆昔携村酒，相将上钓船。狂歌红蓼岸，惊起白鸥眠。今日趋名急，临风一黯然。","dynasty":"唐代","title":"江南重会友人感旧二首"}
{"author":"李中","content":"诏下如春煦，巢南志不违。空将感恩泪，滴尽冒寒衣。覆载元容善，形骸果得归。无心惭季路，负米觐亲闱。","dynasty":"唐代","title":"己未岁冬捧宣头离下蔡"}
{"author":"李中","content":"鸿雁离群后，成行忆日存。谁知归故里，只得奠吟魂。虫蠹书盈箧，人稀草拥门。从兹长恸后，独自奉晨昏。浮生多夭枉，惟尔最堪悲。同气未归日，慈亲临老时。旧诗传海峤，新冢枕江湄。遗稚呜呜处，黄昏绕繐帷。","dynasty":"唐代","title":"哭舍弟二首"}
{"author":"李中","content":"默默谁知我，裴回野水边。诗情长若旧，吾事更无先。芳草人稀地，残阳雁过天。静思吟友外，此意复谁怜。","dynasty":"唐代","title":"书情寄诗友"}
{"author":"李中","content":"鼎分天地日，先主力元微。鱼水从相得，山河遂有归。任贤无间忌，报国尽神机。草昧争雄者，君臣似此稀。","dynasty":"唐代","title":"读蜀志"}
{"author":"李中","content":"官资清贵近丹墀，性格孤高世所稀。金殿日开亲凤扆，古屏时展看渔矶。酒醒虚阁秋帘卷，吟对疏篁夕鸟归。献替频陈忠誉播，鹏霄万里展雄飞。","dynasty":"唐代","title":"献张拾遗"}
{"author":"李中","content":"庆云呈瑞为明时，演畅丝纶在紫微。銮殿对时亲舜日，鲤庭过处著莱衣。闲寻竹寺听啼鸟，吟倚江楼恋落晖。隔座银屏看是设，一门清贵古今稀。","dynasty":"唐代","title":"献中书汤舍人"}
{"author":"李中","content":"使君心智杳难同，选胜开亭景莫穷。高敞轩窗迎海月，预栽花木待春风。静披典籍堪师古，醉拥笙歌不碍公。满径苔纹疏雨后，入檐山色夕阳中。偏宜下榻延徐孺，最称登门礼孔融。事简岂妨频赏玩，况当为政有馀功。","dynasty":"唐代","title":"海上太守新创东亭"}
{"author":"李中","content":"极目青青垄麦齐，野塘波阔下凫鹥.阳乌景暖林桑密，独立闲听戴胜啼。","dynasty":"唐代","title":"村行"}
{"author":"李中","content":"闲斋病初起，心绪复悠悠。开箧群书蠹，听蝉满树秋。诗魔还渐动，药债未能酬。为忆前山色，扶持上小楼。","dynasty":"唐代","title":"病中作"}
{"author":"李中","content":"寄宿深山寺，惟逢老病僧。风吹几世树，云暗暮秋灯。瞑目忘尘虑，谈空入上乘。明晨返名路，何计恋南能。","dynasty":"唐代","title":"宿山中寺"}
{"author":"李中","content":"都城分别后，海峤梦魂迷。吟兴疏烟月，边情起鼓鼙。戍旗风飐小，营柳雾笼低。草檄无馀刃，难将阮瑀齐。","dynasty":"唐代","title":"海上载笔依韵酬左偃见寄"}
{"author":"李中","content":"衮衮利名役，常嗟聚会稀。有心游好景，无术驻残晖。南陌草争茂，西园花乱飞。期君举杯酒，不醉莫言归。","dynasty":"唐代","title":"春晚招鲁从事"}
{"author":"李中","content":"每恨多流落，吾徒不易亲。相逢千里客，共醉百花春。小槛山当面，闲阶柳拂尘。何时卜西上，明月桂枝新。","dynasty":"唐代","title":"和易秀才春日见寄"}
{"author":"李中","content":"雨馀飞絮乱，相别思难任。酒罢河桥晚，帆开烟水深。蟾宫须展志，渔艇莫牵心。岐路从兹远，双鱼信勿沈。","dynasty":"唐代","title":"送黄秀才"}
{"author":"李中","content":"昔年庐岳闲游日，乘兴因寻物外僧。寄宿爱听松叶雨，论诗惟对竹窗灯。各拘片禄寻分别，高谢浮名竟未能。一念支公安可见，影堂何处暮云凝。","dynasty":"唐代","title":"怀庐岳旧游寄刘钧因感鉴上人"}
{"author":"李中","content":"性拙才非逸，同心友亦稀。风昏秋病眼，霜湿夜吟衣。莺谷期犹负，兰陔养不违。吾师惠佳句，胜得楚金归。","dynasty":"唐代","title":"依韵酬智谦上人见寄"}
{"author":"李中","content":"危言危行是男儿，倚伏相牵岂足悲。莫向汀洲时独立，悠悠斜日照江蓠。","dynasty":"唐代","title":"送仙客"}
{"author":"李中","content":"太皞御气，勾芒肇功。苍龙青旗，爰候祥风。律以和应，□以感通。鼎俎修蚃，时惟礼崇。","dynasty":"唐代","title":"祀风师迎神曲"}
{"author":"李中","content":"信断关河远，相思秋夜深。砌蛩声咽咽，檐月影沈沈。未遂青云志，那堪素发侵。吟馀成不寐，彻曙四邻砧。","dynasty":"唐代","title":"秋夕书事寄友人"}
{"author":"李中","content":"竹林已萧索，客思正如雠。旧业吴江外，新蝉楚驿头。遥天疏雨过，列岫乱云收。今夕谁家宿，孤吟月色秋。","dynasty":"唐代","title":"秋日途中"}
{"author":"李中","content":"与君诗兴素来狂，况入清秋夜景长。溪阁共谁看好月，莎阶应独听寒螀。卷中新句诚堪喜，身外浮名不足忙。会约垂名继前哲，任他玄发尽如霜。","dynasty":"唐代","title":"秋夜吟寄左偃"}
{"author":"李中","content":"挂却朝冠披鹤氅，羽人相伴恣遨游。忽因风月思茅岭，便挈琴樽上叶舟。野寺宿时魂梦冷，海门吟处水云秋。华阳洞府年光永，莫向仙乡拟驻留。","dynasty":"唐代","title":"送致仕沈彬郎中游茅山"}
{"author":"李中","content":"长忆寻师处，东林寓泊时。一秋同看月，无夜不论诗。泉美茶香异，堂深磬韵迟。鹿驯眠藓径，猿苦叫霜枝。别后音尘隔，年来鬓发衰。趋名方汲汲，未果再游期。","dynasty":"唐代","title":"寄庐山白大师"}
{"author":"李中","content":"山阳旧社终经梦，容易言归不可留。瓶贮瀑泉离五老，锡摇江雨上孤舟。鱼行细浪分沙觜，雁逆高风下苇洲。遥想枚皋宅边寺，不知凉月共谁游。","dynasty":"唐代","title":"送庐阜僧归山阳"}
{"author":"李中","content":"孤琴尘翳剑慵磨，自顾泥蟠欲奈何。千里交亲消息断，一庭风雨梦魂多。题桥未展相如志，叩角谁怜甯戚歌。唯赖明公怜道在，敢携蓑笠钓烟波。","dynasty":"唐代","title":"投所知"}
{"author":"李中","content":"萧条陋巷绿苔侵，何事君心似我心。贫户懒开元爱静，病身才起便思吟。闲留好鸟庭柯密，暗养鸣蛩砌草深。况是清朝重文物，无愁当路少知音。","dynasty":"唐代","title":"寄左偃"}
{"author":"李中","content":"闷见尘中光景促，仙乡来礼紫阳君。人居淡寂应难老，道在虚无不可闻。松桧稳栖三岛鹤，楼台闲锁九霄云。羡师向此朝星斗，一炷清香午夜焚。","dynasty":"唐代","title":"游北山洞神宫"}
{"author":"李中","content":"闲忆当年游物外，羽人曾许驻仙乡。溪头烘药烟霞暖，花下围棋日月长。偷摘蟠桃思曼倩，化成蝴蝶学蒙庄。俗缘未断归浮世，空望林泉意欲狂。","dynasty":"唐代","title":"思简寂观旧游寄重道者"}
{"author":"李中","content":"亭榭跨池塘，泓澄入座凉。扶疏皆竹柏，冷淡似潇湘。萍嫩铺波面，苔深锁岸傍。朝回游不厌，僧到赏难忘。最称收残雨，偏宜带夕阳。吟堪期谢脁，醉好命嵇康。奢侈心难及，清虚趣最长。月明垂钓兴，何必忆沧浪。","dynasty":"唐代","title":"徐司徒池亭"}
{"author":"李中","content":"岸春芳草合，几处思缠绵。向暮江蓠雨，初晴杜若烟。静宜幽鹭立，远称碧波连。送别王孙处，萋萋南浦边。","dynasty":"唐代","title":"赋得江边草"}
{"author":"李中","content":"扁舟倦行役，寂寂宿江干。半夜风雷过，一天星斗寒。潮平沙觜没，霜苦雁声残。渔父何疏逸，扣舷歌未阑。","dynasty":"唐代","title":"江行夜泊"}
{"author":"李中","content":"策杖寻幽客，相携入竹扃。野云生晚砌，病鹤立秋庭。茶美睡心爽，琴清尘虑醒。轮蹄应少到，门巷草青青。","dynasty":"唐代","title":"访山叟留题"}
{"author":"李中","content":"孤舟相忆久，何处倍关情。野渡帆初落，秋风蝉一声。江浮残照阔，云散乱山横。渐去湓城远，那堪新月生。","dynasty":"唐代","title":"江行晚泊寄湓城知友"}
{"author":"李中","content":"功名未立诚非晚，骨肉分飞又入秋。枕上不堪残梦断，壁蛩窗月夜悠悠。","dynasty":"唐代","title":"秋夕书怀"}
{"author":"李中","content":"渔休渭水兴周日，龙起南阳相蜀时。不遇文王与先主，经天才业拟何为。","dynasty":"唐代","title":"感兴"}
{"author":"李中","content":"排空苍翠异，辍棹看崔嵬。一面雨初歇，九峰云正开。当时思水石，便欲上楼台。隐去心难遂，吟馀首懒回。僧休传紫阁，屏歇写天台。中有忘机者，逍遥不可陪。","dynasty":"唐代","title":"舟中望九华山"}
{"author":"李中","content":"烟冷暮江滨，高歌散诞身。移舟过蓼岸，待月正丝纶。亦与樵翁约，同游酒市春。白头云水上，不识独醒人。","dynasty":"唐代","title":"渔父"}
{"author":"李中","content":"道德吾君重，含贞本去华。因知炼神骨，何必在烟霞。棋散庭花落，诗成海月斜。瀛洲旧仙侣，应许寄丹砂。","dynasty":"唐代","title":"赠上都紫极宫刘日新先生"}
{"author":"李中","content":"读书与磨剑，旦夕但忘疲。傥若功名立，那愁变化迟。尘从侵砚席，苔任满庭墀。明代搜扬切，升沈莫问龟。","dynasty":"唐代","title":"勉同志"}
{"author":"李中","content":"掩户当春昼，知君志在诗。闲花半落处，幽客未来时。野鸟穿莎径，江云过竹篱。会须明月夜，与子水边期。","dynasty":"唐代","title":"寄刘钧秀才"}
{"author":"李中","content":"酒醒江亭客，缠绵恨别离。笙歌筵散后，风月夜长时。耿耿看灯暗，悠悠结梦迟。若无骚雅分，何计达相思。","dynasty":"唐代","title":"离亭前思有寄"}
{"author":"李中","content":"懒向人前著紫衣，虚堂闲倚一条藜。虽承雨露居龙阙，终忆烟霞梦虎溪。睡起晓窗风淅淅，病来深院草萋萋。有时乘兴寻师去，煮茗同吟到日西。","dynasty":"唐代","title":"赠上都先业大师"}
{"author":"李中","content":"结茅曾在碧江隈，多病贫身养拙来。雨歇汀洲垂钓去，月当门巷访僧回。静临窗下开琴匣，闷向床头泼酒醅。游宦等闲千里隔，空馀魂梦到渔台。门前烟水似潇湘，放旷优游兴味长。虚阁静眠听远浪，扁舟闲上泛残阳。鹤翘碧藓庭除冷，竹引清风枕簟凉。犬吠疏篱明月上，邻翁携酒到茅堂。无机终日狎沙鸥，得意高吟景且幽。槛底江流偏称月，檐前山朵最宜秋。遥村处处吹横笛，曲岸家家系小舟。别后再游心未遂，设屏惟画白蘋洲。","dynasty":"唐代","title":"思九江旧居三首"}
{"author":"李中","content":"虎溪久驻灵踪，禅外诗魔尚浓。卷宿吟销永日，移床坐对千峰。苍苔冷锁幽径，微风闲坐古松。自说年来老病，出门渐觉疏慵。","dynasty":"唐代","title":"赠东林白大师"}
{"author":"李中","content":"闲思王道者，逸格世难群。何处眠青嶂，从来爱白云。酒沽应独醉，药熟许谁分。正作趋名计，如何得见君。","dynasty":"唐代","title":"怀王道者"}
{"author":"李中","content":"只应红杏是知音，灼灼偏宜间竹阴。几树半开金谷晓，一溪齐绽武陵深。艳舒百叶时皆重，子熟千年事莫寻。谁步宋墙明月下，好香和影上衣襟。","dynasty":"唐代","title":"桃花"}
{"author":"李中","content":"长忆衔杯处，酕醄尚未阑。江南正烟雨，楼上恰春寒。好树藏莺密，平芜彻野宽。如今无处觅，音信隔波澜。","dynasty":"唐代","title":"思旧游有感"}
{"author":"李中","content":"暂别庙堂上，雄藩去豁情。秋风生雁渚，晚雾湿龙旌。吟里过侯服，梦中归帝城。下车军庶乐，千里月华清。","dynasty":"唐代","title":"依韵和智谦上人送李相公赴昭武军"}
{"author":"李中","content":"阖闾兴霸日，繁盛复风流。歌舞一场梦，烟波千古愁。樵人归野径，渔笛起扁舟。触目牵伤感，将行又驻留。苏台踪迹在，旷望向江滨。往事谁堪问，连空草自春。花疑西子脸，涛想伍胥神。吟尽情难尽，斜阳照路尘。","dynasty":"唐代","title":"姑苏怀古"}
{"author":"李中","content":"致主嘉谋尚未伸，慨然深志与谁论。唤回古意琴开匣，陶出真情酒满樽。明月过溪吟钓艇，落花堆席睡僧轩。九重梦卜时终在，莫向深云独闭门。","dynasty":"唐代","title":"赠史虚白"}
{"author":"李中","content":"著得新书义更幽，负琴何处不遨游。玄宫寄宿月华冷，羽客伴吟松韵秋。满户烟霞思紫阁，一帆风雨忆沧洲。吾君侧席求贤切，未可悬瓢枕碧流。","dynasty":"唐代","title":"赠蒯亮处士"}
{"author":"李中","content":"松桂烟霞蔽梵宫，诗流闲去访支公。石堂磬断相逢夜，五老月生溪影空。","dynasty":"唐代","title":"送刘恭游庐山兼寄令上人"}
{"author":"李中","content":"绝顶松堂喜暂游，一宵玄论接浮丘。云开碧落星河近，月出沧溟世界秋。尘里年光何急急，梦中强弱自悠悠。他时书剑酬恩了，愿逐鸾车看十洲。","dynasty":"唐代","title":"宿庐山白云峰重道者院"}
{"author":"李中","content":"悠悠旅宦役尘埃，旧业那堪信未回。千里梦随残月断，一声蝉送早秋来。壶倾浊酒终难醉，匣锁青萍久不开。唯有搜吟遣怀抱，凉风时复上高台。","dynasty":"唐代","title":"海上从事秋日书怀"}
{"author":"李中","content":"幽人栖息处，一到涤尘心。藓色花阴阔，棋声竹径深。篱根眠野鹿，池面戏江禽。多谢相留宿，开樽拂素琴。","dynasty":"唐代","title":"访蔡文庆处士留题"}
{"author":"李中","content":"岳寺栖瓶锡，常人亲亦难。病披青衲重，晚剃白髭寒。烘壁茶烟暗，填沟木叶干。昔年皆礼谒，频到碧云端。","dynasty":"唐代","title":"寄庐岳鉴上人"}
{"author":"李中","content":"和气来无象，物情还暗新。乾坤一夕雨，草木万方春。染水烟光媚，催花鸟语频。高台旷望处，歌咏属诗人。","dynasty":"唐代","title":"春日作"}
{"author":"李中","content":"维舟芦荻岸，离恨若为宽。烟火人家远，汀洲暮雨寒。天涯孤梦去，篷底一灯残。不是凭骚雅，相思写亦难。","dynasty":"唐代","title":"寒江暮泊寄左偃"}
{"author":"李中","content":"青春终日雨，公子莫思晴。任阻西园会，且观南亩耕。最怜滋垄麦，不恨湿林莺。父老应相贺，丰年兆已成。","dynasty":"唐代","title":"喜春雨有寄"}
{"author":"李中","content":"仙坛遗迹在，苔合落花明。绛节何年返，白云终日生。旋新芳草色，依旧偃松声。欲问希夷事，音尘隔上清。","dynasty":"唐代","title":"魏夫人坛"}
{"author":"李中","content":"闲来仙观问希夷，云满星坛水满池。羽客不知何处去，洞前花落立多时。","dynasty":"唐代","title":"访洞神宫邵道者不遇"}
{"author":"李中","content":"鹤氅换朝服，逍遥云水乡。有时乘一叶，载酒入三湘。尘梦年来息，诗魔老亦狂。莼羹与鲈脍，秋兴最宜长。","dynasty":"唐代","title":"寄赠致仕沈彬郎中"}
{"author":"李中","content":"暮春滴血一声声，花落年年不忍听。带月莫啼江畔树，酒醒游子在离亭。","dynasty":"唐代","title":"子规"}
{"author":"李中","content":"茅舍何寥落，门庭长绿芜。贫来卖书剑，病起忆江湖。对枕暮山碧，伴吟凉月孤。前贤多晚达，莫叹有霜须。","dynasty":"唐代","title":"书王秀才壁"}
{"author":"李中","content":"干禄趋名者，迢迢别故林。春风短亭路，芳草异乡心。雨过江山出，莺啼村落深。未知将雅道，何处谢知音。","dynasty":"唐代","title":"春日途中作"}
{"author":"李中","content":"咫尺风骚客，难谐面继酬。相思对烟雨，一雁下汀洲。花影谁家坞，笛声何处楼。支筇朗吟罢，搔首独迟留。","dynasty":"唐代","title":"依韵和蠡泽王去微秀才见寄"}
{"author":"李中","content":"庐山多胜景，偏称二君游。松径苍苔合，花阴碧涧流。倾壶同坐石，搜句共登楼。莫学天台客，逢山即驻留。","dynasty":"唐代","title":"送孙孔二秀才游庐山"}
{"author":"李中","content":"野外登临望，苍苍烟景昏。暖风医病草，甘雨洗荒村。云散天边野，潮回岛上痕。故人不可见，倚杖役吟魂。","dynasty":"唐代","title":"春日野望怀故人"}
{"author":"李中","content":"闲吟游古观，静虑相神仙。上景非难度，阴功不易全。醮坛松作盖，丹井藓成钱。浩浩红尘里，谁来叩自然。","dynasty":"唐代","title":"游玄真观"}
{"author":"李中","content":"品格清于竹，诗家景最幽。从栽向池沼，长似在汀洲。玩好招溪叟，栖堪待野鸥。影疏当夕照，花乱正深秋。韵细堪清耳，根牢好系舟。故溪高岸上，冷淡有谁游。","dynasty":"唐代","title":"庭苇"}
{"author":"李中","content":"每病风骚路，荒凉人莫游。惟君还似我，成癖未能休。舍寐缘孤月，忘形为九秋。垂名如不朽，那恨雪生头。","dynasty":"唐代","title":"寄左偃"}
{"author":"李中","content":"一宿山前店，旅情安可穷。猿声乡梦后，月影竹窗中。南楚征途阔，东吴旧业空。虎溪莲社客，应笑此飘蓬。","dynasty":"唐代","title":"宿山店书怀寄东林令图上人"}
{"author":"李中","content":"春残杜宇愁，越客思悠悠。雨歇孤村里，花飞远水头。微风声渐咽，高树血应流。因此频回首，家山隔几州。","dynasty":"唐代","title":"途中闻子规"}
{"author":"李中","content":"千峰雪尽鸟声春，日永孤吟野水滨。霄汉路岐升未得，花时空拂满衣尘。","dynasty":"唐代","title":"春日书怀"}
{"author":"李中","content":"巫峡云深湘水遥，更无消息梦空劳。梦回深夜不成寐，起立闲庭花月高。","dynasty":"唐代","title":"所思代人"}
{"author":"李中","content":"寥寥陋巷独扃门，自乐清虚不厌贫。数局棋中消永日，一樽酒里送残春。雨催绿藓铺三径，风送飞花入四邻。羡尔朗吟无外事，沧洲何必去垂纶。","dynasty":"唐代","title":"春晚过明氏闲居"}
{"author":"李中","content":"寒松肌骨鹤心情，混俗陶陶隐姓名。白发只闻悲短景，红尘谁解信长生。壶中日月存心近，岛外烟霞入梦清。每许相亲应计分，琴馀常见话蓬瀛。","dynasty":"唐代","title":"赠重安寂道者"}
{"author":"李中","content":"风暖汀洲吟兴生，远山如画雨新晴。残阳影里水东注，芳草烟中人独行。闪闪酒帘招醉客，深深绿树隐啼莺。盘桓渔舍忘归去，云静高空月又明。","dynasty":"唐代","title":"江边吟"}
{"author":"李中","content":"雄飞看是逼岩廊，逸思常闻不暂忘。公署静眠思水石，古屏闲展看潇湘。老来酒病虽然减，秋杪诗魔更是狂。乘兴有时招羽客，横琴移月启茅堂。","dynasty":"唐代","title":"献张义方常侍"}
{"author":"李中","content":"蓝袍竹简佐琴堂，县僻人稀觉日长。爱静不嫌官况冷，苦吟从听鬓毛苍。闲寻野寺听秋水，寄睡僧窗到夕阳。骞翥会应霄汉去，渔竿休更恋沧浪。","dynasty":"唐代","title":"赠永真杜翱少府"}
{"author":"李中","content":"丹墀朝退后，静院即冥搜。尽日卷帘坐，前峰当槛秋。烹茶留野客，展画看沧洲。见说东林夜，寻常秉烛游。","dynasty":"唐代","title":"献中书韩舍人"}
{"author":"李中","content":"清名喧四海，何止并南金。奥学群英伏，多才万乘钦。秩参金殿峻，步历紫微深。顾问承中旨，丝纶演帝心。褒雄饶义路，贾马避词林。下直无他事，开门对远岑。轩窗来晚吹，池沼歇秋霖。藓点生棋石，茶烟过竹阴。希夷元已达，躁竞岂能侵。羽客闲陪饮，诗人伴静吟。自惭为滞物，多幸辱虚襟。此日重遭遇，心期出陆沈。","dynasty":"唐代","title":"献徐舍人"}
{"author":"李中","content":"门巷凉秋至，高梧一叶惊。渐添衾簟爽，顿觉梦魂清。暗促莲开艳，乍催蝉发声。雨降炎气减，竹引冷烟生。戍客添归思，行人怯远程。未逢征雁下，渐听夜砧鸣。张翰思鲈兴，班姬咏扇情。音尘两难问，蛩砌月空明。","dynasty":"唐代","title":"新秋有感"}
{"author":"李中","content":"月冷莎庭夜已深，百虫声外有清音。诗情正苦无眠处，愧尔阶前相伴吟。","dynasty":"唐代","title":"蛩"}
{"author":"李中","content":"宦途憔悴雪生头，家计相牵未得休。红蓼白蘋消息断，旧溪烟月负渔舟。","dynasty":"唐代","title":"感秋书事"}
{"author":"李中","content":"沈沈石室疏钟后，寂寂莎池片月明。多少学徒求妙法，要于言下悟无生。","dynasty":"唐代","title":"访庐山归章禅伯"}
{"author":"李中","content":"坛畔归云冷湿襟，拂苔移石坐花阴。偶然醒得庄周梦，始觉玄门兴味深。","dynasty":"唐代","title":"庐山栖隐洞谭先生院留题"}
{"author":"李中","content":"风狂雨暗舟人惧，自委神明志不邪。投得苇湾波浪息，岸头烟火近人家。","dynasty":"唐代","title":"江行值暴风雨"}
{"author":"李中","content":"江岛穷秋木叶稀，月高何处捣寒衣。苦嗟不见登龙客，此夜悠悠一梦飞。","dynasty":"唐代","title":"杪秋夕吟怀寄宋维先辈"}
{"author":"李中","content":"星河耿耿正新秋，丝竹千家列彩楼。可惜穿针方有兴，纤纤初月苦难留。","dynasty":"唐代","title":"七夕"}
{"author":"李中","content":"谬佐驱鸡任，常思赋鵩人。未谐林下约，空感病来身。锁径青苔老，铺阶红叶新。相思不可见，犹喜得书频。","dynasty":"唐代","title":"吉水作尉时酬阎侍御见寄"}
{"author":"李中","content":"洞隐红霞外，房开碧嶂根。昔年同炼句，几夜共听猿。考古书千卷，忘忧酒一樽。如今归建业，雅道喜重论。","dynasty":"唐代","title":"清溪逢张惟贞秀才"}
{"author":"李中","content":"羡君乘紫诏，归路指通津。鼓棹烟波暖，还京雨露新。趋朝丹禁晓，耸辔九衢春。自愧湮沈者，随轩未有因。","dynasty":"唐代","title":"送阎侍御归阙"}
{"author":"李中","content":"春来无树不青青，似共东风别有情。闲忆旧居湓水畔，数枝烟雨属啼莺。最爱青青水国中，莫愁门外间花红。纤纤无力胜春色，撼起啼莺恨晚风。","dynasty":"唐代","title":"柳二首"}
{"author":"李中","content":"旅次经寒食，思乡泪湿巾。音书天外断，桃李雨中春。欲饮都无绪，唯吟似有因。输他郊郭外，多少踏青人。","dynasty":"唐代","title":"客中寒食"}
{"author":"李中","content":"随缘驻瓶锡，心已悟无生。默坐烟霞散，闲观水月明。竹深风倍冷，堂迥磬偏清。愿作传灯者，忘言学净名。","dynasty":"唐代","title":"贻毗陵正勤禅院奉长老"}
{"author":"李中","content":"恩酬期必报，岂是辄轻生。神剑冲霄去，谁为平不平。","dynasty":"唐代","title":"剑客"}
{"author":"李中","content":"警露精神异，冲天羽翼新。千年一归日，谁识令威身。","dynasty":"唐代","title":"鹤"}
{"author":"李中","content":"豪家五色泥香，衔得营巢太忙。喧觉佳人昼梦，双双犹在雕梁。","dynasty":"唐代","title":"燕"}
{"author":"李中","content":"年年二月暮，散乱杂飞花。雨过微风起，狂飘千万家。","dynasty":"唐代","title":"柳絮"}
{"author":"李中","content":"昔岁曾居湓水头，草堂吟啸兴何幽。迎僧常踏竹间藓，爱月独登溪上楼。寒翠入檐岚岫晓，冷声萦枕野泉秋。从拘宦路无由到，昨夜分明梦去游。","dynasty":"唐代","title":"思湓渚旧居"}
{"author":"李中","content":"悠悠离洞壑，冉冉上天津。捧日终为异，从龙自有因。高行四海雨，暖拂万山春。静与霞相近，闲将鹤最亲。帝乡归莫问，楚殿梦曾频。白向封中起，碧从诗里新。冷容横钓浦，轻缕绊蟾轮。不滞浓还淡，无心卷复伸。非烟聊拟议，干吕在逡巡。会作五般色，为祥覆紫宸。","dynasty":"唐代","title":"云"}
{"author":"李中","content":"行杯酌罢歌声歇，不觉前汀月又生。自是离人魂易断，落花芳草本无情。","dynasty":"唐代","title":"赠别"}
{"author":"李中","content":"公侯延驻暂踟蹰，况值风光三月初。乱落杯盘花片小，静笼池阁柳阴疏。舟维南浦程虽阻，饮预西园兴有馀。却笑田家门下客，当时容易叹车鱼。","dynasty":"唐代","title":"甲子岁罢吉水县过钟陵时暮春维舟江渚谒柴太尉席上作"}
{"author":"李中","content":"柳过清明絮乱飞，感时怀旧思凄凄。月生楼阁云初散，家在汀洲梦去迷。发白每惭清鉴启，酒醒长怯子规啼。北山高卧风骚客，安得同吟复杖藜。","dynasty":"唐代","title":"海上春夕旅怀寄左偃"}
{"author":"李中","content":"辍棹因过古梵宫，荒凉门径锁苔茸。绿阴满地前朝树，清韵含风后殿钟。童子纵慵眠坏榻，老僧耽话指诸峰。吟馀却返来时路，回首盘桓尚驻筇。","dynasty":"唐代","title":"江次维舟登古寺"}
{"author":"李中","content":"瓮中竹叶今朝熟，鉴里桃花昨日开。为报广寒攀桂客，莫辞相访共衔杯。","dynasty":"唐代","title":"春日招宋维先辈"}
{"author":"李中","content":"陇头休听月明中，妙竹嘉音际会逢。见尔樽前吹一曲，令人重忆许云封。","dynasty":"唐代","title":"吹笛儿"}
{"author":"李中","content":"解珮当时在洛滨，悠悠疑是梦中身。自从物外无消息，花谢莺啼近十春。","dynasty":"唐代","title":"所思"}
{"author":"李中","content":"启鉴悠悠两鬓苍，病来心绪易凄凉。知音不到吟还懒，锁印开帘又夕阳。","dynasty":"唐代","title":"吉水县酬夏侯秀才见寄"}
{"author":"李中","content":"腊雪频频降，成堆不可除。伴吟花莫并，销瘴药何如。谢女诗成处，袁安睡起初。深迷樵子径，冷逼旅人居。惹砌催樽俎，飘窗入簿书。最宜楼上望，散乱满空虚。","dynasty":"唐代","title":"和友人喜雪"}
{"author":"李中","content":"竞爱松筠翠，皆怜桃李芳。如求济世广，桑柘愿商量。","dynasty":"唐代","title":"感事呈所知"}
{"author":"李中","content":"知君别家后，不免泪沾襟。芳草千里路，夕阳孤客心。花飞当野渡，猿叫在烟岑。霄汉知音在，何须恨陆沈。","dynasty":"唐代","title":"送汪涛"}
{"author":"李中","content":"谁言多难后，重会喜淹留。欲话关河梦，先惊鬓发秋。浮云空冉冉，远水自悠悠。多谢开青眼，携壶共上楼。","dynasty":"唐代","title":"都下再会友人"}
{"author":"李中","content":"懒向人前著紫衣，虚堂闲倚一条藜。虽承雨露居龙阙，终忆烟霞梦虎溪。睡起晓窗风淅淅，病来深院草萋萋。有时乘兴寻师去，煮茗同吟到日西。","dynasty":"唐代","title":"赠上都先业大师"}
{"author":"李中","content":"豪家五色泥香，衔得营巢太忙。喧觉佳人昼梦，双双犹在雕梁。","dynasty":"唐代","title":"燕"}
{"author":"李中","content":"仙桂从攀后，人间播大名。飞腾谐素志，霄汉是前程。持宪威声振，司言品秩清。帘开春酒醒，月上草麻成。丹陛凌晨对，青云逐步生。照人裴玉莹，鉴物宪陂明。下直无他事，闲游恣逸情。林僧开户接，溪叟扫苔迎。煮茗山房冷，垂纶野艇轻。神清宜放旷，诗苦益纵横。馀刃时皆仰，嘉谋众伫行。四方观启沃，毕竟念孤平。","dynasty":"唐代","title":"献中书张舍人"}
{"author":"李中","content":"知君归觐省，称意涉通津。解缆汀洲晓，张帆烟水春。牵吟芳草远，贳酒乱花新。拜庆庭闱处，蟾枝香满身。","dynasty":"唐代","title":"送姚端先辈归宁"}
{"author":"李中","content":"何处怀君切，令人欲白头。偶寻花外寺，独立水边楼。不得论休戚，何因校献酬。吟馀兴难尽，风笛起渔舟。","dynasty":"唐代","title":"吉水寄阎侍御（时公调官瀑川）"}
{"author":"李中","content":"冬至虽云远，浑疑朔漠中。劲风吹大野，密雪翳高空。泉冻如顽石，人藏类蛰虫。豪家应不觉，兽炭满炉红。","dynasty":"唐代","title":"腊中作"}
{"author":"李中","content":"一作边城客，闲门两度春。莺花深院雨，书剑满床尘。紫阁期终负，青云道未伸。犹怜陶靖节，诗酒每相亲。","dynasty":"唐代","title":"春日书怀寄朐山孙明府"}
{"author":"李中","content":"晚凉含笑上兰舟，波底红妆影欲浮。陌上少年休植足，荷香深处不回头。","dynasty":"唐代","title":"采莲女"}
{"author":"李中","content":"翠色晴来近，长亭路去遥。无人折烟缕，落日拂溪桥。","dynasty":"唐代","title":"途中柳"}
{"author":"李中","content":"千峰雪尽鸟声春，日永孤吟野水滨。霄汉路岐升未得，花时空拂满衣尘。","dynasty":"唐代","title":"春日书怀"}
{"author":"李中","content":"卧病当秋夕，悠悠枕上情。不堪抛月色，无计避虫声。煎药惟忧涩，停灯又怕明。晓临清鉴里，应有白髭生。","dynasty":"唐代","title":"秋夕病中作"}
{"author":"李中","content":"旅次经寒食，思乡泪湿巾。音书天外断，桃李雨中春。欲饮都无绪，唯吟似有因。输他郊郭外，多少踏青人。","dynasty":"唐代","title":"客中寒食"}
{"author":"李中","content":"重向烟萝省旧游，因寻遗迹想浮丘。峰头鹤去三清远，坛畔月明千古秋。泉落小池清复咽，云从高峤起还收。自惭未得冲虚术，白发无情渐满头。","dynasty":"唐代","title":"再游洞神宫怀邵羽人有感"}
{"author":"李中","content":"偶向芦花深处行，溪光山色晚来晴。渔家开户相迎接，稚子争窥犬吠声。雪鬓衰髯白布袍，笑携赪鲤换村醪。殷勤留我宿溪上，钓艇归来明月高。","dynasty":"唐代","title":"渔父二首"}
{"author":"李中","content":"殿宇半隳摧，门临野水开。云凝何代树，草蔽此时台。绕塔堆黄叶，沿阶积绿苔。踟蹰日将暮，栖鸟入巢来。","dynasty":"唐代","title":"经古寺"}
{"author":"李中","content":"不得辽阳信，春心何以安。鸟啼窗树晓，梦断碧烟残。绿鉴开还懒，红颜驻且难。相思谁可诉，时取旧书看。","dynasty":"唐代","title":"春闺辞二首其二"}
{"author":"李中","content":"园林春媚千花发，烂熳如将画障看。惟爱松筠多冷淡，青青偏称雪霜寒。","dynasty":"唐代","title":"和浔阳宰感旧绝句五首其三"}
{"author":"李中","content":"明日鸣鞭天一涯，悠悠此夕怯分离。红楼有恨金波转，翠黛无言玉箸垂。浮蚁不能迷远意，回纹从此寄相思。花时定是慵开鉴，独向春风忍扫眉。","dynasty":"唐代","title":"代别"}
{"author":"李中","content":"一梦奢华去不还，断墙花发岂堪看。玉纤素绠知何处，金井梧枯碧甃寒。","dynasty":"唐代","title":"经废宅"}
{"author":"李中","content":"莲宫旧隐尘埃外，策杖临风拂袖还。踏雪独寻青嶂下，听猿重入白云间。萧骚红树当门老，斑驳苍苔锁径闲。预想松轩夜禅处，虎溪圆月照空山。","dynasty":"唐代","title":"送圆上人归庐山"}
{"author":"李中","content":"咫尺风骚客，难谐面继酬。相思对烟雨，一雁下汀洲。花影谁家坞，笛声何处楼。支筇朗吟罢，搔首独迟留。","dynasty":"唐代","title":"依韵和蠡泽王去微秀才见寄"}
{"author":"李中","content":"晚凉含笑上兰舟，波底红妆影欲浮。陌上少年休植足，荷香深处不回头。","dynasty":"唐代","title":"采莲女"}
{"author":"李中","content":"控厌浔阳景，崔嵬古及今。势雄超地表，翠盛接天心。湓浦春烟列，星湾晚景沈。图经宜细览，题咏卒难任。靖节门遥对，庾公楼俯临。参差含积雪，隐映见归禽。峭拔推双剑，清虚数二林。白莲池宛在，翠辇事难寻。天近星河冷，龙归洞穴深。谷春攒锦绣，石润叠琼琳。玄鹤传仙拜，青猿伴客吟。泉通九江远，云出几州阴。冬有灵汤溢，夏无炎暑侵。他年如遂隐，五老是知音。","dynasty":"唐代","title":"庐山"}
{"author":"李中","content":"维舟登野岸，因访故人居。乱后知何处，荆榛匝弊庐。欲问当年事，耕人都不知。空馀堤上柳，依旧自垂丝。","dynasty":"唐代","title":"再到山阳寻故人不遇二首"}
{"author":"李中","content":"香尘未歇暝烟收，城满笙歌事胜游。自是离人睡长早，千家帘卷月当楼。","dynasty":"唐代","title":"都下寒食夜作"}
{"author":"李中","content":"风狂雨暗舟人惧，自委神明志不邪。投得苇湾波浪息，岸头烟火近人家。","dynasty":"唐代","title":"江行值暴风雨"}
{"author":"李中","content":"千家事胜游，景物可忘忧。水国楼台晚，春郊烟雨收。鹧鸪啼竹树，杜若媚汀洲。永巷歌声远，王孙会莫愁。","dynasty":"唐代","title":"江南春"}
{"author":"李中","content":"红花颜色掩千花，任是猩猩血未加。染出轻罗莫相贵，古人崇俭诫奢华。","dynasty":"唐代","title":"红花"}
{"author":"李中","content":"鹏霄休叹志难伸，贫病虽萦道且存。阮瑀不能专笔砚，嵇康唯要乐琴尊。春风满院空欹枕，芳草侵阶独闭门。剑有尘埃书有蠹，昔年心事共谁论。","dynasty":"唐代","title":"赠海上书记张济员外"}
{"author":"李中","content":"边无音信暗消魂，茜袖香裙积泪痕。海燕归来门半掩，悠悠花落又黄昏。","dynasty":"唐代","title":"春闺辞二首其二"}
{"author":"李中","content":"信步腾腾野岩边，离家都为利名牵。疏林一路斜阳里，飒飒西风满耳蝉。","dynasty":"唐代","title":"秋日途中"}
{"author":"李中","content":"群木方憎雪，开花长在先。流莺与舞蝶，不见许因缘。","dynasty":"唐代","title":"梅花"}
{"author":"李中","content":"讼闲徵赋毕，吏散卷帘时。听雨入秋竹，留僧覆旧棋。得诗书落叶，煮茗汲寒池。化俗功成后，烟霄会有期。","dynasty":"唐代","title":"赠朐山杨宰"}
{"author":"李中","content":"竟日如丝不暂停，莎阶闲听滴秋声。斜飘虚阁琴书润，冷逼幽窗梦寐清。开户只添搜句味，看山还阻上楼情。遥知公退琴堂静，坐对萧骚饮兴生。","dynasty":"唐代","title":"对雨寄朐山林番明府"}
{"author":"李中","content":"杜宇声中老病心，此心无计驻光阴。西园雨过好花尽，南陌人稀芳草深。喧梦却嫌莺语老，伴吟惟怕月轮沈。明年才候东风至，结驷期君预去寻。","dynasty":"唐代","title":"暮春有感寄宋维员外"}
{"author":"李中","content":"长忆衔杯处，酕醄尚未阑。江南正烟雨，楼上恰春寒。好树藏莺密，平芜彻野宽。如今无处觅，音信隔波澜。","dynasty":"唐代","title":"思旧游有感"}
{"author":"李中","content":"春霖催得锁烟浓，竹院莎斋径小通。谁爱落花风味处，莫愁门巷衬残红。","dynasty":"唐代","title":"春苔"}
{"author":"李中","content":"气秀情闲杳莫群，庐山游去志求文。已能探虎穷骚雅，又欲囊萤就典坟。目豁乍窥千里浪，梦寒初宿五峰云。业成早赴春闱约，要使嘉名海内闻。","dynasty":"唐代","title":"送相里秀才之匡山国子监"}
{"author":"李中","content":"红花颜色掩千花，任是猩猩血未加。染出轻罗莫相贵，古人崇俭诫奢华。","dynasty":"唐代","title":"红花"}
{"author":"李中","content":"官资清贵近丹墀，性格孤高世所稀。金殿日开亲凤扆，古屏时展看渔矶。酒醒虚阁秋帘卷，吟对疏篁夕鸟归。献替频陈忠誉播，鹏霄万里展雄飞。","dynasty":"唐代","title":"献张拾遗"}
{"author":"李中","content":"斸开幽涧藓苔斑，移得孤根植砌前。影小未遮官舍月，翠浓犹带旧山烟。群花解笑香宁久，众木虽高节不坚。输我婆娑栏槛内，晚风萧飒学幽泉。","dynasty":"唐代","title":"题吉水县厅前新栽小松"}
{"author":"李中","content":"讼闲徵赋毕，吏散卷帘时。听雨入秋竹，留僧覆旧棋。得诗书落叶，煮茗汲寒池。化俗功成后，烟霄会有期。","dynasty":"唐代","title":"赠朐山杨宰"}
{"author":"李中","content":"知君百里鸣琴处，公退千山尽日看。政化有同风偃草，更将馀力拯孤寒。","dynasty":"唐代","title":"和浔阳宰感旧绝句五首其四"}
{"author":"李中","content":"离思春来切，谁能慰寂寥。花飞寒食过，云重楚山遥。耿耿梦徒往，悠悠鬓易凋。那堪对明月，独立水边桥。","dynasty":"唐代","title":"所思"}
{"author":"李中","content":"巨浸常牵梦，云游岂觉劳。遥空收晚雨，虚阁看秋涛。必若思三岛，应须钓六鳌。如通十洲去，谁信碧天高。","dynasty":"唐代","title":"送王道士游东海"}
{"author":"李中","content":"竹荫庭除藓色浓，道心安逸寂寥中。扣门时有栖禅客，洒酒多招采药翁。江近好听菱芡雨，径香偏爱蕙兰风。我惭名宦犹拘束，脱屣心情未得同。","dynasty":"唐代","title":"留题胡参卿秀才幽居"}
{"author":"李中","content":"候馆寥寥辍棹过，酒醒无奈旅愁何。雨昏郊郭行人少，苇暗汀洲宿雁多。干禄已悲凋发鬓，结茅终愧负烟萝。篇章早晚逢知己，苦志忘形自有魔。","dynasty":"唐代","title":"宿临江驿"}
{"author":"李中","content":"徵赋常登限，名山管最多。吏闲民讼少，时得访烟萝。","dynasty":"唐代","title":"贻青阳宰"}
{"author":"李中","content":"宋玉逢秋何起悲，新恩委寄好开眉。班升鸳鹭频经岁，任佐龚黄必暂时。乍对烟霞吟海峤，应思蘋蓼梦江湄。一朝凤诏重征入，鹏化那教尺鷃知。","dynasty":"唐代","title":"海上和郎戬员外赴倅职"}
{"author":"李中","content":"高楼闲上对晴空，豁目开襟半日中。千里吴山清不断，一边辽海浸无穷。人生歌笑开花雾，世界兴亡落叶风。吟罢倚栏何限意，回头城郭暮烟笼。","dynasty":"唐代","title":"登毗陵青山楼"}
{"author":"李中","content":"一宿山前店，旅情安可穷。猿声乡梦后，月影竹窗中。南楚征途阔，东吴旧业空。虎溪莲社客，应笑此飘蓬。","dynasty":"唐代","title":"宿山店书怀寄东林令图上人"}
{"author":"李中","content":"官资清贵近丹墀，性格孤高世所稀。金殿日开亲凤扆，古屏时展看渔矶。酒醒虚阁秋帘卷，吟对疏篁夕鸟归。献替频陈忠誉播，鹏霄万里展雄飞。","dynasty":"唐代","title":"献张拾遗"}
{"author":"李中","content":"暮春滴血一声声，花落年年不忍听。带月莫啼江畔树，酒醒游子在离亭。","dynasty":"唐代","title":"子规"}
{"author":"李中","content":"花开叶落堪悲，似水年光暗移。身世都如梦役，是非空使神疲。良图有分终在，所欲无劳妄思。幸有一壶清酒，且来闲语希夷。","dynasty":"唐代","title":"对酒招陈昭用"}
{"author":"李中","content":"影未沈山水面红，遥天雨过促征鸿。魂销举子不回首，闲照槐花驿路中。","dynasty":"唐代","title":"夕阳"}
{"author":"李中","content":"浮生多夭枉，惟尔最堪悲。同气未归日，慈亲临老时。旧诗传海峤，新冢枕江湄。遗稚呜呜处，黄昏绕穗帷。","dynasty":"唐代","title":"哭舍弟二首其二"}
{"author":"李中","content":"仙坛遗迹在，苔合落花明。绛节何年返，白云终日生。旋新芳草色，依旧偃松声。欲问希夷事，音尘隔上清。","dynasty":"唐代","title":"魏夫人坛"}
{"author":"李中","content":"九皋羽翼下晴空，万里心难驻玉笼。清露滴时翘藓径，白云开处唳松风。归当华表千年后，怨在瑶琴别操中。好共灵龟作俦侣，十洲三岛逐仙翁。","dynasty":"唐代","title":"鹤"}
{"author":"李中","content":"邮舍残灯在，村林鸡唱频。星河吟里晓，川陆望中春。旧友青云贵，殊乡素发新。悠悠念行计，难更驻征轮。","dynasty":"唐代","title":"邮亭早起"}
{"author":"李中","content":"蓝袍竹简佐琴堂，县僻人稀觉日长。爱静不嫌官况冷，苦吟从听鬓毛苍。闲寻野寺听秋水，寄睡僧窗到夕阳。骞翥会应霄汉去，渔竿休更恋沧浪。","dynasty":"唐代","title":"赠永真杜翱少府"}
{"author":"李中","content":"仙桂从攀后，人间播大名。飞腾谐素志，霄汉是前程。持宪威声振，司言品秩清。帘开春酒醒，月上草麻成。丹陛凌晨对，青云逐步生。照人裴玉莹，鉴物宪陂明。下直无他事，闲游恣逸情。林僧开户接，溪叟扫苔迎。煮茗山房冷，垂纶野艇轻。神清宜放旷，诗苦益纵横。馀刃时皆仰，嘉谋众伫行。四方观启沃，毕竟念孤平。","dynasty":"唐代","title":"献中书张舍人"}
{"author":"李中","content":"自别吾师后，风骚道甚孤。雪霜侵鬓发，音信隔江湖。扰扰悲时世，悠悠役梦途。向公期尽节，多病怕倾壶。贱迹虽惭滞，幽情忍使辜。诗成天外句，棋覆夜中图。落壁灯花碎，飘窗雪片粗。煮茶烧栗兴，早晚复围炉。","dynasty":"唐代","title":"冬日书怀寄惟真大师"}
{"author":"李中","content":"位望谁能并，当年志已伸。人间传凤藻，天上演龙纶。贾马才无敌，褒雄誉益臻。除奸深系念，致主迥忘身。谏疏纵横上，危言果敢陈。忠贞虽贯世，消长岂由人。慷慨辞朝阙，迢遥涉路尘。千山明夕照，孤棹渡长津。杜宇声方切，江蓠色正新。卷舒唯合道，喜愠不劳神。禅客陪清论，渔翁作近邻。静吟穷野景，狂醉养天真。格论思名士，舆情渴直臣。九霄恩复降，比户意皆忻。却入鸳鸾序，终身顾问频。漏残丹禁晓，日暖玉墀春。鉴物心如水，忧时鬓若银。惟期康庶事，永要叙彝伦。贵贱知无间，孤寒必许亲。几多沈滞者，拭目望陶钧。","dynasty":"唐代","title":"献乔侍郎"}
{"author":"李中","content":"气秀情闲杳莫群，庐山游去志求文。已能探虎穷骚雅，又欲囊萤就典坟。目豁乍窥千里浪，梦寒初宿五峰云。业成早赴春闱约，要使嘉名海内闻。","dynasty":"唐代","title":"送相里秀才之匡山国子监"}
{"author":"李中","content":"香尘未歇暝烟收，城满笙歌事胜游。自是离人睡长早，千家帘卷月当楼。","dynasty":"唐代","title":"都下寒食夜作"}
{"author":"李中","content":"陇头休听月明中，妙竹嘉音际会逢。见尔樽前吹一曲，令人重忆许云封。","dynasty":"唐代","title":"吹笛儿"}
{"author":"李中","content":"二月正绵绵，离情被尔牵。四郊初过雨，万里正铺烟。眷恋残花惹，留连醉客眠。飘香是杜若，最忆楚江边。","dynasty":"唐代","title":"芳草"}
{"author":"李中","content":"金波寒透水精帘，烧尽沈檀手自添。风递笙歌门已掩，翠华何处夜厌厌。","dynasty":"唐代","title":"宫词二首其二"}
{"author":"李中","content":"巨浸常牵梦，云游岂觉劳。遥空收晚雨，虚阁看秋涛。必若思三岛，应须钓六鳌。如通十洲去，谁信碧天高。","dynasty":"唐代","title":"送王道士游东海"}
{"author":"李中","content":"掩门三径莓苔绿，车马谁来陋巷间。卧弃琴书公干病，笑迎风月步兵闲。当秋每谢蛩清耳，渐老多惭酒借颜。济物未能伸一术，敢于明代爱青山。","dynasty":"唐代","title":"晋陵罢任寓居，依韵和陈锐秀才见寄"}
{"author":"李中","content":"昔岁寻芳忻得侣，江堤物景尽情看。就中吟恋垂杨下，撼起啼莺晚吹寒。","dynasty":"唐代","title":"和浔阳宰感旧绝句五首其五"}
{"author":"李中","content":"长笛起谁家，秋凉夜漏赊。一声来枕上，孤客在天涯。木末风微动，窗前月渐斜。暗牵诗思苦，不独落梅花。","dynasty":"唐代","title":"旅夜闻笛"}
{"author":"李中","content":"童稚亲儒墨，时平喜道存。酬身指书剑，赋命委乾坤。秋爽鼓琴兴，月清搜句魂。与君同此志，终待至公论。","dynasty":"唐代","title":"言志寄刘钧秀才"}
{"author":"李中","content":"绵蛮黄鸟不堪听，触目离愁怕酒醒。云散碧山当晚槛，雨催青藓匝春庭。寻芳懒向桃花坞，垂钓空思杜若汀。昼梦不成吟有兴，挥毫书在枕边屏。","dynasty":"唐代","title":"和夏侯秀才春日见寄"}
{"author":"李中","content":"信断关河远，相思秋夜深。砌蛩声咽咽，檐月影沈沈。未遂青云志，那堪素发侵。吟馀成不寐，彻曙四邻砧。","dynasty":"唐代","title":"秋夕书事寄友人"}
{"author":"李中","content":"闲来仙观问希夷，云满星坛水满池。羽客不知何处去，洞前花落立多时。","dynasty":"唐代","title":"访洞神宫邵道者不遇"}
{"author":"李中","content":"筇杖担琴背俗尘，路寻茅岭有谁群。仙翁物外应相遇，灵药壶中必许分。香入肌肤花洞酒，冷侵魂梦石床云。伊予亦有朝修志，异日遨游愿见君。","dynasty":"唐代","title":"赠钟尊师游茅山"}
{"author":"李中","content":"卧病当秋夕，悠悠枕上情。不堪抛月色，无计避虫声。煎药惟忧涩，停灯又怕明。晓临清鉴里，应有白髭生。","dynasty":"唐代","title":"秋夕病中作"}
{"author":"李中","content":"闲斋病初起，心绪复悠悠。开箧群书蠹，听蝉满树秋。诗魔还渐动，药债未能酬。为忆前山色，扶持上小楼。","dynasty":"唐代","title":"病中"}
{"author":"李中","content":"残烛犹存月尚明，几家帏幌梦魂惊。星河渐没行人动，历历林梢百舌声。","dynasty":"唐代","title":"春晓"}
{"author":"李中","content":"寄宿溪光里，夜凉高士家。养风窗外竹，叫月水中蛙。静虑同搜句，清神旋煮茶。唯忧晓鸡唱，尘里事如麻。","dynasty":"唐代","title":"宿青溪米处士幽居"}
{"author":"李中","content":"烟冷暮江滨，高歌散诞身。移舟过蓼岸，待月正丝纶。亦与樵翁约，同游酒市春。白头云水上，不识独醒人。","dynasty":"唐代","title":"渔父"}
{"author":"李中","content":"悠悠离洞壑，冉冉上天津。捧日终为异，从龙自有因。高行四海雨，暖拂万山春。静与霞相近，闲将鹤最亲。帝乡归莫问，楚殿梦曾频。白向封中起，碧从诗里新。冷容横钓浦，轻缕绊蟾轮。不滞浓还淡，无心卷复伸。非烟聊拟议，干吕在逡巡。会作五般色，为祥覆紫宸。","dynasty":"唐代","title":"云"}
{"author":"李中","content":"花绽花开事可惊，暂来浮世返蓬瀛。楚宫梦断云空在，洛浦神归月自明。香解返魂成浪语，胶能续断是虚名。音容寂寞春牢落，谁会楼中独立情。","dynasty":"唐代","title":"悼怀王丧妃"}
{"author":"李中","content":"无机终日狎沙鸥，得意高吟景且幽。槛底江流偏称月，檐前山朵最宜秋。遥村处处吹横笛，曲岸家家系小舟。别后再游心未遂，设屏惟画白蘋洲。","dynasty":"唐代","title":"思九江旧居三首其三"}
{"author":"李中","content":"二月正绵绵，离情被尔牵。四郊初过雨，万里正铺烟。眷恋残花惹，留连醉客眠。飘香是杜若，最忆楚江边。","dynasty":"唐代","title":"芳草"}
{"author":"李中","content":"鸂鶒双飞下碧流，蓼花蘋穗正含秋。茜裙二八采莲去，笑冲微雨上兰舟。","dynasty":"唐代","title":"溪边吟"}
{"author":"李中","content":"月冷莎庭夜已深，百虫声外有清音。诗情正苦无眠处，愧尔阶前相伴吟。","dynasty":"唐代","title":"蛩"}
{"author":"李中","content":"殿宇半隳摧，门临野水开。云凝何代树，草蔽此时台。绕塔堆黄叶，沿阶积绿苔。踟蹰日将暮，栖鸟入巢来。","dynasty":"唐代","title":"经古寺"}
{"author":"李中","content":"远公遗迹在东林，往事名存动苦吟。杉桧已依灵塔老，烟霞空锁影堂深。入帘轻吹催香印，落石幽泉杂磬音。十八贤人消息断，莲池千载月沈沈。","dynasty":"唐代","title":"题庐山东寺远大师影堂"}
{"author":"李中","content":"砧杵谁家夜捣衣，金风淅淅露微微。月中独坐不成寐，旧业经年未得归。","dynasty":"唐代","title":"旅次闻砧"}
{"author":"李中","content":"花绽花开事可惊，暂来浮世返蓬瀛。楚宫梦断云空在，洛浦神归月自明。香解返魂成浪语，胶能续断是虚名。音容寂寞春牢落，谁会楼中独立情。","dynasty":"唐代","title":"悼怀王丧妃"}
{"author":"李中","content":"颜色尤难近，馨香不易通。朱门金锁隔，空使怨春风。","dynasty":"唐代","title":"隔墙花"}
{"author":"李中","content":"广陵寒食夜，豪贵足佳期。紫陌人归后，红楼月上时。绮罗香未歇，丝竹韵犹迟。明日踏青兴，输他轻薄儿。","dynasty":"唐代","title":"广陵寒食夜"}
{"author":"李中","content":"睡觉花阴芳草软，不知明月出墙东。杯盘狼藉人何处，聚散空惊似梦中。","dynasty":"唐代","title":"酒醒"}
{"author":"李中","content":"九皋羽翼下晴空，万里心难驻玉笼。清露滴时翘藓径，白云开处唳松风。归当华表千年后，怨在瑶琴别操中。好共灵龟作俦侣，十洲三岛逐仙翁。","dynasty":"唐代","title":"鹤"}
{"author":"李中","content":"无奈诗魔旦夕生，更堪芳草满长汀。故人还爽花前约，新月又生江上亭。庄梦断时灯欲烬，蜀魂啼处酒初醒。何时得见登龙客，隔却千山万仞青。","dynasty":"唐代","title":"暮春吟怀寄姚端先辈"}
{"author":"李中","content":"别后音尘断，相逢又共吟。雪霜今日鬓，烟月旧时心。舣棹夕阳在，听鸿秋色深。一尊开口笑，不必话升沈。","dynasty":"唐代","title":"舟次吉水逢蔡文庆秀才"}
{"author":"李中","content":"自别吾师后，风骚道甚孤。雪霜侵鬓发，音信隔江湖。扰扰悲时世，悠悠役梦途。向公期尽节，多病怕倾壶。贱迹虽惭滞，幽情忍使辜。诗成天外句，棋覆夜中图。落壁灯花碎，飘窗雪片粗。煮茶烧栗兴，早晚复围炉。","dynasty":"唐代","title":"冬日书怀寄惟真大师"}
{"author":"李中","content":"无机终日狎沙鸥，得意高吟景且幽。槛底江流偏称月，檐前山朵最宜秋。遥村处处吹横笛，曲岸家家系小舟。别后再游心未遂，设屏惟画白蘋洲。","dynasty":"唐代","title":"思九江旧居三首其三"}
{"author":"李中","content":"九皋羽翼下晴空，万里心难驻玉笼。清露滴时翘藓径，白云开处唳松风。归当华表千年后，怨在瑶琴别操中。好共灵龟作俦侣，十洲三岛逐仙翁。","dynasty":"唐代","title":"鹤"}
{"author":"李中","content":"阖闾兴霸日，繁盛复风流。歌舞一场梦，烟波千古愁。樵人归野径，渔笛起扁舟。触目牵伤感，将行又驻留。苏台踪迹在，旷望向江滨。往事谁堪问，连空草自春。花疑西子脸，涛想伍胥神。吟尽情难尽，斜阳照路尘。","dynasty":"唐代","title":"姑苏怀古"}
{"author":"李中","content":"酒醒江亭客，缠绵恨别离。笙歌筵散后，风月夜长时。耿耿看灯暗，悠悠结梦迟。若无骚雅分，何计达相思。","dynasty":"唐代","title":"离亭前思有寄"}
{"author":"李中","content":"昔岁曾居湓水头，草堂吟啸兴何幽。迎僧常踏竹间藓，爱月独登溪上楼。寒翠入檐岚岫晓，冷声萦枕野泉秋。从拘宦路无由到，昨夜分明梦去游。","dynasty":"唐代","title":"思湓渚旧居"}
{"author":"李中","content":"岸春芳草合，几处思缠绵。向暮江蓠雨，初晴杜若烟。静宜幽鹭立，远称碧波连。送别王孙处，萋萋南浦边。","dynasty":"唐代","title":"赋得江边草"}
{"author":"李中","content":"忽起毗陵念，飘然不可留。听蝉离古寺，携锡上扁舟。月出沙汀冷，风高苇岸秋。回期端的否，千里路悠悠。","dynasty":"唐代","title":"送绍明上人之毗陵"}
{"author":"李中","content":"烟霞海边寺，高卧出门慵。白日少来客，清风生古松。虚窗从燕入，坏屐任苔封。几度陪师话，相留到暮钟。","dynasty":"唐代","title":"赠海上观音院文依上人"}
{"author":"李中","content":"见说灵泉好，潺湲兴莫穷。谁当秋霁后，独听月明中。溅石苔花润，随流木叶红。何当化霖雨，济物显殊功。","dynasty":"唐代","title":"遥赋义兴潜泉"}
{"author":"李中","content":"辍棹因过古梵宫，荒凉门径锁苔茸。绿阴满地前朝树，清韵含风后殿钟。童子纵慵眠坏榻，老僧耽话指诸峰。吟馀却返来时路，回首盘桓尚驻筇。","dynasty":"唐代","title":"江次维舟登古寺"}
{"author":"李中","content":"鸿雁离群后，成行忆日存。谁知归故里，只得奠吟魂。虫蠹书盈箧，人稀草拥门。从兹长恸后，独自奉晨昏。浮生多夭枉，惟尔最堪悲。同气未归日，慈亲临老时。旧诗传海峤，新冢枕江湄。遗稚呜呜处，黄昏绕繐帷。","dynasty":"唐代","title":"哭舍弟二首"}
{"author":"李中","content":"性拙才非逸，同心友亦稀。风昏秋病眼，霜湿夜吟衣。莺谷期犹负，兰陔养不违。吾师惠佳句，胜得楚金归。","dynasty":"唐代","title":"依韵酬智谦上人见寄"}
{"author":"李中","content":"使君心智杳难同，选胜开亭景莫穷。高敞轩窗迎海月，预栽花木待春风。静披典籍堪师古，醉拥笙歌不碍公。满径苔纹疏雨后，入檐山色夕阳中。偏宜下榻延徐孺，最称登门礼孔融。事简岂妨频赏玩，况当为政有馀功。","dynasty":"唐代","title":"海上太守新创东亭"}
{"author":"李中","content":"掩门三径莓苔绿，车马谁来陋巷间。卧弃琴书公干病，笑迎风月步兵闲。当秋每谢蛩清耳，渐老多惭酒借颜。济物未能伸一术，敢于明代爱青山。","dynasty":"唐代","title":"晋陵罢任寓居，依韵和陈锐秀才见寄"}
{"author":"李中","content":"策杖寻幽客，相携入竹扃。野云生晚砌，病鹤立秋庭。茶美睡心爽，琴清尘虑醒。轮蹄应少到，门巷草青青。","dynasty":"唐代","title":"访山叟留题"}
{"author":"李中","content":"茅舍何寥落，门庭长绿芜。贫来卖书剑，病起忆江湖。对枕暮山碧，伴吟凉月孤。前贤多晚达，莫叹有霜须。","dynasty":"唐代","title":"书王秀才壁"}
{"author":"李中","content":"虽寄上都眠竹寺，逸情终忆白云端。闲登钟阜林泉晚，梦去沃洲风雨寒。新试茶经煎有兴，旧婴诗病舍终难。常闻秋夕多无寐，月在高台独凭栏。","dynasty":"唐代","title":"赠谦明上人"}
{"author":"李中","content":"辍棹因过古梵宫，荒凉门径锁苔茸。绿阴满地前朝树，清韵含风后殿钟。童子纵慵眠坏榻，老僧耽话指诸峰。吟馀却返来时路，回首盘桓尚驻筇。","dynasty":"唐代","title":"江次维舟登古寺"}
{"author":"李中","content":"无奈诗魔旦夕生，更堪芳草满长汀。故人还爽花前约，新月又生江上亭。庄梦断时灯欲烬，蜀魂啼处酒初醒。何时得见登龙客，隔却千山万仞青。","dynasty":"唐代","title":"暮春吟怀寄姚端先辈"}
{"author":"李中","content":"决狱多余暇，冥搜万象空。卷帘疏雨后，锁印夕阳中。还往多名士，编题尚古风。宦途知此味，能有几人同。","dynasty":"未知","title":"和毗陵尉曹昭用见寄"}
{"author":"李中","content":"无奈诗魔旦夕生，更堪芳草满长汀。故人还爽花前约，新月又生江上亭。庄梦断时灯欲烬，蜀魂啼处酒初醒。何时得见登龙客，隔却千山万仞青。","dynasty":"唐代","title":"暮春吟怀寄姚端先辈"}
{"author":"李中","content":"岳寺栖瓶锡，常人亲亦难。病披青衲重，晚剃白髭寒。烘壁茶烟暗，填沟木叶干。昔年皆礼谒，频到碧云端。","dynasty":"唐代","title":"寄庐岳鉴上人"}
{"author":"李中","content":"如峰形状在西郊，未见从龙上泬寥。多谢好风吹起后，化为甘雨济田苗。","dynasty":"唐代","title":"夏云"}
{"author":"李中","content":"公侯延驻暂踟蹰，况值风光三月初。乱落杯盘花片小，静笼池阁柳阴疏。舟维南浦程虽阻，饮预西园兴有馀。却笑田家门下客，当时容易叹车鱼。","dynasty":"唐代","title":"甲子岁罢吉水县过钟陵时暮春维舟江渚谒柴太尉席上作"}
{"author":"李中","content":"知君百里鸣琴处，公退千山尽日看。政化有同风偃草，更将馀力拯孤寒。","dynasty":"唐代","title":"和浔阳宰感旧绝句五首其四"}
{"author":"李中","content":"斸开幽涧藓苔斑，移得孤根植砌前。影小未遮官舍月，翠浓犹带旧山烟。群花解笑香宁久，众木虽高节不坚。输我婆娑栏槛内，晚风萧飒学幽泉。","dynasty":"唐代","title":"题吉水县厅前新栽小松"}
{"author":"李中","content":"谁解叩乾关，音容去不还。位方尊北极，寿忽殒南山。凤辇应难问，龙髯不可攀。千秋遗恨处，云物锁桥山。仙驭归何处，苍苍问且难。华夷喧道德，陵垄葬衣冠。御水穿城咽，宫花泣露寒。九疑消息断，空望白云端。","dynasty":"唐代","title":"烈祖孝高挽歌二首"}
{"author":"李中","content":"昔年庐岳闲游日，乘兴因寻物外僧。寄宿爱听松叶雨，论诗惟对竹窗灯。各拘片禄寻分别，高谢浮名竟未能。一念支公安可见，影堂何处暮云凝。","dynasty":"唐代","title":"怀庐岳旧游寄刘钧因感鉴上人"}
{"author":"李中","content":"不妨公退尚清虚，创得幽斋兴有馀。要引好风清户牖，旋栽新竹满庭除。倾壶待客花开后，煮茗留僧月上初。更有野情堪爱处，石床苔藓似匡庐。","dynasty":"唐代","title":"书郭判官幽斋壁"}
{"author":"李中","content":"三十年前共苦辛，囊萤曾寄此烟岑。读书灯暗嫌云重，搜句石平怜藓深。各历宦途悲聚散，几看时辈或浮沈。再来物景还依旧，风冷松高猿狖吟。","dynasty":"唐代","title":"壬申岁承命之任淦阳再过庐山国学感旧寄刘钧明府"}
{"author":"李中","content":"仙驭归何处，苍苍问且难。华夷喧道德，陵垄葬衣冠。御水穿城咽，宫花泣露寒。九疑消息断，空望白云端。","dynasty":"唐代","title":"烈祖孝高挽歌二首其二"}
{"author":"李中","content":"江南重会面，聊话十年心。共立黄花畔，空惊素发侵。斜阳浮远水，归鸟下疏林。牵动诗魔处，凉风村落砧。长江落照天，物景似当年。忆昔携村酒，相将上钓船。狂歌红蓼岸，惊起白鸥眠。今日趋名急，临风一黯然。","dynasty":"唐代","title":"江南重会友人感旧二首"}
{"author":"李中","content":"星河耿耿正新秋，丝竹千家列彩楼。可惜穿针方有兴，纤纤初月苦难留。","dynasty":"唐代","title":"七夕"}
{"author":"李中","content":"岳寺栖瓶锡，常人亲亦难。病披青衲重，晚剃白髭寒。烘壁茶烟暗，填沟木叶干。昔年皆礼谒，频到碧云端。","dynasty":"唐代","title":"寄庐岳鉴上人"}
{"author":"李中","content":"虚楼一望极封疆，积雨晴来野景长。水接海门铺远色，稻连京口发秋香。鸣蝉历历空相续，归鸟翩翩自著行。吟罢倚栏深有思，清风留我到斜阳。","dynasty":"唐代","title":"秋日登润州城楼"}
{"author":"李中","content":"结茅曾在碧江隈，多病贫身养拙来。雨歇汀洲垂钓去，月当门巷访僧回。静临窗下开琴匣，闷向床头泼酒醅。游宦等闲千里隔，空馀魂梦到渔台。门前烟水似潇湘，放旷优游兴味长。虚阁静眠听远浪，扁舟闲上泛残阳。鹤翘碧藓庭除冷，竹引清风枕簟凉。犬吠疏篱明月上，邻翁携酒到茅堂。无机终日狎沙鸥，得意高吟景且幽。槛底江流偏称月，檐前山朵最宜秋。遥村处处吹横笛，曲岸家家系小舟。别后再游心未遂，设屏惟画白蘋洲。","dynasty":"唐代","title":"思九江旧居三首"}
{"author":"李中","content":"莲宫旧隐尘埃外，策杖临风拂袖还。踏雪独寻青嶂下，听猿重入白云间。萧骚红树当门老，斑驳苍苔锁径闲。预想松轩夜禅处，虎溪圆月照空山。","dynasty":"唐代","title":"送圆上人归庐山"}
{"author":"李中","content":"无奈诗魔旦夕生，更堪芳草满长汀。故人还爽花前约，新月又生江上亭。庄梦断时灯欲烬，蜀魂啼处酒初醒。何时得见登龙客，隔却千山万仞青。","dynasty":"唐代","title":"暮春吟怀寄姚端先辈"}
{"author":"李中","content":"虎溪久驻灵踪，禅外诗魔尚浓。卷宿吟销永日，移床坐对千峰。苍苔冷锁幽径，微风闲坐古松。自说年来老病，出门渐觉疏慵。","dynasty":"唐代","title":"赠东林白大师"}
{"author":"李中","content":"渔休渭水兴周日，龙起南阳相蜀时。不遇文王与先主，经天才业拟何为。","dynasty":"唐代","title":"感兴"}
{"author":"李中","content":"位望谁能并，当年志已伸。人间传凤藻，天上演龙纶。贾马才无敌，褒雄誉益臻。除奸深系念，致主迥忘身。谏疏纵横上，危言果敢陈。忠贞虽贯世，消长岂由人。慷慨辞朝阙，迢遥涉路尘。千山明夕照，孤棹渡长津。杜宇声方切，江蓠色正新。卷舒唯合道，喜愠不劳神。禅客陪清论，渔翁作近邻。静吟穷野景，狂醉养天真。格论思名士，舆情渴直臣。九霄恩复降，比户意皆忻。却入鸳鸾序，终身顾问频。漏残丹禁晓，日暖玉墀春。鉴物心如水，忧时鬓若银。惟期康庶事，永要叙彝伦。贵贱知无间，孤寒必许亲。几多沈滞者，拭目望陶钧。","dynasty":"唐代","title":"献乔侍郎"}
{"author":"李中","content":"仙桂从攀后，人间播大名。飞腾谐素志，霄汉是前程。持宪威声振，司言品秩清。帘开春酒醒，月上草麻成。丹陛凌晨对，青云逐步生。照人裴玉莹，鉴物宪陂明。下直无他事，闲游恣逸情。林僧开户接，溪叟扫苔迎。煮茗山房冷，垂纶野艇轻。神清宜放旷，诗苦益纵横。馀刃时皆仰，嘉谋众伫行。四方观启沃，毕竟念孤平。","dynasty":"唐代","title":"献中书张舍人"}
{"author":"李中","content":"晚凉含笑上兰舟，波底红妆影欲浮。陌上少年休植足，荷香深处不回头。","dynasty":"唐代","title":"采莲女"}
{"author":"李中","content":"如峰形状在西郊，未见从龙上泬寥。多谢好风吹起后，化为甘雨济田苗。","dynasty":"唐代","title":"夏云"}
{"author":"李中","content":"高秋水村路，隔岸见人家。好是经霜叶，红于带露花。临罾鱼易得，就店酒难赊。吟兴胡能尽，风清日又斜。","dynasty":"唐代","title":"江村晚秋作"}
{"author":"李中","content":"早是春愁触目生，那堪春夕酒初醒。贯珠声罢人归去，半落桃花月在庭。","dynasty":"唐代","title":"春夕偶作"}
{"author":"李中","content":"其谁肯见寻，冷淡少知音。尘土侵闲榻，烟波隔故林。竹风醒晚醉，窗月伴秋吟。道在唯求己，明时岂陆沈。","dynasty":"唐代","title":"书小斋壁"}
{"author":"李中","content":"仙乡景已清，仙子启琴声。秋月空山寂，淳风一夜生。莎间虫罢响，松顶鹤初惊。因感浮华世，谁怜太古情。","dynasty":"唐代","title":"听郑羽人弹琴"}
{"author":"李中","content":"忽起寻师兴，穿云不觉劳。相留看山雪，尽日论风骚。竹影摇禅榻，茶烟上毳袍。梦魂曾去否，旧国阻波涛。","dynasty":"唐代","title":"访龙光智谦上人"}
{"author":"李中","content":"森森移得自山庄，植向空庭野兴长。便有好风来枕簟，更无闲梦到潇湘。荫来砌藓经疏雨，引下溪禽带夕阳。闲约羽人同赏处，安排棋局就清凉。","dynasty":"唐代","title":"竹"}
{"author":"李中","content":"羽毛特异诸禽，出谷堪听好音。薄暮欲栖何处，雨昏杨柳深深。","dynasty":"唐代","title":"莺"}
{"author":"李中","content":"偶自山僧院，移归傍砌栽。好风终日起，幽鸟有时来。筛月牵诗兴，笼烟伴酒杯。南窗睡轻起，萧飒雨声回。","dynasty":"唐代","title":"庭竹"}
{"author":"李中","content":"已是殊乡客，送君重惨然。河桥乍分首，槐柳正鸣蝉。短棹离幽浦，孤帆触远烟。清朝重文物，变化莫迁延。","dynasty":"唐代","title":"送戴秀才"}
{"author":"李中","content":"送别人归春日斜，独鞭羸马指天涯。月生江上乡心动，投宿匆忙近酒家。","dynasty":"唐代","title":"离家"}
{"author":"李中","content":"绵蛮黄鸟不堪听，触目离愁怕酒醒。云散碧山当晚槛，雨催青藓匝春庭。寻芳懒向桃花坞，垂钓空思杜若汀。昼梦不成吟有兴，挥毫书在枕边屏。","dynasty":"唐代","title":"和夏侯秀才春日见寄"}
{"author":"李中","content":"古观寥寥枕碧溪，偶思前事立残晖。漆园化蝶名空在，柱史犹龙去不归。丹井泉枯苔锁合，醮坛松折鹤来稀。回头因叹浮生事，梦里光阴疾若飞。","dynasty":"唐代","title":"经古观有感"}
{"author":"李中","content":"烟霞海边寺，高卧出门慵。白日少来客，清风生古松。虚窗从燕入，坏屐任苔封。几度陪师话，相留到暮钟。","dynasty":"唐代","title":"赠海上观音院文依上人"}
{"author":"李中","content":"暮春栏槛有佳期，公子开颜乍拆时。翠幄密笼莺未识，好香难掩蝶先知。愿陪妓女争调乐，欲赏宾朋预课诗。只恐却随云雨去，隔年还是动相思。","dynasty":"唐代","title":"柴司徒宅牡丹"}
{"author":"李中","content":"年年三月暮，无计惜残红。酷恨西园雨，生憎南陌风。片随流水远，色逐断霞空。怅望丛林下，悠悠饮兴穷。","dynasty":"唐代","title":"落花"}
{"author":"李中","content":"折向离亭畔，春光满手生。群花岂无艳，柔质自多情。夹岸笼溪月，兼风撼野莺。隋堤三月暮，飞絮想纵横。","dynasty":"唐代","title":"题柳"}
{"author":"李中","content":"鹏霄休叹志难伸，贫病虽萦道且存。阮瑀不能专笔砚，嵇康唯要乐琴尊。春风满院空欹枕，芳草侵阶独闭门。剑有尘埃书有蠹，昔年心事共谁论。","dynasty":"唐代","title":"赠海上书记张济员外"}
{"author":"李中","content":"懒穿幽径冲鸣鸟，忍踏清阴损翠苔。不似闭门欹枕听，秋声如雨入轩来。","dynasty":"唐代","title":"对竹"}
{"author":"李中","content":"堪羡元戎虚右席，便承纶綍起金台。菊丛憔悴陶潜去，莲幕光辉阮瑀来。好向尊罍陈妙画，定应书檄播雄才。预愁别后相思处，月入闲窗远梦回。","dynasty":"唐代","title":"送朐山孙明府赴寿阳幕府辟命"}
{"author":"李中","content":"一梦奢华去不还，断墙花发岂堪看。玉纤素绠知何处，金井梧枯碧甃寒。","dynasty":"唐代","title":"经废宅"}
{"author":"李中","content":"鸂鶒双飞下碧流，蓼花蘋穗正含秋。茜裙二八采莲去，笑冲微雨上兰舟。","dynasty":"唐代","title":"溪边吟"}
{"author":"李中","content":"多难分离久，相思每泪垂。梦归残月晓，信到落花时。未必乖良会，何当有后期。那堪楼上望，烟水接天涯。","dynasty":"唐代","title":"得故人消息"}
{"author":"李中","content":"二月正绵绵，离情被尔牵。四郊初过雨，万里正铺烟。眷恋残花惹，留连醉客眠。飘香是杜若，最忆楚江边。","dynasty":"唐代","title":"芳草"}
{"author":"李中","content":"虽寄上都眠竹寺，逸情终忆白云端。闲登钟阜林泉晚，梦去沃洲风雨寒。新试茶经煎有兴，旧婴诗病舍终难。常闻秋夕多无寐，月在高台独凭栏。","dynasty":"唐代","title":"赠谦明上人"}
{"author":"李中","content":"病后霜髭出，衡门寂寞中。蠹侵书帙损，尘覆酒樽空。池暗菰蒲雨，径香兰蕙风。幽闲已得趣，不见卜穷通。","dynasty":"唐代","title":"书蔡隐士壁"}
{"author":"李中","content":"筇杖担琴背俗尘，路寻茅岭有谁群。仙翁物外应相遇，灵药壶中必许分。香入肌肤花洞酒，冷侵魂梦石床云。伊予亦有朝修志，异日遨游愿见君。","dynasty":"唐代","title":"赠钟尊师游茅山"}
{"author":"李中","content":"君家池阁静，一到且淹留。坐听蒹葭雨，如看岛屿秋。杯盘深有兴，吟笑迥忘忧。更爱幽奇处，双双下野鸥。","dynasty":"唐代","title":"访徐长史留题水阁"}
{"author":"李中","content":"巷深芳草细，门静绿杨低。室迩人何处，花残月又西。武陵期已负，巫峡梦终迷。独立销魂久，双双好鸟啼。","dynasty":"唐代","title":"悼亡"}
{"author":"李中","content":"相思禁烟近，楼上动吟魂。水国春寒在，人家暮雨昏。朱桥通竹树，香径匝兰荪。安得吾宗会，高歌醉一尊。","dynasty":"唐代","title":"春晏寄从弟德润"}
{"author":"李中","content":"自言婚嫁毕，尘事不关心。老去诗魔在，春来酒病深。山翁期采药，海月伴鸣琴。多谢维舟处，相留接静吟。","dynasty":"唐代","title":"赠致仕沈彬郎中"}
{"author":"李中","content":"竹轩临水静无尘，别后凫鹥入梦频。杜若菰蒲烟雨歇，一溪春色属何人。","dynasty":"唐代","title":"忆溪居"}
{"author":"李中","content":"长涯烟水又含秋，吏散时时独上楼。信断兰台乡国远，依稀王粲在荆州。","dynasty":"唐代","title":"登下蔡县楼"}
{"author":"李中","content":"旅馆飘飘类断蓬，悠悠心绪有谁同。一宵风雨花飞后，万里乡关梦自通。多难不堪容鬓改，沃愁惟怕酒杯空。采兰扇枕何时遂，洗虑焚香叩上穹。","dynasty":"唐代","title":"下蔡春偶作"}
{"author":"李中","content":"重向烟萝省旧游，因寻遗迹想浮丘。峰头鹤去三清远，坛畔月明千古秋。泉落小池清复咽，云从高峤起还收。自惭未得冲虚术，白发无情渐满头。","dynasty":"唐代","title":"再游洞神宫怀邵羽人有感"}
{"author":"李中","content":"流品是鸳鸯，翻飞云水乡。风高离极浦，烟暝下方塘。比鹭行藏别，穿荷羽翼香。双双浴轻浪，谁见在潇湘。","dynasty":"唐代","title":"鸂鶒"}
{"author":"李中","content":"离思春来切，谁能慰寂寥。花飞寒食过，云重楚山遥。耿耿梦徒往，悠悠鬓易凋。那堪对明月，独立水边桥。","dynasty":"唐代","title":"所思"}
{"author":"李中","content":"卷帘迟日暖，睡起思沈沈。辽海音尘远，春风旅馆深。疏篁留鸟语，曲砌转花阴。寄语长征客，流年不易禁。不得辽阳信，春心何以安。鸟啼窗树晓，梦断碧烟残。绿鉴开还懒，红颜驻且难。相思谁可诉，时取旧书看。","dynasty":"唐代","title":"春闺辞二首"}
{"author":"李中","content":"冬至虽云远，浑疑朔漠中。劲风吹大野，密雪翳高空。泉冻如顽石，人藏类蛰虫。豪家应不觉，兽炭满炉红。","dynasty":"唐代","title":"腊中作"}
{"author":"李中","content":"槐柳蝉声起渡头，海城孤客思悠悠。青云展志知何日，皓月牵吟又入秋。鉴里渐生潘岳鬓，风前犹著卜商裘。鸣琴良宰挥毫士，应笑蹉跎身未酬。","dynasty":"唐代","title":"海城秋日书怀寄朐山孙明府"}
{"author":"李中","content":"叠石峨峨象翠微，远山魂梦便应稀。从教藓长添峰色，好引泉来作瀑飞。萤影夜攒疑烧起，茶烟朝出认云归。知君创得兹幽致，公退吟看到落晖。","dynasty":"唐代","title":"题柴司徒亭假山"}
{"author":"李中","content":"香尘未歇暝烟收，城满笙歌事胜游。自是离人睡长早，千家帘卷月当楼。","dynasty":"唐代","title":"都下寒食夜作"}
{"author":"李中","content":"又听黄鸟绵蛮，目断家乡未还。春水引将客梦，悠悠绕遍关山。","dynasty":"唐代","title":"客中春思"}
{"author":"李中","content":"门掩残花寂寂，帘垂斜月悠悠。纵有一庭萱草，何曾与我忘忧。","dynasty":"唐代","title":"所思"}
{"author":"李中","content":"江边候馆幽，汀鸟暝烟收。客思虽悲月，诗魔又爱秋。声名都是幻，穷达未能忧。散逸怜渔父，波中漾小舟。","dynasty":"唐代","title":"江馆秋思因成自勉"}
{"author":"李中","content":"讼闲征赋毕，吏散卷帘时。听雨入秋竹，留僧覆旧棋。得诗书落叶，煮茗汲寒池。化俗功成后，烟霄会有期。","dynasty":"唐代","title":"赠朐山杨宰"}
{"author":"李中","content":"辟命羡君赴，其如怆别情。酒阑汀树晚，帆展野风生。淮静寒烟敛，村遥夜火明。醉沈朐岭梦，吟达寿春城。旧友摇鞭接，元戎扫榻迎。雪晴莲幕启，云散桂山横。王粲从军画，陈琳草檄名。知君提健笔，重振此嘉声。","dynasty":"唐代","title":"送孙霁书记赴寿阳辟命"}
{"author":"李中","content":"忽听新蝉发，客情其奈何。西风起槐柳，故国阻烟波。垄笛悲犹少，巴猿恨未多。不知陶靖节，还动此心么。","dynasty":"唐代","title":"听蝉寄朐山孙明府"}
{"author":"李中","content":"闲忆诗人思倍劳，维舟清夜泥风骚。鱼龙不动澄江远，云雾皆收皎月高。潮满钓舟迷浦屿，霜繁野树叫猿猱。此时吟苦君知否，双鬓从他有二毛。","dynasty":"唐代","title":"秋江夜泊寄刘钧正字"}
{"author":"李中","content":"县庭无事似山斋，满砌青青旋长苔。闲抚素琴曹吏散，自烹新茗海僧来。买将病鹤劳心养，移得闲花用意栽。几度访君留我醉，瓮香皆值酒新开。","dynasty":"唐代","title":"赠朐山孙明府"}
{"author":"李中","content":"混俗从教鬓似银，世人无分得相亲。槎流海上波涛阔，酒满壶中天地春。功就不看丹灶火，性闲时拂玉琴尘。仙家变化谁能测，只恐洪崖是此身。","dynasty":"唐代","title":"赠王道者"}
{"author":"李中","content":"尘昏菱鉴懒修容，双脸桃花落尽红。玉塞梦归残烛在，晓莺窗外啭梧桐。边无音信暗消魂，茜袖香裙积泪痕。海燕归来门半掩，悠悠花落又黄昏。","dynasty":"唐代","title":"春闺辞二首"}
{"author":"李中","content":"池馆寂寥三月尽，落花重叠盖莓苔。惜春眷恋不忍扫，感物心情无计开。梦断美人沈信息，目穿长路倚楼台。琅玕绣段安可得，流水浮云共不回。","dynasty":"唐代","title":"暮春怀故人"}
{"author":"李中","content":"虚楼一望极封疆，积雨晴来野景长。水接海门铺远色，稻连京口发秋香。鸣蝉历历空相续，归鸟翩翩自著行。吟罢倚栏深有思，清风留我到斜阳。","dynasty":"唐代","title":"秋日登润州城楼"}
{"author":"李中","content":"暂驻征轮野店间，悠悠时节又春残。落花风急宿酲解，芳草雨昏春梦寒。惭逐利名头易白，欲眠云水志犹难。却怜村寺僧相引，闲上虚楼共倚栏。","dynasty":"唐代","title":"晚春客次偶吟"}
{"author":"李中","content":"竟日如丝不暂停，莎阶闲听滴秋声。斜飘虚阁琴书润，冷逼幽窗梦寐清。开户只添搜句味，看山还阻上楼情。遥知公退琴堂静，坐对萧骚饮兴生。","dynasty":"唐代","title":"对雨寄朐山林番明府"}
{"author":"李中","content":"残红引动诗魔，怀古牵情奈何。半落铜台月晓，乱飘金谷风多。悠悠旋逐流水，片片轻粘短莎。谁见长门深锁，黄昏细雨相和。","dynasty":"唐代","title":"落花"}
{"author":"常令孙","content":"薝蔔花中燕子飞，旌旗小队到招提。客车陆续毡重席，僧馔雍客藿间藜。文奕已先元墅夺，诗坛渐压鲁山低。归来醉步谁扶杖，月在牛栏西复西。","dynasty":"宋代","title":"游{上若下山}山寺"}
{"author":"常令孙","content":"薝卜花中燕子飞，旌旗小队到招提。客车陆续毡重席，僧馔雍客藿间藜。文奕已先元墅夺，诗坛渐压鲁山低。归来醉步谁扶杖，月在牛栏西复西。","dynasty":"宋代","title":"游■"}
{"author":"刘克庄","content":"何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，余子谁堪共酒杯。车千乘，载燕南赵北，剑客奇才。饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。","dynasty":"宋代","tags":"豪放，记梦，抒怀，思念，壮志难酬","title":"沁园春·梦孚若"}
{"author":"刘克庄","content":"片片蝶衣轻，点点猩红小。道是天公不惜花，百种千般巧。朝见树头繁，暮见枝头少。道是天公果惜花，雨洗风吹了。","dynasty":"宋代","tags":"宋词三百首，豪放，写花，惜花","title":"卜算子·片片蝶衣轻"}
{"author":"刘克庄","content":"湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。","dynasty":"宋代","tags":"宋词三百首，宋词精选，重阳节，登高，望远，伤怀","title":"贺新郎·九日"}
{"author":"刘克庄","content":"寒相催。暖相催。催了开时催谢时。丁宁花放迟。角声吹。笛声吹。吹了南枝吹北枝。明朝成雪飞。","dynasty":"宋代","tags":"宋词三百首，惜花，梅花","title":"长相思·惜梅"}
{"author":"刘克庄","content":"梅谢了，塞垣冻解鸿归早。鸿归早，凭伊问讯，大梁遗老。浙河西面边声悄，淮河北去炊烟少。炊烟少。宣和宫殿，冷烟衰草。","dynasty":"宋代","tags":"梅花，爱国，思念","title":"忆秦娥·梅谢了"}
{"author":"刘克庄","content":"一片能教一断肠，可堪平砌更堆墙。飘如迁客来过岭，坠似骚人去赴湘。乱点莓苔多莫数，偶粘衣袖久犹香。东风谬掌花权柄，却忌孤高不主张。","dynasty":"宋代","tags":"古诗三百首，咏物，梅花，品格，抒怀","title":"落梅"}
{"author":"刘克庄","content":"掷柳迁乔太有情，交交时作弄机声。洛阳三月花如锦，多少工夫织得成。","dynasty":"宋代","tags":"古诗三百首，春天，写景，咏物，写鸟","title":"莺梭"}
{"author":"刘克庄","content":"风高浪快，万里骑蟾背。曾识姮娥真体态。素面元无粉黛。身游银阙珠宫。俯看积气蒙蒙。醉里偶摇桂树，人间唤作凉风。","dynasty":"宋代","tags":"民生","title":"清平乐·风高浪快"}
{"author":"刘克庄","content":"束缊宵行十里强。挑得诗囊，抛了衣囊。天寒路滑马蹄僵，元是王郎，来送刘郎。酒酣耳热说文章。惊倒邻墙，推倒胡床。旁观拍手笑疏狂。疏又何妨，狂又何妨？","dynasty":"宋代","tags":"离别，写人，抒情，猖狂","title":"一剪梅·余赴广东实之夜饯于风亭"}
{"author":"刘克庄","content":"年年跃马长安市。客舍似家家似寄。青钱换酒日无何，红烛呼卢宵不寐。易挑锦妇机中字。难得玉人心下事。男儿西北有神州，莫滴水西桥畔泪。","dynasty":"宋代","tags":"宋词三百首","title":"玉楼春·戏林推"}
{"author":"刘克庄","content":"不见仙湖能几日，尘沙变尽形容。夜来月冷露华浓。都忘茅屋下，但记画船中。两岸绿阴犹未合，更须补竹添松。最怜几树木芙蓉。手栽才数尺，别后为谁红。","dynasty":"宋代","title":"临江仙（潮惠道中）"}
{"author":"刘克庄","content":"早岁类寒蛩。晚节遭逢。曾开黄卷侍重瞳。归去青藜光照牖，阶药翻红。出昼颇匆匆。主眷犹浓。除官全似紫阳翁宝文、漳州。换个新衔头面改，又似包公辞郡得小龙。","dynasty":"宋代","title":"浪淘沙"}
{"author":"刘克庄","content":"纸帐素屏遮。全似僧家。无端霜月闯窗纱。唤起玉关征戍梦，几叠寒笳。岁晚客天涯。短发苍华。今年衰似去年些。诗酒新来俱倚阁，孤负梅花。","dynasty":"宋代","title":"浪淘沙"}
{"author":"刘克庄","content":"叠嶂碧周遮。游子思家。掩藏白发赖乌纱。落日倚楼千万恨，社鼓城笳。老去淡生涯。虚掷年华。腊茶盂子太清些。待得痴儿公事毕，谢了梅花。","dynasty":"宋代","title":"浪淘沙"}
{"author":"刘克庄","content":"著破青鞋，浑不忆、踏他龙尾。更冷笑、痴人擘划，二三百岁。殇子彭篯谁寿夭，灵均渔父争醒醉。向江天、极目羡禽鱼，悠然矣。杯中物，姑停止。床头易，聊抛废。慨事常八九，不如人意。白雪调高尤协律，落霞语好终伤绮。待烦公、老手一摩挲，文公记。","dynasty":"宋代","title":"满江红（和叔永吴尚书，时吴丧少子）"}
{"author":"刘克庄","content":"朝有时。暮有时。潮水犹知日两回。人生长别离。来有时。去有时。燕子犹知社后归。君行无定期。","dynasty":"宋代","title":"长相思（寄远）"}
{"author":"刘克庄","content":"悬弧之旦。忆争骑竹马，各怀金弹。恨岁月、去我堂堂，向酒畔愁生，镜中颜换。灶坏丹飞，慢追悔、邺侯婚宦。已发心忏悔，免去猴冠，卸下麟楦。依稀仆家铁汉。虽末梢老寿，初节魔难。幸闻早、省了柳枝，更送了朝云，尘念俱断。丈室萧然，独病与、乐天相伴。但归依西方，拈起向来一瓣。","dynasty":"宋代","title":"解连环"}
{"author":"刘克庄","content":"甚春来、冷烟凄雨，朝朝迟了芳信。蓦然作暖晴三日，又觉万姝娇困。霜点鬓。潘令老，年年不带看花分。才情减尽。怅玉局飞仙，石湖绝笔，孤负这风韵。倾城色，懊恼佳人薄命。墙头岑寂谁问。东风日暮无聊赖，吹得胭脂成粉。君细认。花共酒，古来二事天尤吝。年光去迅。漫绿叶成阴，青苔满地，做得异时恨。","dynasty":"宋代","title":"摸鱼儿（海棠）"}
{"author":"刘克庄","content":"遣作岭头使，似戍玉门关。来时送者，举酒珍重祝身安。街畔小儿拍笑，马上是翁矍铄，头与璧俱还。何处得仙诀，发白颊犹丹。屋茅破，篱菊瘦，架签残。老夫自计甚审，忙定不如闲。客难扬雄拓落，友笑王良来往，面汗背芒寒。再拜谢不敏，早晚乞还山。","dynasty":"宋代","title":"水调歌头（喜归）"}
{"author":"刘克庄","content":"怪事广寒殿，此夕不开关。林间乌鹊贺，暂得一枝安。只在浮云深处，谁驾长风挟取，明镜忽飞还。玉兔呼不应，难觅臼中丹。酒行深，歌听彻，笛吹残。嫦娥老去孤另，离别匹如闲。待得银盘擎出，只怕玉峰醉倒，衰病不禁寒。卿去我欲睡，孤负此湖山。","dynasty":"宋代","title":"水调歌头（十三夜，同官载酒相别，不见月作）"}
{"author":"刘克庄","content":"我于中垒谱相通，君唤玄英作祖翁。每恨暮云一樽隔，暂欣夜雨对床同。为晨门黍谈清宿，留剡溪舟避逆风。众作纷纷鸣瓦釜，黄钟聊复鼓于宫。","dynasty":"宋代","title":"次韵别方时父"}
{"author":"刘克庄","content":"长君三岁觉衰残，当子之年乞退闲。兄已荷锄为老圃，弟方负笈上春官。轻红入谱因人重，淡墨遗贤岂命悭。欧九玉堂在天上，不如杜二草堂安。","dynasty":"宋代","title":"寄方时父二首"}
{"author":"刘克庄","content":"懒访半山云顶庵，且撑一叶泛溪南。花间渐觉同游少，桑下何曾作宿三。古人刘伶呼不醒，今无卫玠共谁谈。五千言是家人语，长笑诸家误注聃。","dynasty":"宋代","title":"用厚后弟强甫韵"}
{"author":"刘克庄","content":"谬叨虚奖每惭颜，奇字新经未一斑。除却骑驴搜句外，了无些子似钟山。","dynasty":"宋代","title":"病起窥园十绝"}
{"author":"刘克庄","content":"去冬玉塞静无埃，春雪虽迟亦压灾。大士送归天竺去，相公宣入浙江来。","dynasty":"宋代","title":"春早四首"}
{"author":"刘克庄","content":"交疏认鹿为山友，客少呼猿作野宾。藏手泽书惭忝祖，食躬耕粟耻求人。腹无点墨宁非懒，腰有重金未是贫。已把朝冠挂神武，终身一幅华阳巾。","dynasty":"宋代","title":"三和"}
{"author":"刘克庄","content":"事或难遥度，人殊未易知。谁云卧龙死，复有一姜维。","dynasty":"宋代","title":"录姜伯约遗言"}
{"author":"刘克庄","content":"坊表犹元老，郊恩自复斋。美材淹选部，拙宦忤铭台。尚意冰衔改，安知玉树埋。吾衰阻临穴，挽友想馀哀。","dynasty":"宋代","title":"挽陈检□一首"}
{"author":"刘克庄","content":"刻于芹泮士争披，传到茅庐我窃窥。突过韦郎森戟句，高如柳恽采苹诗。日惟坐啸熏沉水，间亦摇毫品荔支。况有太丘为小序，遥知流布满京师。","dynasty":"宋代","title":"题洪使君诗卷"}
{"author":"刘克庄","content":"少年毬马逐秋风，笛起连营响裂空。今夕梦回村墅冷，一枝孤奏月明中。","dynasty":"宋代","title":"闻笛二首其一"}
{"author":"刘克庄","content":"值乱行何适，随缘住亦安。能将石虎辈，只作海鸥看。","dynasty":"宋代","title":"杂咏一百首·澄公"}
{"author":"刘克庄","content":"当日献皇后，逃生屋壁间。何如伴庞老，同入鹿门山。","dynasty":"宋代","title":"处士妻十首"}
{"author":"刘克庄","content":"客子来时腊雪飞，出城忽已试单衣。湖边移店非无意，要共林逋话别归。","dynasty":"宋代","title":"出都"}
{"author":"刘克庄","content":"不曾窥户外，偶出至溪边。欲访斩蛟庙，聊呼放鸭船。","dynasty":"宋代","title":"乙卯端午十绝"}
{"author":"刘克庄","content":"自饥犹可忍，民饥谁恻隐。吾评首阳薇，不若石竺笋。","dynasty":"宋代","title":"石竺山二十咏其十一"}
{"author":"刘克庄","content":"新剃阇梨顶尚青，满村看说法华经。安知世有弥天释，万衲如云座下听。","dynasty":"宋代","title":"村居书事四首"}
{"author":"刘克庄","content":"雨逗馀寒晓露浓，絮衣著破索重缝。清狂昔作戴花监，衰病今为卖菜傭。负耒耦耕沮桀溺，操盂三祝弃句龙。暮年饱识西畴事，不问家丘问老农。","dynasty":"宋代","title":"田舍二首"}
{"author":"刘克庄","content":"自解铜章后，终身耻折腰。偶然安旧隐，非不恋清朝。薪水才能给，弓旌未易招。坟山梅似雪，犹足配清标。","dynasty":"宋代","title":"哭郑君瑞长官二首"}
{"author":"刘克庄","content":"忽忽韶颜变老苍，叵堪屋角两轮忙。群花独菊香尤晚，大木惟樗寿最长。眉有白毫垂过眼，腹无墨汁苦搜肠。荒村偶有优旃至，且伴儿童看戏场。","dynasty":"宋代","title":"纵笔二首"}
{"author":"刘克庄","content":"做了高官职，双眉皱不开。譬如三日妇，锦袜著珠鞋。","dynasty":"宋代","title":"杂兴十首"}
{"author":"刘克庄","content":"长笛横吹露满空，柂行浑不辨西东。岸回初见遥峰出，浦尽新疏别港通。月照鹭身明石畔，风翻萤影没荷中。书生此乐关时命，叹息无因夜夜同。","dynasty":"宋代","title":"孟夏泛方湖得同字"}
{"author":"刘克庄","content":"绝顶谒龙公，森寒石作宫。路盘青壁上，瀑泻白云中。僧说闻雷出，人疑与海通。几时阴晦夜，来此看拿空。","dynasty":"宋代","title":"第三龙湫"}
{"author":"刘克庄","content":"自幼耽章句，年高竟未工。自称豁达老，人号嗫嚅翁。","dynasty":"宋代","title":"偶题二首"}
{"author":"刘克庄","content":"人事多翻覆，由来不可量。安知议郎女，远嫁左贤王。","dynasty":"宋代","title":"杂题十首"}
{"author":"刘克庄","content":"奎画煌煌天上来，遥知击马向堂阶。官衔怪得清如许，文馆虽然冷亦佳。尚论乡先宜合祀，旧传潮学各分斋。未应久作诸侯客，帝有薰琴待汝谐。","dynasty":"宋代","title":"送方善夫赴鹭洲山长二首"}
{"author":"刘克庄","content":"百家众体皆融液，一字陈言亦剷除。陋矣小巫步神禹，譬之大战获侨如。子行给子尚方札，吾自乘吾下泽车。本是腐儒非磊落，莫嫌窗下注虫鱼。","dynasty":"宋代","title":"七和"}
{"author":"刘克庄","content":"忽见牙郎态，吁嗟悔失身。不虞小婢子，曾是柳家人。","dynasty":"宋代","title":"杂咏一百首其一○○柳家婢"}
{"author":"刘克庄","content":"咄咄清流久灌输，帝虚馆殿待名儒。纵□□□□□岭，未抵鸱夷泛太湖。青史方将观晚节，黄封尚可易村沽。书言耳重知君意，怕听朝鸡与漏壶。","dynasty":"宋代","title":"又四首"}
{"author":"刘克庄","content":"鬻筴飞刍瘴海濒，扇遮不断庾公尘。而今更遣兼琛节，羞写冰衔寄故人。","dynasty":"宋代","title":"兼舶一首"}
{"author":"刘克庄","content":"非但闻诗礼，居然识典章。探环如梦里，拥笏向亲旁。州县淹斯立，家庭惜季方。北风无赖甚，吹雁不成行。","dynasty":"宋代","title":"挽漳浦陈丞璧"}
{"author":"刘克庄","content":"不知边信近何如，但见朝朝发虎符。河北几于九节度，漠南奚止五单于。黑天肥瘗犹存孽，红贼巢荒尚有雏。安得四方皆猛士，旄头扫尽一尘无。","dynasty":"宋代","title":"书事十首"}
{"author":"刘克庄","content":"怪事广寒殿，此夕不开关。林间乌鹊贺，暂得一枝安。只在浮云深处，谁驾长风挟取，明镜忽飞还。玉兔呼不应，难觅臼中丹。酒行深，歌听彻，笛吹残。嫦娥老去孤另，离别匹如闲。待得银盘擎出，只怕玉峰醉倒，衰病不禁寒。卿去我欲睡，孤负此湖山。","dynasty":"宋代","title":"水调歌头（十三夜，同官载酒相别，不见月作）"}
{"author":"刘克庄","content":"默默守柴荆，人间事颇更。病方知养性，贫始欲谋生。尚有狂奴态，元无老婢声。迩来尘虑尽，勿怪小诗清。","dynasty":"宋代","title":"贫病"}
{"author":"刘克庄","content":"晓起斋中望，千家未启扉。潮能驱海走，风欲挟人飞。烟寺钟初定，霜林叶半稀。客身偏畏冷，着尽带来衣。","dynasty":"宋代","title":"海口官舍"}
{"author":"刘克庄","content":"夹辅曾调鼎，分忧屡建牙。虏犹闻范老，盗亦说宗爷。公晚参黄檗，人痴望白麻。临歧却荤茹，应怕念头差。","dynasty":"宋代","title":"挽柳斋陈公四首"}
{"author":"刘克庄","content":"儿时逃学频来此，一一重寻尽有踪。因漉戏鱼群下水，缘敲响石斗登峰。熟知旧事惟邻叟，催去韶华是暮钟。毕竟世间何物寿，寺前雷仆百年松。","dynasty":"宋代","title":"乌石山"}
{"author":"刘克庄","content":"池远疏浇溉，墙低劣蔽遮。初无虎守杏，况有蝶穿花。薄采难纫佩，深培待茁芽。嗟余愧迂叟，招汝兴仍赊。","dynasty":"宋代","title":"漳兰为丁窃货其半纪实四首"}
{"author":"刘克庄","content":"一种秾纖态，三郎未必知。浪将妃子比，妃子太浓肥。","dynasty":"宋代","title":"海棠七首"}
{"author":"刘克庄","content":"虔在江西尤钜丽，极知君相选侯难。昔多法从怀州绂，今少诗人上将坛。敛戌官兵申拆洗，放衙豀洞报平安。衰颓欲纳辕门谒，却怕崆峒腊雪寒。","dynasty":"宋代","title":"寄章贡姚使君"}
{"author":"刘克庄","content":"儿时挟弹长安市，不信人间果有愁。行遍江南江北路，始知愁会白人头。","dynasty":"宋代","title":"题壁"}
{"author":"刘克庄","content":"甘霖长濑四五尺，宿雾缄山三两重。惭愧□□□□策，年年来为母浇松。","dynasty":"宋代","title":"谒墓五首"}
{"author":"刘克庄","content":"下吏语尤硬，投荒身转轻。不然玉局老，肯唤作先生。","dynasty":"宋代","title":"题坡公赠郑介夫诗三首"}
{"author":"刘克庄","content":"明仲竄蛮烟，钦夫弃盛年。空令后死者，有泪滴遗编。","dynasty":"宋代","title":"发岳市三首"}
{"author":"刘克庄","content":"族甲莆鄞鲜拟伦，儿班玉笋婿朱轮。析财遍及棣华子，艎粟均沾菜色民。乡饮酒希先酌者，洛英会失戴花人。与君世世联墙住，晚筑新阡亦卜邻。","dynasty":"宋代","title":"挽陈常卿其二"}
{"author":"刘克庄","content":"我如龚胜，君如龚舍，拂袖同归乡里。共骑竹马有谁存，总唤入、耆英社里。苍华尚黑，黄婆方旺，争问翁年今几。一门两个老人星，直看见、孙儿生子。","dynasty":"宋代","title":"鹊桥仙·我如龚胜"}
{"author":"刘克庄","content":"□□外弟寄双鱼，细读银钩卷复舒。愧我挂冠方草奏，误君载盾过茆庐。罢祠久绝支离粟，失势谁看闲杂书。老畏春寒缩如鳖，坐妨沽酒摘园蔬。","dynasty":"宋代","title":"长溪陈梦雷携表弟赵君玉书相访"}
{"author":"刘克庄","content":"晚慕玄真与季真，床头金尽不忧贫。六如偈简常持念，四勿箴佳最切身。古有德衰年亦暮，今谁齿宿意犹新。手遮西日过门客，来拜庞公者几人。","dynasty":"宋代","title":"和竹溪三诗其三遣兴"}
{"author":"刘克庄","content":"眼有紫棱安用，眉无黄色何妨。自断非封侯相，尚堪作牧牛郎。","dynasty":"宋代","title":"六言吾首赠李相士景春"}
{"author":"刘克庄","content":"翦称名将岂其然，汲汲惟求宅与田。见说淮兵殊死战，相公喝犒是私钱。","dynasty":"宋代","title":"凯歌十首呈贾枢使"}
{"author":"刘克庄","content":"二穉吁何罪，冤犹在史书。老瞒浑忘却，只记哭仓舒。","dynasty":"宋代","title":"杂咏一百首·孔融子"}
{"author":"刘克庄","content":"雾扫山如泼黛浓，一开口笑古难逢。斩新种柳辋川水，火急移莲玉井峰。甚爱名花当辇致，远求佳果莫函封。人生惟有田园乐，未可轻将仕易农。","dynasty":"宋代","title":"五和其一"}
{"author":"刘克庄","content":"新沐发浑如雪白，大开眼只见天青。称觥乍可同邠俗，锡爵安能效卫伶。过眼神奇俄臭腐，到头浊醉胜清醒。闹蓝不是安身处，且向糟邱寄暮龄。","dynasty":"宋代","title":"林卿劝开酒禁次韵一首"}
{"author":"刘克庄","content":"暂系金狨陪法从，长骑秧马杂耕夫。今红琥珀来村店，昔紫驼峰出御厨。阙里尚延瞽师冕，法筵谁起躄浮图。莫欺残秃毛锥子，几度曾将敕尾涂。","dynasty":"宋代","title":"三和其二"}
{"author":"刘克庄","content":"两过道人争一蓬，岂非名号偶然同。樗翁赖是无权柄，往问无家铁壁翁。","dynasty":"宋代","title":"绝句二首赠月蓬道人过建安谒刘漕中书"}
{"author":"刘克庄","content":"绿染庭芜一尺深，老师阅世几驹阴。自言不看传灯了，只读楞严见佛心。","dynasty":"宋代","title":"临溪寺二首"}
{"author":"刘克庄","content":"求福招提小步廊，忆携诗卷共追凉。年来行处常迂路，才近君家即断肠。","dynasty":"宋代","title":"过永福精舍有怀仲白二首"}
{"author":"刘克庄","content":"谢公闭墅懒围棋，董相还家且下帷。见说金瓯殊未定，问君魁柄属之谁。","dynasty":"宋代","title":"赠日者朱俊甫二首"}
{"author":"刘克庄","content":"孝肃以来风力少，今龙图是恕斋公。凭谁为请南山判，两个道人争一蓬。","dynasty":"宋代","title":"丙寅赠月蓬道人"}
{"author":"刘克庄","content":"綵胜矜时节，其如两鬓皤。所欣解馀冻，已觉扇微和。牧竖眠吹笛，渔翁起晒蓑。土牛蹄角赤，休咎果如何。","dynasty":"宋代","title":"立春"}
{"author":"刘克庄","content":"少年妄意假韶鸣，忧患欺人两鬓星。此去真当盟社友，向来不合诳山灵。百年如夜何由旦，万古惟天只麽青。若到桐城逢旧友，为言多醉少曾醒。","dynasty":"宋代","title":"答黄镛"}
{"author":"刘克庄","content":"眉宇巑岏鬓秃残，愧君模写向冰纨。削瓜古有形相肖，掷果今无众聚观。且可夷犹狎鸥鹭，不消夭矫比龙鸾。去为将相开生面，莫貌山翁骨相寒。","dynasty":"宋代","title":"示画者"}
{"author":"刘克庄","content":"寡女画眉通好，邻姬捧心效颦。况有黄金买赋，不羡碧玉嫁人。","dynasty":"宋代","title":"又六言二首"}
{"author":"刘克庄","content":"恰归旧隐再逢春，村巷荒凉草没人。犬坏园中门作窦，盗规坟上树为薪。官如巫祝难羞贱，家似樵渔敢讳贫。闻说邻醅低价卖，病夫一滴未沾唇。","dynasty":"宋代","title":"立春二首"}
{"author":"刘克庄","content":"出久孟邻争吊贺，去迟防墓毕封茔。枕戈肯把棋消夜，落笔皆夸檄愈风。乌幕乐哉宾与主，墨行矣孝人移忠。江东将相俱人杰，早向明时策骏功。","dynasty":"宋代","title":"送陈谏议澈赴边幕二首"}
{"author":"刘克庄","content":"忽忽聚还散，荧荧暗复明。去嫌灭烛秽，来照读书清。不必烦罗扇，何妨屏铁檠。蚌珠大如月，不及尔身轻。","dynasty":"宋代","title":"诘旦思之世岂有不押之韵辄和北山十首"}
{"author":"刘克庄","content":"汤熨兼旬尚未瘳，灾生盈满谷谁尤。禁中莲炬频宣锁，合上藜灯几校雠。回向真人并大士，变教师冕作离娄。何时眸子重清朗，短策随身处处游。","dynasty":"宋代","title":"病中九首"}
{"author":"刘克庄","content":"昕朝避黄屋，露祷动苍穹。野老安知帝，豚蹄赛社公。","dynasty":"宋代","title":"喜雨五首"}
{"author":"刘克庄","content":"世法人情已尽抛，深林自占一枝巢。病来不饮疏欢伯，老去惟书作淡交。马尾动烦刊笔误，蝇头尚可就灯抄。山空月落商歌起，不管秋风卷屋茅。","dynasty":"宋代","title":"夜坐二首"}
{"author":"刘克庄","content":"阁建五季时，丹碧晃层累。吾行半区中，钜丽莫与比。想方营综时，霸心极雄侈。但思穷耳目，宁论韵膏髓。一朝陵谷变，飞电扫僭垒。湘波日夜流，不洗争篡耻。惟存浮屠居，愿力久未毁。夕阳吊陈迹，危槛聊徒倚。遥怜下界热，高处凉如水。若非逼严钥，坐待钟声起。","dynasty":"宋代","title":"慈氏阁"}
{"author":"刘克庄","content":"卖卜本逃名，下帘无市声。如何穹壤内，知世有君平。","dynasty":"宋代","title":"杂咏一百首其七十六严君平"}
{"author":"刘克庄","content":"吴中见说亦枯焦，勺水如金汲路遥。但有清尘无洒道，不能破块止鸣条。","dynasty":"宋代","title":"秋旱继以大风即事十首"}
{"author":"刘克庄","content":"自从七窍凿，无复六根全。鲸死彗星出，蟆枯月魄圆。","dynasty":"宋代","title":"七窍凿"}
{"author":"刘克庄","content":"跳入无人见，谁知有路通。长房非黠者，草草出壶中。","dynasty":"宋代","title":"杂咏一百首·壶公"}
{"author":"刘克庄","content":"水亭凝望久，期不至、拟还差。隔翠幌银屏，新眉初画，半面犹遮。须臾淡烟薄霭，被西风扫尽不留些。失了白衣苍狗，夺回雪兔金蟆。乘云径到玉皇家。人世鼓三挝。试自判此生，更看几度，小住为佳。何须如钩似玦，便相将、只有半菱花。莫遣素娥知道，和他发也苍华。","dynasty":"宋代","tags":"中秋节，妇女，思念，伤怀","title":"木兰花慢·丁未中秋"}
{"author":"刘克庄","content":"□□□□听漏筹，檐声得得伴春愁。残灯似唤人开□，□□□□妾护篝。昔者鹤曾为道士，俄而蜨又化庄周。要知梦觉皆虚幻，且拨寒炉起坐休。","dynasty":"宋代","title":"不寐二首"}
{"author":"刘克庄","content":"二百新题字四千，庚申已后甲寅前。继周可以知百世，续汉谁曾到八年。江左重修泰陵录，水心绝重建隆编。何时老子真闲退，共结青灯蠹简缘。","dynasty":"宋代","title":"题林梦馨本朝杂咏"}
{"author":"刘克庄","content":"老子今年，忽七旬加七，饱阅炎凉。夜窗犹坐书案，点勘偏旁。浮荣膜外，这些儿、感谢苍苍。试看取，名园甲第，主人几个还乡。淇澳＿溪二叟，向王朝抑抑，牧野洋洋。申公被蒲轮算，来议明堂。平章前哲，驾青牛、去底差强。自＿括，山歌送酒，不消假手长房。","dynasty":"宋代","title":"汉宫春（癸亥生日）"}
{"author":"刘克庄","content":"读过书皆记，非惟善属文。有名登进士，无命作参军。白发行秋暑，青衫殓瘴云。可怜膏火下，虚费一生勤。","dynasty":"宋代","title":"哭谭户录二首"}
{"author":"刘克庄","content":"田鼢坐东向，贵加诸父兄。请渠观涑水，不敢齿耆英。","dynasty":"宋代","title":"叙伦五言二十首其十四"}
{"author":"刘克庄","content":"野衲云云祝圣躬，亦拈拂子演宗风。恨渠僻陋无闻见，不识光公与杲公。","dynasty":"宋代","title":"辛卯满散天基节即事六首"}
{"author":"刘克庄","content":"一已为多况百哉，得君诗卷久惊猜。乍疑姑射山头比，谁唤勾芒雪里回。委壤可怜渠有命，倾城岂是子无媒。直须著意描香影，和靖宗人合咏梅。","dynasty":"宋代","title":"林知录和余梅百咏"}
{"author":"刘克庄","content":"不比群花取次开，晚香高节匹寒旃。分明带得清癯相，故傍层冰积雪来。","dynasty":"宋代","title":"庆建州叶守"}
{"author":"刘克庄","content":"苎萝仙子绛纱裳，岁岁年年逞色香。不比阿环池上果，一千年得一番尝。","dynasty":"宋代","title":"食早荔七首"}
{"author":"刘克庄","content":"君于外物一毫轻，七聚争看锦昼行。昔苦缿筒无路达，今欣蜡烛照天明。潢池赤子思重活，青社饥民待再生。前哲贵分人以德，独清不若众皆清。","dynasty":"宋代","title":"用洪君畴韵送徐仲晦赴乡郡二首其一"}
{"author":"刘克庄","content":"一月山行未有梅，晓来戏着小诗催。谢家坟寺更衣处，初见墙西半树开。","dynasty":"宋代","title":"谢坟"}
{"author":"刘克庄","content":"雨雪萧萧驿堠长，不堪流潦入车箱。抚州城外黄泥路，即是人间小太行。","dynasty":"宋代","title":"馆头"}
{"author":"刘克庄","content":"战掉病三日，汤熨乃能起。壁如秦武阳，震慑白帝子。","dynasty":"宋代","title":"南山感旧"}
{"author":"刘克庄","content":"□□外弟寄双鱼，细读银钩卷复舒。愧我挂冠方草奏，误君载盾过茆庐。罢祠久绝支离粟，失势谁看闲杂书。老畏春寒缩如鳖，坐妨沽酒摘园蔬。","dynasty":"宋代","title":"长溪陈梦雷携表弟赵君玉书相访"}
{"author":"刘克庄","content":"上世曾通好，君尊昔托孤。初闻携一束，俄见赋三都。皆谓终童隽，安知董相迂。秃翁老无力，爱助尚区区。","dynasty":"宋代","title":"挽方倅景楫二首其一"}
{"author":"刘克庄","content":"春深绝不见妍华，极目黄茅际白沙。几树半天红似染，居人云是木绵花。","dynasty":"宋代","title":"潮惠道中"}
{"author":"刘克庄","content":"来人云虎出，留此到昏钟。寺小于诸刹，山高似众峰。未寒先得雪，已夏尚如冬。老子曾游浙，微微有辨锋。","dynasty":"宋代","title":"大目寺"}
{"author":"刘克庄","content":"翁子妻求诀，羞惭婿负薪。不如辟纑妇，保守灌园人。","dynasty":"宋代","title":"叙伦五言二十首"}
{"author":"刘克庄","content":"茆山千万叠，不得见天全。帆出扶胥口，无山只有天。","dynasty":"宋代","title":"题江贯道山水十绝"}
{"author":"刘克庄","content":"石室外甚狭，中广如球场。伟哉钜丽居，天造无栋梁。严冬既深燠，盛夏尤虚凉。偶至不忍去，杖屦聊方羊。人能专此壑，何必政事堂。先须置禅龛，次第营丹房。烟霞入几席，尘土麾门墙。学道纵未得，著书亦可藏。","dynasty":"宋代","title":"程公岩"}
{"author":"刘克庄","content":"又见城门出土牛，鸡肤龟手稍和柔。懒陪内史吟人日，不记灵均降孟陬。病与风光犹未隔，老逢节序只添愁。可怜满镜星星发，欲戴春幡却自羞。","dynasty":"宋代","title":"立春一首"}
{"author":"刘克庄","content":"祖席为谁设，诸公愧二疏。虽无人主眷，赖有史官书。故里山川近，都门供帐初。百城图画笔，几两送寒车。老氏先知足，逋翁晚定储。萧生亦宫傅，岁晏竟何如。","dynasty":"宋代","title":"竹溪直院盛称起予草堂诗之善暇日览之多有可"}
{"author":"刘克庄","content":"辛苦傭耕久，饥寒谪戌馀。竟令秦失鹿，首为汉敺鱼。","dynasty":"宋代","title":"杂咏一百首·陈胜"}
{"author":"刘克庄","content":"世有凝香乐，君侯总未知。清斋灯火夕，闭合荔支时。郡小留难住，民愚去始思。两年案头笔，一字不容私。","dynasty":"宋代","title":"送项使君季约二首"}
{"author":"刘克庄","content":"早知抱璞烦三献，底用操觚角一名。归去驴堪驮子美，向来羊尚记初来。里居仅有箪瓢巷，壁立元无鼓铸坑。说与添丁并德曜，从今熟寝不须惊。","dynasty":"宋代","title":"八和"}
{"author":"刘克庄","content":"舍车出郊步屧，击鞋入院不靴。未妨扶九节杖，似曾踏八花砖。","dynasty":"宋代","title":"竹溪再和余亦再作"}
{"author":"刘克庄","content":"老年有奇事，天放两中秋。使君飞榭千尺，缥渺见麟洲。景物东徐城上，岁月北征诗里，圆缺几时休。俯仰慨今昔，惟酒可浇愁。风露高，河汉澹，素光流。贾胡野老相庆，四海十分收。竞看姮娥金镜，争信仙人玉斧，费了一番修。衰晚笔无力，谁伴赋黄楼。","dynasty":"宋代","title":"水调歌头（癸卯中秋作）"}
{"author":"刘克庄","content":"青女初晴，向丑梢枯干，幻出妍姿。休烦苑吏翦彩，别有神司。东皇太乙，敕瑶姬、淡傅胭脂。还似得、华清汤暖，薄绡半卸冰肌。应笑楚宫痴绝，略施朱则个，便妒蛾眉。唐人更无籍在，浪比红儿。祥云难聚，且丁宁、铁笛轻吹。拼醉倒，花间一霎，莫教绛雪离披。","dynasty":"宋代","title":"汉宫春（秘书弟家赏红梅）"}
{"author":"刘克庄","content":"多谢句芒，露十分春信，一种仙姿。主人领客卜夜，也唤分司。天葩国艳，几曾烦、薄粉浓脂。微似有，酒潮玉颊，更无粟起香肌。犹记老婆年少，爱斜簪宝髻，浅印红眉。回头笑他桃杏，太赤些儿。而今零落，更禁当、多少风吹。君看取，梢头点滴，绝胜树下纷披。","dynasty":"宋代","title":"汉宫春（再和前韵）"}
{"author":"刘克庄","content":"戏衫抛了，下棚去、谁笑郭郎长袖。小小草庵无宝贝，何必神呵鬼守。黄奶篝灯，青奴拂榻，莫要他桃柳退之二妾。客来问字，此翁高卧摇首。仿佛曾子当年，商歌满屋，衣不完衿肘曾子捉衿而肘见。混沌若教休凿窍，巧历安知其寿。文叔故人，仲华几个，输与羊裘叟。浮生如寄，切身之物惟酒。","dynasty":"宋代","title":"念奴娇（三和）"}
{"author":"刘克庄","content":"溪北酒旗袅袅，溪南社鼓冬冬。宁问餔糟渔父，懒求赋芧狙公。","dynasty":"宋代","title":"六言三首"}
{"author":"刘克庄","content":"曾识徐卿二子奇，秋来往往梦琼枝。明时莫作沉湘赋，暇日应题望岳诗。主爱客卿宁忍舍，兄嗟予季若为思。湖南岁晚多回雁，频寄书归尉别离。","dynasty":"宋代","title":"寄徐夏叔"}
{"author":"刘克庄","content":"临渊细味心亨坎，卜筑先占地势坤。说易何妨遇于野，谈玄亦入妙之门。赐金莫惜娱宾客，堆笏犹堪遗子孙。不比酸寒杜陵老，破茅草屋傍江村。","dynasty":"宋代","title":"四和"}
{"author":"刘克庄","content":"人老难重少。强追陪、李侯痛饮，刘郎清啸。报答秋光无一字，虚说君房语妙。且匣起、青铜休照。赖有多情篱下菊，待西风、不肯先开了。留晚节，发孤笑。孔璋客绍衡依表。有谁怜、戴花翁病，插萸人少。生不逢场闲则剧，年似龚生犹夭。吃紧处、无人曾道。到得扶他迂叟出，算貂蝉、未抵深衣帽。街酒贱，更沽釂。","dynasty":"宋代","title":"贺新郎·人老难重少"}
{"author":"刘克庄","content":"犹记臣之少。兴狂时、过陈遵饮，对孙登啸。岁晚登临多感慨，但觉齐山诗妙。任蓉月、柳风吹照。金印不来丹飞去，拟神仙、富贵都差了。空铸错，与人笑。九年前拜悬车表。试回看、柴桑菊老，玄都花少。周也曾言殇子寿，佛以白头为夭。末後句、岩头曾道。头似秃鶖巾裹懒，最不宜蝉冕宜僧帽。杯中物，直须釂。","dynasty":"宋代","title":"贺新郎·犹记臣之少"}
{"author":"刘克庄","content":"行乐尤宜少。忆坡公、洞箫听罢，划然长啸。四海共知霜鬓满，莫问近来何妙。也不记、金莲曾照。老没太官糕酒分，把茱萸、便准登高了。齐得丧，等嘻笑。集无韩子潮州表。数当时、南迁者众，北归人少。赤壁玉堂均一梦，此岂蛮烟能夭。与同叔、俱尝知道。谁向进贤冠底说，画出来、不似眉山帽。秋菊盏，献公釂。","dynasty":"宋代","title":"贺新郎·行乐尤宜少"}
{"author":"刘克庄","content":"退之落齿感慨，子春伤足悲哀。遗体有所受也，败面岂不痛哉。","dynasty":"宋代","title":"腊月二十二夜漏下数刻小饮径醉坐小合睡傍无"}
{"author":"刘克庄","content":"自古稀全传，于今独重名。羞蒙彼相力，宁伴此君清。加璧犹坚卧，支筇或散行。过江不大用，汪李两端明。","dynasty":"宋代","title":"竹湖李内翰哀诗二首其二"}
{"author":"刘克庄","content":"晴久方池可跣行，萍枯惟有草纵横。朱葩未见丛丛拆，绿柄才看寸寸生。悴若放臣临楚泽，厄于学士蹈秦坑。输他杭越花如锦，画舫如姝夜按笙。","dynasty":"宋代","title":"旱莲"}
{"author":"刘克庄","content":"策免身常佚，登庸貌转癯。富公忘杖起，迂叟要人扶。","dynasty":"宋代","title":"杂兴十首"}
{"author":"刘克庄","content":"小室夷之筑，荒州舜所藏。身过冰檗苦，面带瘴茅黄。察使临阳子，遗民笑化光。定知廉吏传，他日一名香。","dynasty":"宋代","title":"挽陈梧州二首"}
{"author":"刘克庄","content":"虽森画戟惟清啸，因讨红巾有雪髯。孟子曾称伯夷隘，汉人亦议弱翁严。交游皆叹遗公误，仇怨犹言太守廉。可惜遒人官久废，此诗湮郁在闾阎。","dynasty":"宋代","title":"送游潮州二首"}
{"author":"刘克庄","content":"惜李常钻核，商财自执筹。如何嵇阮辈，放入竹林游。","dynasty":"宋代","title":"杂咏一百首其三十四王戎"}
{"author":"刘克庄","content":"与人尤严师友，名世不在文章。既是来从颜巷，如何去傍刘墙。","dynasty":"宋代","title":"送颜□之清漳六言三首"}
{"author":"刘克庄","content":"清泉浇后活，夜雨剪来新。有客陈三韭，无钱致八珍。","dynasty":"宋代","title":"记小圃花果二十首"}
{"author":"刘克庄","content":"久欲携莼鲫，呻吟去未能。甫封陶母墓，俄吊董生陵。言立何曾死，骚招更不应。那须论宿草，身尽泪方冰。","dynasty":"宋代","title":"挽唐伯玉常卿二首"}
{"author":"刘克庄","content":"君于场屋素称雄，非止原夫一技工。贯虱心推白社族，执牛耳属紫薇公。乌衣子弟如康乐，绛帐先生得马融。看得龙飞第一榜，联翩奏赋冠南宫。","dynasty":"宋代","title":"方岩尹主课渔溪"}
{"author":"刘克庄","content":"夜绩旁边映隙光，忆曾参扣遍诸方。扫眉众女偏谣诼，开口群儿亦谤伤。后有知音分雅郑，今谁协律谱宫商。戏衫欲脱夫人付，诸子披襟直下当。","dynasty":"宋代","title":"用石塘二林韵"}
{"author":"刘克庄","content":"剪称名将岂其然，汲汲惟求宅与田。见说淮兵殊死战，相公喝犒是私钱。","dynasty":"宋代","title":"凯歌十首呈贾枢使其二"}
{"author":"刘克庄","content":"莫亲于父子，天性有时移。竟以妇为厉，空令传作诗。","dynasty":"宋代","title":"杂咏一百首其十二宜臼"}
{"author":"刘克庄","content":"宦情为虎为鼠，世态如云如轮。武夫驾盲宰相，醉尉呵飞将军。","dynasty":"宋代","title":"即事六言四首"}
{"author":"刘克庄","content":"前人筑城官已高，後人下车来开壕，画图先至中书省，诸公聚看称贤劳。壕深数丈周十里，役兵大半化为鬼；传闻又起旁县夫，凿教四面皆成水。何时此地不为边，使我地脉重相连？","dynasty":"宋代","title":"开壕行"}
{"author":"刘克庄","content":"低局从头错。解危机、除非唤取，国棋来著。不信胡儿能胆大，南岸安他阵脚。谈笑里、乌巢空幕。西起岷峨东海岱，有捷旗、露布无宵柝。莘渭后，到秋壑。淮田犁遍吴田获。问台家、山河宇宙，是谁擎托。自觉怀中残锦尽，采色彰施技薄。视柳雅、韩碑瞠若。稽首鲁公黄发颂，世何人、堪继奚斯作。楚狂语，莫删却。","dynasty":"宋代","title":"贺新郎（傅相生日壬戌）"}
{"author":"刘克庄","content":"齐鲁多方士，荒唐竞自媒。微茫隔烟雾，向望祀蓬莱。甲帐云旗下，离宫月户开。海难架桥渡，风易引船回。求药童安在，乘槎使不来。空令仁圣悔，世岂有仙哉。","dynasty":"宋代","title":"竹溪直院盛称起予草堂诗之善暇日览之多有可"}
{"author":"刘克庄","content":"起来无赖晚风狂，便恐飘零损岁芳。飞燕不持身欲去，绿珠虽坠魄犹香。","dynasty":"宋代","title":"十叠"}
{"author":"刘克庄","content":"假合幻躯难靠，夭寿定数孰逃。屈子大招奚益，渊明自挽最高。","dynasty":"宋代","title":"老病六言十首呈竹溪其十"}
{"author":"刘克庄","content":"近来塞上，喜蜡弹、羽书清省。更万灶分屯，百年和籴，惭愧而今半省。蒙鞑残兵骑猪遁，永绝生猺侵省。做个太平民，戴花身健，催租符省。何幸。行人来密，佥军抽省。但进有都俞，退无科琐，不用依时出省。子厚南宫，仲舒四掖，又报岑参东省。趁此际、纳禄悬车，亦为大司农省。","dynasty":"宋代","title":"转调二郎神/二郎神"}
{"author":"刘克庄","content":"吾母尤高洁，夫人亦步趋。书窗共残烛，禅几对团蒲。不愧顾家妇，能存赵氏孤。郎君奉鸾诰，聊足报亲劬。","dynasty":"宋代","title":"雪观顾夫人哀诗二首"}
{"author":"刘克庄","content":"初见微于□，徐惊巧入神。忽然缠作茧，信矣出如纶。桑绕罗敷舍，机鸣孟母邻。明当晒新□，霁月镕□□。","dynasty":"宋代","title":"又和南塘十首其六蚕"}
{"author":"刘克庄","content":"柴门病后少曾开，今日人扶出郭来。君奉潘舆贫亦乐，我贪汉橐老犹呆。明师不患无高弟，大匠何尝有弃材。若见蓬仙烦问讯，掉头一去几时回。","dynasty":"宋代","title":"送方善夫赴鹭洲山长二首"}
{"author":"刘克庄","content":"二将同时死，路人闻亦哀。力穷鏖转急。围厚突难开。战骨寻应在，残兵间有回。伤心邮递里，隔日捷书来。","dynasty":"宋代","title":"二将"}
{"author":"刘克庄","content":"傍人贺我过省，此老矍然失惊。不曾西山纳卷，如何南宫奏名。","dynasty":"宋代","title":"七十八咏六言十首"}
{"author":"刘克庄","content":"再尹神皋逾两载，市无群斗狱无冤。至尊犹遣使传诏，细故何烦士举幡。昨日千牙兵绕帐，今朝几个客过门。悬知一念尤忠爱，报大臣知圣主恩。","dynasty":"宋代","title":"寄洪云岩尚书"}
{"author":"刘克庄","content":"繇语几于谶，流传信有诸。王何谩辛苦，易自是占书。","dynasty":"宋代","title":"杂咏一百首·史苏"}
{"author":"刘克庄","content":"叔夜真龙凤矣，嗣宗犹螟蠃然。一以广陵散死，一以劝进表全。","dynasty":"宋代","title":"冬夜读几案间杂书得六言二十首"}
{"author":"刘克庄","content":"微似锥刀亦苦争，使君诺重万金轻。希夷不以山分客，太傅曾将墅乞甥。季世炎凉几市道，古人生死见交情。与公到老宜同社，倡率乡人逊畔耕。","dynasty":"宋代","title":"谢春谷畀地其二"}
{"author":"刘克庄","content":"幸自沉冥去，无端物色求。蓑衣亦堪钓，何必被羊裘。","dynasty":"宋代","title":"杂咏一百首·严光"}
{"author":"刘克庄","content":"□□□□□□□，□□□□□□□。□□□□□□室，殿耆英社独灵光。锦袍争看前供奉，白发谁怜老遂良。丛稿如山千载后，尚堪拈出补诗亡。","dynasty":"宋代","title":"□□□□"}
{"author":"刘克庄","content":"平生陈无己，白首欠吟债。未尝交马吕，况肯见章蔡。附热生可鄙，中寒死亦快。吾方尚此友，巾车与同载。前瞻有膺滂，却顾有融泰。要当坚一壁，讵可立两界。怒乎行谊夸，希也名节坏。史君惠良箴，下走敢不拜。怀哉道义交，异彼姑息爱。","dynasty":"宋代","title":"答李泉州元善"}
{"author":"刘克庄","content":"渡江太史后，当世大儒门。诸老贤宗子，文公爱嫡孙。不来陪讲席，却去护留屯。寂寞冯唐老。无人为上言。","dynasty":"宋代","title":"挽朱吏部子明二首"}
{"author":"刘克庄","content":"欧阳公屋畔人，吕东莱派外诗。海外咸推独步，江西横出一枝。","dynasty":"宋代","title":"题诚斋像二首"}
{"author":"刘克庄","content":"微官便有简书畏，贫舍非无水菽欢。插架签存先世旧，堆床笏美一时观。远书且问平安好，前哲曾嗟嗣守难。了却台参早怀檄，暂归亦可小团栾。","dynasty":"宋代","title":"小暑日寄山甫二首"}
{"author":"刘克庄","content":"瞎翁九起茅檐下，失喜繁星满树梢。想泰元尊衰景贶，知新天子讲初郊。","dynasty":"宋代","title":"丁卯元日十首"}
{"author":"刘克庄","content":"曲学多希世，方穿竟忤时。麈谈巾垫角，燕处案齐眉。峙鹄非常秀，离鸾得许悲。残年有何乐，偏作故人诗。","dynasty":"宋代","title":"挽王礼部二首"}
{"author":"刘克庄","content":"偶陪群彦赋登楼，一笑聊宽故国愁。近郭山来晴槛里，待船人立晚沙头。春天晴雨常多变，晦日文书得小休。尚有残钱沽老酒，落花时节约重游。","dynasty":"宋代","title":"湘南楼"}
{"author":"刘克庄","content":"空巷无人尽出嬉，烛光过似放灯时。山中一老眠初觉，棚上诸君闹未知。游女归来坠一珥，邻翁看罢感牵丝。可怜朴散非渠罪，薄俗如今几偃师。","dynasty":"宋代","title":"闻祥应庙优戏甚盛二首"}
{"author":"刘克庄","content":"一自子猷回棹后，溪边风雪少来宾。栎樗吾偶逃天伐，瓜葛君犹访古亲。不以痴顽疏此老，绝胜富贵合它人。相公留下阳春脚，应念诗翁白首贫。","dynasty":"宋代","title":"送外弟方时父寄呈□古心相公"}
{"author":"刘克庄","content":"少豪曾挟一筇游，晚似庞公怕入州。橡栗尚烦天赋粟，茅柴如以水浇愁。何妨范史书钩党，不愿欧碑说解仇。自古放臣多感慨，吾评哀郢胜悲秋。","dynasty":"宋代","title":"和林肃翁有所思韵"}
{"author":"刘克庄","content":"晓起斋中望，千家未启扉。潮能驱海走，风欲挟人飞。烟寺钟初定，霜林叶半稀。客身偏畏冷，着尽带来衣。","dynasty":"宋代","title":"海口官舍"}
{"author":"刘克庄","content":"便披蓑、荷锄归去，何须身著宫锦。与谁共话桑麻事，朱老阮生尤稔。筛样饼。瓮样茧，长须赤脚供樵饪。清流浊品。尽扫去胸中，置诸膜外，对酒莫辞饮。华胥梦，怕杀人惊晓枕。疏窗惟月来闯。一生常被弓旌误，且告朝家追寝。愁个甚。君管取，有薇堪采松堪荫。茅山再任。幸不是谋臣，又非世将，免犯道家禁。","dynasty":"宋代","title":"摸鱼儿其三用实之韵"}
{"author":"刘克庄","content":"久匣菱花懒一窥，都忘挟弹洛阳时。若非病起临池水，白尽须眉不自知。","dynasty":"宋代","title":"病起窥园十绝"}
{"author":"刘克庄","content":"楳埜先生子象贤，向来心印得单传。谚云蜡烛真明矣，罚止蒲鞭亦肃然。执贽客多樽有酒，诟租吏少箧无钱。玺书底事催归急，不许邦人借一年。","dynasty":"宋代","title":"送徐守寺正二首"}
{"author":"刘克庄","content":"封高四尺宁从险，穴锢三泉岂不愚。客过唐陵悲石马，盗穿秦冢得金凫。蛩吟不必人歌挽，鸡絮那无客吊孤。自作铭诗差实录，免教人谤退之谀。","dynasty":"宋代","title":"戏题山庵二首"}
{"author":"刘克庄","content":"□衣孔履世犹钦，此砚随公岁月深。璞美止缘鸜眼□，价高不数褭蹄金。虬髯尚破偷儿胆，麟笔曾诛贼子心。今代安知无隽尹，传经决狱肯披襟。","dynasty":"宋代","title":"又盗弃端砚一首"}
{"author":"刘克庄","content":"耆旧凋零尚秀岩，可堪华表揭新衔。甘泉颂就抛荷橐，宝苑方收入枕函。宿昔山人来少室，暮年太史滞周南。嗟余去速公归晚，不得埋腰立雪参。","dynasty":"宋代","title":"挽李秀岩二首"}
{"author":"刘克庄","content":"植物虽微性有常，人心翻覆至难量。李陵卫律阴山死，不似葵花识太阳。","dynasty":"宋代","title":"葵花二首"}
{"author":"刘克庄","content":"村墟薪湿米如金，犹记来时腊雪深。曾有小诗题岁月，店荒无壁可追寻。","dynasty":"宋代","title":"土马村"}
{"author":"刘克庄","content":"戍邕溃卒导蕃夷，闻说衡湘被祸奇。群盗忍残胜业柏，六丁应护中兴碑。赭君山木渠何罪，招国殇魂鬼亦悲。早晚岳云俱汛扫，挽天河水洗疮痍。","dynasty":"宋代","title":"七十四吟十首其八"}
{"author":"刘克庄","content":"虽拥朱幡只泽臞，孕鱼丹荔免苞苴。未应旱魃无分别，更把秋阳懊恼渠。","dynasty":"宋代","title":"喜雨口号九首呈潘侯"}
{"author":"刘克庄","content":"放逐谙时态，惟侯意味长。醴为狂客设，羹许老人尝。南国留棠舍，西郊闭草堂。临岐先作恶，未可倚刚肠。","dynasty":"宋代","title":"送范守仲冶二首"}
{"author":"刘克庄","content":"自笑如穷鬼，相从不记年。每烦诗饯送，不止办车船。","dynasty":"宋代","title":"答妇兄林公遇四首"}
{"author":"刘克庄","content":"奎墨西来，落笔处、亲蒙天笑。谁信道、郡人生怕，福星移照。宾客唱予还和汝，使君安老兼怀少。况醉能同乐醒能文，新腔妙。无诸国，渐声教。元结辈，宣明诏。恍梦中辽鹤，重来华表。一盏勘书殊简径，万灯侍辇曾荣耀。怪晴檐、乾鹊语查查，公归兆。","dynasty":"宋代","title":"满江红（再和）"}
{"author":"刘克庄","content":"蝇及瓜勿啖，螬食李何妨。苦淡谁知味，某鲜或腐肠。","dynasty":"宋代","title":"瓜李"}
{"author":"刘克庄","content":"忽去为吴卒，深逃安汉公。翻身天地外，脱屣市朝中。","dynasty":"宋代","title":"杂咏一百首其六十九梅福"}
{"author":"刘克庄","content":"临歧约共屠苏酒，及饮屠苏汝未归。纵使举头瞻日近，可堪返顾见云飞。索长安米难淹久，回剡溪船果是非。别后安书如束笋，眼穿新岁雁来稀。","dynasty":"宋代","title":"忆强甫"}
{"author":"刘克庄","content":"过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。","dynasty":"宋代","tags":"春节，感叹，时光，述志，组诗","title":"戊午元日二首"}
{"author":"刘克庄","content":"风云惨悽，草树枯死。笳鸣马嘶，弦惊鹘起。熟看境色非人间，祁连山下想如此。手持尊酒别故人，此生再面真无因。胡儿汉儿俱动色，路傍观者为悲辛。归来暗洒茂陵泪，子孟少叔方用事。白头属国冷如冰，空使穹庐叹忠义。茫茫事往赖画存，每愁岁久缣素昏。即今画亦落人手，古意凄凉谁复论。","dynasty":"宋代","title":"苏李泣别图"}
{"author":"刘克庄","content":"早衰安敢望年高，镜里双眉有白毫。消夜赌棋张画烛，怯寒添絮入绨袍。百骸受病惟诗健，万事输人独饮豪。梨栗满山皆硕果，何须海上访蟠桃。","dynasty":"宋代","title":"上十四吟十首"}
{"author":"刘克庄","content":"逐客古人先后相，绝它柏翳皆兰陵。况书旧德优诸子，吕览今编入六经。","dynasty":"宋代","title":"读秦纪七绝"}
{"author":"刘克庄","content":"横身久塞杨朱路，洒泣俄悲墨子岐。陋矣射钩而中者，壮哉鸣鼓以攻之。侍读自无迁府分，中丞还有僦船时。八风舞罢君恩歇，赢得闲愁上两眉。","dynasty":"宋代","title":"自和二首"}
{"author":"刘克庄","content":"出海新蟾玉半钩，风翻荷荡起栖鸥。女郎定有穿针约，偷看明河记立秋。","dynasty":"宋代","title":"宫词四首"}
{"author":"刘克庄","content":"昔事先皇帝，弱羽参高翰。对扬乏鲠论，狂疏犯龙颜。台简凛霜凝，圣度如天宽。赦于碓磨中，驱之原隰间。乘传者四人，记忆独赐环。重来寖通显，三黜因封还。岁晚复见收，奏技列从官。所忠来谕旨，闻卿十年闲。所著凡几书，颇欲见一斑。臣既美芹献，上亦停箸观。曾未逾信宿，王言冠篇端。孔笔褒贬严，舜歌赓载难。华颠际休明，幻躯迫尫残。倦直承明庐，求出函谷关。彩缬藉金罍，玉柄缀宝纨。上有二十字，妙画翔龙鸾。及帝将遗弓，许臣遂挂冠。古人报一饭，飚驭无路攀。送不涉胥涛，葬不殉桥山。长吟黄鸟诗，血泪空汍澜。","dynasty":"宋代","title":"杂兴"}
{"author":"刘克庄","content":"冰轮万里。云卷天如洗。先向海山生大士。却诞卯金之子。冰盆荔子堪尝。胆瓶茉莉尤香。震旦人人炎热，补陀夜夜清凉。","dynasty":"宋代","title":"清平乐（居厚弟生日）"}
{"author":"刘克庄","content":"古寺何年废，松门月似冰。间然孰为主，敲者只归僧。地僻禅敲寂，天高兔魄升。周游何处晚，剥啄有谁应。未易分邻烛，又难上佛灯。安知无岛辈，开户结诗盟。","dynasty":"宋代","title":"竹溪直院盛称起予草堂诗之善暇日览之多有可"}
{"author":"刘克庄","content":"黄旗一片边头回，两河百郡送款来。至尊御殿受捷奏，六军张凯声如雷。元戎剑履云台上，麾下偏裨皆将相。腐儒笔力尚跌宕，燕山之铭高十丈。","dynasty":"宋代","title":"破阵曲"}
{"author":"刘克庄","content":"霜下石桥滑，蛩吟茅店清。梦回残月在，错认是天明。","dynasty":"宋代","title":"答妇兄林公遇四首"}
{"author":"刘克庄","content":"恰召阳翁伯，俄徵谢自然。不知玉楼上，几个是诗仙。","dynasty":"宋代","title":"石竺山二十咏其三"}
{"author":"刘克庄","content":"手写八诗寄，耳聋三日惊。何须论句法，年自让吾兄。","dynasty":"宋代","title":"三月二日被命祈晴上天竺舟中得六绝句"}
{"author":"刘克庄","content":"竹院过僧话，山门扫地迎。英雄犹有迹，般若太无情。玉蕊春阴密，琅玕晚暑清。半生来往屡，也合送人行。","dynasty":"宋代","title":"玉蕊花"}
{"author":"刘克庄","content":"不待精神契，惟凭颊舌求。莫年荐燕客，差胜似穰侯。","dynasty":"宋代","title":"杂咏一百首·范雎"}
{"author":"刘克庄","content":"抽簪脱裤满城忙，大半人多在戏场。膈膊鸡犹金爪距，勃跳狙亦衮衣裳。湘累无奈众人醉，鲁蜡曾令一国狂。空巷冶游惟病叟，半窗淡月伴昏黄。","dynasty":"宋代","title":"即事三首其一"}
{"author":"刘克庄","content":"一声声劝人归去，啼血江南几树花。我被微官拘束在，汝缘何事不归家。","dynasty":"宋代","title":"子规"}
{"author":"刘克庄","content":"木主来西土，檀车济孟津。只应千万世，瞻仰首阳人。","dynasty":"宋代","title":"杂咏一百首·伯夷"}
{"author":"刘克庄","content":"舜功远矣世犹思，谁谷吾州赖两陂。待与閟宫碑岁月，并为神作送迎诗。","dynasty":"宋代","title":"秋旱继以大风即事十首"}
{"author":"刘克庄","content":"缺甓残砖无处寻，当年筑此虑尤深。君王自向沙丘死，何必区区戌桂林。","dynasty":"宋代","title":"秦城"}
{"author":"刘克庄","content":"旧闻岩洞胜，欲往自髫年。耸秀过灵隐，幽深似善权。远环州堞外，近献屋檐边。傥有登临约，甘为子执鞭。","dynasty":"宋代","title":"游水东诸洞次同游韵二首其二"}
{"author":"刘克庄","content":"先皇立国用文儒，奇士多为礼法拘。澶水归来边奏少，熙河捷外战功无。生前上亦知强至，死后人方诔尹洙。蝼蚁小臣孤愤意，夜窗和泪看舆图。","dynasty":"宋代","title":"感昔二首"}
{"author":"刘克庄","content":"北戌逢君岁建寅，岂知今作落南人。瘴来客病邻山鬼，舶去乡书托海神。目送飞鸢偏恋土，梦随画隼共行春。谢家兄弟如双璧，交契宁非有宿因。","dynasty":"宋代","title":"武冈叶使君寄诗次韵二首"}
{"author":"刘克庄","content":"金闺彦，荷蕢过山前。把钓坐溪边。呼来每得天颜笑，放归犹作地行仙。尽教人，瞋避俗，谤逃禅。且缄了、淳夫三昧口。更袖了、坡公三制手。宁殿后，不争先。小于卫武二十岁，大于绛老两三年。这高名，并上寿，几人全。","dynasty":"宋代","title":"最高楼（林中书生日）"}
{"author":"刘克庄","content":"野性无羁束，人间毁誉轻。客言诗惹谤，妻谏酒伤生。窗纳邻峰碧，瓢分远涧清。近来尤少睡，打坐到钟声。","dynasty":"宋代","title":"野性"}
{"author":"刘克庄","content":"李杜坛高未易扳，鲸波浩渺鹤天宽。潮音堂上频升座，日过寮中暂挂单。颜子向来曾父孔，李翱未可便兄韩。内丹仅足延龄尔，若要飞升必大丹。","dynasty":"宋代","title":"答方俊甫投赠二首"}
{"author":"刘克庄","content":"旧说闽人夺节稀，先生独抱岁寒姿。老年绛帐聊开讲，当日乌台要勘诗。东合不游缘有气，草堂未架为无赀。轻烟小雪孤山路，折賸梅花寄一枝。","dynasty":"宋代","title":"别敖器之"}
{"author":"刘克庄","content":"怪雨盲风，留不住江边行色。烦问讯、冥鸿高士，钓鳌词客。千百年传吾辈语，二三子系斯文脉。听王郎一曲玉箫声，凄金石。晞发处，怡山碧；垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈欲吐且休休，惊邻壁。","dynasty":"宋代","tags":"送别，抱负","title":"满江红·和王实之韵送郑伯昌"}
{"author":"刘克庄","content":"主公已换老龙名，部曲无知觊宠灵。执爨婢权呼小玉，拾樵童暂叚奴星。邻叟称尊宿，兼命雏孙曰宁馨。稚子不知侬烂醉，刚来耳畔唤教醒。","dynasty":"宋代","title":"抄戊辰十月近稿七首"}
{"author":"刘克庄","content":"自从出腹来，未尝识奇伟。顾瞻忽眩晃，冷汗如泼水。","dynasty":"宋代","title":"南山感旧"}
{"author":"刘克庄","content":"埋向西陵里，千年不复晨。未知台上妓，歌舞乐何人。","dynasty":"宋代","title":"杂咏五言八首"}
{"author":"刘克庄","content":"村老诗颠者，颠年八十年。后生被传染，引得广师颠。","dynasty":"宋代","title":"送广师谒竹溪中书五言二首"}
{"author":"刘克庄","content":"幪以衣冠类孙叔，被之簑笠即玄真。未知這汉为谁子，如客他乡喜故人。皓白相看双鬓秃，丹青偏写两眉颦。吾闻四大皆虚假，曾向聃书悟谷神。","dynasty":"宋代","title":"次竹溪所和薛明府镜中我诗三首"}
{"author":"刘克庄","content":"古来诗律推曹氏，不数河梁与董逃。唐季三家松最胜，建安七子植尤高。短檠尚课儿精选，老笔真堪仆命骚。极欲留君横槊赋，舟人苦报粤江涛。","dynasty":"宋代","title":"曹路分赠诗次韵一首"}
{"author":"刘克庄","content":"妙年文价重和随，不料东家产此奇。谗者纷纷传有虎，词人往往让于罴。探囊已足三年艾，补衮那无五色丝。闻说卜邻王翰了，长卿安敢出偏师。","dynasty":"宋代","title":"七和"}
{"author":"刘克庄","content":"施先生学有源流，家自长安徒益州。畴昔建牙当一面，只今失国托诸侯。身侨岳麓无生计，目断岷峨起暮愁。闻道汉廷须黼黻，蜀珍那得此淹留。","dynasty":"宋代","title":"赠施道州二首"}
{"author":"刘克庄","content":"弃置空村饱世情，高轩乃肯顾柴荆。韩甥殷浩贫亲戚，李益卢纶外弟兄。两鬓萧疏惊老大，一灯明灭话平生。刺桐花下逢予季，多致诗人未害清。","dynasty":"宋代","title":"送表弟方时父"}
{"author":"刘克庄","content":"闻说三边地，今为百战场。君书一二纸，妾泪万千行。","dynasty":"宋代","title":"征妇词十首"}
{"author":"刘克庄","content":"弟为龟湖妹制碑，伯姬舍我复何之。今彤史笔嗟谁炳，古锦囊诗独姊知。起絮撒盐才有间，燎须作粥力安施。澜湍石畔霜风冷，行路无情亦涕洟。","dynasty":"宋代","title":"哭伯姊二首"}
{"author":"刘克庄","content":"春说吾去留靡定，又云君醉醒难知。即愁醉里逃而去，不道先生有醒时。","dynasty":"宋代","title":"新春二首"}
{"author":"刘克庄","content":"借问缘何事，年年带笑容。春风无可笑，止有笑衰翁。","dynasty":"宋代","title":"记小圃花果二十首"}
{"author":"刘克庄","content":"鹏赋年犹少。晚飘蓬、夜郎秋浦，渔歌猿啸。骏马名姬俱散去，参透南华微妙。敛万丈、光芒回照。妃子将军瞋个甚，老先生、拂袖金闺了。供玉齿，粲然笑。解骖赖有汾阳老。叹今人、布衣交薄，绨袍情少。黄祖斗筲何足算，鹦鹉才高命夭。与贺监、其归同道。脱下锦袍与呆底，谪仙人、白伫乌纱帽。邀素月，入杯釂。","dynasty":"宋代","title":"贺新郎·鹏赋年犹少"}
{"author":"刘克庄","content":"宿雨轻飘洒。少年时、追欢记节，同人于野。老去登临无脚力，徙倚屋东篱榭。但极目、海山如画。千古惟传吹帽汉，大将军、野马尘埃也。须彩笔，为陶写。鹤归旧里空悲咤。叹原头、累累高冢，洛英凋谢。留得香山病居士，却入渔翁保社。怅谁伴、先生情话。樽有葡萄簪有菊，西凉州、不似东篱下。休唤醒，利名者。","dynasty":"宋代","title":"贺新郎·宿雨轻飘洒"}
{"author":"刘克庄","content":"过眼光阴驶。忆垂髫、留连节物，逢场游戏。初试綀衣弄纨扇，斗采菖蒲涧里。今发白、颜苍如此。艾子萧郎方用事，怪先生、苦死纫兰芷。君不乐，欲何俟。头标夺得群儿喜。向溪边、旁观助噪，叹吾衰矣。欲建鼓旗无气力，唤起龙泉改委。但酒户、加封而已。晚觉醉乡差快活，那独醒、公子真呆底。聊洗净，笛筝耳。","dynasty":"宋代","title":"贺新郎·过眼光阴驶"}
{"author":"刘克庄","content":"上林全树，曾借君栖宿。朝过瑶台暮群玉。忽翩然、脱下宫锦袍来，□□□，却向齐州受箓。等闲挥醉笔，咳唾千篇，长与诗家窃膏馥。身是酒星文星，刚被诗人，□唤做、禁中颇牧。便散发、骑鲸去何妨，从我者谁欤，安期徐福。","dynasty":"宋代","title":"洞仙歌·上林全树"}
{"author":"刘克庄","content":"拙者平生，不曾乞得天孙巧。那回忝卮蜀车来，岂是齐卿小。此膝不曾屈了。更休文、腰难运掉。前贤样子，表圣宜休，申公告老。凉簟安眠，绝胜儤直铃声搅。集中大半是诗词，幸没潮州表。月夕花朝咏啸。叹人间、愁多乐少。蓬莱有路，办个船儿，逆风也到。","dynasty":"宋代","title":"烛影摇红·拙者平生"}
{"author":"刘克庄","content":"南狱后，累任作祠官。试说与君看。仙都玉局才交卸，新衔又管华州山。怪先生，吟胆壮，饮肠宽。去岁拥、旌旗称太守。今岁带、笭箵称漫叟。慵入闹，惯投闲。有时拂袖寻种放，有时携枕就陈抟。任旁人，嘲潦倒，笑痴顽。","dynasty":"宋代","title":"最高楼·南岳後"}
{"author":"刘克庄","content":"周郎後，直数到清真。君莫是前身。八音相应谐韶乐，一声未了落梁尘。笑而今，轻郢客，重巴人。只少个、绿珠横玉笛。更少个、雪儿弹锦瑟。欺贺晏，压黄秦。可怜樵唱并菱曲，不逢御手与龙巾。且醉眠，篷底月，瓮间春。","dynasty":"宋代","title":"最高楼·周郎後"}
{"author":"刘克庄","content":"玉笛钿车当日事，东涂西抹都曾。等闲曲子压和凝。纵游非草草，已醉强惺惺。今向三家村送老，身如罢讲吴僧。高楼百尺不须登。半炉烧叶火，一盏勘书灯。","dynasty":"宋代","title":"临江仙·玉笛钿车当日事"}
{"author":"刘克庄","content":"去岁诣公车。天语勤渠。绛纱玉斧照寒儒。恰似昔人曾梦到，帝所清都。骨相太清臞。谪堕须臾。今年黄敕换称呼。只为此翁霜鬓秃，老不中书。","dynasty":"宋代","title":"浪淘沙·去岁诣公车"}
{"author":"刘克庄","content":"年年跃马长安市。客舍似家家似寄。青钱换酒日无何，红烛呼庐宵不寐。易挑锦妇机中字。难得玉人心下事。男儿西北有神州，莫滴水西桥畔泪。","dynasty":"宋代","title":"玉楼春"}
{"author":"刘克庄","content":"岁晚文园渴疾深，相瞻北斗不堪斟。幸无封禅书留藁，岂有长门赋卖金。它日友人定郊谥，当时酒客诵雄箴。箕山未是逃名地，何处人间有密林。","dynasty":"宋代","title":"三和"}
{"author":"刘克庄","content":"出程行店绝少，官舍去家匪遥。吾闻粉□□□，□□红巾已枭。","dynasty":"宋代","title":"送明甫赴铜铅场六言七首"}
{"author":"刘克庄","content":"新戒几曾参古德，死人不信有神仙。蚊虻纵使皆成佛，鸡犬何修得上天。","dynasty":"宋代","title":"先识一首"}
{"author":"刘克庄","content":"匹马曾经小店炊，一株玉雪映疏篱。无言谁识含情处，有韵全看背面时。乍见心方惊绝艳，重来人已折繁枝。断烟残照山村路，消得刘郎一首诗。","dynasty":"宋代","title":"匹马"}
{"author":"刘克庄","content":"私怨有公论者，反噬非人情哉。颖叔发修阴事，资深叹轼奇才。","dynasty":"宋代","title":"春夜温故六言二十首"}
{"author":"刘克庄","content":"作者肩摩似堵墙，君侯殿后独轩昂。搀先太皞露消息，笑杀书生泥色香。能令曹瞒兵渴止，谁云开府□肠刚。骚坛甚矣荒芜久，评小徐陵合擅场。","dynasty":"宋代","title":"总管徐侯和余梅百咏辄课七言一章以答来贶"}
{"author":"刘克庄","content":"百艺惟诗老始工，未应冻死杜陵翁。耸肩偏怯春衣薄，曝背尤贪晓日红。草鼓暖于狨坐子，蒲龛清似肉屏风。几时天地回生意，只费阳和一点功。","dynasty":"宋代","title":"春寒二首"}
{"author":"刘克庄","content":"么么常情忽，潜形未易知。嗅香太尉足，起粟婕妤肌。醯瓮偏常集，纱厨巧似窥。平生长麈尾，至此竟难麾。","dynasty":"宋代","title":"昔陈北山赵南塘二老各有观物十咏笔力高妙暮年偶效颦为之韵险不复和也其三五憎"}
{"author":"刘克庄","content":"夜月抱秋衾，支枕玉鸾小。艳骨泣红芜，藏陵三十老。卧闻秦王女儿吹凤箫，泪入星河翻鹊桥。素娥划袜跨玉免，回望桂宫一点雾。纷红小蝶没柳烟，白茅老仙方瞳圆。寻愁不见入香髓，露花点衣碧成水。","dynasty":"宋代","title":"齐人少翁招魂歌"}
{"author":"刘克庄","content":"宁采箕山钓颍滨，放勋天大不能臣。渔郎未必知年代，先有逃尧次避秦。","dynasty":"宋代","title":"隐者"}
{"author":"刘克庄","content":"驴多为令仆，蚁亦拜侯王。恰则封万户，俄然梦一场。","dynasty":"宋代","title":"五言一首"}
{"author":"刘克庄","content":"纯绵未觉中年暖，薄酒难禁二月寒。可惜一溪桃李树，贪程不得过桥看。","dynasty":"宋代","title":"江山道中"}
{"author":"刘克庄","content":"我留鸢跕外，君住雁回边。走仆行千里，敲门授一编。真妍非粉黛，至巧谢雕镌。何必周丞相，男儿要自传。","dynasty":"宋代","title":"题许介之诗草"}
{"author":"刘克庄","content":"犹记臣之少。兴狂时、过陈遵饮，对孙登啸。岁晚登临多感慨，但觉齐山诗妙。任蓉月、柳风吹照。金印不来丹飞去，拟神仙、富贵都差了。空铸错，与人笑。九年前拜悬车表。试回看、柴桑菊老，玄都花少。周也曾言殇子寿，佛以白头为夭。末後句、岩头曾道。头似秃鶖巾裹懒，最不宜蝉冕宜僧帽。杯中物，直须釂。","dynasty":"宋代","title":"贺新郎·犹记臣之少"}
{"author":"刘克庄","content":"帝悯龙钟许放还，梦魂尚记侍威颜。难陪贡禹王阳后，犹在申公辕固间。昔领群仙上蓬岛，今为居士老香山。痴年八十官三品，不欠浮名只欠闲。","dynasty":"宋代","title":"和吴警斋侍郎二首"}
{"author":"刘克庄","content":"冥搜藻思殊精鍊，细读蓬心稍豁开。我窃高年惭绿竹，君持半偈试黄梅。肯为唐季小家数，须做僧中大辨材。吸尽鱼龙虾蟹子，不妨一蹴至如来。","dynasty":"宋代","title":"黄宽夫示诗不已自和前二首答之其一"}
{"author":"刘克庄","content":"难与拘儒论，无方即大方。洞然皆我闼，隅竟在何乡。惠说犹为寡，聃书不可量。莫知崖内外，乌睹道藩傍。血战蛮争角，狂行士望洋。区区胶小见，肝胆画封疆。","dynasty":"宋代","title":"又二首其二"}
{"author":"刘克庄","content":"□□□□□，□□□□□。历历丹青意，如讥睡海棠。","dynasty":"宋代","title":"记杂画□□□"}
{"author":"刘克庄","content":"开国何其忝，笺天未必俞。缴还三百户，换赐一千株。","dynasty":"宋代","title":"采荔子十绝"}
{"author":"刘克庄","content":"夜起饭牛薄暮舂，古人既老始明农。残年尚欲勤东作，未肯将身旁瘦筇。","dynasty":"宋代","title":"病起窥园十绝"}
{"author":"刘克庄","content":"溪水拍浮满，野花红白多。老夫被牵率，信步出鸡窠。","dynasty":"宋代","title":"景定初元即事十首"}
{"author":"刘克庄","content":"怒发君山俄见赤，威驱海石亦遭鞭。儒生曰山东无盗，方士云海中有仙。","dynasty":"宋代","title":"读秦纪七绝"}
{"author":"刘克庄","content":"洛蜀纷纷孰是非，孤忠惟上与天知。何曾后世无公论，不愿明时有党碑。去奉绣帘差足喜，来调金鼎未为迟。铃斋一穟柑香起，细听中和乐职诗。","dynasty":"宋代","title":"送叶尚书赴永嘉二首其一"}
{"author":"刘克庄","content":"聚橛并番楀，今犹唾姓名。国人深可畏，尹氏更须平。","dynasty":"宋代","title":"杂咏一百首其四十一尹氏"}
{"author":"刘克庄","content":"光尧仓卒幸山阴，或者讹传跸再临。长算决于春思殿，捷书来自杀胡林。奔逃尤甚骑猪窘，懲创从前饮马心。强作凯歌殊下俚，不如商颂有遗音。","dynasty":"宋代","title":"居厚弟和七十四吟再赋"}
{"author":"刘克庄","content":"糁径红茵，莫要放、儿童抛砾。知渠是、仙家变幻，佛家空色。青女无端工翦彩，紫姑有祟曾迷赤。但双双、戏蝶绕空枝，飞还息。鲸量减，驹阴急。芳事过，余情惜。漫新腔窈渺，奏云和瑟。飘荡随他红叶水，萧条化作青芜国。忆桥边、池上共攀翻，空留迹。","dynasty":"宋代","title":"满江红"}
{"author":"刘克庄","content":"辜负东风约。忆曾将、淮南草木，笔端笼络。后土祠中明月夜，忽有瑶姬跨鹤。迥不比、水仙低弱。天上人间惟一本，倒千钟、琼露花前酌。追往事，怎忘却。移根应费仙家药。漫回头、关山信断，堡城笳作。问讯而今平安否，莫遗玉箫惊落。但画卷、依稀描著。白发愧无渡江曲，与吾家、子敬相酬酢。新旧恨，两交错。","dynasty":"宋代","title":"贺新郎·辜负东风约"}
{"author":"刘克庄","content":"似怜翁老吾老，宁论子才不才。皆云法当止矣，况于身要扶哉。","dynasty":"宋代","title":"和黄彦华帅机六言十首"}
{"author":"刘克庄","content":"大观鹏与鷃}，小智管并蠡。椿菌年修短，夔蚿足少多。交锋蜗左角，森戟蚁南柯。惟酒能齐物，醺醺合太和。","dynasty":"宋代","title":"题陈生学达观堂二首"}
{"author":"刘克庄","content":"江上归来两鬓丝，倒囊惟剩草堂赀。云山有态争呈献，天海无边入指麾。怪石远从商舶至，名花多自别州移。寄声独乐先生说，世事而今尚可为。","dynasty":"宋代","title":"寄题李尚书秀野堂一首"}
{"author":"刘克庄","content":"古书时务了无关，却悔胸中万卷蟠。尚可追陪鸥鸟社，安能生死蠹鱼间。毁言自叹今销骨，戆草谁怜昔犯颜。圣主恩深臣命薄，黄冠结裹季真还。","dynasty":"宋代","title":"居厚弟示和诗复课十首"}
{"author":"刘克庄","content":"自辞莫府径归耕，同舍分携阙寄声。帐下飞书空有草，军中上缘独无名。山深仆不闻时事，塞近君应得虏情。闻道汉东堪卧治，讯来依旧说招兵。","dynasty":"宋代","title":"寄汉阳守王中甫"}
{"author":"刘克庄","content":"雪冒禹碑石，云埋泌草堂。早知抱遗恨，悔不挟乾粮。","dynasty":"宋代","title":"题江贯道山水十绝其六"}
{"author":"刘克庄","content":"门前客已去矣，屋里人安在哉。寒雀张罗可得，春燕衔泥不来。","dynasty":"宋代","title":"春夜温故六言二十首"}
{"author":"刘克庄","content":"位逼将求说，书来欲铸颜。柰何化鹤去，不见珥貂还。","dynasty":"宋代","title":"闻东轩讣其二"}
{"author":"刘克庄","content":"活得如彭老，忧愁八百春。频为哭殇叟，屡作悼亡人。","dynasty":"宋代","title":"杂咏一百首·彭祖"}
{"author":"刘克庄","content":"妪貌何妨至辅臣，猴形亦有上麒麟。伏波眉目空如画，不是云台剑佩人。","dynasty":"宋代","title":"赠马相士二首"}
{"author":"刘克庄","content":"炎绍诸贤虑未精，今追遗恨尚难平。区区王谢营南渡，草草江徐议北征。往日中丞甘结好，暮年都督始知兵。可怜白发宗留守，力请銮舆幸旧京。","dynasty":"宋代","title":"题击年录"}
{"author":"刘克庄","content":"日日铜瓶插数枝，瓶空颇讶折来稀。出城忽见樱桃熟，始信无花可买归。","dynasty":"宋代","title":"出城二绝"}
{"author":"刘克庄","content":"仙不离人世，何须远觅仙。桃花最深处，更著小渔船。","dynasty":"宋代","title":"二月初七日寿溪十绝"}
{"author":"刘克庄","content":"陶子经丘又寻壑，庞公上塚亦携家。可怜春事今年早，落尽桃花落杏花。","dynasty":"宋代","title":"首春九日寿溪三绝"}
{"author":"刘克庄","content":"青蛟蜕骨万条长，玉架盘云护晓窗。外面看来些子叶，中间著得许多香。一枝缟色分明好，百卉含羞不敢芳。飞杀衔花双海燕，被渠勾引一春忙。","dynasty":"宋代","title":"酴醾"}
{"author":"刘克庄","content":"蛮府参军鬓发苍，自调欸乃答渔郎。从今诗律应超脱，新吸潇湘入肺肠。","dynasty":"宋代","title":"湖南江西道中十首"}
{"author":"刘克庄","content":"家寄桐城身在蒲，袖中又有峤南书。茅山极目茶亭远，知向何州度岁除。","dynasty":"宋代","title":"赠张南金二绝"}
{"author":"刘克庄","content":"不须更问旁人，劝君自拂青铜照。幅巾短褐，有些野逸，有些村拗。两度呼来，也曾批敕，也曾还诏。笑先生此手，今堪何用，苔矶上、堪垂钓。白雪新腔高妙。把侬家、调疏称道。六韬未试，抑诗未作，如何归老。玉带金貂，星儿快活，天来烦恼。待自笺年甲，缴还官职，换山翁号。","dynasty":"宋代","title":"水龙吟·不须更问旁人"}
{"author":"刘克庄","content":"天风浩动，扫残暑、推上一轮圆魄。爱举眉山公旧话，与客泛舟赤壁。一自奎星，去朝帝所，叹洞箫声息。空馀二赋，至今凄动金石。长记诗境平生，诗豪酒圣，亦自仙中谪。畴昔停桡追欢处，忍听邻人吹笛。董相林荒，贺公湖在，俯仰成陈迹。两翁已矣，年年孤负今夕。","dynasty":"宋代","title":"念奴娇·天风浩动"}
{"author":"刘克庄","content":"千层坠为一毫差，还了鱼须脱革华。数尺了无怀内锦，三斤空有话头麻。早曾谒帝吟薰殿，晚欲逃儒入墨家。自笑老人心尚骏，故吾不换换新花。","dynasty":"宋代","title":"奉酬吴洪二公三和之什"}
{"author":"刘克庄","content":"华宗文□□□□，□□梅花似有缘。君复清风一身止，寒翁□□□□□。□尘只解污渠辈，色笔今知落尔边。□□□□□□□，□将老丑斗春妍。","dynasty":"宋代","title":"□□□"}
{"author":"刘克庄","content":"京携刽子丹谁颈，怒发私书族几家。天下那贵黄背子，人间岂有白桃花。","dynasty":"宋代","title":"读本朝事有感十首"}
{"author":"刘克庄","content":"昔在军中日募兵，万夫鱼贯列行营。悬金都市招徕广，立的辕门去取精。二石开弓犹恨少，双重补铠尚嫌轻。伍符今属他人手，历历空能记姓名。","dynasty":"宋代","title":"闻城中募后有感二首"}
{"author":"刘克庄","content":"萧察数步闻臭，荀令三日犹香。老子年来鼻塞，不分鲍肆麝房。","dynasty":"宋代","title":"老病六言十首呈竹溪其六"}
{"author":"刘克庄","content":"病怯春寒添絮衣，神情全减少年时。仅堪田舍陪乡饮，难向湖亭看水嬉。清旦羲和升日毂，回风王母带云旗。管箫声散人归晚，独有萤穿马季帷。","dynasty":"宋代","title":"次韵三首"}
{"author":"刘克庄","content":"暴骸独柳冤谁雪，藁葬青山过者悲。甘露殿中空诵赋，沉香亭畔更无诗。","dynasty":"宋代","title":"记牡丹事二首"}
{"author":"刘克庄","content":"冯唐白首尚含香，卫武谆谆肯惰荒。万一享年如二老，犹堪烂醉十重阳。","dynasty":"宋代","title":"戊辰重阳绝句"}
{"author":"刘克庄","content":"病鹤曾栖禁苑枝，瞥然惊坠羽褵褷。包弹靡靡萧萧制，指摘深深款款诗。表圣暇时先卜圹，牧之他日自为碑。独惭师说多遗忘，老抱残编嘱付谁。","dynasty":"宋代","title":"溪庵十首"}
{"author":"刘克庄","content":"田舍诸雏各雅驯，男儿盍有艺资身。古来医卜多名世，莫学文章点涴人。","dynasty":"宋代","title":"田舍即事十首"}
{"author":"刘克庄","content":"嫌杀双轮，驾行客、之燕适粤。也不喜、船儿无赖，载他江浙。荡子不归鸳被冷，昭君远嫁毡车发。叹子规、闲管昔人愁，啼成血。渭城柳，争攀折。关山月，空圆缺。有琵琶改语，锦书难说。若要人生长美满，除非世上无离别。算古今、此恨似连环，何时绝。","dynasty":"宋代","title":"满江红"}
{"author":"刘克庄","content":"乱离无醉者，有则以为祥。惭愧生平世，人人在酔乡。","dynasty":"宋代","title":"神君歌十首"}
{"author":"刘克庄","content":"去岁衡寒赴辟时，感君骑马远追随。一春不得梅花信，万里空题薤露诗。小简佩壶邀士友，大铛煮粥活流移。平生二事尤堪记，应有名公与撰碑。","dynasty":"宋代","title":"哭林晋之判官"}
{"author":"刘克庄","content":"私怨有公论者，反噬非人情哉。颖叔发修阴事，资深叹轼奇才。","dynasty":"宋代","title":"春夜温故六言二十首"}
{"author":"刘克庄","content":"通国无人敢挟书，峄山碑自篆虫鱼。至今览者赏奇古，先汉文章已不如。","dynasty":"宋代","title":"读秦纪七绝"}
{"author":"刘克庄","content":"饯送多逢掖，俱怀倒屣恩。浮图无合颖，冤狱有平反。辇路催华毂，山城漫彩门。病翁不下榻，判袂一销魂。","dynasty":"宋代","title":"送赵和录与启"}
{"author":"刘克庄","content":"造物将如此老何，悬车以后稿犹多。晋刘伶醉戏为颂，楚接舆狂偶作歌。","dynasty":"宋代","title":"杂咏七言十首"}
{"author":"刘克庄","content":"天既劳我佚我，侯偶得之失之。安用尔铜鱼使，且伴吾竹马嬉。","dynasty":"宋代","title":"六言五首为仓部弟寿"}
{"author":"刘克庄","content":"君豪自合相推逊，吾老犹堪共切磋。有许奇奇并怪怪，直将少少胜多多。风人所作葩而正，治世之音乐以和。他日薰弦要赓载，勿为处士五噫歌。","dynasty":"宋代","title":"题林文之诗卷二首"}
{"author":"刘克庄","content":"故人握节守齐安，闻说边头事愈难。赤手募丁修险隘，白头擐甲御风寒。半腰城甫包围毕，一把兵皆点摘残。收得去年书在架，忆君灯下展来看。","dynasty":"宋代","title":"寄何立可提刑"}
{"author":"刘克庄","content":"匹雏欲拔佞山难，还敕区区慕守宫。捋虎自怜馀勇在，狎鸥似责昔盟寒。新麻断腕毋容草，堕甑回头不更看。老子平生差耐事，肯于得丧置悲懽。","dynasty":"宋代","title":"和钟子鸿二首"}
{"author":"刘克庄","content":"雪平腰各立师边，半夜输君得密传。伴后村翁成二老，比绛县人多一年。","dynasty":"宋代","title":"又三首"}
{"author":"刘克庄","content":"籍中歌舞昔驰声，惟悴犹存态与情。爱说旧官当日宠，偏呼狎客小时名。薄鬟易脱梳难就，半被常空睡不成。却羡邻姬门户热，隔楼张烛到天明。","dynasty":"宋代","title":"老妓一首"}
{"author":"刘克庄","content":"裙是千叶榴染，鬓似折枝杏簪。空问天孙乞巧，其奈君王爱憨。","dynasty":"宋代","title":"冬夜读几案间杂书得六言二十首"}
{"author":"刘克庄","content":"汗血名驹白玉鞭，本初父子喜华鲜。只今无复狂游侣，自卸驴鞍古店前。","dynasty":"宋代","title":"同郑君瑞出濑溪即事十首"}
{"author":"刘克庄","content":"肉身无羽翼，那有许神通。会得泠然意，人人可御风。","dynasty":"宋代","title":"杂咏一百首其六十四列子"}
{"author":"刘克庄","content":"金甲雕戈，记当日、辕门初立。磨盾鼻、一挥千纸，龙蛇犹湿。铁马晓嘶营壁冷，楼船夜渡风涛急。有谁怜、猿臂故将军，无功级。平戎策，从军什。零落尽，慵收拾。把茶经香传，时时温习。生怕客谈榆塞事，且教儿诵花间集。叹臣之壮也不如人，今何及。","dynasty":"宋代","tags":"军旅，抒怀，壮志未酬","title":"满江红·夜雨凉甚忽动从戎之兴"}
{"author":"刘克庄","content":"遵新天子法永阜，为先皇帝服通丧。初元年素幄视草，千万世青史有光。","dynasty":"宋代","title":"乙丑元日口号十首"}
{"author":"刘克庄","content":"估客系征缆，渔家收钓筒。何妨千嶂黑，犹作半江红。","dynasty":"宋代","title":"咏潇湘八景各一首渔村夕照"}
{"author":"刘克庄","content":"舒黯淹留守相间，平津千载有惭颜。惜渠不见端平相，召了西山召鹤山。","dynasty":"宋代","title":"郑丞相生日口号十首"}
{"author":"刘克庄","content":"众已咍㘆犹待月，身堪扶策便寻春。漏名牛党赞皇党，尚有蒙人苦县人。","dynasty":"宋代","title":"寝室二绝其一"}
{"author":"刘克庄","content":"浪迹人间状似颠，草书壁上笔如椽。吾评二士皆奇怪，未是真仙亦鬼仙。","dynasty":"宋代","title":"罗湖八首"}
{"author":"刘克庄","content":"公似长松特秀冬，青蒿安敢与松同。高于岱顶谁曾览，远若河源未易穷。历块岂无追电骏，步虚疑有架天虹。吾诗直犹砖抛耳，载宝而归所得丰。","dynasty":"宋代","title":"仓使和诗出奇不穷再次韵四首其四"}
{"author":"刘克庄","content":"乍看华扁费寻思，徐叩微言极坦夷。无可奈何安命者，吾非恶此欲逃之。万羊赋禄渠前定，二鸟蒙恩彼一时。总被委斋参透了，不求符竹止求祠。","dynasty":"宋代","title":"题赵别驾委斋"}
{"author":"刘克庄","content":"淅淅吹庭树，铮铮溅瓦沟。乍除秦酷吏，重见晋清流。山有月行脚，溪无风打头。不知楚台客，何以说悲秋。","dynasty":"宋代","title":"风雨凉甚一首"}
{"author":"刘克庄","content":"希夷一睡一月，惜哉肘后不传。拥破衣裘待旦，听残更点如年。","dynasty":"宋代","title":"杂兴六言十首"}
{"author":"刘克庄","content":"无尽空诸有，孤立何须同参。道人不置产业，寄孟家废庵。","dynasty":"宋代","title":"赠无庵于道人六言一首"}
{"author":"刘克庄","content":"曾峨豸角立朝端，贵近闻名胆尚寒。古冢狐狸何足问，法筵龙象各傍观。青霄直上云梯易，白首能坚铁壁难。想见洛阳为纸贵，争传献可袖中弹。","dynasty":"宋代","title":"送洪侍御二首"}
{"author":"刘克庄","content":"谤东家丘如狗，誉太史儋犹龙。卿可自用卿法，吾未始出吾宗。","dynasty":"宋代","title":"六言吾首赠李相士景春"}
{"author":"刘克庄","content":"高比伏生辕固，热瞒贾谊朱忠。我自号病居士，君无戏盲老翁。","dynasty":"宋代","title":"赠谢子杰校勘六言三首"}
{"author":"刘克庄","content":"药品用昆虫，遂亏全活功。至今仙未得，只在蜀山中。","dynasty":"宋代","title":"杂咏一百首·孙思邈"}
{"author":"刘克庄","content":"了无杰句似平庵，谩有高年企渭南。铁汉堂堂才望八，铜人嘿嘿久缄三。曾传鸿宝枕中诀，厌听狙丘稷下谈。画史貌予殊不似，清臞安得耳如聃。","dynasty":"宋代","title":"用厚后弟强甫韵"}
{"author":"刘克庄","content":"并游英俊，从头数、富贵消磨谁纪。道眼看来，叹人生如寄，家如旅邸。教婢羹藜，课奴种韭，聊诳残牙齿。草堂绵蕝，百年栖托于此。岁晚笔秃无花，探怀中残锦，剪裁馀几。腰脚顽麻，赐他灵寿杖，也难扶起。离绝交游，变更名姓，日暮空山里。老儋复出，不知谁氏之子。","dynasty":"宋代","title":"念奴娇其十三二和"}
{"author":"刘克庄","content":"误朝者谁欤，肘后挟管商。簿录网已密，筦搉弓遂张。竞贡包茅入，谁知刈葵伤。饶歌庆胡灭，蒙冲弛江防。向非一大治，吴楚成战场。老儒夕九起，蹙蹙瞻四方。有鹃啼云安，无龙卧南阳。男儿重横行，讵肯坐箦床。昔人含两齿，时来犹鹰扬。残骸久饰巾，清泪空沾裳。","dynasty":"宋代","title":"杂兴"}
{"author":"刘克庄","content":"策免身常佚，登庸貌转癯。富公忘杖起，迂叟要人扶。","dynasty":"宋代","title":"杂兴十首"}
{"author":"刘克庄","content":"壶范班班在里闾，始知列女传非虚。室无遗桂空花妄，溪有新茔宰树疏。弟忆雪中联汝句，兄行雷岸寄家书。自怜戴白龙钟叟，犹向原头驾素车。","dynasty":"宋代","title":"哀仲妹"}
{"author":"刘克庄","content":"尚食停珍膳，清斋祷竹宫。方当歌云汉，未可和薰风。","dynasty":"宋代","title":"夏旱五首"}
{"author":"刘克庄","content":"性偶安林薮，元非慕独清。米从仁祖乞，粟是伯夷耕。废井通邻汲，深墙隔市声。却因虚澹极，亦自觉身轻。","dynasty":"宋代","title":"闲居即事"}
{"author":"刘克庄","content":"年是日，寓海丰县驿作。去岁越王台上饮，席间二客如龙。凭高吊古壮怀同。马嘶千嶂暮，乐奏半天中。今岁三家村市里，故人各自西东。菊花时节酒樽空。可怜双雪鬓，禁得几秋风。","dynasty":"宋代","title":"临江仙"}
{"author":"刘克庄","content":"儒林巨擘竹溪公，来憩棠阴访老农。刘子前身汉中垒，李侯今代柳南宫。约灵澈共游林下，爱涅槃常坐塔中。莫把两贤侪一叟。弹冠不与挂冠同。","dynasty":"宋代","title":"与林中书李礼部同宿囊山三首"}
{"author":"刘克庄","content":"但见两眉颦，何曾一馔珍。节如僧更苦，家比郡尤贫。琴鹤均为赘，莼鲈颇切身。荡山有来雁，莫惜寄声频。","dynasty":"宋代","title":"送项使君季约二首"}
{"author":"刘克庄","content":"昔事先皇帝，弱羽参高翰。对扬乏鲠论，狂疏犯龙颜。台简凛霜凝，圣度如天宽。赦于碓磨中，驱之原隰间。乘传者四人，记忆独赐环。重来寖通显，三黜因封还。岁晚复见收，奏技列从官。所忠来谕旨，闻卿十年闲。所著凡几书，颇欲见一斑。臣既美芹献，上亦停箸观。曾未逾信宿，王言冠篇端。孔笔褒贬严，舜歌赓载难。华颠际休明，幻躯迫尫残。倦直承明庐，求出函谷关。彩缬藉金罍，玉柄缀宝纨。上有二十字，妙画翔龙鸾。及帝将遗弓，许臣遂挂冠。古人报一饭，飚驭无路攀。送不涉胥涛，葬不殉桥山。长吟黄鸟诗，血泪空汍澜。","dynasty":"宋代","title":"杂兴"}
{"author":"刘克庄","content":"国老辞机密，阉儿叩绪馀。殷勤传一诀，莫遣上观书。","dynasty":"宋代","title":"杂咏一百首·仇士良"}
{"author":"刘克庄","content":"义理无穷尽，虽丘或未知。老聃与项橐，圣岂有常师。","dynasty":"宋代","title":"杂咏一百首其八十一项橐"}
{"author":"刘克庄","content":"阁中芸冷，观中桃谢，谁问贞元朝士。吾宗一句好书绅，但记取、毋污青史。不交平勃，不游田窦，也不朋他牛李。平章此去似何人，似洛社、戴花舞底。","dynasty":"宋代","title":"鹊桥仙·阁中芸冷"}
{"author":"刘克庄","content":"出通明殿，入耆英社，谁似侍郎洪福。掌中元自有三珠，更检校、诸孙夜读。管他莱相，管他鹤相，留我本来面目。希夷一枕未曾醒，笑人世，几回翻局。","dynasty":"宋代","title":"鹊桥仙·出通明殿"}
{"author":"刘克庄","content":"我如龚胜，君如龚舍，拂袖同归乡里。共骑竹马有谁存，总唤入、耆英社里。苍华尚黑，黄婆方旺，争问翁年今几。一门两个老人星，直看见、孙儿生子。","dynasty":"宋代","title":"鹊桥仙·我如龚胜"}
{"author":"刘克庄","content":"蒲鞭渐弛，缿筒渐少，安用知他帘外。从今也莫察渊鱼，做到不忍欺田地。四民香火，五营笳吹，来献一杯寿水。大家赞祝太夫人，长伴取、鲁侯燕喜。","dynasty":"宋代","title":"鹊桥仙·蒲鞭渐弛"}
{"author":"刘克庄","content":"申白苛留。绮园浪出，老不知羞。输与先生，一枝鹤膝，一领羊裘。便教赐履营丘。争似把、渔竿到头。冷落磻溪，张皇牧野，著甚来由。","dynasty":"宋代","title":"柳梢青·申白苛留"}
{"author":"刘克庄","content":"开阁广延贤，负扆勤求旧。应念南宫老舍人，闲袖丝纶手。两制必当仁，五福无过寿。且喜新年不要□，天要开元祐。","dynasty":"宋代","title":"卜算子·开阁广延贤"}
{"author":"刘克庄","content":"已怪社愆期，尚喜巢如故。过了清明未肯来，莫被春寒误。常傍画檐飞，忽委空梁去。忘却王家与谢家，别有衔泥处。","dynasty":"宋代","title":"卜算子·已怪社愆期"}
{"author":"刘克庄","content":"老圃献花来，异域移根至。相对炎官火伞中，便有清凉意。淡薄古梳妆，娴雅仙标致。欲起涪翁再品花，压了山矾弟。","dynasty":"宋代","title":"卜算子·老圃献花来"}
{"author":"刘克庄","content":"老不计生朝，惭愧阿连书尺。雪鬓霜髭不管，管眼腰黄赤。待将心事自笺天，莫费子公力。乞赐先生处士，换一张黄敕。","dynasty":"宋代","title":"好事近·老不计生朝"}
{"author":"刘克庄","content":"奏酲薄。梦中球马豪如昨。豪如昨。月明横笛，晓寒吹角。古来成败难描摸。而今却悔当时错。当时错。铁衣犹在，不堪重著。","dynasty":"宋代","title":"忆秦娥·春酲薄"}
{"author":"刘克庄","content":"妆束姑随世，风流亦动人。等闲拥髻语，千载尚如新。","dynasty":"宋代","title":"杂咏一百首其九十六樊通德"}
{"author":"刘克庄","content":"晚觉方家总寓言，儋书只说谷神存。不烦姹女来丹灶，忽有婴儿出囟门。","dynasty":"宋代","title":"鹤会三首"}
{"author":"刘克庄","content":"畏死仕新室，轻生谢季伦。细评投阁者，大愧坠楼人。","dynasty":"宋代","title":"绿珠"}
{"author":"刘克庄","content":"周章鹤碧朝服，咫尺猩红御袍。风号先帝陵木，霜著孤臣鬓毛。","dynasty":"宋代","title":"题同班小录其二"}
{"author":"刘克庄","content":"梦事回头堕渺茫，松间梅畔放清狂。直须添竹成三友，不必栽槐待二郎。老爱家山安畏垒，早知世路险瞿唐。人间腥腐如何向，莫怪灵均葺药房。","dynasty":"宋代","title":"和季弟韵二十首"}
{"author":"刘克庄","content":"几度书来说乞身，果然跳出软红尘。推黄粱枕了无梦，对紫薇花他有人。杜老诗犹怀主相，瞿昙法贵等冤亲。竹君樗叟俱强健，天遣相从寂寞滨。","dynasty":"宋代","title":"问讯竹溪二首"}
{"author":"刘克庄","content":"导吏仓忙乞调兵，未应机动遣鸥惊。传闻老子单车至，惭愧偷儿让路行。","dynasty":"宋代","title":"循梅路口四首"}
{"author":"刘克庄","content":"博士才名贺白流，讵应蚤计到菟裘。宫中未索清平调，海上聊为汗漫游。隐几饱看山变态，开轩惟对竹清修。买邻有志嗟无力，肯与羊昙共睹不。","dynasty":"宋代","title":"寄题赵广文南墅"}
{"author":"刘克庄","content":"满腹诗书，馀事到、穰苴兵法。新受了、乌公书币，著鞭垂发。黄纸红旗喧道路，黑风青草空巢穴。向幼安、宣子顶头行，方奇特。溪峒事，听侬说。龚遂外，无长策。便献俘非勇，纳降非怯。帐下健儿休尽锐，草间赤子俱求活。到崆峒、快寄凯歌来，宽离别。","dynasty":"宋代","title":"满江红其四送宋惠父入江西幕"}
{"author":"刘克庄","content":"词客纷纷载后车，谁能远寄病相如。双旌已拜湖南牧，尺素犹题岭外书。诗句骑驴游蜀后，情怀赋鵩吊湘馀。似闻阖郡春风暖，便拟移家占籍居。","dynasty":"宋代","title":"武冈叶使君寄诗次韵二首"}
{"author":"刘克庄","content":"敕尾词头老不任，偶逢寸暇惜如金。进赓圣制董弦曲，退伴君联石鼎吟。晓漏闻钟犹共话，雪泥蹑屐每相寻。而今不辨人颜色，坐久琅琅认语音。","dynasty":"宋代","title":"喜大渊至二首"}
{"author":"刘克庄","content":"蚤从南浦晚南塘，二老联翩返帝旁。天上废云谁属和，斗间紫气久无光。已埋玉树难扶起，所宝银钩永袭藏。老去悲懽排遣尽，犹于师友未能忘。","dynasty":"宋代","title":"怀旧"}
{"author":"刘克庄","content":"白公诗酒人，惜也未闻道。乍可无除书，不可坏丹灶。","dynasty":"宋代","title":"石竺山二十咏"}
{"author":"刘克庄","content":"雾扫山如泼黛浓，一开口笑古难逢。斩新种柳辋川水，火急移莲玉井峰。甚爱名花当辇致，远求佳果莫函封。人生惟有田园乐，未可轻将仕易农。","dynasty":"宋代","title":"五和"}
{"author":"刘克庄","content":"诏岁银袍盛，头场玉鉴明。妃灵如有助，娥老尚多情。","dynasty":"宋代","title":"中秋大风雨五绝"}
{"author":"刘克庄","content":"坐井成小眼孔，面壁得大医王。净洗三生热恼，不烦一服清凉。","dynasty":"宋代","title":"后九首"}
{"author":"刘克庄","content":"力绵恩重老难任，箧有龙绡橐有金。犹记席前曾见问，安知泽畔自行吟。吾闻正始声初吐，子有元和脚可寻。今大宗师惟阁老，蝉嘶未必不知音。","dynasty":"宋代","title":"竹溪和予喜大渊至二诗复叠前韵"}
{"author":"刘克庄","content":"街鼓鼕鼕霜月寒，冶游夹道拥如山。衡门谢客孤吟过，铃阁忧民一念关。变赤地馀成佛国，望红云处隔仙寰。华灯收了霏微雨，最好耘田更钓湾。","dynasty":"宋代","title":"和乡侯灯夕六首其五"}
{"author":"刘克庄","content":"江南丝帛贵，塞北雪霜浓。莫恨铁衣冷，全装可御冬。","dynasty":"宋代","title":"征妇词十首"}
{"author":"刘克庄","content":"苏卫灭胡同拜爵，裴韩平蔡亦联镳。只今光范门前客，太半河阳幕下寮。","dynasty":"宋代","title":"端嘉杂诗二十首"}
{"author":"刘克庄","content":"狗监知才子，雌堂惜上宾。归船载画重，清俸买书贫。已作扶犁叟，难留拄笏人。洛英如见问，为说卧漳滨。","dynasty":"宋代","title":"送林知录"}
{"author":"刘克庄","content":"貂珰窃大柄，韦布献孤忠。榜出惟风汉，无名在选中。","dynasty":"宋代","title":"杂咏一百首·刘蕡"}
{"author":"刘克庄","content":"老蚌剖胎枯矣，雄鸡断尾弃之。刎颈交谁救汝，犁舌狱无出时。","dynasty":"宋代","title":"村居即事六言十首其四"}
{"author":"刘克庄","content":"汲汲怀人梦，皇皇救世功。有心哉鲁叟，所见者周公。政绩简编在，精神寤寐通。宛如尚为左，忘却已迁东。凤去经纶远，麟来笔削终。空令千载下，跪奠两楹中。","dynasty":"宋代","title":"竹溪直院盛称起予草堂诗之善暇日览之多有可"}
{"author":"刘克庄","content":"满身秋月满襟风，敢叹栖迟一壑中。除目解令丹灶坏，诏书能使草堂空。岂无高士招难出，曾有先贤隐不终。说与同袍二三子，下山未可太匆匆。","dynasty":"宋代","title":"示同志"}
{"author":"刘克庄","content":"家事如今亦尽传，此冠未挂待何年。忍抛老汉□□畔，去傍渠侬水镜边。逆旅我能几时客，自家□□□人怜。归鸿数寄平安字，莫遣衰翁望眼穿。","dynasty":"宋代","title":"送山甫铨试二首并寄强甫"}
{"author":"刘克庄","content":"小鬟解事高烧烛。群花围绕摴蒲局。道是五陵儿。风骚满肚皮。玉鞭鞭玉马。戏走章台下。笑杀灞桥翁。骑驴风雪中。","dynasty":"宋代","title":"菩萨蛮（戏林推）"}
{"author":"刘克庄","content":"默默守柴荆，人间事颇更。病方知养性，贫始欲谋生。尚有狂奴态，元无老婢声。迩来尘虑尽，勿怪小诗清。","dynasty":"宋代","title":"贫病"}
{"author":"刘克庄","content":"自昔名高世，皆由艺入神。未应除扁鹊，世上便无人。","dynasty":"宋代","title":"杂咏一百首·李醯"}
{"author":"刘克庄","content":"生世谁令抱百忧，点黄不肯上眉头。江边风雨飘蓬箬，爱惜扁舟一夜愁。","dynasty":"宋代","title":"惜舟"}
{"author":"刘克庄","content":"疏屡循墙诏屡催，绣衣安得更徘徊。直从象窟埋轮去，曾向龙墀折槛来。度岭尊尧心未已，登台叫舜首频回。遥知行橐无南物，驿使归时且寄梅。","dynasty":"宋代","title":"送广东宪"}
{"author":"刘克庄","content":"冰轮万里。云卷天如洗。先向海山生大士。却诞卯金之子。冰盆荔子堪尝。胆瓶茉莉尤香。震旦人人炎热，补陀夜夜清凉。","dynasty":"宋代","title":"清平乐（居厚弟生日）"}
{"author":"刘克庄","content":"旧说闽人夺节稀，先生独抱岁寒姿。老年绛帐聊开讲，当日乌台要勘诗。东合不游缘有气，草堂未架为无赀。轻烟小雪孤山路，折賸梅花寄一枝。","dynasty":"宋代","title":"别敖器之"}
{"author":"刘克庄","content":"井灶萧条岁又残，呼童扫地具杯盘。村舂堪笑生涯俭，家祭方知拜起难。衲坏蒙头寒自若，烛烧见跋夜将阑。卧闻傩鼓咚过，不与诸孙作伴看。","dynasty":"宋代","title":"乙卯岁除"}
{"author":"刘克庄","content":"山川殊壮丽，井邑亦繁雄。独有羊城庙，萧然瓦砾中。","dynasty":"宋代","title":"羊城使者庙"}
{"author":"刘克庄","content":"来南百虑拙，所得惟幽寻。矧余玉雪友，共此丘壑心。江亭俯虚旷，穴室穷邃深。是时薄雨收，白霭笼青岑。弃筇追野步，却扇开风襟。炎方岂必好，差远鼙鼓音。且愿海道清，莫问神州沉。徘徊惜景短，留滞畏老侵。昨游感莺哢，今至闻蝉吟。常恐官事絷，佳日妨登临。譬如逃学儿，汲汲贪寸阴。何因释胶扰，把臂偕入林。","dynasty":"宋代","title":"五月二十七日游诸洞"}
{"author":"刘克庄","content":"玉守清无一点尘，泠泠笙鹤下青旻。大期爵德尊三者，上界神仙第一人。经画中原皆向化，燮调四序总如春。自怜九帙须眉老，笼鸽难陪祝寿宾。","dynasty":"宋代","title":"客堂生日"}
{"author":"刘克庄","content":"奉使年三十，声名满四夷。奇哉何物媪，生此丈夫儿。墓竟同孙窆，家犹有妇持。向来称寿地，忍听鼓箫悲。","dynasty":"宋代","title":"挽林夫人"}
{"author":"刘克庄","content":"池远疏浇溉，墙低劣蔽遮。初无虎守杏，况有蝶穿花。薄采难纫佩，深培待茁芽。嗟余愧迂叟，招汝兴仍赊。","dynasty":"宋代","title":"漳兰为丁窃货其半纪实四首"}
{"author":"刘克庄","content":"周郎後，直数到清真。君莫是前身。八音相应谐韶乐，一声未了落梁尘。笑而今，轻郢客，重巴人。只少个、绿珠横玉笛。更少个、雪儿弹锦瑟。欺贺晏，压黄秦。可怜樵唱并菱曲，不逢御手与龙巾。且醉眠，篷底月，瓮间春。","dynasty":"宋代","title":"最高楼·周郎後"}
{"author":"刘克庄","content":"往前曾爱铭文嘱，老病安知拟议差。柏下人埋将宿草，管城子秃已无花。自惭吾匪三长史，谁误君寻五作家。今代李邕领袖手，往来碑版不须嗟。","dynasty":"宋代","title":"答杨浩"}
{"author":"刘克庄","content":"潘郎鬓岂春能绿，东野肩非雪亦寒。世外那无仙可学，人间惟有老难瞒。","dynasty":"宋代","title":"绝句三首"}
{"author":"刘克庄","content":"贫儿篱下看花窠，曾见千株玉雪麽。画得诗禅三昧少，诗如无住一联多。过时结实心犹苦，从古调羹味在和。我坐耸肩穷到老，君肩欲耸又如何。","dynasty":"宋代","title":"诸人颇有和余百梅诗者各赋一首"}
{"author":"刘克庄","content":"七里深林集暮鸦，插空金碧被林遮。华堂何止容千衲，菜地犹堪置万家。虎去有灵知伏弩，僧来叙旧约分茶。世人要识峰头冷，六月重绵坐结跏。","dynasty":"宋代","title":"雪峰寺"}
{"author":"刘克庄","content":"门巷萧然人迹少，华裾客子袖文过。织千机锦非常巧，熏一铢香已觉多。持赠白云情厚矣，暗投明月愧如何。桃花水暖鲈堪鱠，恨不相携买短蓑。","dynasty":"宋代","title":"题庐陵罗生诗卷"}
{"author":"刘克庄","content":"若非大气魄，只是小机锋。老子一声喝，学人三日聋。","dynasty":"宋代","title":"杂咏一百首其七十六马祖"}
{"author":"刘克庄","content":"老子而今两鬓霜，未应痴绝泥禨祥。不能木末搴朝露，未免篱边嗅晚香。便合折来书卷畔，讵宜簪向宝钗傍。漫山千树方芽甲，肯信人间有早芳。","dynasty":"宋代","title":"自和二首"}
{"author":"刘克庄","content":"文若忠于操，嘉宝谄事温。晦翁叹难嗣，坡老惜无孙。","dynasty":"宋代","title":"叙伦五言二十首"}
{"author":"刘克庄","content":"秋输急急了园廛，生怕租瘢照水边。有客耸肩对摩诘，无人拥髻伴伶玄。俗中安得游仙枕，世上原须使鬼钱。却笑赞皇归不得，崖州城北望平泉。","dynasty":"宋代","title":"和季弟韵二十首"}
{"author":"刘克庄","content":"父老香花夹路催，朱幡那忍更徘徊。弓张至此尤宜弛，珠去安知不复回。海上有艘堪致粟，洛中无篚胜生财。泉人毕竟修何福，消得西山两度来。","dynasty":"宋代","title":"送真西山再镇温陵"}
{"author":"刘克庄","content":"两轮屋角走如棱，争奈樗翁老病何。富贵时来年少去，神仙者少死人多。形羸全赖儿扶掖，诗退犹须友切磋。莫嗟狂吟无律吕，古人不废饭牛歌。","dynasty":"宋代","title":"狂吟"}
{"author":"刘克庄","content":"眼有紫棱安用，眉无黄色何妨。自断非封侯相，尚堪作牧牛郎。","dynasty":"宋代","title":"六言五首赠李相士景春其五"}
{"author":"刘克庄","content":"新剃阇梨顶尚青，满村看说法华经。安知世有弥天释，万衲如云座下听。","dynasty":"宋代","title":"村居书事四首"}
{"author":"刘克庄","content":"除夕阴寒怕卷帘，雨声断续下疏檐。壁穿自和乾泥补，窗损教寻废纸粘。只有青灯相守定，纵无白发亦生添。更残自算明年事，不就君平卦肆占。","dynasty":"宋代","title":"除夕"}
{"author":"刘克庄","content":"箫鼓修雩祭，风雷起古湫。虽无豢龙氏，尚有斩蛟侯。","dynasty":"宋代","title":"喜雨五首"}
{"author":"刘克庄","content":"昨者邳徐表奏通，圣朝除吏遍山东。新来调卒防秋浦，又与山东报不同。","dynasty":"宋代","title":"赠防江卒六首其三"}
{"author":"刘克庄","content":"已怪社愆期，尚喜巢如故。过了清明未肯来，莫被春寒误。常傍画檐飞，忽委空梁去。忘却王家与谢家，别有衔泥处。","dynasty":"宋代","title":"卜算子·已怪社愆期"}
{"author":"刘克庄","content":"觜利锋鋩毒，形微胆智粗。延缘司谏领，游戏相君须。","dynasty":"宋代","title":"梅月为蚤虱所苦各赋二绝·虱"}
{"author":"刘克庄","content":"韩范止如此，公乎事又艰。不陪冶城庙，合殉定军山。玺出千官贺，弓藏一老闲。雕戈提十万，犹记凯歌还。","dynasty":"宋代","title":"挽李尚书二首"}
{"author":"刘克庄","content":"溪水拍浮满，野花红白多。老夫被牵率，信步出鸡窠。","dynasty":"宋代","title":"景定初元即事十首"}
{"author":"刘克庄","content":"文公左目晚羞明，犹抱遗经细考评。今汝畏书如畏虎，天公折罚使偏盲。","dynasty":"宋代","title":"杂咏七言十首"}
{"author":"刘克庄","content":"轻薄如蝉翼，择兮风未休。烦劳汝威重，镇压彼轻浮。","dynasty":"宋代","title":"戏效屏山书斋十咏"}
{"author":"刘克庄","content":"记取元城语，南州热异常。别无卫生诀，止酒是丹方。","dynasty":"宋代","title":"送明甫初筮十首其八"}
{"author":"刘克庄","content":"图{羁马换月}卧薪尝胆，为农拾穗行歌。短衾敛首形矣，高官如跋疐何。","dynasty":"宋代","title":"春夜温故六言二十首"}
{"author":"刘克庄","content":"拔起真三秀，分飞祇二难。怕趋丞相热，宁忍后山寒。梅老徒书局，徂徕不谏官。如何令国弈，白首局傍观。","dynasty":"宋代","title":"挽汤仲能二首其一"}
{"author":"刘克庄","content":"太息臣无罪，胡为伏剑鋩。悲哉四十万，宁不诉苍苍。","dynasty":"宋代","title":"杂咏一百首·白起"}
{"author":"刘克庄","content":"精卫衔石填海，醯鸡以甕为天。拊石凤翔千仞，□□龙沕九渊。","dynasty":"宋代","title":"纵笔六言七首"}
{"author":"刘克庄","content":"千炬金栀映玉蕖，台城昨梦又年馀。断无弦索鸣华屋，惟见炊烟起草庐。儿报瓶空因止酒，婢言油尽暂停书。蓬窗亦有精勤士，何必然藜向石渠。","dynasty":"宋代","title":"灯夕"}
{"author":"刘克庄","content":"出入息顷冷暖，翻覆手间雨云。斩颐从教万段，卖颁不直分文。","dynasty":"宋代","title":"春夜温故六言二十首其八"}
{"author":"刘克庄","content":"七十未升舍，目深双鬓残。病中依佛寺，死处近严滩。俗薄挥金少，家贫返骨难。遗言令火葬，闻者鼻皆酸。","dynasty":"宋代","title":"哭吴杞"}
{"author":"刘克庄","content":"久客长安市，人情薄似云。宁为绝交论，不著送穷文。白发长千丈，黄金尽百斤。故山春事动，深恐废耕耘。","dynasty":"宋代","title":"久客"}
{"author":"刘克庄","content":"昔冠南宫淡墨书，当年万卷各名糊。至今处子尚绰约，应笑老婆曾抹涂。咏庆云图如着色，和薰风句肯从谀。行三十里余方悟，敢与杨修较智愚。","dynasty":"宋代","title":"借韵跋林肃翁省题诗"}
{"author":"刘克庄","content":"仲秋鸠僝迄穷冬，钜丽依稀似蔡公。濡足几年通国病，肯心一片有谁同。人言此庆钟双凤，天落其成见两虹。不是坡仙捐宝带，此桥安得往来通。","dynasty":"宋代","title":"次韵竹溪中书重脩县桥二首其二"}
{"author":"刘克庄","content":"老蚌剖胎枯矣，雄鸡断尾弃之。刎颈交谁救汝，犁舌狱无出时。","dynasty":"宋代","title":"村居即事六言十首其四"}
{"author":"刘克庄","content":"暂抛穑事竞芳晨，在野稀疏总在闉。俚俗欢言宜上庙，贤侯初意欲新民。今无麟笔非观社，古有豚蹄可祝神。身是鲁中儒服者，闲搔白发看游人。","dynasty":"宋代","title":"又三首其三"}
{"author":"刘克庄","content":"读书十行目俱下，上树百回心尚孩。君看大年与永叔，当日皆从童子来。","dynasty":"宋代","title":"杂咏七言十首"}
{"author":"刘克庄","content":"昔有二人贫，耕田与负薪。朱妻恚求去，却妇敬如宾。","dynasty":"宋代","title":"杂咏一百首·冀缺妻"}
{"author":"刘克庄","content":"溪墅山房委折通，每分半榻听松风。篘成昔喜同浮白，荔熟今悲自擘红。宰上碑何惭有道，城中人少识庞公。单鸡久酒新丘远，迢递扶衰别殡宫。","dynasty":"宋代","title":"挽陈岩方隐君二首"}
{"author":"刘克庄","content":"低局从头错。解危机、除非唤取，国棋来著。不信胡儿能胆大，南岸安他阵脚。谈笑里、乌巢空幕。西起岷峨东海岱，有捷旗、露布无宵柝。莘渭后，到秋壑。淮田犁遍吴田获。问台家、山河宇宙，是谁擎托。自觉怀中残锦尽，采色彰施技薄。视柳雅、韩碑瞠若。稽首鲁公黄发颂，世何人、堪继奚斯作。楚狂语，莫删却。","dynasty":"宋代","title":"贺新郎（傅相生日壬戌）"}
{"author":"刘克庄","content":"物贵皆由楮币轻，近闻五岭亦通行。旧时白苇黄茅里，有犬鸡声布有声。","dynasty":"宋代","title":"又绝句二首"}
{"author":"刘克庄","content":"此为何处所，满目是琼瑰。圣人被褐怀，呆汉空手回。","dynasty":"宋代","title":"石竺山二十咏"}
{"author":"刘克庄","content":"忆昔都城值岁除，高楼张烛戏呼卢。久依净社参尊宿，难向新丰认酒徒。天子未知工草赋，邻人或倩写桃符。夜寒别有穷生活，点勘离骚拥地炉。","dynasty":"宋代","title":"除夕"}
{"author":"刘克庄","content":"乡近尤谙俗，山深莫掩名。士皆夸尉好，民亦诵官清。入幙交游少，依僧去住轻。它年汉廷上，定不愧黄生。","dynasty":"宋代","title":"答仙游黄尉岩孙"}
{"author":"刘克庄","content":"甥馆恩通内，妃茔诏卜邻。来应自仙佛，去尚恋君亲。望送龙绡湿，封崇鹤表新。不能秉彤管，羞愧作词臣。","dynasty":"宋代","title":"皇女周汉国端孝公主挽诗二首其二"}
{"author":"刘克庄","content":"旸谷扶桑指顾间，冯夷得得报平安。为言博望乘槎至，莫作师襄击磬看。","dynasty":"宋代","title":"扶胥三首"}
{"author":"刘克庄","content":"甫登鳌顶浩然归，岂是区区较粟薇。纵使吠声杂尧桀，可无直笔辨聃非。雷音首占第一义，黛色终当四十围。想见朝阳鸣未已，在岐山下莫高飞。","dynasty":"宋代","title":"次韵君节秘书三首"}
{"author":"刘克庄","content":"卯君来处，与眉州仙子，依稀同日。一自前朝龚蔡後，颇觉壶山岑寂。谁料端平，继居遗补，复有斯人出。幅巾林下，姓名玉座长忆。须信谄语尤甘，忠言最苦，橄榄何如蜜。诸老萧疏星欲晓，留取南都铁壁。洛社自佳，镜湖虽好，莫问君王乞。年年岁岁，大家同做真率。","dynasty":"宋代","title":"念奴娇·卯君来处"}
{"author":"刘克庄","content":"闻说秋防急，安危寄阃臣。无心致羔雁，有分上麒麟。毡帽环吾境，纶巾赖此人。晋朝陶庾辈，岂必靠江神。","dynasty":"宋代","title":"送叶制参"}
{"author":"刘克庄","content":"玉阶接武侍凝旒，岁晚同寻洛社游。骑竹小儿迎辄去，戴花老监挽难留。班春行李那容缓，亭午前茅盍少休。造物殷勤爱公处，傍无妙丽护衣篝。","dynasty":"宋代","title":"送林元质侍郎赴宣城二首"}
{"author":"刘克庄","content":"初疑邻女施未染，又似宫嫔剪彩成。白白红红千万朵，不如雪外一枝横。","dynasty":"宋代","title":"莺粟"}
{"author":"刘克庄","content":"曾与瑶姬约。恍相逢、翠裳摇曳，珠韝联络。风露青冥非人世，揽结玉龙骖鹤。爱万朵、千条纤弱。祷祝花神怜惜取，问开时、晴雨须斟酌。枝上雪，莫消却。恼人匹似中狂药。凭危栏、烛光交映，乐声遥作。身上春衫香薰透，看到参横月落。算茉莉、犹低一著。坐有缑山王郎子，倚玉箫、度曲难为酢。君不饮，铸成错。","dynasty":"宋代","title":"贺新郎·曾与瑶姬约"}
{"author":"刘克庄","content":"旷怀未许众人窥，细行犹堪百世师。广厦千间无地起，灵台一片有天知。","dynasty":"宋代","title":"郑丞相生日口号十首"}
{"author":"刘克庄","content":"禅榻惟梅亲纸帐，村沽以草塞甆瓶。老癃颇怪牛头赤，儿女争看柳眼青。","dynasty":"宋代","title":"立春七首"}
{"author":"刘克庄","content":"添尽绵衣体未和，小窗奈此苦寒何。极知上竺仙人喜，不道长安贫士多。穷巷都无晨噪鹊，边城应有夜惊鹅。君才堪续梁台赋，早晚楼船济汴河。","dynasty":"宋代","title":"和高九万雪诗"}
{"author":"刘克庄","content":"新敞朱甍映碧岑，高门谁识庆源深。畴郊已解传家学，石礼皆堪直禁林。七叶文章真有种，二郎官职本无心。庭前玉树成阴未，着手栽培昉自今。","dynasty":"宋代","title":"次王实之家塾韵"}
{"author":"刘克庄","content":"谁把灵丹，点化了、荒园瓦砾。奇特处、恰当秋杪，不争春色。因甚素娥脂粉艳，怪他白帝车旗赤。叹暮年、无句比红儿，芳心息。狂飙起，行云急。开与谢，俱堪惜。唤妓行按酒，客来操瑟。扑鼻微香薰世界，解颜一笑迷人国。怕匆匆、归去广寒宫，难踪迹。","dynasty":"宋代","title":"满江红"}
{"author":"刘克庄","content":"汉重貂珰鼎轴轻，力扶弱势赖公卿。劾侯常侍如张□，讼石中书有更生。伺夜九头犹作祟，过时百舌未收声。虞廷可是无仪凤，底事相看噤不鸣。","dynasty":"宋代","title":"书事十首其十"}
{"author":"刘克庄","content":"家世相传逢掖衣，如今结果亦随时。二三子遂舍瑟作，七十翁方扶杖嬉。野老忧晴妨宝穑，社人怕雨湿灵旗。遥知铃阁无歌管，一点青灯照董帷。","dynasty":"宋代","title":"即事三首"}
{"author":"刘克庄","content":"上水船须寸寸挨，摩挲空腹愧非才。热瞒舍下痴儿女，道是先生视草来。","dynasty":"宋代","title":"二月二十日再锁宿四绝"}
{"author":"刘克庄","content":"朱公徒弟丘公婿，标致虽高气宇和。心向奏篇尤暴白，发因时事欲苍皤。讣传淮甸边情惜，路出萧山巷祭多。最长郎君师友盛，我知墓碣有人磨。","dynasty":"宋代","title":"挽黄岩赵郎中二首"}
{"author":"刘克庄","content":"思邈方书去失，休文老病来攻。新年筋力太龙钟。腰似铁猫儿重。雅拜怎生搢笏，徐行也要扶筇。田翁邀饮不能从。难伴诸公上雍。","dynasty":"宋代","title":"西江月·思邈方书去失"}
{"author":"刘克庄","content":"辜负东风约。忆曾将、淮南草木，笔端笼络。后土祠中明月夜，忽有瑶姬跨鹤。迥不比、水仙低弱。天上人间惟一本，倒千钟、琼露花前酌。追往事，怎忘却。移根应费仙家药。漫回头、关山信断，堡城笳作。问讯而今平安否，莫遗玉箫惊落。但画卷、依稀描著。白发愧无渡江曲，与吾家、子敬相酬酢。新旧恨，两交错。","dynasty":"宋代","title":"贺新郎·辜负东风约"}
{"author":"刘克庄","content":"风汉闲中做，彼岸神舟渡。万里晴空无片云，月照南溪路。割断冤情苦，默默明玄趣。一任傍人笑我贫，肚里非常富。","dynasty":"宋代","title":"卜算子·风汉闲中做"}
{"author":"刘克庄","content":"晚雨冷冷子夜风，杜鹃啼月小墙东。江南词客惜春老，清晓披衣拾坠红。","dynasty":"宋代","title":"春暮"}
{"author":"刘克庄","content":"一亩青苔半落英，蜂忙蝶懒互卿卿。燕泥干后儿初落，鱼尾轻时子遍成。闲拂午窗惊野马，梦游天竺听华鲸。舍南有柳纤纤在，不奈双蝉占取鸣。","dynasty":"宋代","title":"春暮"}
{"author":"刘克庄","content":"上到青林杪，凭栏尽桂州。千峰环野立，一水抱城流。沙际分鱼艇，烟中见寺楼。不知垂去客，更得几回游。","dynasty":"宋代","title":"簪带亭"}
{"author":"刘克庄","content":"十口同离仳，今成独雁飞。饥锄荒寺菜，贫着陷蕃衣。甲第歌钟沸，沙场探骑稀。老身闽地死，不见翠銮归。","dynasty":"宋代","title":"北来人"}
{"author":"刘克庄","content":"诗人安得有青衫，今岁和戎百万缣。从此西湖休插柳，剩栽桑树养吴蚕。","dynasty":"宋代","title":"戊辰即事"}
{"author":"刘克庄","content":"万夫喧喧不停杵，杵声丁丁惊后土。遍村开田起窑灶，望青斫木作楼橹。天寒日短工役急，白棒诃责如风雨。汉家丞相方忧边，筑城功高除美官。旧时广野无城处，而今烽火列屯戌。君不见高城齾齾如鱼鳞，城中萧疏空无人。","dynasty":"宋代","title":"筑城行"}
{"author":"刘克庄","content":"十月边头风色恶，官军身上衣裘薄。押衣敕使来不来，夜长甲冷睡难着。长安城中多热官，朱门日高未启关。重重帏箔施屏山，中酒不知屏外寒。","dynasty":"宋代","title":"苦寒行"}
{"author":"刘克庄","content":"还笏何须待拖绅，世间无价是元身。为梁父咏常存汉，累太玄经坐美新。朝露饶他夸夺子，晓星有几典刑人。由来老干禁霜雪，不问东皇探借春。","dynasty":"宋代","title":"洪秘监徐常丞有诗贺余休致次韵四首"}
{"author":"刘克庄","content":"矍铄翁徒誇被甲，玄真子自爱衣蓑。昏花安得金篦刮，荒落犹将铁砚磨。雄思湛深空自好，郊鸣寒苦几时和。木鱼差异炎凉者，不鄙柴门夜夜过。","dynasty":"宋代","title":"竹溪评余近诗发药甚多次韵其三"}
{"author":"刘克庄","content":"买得荒郊五亩馀，旋营花木置琴书。柳能樊圃犹须种，兰纵当门亦不锄。无力改墙姑覆草，多方存井要浇蔬。区区才志聊如此，谁谓先生广且疏。","dynasty":"宋代","title":"即事四首"}
{"author":"刘克庄","content":"初见微于□，徐惊巧入神。忽然缠作茧，信矣出如纶。桑绕罗敷舍，机鸣孟母邻。明当晒新□，霁月镕□□。","dynasty":"宋代","title":"又和南塘十首其六蚕"}
{"author":"刘克庄","content":"力疾搜肠草制，忍痛撚髭改诗。铁灯檠我同好，金莲炬彼一时。","dynasty":"宋代","title":"后九首"}
{"author":"刘克庄","content":"不但烹三庶，东宫亦屡危。元来玉环子，别有锦绷儿。","dynasty":"宋代","title":"唐二妃像"}
{"author":"刘克庄","content":"井以瓶罂竭，溪堪揭厉行。蟹泉一摘子，辛苦上山迎。","dynasty":"宋代","title":"夏旱五首"}
{"author":"刘克庄","content":"妪貌何妨至辅臣，猴形亦有上麒麟。伏波眉目空如画，不是云台剑佩人。","dynasty":"宋代","title":"赠马相士二首"}
{"author":"刘克庄","content":"家谱推贤裔，乡评号吉人。佩银成短梦，冠玉漫长身。朱轸鸾胶断，青林鹤表新。空令柱下史，反惜幕中宾。","dynasty":"宋代","title":"挽方惠倅"}
{"author":"刘克庄","content":"巫祝讙言岁事祥，丛祠十里鼓箫忙。衣冠优孟名孙□，□□□□□□□。□□阏氏成妒妇，幻教穆满作□□。□□□□□□□，何必区区笑郭郎。","dynasty":"宋代","title":"闻祥应庙优戏甚盛二首"}
{"author":"刘克庄","content":"群书烟海眩弥茫，一念毫厘判圣狂。煽宠艳诗多狎客，漏名直笔几牙郎。同时待诏馀枚叟，何处山人似李唐。老矣自筹身世事，不将卦气问京房。","dynasty":"宋代","title":"和季弟韵二十首"}
{"author":"刘克庄","content":"经旬积潦慵扶杖，拂晓新晴喜晒簑。掣电光阴难把玩，浮云富贵易消磨。蜗牛庐只依通德，虫蠹书犹在善和。除是鬳翁名父子，别无好事者经过。","dynasty":"宋代","title":"竹溪评余近诗发药甚多次韵"}
{"author":"刘克庄","content":"梁松帝婿拜堂下，伏波将军坐受之。汝虽自诧樊川侄，吾未尝闻蔡克儿。","dynasty":"宋代","title":"杂兴四首"}
{"author":"刘克庄","content":"不肯一钱分，贤哉父诲言。奈何伯喈女，有愧卓王孙。","dynasty":"宋代","title":"广列女四首"}
