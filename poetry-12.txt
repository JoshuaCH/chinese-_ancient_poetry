{"author":"鲍照","content":"高山绝云霓。深谷断无光。昼夜沦雾雨。冬夏结寒霜。淖坂既马领。碛路又羊肠。畏涂疑旅人。忌辙覆行箱。升岑望原陆。四眺极川梁。游子思故居。离客迟新乡。新知有客慰。追故游子伤。","dynasty":"南北朝","title":"登翻车岘诗"}
{"author":"鲍照","content":"访世失隐沦。从山异灵士。明发振云冠。升峤远栖趾。高岑隔半天。长崖断千里。氛雾承星辰。潭壑洞江汜。崭绝类虎牙。巑岏象熊耳。埋冰或百年。韬树必千祀。鸡鸣清涧中。猨啸白云里。瑶波逐穴开。霞石触峯起。回亘非一形。参差悉相似。倾听凤管宾。缅望钓龙子。松桂盈膝前。如何秽城市。","dynasty":"南北朝","title":"登庐山诗"}
{"author":"鲍照","content":"土牛既送寒。奠陵方浃驰。振风摇地局。封雪满空枝。江渠合为陆。天野浩无涯。饮泉冻马骨。斵冰伤役疲。昆明岂不惨。黍谷宁可吹。","dynasty":"南北朝","title":"发长松遇雪诗"}
{"author":"鲍照","content":"双剑将别离。先在匣中鸣。烟雨交将夕。从此遂分形。雌沈吴江里。雄飞入楚城。吴江深无底。楚阙有崇扃。一为天地别。岂直限幽明。神物终不隔。千游傥还幷。","dynasty":"南北朝","title":"赠故人马子乔诗"}
{"author":"鲍照","content":"鲁客事楚王。怀金袭丹素。既荷主人恩。又蒙令尹顾。日晏罢朝归。舆马塞衢路。宗党生光辉。宾仆远倾慕。富贵人所欲。道得亦何惧。南国有儒生。迷方独沦误。伐木清江湄。设罝守毚兔。","dynasty":"南北朝","title":"拟古诗"}
{"author":"鲍照","content":"家世宅关辅。胜带宦王城。备闻十帝事。委曲两都情。倦见物兴衰。骤覩俗屯平。翩翻若回掌。恍惚似朝荣。穷途悔短计。晚志重长生。从师入远岳。结友事仙灵。五图发金记。九钥隐丹经。风餐委松宿。云卧恣天行。冠霞登彩阁。解玉饮椒庭。蹔游越万里。少别数千龄。凤台无还驾。箫管有遗声。何时与汝曹。啄腐共吞腥。","dynasty":"南北朝","title":"代升天行"}
{"author":"鲍照","content":"昔与君别时，蚕妾初献丝。何言年月驶，寒衣已捣治。绦绣多废乱，篇帛久尘缁。离心壮为剧，飞念如悬旗。石席我不爽，德音君勿欺。","dynasty":"南北朝","title":"绍古辞七首其二"}
{"author":"鲍照","content":"漏分不能卧。酌酒乱繁忧。惠气凭夜清。素景缘隟流。鸣鹤时一闻。千里绝无俦。伫立为谁久。寂寞空自愁。","dynasty":"南北朝","title":"拟阮公夜中不能寐诗"}
{"author":"鲍照","content":"凭楹玩夜月，迥眺出谷云。还山路已远，往海不有群。徘徊清淮汭，顾慕广江濆。物情乖喜歇，守操古难闻。三越丰少姿，容态倾动君。","dynasty":"南北朝","title":"绍古辞七首其五"}
{"author":"鲍照","content":"河畔草未黄。胡雁已矫翼。秋蛩挟户吟。寒妇成夜织。去岁征人还。流传旧相识。闻君上陇时。东望久叹息。宿昔改衣带。旦暮异容色。念此忧如何。夜长忧向多。明镜尘匣中。宝瑟生网罗。","dynasty":"南北朝","title":"拟古诗"}
{"author":"鲍照","content":"结佩徒分明。抱梁辄乖忤。华落知不终。空愁坐相误。","dynasty":"南北朝","title":"幽兰"}
{"author":"鲍照","content":"木落江渡寒。鴈还风送秋。临流断商弦。瞰川悲棹讴。适郢无东辕。还夏有西浮。三崖隐丹磴。九派引沧流。泪竹感湘别。弄珠怀汉游。岂伊药饵泰。得夺旅人忧。","dynasty":"南北朝","title":"登黄鹤矶诗"}
{"author":"鲍照","content":"朱唇动。素腕举。洛阳少童邯郸女。古称渌水今白纻。催弦急管为君舞。穷秋九月荷叶黄。北风驱雁天雨霜。夜长酒多乐未央。","dynasty":"南北朝","title":"代白纻曲"}
{"author":"鲍照","content":"四坐且莫諠。听我堂上歌。昔仕京洛时。高门临长河。出入重宫里。结友曹与何。车马相驰逐。宾朋好容华。阳春孟春月。朝光散流霞。轻步逐芳风。言笑弄丹葩。晖晖朱颜酡。纷纷织女梭。满堂皆美人。目成对湘娥。虽谢侍君闲。明妆带绮罗。筝笛更弹吹。高唱好相和。万曲不关心。一曲动情多。欲知情厚薄。更听此声过。","dynasty":"南北朝","title":"代堂上歌行"}
{"author":"鲍照","content":"荒涂趣山楹。云崖隐灵室。冈涧纷萦抱。林障沓重密。昏昏磴路深。活活梁水疾。幽隅秉昼烛。地牖窥朝日。怪石似龙章。瑕璧丽锦质。洞庭安可穷。漏井终不溢。沈空绝景声。崩危坐惊栗。神化岂有方。妙象竟无述。至哉炼玉人。处此长自毕。","dynasty":"南北朝","title":"从庾中郎游园山石室诗"}
{"author":"鲍照","content":"白珪诚自白。不如雪光妍。工随物动气。能逐势方圆。无妨玉颜媚。不夺素缯鲜。投心障苦节。隐迹避荣年。兰焚石既断。何用恃芳坚。","dynasty":"南北朝","title":"咏白雪诗"}
{"author":"鲍照","content":"羁客离婴时，飘飖无定所。昔秋寓江介，兹春客河浒。往戢于役身，愿言永怀楚。泠泠鲦疏潭，邕邕雁循渚。飂戾长风振，摇曳高帆举。惊波无留连，舟人不踌伫。","dynasty":"南北朝","title":"代棹歌行"}
{"author":"鲍照","content":"少年远京阳。遥遥万里行。陋巷绝人径。茅屋摧山冈。不覩车马迹。但见麋鹿场。长松何落落。丘陇无复行。边地无高木。萧萧多白杨。盛年日月尽。一去万恨长。悠悠世中人。争此锥刀忙。不忆贫贱时。富贵辄相忘。纷纷徒满目。何关慨予伤。不如一亩中。高会挹清浆。遇乐便作乐。莫使候朝光。","dynasty":"南北朝","title":"代边居行"}
{"author":"鲍照","content":"衔泪出郭门。抚剑无人逵。沙风暗塞起。离心眷乡畿。夜分就孤枕。梦想暂言归。孀妇当户叹。缫丝复鸣机。慊款论久别。相将还绮闱。历历檐下凉。胧胧帐里辉。刈兰争芬芳。采菊竞葳蕤。开奁夺香苏。探袖解缨徽。寐中长路近。觉后大江违。惊起空叹息。恍惚神魂飞。白水漫浩浩。高山壮巍巍。波澜异往复。风霜改荣衰。此土非吾土。慷慨当告谁。","dynasty":"南北朝","title":"梦归乡诗"}
{"author":"鲍照","content":"踯躅城上羊，攀隅食玄草。俱共日月辉，昏明独何早。夕风飘野箨，飞尘被长道。亲爱难重陈，怀忧坐空老。","dynasty":"南北朝","title":"赠故人马子乔诗六首其一"}
{"author":"鲍照","content":"悬装乱水区，薄旅次山楹。千岩盛阻积，万壑势回萦。巃嵷高昔貌，纷乱袭前名。洞涧窥地脉，耸树隐天经。松磴上迷密，云窦下纵横。阴冰实夏结，炎树信冬荣。嘈囋晨鹍思，叫啸夜猿清。深崖伏化迹，穹岫閟长灵。乘此乐山性，重以远游情。方跻羽人途，永与烟雾并。","dynasty":"南北朝","title":"登庐山诗二首其一"}
{"author":"鲍照","content":"欲宦乏王事。结主远恩私。为身不为名。散书徒满帷。连冰上冬月。披雪拾园葵。圣灵烛区外。小臣良见遗。","dynasty":"南北朝","title":"学刘公干体诗"}
{"author":"鲍照","content":"鸡鸣关吏起。伐鼓早通晨。严车临逈陌。延瞰历城闉。蔓草缘高隅。修杨夹广津。迅风首旦发。平路塞飞尘。扰扰游宦子。营营市井人。怀金近从利。抚剑远辞亲。争先万里涂。各事百年身。开芳及稚节。含彩吝惊春。尊贤永照灼。孤贱长隐沦。容华坐销歇。端为谁苦辛。","dynasty":"南北朝","title":"行药至城东桥诗"}
{"author":"鲍照","content":"忆昔少年时。驰逐好名晨。结友多贵门。出入富儿邻。绮罗艳华风。车马自扬尘。歌唱青齐女。弹筝燕赵人。好酒多芳气。肴味厌时新。今日每想念。此事邈无因。寄语后生子。作乐当及春。","dynasty":"南北朝","title":"代少年时至衰老行"}
{"author":"鲍照","content":"土昉閟中经。水芝鞱内策。宝饵缓童年。命药驻衰历。矧蓄终古情。重拾烟雾迹。羊角栖断云。榼口流隘石。铜溪昼森沉。乳窦夜涓滴。既类风门磴。复像天井壁。蹀蹀寒叶离。灇灇秋水积。松色随野深。月露依草白。空守江海思。岂愧梁郑谷。得仁古无怨。顺道今何惜。","dynasty":"南北朝","title":"过铜山掘黄精诗"}
{"author":"鲍照","content":"朱唇动。素腕举。洛阳少童邯郸女。古称渌水今白纻。催弦急管为君舞。穷秋九月荷叶黄。北风驱雁天雨霜。夜长酒多乐未央。","dynasty":"南北朝","title":"代白纻曲二首其一"}
{"author":"鲍照","content":"白日照前窗，玲珑绮罗中。美人掩轻扇，含思歌春风。","dynasty":"南北朝","title":"中兴歌十首其四"}
{"author":"鲍照","content":"高柯危且竦。锋石横复仄。复涧隐松声。重崖伏云色。冰开寒方壮。风动鸟倾翼。斯志逢凋严。孤游值曛逼。兼涂无憩鞍。半菽不遑食。君子树令名。细人効命力。不见长河水。清浊俱不息。","dynasty":"南北朝","title":"行京口至竹里诗"}
{"author":"鲍照","content":"陈国郑东门，古今共所知。长袖暂徘徊，驷马停路歧。","dynasty":"南北朝","title":"幽兰五首其五"}
{"author":"鲍照","content":"鲁客事楚王，怀金袭丹素。既荷主人恩，又蒙令尹顾。日晏罢朝归，舆马塞衢路。宗党生光辉，宾仆远倾慕。富贵人所欲，道得亦何惧。南国有儒生，迷方独沦误。伐木清江湄，设罝守毚兔。","dynasty":"南北朝","title":"拟古诗八首其一"}
{"author":"鲍照","content":"胡风吹朔雪，千里度龙山。集君瑶台上，飞舞两楹前。兹晨自为美，当避艳阳天。艳阳桃李节，皎洁不成妍。","dynasty":"南北朝","title":"学刘公干体诗五首其三"}
{"author":"鲍照","content":"繁霜飞玉闼。爱景丽皇州。清跸戒驰路。羽盖伫宣游。神居既崇盛。嵓崄信环周。礼俗陶德声。昌会溢民讴。惭无胜化质。谬从云雨浮。","dynasty":"南北朝","title":"侍宴覆舟山诗"}
{"author":"鲍照","content":"箫史爱长年。嬴女{郄[去]阝}童颜。火粒愿排弃。霞雾好登攀。龙飞逸天路。凤起出秦关。身去长不返。箫声时往还。","dynasty":"南北朝","title":"箫史曲"}
{"author":"鲍照","content":"白日正中时。天下共明光。北园有细草。当昼正含霜。乖荣顿如此。何用独芬芳。抽琴为尔歌。弦断不成章。","dynasty":"南北朝","title":"学刘公干体诗"}
{"author":"鲍照","content":"小序见卖玉器者。或人欲买。疑其是珉。不肯成市。聊作此诗。以戏买者。泾渭不可杂。珉玉当早分。子实旧楚客。蒙俗谬前闻。安知理孚采。岂识质明温。我方历上国。从洛入函辕。扬光十贵室。驰誉四豪门。奇声振朝邑。高价服乡村。宁能与尔曹。瑜瑕稍辨论。","dynasty":"南北朝","title":"卖玉器者诗"}
{"author":"鲍照","content":"双剑将别离。先在匣中鸣。烟雨交将夕。从此遂分形。雌沈吴江里。雄飞入楚城。吴江深无底。楚阙有崇扃。一为天地别。岂直限幽明。神物终不隔。千游傥还幷。","dynasty":"南北朝","title":"赠故人马子乔诗"}
{"author":"鲍照","content":"桂宫柏寝拟天居。朱爵文窓韬绮疏。象床瑶席镇犀渠。雕屏匼匝组帷舒。秦筝赵瑟挟笙竽。垂珰散佩盈玉除。停觞不御欲谁须。","dynasty":"南北朝","title":"代白纻舞歌词"}
{"author":"鲍照","content":"头如刀。尾如钩。中央横广。四角六抽。右面负两刃。左边双属牛。","dynasty":"南北朝","title":"字谜"}
{"author":"鲍照","content":"三星参差露沾湿。弦悲管清月将入。寒光萧条候虫急。荆王流叹楚妃泣。红颜难长时易戢。凝华结藻久延立。非君之故岂安集。","dynasty":"南北朝","title":"代白纻舞歌词四首其三"}
{"author":"鲍照","content":"忆昔少年时。驰逐好名晨。结友多贵门。出入富儿邻。绮罗艳华风。车马自扬尘。歌唱青齐女。弹筝燕赵人。好酒多芳气。肴味厌时新。今日每想念。此事邈无因。寄语后生子。作乐当及春。","dynasty":"南北朝","title":"代少年时至衰老行"}
{"author":"鲍照","content":"建旗出炖煌。西讨属国羗。除去徒与骑。战车罗万箱。满山又填谷。投鞍合营墙。平原亘千里。旗鼓转相望。定舍后未休。候骑敕前装。执戈无暂顿。弯弧不解张。破灭西零国。生虏郅支王。危乱悉平荡。万里置关梁。成军入玉门。士女献壶浆。收功在一时。历世荷余光。开壤袭朱绂。左右佩金章。闭帷草太玄。兹事殆愚狂。","dynasty":"南北朝","title":"建除诗"}
{"author":"鲍照","content":"白圭诚自白，不如雪光妍。工随物动气，能逐势方圆。无妨玉颜媚，不夺素缯鲜。投心障苦节，隐迹避荣年。兰焚石既断，何用恃芳坚。","dynasty":"南北朝","title":"咏白雪诗"}
{"author":"鲍照","content":"结佩徒分明。抱梁辄乖忤。华落知不终。空愁坐相误。","dynasty":"南北朝","title":"幽兰"}
{"author":"鲍照","content":"二形一体，四支八头。四八一八，飞泉仰流。","dynasty":"南北朝","title":"字谜三首其一"}
{"author":"鲍照","content":"久宦迷远川。川广每多惧。薄止闾边亭。关历险程路。霮{雨/对}冥寓岫。蒙昧江上雾。时凉籁争吹。流洊浪奔趣。恻焉增愁起。搔首东南顾。茫然荒野中。举目皆凛素。回风扬江泌。寒□栖动树。太息终晨漏。企我归飙遇。","dynasty":"南北朝","title":"还都道中诗"}
{"author":"鲍照","content":"三五容色满，四五妙华歇。已输春日欢，分随秋光没。","dynasty":"南北朝","title":"中兴歌十首其五"}
{"author":"鲍照","content":"繁霜飞玉闼。爱景丽皇州。清跸戒驰路。羽盖伫宣游。神居既崇盛。嵓崄信环周。礼俗陶德声。昌会溢民讴。惭无胜化质。谬从云雨浮。","dynasty":"南北朝","title":"侍宴覆舟山诗"}
{"author":"鲍照","content":"客行有苦乐。但问客何行。扳龙不待翼。附骥绝尘冥。梁珪分楚牧。羽鹢指全荆。云舻掩江汜。千里被连旌。戾戾旦风遒。嘈嘈晨鼓鸣。收缆辞帝郊。扬棹发皇京。狐兔怀窟志。犬马恋主情。抚襟同太息。相顾俱涕零。奉役涂未启。思归思已盈。","dynasty":"南北朝","title":"从临海王上荆初发新渚诗"}
{"author":"鲍照","content":"暖岁节物早。万萌迎春达。春风夜{女便}娟。春雾朝晻霭。软兰叶可采。柔桑条易捋。怨咽对风景。闷瞀守闺闼。天传愁民命。含生但契阔。忧来无行伍。历乱如覃葛。","dynasty":"南北朝","title":"绍古辞"}
{"author":"鲍照","content":"中兴太平运。化清四海乐。祥景照玉台。紫烟游凤阁。","dynasty":"南北朝","title":"中兴歌"}
{"author":"鲍照","content":"绝节无缓响。伤鴈有哀音。非同年岁意。谁共别离心。伊昔谬通涂。冠屣预人林。浮江望南岳。登潮窥海阴。孰谓游居浅。慕美久相深。萋萋春草秀。嘤嘤喜候禽。长物尽明茂。尊盛独幽沉。之子安所适。我方栖旧岑。坠欢岂更接。明爱邈难寻。","dynasty":"南北朝","title":"和傅大农与僚故别诗"}
{"author":"鲍照","content":"竚立出门衢。遥望转蓬飞。蓬去旧根在。连翩逝不归。念我舍乡俗。亲好久乖违。慷慨怀长想。惆怅恋音徽。人生随事变。迁化焉可祈。百年难必果。千虑易盈亏。","dynasty":"南北朝","title":"代邽街行"}
{"author":"鲍照","content":"思今怀近忆。望古怀远识。望古复怀今。长怀无终极。","dynasty":"南北朝","title":"采菱歌"}
{"author":"鲍照","content":"四坐且莫諠。听我堂上歌。昔仕京洛时。高门临长河。出入重宫里。结友曹与何。车马相驰逐。宾朋好容华。阳春孟春月。朝光散流霞。轻步逐芳风。言笑弄丹葩。晖晖朱颜酡。纷纷织女梭。满堂皆美人。目成对湘娥。虽谢侍君闲。明妆带绮罗。筝笛更弹吹。高唱好相和。万曲不关心。一曲动情多。欲知情厚薄。更听此声过。","dynasty":"南北朝","title":"代堂上歌行"}
{"author":"鲍照","content":"橘生湘水侧。菲陋人莫传。逢君金华宴。得在玉几前。三川穷名利。京洛富妖妍。恩荣难久恃。隆宠易衰偏。观席妾凄怆。覩翰君泫然。徒抱忠孝志。犹为葑菲迁。","dynasty":"南北朝","title":"绍古辞"}
{"author":"鲍照","content":"双鹤俱起时。徘徊沧海间。长弄若天汉。轻躯似云悬。幽客时结侣。提携游三山。青缴凌瑶台。丹罗笼紫烟。海上悲风急。三山多云雾。散乱一相失。惊孤不得住。缅然日月驰。远矣绝音仪。有愿而不遂。无怨以生离。鹿鸣在深草。蝉鸣隐高枝。心自有所存。旁人那得知。","dynasty":"南北朝","title":"代别鹤操"}
{"author":"鲍照","content":"河畔草未黄，胡雁已矫翼。秋蛩挟户吟，寒妇成夜织。去岁征人还，流传旧相识。闻君上陇时，东望久叹息。宿昔改衣带，旦暮异容色。念此忧如何，夜长忧向多。明镜尘匣中，宝瑟生网罗。","dynasty":"南北朝","title":"拟古诗八首其七"}
{"author":"鲍照","content":"白日正中时，天下共明光。北园有细草，当昼正含霜。乖荣顿如此，何用独芬芳。抽琴为尔歌，弦断不成章。","dynasty":"南北朝","title":"学刘公干体诗五首其五"}
{"author":"鲍照","content":"幽并重骑射，少年好驰逐。毡带佩双鞬，象弧插雕服。兽肥春草短，飞鞚越平陆。朝游雁门上，暮还楼烦宿。石梁有余劲，惊雀无全目。汉虏方未和，边城屡翻覆。留我一白羽，将以分虎竹。","dynasty":"南北朝","title":"拟古"}
{"author":"鲍照","content":"小序见卖玉器者。或人欲买。疑其是珉。不肯成市。聊作此诗。以戏买者。泾渭不可杂。珉玉当早分。子实旧楚客。蒙俗谬前闻。安知理孚采。岂识质明温。我方历上国。从洛入函辕。扬光十贵室。驰誉四豪门。奇声振朝邑。高价服乡村。宁能与尔曹。瑜瑕稍辨论。","dynasty":"南北朝","title":"卖玉器者诗"}
{"author":"鲍照","content":"白马骍角弓。鸣鞭乘北风。要途问边急。杂虏入云中。闭壁自往夏。清野径还冬。侨装多阙绝。旅服少裁缝。埋身守汉境。沈命对胡封。薄暮塞云起。飞沙被远松。含悲望两都。楚歌登四墉。丈夫设计误。怀恨逐边戎。弃别中国爱。要冀胡马功。去来今何道。卑贱生所钟。但令塞上儿。知我独为雄。","dynasty":"南北朝","title":"代陈思王白马篇"}
{"author":"鲍照","content":"江南多暖石。杂树茂寒峯。朱华抱白云。阳条熙朔风。蚌节流绮藻。辉石乱烟虹。泄云去无极。驰波往不穷。啸歌清漏毕。徘徊朝景终。浮生会当几。欢酌每盈衷。","dynasty":"南北朝","title":"望孤石诗"}
{"author":"鲍照","content":"虑涕拥心用。夜默发思机。幽闺溢凉吹。闲庭满清晖。紫兰花已歇。青梧叶方稀。江上凄海戾。汉曲惊朔霏。发斑悟壮晚。物谢知岁微。临宵嗟独对。抚赏怨情违。踌躇空明月。惆怅徒深帷。","dynasty":"南北朝","title":"秋夕诗"}
{"author":"鲍照","content":"兰膏消耗夜转多，乱筵杂坐更弦歌。倾情逐节宁不苦，特为盛年惜容华。","dynasty":"南北朝","title":"夜听妓诗二首其二"}
{"author":"鲍照","content":"二形一体，四支八头。四八一八，飞泉仰流。","dynasty":"南北朝","title":"字谜三首其一"}
{"author":"鲍照","content":"沾霜袭冠带。驱驾越城闉。北临出塞道。南望入乡津。高墉宿寒雾。平野走秋尘。君为坐堂子。我乃负羁人。欣悲岂等志。甘苦诚异身。结涕园中草。憔悴悲此春。","dynasty":"南北朝","title":"送盛侍郎饯候亭诗"}
{"author":"鲍照","content":"土牛既送寒。奠陵方浃驰。振风摇地局。封雪满空枝。江渠合为陆。天野浩无涯。饮泉冻马骨。斵冰伤役疲。昆明岂不惨。黍谷宁可吹。","dynasty":"南北朝","title":"发长松遇雪诗"}
{"author":"鲍照","content":"眇眇蛸挂网。漠漠蚕弄丝。空惭不自信。怯与君画期。","dynasty":"南北朝","title":"幽兰"}
{"author":"鲍照","content":"君不见春鸟初至时。百草含青俱作花。寒风萧索一旦至。竟得几时保光华。日月流迈不相饶。令我愁思怨恨多。","dynasty":"南北朝","title":"拟行路难十八首其十七"}
{"author":"鲍照","content":"营社达羣阴。屯云揜积阳。河井起龙蒸。日魄敛游光。族云飞泉室。震风沉羽乡。升雰浃地维。倾润泻天潢。平洒周海岳。曲潦溢川庄。惊雷鸣桂渚。回涓流玉堂。珍木抽翠条。炎卉濯朱芳。关市欣九赋。京廪开万箱。无谢尧为君。何用知柏皇。","dynasty":"南北朝","title":"喜雨诗"}
{"author":"鲍照","content":"河畔草未黄，胡雁已矫翼。秋蛩挟户吟，寒妇成夜织。去岁征人还，流传旧相识。闻君上陇时，东望久叹息。宿昔改衣带，旦暮异容色。念此忧如何，夜长忧向多。明镜尘匣中，宝瑟生网罗。","dynasty":"南北朝","title":"拟古诗八首其七"}
{"author":"鲍照","content":"池中赤鲤庖所捐。琴高乘去腾上天。命逢福世丁溢恩。簪金藉绮升曲筵。恩厚德深委如山。洁诚洗志期暮年。乌白马角宁足言。","dynasty":"南北朝","title":"代白纻舞歌词四首其四"}
{"author":"鲍照","content":"既事转蓬远。心随鴈路绝。霜鞞旦夕惊。边笳中夜咽。","dynasty":"南北朝","title":"王昭君"}
{"author":"鲍照","content":"春风澹荡侠思多。天色净绿气妍和。桃含红萼兰紫芽。朝日灼烁发园华。卷幌结帷罗玉筵。齐讴秦吹卢女弦。千金顾笑买芳年。","dynasty":"南北朝","title":"代白纻曲二首其二"}
{"author":"鲍照","content":"二形一体。四支八头。四八一八。飞泉仰流。","dynasty":"南北朝","title":"字谜"}
{"author":"鲍照","content":"渤渚水浴凫。舂山玉抵鹊。皇汉方盛明。羣龙满阶阁。君平因世闲。得还守寂寞。闭帘注道德。开封述天爵。相如达生旨。能屯复能跃。陵令无人事。毫墨时洒落。褒气有逸伦。雅缋信炳博。如令圣纳贤。金珰易羁络。良遮神明游。岂伊覃思作。玄经不期赏。虫篆散忧乐。首路或参差。投驾均远托。身表既非我。生内任丰薄。","dynasty":"南北朝","title":"蜀四贤咏"}
{"author":"鲍照","content":"今年阳初花满林。明年冬末雪盈岑。推移代谢纷交转。我君边戍独稽沉。执袂分别已三载。迩来寂淹无分音。朝悲惨惨遂成滴。暮思遶遶最伤心。膏沐芳余久不御。蓬首乱鬖不设簪。徒飞轻埃舞空帷。粉筐黛器靡复遗。自生留世苦不幸。心中惕惕恒怀悲。","dynasty":"南北朝","title":"拟行路难"}
{"author":"鲍照","content":"春禽喈喈旦暮鸣。最伤君子忧思情。我初辞家从军侨。荣志溢气干云霄。流浪渐冉经三龄。忽有白发素髭生。今暮临水拔已尽。明日对镜复已盈。但恐羇死为鬼客。客思寄灭生空精。每怀旧乡野。念我旧人多悲声。忽见过客问何我。宁知我家在南城。答云我曾居君乡。知君游宦在此城。我行离邑已万里。今方羇役去远征。来时闻君妇。闺中孀居独宿有贞名。亦云悲朝泣闲房。又闻暮思泪沾裳。形容憔悴非昔悦。蓬鬓衰颜不复妆。见此令人有余悲。当愿君怀不暂忘。","dynasty":"南北朝","title":"拟行路难"}
{"author":"鲍照","content":"诸君莫叹贫。富贵不由人。丈夫四十强而仕。余当二十弱冠辰。莫言草木委冬雪。会应苏息遇阳春。对酒叙长篇。穷途运命委皇天。但愿樽中九酝满。莫惜床头百个钱。直得优游卒一岁。何劳辛苦事百年。","dynasty":"南北朝","title":"拟行路难"}
{"author":"鲍照","content":"淮南王。好长生。服食炼气读仙经。琉璃药椀牙作盘。金鼎玉匕合神丹。合神丹。戏紫房。紫房彩女弄明珰。鸾歌凤舞断君肠。","dynasty":"南北朝","title":"代淮南"}
{"author":"鲍照","content":"朱城九门门九开。愿逐明月入君怀。入君怀。结君佩。怨君恨君恃君爱。筑城思坚剑思利。同盛同衰莫相弃。","dynasty":"南北朝","title":"代淮南"}
{"author":"鲍照","content":"邕邕鸣鴈鸣始旦。齐行命侣入云汉。中夜相失羣离乱。留连徘徊不忍散。憔悴容仪君不知。辛苦风霜亦何为。","dynasty":"南北朝","title":"代鸣鴈行"}
{"author":"鲍照","content":"君不见河边草。冬时枯死春满道。君不见城上日。今暝没尽去。明朝复更出。今我何时当然得。一去永灭入黄泉。人生苦多欢乐少。意气敷腴在盛年。且愿得志数相就。床头恒有沽酒钱。功名竹帛非我事。存亡贵贱付皇天。","dynasty":"南北朝","title":"拟行路难"}
{"author":"鲍照","content":"剉蘖染黄丝。黄丝历乱不可治。昔我与君始相值。尔时自谓可君意。结带与我言。死生好恶不相置。今日见我颜色衰。意中索寞与先异。还君金钗瑇瑁簪。不忍见之益愁思。","dynasty":"南北朝","title":"拟行路难"}
{"author":"鲍照","content":"冬夜沉沉夜坐吟。含声未发已知心。霜入幕。风度林。朱灯灭。朱颜寻。体君歌。逐君音。不贵声。贵意深。","dynasty":"南北朝","title":"代夜坐吟"}
{"author":"鲍照","content":"君不见少壮从军去。白首流离不得还。故乡窅窅日夜隔。音尘断绝阻河关。朔风萧条白云飞。胡笳哀急边气寒。听此愁人兮奈何。登山远望得留颜。将死胡马迹。宁见妻子难。男儿生世轗轲欲何道。绵忧摧抑起长叹。","dynasty":"南北朝","title":"拟行路难"}
{"author":"鲍照","content":"昔与君别时，蚕妾初献丝。何言年月驶，寒衣已捣治。绦绣多废乱，篇帛久尘缁。离心壮为剧，飞念如悬旗。石席我不爽，德音君勿欺。","dynasty":"南北朝","title":"绍古辞七首其二"}
{"author":"鲍照","content":"穷泰已有分。寿夭复属天。既见中兴乐。莫持忧自煎。","dynasty":"南北朝","title":"中兴歌"}
{"author":"鲍照","content":"风帷闪珠带。月幌垂雾罗。魏粲缝秋裳。赵艳习春秋。","dynasty":"南北朝","title":"可爱诗"}
{"author":"鲍照","content":"泉源安首流。川末澄远波。晨光被水族。晓气歇林阿。两江皎平逈。三山郁骈罗。南帆望越峤。北榜指齐河。关扃绕天邑。襟带抱尊华。长城非壑崄。峻岨似荆芽。攒楼贯白日。摛堞隐丹霞。征夫喜观国。游子迟见家。流连入京引。踯躅望乡歌。弥前叹景促。逾近勌路多。偕萃犹如兹。弘易将谓何。","dynasty":"南北朝","title":"还都至三山望石头城诗"}
{"author":"鲍照","content":"衔泪出郭门。抚剑无人逵。沙风暗塞起。离心眷乡畿。夜分就孤枕。梦想暂言归。孀妇当户叹。缫丝复鸣机。慊款论久别。相将还绮闱。历历檐下凉。胧胧帐里辉。刈兰争芬芳。采菊竞葳蕤。开奁夺香苏。探袖解缨徽。寐中长路近。觉后大江违。惊起空叹息。恍惚神魂飞。白水漫浩浩。高山壮巍巍。波澜异往复。风霜改荣衰。此土非吾土。慷慨当告谁。","dynasty":"南北朝","title":"梦归乡诗"}
{"author":"鲍照","content":"悦怿遂还心。踊跃贪至勤。鸣鸡戒征路。暮息落日分。急流腾飞沫。回风起江濆。孤兽啼夜侣。离鸿噪霜羣。物哀心交横。声切思纷纭。叹慨诉同旅。美人无相闻。","dynasty":"南北朝","title":"还都道中诗"}
{"author":"鲍照","content":"头如刀。尾如钩。中央横广。四角六抽。右面负两刃。左边双属牛。","dynasty":"南北朝","title":"字谜三首其二"}
{"author":"鲍照","content":"门有车马客，问君何乡士。捷步往相讯，果得旧邻里。凄凄声中情，慊慊增下俚。语昔有故悲，论今无新喜。清晨相访慰，日暮不能已。欢戚竞寻叙，谈调何终止。辞端竟未究，忽唱分途始。前悲尚未弭，后戚方复起。嘶声盈我口，谈言在我耳。“手迹可传心，愿尔笃行李。”","dynasty":"南北朝","tags":"惜别，友人","title":"门有车马客行"}
{"author":"鲍照","content":"松生陇坂上。百尺下无枝。东南望河尾。西北隐昆崖。野风振山籁。朋鸟夜惊离。悲凉贯年节。葱翠恒若斯。安得草木心。不怨寒暑移。","dynasty":"南北朝","title":"赠故人马子乔诗"}
{"author":"鲍照","content":"君不见枯箨走阶庭。何时复青着故茎。君不见亡灵蒙享祀。何时倾杯竭壶罂。君当见此起忧思。宁及得与时人争。人生倐忽如绝电。华年盛德几时见。但令纵意存高尚。旨酒嘉肴相胥燕。持此从朝竟夕暮。差得亡忧消愁怖。胡为惆怅不得已。难尽此曲令君忤。","dynasty":"南北朝","title":"拟行路难"}
{"author":"鲍照","content":"君不见柏梁台。今日丘墟生草莱。君不见阿房宫。寒云泽雉栖其中。歌妓舞女今谁在。高坟垒垒满山隅。长袖纷纷徒竞世。非我昔时千金躯。随酒逐乐任意去。莫令含叹下黄垆。","dynasty":"南北朝","title":"拟行路难"}
{"author":"鲍照","content":"君不见冰上霜。表里阴且寒。虽蒙朝日照。信得几时安。民生故如此。谁令摧折强相看。年去年来自如削。白发零落不胜冠。","dynasty":"南北朝","title":"拟行路难"}
{"author":"鲍照","content":"君不见春鸟初至时。百草含青俱作花。寒风萧索一旦至。竟得几时保光华。日月流迈不相饶。令我愁思怨恨多。","dynasty":"南北朝","title":"拟行路难"}
{"author":"鲍照","content":"竚立出门衢。遥望转蓬飞。蓬去旧根在。连翩逝不归。念我舍乡俗。亲好久乖违。慷慨怀长想。惆怅恋音徽。人生随事变。迁化焉可祈。百年难必果。千虑易盈亏。","dynasty":"南北朝","title":"代邽街行"}
{"author":"鲍照","content":"箫史爱长年。嬴女{郄[去]阝}童颜。火粒愿排弃。霞雾好登攀。龙飞逸天路。凤起出秦关。身去长不返。箫声时往还。","dynasty":"南北朝","title":"箫史曲"}
{"author":"鲍照","content":"既事转蓬远。心随鴈路绝。霜鞞旦夕惊。边笳中夜咽。","dynasty":"南北朝","title":"王昭君"}
{"author":"鲍照","content":"主人且勿喧，贱子歌一言。仆本寒乡士，出身蒙汉恩。始随张校尉，召募到河源。后逐李轻车，追虏出塞垣。密途亘万里，宁岁犹七奔。肌力尽鞍甲，心思历凉温。将军既下世，部曲亦罕存。时事一朝异，孤绩谁复论。少壮辞家去，穷老还入门。腰镰刈葵藿，倚杖牧鸡豚。昔如鞲上鹰，今似槛中猿。徒结千载恨，空负百年怨。弃席思君幄，疲马恋君轩。愿垂晋主惠，不愧田子魂。","dynasty":"南北朝","tags":"写人，人生，抒情，讽刺","title":"代东武吟"}
{"author":"鲍照","content":"伤禽恶弦惊，倦客恶离声。离声断客情，宾御皆涕零。涕零心断绝，将去复还诀。一息不相知，何况异乡别。遥遥征驾远，杳杳白日晚。居人掩闺卧，行子夜中饭。野风吹草木，行子心肠断。食梅常苦酸，衣葛常苦寒。丝竹徒满坐，忧人不解颜。长歌欲自慰，弥起长恨端。","dynasty":"南北朝","tags":"离别，抒情，愁苦，孤寂","title":"代东门行"}
{"author":"鲍照","content":"朗月出东山。照我绮窗前。窗中多佳人。被服妖且妍。靓妆坐帐里。当户弄清弦。鬓夺卫女迅。体绝飞燕先。为君歌一曲。当作朗月篇。酒至颜自解。声和心亦宣。千金何足重。所存意气间。","dynasty":"南北朝","title":"代朗月行"}
{"author":"鲍照","content":"忆昔少年时。驰逐好名晨。结友多贵门。出入富儿邻。绮罗艳华风。车马自扬尘。歌唱青齐女。弹筝燕赵人。好酒多芳气。肴味厌时新。今日每想念。此事邈无因。寄语后生子。作乐当及春。","dynasty":"南北朝","title":"代少年时至衰老行"}
{"author":"鲍照","content":"愁思忽而至，跨马出北门。举头四顾望，但见松柏园。荆棘郁蹲蹲。中有一鸟名杜鹃，言是古时蜀帝魂。声音哀苦鸣不息，羽毛憔悴似人髡。飞走树间啄虫蚁，岂忆往日天子尊。念此死生变化非常理，中心恻怆不能言。","dynasty":"南北朝","title":"拟行路难"}
{"author":"鲍照","content":"中庭五株桃，一株先作花。阳春夭冶二三月，从风簸荡落西家。西家思妇见悲惋，零泪沾衣抚心叹，初我送君出户时，何言淹留节回换。床席生尘明镜垢，纤腰瘦削发蓬乱。人生不得长称意，惆怅徙倚至夜半。","dynasty":"南北朝","title":"拟行路难"}
{"author":"鲍照","content":"息雨清上郊。开云照中县。游轩越丹居。晖烛集凉殿。凌高跻飞楹。追焱起流宴。{木玄}苑含灵羣。嵓庭藏物变。明辉烁神都。丽气冠华甸。目远幽情周。礼洽深恩遍。","dynasty":"南北朝","title":"侍宴覆舟山诗"}
{"author":"鲍照","content":"繁霜飞玉闼。爱景丽皇州。清跸戒驰路。羽盖伫宣游。神居既崇盛。嵓崄信环周。礼俗陶德声。昌会溢民讴。惭无胜化质。谬从云雨浮。","dynasty":"南北朝","title":"侍宴覆舟山诗"}
{"author":"鲍照","content":"散漫秋云远。萧萧霜月寒。惊飙西北起。孤鴈夜往还。开轩当户牖。取琴试一弹。停歌不能和。终曲久辛酸。金气方劲杀。隆阳微且单。泉涸甘井竭。节徙芳岁残。生事各多少。谁共知易难。投章心藴结。千里途轻纨。愿托孤老暇。觞思暂开餐。","dynasty":"南北朝","title":"和王护军秋夕诗"}
{"author":"鲍照","content":"江南多暖石。杂树茂寒峯。朱华抱白云。阳条熙朔风。蚌节流绮藻。辉石乱烟虹。泄云去无极。驰波往不穷。啸歌清漏毕。徘徊朝景终。浮生会当几。欢酌每盈衷。","dynasty":"南北朝","title":"望孤石诗"}
{"author":"鲍照","content":"桐生丛石里。根孤地寒阴。上倚崩岸势。下带洞阿深。奔泉冬激射。雾雨夏霖浮。未霜叶已肃。不风条自吟。昏明积若思。昼夜叫哀禽。弃妾望掩泪。逐臣对抚心。虽以慰单危。悲凉不可任。幸愿见雕斵。为君堂上琴。","dynasty":"南北朝","title":"山行见孤桐诗"}
{"author":"鲍照","content":"双燕戏云崖。羽翰始差池。出入南闺里。经过北堂陲。意欲巢君幕。层楹不可窥。沉吟芳岁晚。徘徊韶景移。悲歌辞旧爱。衔泪觅新知。","dynasty":"南北朝","title":"咏双燕诗"}
{"author":"鲍照","content":"可怜云中燕。旦去暮来归。自知羽翅弱。不与鹄争飞。寄声谢飞鹄。往事子毛衣。琐心诚贫薄。叵吝节荣衰。阴山饶苦雾。危节多劲威。岂但避霜雪。当儆野人机。","dynasty":"南北朝","title":"咏双燕诗"}
{"author":"鲍照","content":"晨节无两淹。年意不俱处。自非羽酌欢。何用慰愁旅。","dynasty":"南北朝","title":"酒后诗"}
{"author":"鲍照","content":"云泽翔羽姬。横盖招益人。贲园无金尚。履道易书绅。","dynasty":"南北朝","title":"讲易诗"}
{"author":"鲍照","content":"风帷闪珠带。月幌垂雾罗。魏粲缝秋裳。赵艳习春秋。","dynasty":"南北朝","title":"可爱诗"}
{"author":"鲍照","content":"辞乡不觉远。欢寡忧自繁。何用慰秋望。清烛视夜翻。","dynasty":"南北朝","title":"夜听声诗"}
{"author":"鲍照","content":"桥磴支吾辙。篁路拂轻鞍。三尹无喜色。一适或垂竿。","dynasty":"南北朝","title":"在荆州与张使君李居士联句"}
{"author":"鲍照","content":"霞辉兮涧朗。日静兮川澄。风轻桃欲开。露重兰未胜。水光溢兮松雾动。山烟叠兮石露凝。掩映晨物彩。连绵夕羽兴。","dynasty":"南北朝","title":"与谢尚书庄三联句"}
{"author":"鲍照","content":"髴髣萝月光。缤纷篁雾阴。乐来乱忧念。酒至歇忧心。露入觉牖高。萤蜚测苑深。清气澄永夜。流吹不可临。密峯集浮碧。疏澜道瀛寻。嗽玉延幽性。攀桂藉知音。辰意事沦晦。良欢戒勿{祲礻=衤}。昭景有遗驷。疏贾无留金。","dynasty":"南北朝","title":"月下登楼连句"}
{"author":"鲍照","content":"二形一体。四支八头。四八一八。飞泉仰流。","dynasty":"南北朝","title":"字谜"}
{"author":"鲍照","content":"头如刀。尾如钩。中央横广。四角六抽。右面负两刃。左边双属牛。","dynasty":"南北朝","title":"字谜"}
{"author":"鲍照","content":"干之一九。只立无偶。坤之二六。宛然双宿。","dynasty":"南北朝","title":"字谜"}
{"author":"鲍照","content":"昏明易远。离会难揆。云辙泉分。西舻东轨。","dynasty":"南北朝","title":"赠顾墨曹诗"}
{"author":"鲍照","content":"中坐溢朱组。步柈簉琼弁。礼登伫眷情。乐阕延皇眄。","dynasty":"南北朝","title":"拟古诗"}
{"author":"鲍照","content":"竖儒守一经。未足识行藏。","dynasty":"南北朝","title":"诗"}
{"author":"鲍照","content":"同尽无贵贱，殊愿有穷伸。驰波催永夜，零露逼短晨。结我幽山驾，去此满堂亲。虚容遗剑佩，实貌戢衣巾。斗酒安可酌，尺书谁复陈。年代稍推远，怀抱日幽沦。人生良自剧，天道与何人。赍我长恨意，归为狐兔尘。","dynasty":"南北朝","title":"代蒿里行"}
{"author":"鲍照","content":"羁客离婴时，飘飖无定所。昔秋寓江介，兹春客河浒。往戢于役身，愿言永怀楚。泠泠鲦疏潭，邕邕雁循渚。飂戾长风振，摇曳高帆举。惊波无留连，舟人不踌伫。","dynasty":"南北朝","title":"代棹歌行"}
{"author":"鲍照","content":"羁人感淑节，缘感欲回辙。我行讵几时，华实骤舒结。睹实情有悲，瞻华意无悦。览物怀同志，如何复乖别。翩翩翔禽罗，关关鸣鸟列。翔鸣尚俦偶，所叹独乖绝。","dynasty":"南北朝","title":"代悲哉行"}
{"author":"鲍照","content":"四坐且莫喧，听我堂上歌。昔仕京洛时，高门临长河。出入重宫里，结友曹与何。车马相驰逐，宾朋好容华。阳春孟春月，朝光散流霞。轻步逐芳风，言笑弄丹葩。晖晖朱颜酡，纷纷织女梭。满堂皆美人，目成对湘娥。虽谢侍君闲，明妆带绮罗。筝笛更弹吹，高唱好相和。万曲不关心，一曲动情多。欲知情厚薄，更听此声过。","dynasty":"南北朝","title":"代堂上歌行"}
{"author":"鲍照","content":"伫立出门衢，遥望转蓬飞。蓬去旧根在，连翩逝不归。念我舍乡俗，亲好久乖违。慷慨怀长想，惆怅恋音徽。人生随事变，迁化焉可祈。百年难必果，千虑易盈亏。","dynasty":"南北朝","title":"代邽街行"}
{"author":"鲍照","content":"夏口樊城岸，曹公却月楼。观见流水还，识是侬泪流。","dynasty":"南北朝","title":"吴歌二首其一"}
{"author":"鲍照","content":"人言荆江狭，荆江定自阔。五雨了无闻，风声那得达。","dynasty":"南北朝","title":"吴歌二首其二"}
{"author":"鲍照","content":"骛舲驰桂浦，息棹偃椒潭。箫弄澄湘北，菱歌清汉南。","dynasty":"南北朝","title":"采菱歌七首其一"}
{"author":"鲍照","content":"弭榜搴蕙荑，停唱纫薰若。含伤拾泉花，萦念采云萼。","dynasty":"南北朝","title":"采菱歌七首其二"}
{"author":"鲍照","content":"暌阔逢暄新，凄怨值妍华。愁心不可荡，春思乱如麻。","dynasty":"南北朝","title":"采菱歌七首其三"}
{"author":"鲍照","content":"要艳双屿里，望美两洲间。袅袅风出浦，容容日向山。","dynasty":"南北朝","title":"采菱歌七首其四"}
{"author":"鲍照","content":"烟曀越嶂深，箭迅楚江急。空抱琴中悲，徒望近关泣。","dynasty":"南北朝","title":"采菱歌七首其五"}
{"author":"鲍照","content":"缄叹凌珠渊，收慨上金堤。春芳行歇落，是人方未齐。","dynasty":"南北朝","title":"采菱歌七首其六"}
{"author":"鲍照","content":"思今怀近忆，望古怀远识。怀古复怀今，长怀无终极。","dynasty":"南北朝","title":"采菱歌七首其七"}
{"author":"鲍照","content":"倾辉引暮色，孤景留思颜。梅歇春欲罢，期渡往不还。","dynasty":"南北朝","title":"幽兰五首其一"}
{"author":"鲍照","content":"帘委兰蕙露，帐含桃李风。揽带昔何道，坐令芳节终。","dynasty":"南北朝","title":"幽兰五首其二"}
{"author":"鲍照","content":"结佩徒分明，抱梁辄乖忤。华落知不终，空愁坐相误。","dynasty":"南北朝","title":"幽兰五首其三"}
{"author":"鲍照","content":"眇眇蛸挂网，漠漠蚕弄丝。空惭不自信，怯与君画期。","dynasty":"南北朝","title":"幽兰五首其四"}
{"author":"鲍照","content":"陈国郑东门，古今共所知。长袖暂徘徊，驷马停路歧。","dynasty":"南北朝","title":"幽兰五首其五"}
{"author":"鲍照","content":"千冬迟一春，万夜视朝日。生平值中兴，欢起百忧毕。","dynasty":"南北朝","title":"中兴歌十首其一"}
{"author":"鲍照","content":"中兴太平运，化清四海乐。祥景照玉台，紫烟游凤阁。","dynasty":"南北朝","title":"中兴歌十首其二"}
{"author":"鲍照","content":"碧楼含夜月，紫殿争朝光。彩墀散兰麝，风起自生芳。","dynasty":"南北朝","title":"中兴歌十首其三"}
{"author":"鲍照","content":"白日照前窗，玲珑绮罗中。美人掩轻扇，含思歌春风。","dynasty":"南北朝","title":"中兴歌十首其四"}
{"author":"鲍照","content":"三五容色满，四五妙华歇。已输春日欢，分随秋光没。","dynasty":"南北朝","title":"中兴歌十首其五"}
{"author":"鲍照","content":"北出湖边戏，前还苑中游。飞縠绕长松，驰管逐波流。","dynasty":"南北朝","title":"中兴歌十首其六"}
{"author":"鲍照","content":"九月秋水清，三月春花滋。千金逐良日，皆竞中兴时。","dynasty":"南北朝","title":"中兴歌十首其七"}
{"author":"鲍照","content":"穷泰已有分，寿夭复属天。既见中兴乐，莫持忧自煎。","dynasty":"南北朝","title":"中兴歌十首其八"}
{"author":"鲍照","content":"襄阳是小地，寿阳非帝城。今日中兴乐，遥冶在上京。","dynasty":"南北朝","title":"中兴歌十首其九"}
{"author":"张若虚","content":"春江潮水连海平，海上明月共潮生。滟滟随波千万里，何处春江无月明！江流宛转绕芳甸，月照花林皆似霰。空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年只相似。(只相似一作：望相似)不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。(落月一作：落花)","dynasty":"唐代","tags":"春天，写花，月亮，思念，乐府","title":"春江花月夜"}
{"author":"张若虚","content":"关塞年华早，楼台别望违。试衫著暖气，开镜觅春晖。燕入窥罗幕，蜂来上画衣。情催桃李艳，心寄管弦飞。妆洗朝相待，风花暝不归。梦魂何处入，寂寂掩重扉。","dynasty":"唐代","tags":"闺怨","title":"代答闺梦还"}
{"author":"杜易简","content":"昭潭深无底，橘洲浅而浮。本欲凌波去，翻为目成留。愿君稍弭楫，无令贱妾羞。二八相招携，采菱渡前溪。弱腕随桡起，纤腰向舸低。自解看花笑，憎闻染竹啼。","dynasty":"唐代","title":"湘川新曲二首"}
{"author":"杜易简","content":"有耻宿龙门，精彩先瞰浑。眼瘦呈近店，睡响彻遥林。埒囊将旧识，制被异新婚。谁言骢马使，翻作蛰熊蹲。","dynasty":"唐代","title":"嘲格辅元"}
{"author":"杜易简","content":"二八相招携，采菱渡前溪。弱腕随桡起，纤腰向舸低。自解看花笑，憎闻染竹啼。","dynasty":"唐代","title":"湘川新曲二首其二"}
{"author":"俞国宝","content":"数声乌鹊。院宇寒萧索。杨柳梢头秋过却。无叶可供风落。可人犹有芙蕖。向人冷澹妆梳。云外征鸿过尽，夕阳依旧平芜。","dynasty":"宋代","title":"清平乐"}
{"author":"俞国宝","content":"一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。","dynasty":"宋代","tags":"宋词三百首，婉约，西湖，写景","title":"风入松·一春长费买花钱"}
{"author":"俞国宝","content":"翦烛写香笺，拨火温寒醑。门外东风将我愁，欲作三更雨。夜夜玉楼心，日日长亭路。豆蔻花开信不来，尘满金钗股。","dynasty":"宋代","title":"卜算子"}
{"author":"俞国宝","content":"灵谷有荚气，盘结在巴山。云蒸雨朵欲遣，奇怪出人间。不作丰城宝剑，不作渥洼灵种，不作化龙竿。生此济时杰，理乱总相关。入为相，出为将，两余闲。忠肝义胆，曾将鲠论破天颜。好把升平勋业，趁取河清桃熟，千岁奉金銮。草却登封检，双鬓未曾斑。","dynasty":"宋代","title":"水调歌头"}
{"author":"俞国宝","content":"南省西清，黄扉青琐，五年历遍中都。一封朝奏，无乃爱君欤。便作筠阳胜赏，东溪上、鸥鸟相娱。谁知道，心存魏阙，身暂寄江湖。东溪，何所有，冬梅夏柳，春杞秋蕖。谩回首，多少笼鸟池鱼。细看山林朝市；经行处等是蘧。今朝好，一杯寿酒，一卷养生书。","dynasty":"宋代","title":"满庭芳"}
{"author":"俞国宝","content":"落落江湖三岛，才高懒住清都。手携黄石一编书。醉眠莘垅月，闲钓渭川鱼。见说玉阶三尺地，思君来讲唐虞。夜来南极一星孤。不知天子梦，曾到傅岩无。","dynasty":"宋代","title":"临江仙"}
{"author":"俞国宝","content":"春到江南江北了，东皇未识花权。直将和气入巴川。逢迎天上客，来作地行仙。满捧一杯听细说，只今谁似公贤。愿推功业辅尧年。都将闲日月，来醉百花前。","dynasty":"宋代","title":"临江仙"}
{"author":"俞国宝","content":"群花烂熳，春色浓如酒。芳草绿铺茵，正荼コ、牡丹时候。佳辰协瑞，来降蕊宫仙，珠帘卷，画堂深，香雾腾金兽。朱颜绿鬓，不改长安旧。金盏莫辞深，拚通宵、尽从银漏。笙歌丛里，欢笑度年华。看荣贵，有儿孙，永祝松椿寿。","dynasty":"宋代","title":"蓦山溪"}
{"author":"俞国宝","content":"江天霜晓，梅粉参差吐。剪剪暗香风，自吹到、瑶台仙路。辎軿缥缈，昨夜出蓬莱，云鬓薄，月眉纤，元是飞琼侣。知书识字，书带先生女。来配计然家，货财等、封君千户。谷量牛马，更用斗量金，年不老，富无穷，常作蟠桃主。","dynasty":"宋代","title":"蓦山溪"}
{"author":"俞国宝","content":"云收雾敛，过一番疏雨，秋容新沐。月满巴山天似水，满眼祥云飞扑。一点长庚，瑞腾光彩，独照梅仙屋。十洲三岛，有人初降凡俗。长怪李白疏狂，骑鲸一去，千载无人逐。也解重来应尚欠，多少人间传曲。只怨君王，促归批诏，夜对金莲烛。蓬仙日醉，不知海岛桃熟。","dynasty":"宋代","title":"念奴娇"}
{"author":"俞国宝","content":"春衫和泪着。又燕入江南，雁归衡岳。东风晓来恶。绕西园无绪，泪随花落。愁钟恨角。梦无凭、难成易觉。到春来易感，韩香顿减，沉腰如削。离索。挑灯占信，听鹊求音，不禁春弱。云轻雨薄。阳台远，信难托。念盟钗一股，鸾光两破，已负秦楼素约。但莫教、嫩绿成阴，把人误却。","dynasty":"宋代","title":"瑞鹤仙·春衫和泪著"}
{"author":"俞国宝","content":"东风巷陌暮寒骄。灯火闹河桥。胜游忆遍钱塘夜，青鸾远、信断难招。蕙草情随雪尽，梨花梦与云销。客怀先自病无聊。绿酒负金蕉。下帏独拥香篝睡，春城外、玉漏声遥。可惜满街明月，更无人为吹箫。","dynasty":"宋代","title":"风入松·东风巷陌暮寒骄"}
{"author":"俞国宝","content":"木犀开了。还是生辰到。一笑对东风，喜人与、花容俱好。寿筵启处，香雾扑帘帏，星河晓，晚丝簧奏，拚取金尊倒。当年仙子，容易抛蓬岛。月窟与花期，要同向、人间不老。拈枝弄蕊，此乐几时穷，一岁里，一番新，莫与蟠桃道。","dynasty":"宋代","title":"蓦山溪·木犀开了"}
{"author":"俞国宝","content":"花近东溪居士家，好携樽酒款携茶。玉皇收拾还天上，便恐筠阳无此花。","dynasty":"宋代","title":"山茶花"}
{"author":"俞国宝","content":"玉洁冰寒自一家，地偏惊此对山花。归来不负西游眼，曾识人间未见花。","dynasty":"宋代","title":"山茶花"}
{"author":"俞国宝","content":"春衫和泪著。又燕入江南，雁归衡岳。东风晓来恶。绕西园无绪，泪随花落。愁钟恨角。梦无凭、难成易觉。到春来易感，韩香顿减，沈腰如削。离索。挑灯占信，听鹊求音，不禁春弱。云轻雨薄。阳台远，信难托。念盟钗一股，鸾光两破，已负秦楼素约。但莫教、嫩绿成阴，把人误却。","dynasty":"宋代","title":"瑞鹤仙"}
{"author":"俞国宝","content":"剪烛写香笺，拨火温寒醑。门外东风将我愁，欲作三更雨。夜夜玉楼心，日日长亭路。豆蔻花开信不来，尘满金钗股。","dynasty":"宋代","title":"卜算子"}
{"author":"俞国宝","content":"春衫和泪着。又燕入江南，雁归衡岳。东风晓来恶。绕西园无绪，泪随花落。愁钟恨角。梦无凭、难成易觉。到春来易感，韩香顿减，沉腰如削。离索。挑灯占信，听鹊求音，不禁春弱。云轻雨薄。阳台远，信难托。念盟钗一股，鸾光两破，已负秦楼素约。但莫教、嫩绿成阴，把人误却。","dynasty":"宋代","title":"瑞鹤仙"}
{"author":"俞国宝","content":"梦里骖鸾鹤。觉三山不远，依前海风吹落。浮到五湖烟月上，刚被梅香醉着。粲玉树、轻明疏薄。十万琼琚天女队，捧冰壶、玉液琉璃杓。来伴我，荐清酌。恍然梦断浑非昨。问溪边竹外，新来为谁开却。无限冰魂招不得，拟把离骚唤觉。待抖擞、红尘双脚。万里瑶台终一到，想玉奴、不负东昏约。留此恨，寄残角。","dynasty":"宋代","title":"贺新凉（梅）"}
{"author":"陈伯蕃","content":"峨峨万仞冈，磊磊千寻石。泠泠百丈泉，幽幽隐士宅。隐士夫如何，逃名而晦迹。岂乏英雄姿，矢志在松柏。空谷多秋风，须眉一夜白。有酒不盈樽，有几不盈尺。念无天下士，中怀常愤迫。孤虹贯长天，如或见衷赤。予自远方来，邂逅快所获。相将出白云，相对谈今昔。今昔事既殊，怆然起痛惜。东山未为大，西山宁为窄。","dynasty":"明代","title":"赠黄处士诗"}
{"author":"顾贞观","content":"寄吴汉槎宁古塔，以词代书，丙辰冬，寓京师千佛寺，冰雪中作。季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知己别，问人生到此凄凉否？千万恨，为君剖。(只看一作：试看)兄生辛未吾丁丑，共此时，冰霜摧折，早衰蒲柳。诗赋从今须少作，留取心魂相守。但愿得，河清人寿！归日急翻行戍稿，把空名料理传身后。言不尽，观顿首。","dynasty":"清代","tags":"友情","title":"金缕曲二首"}
{"author":"顾贞观","content":"山城夜半催金柝，酒醒孤馆灯花落。窗白一声鸡，枕函闻马嘶。门前乌桕树，霜月迷行处。遥忆独眠人，早寒惊梦频。","dynasty":"清代","tags":"婉约，羁旅，孤独，思念","title":"菩萨蛮·山城夜半催金柝"}
{"author":"顾贞观","content":"湔裙独上小渔矶，袜罗微溅春泥。一篙生绿画桥低，昨夜前溪。回首楝花风急，催归暮雨霏霏。扑天香絮拥凄迷，南北东西。","dynasty":"清代","tags":"春天，写景，留恋","title":"画堂春·湔裙独上小渔矶"}
{"author":"顾贞观","content":"玉纤暗数佳期近，已到也、忽生幽恨。恨无端、添叶与青梧，倒减却、黄杨一寸。天公定亦怜娇俊，念儿女，经年愁损。早收回、溽暑换清商，翻借作，兰秋重闰。","dynasty":"清代","tags":"七夕节，婉约","title":"步蟾宫·闰六月七夕"}
{"author":"顾贞观","content":"倚胸交戟事谁怜，埋骨犹临大道边。结束新春儿女队，苍凉古巷姓名传。浮图旧俗还仍汉，匕首遗谋竟误燕。细饱炙鱼三月味，只应身寄太湖船。","dynasty":"清代","title":"专诸塔"}
{"author":"顾贞观","content":"溪口白云晴不归，溪边红雨沾人衣。老渔收罾坐钓矶，人家卖酒开双扉。槎头鳊老鳜鱼肥，短蓑藉草相因依。欲醉不醉烟霏微，去与乱鸦投落晖。","dynasty":"清代","title":"浒溪行"}
{"author":"顾贞观","content":"山浅雨亦深，烟光暮如积。窅然清池上，暂与尘土隔。倚杖玩浮沤，凭阑数归翼。无生复奚灭，有动随所息。磬响时一来，怀哉岩岫客。愿言依此境，共对香灯夕。","dynasty":"清代","title":"雨止纑塘书舍抵暮无一人过桥上者"}
{"author":"顾贞观","content":"百里非远涉，忽嗟行路难。蓬窗半夜冻，积雪摧樯竿。念子拥衾坐，知余抚枕叹。吴中文翰侣，公宴方极欢。暖响迷玉漏，晶辉莹珠盘。谁持一尊酒，慰此孤舟寒？前路逢二谢，客愁应少宽。平生倦水宿，历历惊风湍。","dynasty":"清代","title":"春夜大雪，念储汜云宿舟中，诗成黯然，兼寄应云皆人兄弟"}
{"author":"顾贞观","content":"壁立双芙蓉，正临无底谷。谁挥修月斧，尽削银河曲？倒洒万斛珠，翻飞千寻玉。有龙蟠其下，喧极眠更熟。纵横题石字，但见莓苔绿。洗钵注军持，馀生此焉足。","dynasty":"清代","title":"开先漱玉亭"}
{"author":"顾贞观","content":"不自量筋力，求为人灌园。意惟营一食，迹若避群喧。谁遗五色芝，服之诧腾鶱。奈非尘埃种，移莳安得蕃。还将理菜畦，膏泽资泉源。黾勉试操作，编篱复插援。早韭和露茁，晚菘凌霜翻。但从采掇便，未觉烹饪烦。心形诚苦疲，既饱亦轩轩。向读神农书，近闻老圃言。","dynasty":"清代","title":"灌园"}
{"author":"顾贞观","content":"忆家山似画，寒食后、丽人行。并缆系垂杨，褰帘却扇，细语闲评。纵横竹炉茶椀，也当他、斗酒听啼莺。记得半塘烟柳，昔年曾伫狂生。泠泠。归梦寄泉声，和醉拥倾城。看袖拂乌丝，裙挥白练，薄负才情。丁宁。莫催双桨，待月明、清露下秦筝。弹到秋江一曲，为谁红泪飘零？","dynasty":"清代","title":"木兰花慢"}
{"author":"顾贞观","content":"有命从他薄，无才倚佛怜，听小娃亲切，私语曲屏边。乍闲情，教掠鬓，更密意，试凭肩。好减却、绣工夫，同理十三弦。偶经挑笋处，刚值斗茶天。泥人何事，新来不似从前。料多应、提起断肠消息，今番惆怅对花眠。","dynasty":"清代","title":"红影"}
{"author":"顾贞观","content":"沈腰织细，正芙蕖初日，露摇珠碎。别是天工，剪付一双秋水。丁宁莫作红楼醉。怕情多、易添憔悴。曲终人杳，数峰江上，唤湘灵起。但回首、绮罗丛里。几曾怨得，旧香新翠。老去风情，终古可怜身世。知卿未解闲愁味。倚清歌、犹滞巴里。停樽如梦，顾携碧月，照他无寐。","dynasty":"清代","title":"疏帘淡月"}
{"author":"顾贞观","content":"小屏风上山无数。就中只问西江路。指点孤舟，水村烟渡。还愁梦里行来误。一程程递相思铺。一更更漏离魂鼓。说向天涯，今宵最苦。怕伊憔悴还休诉。","dynasty":"清代","title":"七娘子"}
{"author":"顾贞观","content":"短衣孤剑。旧识新丰店。看压小槽香潋滟。醉洗玉船红酽。早莺送客登车。依微月射银沙。马上续成春梦，墙头笑掷桃花。","dynasty":"清代","title":"清平乐书任城店壁，壁上多明季公车名士留题之作，缕经垩抹，不复可认，因撮其字句，连缀为词"}
{"author":"顾贞观","content":"判谢却韶华。细雨梨花。女郎山下梦还家。六亩屏欹三径掩，不似天涯。庭树欲栖鸦。渐暝窗纱。四弦何处拨琵琶。拍遍伊凉惊入破，飒飒风沙。","dynasty":"清代","title":"浪淘沙客阳邱，暮闻弦索，同丁药园赋"}
{"author":"顾贞观","content":"一鞭谁共。刚有愁迎送。乘倦解，青丝鞚。霜威侵酒盏，雾气穿衣缝。生恋著，黄茅野店鸡声梦。烛泪无端涌。三匝惊栖动。想此际，钗头凤。语吞鹦鹉噤，欲颤鸳鸯冻。魂别也，晓风残月儿珍重。","dynasty":"清代","title":"千秋岁宿王舍店，冲寒惫甚，知有王阮亭和女郎题壁诗，不及问也"}
{"author":"顾贞观","content":"冠春闱。游春苑，醉春觞。帽檐斜，花影悠扬。玉河飞骑，似闻争说李东阳。阻风中酒，如余者，老大徒伤。羡韶年，乘逸兴，登虎阜，下钱塘。待重沾、桂子荷香。休教看煞，风流京兆汉田郎。归来学个，眉儿画、别样纤长。","dynasty":"清代","title":"金人捧露盘"}
{"author":"顾贞观","content":"一月长河，奈阻崎岖，玉京犹隔。满身风露，夜寒谁问，扣舷孤客。不如归去，从教锦缆牙樯，钓丝莫负秋江碧。何事访支机，悔乘槎踪迹。凄绝。无端阅遍，战垒遗屯，邮亭败壁。只得几行官柳，似曾相识。琵琶响断，那须月落回船，曲终始下青衫滴。晓镜待重看，有霜华堪织。","dynasty":"清代","title":"石州慢御河为漕艘所阻"}
{"author":"顾贞观","content":"香笺晚垒，翠黛朝弯。燕霜那忽点云鬟。伯劳飞燕，禁骨肉，恁摧残。盼九天、为妾赐环。甚日生还，酒泉郡，玉门关。燕颔小妹上书难。麻衣似雪，泪潸潸。背人弹，本意儿，身作木兰。","dynasty":"清代","title":"声声令"}
{"author":"顾贞观","content":"梳妆台下，扪碑字、金碧依然天半。龙舟寂寞，信波翻太液，藕花长满。知否凭高无限意，几增凄惋。传呼急，平明骑马，值紫宸班换。指点重瞳亲御处，飞阁千层，彩虹双转。朱颜频改，都不是、寻常意中庭院。飘泊青衫，随例属、天家拘管。忆二十年前慧业，侍玉皇香案。","dynasty":"清代","title":"御带花屡从西华门过金鳌、玉练二桥，马上口占"}
{"author":"顾贞观","content":"曙色天街，衣半湿，露华凉沁。何处是，双星一水，碧空遥浸。夹道纱笼趋画省，几枝银箭传清禁。赋春城，批敕与韩翃，题宫锦。初日耀，龙墀荫。罘罳角，鱼鳞淰。向御炉烟里，瞻天无任。只觉上清尘土绝，那知玉宇高寒甚。料孤眠、正忆早朝人，欹山枕。","dynasty":"清代","title":"满江红甲辰七夕后一日陛见"}
{"author":"顾贞观","content":"凤纸中宵，亲捧出，九天珠玉。只少个，添香侍史，对燃官烛。绛节高随银汉转，红檐不定金波浴。乍因风，吹得到人间，霓裳曲。丛桂树，家山绿。归梦好，残更促。又宫壶滴罢，晓钟相续。蓬勃鹊炉三殿敞，扑琅鱼錀千门肃。量圣朝，无阙更无人，青蒲伏。","dynasty":"清代","title":"满江红中秋直院"}
{"author":"顾贞观","content":"爱酒能诗，记旧日，疏狂风调。曾相识，星前掷果，紫衣年少。匹马衫轻愁独往，双鸾镜掩虚同笑。又谁衔，锦字帝城飞，三青鸟。凭寄语，归期杳。刚又被，无情恼。奈玉容难驻，缁尘易老。露叶如啼杨柳陌，霜华欲被芙蓉沼。怅丹青，都是梦中看，今番觉。","dynasty":"清代","title":"满江红书《鹃红集》后"}
{"author":"顾贞观","content":"一拂翛然，差堪伴，凌云逸翮。听涧音，涔涔幽泻，俗尘都息。晏坐聊为风月主，纵游时作湖山客。裛清晖，何事转沉吟，追畴昔。争染翰，西林席。看睹墅，南林屐。数君家胜赏，会应重得。须信人生行乐耳，残年暮景宜珍惜。共苍崖，更结岁寒交，松千尺。","dynasty":"清代","title":"满江红题安苍崖行乐图"}
{"author":"顾贞观","content":"卸头灯影背，坐拥鸳衾待。待听归骑声，已三更。犹自瓣香亲炷，礼双星。礼双星。莫遣秋河，一番风浪生。","dynasty":"清代","title":"感恩多"}
{"author":"顾贞观","content":"选胜轻装出，分行小队齐。珠鞭阑过凤城西，一字沿流，同解锦鄣泥。玉爪看调鹘，花冠簇斗鸡。应弦斜拂柳圈低，薄醉归来，纤手个人携。","dynasty":"清代","title":"南柯子为某小候题照"}
{"author":"顾贞观","content":"憔悴。经岁。封侯何益。漫教夫婿道，归须及，落花前。果然。得人心可怜。眉间一粟黄纹小。欢应到。胜接回鸾诰。说相思。知未知。迟迟。索他归梦诗。","dynasty":"清代","title":"河传送友人南还"}
{"author":"顾贞观","content":"早换新衣，迟添弱线，且教同坐更阑。乍绕檐冰箸，戛碎琅玕。今宵海样莲花漏，听儿家、数尽悲欢。燕台梦杳，似伊清瘦，可耐严寒。双鱼昨寄平安。道夜深风雪，正直金銮。想频呵冻墨，绛蜡才干。平明又复催趋走，只空陪、彩仗千官。口脂面药，几时宣赐，分饷孤鸾。","dynasty":"清代","title":"金菊对芙蓉至夜"}
{"author":"顾贞观","content":"百愁今夜扫。试熨展双蛾，依然欢笑。吟笺绣谱都删却，悔把韶光误了。拥炉清况，差不减、沉香庭燎。巡檐罢、冷蕊犹含，莫被竹声催觉。商量欲颂椒花，看兽炭频添，麝煤轻爆。个中冷暖。凭残漏、传与玉京人道。未曾三十。明日明年年少。判沉醉、两处无眠，五更春好。","dynasty":"清代","title":"玉烛新除夜"}
{"author":"顾贞观","content":"一灯山牖出，隔竹露光泫。坐听香台人，《法华》中夜转。清泉漱寒玉，细入吴音软。嚼蜡况横陈，凡襟何时遣？","dynasty":"清代","title":"夜闻梵音"}
{"author":"顾贞观","content":"初日上东南，林亭空宿翳。草香珠露重，的皪侵衣袂。唱杳曲池菱，吟馀小山桂。犹闻遗翰墨，但惜沉碑碣。望古情已深，怀贤感亦系。由来澹荡人，别作流传计。翕赩贱原尝，虚徐狎庄惠。谁陪飞盖游，属和高文丽。","dynasty":"清代","title":"秋晓登沧浪亭呈宋中丞"}
{"author":"顾贞观","content":"烟月扬州不可住，金阊亭下牵船处。风流海内几知名，却傍江潭惜《枯树》。壮心无计得消磨，千叠蛮笺十斛螺。鸳鸯翡翠长相守，其奈缠绵旧事何！旧事追趋青琐闼，承恩独给尚书札。玉箱珍重贮填词，梦里西风生白发。武皇仙去已多年，老伴文明绣佛前。第一莫孤琴酒兴，夜分高宴日高眠。","dynasty":"清代","title":"赠吴园次太守时侨居吴门"}
{"author":"顾贞观","content":"曾是上清携手处，迢遥笙鹤遗音。水如环佩月如襟。幔亭人杳，归路已难寻。莫倚君身仙骨在，晓霜明镜骎骎。碧天云海约投簪。旧欢新别，回首两沉吟。","dynasty":"清代","title":"临江仙"}
{"author":"顾贞观","content":"欹枕背屏山，镜掩灯明灭。香穗弱难扶，一寸金蚕啮。抱影欲成眠，翠被寒疑裂。双筋亸红绫，半落闻檐铁。","dynasty":"清代","title":"生查子"}
{"author":"顾贞观","content":"残雪板桥归路。的的玉人风度。拥袖障轻寒。恣他看。闻道昔游如昨。添个洗红池阁。掩冉压墙花。是谁家。","dynasty":"清代","title":"昭君怨"}
{"author":"顾贞观","content":"单衣小立，正秋雨槐花，鬓丝吹冷。镜函如水，长忆画眉人并。残叶暗飘金井。问燕子、归期未定。伤心社日辞巢，不是隔年双影。香径。芹泥犹润。只一缕红丝，误他娇俊。几多恩怨，絮辙杏梁烟暝。传语别来安稳。待二十四番风信。那时重试清狂，肯放雕栏独凭。","dynasty":"清代","title":"双双燕本意用史梅溪韵"}
{"author":"顾贞观","content":"天然一帧荆关画，谁打稿，斜阳下？历历水残山剩也。乱鸦千点，落鸿孤烟，中有渔樵话。登临我亦悲秋者，向蔓草平原泪盈把。自古有情终不化。青娥冢上，东风野火，烧出鸳鸯瓦。","dynasty":"清代","tags":"登高，写景，抒情，伤怀","title":"青玉案·天然一帧荆关画"}
{"author":"顾贞观","content":"不是图中是梦中。非花非雾隔帘栊。窄衫低髻正相同。清脆铃声檐鸽夜，悠扬灯影纸鸢风。此时携手月溟濛。","dynasty":"清代","title":"浣溪纱"}
{"author":"顾贞观","content":"物外幽情世外姿。冻云深护最高枝。小楼风月独醒时。一片冷香惟有梦，十分清瘦更无诗。待他移影说相思。","dynasty":"清代","title":"浣溪纱梅"}
{"author":"顾贞观","content":"今夕何年，偏觉漏喧人醉。星毬高揭，是星娥手缀。千树宝华，宁让六宫剪采。幽欢刚趁，密传诗迷。走过红桥，第三条、忽复会。踏歌声里，听搔头玉坠。明月暗尘，搀入暖香寒翠。为伊耽搁，梅花清睡。","dynasty":"清代","title":"传言玉女上元"}
{"author":"顾贞观","content":"拥炉人倦，向煮雪声中，坐愁愁坐。巡檐数朵。为丁宁玉笛，莫教吹破。酷爱高寒，纸帐一番清课。肯闲过。不律隃糜，那禁慵堕。旧约何曾果。记徙倚朱楼，迷藏香径。延缘画舸。正离魂欲接，断烟横锁。怕梦醒时，盼煞满城灯火。问谁个。掩纱窗、更愁于我。","dynasty":"清代","title":"扫地游十六夜阴寒，坐卧小楼，茫茫百端，不觉为之凄咽"}
{"author":"顾贞观","content":"乍展芭蕉。欲眠杨柳，微谢樱桃。谁把春光，平分一半，最惜今朝。花前倍觉无聊。任冷落、珠钿翠翘。趁取春光，还留一半，莫负今朝。","dynasty":"清代","title":"柳梢青花朝春分"}
{"author":"顾贞观","content":"风渐暖，雨初晴。似朝酲。手招蕙丛双箭，注银鉼。绣得红罗纤窄，其如懒踏青青。待擘澄心堂纸，仿兰亭。","dynasty":"清代","title":"春光好上巳"}
{"author":"顾贞观","content":"呼女伴。斗草斗花轮日换。相约罗衣同浣。略嫌天气暖。几摺才开筠扇。莫教题便满。空却回文一半。有人亲落款。","dynasty":"清代","title":"归国谣"}
{"author":"顾贞观","content":"绣榻近来闲。似整如欹欲卸鬟。自把毛诗教小凤，关关。鹦鹉偷传唤阿蛮。湘管泪痕斑。掷罢金钱弄玉环。身似离爻中断也，单单。欲展双眉又拆难。","dynasty":"清代","title":"南乡子"}
{"author":"顾贞观","content":"春事悔蹉跎。啼鴃啼鹃尽巳过。又是炎天行不得，哥哥。鹊语分明唤渡河。且莫唱离歌。勉共花荫醉叵罗。不信君愁刚一石，多多。搅入香醪下咽么。","dynasty":"清代","title":"南乡子"}
{"author":"顾贞观","content":"只影妒双栖。落尽梁间燕子泥。待到东南新月上，烟低。无奈疏窗只向西。珍重语柔荑。能得楼头几度携。曾是别来相望处，凄迷。草暗天涯柳暗堤。","dynasty":"清代","title":"南乡子"}
{"author":"顾贞观","content":"推枕依然似昨。鬓香云阁。欲抬双眼尚瞢腾，记梦语、无端错。何处一声催觉。晓莺帘幕。眠时亲手繁花铃，又彻夜、风吹薄。","dynasty":"清代","title":"一络索"}
{"author":"顾贞观","content":"山围拥髻，楼开照黛，尽容生老柔乡。一抹愁烟，三分梦雨，频来好处凄凉。何许最难忘。向扫眉才子，诉与何妨。生怕添愁，只言陈事莫思量。是谁分付成双，记深盟浅诺，弄玉骑羊。退粉翎寒，倾心叶重，曾教费尽端详。待谱就新妆。怕不堪持赠，翠佩明珰。真贴谁传，为伊临个十三行。","dynasty":"清代","title":"望海潮和严荪友照黛词"}
{"author":"顾贞观","content":"润逼琴丝，腻匀笺粉，困人终日廉纤。似春眠未觉，宿醉相兼。一种无聊心绪，谁还理、旧素新缣。愁来也，王肌生粟，悄觉寒严。鳒鳒。何曾比目，向百尺竿头，断送枯鲇。想当初崖蜜，知为谁甜。挑取罗巾袖口，将往字、细啮重挦。拚狼藉，墨痕清泪，小印红铃。","dynasty":"清代","title":"凤凰台上忆吹箫"}
{"author":"顾贞观","content":"乱红新碧阴如幕。夹罗初换单绡薄。曲栏沸春声。卷帘无数莺。花丛双蛱蝶。颤向钗丛贴。和笑弄青梅。是伊亲摘来。","dynasty":"清代","title":"菩萨蛮"}
{"author":"顾贞观","content":"楚江才有明珠寄。秦楼又惹罗襦系。的的比双南，双栖分也甘。欢多愁转剧。两地寻春约。帆影落平芜。依然范蠡湖。","dynasty":"清代","title":"菩萨蛮"}
{"author":"顾贞观","content":"隔花谁撼金铃索。东风无赖搴珠箔。小胆不成欢。麝衾空昼寒。娇多抬腕怯。薄晕偎双颊。半晌费矜持。赠君千日思。","dynasty":"清代","title":"菩萨蛮"}
{"author":"顾贞观","content":"颇黎枕滑春云卸。残红犹自明兰灺。好梦觉来疑。归时说与伊。微霜吹玉貌。何处停征棹。相隔只无关。曲屏无限山。","dynasty":"清代","title":"菩萨蛮"}
{"author":"顾贞观","content":"夜深丛桂飘香雪。有人私语凭肩立。莫倚玉兰杆。人间风露寒。残妆犹在臂。小别千年矣。密约誓他生。此生无那情。","dynasty":"清代","title":"菩萨蛮南音至，接所寄桂花，忽忽成梦"}
{"author":"顾贞观","content":"闻呼菡萏浑娇小。芳名已换芙蕖早。欲摘奈荷香。丝牵蔤恨长。并房红粉瘦。待雪同心藕。相薏复相莲。莲心菂菂圆。","dynasty":"清代","title":"菩萨蛮小名"}
{"author":"顾贞观","content":"暮烟空碧萦花雾。雾花萦碧空烟暮。来去莫教催。催教莫去来。影疏侵梦冷。冷梦侵疏影。留醉倚香篝。篝香倚醉留。","dynasty":"清代","title":"菩萨蛮回文"}
{"author":"顾贞观","content":"冰绡雾縠。称楚宫纤玉。称心花样称身裁，教抹作、水云微绿。淡淡海棠红一簇。配雪蕉横幅。麝脐龙脑犹嫌俗。略薰些沉速。藕丝风飐五铢轻，都不似、尘凡妆束。别绣宝斓金缕蹙。供如来金粟。","dynasty":"清代","title":"师师令题裙"}
{"author":"顾贞观","content":"十三篇。昔曾断送两婵娟。何意孙吴，却将韬略授钗钿。嫣然。恰随肩。象床交倚麝襟联。双珠巧合双壁，更无相妒有相怜。闻道江上，舳舻衔尾，共惊狂虏投鞭。待同心借著，密商帷幄，迅扫弋鋋。妆罢对展芸编。蜡丸封就，侍女不教宣。量珠做、鸳鸯阵里，聚米山川。正军前。露布催草簪花，腕弱应自怯如椽。拟开屏障，似捻霜毫，写个赤壁飞烟。铜雀愁深锁，宓妃萧飒，坐老芝田。争似伊家姊妹，恁流离、却得好姻缘。看他既美姿颜，兼精音乐，夫婿人争羡。只英雄、儿女都难恋。定霸业、追想齐年。倩谁凭、阿堵重传。向丹青、枕手且闲眠。忽西风紧，红衣卸落，并蒂池莲。","dynasty":"清代","title":"戚氏二乔观兵书图是吴北宫画"}
{"author":"顾贞观","content":"密密濛濛春几许。斜阳忽送廉纤雨。柳烟深锁怯凭栏，千万缕。飘轻絮。薄幸不归双燕语。","dynasty":"清代","title":"天仙子"}
{"author":"顾贞观","content":"江南好，燕子乍来时。屡唤不应挑笋约，欲成还改护兰诗。风日助相思。","dynasty":"清代","title":"望江南"}
{"author":"顾贞观","content":"江南好，清簟坐潇湘。梅雨生憎调黛湿，麦秋偏爱洗头凉。小立焙茶香。","dynasty":"清代","title":"望江南"}
{"author":"顾贞观","content":"江南好，秋水晚平桥。千顷绿沉菱叶雨，十分香散藕花潮。人倚木兰桡。","dynasty":"清代","title":"望江南"}
{"author":"顾贞观","content":"江南好，寒掩小窗纱。积雪红垂天竹子，微泉碧注水仙芽。幽事属谁家。","dynasty":"清代","title":"望江南"}
{"author":"顾贞观","content":"玉兰堂下新阴薄，轻暖复轻寒。绣床开也，燕泥晨落，移近栏干。日迟人懒，青梅豆涩。紫蔗浆寒。别来生受，些儿供养，也当加餐。","dynasty":"清代","title":"青衫湿"}
{"author":"顾贞观","content":"恁喧阗那得怨魂酬。罗绮照中流。问谁乘片舸，笔床砚匣，冷处夷犹。别是沅湘风味，都不混葵榴。独向烟波外，占取清秋。当日芙蓉湖上，正水嬉初散，杜牧空留。忽催归暮雨，小泊近朱楼。最难忘、风灯零乱，乍隔船、惊见几回头。伤离绪、彩丝千结，嘱咐亲收。","dynasty":"清代","title":"八声甘州端午"}
{"author":"顾贞观","content":"此恨君知否。问何年、香消南国，美人黄土。结绮新妆看未竟，莫报诸军飞渡。待领略、倾城一顾。若使金瓯常怕缺，纵繁华、千载成虚负。琼树曲，倩谁谱。重来庚信哀难诉。是耶非、乌衣朱雀，旧时门户。如此江山刚换得，才子几篇词赋。吊不尽、人间今古。试上雨花台上望，但寒烟衰草秋无数。听嘹唳，雁行度。","dynasty":"清代","title":"金缕曲秋暮登雨花台"}
{"author":"顾贞观","content":"马齿加长矣。向天公、投笺试问，生余何意。不信懒残分芋后，富贵如斯而已。惶愧煞、男儿堕地。三十成名身已老，况悠悠、此日还如寄。惊伏栎，壮心起。直须姑妄言之耳。会遭逢、致君事了，拂衣归里。手散黄金歌舞就，购尽异书名士。累公等、他年谥议。班范文章虞诸笔，为微臣、奉敕书碑记。槐影落，酒醒未。","dynasty":"清代","title":"金缕曲丙午生日自寿"}
{"author":"顾贞观","content":"旷达如君几。几曾夸、乌衣列戟，向来门第。咫尺樊笼偏谢却，裹足软红尘里。应自信、筹之熟矣。惟有闲身消受得，第二泉、如镜山如绮。判岁月，此中寄。人生适意为佳耳。莫空过、持螯时节，听鹂天气。茶局纵横纱帽侧，一笑纷纷斗蚁。那更觅、参同真契。辛苦还丹兼辟谷，总输君、独悟长生理。看玉树，绕阶起。","dynasty":"清代","title":"金缕曲吴庶宁七十索词，书以寿之"}
{"author":"顾贞观","content":"四壁秋花卷。问谁为、柴桑写照，俗尘俱遣。天与高寒风格在，簌簌清霜欲泫。背素障、光浮鱼茧。随例玉盘承露冷，傲慈恩、一抹纱笼浅。和雁字，碧空展。斜规隙月看逾显。错教人、图成没骨，粉圆脂扁。餐尽落英聊解佩，舐掌何愁嗾犬。只妒影、兰膏未免。接得芙蓉城主牒，许众香、北面吾分典。更位置，烛奴剪。","dynasty":"清代","title":"金缕曲"}
{"author":"顾贞观","content":"霁月风光卷。恰佳辰、阳回黍谷，禁寒都遣。坐煖芙蓉三十二，那觉一条冰泫。亲领袖、吴笺蜀茧。风雅友朋俱性命，算万间、广厦欢犹浅。孤掌在，快重展。先皇叹息才名显。墨淋漓、堪收阁拓，堪题禁扁。凰阙何妨容虎卧，莫问淮南鸡犬。吐握惯、积劳难免。览揆正宜膺宅揆，往钦哉、咨汝夔龙典。看绿綟，称身剪。","dynasty":"清代","title":"金缕曲仲冬望后二日，寿龚芝翁年伯"}
{"author":"顾贞观","content":"皂帽缁尘卷。任相猜、杜陵野老，伤心顿遣。倦眼摩挲双阙望，铅泪铜盘偷泫。辇毂下、一窝如茧。乘兴偶然迷出处，泛虚舟、试狎蓬莱浅。供醉吐，锦茵展。身终隐矣那须显。数升平、白门标榜，纷纷阔扁。及至时危钩党密，香凤并遭鹰犬。羡此际、冥鸿独免。阅尽宫邻金虎局，更何人、痛哭三朝典。天宝话，舌频剪。","dynasty":"清代","title":"金缕曲纪檗子徵君话旧有感"}
{"author":"顾贞观","content":"黄阁仍开卷。只敷陈、平生四字，昙聃尽遣。江左风流归冀北，霖雨九垓春泫。看赐瓮、十围金茧。国士无双亲下拜，问感恩、知己谁深浅。先世泽，藉公展。副封白去经纶显。小延英、逾时伏对，怀中鹞扁。太保只今推坐论，西旅徒然贡犬。真异数、朝参暂免。所喜圣朝无阙事，且闲删、雅颂兼谟典。重补衮，五云剪。","dynasty":"清代","title":"金缕曲奉怀柏乡魏相国，时暂假归里"}
{"author":"顾贞观","content":"五夜青绫卷。带余寒、却偎燕玉，凌兢顿遣。起傍镜奁看制草，银沫御笺微泫。沉水炷、博山分茧。凤阁乍翻新样出，扫宫黄、八字眉儿浅。刚一笑，旅愁展。异香莫为更衣显。避人看、紫磨缠臂，连宵压扁。传语当关辞剥啄，睡熟金铃小犬。谅酒债、寻常今免。十五垆头夸识字，乞簪花、价倍鹴裘典。怪恼乱，韦肠剪。","dynasty":"清代","title":"金缕曲和汪蛟门同舍纳姬"}
{"author":"顾贞观","content":"案积如山卷。尽从容、手书耳受，移时散遣。暇即携觞兼召客，王版银钩光泫。频倒屐、莫辞重茧。为续鸾弦酬凤髓，便以胶、投漆情还浅。腾尺木，素怀展。九龙七级龙光显。忆登高、攀萝直上，指挥轮扁。下视桑麻成世界，听彻云中吠犬。料四牡、驰驱不免。若过棠阴须少憩，采风谣、正属輶轩典。留赠答，素毫剪。","dynasty":"清代","title":"金缕曲寄吴伯成，喜龙光塔工告竣"}
{"author":"顾贞观","content":"宦橐书千卷。好楼居、看山读画，烟云消遣。造物惟将清福忌，不管西州悲泫。忆缟苎、远投椒茧。昨岁梁鸿溪上过，谢登堂、拜母交非浅。今古谊，一时展。公才遍历崎岖显。却重围、笑谈矢石，射乌题匾。午夜九阍争叩额，散斥狺狺猘犬。都不怪、希迁数免。偏喜学陶初愿遂，整芸签、悉付琳琅典。硕果尽，痛难剪。","dynasty":"清代","title":"金缕曲坐周雪客兄弟遥连堂，感栎园先生旧事"}
{"author":"顾贞观","content":"旧雨西风卷。便重经、天荒地老，此情难遣。剩粉遗香留得在，两袖三生红泫。谁擘破、同心珍茧。分付鲛人和泪织，一丝丝、扣入冰花浅。来世作，臂纱展。非耶立望全身显。太愁予、千眉峰蹙，双鬟云扁。缟夜梨魂看似雪，吠影心忪粤犬。恩与怨、而今勾免。梦里锦鞋欢兮薄，上头钗、判向生前典。缘不了，莫轻剪。","dynasty":"清代","title":"金缕曲和芝翁题影梅轩词"}
{"author":"顾贞观","content":"无语湘帘卷。肯输他、画梁双宿，封侯悔遣。红雨立残清露滑，绣雀一帮泥泫。早馁就、吴宫八茧。悄向护花铃索下，听黄鹂、骂彻春阴浅。容易得，远山展。游踪似托韶华显。斗轻狂、谢娘絮薄，沈郎钱扁。何处芳丛争挟弹，横过新丰鸡犬。趁买笑、乡愁告免。不记临行针线密，绿杨丝、系马青衫典。休乞句，带重剪。","dynasty":"清代","title":"金缕曲和闺怨。严荪友、邹黎眉并客燕台，即以寄之"}
{"author":"顾贞观","content":"心共香苞卷。卸啼妆、却施檀晕，湘娥恨遣。直拂芸辉绡账薄，云母簟纹波泫。新粉扑、罗浮蝶茧。说与桐花羞待凤，雪衣寒、水月毫光浅。窗影在，个人展。兔园傍柳名偷显。刻琅玕、词填玉茗，箫圆钗扁。搔背何须春笋样，一笑麻姑鞭犬。换翠袖、昭容不免。占住夜郎才几节，让扶南、暂作扶馀典。偎满愿，火龙剪。","dynasty":"清代","title":"金缕曲梁药亭解元属赋紫竹夫人，因有所订"}
{"author":"顾贞观","content":"欢期远近。试说向乘槎，倩传幽恨。萼绿潜携，兰香密约，妒煞人间风韵。添上青桐一叶，减却黄杨一寸。谁同病，有凄凉月姊，广寒重晕。何损。虚猜道、解事天公，垂老偏难问。绣被经年。机丝匝月，到底银河渡稳。寄语多情乌鹊，且莫作炎威准。待暗里，把些时倒扣，算他秋闰。","dynasty":"清代","title":"喜迁莺"}
{"author":"顾贞观","content":"分明茉莉开时候，琴静东厢。天样红墙。只隔花枝不隔香。檀痕约枕双心字，睡损鸳鸯。孤负新凉。淡月疏棂梦一场。","dynasty":"清代","title":"采桑子"}
{"author":"顾贞观","content":"秋来看尽星河也，只是孤眠。多谢婵娟。再放山楼一夕圆。床头涧响浑疑雨，滴破苍烟。小字香笺。伴过泠泠彻夜泉。","dynasty":"清代","title":"采桑子"}
{"author":"顾贞观","content":"月中秋半。正金波委地，绛霄层卷。唱可哀、空忆人间，记一曲宾云，桂亭双幔。碧海青天，料今夜、夜凉应倦。又无言村杵，有泪边笳，不情邻管。追思十年游伴。叹吴山烟冷，广陵潮满。把清光、比似元宵，问姮娥肯放。花灯轻换，瓜果前头，小列个、结璘香案。怕佩声钗影，俱逐晓风零乱。","dynasty":"清代","title":"望梅中秋"}
{"author":"顾贞观","content":"密约水神祠。瓣香心事谁知。绣幡同上小名儿，一双亲系干支。萧萧暮雨芙蓉黑。越江犹认行迹。潮没苏碑三尺，怨魂应始消得。","dynasty":"清代","title":"河渎神"}
{"author":"顾贞观","content":"归雁一声相识旧。嫩橘和霜剖。风景入秋悲。恻恻新寒，况是秋深后。知道明年还健否。且醉黄花酒。休说不须开。倘为看花，忆着离人瘦。","dynasty":"清代","title":"醉花阴重九"}
{"author":"顾贞观","content":"平分一片蕉阴绿。相对妾身原似玉。细雨归帆。临别啼珠忽满衫。断鸿双鲤曾无便。惊喜竹西廊下见。记否檀奴。衣袖当时水墨图。","dynasty":"清代","title":"偷声木兰花"}
{"author":"顾贞观","content":"冷清清地，便逢欢、也则不情不绪。况是宵长孤枕侧，挨得几番秋雨。兰炷微沉，桃笙半叠，送尽炉烟缕。香浓醉薄，此愁何减羁旅。不过絮断柔肠，乱蛩枉却，费许多言语。二十五声清漏永，尽够滴残双箸。翠湿云鬟，凉侵玉腕，那复催砧杵。由他梦醒，别来和梦难据。","dynasty":"清代","title":"念奴娇"}
{"author":"顾贞观","content":"几多情、春归莫诉。下阶亲剪红药。短檠孤影愁相对，教伴绮窗斟酌。花睡着。护一点、檀心不受东风谑。明朝梳掠。看镜里芳姿，阿谁较胜，传语问青雀。琼肌削，似比柔枝更弱。半开仍锁银錀。绛绡曾挹经年泪，和露封来灼灼。休忘却。休忘却、年时茅屋空山约。从教零落。待粉蕊全删，宝华同证，此意尽商略。","dynasty":"清代","title":"摸鱼儿芍药，简荪友"}
{"author":"顾贞观","content":"盘螭约指双花隐。翡翠研宫粉。赠来条脱感真妃。莫是兴宁六月、语杨羲。金彄忽似金瓯缺。手挽初弦月。倦游踪迹几更名。好句玉环纤印、记他生。","dynasty":"清代","title":"虞美人"}
{"author":"顾贞观","content":"内家结束庄严相。不是慵来样。水晶廉卷半闲时。正好炷香亲较、晚唐诗。鸳缄忽接郎边信。为道欢期准。寄声青翰早飞回，约共紫藤花下、送春归。","dynasty":"清代","title":"虞美人"}
{"author":"顾贞观","content":"烧灯时节传柑宴。青粉墙西见。个人偷眼隔窗纱。映出月中根叶、雪中花。分明玉茗堂深处。小立垂垂树。问名犹唤内家真。一点荔枝飞骑、笑红尘。","dynasty":"清代","title":"虞美人蜀茶"}
{"author":"顾贞观","content":"额黄染甲宫鸦皱。书法夸筋瘦。凭将背痒试麻姑。且结莲台真印、礼南无。色香兼味都超绝。弹指霏轻雪。玉纤频屈数将归。按透断纹如啮、十三徽。","dynasty":"清代","title":"虞美人佛手柑"}
{"author":"顾贞观","content":"煖风迟日烘微醉。催上樱桃会。翠娥招手满船招。看煞帽檐欹侧、月城桥。匀圆细数盛妆合。待解相如渴。丁宁莫受蔗浆寒。薄暮来尝胜雪、小龙团。","dynasty":"清代","title":"虞美人"}
{"author":"顾贞观","content":"霜寒玉指吹箫歇。倚断秦楼月。扫眉才子浣花人。不道当时金粟、本前身。迷藏曲径钩衣戏。似梦犹堪记。尽留颜色待君怜。心字香焦重埋、一丝烟。","dynasty":"清代","title":"虞美人"}
{"author":"顾贞观","content":"自拨香弦按紫檀。曲向谁弹。泪向谁弹。蜀茶花底小红栏。去为谁难。住为谁难。不施梅额坠双鬟。春也阑珊。人也阑珊。相思空觅驻颜丹。伊也摧残。侬也摧残。","dynasty":"清代","title":"一剪梅"}
{"author":"顾贞观","content":"愁向清辉说。暗将离、冰纨却扇，香罗替葛。不觉凉飔吹茉莉，回首纱橱似雪。得几度、为君簪发。行矣天边风露冷，汉时关、偏隔秦时月。幽思重，写瑶瑟。情知又是经年别。转难忘、凭肩密誓，长生钿合。此意双星应鉴取，好耐寒侵肌骨。恩不甚、怕成轻觉。来日征帆休便挂，听残更、软语镕心铁。银汉影，夜分裂。","dynasty":"清代","title":"贺新凉用辛稼轩韵代别"}
{"author":"顾贞观","content":"柔乡无计得徘徊。首重回。眼重回。愿逐飞花，和梦绕妆台。呵手为卿添翠黛，愁一蹙，暂时开。狂踪频问只佯推。莫相猜。试相猜。验取心香，烧透不成灭。莲叶裁帆丝系祚，风便也，藕船来。","dynasty":"清代","title":"江神子"}
{"author":"顾贞观","content":"负却韶光，十年眼冷花丛里。玉笙寒彻梦惊回，著处东风矣。犹是当时春意。渐病酒，怀人天气。樊川愁寐，绕榻茶烟，鬓丝吹起。残雪无多，莫教容易成流水。琼瑶留伴落梅魂，共作冰壶贮。再入茅堂燕子。应问我，别来何似。君看池畔，照影婆娑，树犹如此。","dynasty":"清代","title":"烛影摇红立春"}
{"author":"顾贞观","content":"小缀珠幡，玉搔首、触帘散点晴雪。几箭红兰，恰共水仙俱发。为约檀心磐口，和瘦影、伴成三绝，湘屏掩、整整斜斜，一般冷淡香骨。萧郎俊游未歇。乍传柑时候，又拟轻别。打叠离情，待赏新年节物。挑菜幽期近也，试换取、练裙文袜。临妆镜、拂了蛾儿，月中早见春月。","dynasty":"清代","title":"万年欢人日，用史梅溪韵"}
{"author":"顾贞观","content":"玉炉香，谁与共。旖旎烟丝，吹出罗帱缝。双鬓怯翻寒髼松，才话分携，已做天涯梦。醒时衾还独拥。约略离亭，人远鸡声送。别是五更愁一种。冷透心窝，自怪无端痛。","dynasty":"清代","title":"苏幕遮"}
{"author":"顾贞观","content":"往事惊心碧玉箫。燕猜莺妒可怜娇。风波亭下鸳鸯牒，惶恐滩头乌鹊桥。搴恨叶，摘情条。旧时眉眼旧时腰。可能还对西窗月，狼藉桐花带梦飘。","dynasty":"清代","title":"鹧鸪天"}
{"author":"顾贞观","content":"闺阁争传捧贴黄。久重新雨露、润莲帮。锦袜初学内家妆。今而后，启予足、孟家光。按拍凤头香。尽春愁稳载、莫轻飏。一钩纤窄待重量。惊鸿影，凌波袜、误陈王。","dynasty":"清代","title":"小重山"}
{"author":"顾贞观","content":"闺阁争传捧贴黄。九霄雨露润莲塘。锦袜新学内家妆。六寸圆肤原有致，一钩纤影待重量。春愁稳载莫轻飏。","dynasty":"清代","title":"附浣溪沙"}
{"author":"顾贞观","content":"承恩结束辞南内。油壁拥，芳尘碎。绿熊茵贴紫貂裘，香满一身珠翠。玉骢骄软，彩鸾偷傍，不觉珊瑚坠。花丛著眼惊姚魏。谁管领，霓裳队。只应清夜奉宸游，七宝装成行缀。锦帆天子，疏狂魂魄，空索琼花醉。","dynasty":"清代","title":"御街行"}
{"author":"顾贞观","content":"楚天旧雨，怪新来幻作，冷云残雪。珍重流莺传语道，怜取长条休折。带绾同心，丝缠续命，一寸肠千结。那能此际，眼看真个离别。才则唱罢骊驹，兰舟待解，早催归亲切。君便承恩侬易老，须记瓣香星月。范蠡湖头，梁鸿宅畔，准拟成三绝。临岐试问，欢期在甚时节。","dynasty":"清代","title":"念奴娇"}
{"author":"顾贞观","content":"绕栏幽涧乍泠泠。又雨一声声，漏一声声。两处闲眠，那夜不同听。更，更。病眸才展讶青青。是灯一星星，萤一星星。偏到薄帏，单枕最分明。生，生。","dynasty":"清代","title":"风马儿"}
{"author":"顾贞观","content":"万斛闲愁，问小艇如梭，能载多少。凤去台空，俊赏昔游重到。请解半刻离襟，暂领略、布帆清晓。看无言事去，江山有泪，春归花草。客中最易添凄惋，便登临、莫伤怀抱。怨将身作秦楼月，移共秦淮照。此意重感殷勤，判寂寂、广寒人笑。倩旧时王谢，堂前燕子，诉伊知道。","dynasty":"清代","title":"玲珑四犯用史梅溪韵代送"}
{"author":"顾贞观","content":"片帆侧。斜倚轻衫雪色。凝眸倦、清镜窈然，隐约仙娥泛寒碧。霜林泪丝织，翻作春红靓饰。空濛外、多少远山，犹是青螺黛痕积。移时共兰鹢。正乍展香襟，旋散瑶席。佩珠许傍宫腰摘。更瑞锦分系，宝钗亲嘱，衍波笺字莫漫湿。附蘋末吹入。岑寂。又如昔。向洛渚遗尘，步袜重觅。鸳鸯飞去头俱白。奈踏浪难稳，鄣风无力。水云天远，只此意，怎忘得。","dynasty":"清代","title":"兰陵王江行，用史梅溪韵"}
{"author":"顾贞观","content":"多情长愿，投老秦淮住。华发纵归来，怕不似、少年羁旅。横江酹月，才魄怨销沉，歌伴侣，邀商女，一曲青衫雨。青溪祠宇，没个迎神妪。弱柳系兴亡，尚拂面、六朝烟缕。无穷金粉，都逐去来潮，桃叶渡，梅根渚，遗恨今何许。","dynasty":"清代","title":"蓦山溪庚子秋题长干水榭"}
{"author":"储国钧","content":"四百南朝寺，犹余高座名。桫椤花落处，满院碧苔生。石径分茶社，云峰閟磬声。上方无客到，趺坐豁羁情。","dynasty":"清代","title":"高座寺"}
{"author":"储国钧","content":"小雨涤残暑，新凉水上生。帆飞岚翠动，燕掠水风轻。津市分斜照，人家共晚晴。淹留恋清景，双眼一时明。","dynasty":"清代","title":"雨后板桥游眺"}
{"author":"储国钧","content":"辍棹银山麓，披襟青豆房。故人同一饭，情话易斜阳。木叶先秋脱，江云杂雨凉。泠泠上方磬，相送出松篁。","dynasty":"清代","title":"瓜洲渡江至银山寺访程鱼门"}
{"author":"储国钧","content":"邻园只在短垣西，灌木阴阴入望迷。冒雨紫藤连夜发，过春黄鸟尽情啼。已看竹屿通茶肆，多恐花塍变菜畦。满眼风光应解惜，玉壶盛酒几人携。","dynasty":"清代","title":"邻园"}
{"author":"储国钧","content":"好书堆案经时合，尘事关心逐日多。转忆阻风情味好，一川烟雨看渔蓑。","dynasty":"清代","title":"绝句"}
{"author":"储国钧","content":"浮云结曾阴，天色惨将夕。城中转萧条，何况园居客。柴门闭荒烟，萝径断行迹。四山晚逾翠，一水寒自碧。饥禽将子鸣，落叶和苔积。应迟子猷棹，未蜡阮生屐。何时就君宿，把酒话畴昔。","dynasty":"清代","title":"怀任澹存园居"}
{"author":"陈完","content":"边尘卷地北风号，泥马南来驻六桥。汴水故宫空有月，海门沙溆寂无潮。铜驼夜泣霜华冷，银雁秋飞王气销。五国城头魂不返，伤心谁赋《楚辞》招。","dynasty":"明代","title":"钱塘怀古"}
{"author":"陈完","content":"绣户凝香瑞霭浮，日催红影上帘钩。莺捎飞蝶穿花去，水学惊蛇抱石流。绿酒金尊邀醉饮，朱弦银甲按歌讴。若教买得春常在，不用良宵秉烛游。","dynasty":"明代","title":"和徐德彰春日杂咏（八首）"}
{"author":"陈完","content":"野客隐云林，幽溪绕石城。时垂严濑钓，绝似渭川情。月冷舷逾响，天高笛倍清。沧浪如可濯，予亦解长缨。","dynasty":"明代","title":"石城钓隐"}
{"author":"陈完","content":"凝清新揭扁，轩舍倚云开。爽气西山入，凉飙北牖来。昼閒泉在沼，琴静月当梅。允矣丘中赏，符兹物外游。","dynasty":"明代","title":"题凝清轩"}
{"author":"陈完","content":"暖色晴光处处迷，画桥杨柳路东西。千村红乱桃花雨，一夜香生燕子泥。莺舌语双谐作瑟，草根枯半踏成蹊。最难留得芳时在，怪杀枝头杜宇啼。","dynasty":"明代","title":"和徐德彰春日杂咏八首其一"}
{"author":"陈完","content":"花摇银壁影幢幢，香霭空濛扑琐窗。留客小莺偏恰恰，可人飞蝶故双双。好山罨画连平野，新水挪蓝正满江。红粉蹋歌溪上女，彩云随处度新腔。","dynasty":"明代","title":"和徐德彰春日杂咏八首其二"}
{"author":"陈完","content":"三竿红日晓辉辉，流水平芜燕子飞。芳径露香花锦碎，深山云暖蕨芽肥。乌纱别制笼头帽，白苎新裁称体衣。社鼓冬冬桑柘外，野翁扶醉蹋歌归。","dynasty":"明代","title":"和徐德彰春日杂咏八首其三"}
{"author":"陈完","content":"蹀躞青骢款款骑，浅村深巷柳如丝。土墙茅草低低屋，竹径柴门短短篱。细雨一帘飞燕子，香风十里醉花枝。馆娃溪上春如海，时有人歌《白苎》词。","dynasty":"明代","title":"和徐德彰春日杂咏八首其四"}
{"author":"陈完","content":"鸥沙十里带平沙，茅屋人家柳半遮。柔橹呕哑移画舫，轻雷枥辘走香车。泉如燕尾清流拆，草似裙腰白路斜。何处玉钱都化蝶，夜来飞上一林花。","dynasty":"明代","title":"和徐德彰春日杂咏八首其五"}
{"author":"陈完","content":"十里香尘暖雾消，绿烟芳草去迢迢。春风春雨花连巷，溪北溪南柳映桥。游女踏青罗袜小，粉郎沉醉玉骢骄。谢家庭院秋千下，会有何人拾翠翘。","dynasty":"明代","title":"和徐德彰春日杂咏八首其六"}
{"author":"陈完","content":"胜卖东风富贵春，青衣催坐叠花茵。莺欺皓齿清歌妓，柳妒纤腰学舞人。猩色屏风围孔雀，麝香衾被压麒麟。任教日日如泥醉，不负韶华一度新。","dynasty":"明代","title":"和徐德彰春日杂咏八首其七"}
{"author":"陈完","content":"边尘捲地北风遥，信马南来驻六桥。汴水故宫空有月，海门沙溆寂无潮。铜驼夜泣霜华冷，银雁初飞王气消。五国城头魂不返，伤心谁赋楚词招。","dynasty":"明代","title":"钱唐怀古"}
{"author":"陈完","content":"幽轩小构倚云林，植得猗兰惬赏心。九畹馀馨留古佩，半帘残露袭寒襟。梦回香气连书幌，坐久清辉入夜琴。与子也知同臭味，何妨楚泽共行吟。","dynasty":"明代","title":"蒲执玉先生植兰轩"}
{"author":"陈完","content":"遥辞紫禁出都门，索莫穷居颍上村。乡国音书何日到，词林朋旧几人存。夕阳远水连寒雁，落月疏钟叫夜猿。自叹浮踪如断梗，不须惆怅暗消魂。","dynasty":"明代","title":"颍上感怀呈王安中陈叔谅陈敬脩暨在泮诸友"}
{"author":"陈完","content":"若人栖隐构来青，门外诸山俨画屏。白日长悬徐稚榻，清风如造子云亭。松杉雨后云连壑，杨柳春前水满汀。只恐鹤书天上至，草堂从此负山灵。","dynasty":"明代","title":"送文玉侄来青亭"}
{"author":"陈完","content":"拜辞膝下思凄迷，望入闽关是故溪。莫忘白门分手处，绿杨残照乳莺啼。","dynasty":"明代","title":"送族孙格还乡"}
{"author":"陈完","content":"久忆故人情，兹焉发幽兴。抱琴渡危桥，望入藤萝径。溪雨倏已晴，云收千嶂净。乔木生晚凉，松涛满清听。之子不我逢，隔篱鸡犬静。","dynasty":"明代","title":"题画"}
{"author":"陈完","content":"危峰倚白云，秀气横清秋。俯见岷蜀晚，仰观河汉㳅。朝日海上出，苍然蔼林丘。阳崖散金碧，阴壑晴光浮。中有飧霞客，母乃仙侣俦。我欲一见之，道远从无由。安得同心人，携手穷冥搜。","dynasty":"明代","title":"题山水"}
{"author":"陈完","content":"微雨息市氛，晴光溢水木。暂辍童冠书，少豁林泉目。峨哉南北峰，影浸西湖绿。岭外号长松，霞边起孤鹜。荷香隐綵舟，鸟鸣迓丝竹。兴并坡老游，吟步逋仙躅。落日度寒钟，悠然自天竺。","dynasty":"明代","title":"湖山佳趣图"}
{"author":"陈完","content":"六月暑气盛，炎云朝夕生。居家苦蒸郁，况有千里行。畴昔在家林，子时方秀发。相去二十年，老我之华发。子行固不遥，宰邑蕲阳间。蕲民待新政，称治良独难。乃祖旧龚黄，贤孙今卓鲁。昭哉循吏传，视今犹视古。","dynasty":"明代","title":"送虞大令之广济"}
{"author":"陈完","content":"飞雪迷川陆，寒飙鸣树巅。连镳出白下，送子归樵川。忆昨东观游，同心复同调。穷窥秘阁书，载发金门笑。大典时云毕，对酒成别离。孤舟日东逝，后会竟何时。君采泮水芹，我弄玉堂月。曷以摅所怀，鳞鸿未应辍。","dynasty":"明代","title":"送方教授之樵城"}
{"author":"陈完","content":"南飙扫朝云，大日鸣穹昊。宗盟列玳筵，入我城东道。伟兹汗漫期，况是同乡好。林深酒气香，叶密蝉声噪。暂陪簪绂游，恍若篷莱到。何当驻残阳，为君倒怀抱。","dynasty":"明代","title":"与陈司训桃林之会"}
{"author":"陈完","content":"冬日既苦短，夏日孰云长。流光逐逝波，崦嵫倏扶桑。眷言堂上人，秋鬓双垂素。志养期无违，岂在罗三釜。盻彼反哺乌，哑哑鸣树颠。微物尚有情，子职宁或愆。亲寿逮期颐，载喜还载惧。去日不可追，来日何由驻。安得鲁阳戈，为我延夕晖。誓将日为岁，庶以伸吾私。","dynasty":"明代","title":"爱日堂为秋官李主事作"}
{"author":"陈完","content":"时雨忽已遍，群山朝来晴。溪田涨新绿，沟浍悉皆盈。惓兹天气暄，布谷声嘤嘤。黾勉事东作，孰计劳其形。浩浩谷口趣，猗猗丈人情。朅来应徵辟，远入嵩阳城。写图想旧业，千里云烟横。","dynasty":"明代","title":"溪田过雨图"}
{"author":"陈完","content":"大江白露下，秋气横中流。翛然一笛响，远自江上舟。洲前向晚霁凉雨，三弄分明作人语。思逐飞鸿海际来，声随白鸟云边去。须臾引羽转清商，芦叶摵摵蒹葭黄。惊回少妇孤篷梦，搅断羁人万里肠。驻宫又复变流徵，银河澹澹天如洗。猿鹤秋吟绝岛云，蛟龙夜吼寒潭水。祗今谁识桓伊心，悠悠人世无知音。曲终徙倚重回首，落月苍茫烟霭深。","dynasty":"明代","title":"赋得空江秋笛赠郑浮丘助教"}
{"author":"陈完","content":"诸品上方夕，微钟出瑶岭。声随孤鸟空，梵逐群机泯。时有独归僧，月明步萝径。","dynasty":"明代","title":"嵩阳咏罗寺晚钟"}
{"author":"陈完","content":"崎岖葛村路，路小行人稀。閒门带晚照，独树留馀晖。何处笛声起，牛羊迤逦归。","dynasty":"明代","title":"葛村夕照"}
{"author":"葛秀英","content":"斜。梅影移窗映碧纱。依它写，寒受月些些。","dynasty":"清代","title":"十六字令梅影"}
{"author":"葛秀英","content":"琴。调急弦繁哀怨深。难成弄，料是少知音。","dynasty":"清代","title":"十六字令弹琴"}
{"author":"葛秀英","content":"燕语呢喃春昼。花事阑珊时候。斜倚画屏前，半亸低垂红袖。消瘦。消瘦。镜里双蛾长皱。","dynasty":"清代","title":"如梦令春闺"}
{"author":"葛秀英","content":"莺催日影上窗纱。睡起罗帏远梦赊。水晶屏曲绣帘遮。一缕香云金钏滑，二分明月玉梳斜。淡妆生爱不簪花。","dynasty":"清代","title":"浣溪沙题晓妆图"}
{"author":"葛秀英","content":"隔院莺声催早起，昨宵杏雨轻寒。一庭春色卷帘看。绿烟双燕语，红树百花攒。整顿琴书消昼永，妆成不去凭栏。鹊炉呼婢爇沉檀。新词翻白雪，小楷界乌阑。","dynasty":"清代","title":"临江仙春闺即事"}
{"author":"葛秀英","content":"柳绵如许。搅碎春魂漂泊去。风约萍开。一半相逢在水隈。漫天飞舞。帘外斜阳黏忽住。咏絮无才。孤负东风为送来。","dynasty":"清代","title":"减字木兰花杨花"}
{"author":"葛秀英","content":"新筠澹描。含香嫩苞。些时劲节千霄。笑春风柳腰。黏云乱捎。梳风碎敲。一丛寒玉萧萧。拂檐牙凤毛。","dynasty":"清代","title":"四字令新竹"}
{"author":"葛秀英","content":"帘外飞花愁挂树。柳线搓烟，欲绾春难住。蛱蝶成团慵对舞。宿花香梦寻无处。几度问花花不语。瘦尽嫣红，散落胭脂雨。踏作春泥香满路。多情燕子衔将去。","dynasty":"清代","title":"蝶恋花落花"}
{"author":"葛秀英","content":"棋谱半盘打就。独与银釭厮守。侍女去煎茶，蓦地梨云梦透。醒否。醒否。夜静秋寒灯瘦。","dynasty":"清代","title":"如梦令题画"}
{"author":"葛秀英","content":"撮土犹香。塑成娇艳，绝世风神。月下娟娟，松间小小，画里真真。美人黄土生春。向何处、蓝桥问津。憨态无言，羞颜似笑，注眼如颦。","dynasty":"清代","title":"柳梢青泥美人"}
{"author":"葛秀英","content":"雨过荷香暑气消。奁开月影黛重描。闲阶独立似无聊。藕覆半笼金缕袜，凤钗斜亸翠云翘。内家妆束不胜娇。","dynasty":"清代","title":"浣溪沙题夏闺图"}
{"author":"葛秀英","content":"曲栏凤子花开后。捣入金盆瘦。银甲暂教除，染上春纤，一夜深红透。点绛轻濡笼翠袖。数乱相思豆。晓起试新妆，画到眉弯，红雨春山逗。","dynasty":"清代","title":"醉花阴染指甲"}
{"author":"葛秀英","content":"残夜碧天明，月挂梧桐井。小院寂无人，满地芭蕉影。银汉已横斜，独立衣裳冷。不忍负良宵，自煮天池茗。","dynasty":"清代","title":"生查子自题秋夜图"}
{"author":"葛秀英","content":"湖上清秋。南屏钟递，岚翠烟浮。衣怯新凉，月扶残醉，人倚兰舟。月明正好勾留。且放棹、湖心上头。镜净浮光，潭空泻影，人在瀛洲。","dynasty":"清代","title":"柳梢青中秋西湖泛月"}
{"author":"葛秀英","content":"衣袂冷，上高楼。繁云遮断碧山头。小窗独坐听秋雨，荷叶芭蕉各自愁。","dynasty":"清代","title":"桂殿秋听雨"}
{"author":"葛秀英","content":"画堂深处麝烟微。闲立风吹金缕衣。红绡带缓绿鬓低。落花飞。不见人归见燕归。","dynasty":"清代","title":"忆王孙集旧句寄呈夫子"}
{"author":"葛秀英","content":"庭前芳树朝朝改。尚有馀芳在。年光背我去悠悠。恰是一江春水向东流。此时欲别魂俱断。试取鸳鸯看。不挑红烬正含愁。别有一般滋味在心头。","dynasty":"清代","title":"虞美人前题"}
{"author":"葛秀英","content":"丽日催迟景，罗帏坐晚风。自盘金线绣真容。翻疑梦里逢。离恨却如春草。满地落花慵扫。思量长自暗销魂。蛾眉向影颦。","dynasty":"清代","title":"巫山一段云前题"}
{"author":"葛秀英","content":"花绕玉屏风，氤氲兰麝馥。何事吹箫向碧空，鸾凤调琴曲。惜别酒频添，侍儿催画烛。此后相思几上楼，终日求人卜。","dynasty":"清代","title":"卜算子前题"}
{"author":"葛秀英","content":"桃花落脸红，困立攀花久。垂柳拂妆台，掬翠香盈袖。不敢苦相留，去是黄昏后。欲去又依依，几日还携手。","dynasty":"清代","title":"生查子集古赠双妹兼以送别"}
{"author":"葛秀英","content":"华屋艳神仙。冶态娇妍。纤腰婉约步金莲。多事春风入闺闼，独立花前。遥指夕阳边。嫩草如烟。离人独上洞庭船。一去哪知行近远，目断遥天。","dynasty":"清代","title":"浪淘沙集古送张湘兰之湖南"}
{"author":"葛秀英","content":"泪渍胭脂花湿露。帘外飞红无数。芳草江南路。春魂一缕斜阳暮。可惜彩云留不住。恨煞风欺雨妒。愿化相思树。古来剩有鸳鸯墓。","dynasty":"清代","title":"惜分飞送春"}
{"author":"葛秀英","content":"青帝才临，雨似调酥，风似剪刀。看乍寒乍暖，催归柳线，半明半暗，染就芳郊。云约晴峰，烟酣远岫，同倩天工浅淡描。无人处，早苍苔一片，又上红桥。魂销。春水迢迢。归未得、王孙路更遥。恨多情飞梦，西楼忆远，无端送别，南浦停桡。小院池塘，曲栏幽砌，一著东风别样娇。凝眸望、惟孤山松柏，不受寒凋。","dynasty":"清代","title":"沁园春新绿"}
{"author":"葛秀英","content":"秋半明中，月圆名半，素辉千里如昼。高卷珠帘，一片玻璃凉透。晚风起、雾约柔鬟，银汉斜、露侵罗袖。稽首。向嫦娥借问，广寒寒否。最爱深闺独守。如此良宵，尽堪消受。觅句孤行，踏损苍苔微溜。问前生、千古同心，期后会、一年别久。孤负。怕云遮光掩，秋催人瘦。","dynasty":"清代","title":"月华清中秋玩月"}
{"author":"葛秀英","content":"暮烟含。暮烟含。残荷衰柳映寒潭。夕照远山红树外，断肠秋色在江南。","dynasty":"清代","title":"潇湘神秋思"}
{"author":"曹承诏","content":"驻马寻幽胜，冲泥引兴长。名园开绿水，家学富青箱。倾盖无新故，班荆慰异乡。绕池花历乱，贴槛芰浮香。郭舍壶中术，嵇生竹下觞。传芬惊萼棣，满座见琳琅。叔度波成顷，陈思赋儗樯。欢呼同放傲，痛饮任疏狂。促膝嗟何晚，临岐忆不忘。君应怜去住，吾自愧昂藏。","dynasty":"明代","title":"大观堂"}
{"author":"释敬安","content":"垂钓板桥东，雪压蓑衣冷。江寒水不流，鱼嚼梅花影。","dynasty":"清代","tags":"题画，写雪，垂钓","title":"题寒江钓雪图"}
{"author":"释敬安","content":"昨夜汲洞庭，君山青入瓶。倒之煮团月，还以浴繁星。一鹤从受戒，群龙来听经。何人忽吹笛，使我松间醒。","dynasty":"清代","title":"梦洞庭"}
{"author":"释敬安","content":"欲觅三乘法，来参一指禅。人天开觉路，衣钵得真传。水到源头活，山从雨后妍。拈花曾示我，微笑證前缘。","dynasty":"清代","title":"登岳麓山呈笠云长老"}
{"author":"释敬安","content":"阶下绿痕绿，庭前草色青。禅心自清静，世事付苍冥。入定猿知护，谈经鹤解听。蒲团人坐久，问法欲忘形。","dynasty":"清代","title":"题笠公禅房"}
{"author":"释敬安","content":"了与人境绝，寒山也自荣。孤烟淡将夕，微月照还明。空际若无影，香中如有情。素心正宜此，聊用慰平生。","dynasty":"清代","title":"白梅诗其一"}
{"author":"释敬安","content":"南询从此始，烟水浩漫漫。一钵飘然去，千山次弟看。江云春树碧，海月夜钟寒。处处随缘住，无求梦亦安。","dynasty":"清代","title":"送海风上人行脚"}
{"author":"释敬安","content":"细雨孤窗冷，闲吟感暮春。落花飞献佛，野鸟欲亲人。世外诗情淡，山中道味真。此心如暮石，何处著些尘。","dynasty":"清代","title":"暮春偶感"}
{"author":"释敬安","content":"久慕江天寺，今朝锡此临。山常浮镜面，翠欲滴波心。龙窟依禅窟，潮音杂梵音。高僧行道处，不受一尘侵。","dynasty":"清代","title":"游金山江天寺"}
{"author":"释敬安","content":"结庐人境外，终日掩柴关。法侣檐前树，禅心雨后山。种松期鹤宿，扫石待云还。寂寞幽栖子，忘机与物闲。","dynasty":"清代","title":"住山吟为与了上人作"}
{"author":"释敬安","content":"兴来驱我去，薄暮入云深。流水半江月，松风万壑琴。归渔喧渡口，晚磬出疏林。与子一为乐，弥生清净心。","dynasty":"清代","title":"薄暮偕瘦松龙山散步"}
{"author":"释敬安","content":"佛身无去亦无留，那有行踪在石头。想是山神嫌寂静，妆成圣迹引人游。","dynasty":"清代","title":"佛迹"}
{"author":"释敬安","content":"一瓶一钵一诗囊，十里荷花两袖香。只为多情寻故旧，禅心本不在炎凉。","dynasty":"清代","title":"暑月访龙潭寄禅上人"}
{"author":"释敬安","content":"高生才调冠三吴，为问人间尚有无。今日却过湖口县，乱山无语夕阳孤。","dynasty":"清代","title":"湖口吊高伯足"}
{"author":"释敬安","content":"懒猫伸脚睡初酣，饥鼠偷油上佛龛。夜半雨声穿枕过，此身如在绿箩庵。","dynasty":"清代","title":"纪事"}
{"author":"释敬安","content":"风火为灾聚苦因，支离销瘦病中身。五更梵钟残镫里，一息微微念故人。","dynasty":"清代","title":"病中忆徐小谷陈师曾"}
{"author":"释敬安","content":"坐破千潭水月痕，寒灰一寸偶然温。空观假观中道观，待与台宗学者论。","dynasty":"清代","title":"效龚定庵体两首其一"}
{"author":"释敬安","content":"门巷萧条长绿芜，流莺犹似劝提壶。野棠含雨梨花白，不见高阳旧酒徒。","dynasty":"清代","title":"过徐酡仙故宅"}
{"author":"释敬安","content":"繁华事散鬓如丝，万里青山独往时。一种风情谁得似，岭南争唱荔支诗。","dynasty":"清代","title":"赠璧臣居士"}
{"author":"释敬安","content":"裴公冢对南轩墓，只隔秋云一片山。松径岩扉俱寂寂，几回萝月怅空还。","dynasty":"清代","title":"谒裴公墓"}
{"author":"释敬安","content":"太白峰前听法回，寒梅二十度花开。何时七塔桥边寺，重礼明州布袋来。","dynasty":"清代","title":"忆明州皈依长老"}
{"author":"释敬安","content":"久坐寒灯暗不明，林钟敲尽更无声。惟馀一树梅花月，犹照枯禅午夜清。","dynasty":"清代","title":"寒夜对梅"}
{"author":"释敬安","content":"满城风雨动幽思，正是重阳放菊时。遥羡吾师行道处，一株红叶好题诗。","dynasty":"清代","title":"九日寄天童秋林老宿"}
{"author":"释敬安","content":"折足将军勇且豪，牛庄一战阵云高。前军己报元戎死，犹自单刀越贼壕。","dynasty":"清代","title":"即左宗棠旧部在牛庄守卫与日军作殊死搏斗"}
{"author":"释敬安","content":"修罗障日昼重昏，谁补河山破碎痕。独上高楼一回首，忍将泪眼看中原。","dynasty":"清代","title":"感事二十一截句选五其一"}
{"author":"释敬安","content":"茫茫沧海正横流，衔石难填精卫愁。谁谓孤云意无著，国仇未报老僧羞。","dynasty":"清代","title":"感事二十一截句其二"}
{"author":"释敬安","content":"落月哀猿不可听，声声欲唤国魂醒。莫叫遗恨空山里，谁认啼鹃望帝灵。","dynasty":"清代","title":"感事二十一截句其三"}
{"author":"释敬安","content":"漫效先贤歌采薇，风云变幻古今违。夷齐若使生斯世，何处西山叩马归。","dynasty":"清代","title":"感事二十一截句其四"}
{"author":"释敬安","content":"鲸吞蚕蚀各纷争，未卜馀生见太平。石烂海枯真有日，生天成佛若为情。","dynasty":"清代","title":"感事二十一截句其五"}
{"author":"释敬安","content":"长啸返林壑，息心了无求。盈虚有真宰，得失忘喜忧。怀此得真趣，因之绝世游。烟霞最深处，麋鹿皆吾俦。","dynasty":"清代","title":"偶作"}
{"author":"释敬安","content":"平生甘淡泊，守拙安林泉。寒岩灶常冷，穷井雪难填。绳床不盈尺，茅屋才数掾。衣食虽不足，幸无尘事牵。贫贱可行乐，风月不论钱。有时游兴至，一身轻如烟。拄杖追白鹤，箬笠补青天。或坐古松边，自抚伯牙弦。或卧梅花下，高咏秋水篇。胸中随所适，孤云与之然。","dynasty":"清代","title":"安贫吟代南溪山人作"}
{"author":"释敬安","content":"日暮烟钟鸣，归路西风紧。夕阳在寒山，马蹄踏人影。","dynasty":"清代","title":"与长沙袁俊良总戎过育王岭"}
{"author":"释敬安","content":"舍舟运神游，登栈眩奇眺。洲渚屡旋复，岩石吒危峭。云窦滴馀润，洞隙纳微曜。凿险若神工，履阴疑鬼啸。遗物奏元功，观空得要妙。既惬青霞心，岂顾白衣诮。黄屋罗英灵，沧洲隐渔钓。取舍各有宜，殊首自同调。","dynasty":"清代","title":"登空泠岩和杜工部次谢灵运七里濑韵"}
{"author":"释敬安","content":"石烂松枯懒问年，龙眠虎卧各安然。固知静者心多妙，莫怪山僧语太颠。大地平沈犹是妄，虚空粉碎未为禅。欲参最上真乘法，百尺竿头进步前。林间小住已年年，扫石为床枕木圆。闲剪溪云将衲补，淡收山翠当茶煎。半钩白堕岩前月，一线青来树里天。无事岩中时宴坐，浑忘十圣与三贤。身似孤云无定踪，南来三度听霜钟。人方见雁思乡讯，山亦悲秋见病容。佳句每从愁里得，故人多向客中逢。自爱未了头陀愿，辜负云峰几万重。","dynasty":"清代","title":"论道"}
{"author":"释敬安","content":"昔余慕灵异，南游经九疑。复泛蓬山舟，远游浮丘期。隆冬草木茂，朱华何葳蕤。湘灵拊瑶瑟，海若扬桂旗。仙人隔烟语，贻我琼树枝。云此最吉祥，佩之忘忧思。长跪谢仙人，此物非我宜。","dynasty":"清代","title":"咏怀诗十首其一"}
{"author":"释敬安","content":"我本自在仙，一念落人间。人羊既更易，识性亦推迁。舍身复受身，来去如轮旋。白骨何峨峨，高于毗富山。已忍多生恸，乐土何由还。","dynasty":"清代","title":"咏怀诗十首其二"}
{"author":"释敬安","content":"疾风扬波涛，起灭无端倪。波波相续流，宁复住斯须。嗟余久沉沦，泊然无止依。真源失湛寂，谁能鉴渊微。","dynasty":"清代","title":"咏怀诗十首其三"}
{"author":"释敬安","content":"步出城西门，高坟何累累。年深坟土裂，白骨委蒿莱。坟傍哭者谁，云是白骨儿。生既为死泣，死亦待生悲。哀哉亿千劫，无有泪绝时。","dynasty":"清代","title":"咏怀诗十首其四"}
{"author":"释敬安","content":"弱龄逢丧乱，田园逐萧条。坐为衣食故，豪门屈见招。顾无五斗禄，宁折壮士腰。拂衣谢城阙，高步淩风霄。金仙虽云远，灵鹫尚岧峣。超然方外游，永用泯尘劳。","dynasty":"清代","title":"咏怀诗十首其五"}
{"author":"释敬安","content":"去岁展先茔，路栖桑树边。村老向我言，此桑齐汝年。汝父昔在时，耕此桑下田。人牛今无迹，兹意复谁怜。感此不能语，涕下如流泉。","dynasty":"清代","title":"咏怀诗十首其六"}
{"author":"释敬安","content":"余生秉微尚，块独甘云栖。幽涂盛荆棘，兰蕙何离披。鸱鸮相叫啸，猿狖复鸣悲。真如既不变，万有徒纷驰。将舍有漏身，一饱豺虎饥。","dynasty":"清代","title":"咏怀诗十首其七"}
{"author":"释敬安","content":"吾钦忍辱仙，运心仁且慈。手持如意珠，百劫行檀施。宏法亦已勤，六师谬见疑。冤亲普平等，焦芽同时滋。智果既圆成，永为天人师。","dynasty":"清代","title":"咏怀诗十首其八"}
{"author":"释敬安","content":"少读高僧传，抗志希远公。澄神五峰表，灭影二林中。迟回虎溪月，缅想刘雷踪。斯人邈千载，莲漏犹未终。涔涔浔阳潮，汩汩恨何穷。","dynasty":"清代","title":"咏怀诗十首其九"}
{"author":"释敬安","content":"我闻安养国，贤圣俱栖迟。讲堂极壮丽，行树相因依。湛湛七宝池，矫矫珍禽飞。金绳界道明，天乐随风移。衣食应念至，不假人力为。文殊既戾止，慈氏亦来仪。长揖三界苦，永绝四流悲。逝辞五浊世，金手引同归。","dynasty":"清代","title":"咏怀诗十首其十"}
{"author":"释敬安","content":"觉海性元澄，云何泡沫聚。境界风所吹，虚壑自相鼓。认沤岂全潮，识流匪异体。谁为达观者，真源亦无取。水性本无泡，激流遂聚沫。即异成貌状，消散归虚豁。君子识根本，安事劳与夺。愚俗骇变化，横复生欣怛。","dynasty":"清代","title":"拟《谢康乐维摩经十譬赞》八首其一"}
{"author":"释敬安","content":"晴虚本无翳，阳焰何由生。扰扰宁暂住，渴鹿徒驰情。真空任起灭，明性无减增。智者鉴其微，元同一见精。性内相表状，非焰安知火。新新相推移，荧荧非问我。如何滞著人，终岁迷因果。","dynasty":"清代","title":"拟《谢康乐维摩经十譬赞》八首其二"}
{"author":"释敬安","content":"芭蕉本佳卉，绿叶方丛生。内心匪坚实，外观亦清英。未霜已零落，谁忆昔时荣。生分本多端，芭蕉知不一。合萼不结核，敷花何由实。至人善取譬，无宰谁能律。莫昵缘合时，当视分散日。","dynasty":"清代","title":"拟《谢康乐维摩经十譬赞》八首其三"}
{"author":"释敬安","content":"幻聚眩流目，众巧归我神。能为城郭状，亦现男女身。愚夫昧取舍，横复生爱瞋。逝者复如斯，谁言此非真。幻工作同异，谁复谓非真。一从逝物过，既往亦何陈。谬者疑久近，达者皆自宾。勿起离合情，会无百代人。","dynasty":"清代","title":"拟《谢康乐维摩经十譬赞》八首其四"}
{"author":"释敬安","content":"孰谓识性同，同寝各异见。妄境故无恒，真如了不变。梦觉俱强名，好恶谁与辨。哂彼执著人，尚为浮物恋。觉谓寝无知，寐中非无见。意状盈明前，好思迭万变。既悟眇已往，惜为淳物恋。孰视娑婆尽，宁当非赤县。","dynasty":"清代","title":"拟《谢康乐维摩经十譬赞》八首其五"}
{"author":"释敬安","content":"大道寓影响，谁复知此理。是中无实性，群有妄相拟。本自绝名言，云何立彼此。运心平等观，一任空华起。影响顺形声，资物故生理。一旦挥霍去，何因得像似。群有靡不然，昧漠呼自己。四色尚无本，八微欲安恃。","dynasty":"清代","title":"拟《谢康乐维摩经十譬赞》八首其六"}
{"author":"释敬安","content":"浮云匪定质，变幻谁能测。氤氲翳太虚，飞散穷顷刻。含润若有施，观空了无得。前尘虽云妄，转用资神识。泛滥明月阴，荟蔚南山雨。能为变动用，在我竟无取。俄已就飞散，岂复得攒聚。诸法既无我，何由有我所。","dynasty":"清代","title":"拟《谢康乐维摩经十譬赞》八首其七"}
{"author":"释敬安","content":"寥寥天宇廓，流电时一惊。奄忽不可见，神迅谁与伦。狂心倘可歇，智眼自圆明。勿用世间想，貌彼虚空情。倏烁惊电过，可见不可逐。恒物生灭后，谁复核迟速。慎勿空留念，横使神理恧。发巳道易孚，忘情长之福。","dynasty":"清代","title":"拟《谢康乐维摩经十譬赞》八首其八"}
{"author":"释敬安","content":"念佛三昧世少信，惟有无为子亲證。乐邦消息近云何，为我莲台一问讯。","dynasty":"清代","title":"效龚定庵体两首其二"}
{"author":"释敬安","content":"运心恣冥游，流自纵远眺。浮杯历潆洄，攀萝陟奇峭。客尘方外遗，神光发内曜。既杜毗耶口，亦薄苏门啸。辩河息诤讼，理窟得玄妙。南岳为我涌，北山岂余诮。四海纳微沤，六鳌归一钓。请谢河伯言，为君弹此调。","dynasty":"清代","title":"舟中呈宝觉居士叠前韵"}
{"author":"释敬安","content":"达人贵宏道，独觉非所论。觉花馥心地，智水湛灵源。誓然大智炬，永破尘沙昏。拂衣舍卫国，开讲给孤园。岂不疲津梁，弥悯四流奔。乔岳蕴灵异，中有甘露门。非贤岂能主，惟德众所尊。人天一忻悦，花雨何纷繁。迦叶信小果，庆喜惭钝根。荷法各有任，嘉会何由敦。聊勉自化志，庶用酬慈恩。","dynasty":"清代","title":"清凉寺呈本师"}
{"author":"释敬安","content":"松风始微动，山鸟犹未鸣。有客资神往，高咏发幽情。荒涂莽荆榛，樵牧亦罕经。灵源穷欲尽，忽闻鸡犬声。道人欢客至，伫立候柴扃。设食罗野疏，志意殊真诚。暧暧阳已微，皎皎月孤明。心境两俱寂，泠然契玄冥。","dynasty":"清代","title":"山行"}
{"author":"释敬安","content":"纵棹随神风，浩荡洪波间。引领望庐岳，悠然开心颜。秀色信难名，灵气吐自然。五峰媚云表，巉绝谁可攀。缅怀远法师，高步太元年。陶谢尚返驾，澄什宁比肩。千载沐馀润，犹能洗尘缘。瞻霞想神足，临流哀逝川。玄栖傥可必，妙蕴当能宣。","dynasty":"清代","title":"望庐山"}
{"author":"释敬安","content":"九华实仙都，重岩蕴神宅。弭棹倦惊涛，瞻云慰良觌。远抗庐霍高，兀若星辰偪。霜壑流晓丹，秋峦散遥碧。远近生异容，天山共一色。伊余慕肥遁，逢山惬幽寂。徒眩耳目奇，未就烟霞息。思欲禦泠风，曷由生羽翼。玄关宁我扃，灵境冀孤历。","dynasty":"清代","title":"九华山"}
{"author":"释敬安","content":"春风一微扇，草木含新荑。佳兹微雨晴，复与赏心携。鼓枻溯洪流，扬帆便轻飔。洲渚绿方盈，霞彩垂光仪。讲肄集群彦，矫矫鸾凤姿。兰蕙馥其馨，德义为之基。洙泗若可接，孔墨道宁疑。共美绀园游，同礼天人师。明灯皎智焰，觉树耸高枝。境幽性所惬，理胜情无疲。良辰勿可谖，倾耳希新辞。","dynasty":"清代","title":"中和日与程睫园过东洲讲舍邀雷小秋罗云岩廖卓夫姚瑞麟游小罗汉寺作"}
{"author":"释敬安","content":"呜呼，圣人千载不复生，黄河之水何时清。浊浪排空倒山岳，须臾沦没七十城。蛟龙吐雾蔽天黑，不闻哭声闻水声。天子宵衣起长叹，诏起师臣出防捍。帑金万锱添洪流，黄河之工犹未半。精卫含愁河伯怒，桃花水讯益汗漫。明庭下诏罪有司，有司椎胸向天悲。吁嗟乎，时事艰难乃如此，余独何心惜一死。舍身愿入洪流中，抗涛速使河成功。","dynasty":"清代","title":"郑州河决歌"}
{"author":"释敬安","content":"落日青山远，浮云白昼昏。衣冠一时盛，肝胆几人存。天上玉楼传诏夜，人间金币议和年。哀时哭友无穷泪，夜雨江南应未眠。","dynasty":"清代","title":"辛丑合约"}
{"author":"释敬安","content":"死者随波涛，生者何所栖。相携走泥泞，路滑行步迟。饥来欲乞食，四顾无人炊。儿乳母怀中，母病抱儿啼。仓卒骨肉恩，生死终乖离。不如卖儿去，瘵此须臾饥。男儿三斗谷，女儿五千赀；几日粮又绝，中肠如雷鸣。霜落百草枯，风凋木叶稀。掘草草无根，剥树树无皮。饥齧衣中棉，棉尽寒无衣。冻饿死路隅，无人收其尸。伤心那忍见，人瘦狗独肥。衰哉江北民，何辜罹此灾。","dynasty":"清代","title":"江北水灾"}
{"author":"释敬安","content":"树枯自回春，心空岂滞境。灵溪虽湛然，不拒花枝影。","dynasty":"清代","title":"色空无碍颂"}
{"author":"释敬安","content":"识得沩山牯，林閒任自然。身毛亦将白，鼻孔也曾穿。牧笛斜阳里，閒情野水边。一犁微雨足，不负祖翁田。","dynasty":"清代","title":"沩山水牯牛颂"}
{"author":"释敬安","content":"酷爱翠微间，风光分外闲。红泥肥紫芋，白石瘦青山。流水落花去，夕阳飞鸟还。终年无客到，寂寞掩柴关。","dynasty":"清代","title":"山中漫兴"}
{"author":"释敬安","content":"夕阳林谷暝，众鸟亦知还。凉月一渠水，残云数点山。偶随寒磬入，欲共老僧闲。夜久群动息，轻烟澹碧鬟。","dynasty":"清代","title":"暮游玉泉寺"}
{"author":"释敬安","content":"独处罕俦侣，草堂冬复春。涧花飞献佛，林鸟语亲人。白发吟情淡，青山道味真。寥寥尘境外，木石自为邻。","dynasty":"清代","title":"春日漫兴与师老人作"}
{"author":"释敬安","content":"杜老留题处，征帆又此停。水痕侵岸白，岳色向人青。樯燕飞何处，江猿不可听。劫来一凭眺，落叶满空亭。","dynasty":"清代","title":"泊空岩上杜公亭"}
{"author":"释敬安","content":"行行不觉远，入谷已残曛。松翠近可掬，泉声咽更闻。水清鱼嚼月，山静鸟眠云。寂寞双林下，烟霞长属君。","dynasty":"清代","title":"访育王心长老作"}
{"author":"释敬安","content":"一室超诸有，禅扉夜不扃。山光四围碧，松色六朝青。鸟啄齐馀钵，猿窥请罢经。夜深人语寂，冥翠落空亭。","dynasty":"清代","title":"麓山寺题瑰公房"}
{"author":"释敬安","content":"积雪浩无际，登楼望眼宽。饥禽争树坠，远岫倚天寒。何忍独为乐，还期人共欢。寄言高卧者，来向画中看。","dynasty":"清代","title":"招徐叔鸿郎中李公孙伯强吕仙楼看雪"}
{"author":"释敬安","content":"每过问童子，长云不在家。寒花空映户，高柳自呜鸦。欲去意还驻，行吟日已斜。所思人不见，咫尺即天涯。","dynasty":"清代","title":"访瞿芷桓不遇"}
{"author":"释敬安","content":"紫云最高处，飞锡共登临。秋老山容瘦，天寒木叶深。西风孤鸿唳，流水道人心。坐久林塘晚，寥寥钟梵音。","dynasty":"清代","title":"暮秋偕诸子登衡阳紫云峰"}
{"author":"释敬安","content":"旧院安禅处，经年锡一临。欲辞溪涧水，去听海潮音。白发怜师老，青山怅别深。空门本无我，那有去来心。","dynasty":"清代","title":"将之南海赋别"}
{"author":"释敬安","content":"沧海渺无极，乡关何处边。归帆遥向日，岛树远含烟。洗钵鲸吞水，窥斋鸟入船。此行应不负，了悟大乘禅。","dynasty":"清代","title":"送元松上人还日本"}
{"author":"释敬安","content":"偶乘独往意，来谒魏元君。谷黯松杉合，天清鸾鹤闻。灵芝含秀色，仙石绣苔纹。坐久诸缘息，晴空生片云。","dynasty":"清代","title":"谒黄庭观"}
{"author":"释敬安","content":"天地忽异色，元阴合一湖。迅雷翻地轴，高浪蹴天衢。风雨作远止，鱼龙喘未苏。但令膏泽遍，何敢怨泥涂。","dynasty":"清代","title":"梦登岳阳楼观湖中大雨作"}
{"author":"释敬安","content":"层峦忽已暝，稚子语烟深。欲问入山路，惟闻流水音。闲云不出岫，倦鸟自投林。万古雷池月，泠然鉴我心。","dynasty":"清代","title":"雷池晚眺"}
{"author":"释敬安","content":"漱公法门旧，头白卧青岑。借问看云意，能无出岫心。烟萝身外满，岁月定中深。不动广长舌，松杉演妙音。","dynasty":"清代","title":"赠漱石和尚"}
{"author":"释敬安","content":"兰若凝禅寂，柴门镇日关。定中惟见水，身外忽忘山。神理虽自悟，太虚宁可颜。了然清净义，不在语言间。","dynasty":"清代","title":"宴坐有得"}
{"author":"释敬安","content":"满眼风尘色，怜君独此过。浮生同旅泊，失路未蹉跎。谁道朱门贵，其如白发何。幽栖吾所愿，还与觅烟萝。","dynasty":"清代","title":"赠周生"}
{"author":"释敬安","content":"白首尚谈兵，恩深任死生。大旗翻乱雪，归马怯空城。汉将日寥落，匈奴扫未平。黄云连朔漠，辛苦且长征。","dynasty":"清代","title":"边将"}
{"author":"释敬安","content":"万树丹枫色，亭亭映夕阳。远山晴更翠，寒菊晚犹芳。竹户云侵榻，松林鹤语霜。禅心爱秋月，久坐为清光。","dynasty":"清代","title":"宿西来禅院"}
{"author":"释敬安","content":"渺渺身何往，萧萧鬓已斑。乱云生树密，秋雨闭门闲。有爱都妨道，无心更买山。只愁孤笠影，乞食到人间。","dynasty":"清代","title":"暮秋书怀"}
{"author":"释敬安","content":"江亭聊远眺，暝色郁苍苍。孤屿吐寒翠，万山争夕阳。旋看秋月朗，空使野云忙。万古潇湘水，东流接海长。","dynasty":"清代","title":"江亭"}
{"author":"释敬安","content":"神州论险要，台峤信孤悬。海阔鱼龙夜，心伤战伐年。曾闻木罂渡，竟过水雷前。虎穴身能入，英风尚凛然。","dynasty":"清代","title":"题王专农观察台警夜渡图二首其一"}
{"author":"释敬安","content":"小丑宁难灭，王师岂在多。初传横海捷，仍许郅支和。太息援边诏，空挥返日戈。披图话陈迹，凄恻汉山河。","dynasty":"清代","title":"题王专农观察台警夜渡图二首其二"}
{"author":"释敬安","content":"不侍巾瓶侧，匆匆已十年。早知布毛意，何用草鞋钱。夜雨谈诗坐，孤灯对榻眠。别来多少事，语罢欲潸然。","dynasty":"清代","title":"自海上归与本师云和尚夜话"}
{"author":"释敬安","content":"秋夜不能寐，秋虫鸣砌间。疏钟云外寺，落叶雨中山。以我意不适，想君情倍艰。何时复相见，一笑破愁颜。","dynasty":"清代","title":"秋夜怀王伯谅"}
{"author":"释敬安","content":"茶话日将夕，虚堂闻梵音。道根俱不浅，静理亦何深。贻我郢中曲，劳余尘外吟。谁能一弹指，了悟去来今。","dynasty":"清代","title":"喜曾重伯陈伯涛见过用伯涛见赠原韵三首其一"}
{"author":"释敬安","content":"是法无高下，谁分大小乘。水云天漠漠，身世日腾腾。白发愁难却，青山归未曾。聊将松顶月，分作佛前灯。","dynasty":"清代","title":"喜曾重伯陈伯涛见过用伯涛见赠原韵三首其二"}
{"author":"释敬安","content":"幽寂雨华寺，禅宗众所归。云生游客屐，花落讲僧衣。大觉看身妄，玄谈入理微。上方钟磬里，惜别语依依。","dynasty":"清代","title":"喜曾重伯陈伯涛见过用伯涛见赠原韵三首其三"}
{"author":"释敬安","content":"高阁一凭眺，苍茫太古情。天疑入海尽，潮欲挟山行。芳草金陵渡，斜阳铁瓮城。乡关杳何处，向晚客愁生。","dynasty":"清代","title":"登金山留玉阁"}
{"author":"释敬安","content":"独有延陵子，精庐每见过。禅机信敏捷，绮思未销磨。偶看杨枝舞，争传桃叶歌。天花纷落处，谁识病维摩。","dynasty":"清代","title":"赠吴雁舟"}
{"author":"释敬安","content":"年年原上望，惟汝独先荣。已入西堂梦，重伤南浦情。烧痕看渐没，屐齿踏还生。春色又如此，王孙尚远征。","dynasty":"清代","title":"春草"}
{"author":"释敬安","content":"胜侣忽相引，扁舟泛碧湖。江山今古在，身世水云孤。法乐自清妙，禅心宁有无。爱兹泉石好，还约饭秋菰。","dynasty":"清代","title":"四月十六陪茗香翁湘绮先生泛舟碧湖"}
{"author":"释敬安","content":"林园澄澄霁，静对穆余襟。自写清溪影，如闻白雪吟。三冬无暖气，一悟见春心。寂寂欲谁语，微云淡远岑。","dynasty":"清代","title":"对梅旮晤"}
{"author":"释敬安","content":"西江初解冻，东阁又敷荣。花伴枯禅发，根从死地生。风霜怜往劫，天地惜孤清。误入何郎咏，无言泪暗倾。","dynasty":"清代","title":"对梅怀陈考功"}
{"author":"释敬安","content":"我来武穆祠，凭吊不胜悲。金诏班师日，银瓶坠井时。精魂犹向北，宰木尚南枝。千古纯忠孝，如公更有谁。","dynasty":"清代","title":"谒岳武忠公忠"}
{"author":"释敬安","content":"忽下天门诏，秋屯粤海营。徒闻马尾战，敢近虎门行。铁舰随风远，金戈耀日明。筹边空画策，恨未斩长鲸。","dynasty":"清代","title":"挽彭刚直诗八首选二其一"}
{"author":"释敬安","content":"一代中兴将，三朝直谏臣。哀时心未已，看剑泪沾巾。忍看长城坏，难留大树春。千古遗疏在，犹望靖边尘。","dynasty":"清代","title":"挽彭刚直诗八首其二"}
{"author":"释敬安","content":"一觉繁华梦，性留淡泊身。意中微有雪，花外欲无春。冷入孤禅境，清如遗世人。却从烟水际，独自养其真。","dynasty":"清代","title":"白梅诗其一"}
{"author":"释敬安","content":"而我赏真趣，孤芳只自持。淡然于冷处，卓尔见高枝。能使诸尘净，都缘一白奇。含情笑松柏，但保后凋姿。","dynasty":"清代","title":"白梅诗其二"}
{"author":"释敬安","content":"寒雪一以霁，浮尘了不生。偶从溪上过，忽见竹边明。花冷方能洁，香多不损清。谁堪宣净理，应感道人情。","dynasty":"清代","title":"白梅诗其三"}
{"author":"释敬安","content":"人间春似海，寂寞爱山家。孤屿淡相倚，高枝寒更花。本来无色相，何处著横斜。不识东风意，寻春路转差。","dynasty":"清代","title":"白梅诗其四"}
{"author":"释敬安","content":"万木森寒入翠微，飘然鹤发久忘机。溪声毕竟无今古，山色何曾有是非。涧草自迷游客屐，岩花时落坐禅衣。问师何代天台住，手种青松已十围。","dynasty":"清代","title":"题天台十甲子老僧坐禅处"}
{"author":"释敬安","content":"古洞云深别有天，偶携僧侣此安禅。数椽茅屋牵萝补，一枕寒松伴鹤眠。习定每从岩腹内，生涯尽在钁头边。山居寂寞无烦恼，火种刀耕效昔贤。","dynasty":"清代","title":"山居二首其一"}
{"author":"释敬安","content":"一住深山便学呆，通身有口也难开。著衣吃饭成多事，啸月吟风自少才。扫地每嫌黄叶落，闭门常怕白云来。惟将小境勤磨拭，不肯轻轻受点埃。","dynasty":"清代","title":"山居二首其二"}
{"author":"释敬安","content":"层峦叠嶂碧摩空，引我登临思不穷。三径黄花疏雨外，一林红叶淡烟中。云封古洞无僧住，翠锁寒松有路通。踏破芒鞋游未遍，夕阳西下听鸣鸿。","dynasty":"清代","title":"登湘阴神鼎山"}
{"author":"释敬安","content":"黄云苍莽雁来疏，忽得秦中一纸书。提剑十年为客久，论交廿载识公初。荒烟古戍啼山鬼，落日边城策蹇驴。闻道秋来归思切，故山风雨梦樵渔。","dynasty":"清代","title":"秋日得郭菊荪司马书"}
{"author":"释敬安","content":"拔剑高歌对酒卮，酒酣为说戍边时。梦随关月还家远，马踏河冰出塞迟。青冢至今馀汉碣，黄沙终古陷秦师。怜君万里封侯愿，赢得西风两鬓丝。","dynasty":"清代","title":"赠易与凡"}
{"author":"释敬安","content":"南渡偏安国已亡，宫祠墓木尚苍苍。士无奇节名难著，地有忠魂草也香。风雨湖山犹感恨，往来樵牧亦凄凉。若教二帝生时返，血泪人谁洒夕阳。","dynasty":"清代","title":"谒岳武穆祠有感"}
{"author":"释敬安","content":"十六辞家事世尊，孤怀寂寞共谁论。悬岩鸟道无人迹，壤色袈裟有泪痕。万劫死生堪痛哭，百年迅速等朝昏。不甚满眼红尘态，悔逐桃花出洞门。","dynasty":"清代","title":"述怀"}
{"author":"释敬安","content":"野径斜云上绿苔，经过此地不胜哀。千年感慨遗湘水，万古离骚识楚才。泽畔行吟还忆昨，庭前谏草已成灰。我来浊世怀高洁，不奠黄花酒一杯。","dynasty":"清代","title":"九日过屈子祠"}
{"author":"释敬安","content":"定中孤月自常明，身外浮云屡变更。欲舍福田纡国计，每谈净理厌诗名。渡杯祇恐鱼龙觉，施食还怜鸟雀争。天上人间尽调怅，与师惟有證无生。","dynasty":"清代","title":"东禅寺与达公夜话"}
{"author":"释敬安","content":"迢遥钟梵下斜阳，寂寂岩花渡水香。殿角一铃风自语，窗前万木雨初凉。山街云气窥人净，江挟涛声入海长。却羡巢松千岁鹤，不知人世有沧桑。","dynasty":"清代","title":"题麓山寺"}
{"author":"释敬安","content":"借问吾乡杨皙子，一身去国归何时。故山猿鹤馀清怨，大海波涛动远思。独抱沉忧向穷发，可堪时局似残棋。秋风莫上田横岛，落日中原涕泪垂。","dynasty":"清代","title":"奉寄杨皙子孝廉远适日本"}
{"author":"释敬安","content":"钟梵晚萧萧，山厨叹寂寥。夜泉和月煮，野菜带云挑。","dynasty":"清代","title":"自遣"}
{"author":"释敬安","content":"飘然尘外人，一笠千山雨。身似孤云闲，悠悠任来去。","dynasty":"清代","title":"途中漫兴"}
{"author":"释敬安","content":"瀑布长千丈，迢遥持碧天。何当剪一片，缝作衲衣穿。","dynasty":"清代","title":"雪窦千丈岩观瀑布"}
{"author":"释敬安","content":"一瓶一钵暮山过，戴月孤身入薜萝。觉路未开归路近，芒鞋空踏白云多。","dynasty":"清代","title":"途中述怀"}
{"author":"释敬安","content":"春波如镜草萋萋，十里垂杨绿映堤。借取祝融峰上月，送君直下洞庭西。","dynasty":"清代","title":"送陶观察森甲之姑苏"}
{"author":"释敬安","content":"胸中丘壑一尘无，人海茫茫意自孤。门巷萧閒苔藓碧，满庭风雨注《阴符》。","dynasty":"清代","title":"赠尹山人和白即题其阴符经注后其一"}
{"author":"释敬安","content":"霞外神情谁复知，苍苍须鬓已如丝。春风落魄长沙市，错被人呼老画师。","dynasty":"清代","title":"赠尹山人和白即题其阴符经注后其二"}
{"author":"释敬安","content":"禅宫寂寂白云封，枯坐蒲团万虑空。定起不知天已暮，忽惊身在月明中。","dynasty":"清代","title":"出定吟"}
{"author":"释敬安","content":"明月清风一杖担，现成公案不须参。目前万法惟心法，何用逢人觅指南。","dynasty":"清代","title":"元妙上人从南岳来以雪樵禅有题福严丈室之作示馀因次韵"}
{"author":"释敬安","content":"何必山巅与水涯，安心随处便为家。有人问我西来意，笑指长天落晚霞。","dynasty":"清代","title":"答柳溪居士"}
{"author":"释敬安","content":"山家日日饭胡麻，此事寻常不欲誇。惟有道人风味别，每从峰顶嚼红霞。","dynasty":"清代","title":"答鲁封居士问天台次韵"}
{"author":"释敬安","content":"危楼百尺临江渚，多少游人去不回。今日扁舟谁更上，洞庭波送一僧来。","dynasty":"清代","title":"游岳阳楼"}
{"author":"释敬安","content":"一枕烟霞睡味赊，不知春去野人家。数声啼鸟幽窗外，惊起山僧扫落花。","dynasty":"清代","title":"送春"}
{"author":"释敬安","content":"十日山居九绝粮，拾些橼粒点饥肠。可怜清味无人识，分与牧童樵客尝。","dynasty":"清代","title":"山中绝粮"}
{"author":"释敬安","content":"几树梅花遮矮屋，四围山色入空亭。深春有客乘舟至，冲破平湖一线青。","dynasty":"清代","title":"题湖山亭"}
{"author":"释敬安","content":"唱罢骊歌思悄然，山含落日水含烟。却愁今夜江头月，独照离人上客船。","dynasty":"清代","title":"别杨灵荃社友"}
{"author":"释敬安","content":"我与青山有宿缘，住山不要买山钱。山中岁月如流水，才看梅花有一年。","dynasty":"清代","title":"答吴燮堂"}
{"author":"释敬安","content":"暮逐闲云入竹房，梅花夹道澹生香。笑看孤塔离奇甚，瓦上松枝挂夕阳。","dynasty":"清代","title":"正月二十五日过白云竹院"}
{"author":"释敬安","content":"莺啼花落故园春，一样风光独怆神。多少故交零落尽，归来翻似异乡人。","dynasty":"清代","title":"重过江畬"}
{"author":"释敬安","content":"官春园里乱栖鸦，佳宴堂前日影斜。洗尽繁华一湖水，野风吹放白莲花。","dynasty":"清代","title":"碧湖亭晚眺"}
{"author":"释敬安","content":"云外佳期才一晤，人间小别又三秋。谁知夜静溪声里，明月怀君独倚楼。","dynasty":"清代","title":"秋夜怀云崖禅友"}
{"author":"释敬安","content":"镇日焚香礼翠微，松花落满水田衣。柴门寂历生幽草，除却孤云客到稀。","dynasty":"清代","title":"答尹和白"}
{"author":"释敬安","content":"地僻云深少客来，梵王宫殿尽尘埃。凄凉一片西湖月，犹照生公旧讲台。","dynasty":"清代","title":"玛瑙寺怀古"}
{"author":"释敬安","content":"当时楚水岳云间，持钵从游鬓未斑。一十二年如电拂，白头相对话岐山。","dynasty":"清代","title":"与与了上人话旧"}
{"author":"释敬安","content":"高台寒雪晓相过，爱看松枝挂碧萝。珍重枯禅勤护惜，念庵手植已无多。","dynasty":"清代","title":"高台寺观念庵松"}
{"author":"释敬安","content":"万壑千岩深复深，此山真是四明心。诛茅欲就云间住，恐有樵人远见寻。","dynasty":"清代","title":"辞明州太守宗公湘文请住仗锡山寺"}
{"author":"释敬安","content":"多年枯木已无枝，那得犹蒙大匠知。只合寒岩煨芋用，法门梁栋总非宜。","dynasty":"清代","title":"太守得偈坚请不已复此示意"}
{"author":"戴君恩","content":"芳丛晔晔殿秋光，娇倚西风学道妆。一自义熙人去后，冷烟疏雨几重阳。","dynasty":"明代","title":"缺题"}
{"author":"高尔俨","content":"难将好雨挽干旌，一片浓云似别情。叆叇几层遮望眼，廉纤祇自送春声。渊明禄薄原如寄，司马才优岂市名。百里可能烦卧治，琅琊从此播余清。","dynasty":"清代","title":"送倪相如先生之任营丘"}
{"author":"巴泰","content":"晓向初阳已半融，尚余不尽乱云中。偶然幻相知难久，露出青山气象雄。","dynasty":"清代","title":"西山晴雪"}
{"author":"顾秘","content":"恢恢太素，万物初基。在昔哲人，观众济时。","dynasty":"魏晋","title":"答陆机诗"}
{"author":"李璟","content":"菡萏香销翠叶残，西风愁起绿波间。还与韶光共憔悴，不堪看。细雨梦回鸡塞远，小楼吹彻玉笙寒。多少泪珠何限恨，倚栏干。(栏通：阑)(何限恨一作：无限恨)","dynasty":"五代","tags":"宋词三百首，婉约，闺怨，写景，荷花，思念","title":"摊破浣溪沙·菡萏香销翠叶残"}
{"author":"李璟","content":"手卷真珠上玉钩，依前春恨锁重楼。风里落花谁是主？思悠悠。青鸟不传云外信，丁香空结雨中愁。回首绿波三楚暮，接天流。","dynasty":"五代","tags":"宋词三百首，婉约，写景，伤春","title":"摊破浣溪沙·手卷真珠上玉钩"}
{"author":"李璟","content":"一钩初月临妆镜，蝉鬓凤钗慵不整。重帘静，层楼迥，惆怅落花风不定。柳堤芳草径，梦断辘轳金井。昨夜更阑酒醒，春愁过却病。","dynasty":"五代","tags":"妇女，春愁","title":"应天长·一钩初月临妆镜"}
{"author":"李璟","content":"玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。","dynasty":"五代","tags":"春天，女子，怀人","title":"望远行·碧砌花光照眼明"}
{"author":"李璟","content":"蓼花蘸水火不灭，水鸟惊鱼银梭投。满目荷花千万顷，红碧相杂敷清流。孙武已斩吴宫女，琉璃池上佳人头。","dynasty":"唐代","title":"游后湖赏莲花"}
{"author":"李璟","content":"珠帘高卷莫轻遮，往往相逢隔岁华。春气昨宵飘律管，东风今日放梅花。素姿好把芳姿掩，落势还同舞势斜。坐有宾朋尊有酒，可怜清味属侬家。","dynasty":"唐代","title":"保大五年元日大雪同太弟景遂汪王景逖齐王…登楼赋"}
{"author":"李璟","content":"灵槎思浩荡，老鹤倚崆峒。苍苔迷古道，红叶乱朝霞。栖凤枝梢犹软弱，化龙形状已依稀。","dynasty":"唐代","title":"句"}
{"author":"李璟","content":"风压轻云贴水飞，乍晴池馆燕争泥。沈郎多病不胜衣。沙上未闻鸿雁信，竹间时有鹧鸪啼。此情惟有落花知。","dynasty":"唐代","title":"浣溪沙"}
{"author":"李璟","content":"玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。","dynasty":"唐代","title":"望远行·玉砌花光锦绣明"}
{"author":"孙仲章","content":"第一折(丑扮王小二上，诗云)白云朝朝走，青山日日闲。自家无运智，却道世途艰。自家姓王，排行．第二，人都叫我做王小二。祖居南京人氏，母子二人，别无眷属。家中穷窘，朝趁暮食，烧地眠，炙地卧。有那财主人家，见我这等贫苦，可怜见我与些盘缠，买些柴米度日。今朝出来，遇不着一个人。此处有个员外姓刘，我数番定害他。今日到他家去，若见员外，好歹与我些东西。可早来到门首也。你看我那造物，不见一个人，当门卧着一只恶犬。我拿一块砖头打的那狗叫，必有人出来。(打狗科，云)你看，我那颓命么，狗也不曾打的着，倒打破了一个尿缸，如之奈何？我则推狗咬了我的腿。(做叫科)(旦上，云)妾身乃刘员外浑家。正在家中闲坐，门外怎生大呼小叫的？我试看咱。开了这门，甚么人打破这尿缸来？(见王科)(骂云)你这穷弟子孩儿，那一遭不与你些盘缠，你怎么打破我的缸？(王小二云)这娘子好不晓事。你家的狗咬了我的腿，倒还骂我。(旦云)我不和你闹，等员外出来，和你说话。(正末扮刘员外带酒上，云)自家姓刘名平远，祖居南京人氏。平昔好饮的几杯儿酒，爱读的两行儿书，颇有些家私，人都叫我做刘员外。这城里城外，放着几主儿钱钞。今早索钱去来，饮了几杯酒，可早醉了也。正待歇息，不知什么人在门首大惊小怪的，我试看咱。(唱)【仙吕】【点绛唇】杜宇伤春，锦莺啼恨。东风顺，则听的叫唤声频，早将我酒力消磨尽。【混江龙】我把这衣衫整顿，急煎煎行出卧房门。悠悠的惊了七魂，忽忽的唬了三魂。脚趔趄难支吾荒冗冗，眼朦胧犹兀自醉醺醺。我这里下阶基转影壁亲身问，问一个事从来历，唱叫缘因。(云)大嫂，你和谁闹哩？(旦云)你看王小二这穷弟子孩儿，打破我的缸，倒说狗咬了他，他又骂我。(正末云)大嫂，你自入去，等我问他。(问科，云)兀那王小二，为甚么在门首大呼小叫的，欺负谁哩？(王小二云)员外，你家的狗咬了我的腿，我怎敢欺负你？(正末云)王小二，我不曾歹看你，我的衣服与你穿，我的钱钞与你使。便我家狗儿咬了你，可也好商量，没来由闹怎的？他是个妇人家，你是个男子汉。你将不中的言语毁骂他，理上敢不中么？(王小二云)小人怎敢毁骂娘子？(正末云)噤声。(唱)【油葫芦】他是个腰系红裙一妇人，你试议论，有甚事便推天抢地手粘身。(王小二云)你家狗咬了我。(正末云)你打破我缸，倒说狗咬了你。(唱)且休论这两家凭伤损，(带云)常言道：男不和女斗。王小二，(唱)你先合该笞四十批头棍。(带云)你骂了人，倒说你是。(唱)你没事哏，没事村，则你那帮闲钻懒腌身分，到宫中也不索取词因。(带云)我若和你一般见识呵。(唱)【天下乐】敢拖到官中拷断你筋，哎！你个乔人，情性村，则你那泼言语赖人不本分。着我待饶来怎地饶？待忍来怎地忍？恨不的莽拳头嘴缝墩。(云)是谁家的狗咬着你来？(王小二云)你家的狗咬着我来。(正末云)你道我家狗咬着你，众街坊试看咱：若是我家狗咬他，我便写与你保辜文书。若不曾咬着，你便陪我缸来。(街坊云)员外说的是。俺看他这条腿不曾咬着。(王小二云)不是这条腿，是那一条腿。(街坊云)也不曾咬。(正末唱)【醉中天】谁小二哥休心困，觑两条腿辨清浑。羞的那厮一柄脸通红似绛云，他慌遮掩忙身褪。瞒不过相识街坊众亲，定晴觑认，并无些咬破牙痕。(云)原来不曾咬着，这弟子孩儿这等图赖人。(王小二云)这等恶狗，你养他怎的？(正末唱)【金盏儿】俺这犬吠柴门，和月待黄昏。只除是盗贼不敢来相近，(带云)若是闲人呵。(唱)无过是摇头摆尾弄精神。他可也能熬鞭杖打，不弃主人贫。我则理会妻贤先嫁主，这的是恶犬护三村。(王小二云)员外，你轻呵轻君子，重呵重小人，怎将狗比我？(正末云)我这富汉打死你这穷汉，则苦了几文钱。(王小二云)你说这等大话。我大街上撞见你，一无话说。僻巷里撞见你，我杀了你。(旦云)好也，这厮不只是说出来，一定做出来。问他要一纸生死文书，一百日以里，但有头疼脑热，都是你，一百日以外并不干你事。(正末云)做甚么哩？(旦云)王小二要杀了你，我问他要保辜文书。(正末云)大嫂，他怎敢杀人？王小二你听者。(唱)【赚煞】你伏低呵自商和，我寻罪责官司问。若不看解劝街坊面分。小后生从来火性紧，发狂言信口胡喷。自评论，口是祸之门，我劝你言同休记恨。减些性粗性蠢，则要你妆痴妆坌，(王小二云)员外，是我的不是了。我与你陪礼，取一瓶儿酒，请员外饮一杯罢。(正末唱)何须你倒擎着酒盏去求人？(同旦下)(王小二云)钞又不曾讨的，又着员外怪了，讨了我一纸保辜文书。总只是一时间一言语差错，连忙伏低做小，也是迟哩，则我这无钱的真个不好。天那，兀的不穷杀王小二也。(下)楔子(旦上，云)妾身刘员外的浑家是也。我瞒着员外，和那太清庵王知观有些不伶俐的勾当。我则待所算了员外，急切里无个计策。不想王小二要杀员外，我就问他要了一纸保辜文书。我着人寻王知观去了。这早晚敢待来也(净扮道士上，云)道可道，真强盗。名可名，大天明。小道太清庵王知观。这本处刘员外的浑家，俺与他有些小勾当。他着我所算了那员外，争奈无个下手处。他今日着人来叫我，须索走一遭去。来到这门首也。道可道。(旦见科，云)你来了也。(净云)稽首。(旦云)有件事和你说：前日王小二打破了俺家尿缸，员外闹了几句道：俺这富汉打杀你这穷汉，则苦了几文钱。那王小二便道：我大街撞见你，一无话说。若僻巷里撞见，我杀了你。我就着这事问王小二要了一纸保辜文书。明日员外出城索钱去，你跟到无人去处，将他所算了。我要两件信物：芝麻罗头巾，减银环子。若杀了时来回我的话，咱两个永远做夫妻，可不好也？(净云)我知道，凭着俺这等好心，天也与俺半碗饭吃。(同下)(正末上，云)自家刘员外的便是。城外索钱去来，众兄弟留我多饮了几杯酒。迎着这风，不觉的酒上来了。我下马来，把马拴在树上，我去那柳阴下且歇息咱。(唱)【仙吕】【赏花时】落日西园花正浓，扑面东风酒力涌。全不省上青骢，只记得金钟漫捧，直劝我吃的到喉咙。【幺篇】你觑那片草浑如蜀锦蒙，残照堪为烛影红，垂柳作帘栊。暂撇下心烦意冗，醉卧绿阴中。(做睡科)(净上杀末科，云)我杀了刘员外也。拿着这芝麻罗头巾，减银环子。回大嫂话去来。(下)(街坊上，云)刘员外娘子，不知是甚么人杀了员外也？(旦上。云)众街坊，甚么人杀了俺员外？(街坊云)知道是甚么人？(旦云)别无仇人，则是王小二，到他家试问咱。早到门首也。(唤科)(王小二上，见科)(旦云)好也，你与了我保辜文书，不上十日，就把员外杀了。明有王法，我和你见宫去来。(王小二云)我门也不曾出，可怎么冤我杀了员外？谁人与我做主咱？(下)第二折(净扮孤领张千、祗候上，诗云)官人清似永，外郎白如面。水面打一和，湖涂成一片。小官本处大尹。今日升厅，坐起早衙，张千喝撺箱。(旦拖王小二上，云)冤屈也。(孤云)甚么人叫冤屈？拿将过来。(张千云)当面。(旦、王小二跪科)(孤云)告甚么？说你那词因来。(旦云)妾身是刘平远浑家。当初一日，这王小二打破俺家尿缸，俺员外与他相嚷，说道：俺这富汉打死你这穷汉，则苦了几文钱。王小二道：我大街上撞见你，一无话说。僻巷里撞见你，我杀了你。我就问他要了一纸保辜的文书。不上十日，俺丈夫出城索钱去，被王小二杀死。大人与我做主咱。(孤云)他口里必律不剌说了半日，我不省的一句。张千，与我请外郎来。(张千云)当该何在？(赵今史上，云)自家赵仲先的便是，在这府里做着个把笔司吏。正在司房里攒造文书，相公呼唤，须索见咱。(见科)(孤云)哥，定害了你一日酒，肚里疼了一夜。(做谢科)(令史云)相公你坐着，百姓每看见哩。兀那妇人，你告甚么？(旦云)告人命事。王小二立了保辜文书，不上十日，在城外杀了俺丈夫刘平远，令史与妾身做主咱。(王小二云)令史可怜见，小人怎敢杀人？(令史云)你立了保辜文书，不上十日，杀了刘平远。不是你是谁？不打不招。张千与我打着者。(打科)(王小二云)我那里受的这般拷打，我屈招了罢。大人，是我杀了刘员外来。(令史云)他既招了，上了枷，下在牢中去。(王小二云)天那，教谁人救我也？(张千押王小二下)(孤云)还有芝麻罗头巾，减银环子，不见下落。(令史云)兀那妇人，你且随衙伺候，明日再问。(旦云)我且回去，明日再来。(下)(孤云)令史，咱两个问了这件事，无甚勾当，且回私宅喝三瓯冷酒去来。(同下)(张千上，诗云)手执无情棒，怀揣滴泪钱。晓行狼虎路，夜伴死尸眠。我张千今日方才有些儿油水，牢中取出王小二来。(王见科)(张千云)脊背打三十杀威棍。(王小二云)哥哥，可怜见。(张千云)我饶了你，开了门入牢去。(王入牢科)(张千云)关上这门，等我略盹一盹。(做睡科)(丑扮庄家上，云)自家是个庄家，在这望京店住，与俺奶奶两个过日，每日入城卖草。兀那高房子里赊了一担草，今日索也无钱，明日索也无钱，俺奶奶说我换嘴吃了。今日再去索那钱去。(走科云)可早来到也。青天白日关着门哩。(做打门科，云)叔待，开门来。(张千惊醒科，云)呀！提牢官人来了。且慢者，若是官人呵，拽动铃索，可怎生打的门响？(开门见科)(丑云)叔待，还我草钱来。(张千笑云)我正寻你哩。你替我打个草苫儿，我还你草钱。(背云)我把这厮赚入牢去。(?瞿秘业＿ト肜慰?(丑云)将我的来。(张推丑入牢科)(丑云)叔待，怎生黑洞洞地？(张千做开天窗科)(丑云)怎生你家都是木板上生出人头末？他不咬人么？将草来，我替你打苫子。(打苫科)(令史上，云)可早来到也。我拽动这铃索。(张千云)提牢官来了，这厮可怎生是好？(做枷丑，丑怕科，张千云)休言语，你但言语，我就打死你。(做开门科)(令史云)你休要了囚人的钱，放松了他。(张千云)不敢。(令史云)拿过王小二来，兀那厮，还有两件赃仗未完。是芝麻罗头巾、减银环子，在那里？(王小二云)哥，我也是屈招了的，委实没有。(令史云)不打不招，张千打着者。(打科)(王小二云)我受不过这打，我招了罢，有、有、有，在萧林城外瘸刘家菜园里井口傍边石板底下压着哩。(令史云)今日该谁当直？(张千云)小人当直。(令史云)则今日你手里要头巾环子，你画了字者。(张千云)我知道。(令史云)我这一向不曾查点这囚犯。(张千云)哥哥，这个不该你管，该胡令史管。(令史云)这个是甚么贼？(张千云)这是偷马的。(令史云)这个是甚贼？(张千云)这是剪绺的。(令史问丑云)这个是什么贼。(张千云)这是泼皮贼。(令史云)我正要打这泼皮贼。(做打科，云)我直打的你认的我便罢。泼皮贼，泼皮贼。(下)(张放丑出科，云)你且去，明日来讨草钱。(丑云)讨您娘的汉子。我草钱也不要了。(下)(张千云)我把王小二监好了。(王小二云)哥也，放松些儿。(下)(张千云)则今日取头巾环子走一遭去。(下)(丑慌走上，净跟上，做撞科)(丑云)哎哟，他又来打我了。(做走，又撞净，掉帽子科)(丑云)我只道是那戴翅儿的，元来是个牛鼻子。(净拾帽，掉烧饼，丑抢饼科，云)好烧饼，香香的。(净云)送与你吃了罢。(丑云)好人，好人，(净云)哥，你在那里来？(丑云)兀那高房子那人家少我一担草钱，今日索也不与，明日索也不与，俺奶奶说我换嘴吃了。今日又去索钱，那人家青天白日关着门，着我叫开门，里头看不见人。我说哥怎生黑洞洞地，他望上一搠，就明明的。他一屋里都是木板上生出人头来的。他着我打草苫儿，正打之间，外厢有人叫门。他慌了，拿过一块板来，上头有个窟笼，套在我脖子上，把我撇倒，教我休言语。则见外面走将一个人来，头上两个翅儿。他说道：拿过王小二来，问他要芝麻罗头巾、减银环子。王小二说：我不知道。天那，把王小二只管打，打的王小二浑身血胡淋刺的。王小二道：有、有、有，在萧林城外瘸刘家菜园里井口边石板底下压着哩。(净听，走下科)(丑云)那戴翅儿的团团看转来，问是甚么贼！那人平白地揣与我个贼名儿，他道我是泼皮贼。哥也，你是聪明的人，你道可有泼皮贼么？(做回头看科，云)呀，这弟子孩儿可去了。我恰似见鬼的，则管说。我也去也。(下)(净慌上，云)这里便是瘸刘家菜园，我跳过去(张千撞上)(净下科)(张千云)原来是个牛鼻子。我不是官身，忙赶上打他一顿。这是瘸刘家菜园。(做跳墙科，云)这是井口边。(做石板下取巾环，跳出科，云)赃物有了也。王小二，我倒替你愁哩。(下)(外扮府尹引祗候上，张千喝云)早衙清净，人马平安。(府尹诗云)擎鞭壮士厅前立，捧臂佳人阁内行。沉醉早筵方欲散，耳边犹听管弦声。小官完颜，女真人氏。完颜姓王，普察姓李。幼年进士及第，累蒙擢用，颇有政声，今为河南府尹。此处官浊吏弊，人民顽卤。御赐我势剑金牌，先斩后奏，差某往此审囚刷卷，便宜行事，专一削除滥官污吏，禁治顽鲁愚民。早已赴任三日也。今日升厅，坐起早衙。张千，唤将当该司吏来。(张千云)理会的。当该司吏，老爷呼唤。(令史上，云)张千，唤我怎的？(张千云)哥哥，这个老爷不比前任的，好生利害。(令史见科)(府尹云)兀那令史，有甚么合佥押的文书，将来我看。(令史递文卷科，云)文卷在此。(府尹云)这一宗是甚么文卷。(令史云)在城王小二杀了刘平远，赃仗明白，问成死罪，只等大人判个斩宇，拿出去杀了罢。(府尹云)将一行人解将过来。(张千押王小二上)(令史云)兀那王小二，到那边不要言语。问着是你杀了刘平远来，你道是，我就拿你出去只一刀杀了，也是伶俐。(王见跪科)(府尹云)老夫观察人情，看了王小二不是个杀人的，就中必有暗昧。兀那王小二，你有甚么不尽的词因，我根前实诉者，老夫与你做主。(令史云)大人，他无词因了也。(王小二云)我待要说来，又打我，也罢，也罢。是我杀了刘平远来，无甚词因。(府尹云)罪人口里既说无甚词因，则管里问他怎的？将笔来判个斩字，拿出去杀坏了者。(押小二出科，小二云)天那，着谁人救我也？(正末扮张鼎上，云)自家姓张名鼎，字平叔，在这河南府做着个六案都孔目。想俺这为吏的人，非同容易也。大凡掌刑名的有八件事。可是那八件事？一笔札，二算子，三文状，四把法，五条划，六书契，七抄写，八行止。(诗云)这的是书案傍边两句言：一重地狱一重天。翰林风月三千首，怎似这吏部文章二百篇。(唱)【南吕】【一枝花】虽是个判行的旧状词，合干办新公事。出司房忙进步，登涩道下阶址。又无甚过犯公私；把文卷依节次，请新官题判时。先呈与个押解牒文，后押上今拘头佥字。【梁州第七】我从来甘剥剥与民无私，谁敢道另巍巍节外生枝，我向吓魂台把文案偷窥视，见-人高声叫屈。我这里低首寻思，多应被拷打无地，全没那半点儿心慈。想危亡顷刻参差，端的是垂命悬丝。正厅，上坐着个亻刍亻刍问事官人，阶直下排两行恶哏哏行刑汉子，书案边立着个响珰责状曹司。为甚事咬牙切齿，唬的犯罪人画色如金纸。见相公判个斩字，慌向前来取台旨，便待要血泊内横尸。(云)张千，这是甚么人？这等叫屈称冤。(张千云)哥哥，他是王小二，杀了刘员外，赃仗俱明，如今拿出去施刑去也。(正未云)则他便是在城的王小二？我多听的人说，这厮好生冤屈。张千，你且留人者，等我见了大人，自有个道理。兀那王小二，我这一过去，救的你，休欢喜，救不的你，休烦恼。(做进见科)(府尹云)下官一路上来听的人说，这河南府有个能吏张鼎，刀笔上虽则是个狠偻罗，却与百姓每水米无交。张鼎，你有甚么合佥押的文书，拿来我看。(正末云)大人，张鼎有合佥押的文卷。(府尹云)既有佥押的文卷，拿将来发落。(正末云)文卷在此。(肩尹云)是那几件你说。(正末唱)【牧羊关】这的是行恶的供成招伏，(府尹云)这一宗呢？(正末唱)这是打家贼责下口词。(府尹云)这是甚么文卷？(正末唱)这的是远仓粮犹未关支，(府尹云)这一纸呢？(正末唱)这的是再修理道路桥梁，(府尹云)桥梁道路库狱仓廒，都是合管的，便该修理去。又这一宗文卷呢？(正末唱)这的是重盖下仓廒库司。(府尹云)这一宗呢？(正末唱)这的是亲兄弟争田土，(府尹云)这个呢？(正末唱)这的是亲女婿赖了家私。(府尹云)这一宗呢？(正末唱)这的是相斗争商和状，(府尹云)这宗可是甚么文书？(正末唱)大人，立的是打杀人也未检尸。(府尹云)张鼎，再有甚么文书佥押？(正末云)别无了，张千收过了者(府尹云)张鼎，我听得你替俺官府每办事的当，又各处攒造文书，一年光景，好生驱驰。与你一个月假限，休来衙门里画卯。赏你一羫芦，十瓶酒，还家歇息去。(正末云)多谢了大人。(出门科)(张千云)哥哥，王小二的事如何？(正未云)嗨！你看我可忘了。再转去波。(做进见科)(府尹云)张鼎，你转来有何事？(正末云)大人，张鼎行至禀墙边，见一个待报的囚人，称冤叫屈。知道的说那厮怕死，不知道的则说大人新理任三日，敢错问了事么？(府尹云)张鼎你不知？(正末云)是，张鼎不知，这桩事该谁管？(府尹云)该赵令史管。(正末云)赵令史。这事该你管？(令史云)你也多管？干你甚事；(正末云)赵令史，借你那文卷来我看。(令史云)看甚么？你多管事的人。(正末云)我是六案都孔目，也合教我看这宗文卷。(令史云)兀那文书，你看，你看。(正末看科，云)大人，可知王小二那厮称冤叫屈，这文书不中使。(令史云)怎么不中使？你要买肉吃那？(正末云)四下里无墙壁。(令史云)人人在露天里坐衙哩。(正末云)这上面都是窟笼，又无招伏，无赃仗。(令史云)这头巾、环子便是赃仗。(正末云)既有赃仗，可怎生前官手里不结绝？直到如今。(令史云)因为近日方才追的那头巾、环子出来。(正末云)你将那头巾来我看。(令史云)兀的头巾，你看。(正末看科，云)这头巾放在那里？(令史云)在萧林城外瘸刘家菜园里井口傍边石板底下压着来。(正末云)哦，在萧林城外十里田地瘸刘家菜园里井口傍边石板底下压着采。这官司打勾多少时了？(令史云)这厮坐半年牢也。(正末云)这官司打勾半年？这头巾是谁取来？(张千云)是小人去取来。(正末云)张千，是你去取来？那井是枯井，可是有水的井？(张于云)是打水浇畦的井。(正末云)哦，原来是打水浇畦的井。大人，这人情可推看：这头巾在萧林城外瘸刘家菜园里井口傍边石板底下，压着半年也。恰才张鼎接在手里看，落在地下可也染上尘土，休说有水的井。大人寻思波。(唱)【贺新郎】这头巾在菜园坦埋伏许多时，可怎生无半点儿尘丝，一星儿土渍？(令史云)瘸刘家菜园里井口边大石板压着，怎么得泥来？(正末唱)那更这减银上因何不见生涩？则他这一春雨何曾道是住止？(带云)大人寻思波。(唱)可怎生黑真真的不动个文字？请先生别勘问，告大人再寻思。这厮每其中敢有暗昧跷蹊事。(做问科，云)谁是原告？(白云)妾身是原告。(正末云)兀那妇人，且一壁去。这妇人不是个良人。(府尹云)怎生见得他不是良人？(正末唱)这妇人晴天开水路，无事设曹司。(云)这事好生暗昧。令史，你敢受他私来？(令史云)哥也，我若受他一文铜钱，害疗疮。(正末唱)【牧羊关】我跟前休胡讳，那其间必受私，既不沙怎无个放舍悲慈。常言道：饱食伤心，忠言逆耳。且休说受苞苴是穷民血，便那请俸禄也是瘦民脂。咱则合分解民冤枉，怎下的将平人去刀下死。(云)赵令史，道不的人性命关天关地也。(唱)【隔尾】这的是南衙见掌刑名事，东岳新添速报司，怎禁那街市上闲人厮讥刺。见放着豹子、豹子的令史，则被你这探爪儿的颓人，将我来带累死。(云)赵令史，你怎生这等葫芦提？(令史云)你说大人葫芦提，我告大人去。(告云)大人，张鼎说大人葫芦提。(府尹云)张鼎道谁葫芦提？(令史云)是张鼎说大人葫芦提。(府尹云)张鼎，你怎道我葫芦提？(正末跪，云)大人，张鼎不敢。(府尹云)我才理任三日，你道我葫芦提。这三年我不在这里为官。张鼎，王小二杀了刘平远，错问了事，是前官差了，你怎道老夫葫芦提？我今分付你，限三日问成这件事，我的俸钱与你充赏。若问不成呵，我不道的饶了你哩。哎，(词云)你个无端老吏奸猾，将堂官一脚蹅踏。若问成了，我将你喜孜孜赐赏加官。若问不成呵，尝我这明晃晃势剑铜铡。(下)(正末云)你是甚么好外郎？(令史云)你是甚么好孔目？我不怕你。只等过了三日，看那个试铜铡便是。(下)(正末云)张千，且将这一行人都收在牢里去，明日勘问。(唱)【黄钟煞】这的是三朝干了千年事，一日难捱十二时。唤公人再传示，要推勘王小二。定头梢卜拶指，为明见费神思，(带云)张鼎呵，(唱)少不的去司房中恹恹傒幸死。(同下)第三折(张千押王小二带枷上，云)王小二，如今张孔目问你哩，看你的造化。且关止这牢门者。(正末上，云)自家张鼎是也。今日去牢中勘问王小二，走一遭去也呵。(唱)【商调】【集贤宾】没来山惹这场闲是非，亲自问杀人贼。全不论清廉正直，倒不如懵懂愚痴。为别人受怕耽惊，没来由废寝忘食。则俺那不明白该死的在那里，好教我闷恹恹蹙损双眉。则为我一言容易出，今日个驷马却难追。【逍遥乐】我为你亲身临牢内，审问虚实，端详就里。(云)可早来到这牢门首也。我拽动这铃索波。(张千云)这是孔目来了(做开门见科，云)我开开这门，哥哥请进来。(正末入科，云)张千，拿过王小二来。(做拿王跪料，末云)兀那厮，你从实说来。(唱)若说的半句儿差池，稳情取六问三推。休想我等闲间觑面皮，向我行如何支对。也无那八棒十枷，万死千生，都不到一时半刻。(云)兀那王小二，你有甚么不尽的词因，你从实说。你若是不曾杀了刘员外，你怎么知道这头巾在萧林城外瘸刘家菜园里井口边石板底下压着来？你若说的是呵，我与你辨明。说的不是呵，准备下大棒子者。(张千云)理会的。(王小二云)告孔目停嗔息怒，听小人慢慢的说一遍。小人母子二人，过其日月。争奈家贫，无计所柰。每日向街市求觅钱钞，回家奉母。当初一日到于刘员外门首，则见个狗儿卧着，不见一个人出来。我待打起那狗叫呵，员外定然去来，乞讨些钱钞。我拿起块砖头来，不想打不着那狗，倒打破他门前尿缸。有员外的娘子出来，将小人千骂穷弟子孩儿，万骂叫化头，小人分说不的。他娘子又叫员外出来，道俺有钱的打死你这穷汉，则费得几文钱。小人便道：俺这穷汉，前街里撞见你，一无话说。后巷里撞见你，敢杀了你。那员外倒不言语，他娘子揪住小人，要了一纸保辜文书。写着道：一百日以里，员外但有头疼脑热抓破小拇指头，也是小人认。一百日以外，不干小人事。不到十日，不知谁人杀了员外，有他娘子将小人告到宫中，三推六问，吊拷绷扒，打的小人受不过，只得屈招了。今日相公判了斩字，着我偿命去。若不是孔目哥哥，那里得我性命来？投至今日，得见孔目哥哥呵，似那拨云见日，昏镜重磨。我这冤枉有那天来高，地来厚，海来深，路来长。我说兀的做甚。(诗云)小人一一说真实，孔目心下谩评隋。可怜这少吃无穿王小二，怎做的提刀仗剑杀人贼？(正末云)一个死罪，好小事儿，你就肯招承了？(王小二云)也则是打的慌，我胡攀乱指。(正末云)你噤声。(唱)【醋葫芦】你道是打的慌胡乱指，不想这头巾在那里，则你那勘时节莫不有甚么外人知？(张千云)哥也，这是狱不通风，谁敢来，并无人知。(正末唱)取来时不有甚么人见你？(张千云)是我张千取来的，并无人见。(正末云)勘时节也无人知，取时节又无人见。(唱)这公事深藏着暖昧，好教我左猜右忖没端倪。(云)张千，这头巾当初是你去取来？(张千云)是我取来。(正末云)你到瘸刘家菜园里，曾叫那地主和房邻眼同一齐取来么？(张千云)不曾叫那地主、房邻，我自家跳过墙去取来了。(正末云)张千，你不曾叫那地主、房邻眼同去取，又是越墙而过。张千，这头巾环子敢是你放在那里？刘员外敢是你杀了么？(张千云)哥哥，干我甚么事？(正末云)可知不干你事哩，你则与个不应的状子。(张千云)怎么把我也问个不应？(正末云)你看这厮不中用。休说别的，则说这个问事厅，你来我跟前支了多少钱钞？今日也修理，明日也修理，便无那瓦呵，你也买几个草来苫一苫可也好。(张千笑料，云)哦，我想起来了也。(正末云)张千，你想起甚么来？这等笑？(张干云)那一日问王小二头巾环子时，有一个卖草的在这里来。(正末唱)【幺篇】听言绝则我沉默默腹内忧，都做了虚飘飘心上喜，则那的便是图财致命杀人贼。(带云)张千(唱)你手里要昨日卖草索钱的，(云)快与我拿的那个人来。(张千云)我拿去。(正末云)回来。(唱)你听言仔细，(带云)你若拿不来，(唱)不拿来你身上有灾危。(云)你说你拿去，假若你拿一个平人来，我又不认的。你打与我个模样状儿。(唱)【幺篇】则他那身材儿长共短？(张千云)我试想着，我记的他是个矮的。(正末唱)画皮儿瘦共肥？(张千云)是个黄甘甘瘦脸儿。(正末唱)他住居村舍可也近城池？(张千云)他说住在望京店，我记的他有些苫唇髭髟力。(正末唱)你把他眉眼口鼻不记的，怎么则有些苫唇髭蹅？请你个司功犹自说兵机。(云)且将王小二收在一壁者。(张千云)王小二牢里去。(王下)(张千云)我出的这门来，可着我那里寻那卖草的去？(丑冲上，云)我可索我那草钱去咱。(张千见打科，丑云)你又来打我，你可还我那草钱来。(张推丑入牢科)(正末云)张千，你来了，你拿的人呢？(张拿丑跪科，云)则这便是。(正末唱)【挂金索】省可里后拥前推，着他向书案傍边立。祗候人悄语低声。休监押休着他跪。(带云)孩儿也，(唱)你若说实情呵，我可便买与你个合酪吃。(丑云)你孩儿肚里正饥哩。(正末唱)我则问你言词，你一句句明支对。(云)孩儿你姓甚么？(丑云)我不知我姓甚么。(正末云)你老子可姓甚么？(丑云)等我想。哦，我想起来了也，我老子姓李，不知我姓甚么那？(正末云)你敢也姓李。(丑云)这们说起来，我倒是个随爷种。俺奶奶说来，我有个舅舅姓张，在这衙门里办事，我没处寻他。(正末云)孩儿也，则我是你的舅舅哩。(丑云)则你便是，怪道一个鼻子，和俺奶奶的一般般样那！(丑拜科，做起身，看张科，云)口退！兀那小张儿，你只管打我。他这个是我舅舅哩。(张打科)(正末云)张千休打孩儿。你吃了饭也不曾？(丑云)我吃了也。(正末云)你几时吃来？(丑云)我去年八月里吃来。(正末云)张千，下合酪来与孩儿吃。孩儿，你曾到这里来么？(丑云)我这里也曾来。(正末云)你来这里，曾见甚么人？说甚话来？(丑云)我不曾听的。(末努嘴科，张打科)(正末云)张千，休打，休打，下合酪与孩儿吃。(张千云)我下合酪去。(丑云)哥，多着上些葱油儿。(正末云)你出这门时，曾见甚么人来？(丑云)我出的这门不曾见甚么人，我就家去了。(正末云)是不曾见人？(做努嘴科)(张打科)(正末云)张干，休打，下合酪去。(丑云)这舅舅一个好人，这厮只要打我。(正末云)孩儿也。你那时可曾有人问你甚么来？你则从实的说。(丑云)我不曾说甚么，也不曾有人问我。(正末努嘴科，张打科)(正末云)张千，休打，休打，下合酪去。(张千云)我知道。(丑云)哥，多着些花椒葱油儿。(正末云)你真个不曾说甚么，不曾见人？(丑云)道我不曾说，也不曾见人。(正末努嘴，张打科)(正末云)张千，，休打孩儿。(丑云)你休努你那嘴波。(张千云)我下合酪去。(虚下复上，云)没了合酪也。(正末云)你这厮不中用，既没了合酪，就是馒头烧饼，也买几个来，可也好那。(丑笑云)舅舅，你不提这烧饼，我想不起来。你才说这烧饼，我就想起来了。(正末云)你可想起甚么来？(丑云)当日我来索草钱，他把我拿进牢里来，着我打个草苫儿。正打着哩，则见外厢有人叫门，这厮也害怕，拿起一块板，上面有一个眼子，套在我脖子上，把我扯倒了，他教我休言语。则见外边走将一人来，头上两个翅儿。刚坐下，拿过王小二来，不知说甚么，把那王小二只管打，打的那王小二浑身上下血胡淋刺的。那王小二道：休打，休打，有、有、有、芝麻罗头巾、减银环子，在萧林城外瘸刘家菜园里井口边石板底下压着。那人道：我多时不曾打点罪人。问张千道：这个是甚么贼！他回是偷马的剪绺的。问到我跟前，这个是甚么贼？那入娘的平白揣与我个名儿叫做泼皮贼。舅舅，你是个聪明的人，你肯做泼皮贼么？他可放我出去，不知那里走一个人来，和我劈面一撞，撞掉了那厮帽儿，原来是个牛鼻子。(张千云)哦哥也，我去取头巾时，也撞见个牛鼻子来。(正末云)孩儿也，那牛鼻子曾问你甚么话来？(丑云)他问我来，我把王小二事对他说，他就一道烟去了。(正末云)这桩事都在刘员外的浑家身上，我如今唤的他来，定审问出个实情了也。(唱)【醋葫芦】听言罢他口内词，不由我心内疑，况兼那婆娘颜色有谁及。他莫不共先生平口有些不伶俐？只他两个同谋设计，我十猜八九是真实。(云)张千，着他吃合酪去。(丑下)(正末云)张千，你去拿刘平远浑家来。(张千云)理会的。(出门科，云)兀那刘员外浑家，衙门里唤你哩。(旦做醉上，云)妾身刘员外的浑家。俺男儿被王小二杀了，众街坊都来与我解闷，饮了几杯散闷酒。有衙门里着人来唤我，不知说甚么？须索走一遭去。(见末科)(正末云)这妇人不吃酒来？（旦云)是吃闷解酒来。(正末云)敢是解闷酒？(旦云)是众街坊见死了员外，都替我解闷来。(正末唱)【幺篇】你见这恶哏哏，公吏排，不是我官不威牙爪威，不招承敢粉碎了望夫石。休则管我跟前声支剌叫唤因甚的，大古里脚踏实地，你从来本性我须知。(云)兀那妇人，你近前来，我且问你。你丈夫是谁杀了来？(旦云)是王小二杀了他来。(正末云)敢不是？王小二说是你的奸夫杀了来。(旦云)你说我的奸夫可是甚么人？(正末云)你那奸夫，不是俗人是个先生。(旦云)谁道是和尚来？可知是个先生哩。(正末云)他可早招了也。那厮被我拿将来了，你如今却要我怎的？(旦云)我重重谢你。(正末云)你不知道，那文书上面好生不停当，明明都是你起意谋杀员外，我如今替你逐脱了这桩事，你可怎生相谢我？(旦云)我送五两银子与孔目大带不吃。(正末云)你与了赵外郎几个银子？(旦云)我与了两个银子还说少哩。(正末云)我如今拿出那厮来，我一桩桩问的来，你便一桩桩都推在他身上，着他替你员外偿了命，你便无事，你可送我几个银子。(旦云)我送孔目五个银子。(正末云)既与我五个银子，你画与我个宇儿，我明日好讨。(旦画字科)(正末云)张千，与我牢里取出那厮来。(张押丑戴囚帽上，带枷立左边，旦立右边科)(正末唱)【后庭花】待推来怎地推，不招承等甚的？当日个指望待同谐老，今日被意中人连累你。你两个待做夫妻，怎当的官司临逼？阻鸾凤两下飞，跪佳人在这里，枷奸夫在那壁。(云)兀那厮，我问的你是，你便点头。问的不是，你便摇头(张千云)兀那厮，你听者。(正末唱)【梧叶儿】他道你先主意，(旦云)是他先起意来。(正末云)是谁先起意来？(丑点头科)(正末云)兀那厮，是你先起意来？(张千云)他说是他来。(正末唱)他道都是你的见识。(旦云)都是他的见识。(正末云)兀那厮，是你的见识么？(丑点头科)(正末唱)他道和你整二载暗偷期，(旦云)那里有二载，才半年也。(正未云)兀那厮，是半年么？(丑点头科)(正末唱)他道他三十岁，(旦云)连自己岁数都忘了。他三十一岁也。(正末云)兀那厮，是三十一岁么？(丑点头科)(正末唱)他道他身姓李。(旦云)连他自己姓也忘了，他姓王。(正末云)兀那厮，你姓王么？(丑点头科)<正末云)是姓王。(唱)他道他曾买与你些东西，(旦云)他身上道袍，还是我买与他的。(正末云)你可留他些甚么那？(旦云)初一十五，图他几个馒头吃。(正末云)这个也不打紧。兀那妇人你听者。(唱)他道是家住在三清观里。(旦云)哎呀，不是，是太清庵里王知观。(正末云)是王知观么？(旦云)正是王知观。(正末云)张千，将这妇人打着者。(张千打旦科)(旦云)孔目也，我是无罪之人，你安排着公吏唬谁哩？(正未云)张千，与我打着者。(唱)【金菊香】你道是安排着公吏唬他谁？(旦做揭囚帽科，云)嗨原来不是他。(正末唱)则被这卖草的庄家瞒过了你。(丑云)哥哥，合酪熟了么？(张千云)早哩，早哩。(正末唱)若不是张孔目使些见识，怎能勾详察出虚实，(带云)王小二早无事了也。险些儿王小二一身亏。(张千云)兀那厮，有了杀人贼也。(丑云)可是个甚么人？(张千云)就是那个牛鼻子。(丑云)既是杀人贼也有了，傻厮，你可去了我这枷者。(张去枷，推丑出门科，云)你明日来讨草钱。(丑云)讨你娘的头。(诗云)小人做事忒多磨，偏生遇着张千歹哥哥。两次草钱都不与，刚刚吃得一个大饽饽(下)。(正末云)张千，你去太清庵里，拿那王知观，一步一棍，打将来者。(张千云)我知道。(做行科，云)早来到也。王知观有么？(净上云)还我道袍么？(张千云)口退！衙门里勾唤你哩，行动些。(净见旦科，云)大姐，你怎生在这里？谁唤的你来！(旦云)张孔目勾将我来。三推六问，诉出实情，我受不的苦楚，从实招了也。(净云)丑弟子，你既招了，咱两个死也。(做见末科)(正末云)兀那王知观，你是出家人，不守戒律，贪恋酒色，败坏人伦，你知罪么？(净云)我则知修真养性，不知有何罪？(正末云)这刘员外是你杀了么？(净云)我持斋把素，口诵黄庭道德真经，怎肯持刀杀人？并无此事。(正末云)这厮不打不招。张千，选大棍子打着者。(张打科)(净云)我受不过这般拷打。罢、罢、罢，我招，我招，是我杀了刘员外来。(正末云)着他画了字，上了长枷者。(张上枷科)(净云)张千哥，我招便招了，端的定我什么罪？(张千云)不打紧，谋杀亲夫，拿到市曹量决一刀，刀过头落，又省得吃饭。(净云)是好，是好。一了说碧桃花下死，做鬼也风流。(正末云)张千，将这一行人休少了一个，跟着我见府尹大人去来。(唱)【浪里来煞】合立通德政碑，减了些不平气。为头儿对府尹说详细，只教他欠身的立起银交椅。惊杀了两行公吏，凭时节须奏与圣人知。(众下)第四折(府尹领祗候上，诗云)王法条条诛滥官，明刑款款去贪残。若道威权不在手，只把势剑金牌试一看。老夫河南府尹，奉圣人命，敕赐势剑金牌，先斩后奏，在此为理。今因王小二杀了刘平远一事，张孔目说老夫葫芦提，老夫就委他问这桩事去了。若问成了，奏知圣人，加官赐赏。若问不成，另行定夺。可怎生不见来回话。左右的，门首觑者，若张鼎来时，报复我知道。(祗候云)理会的。(正末领一行人上，云)自家张鼎是也。问成了这桩事，领着一行人府中见大人去。论此事非同轻可也呵。(唱)【双调】【新水令】他痴心儿指望结姻缘，全不肯敬大尊养真修炼。那里也清闲真道本，无事散神仙。今日个枷锁身缠，落可便死无怨。(云)可早来到也。左右，报复去，道张鼎领一行人来见。(祗候云)报的老爷得知，有张鼎领一行人来见。(府尹云)着他过来。(祗候云)一行人过去。(正末见科)(府尹云)你勘问的事体如何？(正末云)张鼎都勘问明白了也。(唱)【乔牌儿】小人呵，非浪言，这公事何难辨。把从头罪犯供明遍，请大人自发遣。(府尹云)这桩事我限你三日问成。今日果然第三日，难道这般有准？一日也不多，一日也不少。莫非有些欺弊，瞒着老夫么？(正末云)小人张鼎怎敢？(唱)【雁儿落】眼见得一行人都在前，整整的三日内成招卷。真不真看便知，赏不赏凭尊便。【得胜令】呀，也只为人命事关天，因此上不厌细穷研。那一个漏网的何侥幸，那一个无辜的实可怜。我可也非专，只要他一点真情见，端的个无偏，恰便似一轮明镜悬。(府尹云)这杀人贼还是王小二，不是王小二？(正末云)不是王小二。是太清庵王知观与刘平远妻因奸通谋，杀了亲夫。(净云)少说，少说，杀了刘员外也是我来，和他老婆通奸也是我来。除死无大灾。饶便饶，不饶把俺两口儿就哈喇了罢。大嫂，我和你到阴司下，又无人管，正好的做一对儿美满夫妻，可不自在。兀那张鼎，我还要阎王殿下攀告你来，拿去质辨，不道的素放了你哩。(正末云)噤声。(唱)【川拨棹】你、你、你，敢昧神天，将平人招罪愆。还待要摆袖揎拳，假泼佯颠，一昧胡缠。谁知道到咱案前，有神通怎施展。(云)赵仲先，将取过供状来，读与他听者。(令史念科，云)供状人王知观，系河南府太清庵道士，向与刘平远妻通奸情热。有王小二与刘平远争论，伊妻责立保辜文书。不到十日，刘平远果被杀死东门外柳树下。伊妻告执王小二，追得芝麻罗头巾、减银环子到官，问成抵命。今蒙重勘，系是望京店庄家因入牢打草苫，看见赵令史拷打王小二，审问头巾环子二件藏匿何处，王小二被拷不过，朦胧报称在萧林城外瘸刘家菜园里井口边石板底下。当差张千，即日去取。适知观在外探听，陡遇庄家，得其消息，随将前件往置彼处，刚从菜园跳出，正遇张千。三面质对，俱无异词。委系因奸谋杀刘平远，不干王小二之事。所供是实。(正末唱)【七兄弟】仲先，向前，读文卷，明明是因奸杀死刘平远。回头儿观觑女蝉娟，早唬的来胆破心惊战。(云)赵仲先，这桩事可不道你也和他曾有首尾来？(唱)【梅花酒】这都是你弄威权，待积趱家缘，广置庄田，盛买丝绵，因此上葫芦提逞机变。强打挣做质辨，护奸贼坏良善，臭名儿怎揩免。(令史云)也只是小的每失于仔细，岂敢玩法？(正末唱)【收江南】呀，现放着雪花银两是赃钱，把你个好心田翻做了恶心田。今日个勘头巾分解这场冤。(府尹云)此一场冤事，多亏你问出。奏知圣人，加官赐赏，不负你之功也。(正末云)小人怎敢望赏。(唱)也只要全大人体面，方才得公平正直万民传。(府尹云)这桩事我尽知了也。一行人听我下断：奸夫淫妇市曹申明正典刑，将刘员外家私给付王小二管业。赵令史枉法成狱，杖一百流口外为民。老夫罚俸三个月，给赏张鼎。还再具表申奏叙功。加张鼎县令之职。(词云)则为荒淫妇恋色倾夫主，贪财汉枉法害平人。我秉正直再理旧文案。显的你清廉吏张鼎勘头巾。题目赵令史为吏见钱亲王小二好斗祸临身正名望京店庄家索冷债河南府张鼎勘头巾","dynasty":"元代","title":"杂剧·河南府张鼎勘头巾"}
{"author":"徐再思","content":"平生不会相思，才会相思，便害相思。身似浮云，心如飞絮，气若游丝。空一缕余香在此，盼千金游子何之。证候来时，正是何时？灯半昏时，月半明时。","dynasty":"元代","tags":"少女，相思，爱情","title":"折桂令·春情"}
{"author":"徐再思","content":"一声梧叶一声秋，一点芭蕉一点愁，三更归梦三更后。落灯花，棋未收，叹新丰逆旅淹留。枕上十年事，江南二老忧，都到心头。","dynasty":"元代","tags":"羁旅，孤独，写雨，感伤","title":"水仙子·夜雨"}
{"author":"徐再思","content":"江皋楼观前朝寺，秋色入秦淮。败垣芳草，空廊落叶，深砌苍苔。远人南去，夕阳西下，江水东来。木兰花在，山僧试问，知为谁开？","dynasty":"元代","tags":"羁旅，怀古伤今","title":"人月圆·甘露怀古"}
{"author":"徐再思","content":"十年不到湖山，齐楚秦燕，皓首苍颜。今日重来，莺嫌花老，燕怪春悭。听越女鸾箫象板，恼司空雾鬓云环。道院弹关，酒会诗坛，万古西湖，天上人间。　钱子云赴都　　赋河梁渺渺予怀，今日阳关，明日秦淮。鹏翼风云，龙门波浪，马足尘埃。宽洗汕胸中四海，便蜚腾天上三台。休等书斋，梅子花开，人在江南，先寄诗来。　江淹寺　　紫霜毫是是非非，万古虚名，一梦初回。失又何愁？得之何喜？闷也何为？落日外萧山翠微，小桥边古寺残碑。文藻珠玑，醉墨淋淳，何似班超，投却毛锥。　登太和楼　　白云中涌出蓬莱，俯视西湖，图画天开。暮雨珠帘，朝云画栋，夜月瑶台。书籍会三千剑客，管弦声十二金钗。对酒兴杯，拊髀怜才，寄语玲珑，王粲曾来。　竹夫人　　湘妃应是前身，不记何年，封虢封秦。万古虚心，百年贞节，一世故人。剖苍壁寒凝泪痕，挽潜蛟巧结香纹。侍枕知恩，入梦无春，两腋清风，满枕行云。　姑苏台　　荒台谁唤姑苏？兵渡西兴，祸起东吴。切齿仇冤，捧心钓饵，尝胆权谋。三千尺侵云粪土，十万家泣血膏腴。日月居诸，台殿丘墟。何似灵岩，山色如初。　名姬玉莲　　荆山一片玲珑，分付冯夷，捧出波中。白羽香寒，琼衣露重，粉面冰融。知造化私加密宠，为风流洗尽娇红。月对芙蓉，人在帘栊。太华朝云，太液秋风。　春情　　平生不会相思，才会相思，便害相思。身似浮云，心如飞絮，气若游丝。空一缕余香在此，盼千金游子何之。证候来时，正是何时？灯半昏时，月半明时。　西湖寻春　　清明春色三分，湖上行舟，陌上游人。一片花阴，两行柳影，十里莎ブ。不要多ゾ排一品，休嫌少酒止三巡。处处开樽，步步寻春。花下归来，带月敲门。　送沙宰　　宦游人过钱塘，江水汤汤，山色苍苍。马首西风，鸡声残月，雁影斜阳。男子志周流四方，循吏心恪守三章。岐麦林桑，渡虎驱蝗。人颂《甘棠》，春满琴堂。　月　　问青天呼酒重倾，几度盈亏，几度阴晴。夜冷鱼沉，山空鹤唳，露滴乌惊。看杨柳楼心弄影，听梨花树底吹笙。雪与争明，风与双清。玉兔韬光，万古长生。　赠粉英　　温柔乡里娉婷，清比梅花，更有余清。玉蕊含香，琼蕤沁月，瑶萼裁冰。冠杨柳东风媚景，赋芙蓉夜月幽情。花下苏卿，月下崔莺，世上飞琼，天上双成。　西湖夏宴　　卷荷筒翠袖生香，忙处投闲，静处寻凉。一片歌声，四围山色，十里湖光。只此是人间醉乡，更休题天上天堂。老子疏狂，信手新词，赠与秋娘。　红梅　　蕊珠宫内琼姬，醉倚东风，谁与更衣？血泪痕深，茜裙香冷，粉面春回。桃杏色十分可喜，冰霜心一片难移。何处长笛？吹散胭脂，分付春归。","dynasty":"元代","title":"【双调】蟾宫曲　西湖"}
{"author":"徐再思","content":"昨宵中酒懒扶头，今日看花惟袖手，害酒愁花人问羞。病根由，一半儿因花一半儿酒。　落花　　河阳香散唤提壶，金谷魂消啼鹧鸪，隋苑春归闻杜宇。片红无，一半儿狂风一半儿雨。　春情　　眉传雨恨母先疑，眼送云情人早知，口散风声谁唤起。这别离，一半儿因咱一半儿你。","dynasty":"元代","title":"【仙吕】一半儿　病酒"}
{"author":"徐再思","content":"妾身悔作商人妇，妾命当逢薄幸夫。别时只说到东吴，三载余，却得广州书。","dynasty":"元代","tags":"闺怨","title":"阳春曲·闺怨"}
{"author":"徐再思","content":"　　里湖，外湖，无处是无春处。真山真水真画图，一片玲珑玉。宜酒宜诗，宜晴宜雨。销金锅锦绣窟，老苏，老逋，杨柳堤梅花墓。　手帕　　酒痕，泪痕，半带着胭脂润。鲛渊一片玉霄云，缕缕东风恨。待写回文，敷陈方寸，怕莺花说与春。使人，赠君，寄风月平安信。　常山江行　　远山，近山，一片青无间。逆流流流诉上乱石滩，险似连云栈。落日昏鸦，西风归雁，叹崎岖途路难。得闲，且闲，何处无鱼羹饭？　杨姬　　艳冶，唱彻，〔金缕〕歌全阕。秋娘声价有谁轶？曾奉黄金阙。歌扇生春，舞裙回雪，不风流不醉也。舞者，唱者，一曲秦楼月。","dynasty":"元代","title":"【中吕】朝天子　西湖"}
{"author":"徐再思","content":"水深水浅东西涧，云去云来远近山。秋风征棹钓鱼滩，烟树晚，茅舍两三间。　双渐　　苏卿倦织回文锦，双渐空怀买笑金。风流一点海棠心，不听琴，只是不知音。　春情　　桃花月淡胭脂冷，杨柳风微翡翠轻。玉人欹枕倚云屏，酒未醒，肠断紫箫声。　闺怨　　妾身悔作商人妇，妾命当逢薄幸夫。别时只说到东吴，三载余，却得广州书。　赠海棠　　玉环梦断风流事，银烛歌成富贵词。东风一树玉胭脂，双燕子，曾见正开时。　春思　　酒醒眉记青鸾恨，春去香消紫燕尘。阑干掐遍月儿痕，深闭门，花落又黄昏。","dynasty":"元代","title":"【中吕】阳春曲　皇亭晚泊"}
{"author":"徐再思","content":"　　玉华寒，冰壶冻。云间玉免，水面苍龙。酒一樽，琴三弄。唤起凌波仙人梦，倚阑干满面天风。楼台远近，乾坤表里，江汉西东。　太湖春波　　碧琼纹，玻璃。离情汲汲，潭影悠悠。古渡头，长桥右。一片青风吹皱，洗桃花昨夜新愁。浮沉锦鳞，高低紫燕，远近白鸥。　龙庙甘泉　　养萍实，分桃浪。源通虎跑，味胜蜂糖。可煮茶，堪供酿。第四桥边冰轮上，浸一泓碧玉流香。香消酒容，芳腴齿牙，冷渗诗肠。　洞庭白云　　变阴晴，乘鸾凤。西山暮色，东岳奇峰。可自怡，难持送。舒卷无心为时用，庆风雷际会从龙。襄王梦里，高僧屋内，彦敬图中。　前村远帆　　远村西，夕阳外。倒悬一片，瀑布飞来。万里程，三州界。走羽流星迎风快，把湖光山色分开。飞鲸涌绿，墙乌点墨，江鸟逾白。　雪滩晚钓　　水痕收，平沙冻。千山落日，一线西风。箬帽偏，冰蓑重。待遇当年非熊梦，古溪边老了渔翁。得鱼贯柳，呼童唤酒，醉倚孤篷。　华岩晚钟　　斗杓低，潮音应。菩提玉杵，金声。蝶梦惊，龙神听。夜坐高僧回禅定，诵琅函九九残经。谯楼鼓歇，兰舟缆解，茅店鸡鸣。　西山夕照　　晚云收，夕阳挂。一川枫叶，两岸芦花。鸥鹭栖，牛羊下。万顷波光天图画，水晶宫冷浸红霞。凝烟暮景，转晖老树，背影昏鸦。","dynasty":"元代","title":"【中吕】普天乐　吴江八景　垂虹夜月"}
{"author":"徐再思","content":"钓鱼台，便齐云安稳似云台。故人同榻成何碍，太史瘦哉。三台宰相阶，百两黄金带，万丈风波海。争如休去，胜似归来。　杨总管　　玉堂臣，经纶大展致其身。腰间斗大黄金印，志在新民。文章汉子云，韬略吴公瑾，勋业商伊尹。一番桃李，两字麒麟。　观音山眠松　　老苍龙，避乖高卧此山中。岁寒心不肯为梁栋，翠蜿蜒俯仰相从。秦皇旧日封，靖节何年种？丁固当时梦，半溪明月，一枕清风。","dynasty":"元代","title":"【双调】殿前欢　钓台"}
{"author":"徐再思","content":"和听雪酒半醒，月三更，怪梅花唤回鹤梦惊。蚕叶纵横，龙甲琮，寒粟玉楼生。灞陵桥人有诗成，剡溪中谁驾舟行？光涵虚室明，寒扑小窗轻，柳絮冷无声。　春情　　投木桃，报琼瑶，风流为听紫凤箫。云挽金翘，香沁鲛绡，春在两眉梢。带明月门扇低敲，近秋千花影轻摇。奶娘还问着，小玉会搬挑，教，推道把夜香烧。","dynasty":"元代","title":"【越调】柳营曲_和听雪酒半"}
{"author":"徐再思","content":"那老子爱清闲主意别，钓桐江江上雪，泛桐江江上月。君王想念者；宣到凤凰阙。想著七里渔滩，将著一钩香饵，望著富春山归去也。　　那老子陷身在虎狼穴，将夫差仇恨雪，进西施谋计拙。若不早去些，乌喙意儿别。驾著一叶扁舟，披著一蓑烟雨，望他五湖中归去也。　　那老子见高皇斩了蛇，助萧何立大节，荐韩侯劳汗血。渔樵做话说，千古汉三杰。想著云外青山，纳了腰间金印，伴赤松子归去也。　　那老子觑功名如梦蝶，五斗米腰懒折，百里侯心便舍。十年事可嗟，九日酒须赊，种著三径黄花，栽著五株杨柳，望东篱归去也。","dynasty":"元代","title":"【黄钟】红锦袍"}
{"author":"徐再思","content":"犀梳玉簪，歌裙翠浅，舞袖红深。风流消得缠头锦，一笑千金。痛饮时花前痛饮，知音人席上知音。春无禁，蜂蝶快寻，先到海棠心。","dynasty":"元代","title":"【中吕】满庭芳　赠歌者"}
{"author":"徐再思","content":"白鹭交飞溪脚，玉龙横卧山腰，满乾坤无处不琼瑶。因风吹柳絮，和月点梅梢，想孤山鹤睡了。　半月泉　　凿透林间山溜，平分天上中秋，菱花分破印寒流。沁梅疏影缺，攀桂片云愁，待团圆掬在手。　道院　　一榻白云竹径，半窗明月松声，红尘无处是篷瀛。青猿藏火枣，黑虎听《黄庭》，山人参内景。","dynasty":"元代","title":"【中吕】红绣鞋　雪"}
{"author":"徐再思","content":"驼风两桥分燕尾，人物风流地。白云四面山，明月双溪水，身在董元图画里。　盘龙寺　　山僧定回月半吐，叱咤神龙处。空廊旧爪痕，古殿新盘路，卷起讲华台下雨。　春夜　　云间玉箫三四声，人倚阑干听。风生翡翠棂，露滴梧桐井，明月半帘花弄影。　私欢　　梧酮画阑明月斜，酒散笙歌歇。梅香走将来，耳畔低低说：后堂中正夫人沉醉也。　笑靥儿　　东风不知何处来？吹动胭脂色。旋成一点春，添上十分态，有千金俏人儿谁共买。　相思　　相思有如少债的，每日相催逼。常挑着一担愁，准不了三分利，这本钱见他时才算得。","dynasty":"元代","title":"【双调】清江引　苕溪"}
{"author":"徐再思","content":"玉华寒，冰壶冻。云间玉兔，水面苍龙。酒一樽，琴三弄。唤起凌波仙人梦，倚阑干满面天风。楼台远近，乾坤表里，江汉西东。","dynasty":"元代","tags":"写景，抒情，感慨","title":"普天乐·垂虹夜月"}
{"author":"徐再思","content":"葛陂里神龙悦形，丹山中彩凤栖庭。风吹粉箨香，雨洗苍苔冷，老仙翁笔底春生。明月阑干酒半醒，对一片儿潇湘翠影。","dynasty":"元代","tags":"赞美，友人","title":"沉醉东风·息斋画竹"}
{"author":"徐再思","content":"玉环梦断风流事，银烛歌成富贵词。东风一树玉胭脂，双燕子。曾见正开时。","dynasty":"元代","tags":"咏物，写花","title":"阳春曲·赠海棠"}
{"author":"徐再思","content":"烟袅蟠龙花上枝，火引冰蚕茧内丝。烧残锦字诗，似人肠断时。　春情　　髻拥春云松玉钗，眉淡秋山羞镜台。海棠开未开，粉郎来未来。　江行　　鸥鹭江皋千万湾，鸡犬人家三四间。逆流滩上滩，乱云山外山。　春愁　　前日春从愁里得，今日春从愁里归。避愁愁不离，问春春不知。　无题　　九殿春鹊楼，千里离宫龙凤舟。始为天下忧，后为天下羞。　春怨　　遥盼春来图见春，及至春来还怨春。自怜多病身，为他千里人。","dynasty":"元代","title":"【越调】凭阑人　香印"}
{"author":"徐再思","content":"龙虎昭阳殿，冰霜函谷关，风月富春山。不受千钟禄，重归七里滩，赢得一身闲，高似他云台将坛。　革步　　山色投西去，羁情望北游，湍水向东流。鸡犬三家店，陂塘五月秋，风雨一帆舟，聚车马关津渡口。　春思　　芳草思南浦，行云梦楚阳，流水恨潇湘。花底春莺燕，钗头金凤凰，被面绣鸳鸯，是几等儿眠思梦想。　　鸦鬓春云，象梳秋月欹，鸾镜晓妆迟。香渍青螺黛，盒开红水犀，钗点紫玻璃，只等待风流画眉。　　风初定，月正明，人静露初零。粉暖蜂蝶翅，春深鸾凤情，香收燕莺声，都不管梨花梦冷。　即景　　鸳鸯浦，鹦鹉洲，竹叶小渔舟。烟中树，山外楼，水边鸥，扇面儿潇湘暮秋。","dynasty":"元代","title":"【商调】梧叶儿　钓台"}
{"author":"徐再思","content":"紫燕寻旧垒，翠鸳栖暖沙，一处处绿杨堪系马。他，问前村沽酒家。秋千下，粉墙边红杏花。　水亭开宴　　犀箸银丝，象盘冰蔗浆，池阁南风红藕香。将，紫霞白玉觞。低低唱，唱着道今夜凉。　闺情　　一点心间事，两山眉上秋，拈起金针还又休。羞，见人推病酒。恹恹瘦，月明中空倚楼。　　歌扇泥〔金缕〕，舞裙裁绛绡，一捻瘦香杨柳腰。娇，人教斗草。贪欢笑，倒插了金步摇。","dynasty":"元代","title":"【南吕】阅金经　春"}
{"author":"徐再思","content":"枝横水，花未雪，镜中春玉痕明灭。梨云梦残人瘦也，弄黄昏半窗明月。　手帕　　香多处，情万缕，织春愁一方柔玉。寄多才怕不知心内苦，带胭脂泪痕将去。　春情　　心疼事，肠断词，背秋千泪痕红渍。剔春纤碎榴花瓣儿，就窗纱砌成愁字。　　昨宵是，你自说，许是咱这般时节。到西厢等的人静也，又不成再推明夜。　　闲情绪，深院宇，正东风满帘飞絮。怕梨花不禁三月雨，是谁教燕衔春去？　醉姬　　绯霞佩，金缕衣，枕东风美人深醉。便休将玉箫花下吹，怕惊回海棠春睡。　柳腰　　连环玉，一搦酥，舞春风柳丝相妒。沈东阳带红香双抱住，怕随着彩云飞去。","dynasty":"元代","title":"【双调】寿阳曲　梅影"}
{"author":"徐再思","content":"东风攒簇一筐春，吹在秋蝉鬓，玉露凝香宝钗润。绿无尘，同心双挽蜂蝶阵。群芳顶上，连环枝下，分断楚山云。","dynasty":"元代","title":"【越调】小桃红　花篮区髻"}
{"author":"徐再思","content":"雪儿娇小歌《金缕》，老子婆娑倒玉壶，满身花影倩人扶。昨宵不记，雕鞍归去，问今朝酒醒何处？　　碧桃红杏桃源路，绿水青山水墨图，杖头挑着酒胡芦。行行觑着，山童分付，问前村酒家何处？　　红罗佩吐狮头玉，碧珥香衔凤口珠，风流相遇恨须臾。梨花淡月，楼台如故，教吹箫玉人何处？　　云深不见南来羽，水远难寻北去鱼，两年不寄半行书。危楼目断，云山无数，望天涯故人何处？","dynasty":"元代","title":"【双调】卖花声_雪儿娇小歌"}
{"author":"徐再思","content":"昨朝深雪前村，今宵淡月黄昏，春到南枝几分？水香冰晕，唤回逋老诗魂。　吕侯席上　　素波笑浅流花，轻衫舞争飘霞，席上司空鬓华。酒阑歌罢，不知春在谁家？　别高宰　　青山远远天台，白云隐隐萧台，回首江南倦客。西湖诗债，梅花等我归来。　春情　　双双翠舞珠歌，卿卿酒病花魔，为问风流玉娥。海棠开过，牡丹消息如何？　渔父　　忘形雨笠烟蓑，知心牧唱樵歌，明月清风共我。闲人三个，从他今古消磨。　秋江夜泊　　斜阳万点昏鸦，西风两岸芦花，船系浔阳酒家。多情司马，青衫梦里琵琶。　题情　　多才惹得多愁，多情便有多忧，不重不轻证候。甘心消受，谁教你会风流？","dynasty":"元代","title":"【越调】天净沙　探梅"}
{"author":"徐再思","content":"葛陂里神龙蜕形，丹山中彩凤栖庭。风吹粉箨香，雨洗苍苔冷，老仙翁笔底春生。明月阑干酒半醒，对一片儿潇湘翠影。　春情　　一自多才间阔，几时盼得成合。今日个猛见他门前过，待唤着怕人瞧科。我这里高唱当时《水调歌》，要识得声音是我。　　红灼灼花明翠牖。翠丝丝柳拂青楼。锦谷春，银瓶酒，玉天仙燕体莺喉。不向樽前醉后休，枉笑煞花间四友。","dynasty":"元代","title":"【双调】沉醉东风　息斋画竹"}
{"author":"徐再思","content":"里湖，外湖，无处是无春处。真山真水真画图，一片玲珑玉。宜酒宜诗，宜晴宜雨，销金锅锦绣窟。老苏，老逋，杨柳堤梅开墓。","dynasty":"元代","tags":"写景，西湖，喜悦","title":"朝天子·西湖"}
{"author":"徐再思","content":"髻拥春云松玉钗，眉淡秋山羞镜台。海棠开未开？粉郎来未来？","dynasty":"元代","tags":"闺怨，思妇，抒情","title":"凭栏人·春情"}
{"author":"徐再思","content":"相思有如少债的，每日相催逼。常挑着一担愁，准不了三分利。这本钱见他时才算得。","dynasty":"元代","tags":"爱情，抒情，相思","title":"清江引·相思"}
{"author":"徐再思","content":"一声梧叶一声秋，一点芭蕉一点愁，三更归梦三更后。落灯花棋未收，叹新丰孤馆人留。枕上十年事，江南二老忧，都到心头。","dynasty":"元代","title":"水仙子·一声梧叶一声秋"}
{"author":"徐再思","content":"芳草思南浦，行云梦楚阳，流水恨潇湘。花底春莺燕，钗头金凤凰，被面绣鸳鸯：是几等儿眠思梦想！","dynasty":"元代","title":"梧叶儿·芳草思南浦"}
{"author":"徐再思","content":"山色投西去，羁情望北游，湍水向东流。鸡犬三家店，陂塘五月秋，风雨一帆舟。聚车马关津渡口。","dynasty":"元代","title":"梧叶儿·山色投西去"}
{"author":"徐再思","content":"鸦鬓春云亸[1]，象梳秋月欹，鸾镜晓妆迟。香渍青螺黛，盒开红水犀，钗点紫玻璃：只等待风流画眉。","dynasty":"元代","title":"梧叶儿·鸦鬓春云亸[1]"}
{"author":"徐再思","content":"平生不会相思，才会相思，便害相思。身似浮云，心如飞絮，气若游丝。空一缕馀香在此，盼千金游子何之。证候来时，正是何时？灯半昏时，月半明时。","dynasty":"元代","title":"折桂令·平生不会相思"}
{"author":"徐再思","content":"西风吹断。帆迥浔阳岸。水影碧涵天影漫。倒印片云孤雁。琵琶旧谱新成。舟中应有苏卿。愁耳不堪重听，声声又复声声。","dynasty":"元代","title":"清平乐题碧梧苍石图珊瑚网名书题跋卷八"}
{"author":"徐再思","content":"平生不会相思，才会相思，便害相思。身似浮云，心如飞絮，气若游丝。空一缕馀香在此，盼千金游子何之。证候来时，正是何时？灯半昏时，月半明时。","dynasty":"元代","title":"折桂令"}
{"author":"徐再思","content":"鸦鬓春云亸，象梳秋月欹，鸾镜晓妆迟。香渍青螺黛，盒开红水犀，钗点紫玻璃：只等待风流画眉。","dynasty":"元代","title":"梧叶儿"}
{"author":"孔融","content":"　　岁月不居，时节如流。五十之年，忽焉已至。公为始满，融又过二。海内知识，零落殆尽，惟会稽盛孝章尚存。其人困于孙氏，妻孥湮没，单孑独立，孤危愁苦。若使忧能伤人，此子不得复永年矣！　　　《春秋传》曰：“诸侯有相灭亡者，桓公不能救，则桓公耻之。”今孝章，实丈夫之雄也，天下谈士，依以扬声，而身不免于幽絷，命不期于旦夕，是吾祖不当复论损益之友，而朱穆所以绝交也。公诚能驰一介之使，加咫尺之书，则孝章可致，友道可弘矣。　　　今之少年，喜谤前辈，或能讥评孝章。孝章要为有天下大名，九牧之人，所共称叹。燕君市骏马之骨，非欲以骋道里，乃当以招绝足也。惟公匡复汉室，宗社将绝，又能正之。正之之术，实须得贤。珠玉无胫而自至者，以人好之也，况贤者之有足乎！昭王筑台以尊郭隗，隗虽小才，而逢大遇，竟能发明主之至心，故乐毅自魏往，剧辛自赵往，邹衍自齐往。向使郭隗倒悬而王不解，临溺而王不拯，则士亦将高翔远引，莫有北首燕路者矣。凡所称引，自公所知，而复有云者，欲公崇笃斯义也。因表不悉。","dynasty":"魏晋","tags":"哲理，故事","title":"论盛孝章书/与曹公论盛孝章书"}
{"author":"孔融","content":"岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。","dynasty":"两汉","tags":"抱负，悲痛，抒情","title":"杂诗二首"}
{"author":"孔融","content":"言多令事败，器漏苦不密。河溃蚁孔端，山坏由猿穴。涓涓江汉流，天窗通冥室。谗邪害公正，浮云翳白日。靡辞无忠诚，华繁竟不实。人有两三心，安能合为一。三人成市虎，浸渍解胶漆。生存多所虑，长寝万事毕。","dynasty":"两汉","tags":"抒情，愤懑，政治","title":"临终诗"}
{"author":"孔融","content":"汉家中叶道微。董卓作乱乘衰。僭上虐下专威。万官惶布莫违。百姓惨惨心悲。","dynasty":"两汉","title":"六言诗"}
{"author":"孔融","content":"郭李分争为非。迁都长安思归。瞻望关东可哀。梦想曹公归来。","dynasty":"两汉","title":"六言诗"}
{"author":"孔融","content":"从洛到许巍巍。曹公忧国无私。减去厨膳甘肥。羣僚率从祁祁。虽得俸禄常饥。念我苦寒心悲。","dynasty":"两汉","title":"六言诗"}
{"author":"孔融","content":"坐上客恒满。樽中饮不空。","dynasty":"两汉","title":"诗"}
{"author":"孔融","content":"汉家中叶道微。董卓作乱乘衰。僣上虐下专威。万官惶布莫违。百姓惨惨心悲。","dynasty":"两汉","title":"六言诗三首其一"}
{"author":"孔融","content":"郭李分争为非。迁都长安思归。瞻望关东可哀。梦想曹公归来。","dynasty":"两汉","title":"六言诗三首其二"}
{"author":"孔融","content":"从洛到许巍巍。曹公忧国无私。减去厨膳甘肥。群僚率从祁祁。虽得俸禄常饥。念我苦寒心悲。","dynasty":"两汉","title":"六言诗三首其三"}
{"author":"孔融","content":"岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。","dynasty":"两汉","title":"杂诗"}
{"author":"孔融","content":"远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。","dynasty":"两汉","title":"杂诗"}
{"author":"孔融","content":"渔父屈节，水潜匿方；与时进止，出行施张。吕公饥钓，阖口渭旁；九域有圣，无土不王。好是正直，女回予匡；海外有截，隼逝鹰扬。六翮不奋，羽仪未彰；龙蛇之蛰，俾也可忘。玟璇隐曜，美玉韬光。无名无誉，放言深藏；按辔安行，谁谓路长？","dynasty":"两汉","tags":"抒情，言志","title":"离合郡姓名字诗"}
{"author":"郑据","content":"东洛幽闲日暮春，邀欢多是白头宾。官班朱紫多相似，年纪高低次第匀。联句每言松竹意，停杯多说古今人。更无外事来心肺，空有清虚入思神。醉舞两回迎劝酒，狂歌一曲会娱身。今朝何事偏情重，同作明时列任臣。","dynasty":"唐代","title":"七老会诗（据年八十五）"}
{"author":"刘鹗","content":"菽水本澹泊，母心常自安。益知为养易，独觉尽欢难。孝子情何极！为儒味每酸。伫看三釜养，紫诰写金鸾。","dynasty":"元代","title":"菽水堂"}
{"author":"刘鹗","content":"文学登名日，青云发轫初。慎毋轻作吏，亦足取亨衢。得意宜思效，功成更读书。异时横浦上，烂烂夜明珠。","dynasty":"元代","title":"勉学者"}
{"author":"刘鹗","content":"有客惭毛遂，何人荐马周？霜枮铜雀砚，风冷木绵裘。徐孺无悬榻，元龙不筑楼。好将閒岁月，乘兴觅糟丘。","dynasty":"元代","title":"次韵"}
{"author":"刘鹗","content":"结屋红尘外，何人可得群？高情洞庭水，逸兴九疑云。渔唱江花晚，樵归野兴曛。是中最佳处，凉月夜纷纷。","dynasty":"元代","title":"为武宽则赋湖山"}
{"author":"刘鹗","content":"虚名不直死，何事苦纷纷。旷野惟空垒，长途只断云。日斜心更恐，风急耳多闻。未用轻衰飒，狂歌一张军。","dynasty":"元代","title":"早发阳城，疾赴军垒，风雪失路，因记其苦二首其一"}
{"author":"刘鹗","content":"生死不须念，羸骖当疾驱。悔来无及事，到此欲何如？有友堪同命，无人可寄书。忽看毡帐近，魂魄暂时苏。","dynasty":"元代","title":"早发阳城，疾赴军垒，风雪失路，因记其苦二首其二"}
{"author":"刘鹗","content":"渊深知有本，纯一更无机。偶共浮云出，还同明月归。草生频入梦，花落不沾衣。天竺山前路，苍苔雨欲微。","dynasty":"元代","title":"送诗僧泽天全归天竺"}
{"author":"刘鹗","content":"宵残明月老，不复少年心。最惜平山柳，今无一树阴。雷塘春水满，海鹤暮云深。无限伤心事，因君发浩吟。","dynasty":"元代","title":"京师会维扬旧友次韵以谢"}
{"author":"刘鹗","content":"乡语耳边熟，闻之喜入神。谁知穷域外？亦有故乡人。儿女皆椎髻，乡闾自睦姻。一樽邀共酌，尚觉此情真。","dynasty":"元代","title":"乡人杨用甫成家于彼，载酒相劝，因书"}
{"author":"刘鹗","content":"峡束山如斗，江湾路渐回。可怜人化外，谩说寺飞来。殿圮风鸣树，廊虚雨湿苔。汉苏那可作？忍听暮猿哀。","dynasty":"元代","title":"清远峡"}
{"author":"刘鹗","content":"提携宝剑斩长蛟，独运神机不惮劳。快睹中天悬日月，徐看沧海息波涛。剧谈英武今谁敌？若论猷为昔更高。老我惟当相羽翼，太平和气要薰陶。","dynasty":"元代","title":"暇日有怀士彦四首其二"}
{"author":"刘鹗","content":"沟壑崎岖徒自苦，每寻正学究天人。狼贪虎暴从渠斗，月窟天根自有春。平昔操修惟至善，此来受用是清贫。是非黑白吾宁辨？愿振台纲洗瘴尘。","dynasty":"元代","title":"暇日有怀士彦四首其三"}
{"author":"刘鹗","content":"老病君王不见疏，鞠躬尽瘁意何如？清晨上马了公事，静夜张灯课子书。气直干霄山岳动，精诚贯日鬼神徂。请看南海韩夫子，援笔为文徙鳄鱼。","dynasty":"元代","title":"暇日有怀士彦四首其四"}
{"author":"刘鹗","content":"一官岁晚尚驱驰，骨肉遥应怨别离。衰世功名何足贵？暮年风节正须持。凌人劫运今还盛，报国忠心老未衰。奏凯还家归路好，綵幡春胜簇前旗。","dynasty":"元代","title":"岁晚书怀"}
{"author":"刘鹗","content":"桃红酣雨更精神，久客俄惊节序新。好是一年将尽夜，喜看万物又回春。元正纪朔还逢甲，谷日祈丰复得辛。泰运昭回消劫运，峤南同作太平民。","dynasty":"元代","title":"除日试笔"}
{"author":"刘鹗","content":"曾随仙仗立仙班，误逐红尘落世间。遥向孤城瞻凤阙，定须清梦绕龙颜。乾坤劫运随云散，岭海春光带雨还。三祝圣躬千万寿，老臣长与护梅关。","dynasty":"元代","title":"元日试笔"}
{"author":"刘鹗","content":"半载韶雄厌滞留，雨添新水送行舟。何因不动南来兴？所愿聊分北顾忧。贾谊感时书溅泪，孔明经国笔为筹。使君倘采强边策，春满关南十五州。","dynasty":"元代","title":"寄士彦监宪"}
{"author":"刘鹗","content":"北走南奔今日苦，东涂西抺少年曾。何妨过此共明月，勿谓乱来无好灯。天上鳌山空入梦，城中竹叶谩为棚。九城风景虽寥落，颇觉承平气象增。","dynasty":"元代","title":"元宵，奉邀使客张鹏飞照磨过官署小酌"}
{"author":"刘鹗","content":"夜半尚闻箫鼓响，开门领客兴来曾。历千万劫有今日，近四三年无此灯。儿女竞歌桃叶渡，风光翻盛木香棚。承平愿与民同乐，老遇艰危气益增。","dynasty":"元代","title":"夜阑，再用前韵"}
{"author":"刘鹗","content":"几年四野龙蛇斗，嗟子勤王独至今。曾为忧民添白发，屡从杀贼见丹心。当思臣节如山重，更忆君恩似海深。善恶贻名宜慎择，倚楼西望为长吟。","dynasty":"元代","title":"寄义士吴元良"}
{"author":"刘鹗","content":"自怜老去情怀别，笑拾花钿不复曾。良夜好天千载意，光风霁月四时灯。暂辞江表烟尘海，偶上人间傀儡棚。一片忠君心似血，鬓边白发迩来增。","dynasty":"元代","title":"明日，鹏飞照磨赐和，再用前韵二首其一"}
{"author":"刘鹗","content":"讨贼七年殊费力，致多如此旧何曾！幸无惊犬去吠月，赢得閒钱来买灯。正好从容花海会，莫教零落翠云棚。儿童笑指游人醉，共说新来酒价增。","dynasty":"元代","title":"明日，鹏飞照磨赐和，再用前韵二首其二"}
{"author":"刘鹗","content":"起家在宋当淳祐，文武兼资早致身。翠竹苍梧家学远，回鸾翥凤诰词频。桑田沧海人何在？锦轴牙签墨尚新。睹物使人双泪堕，痛怜封诰总成尘。","dynasty":"元代","title":"曾惟吉乃祖岩山先生三告身"}
{"author":"刘鹗","content":"中庆堂前日欲西，干戈未息思依依。但知为国事经济，纵使傍人说是非。众口难调无善会，入心如面有危机。揆予俯仰无惭怍，山鬼通神自向微。","dynasty":"元代","title":"偶成二首其一"}
{"author":"刘鹗","content":"寸心长共白云驰，时绕苍龙阙角飞。群盗纷争何日了？中原北望几时归？天心劫运应难测，世故人情愈觉非。坎止流行随所遇，商颜芝草及春肥。","dynasty":"元代","title":"偶成二首其二"}
{"author":"刘鹗","content":"市舶亭前新水长，楼前欲发奈情何！莫愁柏府同天远，所喜南风五月多。劲气横空秋迭荡，清标映日玉嵯峨。矧君素节廉如水，未必黄庭肯换鹅。","dynasty":"元代","title":"奉别瑞甫高掾郎还南台"}
{"author":"刘鹗","content":"麾下更无兵可调，城中又乏米堪忧。孰为报国忠君计？姑作求田问舍谋。兔只守株宁可待？鱼从缘木岂能求？老夫束手愁无奈，白尽平生未白头。","dynasty":"元代","title":"谩书"}
{"author":"刘鹗","content":"俄惊飞鸟度辕门，杀气平将贼砦吞。社稷人民俱政要，豺狼蛇虎总消魂。军心一若背水阵，粮饷多于五丈原。俘馘凯还应有日，奇勋泚笔为君论。","dynasty":"元代","title":"寄蒙君礼元帅"}
{"author":"刘鹗","content":"玉节光浮士气和，不须更问夜如何？湟中愿学赵充国，徼外当如马伏波。要使蛮夷归礼乐，伫看岭海罢干戈。不烦主将多忧顾，笳鼓归来杂凯歌。","dynasty":"元代","title":"分司北道留别监宪五首其一"}
{"author":"刘鹗","content":"巨镇名藩压海滨，岂期四海涨烟尘？丹心激烈宁辞老？玉斧驱驰不为贫。此际出师宜有表，向来馈饷岂无人？勿容耿邓专前美，好遣皇家识汉臣。","dynasty":"元代","title":"分司北道留别监宪五首其二"}
{"author":"刘鹗","content":"志未能酬贼未除，衰年岂敢恋安车？愿言息壤坚盟誓，从使中山有读书。寂寞宛如天宝后，升平无复至元初。会当勒石凌烟阁，返我承明旧所庐。","dynasty":"元代","title":"分司北道留别监宪五首其三"}
{"author":"刘鹗","content":"玉节提兵昔见之，风流儒雅是吾师。据鞍矍铄诚堪画，横槊从容谩赋诗。破贼要如驱海鳄，忧民那得避仙蜞？强兵富国当留意，乘兴长驱庶可期。","dynasty":"元代","title":"分司北道留别监宪五首其四"}
{"author":"刘鹗","content":"群盗纷纷苦未休，檄书催我上韶州。已看肥羜供新馔，更泛清尊慰别愁。天眷老臣恩至渥，君于老友礼殊优。他无补报惟忠义，明日驱车不复留。","dynasty":"元代","title":"分司北道留别监宪五首其五"}
{"author":"刘鹗","content":"分司无事日徘徊，移得新松手自栽。直干行看龙天矫，清阴留待鹤归来。冰霜此日存高节，廊庙他年获大材。寄语樵夫休剪伐，要看百尺接天台。","dynasty":"元代","title":"栽松"}
{"author":"刘鹗","content":"转眼惊看节序新，水仙梅菊喜相亲。时穷幸有花堪友，道在尤多客可人。清意纷纷凉似水，孤标郁郁更无尘。明朝又道春来到，岁晏谁云此老贫？","dynasty":"元代","title":"岁除，水仙、梅、菊盛开，与鹏飞照磨饮于花间，赋之"}
{"author":"刘鹗","content":"水府群仙别一家，清标为洗世铅华。霜根种种八九月，独干亭亭四五花。素质自堪齐玉雪，冰肌那肯混烟霞？他时明月瑶台下，一笑相逢更绝佳。","dynasty":"元代","title":"水仙花二首其一"}
{"author":"刘鹗","content":"凌波仙子太轻盈，钟得扶舆气质清。太史谬称矾是弟，花神应许我为兄。翠葩不逐春风转，玉骨惟随夜月明。置向席间看不厌，哦诗同订岁寒盟。","dynasty":"元代","title":"水仙花二首其二"}
{"author":"刘鹗","content":"旭日微云淡淡晴，早朝鸦鹊寂无声。龙楼凤阁浑如梦，水国山城谩有情。浩劫固知今止极，衰年幸再睹承平。功成不作从山计，拟学长沮事耦耕。","dynasty":"元代","title":"元旦，即事，录似鹏飞照磨"}
{"author":"刘鹗","content":"宴罢惊看晓日晴，共传街市有欢声。故乡休问今奚似？薄酒何妨更尽情。遣兴赋诗那用好？感时抚事苦难平。尘清共作江南计，旋买荒田趁早耕。","dynasty":"元代","title":"元日，宴集中庆堂。客散后，留鹏飞再酌，用前韵"}
{"author":"刘鹗","content":"东风巧放立春晴，喜听讴歌变颂声。浩劫逼人还有极，老天于世岂无情？云收雨罢山犹在，日丽风和浪自平。寄语群凶早回首，卖刀买犊好归耕。","dynasty":"元代","title":"复元日韵"}
{"author":"刘鹗","content":"山泽春回气尚蒸，黑山四合与云平。清高庭馆萧萧雨，牢落杯盘草草灯。竞利争名人易老，赏心乐事世难并。老来尚被微官缚，何日能如脱臂鹰？","dynasty":"元代","title":"试灯小酌，用前韵"}
{"author":"刘鹗","content":"新春和气颇薰蒸，共说今年可太平。满眼干戈谁击贼？绕街箫鼓强题灯。常悲尘世阴晴半，须信人生苦乐并。老去不为儿女态，引杯看剑起呼鹰。","dynasty":"元代","title":"新春记实二首其一"}
{"author":"刘鹗","content":"忧国烦心苦郁蒸，眼中万事况难平。开怀且共新丰酒，乱眼犹疑太乙灯。岁晏孤踪犹岭海，夜阑清梦刷幽并。柳林记得朝元罢，曾侍銮舆学臂鹰。","dynasty":"元代","title":"新春记实二首其二"}
{"author":"刘鹗","content":"每忆盘铭日日新，读书灯火老犹亲。姓名虽或闻当世，德业还应愧古人。百岁光阴嗟白发，十年踪迹困红尘。太平倘与春俱会，一笑浑忘病是贫。","dynasty":"元代","title":"除夕韵"}
{"author":"刘鹗","content":"酒尽沙头意惘然，君今归理曲江船。曾同忧患难为别，欲取功名莫计年。世乱人心机似箭，雨馀山路瘴如烟。诸君倘问余何似？一片丹心可对天。","dynasty":"元代","title":"送谢仲宜归五羊"}
{"author":"刘鹗","content":"早岁同游凤阙前，于今鬓发各萧然。御街杨柳春风马，海子芙蓉夜月船。满望功名图晚岁，岂期衰朽度残年？九江二水难回首，报国忠君各勉旃。","dynasty":"元代","title":"寄友，为红巾破九江府"}
{"author":"刘鹗","content":"瑟瑟秋风吹客衣，夜凉如水曷胜悲？早知多难有今日，何得长贫似昔时？华屋凄凉芳草合，黄金散尽壮颜衰。妻孥流转无消息，幸赖纲维有故知。","dynasty":"元代","title":"寄乡人袁观所"}
{"author":"刘鹗","content":"少年壮气拂云霓，马上鹰扬老未衰。荡涤奸凶仍好武，遨游江海更能诗。池荒固自多春草，世乱偏惊见瑞芝。何况屯田有长策，曲江真足驻雄师。","dynasty":"元代","title":"题刘大观诗卷后"}
{"author":"刘鹗","content":"倏而虎鼠倏虫沙，世变如云似未涯。幸有故人来白酒，且开好况对黄花。纷纷凉月中军帐，猎猎西风绝塞笳。料得来春匡济了，笑扶玉节共还家。","dynasty":"元代","title":"九日，置酒，与从事饮酣书事，示李子运"}
{"author":"刘鹗","content":"懒能策蹇诣时官，且唤青山共倚阑。春到谩寻花作友，客来须借酒为欢。山中泉石论交易，天上风云入梦难。奉母读书今有日，却从北斗望长安。","dynasty":"元代","title":"次韵"}
{"author":"刘鹗","content":"京国湖山十二年，年年两地望婵娟。流光过客催我老，明月与人今夜圆。又逐云萍来岭表，幸同儿女乐尊前。可怜有弟头如雪，烂漫斑衣绕膝边。","dynasty":"元代","title":"中秋有感"}
{"author":"刘鹗","content":"一登快阁情何极，太史骑鲸已上天。烟树溟濛秋可画，江山空阔客如仙。半生不识东南路，浪迹深惭上下船。四海故人今聚会，忽惊歌舞落尊前。","dynasty":"元代","title":"登快阁"}
{"author":"刘鹗","content":"盘错载逢知利器，冰霜屡阅见生涯。轻车熟路老为县，短什长篇真当家。今雨田田饶谷粟，东风处处长桑麻。公庭静坐无馀事，閒数梅开第几花？","dynasty":"元代","title":"题兴化县严士奇诗卷"}
{"author":"刘鹗","content":"共宦关南三见秋，相看政好又韶州。故家乔木今千载，碧嶂清江第一流。案牍暇时仍阅史，江山佳处更登楼。如今刀笔皆为相，好取功名趁黑头。","dynasty":"元代","title":"送徐伯高"}
{"author":"刘鹗","content":"十载相违一见君，何堪岁晏又轻分。南风十日不成雪，一雨满山都是云。滑滑长途宜自重，萧萧孤驿不堪闻。周原郡邑咨询遍，为吊斯民志独勤。","dynasty":"元代","title":"送李子洁巡按"}
{"author":"刘鹗","content":"节序匆匆又落花，几回沧海叹乘槎？不闻庭竹来鸣凤，祇见宫槐噪晚鸦。老去可怜心转赤，悲来那觉鬓生华？明当拂袖江南好，山雨晴时笋正芽。","dynasty":"元代","title":"次韵"}
{"author":"刘鹗","content":"岭海屡惊来诏使，蛮方孰不仰皇都？自怜老去难为别，但有人来莫惜书。乘兴何妨吟萼棣，思归应不为莼鲈。台端历历陈时弊，十道疲民未得苏。","dynasty":"元代","title":"奉别瑞甫高掾郎还南台"}
{"author":"刘鹗","content":"浩劫如天似未涯，生民性命等飞花。兵戈轇轕动万计，柴米从容有几家？宇宙岂应将拆裂？英雄到此谩咨嗟。忠肝义胆难磨灭，自昔睢阳世共誇。","dynasty":"元代","title":"韶州围城"}
{"author":"刘鹗","content":"常思为国致升平，每事参差谩有情。天魔未除难学道，国粮不足莫论兵。痛怜劫运如长夜，起视明星近五更。待得朝廷消息好，笑携儿子赋归耕。","dynasty":"元代","title":"枕上偶成"}
{"author":"刘鹗","content":"讨贼提兵垂十稔，老成练达亦吾师。竖儒几败乃公事，男子要为天下奇。公瑾孤军鏖赤壁，谢玄劲气破淮肥。从渠百万终为贼，要取梅关却赋归。","dynasty":"元代","title":"有怀蒙泉都帅二首其一"}
{"author":"刘鹗","content":"卜式助边常百万，如斯乃可济时艰。传家自有遗经笥，报国无忘拜将坛。满眼黄金轻似土，他年清节重如山。广东未必真忘我，但有官鹾定拨还。","dynasty":"元代","title":"有怀蒙泉都帅二首其二"}
{"author":"刘鹗","content":"悠然无语眄庭柯，风雨伤春奈若何！浮世周旋如子少，馀情流丽向人多。好诗寄我频三诵，穷巷经年一再过。无酒固难淹李白，空馀文燄照松萝。","dynasty":"元代","title":"答胡海翁、胡宗性重谒"}
{"author":"刘鹗","content":"暖云扶绿上林柯，春去春来可奈何！远道尘泥行客少，故园风雨落花多。撷兰溪上心非隐，种柳庄前足怕过。尚意玉堂青眼旧，肯嫌俗驾忤烟萝？","dynasty":"元代","title":"来诗"}
{"author":"刘鹗","content":"风吹树枝雪，片片点人衣。尘浊有清意，半因忙失之。","dynasty":"元代","title":"雪罢，小立二首其一"}
{"author":"刘鹗","content":"呼童清晓起，扫却门外雪。日出消作泥，惟恐涴幽洁。","dynasty":"元代","title":"雪罢，小立二首其二"}
{"author":"刘鹗","content":"秋风如此客辞家，重理平生旧帽纱。不是故山无白酒，年年奔走负黄花。","dynasty":"元代","title":"九日峡江舟中"}
{"author":"刘鹗","content":"风雨凌空一叶飞，师生邂逅即天机。山林小草知何限？汝独神仙得所依。","dynasty":"元代","title":"仙茅"}
{"author":"刘鹗","content":"几度思君欲白头，凄然常隐去年秋。此心恨杀中澪水，不向栖霞楼畔流。","dynasty":"元代","title":"寄旧友张汉杰二首其一"}
{"author":"刘鹗","content":"双凤堂前日往来，东坡池上几徘徊？遥知尊酒相逢处，风雨凄凉半是苔。","dynasty":"元代","title":"寄旧友张汉杰二首其二"}
{"author":"刘鹗","content":"石田荒尽豆苗稀，素化为缁尚未归。不是此山无好景，草心正欲报春晖。","dynasty":"元代","title":"秋山图"}
{"author":"刘鹗","content":"花开如雨柳如烟，风景虽奇节序迁。儿女不知春渐晚，隔墙犹自弄鞦韆。","dynasty":"元代","title":"清明有感"}
{"author":"刘鹗","content":"如雪纷纷不自持，殷勤长藉好风吹。莫欺此日飘零甚，犹有为萍变化时。","dynasty":"元代","title":"杨花"}
{"author":"刘鹗","content":"无分骑驴趁早朝，城南饮散雪初销。北风吹酒忽成醉，梦里行过第二桥。","dynasty":"元代","title":"城南饮归"}
{"author":"刘鹗","content":"东山携妓嬉游日，敢意胸存万甲兵。今日总戎真竖子，徒耽歌舞误苍生。","dynasty":"元代","title":"题东山高卧图"}
{"author":"刘鹗","content":"安车三度入承明，七子诗应让老成。好是衣冠遗泽远，诸孙犹自负廉声。","dynasty":"元代","title":"题应玚三入承明图"}
{"author":"刘鹗","content":"纨扇将题若有思，芭蕉阴里立多时。精神飞度君王侧，不觉忘形下笔迟。","dynasty":"元代","title":"题聂侯所藏美人图"}
{"author":"刘鹗","content":"城郭荒村处处同，五羊楼观倚晴空。时平若建麒麟阁，更画何人第一功？","dynasty":"元代","title":"寄士彦佥宪十绝其一"}
{"author":"刘鹗","content":"训练精兵捷若神，从渠百变日如云。向来诸葛今何似？青眼高歌独望君。","dynasty":"元代","title":"寄士彦佥宪十绝其二"}
{"author":"刘鹗","content":"世祖成宗德业深，百年培植士如林。登车揽辔平生志，孝子忠臣万古心。","dynasty":"元代","title":"寄士彦佥宪十绝其三"}
{"author":"刘鹗","content":"情好虽亲音问疏，秋来眠食近何如？因风敢致平安问，谩折梅花当寄书。","dynasty":"元代","title":"寄士彦佥宪十绝其四"}
{"author":"刘鹗","content":"绿章夜奏玉皇家，八载奇勋信可誇。待得九重丹诏下，共君握手看梅花。","dynasty":"元代","title":"寄士彦佥宪十绝其五"}
{"author":"刘鹗","content":"自别京华意惘然，浮云过眼十三年。白头太守成何事？又促乘骢瘴海边。","dynasty":"元代","title":"寄士彦佥宪十绝其六"}
{"author":"刘鹗","content":"会稽山与白云齐，海阔谁怜雁过稀？犹幸峤南天气暖，免教游子叹无衣。","dynasty":"元代","title":"寄士彦佥宪十绝其七"}
{"author":"刘鹗","content":"更无钱可叹空囊，杜老何从籴太仓？共说羊城饶贮蓄，山中尚有禹馀粮。","dynasty":"元代","title":"寄士彦佥宪十绝其八"}
{"author":"刘鹗","content":"帝王曾此理薰弦，尚觉遗音满耳边。若使闻韶仍大嚼，绝胜骑鹤更腰缠。","dynasty":"元代","title":"寄士彦佥宪十绝其九"}
{"author":"刘鹗","content":"萧萧木叶落穷冬，倦客翛然况味同。珍重孤根如铁石，少须明日又东风。","dynasty":"元代","title":"寄士彦佥宪十绝其十"}
{"author":"刘鹗","content":"劫尘不到华山云，岸帻披襟立树根。世事料应看不得，何妨合眼且忘言？","dynasty":"元代","title":"题坐睡图"}
{"author":"刘鹗","content":"春风并马宛如仙，夜雨淋铃似可怜。太息弟兄多若此，更无能识九龄贤？","dynasty":"元代","title":"五王并马图"}
{"author":"刘鹗","content":"唐虞世远已堪怜，况值干戈十八年。民愠不知谁为解？烦君共我理薰弦。","dynasty":"元代","title":"赠琴士翁希畴二首其一"}
{"author":"刘鹗","content":"高山流水几知音，静听君弹感慨深。纵使钟期如可铸，更从何地得黄金？","dynasty":"元代","title":"赠琴士翁希畴二首其二"}
{"author":"刘鹗","content":"洗尽繁华赋楚骚，秋风澹泊苦相遭。沈香亭北多佳趣，争似柴桑栗里高？","dynasty":"元代","title":"题栗侯所藏牡丹菊图二首其一"}
{"author":"刘鹗","content":"国色天香结习空，寒英晚节竟谁同？平生富贵浑忘却，宛似翛然国士风。","dynasty":"元代","title":"题栗侯所藏牡丹菊图二首其二"}
{"author":"刘鹗","content":"莽莽愁云度庾关，八千馀里到连山。英雄有骨天应相，得共妻儿一共还。","dynasty":"元代","title":"连山县尹吉文曾玉辉没于寇，购得其妻高丽娘子及子燕京驴，为收骨殖，资赠还乡"}
{"author":"刘鹗","content":"上书乞斩秦丞相，海岛生还已白颠。尚幸老臣心似铁，平生风节愈苍然。","dynasty":"元代","title":"题胡彬所藏乃祖澹庵书藁后二首其一"}
{"author":"刘鹗","content":"曾拚一死争三事，思退如今又一秦。书奏但知强国体，似公忠义几何人？","dynasty":"元代","title":"题胡彬所藏乃祖澹庵书藁后二首其二"}
{"author":"刘鹗","content":"近城民砦十破九，元戎束手未如何。宜章军马虽无敌，只恐来时风雨多。","dynasty":"元代","title":"野史口号碑四十四首其一"}
{"author":"刘鹗","content":"弯头又益湖南贼，近郭时时虏掠人。足食足兵无早计，明年此际恐无人。","dynasty":"元代","title":"野史口号碑四十四首其二"}
{"author":"刘鹗","content":"五百健儿乘锐出，十三个贼一时来。行粮功赏俱乌有，兴尽翻然解贼回。","dynasty":"元代","title":"野史口号碑四十四首其三"}
{"author":"刘鹗","content":"好利善谀周亚父，特皆收录作亲臣。宪君纵有春如海，那得吹嘘及远人？","dynasty":"元代","title":"野史口号碑四十四首其四"}
{"author":"刘鹗","content":"已闻祇候升州判，巡徼俄闻亦佐州。英德只今为外府，官民多怨更多愁。","dynasty":"元代","title":"野史口号碑四十四首其五"}
{"author":"刘鹗","content":"曾闻濯足折黥布，供帐俄惊王者同。豪杰尚须如此待，况今不过小夫雄。","dynasty":"元代","title":"野史口号碑四十四首其六"}
{"author":"刘鹗","content":"城中谩有答剌罕，城外仍多忽剌孩。城外城中无可那，生民憔悴转堪哀。","dynasty":"元代","title":"野史口号碑四十四首其七"}
{"author":"刘鹗","content":"何以齐桓成伯业，为能专任管夷吾。毁誉黑白今无辨，后世谁烹阿大夫？","dynasty":"元代","title":"野史口号碑四十四首其八"}
{"author":"刘鹗","content":"忧国忧君臣杜甫，无聊无赖只吟诗。当时一片心如血，赢得千秋万古知。","dynasty":"元代","title":"野史口号碑四十四首其九"}
{"author":"刘鹗","content":"得财纵贼寻常事，为报私雠或灭门。我亦临风长太息，一家富贵百家冤。","dynasty":"元代","title":"野史口号碑四十四首其十"}
{"author":"刘鹗","content":"水军万户嗟何益，何者为军何者船？料想此时为此策，权都归已利都专。","dynasty":"元代","title":"野史口号碑四十四首其十一"}
{"author":"刘鹗","content":"群凶冗扰心何一，二帅参差意不同。关北翻传消息好，关南河道几时通？","dynasty":"元代","title":"野史口号碑四十四首其十二"}
{"author":"刘鹗","content":"蒙君号令明如日，兵罕相违便斫头。孺子纷纷无足数，滥叨功赏取封侯。","dynasty":"元代","title":"野史口号碑四十四首其十三"}
{"author":"刘鹗","content":"蒙君信是奇男子，誓灭官陂老贼围。尝胆卧薪心独苦，惜无公是与公非。","dynasty":"元代","title":"野史口号碑四十四首其十四"}
{"author":"刘鹗","content":"直将民社同儿戏，不蓄干戈不蓄兵。军马不来无别策，只催百姓急脩城。","dynasty":"元代","title":"野史口号碑四十四首其十五"}
{"author":"刘鹗","content":"俯仰城空是，凄凉事已非。虚传天仗至，不见祖龙归。地迥风霜惨，云深日月微。高堂一惆怅，弱泪不胜挥。","dynasty":"元代","title":"龙虎台肃驾"}
{"author":"刘鹗","content":"霜蹄惊再蹶，绿鬓忽华颠。国子诸生集，膏肓二竖缠。死生人有命，京洛客无毡。归骨知何日？思君苦泪悬。","dynasty":"元代","title":"哭饶上溪"}
{"author":"刘鹗","content":"听罢龙飞诏，扬休万口俱。公忠赖伊霍，揖让见唐虞。礼乐开平治，衣冠协赞谟。祖宗遗泽在，千载巩皇图。","dynasty":"元代","title":"十月十四日，崇天门听诏，有喜二首其一"}
{"author":"刘鹗","content":"义理推明易，君臣庆会难。乾坤归历数，社稷重丘山。天意舒晴霁，人心溢喜欢。客愁浑为解，驴背永歌还。","dynasty":"元代","title":"十月十四日，崇天门听诏，有喜二首其二"}
{"author":"刘鹗","content":"忽忽年华度，茫茫野水流。西风杨柳雨，残照菊花秋。万事蕉中鹿，浮云海上鸥。功名遂意好，何处有扁舟？","dynasty":"元代","title":"秋晚溪上"}
{"author":"刘鹗","content":"清夜思家立，中庭片月流。惟忧故园菊，还似昔年秋。为口长怜雁，知机独愧鸥。明年二三月，烟水五湖舟。","dynasty":"元代","title":"月夜思家"}
{"author":"刘鹗","content":"乘风高柳下，扪虱老松林。浊酒陶真趣，清泉洗此心。晚花偏有态，落日故多阴。揭厉宜深浅，行藏自酌斟。","dynasty":"元代","title":"过高氏十里庄"}
{"author":"刘鹗","content":"但知为久住，何用即能归？客子亦良苦，官曹如此稀。繁霜吹老鬓，斜日照征衣。岁晚乡心切，长途恨不飞。","dynasty":"元代","title":"宿阳城时腊月九日，辱和尚司乡访，还因赋"}
{"author":"刘鹗","content":"祖帐东门道，青山得意归。山城花泛泛，客路柳依依。地僻经过少，世平警逻稀。有诗频寄远，云忆别时飞。","dynasty":"元代","title":"送孔与之赴乐安尉二首其一"}
{"author":"刘鹗","content":"行旅清晨发，柴扉过夜扃。桑麻随地绿，苍藓上阶青。威武存三略，词华本六经。圣门家法在，随意忆过庭。","dynasty":"元代","title":"送孔与之赴乐安尉二首其二"}
{"author":"刘鹗","content":"贼兵欲向翁源洞，纠合官陂来打韶。此策若行诚可虑，南雄唾手可能招。","dynasty":"元代","title":"野史口号碑四十四首其十六"}
{"author":"刘鹗","content":"遮留使者来文牒，恃势要君真可诛。宪纪皇皇无示弱，盛衰关数不关渠。","dynasty":"元代","title":"野史口号碑四十四首其十七"}
{"author":"刘鹗","content":"王师为体须持重，主将犹须纪律明。功业直须豪杰做，如何贪鄙可论兵？","dynasty":"元代","title":"野史口号碑四十四首其十八"}
{"author":"刘鹗","content":"群贼知无兵可恃，迩来充斥遍西郊。官陂忽听兵云合，赖有元戎为解嘲。","dynasty":"元代","title":"野史口号碑四十四首其十九"}
{"author":"刘鹗","content":"坟墓俄惊俱发掘，妻孥生死若云浮。凭谁乞我金千镒？自愿提兵殄寇雠。","dynasty":"元代","title":"野史口号碑四十四首其二十"}
{"author":"刘鹗","content":"五鬼相缠何日了，一官如水曷胜穷。谩凭商贾供薪米，乱石滩头一夕空。","dynasty":"元代","title":"野史口号碑四十四首其二十一"}
{"author":"刘鹗","content":"甑已破矣顾何益，好把胸怀大展开。天赋我才应有用，千金散尽或重来。","dynasty":"元代","title":"野史口号碑四十四首其二十二"}
{"author":"刘鹗","content":"抟沙尽力苦难合，谁识同心利断金？白发老臣肠欲断，忍看民社付浮沈。","dynasty":"元代","title":"野史口号碑四十四首其二十三"}
{"author":"刘鹗","content":"北道只云张帅在，宪君倚赖重如山。那知世道如前险，二使遭逢乱石滩。","dynasty":"元代","title":"野史口号碑四十四首其二十四"}
{"author":"刘鹗","content":"水军万户新开府，气势凭陵蔼若云。又欲遣人求二使，仓皇一夜竟无军。","dynasty":"元代","title":"野史口号碑四十四首其二十五"}
{"author":"刘鹗","content":"仕路莫踰科举捷，生涯赖有父书存。极知世事宜酬应，但得工夫更讨论。一旦风云滋笔力，九天雨露沛君恩。归来了却为儿愿，碑刻封题记某坟。","dynasty":"元代","title":"次舍侄尊谦韵三首其二"}
{"author":"刘鹗","content":"沟断跻牺樽，骐骥困盐车。时乎将奈何！今古谁贤愚？北风号枯梢，落日明寒芜。未遇非所惜，但恐流年徂。","dynasty":"元代","title":"拟古七首其七"}
{"author":"刘鹗","content":"归来乎，生不必八千秋，爵不必万户侯。饮河得如鼠之偃，买花种作芙蓉殿。世途荆棘进取难，何况风雨长漫漫。甘心局促笔砚间，时于乐处寻孔颜。归来乎，山中乔木冬不枯，山前春到花模糊。胭脂梅绽酸于儒，黄金橘熟圆如珠。四时好景难具道，有客叩门屣颠倒。醉馀吟诗弄明月，醉后从仙拾瑶草。归来乎，客勿去，客少留。尊空尚堪脱鹴裘，但愿有酒如川流，长使吏部眠瓮头。山花野鸟自歌舞，樵童牧竖相朋俦。归来乎，四海故人今几存，心事落落谁相论？迩来赖有揭阁老，亦解为我歌浮云。人生几何钟报酉，行乐舒心聊寓酒。","dynasty":"元代","title":"群公见和又答四首其三"}
{"author":"刘鹗","content":"高人散幽怀，独爱池水净。明月俄飞来，池光渐如镜。中有骊龙珠，纷纷白光映。静影涵太虚，悠悠见天性。","dynasty":"元代","title":"题彭氏月池二首其一"}
{"author":"刘鹗","content":"静夜坐百态，晓起俱不然。奈何不自悟，扰扰欲胜天。效颦冀见好，反以丑取捐。劳心苟无益，何如信吾缘？","dynasty":"元代","title":"浮云道院诗二十二首，并引其十一"}
{"author":"刘鹗","content":"群盗纷纷苦未休，檄书催我上韶州。已看肥羜供新馔，更泛清尊慰别愁。天眷老臣恩至渥，君于老友礼殊优。他无补报惟忠义，明日驱车不复留。","dynasty":"元代","title":"分司北道留别监宪五首其五"}
{"author":"刘鹗","content":"桓桓邝将军，忧国常戚戚。韶民苦凋瘵，军赋从何出？慨然示无私，政令始归一。仓库岂不盈？稽之不终日。","dynasty":"元代","title":"送邝将军元帅还郴古诗十首其三"}
{"author":"刘鹗","content":"稍稍月当户，萧萧风满林。夜寒香梦远，霜重漏声沈。孝子终身泪，忠臣到死心。承平春似海，岂料有如今？","dynasty":"元代","title":"夜坐有感四首其一"}
{"author":"刘鹗","content":"沟壑崎岖徒自苦，每寻正学究天人。狼贪虎暴从渠斗，月窟天根自有春。平昔操修惟至善，此来受用是清贫。是非黑白吾宁辨？愿振台纲洗瘴尘。","dynasty":"元代","title":"暇日有怀士彦四首其三"}
{"author":"刘鹗","content":"文学登名日，青云发轫初。慎毋轻作吏，亦足取亨衢。得意宜思效，功成更读书。异时横浦上，烂烂夜明珠。","dynasty":"元代","title":"勉学者"}
{"author":"刘鹗","content":"好利善谀周亚父，特皆收录作亲臣。宪君纵有春如海，那得吹嘘及远人？","dynasty":"元代","title":"野史口号碑四十四首其四"}
{"author":"刘鹗","content":"结屋红尘外，何人可得群？高情洞庭水，逸兴九疑云。渔唱江花晚，樵归野兴曛。是中最佳处，凉月夜纷纷。","dynasty":"元代","title":"为武宽则赋湖山"}
{"author":"刘鹗","content":"峤南何似八九月，暑气著人如火烧。近午炎光几夺目，此时厉气正生苗。但教节饮神应旺，尚觉宽心脉自调。但得太平开岭海，归寻旧隐老渔樵。","dynasty":"元代","title":"偶题二首其二"}
{"author":"刘鹗","content":"水军万户新开府，气势凭陵蔼若云。又欲遣人求二使，仓皇一夜竟无军。","dynasty":"元代","title":"野史口号碑四十四首其二十五"}
{"author":"刘鹗","content":"乱鸦忽收声，群鹊逐我屋。俄传报捷来，渠魁已就戮。生民久涂炭，郡邑久陵谷。道路少人行，冤鬼白昼哭。抚时乱已极，在理往必复。桓桓邝将军，骁勇时所独。将军固可嘉，主宪多盛福。上天既悔祸，盗贼亦厌乱。何况天下心，乱极重思汉。五羊号雄藩，地列江右半。鱼盐足富利，戎马素强悍。宪君居是间，九载屡克叛。运筹多玄机，临事有成算。声名达宸聪，美誉流汗漫。西江望旌旗，如望雨济旱。政宜挥千金，谈笑遣黥灌。乘机捣豫章，克复在夕旦。笑提叛臣头，庾岭作京观。千秋万古间，留得路人看。勋业垂无穷，人生如露电。","dynasty":"元代","title":"寄监宪"}
{"author":"刘鹗","content":"其出源无穷，其积常有馀。不比沟浍雨，盈涸惟须臾。幽深不可测，下有神龙居。持之作霖雨，以应当时需。","dynasty":"元代","title":"题渊泉二首其二"}
{"author":"刘鹗","content":"诚心公道宜开布，愚妇愚夫更有知。遇事当从彝理听，操心应比孽臣危。海翁易虑鸥飞去，卢老忘机虎卧随。共说此君曾学道，是中滋味愿深思。","dynasty":"元代","title":"暇日有怀士彦四首其一"}
{"author":"刘鹗","content":"欹枕闻晨鸡，似觉微阳动。吹灯起静坐，聊得醒醉梦。神仙似可学，惟在制铅汞。精神一相交，龙虎自迎送。周流如转轮，迅捷等飞鞚。或疑云雾蒸，又若春泉涌。舌本甜如饴，远过甘露瓮。天根与月窟，春意满空洞。始信中庸书，中实多妙用。蹇余迫衰暮，王事何倥偬！有息当自调，有心苦未统。归理蓝田云，相期玉堪种。留侯惜已远，此约谁与共？何年揖浮丘？丹霄驾飞凤。","dynasty":"元代","title":"枕上偶成"}
{"author":"刘鹗","content":"生民憔悴可痛哭，无处告诉只颠狂。更看消息还何似？亦复东风到五羊。","dynasty":"元代","title":"野史口号碑四十四首其三十四"}
{"author":"刘鹗","content":"小雨不滑道，好风吹我衣。畏途得清凉，实亦天念之。念之匪有他，七十方督师。上忧国步艰，下悯生民疲。区区当努力，早见平淮碑。","dynasty":"元代","title":"早发湴湖，驿行康铜铺"}
{"author":"刘鹗","content":"读书冀闻道，何必竞荣名？主宾辨内外，物我孰重轻？崎岖更尝馀，愈觉兹理明。浮云视富贵，悠然悟深情。","dynasty":"元代","title":"浮云道院诗二十二首，并引其一"}
{"author":"刘鹗","content":"客言不可信，可信惟至理。惟理苟可行，不可即中止。倘或徇客言，事变无定体。问客谢不知，积谤俱在己。尚观理若何？勿为客所使。题诗置座右，聊识吾过尔。","dynasty":"元代","title":"偶题"}
{"author":"刘鹗","content":"清夜思家立，中庭片月流。惟忧故园菊，还似昔年秋。为口长怜雁，知机独愧鸥。明年二三月，烟水五湖舟。","dynasty":"元代","title":"月夜思家"}
{"author":"刘鹗","content":"一官岁晚尚驱驰，骨肉遥应怨别离。衰世功名何足贵？暮年风节正须持。凌人劫运今还盛，报国忠心老未衰。奏凯还家归路好，綵幡春胜簇前旗。","dynasty":"元代","title":"岁晚书怀"}
{"author":"刘鹗","content":"转眼惊看节序新，水仙梅菊喜相亲。时穷幸有花堪友，道在尤多客可人。清意纷纷凉似水，孤标郁郁更无尘。明朝又道春来到，岁晏谁云此老贫？","dynasty":"元代","title":"岁除，水仙、梅、菊盛开，与鹏飞照磨饮于花间，赋之"}
{"author":"刘鹗","content":"生为元朝臣，死作元朝鬼。忠节既无惭，清风自千古。","dynasty":"元代","title":"绝笔"}
{"author":"刘鹗","content":"枯桑昨夜生沧溟，风雨扰扰晦复晴。功臣子孙半零落，惟公独克承家声。金莲坐拥晚出院，儿童走卒俱知名。天球河图不篆刻，金钟玉镛殊铿鍧。汪汪万顷那可测？挠亦不浊澄不清。古今事物贯胸次，乾坤风月皆性情。迩来有幸亦再睹，使我鄙吝不复萌。始知将相真有种，往往山岳钟英灵。自怜片影虽伶仃，不愿恩叨一顾荣。霏霏议论玉雪冰，但愿容我时来听。","dynasty":"元代","title":"通集贤全大学士"}
{"author":"刘鹗","content":"稻粱寒暑老营营，赢得秋霜满背明。夜月芦花空有影，江天雪暮但闻声。鲜鲜固与常禽异，皦皦尤为俗眼惊。珍重素衣须自爱，缁尘近日满江城。","dynasty":"元代","title":"白雁"}
{"author":"刘鹗","content":"脱我头上巾，漉此壶中酒。糟粕既已无，渣滓复何有？陶然见天真，长风起高柳。","dynasty":"元代","title":"渊明漉酒巾"}
{"author":"刘鹗","content":"桓桓邝将军，讨贼奋英武。所至缚贼奴，将以血觉鼓。淮阴信无双，哙等焉足伍？年富力正强，成功报明主。","dynasty":"元代","title":"送邝将军元帅还郴古诗十首其一"}
{"author":"刘鹗","content":"常思为国致升平，每事参差谩有情。天魔未除难学道，国粮不足莫论兵。痛怜劫运如长夜，起视明星近五更。待得朝廷消息好，笑携儿子赋归耕。","dynasty":"元代","title":"枕上偶成"}
{"author":"刘鹗","content":"净几明窗春迭荡，湘花剑叶影扶疏。易当妙处花前读，诗到工时叶上书。旧雨栽培还若此，只今离乱定何如？独怜诸老留题在，恍惚幽芳梦故居。","dynasty":"元代","title":"题许氏兰秀轩"}
{"author":"刘鹗","content":"秋气日已肃，稍觉庭树变。江湖子非鱼，风雨客如燕。桓桓六尺躯，漂母寄一砚。伯牙莫我顾，遂也羞自荐。常悲楚卞氏，刖足固求衒。巢由古之人，怀哉不可见。坐久开我门，江波白如练。","dynasty":"元代","title":"遣兴二首其二"}
{"author":"刘鹗","content":"白鹭从师日，高凉发轫时。正当供子职，勿负故人期。志在青云远，心清白日迟。少年宜努力，勉汝强题诗。","dynasty":"元代","title":"题王棣诗卷后"}
{"author":"刘鹗","content":"灯吐幽花岂我欺，客来惊见墨离离。平安有字诚堪喜，漂泊无家不自知。此日禁花和露看，何时野鹤与云随？每怀竹下相从乐，煮茗谈诗事事宜。","dynasty":"元代","title":"次舍侄尊谦韵三首其一"}
{"author":"刘鹗","content":"关西澒洞风尘起，诸将陈兵耀威武。愿言下教壮军心，揽衣下马东门去。盈盈野水抱城郭，莽莽寒芜翳沙渚。沙场筑台高十丈，玉节光临有攸止。微风不动碧油幢，暗尘轻拂银交椅。当轩下马一寓目，云鸟鱼丽俱得所。帐前骏马矫如龙，帐下健儿猛如虎。五方牙旂按五色，戈戟如林分部伍。台前独建大将旗，云散天清日当午。宝刀一挥牛首落，血祭旌旄洒红雨。命官奏喜得吉卜，士卒喧呼发金鼓。旷怀浩荡纳乾坤，老气蓊郁生云雾。祭馀分胙各有序，旨酒盈樽肉登俎。酒边好语相激昂，世事艰危思共济。同舟慎勿异秦越，四海相看总兄弟。愿无争气与争功，要在相欢勿相妒。上下心同铁石坚，城池势若金汤固。黄河如带山若砺，当保初心与初誓。我言剀切因流涕，忠义推之人肺腑。三军感激各再拜，愿效驱驰报明主。酒酣跽请献所长，万马争驰置脱兔。舞剑划若掣电惊，扬旗欻见飞星度。止齐不愆六七伐，练习初非朝夕故。花奴技痒争角逐，干盾纷纷向人舞。将军一笑挽强弓，百步穿杨骇相顾。固知蒙恬勇无敌，尤信张良素多智。成都底用说花卿，安西不复歌都护。曲江江头多壮士，官陂小贼奚足数？会当飞度虎头城，为吊英雄死何苦！生擒贼奴剖心血，洒向忠臣坟上土。功成扫归献天子，竹帛勋名耀千古。","dynasty":"元代","title":"关武行"}
{"author":"刘鹗","content":"云开日上黄金殿，地迥风鸣碧玉珂。虎豹关临仪仗肃，鱼龙海护俊良多。霓裳按曲身轻举，天乐逢春律自和。鹓鹭陪班臣子事，观时且赋太平歌。","dynasty":"元代","title":"大明殿观元旦朝仪"}
{"author":"刘鹗","content":"暖云扶绿上林柯，春去春来可奈何！远道尘泥行客少，故园风雨落花多。撷兰溪上心非隐，种柳庄前足怕过。尚意玉堂青眼旧，肯嫌俗驾忤烟萝？","dynasty":"元代","title":"来诗"}
{"author":"刘鹗","content":"离别经年岂不思，山林钟鼎苦何宜？喜闻门户能如昔，敢意田园近稍滋。浮世于人多薄恶，同心为汝好扶持。蕃生书子犹烦教，他日成家未可知。","dynasty":"元代","title":"次舍侄尊谦韵三首其三"}
{"author":"刘鹗","content":"万顷日二升，千间夜六尺。所用能几何？何苦悴心力。牙筹与鞭算，役役夜继日。百年俱苍苔，徒资后人惜。","dynasty":"元代","title":"拟古七首其一"}
{"author":"刘鹗","content":"龙门郁嵯峨，岩壑幽更深。云气拥石壁，雷雨悬太阴。远游得胜槩，良足写我心。无人鞭长蛟，为予一长吟。","dynasty":"元代","title":"过龙门"}
{"author":"刘鹗","content":"我行荒林翳，道傍卧丰碑。平生颇好古，下马细读之。卢龙刘节度，生当大唐时。杖策奋威武，勋业开边陲。人无百年身，既盛还当衰。植此颂功德，亦有千年期。埋没蔓草间，赫赫谁复知？往者已可叹，来者更可悲。","dynasty":"元代","title":"南城门外书所见二首其二"}
{"author":"刘鹗","content":"世变日已深，人心不如古。狐狸向人号，鳅鳝为谁舞？承恩喜则人，怫意怒还虎。白日当交衢，杀人莫知禦。官府不敢问，曲意尽摩抚。生者半逃移，死者空尘土。礼法徒有名，生民已无主。矧今居官人，冰炭生肺腑。中心为私室，藉口誇公举。何意慕蔺廉，当面成汉楚。事功无由成，丧乱遽如雨。上天亦何怒？生民亦何苦？红日将西沈，悲歌望伊吕。","dynasty":"元代","title":"感时"}
{"author":"刘鹗","content":"高斋坐深夜，幽事亦可悦。恨无千黄金，夜夜买明月。买之匪有他，怜月有圆缺。愿言月长圆，不照人离别。","dynasty":"元代","title":"题集贤全大学士三首其一"}
{"author":"刘鹗","content":"俄惊飞鸟度辕门，杀气平将贼砦吞。社稷人民俱政要，豺狼蛇虎总消魂。军心一若背水阵，粮饷多于五丈原。俘馘凯还应有日，奇勋泚笔为君论。","dynasty":"元代","title":"寄蒙君礼元帅"}
{"author":"刘鹗","content":"花开如雨柳如烟，风景虽奇节序迁。儿女不知春渐晚，隔墙犹自弄鞦韆。","dynasty":"元代","title":"清明有感"}
{"author":"刘鹗","content":"峤南何似八九月，暑气著人如火烧。近午炎光几夺目，此时厉气正生苗。但教节饮神应旺，尚觉宽心脉自调。但得太平开岭海，归寻旧隐老渔樵。","dynasty":"元代","title":"偶题二首其二"}
{"author":"刘鹗","content":"痛恨长安信息乖，江南江北半云霾。极知随处有白酒，争奈忧时无好怀。淡淡黄花谁作主？萧萧红叶自空阶。乱离不敢登高处，忍见苍生万仞崖。","dynasty":"元代","title":"九日"}
{"author":"刘鹗","content":"共宦关南三见秋，相看政好又韶州。故家乔木今千载，碧嶂清江第一流。案牍暇时仍阅史，江山佳处更登楼。如今刀笔皆为相，好取功名趁黑头。","dynasty":"元代","title":"送徐伯高"}
{"author":"刘鹗","content":"万顷日二升，千间夜六尺。所用能几何？何苦悴心力。牙筹与鞭算，役役夜继日。百年俱苍苔，徒资后人惜。","dynasty":"元代","title":"拟古七首其一"}
{"author":"刘鹗","content":"乡语耳边熟，闻之喜入神。谁知穷域外？亦有故乡人。儿女皆椎髻，乡闾自睦姻。一樽邀共酌，尚觉此情真。","dynasty":"元代","title":"乡人杨用甫成家于彼，载酒相劝，因书"}
{"author":"刘鹗","content":"又此中秋百恨生，频年骨肉尚飘零。独援北斗酌明月，閒看银河感客星。极目关河归白昼，满怀风露立青冥。眼前咫尺清虚府，未许乘鸾叩玉扃。","dynasty":"元代","title":"中秋"}
{"author":"刘鹗","content":"桓桓邝将军，拟归集精兵。凉秋八九月，伫看官陂平。其馀持土苴，不战将自倾。与子当并驱，笑敚南雄城。","dynasty":"元代","title":"送邝将军元帅还郴古诗十首其五"}
{"author":"刘鹗","content":"贼兵如入无人境，村落多为失主民。束手待看台领破，班超介子果何人？","dynasty":"元代","title":"野史口号碑四十四首其三十九"}
{"author":"刘鹗","content":"桃红酣雨更精神，久客俄惊节序新。好是一年将尽夜，喜看万物又回春。元正纪朔还逢甲，谷日祈丰复得辛。泰运昭回消劫运，峤南同作太平民。","dynasty":"元代","title":"除日试笔"}
{"author":"刘鹗","content":"白鹭从师日，高凉发轫时。正当供子职，勿负故人期。志在青云远，心清白日迟。少年宜努力，勉汝强题诗。","dynasty":"元代","title":"题王棣诗卷后"}
{"author":"刘鹗","content":"疏食以当肉，缓步以当车。兹言深服膺，既稳仍且腴。鄙哉弹铗君，惓惓志鱼舆。古人甚能言，适与吾心如。","dynasty":"元代","title":"拟古七首其二"}
{"author":"刘鹗","content":"十载相违一见君，何堪岁晏又轻分。南风十日不成雪，一雨满山都是云。滑滑长途宜自重，萧萧孤驿不堪闻。周原郡邑咨询遍，为吊斯民志独勤。","dynasty":"元代","title":"送李子洁巡按"}
{"author":"刘鹗","content":"诸老风流尽，遗经孰与论？携持文墨在，隐约父师存。世远情何极！人亡道愈尊。感君多古意，珍重付诸孙。","dynasty":"元代","title":"曾惟吉所藏杨宗瑞赠其师张仲儒卷"}
{"author":"刘鹗","content":"麾下更无兵可调，城中又乏米堪忧。孰为报国忠君计？姑作求田问舍谋。兔只守株宁可待？鱼从缘木岂能求？老夫束手愁无奈，白尽平生未白头。","dynasty":"元代","title":"谩书"}
{"author":"刘鹗","content":"白黑贤愚混是非，诙谐调笑足投机。平原具眼犹轻遂，延赏何人解识韦？红杏碧桃应懒种，孤云野鹤自高飞。世间处处鱼羹饭，好及秋凉早赋归。","dynasty":"元代","title":"苦雨独坐有感"}
{"author":"刘鹗","content":"沟断跻牺樽，骐骥困盐车。时乎将奈何！今古谁贤愚？北风号枯梢，落日明寒芜。未遇非所惜，但恐流年徂。","dynasty":"元代","title":"拟古七首其七"}
{"author":"刘鹗","content":"高山流水几知音，静听君弹感慨深。纵使钟期如可铸，更从何地得黄金？","dynasty":"元代","title":"赠琴士翁希畴二首其二"}
{"author":"刘鹗","content":"近城民砦十破九，元戎束手未如何。宜章军马虽无敌，只恐来时风雨多。","dynasty":"元代","title":"野史口号碑四十四首其一"}
{"author":"刘鹗","content":"可怜仁化蒙君礼，讨贼昼夜多经营。当时不爇官陂砦，此际贼盗已临城。","dynasty":"元代","title":"野史口号碑四十四首其三十七"}
{"author":"刘鹗","content":"城郭荒村处处同，五羊楼观倚晴空。时平若建麒麟阁，更画何人第一功？","dynasty":"元代","title":"寄士彦佥宪十绝其一"}
{"author":"刘鹗","content":"一庵高寄碧崔嵬，山崦芙蓉锦作堆。满眼烽烟天地老，隔江楼观画图开。云房犹是康容宅，丹灶空馀晋代煤。岂为登临行乐计？要从高处望蓬莱。","dynasty":"元代","title":"芙蓉庵山亭，始于汉隐老康容所居。后葛仙翁炼丹于此，灶尚存，旁有石煤如豆"}
{"author":"刘鹗","content":"采莲本贫女，出身甚寒薇。为因妙歌舞，遍体蒙珠玑。睹此忽有感，中夜常三思。士当患无实，不患无人知。","dynasty":"元代","title":"采莲女"}
{"author":"刘鹗","content":"群贼知无兵可恃，迩来充斥遍西郊。官陂忽听兵云合，赖有元戎为解嘲。","dynasty":"元代","title":"野史口号碑四十四首其十九"}
{"author":"刘鹗","content":"北走南奔今日苦，东涂西抺少年曾。何妨过此共明月，勿谓乱来无好灯。天上鳌山空入梦，城中竹叶谩为棚。九城风景虽寥落，颇觉承平气象增。","dynasty":"元代","title":"元宵，奉邀使客张鹏飞照磨过官署小酌"}
{"author":"刘鹗","content":"长廊徙倚惬幽期，衮衮黄尘暂息机。山鹿背人衔木实，石泉经砌泻花池。九天风露围青琐，三峡烟霞绕翠微。但恨山僧多俗客，饱看清致更无诗。","dynasty":"元代","title":"香山永安寺二首其二"}
{"author":"刘鹗","content":"一登快阁情何极，太史骑鲸已上天。烟树溟濛秋可画，江山空阔客如仙。半生不识东南路，浪迹深惭上下船。四海故人今聚会，忽惊歌舞落尊前。","dynasty":"元代","title":"登快阁"}
{"author":"刘鹗","content":"上书乞斩秦丞相，海岛生还已白颠。尚幸老臣心似铁，平生风节愈苍然。","dynasty":"元代","title":"题胡彬所藏乃祖澹庵书藁后二首其一"}
{"author":"刘鹗","content":"筠台玺檄珠犹湿，东广除书墨又新。草莽何堪蒙圣眷？菲葑犹下念孤臣。茫茫关塞连烽火，莽莽乾坤溷劫尘。岭海微臣无补报，提携风纪保斯民。","dynasty":"元代","title":"闻瑞州太守、东广宪副宣命俱至，喜而赋之"}
{"author":"刘鹗","content":"离别本来最苦，相逢正值高秋。肠断扁舟难挽，烦君细问安流。","dynasty":"元代","title":"题罗斗明"}
{"author":"刘鹗","content":"高斋坐深夜，幽事亦可悦。恨无千黄金，夜夜买明月。买之匪有他，怜月有圆缺。愿言月长圆，不照人离别。","dynasty":"元代","title":"题集贤全大学士三首其一"}
{"author":"刘鹗","content":"责人以礼翻成怨，待只依稀恐失几。几到两难无处制，是非莫较不如归。","dynasty":"元代","title":"野史口号碑四十四首其二十六"}
{"author":"刘鹗","content":"起家在宋当淳祐，文武兼资早致身。翠竹苍梧家学远，回鸾翥凤诰词频。桑田沧海人何在？锦轴牙签墨尚新。睹物使人双泪堕，痛怜封诰总成尘。","dynasty":"元代","title":"曾惟吉乃祖岩山先生三告身"}
{"author":"刘鹗","content":"中宵月娟娟，睡起得孤快。树影在流水，天地有真态。洒然心镜空，如或饮沆瀣。妙趣苟得之，著意成蒂芥。","dynasty":"元代","title":"月夜"}
{"author":"刘鹗","content":"失之要本无，既得乃固有。但知贫为常，未知贱者丑。贫贱与得失，命矣果谁咎？万态森前陈，凝然袖吾手。","dynasty":"元代","title":"浮云道院诗二十二首，并引其九"}
{"author":"刘鹗","content":"新春和气颇薰蒸，共说今年可太平。满眼干戈谁击贼？绕街箫鼓强题灯。常悲尘世阴晴半，须信人生苦乐并。老去不为儿女态，引杯看剑起呼鹰。","dynasty":"元代","title":"新春记实二首其一"}
{"author":"刘鹗","content":"老军樵采供衣食，官府饥寒痛逼之。贼满四郊无处采，忍闻半日尽逃移。","dynasty":"元代","title":"野史口号碑四十四首其四十四"}
{"author":"刘鹗","content":"广誉薄文绣，美德贤膏梁。信道苟不笃，不几兹言狂。春风散天和，宇宙森众芳。盛德固莫及，千载遥相望。","dynasty":"元代","title":"浮云道院诗二十二首，并引其四"}
{"author":"刘鹗","content":"东坡百世师，其学常近禅。虽堕斥逐中，不作戚戚怜。两赋耀赤壁，尚此风泠然。我梦从之游，梦觉月满天。","dynasty":"元代","title":"浮云道院诗二十二首，并引其二十一"}
{"author":"刘鹗","content":"东山携妓嬉游日，敢意胸存万甲兵。今日总戎真竖子，徒耽歌舞误苍生。","dynasty":"元代","title":"题东山高卧图"}
{"author":"刘鹗","content":"雨过林壑静，寒禽变幽响。稚子操一瓢，良辰逐孤往。微吹惊帽纱，落日在鹤氅。无营神自充，有道心更广。篱菊虽未花，随意得真赏。岂诚嗜杯酒？借此陶所养。先生真吾师，开卷慰遐想。鄙哉粘壁蛄，白发心怏怏。","dynasty":"元代","title":"题渊明图"}
{"author":"刘鹗","content":"情好虽亲音问疏，秋来眠食近何如？因风敢致平安问，谩折梅花当寄书。","dynasty":"元代","title":"寄士彦佥宪十绝其四"}
{"author":"刘鹗","content":"每忆盘铭日日新，读书灯火老犹亲。姓名虽或闻当世，德业还应愧古人。百岁光阴嗟白发，十年踪迹困红尘。太平倘与春俱会，一笑浑忘病是贫。","dynasty":"元代","title":"除夕韵"}
{"author":"刘鹗","content":"朝餐一顿粥，暮餐一顿饭。每当食粥时，未免一长叹。少年何事不相遭，胡为晚岁方论交。此时菜蕨各已尽，以糟配尔为嘉殽。既啖糟，复食粥，却意年当三十六。笑携省檄上皇州，曾以文章动流俗。二程祠宇陋且卑，我奋赤手更掣之。至今穹碑照淮水，碑成秩满游京师。京师嬉游二十载，铁石忍穷心有在。声名欻起凤凰池，风云已际鱼龙海。当时结交多贵人，往往尊我席上珍。执经或在弟子列，或遣弟子来相亲。剧谈王道尊礼乐，每激薄俗敦彝伦。闾阎疾苦详敷陈，亦或一慨眉为颦。有时华筵湖山下，争挽先生共陶写。满堂座客尽豪贵，亦知推让宗儒雅。盈盈珍馐簇金盘，衮衮葡萄浮玉斝。金钗十二列两行，班班初匪寻常者。主人行杯极欢笑，竞唱新词誇艳冶。半酣相恼索题诗，挥毫写向香罗帕。尊前为我发新声，自以风流望鄙野。万钱日食固有限，一笑千金绝无价。放怀满饮鹦鹉杯，何心复恋麒麟画？鹧鸪舞罢月欲上，半掩城门归并马。等閒高会难具论，酒酣掉臂金马门。三三五五正少年，乘兴共我歌浮云。穷冬出使居庸北，骏马稳步龙沙雪。清霜在鬓冰在须，指冻欲堕饥欲裂。苦寒不透貂鼠裘，青鼠煖帽方蒙头。璚田玉界中著我，自是奇士真壮游。解鞍沽酒弹箜篌，打手刺刺歌鸣讴。丈夫有志在许国，我自乐此忘羁愁。连樯海运三百万，署黔楮尾方成卷。每忧谈笑误王事，朝夕驱驰敢忘勌？湖广文台正乏贤，诸公为买江南船。汉阳春树晴历历，秦楼夜月明娟娟。手提文印不半年，首为鄂学归侵田。蓬山有诏归朝天，锦袍公子偕神仙。宣文阁静万机暇，时遣中官催进画。饱聆天语近天光，神揖天香更潇洒。壮游既倦思还家，堨来庾岭观梅花。桑麻弦诵各得所，玉堂召我天之涯。平生所历犹在眼，夜半思之皆梦幻。盛时不敢忘贫贱，自喜枯肠藜藿惯。饱食粥，无咨嗟，尔糟尔粥甘如饴。鸡鸣曳履东家谁，芜蒌曾疗王孙饥。粥兮粥兮敢尔却，犹胜蕨餈滋味恶。苟延残喘待秋成，白发春风会如昨。","dynasty":"元代","title":"至正甲申岁，大饥，民多艰食，殍死者相望，盗贼扰扰。予亦缺食，未免作粥以延残喘，因赋食粥歌，以畅此怀"}
{"author":"刘鹗","content":"苍生果何辜？十载堕涂炭。天心不可知，令我重悲惋。自从丧乱来，盗贼苦搆患。有田不能耕，有园不能灌。牛羊被虏掠，妻子各分散。穷冬尚无衣，日午犹未饭。官府不我恤，沈浮等鸥雁。胁从姑偷生，纵死冀少缓。昨夜官军来，又复诛反叛。粗豪甚豺狼，猛毒如狴犴。一槩尽杀掠，去贼才一间。玉石俱不分，生民重糜烂。纵贼官府嗔，为民贼杂乱。左右将安归？泛若无畔岸。新春雨潇潇，何忍听悲叹。愿言忍须臾，维持夜将旦。","dynasty":"元代","title":"官军破苏村，恶其与贼通。贼兵破白沙，恶民之不相随"}
{"author":"刘鹗","content":"月色夜轇轕，开门溪水明。天机閒始得，诗思静还生。柳影临流活，钟声傍夜清。频醒尘土梦，飞步欲登瀛。","dynasty":"元代","title":"题宁戚叩角图"}
{"author":"刘鹗","content":"形势自雄壮，古来番汉分。千年有今日，四海喜同云。木落楼台出，山深鸡犬闻。危阑閒立马，壮气扫千军。","dynasty":"元代","title":"居庸关"}
{"author":"刘鹗","content":"南风久不竞，天岂薄斯文？宦辙方云远，哀音遽忍闻。秋空残叶露，夜月断鸿云。苦泪无从洒，题诗独吊君。","dynasty":"元代","title":"倪行简由伴读除江陵教授，谭玄之集贤掾除南雄经历。命既下，二公皆死于道，闻之有感"}
{"author":"刘鹗","content":"方建优升议，旋收斩馘功。老夫殊矍铄，诸将尽英雄。麾下人如虎，行间马似龙。渠魁今就戮，邻寇势应穷。","dynasty":"元代","title":"报获寇首"}
{"author":"刘鹗","content":"用世有远志，读书多苦心。花残偏值雨，云薄不成霖。翰墨风流尽，兴亡感慨深。池边老松树，无复共长吟。","dynasty":"元代","title":"哭友兄陈养志二首其一"}
{"author":"刘鹗","content":"讲习常同席，间关共出山。青霄鹤背稳，白昼锦衣还。雕鹗思腾汉，芝兰竟化菅。知君有遗恨，重我泪潸潸。","dynasty":"元代","title":"哭友兄陈养志二首其二"}
{"author":"刘鹗","content":"白鹭从师日，高凉发轫时。正当供子职，勿负故人期。志在青云远，心清白日迟。少年宜努力，勉汝强题诗。","dynasty":"元代","title":"题王棣诗卷后"}
{"author":"刘鹗","content":"稍稍月当户，萧萧风满林。夜寒香梦远，霜重漏声沈。孝子终身泪，忠臣到死心。承平春似海，岂料有如今？","dynasty":"元代","title":"夜坐有感四首其一"}
{"author":"刘鹗","content":"祸福当求已，行藏欲问天。干戈今更盛，涂炭愈堪怜。痛恨储胥缺，何由郡国圆？恨无双羽翼，飞诉至尊前。","dynasty":"元代","title":"夜坐有感四首其二"}
{"author":"刘鹗","content":"礼乐将兴日，干戈独盛时。圣躬无失德，天道苦难知。嗟尔民何负，甘心贼忍为？不平徒怏怏，推枕起裁诗。","dynasty":"元代","title":"夜坐有感四首其三"}
{"author":"刘鹗","content":"京城西北地多幽，依约江南九月秋。湖岸草枯霜欲下，野田水落稻初收。乡心无奈还随雁，机事相缠独愧鸥。犹喜簿书今颇静，追随官长赋清游。","dynasty":"元代","title":"九日，以公事随官曹之西山新寺，与宋良卿遍游诸寺"}
{"author":"刘鹗","content":"春风并马宛如仙，夜雨淋铃似可怜。太息弟兄多若此，更无能识九龄贤？","dynasty":"元代","title":"五王并马图"}
{"author":"刘鹗","content":"如雪纷纷不自持，殷勤长藉好风吹。莫欺此日飘零甚，犹有为萍变化时。","dynasty":"元代","title":"杨花"}
{"author":"刘鹗","content":"桓桓邝将军，号令甚严肃。荒村人夜行，空谷鬼昼哭。风霆无留滞，迅若置邮速。昨日归牵牛，推恩及茅屋。","dynasty":"元代","title":"送邝将军元帅还郴古诗十首其六"}
{"author":"刘鹗","content":"归来乎，既不能如田千秋，一言悟主生封侯。又不能如主父偃，奏书直上黄金殿。君臣千载遇合难，饭牛长夜何漫漫。胡为久客众公间，进退俯仰多腼颜。归来乎，孟尝君，不可作，平原君，骨亦枯。买丝欲绣空模糊，迩来卿相不好儒，客且无履安得珠。虽云二子未尽道，尚能与客相倾倒。白玉楼空燕不飞，黄金台圮生秋草。归来乎，京师不可以久留，岁晚霜雪侵貂裘。山中风月如清流，醉馀菊花簪满头。千秋奚足顾，主父焉能俦？归来乎，先人有书今尚存，青灯夜雨当细论。孰云落落苦难合，有志可致乎青云。他年岁君在癸酉，看花烂醉琼林酒。","dynasty":"元代","title":"归来乎"}
{"author":"刘鹗","content":"蒙君信是奇男子，誓灭官陂老贼围。尝胆卧薪心独苦，惜无公是与公非。","dynasty":"元代","title":"野史口号碑四十四首其十四"}
{"author":"刘鹗","content":"高斋坐深夜，幽事亦可悦。恨无千黄金，夜夜买明月。买之匪有他，怜月有圆缺。愿言月长圆，不照人离别。","dynasty":"元代","title":"题集贤全大学士三首其一"}
{"author":"刘鹗","content":"我行木槎径，树木高蔽天。径幽欲无路，树老不记年。盛夏霜霰集，白昼雷雨悬。头碍卑树枝，足踏深涧泉。仰看咫尺间，半日不得前。方兹汗如雨，陡觉风凄然。行人谬调摄，疾病相缠绵。况苦乏药物，病亦何由痊？古人号瘴乡，于以待贬迁。予生果何为？自愧亦自怜。一官号持斧，从者多控弦。精神复矍铄，手足多胝胼。据鞍气愈壮，报国心愈坚。愿言早平寇，归泛胥江船。","dynasty":"元代","title":"木槎径"}
{"author":"刘鹗","content":"卜式助边常百万，如斯乃可济时艰。传家自有遗经笥，报国无忘拜将坛。满眼黄金轻似土，他年清节重如山。广东未必真忘我，但有官鹾定拨还。","dynasty":"元代","title":"有怀蒙泉都帅二首其二"}
{"author":"刘鹗","content":"文学登名日，青云发轫初。慎毋轻作吏，亦足取亨衢。得意宜思效，功成更读书。异时横浦上，烂烂夜明珠。","dynasty":"元代","title":"勉学者"}
{"author":"刘鹗","content":"榕阴满地草齐腰，官舍如僧更寂寥。隙地风凉人牧马，长廊吏散昼鸣枭。寸心谩切公家务，两耳惟听使客轺。可是逢迎少蹉跌？谤声载道骨形销。","dynasty":"元代","title":"题南雄府壁二律其一"}
{"author":"刘鹗","content":"古人重友谊，不计官崇卑。况以桑梓亲，谦厚浮情辞。节物重稠叠，翰墨光淋漓。不谄亦不渎，二老真吾师。题诗语薄俗，勿以富贵移。","dynasty":"元代","title":"题赣太守文山与曾通判崖山追劄子后"}
{"author":"刘鹗","content":"春来农事及，雨过田水满。呼童具犁锄，耕作趁春暖。但愿黍稷稔，客至得相款。此外复何求？读书识吾短。","dynasty":"元代","title":"浮云道院诗二十二首，并引其八"}
{"author":"刘鹗","content":"常爱陶潜翁，独归田园居。采菊东篱间，酌酒南山隅。有琴更无弦，随意良自如。高风千载间，太息谁其徒？","dynasty":"元代","title":"浮云道院诗二十二首，并引其二十二"}
{"author":"刘鹗","content":"亲丧尚土浅，游子怀帝乡。每逢时节临，重我涕泗滂。有弟幸可托，惟兄实无良。中谋卜葬地，未审君否臧？我言兹山佳，气聚风斯藏。山川重盘礴，形势森开张。翻翻龙蛇集，蔚蔚鸾凤翔。东西极完密，前后分低昂。明堂可万马，怀抱包洪荒。纵未增福庆，亦可免祸殃。似堪妥亲灵，此外俱荒唐。进取贵果决，筑舍讥道傍。尧时只一夔，竟克成大章。缅怀父母恩，罔极齐圆方。愿言罄所积，早得归山冈。惟君当送终，而我遂显扬。出处各尽道，庶可纾恐惶。两年几寄书，报章杳茫茫。北风重寄此，握笔情感伤。","dynasty":"元代","title":"寄弟肖庭二首其一"}
{"author":"刘鹗","content":"常怜世间人，晚岁生恐怖。问之此何因？牵以物欲故。孰知不得将？此理当自悟。云散月满怀，清风湛归路。","dynasty":"元代","title":"浮云道院诗二十二首，并引其二十"}
{"author":"刘鹗","content":"峡束石如斗，山回路渐高。涧寒流水死，衣冷北风鏖。败屋兵戈惨，危途客旅劳。晤人多出塞，恨杀紫花袍。","dynasty":"元代","title":"经居庸北"}
{"author":"刘鹗","content":"猎猎尘沙吹晓风，无端马滑更霜浓。可怜鬓雪千茎白，才睹宫云一朵红。平昔亢宗徒有志，此行报国似无功。弟兄何限相思意，回首长安落日中。","dynasty":"元代","title":"次舍弟此心韵"}
{"author":"刘鹗","content":"城南健儿亦英锐，恶若哮虎何崎崟？昨日送船多战死，兴言讨贼亦寒心。","dynasty":"元代","title":"野史口号碑四十四首其二十七"}
{"author":"刘鹗","content":"贼兵欲向翁源洞，纠合官陂来打韶。此策若行诚可虑，南雄唾手可能招。","dynasty":"元代","title":"野史口号碑四十四首其十六"}
{"author":"刘鹗","content":"绿章夜奏玉皇家，八载奇勋信可誇。待得九重丹诏下，共君握手看梅花。","dynasty":"元代","title":"寄士彦佥宪十绝其五"}
{"author":"刘鹗","content":"生民困苦亦已极，官府徵呼又逼人。上下但知求富利，不知总为贼驱民。","dynasty":"元代","title":"野史口号碑四十四首其三十三"}
{"author":"刘鹗","content":"老病君王不见疏，鞠躬尽瘁意何如？清晨上马了公事，静夜张灯课子书。气直干霄山岳动，精诚贯日鬼神徂。请看南海韩夫子，援笔为文徙鳄鱼。","dynasty":"元代","title":"暇日有怀士彦四首其四"}
{"author":"刘鹗","content":"帝王曾此理薰弦，尚觉遗音满耳边。若使闻韶仍大嚼，绝胜骑鹤更腰缠。","dynasty":"元代","title":"寄士彦佥宪十绝其九"}
{"author":"刘鹗","content":"是心亦犹人，我岂悲富贵？极知得有命，常恐坠不义。才薄未易称，去来矧难系。何如田南山？食力差少愧。","dynasty":"元代","title":"拟古七首其三"}
{"author":"刘鹗","content":"榕阴满地草齐腰，官舍如僧更寂寥。隙地风凉人牧马，长廊吏散昼鸣枭。寸心谩切公家务，两耳惟听使客轺。可是逢迎少蹉跌？谤声载道骨形销。","dynasty":"元代","title":"题南雄府壁二律其一"}
{"author":"刘鹗","content":"讨贼提兵垂十稔，老成练达亦吾师。竖儒几败乃公事，男子要为天下奇。公瑾孤军鏖赤壁，谢玄劲气破淮肥。从渠百万终为贼，要取梅关却赋归。","dynasty":"元代","title":"有怀蒙泉都帅二首其一"}
{"author":"刘鹗","content":"安车三度入承明，七子诗应让老成。好是衣冠遗泽远，诸孙犹自负廉声。","dynasty":"元代","title":"题应玚三入承明图"}
{"author":"刘鹗","content":"静夜坐百态，晓起俱不然。奈何不自悟，扰扰欲胜天。效颦冀见好，反以丑取捐。劳心苟无益，何如信吾缘？","dynasty":"元代","title":"浮云道院诗二十二首，并引其十一"}
{"author":"刘鹗","content":"风高海水化为石，天迥野云俱是冰。访戴何人复乘兴？平吴当日孰先登？清和月影明无奈，寒入梅花瘦不胜。大地无尘车马寂，晓来胸次尚澄澄。","dynasty":"元代","title":"雪作，萧同可有诗，次韵"}
{"author":"刘鹗","content":"胸中饱藏书，随地皆可屋。适意即为好，何必重乡曲？岭南多梅花，亦足慰幽独。既免怀土讥，乔迁岂非福？异时须昌刘，从君著芳族。","dynasty":"元代","title":"题刘养直南山书院三首其三"}
{"author":"刘鹗","content":"归来乎，我生今踰四十秋，始悔识字求封侯。少年意气极骄偃，谓当平步金变殿。那知命舛百事难，茧生两足沙漫漫。有时或堕荆棘间，努力自奋终强颜。归来乎，君不见功成一将万骨枯，髑髅之血犹模糊。弓藏鸟尽杀韩信，几败公事骂竖儒。笑挥珊瑚示侈靡，岂意奴辈便吾珠？诛夷封籍可胜道，北风吹山山欲倒。平泉木石又谁家，金谷楼台半芳草。归来乎，故家猿鹤遮我留，布袍暖胜貂鼠裘。巾车乘兴寻绝壑，展席随意临长流。周旋世事但鲇头，高节每慕晋宋俦。归来乎，及早归。生涯虽薄今尚存，尧舜不必吾侪论。携书稳读牛背日，领鹤閒种芝田云。作劳暮归正当酉，击缶呜呜呼斗酒。","dynasty":"元代","title":"群公见和又答四首其四"}
{"author":"刘鹗","content":"枯桑昨夜生沧溟，风雨扰扰晦复晴。功臣子孙半零落，惟公独克承家声。金莲坐拥晚出院，儿童走卒俱知名。天球河图不篆刻，金钟玉镛殊铿鍧。汪汪万顷那可测？挠亦不浊澄不清。古今事物贯胸次，乾坤风月皆性情。迩来有幸亦再睹，使我鄙吝不复萌。始知将相真有种，往往山岳钟英灵。自怜片影虽伶仃，不愿恩叨一顾荣。霏霏议论玉雪冰，但愿容我时来听。","dynasty":"元代","title":"通集贤全大学士"}
{"author":"刘鹗","content":"旭日微云淡淡晴，早朝鸦鹊寂无声。龙楼凤阁浑如梦，水国山城谩有情。浩劫固知今止极，衰年幸再睹承平。功成不作从山计，拟学长沮事耦耕。","dynasty":"元代","title":"元旦，即事，录似鹏飞照磨"}
{"author":"刘鹗","content":"青山五亩园，随意茅三间。竹树发佳趣，好鸟鸣关关。物情固自乐，聊得开我颜。长歌答天风，以永今夕閒。","dynasty":"元代","title":"浮云道院诗二十二首，并引其二"}
{"author":"刘鹗","content":"早岁同游凤阙前，于今鬓发各萧然。御街杨柳春风马，海子芙蓉夜月船。满望功名图晚岁，岂期衰朽度残年？九江二水难回首，报国忠君各勉旃。","dynasty":"元代","title":"寄友，为红巾破九江府"}
{"author":"刘鹗","content":"避人避世愁无奈，全节全身计未差。始信盛衰元有数，敢期漂泊老无家。鳣鲸失势滋蝼蚁，鸾凤韬光噪晚鸦。未必苍天终困我，春风骨肉故园花。","dynasty":"元代","title":"洪都人李仲俊至"}
{"author":"刘鹗","content":"两月河流乾欲断，南雄消息了无闻。苦无良策开道路，时复北望瞻风云。","dynasty":"元代","title":"野史口号碑四十四首其四十三"}
{"author":"刘鹗","content":"唐虞不可作，大雅何寥寥！居然正始音，洋溢天历朝。一鼓声气和，再鼓阴阳调。令我乐忘味，彷佛齐闻韶。峄阳多孤桐，因得备采樵。愿言圣明世，勿弃爨下焦。","dynasty":"元代","title":"赵贞常以善斲琴遇知，琴成奏之，称旨，题其琴曰天历正音。国子监蓝信之徵予言二首其一"}
{"author":"刘鹗","content":"聊持一尊酒，独对西山酌。我饮本不多，借此以娱乐。慨彼山中人，岂无合仙药？月出烟萝深，思之在冥漠。","dynasty":"元代","title":"独酌三首其一"}
{"author":"刘鹗","content":"昔闻康节翁，慈母八十馀。阶前小稚子，欢笑娱相呼。甘旨足丰俭，自谓此乐无。今君祖母秦，九十康强俱。牙齿尽完好，起居不资扶。鲜鲜芙蓉裳，皎皎明月裾。綵舆亲迎养，独觉爱日舒。有儿俱白颠，有孙亦银须。曾玄绕膝下，日向庭闱趋。一门极孝友，五世咸怡愉。矧君自奇士，振策当要途。风云接平步，日月明亨衢。覃恩追考妣，盛事誇里闾。苟非母厚德，此福宁独居？恨无汉史笔，逐一为母书。嗟予辱同姓，感念成长吁。祖年百又一，孙子纷如圭。深衣昼锦缘，曾绘家庆图。寿康世莫比，好事传京都。翰林欧苏辈，诗颂焉可诬？及今甫七载，往事浮云徂。我恨岂有极？君乐当何如？题诗卷还君，悠然泪盈袪。","dynasty":"元代","title":"题刘翀霄五世图"}
{"author":"刘鹗","content":"归来乎，蟪蛄生不知春秋，变灭顷刻犹王侯。归来乎，五陵草木尽披偃，昨日秋萤满梁殿。废兴反掌元非难，海水清浅尘瀰漫。吾宁终老青山间，猿吟鹤唳聊醒颜。归来乎，唤童子，治我圃。无使霜后菜本枯，禦寒更遣窗重糊。从教壮士嗤为儒，我价自若照乘珠。文章乌足存古道，底用词源三峡倒。功名已付雨中花，意思要同窗外草。归来乎，常笑张子房，崎岖愿封留。何如大泽披羊裘，忘机傲兀临溪流。富贵不足回其头，高风千载谁当俦？归来乎，故园之菊今应存，此事欲与渊明论。孤松独抚倦飞鸟，出岫雅爱无心云。明当秋风月在酉，粳稌初黄催酿酒。","dynasty":"元代","title":"群公见和又答四首其一"}
{"author":"刘鹗","content":"稻粱寒暑老营营，赢得秋霜满背明。夜月芦花空有影，江天雪暮但闻声。鲜鲜固与常禽异，皦皦尤为俗眼惊。珍重素衣须自爱，缁尘近日满江城。","dynasty":"元代","title":"白雁"}
{"author":"刘鹗","content":"沟断跻牺樽，骐骥困盐车。时乎将奈何！今古谁贤愚？北风号枯梢，落日明寒芜。未遇非所惜，但恐流年徂。","dynasty":"元代","title":"拟古七首其七"}
{"author":"刘鹗","content":"虚名不直死，何事苦纷纷。旷野惟空垒，长途只断云。日斜心更恐，风急耳多闻。未用轻衰飒，狂歌一张军。","dynasty":"元代","title":"早发阳城，疾赴军垒，风雪失路，因记其苦二首其一"}
{"author":"刘鹗","content":"丧乱八九年，乾坤日流血。人心久不古，伦义悉磨灭。豺虎在城市，生民半鱼鳖。张弓不得射，令我重鸣咽。欲付之忘言，宁无愧司臬？","dynasty":"元代","title":"感怀三首其一"}
{"author":"刘鹗","content":"小雨不滑道，好风吹我衣。畏途得清凉，实亦天念之。念之匪有他，七十方督师。上忧国步艰，下悯生民疲。区区当努力，早见平淮碑。","dynasty":"元代","title":"早发湴湖，驿行康铜铺"}
{"author":"刘鹗","content":"贼兵欲向翁源洞，纠合官陂来打韶。此策若行诚可虑，南雄唾手可能招。","dynasty":"元代","title":"野史口号碑四十四首其十六"}
{"author":"刘鹗","content":"麾下更无兵可调，城中又乏米堪忧。孰为报国忠君计？姑作求田问舍谋。兔只守株宁可待？鱼从缘木岂能求？老夫束手愁无奈，白尽平生未白头。","dynasty":"元代","title":"谩书"}
{"author":"刘鹗","content":"至理俱明彻，澄澄海不波。尚须妨蔽诱，直欲致中和。水面风光好，天心月色多。是庵清兴足，随意得婆娑。","dynasty":"元代","title":"题宗性性庵"}
{"author":"刘鹗","content":"西江涸辙望君久，朝廷倚君真如山。北来军马已云会，好调元戎早出关。","dynasty":"元代","title":"野史口号碑四十四首其三十六"}
{"author":"刘鹗","content":"卜式助边常百万，如斯乃可济时艰。传家自有遗经笥，报国无忘拜将坛。满眼黄金轻似土，他年清节重如山。广东未必真忘我，但有官鹾定拨还。","dynasty":"元代","title":"有怀蒙泉都帅二首其二"}
{"author":"刘鹗","content":"孤塔苍崖结搆牢，岿然俯视世滔滔。烟云连野心同远，楼阁依山步渐高。性本虚明宜自得，无经悟入亦徒劳。可怜有客勤三礼，不见灵光现玉毫。","dynasty":"元代","title":"玉泉山二首其二"}
{"author":"刘鹗","content":"弓强矢劲马初肥，猎得南山白额归。势力顿穷甘就戮，爪牙虽具果何为？深山百兽应无恐，绝壑幽狐莫假威。笑取髑髅横作枕，壮哉殊足快当时。","dynasty":"元代","title":"射虎"}
{"author":"刘鹗","content":"城中谩有答剌罕，城外仍多忽剌孩。城外城中无可那，生民憔悴转堪哀。","dynasty":"元代","title":"野史口号碑四十四首其七"}
{"author":"刘鹗","content":"欹枕闻晨鸡，似觉微阳动。吹灯起静坐，聊得醒醉梦。神仙似可学，惟在制铅汞。精神一相交，龙虎自迎送。周流如转轮，迅捷等飞鞚。或疑云雾蒸，又若春泉涌。舌本甜如饴，远过甘露瓮。天根与月窟，春意满空洞。始信中庸书，中实多妙用。蹇余迫衰暮，王事何倥偬！有息当自调，有心苦未统。归理蓝田云，相期玉堪种。留侯惜已远，此约谁与共？何年揖浮丘？丹霄驾飞凤。","dynasty":"元代","title":"枕上偶成"}
{"author":"刘鹗","content":"一庵高寄碧崔嵬，山崦芙蓉锦作堆。满眼烽烟天地老，隔江楼观画图开。云房犹是康容宅，丹灶空馀晋代煤。岂为登临行乐计？要从高处望蓬莱。","dynasty":"元代","title":"芙蓉庵山亭，始于汉隐老康容所居。后葛仙翁炼丹于此，灶尚存，旁有石煤如豆"}
{"author":"刘鹗","content":"白鹭从师日，高凉发轫时。正当供子职，勿负故人期。志在青云远，心清白日迟。少年宜努力，勉汝强题诗。","dynasty":"元代","title":"题王棣诗卷后"}
{"author":"刘鹗","content":"生民困苦亦已极，官府徵呼又逼人。上下但知求富利，不知总为贼驱民。","dynasty":"元代","title":"野史口号碑四十四首其三十三"}
{"author":"刘鹗","content":"采莲本贫女，出身甚寒薇。为因妙歌舞，遍体蒙珠玑。睹此忽有感，中夜常三思。士当患无实，不患无人知。","dynasty":"元代","title":"采莲女"}
{"author":"刘鹗","content":"双凤堂前日往来，东坡池上几徘徊？遥知尊酒相逢处，风雨凄凉半是苔。","dynasty":"元代","title":"寄旧友张汉杰二首其二"}
{"author":"刘鹗","content":"亲承祖意振宗风，一派曹溪万折东。傍石作亭怜卧虎，临泉持钵度降龙。天开图画平山勇，人仰菩提四海同。劫火弥天仍独在，吾师信是佛中雄。","dynasty":"元代","title":"题寄曹溪禅寺并东南山长老三首其一"}
{"author":"刘鹗","content":"月色夜轇轕，开门溪水明。天机閒始得，诗思静还生。柳影临流活，钟声傍夜清。频醒尘土梦，飞步欲登瀛。","dynasty":"元代","title":"题宁戚叩角图"}
{"author":"刘鹗","content":"北道只云张帅在，宪君倚赖重如山。那知世道如前险，二使遭逢乱石滩。","dynasty":"元代","title":"野史口号碑四十四首其二十四"}
{"author":"刘鹗","content":"休官彭泽真忘世，捧檄庐江喜为亲。荐福自缘渠薄命，筑台敢谓世无人？但明一艺俱登仕，独拥群书不疗贫。竽瑟相违每如此，且须珍重百年身。","dynasty":"元代","title":"晓起"}
{"author":"刘鹗","content":"城南健儿亦英锐，恶若哮虎何崎崟？昨日送船多战死，兴言讨贼亦寒心。","dynasty":"元代","title":"野史口号碑四十四首其二十七"}
{"author":"刘鹗","content":"曾随仙仗立仙班，误逐红尘落世间。遥向孤城瞻凤阙，定须清梦绕龙颜。乾坤劫运随云散，岭海春光带雨还。三祝圣躬千万寿，老臣长与护梅关。","dynasty":"元代","title":"元日试笔"}
{"author":"刘鹗","content":"汉皇遗寺在人间，长使忠臣带泪看。六曲楼台殊壮丽，九天风露愈高寒。乘舆血污黄金辇，圆殿苔生碧玉阑。利益福田真浪语，当年共想寿而安。","dynasty":"元代","title":"寿安山"}
{"author":"刘鹗","content":"避人避世愁无奈，全节全身计未差。始信盛衰元有数，敢期漂泊老无家。鳣鲸失势滋蝼蚁，鸾凤韬光噪晚鸦。未必苍天终困我，春风骨肉故园花。","dynasty":"元代","title":"洪都人李仲俊至"}
{"author":"刘鹗","content":"上书乞斩秦丞相，海岛生还已白颠。尚幸老臣心似铁，平生风节愈苍然。","dynasty":"元代","title":"题胡彬所藏乃祖澹庵书藁后二首其一"}
{"author":"刘鹗","content":"大厦将倾日，徒劳一木擎。揆时难与祸，避位敢忘君？无术能平寇，持威谩张军。中宵时念此，老气欲干云。","dynasty":"元代","title":"夜坐有感四首其四"}
{"author":"刘鹗","content":"梅花犹在树，桃蕊已盈枝。岭外惊春早，江南得暖迟。好风吹锦绣，细雨湿胭脂。前度刘郎老，无心为赋诗。","dynasty":"元代","title":"十二月，桃花盛开，有感赋之"}
{"author":"刘鹗","content":"既往那容咎，方来尚可追。好将功折过，直以勇忘私。董卓诚堪鄙，张巡岂是痴？凭君当静夜，仰屋试深思。","dynasty":"元代","title":"寄雄州监郡"}
{"author":"刘鹗","content":"幸际风云会，青云纵靶初。山川融间气，父子并司徒。勋业千年在，金珠过眼虚。期君师卜式，庶可遂良图。","dynasty":"元代","title":"寄雄州太守谭元凯"}
{"author":"刘鹗","content":"中原方致力，那复以家为？结草聊为屋，编花谩作篱。招降多善策，横槊有新诗。文武才全备，王孙自一奇。","dynasty":"元代","title":"题王志亮元帅草庵"}
{"author":"刘鹗","content":"诸老风流尽，遗经孰与论？携持文墨在，隐约父师存。世远情何极！人亡道愈尊。感君多古意，珍重付诸孙。","dynasty":"元代","title":"曾惟吉所藏杨宗瑞赠其师张仲儒卷"}
{"author":"刘鹗","content":"新移初种菊，送与老夫看。粲粲黄金盏，煇煇白玉盘。虽迟偏有趣，欲罢更凭阑。乌府多松柏，相期共岁寒。","dynasty":"元代","title":"仲宜以所植菊花见贻，以诗答之"}
{"author":"刘鹗","content":"峡束石如斗，山回路渐高。涧寒流水死，衣冷北风鏖。败屋兵戈惨，危途客旅劳。晤人多出塞，恨杀紫花袍。","dynasty":"元代","title":"经居庸北"}
{"author":"刘鹗","content":"至理俱明彻，澄澄海不波。尚须妨蔽诱，直欲致中和。水面风光好，天心月色多。是庵清兴足，随意得婆娑。","dynasty":"元代","title":"题宗性性庵"}
{"author":"刘鹗","content":"我母忝同姓，为儿犹弟兄。亲方悲夭折，母独喜恩荣。紫诰金花烂，斑衣鹤发明。暮年三釜养，重我泪如倾。","dynasty":"元代","title":"挽刘原耕并刘母黄氏宜人"}
{"author":"刘鹗","content":"江湖多薄恶，兵甲更纵横。失意青云远，思亲白发生。畏途宜得友，随寓莫兼程。堂上思君切，持身勿自轻。","dynasty":"元代","title":"送胡宗性归武宁二首其一"}
{"author":"刘鹗","content":"文章追古作，挥洒与时新。可惜当衰运，何由识伟人？心坚无远道，孝感有神明。华屋斑衣酒，悬知笑语生。","dynasty":"元代","title":"送胡宗性归武宁二首其二"}
{"author":"刘鹗","content":"天门荡荡开黄道，丹陛雍雍肃晓班。御气拥云蟠凤阙，春风随酒上龙颜。君臣庆会赓歌际，礼乐升平揖让间。四海朝元无一事，华封但祝寿如山。","dynasty":"元代","title":"元日"}
{"author":"刘鹗","content":"休官彭泽真忘世，捧檄庐江喜为亲。荐福自缘渠薄命，筑台敢谓世无人？但明一艺俱登仕，独拥群书不疗贫。竽瑟相违每如此，且须珍重百年身。","dynasty":"元代","title":"晓起"}
{"author":"刘鹗","content":"伊谁巧铸渥洼姿，檐外鏦铮一线羁。带甲有声如击刺，凭鞍无力任驱驰。湘妃环佩天风急，蜀道霖铃夜雨悲。漫尔哀鸣求一顾，奈何钝质本无奇。","dynasty":"元代","title":"铁马"}
{"author":"刘鹗","content":"池中地窄一泓多，满注流泉复几何？皓月初圆先得影，微风虽动了无波。可容赪鲤十数辈，仅种圆荷三两窠。兀坐小窗炯相对，眼明时见白云过。","dynasty":"元代","title":"盆池"}
{"author":"刘鹗","content":"白黑贤愚混是非，诙谐调笑足投机。平原具眼犹轻遂，延赏何人解识韦？红杏碧桃应懒种，孤云野鹤自高飞。世间处处鱼羹饭，好及秋凉早赋归。","dynasty":"元代","title":"苦雨独坐有感"}
{"author":"刘鹗","content":"江汉朝宗第一门，擎天老树碧璘珣。乾坤设此宁无意？鬼物因之遂有神。一曲湖山知几劫？千年风致属何人？渊明老矣遗祠在，他日归来愿卜邻。","dynasty":"元代","title":"彭泽"}
{"author":"刘鹗","content":"稻粱寒暑老营营，赢得秋霜满背明。夜月芦花空有影，江天雪暮但闻声。鲜鲜固与常禽异，皦皦尤为俗眼惊。珍重素衣须自爱，缁尘近日满江城。","dynasty":"元代","title":"白雁"}
{"author":"刘鹗","content":"摴蒱小戏只消忧，但恨无人为点筹。几个疏星榆塞晓，半弯残月雁门秋。六军先满俱成列，单马如飞肯少留？迟疾知几应甚速，不知何日取封侯。","dynasty":"元代","title":"双陆"}
{"author":"刘鹗","content":"弓强矢劲马初肥，猎得南山白额归。势力顿穷甘就戮，爪牙虽具果何为？深山百兽应无恐，绝壑幽狐莫假威。笑取髑髅横作枕，壮哉殊足快当时。","dynasty":"元代","title":"射虎"}
{"author":"刘鹗","content":"破雪争春喜夺魁，好音到我亦悠哉！孤山久渴诗人想，庾岭初逢驿使来。风细暗传香迤逦，月明难觅影徘徊。来朝著意勤寻问，只在前村野水隈。","dynasty":"元代","title":"梅信"}
{"author":"刘鹗","content":"平原草木几无主，金谷楼台半是尘。已信齐桓能辅国，焉知陈胜足亡秦？国家自昔明刑宪，天地由来有鬼神。太息渠侬终不悟，翛然吾自爱吾贫。","dynasty":"元代","title":"闻新事"}
{"author":"刘鹗","content":"风高海水化为石，天迥野云俱是冰。访戴何人复乘兴？平吴当日孰先登？清和月影明无奈，寒入梅花瘦不胜。大地无尘车马寂，晓来胸次尚澄澄。","dynasty":"元代","title":"雪作，萧同可有诗，次韵"}
{"author":"刘鹗","content":"云开日上黄金殿，地迥风鸣碧玉珂。虎豹关临仪仗肃，鱼龙海护俊良多。霓裳按曲身轻举，天乐逢春律自和。鹓鹭陪班臣子事，观时且赋太平歌。","dynasty":"元代","title":"大明殿观元旦朝仪"}
{"author":"刘鹗","content":"雨馀新水钓鱼船，残日西风树树蝉。间忆平生如昨日，不知急景已中年。姓名未辱当时识，德业犹堪异代传。拔剑悲歌频起舞，茫然欲绝伯牙弦。","dynasty":"元代","title":"雨后"}
{"author":"刘鹗","content":"又此中秋百恨生，频年骨肉尚飘零。独援北斗酌明月，閒看银河感客星。极目关河归白昼，满怀风露立青冥。眼前咫尺清虚府，未许乘鸾叩玉扃。","dynasty":"元代","title":"中秋"}
{"author":"刘鹗","content":"前人硕德集隆禧，二百馀年运未衰。薄劣何堪文学掾？登庸幸际圣明时。蹇驴破帽随缘好，淡饭黄齑到处宜。三读来诗殊有感，贻名善恶敢忘思？","dynasty":"元代","title":"次韵家西隐叔见寄"}
{"author":"刘鹗","content":"毡寒绂冷宋天禧，十世中间几盛衰？青紫每由稽古力，公侯端有复初时。不能拔俗惭痴叔，足以光前赖阿宜。见说除书新入手，锦还何日慰吾思？","dynasty":"元代","title":"来诗"}
{"author":"刘鹗","content":"菊布河图眼自宽，缁衣如海不相干。幽姿过雨秋逾好，清意冰人夏亦寒。晚节独宜高自重，落英虽美竟谁餐？春风桃李非知己，珍重瑶琴勿浪弹。","dynasty":"元代","title":"孙锡种盆菊，列为河图"}
{"author":"刘鹗","content":"关南九月草凄凄，又见征人扈跸归。日落毡车团野宿，天寒塞马觅群嘶。徬徨恋阙孤忠在，俯仰随人百计非。犹幸诸公同笑语，归来茅店谩鸡栖。","dynasty":"元代","title":"九月三日，龙虎台接驾，晚宿新店"}
{"author":"刘鹗","content":"京华四载倦为客，乐事良辰岂得兼？官况甚于纱帽薄，酒怀聊为菊花添。文章无用甘牢落，刀笔随宜谩伏潜。忽得新诗破孤闷，为君一笑起巡檐。","dynasty":"元代","title":"九日，次韵"}
{"author":"刘鹗","content":"京城西北地多幽，依约江南九月秋。湖岸草枯霜欲下，野田水落稻初收。乡心无奈还随雁，机事相缠独愧鸥。犹喜簿书今颇静，追随官长赋清游。","dynasty":"元代","title":"九日，以公事随官曹之西山新寺，与宋良卿遍游诸寺"}
{"author":"刘鹗","content":"鳌头突兀黄金殿，水面空明翡翠楼。锦绣山河天有待，帝王宫苑地长留。烟迷柳影三山晓，月浸荷花十里秋。更一登临多胜槩，五云南上即神州。","dynasty":"元代","title":"西山即事"}
{"author":"刘鹗","content":"汉皇遗寺在人间，长使忠臣带泪看。六曲楼台殊壮丽，九天风露愈高寒。乘舆血污黄金辇，圆殿苔生碧玉阑。利益福田真浪语，当年共想寿而安。","dynasty":"元代","title":"寿安山"}
{"author":"刘鹗","content":"饮罢骑驴出凤城，拜郊台下赏新晴。一春苦雪花多死，十日南风草尽生。高冢累累牵远恨，流觞落落负幽情。归来却忆家山好，红绿参差坐听莺。","dynasty":"元代","title":"次友人韵"}
{"author":"刘鹗","content":"杨柳芙蕖接断岑，流泉如玉本源深。四时潋滟无晴暖，一派清泠有古今。石井分甘供御膳，湖波流润洗尘心。我来正值秋将晚，独坐长吟雪满襟。","dynasty":"元代","title":"玉泉山二首其一"}
{"author":"刘鹗","content":"孤塔苍崖结搆牢，岿然俯视世滔滔。烟云连野心同远，楼阁依山步渐高。性本虚明宜自得，无经悟入亦徒劳。可怜有客勤三礼，不见灵光现玉毫。","dynasty":"元代","title":"玉泉山二首其二"}
{"author":"刘鹗","content":"猎猎尘沙吹晓风，无端马滑更霜浓。可怜鬓雪千茎白，才睹宫云一朵红。平昔亢宗徒有志，此行报国似无功。弟兄何限相思意，回首长安落日中。","dynasty":"元代","title":"次舍弟此心韵"}
{"author":"刘鹗","content":"幽岩绝壑倚云齐，杰阁危楼望眼迷。山势浑雄龙虎踞，树阴深蔚鸟乌啼。碑存金志犹堪读，寺始唐家竟莫稽。此日清游天所借，明朝驴背听晨鸡。","dynasty":"元代","title":"香山永安寺二首其一"}
{"author":"刘鹗","content":"长廊徙倚惬幽期，衮衮黄尘暂息机。山鹿背人衔木实，石泉经砌泻花池。九天风露围青琐，三峡烟霞绕翠微。但恨山僧多俗客，饱看清致更无诗。","dynasty":"元代","title":"香山永安寺二首其二"}
{"author":"刘鹗","content":"令子携书赋宦游，胸中初不著离忧。懒看綵服争春色，喜见梅花寄陇头。高冢松楸残照雨，平原禾黍旧时秋。贮书淑子无遗憾，细读丰碑识故侯。","dynasty":"元代","title":"挽刘原耕并刘母黄氏宜人"}
{"author":"刘鹗","content":"灯吐幽花岂我欺，客来惊见墨离离。平安有字诚堪喜，漂泊无家不自知。此日禁花和露看，何时野鹤与云随？每怀竹下相从乐，煮茗谈诗事事宜。","dynasty":"元代","title":"次舍侄尊谦韵三首其一"}
{"author":"刘鹗","content":"仕路莫踰科举捷，生涯赖有父书存。极知世事宜酬应，但得工夫更讨论。一旦风云滋笔力，九天雨露沛君恩。归来了却为儿愿，碑刻封题记某坟。","dynasty":"元代","title":"次舍侄尊谦韵三首其二"}
{"author":"刘鹗","content":"离别经年岂不思，山林钟鼎苦何宜？喜闻门户能如昔，敢意田园近稍滋。浮世于人多薄恶，同心为汝好扶持。蕃生书子犹烦教，他日成家未可知。","dynasty":"元代","title":"次舍侄尊谦韵三首其三"}
{"author":"刘鹗","content":"避人避世愁无奈，全节全身计未差。始信盛衰元有数，敢期漂泊老无家。鳣鲸失势滋蝼蚁，鸾凤韬光噪晚鸦。未必苍天终困我，春风骨肉故园花。","dynasty":"元代","title":"洪都人李仲俊至"}
{"author":"刘鹗","content":"榕阴满地草齐腰，官舍如僧更寂寥。隙地风凉人牧马，长廊吏散昼鸣枭。寸心谩切公家务，两耳惟听使客轺。可是逢迎少蹉跌？谤声载道骨形销。","dynasty":"元代","title":"题南雄府壁二律其一"}
{"author":"刘鹗","content":"少年馆阁恣游嬉，老去何期堕有司？酬应敢云千虑失，奔驰知忍几回饥？据鞍尚觉精神壮，度岭方怜气力衰。何日归来茅屋里？夜凉閒听玉参差。","dynasty":"元代","title":"题南雄府壁二律其二"}
{"author":"刘鹗","content":"净几明窗春迭荡，湘花剑叶影扶疏。易当妙处花前读，诗到工时叶上书。旧雨栽培还若此，只今离乱定何如？独怜诸老留题在，恍惚幽芳梦故居。","dynasty":"元代","title":"题许氏兰秀轩"}
{"author":"刘鹗","content":"痛恨长安信息乖，江南江北半云霾。极知随处有白酒，争奈忧时无好怀。淡淡黄花谁作主？萧萧红叶自空阶。乱离不敢登高处，忍见苍生万仞崖。","dynasty":"元代","title":"九日"}
{"author":"刘鹗","content":"一庵高寄碧崔嵬，山崦芙蓉锦作堆。满眼烽烟天地老，隔江楼观画图开。云房犹是康容宅，丹灶空馀晋代煤。岂为登临行乐计？要从高处望蓬莱。","dynasty":"元代","title":"芙蓉庵山亭，始于汉隐老康容所居。后葛仙翁炼丹于此，灶尚存，旁有石煤如豆"}
{"author":"刘鹗","content":"阶前榕叶乱如雨，窗外老鸦啼向人。垂老观书偏损目，殊乡哭友倍伤神。古今生死真常事，家国安危系此身。岭海愿言将息好，天根月窟有馀春。","dynasty":"元代","title":"偶题二首其一"}
{"author":"刘鹗","content":"峤南何似八九月，暑气著人如火烧。近午炎光几夺目，此时厉气正生苗。但教节饮神应旺，尚觉宽心脉自调。但得太平开岭海，归寻旧隐老渔樵。","dynasty":"元代","title":"偶题二首其二"}
{"author":"刘鹗","content":"筠台玺檄珠犹湿，东广除书墨又新。草莽何堪蒙圣眷？菲葑犹下念孤臣。茫茫关塞连烽火，莽莽乾坤溷劫尘。岭海微臣无补报，提携风纪保斯民。","dynasty":"元代","title":"闻瑞州太守、东广宪副宣命俱至，喜而赋之"}
{"author":"刘鹗","content":"犹当相与守危关，自古忠臣铁作肝。非敢偷生忘故友，且须忍死报平安。干戈荏苒情何极？礼乐隆平运未残。揽辔澄清当努力，诚心北望思漫漫。","dynasty":"元代","title":"次颜子中都事韵"}
{"author":"刘鹗","content":"亲承祖意振宗风，一派曹溪万折东。傍石作亭怜卧虎，临泉持钵度降龙。天开图画平山勇，人仰菩提四海同。劫火弥天仍独在，吾师信是佛中雄。","dynasty":"元代","title":"题寄曹溪禅寺并东南山长老三首其一"}
{"author":"刘鹗","content":"诏持玉节遍咨询，岭海重来白发新。济世不存菩萨行，当年徒见宰官身。痛怜世外何多劫，远想山中别有春。寄语堂头大和尚，何当握手话前因？","dynasty":"元代","title":"题寄曹溪禅寺并东南山长老三首其二"}
{"author":"刘鹗","content":"万刹飞灰海变田，是中孤塔尚岿然。此山可谓有盛福，当世宜称第一禅。直指人心怀达摩，洗空尘虑忆坡仙。少须了却澄清志，拂袖从师学引年。","dynasty":"元代","title":"题寄曹溪禅寺并东南山长老三首其三"}
{"author":"刘鹗","content":"将军号令凛寒冰，鸡犬村村夜不惊。弓劲始知双臂健，贼多翻觉此身轻。兵戈劫运临关尽，烽火妖氛到海清。笑取虎符归故里，兹行殊不负平生。","dynasty":"元代","title":"次韵"}
{"author":"刘鹗","content":"诚心公道宜开布，愚妇愚夫更有知。遇事当从彝理听，操心应比孽臣危。海翁易虑鸥飞去，卢老忘机虎卧随。共说此君曾学道，是中滋味愿深思。","dynasty":"元代","title":"暇日有怀士彦四首其一"}
{"author":"贺知章","content":"碧玉妆成一树高，万条垂下绿丝绦。不知细叶谁裁出，二月春风似剪刀。","dynasty":"唐代","tags":"小学古诗，写景，咏物，春天，写风，柳树，早教古诗100首，古诗里的十二个月","title":"咏柳/柳枝词"}
{"author":"贺知章","content":"少小离家老大回，乡音无改鬓毛衰。儿童相见不相识，笑问客从何处来。","dynasty":"唐代","tags":"唐诗三百首，小学古诗，思乡，感慨，伤老，早教古诗100首","title":"回乡偶书二首·其一"}
{"author":"贺知章","content":"少小离家老大回，乡音无改鬓毛衰。(无改一作：未改/难改)儿童相见不相识，笑问客从何处来。离别家乡岁月多，近来人事半消磨。惟有门前镜湖水，春风不改旧时波。","dynasty":"唐代","tags":"生活，家乡，思念，岁月，伤感","title":"回乡偶书二首"}
{"author":"贺知章","content":"稽山罢雾郁嵯峨，镜水无风也自波。莫言春度芳菲尽，别有中流采芰荷。","dynasty":"唐代","tags":"写景","title":"采莲曲"}
{"author":"贺知章","content":"常经绝脉塞，复见断肠流。送子成今别，令人起昔愁。陇云晴半雨，边草夏先秋。万里长城寄，无贻汉国忧。","dynasty":"唐代","title":"送人之军"}
{"author":"贺知章","content":"江皋闻曙钟，轻枻理还舼.海潮夜约约，川露晨溶溶。始见沙上鸟，犹埋云外峰。故乡杳无际，明发怀朋从。","dynasty":"唐代","title":"晓发"}
{"author":"贺知章","content":"主人不相识，偶坐为林泉。莫谩愁沽酒，囊中自有钱。","dynasty":"唐代","tags":"闲适，饮酒，生活","title":"题袁氏别业/偶游主人园"}
{"author":"贺知章","content":"落花真好些，一醉一回颠。（见《诗式》）","dynasty":"唐代","title":"句"}
{"author":"贺知章","content":"鈒镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。","dynasty":"唐代","title":"答朝士"}
{"author":"贺知章","content":"荒憬尽怀忠，梯航已自通。九攻虽不战，五月尚持戎。遣戍征周牒，恢边重汉功。选车命元宰，授律取文雄。胄出天弧上，谋成帝幄中。诏旂分夏物，专土锡唐弓。帐宿伊川右，钲传晋苑东。饔人藉蕡实，乐正理丝桐。岐陌涵馀雨，离川照晚虹。恭闻咏方叔，千载舞皇风。","dynasty":"唐代","title":"奉和圣制送张说巡边"}
{"author":"贺知章","content":"至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。","dynasty":"唐代","tags":"写景，叙事，抒情","title":"唐禅社首乐章·顺和"}
{"author":"贺知章","content":"山源夜雨度仙家，朝发东园桃李花。桃花红兮李花白，照灼城隅复南陌。南陌青楼十二重，春风桃李为谁容。弃置千金轻不顾，踟蹰五马谢相逢。徒言南国容华晚，遂叹西家飘落远。的皪长奉明光殿，氛氲半入披香苑。苑中珍木元自奇，黄金作叶白银枝。千年万岁不凋落，还将桃李更相宜。桃李从来露井傍，成蹊结影矜艳阳。莫道春花不可树，会持仙实荐君王。","dynasty":"唐代","title":"望人家桃李花"}
{"author":"贺知章","content":"青阳布王道，玄览陶真性。欣若天下春，高逾域中圣。神皋类观赏，帝里如悬镜。缭绕八川浮，岧峣双阙映。晓色遍昭阳，晴云卷建章。华滋的皪丹青树，颢气氤氲金玉堂。尚有灵蛇下鄜畤，还征瑞宝入陈仓。自昔秦奢汉穷武，后庭万馀宫百数。旗回五丈殿千门，连绵南隥出西垣。广画螓蛾夸窈窕，罗生玳瑁象昆仑。乃眷天晴兴隐恤，古来土木良非一。荆临章观赵丛台。何如尧阶将禹室。层栏窈窕下龙舆，清管逶迤半绮疏。一听南风引鸾舞，长谣北极仰鹑居。","dynasty":"唐代","title":"奉和御制春台望"}
{"author":"贺知章","content":"西学垂玄览，东堂发圣谟。天光烛武殿，时宰集鸿都。枯朽沾皇泽，翾飞舞帝梧。迹同游汗漫，荣是出泥涂。三叹承汤鼎，千欢接舜壶。微躯不可答，空欲咏依蒲。","dynasty":"唐代","title":"奉和圣制送张说上集贤学士赐宴赋得谟字"}
{"author":"贺知章","content":"离别家乡岁月多，近来人事半消磨。惟有门前镜湖水，春风不改旧时波。","dynasty":"唐代","tags":"写景，感慨，人生","title":"回乡偶书·其二"}
{"author":"贺知章","content":"黄祗是祗，我其夙夜。夤畏诚洁，匪遑宁舍。礼以琮玉，荐厥茅藉。念兹降康，胡宁克暇。","dynasty":"唐代","title":"肃和"}
{"author":"贺知章","content":"惟以明发，有怀载殷。乐盈而反，礼顺其禋。立清以献，荐欲是亲。于穆不已，裒对斯臻。穆穆天子，告成岱宗。大裘如濡，执珽有颙。乐以平志，礼以和容。上帝临我，云胡肃邕。","dynasty":"唐代","title":"寿和"}
{"author":"贺知章","content":"山源夜雨渡仙家，朝发东园桃李花。桃花红兮李花白，照灼城隅复南陌。南陌青楼十二重，春风桃李为谁容。弃置千金轻不顾，踟蹰五马谢相逢。徒言南国容华晚，遂叹西家飘落远。的皪长奉明光殿，氛氲半入披香苑。苑中珍木元自奇，黄金作叶白银枝。千年万年不凋落，还将桃李更相宜。桃李从来露井傍，成蹊结影矜艳阳。莫道春花不可树，会持仙实荐君王。","dynasty":"唐代","title":"望人家桃李花"}
{"author":"贺知章","content":"荒境尽怀忠，梯航已自通。九攻虽不战，五月尚持戎。遣戍征周牒，恢边重汉功。选车命元宰，授律取文雄。胄出天弧上，谋成帝幄中。诏旗分夏物，专讨锡唐弓。帐宿伊川右，钲传晋苑东。饔人藉蕡实，乐正理丝桐。歧陌涵余雨，离川照晚虹。恭闻咏方叔，千载舞皇风。","dynasty":"唐代","title":"奉和圣制送张说巡边"}
{"author":"贺知章","content":"稽山云雾郁嵯峨，镜水无风也自波。莫言春度芳菲尽，别有中流采芰荷。","dynasty":"唐代","title":"采莲曲"}
{"author":"贺知章","content":"十年心事苦，惟为复恩仇。两意既已尽，碧山吾白头。","dynasty":"唐代","title":"董孝子黯复仇"}
{"author":"贺知章","content":"钅及镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。","dynasty":"唐代","title":"答朝士"}
{"author":"贺知章","content":"泉疑横琴膝，花黏漉酒巾。杯中不觉老，林下更逢春。","dynasty":"唐代","title":"春兴"}
{"author":"贺知章","content":"离别家乡岁月多，归来人事半消磨。惟有门前鉴湖水，春风不减旧时波。","dynasty":"唐代","title":"回乡偶书二首其一"}
{"author":"贺知章","content":"钑镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。","dynasty":"唐代","title":"荅朝士"}
{"author":"贺知章","content":"肃我成命，于昭黄只。裘冕而祀，陟降在斯。五音克备，八变聿施。缉熙肆靖，厥心匪离。","dynasty":"唐代","title":"郊庙歌辞禅社首乐章其二太和"}
{"author":"贺知章","content":"主人不相识，偶坐为林泉。莫谩愁沽酒，囊中自有钱。","dynasty":"唐代","title":"题袁氏别业"}
{"author":"杨汉公","content":"岧峣下瞰霅溪流，极目烟波望梓州。虽有清风当夏景，只能销暑不销忧。","dynasty":"唐代","title":"登郡中销暑楼寄东川汝士"}
{"author":"杨汉公","content":"吴兴城阙水云中，画舫青帘处处通。溪上玉楼楼上月，清光合作水晶宫。","dynasty":"唐代","title":"明月楼"}
{"author":"杜伟","content":"州府谪宦居，邑城摄官涖。悠悠泾川适，佳期此相迟。灵溪知几曲，曲曲各殊致。仙岭多巉颜，前峰特超类。穹崇势旁倒，山客下无地。洞穴盘龙蛇，空岩隐魑魅。蘋开秋水绿，竹动寒山翠。远嶂数瀑悬，疏林一猿坠。依然弹素弦，流我望乡泪。席上红泉飞，樽前白云至。中山是隐居，缅想故心醉。忽睹邢武辞，聆其金石备。神交十载得，良愿三人遂。","dynasty":"唐代","title":"过琴溪"}
{"author":"杜伟","content":"忽睹邢武辞，泠其金石备。","dynasty":"唐代","title":"句"}
{"author":"程先贞","content":"一夕三年别，疏镫话旧游。长征还带剑，远望欲登楼。月落青山夜，云回紫塞秋。故乡何处是，此地即并州。","dynasty":"清代","title":"顾亭林从大同来暂过东昌其一"}
{"author":"程先贞","content":"吾道看如此，天涯去住难。班荆留款坐，剪韭劝加餐。暮雨吟蛩切，秋风落雁寒。仲连台畔路，明日又漫漫。","dynasty":"清代","title":"顾亭林从大同来暂过东昌其二"}
{"author":"程先贞","content":"岂有移文向北山，孤飞倦鸟自知还。远惭弘景无仙骨，真觉维摩有病颜。隐士新衔聊可署，狂奴故态不须删。朝衫脱后身加健，别有高堂舞袖斑。","dynasty":"清代","title":"还山"}
{"author":"程先贞","content":"蹇驴秋尽度荒原，东下颛臾有旧村。流水斜通樵径远，寒山万木一柴门。","dynasty":"清代","title":"送舍弟典返东蒙别业"}
{"author":"程先贞","content":"陵州有节妇，阿桂身姓王。厥父名会礼，髫年训义方。出嫁韩承业，青衿白面郎。伉俪如胶漆，自比双鸳鸯。刺绣春宵暖，辟纑秋夜凉。井臼躬操作，颜色奉姑嫜。名满邻人口，贤哉窈窕娘。承业向弥留，手自抚灵床。好往不须怖，死者宝宁康。平生托寸心，贱妾敢遗忘。不久即追晤，与君相扶将。既暝一长恸，七日绝水浆。阿母劝之食，未忍负高堂。终不御盐醯，朝夕惟淡汤。开我东间阁，倒箧复倾筐。珍珠杂翡翠，罗列锦云裳。分遗诸妯娌，庶几永相望。依依守素旐，三餐荐旨香。却略再拜跪，齐眉进酒觞。皈心佛位下，喃喃达五更。或悯其愁苦，或笑其痴狂。夫人都不知，塞耳去洋洋。荏苒日复月，朽骨宜归藏。计期已迫促，夜起办严装。竹钗麻作屦，斩衰称体量。怀探尺素书，置在案中央。拟题曰守志，斐然成篇章。明镜压其上，双珠分两旁。出至室东隅，露地承天光。藉用旧芦席，趺坐委绖攘。挥手谢家人，不得作惊惶。屏气静俟之，须臾烈火张。自顶下及踵，红云映宝妆。体如玉玲珑，较比金铁刚。小院满氤氲，烟焰殊馥芳。衣服既净尽，芦席乃不伤。相界若莲花，又若触琳琅。观者千万众，稠叠成堵墙。太守从南来，五马立徬徨。亦有卫司马，牙纛竖旗枪。低头各叹息，匍匐救其丧。火莲席下土，争取疗灾殃。土到病即愈，此窟如池塘。乃翁韩绅氏，收骨入幽房。双柩遂齐发，合葬城东冈。神宗戊子岁，距今八十霜。间从好事者，邺架理缥缃。得其手书读，纚纚万言长。非偈亦非诗，叙次颇周详。大抵谓吾心，出入本何常。一获即须锁，不可使之飏。幸无儿女累，年已三十强。信为万行母，聊用挽颓纲。斯言类有道，敢不拜其昌。人生娶此妻，何必贵姬姜。高冢今犹在，连理树成行。魂兮风雨夜，仿佛归故乡。","dynasty":"清代","title":"火莲行"}
{"author":"高言","content":"昨夜阴风透胆寒，地炉无火酒瓶乾。男儿慷慨平生事，时复挑灯把剑看。","dynasty":"宋代","title":"干友人诗"}
{"author":"赵彦伯","content":"九日报仙家，三秋转岁华。呼鹰下鸟路，戏马出龙沙。簪挂丹萸蕊，杯浮紫菊花。所愿同微物，年年共辟邪。","dynasty":"唐代","title":"奉和九日幸临渭亭登高应制得花字"}
{"author":"赵彦伯","content":"红萼竞燃春苑曙，zv茸新吐御筵开。长年愿奉西王宴，近侍惭无东朔才。","dynasty":"唐代","title":"从宴桃花园咏桃花应制（本赵彦昭诗）"}
{"author":"赵彦伯","content":"出豫垂佳节，凭高陟梵宫。皇心满尘界，佛迹现虚空。日月宜长寿，天人得大通。喜闻题宝偈，受记莫由同。","dynasty":"唐代","title":"和九月九日登慈恩寺浮图应制"}
{"author":"鄂恒","content":"空山绝人迹，终日不开门。落照当高树，炊烟带远村。渡头秋水涨，沙上暮鸦屯。月出田家约，陶然倒酒樽。","dynasty":"清代","title":"拟山居晚兴"}
{"author":"鄂恒","content":"簇簇排红树，行行傍翠岩。烟波摇古郭，江雨落春帆。路滑难移屐，寒轻不著衫。乌衣相识燕，樯上话呢喃。","dynasty":"清代","title":"雨后抵观音门"}
{"author":"鄂恒","content":"作镇何人铸铁牛，波涛声里出徐州。万重翠嶂横堤起，千里黄河抱郡流。危堰树阴平寺塔，乱帆云影落城楼。蛟龙窟压闾阎宅，多小居人未解愁。","dynasty":"清代","title":"徐州"}
{"author":"鄂恒","content":"龙潭喷雪响潺潺，柘树栖残野鹤间。满径白云凉古寺，四围红叶艳秋山。荷樵人语斜阳外，采药僧归积翠间。到此利名心尽洗，好参佛偈驻衰颜。","dynasty":"清代","title":"再咏潭柘寺"}
{"author":"鄂恒","content":"村昏雨不开，轻烟忽相接。山寺暮钟天，萧萧落黄叶。","dynasty":"清代","title":"山寺坐雨"}
{"author":"鄂恒","content":"晚风吹落叶，音彻空斋静。天际片月来，树林荡蔬影。四邻悄无声，沈沈夜方永。焚香侧书坐，镫青竹床冷。理从微处悟，趣向间中领。叹息将何言，晓钟下西岭。","dynasty":"清代","title":"静夜"}
{"author":"鄂恒","content":"夕阳欲堕天茫茫，风狂振地惊沙黄。易水当前忽横道，寒流呜咽摧肝肠。忆昔荆轲自此去，悲歌见志慨以慷。誓不生还报太子，冲冠怒已倾秦皇。献图上殿舞阳怯，霜锋陡闪虹霓光。祖龙绕柱骇且走，虎狼不得夸刚强。吾谋不就吾死耳，受恩敢以头颅偿。食人之食死人事，壮哉此语卿能当。或云计则谬，剑术非其长。责人无难古所病，懦夫壮士谁低昂。六国谋臣尽踵此，岂待楚火焚咸阳。英雄报君只有死，利钝成败归苍苍。此时月出寒于霜，欲持杯水酬国殇。冰澌凛冽手易伤，吊古不见空徬徨。北风复起号枯杨，恍闻击筑声悲凉，壮魂或来依我傍。","dynasty":"清代","title":"晚过易水吊荆轲"}
{"author":"吕颐浩","content":"一片苍崖璞，孕秀自天锺。浑如暖烟堆里，乍放力犹慵。疑是犀眠海畔，贪玩烂银光彩，精魄入蟾宫。泼墨阴云妒，蟾影淡朦胧。沩山颂，戴生笔，写难穷。些儿造化，凭谁细与问元工。那用牧童鞭索，不入千群万队，扣角起雷同。莫怪作诗手，偷入锦囊中。","dynasty":"宋代","title":"水调歌头·一片苍崖璞"}
{"author":"吕颐浩","content":"投分缘心合，相从与道俱。归途联宝勒，佳句握灵珠。笑语调征赋，间关恤老孤。独怜抚字谬，本计自疏芜。","dynasty":"宋代","title":"和沈和仲同胡少汲河朔道中"}
{"author":"吕颐浩","content":"大暑方蒸湿，云兴忽蔽空。俄然飘细雨，快矣濯清风。变化谁能测，炎凉迥不同。马前襄汉路，山色有无中。","dynasty":"宋代","title":"襄城大热喜雨"}
{"author":"吕颐浩","content":"古邑吾乡闬，闲居况可嘉。膏腴环百里，市井簇千家。南郭连山色，东郊接水涯。秋风故军路，纵目赏荷花。","dynasty":"宋代","title":"怀临济旧居四首其一"}
{"author":"吕颐浩","content":"出郭遥墙路，行行到旧庄。春深杨叶闹，雨足稻花香。草色连三径，槐枝罩一堂。挂冠他日事，投老此徜徉。","dynasty":"宋代","title":"怀临济旧居四首其二"}
{"author":"吕颐浩","content":"乡党吾兄弟，家居孝友风。北堂谐力养，南亩幸年丰。婚嫁朱陈比，交游管鲍同。南枝真可恋，倦翼厌樊笼。","dynasty":"宋代","title":"怀临济旧居四首其三"}
{"author":"吕颐浩","content":"古邑西门外，烟村远市廛。呼鹰白草际，调马绿杨边。持节东西路，离家五六年。永怀豪横乐，半老尚依然。","dynasty":"宋代","title":"怀临济旧居四首其四"}
{"author":"吕颐浩","content":"小隐丹丘郡，安闲世虑空。运筹边阃帅，昭代将家风。牙帐霜矛白，宾筵舞袖红。何时同把臂，醉伴钓鱼翁。","dynasty":"宋代","title":"次韵郭传师宠寄闲居之什"}
{"author":"吕颐浩","content":"儒林从昔蔼英猷，蚤步亨衢孰比俦。四坐俊翘环策府，一时名位冠瀛洲。九苞丹凤标文采，五总灵龟擅智谋。东观退朝何所似，广文诗健欲凌秋。","dynasty":"宋代","title":"家学书怀其一"}
{"author":"吕颐浩","content":"穷经投老变书淫，两鬓尘埃老欲侵。满院好风炎日晚，一庭疏雨夜堂深。十年尘坌无高步，万里云霄有素心。谁谓腐儒何所用，试将肝胆报知音。","dynasty":"宋代","title":"家学书怀其二"}
{"author":"吕颐浩","content":"宦涂忽忽六周星，万事于今一未成。但著青衫趋冉冉，不知华发欲茎茎。驱驰翻忆林泉卧，顽钝宜归畎亩耕。赖有乡人端契谊，相逢时慰寂寥情。","dynasty":"宋代","title":"感旧书怀"}
{"author":"吕颐浩","content":"扁舟隐隐马骎骎，重到燕山感念深。水陆共时同偃薄，云途今日异升沉。青山岂乏归耕路，白发难忘报国心。木落雁飞秋复尽，惘然怀抱寄幽吟。","dynasty":"宋代","title":"雄州道中寄沈和仲侍郎"}
{"author":"吕颐浩","content":"春光冉冉过皇州，桂棹东归汴水流。满岸风光连别浦，两行烟柳送归舟。粗官自不随时用，拙宦安能为已谋。香寺故人来话别，一樽清酒散牢愁。","dynasty":"宋代","title":"离京师"}
{"author":"吕颐浩","content":"学士文章早擅名，大夫官业久驰声。暂分雷土三年政，伫看云衢万里程。顾我飘蓬非夙契，辱公倾盖若平生。寻踪曾醉姑苏酒，水远山长怆别情。","dynasty":"宋代","title":"送朱景行"}
{"author":"吕颐浩","content":"去岁乘桴暂得闲，忽惊三命促登坛。向来彊健思投笔，老去衰迟懒据鞍。玉帐梦回烽燧晓，水乡春尽铁衣寒。海山深处幽栖地，为我经营伫挂冠。","dynasty":"宋代","title":"次韵台守晁子莫见贻"}
{"author":"吕颐浩","content":"瓦桥倾盖暂徘徊，自渡江南迹屡陪。衰谢未能高隐去，依栖还傍故人来。青蒲谏诤推公望，皂盖承宣屈大才。但恐政成公促召，异时怀抱向谁开。","dynasty":"宋代","title":"次韵台守刘仲忱"}
{"author":"吕颐浩","content":"吾皇恳恻念三农，圣德昭昭格昊穹。丹诏丁宁祈雨泽，幽人歌咏愿年丰。焦枯已有生成意，膏润全归造化功。窃食太仓真厚幸，况闻湖外奏肤公。","dynasty":"宋代","title":"次韵陈国佐喜雨"}
{"author":"吕颐浩","content":"维扬倾盖意相投，国事当时已共忧。铁马勤王曾并辔，戎衣护圣每同舟。山西气槩终须在，塞北烟尘漫不收。宗社有灵天悔祸，尚期一战扫边愁。","dynasty":"宋代","title":"送张德远宣抚川陕二首其一"}
{"author":"吕颐浩","content":"子房云裔擅英名，位冠枢庭独本兵。每愤中原沦半壁，拟将孤剑斩长鲸。汉中险阻真堪据，关内安危系此行。勉力功名扶帝业，临风何用怆离情。","dynasty":"宋代","title":"送张德远宣抚川陕二首其二"}
{"author":"吕颐浩","content":"昔参幕府事从军，跃马翩翩犯塞尘。舞剑未饶横槊客，属鞬何羡佩钩人。中年衰钝难堪事，一跌支离近浃旬。多谢故人情意厚，佳篇惟待细书绅。","dynasty":"宋代","title":"次韵崔彊恕坠马见贻"}
{"author":"吕颐浩","content":"久钦文采动簪绅，晚见佳篇妙入神。金自鸡林酬去贵，珠从骊颔探来珍。越罗蜀锦工谁拟，阵马风樯勇莫伦。四十年来无此作，睢阳今继少陵人。","dynasty":"宋代","title":"谢刘仲忱宠惠诗编"}
{"author":"吕颐浩","content":"仕途忧患久相随，老去求闲遂燕私。陇笛不闻吹旧曲，彩笺时见赋新诗。清宵好月穿蓬户，落日凉风动桂枝。两鬓霜毛如旧少，按弦无意望钟期。","dynasty":"宋代","title":"次韵姜光彦移居"}
{"author":"吕颐浩","content":"维扬初记接英躔，日月飞驰已十年。政路翱翔常在后，祠宫闲退蚤输先。欲陪清会时颙首，辱惠新诗思涌泉。幸有会稽栖隐地，约公归老钓鱼船。","dynasty":"宋代","title":"次韵卢虞卿枢密见寄之什"}
{"author":"吕颐浩","content":"出处何劳问大钧，如公材哭略铺陈。谈兵玉帐诗书帅，演诰纶闱侍从臣。万叠名山聊寓目，一方仙宅勿藏身。中原未复须留念，先入夷门渐入秦。","dynasty":"宋代","title":"次韵沈元用游天台三首其一"}
{"author":"吕颐浩","content":"山居犹不厌山行，石磴攲危步履轻。夹路不闻双阙在，幽岩应有五芝生。春寒未放迁莺啭，风暖先催布谷鸣。我欲营茅留俗驾，无赀谁寄孔方兄。","dynasty":"宋代","title":"次韵沈元用游天台三首其二"}
{"author":"吕颐浩","content":"前麾转綵陈旗红，二纪穷边一梦中。曾拥雕戈思却日，屡乘铁马听嘶风。谁怜老去三春病，自觉闲来万虑空。满路落花归雁后，勿令书疏不相通。","dynasty":"宋代","title":"次韵沈元用游天台三首其三"}
{"author":"吕颐浩","content":"几年踪迹共飞沈，自渡江来幸盍簪。奉使久违常恨别，闲居无梦不相寻。勒功钟鼎经纶志，混迹渔樵老退心。篱菊正开家酿熟，一樽何日得同斟。","dynasty":"宋代","title":"登巾子山寄怀韩嗣夫"}
{"author":"吕颐浩","content":"腐儒才术本庸庸，祖业安能效太公。老去退休营小隐，闲来时幸濯清风。相从坦率形骸外，投分交游意气中。衰谢何堪抚鸣剑，梦魂犹拟灭羌戎。","dynasty":"宋代","title":"次韵李德升老堂其一"}
{"author":"吕颐浩","content":"野堂岂意题佳句，强欲赓酬愧续貂。闲适更须驰厩马，访临无惜过溪桥。秋风南浦观垂钓，落日东山伴采樵。此乐有时惊自得，泥途何必羡烟霄。","dynasty":"宋代","title":"次韵李德升老堂其二"}
{"author":"吕颐浩","content":"佐时勋业愧先贤，迹退丹丘已二年。买得石田东郭外，盖成茅屋北山前。长林远水相萦带，翠岫奇峰更接连。多谢朋游念衰飒，寄题佳句已成编。","dynasty":"宋代","title":"次綦叔厚韵其一"}
{"author":"吕颐浩","content":"心存魏阙岂能忘，揣分非才合退藏。此日燕休难报国，半生艰险忆垂堂。枕戈每叹身先老，览镜常嗟貌不扬。每今蘧庐聊偃息，会须恢复返吾乡。","dynasty":"宋代","title":"次綦叔厚韵其二"}
{"author":"吕颐浩","content":"枫庭累岁玷朝班，老荷宸恩得退闲。枥马虺隤休入驭，陇禽衰倦合知还。莫辞敛迹归南亩，幸免移文向北山。恢复中原乖素愿，梦魂时得到乡关。","dynasty":"宋代","title":"次石迪功韵其一"}
{"author":"吕颐浩","content":"丹丘无限好山川，叠翠峰峦插暝烟。郊外幽居三岁换，天边明月几回圆。野堂半隐慵攲枕，健笔题诗思涌泉。小圃剩开桃李径，飞觞同醉待来年。","dynasty":"宋代","title":"次石迪功韵其二"}
{"author":"吕颐浩","content":"壮岁勤劳不自量，退居栽植复何忙。静思身外功名误，老觉闲中气味长。雨后群山千叠翠，春回幽圃百花香。农人不识归休客，载酒相邀入醉乡。","dynasty":"宋代","title":"次洪成季韵其一"}
{"author":"吕颐浩","content":"圣运中兴偶幸逢，经邦曾乏古人风。闭关退处喧嚣外，抚剑行吟感慨中。尚有素怀思报国，可怜幽梦欲平戎。新诗增重林泉价，倍见交情我与公。","dynasty":"宋代","title":"次洪成季韵其二"}
{"author":"吕颐浩","content":"胡尘一动隔吾乡，旋向丹丘筑草堂。方效潜鱼游河渚，忽随飞雁到衡阳。雨馀南陌千峰翠，春日东郊百草香。身在湖湘归未得，梦魂时到旧居傍。","dynasty":"宋代","title":"次潭州通判范寅秩韵其一"}
{"author":"吕颐浩","content":"经纶无术致时康，何事连年住庙堂。退伴农夫耕晓月，闲陪渔父钓沧浪。壮怀衰谢休鸣剑，旧学荒芜耻面墙。别乘意勤贻雅什，续貂深愧不成章。","dynasty":"宋代","title":"次潭州通判范寅秩韵其二"}
{"author":"吕颐浩","content":"东郊半隐绕群峰，门外涓涓一水通。再岁依栖忻有幸，十年遭际叹无功。闲心不厌耕南亩，清梦犹思殄北戎。看去中原恢复后，麒麟图画首肤公。","dynasty":"宋代","title":"次李泰发韵"}
{"author":"吕颐浩","content":"垂老归休荷圣恩，栽花种竹引儿孙。向来豪健风樯勇，老去光阴渴骥奔。往事不劳空咄咄，素怀犹欲济元元。天台山下柴荆路，白首栖迟学灌园。","dynasty":"宋代","title":"次张全真参政韵其一"}
{"author":"吕颐浩","content":"青郊卜筑傍溪流，菡萏香中系小舟。脱去簪绅归畎亩，悟来□钓胜公侯。青云旧好何相厚，白雪新诗为宠留。又指湘潭问行路，一堂风月阻同游。","dynasty":"宋代","title":"次张全真参政韵其二"}
{"author":"吕颐浩","content":"腐儒奋迹自耕耘，冒玷台衡力不任。版筑作霖乖素愿，山云出岫本无心。衰迟向老开三径，豪迈平时惜寸阴。蚤伏诗名压元白，细看佳句用工深。","dynasty":"宋代","title":"次朱通判敦儒韵其一"}
{"author":"吕颐浩","content":"天台山下草堂深，樽酒时倍钓叟倾。屏迹分甘归畎亩，放怀谁复羡公卿。幽栖幸免牵荣辱，高遁何须隐姓名。洛浿词人通显后，愿来相访伴山行。","dynasty":"宋代","title":"次朱通判敦儒韵其二"}
{"author":"吕颐浩","content":"腐儒奋迹自山东，强欲区区效小忠。恢复中原虽有意，翼扶兴运怅无功。辞荣归去营三径，念昔何颜总百工。海不扬波边堠啸，伫闻飞牍奏肤功。","dynasty":"宋代","title":"次仇待制韵其一"}
{"author":"吕颐浩","content":"韭违轩陛归临海，颇幸栖身田亩间。混迹每寻樵叟伴，放怀常羡钓翁闲。君恩深厚司留钥，野性彷徨恋故山。异日公成勋业后，巾车无惜过柴关。","dynasty":"宋代","title":"次仇待制韵其二"}
{"author":"吕颐浩","content":"南郊同赋出郊篇，二纪光阴速箭传。祠馆退归乖素志，帅藩承乏愧前贤。羸驱岂愿留湖外，清梦时惊到海壖。待得秋风归旧隐，黄鸡白酒养衰年。","dynasty":"宋代","title":"次郑顾道韵其一"}
{"author":"吕颐浩","content":"不读离骚不著书，竹篱环合野人居。开樽细酌山中酒，挂壁闲看卧雪图。出处似非还似是，宦名如有亦如无。故人意厚题佳句，岂为疏狂鄙接舆。","dynasty":"宋代","title":"次郑顾道韵其二"}
{"author":"吕颐浩","content":"十载灯前笔下耕，如今雁塔幸题名。他年若遂平生志，肯为长檠弃短檠。","dynasty":"宋代","title":"登第后道中灯下读书"}
{"author":"吕颐浩","content":"十年两度到秦川，每忆东归意浩然。何况驱车度殽渑，眼前都是好风烟。","dynasty":"宋代","title":"行次渑池道中"}
{"author":"吕颐浩","content":"金风萧瑟动疏帘，细雨霏微拂画檐。篱菊半开家酿熟，自惭生理胜陶潜。","dynasty":"宋代","title":"偶成"}
{"author":"吕颐浩","content":"至后光阴争一线，竹轩小阁兽炉新。捲帘剩放冬曦入，暖律浑如洞府春。","dynasty":"宋代","title":"重和改元冬至"}
{"author":"吕颐浩","content":"排危盛气冠英雄，逆耳忠言悟沛公。何事时人太求备，欲将瑕翳掩前功。","dynasty":"宋代","title":"题樊将军庙"}
{"author":"吕颐浩","content":"梦想天平紫府开，却嗟匏系在铜台。山灵有意憎尘俗，不许寻芳暂到来。","dynasty":"宋代","title":"承乏河北东路不得为天平之游偶成小诗呈沈和中殿撰胡少汲龙图"}
{"author":"吕颐浩","content":"清晖堂下相从夜，见说崔桥自昔游。别后不知能几日，却来桥上系扁舟。","dynasty":"宋代","title":"寄刘圣可杨如晦贾习之三首其一"}
{"author":"吕颐浩","content":"霜汀野岸清宵月，偏照蓬窗不寐人。遥想塞垣千里共，可怜名宦阻相亲。","dynasty":"宋代","title":"寄刘圣可杨如晦贾习之三首其二"}
{"author":"吕颐浩","content":"北山逋客今何在，西塞从军各未归。欲访草堂寻旧隐，恐教猿鹤谩依依。","dynasty":"宋代","title":"寄刘圣可杨如晦贾习之三首其三"}
{"author":"吕颐浩","content":"稻醅初熟鹅儿色，金橘方包弹子新。寄与乡朋供一醉，捧觞应笑独醒人。","dynasty":"宋代","title":"新酒金橘寄李德升"}
{"author":"吕颐浩","content":"扁舟深入水云乡，浩渺浑疑带远江。蓼岸阻风还度日，夕阳依约照篷窗。","dynasty":"宋代","title":"舟次魏村阻风"}
{"author":"吕颐浩","content":"谁家方响闻莺声，恰似年时在帝京。宝马金鞍芳草路，却教潘鬓二毛生。","dynasty":"宋代","title":"真定城中闻莺声方响和贾明仲"}
{"author":"吕颐浩","content":"丹心忧国梦魂间，祗恐清霄亦未闲。枕上几回游魏阙，觉来聊且看闽山。","dynasty":"宋代","title":"梦室"}
{"author":"吕颐浩","content":"秋兰馥郁有幽香，不谓无人不吐芳。最好移根来一室，试纫幽佩意何长。","dynasty":"宋代","title":"兰室"}
{"author":"吕颐浩","content":"双莲争秀漾清波，雾卷烟收认两娥。枫落澄江秋欲尽，半池霜倒奈愁何。","dynasty":"宋代","title":"双莲阁"}
{"author":"吕颐浩","content":"溪荪得地恣芬芳，三尺挥空剑刃长。闻道仙人尝采掇，涧边栽植对朝阳。","dynasty":"宋代","title":"菖蒲涧"}
{"author":"吕颐浩","content":"鸣钟列鼎心无累，茹糗羹藜乐亦全。解把穷通为一致，此生何处不超然。","dynasty":"宋代","title":"题临济所居"}
{"author":"吕颐浩","content":"咸平岸下分襟日，襄邑亭前把臂时。十载光阴惊一梦，塞尘踏尽鬓如丝。","dynasty":"宋代","title":"襄邑道中赠孙天予子礼三首其一"}
{"author":"吕颐浩","content":"霜毛一别各毵毵，兴味年来老不堪。横槊赋诗休塞北，扁舟垂钓渐江南。","dynasty":"宋代","title":"襄邑道中赠孙天予子礼三首其二"}
{"author":"吕颐浩","content":"弟兄交契比雷陈，白首相看意转亲。收拾壮怀同老去，江皋他日幸相邻。","dynasty":"宋代","title":"襄邑道中赠孙天予子礼三首其三"}
{"author":"吕颐浩","content":"凿沼因方类介圭，雨馀泉石转增辉。排空恨乏乘风术，去傍沧浪濯我衣。","dynasty":"宋代","title":"圭沼"}
{"author":"吕颐浩","content":"双桂亭亭傍竹斋，窗前会见紫花开。它时酿入椒浆后，香逐和羹满座来。","dynasty":"宋代","title":"桂斋"}
{"author":"吕颐浩","content":"此君潇洒绿筠抽，直干凌云碧翠浮。想见风枝陪宴坐，囊封草就告嘉猷。","dynasty":"宋代","title":"竹亭"}
{"author":"吕颐浩","content":"翠叶田田粲绿云，黄金苞实露华新。绕亭虽乏千株广，不羡当年万户人。","dynasty":"宋代","title":"橘亭"}
{"author":"吕颐浩","content":"水晶绛雪旧驰名，珍重移来近野亭。看取薰风炎暑际，丹苞万颗粲繁星。","dynasty":"宋代","title":"荔枝亭"}
{"author":"吕颐浩","content":"门外行人困郁蒸，不知萧寺有溪亭。暂铺冰簟闲伸展，一枕清风午梦醒。","dynasty":"宋代","title":"题汝南县蒙溪亭二首其一"}
{"author":"吕颐浩","content":"暑途白昼倦趋程，月暗泥深夜阻行。却羡野僧无一事，布衣蔬饭任平生。","dynasty":"宋代","title":"题汝南县蒙溪亭二首其二"}
{"author":"吕颐浩","content":"东归顿觉马蹄轻，伫望天台景色新。遥想故园芳草盛，一番桃李又烘春。","dynasty":"宋代","title":"将至天台马上口占"}
{"author":"吕颐浩","content":"马前山色入吟鞭，马上行人思涌泉。枫落吴江何足道，好诗今拟谢临川。","dynasty":"宋代","title":"次韵郭思得之归德铺留题其一"}
{"author":"吕颐浩","content":"妙年题笔吐英辞，壮岁文章尽色丝。五字七言嫌浅俗，挥毫新制六言诗。","dynasty":"宋代","title":"次韵郭思得之归德铺留题其二"}
{"author":"吕颐浩","content":"故园一别四经秋，倦宦东归念昔游。下马邮亭开病目，壁间依旧见银钩。","dynasty":"宋代","title":"次韵郭思得之归德铺留题其三"}
{"author":"吕颐浩","content":"睿圣崇儒治，严宸夜已分。讲论经理切，紬绎帝心勤。铜鼓三更漏，牙签六艺文。游心通二典，刻意究三坟。玉殿澄寒月，枫庭蔼庆云。迩英如厕迹，所学献吾君。","dynasty":"宋代","title":"元祐甲戌二月省试夜分论经理诗"}
{"author":"吕颐浩","content":"危梯凌碧空，不与廛闾通。朝烟翳高栋，霭霭犹从龙。遥睇辨沧海，纵观分岱宗。常山与马耳，历历在目中。良时无停景，远宦如飘蓬。汨没困簿领，何以舒心胸。公馀频登临，勿使酒樽空。行看五六月，下视零雨濛。","dynasty":"宋代","title":"龙兴寺阁"}
{"author":"吕颐浩","content":"招提挂层峰，朱槛倚天半。冷风阁底回，暑昼消清汗。危跻出䆗窱，俯视群峰乱。吾人家东州，官学各羁绊。玆游岂易得，勿讶金樽满。终期汗漫游，醉卧云峦畔。","dynasty":"宋代","title":"同侯德裕登邠州凌峰阁"}
{"author":"吕颐浩","content":"煌煌文德门，绛殿高巍巍。朔望奉朝谒，自觉身光辉。吾家济水南，旧隐掩双扉。三径虽就荒，松菊犹依依。归欤怀魏阙，倦宦念东归。游子行未已，江湖雁南飞。去就两无策，踌躇送残晖。","dynasty":"宋代","title":"宗学寓宿贻谢任宿"}
{"author":"吕颐浩","content":"霜风捲雾散，天日增光明。警跸转前路，百鸟相和鸣。边尘暗长淮，今岁幸西城。野店翠华过，纵观满檐楹。丰年高廪多，薄饭犹香粳。衰钝犹何者，厚颜羞大烹。盐梅乏滋味，终恐伤和羹。干戈几时休，忧国心如酲。归欤魏阙念，老矣沧洲情。勉力谓诸将，为时请长缨。","dynasty":"宋代","title":"扈从至西城道中作"}
{"author":"吕颐浩","content":"昔年曾伴江湖客，泛宅浮家烟水阔。兰旌桂棹去夷犹，醉吟烂赏湖山色。即今别来四五年，渔蓑烟艇想依然。驱车终岁走尘土，梦魂犹在苕霅间。主人好事谁能敌，凿藓诛茅开一室。宛如画舫到江南，左列图书右经籍。嗟予踪迹若飞蓬，笑谈偃息幸相从。有时睡觉惊四顾，恍然身在船窗中。经营雅协沧洲趣，祇欠云涛破烟雾。萧萧风雨夜深时，忆著扁舟横野渡。羡君腹大饱诗书，笔端摛藻飞琼琚。行看乘槎犯牛斗，吾知此舍真蘧庐。","dynasty":"宋代","title":"次韵刘省元希范题孙伯温舫斋"}
{"author":"吕颐浩","content":"草履便将为幸舄。","dynasty":"宋代","title":"句"}
{"author":"陈应奎","content":"峡山山水称奇胜，万壑烟笼禅宇靓。双峰削出天门寒，一泓绿绕神仙境。何年古殿自飞来，参差楼阁凌空开。朱甍入云莽欲坠，山光树色相崔巍。福地人间传十九，疏钟朝暮螭龙走。层峦蹲踞隐蓬莱，猿环犀锁应疑否。我来飞锡问其真，孤高直上迥无尘。酣歌一笑振林木，昙花乱落明芳春。抠衣直欲访安期，云根煮石烹琼脂。和光洞口窥禅定，争奈舟师促去岐。古来丈夫何定处，得意江山随去住。胜地应教待再来，片帆且逐天风去。","dynasty":"明代","title":"阙题"}
{"author":"欧阳修","content":"　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。","dynasty":"宋代","tags":"辞赋精选，初中文言文，古文观止，宴饮，山水，抒情","title":"醉翁亭记"}
{"author":"欧阳修","content":"庭院深深深几许，杨柳堆烟，帘幕无重数。玉勒雕鞍游冶处，楼高不见章台路。雨横风狂三月暮，门掩黄昏，无计留春住。泪眼问花花不语，乱红飞过秋千去。","dynasty":"宋代","tags":"宋词三百首，宋词精选，婉约，孤独，闺怨","title":"蝶恋花·庭院深深深几许"}
{"author":"欧阳修","content":"去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(泪湿：一作：满)","dynasty":"宋代","tags":"宋词三百首，宋词精选，婉约，元宵节，追忆，爱情，思念","title":"生查子·元夕"}
{"author":"欧阳修","content":"百啭千声随意移，山花红紫树高低。始知锁向金笼听，不及林间自在啼。","dynasty":"宋代","tags":"古诗三百首，写鸟，寓人，早教古诗100首","title":"画眉鸟"}
{"author":"欧阳修","content":"　　陈康肃公善射，当世无双，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。　　康肃问曰：“汝亦知射乎？吾射不亦精乎？”翁曰：“无他，但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。　　此与庄生所谓解牛斫轮者何异？","dynasty":"宋代","tags":"初中文言文，哲理，寓言，故事","title":"卖油翁"}
{"author":"欧阳修","content":"把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？","dynasty":"宋代","tags":"宋词三百首，惜春，友情，感叹，人生","title":"浪淘沙·把酒祝东风"}
{"author":"欧阳修","content":"尊前拟把归期说，欲语春容先惨咽。人生自是有情痴，此恨不关风与月。离歌且莫翻新阕，一曲能教肠寸结。直须看尽洛城花，始共春风容易别。","dynasty":"宋代","tags":"宋词精选，离别，惜别，友情","title":"玉楼春·尊前拟把归期说"}
{"author":"欧阳修","content":"群芳过后西湖好，狼籍残红，飞絮濛濛。垂柳阑干尽日风。笙歌散尽游人去，始觉春空。垂下帘栊，双燕归来细雨中。","dynasty":"宋代","tags":"婉约，写景，写水，西湖，抒情，旷达","title":"采桑子·群芳过后西湖好"}
{"author":"欧阳修","content":"候馆梅残，溪桥柳细。草薰风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。","dynasty":"宋代","tags":"宋词三百首，婉约，写景，离别，相思","title":"踏莎行·候馆梅残"}
{"author":"欧阳修","content":"　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。”　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。”(余曰一作：予曰)　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”　　童子莫对，垂头而睡。但闻四壁虫声唧唧，如助予之叹息。","dynasty":"宋代","tags":"辞赋精选，古文观止，秋天，悲秋","title":"秋声赋"}
{"author":"欧阳修","content":"离怀酒病两忡忡。欹枕梦无踪。可怜有人今夜，胆小怯房空。杨柳绿，杏梢红。负春风。迢迢别恨，脉脉归心，付与征鸿。","dynasty":"宋代","title":"诉衷情"}
{"author":"欧阳修","content":"画堂人静，翡翠帘前月。鸾帷凤枕虚铺设。风流难管束，一去音书歇。到而今，高梧冷落西风切。未语先垂泪，滴尽相思血。魂欲断，情难绝。都来些子事，更与何人说。为个甚，心头见底多离别。","dynasty":"宋代","title":"千秋岁"}
{"author":"欧阳修","content":"百种相思千种恨，早是伤春，那更春醪困。薄幸辜人终不愤，何时枕畔分明问。懊恼风流心一寸，强醉偷眠，也即依前闷。此意为君君不信，泪珠滴尽愁难尽。","dynasty":"宋代","tags":"伤春，女子，愁怨","title":"蝶恋花·百种相思千种恨"}
{"author":"欧阳修","content":"　　予少以进士游京师，因得尽交当世之贤豪。然犹以谓国家臣一四海，休兵革，养息天下以无事者四十年，而智谋雄伟非常之士，无所用其能者，往往伏而不出，山林屠贩，必有老死而世莫见者，欲从而求之不可得。其后得吾亡友石曼卿。　　曼卿为人，廓然有大志，时人不能用其材，曼卿亦不屈以求合。无所放其意，则往往从布衣野老酣嬉，淋漓颠倒而不厌。予疑所谓伏而不见者，庶几狎而得之，故尝喜从曼卿游，欲因以阴求天下奇士。　　浮屠秘演者，与曼卿交最久，亦能遗外世俗，以气节相高。二人欢然无所间。曼卿隐于酒，秘演隐于浮屠，皆奇男子也。然喜为歌诗以自娱，当其极饮大醉，歌吟笑呼，以适天下之乐，何其壮也！一时贤士，皆愿从其游，予亦时至其室。十年之间，秘演北渡河，东之济、郓，无所合，困而归，曼卿已死，秘演亦老病。嗟夫！二人者，予乃见其盛衰，则予亦将老矣！　　夫曼卿诗辞清绝，尤称秘演之作，以为雅健有诗人之意。秘演状貌雄杰，其胸中浩然。既习于佛，无所用，独其诗可行于世。而懒不自惜，已老，胠其橐，尚得三、四百篇，皆可喜者。　　曼卿死，秘演漠然无所向。闻东南多山水，其巅崖崛峍，江涛汹涌，甚可壮也，欲往游焉。足以知其老而志在也。于其将行，为叙其诗，因道其盛时以悲其衰。　　庆历二年十二月二十八日庐陵欧阳修序。","dynasty":"宋代","tags":"古文观止，序文","title":"释秘演诗集序"}
{"author":"欧阳修","content":"千古都门行路。能使离歌声苦。送尽行人，花残春晚，又到君东去。醉藉落花吹暖絮。多少曲堤芳树。且携手留连，良辰美景，留作相思处。","dynasty":"宋代","title":"雨中花"}
{"author":"欧阳修","content":"万恨苦绵绵。旧约前欢。桃花溪畔柳阴间。几度日高春垂重，绣户深关。楼外夕阳闲。独自凭阑。一重水隔一重山。水阔山高人不见，有泪无言。","dynasty":"宋代","title":"浪淘沙"}
{"author":"欧阳修","content":"紫案焚香暖吹轻，广庭清晓席群英。无哗战士衔枚勇，下笔春蚕食叶声。乡里献贤先德行，朝廷列爵待公卿。自惭衰病心神耗，赖有群公鉴裁精。","dynasty":"宋代","tags":"考试，抒情，喜悦","title":"礼部贡院阅进士就试"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"云母屏低，流苏帐小。矮床薄被秋将晓。乍凉天气未寒时，平明窗外闻啼鸟。困殢榴花，香添蕙草。佳期须及朱颜好。莫言多病为多情，此身甘向情中老。","dynasty":"宋代","title":"踏莎行"}
{"author":"欧阳修","content":"把酒花前欲问伊。问伊还记那回时。黯淡梨花笼月影。人静。画堂东畔药阑西。及至如今都不认。难问。有情谁道不相思。何事碧窗春睡觉。偷照。粉痕匀却湿胭脂。","dynasty":"宋代","title":"定风波"}
{"author":"欧阳修","content":"投馆野花边，羸骖晚不前。山桥断行路，溪雨涨春田。树冷无栖鸟，村深起暮烟。洛阳山已尽，休更望伊川。","dynasty":"宋代","title":"离彭婆值雨投临汝驿回寄张九屯田司录"}
{"author":"欧阳修","content":"南宫官舍苦萧条，常忆群居接◇寮。古屋醉吟灯艳艳，画廊愁听雨萧萧。残春共约无虚掷，一岁那知忽复锁。顾我心情又非昨，祗思相伴老渔樵。","dynasty":"宋代","title":"圣俞在南省监印进士试卷有兀然独坐之叹因思"}
{"author":"欧阳修","content":"　　欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。”　　余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。”(余曰一作：予曰)　　“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”　　童子莫对，垂头而睡。但闻四壁虫声唧唧，如助予之叹息。","dynasty":"宋代","tags":"辞赋精选，古文观止，秋天，悲秋","title":"秋声赋"}
{"author":"欧阳修","content":"红雾初开上晓霞，共惊风色变年华。香车遥认春雷响，庭雪先开玉树花。","dynasty":"宋代","title":"春日词五首其三"}
{"author":"欧阳修","content":"何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。","dynasty":"宋代","tags":"写景，写水，西湖","title":"采桑子·何人解赏西湖好"}
{"author":"欧阳修","content":"莫笑学仙人，山中苦岑寂。试看青松鹤，何似朱门客。朱门炙手热，来者无时息。何尝问寒暑，岂暇谋寝食。彊颜悦憎怨，择语防仇敌。众欲苦无厌，有求期必获。敢辞一身劳，岂塞天下责。风波卒然起，祸患藏不测。神仙虽杳茫，富贵意何得。","dynasty":"宋代","title":"感事四首其四"}
{"author":"欧阳修","content":"清夜虽云长，白日亦易晚。循环百刻中，势若丸走◇。盈亏自相补，得失何足算。餐霞可延年，饮酒诚自损。未知辛苦长，孰若适意短。二者一何偷，百年皆不免。颜回不著述，後世存愈远。圣贤非虚名，惟善为可勉。","dynasty":"宋代","title":"感兴五首"}
{"author":"欧阳修","content":"尊前一把横波溜。彼此心儿有。曲屏深幌解香罗，花灯微透。偎人欲语眉先皱。红玉困春酒。为问鸳衾这回后。几时重又。","dynasty":"宋代","title":"滴滴金"}
{"author":"欧阳修","content":"遥听洛城钟，独渡伊川水。绿树郁参差，行人去无已。因高望京邑，驱马沿山趾。落日乱峰多，龙门何处是。","dynasty":"宋代","title":"寄左军巡刘判官"}
{"author":"欧阳修","content":"来时宫柳绿初匀，坐见红芳几番新。蜂蜜满房花结子，还家何处觅残春。","dynasty":"宋代","title":"详定幕次呈同舍"}
{"author":"欧阳修","content":"来时沙碛已沙霜，飞过江南木叶黄。水阔天低云暗澹，朔风吹起自成行。","dynasty":"宋代","title":"鴈"}
{"author":"欧阳修","content":"宝奁香歇掩铅华，旧合春归老监嗟。画栋重来当日燕，玉栏犹发去年花。","dynasty":"宋代","title":"春帖子词二十首·三温成皇后合四首"}
{"author":"欧阳修","content":"炎歊郁然蒸，午景炽方焰。子来清风兴，萧萧吹几簟。又如沃琼浆，遽饮不知厌。嗟予学苦晚，白首困铅椠。危疑奚所质，孔孟久已窆。群儒窒自私，惟子通且赡。幸时丐赢余，屡得饱饥歉。严严春秋经，大法谁敢觇。三才失纲纪，五代极昏垫。盗窃恣胠箧，英雄争奋◇。兴亡两仓卒，事迹多遗欠。才能纪成败，岂暇诛奸僭。闻见患孤寡，是非谁证验。尝欣同好恶，遂乞指瑕玷。反蒙华衮褎，如誉嫫母艳。救非当在早，已暴何由敛。苟能哀癈痼，其可惜针砭。风舲或许邀，湖绿方灩灩。","dynasty":"宋代","title":"答原父"}
{"author":"欧阳修","content":"笳鼓下层台，旌旗转长屿。桥响骛归轩，溪明望行炬。北临白云涧，南望清风阁。出树见人行，隔溪闻鱼跃。断虹跨曲岸，倒影涵清波。为爱斜阳好，回舟特特过。","dynasty":"宋代","title":"和人三桥"}
{"author":"欧阳修","content":"越俗僭宫室，倾赀事雕墙。佛屋尤其侈，耽耽拟侯王。文彩莹丹漆，四壁金焜煌。上悬百宝盖，宴坐以方床。胡为弃不居，栖身客京坊。辛勤营一室，有类燕巢梁。南方精饮食，菌笋鄙羔羊。饭以玉粒粳，调之甘露浆。一馔费千金，百品罗成行。晨兴未饭僧，日昃不敢尝。乃兹随北客，枯粟充饥肠。东南地秀绝，山水澄清光。余杭几万家，日夕焚清香。烟霏四面起，云雾杂芬芳。岂如车马尘，鬓发染成霜。三者孰苦乐，子奚勤四方。乃云慕仁义，奔走不自遑。始知仁义力，可以治膏肓。有志诚可乐，及时宜自强。人情重怀土，飞鸟思故乡。夜枕闻北鴈，归心逐南樯。归兮能来否，送子以短章。","dynasty":"宋代","title":"送慧勤归余杭"}
{"author":"欧阳修","content":"晴原高下细如鳞，树转城回路欲分。望月西楼人共远，跃鞍南陌草初薰。短亭山翠偏多叠，送目鸿惊不及群。一驿赋成应援笔，好凭飞翼寄归云。","dynasty":"宋代","title":"送窦秀才"}
{"author":"欧阳修","content":"隔谷闻溪声，寻溪度横岭。清流涵白石，静见千峰影。岩花无时歇，翠栢郁何整。安能恋潺湲，俯仰弄云景。","dynasty":"宋代","title":"下牢溪"}
{"author":"欧阳修","content":"兵闲四十年，士不识金革。水旱数千里，民流谁垦辟。公初来视之，嘻此乃予责。将法多益办，万千由十百。整齐谈笑间，进退有寸尺。曰此易为耳，在吾绳与墨。天成而地出，古所重民食。贮储非一朝，人命在旦夕。惟兹将奈何，敢不竭吾力。木牛尚可运，玉罄犹走籴。因难乃见材，不止将有得。公言初未信，终岁考成绩。骄墯识恩威，讴吟起羸瘠。貔貅著行伍，仓廪饱堆积。文章娱闲暇，传记寻往昔。英英文与武，粲粲图四壁。酒令列诸将，谈锋摧辩客。周旋顾视间，是不为无益。循吏一州守，将军万夫敌。于公岂止然，事业本夔稷。富寿及黎庶，威名慑夷狄。当归庙堂上，有位久虚席。大匠不挥斧，众工随指画。从容任群材，文武各以职。","dynasty":"宋代","title":"韩公"}
{"author":"欧阳修","content":"妾本钱塘苏小妹。芙蓉花共门相对。昨日为逢青伞盖。慵不采。今朝斗觉凋零煞。愁倚画楼无计奈。乱红飘过秋塘外。料得明年秋色在。香可爱。其如镜里花颜改。","dynasty":"宋代","title":"渔家傲"}
{"author":"欧阳修","content":"堤上游人逐画船。拍堤春水四垂天。绿杨楼外出秋千。白发戴花君莫笑，六么催拍盏频传。人生何处似尊前。","dynasty":"宋代","title":"浣溪沙"}
{"author":"欧阳修","content":"雪里花开人未知，摘来相顾共惊疑。便当索酒花前醉，初见今年第一枝。","dynasty":"宋代","title":"小桃"}
{"author":"欧阳修","content":"与君结交游，我最先众人。我少既多难，君家常苦贫。今为两衰翁，发白面亦皴。念君怀中玉，不及市上◇。◇贱易为价，玉弃久埋尘。惟能吐文章，白虹射星辰。幸同居京城，远不隔重闉。朝罢二三公，随我如鱼鳞。君闻我来喜，置酒留逡巡。不待主人请，自脱头上巾。欢情虽渐鲜，老意益相亲。穷达何足道，古来兹理均。","dynasty":"宋代","title":"依韵奉酬圣俞二十五兄见赠之作"}
{"author":"欧阳修","content":"为客久南方，西游更异乡。江通蜀国远，山闭楚祠荒。油幕无军事，清猿断客肠。惟应陪主诺，不费日飞觞。","dynasty":"宋代","title":"送丁元珍峡州判官"}
{"author":"欧阳修","content":"相逢莫怪我皤然，出处参差四纪间。有道方令万物遂，无能拟乞一身闲。花前烛酌樽前月，淮上扁舟枕上山。此乐想公应未暇，且持金盏醉红颜。","dynasty":"宋代","title":"答和王宣徽"}
{"author":"欧阳修","content":"望望不可到，行行何屈盘。一迳林杪出，千岩云下看。烟岚半明灭，落照在峰端。","dynasty":"宋代","title":"嵩山十二首·中峰"}
{"author":"欧阳修","content":"鹅毛赠千里，所重以其人。鸭脚虽百个，得之诚可珍。问予得之谁，诗老远且贫。霜野摘林实，京师寄时新。封包虽甚微，采掇皆躬亲。物贱以人贵，人贤弃而沦。开缄重嗟惜，诗以报慇勤。","dynasty":"宋代","title":"梅圣俞寄银杏"}
{"author":"欧阳修","content":"新阳力微初破萼，客阴用壮犹相薄。朝寒棱棱风莫犯，莫雪緌緌止还作。驱驰风云初惨淡，炫晃山川渐开廓。光芒可爱初日照，润泽终为和气烁。美人高堂晨起惊，幽士虚窗静闻落。酒垆成径集缾罂，猎骑寻踪得狐貉。龙蛇扫处断复续，猊虎团成呀且攫。共贪终岁饱麰麦，岂恤空林饥鸟雀。沙墀朝贺迷象笏，桑野行歌没荒屩。乃知一雪万人喜，顾我不饮胡为乐。坐看天地绝氛埃，使我胸襟如洗瀹。脱遗前言笑尘杂，搜索万象窥冥漠。颍虽陋邦文士众，巨笔人人把矛槊。自非我为发其端，冻口何由开一噱。","dynasty":"宋代","title":"雪"}
{"author":"欧阳修","content":"夜凉吹笛千山月，路暗迷人百种花。棋罢不知人换世，酒阑无奈客思家。","dynasty":"宋代","tags":"秋天，夜晚，写景，抒情","title":"梦中作"}
{"author":"欧阳修","content":"春水弄春沙，荡漾流不极。笭箵苦难满，终日沙头客。向暮卷空罾，棹歌菱浦北。","dynasty":"宋代","title":"游龙门分题十五首·鱼罾"}
{"author":"欧阳修","content":"都人布金地，绀宇岿然存。山气蒸经阁，锺声山国门。老杉春自绿，古壁雨先昏。应有幽人屐，来留石藓痕。","dynasty":"宋代","title":"广爱寺"}
{"author":"欧阳修","content":"半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。欲使妆痕长在眼。一回忆著一拈看，便似花前重见面。","dynasty":"宋代","title":"玉楼春（印眉）"}
{"author":"欧阳修","content":"昨日摘花初见桃，今日摘花还见李。晴风暖日苦相催，春物所馀知有几。中年多病壮心衰，对酒思归未得归。不及墙根花与草，春来随处自芳菲。","dynasty":"宋代","title":"和圣俞感李花"}
{"author":"欧阳修","content":"佳玩能令百事忘，岂惟闲伴倒馀缸。珍奇来自海千里，皎洁明如璧一双。日暖朝笼青石砌，春寒夜宿碧纱窗。蛮烟瘴雾虽生处，何必区区忆陋邦。","dynasty":"宋代","title":"再和"}
{"author":"欧阳修","content":"吾尝思醉翁，醉翁名自我。山林本我性，章服偶包裹。君恩未知报，进退奚为可。自非因谗逐，决去焉能果。前时永阳谪，谁与脱缰锁。山气无四时，幽花常婀娜。石泉咽然鸣，野艳笑而傞。宾欢正諠哗，翁醉已岌峨。我乐世所悲，众驰予坎轲。惟兹三二子，嗜好其同颇。因归谢岩石，为我刻其左。","dynasty":"宋代","title":"思二亭送光禄谢寺丞归滁阳其一"}
{"author":"欧阳修","content":"忆绕朱栏手自栽，绿丛高下几番开。中庭雨过无人迹，狼籍深红点绿苔。","dynasty":"宋代","title":"金凤花"}
{"author":"欧阳修","content":"雪压枯条◇未抽，春寒憀栗作春愁。却思绿叶清阴下，来此曾闻黄栗留。","dynasty":"宋代","title":"斋宫尚有残雪思作学士时摄事于此尝有闻◇诗"}
{"author":"欧阳修","content":"多病山斋厌郁蒸，经时久不到东城。新荷出水双飞鹭，乔木成阴百啭◇。载酒未妨佳客醉，凭高仍见老农耕。史君自有林泉趣，不用丝篁乱水声。","dynasty":"宋代","title":"水磨亭子"}
{"author":"欧阳修","content":"夕云若颓山，夜雨如洪渠。俄然见青天，焰焰升蟾蜍。◇忽阴气生，四面如吹嘘。狂雷走昏黑，惊电照夔魖。搜寻起龙蛰，下击墓与墟。雷声每轩轰，雨势随疾徐。初若浩莫止，俄收◇无余。但挂千丈虹，紫翠横空虚。顷刻百变态，晦明谁卷舒。岂知下土人，水潦没襟裾。扰扰泥淖中，无异鸭与猪。嗟我来京师，庇身无弊庐。闲坊僦古屋，卑陋杂里闾。邻注涌沟窦，街流溢庭除。出门愁浩渺，闭户恐为瀦。墙壁豁四达，幸家无贮储。虾◇鸣◇下，老妇但郗歔。九门绝来薪，朝爨欲毁车。压溺委性命，焉能顾图书。乃知生尧时，未免忧为鱼。梅子犹念我，寄声忧我居。慰我以新篇，琅琅比琼琚。官闲行能薄，补益愧空◇。岁月行晚矣，江湖盍归欤。吾居传邮尔，此计岂踌躇。","dynasty":"宋代","title":"答梅圣俞大雨见寄"}
{"author":"欧阳修","content":"路尽见家山，欣然望吾庐。陋巷叩紫扉，迎候遥惊呼。儿童戏竹马，田里邀篮舆。春桑郁已绿，岁事催农夫。朝日飞雉雏，东皋新雨余。植杖望远林，行歌登故墟。夙志在一壑，兹焉将荷锄。言谢洛杜友，因招洛中愚。马卿已倦客，严安犹献书。行矣方于役，岂能遂归欤。","dynasty":"宋代","title":"罢官後初还襄城弊居述怀十韵回寄洛中旧寮"}
{"author":"欧阳修","content":"城南车马地，行客过徘徊。野水寒犹入，余花晚自开。命宾曾授简，开府最多才。今日西州路，何人更独来。","dynasty":"宋代","title":"过钱文僖公白莲庄"}
{"author":"欧阳修","content":"为客莫思家，客行方远道。还家自有时，空使朱颜老。禁城春色暖融怡，花倚春风待客归。劝君还家须饮酒，记取思归未得时。","dynasty":"宋代","title":"奉使道中作三首其二"}
{"author":"欧阳修","content":"太华之松千岁青，尝闻其下多茯苓。地灵山秀草木异，往往变化为人形。神仙不欲世人采，覆以云气常冥冥。台郎何年得真诀，服饵既久毛骨清。汝阳昔见今十载，丹颜益少方瞳明。郡斋政成罇俎乐，高谈日接无俗情。诏书忽下褎美绩，使车朝出行属城。职清事简称雅意，蠹书古箧晨装轻。洛阳花色笑春日，锦衣昼归闾里惊。自云就欲谢官去，乌纱白发西台卿。他年我亦老蒿少，愿乞仙粒分余馨。","dynasty":"宋代","title":"送京西提点刑狱张驾部"}
{"author":"欧阳修","content":"香黍筒为棕，灵苗艾作人。芳音邈已远，节物自常新。","dynasty":"宋代","title":"端午帖子·温成合四首"}
{"author":"欧阳修","content":"伤怀离抱，天若有情天亦老。此意如何？细似轻丝渺似波。扁舟岸侧，枫叶荻花秋索索。细想前欢，须著人间比梦间。","dynasty":"宋代","tags":"女子，抒情，伤感","title":"减字木兰花·伤怀离抱"}
{"author":"欧阳修","content":"南浦空波绿，西陂夕照寒。瑶华伤远道，芳草送归鞍。翠歛遥山叠，氛收古泽宽。衰容畏秋色，不及楚枫丹。","dynasty":"宋代","title":"送客回马上作"}
{"author":"欧阳修","content":"　　折檐之前有隙地，方四五丈，直对非非堂。修竹环绕荫映，未尝植物。因洿以为池，不方不圆，任其地形；不甃不筑，全其自然。纵锸以浚之，汲井以盈之。湛乎汪洋，晶乎清明。微风而波，无波而平。若星若月，精彩下入。予偃息其上，潜形于毫芒；循漪沿岸，渺然有江湖千里之想。斯足以舒忧隘而娱穷独也。　　乃求渔者之罟，市数十鱼，童子养之乎其中。童子以为斗斛之水不能广其容，盖活其小者而弃其大者。怪而问之，且以是对。嗟乎，其童子无乃嚚昏而无识矣乎！予观巨鱼枯涸在旁，不得其所，而群小鱼游戏乎浅狭之间，有若自足焉，感之而作养鱼记。","dynasty":"宋代","tags":"文言文，抒怀，壮志未酬","title":"养鱼记"}
{"author":"欧阳修","content":"谢墅多幽赏，华轩曾共寻。人闲聊载酒，台迥独披襟。水落陂光淡，城当山气阴。惟余桃李树，日觉翠蹊深。","dynasty":"宋代","title":"游彭城公白莲庄"}
{"author":"欧阳修","content":"辱君赠我言虽厚，听我酬君意不同。病眼自憎红蜡烛，何人肯伴白须翁。花时浪过如春梦，酒敌先甘伏下风。惟有吟哦殊不倦，始知文字乐无穷。","dynasty":"宋代","title":"戏答圣俞持烛之句"}
{"author":"欧阳修","content":"风摆红藤卷绣帘。宝鉴慵拈。日高梳洗几时忺。金盆水、弄纤纤。髻云谩亸残花淡，各娇媚、瘦岩岩。离情更被宿酲兼。空惹得、病厌厌。","dynasty":"宋代","title":"燕归梁"}
{"author":"欧阳修","content":"奚琴本出奚人乐，奚虏弹之双泪落。抱琴置酒试一弹，曲罢依然不能作。黄河之水向东流，凫飞鴈下白云秋。岸上行人舟上客，朝来暮去无今昔。哀弦一奏池上风，忽闻如在河舟中。弦声千古听不改，可怜纤手今何在。谁知著意弄新音，断我樽前今日心。当时应有曾闻者，若使重听须泪下。","dynasty":"宋代","title":"试院闻奚琴作"}
{"author":"欧阳修","content":"见羞容敛翠，嫩脸匀红，素腰袅娜。红药阑边，恼不教伊过。半掩娇羞，语声低颤，问道有人知么。强整罗裙，偷回波眼，佯行佯坐。更问假如，事还成后，乱了云鬟，被娘猜破。我且归家，你而今休呵。更为娘行，有些针线，诮未曾收啰。却待更阑，庭花影下，重来则个。","dynasty":"宋代","title":"醉蓬莱"}
{"author":"欧阳修","content":"翠树芳条飐。的的裙腰初染。佳人携手弄芳菲，绿阴红影，共展双纹簟。插花照影窥鸾鉴。只恐芳容减。不堪零落春晚，青苔雨后深红点。一去门闲掩。重来却寻朱槛。离离秋实弄轻霜，娇红脉脉，似见胭脂脸。人非事往眉空敛。谁把佳期赚。芳心只愿长依旧，春风更放明年艳。","dynasty":"宋代","title":"凉州令（东堂石榴）"}
{"author":"欧阳修","content":"访古高台半已倾，春郊谁从綵旗行。喜闻车马人同乐，惯听笙歌鸟不惊。","dynasty":"宋代","title":"和原父扬州六题其五昆丘台"}
{"author":"欧阳修","content":"少年相与探花开，老病惟愁节物催。蹉跎归计荒三径，牢落生涯泥一杯。颍上先生招不起，沂州太守亦归来。自愧国恩终莫报，尚贪荣禄此徘徊。","dynasty":"宋代","title":"闻沂州卢侍郎致仕有感"}
{"author":"欧阳修","content":"徐生纯明白玉璞，焦子皎洁寒泉冰。清光莹尔互辉映，当暑自可消炎蒸。平湖绿波涨渺渺，高榭古木阴层层。嗟哉我岂不乐此，心虽欲往身未能。俸优食饱力不用，官闲日永睡莫兴。不思高飞慕鸿鹄，反此愁卧偿蚊蝇。三年永阳子所见，山林自放乐可胜。清泉白石对斟酌，岩花野鸟为交朋。崎岖涧谷穷上下，追逐猿狖争超腾。酒美宾佳足自负，饮酣气横犹骄矜。奈何乖离才几日，苍颜非旧白发增。彊欢徒劳歌且舞，勉饮宁及合与升。行揩眼眵旋看物，坐见楼阁先愁登。头轻目明脚力健，羡子志气将飘凌。只今心意已如此，终竟事业知何称。少壮及时宜努力，老大无堪还可憎。","dynasty":"宋代","title":"伏日赠徐焦二生"}
{"author":"欧阳修","content":"五岭麦秋残，荔子初丹。绛纱囊里水晶丸。可惜天教生处远，不近长安。往事忆开元，妃子偏怜。一从魂散马嵬关，只有红尘无驿使，满眼骊山。","dynasty":"宋代","tags":"咏史，荔枝，讽刺","title":"浪淘沙·五岭麦秋残"}
{"author":"欧阳修","content":"云母屏低，流苏帐小。矮床薄被秋将晓。乍凉天气未寒时，平明窗外闻啼鸟。困殢榴花，香添蕙草。佳期须及朱颜好。莫言多病为多情，此身甘向情中老。","dynasty":"宋代","title":"踏莎行"}
{"author":"欧阳修","content":"别后不知君远近。触目凄凉多少闷。渐行渐远渐无书，水阔鱼沉何处问。夜深风竹敲秋韵。万叶千声皆是恨。故欹单枕梦中寻，梦又不成灯又烬。","dynasty":"宋代","title":"木兰花"}
{"author":"欧阳修","content":"终日念云壑，南归心浩然。青山入楚路，白水望湖田。野渡惟浮◇，山家少施钱。到时春尚早，收茗绿岩前。","dynasty":"宋代","title":"智蟾上人游南岳"}
{"author":"欧阳修","content":"李径阴森接翠畴，押帘风日澹清秋。晚乌藏柳栖残照，远燕伤风失故楼。星汉经年虽可望，云波千叠不缄愁。平居革带频移孔，谁问无憀沈隐侯。","dynasty":"宋代","title":"即目"}
{"author":"欧阳修","content":"踏石弄泉流，寻源入幽谷。泉傍野人家，四面深篁竹。溉稻满春畴，鸣渠遶茅屋。生长饮泉甘，荫泉栽美木。潺湲无春冬，日夜响山曲。自言今白首，未惯逢朱毂。顾我应可怪，每来听不足。","dynasty":"宋代","title":"幽谷泉"}
{"author":"欧阳修","content":"碕岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"四月田家麦穗稠，桑枝生椹鸟啁啾。凤城绿树知多少，何处飞来黄栗留。","dynasty":"宋代","title":"夏享太庙摄事斋宫闻◇寄原甫"}
{"author":"欧阳修","content":"东郊渐微绿，驱马忻独往。梅繁野渡晴，泉落春山响。身闲爱物外，趣远谐心赏。归路逐樵歌，落日寒川上。","dynasty":"宋代","title":"伊川独游"}
{"author":"欧阳修","content":"多病淹歹岁，初寒悄独吟。云容乍浓淡，秋色半晴阴。篱菊催佳节，山泉响夜琴。自能知此乐，何必恋腰金。","dynasty":"宋代","title":"初寒"}
{"author":"欧阳修","content":"龙楼凤阙郁峥嵘，荣宫不闻更漏声。红纱蜡烛愁夜短，绿窗鹎鵊催天明。一声两声人渐起，金井辘轳闻汲水。三声四声促严妆，红靴玉带奉君王。万年枝软风露湿，上下枝间声转急。南衙促仗三卫列，九门放钥千官入。重城禁◇锁池台，此鸟飞从何处来。君不见颍河东岸村陂阔，山禽野鸟常嘲◇。田家惟听夏鸡声，夜夜◇头耕晓月。可怜此乐独吾知，眷恋君恩今白发。","dynasty":"宋代","title":"鹎鵊词"}
{"author":"欧阳修","content":"闻锺渡寒水，共步寻云嶂。还随孤鸟下，却望层林下。清梵远犹闻，日暮空山响。","dynasty":"宋代","title":"游龙门分题十五首·上方阁"}
{"author":"欧阳修","content":"金雀双鬟年纪小。学画蛾眉红淡扫。尽人言语尽人怜，不解此情惟解笑。稳着舞衣行动俏。走向绮筵呈曲妙。刘郎大有惜花心，只恨寻花来较早。","dynasty":"宋代","title":"玉楼春"}
{"author":"欧阳修","content":"周郊彻楚垧，旧相拥新旌。路识青山在，人今白首行。问农穿稻野，候节见梅英。腰组人稀识，偏应邸吏惊。","dynasty":"宋代","title":"留守相公移镇汉东"}
{"author":"欧阳修","content":"一麾新命古三齐，白首沧洲愿已违。轩冕从来为外物，山川信美独思归。长天极目无飞鸟，积雪生光射落晖。腊候已穷春欲动，劝耕犹得览郊圻。","dynasty":"宋代","title":"岁晚书事"}
{"author":"欧阳修","content":"古人不可见，古人琴可弹。弹为古曲声，如与古人言。琴声虽可听，琴意谁能论。横琴置床头，当午曝背眠。梦见一丈夫，严严古衣冠。登床取之坐，调作南风弦。一奏风雨来，再鼓变云烟。鸟兽尽嘤鸣，草木亦滋蕃。乃知太古时，未远可追还。方彼梦中乐，心知口难传。既觉失其人，起坐涕丸澜。","dynasty":"宋代","title":"弹琴效贾岛体"}
{"author":"欧阳修","content":"莫笑学仙人，山中苦岑寂。试看青松鹤，何似朱门客。朱门炙手热，来者无时息。何尝问寒暑，岂暇谋寝食。强颜悦憎怨，择语防仇敌。众欲苦无厌，有求期必获。敢辞一身劳，岂塞天下责。风波卒然起，祸患藏不测。神仙虽杳茫，富贵竟何得。","dynasty":"宋代","title":"感事四首"}
{"author":"欧阳修","content":"一雨初消九陌尘，秉兰修禊及芳辰。恩深始锡龙池宴，节正须知凤历新。红琥珀传杯潋灩，碧琉璃莹水奫沦。上林未放花齐发，留待鸣鞘出紫宸。","dynasty":"宋代","title":"和昭文相公上巳宴"}
{"author":"欧阳修","content":"北临白云涧，南望清风阁。出树见人行，隔溪闻鱼跃。","dynasty":"宋代","title":"和人三桥其二"}
{"author":"欧阳修","content":"世说有仙草，得之能隐身。仙书已怪妄，此事况无文。嗟尔得从谁，不辨伪与真。持行入都市，自谓术通神。白日攫黄金，磊落拣奇珍。旁人掩口笑，纵汝暂懽忻。汝方矜所得，谓世尽盲昏。非人不见汝，乃汝不见人。","dynasty":"宋代","title":"仙草"}
{"author":"欧阳修","content":"世已无孔子，获麟意谁知。我尝为之说，闻者未免非。而子独曰然，有如埙应篪。惟麟不为瑞，其意乃可推。春秋二百年，文约义甚夷。一从圣人没，学者自为师。峥嵘众家说，平地生险◇。相沿益迂怪，各斗出新奇。尔来千余岁，举世不知迷。焯哉圣人经，照耀万世疑。自从蒙众说，日月遭蔽亏。常患无气力，扫除浮云披。还其自然光，万物皆见之。子昔已好古，此经手常持。超然出众见，不为俗牵卑。近又脱赋格，飞黄摆衔羁。圣门开大道，夷路肆腾嬉。便可剿众说，旁通塞多歧。正途趋简易，慎勿事岖崎。著述须待老，积勤宜少时。苟思垂後世，大禹尚胼胝。顾我今老矣，两瞳蚀昏眵。大书难久视，心在力已衰。因思少自弃，今纵悔可追。戒我以勉子，临文但吁嘻。","dynasty":"宋代","title":"获麟赠姚辟先辈"}
{"author":"欧阳修","content":"晨光入林众鸟惊，腷膊群飞鸦乱鸣。穿林四散投空去，黄口巢中饥待哺。雌者下啄雄高盘，雄雌相呼飞复。还空林无人鸟声乐，古木参天枝屈蟠。下有怪石横树间，烟埋草没苔藓斑。借问此景谁图写，乃是吴家石屏者。虢工刳山取山骨，朝鑱暮斲非一日，万象皆从石中出。吾嗟人愚不见天地造化之初难，乃云万物生自然。岂知镌鑱刻画丑与妍，千状万态不可殚。神愁鬼泣夜不得闲，不然安得巧工妙手惫精竭思不可到，若无若有缥缈生云烟。鬼神功成天地惜，藏在虢山深处石。惟人有心无不获，天地虽神藏不得。又疑鬼神好胜憎吾侪，欲极奇怪穷吾才，乃传张生自西来，吴家学士见且咍，醉点紫毫淋墨煤。君才自与鬼神◇，嗟我老矣安能陪。","dynasty":"宋代","title":"吴学士石屏歌"}
{"author":"欧阳修","content":"祀教民昭孝，天惟德是亲。太宫严大飨，吉土兆精禋。礼乐三王盛，梯航万国宾。恩沾群动洽，庆与一阳新。奉册尊长乐，均厘及众臣。不须云物瑞，和气浃人神。","dynasty":"宋代","title":"南郊庆成"}
{"author":"欧阳修","content":"珠帘半下香销印。二月东风催柳信。琵琶傍畔且寻思，鹦鹉前头休借问。惊鸿过后生离恨。红日长时添酒困。未知心在阿谁边，满眼泪珠言不尽。","dynasty":"宋代","title":"玉楼春"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"尚记梨花村，依依闻暗香。","dynasty":"宋代","title":"句其八"}
{"author":"欧阳修","content":"昔憩甘棠长旧围，重来城郭叹人非。随车仍是为霖雨，被衮何如衣锦归。","dynasty":"宋代","title":"昼锦堂"}
{"author":"欧阳修","content":"西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。","dynasty":"宋代","tags":"春天，写景，西湖，思乡","title":"春日西湖寄谢法曹歌"}
{"author":"欧阳修","content":"画舫斋前旧菊丛，十年开落任秋风。知君为我留红◇，犹记栽花白发翁。","dynasty":"宋代","title":"酬滑州公仪龙图见寄"}
{"author":"欧阳修","content":"当春种花唯恐迟，我独种菊君勿诮。春枝满园烂张锦，风雨须臾落颠倒。看多易厌情不专，斗紫誇红随俗好。豁然高秋天地肃，百物衰零谁暇吊。君看金蕊正芬敷，晓日浮霜相照耀。煌煌正色秀可餐，蔼蔼清香寒愈峭。高人避喧守幽独，淑女静容修窈窕。方当摇落看转佳，慰我寂寥何以报。时携一樽相就饮，如得贫交论久要。我从多难壮心衰，迹与世人殊静躁。种花勿种儿女花，老大安能逐年少。","dynasty":"宋代","title":"希真堂东"}
{"author":"欧阳修","content":"香黍筒为粽，灵苗艾作人。芳音邈已远，节物自常新。","dynasty":"宋代","title":"端午帖子温成閤四首其一"}
{"author":"欧阳修","content":"银蒜钩帘宛地垂，桂丛乌起上朝晖。枉将玳瑁雕为押，遮掩春堂碍燕归。","dynasty":"宋代","title":"帘"}
{"author":"欧阳修","content":"驱马渡寒流，断涧横荒堡。槎危欲欹岸，花落多依草。击汰翫游鯈，倒影看飞鸟。留连爱芳杜，渐下西峰照。","dynasty":"宋代","title":"嵩山十二首·公路涧"}
{"author":"欧阳修","content":"始见行春旆，俄闻引葬箫。笑言犹在耳，魂魄遂难招。天象奎星暗，辞林玉树凋。朔风吹霰雪，铭旐共飘飘。","dynasty":"宋代","title":"谢公挽词三首"}
{"author":"欧阳修","content":"闻钟渡寒水，共步寻云嶂。还随孤鸟下，却望层林上。清梵远犹闻，日暮空山响。","dynasty":"宋代","title":"游龙门分题十五首其四上方阁"}
{"author":"欧阳修","content":"闻道西亭偶独登，怅然怀我未忘情。新花自向游人笑，啼鸟犹为旧日声。因拂醉题诗句在，应怜手种树阴成。须知别後无由到，莫厌频携野客行。","dynasty":"宋代","title":"答谢判官独游幽谷见寄"}
{"author":"欧阳修","content":"碧纱影弄东风晓。一夜海棠开了。枝上数声啼鸟。妆点愁多少。妒云恨雨腰支袅。眉黛不忺重扫。薄幸不来春老。羞带宜男草。","dynasty":"宋代","title":"桃源忆故人"}
{"author":"欧阳修","content":"欲过清明烟雨细。小槛临窗，点点残花坠。梁燕语多惊晓睡。银屏一半堆香被。新岁风光如旧岁。所恨征轮，渐渐程迢递。纵有远情难写寄。何妨解有相思泪。","dynasty":"宋代","title":"蝶恋花"}
{"author":"欧阳修","content":"极得醉中眠，迤逦翻成病。莫是前生负你来，今世里、教孤冷。言约全无定。是谁先薄幸。不惯孤眠惯成双，奈奴子、心肠硬。","dynasty":"宋代","title":"卜算子"}
{"author":"欧阳修","content":"天容清永昼，风色秀含薰。五日逢佳节，千龄奉圣君。","dynasty":"宋代","title":"端午帖子·皇帝合六首"}
{"author":"欧阳修","content":"南浦空波绿，西陂夕照寒。瑶华伤远道，芳草送归鞍。翠歛遥山叠，氛收古泽宽。衰容畏秋色，不及楚枫丹。","dynasty":"宋代","title":"送客回马上作"}
{"author":"欧阳修","content":"薄纱衫子初腰匝。步轻轻、小罗靸。人前爱把眼儿札。香汗透、胭脂蜡。良夜永、幽期欢则洽。约重会、玉纤频插。执手临归，犹且更待留时霎。","dynasty":"宋代","title":"迎春乐"}
{"author":"欧阳修","content":"宝奁香歇掩铅华，旧合春归老监嗟。画栋重来当日燕，玉栏犹发去年花。","dynasty":"宋代","title":"春帖子词二十首·三温成皇后合四首"}
{"author":"欧阳修","content":"南宫官舍苦萧条，常忆群居接◇寮。古屋醉吟灯艳艳，画廊愁听雨萧萧。残春共约无虚掷，一岁那知忽复锁。顾我心情又非昨，祗思相伴老渔樵。","dynasty":"宋代","title":"圣俞在南省监印进士试卷有兀然独坐之叹因思"}
{"author":"欧阳修","content":"风摆红藤卷绣帘。宝鉴慵拈。日高梳洗几时忺。金盆水、弄纤纤。髻云谩亸残花淡，各娇媚、瘦岩岩。离情更被宿酲兼。空惹得、病厌厌。","dynasty":"宋代","title":"燕归梁"}
{"author":"欧阳修","content":"极得醉中眠，迤逦翻成病。莫是前生负你来，今世里、教孤冷。言约全无定。是谁先薄幸。不惯孤眠惯成双，奈奴子、心肠硬。","dynasty":"宋代","title":"卜算子"}
{"author":"欧阳修","content":"见羞容敛翠，嫩脸匀红，素腰袅娜。红药阑边，恼不教伊过。半掩娇羞，语声低颤，问道有人知么。强整罗裙，偷回波眼，佯行佯坐。更问假如，事还成后，乱了云鬟，被娘猜破。我且归家，你而今休呵。更为娘行，有些针线，诮未曾收啰。却待更阑，庭花影下，重来则个。","dynasty":"宋代","title":"醉蓬莱"}
{"author":"欧阳修","content":"梅谢粉，柳拖金。香满旧园林。养花天气半晴阴。花好却愁深。花无数。愁无数。花好却愁春去。戴花持酒祝东风。千万莫匆匆。","dynasty":"宋代","title":"鹤冲天"}
{"author":"欧阳修","content":"翠树芳条飐。的的裙腰初染。佳人携手弄芳菲，绿阴红影，共展双纹簟。插花照影窥鸾鉴。只恐芳容减。不堪零落春晚，青苔雨后深红点。一去门闲掩。重来却寻朱槛。离离秋实弄轻霜，娇红脉脉，似见胭脂脸。人非事往眉空敛。谁把佳期赚。芳心只愿长依旧，春风更放明年艳。","dynasty":"宋代","title":"凉州令（东堂石榴）"}
{"author":"欧阳修","content":"青杏园林煮酒香。佳人初著薄罗裳。柳丝摇曳燕飞忙。乍雨乍晴花自落，闲愁闲闷昼偏长。为谁消瘦损容光。","dynasty":"宋代","title":"浣溪沙"}
{"author":"欧阳修","content":"梅梢弄粉香犹嫩。欲寄江南春信。别后寸肠萦损。说与伊争稳。小炉独守寒灰烬。忍泪低头画尽。眉上万重新恨。竟日无人问。","dynasty":"宋代","title":"桃源忆故人"}
{"author":"欧阳修","content":"四纪才名天下重。三朝构厦为梁栋。定册功成身退勇。辞荣宠。归来白首笙歌拥。顾我薄才无可用。君恩近许归田垅。今日一觞难得共。聊对捧。官奴为我高歌送。","dynasty":"宋代","tags":"赞美，友人，抒情","title":"渔家傲·与赵康靖公"}
{"author":"欧阳修","content":"西湖南北烟波阔，风里丝簧声韵咽。舞余裙带绿双垂，酒入香腮红一抹。杯深不觉琉璃滑，贪看六幺花十八。明朝车马各西东，惆怅画桥风与月。","dynasty":"宋代","tags":"西湖，宴会，抒情","title":"玉楼春·西湖南北烟波阔"}
{"author":"欧阳修","content":"永日环堤乘彩舫。烟草萧疏，恰似晴江上。水浸碧天风皱浪。菱花荇蔓随双桨。红粉佳人翻丽唱。惊起鸳鸯，两两飞相向。且把金尊倾美酿。休思往事成惆怅。","dynasty":"宋代","title":"蝶恋花"}
{"author":"欧阳修","content":"十年一别流光速，白首相逢。莫话衰翁。但斗尊前语笑同。劝君满酌君须醉，尽日从容。画鹢牵风。即去朝天沃舜聪。","dynasty":"宋代","title":"采桑子"}
{"author":"欧阳修","content":"巀嶭高城汉水边，登临谁与共跻攀。清川万古流不尽，白鸟双飞意自闲。可笑沉碑忧岸谷，谁能把酒对江山。少年我亦曾游目，风物今思一梦还。","dynasty":"宋代","title":"和韩学士襄州闻喜亭置酒"}
{"author":"欧阳修","content":"日色弄晴川，时时锦鳞跃。轻飞若下韝，岂畏风滩恶。人归晚渚静，独傍渔舟落。","dynasty":"宋代","title":"游龙门分题十五首·鱼鹰"}
{"author":"欧阳修","content":"有客赏芳丛，移根自幽谷。为怀山中趣，爱此岩下绿。晓露秋晖浮，清阴药栏曲。更待繁花白，邀君弄芳馥。","dynasty":"宋代","title":"谢人寄双桂树子"}
{"author":"欧阳修","content":"凌晨更直九门开，驱马悠悠望禁街。霜后楼台明晓日，天寒烟雾著宫櫰。山林未去犹贪宠，樽酒何时共放怀。已觉萧条悲晚岁，更怜衰病怯清斋。","dynasty":"宋代","title":"内直晨出便赴奉慈斋宫"}
{"author":"欧阳修","content":"清晨琳阙耸漓岏，弭节斋坊暂整冠。玉案拜时香袅袅，画廊行处佩珊珊。坛场夜雨苍苔古，楼殿春风碧瓦寒。我是蓬莱宫学士，朝真便合列仙官。","dynasty":"宋代","title":"太清宫烧香"}
{"author":"欧阳修","content":"乞巧楼头云幔卷。浮花催洗严妆面。花上蛛丝寻得遍。颦笑浅。双眸望月牵红线。奕奕天河光不断。有人正在长生殿。暗付金钗清夜半。千秋愿。年年此会长相见。","dynasty":"宋代","title":"渔家傲"}
{"author":"欧阳修","content":"东斋坐客饮方豪，谁报风帘雪已飘。贪听樽前歌袅袅，不闻窗外响萧萧。已怜残腊催梅蕊，更约新春探柳条。共忆瀛洲人独直，神仙清景正寥寥。","dynasty":"宋代","title":"东斋对雪有怀"}
{"author":"欧阳修","content":"结绶当年仕两京，自怜年少体犹轻。伊川洛浦寻芳遍，魏紫姚黄照眼明。客思病来生白发，山城春至少红英。芳丛密叶聊须种，犹得萧萧听雨声。","dynasty":"宋代","title":"县舍不种花惟栽楠木冬青茶竹之类因戏书七言四韵"}
{"author":"欧阳修","content":"楼前乱草，是离人方寸。倚遍阑干意无尽。罗巾掩，宿粉残眉、香未减，人与天涯共远。香闺知人否，长是厌厌，拟写相思寄归信。未写了，泪成行、早满香笺。相思字、一时滴损。便直饶、伊家总无情，也拚了一生，为伊成病。","dynasty":"宋代","title":"洞仙歌令"}
{"author":"欧阳修","content":"碧纱影弄东风晓。一夜海棠开了。枝上数声啼鸟。妆点愁多少。妒云恨雨腰支袅。眉黛不忺重扫。薄幸不来春老。羞带宜男草。","dynasty":"宋代","title":"桃源忆故人"}
{"author":"欧阳修","content":"昨日摘花初见桃，今日摘花还见李。晴风暖日苦相催，春物所馀知有几。中年多病壮心衰，对酒思归未得归。不及墙根花与草，春来随处自芳菲。","dynasty":"宋代","title":"和圣俞感李花"}
{"author":"欧阳修","content":"蜜脾未满蜂采花，麦◇已深鸠唤雨。正是山斋睡足时，不觉花间日亭午。","dynasty":"宋代","title":"山斋戏书绝句二首"}
{"author":"欧阳修","content":"昔者王子猷之爱竹，造门不问于主人，陶渊明之卧舆，遇酒便留于道士。况西湖之胜概，擅东颍之佳名。虽美景良辰，固多于高会。而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私。曲水临流，自可一觞而一咏。至欢然而会意，亦傍若于无人。乃知偶来常胜於特来，前言可信。所有虽非于己有，其得已多。因翻旧阕之辞，写以新声之调，敢阵薄伎，聊佐清欢。","dynasty":"宋代","title":"西湖念语"}
{"author":"欧阳修","content":"八月微凉生枕簟。金盘露洗秋光淡。池上月华开宝鉴。波潋滟。故人千里应凭槛。蝉树无情风苒苒。燕归碧海珠帘掩。沈臂昌霜潘鬓减。愁黯黯。年年此夕多悲感。","dynasty":"宋代","title":"渔家傲"}
{"author":"欧阳修","content":"周郊彻楚垧，旧相拥新旌。路识青山在，人今白首行。问农穿稻野，候节见梅英。腰组人稀识，偏应邸吏惊。","dynasty":"宋代","title":"留守相公移镇汉东"}
{"author":"欧阳修","content":"龙门长恨晚方登，便以忘年接後生。谈剧每容陪玉麈，饮豪常忆困金觥。冰开御水春应绿，云破淮天月自明。醉倒离筵听别曲，醒来犹尚记余声。","dynasty":"宋代","title":"寄大名程资政琳"}
{"author":"欧阳修","content":"江上寒山祗对门，野花岩草共嶙峋。独吟群玉峰前景，闲忆红莲幕下人。","dynasty":"宋代","title":"霁後看雪走笔呈元珍判官二首"}
{"author":"欧阳修","content":"四时惨舒不可调，冬夏寒暑易郁陶。春阳著物大软媚，独有秋节最劲豪。金方坚刚屏炎瘴，兑气高爽清风飚。烟霞破散灏气豁，山河震发地脉摇。天开宝监露寒月，海拍积雪卷怒潮。光辉通透夺星耀，蟠潜惊奋斗蜃蚊。高楼精爽毛发竦，壮怀直恐冲斗杓。欲飞轻衣上拂汉，拟乘王气戏鹭涛。念时文法密於织，羁縻束缚不自聊。岂无策议献人主，扼持舌在口已胶。当秋且幸际轩豁，谁能儿女听螗蜩。君方壮岁襟宇快，名声乐与家声高。轻舟从游山川底，诗酒合兴皆翘翘。堪嗟宋玉自悲搅，可并张翰同逍遥。功名富贵有时到，忍把壮节良辰消。","dynasty":"宋代","title":"送子野"}
{"author":"欧阳修","content":"凌晨有客至自西，为问诗老来何稽。京师车马曜朝日，何用扰扰随轮蹄。面颜憔悴暗尘土，文字光彩垂虹霓。空肠时如秋蚓叫，苦调或作寒蝉嘶。语言虽巧身事拙，捷径趾蹈行非迷。我今俸禄饱余剩，念子朝夕勤盐齑。舟行每欲载米送，汴水六月乾无泥。乃知此事尚难必，何况仕路如天梯。朝廷乐善得贤众，台阁俊彦联簪犀。朝阳鸣凤为时出，一枝岂惜容其栖。古来磊落材与知，穷达有命理莫齐。悠悠百年一瞬息，俯仰天地身醯鸡。其间得失何足校，况与凫鹜争稗稊。忆在洛阳年各少，对花把酒倾玻璃。二十年间几人在，在者忧患多乖睽。我今三载病不饮，眼眵不辨騧与骊。壮心销尽忆闲处，生计易足才蔬畦。优游琴酒逐渔钓，上下林壑相攀跻。及身强健始为乐，莫待衰病须扶携。行当买田清颍上，与子相伴把锄◇。","dynasty":"宋代","title":"寄圣俞"}
{"author":"欧阳修","content":"莫笑学仙人，山中苦岑寂。试看青松鹤，何似朱门客。朱门炙手热，来者无时息。何尝问寒暑，岂暇谋寝食。彊颜悦憎怨，择语防仇敌。众欲苦无厌，有求期必获。敢辞一身劳，岂塞天下责。风波卒然起，祸患藏不测。神仙虽杳茫，富贵意何得。","dynasty":"宋代","title":"感事四首其四"}
{"author":"欧阳修","content":"二月春期看已半。江边春色青犹短。天气养花红日暖。深深院。真珠帘额初飞燕。渐觉衔杯心绪懒。酒侵花脸娇波慢。一捻闲愁无处遣。牵不断。游丝百尺随风远。","dynasty":"宋代","title":"渔家傲"}
{"author":"欧阳修","content":"梦早西堂射圃连，兰苕初日露华鲜。晕含画的弦开月，牙算行筹酒满船。镂管思催吟韵剧，妓帘阴薄舞衣翩。当筵独愧探牛炙，俭府芙蓉客尽贤。","dynasty":"宋代","title":"郑驾部射圃"}
{"author":"欧阳修","content":"萌牙资暖律，养育本仁心。顾彼苍生意，安知帝力深。","dynasty":"宋代","title":"春帖子词皇帝閤六首其一"}
{"author":"欧阳修","content":"别君今几时，岁月如插羽。悠悠寝与食，忽忽朝复暮。纷纷竟何为，凛凛还自惧。朝廷无献纳，仓廪徒耗蠹。风霜苦见侵，衰病日增故。江湖岂不思，恳悃布已屡。美哉广陵公，风政传道路。优游侍从臣，左右天子顾。君来一何迟，我请亦有素。何当两还分，尚冀一相遇。把手或未能，尺书幸时寓。","dynasty":"宋代","title":"奉酬扬州刘舍人见寄之作"}
{"author":"欧阳修","content":"至日阳初复，丰年瑞遽臻。飘颻初未积，散漫忽无垠。万木青烟灭，千门白昼新。往来冲更合，高下著何匀。望好登长榭，平堪走画轮。马寒毛缩蝟，弓劲力添钧。客醉看成眩，儿娇咀且颦。虚堂明永夜，高阁照清晨。树石诗翁对，川原猎骑陈。冻狐乎迷旧穴，饥雀噪空囷。此土偏宜稼，而予滥长人。应须待和暖，载酒共行春。","dynasty":"宋代","title":"咏雪"}
{"author":"欧阳修","content":"云散风流岁月迁，君恩曾不减当年。非因掩面留遗爱，自为难忘窈窕贤。","dynasty":"宋代","title":"端午帖子·夫人合五首"}
{"author":"欧阳修","content":"沈夫子，胡为醉翁吟，醉翁岂能知尔琴。滁山高绝滁水深，空岩悲风夜吹林。山溜白玉悬青岑，一泻万仞源莫寻。醉翁每来喜登临，醉倒石上遗其簪，云荒石老岁月侵。子有三尺徽黄金，写我幽思穷崎嶔。自言爱此万仞水，谓是太古之遗音。泉淙石乱到不平，指下呜咽悲人心。时时弄余声，言语软滑如春禽。嗟呼沈夫子，尔琴诚工弹且止。我昔被谪居涤山，名虽为翁实少年。坐中醉客谁最贤，杜彬琵琶皮作弦。自从彬死世莫传，玉练锁声入黄泉。死生聚散日零落，耳冷心衰翁索莫。国恩未报◇禄厚，世事多虞嗟力薄。颜摧鬓改其一翁，心以忧醉安知乐。沈夫子谓我，翁言何苦悲，人生百年间，饮酒能几时。揽衣推琴起视夜，仰见河汉西南移。","dynasty":"宋代","title":"赠沈博士歌"}
{"author":"欧阳修","content":"信马寻春踏雪泥，醉中山水弄清辉。野僧不用相迎送，乘兴闲来兴尽归。","dynasty":"宋代","title":"琅琊山六题·班春亭"}
{"author":"欧阳修","content":"青春何处风光好？帝里偏爱元夕。万重缯彩，构一屏峰岭，半空金碧。宝檠银钰，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。月淡寒轻，渐向晓、漏声寂寂。当年少，狂心未已，不醉怎归得！","dynasty":"宋代","tags":"节日，元宵节，抒情，豪迈","title":"御带花·青春何处风光好"}
{"author":"欧阳修","content":"昔官西陵江峡间，野花红紫多斓斑。惟有寒梅旧所识，异乡每见心依然。为怜花自洛中看，花上蜀鸟啼绵蛮。当时作诗谁唱和，粉蕊自折清香繁。今来把酒对残雪，却忆江上高楼山。群花四时媚者众，何独此树令人攀。穷冬万木立枯死，玉艳独发陵清寒。鲜妍皎如镜里面，绰约对若风中仙。惜哉北地无此树，霰雪漫漫平沙川。徐生随我客此郡，冰霜旅舍逢新年。忆花对雪晨起坐，清诗宝铁裁琅玕。长河风色暖将动，即看绿柳含春烟。寒斋寂寞何以慰，卯杯且醉酣午眠。","dynasty":"宋代","title":"和对雪忆梅花"}
{"author":"欧阳修","content":"端溪琢出缺月样，蕲州织成双水纹。呼儿置枕展方簟，赤日正午天无云。黄琉璃光绿玉润，莹净冷滑无埃尘。忆昨开封暂陈力，屡乞残骸避烦剧。圣君哀怜大臣闵，察见衰病非虚饰。犹蒙不使如罪去，特许迁官还旧职。选材临事不堪用，见利无惭惟苟得。一从僦舍居城南，官不坐曹门少客。自然唯与睡相宜，以懒遭闲何惬适。从来羸薾苦疲困，况此烦歊正炎赫。少壮喘息人莫听，中年鼻鼾尤恶声。痴儿掩耳谓雷作，灶妇惊窥疑釜鸣。苍蝇蠛蠓任缘扑，蠹书懒架抛纵横。神昏气浊一如此，言语思虑何由清。尝闻李白好饮酒，欲与铛杓同生死。我今好睡又过之，身与二物为三尔。江西得请在旦暮，收拾归装从此始。终当卷簟携枕去，筑室买田清颍尾。","dynasty":"宋代","title":"有赠余以端溪绿石枕与蕲州竹簟皆佳物也余既喜睡而得此二者不胜其乐奉呈原父舍人圣俞直讲"}
{"author":"欧阳修","content":"相逢莫怪我皤然，出处参差四纪间。有道方令万物遂，无能拟乞一身闲。花前烛酌樽前月，淮上扁舟枕上山。此乐想公应未暇，且持金盏醉红颜。","dynasty":"宋代","title":"答和王宣徽"}
{"author":"欧阳修","content":"九江烟水一登临，风月清含古恨深。湿尽青衫司马泪，琵琶还似雍门琴。","dynasty":"宋代","title":"琵琶亭上作"}
{"author":"欧阳修","content":"卷绣帘、梧桐秋院落，一霎雨添新绿。对小池闲立残妆浅，向晚水纹如縠。凝远目。恨人去寂寂，凤枕孤难宿。倚阑不足。看燕拂风帘，蝶翻露草，两两长相逐。双眉促。可惜年华婉娩，西风初弄庭菊。况伊家年少，多情未已难拘束。那堪更趁凉景，追寻甚处垂杨曲。佳期过尽，但不说归来，多应忘了，云屏去时祝。","dynasty":"宋代","title":"摸鱼儿"}
{"author":"欧阳修","content":"猛虎白日行，心闲貌扬扬。当路择人肉，罴猪不形相。头重尾不掉，百兽自然降。暗祸发所忽，有机埋路傍。徐行自踏之，机翻矢穿肠。怒吼震林丘，瓦落儿堕床。已死不敢近，目睛射余光。虎勇恃其外，爪牙利钩鋩。人形虽羸弱，智巧乃中藏。恃外可推折，藏中难测量。英心多决烈，自信不猜防。老狐足奸计，安居穴垣墙。穷冬听冰渡，思虑岂不长。引身入扱中，将死犹跳踉。狐奸固堪笑，虎猛诚可伤。","dynasty":"宋代","title":"猛虎"}
{"author":"欧阳修","content":"对酒追欢莫负春。春光归去可饶人。昨日红芳今绿树。已暮。残花飞絮两纷纷。粉面丽姝歌窈窕。清妙。尊前信任醉醺醺。不是狂心贪燕乐。自觉。年来白发满头新。","dynasty":"宋代","title":"定风波"}
{"author":"欧阳修","content":"众奇子美貌，堂堂千人英。我独疑其胸，浩浩包沧溟。沧溟产龙蜃，百怪不可名。是以子美辞，吐出人辄惊。其於诗最豪，奔放何纵横。众弦排律吕，金石次第鸣。间以险绝句，非时震雷霆。两耳不及掩，百痾为之醒。吾言既可骇，笔墨尤其精。少虽尝力学，老乃若天成。濡毫弄点画，信手不自停。端庄杂丑怪，群星见搀枪。烂然溢纸幅，视久无定形。使我终老学，得一已足矜。而君兼众美，磊落犹自轻。高冠出人上，谁敢揖其膺。群臣列丹陛，几位缺公卿，使之束带立，可以重朝廷。况令参国议，高论吐峥嵘。惜哉三十五，白发今已生。近者去江淮，作诗寄离情。口诵不及写，一日传都城。退之序百物，其鸣由不平。天方苦君心，欲使发其声。嗟我非鸑◇，徒思和嘤嘤。因风幸数寄，警我聋与盲。","dynasty":"宋代","title":"答苏子美离京见寄"}
{"author":"欧阳修","content":"何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。","dynasty":"宋代","tags":"写景，写水，西湖","title":"采桑子·何人解赏西湖好"}
{"author":"欧阳修","content":"巾屦诸方遍，莓苔一室前。萎花吟次落，孤月定中圆。斋钵都人施，谈机海外传。时应暮钟响，来度禁城烟。","dynasty":"宋代","title":"题净慧大师禅斋"}
{"author":"欧阳修","content":"楼台向晓。淡月低云天气好。翠幕风微。宛转梁州入破时。香生舞袂。楚女腰肢天与细。汗粉重匀。酒后轻寒不著人。","dynasty":"宋代","title":"减字木兰花"}
{"author":"欧阳修","content":"吾闻阴阳在天地，升降上下无时穷。环回不得不差失，所以岁时无常丰。古之为政知若此，均节收歛勤人功。三年必有一年食，九岁常备三岁凶。纵令水旱或时遇，以多补少能相通。今者吏愚不善政，民亦游惰离於农。军国赋敛急星火，兼并奉养过王公。终年之耕幸一熟，聚而耗者多於蜂。是以比岁屡登稔，然而民室常虚空。遂令一时暂不雨，辄以困急号天翁。赖天闵民不责吏，甘泽流布何其浓。农当勉力吏当愧，敢不酌酒浇神龙。","dynasty":"宋代","title":"答杨辟喜雨长句"}
{"author":"欧阳修","content":"子聪江山禀，弱岁擅奇誉。盱衡恣文辩，落笔妙言语。胡为冉冉趋，三十滞公府。美璞思善价，浮云有夷路。大雅恶速成，俟命宜希古。","dynasty":"宋代","title":"七交七首·杨户曹"}
{"author":"欧阳修","content":"多病淹残岁，初寒卧直庐。朝廷务清静，铃索少文书。向学今为盛，优贤古莫如。靓深严禁署，闲宴乐群居。赐马联金络，清尘侍玉舆。诗论三代盛，献纳万机余。号令存宽大，文章复古初。笑谈挥翰墨，俄顷列琼琚。夜漏销宫烛，春晖上玉除。歌诗唐李杜，言语汉严徐。自顾追时彦，多◇不鄙予。无盐烦刻画，寒谷借吹嘘。朋友飞雝鹭，君臣在藻鱼。贪荣同卫鹤，取笑类黔驴。皎皎心虽在，萧萧发已疏。未知论报效，安得遂樵渔。云破西山出，江横画阁虚。余生叹劳止，搔首念归欤。引绶夸民吏，椎牛会里闾。一麾终得请，此计岂踌。","dynasty":"宋代","title":"和武平学士岁晚禁直书怀五言二十韵"}
{"author":"欧阳修","content":"相从一笑欢无厌，屡获新篇喜可涯。自昔居前诮◇秕，幸容相倚媿蒹葭。白麻诏令追三代，青史文章自一家。我亦谏垣新忝命，君恩未报发先华。","dynasty":"宋代","title":"答王内翰范舍人"}
{"author":"欧阳修","content":"宝琢珊瑚山样瘦。缓髻轻拢，一朵云生袖。昨夜佳人初命偶。论情旋旋移相就。几叠鸳衾红浪皱。暗觉金钗，磔磔声相扣。一自楚台人梦后。凄凉暮雨沾裀绣。","dynasty":"宋代","title":"蝶恋花（咏枕儿）"}
{"author":"欧阳修","content":"红树青山日欲斜，长郊草色绿无涯。游人不管春将老，来往亭前踏落花。","dynasty":"宋代","tags":"古诗三百首，写景，惜春","title":"丰乐亭游春·其三"}
{"author":"欧阳修","content":"池面风来波潋潋，波间露下叶田田。谁於水上张青盖，罩却红妆唱采莲。","dynasty":"宋代","title":"荷叶"}
{"author":"欧阳修","content":"徂徕鲁东山，石子居山阿。鲁人之所瞻，子与山嵯峨。今子其死矣，东山复谁过。精魄已埋没，文章岂能磨。寿命虽不长，所得固已多。旧稿偶自录，沧溟之一蠡。其余谁付与，散失存几何。存之警後世，古监照妖魔。子生诚多难，忧患靡不罹。宦学三十年，六经老妍摩。问胡所专心，仁义丘与轲。扬雄韩愈氏，此外岂知他。尤勇攻佛老，奋笔如挥戈。不量敌众寡，胆大身幺麽。往年遭母丧，泣血走岷峨。垢面跣双足，锄犁事田坡。至今乡里化，孝悌勤蚕禾。昨者来太学，青衫踏朝靴。陈诗颂圣德，厥声续猗那。羔鴈聘黄曦，曦惊走邻家。施为可怪骇，世俗安委蛇。谤口由此起，中之若飞梭。上赖天子明，不挂网者罗。忆在太学年，大雪如翻波。生徒日盈门，饥坐列鴈鹅。弦诵聒邻里，唐虞赓咏歌。常续最高第，骞游各名科。岂止学者师，谓宜国之皤。夭寿反仁鄙，谁尸此偏颇。不知呶呶者，又忍加诋诃。圣贤要久远，毁誉暂諠哗。生为举世疾，死也鲁人嗟。作诗遗鲁社，祠子以为歌。","dynasty":"宋代","title":"读徂徕集"}
{"author":"欧阳修","content":"剑峰云栈未尝行，图画曾看已可惊。险若登天悬鸟道，下临无地泻江声。折腰莫以微官耻，为政须通异俗情。况子多才兼美行，荐章期即达承明。","dynasty":"宋代","title":"送杨君之任永康"}
{"author":"欧阳修","content":"为爱南山紫翠峰，偶来仍值雪初融。自嫌前引朱衣吏，不称闲行白发翁。向老光阴双转毂，此身天地一飘蓬。何时粗报君恩了，去逐冥冥物外鸿。","dynasty":"宋代","title":"球场看山"}
{"author":"欧阳修","content":"月晕五色如虹蜺，深山猛虎夜生儿。虎儿可爱光陆离，开眼已有百步威。诗翁虽老神骨秀，想见娇婴目与眉。木星之精为紫气，照山生玉水生犀。儿翁不比他儿翁，三十年名天下知。材高位下众所惜，天与此儿聊慰之。翁家洗儿众人喜，不惜金钱散闾里。宛陵他日见高门，车马煌煌梅氏子。","dynasty":"宋代","title":"洗儿歌"}
{"author":"欧阳修","content":"荒蹊腊雪春尚埋，我初独与徐生来。城高树古禽鸟野，声响格磔寒毰毸。颓垣败屋巍然在，略可远眺临倾台。高株唯有柳数十，夹路对立初谁栽。渐诛榛莽辨草树，颇有桃李当墙隈。欣然便拟趁时节，斤锄日夕劳耘培。新年风色日渐好，晴天仰见雁已回。枯根老脉冻不发，绕之百匝空徘徊。顽姿野态烦造化，勾芒不肯先喣吹。酒酣几欲轰大鼓，惊起龙蛰驱春雷。偶然不到才数日，颜色一变由谁催。翠芽红粒迸条出，纤趺嫩萼如剪裁。卧槎烧蘖亦强发，老朽不避众艳咍。姹然山杏开最早，其馀红白各自媒。初开盛发与零落，皆有意思牵人怀。众芳勿使一时发，当令一落续一开。毕春应须酒万斛，与子共醉三千杯。","dynasty":"宋代","title":"归雁亭"}
{"author":"欧阳修","content":"锁印春风雪人帘，天寒鸟雀聚空檐。青幡受岁儿童喜，白发催人老病添。艳舞回腰飞玉盏，清吟拥鼻对冰蟾。相从一笑两莫得，簿领区区叹米盐。","dynasty":"宋代","title":"官舍假日书怀奉呈子华内翰长文原甫景仁舍人"}
{"author":"欧阳修","content":"江水深无声，江云夜不明。抱琴舟上弹，栖鸟林中惊。游鱼为跳跃，山风助清泠。境寂听愈真，弦舒心已平。用兹有道器，寄此无景情。经纬文章合，谐和雌雄鸣。飒飒骤风雨，隆隆隐雷霆。无射变凛冽，黄锺催发生。咏歌文王雅，怨刺离骚经。二典意澹薄，三盘语丁宁。琴声虽可状，琴意谁可听。","dynasty":"宋代","title":"江上弹琴"}
{"author":"欧阳修","content":"官虽镇阳居，身是镇阳客。北园潭上花，安问谁所植。春风无先後，烂漫争红白。一花聊一醉，尽醉犹须百。而我病不饮，对花空叹息。朝来不能归，暮看不忍摘。谓言花纵落，满地犹可席。不来才几时，人事已非昔。芳枝结青杏，翠叶新奕奕。落絮风卷尽，春归不留迹。空余绿潭水，尚带余春色。疑春竟何之，意谓追可得。东西遶潭行，蜂鸟已寂寂。惘然无所依，归驾不停轭。寓兴诚可乐，留情岂非惑。至今清夜梦，犹遶北潭北。","dynasty":"宋代","title":"留题镇阳潭园"}
{"author":"欧阳修","content":"夏篁解箨阴加樛，卧斋公退无喧嚣。清和况复值佳月，翠树好鸟鸣咬咬。芳尊有酒美可酌，胡为欲饮先长谣。人生暂别客秦楚，尚欲泣泪相攀邀。况兹一诀乃永已，独使幽梦恨蓬蒿。忆予驱马别家去，去时柳陌东风高。楚乡留滞一千里，归来落尽李与桃。残花不共一日看，东风送哭声嗷嗷。洛池不见青春色，白杨但有风萧萧。姚黄魏紫开次第，不觉成恨俱零凋。榴花最晚今又拆，红绿点缀如裙腰。年芳转新物转好，逝者日与生期遥。予生本是少年气，瑳磨牙角争雄豪。马迁班固自歆向，下笔点窜皆嘲嘈。客来共坐说今古，纷纷落尽玉麈毛。弯弓或拟射石虎，又欲醉斩荆江蛟。自言刚气贮心腹，何尔柔软为脂膏。吾闻庄生善齐物，平日吐论奇牙聱。忧从中来不自遣，强叩瓦缶何譊譊。伊人达者向乃尔，情之所锺况吾曹。愁填胸中若山积，虽欲强饮如沃焦。乃判自古英壮气，不有此恨如何消。又闻浮屠说生死，灭没谓若梦幻泡。前有万古後万世，其中一世独虭蟧。安得独洒一榻泪，欲助河水增滔滔。古来此事无可奈，不如饮此尊中醪。","dynasty":"宋代","title":"绿竹堂独饮"}
{"author":"欧阳修","content":"采掇本芳陂，移根向玉池。晴香滋白露，翠色弄清漪。雨歇凉飚起，烟明夕照移。如何江上思，偏动越人悲。","dynasty":"宋代","title":"荷叶"}
{"author":"欧阳修","content":"年来因病不饮酒，老去无悰懒作诗。我已负花常自愧，君须屡醉及芳时。汉宫姊妹争新宠，湘浦皇英望所思。天下从来无定色，况将铅黛比天姿。","dynasty":"宋代","title":"答吕太博赏双莲"}
{"author":"欧阳修","content":"经年迁谪厌荆蛮，惟有江山兴未阑。醉里人归青草渡，梦中船下武牙滩。野花零落风前乱，飞雨萧条江上寒。荻笋时鱼方有味，恨无佳客共杯盘。","dynasty":"宋代","title":"离峡州后回寄元珍表臣"}
{"author":"欧阳修","content":"一径入蒙密，已闻流水声。行穿翠筱尽，忽见青山横。山势抱幽谷，谷泉含石泓。旁生嘉树林，上有好鸟鸣。鸟语谷中静，树凉泉影清。露蝉已嘒嘒，风溜时泠泠。渴心不待饮，醉耳倾还醒。嘉我二三友，偶同丘壑情。环流席高荫，置酒当峥嵘。是时新雨馀，日落山更明。山色已可爱，泉声难久听。安得白玉琴，写以朱丝绳。","dynasty":"宋代","title":"幽谷"}
{"author":"欧阳修","content":"老来何与青春事，闲处方知白日长。自恨乞身今未得，齿牙浮动鬓苍浪。","dynasty":"宋代","title":"斋宫尚有残雪思作学士时摄事于此尝有闻◇诗"}
{"author":"欧阳修","content":"叨陪法从最多年，惯听梨园奏管弦。从此无因瞻黼，坐惟应魂梦到钧天。","dynasty":"宋代","title":"续作永昭陵挽词五首"}
{"author":"欧阳修","content":"最好花常最后开。","dynasty":"宋代","title":"句其三"}
{"author":"欧阳修","content":"天形如车轮，昼夜常不息。三辰随出没，曾不差分刻。北辰居其所，帝座严尊极。众星拱而环，大小各有职。不动以临之，任德不任力。天辰主下土，万物由生殖。一动与一静，同功而异域。惟王知法此，所以治万国。","dynasty":"宋代","title":"天辰"}
{"author":"欧阳修","content":"群木落空原，南山高垅苁。◇岩想诗老，瘦骨寒愈耸。诗老类秋虫，吟秋声百种。披霜掇孤英，泣古吊荒冢。琅玕叩金石，清响听生悚。何由幸见之，使我涤烦冗。飞鸟下东南，音书无日捧。","dynasty":"宋代","title":"秋怀二首寄圣俞"}
{"author":"欧阳修","content":"一句坐中得，片心天外来。","dynasty":"宋代","title":"句其一"}
{"author":"欧阳修","content":"醉翁到处不曾醒，问向青州作么生。公退留宾誇酒美，睡馀攲枕看山横。","dynasty":"宋代","title":"留题南楼二绝其二"}
{"author":"欧阳修","content":"丰乐山前一醉翁，余龄有几百忧攻。平生自恃心无媿，直道诚知世不容。换骨莫求丹九转，荣名丰在禄千锺。明年今日如寻我，颍水东西问老农。","dynasty":"宋代","title":"寄答王仲仪太尉素"}
{"author":"欧阳修","content":"卷绣帘、梧桐秋院落，一霎雨添新绿。对小池闲立残妆浅，向晚水纹如縠。凝远目。恨人去寂寂，凤枕孤难宿。倚阑不足。看燕拂风帘，蝶翻露草，两两长相逐。双眉促。可惜年华婉娩，西风初弄庭菊。况伊家年少，多情未已难拘束。那堪更趁凉景，追寻甚处垂杨曲。佳期过尽，但不说归来，多应忘了，云屏去时祝。","dynasty":"宋代","title":"摸鱼儿"}
{"author":"欧阳修","content":"俯槛临流蕙径深，平泉花木绕阴森。蛙鸣鼓吹春喧耳，草暖池塘梦费吟。赌墅乞甥宾对弈，惊鸿送目手挥琴。嗟予远捧从军檄，不得披裘五月寻。","dynasty":"宋代","title":"留题安州朱氏草堂"}
{"author":"欧阳修","content":"艳冶风情天与措。清瘦肌肤冰雪妒。百年心事一宵同，愁听鸡声窗外度。信阻青禽云雨暮。海月空惊人两处。强将离恨倚江楼，江水不能流恨去。","dynasty":"宋代","title":"玉楼春"}
{"author":"欧阳修","content":"水轩檐幕透薰风。银塘外、柳烟浓。方床遍展鱼鳞簟，碧纱笼。小墀面、对芙蓉。玉人共处双鸳枕，和娇困、睡朦胧。起来意懒含羞态，汗香融。素裙腰，映酥胸。","dynasty":"宋代","title":"系裙腰"}
{"author":"欧阳修","content":"吾年向老世味薄，所好未衰惟饮茶。建溪苦远虽不到，自少尝见闽人誇。每嗤江浙凡茗草，丛生狼藉惟藏蛇。岂如含膏入香作金饼，蜿蜒两龙戏以呀。其馀品第亦奇绝，愈小愈精皆露芽。泛之白花如粉乳，乍见紫面生光华。手持心爱不欲碾，有类弄印几成窊。论功可以疗百疾，轻身久服胜胡麻。我谓斯言颇过矣，其实最能祛睡邪。茶官贡馀偶分寄，地远物新来意嘉。新烹屡酌不知厌，自谓此乐真无涯。未言久食成手颤，已觉疾饥生眼花。客遭水厄疲捧椀，口吻无异蚀月蟆。僮奴傍视疑复笑，嗜好乖僻诚堪嗟。更蒙酬句怪可骇，儿曹助噪声哇哇。","dynasty":"宋代","title":"次韵再作"}
{"author":"欧阳修","content":"阳晖烁四野，万里纤云收。羲和困路远，正午当空留。枝条不动影，草木皆含愁。深林虎不啸，卧喘如吴牛。蜩蝉一何微，嗟尔徒啾啾。","dynasty":"宋代","title":"大热二首"}
{"author":"欧阳修","content":"巾屦诸方遍，莓苔一室前。萎花吟次落，孤月定中圆。斋钵都人施，谈机海外传。时应暮钟响，来度禁城烟。","dynasty":"宋代","title":"题净慧大师禅斋"}
{"author":"欧阳修","content":"五色双丝献女功，多因荆楚记遗风。圣君照物同天鉴，不用江心百链铜。","dynasty":"宋代","title":"端午帖子词二十首·一皇后合五首"}
{"author":"欧阳修","content":"独自上孤舟，倚危樯目断。难成暮雨，更朝云散。凉劲残叶乱。新月照、澄波浅。今夜里，厌厌离绪难销遣。强来就枕，灯残漏水，合相思眼。分明梦见如花面。依前是、旧庭院。新月照，罗幕挂，珠帘卷。渐向晓，脉然睡觉如天远。","dynasty":"宋代","title":"踏莎行慢"}
{"author":"欧阳修","content":"画船载酒西湖好，急管繁弦，玉盏催传，稳泛平波任醉眠。行云却在行舟下，空水澄鲜，俯仰留连，疑是湖中别有天。","dynasty":"宋代","tags":"春天，写景，抒情","title":"采桑子·画船载酒西湖好"}
{"author":"欧阳修","content":"相别重相遇，恬如一梦须臾。尊前今日欢娱事，放盏旋成虚。莫惜斗量珠玉，随他雪白髭须。人间长久身难得，斗在不如吾。","dynasty":"宋代","title":"圣无忧"}
{"author":"欧阳修","content":"蓬莱仙阙彩云中，端日欣逢岁岁同。皎洁霜纨空咏扇，深沉玉宇自生风。","dynasty":"宋代","title":"端午帖子其四"}
{"author":"欧阳修","content":"试笔消长日，耽书遣百忧。余生得如此，万事复何求。黄犬可为戒，白云当自由。无将一抔土，欲塞九河流。","dynasty":"宋代","title":"试笔"}
{"author":"欧阳修","content":"古人不可见，古人琴可弹。弹为古曲声，如与古人言。琴声虽可听，琴意谁能论。横琴置床头，当午曝背眠。梦见一丈夫，严严古衣冠。登床取之坐，调作南风弦。一奏风雨来，再鼓变云烟。鸟兽尽嘤鸣，草木亦滋蕃。乃知太古时，未远可追还。方彼梦中乐，心知口难传。既觉失其人，起坐涕丸澜。","dynasty":"宋代","title":"弹琴效贾岛体"}
{"author":"欧阳修","content":"梨叶初红蝉韵歇。银汉风高，玉管声凄切。枕簟乍凉铜漏彻。谁教社燕轻离别。草际虫吟秋露结。宿酒醒来，不记归时节。多少衷肠犹未说。珠帘夜夜朦胧月。","dynasty":"宋代","title":"蝶恋花"}
{"author":"欧阳修","content":"六曲雕栏百尺楼，帘波不定瓦如流。浮云已映楼西北，更向云西待月钩。","dynasty":"宋代","title":"高楼"}
{"author":"欧阳修","content":"炎晖流烁蕙风薰，草木蕃滋德泽均。畜药蠲痾虽故事，使民无疾乃深仁。","dynasty":"宋代","title":"端午帖子词其六"}
{"author":"欧阳修","content":"春山敛黛低歌扇。暂解吴钩登祖宴。画楼钟动已魂销。何况马嘶芳草岸。青门柳色随人远。望欲断时肠已断。洛城春色待君来，莫到落花飞似霰。","dynasty":"宋代","title":"玉楼春"}
{"author":"欧阳修","content":"经年都洛与君交，共许诗中思最豪。旧社更谁能拥鼻，新秋有客独登高。径兰欲谢悲零露，篱菊空开乏冻醪。纵使河阳花满县，亦应留滞感潘毛。","dynasty":"宋代","title":"和应之同年兄秋日雨中登广爱寺阁寄梅圣俞"}
{"author":"欧阳修","content":"凌晨更直九门开，驱马悠悠望禁街。霜后楼台明晓日，天寒烟雾著宫櫰。山林未去犹贪宠，樽酒何时共放怀。已觉萧条悲晚岁，更怜衰病怯清斋。","dynasty":"宋代","title":"内直晨出便赴奉慈斋宫"}
{"author":"欧阳修","content":"昔日寻春地，今来感◇华。人行已荒径，花发半枯槎。高榭林端出，残阳水外斜。聊持一◇酒，徙倚忆天涯。","dynasty":"宋代","title":"春日独游上林院後亭见樱桃花奉寄希深圣俞仍"}
{"author":"欧阳修","content":"三峡倚迢嶢，同迁地最遥。物华虽可爱，乡思独无聊。江水流青嶂，猿声在碧霄。野篁抽夏◇，丛橘长春条。未腊梅先发，经霜叶不凋。江云愁蔽日，山雾晦连朝。斫谷争收漆，梯林◇摘椒。巴賨船贾集，蛮市酒旗招。时节同荆俗，民风载楚谣。俚歌成调笑，◇鬼聚喧嚣。得罪宜投裔，包差分折腰。光阴催晏岁，牢落惨惊飙。白发新年出，朱颜异域销。县楼朝见虎，官舍夜闻鴞。寄信无秋鴈，思归望斗杓。须知千里梦，长绕洛川桥。","dynasty":"宋代","title":"初至夷陵答苏子美见寄"}
{"author":"欧阳修","content":"常忆洛阳风景媚。烟暖风和添酒味。莺啼宴席似留人，花出墙头如有意。别来已隔千山翠。望断危楼斜日坠。关心只为牡丹红，一片春愁来梦里。","dynasty":"宋代","title":"南歌子其七"}
{"author":"欧阳修","content":"试笔消长日，耽书遣百忧。余生得如此，万事复何求。黄犬可为戒，白云当自由。无将一抔土，欲塞九河流。","dynasty":"宋代","title":"试笔"}
{"author":"欧阳修","content":"九月重阳还又到。东篱菊放金钱小。月下风前愁不少。谁语笑。吴娘捣练腰肢袅。槁叶半轩慵更扫。凭阑岂是闲临眺。欲向南云新雁道。休草草。来时觅取伊消耗。","dynasty":"宋代","title":"渔家傲"}
{"author":"欧阳修","content":"田家种糯官酿酒，椎利秋毫升与斗。酒沽得钱糟弃物，大屋经年堆欲朽。酒醅瀺灂如沸汤，东风来吹酒瓮香。累累罂与瓶，惟恐不得尝。官沽味醲村酒薄，日饮官酒诚可乐。不见甲中种糯人，釜无糜粥度冬春。还来就官买糟食，官吏散糟以为德。嗟彼官吏者，其职称长民。衣食不蚕耕，所学义与仁。仁当养人义适宜，言可闻达力可施。上不能宽国之利，下不能饱尔之饥。我饮酒，尔食糟，尔虽不我责，我责何由逃。","dynasty":"宋代","title":"食糟民"}
{"author":"欧阳修","content":"香黍筒为棕，灵苗艾作人。芳音邈已远，节物自常新。","dynasty":"宋代","title":"端午帖子·温成合四首"}
{"author":"欧阳修","content":"吾始未识子，但闻杨公贤。及子来叩门，手持赠子篇。贤愚视所与，不待交子言。又文谐律吕，子行洁琅玕。行矣慎所游，恶草能败兰。","dynasty":"宋代","title":"送孔秀才游河北"}
{"author":"欧阳修","content":"绛阙晨霞照雾开，轻尘不动翠华来。鱼游碧沼涵灵德，花馥清香荐寿杯。梦听钧天声杳默，日长化国景徘徊。自惭击壤音多野，帝所赓歌亦许陪。","dynasty":"宋代","title":"应制赏花钓鱼"}
{"author":"欧阳修","content":"高滩复下滩，风急刺舟难。不及楼中客，徘徊川上山。夕阳洲渚远，唯见白鸥翻。","dynasty":"宋代","title":"游龙门分题十五首·石楼"}
{"author":"欧阳修","content":"庭树忽改色，秋风动其枝。物情未必尔，我意先已凄。虽恐芳节谢，犹忻早凉归。起步云月暗，顾瞻星斗移。四时有大信，万物谁与期。故人在千里，岁月令我悲。所嗟事业晚，岂惜颜色衰。庙谋今谓何，胡马日以肥。","dynasty":"宋代","title":"立秋有感寄苏子美"}
{"author":"欧阳修","content":"轻舟转孤屿，幽蒲漾平波。回看望佳处，归路逐鱼歌。","dynasty":"宋代","title":"三桥诗·右望佳"}
{"author":"欧阳修","content":"叶有清风花有露。叶笼花罩鸳鸯侣。白锦顶丝红锦羽。莲女妒。惊飞不许长相聚。日脚沈红天色暮。青凉伞上微微雨。早是水寒无宿处。须回步。枉教雨里分飞去。","dynasty":"宋代","title":"渔家傲"}
{"author":"欧阳修","content":"宝琢珊瑚山样瘦。缓髻轻拢，一朵云生袖。昨夜佳人初命偶。论情旋旋移相就。几叠鸳衾红浪皱。暗觉金钗，磔磔声相扣。一自楚台人梦后。凄凉暮雨沾裀绣。","dynasty":"宋代","title":"蝶恋花（咏枕儿）"}
{"author":"欧阳修","content":"相别重相遇，恬如一梦须臾。尊前今日欢娱事，放盏旋成虚。莫惜斗量珠玉，随他雪白髭须。人间长久身难得，斗在不如吾。","dynasty":"宋代","title":"圣无忧"}
{"author":"欧阳修","content":"江南柳，花柳两个柔。花片落时黏酒盏，柳条低处拂人头。各自是风流。江南月，如镜复如钩。似镜不侵红粉面，似钩不挂画帘头。长是照离愁。","dynasty":"宋代","title":"望江南"}
{"author":"欧阳修","content":"孤舟日日去无穷，行色苍茫杳霭中。山浦转帆迷向背，夜江看斗辨西东。滮田渐下云间鴈，霜日初丹水上枫。莼菜鲈鱼方有味，远来犹喜及秋风。","dynasty":"宋代","tags":"抒情，政治，愤懑","title":"初出真州泛大江作"}
{"author":"欧阳修","content":"关河愁思望处满。渐素秋向晚。雁过南云，行人回泪眼。双鸾衾裯悔展。夜又永、枕孤人远。梦未成归，梅花闻塞管。","dynasty":"宋代","title":"清商怨"}
{"author":"欧阳修","content":"半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。欲使妆痕长在眼。一回忆著一拈看，便似花前重见面。","dynasty":"宋代","title":"玉楼春（印眉）"}
{"author":"欧阳修","content":"一掬天和金粉腻。莲子心中，自有深深意。意密莲深秋正媚。将花寄恨无人会。桥上少年桥下水。小棹归时，不语牵红袂。浪浅荷心圆又碎。无端欲伴相思泪。","dynasty":"宋代","title":"蝶恋花"}
{"author":"欧阳修","content":"故乡飞鸟尚啁啾，何况悲笳出塞愁。青冢埋魂知不返，翠崖遗迹为谁留。玉颜自古为身累，肉食何人与国谋。行路至今空叹息，岩花涧草自春秋。","dynasty":"宋代","tags":"抒情，谴责，同情","title":"唐崇徽公主手痕和韩内翰"}
{"author":"欧阳修","content":"翠苑红芳晴满目。绮席流莺，上下长相逐。紫陌闲随金坜辘。马蹄踏遍春郊绿。一觉年华春梦促。往事悠悠，百种寻思足。烟雨满楼山断续。人闲倚遍阑干曲。","dynasty":"宋代","tags":"春天，写景，抒情","title":"蝶恋花"}
{"author":"欧阳修","content":"官虽镇阳居，身是镇阳客。北园潭上花，安问谁所植。春风无先後，烂漫争红白。一花聊一醉，尽醉犹须百。而我病不饮，对花空叹息。朝来不能归，暮看不忍摘。谓言花纵落，满地犹可席。不来才几时，人事已非昔。芳枝结青杏，翠叶新奕奕。落絮风卷尽，春归不留迹。空余绿潭水，尚带余春色。疑春竟何之，意谓追可得。东西遶潭行，蜂鸟已寂寂。惘然无所依，归驾不停轭。寓兴诚可乐，留情岂非惑。至今清夜梦，犹遶北潭北。","dynasty":"宋代","title":"留题镇阳潭园"}
{"author":"欧阳修","content":"行殿峨峨出绿槐，琳房芝阙耸崔嵬。管弦飘落人间去，幢节疑从天上来。基业百年传圣子，黔黎四纪乐春台。孤臣不得同鍼虎，未死心先冷若灰。","dynasty":"宋代","title":"四月十七日景灵宫奉迎仁宗皇帝御容有感"}
{"author":"欧阳修","content":"经年都洛与君交，共许诗中思最豪。旧社更谁能拥鼻，新秋有客独登高。径兰欲谢悲零露，篱菊空开乏冻醪。纵使河阳花满县，亦应留滞感潘毛。","dynasty":"宋代","title":"和应之同年兄秋日雨中登广爱寺阁寄梅圣俞"}
{"author":"欧阳修","content":"熙熙人物乐春台，风送春从天上来。玉辇经年不游幸，上林花好莫争开。","dynasty":"宋代","title":"春帖子词二十首·皇帝合六首"}
{"author":"欧阳修","content":"对雪无佳句，端居正杜门。人闲见初落，风定不胜繁。可喜轻明质，都无剪刻痕。铺平失池沼，飘急响窗轩。惜不摇嘉树，冲宜走画辕。寒欺白酒嫩，暖爱紫貂温。远霭销如洗，愁云晚更屯。儿吟雏凤语，翁坐冻鸱蹲。病思惊残岁，朋欢赖酒一◇。稍晴春意动，谁与探名园。","dynasty":"宋代","title":"对雪十韵"}
{"author":"欧阳修","content":"东州负海圻，风物老依依。岁熟鸦声乐，天寒鴈过稀。跨鞍惊髀骨，数带减腰围。却羡常夫子，终年独掩扉。","dynasty":"宋代","title":"岁暮书事"}
{"author":"欧阳修","content":"一曲尊前开画扇。暂近还遥，不语仍低面。直至情多缘少见。千金不直双回眄。苦恨行云容易散。过尽佳期，争向年芳晚。百种寻思千万遍。愁肠不似情难断。","dynasty":"宋代","title":"鹊踏枝"}
{"author":"欧阳修","content":"年来因病不饮酒，老去无悰懒作诗。我已负花常自愧，君须屡醉及芳时。汉宫姊妹争新宠，湘浦皇英望所思。天下从来无定色，况将铅黛比天姿。","dynasty":"宋代","title":"答吕太博赏双莲"}
{"author":"欧阳修","content":"留春不住。燕老莺慵无觅处。说似残春。一老应无却少人。风和月好。办得黄金须买笑。爱惜芳时。莫待无花空折枝。","dynasty":"宋代","title":"减字木兰花"}
{"author":"欧阳修","content":"梨叶初红蝉韵歇。银汉风高，玉管声凄切。枕簟乍凉铜漏彻。谁教社燕轻离别。草际虫吟秋露结。宿酒醒来，不记归时节。多少衷肠犹未说。珠帘夜夜朦胧月。","dynasty":"宋代","title":"蝶恋花"}
{"author":"欧阳修","content":"田家种糯官酿酒，椎利秋毫升与斗。酒沽得钱糟弃物，大屋经年堆欲朽。酒醅瀺灂如沸汤，东风来吹酒瓮香。累累罂与瓶，惟恐不得尝。官沽味醲村酒薄，日饮官酒诚可乐。不见甲中种糯人，釜无糜粥度冬春。还来就官买糟食，官吏散糟以为德。嗟彼官吏者，其职称长民。衣食不蚕耕，所学义与仁。仁当养人义适宜，言可闻达力可施。上不能宽国之利，下不能饱尔之饥。我饮酒，尔食糟，尔虽不我责，我责何由逃。","dynasty":"宋代","title":"食糟民"}
{"author":"欧阳修","content":"烟霞天门深，灵泉吐岩侧。云湿颢气寒，石老林腴碧。长松暂休坐，一酌烦心涤。","dynasty":"宋代","title":"嵩山十二首·天门泉"}
{"author":"欧阳修","content":"江水深无声，江云夜不明。抱琴舟上弹，栖鸟林中惊。游鱼为跳跃，山风助清泠。境寂听愈真，弦舒心已平。用兹有道器，寄此无景情。经纬文章合，谐和雌雄鸣。飒飒骤风雨，隆隆隐雷霆。无射变凛冽，黄锺催发生。咏歌文王雅，怨刺离骚经。二典意澹薄，三盘语丁宁。琴声虽可状，琴意谁可听。","dynasty":"宋代","title":"江上弹琴"}
{"author":"欧阳修","content":"碕岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"火禁开何晚，春芳半已凋。柳风兼絮坠，榆雨带钱飘。泪翦兰膏尽，弦亏桂魄消。祓兰流水曲，游禊一相招。","dynasty":"宋代","title":"禁火"}
{"author":"欧阳修","content":"蝶遶蜂游露满盘，芳条可惜折来残。我缘多病经春卧，砌下花开不暇看。","dynasty":"宋代","title":"郡人献花"}
{"author":"欧阳修","content":"宝奁香歇掩铅华，旧閤春归老监嗟。画栋重来当日燕，玉栏犹发去年花。","dynasty":"宋代","title":"春帖子词其二"}
{"author":"欧阳修","content":"莫笑学仙人，山中苦岑寂。试看青松鹤，何似朱门客。朱门炙手热，来者无时息。何尝问寒暑，岂暇谋寝食。强颜悦憎怨，择语防仇敌。众欲苦无厌，有求期必获。敢辞一身劳，岂塞天下责。风波卒然起，祸患藏不测。神仙虽杳茫，富贵竟何得。","dynasty":"宋代","title":"感事四首"}
{"author":"欧阳修","content":"长爱谪仙誇蜀道，送君西望重吟哦。路高黄鹄飞不到，花发杜鹃啼更多。清禁寒生凤池水，绣衣荣照锦江波。昔年同舍青衿子，夹道欢迎鬓已皤。","dynasty":"宋代","title":"送石扬休还蜀"}
{"author":"欧阳修","content":"曾向斋宫咏麦秋，绿阴佳树覆墙头。重来满地新霜叶，却忆初闻黄栗留。","dynasty":"宋代","title":"斋宫感事寄原甫学士"}
{"author":"欧阳修","content":"楚天风雪犯征裘，误拂京尘事远游。谢墅人归应作咏，灞陵岸远尚回头。云含江树看迷所，目逐归鸿送不休。欲借高楼望西北，亦应西北有高楼。","dynasty":"宋代","title":"南征道寄相送者"}
{"author":"欧阳修","content":"年来因病不饮酒，老去无悰懒作诗。我已负花常自愧，君须屡醉及芳时。汉宫姊妹争新宠，湘浦皇英望所思。天下从来无定色，况将铅黛比天姿。","dynasty":"宋代","title":"答吕太博赏双莲"}
{"author":"欧阳修","content":"妾解清歌并巧笑。郎多才俊兼年少。何事抛儿行远道。无音耗。江头又绿王孙草。昔日采花呈窈窕。玉容长笑花枝老。今日采花添懊恼。伤怀抱。玉容不及花枝好。","dynasty":"宋代","title":"渔家傲"}
{"author":"欧阳修","content":"结绶当年仕两京，自怜年少体犹轻。伊川洛浦寻芳遍，魏紫姚黄照眼明。客思病来生白发，山城春至少红英。芳丛密叶聊须种，犹得萧萧听雨声。","dynasty":"宋代","title":"县舍不种花惟栽楠木冬青茶竹之类因戏书七言四韵"}
{"author":"欧阳修","content":"一室曾何埽，居闲俗虑平。二毛经节变，青监不须惊。三复磨圭戒，深防悔吝生。四愁宁敢拟，高咏且陶情。五鼎期君禄，无思死必烹。六奇还自秘，海宇正休兵。七日南山雾，彪文幸有成。八门当鼓翼，凌厉指霄程。九德方居位，皇猷日月明。十朋如可问，从此卜嘉亨。","dynasty":"宋代","title":"数诗"}
{"author":"欧阳修","content":"百种相思千种恨，早是伤春，那更春醪困。薄幸辜人终不愤，何时枕畔分明问。懊恼风流心一寸，强醉偷眠，也即依前闷。此意为君君不信，泪珠滴尽愁难尽。","dynasty":"宋代","tags":"伤春，女子，愁怨","title":"蝶恋花·百种相思千种恨"}
{"author":"欧阳修","content":"檐攲碧瓦拂倾梧，玉井声高转辘轳。肠断西楼惊稳梦，半留残月照啼乌。","dynasty":"宋代","title":"井桐"}
{"author":"欧阳修","content":"离怀酒病两忡忡。欹枕梦无踪。可怜有人今夜，胆小怯房空。杨柳绿，杏梢红。负春风。迢迢别恨，脉脉归心，付与征鸿。","dynasty":"宋代","title":"诉衷情"}
{"author":"欧阳修","content":"柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。","dynasty":"宋代","tags":"夏天，写雨，写景","title":"临江仙·柳外轻雷池上雨"}
{"author":"欧阳修","content":"几道颜之徒，沈深务覃圣。采藻荐良璧，文润相辉映。入市羊驾车，谈道犀为柄。时时一文出，往往纸价盛。无为恋丘樊，遂滞蒲轮聘。","dynasty":"宋代","title":"七交七首·王秀才"}
{"author":"欧阳修","content":"野色混晴岚，苍茫辨烟树。行人下山道，犹向都门去。","dynasty":"宋代","title":"游龙门分题十五首·晚登菩提上方"}
{"author":"欧阳修","content":"之子问伊川，伊川已春色。绿芷杂芳浦，青溪含白石。山阿昔留赏，屐齿无遗迹。惟有岩桂花，留芳待归客。","dynasty":"宋代","title":"答钱寺丞忆伊川"}
{"author":"欧阳修","content":"吴越东南富百城，路人应羡绣衣荣。昔时结客曾游处，今见焚香夹道迎。治世用刑期止杀，仁心听狱务求生。时丰讼息多余暇，无惜新篇屡寄声。","dynasty":"宋代","title":"送张吉老赴浙宪"}
{"author":"欧阳修","content":"先生二十年东鲁，能使鲁人皆好学。其间张续与李常，剖琢珉石得天璞。大圭虽不假雕瑑，但未磨礲出圭角。二生固是天下宝，岂与先生私褚橐。先生示我何矜夸，手携文编谓新作。得之数日未暇读，意欲百事先屏却。夜归独坐南窗下，寒烛青荧如熠爚。病眸昏浊乍开缄，灿若月星明错落。辞严意正质非俚，古味虽淡醇不薄。千年佛老贼中国，祸福依凭群党恶。拔根掘窟期必尽，有勇无前力何荦。乃知二子果可用，非独词坚由志确。朝廷清明天子圣，阳德汇进群阴剥。大烹养贤有列鼎，岂久师门共藜藿。予惭职谏未能荐，有酒且慰先生酌。","dynasty":"宋代","title":"读张李二生文赠石生先"}
{"author":"欧阳修","content":"层构严清禁，披图烂宝文。虹蜺光照物，龙凤势腾云。妙极功归一，真随体自分。孝思遵宝训，圣业广惟勤。","dynasty":"宋代","title":"观龙图阁三圣御书应制"}
{"author":"欧阳修","content":"鸠鸣兮屋上，雀噪兮檐间。百鸟感春阳，有如动机关。雄雌相呼和，日夕聒聒不得闲。砌下两株树，枯条有谁攀。春风一夜来，花叶何班班。乃知天巧夺人力，能使枯木生红颜。奈何人为万物灵，不及草木与飞翾。自从春来何所觉，但怪睡美不觉白日高南山。行逢百花不著眼，岂念四气如回环，却思年少忆前事，虽有驵骏难追还。奈何来日尚可乐，曾不勉强相牵扳。渌酒如春波，黄金为谁悭。人生一世中，一步百险艰。俟河之清不可得，聊自歌此讥愚顽。","dynasty":"宋代","title":"感春杂言"}
{"author":"欧阳修","content":"屏里金炉帐外灯。掩春睡腾腾。绿云堆枕乱鬅鬙。犹依约、那回曾。人生少有，相怜到老，宁不被天憎。而今前事总无凭。空赢得、瘦棱棱。","dynasty":"宋代","title":"燕归梁"}
{"author":"欧阳修","content":"直閤时偷暇，幽怀坐独哦。绿苔人迹少，黄叶雨声多。云结愁阴重，风传禁漏过。瑶图新嗣圣，玉塞久包戈。相府文书简，丰年气候和。还将凤池句，聊杂野人歌。","dynasty":"宋代","title":"东閤雨中"}
{"author":"欧阳修","content":"汉宫诸女严妆罢，共送明妃沟水头。沟上水声来不断，花随水去不回流。上马即知无返日，不须出塞始堪愁。","dynasty":"宋代","title":"明妃小引"}
{"author":"欧阳修","content":"嘉祐六年秋，九月二十有八日，天愁无光月不出。浮云蔽天众星没，举手向空如抹漆。天昏地黑有一物，不见其形，但闻其声。其初切切凄凄，或高或低。乍似玉女调玉笙，众管参差而不齐。既而咿咿呦呦，若轧若抽。又如百两江州车，回轮转轴声哑呕。鸣机夜织锦江上，群雁惊起芦花洲。吾谓此何声，初莫穷端由。老婢扑灯呼儿曹，云此怪鸟无匹俦。其名为鬼车，夜载百鬼凌空游。其声虽小身甚大，翅如车轮排十头。凡鸟有一口，其鸣已啾啾。此鸟十头有十口，口插一舌连一喉。一口出一声，千声百响更相酬。昔时周公居东周，厌闻此鸟憎若雠。夜呼庭氏率其属，弯弧俾逐出九州。射之三发不能中，天遣天狗从空投。自从狗啮一头落，断颈至今青血流。尔来相距三千秋，昼藏夜出如鸺鹠。每逢阴黑天外过，乍见火光惊辄堕。有时馀血下点污，所遭之家家必破。我闻此语惊且疑，反祝疾飞无我祸。我思天地何茫茫，百物巨细理莫详。吉凶在人不在物，一蛇两头反为祥。却呼老婢炷灯火，捲帘开户清华堂。须臾云散众星出，夜静皎月流清光。","dynasty":"宋代","title":"鬼车"}
{"author":"欧阳修","content":"小閤回残梦，开帘转晓晖。露寒风不定，花落鸟惊飞。病渴偏思柘，朝寒怯减衣。沈钱将谢雪，持底送春归。","dynasty":"宋代","title":"春晓"}
{"author":"欧阳修","content":"落日古京门，车马动行色。河上多悲风，山阳有归客。朽箧蠹虫篆，遗文摹鸟迹。言干有司知，岂顾时人识。山陂岁始寒，霰雪密已积。还家宁久留，方言事征轭。","dynasty":"宋代","title":"送刘秀才归河内"}
{"author":"欧阳修","content":"寒日照深巷，柴门朝尚闭。有客自江来，尺书千里至。启书复何云，但言南北异。南方地常暖，风物称佳丽。梅蘤入新年，兰皋动芳气。乐哉登临兴，岂厌江湖滞。伊予方寂寞，刻苦穷文字。万国会王州，群英驰◇轨。方朔常苦饿，子云非官意。岁暮惨风尘，官闲倦朝市。出处一云别，所思宁可冀。春江有归鴈，但使音书继。","dynasty":"宋代","title":"谷正至始得先所寄书及诗不胜喜慰因书数韵奉"}
{"author":"欧阳修","content":"紫兰淅淅光风转，绿叶阴阴禁苑凉。天子万机多暇日，喜逢嘉节奉瑶觞。","dynasty":"宋代","title":"端午帖子词二十首·皇后合五首"}
{"author":"欧阳修","content":"忆昔西都欢纵。自别后、有谁能共。伊川山水洛川花，细寻思、旧游如梦。今日相逢情愈重。愁闻唱、画楼钟动。白发天涯逢此景，倒金尊。殢谁相送。","dynasty":"宋代","tags":"岁月，时间，感慨，友谊","title":"夜行船·忆昔西都欢纵"}
{"author":"欧阳修","content":"寒川消积雪，冻浦渐通流。日暮人归尽，沙禽上钓舟。","dynasty":"宋代","title":"晚过水北"}
{"author":"欧阳修","content":"梢梢两竹枝，甘露叶间垂。草木有灵液，阴阳凝以时。深山与穷谷，往往尝有之。幸当君子轩，得为众人知。物生随所托，晦显各有宜。聊以助歌咏，兼堪饮童儿。","dynasty":"宋代","title":"赋竹上甘露"}
{"author":"欧阳修","content":"群动夜息浮云阴，沈夫子弹醉翁吟。醉翁吟，以我名，我初闻之喜且惊。宫声三叠何泠泠，酒行暂止四坐倾。有如风轻日煖好鸟语，夜静山响春泉鸣。坐思千岩万壑醉眠处，写君三尺膝上横。沈夫子，恨君不为醉翁客，不见翁醉山间亭。翁欢不待丝与竹，把酒终日听泉声。有时醉倒枕溪石，青山白云为枕屏。花间百鸟唤不觉，日落山风吹自醒。我时四十犹彊力，自号醉翁聊戏客。尔来忧患十年间，鬓发未老嗟先白。滁人思我虽未忘，见我今应不能识。沈夫子，爱君一樽复一琴，万事不可干其心。自非曾是醉翁客，莫向俗耳求知音。","dynasty":"宋代","title":"赠沈遵"}
{"author":"欧阳修","content":"一径崎岖入谷中，翠条红刺罥春丛。花深时有人相应，竹密初疑路不通。","dynasty":"宋代","title":"和原父扬州六题·蒙谷}"}
{"author":"欧阳修","content":"海燕双来归画栋。帘影无风，花影频移动。半醉腾腾春睡重。绿鬟堆枕香云拥。翠被双盘金缕凤。忆得前春，有个人人共。花里黄莺时一弄。日斜惊起相思梦。","dynasty":"宋代","title":"蝶恋花·海燕双来归画栋"}
{"author":"欧阳修","content":"百姓病已久，一言难遽陈。良医将治之，必究病所因。天下久无事，人情贵因循。优游以为高，宽纵以为仁。今日废其小，皆谓不足论。明日坏其大，又云力难振。旁窥各阴拱，当职自逡巡。岁月寖隳颓，纪纲遂纷纭。坦坦万里疆，蚩蚩九州民。昔而安且富，今也迫以贫。疾小不加理，浸淫将遍身。汤剂乃常药，未能去深根。针艾有奇功，暂痛勿吟呻。痛定支体胖，乃知针艾神。猛宽相济理，古语六经存。蠹弊革侥倖，滥官绝贪昏。牧羊而去狼，未为不仁人。俊乂沉下位，恶去善乃伸。贤愚各得职，不治未之闻。此说乃其要，易知行每艰。迟疑与果决，利害反掌间。舍此欲有为，吾知力徒烦。家至与户到，饱饥而衣寒。三王所不能，岂特今所难。我昔忝谏列，日常趋紫宸。圣君尧舜心，闵闵极忧勤。子华当来时，玉音耳尝亲。上副明主意，下宽斯人屯。江南彼一方，巨细到可询。谕以上恩德，当冬反阳春。吾言乃其槩，岂止一方云。","dynasty":"宋代","title":"奉答子华学士"}
{"author":"欧阳修","content":"岸有时而为谷，海有时而为田，虞舜已殁三千年。耕田浚井虽鄙事，至今遗迹存依然。历山之下有寒泉，向此号泣于旻天。无情草木亦改色，山川惨淡生云烟。一朝垂衣正南面，◇夔稷契来联翩。功高德大被万世，今人过此犹留连。齐州太守政之暇，凿渠开沼疏清涟。游车击毂惟恐後，众卉乱发如争先。岂徒邦人知乐此，行客亦为留征轩。","dynasty":"宋代","title":"留题齐州舜泉"}
{"author":"欧阳修","content":"别君今几时，岁月如插羽。悠悠寝与食，忽忽朝复暮。纷纷竟何为，凛凛还自惧。朝廷无献纳，仓廪徒耗蠹。风霜苦见侵，衰病日增故。江湖岂不思，恳悃布已屡。美哉广陵公，风政传道路。优游侍从臣，左右天子顾。君来一何迟，我请亦有素。何当两还分，尚冀一相遇。把手或未能，尺书幸时寓。","dynasty":"宋代","title":"奉酬扬州刘舍人见寄之作"}
{"author":"欧阳修","content":"翠树芳条飐。的的裙腰初染。佳人携手弄芳菲，绿阴红影，共展双纹簟。插花照影窥鸾鉴。只恐芳容减。不堪零落春晚，青苔雨后深红点。一去门闲掩。重来却寻朱槛。离离秋实弄轻霜，娇红脉脉，似见胭脂脸。人非事往眉空敛。谁把佳期赚。芳心只愿长依旧，春风更放明年艳。","dynasty":"宋代","title":"凉州令（东堂石榴）"}
{"author":"欧阳修","content":"玉琯气来灰已动，东郊风至晓先迎。乾坤有信如符契，草木借知但发生。","dynasty":"宋代","title":"春帖子词二十首·皇帝合六首"}
{"author":"欧阳修","content":"　　呜呼！惟我皇考崇公，卜吉于泷冈之六十年，其子修始克表于其阡。非敢缓也，盖有待也。　　修不幸，生四岁而孤。太夫人守节自誓；居穷，自力于衣食，以长以教俾至于成人。太夫人告之曰：汝父为吏廉，而好施与，喜宾客；其俸禄虽薄，常不使有余。曰：“毋以是为我累。”故其亡也，无一瓦之覆，一垄之植，以庇而为生；吾何恃而能自守邪？吾于汝父，知其一二，以有待于汝也。自吾为汝家妇，不及事吾姑；然知汝父之能养也。汝孤而幼，吾不能知汝之必有立；然知汝父之必将有后也。吾之始归也，汝父免于母丧方逾年，岁时祭祀，则必涕泣，曰：“祭而丰，不如养之薄也。”间御酒食，则又涕泣，曰：“昔常不足，而今有余，其何及也！”吾始一二见之，以为新免于丧适然耳。既而其后常然，至其终身，未尝不然。吾虽不及事姑，而以此知汝父之能养也。汝父为吏，尝夜烛治官书，屡废而叹。吾问之，则曰：“此死狱也，我求其生不得尔。”吾曰：“生可求乎？”曰：“求其生而不得，则死者与我皆无恨也；矧求而有得邪，以其有得，则知不求而死者有恨也。夫常求其生，犹失之死，而世常求其死也。”回顾乳者剑汝而立于旁，因指而叹，曰：“术者谓我岁行在戌将死，使其言然，吾不及见儿之立也，后当以我语告之。”其平居教他子弟，常用此语，吾耳熟焉，故能详也。其施于外事，吾不能知；其居于家，无所矜饰，而所为如此，是真发于中者邪！呜呼！其心厚于仁者邪！此吾知汝父之必将有后也。汝其勉之！夫养不必丰，要于孝；利虽不得博于物，要其心之厚于仁。吾不能教汝，此汝父之志也。”修泣而志之，不敢忘。　　先公少孤力学，咸平三年进士及第，为道州判官，泗绵二州推官；又为泰州判官。享年五十有九，葬沙溪之泷冈。　　太夫人姓郑氏，考讳德仪，世为江南名族。太夫人恭俭仁爱而有礼；初封福昌县太君，进封乐安、安康、彭城三郡太君。自其家少微时，治其家以俭约，其后常不使过之，曰：“吾儿不能苟合于世，俭薄所以居患难也。”其后修贬夷陵，太夫人言笑自若，曰：“汝家故贫贱也，吾处之有素矣。汝能安之，吾亦安矣。”　　自先公之亡二十年，修始得禄而养。又十有二年，烈官于朝，始得赠封其亲。又十年，修为龙图阁直学士，尚书吏部郎中，留守南京，太夫人以疾终于官舍，享年七十有二。又八年，修以非才入副枢密，遂参政事，又七年而罢。自登二府，天子推恩，褒其三世，盖自嘉祐以来，逢国大庆，必加宠锡。皇曾祖府君累赠金紫光禄大夫、太师、中书令；曾祖妣累封楚国太夫人。皇祖府君累赠金紫光禄大夫、太师、中书令兼尚书令，祖妣累封吴国太夫人。皇考崇公累赠金紫光禄大夫、太师、中书令兼尚书令。皇妣累封越国太夫人。今上初郊，皇考赐爵为崇国公，太夫人进号魏国。　　于是小子修泣而言曰：“呜呼！为善无不报，而迟速有时，此理之常也。惟我祖考，积善成德，宜享其隆，虽不克有于其躬，而赐爵受封，显荣褒大，实有三朝之锡命，是足以表见于后世，而庇赖其子孙矣。”乃列其世谱，具刻于碑，既又载我皇考崇公之遗训，太夫人之所以教，而有待于修者，并揭于阡。俾知夫小子修之德薄能鲜，遭时窃位，而幸全大节，不辱其先者，其来有自。熙宁三年，岁次庚戌，四月辛酉朔，十有五日乙亥，男推诚、保德、崇仁、翊戴功臣，观文殿学士，特进，行兵部尚书，知青州军州事，兼管内劝农使，充京东路安抚使，上柱国，乐安郡开国公，食邑四千三百户，食实封一千二百户，修表。","dynasty":"宋代","tags":"古文观止，写人，父母","title":"泷冈阡表"}
{"author":"欧阳修","content":"鸡鸣车马驰，夜半声未已。皇皇走声利，与日争寸晷。而我独何为，闲宴奉君子。京师十二门，四方来万里。顾吾坐中人，暂聚浮云尔。念子一扁舟，片帆如鸟起。文章富千箱，吏禄求斗米。白玉有时沽，青衫岂须耻。人生足忧患，合散乃常理。惟应当欢时，饮酒如饮水。","dynasty":"宋代","title":"送裴如晦之吴江"}
{"author":"欧阳修","content":"斑然锦翼花簇簇，雄雌相随乐不足。抱雏出卵翅羽成，岂料一朝还反目。人言嫁鸡逐鸡飞，安知嫁鸠被鸠逐。古来有盛必有衰，富贵莫忘贫贱时。女弃父母嫁曰归，中道舍君何所之。天生万物各有类，谁谓鸟兽为无知。虽无仁义有情爱，苟闻此言宁不悲。","dynasty":"宋代","title":"代鸠妇言"}
{"author":"欧阳修","content":"由来边将用儒臣，坐以威名抚汉军。万马不嘶听号令，诸蕃无事著耕耘。梦回夜帐闻羌笛，诗就高楼对陇云。莫忘镇阳遗爱在，北潭桃李正氛氲。","dynasty":"宋代","title":"寄秦州田元均"}
{"author":"欧阳修","content":"与子虽天意，知人昔帝难。一言谋早定，九鼎势先安。大舜仁由性，成汤治以宽。孤臣恩未报，清血但丸澜。","dynasty":"宋代","title":"永昭陵挽词三首"}
{"author":"欧阳修","content":"昔闻王子晋，把袂浮丘仙。金骏於此堕，吹笙不复还。玉蹄无迹久，涧草但荒烟。","dynasty":"宋代","title":"嵩山十二首·拜马涧"}
{"author":"欧阳修","content":"供帐洛城边，征辕去莫攀。人醒风外酒，马度雪中关。故府谁同在，新年独未还。遥应行路者，偏识綵衣斑。","dynasty":"宋代","title":"与谢三学士"}
{"author":"欧阳修","content":"新晴竹林茂，日夕爱此君。佳禽哢翠树，若与幽人亲。扫径绿苔静，引流清派分。开轩见远岫，欹枕送归云。桐槿渐秋意，琴觞怀友文。浩然沧洲思，日厌京洛尘。车骑方开府，梁王多上宾。平时罢飞檄，行乐喜从军。骑省悼亡後，漳滨多病身。南窗若可傲，方事陶潜巾。","dynasty":"宋代","title":"暇日雨後绿竹堂独居兼简府中诸僚"}
{"author":"欧阳修","content":"徂徕鲁东山，石子居山阿。鲁人之所瞻，子与山嵯峨。今子其死矣，东山复谁过。精魄已埋没，文章岂能磨。寿命虽不长，所得固已多。旧稿偶自录，沧溟之一蠡。其余谁付与，散失存几何。存之警後世，古监照妖魔。子生诚多难，忧患靡不罹。宦学三十年，六经老妍摩。问胡所专心，仁义丘与轲。扬雄韩愈氏，此外岂知他。尤勇攻佛老，奋笔如挥戈。不量敌众寡，胆大身幺麽。往年遭母丧，泣血走岷峨。垢面跣双足，锄犁事田坡。至今乡里化，孝悌勤蚕禾。昨者来太学，青衫踏朝靴。陈诗颂圣德，厥声续猗那。羔鴈聘黄曦，曦惊走邻家。施为可怪骇，世俗安委蛇。谤口由此起，中之若飞梭。上赖天子明，不挂网者罗。忆在太学年，大雪如翻波。生徒日盈门，饥坐列鴈鹅。弦诵聒邻里，唐虞赓咏歌。常续最高第，骞游各名科。岂止学者师，谓宜国之皤。夭寿反仁鄙，谁尸此偏颇。不知呶呶者，又忍加诋诃。圣贤要久远，毁誉暂諠哗。生为举世疾，死也鲁人嗟。作诗遗鲁社，祠子以为歌。","dynasty":"宋代","title":"读徂徕集"}
{"author":"欧阳修","content":"春尽沂风暖，芹生泮水清。双旌荣照路，博带俨盈庭。函丈师临席，锵金壁有经。诸生拜玉衮，欣识象丘形。","dynasty":"宋代","title":"与谢三学士唱和八首·和国庠勤讲之什"}
{"author":"欧阳修","content":"偶来林下迳，共酌竹间亭。积雨添方沼，残花点绿萍。野阴侵席润，芳气袭人醒。禽鸟休惊顾，都忘兀尔形。","dynasty":"宋代","title":"春晚同应之偶至普明寺小饮作"}
{"author":"欧阳修","content":"千顷芙蕖盖水平，扬州太守旧多情。画盆围处花光合，红袖传来酒令行。舞踏落晖留醉客，歌迟檀板换新声。如今寂寞西湖上，雨後无人看落英。","dynasty":"宋代","title":"答通判吕太博"}
{"author":"欧阳修","content":"香黍筒为棕，灵苗艾作人。芳音邈已远，节物自常新。","dynasty":"宋代","title":"端午帖子·温成合四首"}
{"author":"欧阳修","content":"一自苏梅闭九泉，始闻东颍播新篇。金樽留客史君醉，玉麈高谈别乘贤。十里秋风红菡萏，一溪春水碧漪涟。政成事简何为乐，终日吟哦杂管弦。","dynasty":"宋代","title":"闻颍州通判国博与知郡学士唱和颇多因以奉寄"}
{"author":"欧阳修","content":"不听哀筝二十年，忽逢纤指弄鸣弦。绵蛮巧啭花间舌，呜咽交流冰下泉。常谓此声今已绝，问渠从小自谁传。樽前笑我闻弹罢，白发萧然涕泫然。","dynasty":"宋代","title":"李留后家闻筝坐上作"}
{"author":"欧阳修","content":"候馆梅残，溪桥柳细。草薰风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。","dynasty":"宋代","tags":"宋词三百首，婉约，写景，离别，相思","title":"踏莎行·候馆梅残"}
{"author":"欧阳修","content":"夏鼎象九州，山经有遗载。空蒙大荒中，杳霭群山会。炎海积歊蒸，阴幽异明晦。奔趋各异种，倏忽俄万态。群伦固殊禀，至理宁一概。骇者自云惊，生兮孰知怪。未能识造化，但大披图绘。不有万物殊，岂知方舆大。","dynasty":"宋代","title":"读山海经图"}
{"author":"欧阳修","content":"百啭千声随意移，山花红紫树高低。始知锁向金笼听，不及林间自在啼。","dynasty":"宋代","title":"画眉鸟"}
{"author":"欧阳修","content":"众奇子美貌，堂堂千人英。我独疑其胸，浩浩包沧溟。沧溟产龙蜃，百怪不可名。是以子美辞，吐出人辄惊。其於诗最豪，奔放何纵横。众弦排律吕，金石次第鸣。间以险绝句，非时震雷霆。两耳不及掩，百痾为之醒。吾言既可骇，笔墨尤其精。少虽尝力学，老乃若天成。濡毫弄点画，信手不自停。端庄杂丑怪，群星见搀枪。烂然溢纸幅，视久无定形。使我终老学，得一已足矜。而君兼众美，磊落犹自轻。高冠出人上，谁敢揖其膺。群臣列丹陛，几位缺公卿，使之束带立，可以重朝廷。况令参国议，高论吐峥嵘。惜哉三十五，白发今已生。近者去江淮，作诗寄离情。口诵不及写，一日传都城。退之序百物，其鸣由不平。天方苦君心，欲使发其声。嗟我非鸑◇，徒思和嘤嘤。因风幸数寄，警我聋与盲。","dynasty":"宋代","title":"答苏子美离京见寄"}
{"author":"欧阳修","content":"龙楼凤阙郁峥嵘，荣宫不闻更漏声。红纱蜡烛愁夜短，绿窗鹎鵊催天明。一声两声人渐起，金井辘轳闻汲水。三声四声促严妆，红靴玉带奉君王。万年枝软风露湿，上下枝间声转急。南衙促仗三卫列，九门放钥千官入。重城禁◇锁池台，此鸟飞从何处来。君不见颍河东岸村陂阔，山禽野鸟常嘲◇。田家惟听夏鸡声，夜夜◇头耕晓月。可怜此乐独吾知，眷恋君恩今白发。","dynasty":"宋代","title":"鹎鵊词"}
{"author":"欧阳修","content":"堤上游人逐画船。拍堤春水四垂天。绿杨楼外出秋千。白发戴花君莫笑，六么催拍盏频传。人生何处似尊前。","dynasty":"宋代","title":"浣溪沙"}
{"author":"欧阳修","content":"身驱汉马踏胡霜，每叹劳生祗自伤。气候愈寒人愈北，不如征雁解随阳。","dynasty":"宋代","title":"过塞二首"}
{"author":"欧阳修","content":"水味甘于大明井，鱼肥恰似新开湖。十四五年劳梦寐，此时才得少踟蹰。","dynasty":"宋代","title":"再至汝阴三绝其三"}
{"author":"欧阳修","content":"世事纷然百态新，西冈一醉十三春。自惭白发随年少，犹把金锺劝主人。黄鸟乱飞深夏木，红榴初发艳清晨。佳时易失闲难得，有酒重来莫厌频。","dynasty":"宋代","title":"去思堂会饮得春字"}
{"author":"欧阳修","content":"常忆洛阳风景媚。烟暖风和添酒味。莺啼宴席似留人，花出墙头如有意。别来已隔千山翠。望断危楼斜日坠。关心只为牡丹红，一片春愁来梦里。","dynasty":"宋代","title":"玉楼春"}
{"author":"欧阳修","content":"富贵优游五十年，始终明哲保身全。一时闻望朝廷重，馀事文章海外传。旧馆池台闲水石，悲笳风日惨山川。解官制服门生礼，惭负君恩隔九泉。","dynasty":"宋代","title":"晏元献公挽辞三首其三"}
{"author":"欧阳修","content":"半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。欲使妆痕长在眼。一回忆著一拈看，便似花前重见面。","dynasty":"宋代","title":"玉楼春（印眉）"}
{"author":"欧阳修","content":"含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。","dynasty":"宋代","tags":"爱情，离愁，音乐，女子","title":"生查子·含羞整翠鬟"}
{"author":"欧阳修","content":"　　予闻世谓诗人少达而多穷，夫岂然哉？盖世所传诗者，多出于古穷人之辞也。凡士之蕴其所有，而不得施于世者，多喜自放于山巅水涯之外，见虫鱼草木风云鸟兽之状类，往往探其奇怪，内有忧思感愤之郁积，其兴于怨刺，以道羁臣寡妇之所叹，而写人情之难言。盖愈穷则愈工。然则非诗之能穷人，殆穷者而后工也。　　予友梅圣俞，少以荫补为吏，累举进士，辄抑于有司，困于州县，凡十余年。年今五十，犹从辟书，为人之佐，郁其所蓄，不得奋见于事业。其家宛陵，幼习于诗，自为童子，出语已惊其长老。既长，学乎六经仁义之说，其为文章，简古纯粹，不求苟说于世。世之人徒知其诗而已。然时无贤愚，语诗者必求之圣俞；圣俞亦自以其不得志者，乐于诗而发之，故其平生所作，于诗尤多。世既知之矣，而未有荐于上者。昔王文康公尝见而叹曰：“二百年无此作矣！”虽知之深，亦不果荐也。若使其幸得用于朝廷，作为雅、颂，以歌咏大宋之功德，荐之清庙，而追商、周、鲁颂之作者，岂不伟欤！奈何使其老不得志，而为穷者之诗，乃徒发于虫鱼物类，羁愁感叹之言。世徒喜其工，不知其穷之久而将老也！可不惜哉！　　圣俞诗既多，不自收拾。其妻之兄子谢景初，惧其多而易失也，取其自洛阳至于吴兴以来所作，次为十卷。予尝嗜圣俞诗，而患不能尽得之，遽喜谢氏之能类次也，辄序而藏之。　　其后十五年，圣俞以疾卒于京师，余既哭而铭之，因索于其家，得其遗稿千余篇，并旧所藏，掇其尤者六百七十七篇，为一十五卷。呜呼！吾于圣俞诗论之详矣，故不复云。　　庐陵欧阳修序。","dynasty":"宋代","tags":"古文观止，序文","title":"梅圣俞诗集序"}
{"author":"欧阳修","content":"楚俗传筒黍，江人喜竞舡。深宫亦行乐，彩索续长年。","dynasty":"宋代","title":"端午帖子词二十首·八夫人合五首"}
{"author":"欧阳修","content":"来时宫柳绿初匀，坐见红芳几番新。蜂蜜满房花结子，还家何处觅残春。","dynasty":"宋代","title":"详定幕次呈同舍"}
{"author":"欧阳修","content":"昔时叨入武成宫，曾看挥毫气吐虹。梦寐闲思十年旧，笑谈今此一◇同。喜君新赐黄金带，顾我宜为白发翁。自古荐贤为报国，幸依精识士称公。","dynasty":"宋代","title":"答王禹玉见赠"}
{"author":"欧阳修","content":"东州几日倦征轩，千骑骖驔白草原。雁入寒云惊晓角，鸡鸣苍海浴朝暾。国恩未报身先老，客思无憀岁已昏。谁得平时为郡乐，自怜痟渴马文园。","dynasty":"宋代","title":"晓发齐州道中二首其一"}
{"author":"欧阳修","content":"四十未为老，醉翁偶题篇。醉中遗万物，岂复记吾年。但爱亭下水，来从乱峰间。声如自空落，泻向两檐前。流入岩下溪，幽泉助涓涓。响不乱入语，其清非管弦。岂不美丝竹，丝竹不胜繁。所以屡携酒，远步就潺湲。野鸟窥我醉，溪云留我眠。山花徒能笑，不解与我言。惟有岩风来，吹我还醒然。","dynasty":"宋代","title":"题滁州醉翁亭"}
{"author":"欧阳修","content":"晓坛初毕祀，弭盖共寻幽。鸟哢林中出，泉声冰下流。攀条惊雪尽，翻袂爱风柔。好驻城南马，春桑遍陌头。","dynasty":"宋代","title":"与谢三学士唱和八首·和游午桥庄"}
{"author":"欧阳修","content":"秦卢不世出，俗子相矜夸。治疾不知源，横死纷如麻。番阳奇男子，衣冠本儒家。学本得心诀，照底穷根厓。泠然鉴五藏，曾靡毫厘差。公卿扫榻迎，黄金载盈车。语言无羽翰，飞入万齿牙。相逢京洛下，使我惊且嗟。七年慈母病，庸工口咿哑。恨不早见君，以乞壶中砂。通宵耳高论，饮恨知何涯。瞥然别我去，征途指烟霞。孤云不可留，泪线风中斜。","dynasty":"宋代","title":"赠潘景温叟"}
{"author":"欧阳修","content":"朝云来少室，日暮向箕山。本以无心出，宁随倦客还。春归伊水绿，花晚洛桥闲。谁有余◇酒，相期一解颜。","dynasty":"宋代","title":"南征回京至界上驿先呈城中诸友"}
{"author":"欧阳修","content":"春尽沂风暖，芹生泮水清。双旌荣照路，博带俨盈庭。函丈师临席，锵金壁有经。诸生拜玉衮，欣识象丘形。","dynasty":"宋代","title":"与谢三学士唱和八首·和国庠勤讲之什"}
{"author":"欧阳修","content":"并辔登北原，分首昭陵道。秋风吹行衣，落日下霜草。昔日憩巩县，信马行草早。行行过任村，遂历黄河隩。登高望河流，汹汹若怒闹。予生平居南，但闻河浩渺。停鞍暂游目，茫洋肆惊眺。并河行数曲，山坡亦萦绕。甖子与山口，呀险乃天灶。秤钩真如钩，上下欲颠倒。虎牢吏当关，讥问名已告。荥阳夜闻雨，故人留我笑。明朝已高尘，輤车引旌纛。传云送主丧，窀穸诣坟兆。後乘皆辎軿，轮毂相辉照。辟易未及避，庐儿已呵噭。午出郑东门，下马仆射庙。中牟去郑远，记里十余堠。抵牟日已暮，仆马困米槁。渐望阊阖门，崛若中天表。趋门争道入，羁鞅不及掉。浪墥游九衢，风埃叹何浩。京师天下聚，奔走纷扰扰。但闻街鼓喧，忽忽夜复晓。追怀洛中俊，已动思归操。为别未期月，音尘一何杳。因书写行役，聊以为君导。","dynasty":"宋代","title":"代书寄尹十一兄杨十六王三"}
{"author":"欧阳修","content":"子美寄我沧浪吟，邀我共作沧浪篇。沧浪有景不可到，使我东望心悠然。荒湾野水气象古，高林翠阜相回环。新篁抽笋添夏影，老◇乱发争春妍。水禽闲暇事高格，山鸟日夕相呼喧。不知此地几兴废，仰视乔木皆苍烟。堪嗟人迹到不远，虽有来路曾无缘。穷奇极怪谁似子，搜索幽隐探神仙。初寻一迳入蒙密，豁目异境无穷边。风高月白最宜夜，一片莹净铺琼田。清光不辨水与月，但见空碧涵漪涟。清风明月本无价，可惜祗卖四万钱。又疑此境天乞与，壮土憔悴天应怜。鸱夷古亦有独往，江湖波涛渺翻天。崎岖世路欲脱去，反以身试蛟龙渊。岂如扁舟任飘兀，红蕖渌浪摇醉眠。丈夫身在岂长弃，新诗美酒聊穷年。虽然不许俗客到，莫惜佳句人间传。","dynasty":"宋代","title":"沧浪亭"}
{"author":"欧阳修","content":"天清槐露浥，岁熟麦风凉。五日标嘉节，千龄献寿觞。","dynasty":"宋代","title":"端午帖子词皇帝閤六首其一"}
{"author":"欧阳修","content":"喧喧谁暇听歌讴，浪遶春潭逐彩舟。争得心如汝无事，明年今日更来游。","dynasty":"宋代","title":"後潭游船见岸上看者有感"}
{"author":"欧阳修","content":"彩缕谁云能续命，玉奁空自锁遗香。白头旧监悲时节，珠合无人夏日长。","dynasty":"宋代","title":"端午帖子词二十首·四温成皇后合四首"}
{"author":"欧阳修","content":"浮云吐明月，流影玉阶阴。千里虽共照，安知夜夜心？","dynasty":"宋代","tags":"月夜，女子，思念，怀人","title":"夜夜曲"}
{"author":"欧阳修","content":"世说有仙草，得之能隐身。仙书已怪妄，此事况无文。嗟尔得从谁，不辨伪与真。持行入都市，自谓术通神。白日攫黄金，磊落拣奇珍。旁人掩口笑，纵汝暂懽忻。汝方矜所得，谓世尽盲昏。非人不见汝，乃汝不见人。","dynasty":"宋代","title":"仙草"}
{"author":"欧阳修","content":"深花枝。浅花枝。深浅花枝相并时。花枝难似伊。玉如肌。柳如眉。爱著鹅黄金缕衣。啼妆更为谁。","dynasty":"宋代","title":"长相思"}
{"author":"欧阳修","content":"刘郎何日是来时。无心云胜伊。行云犹解傍山飞。郎行去不归。强匀画，又芳菲。春深轻薄衣。花无语伴相思。阴阴月上时。","dynasty":"宋代","title":"阮郎归"}
{"author":"欧阳修","content":"帘幕东风寒料峭。雪里香梅，先报春来早。红蜡枝头双燕小。金刀剪彩呈纤巧。旋暖金炉薰蕙藻。酒入横波，困不禁烦恼。绣被五更春睡好。罗帏不觉纱窗晓。","dynasty":"宋代","title":"蝶恋花"}
{"author":"欧阳修","content":"玉壶冰莹兽炉灰。人起绣帘开。春丛一夜，六花开尽，不待剪刀催。洛阳城阙中天起，高下遍楼台。絮乱风轻，拂鞍沾袖，归路似章街。","dynasty":"宋代","tags":"咏物，写雪，抒情","title":"少年游·玉壶冰莹兽炉灰"}
{"author":"欧阳修","content":"青春何处风光好？帝里偏爱元夕。万重缯彩，构一屏峰岭，半空金碧。宝檠银钰，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。月淡寒轻，渐向晓、漏声寂寂。当年少，狂心未已，不醉怎归得！","dynasty":"宋代","tags":"节日，元宵节，抒情，豪迈","title":"御带花·青春何处风光好"}
{"author":"欧阳修","content":"腊雪初销梅蕊绽。梅雪相和，喜鹊穿花转。睡起夕阳迷醉眼。新愁长向东风乱。瘦觉玉肌罗带缓。红杏梢头，二月春犹浅。望极不来芳信断。音书纵有争如见。","dynasty":"宋代","title":"蝶恋花"}
{"author":"欧阳修","content":"水浸秋天风皱浪。缥缈仙舟，只似秋天上。和露采莲愁一饷。看花却是啼妆样。折得莲茎丝未放。莲断丝牵，特地成惆怅。归棹莫随花荡漾。江头有个人想望。","dynasty":"宋代","title":"蝶恋花"}
{"author":"欧阳修","content":"梨叶初红蝉韵歇。银汉风高，玉管声凄切。枕簟乍凉铜漏彻。谁教社燕轻离别。草际虫吟秋露结。宿酒醒来，不记归时节。多少衷肠犹未说。珠帘夜夜朦胧月。","dynasty":"宋代","title":"蝶恋花"}
{"author":"欧阳修","content":"春深雨过西湖好，百卉争妍。蝶乱蜂喧。晴日催花暖欲然。兰桡画舸悠悠去，疑是神仙。返照波间。水阔风高扬管弦。","dynasty":"宋代","tags":"春天，写景，西湖","title":"采桑子·春深雨过西湖好"}
{"author":"欧阳修","content":"喜鹊填河仙浪浅。云軿早在星桥畔。街鼓黄昏霞尾暗。炎光敛。金钩侧倒天西面。一别经年今始见。新欢往恨知何限。天上佳期贪眷恋。良宵短。人间不合催银箭。","dynasty":"宋代","title":"渔家傲（七夕）"}
{"author":"欧阳修","content":"洛阳正值芳菲节，秾艳清香相间发。游丝有意苦相萦，垂柳无端争赠别。杏花红处青山缺，山畔行人山下歇。今宵谁肯远相随，惟有寂寥孤馆月。","dynasty":"宋代","tags":"写景，抒情","title":"玉楼春·洛阳正值芳菲节"}
{"author":"欧阳修","content":"汉诏崇儒术，虞庠讲帝猷。丛楹新宝构，万杵逐欢讴。照烂云甍丽，回环壁水流。冠童仪盛鲁，蒿柱德同周。舞翟弥文郁，横经盛礼修。微生听昕鼓，愿齿夏弦游。","dynasty":"宋代","title":"诏重修太学诗"}
{"author":"欧阳修","content":"久客倦京国，言归岁已冬。独过伊水渡，犹听洛城锺。山色经寒绿，云阴入暮重。腊梅孤馆路，疲马有谁逢。","dynasty":"宋代","title":"送王公慥判官"}
{"author":"欧阳修","content":"初欣彩胜迎春早，已觉鸡人报漏迟。风色结寒犹料峭，天光煦物已融怡。","dynasty":"宋代","title":"春帖子词二十首·皇后合五首"}
{"author":"欧阳修","content":"积雨荒庭遍绿苔，西堂潇洒为谁开。爱酒少师花落去，弹琴道士月明来。鸡啼日午衡门静，鹤泪风清昼梦回。野老但欣南亩伴，岂知名籍在蓬莱。","dynasty":"宋代","title":"叔平少师去後会老堂独坐偶成"}
{"author":"欧阳修","content":"乱石泻溪流，跳波溅如雪。往来川上人，朝暮愁滩阔。更待浮云散，孤舟弄明月。","dynasty":"宋代","title":"游龙门分题十五首·八节滩"}
{"author":"欧阳修","content":"绿桑高下映平川，赛罢田神笑语喧。林外鸣鸠春雨歇，屋头初日杏花繁。","dynasty":"宋代","tags":"乡村，写景","title":"田家"}
{"author":"欧阳修","content":"一掬天和金粉腻。莲子心中，自有深深意。意密莲深秋正媚。将花寄恨无人会。桥上少年桥下水。小棹归时，不语牵红袂。浪浅荷心圆又碎。无端欲伴相思泪。","dynasty":"宋代","title":"蝶恋花"}
{"author":"欧阳修","content":"寒川消积雪，冻浦渐通流。日暮人归尽，沙禽上钓舟。","dynasty":"宋代","title":"晚过水北"}
{"author":"欧阳修","content":"花光浓烂柳轻明，酌酒花前送我行。我亦且如常日醉，莫教弦管作离声。","dynasty":"宋代","tags":"古诗三百首，离别，叙事，抒情","title":"别滁"}
{"author":"欧阳修","content":"留滞西山独可嗟，残春过尽始还家。落花纵有那堪醉，何况归时无落花。","dynasty":"宋代","title":"寄子山待制二绝"}
{"author":"欧阳修","content":"行歌翠微里，共下山前路。千峰返照外，一鸟投岩去。渡口晚无人，系舸芳洲树。","dynasty":"宋代","title":"游龙门分题十五首其二下山"}
{"author":"欧阳修","content":"凌晨有客至自西，为问诗老来何稽。京师车马曜朝日，何用扰扰随轮蹄。面颜憔悴暗尘土，文字光彩垂虹霓。空肠时如秋蚓叫，苦调或作寒蝉嘶。语言虽巧身事拙，捷径趾蹈行非迷。我今俸禄饱余剩，念子朝夕勤盐齑。舟行每欲载米送，汴水六月乾无泥。乃知此事尚难必，何况仕路如天梯。朝廷乐善得贤众，台阁俊彦联簪犀。朝阳鸣凤为时出，一枝岂惜容其栖。古来磊落材与知，穷达有命理莫齐。悠悠百年一瞬息，俯仰天地身醯鸡。其间得失何足校，况与凫鹜争稗稊。忆在洛阳年各少，对花把酒倾玻璃。二十年间几人在，在者忧患多乖睽。我今三载病不饮，眼眵不辨騧与骊。壮心销尽忆闲处，生计易足才蔬畦。优游琴酒逐渔钓，上下林壑相攀跻。及身强健始为乐，莫待衰病须扶携。行当买田清颍上，与子相伴把锄◇。","dynasty":"宋代","title":"寄圣俞"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"因民之利无难为，使民以说民忘疲。乐哉朱君鄣灵堤，导鄢及蛮兴众陂。古渠废久人莫知，朱君三月而复之。沃土如膏瘠土肥，百里岁岁无凶菑。鄢蛮之水流不止，襄人思君无时已。","dynasty":"宋代","title":"书宜城修水渠记後奉呈朱寺丞"}
{"author":"欧阳修","content":"清才四纪擅时名，晚卜丘林遂解缨。欲借青春藏向此，须知白首尚多情。水浮花出人间去，山近云从席上生。漫说市朝堪大隐，仙家谁信在重城。","dynasty":"宋代","title":"寄题景纯学士藏春坞新居"}
{"author":"欧阳修","content":"宝琢珊瑚山样瘦。缓髻轻拢，一朵云生袖。昨夜佳人初命偶。论情旋旋移相就。几叠鸳衾红浪皱。暗觉金钗，磔磔声相扣。一自楚台人梦后。凄凉暮雨沾裀绣。","dynasty":"宋代","title":"蝶恋花（咏枕儿）"}
{"author":"欧阳修","content":"新晴竹林茂，日夕爱此君。佳禽哢翠树，若与幽人亲。扫径绿苔静，引流清派分。开轩见远岫，欹枕送归云。桐槿渐秋意，琴觞怀友文。浩然沧洲思，日厌京洛尘。车骑方开府，梁王多上宾。平时罢飞檄，行乐喜从军。骑省悼亡後，漳滨多病身。南窗若可傲，方事陶潜巾。","dynasty":"宋代","title":"暇日雨後绿竹堂独居兼简府中诸僚"}
{"author":"欧阳修","content":"关河愁思望处满。渐素秋向晚。雁过南云，行人回泪眼。双鸾衾裯悔展。夜又永、枕孤人远。梦未成归，梅花闻塞管。","dynasty":"宋代","title":"清商怨"}
{"author":"欧阳修","content":"识度推明哲，风猷蔼缙绅。何言止中寿，遂不秉洪钧。翰墨时争宝，词章晚愈新。哭哀文伯母，悲感路傍人。","dynasty":"宋代","title":"宋宣献公挽词三首"}
{"author":"欧阳修","content":"扰扰万类殊，可憎非一族。甚哉蚊之微，岂足污简牍。乾坤量广大，善恶皆含育。荒茫三五前，民物交相黩。禹鼎象神奸，蛟龙远潜伏。周公驱猛兽，人始居川陆。尔来千百年，天地得清肃。大患已云除，细微遗不录。蝇虻蚤虱虮，蜂蝎蛇蝮。惟尔於其间，有形才一粟。虽微无柰众，惟小难防毒。尝闻高邮间，猛虎死凌辱。哀哉露筋女，万古雠不复。水乡自宜尔，可怪穷边俗。晨飧下帷帱，盛暑泥驹犊。我来守穷山，地气尤卑溽。官闲懒所便，惟睡宜偏足。难堪尔类多，枕席厌缘扑。熏檐苦烟埃，燎壁疲照烛。荒城繁草树，旱气飞炎熇。羲和驱日车，当午不转毂。清风得夕凉，如赦脱囚梏。扫庭露青天，坐月荫嘉木。汝宁无他时，忍此见迫促。翾翾伺昏黑，稍稍出壁屋。填空来若翳，翳隙多可掬。丛身疑陷围，聒耳如遭哭。猛攘欲张拳，暗中甚飞镞。手足不自救，其能营背腹。盘餐劳扇拂，立寐僵僮仆。端然穷百计，还坐暝双目。於吾固不较，在尔诚为酷。谁能推物理，无乃乖人欲。驺虞凤凰麟，千载不一瞩。思之不可见，恶者无由逐。","dynasty":"宋代","title":"憎蚊"}
{"author":"欧阳修","content":"焚香答进士，撤幕待经生。","dynasty":"宋代","title":"句其二"}
{"author":"欧阳修","content":"　　有自岳阳至者，以滕侯之书、洞庭之图来告曰：“愿有所记。”予发书按图，自岳阳门西距金鸡之右，其外隐然隆高以长者，曰偃虹堤。问其作而名者，曰：“吾滕侯之所为也。”问其所以作之利害，曰：“洞庭天下之至险，而岳阳，荆、潭、黔、蜀四会之冲也。昔舟之往来湖中者，至无所寓，则皆泊南津，其有事于州者远且劳，而又常有风波之恐，覆溺之虞。今舟之至者皆泊堤下，有事于州者，近而且无患。”问其大小之制，用人之力，曰：“长一千尺，高三十尺，厚加二尺，而杀其上得厚三分之二，用民力万有五千五百工，而不逾时以成。”问其始作之谋，曰：“州以事上转运使，转运使择其吏之能者行视可否，凡三反复，而又上于朝廷，决之三司，然后曰可，而皆不能易吾侯之议也。”曰：“此君子之作也，可以书矣。”　　盖虑于民也深，则其谋始也精，故能用力少而为功多。夫以百步之堤，御天下至险不测之虞，惠其民而及于荆、潭、黔、蜀，凡往来湖中，无远迩之人皆蒙其利焉。且岳阳四会之冲，舟之来而止者，日凡有几！使堤土石幸久不朽，则滕侯之惠利于人物，可以数计哉？夫事不患于不成，而患于易坏。盖作者未始不欲其久存，而继者常至于殆废。自古贤智之士，为其民捍患兴利，其遗迹往往而在。使其继者皆如始作之心，则民到于今受其赐，天下岂有遗利乎？此滕侯之所以虑，而欲有纪于后也。　　滕侯志大材高，名闻当世。方朝廷用兵急人之时，尝显用之。而功未及就，退守一州，无所用心，略施其余，以利及物。夫虑熟谋审，力不劳而功倍，作事可以为后法，一宜书。不苟一时之誉，思为利于无穷，而告来者不以废，二宜书。岳之民人与湖中之往来者，皆欲为滕侯纪，三宜书。以三宜书不可以不书，乃为之书。　　庆历六年某月某日记。","dynasty":"宋代","tags":"文言文，友人，述志，理想","title":"偃虹堤记"}
{"author":"欧阳修","content":"花妍儿女姿，零落一何速。竹色君子德，猗猗寒更绿。京师多名园，车马纷驰逐。春风红紫时，见此苍翠玉。凌乱迸青苔，萧◇拂华屋。森森日影闲，濯濯生意足。幸此接清赏，宁辞荐芳醁。黄昏人去锁空廊，枝上月明春鸟宿。","dynasty":"宋代","title":"刑部看竹效孟郊体"}
{"author":"欧阳修","content":"岁时丰俭若循环，天幸非由拙政然。一雨虽知为美泽，三登犹未补凶年。桑阴蔽日交垂路，麦穗含风秀满田。千里郊原想如画，正宜携酒望晴川。","dynasty":"宋代","title":"依韵和杜相公喜雨之什"}
{"author":"欧阳修","content":"池外轻雷池上雨雨声滴碎荷声小楼西角断虹明阑干倚处待得月华生燕子飞来窥画栋玉钩垂下帘旌凉波不动簟纹平水精双枕畔有堕钗横","dynasty":"宋代","title":"临江仙·池外轻雷池上雨"}
{"author":"欧阳修","content":"乞巧楼头云幔卷。浮花催洗严妆面。花上蛛丝寻得遍。颦笑浅。双眸望月牵红线。奕奕天河光不断。有人正在长生殿。暗付金钗清夜半。千秋愿。年年此会长相见。","dynasty":"宋代","title":"渔家傲"}
{"author":"欧阳修","content":"锁印春风雪人帘，天寒鸟雀聚空檐。青幡受岁儿童喜，白发催人老病添。艳舞回腰飞玉盏，清吟拥鼻对冰蟾。相从一笑两莫得，簿领区区叹米盐。","dynasty":"宋代","title":"官舍假日书怀奉呈子华内翰长文原甫景仁舍人"}
{"author":"欧阳修","content":"红条约束琼肌稳。拍碎香檀催急衮。陇头呜咽水声繁，叶下间关莺语近。美人才子传芳信。明月清风伤别恨。未知何处有知音，常为此情留此恨。","dynasty":"宋代","title":"玉楼春"}
{"author":"欧阳修","content":"为伊家，终日闷。受尽恓惶谁问。不知不觉上心头，悄一霎身心，顿也没处顿。恼愁肠，成寸寸。已恁莫把人萦损。奈每每人前道著伊，空把相思泪眼和衣搵。","dynasty":"宋代","title":"怨春郎·为伊家"}
{"author":"欧阳修","content":"数竿苍翠写生绡，寄我公斋伴寂寥。不待雪霜常凛凛，虽无风雨自萧萧。嗟予心志俱憔悴，羡子文章骋富饶。嗣以嘉篇诚厚贶，远惭为报乏琼瑶。","dynasty":"宋代","title":"张仲通示墨竹嗣以嘉篇岂胜钦玩聊以四韵仰酬"}
{"author":"欧阳修","content":"君家白鹤户雪毛，我家白兔白玉毫。谁将赠两翁，谓此二物皎洁胜琼瑶。已怜野性易驯扰，复爱仙格何孤高。玉兔四蹄不解舞，不如双鹤能清◇。低垂两翅趁节拍，婆娑弄影夸娇饶。两翁念此二物者，久不见之心甚劳。京师少年殊好尚，意气横出争雄豪。清◇美酒不辄饮，千金争买红颜韶。莫饮少年闻我语，笑我乖僻遭讥嘲。或被偷开两家笼，纵此二物令逍遥。兔奔沧海却入明月窟，鹤飞玉山千仞直上青松巢。索然两衰翁，何以慰无憀。纤腰绿鬓既非老者事，玉山沧海一去何由招。","dynasty":"宋代","title":"思白兔杂言戏答公仪忆鹤之作"}
{"author":"欧阳修","content":"吾尝思丰乐，魂梦不在身。三年永阳谪，幽谷最来频。谷口两三家，山泉为四邻。但闻山泉声，岂识山意春。春至换群物，花开思故人。故人今何在，憔悴颍之滨。人去山自绿，春归花更新。空令谷中叟，笑我种花勤。","dynasty":"宋代","title":"思二亭送光禄谢寺丞归滁阳"}
{"author":"欧阳修","content":"怀禄不知◇，人虽不吾责。贫交重意气，握手犹感激。煌煌腰间金，两鬓飒已白。有生天地间，寿考非金石。古人报一饭，君子不苟得。忧来自悲歌，涕泪下沾臆。","dynasty":"宋代","title":"感兴五首"}
{"author":"欧阳修","content":"独倚危楼风细细。望极离愁，黯黯生天际。草色山光残照里。无人会得凭阑意。也拟疏狂图一醉。对酒当歌，强饮还无味。衣带渐宽都不悔。况伊销得人憔悴。","dynasty":"宋代","title":"蝶恋花·独倚危楼风细细"}
{"author":"欧阳修","content":"洛社当年盛莫加，洛阳耆老至今夸。死生零落余无几，齿发衰残各可嗟。北库酒醪君旧物，西湖烟水我如家。已将二美交相胜，仍枉新肩丽彩霞。","dynasty":"宋代","title":"酬孙延仲龙图"}
{"author":"欧阳修","content":"馀春去已远，绿水涵新塘。渐爱树阴密，初迎蕙风凉。高亭可四望，绕郭青山长。野色晚更好，岚曛共微茫。幽怀不可写，雅咏同谁觞。明月如慰我，开轩送清光。","dynasty":"宋代","title":"晚步绿阴园遂登凝翠亭"}
{"author":"欧阳修","content":"嘉树团团俯可攀，压枝秋实渐斓斑。朱栏碧瓦清霜晓，粲粲繁星绿叶间。","dynasty":"宋代","title":"枨子"}
{"author":"欧阳修","content":"岁暮山城喜少留，西亭尚欲挽行辀。一樽莫惜临岐别，十载相逢各白头。","dynasty":"宋代","title":"走笔答原甫提刑学士"}
{"author":"欧阳修","content":"行殿峨峨出绿槐，琳房芝阙耸崔嵬。管弦飘落人间去，幢节疑从天上来。基业百年传圣子，黔黎四纪乐春台。孤臣不得同鍼虎，未死心先冷若灰。","dynasty":"宋代","title":"四月十七日景灵宫奉迎仁宗皇帝御容有感"}
{"author":"欧阳修","content":"闻君解舟去，秋水正沄沄。野岸旷归思，都门辞世纷。稍逐商帆伴，初随征鴈群。山多淮甸出，柳尽汴河分。楚色芜尚绿，江烟日半曛。客意浩已远，离怀宁复云。宣城好风月，归信几时闻。","dynasty":"宋代","title":"病中闻梅二南归"}
{"author":"欧阳修","content":"受命分行摄上公，紫微人在玉华宫。楼台碧瓦辉云日，莲芰清香带水风。每接少年嗟老病，尚能联句恼诗翁。凌晨已事追佳赏，绿李甘瓜兴未穷。","dynasty":"宋代","title":"原甫致斋集禧余亦摄事後庙谨呈拙句兼简圣俞"}
{"author":"欧阳修","content":"寒窗明夜月，散帙耿灯火。破砚裂冰澌，败席荐霜笴。废书浩长吟，想子实劳我。清篇追曹刘，苦语侔岛可。酣饮每颓山，谈笑工炙輠。驾言当有期，岁晚何未果。幽梦乱如云，别愁牢若锁。雪水渐涟漪，春枝将婀娜。客心莫迟留，苑葩即纷堕。何当迎笑前，相逢嘲饭颗。","dynasty":"宋代","title":"冬夕小斋联句寄梅圣俞"}
{"author":"欧阳修","content":"宫柳街槐绿未齐，春阴不解宿云低。轻寒漠漠侵◇褐，小雨班班作燕泥。报国无功嗟已老，归田有约一何稽。终当自驾柴车去，独结茅庐颍水西。","dynasty":"宋代","title":"下直"}
{"author":"欧阳修","content":"苦雾霏霏著彩旗，犹排吉仗杂凶仪。常时凤辇行游处，今日龙輴恸哭随。","dynasty":"宋代","title":"续作永昭陵挽词五首"}
{"author":"欧阳修","content":"四月田家麦穗稠，桑枝生椹鸟啁啾。凤城绿树知多少，何处飞来黄栗留。","dynasty":"宋代","title":"夏享太庙摄事斋宫闻◇寄原甫"}
{"author":"欧阳修","content":"积雪犹封蒙顶树，惊雷未发建溪春。中州地暖萌芽早，入贡宜先百物新。","dynasty":"宋代","title":"和原父扬州六题·时会堂二首之一}"}
{"author":"欧阳修","content":"朝渡汝河流，暮宿楚山曲。城阴日下寒，野气春深绿。征车倦长道，故国有乔木。行行渐乐郊，东风满平陆。","dynasty":"宋代","title":"行次叶县"}
{"author":"欧阳修","content":"地接龙宫涨浪赊，鹫峰岑绝倚云斜。岩披宿雾三竿日，路引迷人四照花。海国盗牙争起塔，河童施◇但惊沙。春萝攀倚难成去，山谷◇锺落暮霞。","dynasty":"宋代","title":"题金山寺"}
{"author":"欧阳修","content":"暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。","dynasty":"宋代","tags":"春游，向往，自由","title":"渔家傲·暖日迟迟花袅袅"}
{"author":"欧阳修","content":"拥旆西城一据鞍，耕夫初识劝农官。鸦鸣日出林光动，野阔风摇麦浪寒。渐暖绿杨才弄色，得晴丹杏不胜繁。牛羊鸡犬田家乐，终日思归盍挂冠。","dynasty":"宋代","title":"游太清宫出城马上口占"}
{"author":"欧阳修","content":"万恨苦绵绵。旧约前欢。桃花溪畔柳阴间。几度日高春垂重，绣户深关。楼外夕阳闲。独自凭阑。一重水隔一重山。水阔山高人不见，有泪无言。","dynasty":"宋代","title":"浪淘沙"}
{"author":"欧阳修","content":"蝶绕蜂游露满盘，芳条可惜折来残。我缘多病经春卧，砌下花开不暇看。","dynasty":"宋代","title":"郡人献花"}
{"author":"欧阳修","content":"青女霜前催得绽。金钿乱散枝头遍。落帽台高开雅宴。芳尊满。挼花吹在流霞面。桃李三春虽可羡。莺来蝶去芳心乱。争似仙潭秋水岸。香不断。年年自作茱萸伴。","dynasty":"宋代","title":"渔家傲"}
{"author":"欧阳修","content":"新年变物华，春意日堪嘉。霁色初含柳，余寒尚勒花。风丝飞荡漾，林鸟哢交加。独有无悰者，谁知老可嗟。","dynasty":"宋代","title":"初春"}
{"author":"欧阳修","content":"执手意迟迟，出门还草草。无嫌去时速，但愿归时早。北风吹雪犯征裘，夹路花开回马头。若无二月还家乐，争奈千山远客愁。","dynasty":"宋代","title":"春使道中作三首"}
{"author":"欧阳修","content":"　　予始读翱《复性书》三篇，曰：此《中庸》之义疏尔。智者诚其性，当读《中庸》；愚者虽读此不晓也，不作可焉。又读《与韩侍郎荐贤书》，以谓翱特穷时愤世无荐己者，故丁宁如此；使其得志，亦未必。以韩为秦汉间好侠行义之一豪俊，亦善论人者也。最后读《幽怀赋》，然后置书而叹，叹已复读，不自休。恨，翱不生于今，不得与之交；又恨予不得生翱时，与翱上下其论也删。　　凡昔翱一时人，有道而能文者，莫若韩愈。愈尝有赋矣，不过羡二鸟之光荣，叹一饱之无时尔。此其心使光荣而饱，则不复云矣。若翱独不然，其赋曰：“众嚣嚣而杂处兮，成叹老而嗟卑；视予心之不然兮，虑行道之犹非。”又怪神尧以一旅取天下，后世子孙不能以天下取河北，以为忧必。呜呼！使当时君子皆易其叹老嗟卑之心为翱所忧之心，则唐之天下岂有乱与亡哉？　　然翱幸不生今时，见今之事，则其忧又甚矣。奈何今之人不忧也？余行天下，见人多矣，脱有一人能如翱忧者，又皆贱远，与翱无异；其余光荣而饱者，一闻忧世之言，不以为狂人，则以为病痴子，不怒则笑之矣。呜呼，在位而不肯自忧，又禁他人使皆不得忧，可叹也夫！　　景祐三年十月十七日，欧阳修书。","dynasty":"宋代","tags":"文言文，抒怀，愤懑","title":"读李翱文"}
{"author":"欧阳修","content":"锁印春风雪入帘，天寒鸟雀聚空檐。青幡受岁儿童喜，白发催人老病添。艳舞回腰飞玉盏，清吟拥鼻对冰蟾。相从一笑两莫得，簿领区区叹米盐。","dynasty":"宋代","title":"官舍假"}
{"author":"欧阳修","content":"地接龙宫涨浪赊，鹫峰岑绝倚云斜。岩披宿雾三竿日，路引迷人四照花。海国盗牙争起塔，河童施◇但惊沙。春萝攀倚难成去，山谷◇锺落暮霞。","dynasty":"宋代","title":"题金山寺"}
{"author":"欧阳修","content":"系马青松阴，蹑屣苍崖路。惊鸟动林花，空山答人语。云霞不可揽，直入冥冥雾。","dynasty":"宋代","title":"嵩山十二首·自峻极中院步登太室中峰"}
{"author":"欧阳修","content":"青女霜前催得绽。金钿乱散枝头遍。落帽台高开雅宴。芳尊满。挼花吹在流霞面。桃李三春虽可羡。莺来蝶去芳心乱。争似仙潭秋水岸。香不断。年年自作茱萸伴。","dynasty":"宋代","title":"渔家傲"}
{"author":"欧阳修","content":"七月新秋风露早。渚莲尚拆庭梧老。是处瓜华时节好。金尊倒。人间彩缕争祈巧。万叶敲声凉乍到。百虫啼晚烟如扫。箭漏初长天杳杳。人语悄。那堪夜雨催清晓。","dynasty":"宋代","title":"渔家傲"}
{"author":"欧阳修","content":"云曳香绵彩柱高。绛旗风飐出花梢。一梭红带往来抛。束素美人羞不打，却嫌裙慢褪纤腰。日斜深院影空摇。","dynasty":"宋代","title":"浣溪沙"}
{"author":"欧阳修","content":"竹树日已滋，轩窗渐幽兴。人间与世远，鸟语知境静。春光霭欲布，山色寒尚映。独收万籁心，于此一枰竞。","dynasty":"宋代","title":"新开棋轩呈元珍表臣"}
{"author":"欧阳修","content":"小庭春老。碧砌红萱草。长忆小阑闲共绕。携手绿丛含笑。别来音信全乖。旧期前事堪猜。门掩日斜人静，落花愁点青苔。","dynasty":"宋代","title":"清平乐"}
{"author":"欧阳修","content":"珠帘卷，暮云愁。垂杨暗锁青楼。烟雨濛濛如画，轻风吹旋收。香断锦屏新别，人闲玉簟初秋。多少旧欢新恨，书杳杳、梦悠悠。","dynasty":"宋代","title":"圣无忧"}
{"author":"欧阳修","content":"妾解清歌并巧笑。郎多才俊兼年少。何事抛儿行远道。无音耗。江头又绿王孙草。昔日采花呈窈窕。玉容长笑花枝老。今日采花添懊恼。伤怀抱。玉容不及花枝好。","dynasty":"宋代","title":"渔家傲"}
{"author":"欧阳修","content":"歌时眉黛舞时腰。无处不妖饶。初剪菊、欲登高。天气怯鲛绡。紫丝障，绿杨桥。路迢迢。酒阑歌罢，一度归时，一度魂消。","dynasty":"宋代","title":"诉衷情"}
{"author":"欧阳修","content":"浮云吐明月，流影玉阶阴。千里虽共照，安知夜夜心？","dynasty":"宋代","tags":"月夜，女子，思念，怀人","title":"夜夜曲"}
{"author":"欧阳修","content":"欲借江梅荐饮。望陇驿、音息沈沈。住在柳州东，彼此相思，梦回云去难寻。归燕来时花期浸。淡月坠、将晓还阴。争奈多情易感，风信无凭，如何消遣初心。","dynasty":"宋代","title":"恨春迟"}
{"author":"欧阳修","content":"金雀双鬟年纪小。学画蛾眉红淡扫。尽人言语尽人怜，不解此情惟解笑。稳着舞衣行动俏。走向绮筵呈曲妙。刘郎大有惜花心，只恨寻花来较早。","dynasty":"宋代","title":"玉楼春"}
{"author":"欧阳修","content":"为爱莲房都一柄。双苞双蕊双红影。雨势断来风色定。秋水静。仙郎彩女临鸾镜。妾有容华君不省。花无恩爱犹相并。花却有情人薄幸。心耿耿。因花又染相思病。","dynasty":"宋代","title":"渔家傲"}
{"author":"欧阳修","content":"昨日采花花欲尽。隔花闻道潮来近。风猎紫荷声又紧。低难奔。莲茎刺惹香腮损。一缕艳痕红隐隐。新霞点破秋蟾晕。罗袖挹残心不稳。羞人问。归来剩把胭脂衬。","dynasty":"宋代","title":"渔家傲"}
{"author":"欧阳修","content":"水轩檐幕透薰风。银塘外、柳烟浓。方床遍展鱼鳞簟，碧纱笼。小墀面、对芙蓉。玉人共处双鸳枕，和娇困、睡朦胧。起来意懒含羞态，汗香融。素裙腰，映酥胸。","dynasty":"宋代","title":"系裙腰"}
{"author":"欧阳修","content":"把酒花前欲问伊。忍嫌金盏负春时。红艳不能旬日看。宜算。须知开谢只相随。蝶去蝶来犹解恋。难见。回头还是度年期。莫候饮阑花已尽。方信。无人堪与补残枝。","dynasty":"宋代","title":"定风波"}
{"author":"欧阳修","content":"十载相逢酒一卮。故人才见便开眉。老来游旧更同谁。浮世歌欢真易失。宦途离合信难期。尊前莫惜醉如泥。","dynasty":"宋代","title":"浣溪沙"}
{"author":"欧阳修","content":"酒美春浓花世界。得意人人千万态。莫教辜负艳阳天，过了堆金何处买。已去少年无计奈。且愿芳心长恁在。闲愁一点上心来，算得东风吹不解。","dynasty":"宋代","title":"玉楼春"}
{"author":"欧阳修","content":"四月园林春去后。深深密幄阴初茂。折得花枝犹在手。香满袖。叶间梅子青如豆。风雨时时添气候。成行新笋霜筠厚。题就送春诗几首。聊对酒。樱桃色照银盘溜。","dynasty":"宋代","title":"渔家傲"}
{"author":"欧阳修","content":"残春一夜狂风雨。断送红飞花落树。人心花意待留春，春色无情容易去。高楼把酒愁独语。借问春归何处所。暮云空阔不知音，惟有绿杨芳草路。","dynasty":"宋代","title":"玉楼春"}
{"author":"欧阳修","content":"红粉墙头花几树。落花片片和惊絮。墙外有楼花有主。寻花去。隔墙遥见秋千侣。绿索红旗双彩柱。行人只得偷回顾。肠断楼南金锁户。天欲暮。流莺飞到秋千处。","dynasty":"宋代","title":"渔家傲"}
{"author":"欧阳修","content":"留春不住。燕老莺慵无觅处。说似残春。一老应无却少人。风和月好。办得黄金须买笑。爱惜芳时。莫待无花空折枝。","dynasty":"宋代","title":"减字木兰花"}
{"author":"欧阳修","content":"楚人自古登临恨，暂到愁肠已九回。万树苍烟三峡暗，满川明月一猿哀。殊乡况复惊残岁，慰客偏宜把酒杯。行见江山且吟咏，不因迁谪岂能来。","dynasty":"宋代","tags":"写景，抒情，感慨，愁绪","title":"黄溪夜泊"}
{"author":"欧阳修","content":"琼花芍药世无伦，偶不题诗便怨人。曾向无双亭下醉，自知不负广陵春。","dynasty":"宋代","title":"答许发运见寄"}
{"author":"欧阳修","content":"紫殿焚香暖吹轻，广庭清晓席群英。无哗战士衔枚勇，下笔春蚕食叶声。乡里献贤先德行，朝廷列爵待公卿。自惭衰病心神耗，赖有群公识鉴精。","dynasty":"宋代","tags":"抒情，喜悦","title":"礼部贡院阅进士试"}
{"author":"欧阳修","content":"樽前拟把归期说未语春容先惨咽人生自是有情痴此恨不关风与月离歌且莫翻新阕一曲能教肠寸结直须看尽洛阳花始共春风容易别","dynasty":"宋代","title":"玉楼春"}
{"author":"欧阳修","content":"四十未为老，醉翁偶题篇。醉中遗万物，岂复记吾年。但爱亭下水，来从乱峰间。声如自空落，泻向两檐前。流入岩下溪，幽泉助涓涓。响不乱入语，其清非管弦。岂不美丝竹，丝竹不胜繁。所以屡携酒，远步就潺湲。野鸟窥我醉，溪云留我眠。山花徒能笑，不解与我言。惟有岩风来，吹我还醒然。","dynasty":"宋代","title":"题滁州醉翁亭"}
{"author":"欧阳修","content":"浅深红白宜相间，先後仍须次第栽。我欲四时携酒去，莫教一日不花开。","dynasty":"宋代","title":"谢判官幽谷种花"}
{"author":"欧阳修","content":"扰扰万类殊，可憎非一族。甚哉蚊之微，岂足污简牍。乾坤量广大，善恶皆含育。荒茫三五前，民物交相黩。禹鼎象神奸，蛟龙远潜伏。周公驱猛兽，人始居川陆。尔来千百年，天地得清肃。大患已云除，细微遗不录。蝇虻蚤虱虮，蜂蝎蛇蝮。惟尔於其间，有形才一粟。虽微无柰众，惟小难防毒。尝闻高邮间，猛虎死凌辱。哀哉露筋女，万古雠不复。水乡自宜尔，可怪穷边俗。晨飧下帷帱，盛暑泥驹犊。我来守穷山，地气尤卑溽。官闲懒所便，惟睡宜偏足。难堪尔类多，枕席厌缘扑。熏檐苦烟埃，燎壁疲照烛。荒城繁草树，旱气飞炎熇。羲和驱日车，当午不转毂。清风得夕凉，如赦脱囚梏。扫庭露青天，坐月荫嘉木。汝宁无他时，忍此见迫促。翾翾伺昏黑，稍稍出壁屋。填空来若翳，翳隙多可掬。丛身疑陷围，聒耳如遭哭。猛攘欲张拳，暗中甚飞镞。手足不自救，其能营背腹。盘餐劳扇拂，立寐僵僮仆。端然穷百计，还坐暝双目。於吾固不较，在尔诚为酷。谁能推物理，无乃乖人欲。驺虞凤凰麟，千载不一瞩。思之不可见，恶者无由逐。","dynasty":"宋代","title":"憎蚊"}
{"author":"欧阳修","content":"南风原头吹百草，草木丛深茅舍小。麦穗初齐稚子娇，桑叶正肥蚕食饱。老翁但喜岁年熟，饷妇安知时节好。野棠梨密啼晚莺，海石榴红啭山鸟。田家此乐知者谁，我独知之归不早。乞身当及彊健时，顾我蹉跎已衰老。","dynasty":"宋代","title":"归田四时乐二首其二夏"}
{"author":"欧阳修","content":"　　修顿首再拜，白司谏足下：某年十七时，家随州，见天圣二年进士及第榜，始识足下姓名。是时予年少，未与人接，又居远方，但闻今宋舍人兄弟，与叶道卿、郑天休数人者，以文学大有名，号称得人。而足下厕其间，独无卓卓可道说者，予固疑足下不知何如人也。其后更十一年，予再至京师，足下已为御史里行，然犹未暇一识足下之面。但时时于予友尹师鲁问足下之贤否。而师鲁说足下：“正直有学问，君子人也。”予犹疑之。夫正直者，不可屈曲；有学问者，必能辨是非。以不可屈之节，有能辨是非之明，又为言事之官，而俯仰默默，无异众人，是果贤者耶！此不得使予之不疑也。自足下为谏官来，始得相识。侃然正色，论前世事，历历可听，褒贬是非，无一谬说。噫！持此辩以示人，孰不爱之？虽予亦疑足下真君子也。是予自闻足下之名及相识，凡十有四年而三疑之。今者推其实迹而较之，然后决知足下非君子也。　　前日范希文贬官后，与足下相见于安道家。足下诋诮希文为人。予始闻之，疑是戏言；及见师鲁，亦说足下深非希文所为，然后其疑遂决。希文平生刚正、好学、通古今，其立朝有本末，天下所共知。今又以言事触宰相得罪。足下既不能为辨其非辜，又畏有识者之责己，遂随而诋之，以为当黜，是可怪也。夫人之性，刚果懦软，禀之于天，不可勉强。虽圣人亦不以不能责人之必能。今足下家有老母，身惜官位，惧饥寒而顾利禄，不敢一忤宰相以近刑祸，此乃庸人之常情，不过作一不才谏官尔。虽朝廷君子，亦将闵足下之不能，而不责以必能也。今乃不然，反昂然自得，了无愧畏，便毁其贤以为当黜，庶乎饰己不言之过。夫力所不敢为，乃愚者之不逮；以智文其过，此君子之贼也。　　且希文果不贤邪？自三四年来，从大理寺丞至前行员外郎，作待制日，日备顾问，今班行中无与比者。是天子骤用不贤之人？夫使天子待不贤以为贤，是聪明有所未尽。足下身为司谏，乃耳目之官，当其骤用时，何不一为天子辨其不贤，反默默无一语；待其自败，然后随而非之。若果贤邪？则今日天子与宰相以忤意逐贤人，足下不得不言。是则足下以希文为贤，亦不免责；以为不贤，亦不免责，大抵罪在默默尔。　　昔汉杀萧望之与王章，计其当时之议，必不肯明言杀贤者也。必以石显、王凤为忠臣，望之与章为不贤而被罪也。今足下视石显、王凤果忠邪？望之与章果不贤邪？当时亦有谏臣，必不肯自言畏祸而不谏，亦必曰当诛而不足谏也。今足下视之，果当诛邪？是直可欺当时之人，而不可欺后世也。今足下又欲欺今人，而不惧后世之不可欺邪？况今之人未可欺也。　　伏以今皇帝即位已来，进用谏臣，容纳言论，如曹修古、刘越虽殁，犹被褒称。今希文与孔道辅皆自谏诤擢用。足下幸生此时，遇纳谏之圣主如此，犹不敢一言，何也？前日又闻御史台榜朝堂，戒百官不得越职言事，是可言者惟谏臣尔。若足下又遂不言，是天下无得言者也。足下在其位而不言，便当去之，无妨他人之堪其任者也。昨日安道贬官，师鲁待罪，足下犹能以面目见士大夫，出入朝中称谏官，是足下不复知人间有羞耻事尔。所可惜者，圣朝有事，谏官不言而使他人言之，书在史册，他日为朝廷羞者，足下也。　　《春秋》之法，责贤者备。今某区区犹望足下之能一言者，不忍便绝足下，而不以贤者责也。若犹以谓希文不贤而当逐，则予今所言如此，乃是朋邪之人尔。愿足下直携此书于朝，使正予罪而诛之，使天下皆释然知希文之当逐，亦谏臣之一効也。　　前日足下在安道家，召予往论希文之事。时坐有他客，不能尽所怀。故辄布区区，伏惟幸察，不宣。修再拜。","dynasty":"宋代","tags":"文言文，叙事，批判","title":"与高司谏书"}
{"author":"欧阳修","content":"石屏自倚浮云外，石路久无人迹行。我来携酒醉其下，卧看千峰秋月明。","dynasty":"宋代","title":"琅琊山六题·石屏路"}
{"author":"欧阳修","content":"圣俞翘楚才，乃是东南秀。玉山高岑岑，映我觉形陋。离骚喻草香，诗人识鸟兽。城中争拥鼻，欲学不能就。平日礼文贤，宁久滞奔走。","dynasty":"宋代","title":"七交七首·梅主簿"}
{"author":"欧阳修","content":"庭树忽改色，秋风动其枝。物情未必尔，我意先已凄。虽恐芳节谢，犹忻早凉归。起步云月暗，顾瞻星斗移。四时有大信，万物谁与期。故人在千里，岁月令我悲。所嗟事业晚，岂惜颜色衰。庙谋今谓何，胡马日以肥。","dynasty":"宋代","title":"立秋有感寄苏子美"}
{"author":"欧阳修","content":"昆夷道远不复通，世传切玉谁能穷。宝刀近出日本国，越贾得之沧海东。鱼皮装贴香木鞘，黄白闲杂鍮与铜。百金传入好事手，佩服可以禳妖凶。传闻其国居大岛，土壤沃饶风俗好。其先徐福诈秦民，采药淹留◇童老。百工五种与之居，至今器玩皆精巧。前朝贡献屡往来，士人往往工词藻。徐福行时书未焚，逸书百篇今尚存。令严不许传中国，举世无人识古文。先王大典藏夷貊，苍波浩荡无通津。令人感激坐流涕，锈澀短刀何足云。","dynasty":"宋代","title":"日本刀歌"}
{"author":"欧阳修","content":"望海亭亭古堞间，独凭危槛俯人寰。苦寒冰合分流水，欲雪云垂四面山。髀肉已消嗟病骨，冻醪犹可慰愁颜。颍田二顷春芜没，安得柴车自驾还。","dynasty":"宋代","title":"表海亭"}
{"author":"欧阳修","content":"由来边将用儒臣，坐以威名抚汉军。万马不嘶听号令，诸蕃无事著耕耘。梦回夜帐闻羌笛，诗就高楼对陇云。莫忘镇阳遗爱在，北潭桃李正氛氲。","dynasty":"宋代","title":"寄秦州田元均"}
{"author":"欧阳修","content":"帘幕风轻双语燕。午后醒来，柳絮飞撩乱。心事一春犹未见。红英落尽青苔院。百尺朱楼闲倚遍。薄雨浓云，抵死遮人面。羌管不须吹别怨。无肠更为新声断。","dynasty":"宋代","title":"蝶恋花"}
{"author":"欧阳修","content":"画楼钟动君休唱，往事无踪。聚散匆匆。今日欢娱几客同。去年绿鬓今年白，不觉衰容。明月清风。把酒何人忆谢公。","dynasty":"宋代","title":"采桑子"}
{"author":"欧阳修","content":"妾本钱塘苏小妹。芙蓉花共门相对。昨日为逢青伞盖。慵不采。今朝斗觉凋零煞。愁倚画楼无计奈。乱红飘过秋塘外。料得明年秋色在。香可爱。其如镜里花颜改。","dynasty":"宋代","title":"渔家傲"}
{"author":"欧阳修","content":"十月小春梅蕊绽。红炉画阁新装遍。锦帐美人贪睡暖。羞起晚。玉壶一夜冰澌满。楼上四垂帘不卷。天寒山色偏宜远。风急雁行吹字断。红日短。江天雪意云撩乱。","dynasty":"宋代","title":"渔家傲"}
{"author":"欧阳修","content":"露裛娇黄风摆翠。人间晚秀非无意。仙格淡妆天与丽。谁可比。女真装束真相似。筵上佳人牵翠袂。纤纤玉手挼新蕊。美酒一杯花影腻。邀客醉。红琼共作熏熏媚。","dynasty":"宋代","title":"渔家傲"}
{"author":"欧阳修","content":"风迟日媚烟光好。绿树依依芳意早。年华容易即凋零，春色只宜长恨少。池塘隐隐惊雷晓。柳眼未开梅萼小。尊前贪爱物华新，不道物新人渐老。","dynasty":"宋代","title":"玉楼春（题上林后亭）"}
{"author":"欧阳修","content":"蝶飞芳草花飞路。把酒已嗟春色暮。当时枝上落残花，今日水流何处去。楼前独绕鸣蝉树。忆把芳条吹暖絮。红莲绿芰亦芳菲，不奈金风兼玉露。","dynasty":"宋代","title":"玉楼春"}
{"author":"欧阳修","content":"九日欢游何处好。黄花万蕊雕阑绕。通体清香无俗调。天气好。烟滋露结功多少。日脚清寒高下照。宝钉密缀圆斜小。落叶西园风袅袅。催秋老。丛边莫厌金尊倒。","dynasty":"宋代","title":"渔家傲"}
{"author":"欧阳修","content":"春山敛黛低歌扇。暂解吴钩登祖宴。画楼钟动已魂销。何况马嘶芳草岸。青门柳色随人远。望欲断时肠已断。洛城春色待君来，莫到落花飞似霰。","dynasty":"宋代","title":"玉楼春"}
{"author":"欧阳修","content":"小词，尤脍炙人口。有十二月词，寄渔家傲调中，本集亦未尝载，今列之于此。前已有十二篇鼓子词，此未知果公作否。正月新阳生翠琯。花苞柳线春犹浅。帘幕千重方半卷。池冰泮。东风吹水琉璃软。渐好凭阑醒醉眼。陇梅暗落芳英断。初日已知长一线。清宵短。梦魂怎奈珠宫远。","dynasty":"宋代","title":"渔家傲"}
{"author":"欧阳修","content":"七月芙蓉生翠水。明霞拂脸新妆媚。疑是楚宫歌舞妓。争宠丽。临风起舞夸腰细。乌鹊桥边新雨霁。长河清水冰无地。此夕有人千里外。经年岁。犹嗟不及牵牛会。","dynasty":"宋代","title":"渔家傲"}
{"author":"欧阳修","content":"珠帘半下香销印。二月东风催柳信。琵琶傍畔且寻思，鹦鹉前头休借问。惊鸿过后生离恨。红日长时添酒困。未知心在阿谁边，满眼泪珠言不尽。","dynasty":"宋代","title":"玉楼春"}
{"author":"欧阳修","content":"阴阴树色笼晴昼。清淡园林春过后。杏腮轻粉日催红，池面绿罗风卷皱。佳人向晚新妆就。圆腻歌喉珠欲溜。当筵莫放酒杯迟，乐事良辰难入手。","dynasty":"宋代","title":"玉楼春"}
{"author":"欧阳修","content":"八月秋高风历乱。衰兰败芷红莲岸。皓月十分光正满。清光畔。年年常愿琼筵看。社近愁看归去燕。江天空阔云容漫。宋玉当时情不浅。成幽怨。乡关千里危肠断。","dynasty":"宋代","title":"渔家傲"}
{"author":"欧阳修","content":"两翁相遇逢佳节。正值柳绵飞似雪。便须豪饮敌青春，莫对新花羞白发。人生聚散如弦筈。老去风情尤惜别。大家金盏倒垂莲，一任西楼低晓月。","dynasty":"宋代","title":"玉楼春"}
{"author":"欧阳修","content":"三月清明天婉娩。晴川祓禊归来晚。况是踏青来处远。犹不倦。秋千别闭深庭院。更值牡丹开欲遍。酴醿压架清香散。花底一尊谁解劝。增眷恋。东风回晚无情绊。","dynasty":"宋代","title":"渔家傲"}
{"author":"欧阳修","content":"炉香昼永龙烟白。风动金鸾额。画屏寒掩小山川。睡容初起枕痕圆。坠花钿。楼高不及烟霄半。望尽相思眼。艳阳刚爱挫愁人。故生芳草碧连云。怨王孙。","dynasty":"宋代","title":"虞美人"}
{"author":"欧阳修","content":"忆昔西都欢纵。自别后、有谁能共。伊川山水洛川花，细寻思、旧游如梦。今日相逢情愈重。愁闻唱、画楼钟动。白发天涯逢此景，倒金尊。殢谁相送。","dynasty":"宋代","tags":"岁月，时间，感慨，友谊","title":"夜行船·忆昔西都欢纵"}
{"author":"欧阳修","content":"翠密红繁。水国凉生未是寒。雨打荷花珠不定，轻翻。冷泼鸳鸯锦翅斑。尽日凭阑。弄蕊拈花仔细看。偷得袅蹄新铸样，无端。藏在红房艳粉间。","dynasty":"宋代","title":"南乡子"}
{"author":"欧阳修","content":"雨后斜阳。细细风来细细香。风定波平花映水，休藏。照出轻盈半面妆。路隔秋江。莲子深深隐翠房。意在莲心无问处，难忘。泪裛红腮不记行。","dynasty":"宋代","title":"南乡子"}
{"author":"欧阳修","content":"月波清霁，烟容明淡，灵汉旧期还至。鹊迎桥路接天津，映夹岸、星榆点缀。云屏未卷，仙鸡催晓，肠断去年情味。多应天意不教长，恁恐把、欢娱容易。","dynasty":"宋代","title":"鹊桥仙"}
{"author":"欧阳修","content":"三月十三寒食日，春色遍天涯。越溪阆苑繁华地，傍禁垣、珠翠烟霞。红粉墙头，秋千影里，临水人家。归来晚驻香车。银箭透窗纱。有时三点两点雨霁，朱门柳细风斜。沈麝不烧金鸭冷，笼月照梨花。","dynasty":"宋代","title":"越溪春"}
{"author":"欧阳修","content":"新正初破，三五银蟾满。纤手染香罗，剪红莲、满城开遍。楼台上下，歌管咽春风，驾香轮，停宝马，只待金乌晚。帝城今夜，罗绮谁为伴。应卜紫姑神，问归期、相思望断。天涯情绪，对酒且开颜，春宵短。春寒浅。莫待金杯暖。","dynasty":"宋代","title":"蓦山溪"}
{"author":"欧阳修","content":"叶底青青杏子垂。枝头薄薄柳绵飞。日高深院晚莺啼。堪恨风流成薄幸。断无消息道归期。托腮无语翠眉低。","dynasty":"宋代","title":"浣溪沙"}
{"author":"欧阳修","content":"红树青山日欲斜，长郊草色绿无涯。游人不管春将老，来往亭前踏落花。","dynasty":"宋代","tags":"古诗三百首，写景，惜春","title":"丰乐亭游春·其三"}
{"author":"欧阳修","content":"别后不知君远近。触目凄凉多少闷。渐行渐远渐无书，水阔鱼沉何处问。夜深风竹敲秋韵。万叶千声皆是恨。故欹单枕梦中寻，梦又不成灯又烬。","dynasty":"宋代","tags":"宋词精选，秋天，闺怨","title":"玉楼春·别后不知君远近"}
{"author":"欧阳修","content":"花似伊，柳似伊。花柳青春人别离。低头双泪垂。长江东，长江西。两岸鸳鸯两处飞。相逢知几时。","dynasty":"宋代","tags":"宋词精选，怀人","title":"长相思·花似伊"}
{"author":"欧阳修","content":"荷花开后西湖好，载酒来时。不用旌旗，前后红幢绿盖随。画船撑入花深处，香泛金卮。烟雨微微，一片笙歌醉里归。","dynasty":"宋代","tags":"写水，西湖，荷花，抒情","title":"采桑子·荷花开后西湖好"}
{"author":"欧阳修","content":"　　修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。　　滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！　　今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。　　修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。　　夫宣上恩德，以与民共乐，刺史之事也。遂书以名其亭焉。","dynasty":"宋代","tags":"古文观止，叙事，抒情，散文","title":"丰乐亭记"}
{"author":"欧阳修","content":"堤上游人逐画船，拍堤春水四垂天。绿杨楼外出秋千。白发戴花君莫笑，六幺催拍盏频传。人生何处似尊前！","dynasty":"宋代","tags":"春天，写景，宴饮","title":"浣溪沙·堤上游人逐画船"}
{"author":"欧阳修","content":"清晨帘幕卷轻霜。呵手试梅妆。都缘自有离恨，故画作远山长。思往事，惜流芳。易成伤。拟歌先敛，欲笑还颦，最断人肠。","dynasty":"宋代","tags":"宋词三百首，宋词精选，女子，生活，抒情","title":"诉衷情·眉意"}
{"author":"欧阳修","content":"何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。","dynasty":"宋代","tags":"写景，写水，西湖","title":"采桑子·何人解赏西湖好"}
{"author":"欧阳修","content":"春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。","dynasty":"宋代","tags":"古诗三百首，写景，抒情","title":"戏答元珍"}
{"author":"欧阳修","content":"欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。","dynasty":"宋代","tags":"小学文言文，故事，赞美，写人","title":"画地学书"}
{"author":"欧阳修","content":"一夜越溪秋水满。荷花开过溪南岸。贪采嫩香星眼慢。疏回眄。郎船不觉来自畔。罢采金英收玉腕。回身急打船头转。荷叶又浓波又浅。无方便。教人只得抬娇面。","dynasty":"宋代","title":"渔家傲"}
{"author":"欧阳修","content":"今朝祖宴。可怜明夜孤灯馆。酒醒明月空床满。翠被重重，不似香肌暖。愁肠恰似沈香篆。千回万转萦还断。梦中若得相寻见。却愿春宵，一夜如年远。","dynasty":"宋代","title":"一斛珠"}
{"author":"欧阳修","content":"因倚兰台翠云亸。睡未足、双眉尚锁。潜身走向伊行坐。孜孜地、告他梳裹。发妆酒冷重温过。道要饮、除非伴我。丁香嚼碎偎人睡，犹记恨、夜来些个。","dynasty":"宋代","title":"惜芳时"}
{"author":"欧阳修","content":"渐素景。金风劲。早是凄凉孤冷。那堪闻、蛩吟穿金井。唤愁绪难整。懊恼人人薄幸。负云期雨信。终日望伊来，无凭准。闷损我、也不定。","dynasty":"宋代","title":"品令"}
{"author":"欧阳修","content":"风摆红藤卷绣帘。宝鉴慵拈。日高梳洗几时忺。金盆水、弄纤纤。髻云谩亸残花淡，各娇媚、瘦岩岩。离情更被宿酲兼。空惹得、病厌厌。","dynasty":"宋代","title":"燕归梁"}
{"author":"欧阳修","content":"屏里金炉帐外灯。掩春睡腾腾。绿云堆枕乱鬅鬙。犹依约、那回曾。人生少有，相怜到老，宁不被天憎。而今前事总无凭。空赢得、瘦棱棱。","dynasty":"宋代","title":"燕归梁"}
{"author":"欧阳修","content":"卷绣帘、梧桐秋院落，一霎雨添新绿。对小池闲立残妆浅，向晚水纹如縠。凝远目。恨人去寂寂，凤枕孤难宿。倚阑不足。看燕拂风帘，蝶翻露草，两两长相逐。双眉促。可惜年华婉娩，西风初弄庭菊。况伊家年少，多情未已难拘束。那堪更趁凉景，追寻甚处垂杨曲。佳期过尽，但不说归来，多应忘了，云屏去时祝。","dynasty":"宋代","title":"摸鱼儿"}
{"author":"欧阳修","content":"宝奁开，美鉴静，一掬清蟾。新妆脸，旋学花添。蜀红衫，双绣蝶、裙缕鹣鹣。寻思前事，小屏风、仍画江南。怎空教、草解宜男。柔桑密、又过春蚕。正阴晴天气，更瞑色相兼。佳期消息，曲房西、碎月筛帘。","dynasty":"宋代","title":"于飞乐"}
{"author":"欧阳修","content":"红杏墙头树。紫萼香心初吐。新年花发旧时枝，徘徊千绕，独共东风语。阳台一梦如云雨。为问今何处。离情别恨多少，条条结向垂杨缕。此事难分付。初心本谁先许。窃香解佩两沈沈，知他而今，记得当初否。谁教薄幸轻相误。不信道、相思苦。如今却恁空追悔，元来也会忆人去。","dynasty":"宋代","title":"梁州令"}
{"author":"欧阳修","content":"罗衫满袖，尽是忆伊泪。残妆粉，余香被。手把金尊酒，未饮先如醉。但向道，厌厌成病皆因你。离思迢迢远，一似长江水。去不断，来无际。红笺著意写，不尽相思意。为个甚，相思只在心儿里。","dynasty":"宋代","title":"千秋岁"}
{"author":"欧阳修","content":"选胜避炎郁，林泉清可佳。拂琴惊水鸟，代麈折山花。就简刻筠粉，浮瓯烹露芽。归鞍微带雨，不惜角巾斜。","dynasty":"宋代","title":"普明院避暑"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"西江之水何悠哉，经历灨石险且回。余波拗怒犹涵澹，奔涛击浪常喧豗。有时夜上滕王阁，月照净练无纤埃。杨阑左里在其北，无风浪起传古来。老蛟深处厌窟穴，蛇身微行见者猜。呼龙沥酒未及祝，五色粲烂高崔嵬。忽然远引千丈去，百里水面中分开。收踪灭迹莫知处，但有雨雹随风雷。千奇万变聊一戏，岂顾溺死为可哀。轻人之命若蝼螘，不止山岳将倾颓。此外鱼虾何足道，厌饫但觉腥盘杯。壮哉岂不快耳目，胡为守此空墙隈。陶盆斗水仍下漏，四岸久雨生莓苔。游鱼拨拨不盈寸，泥潜日炙愁暴鳃。鱼诚不幸此局促，我能决去反徘徊。","dynasty":"宋代","title":"盆池"}
{"author":"欧阳修","content":"险夷一节如金石，勋德俱高映古今。岂止忘机鸥鸟信，陶钧万物本无心。","dynasty":"宋代","title":"狎鸥亭"}
{"author":"欧阳修","content":"焦陂荷花照水光，未到十里闻花香。焦陂八月新酒熟，秋水鱼肥鱠如玉。清河两岸柳鸣蝉，直到焦陂不下船。笑向渔翁酒家保，金龟可解不须钱。明日君恩许归去，白头酣咏太平年。","dynasty":"宋代","title":"忆焦陂"}
{"author":"欧阳修","content":"君家小谢城，为客洛阳里。绿发方少年，青衫喜为吏。重湖乱山绿，归梦寄千里。洛浦见秋鸿，江南老芳芷。自言北地禽，能感南人耳。京国本繁华，驰逐多英轨。争歌白雪曲，取酒西城市。朝逢油壁车，暮结青骢尾。岁月倏可忘，行乐方未已。忽尔畏简书，翻然浩归思。江山故国近，风物饶阳美。楚柚烟中黄，吴莼波上紫。还乡问井邑，上堂多庆喜。离别古所难，更畏秋风起。","dynasty":"宋代","title":"闻梅二授德兴令"}
{"author":"欧阳修","content":"洪宋区夏广，恢张际四维。狂孽久不耸，民物含春熙。耆稚适所尚，游泳光华时。遽然摄提岁，南獠掠边陲。予因叩村叟，此事曷如斯。初似却人问，未语先涕垂。收涕谢客问，为客陈始基。抚水有上源，水浅山嶮巇。生民三千室，聚此天一涯。狼勇复轻脱，性若鹿与麋。男夫不耕凿，刀兵动相随。宜融两境上，杀人取其赀。因斯久久来，此寇易为羁。鼠窃及蚁聚，近里焉敢窥。势亦不久住，官军来即驰。景德祥符後，时移事亦移。四辅哲且善，天子仁又慈。将军称招安，兵非羽林儿。龙江一牧拙，逻骑材亦非。威惠不兼济，徒以官力欺。智略仍复短，从此难羁縻。引兵御甲岭，部阵自参差。锋镝殊未接，士卒心先离。奔走六吏死，明知国挫威。自兹贱声震，直寇融州湄。县宇及民庐，毁荡无孑遗。利镞淬诸毒，中肤无药医。长刀断人股，横尸满通逵。妇人及孳产，驱负足始归。堂堂过城戍，何人敢正窥。外计削奏疏，一一闻宸闱。赫尔天斯怒，选将兴王师。精甲二万余，猛毅如虎貔。剑戟凛秋霜，旌棨闪朝曦。八营与七萃，岂得多于兹。外统三路进，小敌胡能为。前驱已压境，後军犹未知。逶迤至蛮域，但见空稻畦。搜罗一月余，不战师自罢。荷戈莫言苦，负粮深可悲。哀哉都督邮，无辜遭屠糜。哓咋计不出，还出招安辞。半降半来拒，蛮意犹狐疑。厚以缯锦赠，狙心诈为卑。戎帐草草起，贼戈蹑背挥。我聆老叟言，不觉颦双眉。吮毫兼叠简，占作南獠诗。愿值采诗官，一敷于彤墀。","dynasty":"宋代","title":"南獠"}
{"author":"欧阳修","content":"云间征雁水间栖，矰缴方多羽翼微。岁晚江湖同是客，莫辞伴我更南飞。","dynasty":"宋代","title":"江行赠雁"}
{"author":"欧阳修","content":"春荣忽已衰，夏叶换初秀。披荒得深蹊，扫绿荫清昼。万竿交已耸，千亩蔚何富。惊雷迸狂鞭，雾箨舒文绣。虚心高自擢，劲节晚愈瘦。虽惭桃李妖，岂愧松柏後。川源湛新霁，林麓洗昏霿。猗猗色可餐，滴滴翠欲溜。况兹夏首月，景物得嘉候。晚蝶舞新黄，孤禽弄清味。穷深入窗蒙，玩密爱林茂。依依带幽涧，隐隐见孤岫。林荪缛堪眠，野汲冷可漱。鸣琴泻山风，高籁发仙奏。暑却自蠲渴，心闲疑愈疚。杯盘杂芬芳，图籍罗左右。怡然忘簪组，释若出羁厩。矧予怀一丘，未得解黄绶。官事偶多闲，郊扉须屡叩。新篁渐添林，晚笋堪荐豆。谁邀接◇公，有酒幸相就。","dynasty":"宋代","title":"初夏刘氏竹林小饮"}
{"author":"欧阳修","content":"学画宫眉细细长。芙蓉出水斗新妆。只知一笑能倾国，不信相看有断肠。双黄鹄，两鸳鸯。迢迢云水恨难忘。早知今日长相忆，不及从初莫作双。","dynasty":"宋代","title":"鹧鸪天"}
{"author":"欧阳修","content":"鸭脚生江南，名实未相浮。绛囊因入贡，银杏贵中州。致远有余力，好奇自贤侯。因令江上根，结实夷门秋。始摘才三四，金奁献凝旒。公卿不及议，天子百金酬。岁久子渐多，累累枝上稠。主人名好客，赠我比珠投。博望昔所徙，蒲萄安石榴。想其初来时，厥价与此侔。今也◇中国，篱根及墙头。物性久虽在，人情逐时流。惟当记其始，後世知来由。是亦史官法，岂徒续君讴。","dynasty":"宋代","title":"和圣俞李侯家鸭脚子"}
{"author":"欧阳修","content":"画舷鸣两桨，日暮芳洲路。泛泛风波鸟，双双弄纹羽。爱之欲移舟，渐近还飞去。","dynasty":"宋代","title":"游龙门分题十五首·鸳鸯"}
{"author":"欧阳修","content":"炎歊郁然蒸，午景炽方焰。子来清风兴，萧萧吹几簟。又如沃琼浆，遽饮不知厌。嗟予学苦晚，白首困铅椠。危疑奚所质，孔孟久已窆。群儒窒自私，惟子通且赡。幸时丐赢余，屡得饱饥歉。严严春秋经，大法谁敢觇。三才失纲纪，五代极昏垫。盗窃恣胠箧，英雄争奋◇。兴亡两仓卒，事迹多遗欠。才能纪成败，岂暇诛奸僭。闻见患孤寡，是非谁证验。尝欣同好恶，遂乞指瑕玷。反蒙华衮褎，如誉嫫母艳。救非当在早，已暴何由敛。苟能哀癈痼，其可惜针砭。风舲或许邀，湖绿方灩灩。","dynasty":"宋代","title":"答原父"}
{"author":"欧阳修","content":"邦人尽说畏愁牛，不独牛愁我亦愁。终日下山行百转，却从山脚望山头。","dynasty":"宋代","title":"愁牛岭"}
{"author":"欧阳修","content":"綵缕谁云能续命，玉奁空自锁遗香。白头旧监悲时节，珠閤无人夏日长。","dynasty":"宋代","title":"端午帖子词温成皇后閤四首其三"}
{"author":"欧阳修","content":"罗衫满袖，尽是忆伊泪。残妆粉，余香被。手把金尊酒，未饮先如醉。但向道，厌厌成病皆因你。离思迢迢远，一似长江水。去不断，来无际。红笺著意写，不尽相思意。为个甚，相思只在心儿里。","dynasty":"宋代","title":"千秋岁"}
{"author":"欧阳修","content":"闰後春深雪始销，东风凌铄势方豪。阳生草木黄泉动，冰破江湖白浪高。未报国恩嗟病骨，可怜身事一渔舠。少年自与芳菲竞，莫笑衰翁拥弊袍。","dynasty":"宋代","title":"夜闻春风有感奉寄同院子华紫微长文景仁"}
{"author":"欧阳修","content":"宣州紫沙合，圆若截郫筒。偶得今十载，走宦南北东。持之圣俞家，乞药戒羸僮。圣俞见之喜，遽以手磨砻。谓此吾家物，问谁持赠公。因嗟与君交，事事无不同。忆昔初识面，青衫游洛中。高标不可揖，杳若云间鸿。不独体轻健，目明仍耳聪。尔来三十年，多难百忧攻。君晚得奇乐，灵根斸离宫。其状若狗蹄，其香比芎藭。爱君方食贫，面色悦以丰。不惮乞余剂，庶几助衰癃。平时一笑欢，饮酒各争雄。向老百病出，区区论药功。衰盛物常理，循环势无穷。寄语少年儿，慎勿笑两翁。","dynasty":"宋代","title":"乞药有感呈梅圣俞"}
{"author":"欧阳修","content":"溪边野芙蓉，花木相媚好。半看池莲尽，独伴霜菊槁。","dynasty":"宋代","title":"芙蓉花二首"}
{"author":"欧阳修","content":"灯烬垂花月似霜。薄帘映月两交光。酒醺红粉自生香。双手舞余拖翠袖，一声歌已釂金觞。休回娇眼断人肠。","dynasty":"宋代","title":"浣溪沙"}
{"author":"欧阳修","content":"去年残腊。曾折梅花相对插。人面而今。空有花开无处寻。天天不远。把酒拈花重发愿。愿得和伊。偎雪眠香似旧时。","dynasty":"宋代","title":"减字木兰花"}
{"author":"欧阳修","content":"岁暮山城喜少留，西亭尚欲挽行辀。一樽莫惜临岐别，十载相逢各白头。","dynasty":"宋代","title":"走笔答原甫提刑学士"}
{"author":"欧阳修","content":"轻舟转孤屿，幽蒲漾平波。回看望佳处，归路逐鱼歌。","dynasty":"宋代","title":"三桥诗·右望佳"}
{"author":"欧阳修","content":"茧馆覆柔桑，新丝引更长。纫为五色缕，续寿献君王。","dynasty":"宋代","title":"端午帖子·皇后合五首"}
{"author":"欧阳修","content":"青春何处风光好？帝里偏爱元夕。万重缯彩，构一屏峰岭，半空金碧。宝檠银钰，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。月淡寒轻，渐向晓、漏声寂寂。当年少，狂心未已，不醉怎归得！","dynasty":"宋代","tags":"节日，元宵节，抒情，豪迈","title":"御带花·青春何处风光好"}
{"author":"欧阳修","content":"九日欢游何处好。黄花万蕊雕阑绕。通体清香无俗调。天气好。烟滋露结功多少。日脚清寒高下照。宝钉密缀圆斜小。落叶西园风袅袅。催秋老。丛边莫厌金尊倒。","dynasty":"宋代","title":"渔家傲"}
{"author":"欧阳修","content":"高步登天池，灵源湛然吐。俯窥不可见，渊默神龙护。静夜天籁寒，宿客疑风雨。","dynasty":"宋代","title":"嵩山十二首·天池"}
{"author":"欧阳修","content":"去年今日落花时。依前又见伊。淡匀双脸浅匀眉。青衫透玉肌。才会面，便相思。相思无尽期。这回相见好相知。相知已是迟。","dynasty":"宋代","title":"阮郎归"}
{"author":"欧阳修","content":"被荐方趋召，还乡仍彩衣。看山向家近，上路逐鸿飞。结绶同为客，登高独送归。都门足行者，莫讶柳条稀。","dynasty":"宋代","title":"送辛判官"}
{"author":"欧阳修","content":"享国年虽近，斯民泽已深。俭勤成禹圣，仁孝本虞心。方庆逢千载，俄惊遏八音。天愁嵩岭外，云惨洛川浔。仗动千官卫，神行万象阴。孤臣恩未报，清血但盈襟。文景孜孜佥与恭，慨然思就太平功。兴隆学校皇家盛，放斥缤嫱永巷空。威慑黠羌方问罪，丹成仙鼎忽遗弓。霜清日薄箫笳咽，万国悲号惨澹中。千龄应运◇天人，四海方欣政日新。忽见九门陈羽卫，犹疑五载欲时巡。觚日月暗翔金凤，辇道霜清卧石麟。白首旧臣瞻画翣，秋风泪洒属车尘。","dynasty":"宋代","title":"大行皇帝灵驾发引挽歌辞"}
{"author":"欧阳修","content":"吾年向老世味薄，所好未衰惟饮茶。建溪苦远虽不到，自少尝见闽人誇。每嗤江浙凡茗草，丛生狼藉惟藏蛇。岂如含膏入香作金饼，蜿蜒两龙戏以呀。其馀品第亦奇绝，愈小愈精皆露芽。泛之白花如粉乳，乍见紫面生光华。手持心爱不欲碾，有类弄印几成窊。论功可以疗百疾，轻身久服胜胡麻。我谓斯言颇过矣，其实最能祛睡邪。茶官贡馀偶分寄，地远物新来意嘉。新烹屡酌不知厌，自谓此乐真无涯。未言久食成手颤，已觉疾饥生眼花。客遭水厄疲捧椀，口吻无异蚀月蟆。僮奴傍视疑复笑，嗜好乖僻诚堪嗟。更蒙酬句怪可骇，儿曹助噪声哇哇。","dynasty":"宋代","title":"次韵再作"}
{"author":"欧阳修","content":"雪压宫墙锁禁城，沉沉楼殿景尤清。玉堂影乱灯交晃，银阙光寒夜自明。尘暗图书愁独直，人闲铃索久无声。銮坡地峻谁能到，莫惜宫壶酒屡倾。","dynasty":"宋代","title":"雪後玉堂夜直"}
{"author":"欧阳修","content":"相逢旧从事，新命忽临戎。界上山河壮，军中鼓角雄。朔风驰骏马，寒雪射惊鸿。试取封侯印，何如笔砚功。","dynasty":"宋代","title":"送张如京知安肃军"}
{"author":"欧阳修","content":"水味甘于大明井，鱼肥恰似新开湖。十四五年劳梦寐，此时才得少踟蹰。","dynasty":"宋代","title":"再至汝阴三绝其三"}
{"author":"欧阳修","content":"前日宾斋宴，今晨奠柩觞。死生公自达，存没世徒伤。旧国难归葬，馀赀不给丧。平生公辅志，所得在文章。","dynasty":"宋代","title":"谢公挽词三首其二"}
{"author":"欧阳修","content":"祀教民昭孝，天惟德是亲。太宫严大飨，吉土兆精禋。礼乐三王盛，梯航万国宾。恩沾群动洽，庆与一阳新。奉册尊长乐，均厘及众臣。不须云物瑞，和气浃人神。","dynasty":"宋代","title":"南郊庆成"}
{"author":"欧阳修","content":"吾年向世味薄，所好未衰惟饮茶。建溪苦远虽不到，自少尝见闽人夸。每嗤江浙凡茗草，丛生狼藉惟藏蛇。岂如含膏入香作金饼，蜿蜒两龙戏以呀。其余品第亦奇绝，愈小愈精皆露芽。泛之白花如粉乳，乍见紫面生光华。手持心爱不欲碾，有类弄印几成窊。论功可以疗百疾，轻身久服胜古麻。我谓斯言颇过矣，其实最能袪睡邪。茶官贡余分寄，地远物新来意嘉。亲烹屡酌不知厌，自谓此乐真无涯。未言久食成手颤，已觉疾饥生眼花。客遭水厄疲捧◇，口吻无异蚀月◇。僮奴傍视疑复笑，嗜好乖僻诚堪嗟。更蒙酬句怪可骇，儿曹助噪声哇哇。","dynasty":"宋代","title":"次韵再作"}
{"author":"欧阳修","content":"江南蝶，斜日一双双。身似何郎全傅粉，心如韩寿爱偷香。天赋与轻狂。微雨后，薄翅腻烟光。才伴游蜂来小院，又随飞絮过东墙。长是为花忙。","dynasty":"宋代","tags":"蝴蝶","title":"望江南·江南蝶"}
{"author":"欧阳修","content":"僮奴襆被莫相催，待报霜台御史来。晴陌便当联骑去，春风任放百花开。文章纸贵争驰誉，朝野人言庆得才。共向丹墀侍临选，莫惊鳞鬣化风雷。","dynasty":"宋代","title":"和出省"}
{"author":"欧阳修","content":"卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。","dynasty":"宋代","tags":"古诗三百首，贬谪，写景，思归","title":"晚泊岳阳"}
{"author":"欧阳修","content":"嘉景无人把酒看，县楼终日独凭栏。山城岁暮惊时节，已作春风料峭寒。","dynasty":"宋代","title":"霁後看雪走笔呈元珍判官二首"}
{"author":"欧阳修","content":"劝客芙蓉杯，欲搴芙蓉叶。垂杨碍行舟，演漾回轻楫。","dynasty":"宋代","title":"初秋普明寺竹林小饮饯梅圣俞分韵得亭皋木叶"}
{"author":"欧阳修","content":"香黍筒为棕，灵苗艾作人。芳音邈已远，节物自常新。","dynasty":"宋代","title":"端午帖子·温成合四首"}
{"author":"欧阳修","content":"正月斗杓初转势。金刀剪彩功夫异。称庆高堂欢幼稚。看柳意。偏从东面春风至。十四新蟾圆尚未。楼前乍看红灯试。冰散绿池泉细细。鱼欲戏。园林已是花天气。","dynasty":"宋代","title":"渔家傲"}
{"author":"欧阳修","content":"玉壶冰莹兽炉灰。人起绣帘开。春丛一夜，六花开尽，不待剪刀催。洛阳城阙中天起，高下遍楼台。絮乱风轻，拂鞍沾袖，归路似章街。","dynasty":"宋代","tags":"咏物，写雪，抒情","title":"少年游·玉壶冰莹兽炉灰"}
{"author":"欧阳修","content":"去年残腊。曾折梅花相对插。人面而今。空有花开无处寻。天天不远。把酒拈花重发愿。愿得和伊。偎雪眠香似旧时。","dynasty":"宋代","title":"减字木兰花·去年残腊"}
{"author":"欧阳修","content":"东风本是开花信。及至花时风更紧。吹开吹谢苦匆匆，春意到头无处问。把酒临风千万恨。欲扫残红犹未忍。夜来风雨转离披，满眼凄凉愁不尽。","dynasty":"宋代","title":"玉楼春其二十七"}
{"author":"欧阳修","content":"堤上游人逐画船。拍堤春水四垂天。绿杨楼外出秋千。白发戴花君莫笑，六么催拍盏频传。人生何处似尊前。","dynasty":"宋代","title":"浣溪沙"}
{"author":"欧阳修","content":"翠袖娇鬟舞石州。两行红粉一时羞。新声难逐管弦愁。白发主人年未老，清时贤相望偏优。一尊风月为公留。","dynasty":"宋代","title":"浣溪沙"}
{"author":"欧阳修","content":"几幅归帆不暂停，吴天遥望斗牛横。香薰翠被乘青翰，波暖屏风咏紫茎。江水自随潮上下，月轮闲与蚌亏盈。河桥折柳伤离後，更作南云万里行。","dynasty":"宋代","title":"送李寔"}
{"author":"欧阳修","content":"何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。","dynasty":"宋代","tags":"写景，写水，西湖","title":"采桑子·何人解赏西湖好"}
{"author":"欧阳修","content":"欲过清明烟雨细。小槛临窗，点点残花坠。梁燕语多惊晓睡。银屏一半堆香被。新岁风光如旧岁。所恨征轮，渐渐程迢递。纵有远情难写寄。何妨解有相思泪。","dynasty":"宋代","title":"蝶恋花"}
{"author":"欧阳修","content":"庭树忽改色，秋风动其枝。物情未必尔，我意先已凄。虽恐芳节谢，犹忻早凉归。起步云月暗，顾瞻星斗移。四时有大信，万物谁与期。故人在千里，岁月令我悲。所嗟事业晚，岂惜颜色衰。庙谋今谓何，胡马日以肥。","dynasty":"宋代","title":"立秋有感寄苏子美"}
{"author":"欧阳修","content":"因倚兰台翠云亸。睡未足、双眉尚锁。潜身走向伊行坐。孜孜地、告他梳裹。发妆酒冷重温过。道要饮、除非伴我。丁香嚼碎偎人睡，犹记恨、夜来些个。","dynasty":"宋代","title":"惜芳时"}
{"author":"欧阳修","content":"使君居处似山中，吏散焚香一室空。雨过紫苔惟鸟迹，夜凉苍桧起天风。白醪酒嫩迎秋熟，红棘林繁喜岁岂。寄语瀛洲未归客，醉翁今已作僊翁。","dynasty":"宋代","title":"郡斋书事寄子履"}
{"author":"欧阳修","content":"鸣蜩惊早夏，◇草及良辰。共荐菖华酒，君王寿万春。","dynasty":"宋代","title":"端午帖子词二十首·七夫人合五首"}
{"author":"欧阳修","content":"最好花常最后开。","dynasty":"宋代","title":"句其三"}
{"author":"欧阳修","content":"洞门常自起烟霞，洞穴傍穿透溪谷。朝看石上片云阴，夜半山前春雨足。","dynasty":"宋代","title":"琅琊山六题其一归云洞"}
{"author":"欧阳修","content":"红粉佳人白玉杯。木兰船稳棹歌催。绿荷风里笑声来。细雨轻烟笼草树。斜桥曲水绕楼台。夕阳高处画屏开。","dynasty":"宋代","title":"浣溪沙"}
{"author":"欧阳修","content":"鸣蜩惊早夏，斗草及良辰。共荐菖华酒，君王寿万春。","dynasty":"宋代","title":"端午帖子词夫人閤五首其二"}
{"author":"欧阳修","content":"夏篁解箨阴加樛，卧斋公退无喧嚣。清和况复值佳月，翠树好鸟鸣咬咬。芳尊有酒美可酌，胡为欲饮先长谣。人生暂别客秦楚，尚欲泣泪相攀邀。况兹一诀乃永已，独使幽梦恨蓬蒿。忆予驱马别家去，去时柳陌东风高。楚乡留滞一千里，归来落尽李与桃。残花不共一日看，东风送哭声嗷嗷。洛池不见青春色，白杨但有风萧萧。姚黄魏紫开次第，不觉成恨俱零凋。榴花最晚今又拆，红绿点缀如裙腰。年芳转新物转好，逝者日与生期遥。予生本是少年气，瑳磨牙角争雄豪。马迁班固自歆向，下笔点窜皆嘲嘈。客来共坐说今古，纷纷落尽玉麈毛。弯弓或拟射石虎，又欲醉斩荆江蛟。自言刚气贮心腹，何尔柔软为脂膏。吾闻庄生善齐物，平日吐论奇牙聱。忧从中来不自遣，强叩瓦缶何譊譊。伊人达者向乃尔，情之所锺况吾曹。愁填胸中若山积，虽欲强饮如沃焦。乃判自古英壮气，不有此恨如何消。又闻浮屠说生死，灭没谓若梦幻泡。前有万古後万世，其中一世独虭蟧。安得独洒一榻泪，欲助河水增滔滔。古来此事无可奈，不如饮此尊中醪。","dynasty":"宋代","title":"绿竹堂独饮"}
{"author":"欧阳修","content":"画舷鸣两桨，日暮芳洲路。泛泛风波鸟，双双弄纹羽。爱之欲移舟，渐近还飞去。","dynasty":"宋代","title":"游龙门分题十五首·鸳鸯"}
{"author":"欧阳修","content":"古关衰柳聚寒◇，驻马城头日欲斜。犹去西楼二千里，行人到此莫思家。","dynasty":"宋代","title":"奉使契丹初至雄州"}
{"author":"欧阳修","content":"埼岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"剑峰云栈未尝行，图画曾看已可惊。险若登天悬鸟道，下临无地泻江声。折腰莫以微官耻，为政须通异俗情。况子多才兼美行，荐章期即达承明。","dynasty":"宋代","title":"送杨君之任永康"}
{"author":"欧阳修","content":"北阙望南山，明岚杂紫烟。归云向嵩岭，残雨过伊川。树绕芳堤外，桥横落照前。依依半荒苑，行处独闻蝉。","dynasty":"宋代","title":"雨后独行洛北"}
{"author":"欧阳修","content":"平生志业有谁先，落笔文章海内传。昨日都城应纸贵，开帘却扇见新篇。仙家千载一何长，浮世空惊日月忙。洞里新花莫相笑，刘郎今是老刘郎。","dynasty":"宋代","title":"戏刘原甫"}
{"author":"欧阳修","content":"春深雨过西湖好，百卉争妍。蝶乱蜂喧。晴日催花暖欲然。兰桡画舸悠悠去，疑是神仙。返照波间。水阔风高扬管弦。","dynasty":"宋代","tags":"春天，写景，西湖","title":"采桑子·春深雨过西湖好"}
{"author":"欧阳修","content":"溪边野芙蓉，花木相媚好。半看池莲尽，独伴霜菊槁。","dynasty":"宋代","title":"芙蓉花二首"}
{"author":"欧阳修","content":"汉诏崇儒术，虞庠讲帝猷。丛楹新宝构，万杵逐欢讴。照烂云甍丽，回环壁水流。冠童仪盛鲁，蒿柱德同周。舞翟弥文郁，横经盛礼修。微生听昕鼓，愿齿夏弦游。","dynasty":"宋代","title":"诏重修太学诗"}
{"author":"欧阳修","content":"鲜鲜毛羽耀朝辉，红粉墙头绿树枝。日暖风轻言语软，应将喜报主人知。","dynasty":"宋代","title":"野鹊"}
{"author":"欧阳修","content":"十载荣华贪国宠，一生忧患损天真。颍人莫怪归来晚，新向君前乞得身。","dynasty":"宋代","title":"再至汝阴三绝"}
{"author":"欧阳修","content":"君家花几种，来自洛之滨。惟我曾游洛，看花若故人。芳菲不改色，开落几经春。陶令来常醉，山公到最频。曲池涵草树，啼鸟悦松筠。相德今方赖，思归未有因。","dynasty":"宋代","title":"题光化张氏园亭"}
{"author":"欧阳修","content":"轻舟转孤屿，幽蒲漾平波。回看望佳处，归路逐鱼歌。","dynasty":"宋代","title":"三桥诗·右望佳"}
{"author":"欧阳修","content":"天清槐露浥，岁熟麦风凉。五日标嘉节，千龄献寿觞。","dynasty":"宋代","title":"端午帖子词皇帝閤六首其一"}
{"author":"欧阳修","content":"积雪照清晨，东风冷著人。年光向老速，物意逐时新。贳酒闲邀客，披裘共探春。犹能自勉强，顾我莫辞频。","dynasty":"宋代","title":"奉答圣俞岁日书事"}
{"author":"欧阳修","content":"横槎渡深涧，披露采香薇。樵歌杂梵响，共向松林归。日落寒山惨，浮云随客衣。","dynasty":"宋代","title":"游龙门分题十五首其六宿广化寺"}
{"author":"欧阳修","content":"建安三千里，京师三月尝新茶。人情好先务取胜，百物贵早相矜夸。年穷腊尽春欲动，蛰雷未起驱龙蛇。夜闻击鼓满山谷，千人助叫声喊呀。万木寒痴睡不醒，惟有此树先萌芽。乃知此为最灵物，宜其独得天地之英华。终朝采摘不盈掬，通犀銙小圆复窊。鄙哉谷雨枪与旗，多不足贵如刈麻。建安太守急寄我，香蒻包裹封题斜。泉甘器洁天色好，坐中拣择客亦嘉。新香嫩色如始造，不似来远从天涯。停匙侧盏试水路，拭目向空看乳花。可怜俗夫把金锭，猛火炙背如虾◇。由来真物有真赏，坐逢诗老频咨嗟。须臾共起索酒饮，何异奏雅终淫哇。","dynasty":"宋代","title":"尝新茶呈圣俞"}
{"author":"欧阳修","content":"江上寒山祗对门，野花岩草共嶙峋。独吟群玉峰前景，闲忆红莲幕下人。","dynasty":"宋代","title":"霁後看雪走笔呈元珍判官二首"}
{"author":"欧阳修","content":"楼台向晓。淡月低云天气好。翠幕风微。宛转梁州入破时。香生舞袂。楚女腰肢天与细。汗粉重匀。酒后轻寒不著人。","dynasty":"宋代","title":"减字木兰花其三"}
{"author":"欧阳修","content":"终日念云壑，南归心浩然。青山入楚路，白水望湖田。野渡惟浮◇，山家少施钱。到时春尚早，收茗绿岩前。","dynasty":"宋代","title":"智蟾上人游南岳"}
{"author":"欧阳修","content":"鸡鸣车马驰，夜半声未已。皇皇走声利，与日争寸晷。而我独何为，闲宴奉君子。京师十二门，四方来万里。顾吾坐中人，暂聚浮云尔。念子一扁舟，片帆如鸟起。文章富千箱，吏禄求斗米。白玉有时沽，青衫岂须耻。人生足忧患，合散乃常理。惟应当欢时，饮酒如饮水。","dynasty":"宋代","title":"送裴如晦之吴江"}
{"author":"欧阳修","content":"六月炎天时霎雨。行云涌出奇峰露。沼上嫩莲腰束素。风兼露。梁王宫阕无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。","dynasty":"宋代","title":"渔家傲·六月炎天时霎雨"}
{"author":"欧阳修","content":"东津渌水南山色，梦寐襄阳二十年。顾我百忧今白首，羡君千骑若登仙。花开汉女游堤上，人看仙翁拥道边。况有玉钟应不负，夜槽春酒响如泉。","dynasty":"宋代","title":"奉寄襄阳张学士兄"}
{"author":"欧阳修","content":"老大惜时节，少年轻别离。我歌君当和，我酌君勿辞。艳艳庭下菊，与君吟绕之。撷其黄金蕊，泛此白玉◇。君勿爱此花，问君此何时。秋风日益高，霜露渐离披。芳岁忽已晚，朱颜从此衰。念君将舍我，车马去有期。君行一何乐，我意独不怡。飞兔不恋群，奔风谁能追。老骥但伏枥，壮心良可悲。","dynasty":"宋代","title":"奉答原甫九月八日见过会饮之作"}
{"author":"欧阳修","content":"兴来笔力千钧劲，酒醒人间万事空。苏梅二子今亡矣，索寞滁山一醉翁。","dynasty":"宋代","title":"马上默诵圣俞诗有感"}
{"author":"欧阳修","content":"羽籥兴东序，春秋纪上丁。行祠汉丞相，学礼鲁诸生。俎豆兼三代，樽罍奠两楹。雾中槐市暗，日出杏坛明。昔齿公卿胄，尝闻弦诵声。何须向阙里，首善本西京。","dynasty":"宋代","title":"早赴府学释奠"}
{"author":"欧阳修","content":"夕照留歌扇，余辉上桂丛。霞光晴散锦，雨气晚成虹。燕下翻池草，乌惊傍井桐。无憀照湘水，丹色映秋风。","dynasty":"宋代","title":"夕照"}
{"author":"欧阳修","content":"烂漫残芳不可收，归来惆怅失春游。绿阴深处闻啼鸟，犹得追闲果下骝。","dynasty":"宋代","title":"寄谢晏尚书二绝"}
{"author":"欧阳修","content":"颜回饮瓢水，陋巷卧曲肱。盗蹠厌人肝，九州恣横行。回仁而短命，蹠寿死免兵。愚夫仰天呼，祸福岂足凭。蹠身一腐鼠，死朽化无形。万世尚遭戮，笔诛甚刀刑。思其生所得，豺犬饱臭腥。颜子圣人徒，生知自诚明。惟其生之乐，岂减蹠所荣。死也至今在，光辉如日星。譬如埋金玉，不耗精与英。生死得失间，较量谁重轻。善恶理如此，毋尤天不平。","dynasty":"宋代","title":"颜蹠"}
{"author":"欧阳修","content":"平山栏槛倚晴空，山色有无中。手种堂前垂柳，别来几度春风？文章太守，挥毫万字，一饮千钟。行乐直须年少，尊前看取衰翁。(尊前通：樽)","dynasty":"宋代","tags":"豪放，写人，抒怀","title":"朝中措·平山堂"}
{"author":"欧阳修","content":"　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。　　世言晋王之将终也，以三矢赐庄宗而告之曰：“梁，吾仇也；燕王，吾所立，契丹与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归，至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦受益。”忧劳可以兴国，逸豫可以亡身，自然之理也。　　故方其盛也，举天下豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！","dynasty":"宋代","tags":"高中文言文，史论，序文","title":"伶官传序"}
{"author":"欧阳修","content":"清明上巳西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转堤斜。直到城头总是花。","dynasty":"宋代","tags":"清明节，游春，写水，西湖","title":"采桑子·清明上巳西湖好"}
{"author":"欧阳修","content":"海燕双来归画栋。帘影无风，花影频移动。半醉腾腾春睡重。绿鬟堆枕香云拥。翠被双盘金缕凤。忆得前春，有个人人共。花里黄莺时一弄。日斜惊起相思梦。","dynasty":"宋代","title":"蝶恋花·海燕双来归画栋"}
{"author":"欧阳修","content":"花光浓烂柳轻明，酌酒花前送我行。我亦且如常日醉，莫教弦管作离声。","dynasty":"宋代","tags":"古诗三百首，离别，叙事，抒情","title":"别滁"}
{"author":"欧阳修","content":"记得金銮同唱第，春风上国繁华。如今薄宦老天涯。十年岐路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。","dynasty":"宋代","tags":"友情，送别，感伤","title":"临江仙·记得金銮同唱第"}
{"author":"欧阳修","content":"江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。阶上簸钱阶下走，恁时相见早留心。何况到如今。(莺嫌一作：莺怜；留著一作：留取)","dynasty":"宋代","title":"望江南·江南柳"}
{"author":"欧阳修","content":"　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。　　世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？　　《书》曰：“满招损，谦得益。”忧劳可以兴国，逸豫可以亡身，自然之理也。故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！作《伶官传》。","dynasty":"宋代","tags":"古文观止，史论，传记，序文","title":"五代史伶官传序"}
{"author":"欧阳修","content":"南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画堂双燕归。","dynasty":"宋代","tags":"宋词精选，婉约，妇女，春游","title":"阮郎归·南园春半踏青时"}
{"author":"欧阳修","content":"五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄鹂时一弄。犹瞢忪。等闲惊破纱窗梦。","dynasty":"宋代","tags":"端午节，风俗，女子，生活，情思","title":"渔家傲·五月榴花妖艳烘"}
{"author":"欧阳修","content":"长桥南走群山间，中有雍子之名园。苍云蔽天竹色净，暖日扑地花气繁。飞泉来从远岭背，林下曲折寒波翻。珍禽不可见毛羽，数声清绝如衰弹。我来据石弄瑟瑟，惟恐日暮登归轩。尘纷解剥耳目异，祗疑梦入神仙村。知君襟尚我同好，作诗闳放莫可攀。高篇绝景两不及，久之想像空冥烦。","dynasty":"宋代","title":"和子履游泗上雍家园"}
{"author":"欧阳修","content":"志士惜白日，高车无停轮。孔生东鲁儒，年少勇且仁。大轴献理匦，长裾弊街尘。门无黄金聘，家有白发亲。寒风八九月，北渡大河津。玉寒积精甲，金戈耀秋云。孔生力数斗，其智兼千人。短褐不自暖，高谈吐阳春。北州多贤侯，待士谁最勤。一见赠双璧，再见延上宾。丈夫患不遇，岂患长贱贫。","dynasty":"宋代","title":"送孔生再游河北"}
{"author":"欧阳修","content":"幽居草木深，蒙笼蔽窗户。鸟语知天阴，蛙鸣识天雨。亦复命樽酒，欣兹却烦暑。人情贵自适，独乐非钟鼓。出门何所之，闭门谁我顾。","dynasty":"宋代","title":"雨中独酌二首其二"}
{"author":"欧阳修","content":"叠叠烟波隔梦思，离愁几日减要围。行云自亦伤无定，莫就行云托信归。","dynasty":"宋代","title":"行云"}
{"author":"欧阳修","content":"吾尝思醉翁，醉翁名自我。山林本我性，章服偶包裹。君恩未知报，进退奚为可。自非因谗逐，决去焉能果。前时永阳谪，谁与脱缰锁。山气无四时，幽花常婀娜。石泉咽然鸣，野艳笑而傞。宾欢正諠哗，翁醉已岌峨。我乐世所悲，众驰予坎轲。惟兹三二子，嗜好其同颇。因归谢岩石，为我刻其左。","dynasty":"宋代","title":"思二亭送光禄谢寺丞归滁阳其一"}
{"author":"欧阳修","content":"香黍筒为棕，灵苗艾作人。芳音邈已远，节物自常新。","dynasty":"宋代","title":"端午帖子·温成合四首"}
{"author":"欧阳修","content":"风迟日媚烟光好。绿树依依芳意早。年华容易即凋零，春色只宜长恨少。池塘隐隐惊雷晓。柳眼未开梅萼小。尊前贪爱物华新，不道物新人渐老。","dynasty":"宋代","title":"玉楼春（题上林后亭）"}
{"author":"欧阳修","content":"千门钥入断人声，楼阁沉沉夜气生。独直偏知宫漏永，稍寒尤觉玉堂清。霜云映月鳞鳞色，风叶飞空摵摵鸣。犬马力疲恩未报，坐惊时节已峥嵘。","dynasty":"宋代","title":"内直奉寄圣俞博士"}
{"author":"欧阳修","content":"阳晖烁四野，万里纤云收。羲和困路远，正午当空留。枝条不动影，草木皆含愁。深林虎不啸，卧喘如吴牛。蜩蝉一何微，嗟尔徒啾啾。","dynasty":"宋代","title":"大热二首"}
{"author":"欧阳修","content":"浮云吐明月，流影玉阶阴。千里虽共照，安知夜夜心？","dynasty":"宋代","tags":"月夜，女子，思念，怀人","title":"夜夜曲"}
{"author":"欧阳修","content":"焚香答进士，撤幕待经生。","dynasty":"宋代","title":"句其二"}
{"author":"欧阳修","content":"鲜鲜毛羽耀朝辉，红粉墙头绿树枝。日暖风轻言语软，应将喜报主人知。","dynasty":"宋代","title":"野鹊"}
{"author":"欧阳修","content":"颓阳照穷巷，暑退凉风生。夫子卧环堵，振衣步前楹。愁烟四邻起，鸟雀喧空庭。余景蔼欲昏，众蚊复薨薨。群飞岂能数，但厌声营营。抱琴不暇抚，挥麈无由停。散帙复归卧，咏言聊写情。覆载无巨细，善恶皆生成。朽木出众蠹，腐草为飞萤。书鱼长阴湿，醯鸡由郁蒸。豕鬣固多虱，牛闲常聚虻。元气或台郁，◇之为孽腥。卑臭乃其类，清虚非所经。华堂敞高栋，绮疏仍藻扃。金釭莹椒壁，玉壶含夜冰。终朝事薰祓，岂敢近檐甍。富贵非苟得，抱节居茅衡。阴墙百虫聚，下偃众秽盈。何尝曲肱乐，但苦聚雷声。江南美山水，水木正秋明。自古佳丽国，能助诗人情。喧嚣不可久，片席何时征。","dynasty":"宋代","title":"和圣俞聚蚊"}
{"author":"欧阳修","content":"含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。","dynasty":"宋代","title":"生查子其二"}
{"author":"欧阳修","content":"余生本羁孤，自少已非壮。今而老且病，何用苦惆怅。误蒙三圣知，贪得过其量。恩私未知报，心志已凋丧。轩裳德不称，徒自取讥谤。岂若常夫子，一瓢安陋巷。身虽草莽间，名在朝廷上。惟余服德义，久已慕恬旷。矧亦有吾庐，东西正相望。不须驾柴车，自可策藜杖。坐惊颜鬓日摧颓，及取新春归去来。共载一舟浮野水，焦陂四面百花开。","dynasty":"宋代","title":"新春有感寄常夷甫"}
{"author":"欧阳修","content":"三辰明润琁玑运，四气均调玉烛光。共喜新年献椒酒，惟将万寿祝君不。","dynasty":"宋代","title":"春帖子词二十首·一皇后合五首"}
{"author":"欧阳修","content":"盛游西洛方年少，晚落南谯号醉翁。白首归来玉堂署，君王殿后见鞓红。","dynasty":"宋代","title":"禁中见鞓红牡丹"}
{"author":"欧阳修","content":"千龄应运叶天人，四海方欣政日新。忽见九门陈羽卫，犹疑五载欲时巡。觚棱月暗翔金凤，辇道霜清卧石麟。白首旧臣瞻画翣，秋风泪洒属车尘。","dynasty":"宋代","title":"大行皇帝灵驾以引挽歌辞其三"}
{"author":"欧阳修","content":"多病山斋厌郁蒸，经时久不到东城。新荷出水双飞鹭，乔木成阴百啭◇。载酒未妨佳客醉，凭高仍见老农耕。史君自有林泉趣，不用丝篁乱水声。","dynasty":"宋代","title":"水磨亭子"}
{"author":"欧阳修","content":"十月小春梅蕊绽。红炉画阁新装遍。锦帐美人贪睡暖。羞起晚。玉壶一夜冰澌满。楼上四垂帘不卷。天寒山色偏宜远。风急雁行吹字断。红日短。江天雪意云撩乱。","dynasty":"宋代","title":"渔家傲"}
{"author":"欧阳修","content":"子美忽已死，圣俞舍吾南。嗟吾譬驰车，而失左右骖。勍敌尝压垒，羸兵当戒严。凡人贵勉强，惰逸易安恬。吾既苦多病，交朋复凋歼。篇章久不作，意思如胶粘。良田失持耕，草莽废锄芟。美井不日汲，何由发涛甘。偶开梅氏篇，不觉日挂檐。乃知文字乐，愈久益无厌。吾尝哀世人，声利竞争贪。哇咬聋两耳，死不享韶咸。而幸知此乐，又常深讨探。今官得闲散，舍此欲奚耽。顽庸须警策，赖子发其箝。","dynasty":"宋代","title":"读梅氏诗有感示徐生"}
{"author":"欧阳修","content":"万瓦青烟夕霭生，斗杓迎岁转东城。隋宫守夜沈香燎，楚俗驱神爆竹声。玉树罗阶家宴盛，羽觞称寿綵衣荣。九门朝客思公甚，向晓天风舞雪霙。","dynasty":"宋代","title":"与谢三学士"}
{"author":"欧阳修","content":"灯烬垂花月似霜。薄帘映月两交光。酒醺红粉自生香。双手舞余拖翠袖，一声歌已釂金觞。休回娇眼断人肠。","dynasty":"宋代","title":"浣溪沙"}
{"author":"欧阳修","content":"射生户，前日献一豹，今日献一狼。豹因伤我牛，狼因食我羊。狼豹诚为害人物，县官赏之缣五匹。射生户，持缣归。为人除害固可赏，贪功趋利尔勿为。弦弓毒矢无妄发，恐尔不识麒麟儿。","dynasty":"宋代","title":"射生户"}
{"author":"欧阳修","content":"鸣驺入远树，飞盖渡长桥。水阔鹭双起，波明鱼自跳。","dynasty":"宋代","title":"三桥诗·右飞盖"}
{"author":"欧阳修","content":"君嗟汝瘿多，谁谓汝士恶。汝瘿虽云苦，汝民居自乐。乡闾同饮食，男女相媒妁。习俗不为嫌，讥嘲岂知怍。汝山西南险，平地犹硗确。汝树生拥锺，根株浸溪壑。山川固已然，风气宜其浊。接境化襄邓，余风被伊雒。思予昔曾游，所见可惊愕。喔喔闻语笑，累累满城郭。伛妇悬瓮盎，娇婴包卵鷇。无由辨肩颈，有类龟缩壳。噫人禀最灵，反不如凫鹤。骈枝虽形累，小小固可略。痈疡暂畜聚，决溃终当涸。赘疣附支体，幸或不为虐。未若此巍然，所生非所托。咽喉系性命，鍼石难砭削。农皇古神圣，为世名百药。岂不有方书，顽然莫销铄。温汤汝灵泉，亦不能湔瀹。君官虽谪居，政可瘳民瘼。奈何不哀怜，而反恣诃谑。文辞骋新工，丑怪极名貌。汝士虽多奇，汝女少纤弱。翻愁太守宴，谁与唱清角。乖离南北殊，魂梦山陂邈。握手未知期，寄诗聊一噱。","dynasty":"宋代","title":"汝瘿答仲仪"}
{"author":"欧阳修","content":"当年下泽驱羸马，今见犀兵拥碧油。位望愈隆心愈静，每来临水翫游鯈。","dynasty":"宋代","title":"观鱼轩"}
{"author":"欧阳修","content":"焦陂荷花照水光，未到十里闻花香。焦陂八月新酒熟，秋水鱼肥鱠如玉。清河两岸柳鸣蝉，直到焦陂不下船。笑向渔翁酒家保，金龟可解不须钱。明日君恩许归去，白头酣咏太平年。","dynasty":"宋代","title":"忆焦陂"}
{"author":"欧阳修","content":"璅窗珠户暖生烟，不觉新春换故年。众卉争妍竞寺态，却寻遗迹独依然。","dynasty":"宋代","title":"春帖子词二十首·二温成皇后合四首"}
{"author":"欧阳修","content":"穷山荒僻人罕顾，子以一身千里来。问子之勤何所欲，自惭报子无琼瑰。非徒多难学久废，世事渐懒由心衰。吴兴先生富道德，侁侁弟子皆贤材。乡闾礼让已成俗，余风渐被来江淮。子年方少力可勉，往与夫子为颜回。","dynasty":"宋代","title":"送章生东归"}
{"author":"欧阳修","content":"艳冶风情天与措。清瘦肌肤冰雪妒。百年心事一宵同，愁听鸡声窗外度。信阻青禽云雨暮。海月空惊人两处。强将离恨倚江楼，江水不能流恨去。","dynasty":"宋代","title":"玉楼春"}
{"author":"欧阳修","content":"焦陂荷花照水光，未到十里闻花香。焦陂八月新酒熟，秋水鱼肥鱠如玉。清河两岸柳鸣蝉，直到焦陂不下船。笑向渔翁酒家保，金龟可解不须钱。明日君恩许归去，白头酣咏太平年。","dynasty":"宋代","title":"忆焦陂"}
{"author":"欧阳修","content":"情知须病，奈自家先肯。天甚教伊恁端正。忆年时、兰棹独倚春风，相怜处、月影花相映。别来凭谁诉，空寄香笺，拟问前欢甚时更。后约与新期，易失难寻，空肠断、损风流心性。除只把、芳尊强开颜，奈酒到愁肠，醉了还醒。","dynasty":"宋代","title":"洞仙歌令"}
{"author":"欧阳修","content":"禁御皇居接，香畦镂槛边。分渠自灵沼，种稻满滮田。六毇名居首，三农政所先。擢茎蒙德茂，养实以时坚，擢茎蒙德茂，养实以时坚。晓谒龙墀罢，行瞻凤盖翩。粹容知喜色，嘉瑞奏丰年。衰病惭经学，陪游与俊贤。安知帝力及，但乐岁功全。拜赐秋风里，分行黼座前。自怜台笠叟，来缀侍臣篇。","dynasty":"宋代","title":"和刘原父从幸後苑观稻呈讲筵诸公"}
{"author":"欧阳修","content":"清才四纪擅时名，晚卜丘林遂解缨。欲借青春藏向此，须知白首尚多情。水浮花出人间去，山近云从席上生。漫说市朝堪大隐，仙家谁信在重城。","dynasty":"宋代","title":"寄题景纯学士藏春坞新居"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"浅山嶙嶙，乱石矗矗，山石硗聱车碌碌。山势盘斜随涧谷，侧辙倾辕如欲覆。出乎两崖之隘口，忽见百里之平陆。坡长◇峻牛力疲，天寒日暮人心速。杨褎忍饥官太学，得钱买此才盈幅。爱其树老石硬，山回路转，高下曲直，横斜隐见，妍媸向背各有态，远近分毫皆可辨。自言昔有数家笔，画古传多名姓失。後来见者知谓谁，乞诗梅老聊称述。古画画意不画形，梅诗咏物无隐情。忘形得意知者寡，不若见诗如见画。乃知杨生真好奇，此画此诗兼有之。乐能自足乃为富，岂必金玉名高赀。朝看画，暮读诗，杨生得此可不饥。","dynasty":"宋代","title":"盘车图"}
{"author":"欧阳修","content":"嘉树团团俯可攀，压枝秋实渐斓斑。朱栏碧瓦清霜晓，粲粲繁星绿叶间。","dynasty":"宋代","title":"枨子"}
{"author":"欧阳修","content":"闰後春深雪始销，东风凌铄势方豪。阳生草木黄泉动，冰破江湖白浪高。未报国恩嗟病骨，可怜身事一渔舠。少年自与芳菲竞，莫笑衰翁拥弊袍。","dynasty":"宋代","title":"夜闻春风有感奉寄同院子华紫微长文景仁"}
{"author":"欧阳修","content":"柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。","dynasty":"宋代","tags":"夏天，写雨，写景","title":"临江仙·柳外轻雷池上雨"}
{"author":"欧阳修","content":"孤舟日日去无穷，行色苍茫杳霭中。山浦转帆迷向背，夜江看斗辨西东。滮田渐下云间鴈，霜日初丹水上枫。莼菜鲈鱼方有味，远来犹喜及秋风。","dynasty":"宋代","tags":"抒情，政治，愤懑","title":"初出真州泛大江作"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"雪里花开人未知，摘来相顾共惊疑。便当索酒花前醉，初见今年第一枝。","dynasty":"宋代","title":"小桃"}
{"author":"欧阳修","content":"霜後叶初鸣，羸骖遶涧行。川原人远近，禾黍日晴明。病质惊残岁，归涂厌暮程。空林聚寒雀，疑已作春声。","dynasty":"宋代","title":"行至椹涧作"}
{"author":"欧阳修","content":"四月芳林何悄悄。绿阴满地青梅小。南陌采桑何窈窕。争语笑。乱丝满腹吴蚕老。宿酒半醒新睡觉。皱莺相语匆匆晓。惹得此情萦寸抱。休临眺。楼头一望皆芳草。","dynasty":"宋代","title":"渔家傲"}
{"author":"欧阳修","content":"綵缕谁云能续命，玉奁空自锁遗香。白头旧监悲时节，珠閤无人夏日长。","dynasty":"宋代","title":"端午帖子词温成皇后閤四首其三"}
{"author":"欧阳修","content":"朝看楼上云，日暮城南雨。路远香车迟，迢迢向何所。","dynasty":"宋代","title":"拟玉台体七首·雨中归"}
{"author":"欧阳修","content":"横槎渡深涧，坡露采香薇。樵歌杂梵响，共向松林归。日落寒山惨，浮云随客衣。","dynasty":"宋代","title":"游龙门分题十五首·宿广化寺"}
{"author":"欧阳修","content":"珠箔凉飔入，金壶昼刻长。鸾台尘不动，销尽故时香。","dynasty":"宋代","title":"端午帖子其二"}
{"author":"欧阳修","content":"　　予闻世谓诗人少达而多穷，夫岂然哉？盖世所传诗者，多出于古穷人之辞也。凡士之蕴其所有，而不得施于世者，多喜自放于山巅水涯之外，见虫鱼草木风云鸟兽之状类，往往探其奇怪，内有忧思感愤之郁积，其兴于怨刺，以道羁臣寡妇之所叹，而写人情之难言。盖愈穷则愈工。然则非诗之能穷人，殆穷者而后工也。　　予友梅圣俞，少以荫补为吏，累举进士，辄抑于有司，困于州县，凡十余年。年今五十，犹从辟书，为人之佐，郁其所蓄，不得奋见于事业。其家宛陵，幼习于诗，自为童子，出语已惊其长老。既长，学乎六经仁义之说，其为文章，简古纯粹，不求苟说于世。世之人徒知其诗而已。然时无贤愚，语诗者必求之圣俞；圣俞亦自以其不得志者，乐于诗而发之，故其平生所作，于诗尤多。世既知之矣，而未有荐于上者。昔王文康公尝见而叹曰：“二百年无此作矣！”虽知之深，亦不果荐也。若使其幸得用于朝廷，作为雅、颂，以歌咏大宋之功德，荐之清庙，而追商、周、鲁颂之作者，岂不伟欤！奈何使其老不得志，而为穷者之诗，乃徒发于虫鱼物类，羁愁感叹之言。世徒喜其工，不知其穷之久而将老也！可不惜哉！　　圣俞诗既多，不自收拾。其妻之兄子谢景初，惧其多而易失也，取其自洛阳至于吴兴以来所作，次为十卷。予尝嗜圣俞诗，而患不能尽得之，遽喜谢氏之能类次也，辄序而藏之。　　其后十五年，圣俞以疾卒于京师，余既哭而铭之，因索于其家，得其遗稿千余篇，并旧所藏，掇其尤者六百七十七篇，为一十五卷。呜呼！吾于圣俞诗论之详矣，故不复云。　　庐陵欧阳修序。","dynasty":"宋代","tags":"古文观止，序文","title":"梅圣俞诗集序"}
{"author":"欧阳修","content":"十载荣华贪国宠，一生忧患损天真。颍人莫怪归来晚，新向君前乞得身。","dynasty":"宋代","title":"再至汝阴三绝"}
{"author":"欧阳修","content":"朱栏明绿水，古柳照斜阳。何处偏宜望，清涟对女郎。","dynasty":"宋代","title":"三桥诗宜远"}
{"author":"欧阳修","content":"鸣蜩惊早夏，斗草及良辰。共荐菖华酒，君王寿万春。","dynasty":"宋代","title":"端午帖子词夫人閤五首其二"}
{"author":"欧阳修","content":"玉琯气来灰已动，东郊风至晓先迎。乾坤有信如符契，草木借知但发生。","dynasty":"宋代","title":"春帖子词二十首·皇帝合六首"}
{"author":"欧阳修","content":"古来交道愧难终，此会今时岂易逢。出处三朝俱白首，凋零万木见青松。公能不远来千里，我病犹堪釂一锺。已胜山阴空兴尽，且留归驾为从容。","dynasty":"宋代","title":"会老堂"}
{"author":"欧阳修","content":"半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。欲使妆痕长在眼。一回忆著一拈看，便似花前重见面。","dynasty":"宋代","title":"玉楼春（印眉）"}
{"author":"欧阳修","content":"歌檀敛袂。缭绕雕梁尘暗起。柔润清圆。百琲明珠一线穿。樱唇玉齿。天上仙音心下事。留往行云。满坐迷魂酒半醺。","dynasty":"宋代","tags":"写人","title":"减字木兰花·歌檀敛袂"}
{"author":"欧阳修","content":"叶重如将青玉亚。花轻疑是红绡挂。颜色清新香脱洒。堪长价。牡丹怎得称王者。雨笔露笺匀彩画。日炉风炭薰兰麝。天与多情丝一把。谁厮惹。千条万缕萦心下。","dynasty":"宋代","title":"渔家傲"}
{"author":"欧阳修","content":"人事从来无处定，世涂多故践言难。谁如颍水闲居士，十顷西湖一钓竿。","dynasty":"宋代","title":"寄韩子华"}
{"author":"欧阳修","content":"帘幕东风寒料峭。雪里香梅，先报春来早。红蜡枝头双燕小。金刀剪彩呈纤巧。旋暖金炉薰蕙藻。酒入横波，困不禁烦恼。绣被五更春睡好。罗帏不觉纱窗晓。","dynasty":"宋代","title":"蝶恋花"}
{"author":"欧阳修","content":"汉宫诸女严妆罢，共送明妃沟水头。沟上水声来不断，花随水去不回流。上马即知无返日，不须出塞始堪愁。","dynasty":"宋代","title":"明妃小引"}
{"author":"欧阳修","content":"去国初游宦，从军苦寂寥。愁云带城起，画角向山飘。秋劲方驰马，春寒正袭貂。遥知为客恨，应赖酒杯消。","dynasty":"宋代","title":"送王尚恭隰州幕"}
{"author":"欧阳修","content":"卓荦东都子，姓名闻十年。穷冬雪塞空，千里至我门。子足未及阈，我衣惊倒颠。仆童相视疑，寮吏或不然。俛首鹄鹤啄，进趋凫鴈联。青衫靴两脚，言色倩以温。於公门岂少，乃独得公懽。受知固不易，知士诚尤难。我思屈童吏，欲辩难以言。觞豆及嘉节，高堂列群贤。文章看落笔，论议驰後先。破石出至宝，决高泻长川。光晖相磨晻，浩渺肆波澜。寮吏媿我叹，仆童恪生颜。我顾寮吏嘻，士岂此以观。此聊为戏耳，以惊仆童昏。士欲见其守，视其居贱贫。欲知其所趋，试以义利干。我始识其面，已窥其肺肝。礼有来必往，木瓜报琅玕。十年思见之，一日舍我还。何用慰离居，赠子以短篇。","dynasty":"宋代","title":"送荥阳魏主簿"}
{"author":"欧阳修","content":"平生志业有谁先，落笔文章海内传。昨日都城应纸贵，开帘却扇见新篇。仙家千载一何长，浮世空惊日月忙。洞里新花莫相笑，刘郎今是老刘郎。","dynasty":"宋代","title":"戏刘原甫"}
{"author":"欧阳修","content":"冷雨涨焦陂，人去陂寂寞。惟有霜前花，鲜鲜对高阁。","dynasty":"宋代","title":"绝句"}
{"author":"欧阳修","content":"忆昨初为亳守行，暂休车骑汝阴城。喜君再共樽俎乐，怜我久怀丘壑情。累牍已尝陈素志，新春应许遂归耕。老年虽不堪东作，犹得酣歌咏太平。","dynasty":"宋代","title":"奉答子履学士见寄之作"}
{"author":"欧阳修","content":"汉柱题名墨未乾，南州坐布政条宽。岭云路隔梅欹驿，使驿秋归柳拂鞍。建礼侵晨趋冉冉，明光赐对佩珊珊。颍川此召行闻拜，冠頍凝尘俟一弹。","dynasty":"宋代","title":"闻朱祠部罢浔州归阙"}
{"author":"欧阳修","content":"自古兰衰早，因令蕙叹深。书遗茂陵◇，病作越乡吟。蒿里无春色，闽山蔽夕阴。空嗟埋玉树，◇志永沉沉。","dynasty":"宋代","title":"吊黄学士三首"}
{"author":"欧阳修","content":"黄栗留鸣桑葚美，紫樱桃熟麦风凉。朱轮昔愧无遗爱，白首重来似故乡。","dynasty":"宋代","title":"再至汝阴三绝"}
{"author":"欧阳修","content":"酒美春浓花世界。得意人人千万态。莫教辜负艳阳天，过了堆金何处买。已去少年无计奈。且愿芳心长恁在。闲愁一点上心来，算得东风吹不解。","dynasty":"宋代","title":"玉楼春"}
{"author":"欧阳修","content":"汉郎清晓赤墀趋，楚老西来望隼旟。侍史护衣薰蕙草，辘轳要◇从骊驹。阳春绕雪歌低扇，油幕连云水泛渠。千里修门对涔浦，好寻遗玦吊三闾。","dynasty":"宋代","title":"送张学士知郢州"}
{"author":"欧阳修","content":"岛屿松门数里长，悬崖对起碧峰双。可怜胜境当穷塞，翻使留人恋此邦。乱石惊滩喧醉枕，浅沙明月入船窗。因游始觉南来远，行尽荆江见蜀江。","dynasty":"宋代","title":"松门"}
{"author":"欧阳修","content":"西江水清江石老，石上生茶如凤爪。穷腊不寒春气早，双井芽生先百草。白毛囊以红碧纱，十斤茶养一两芽。长安富贵五侯家，一啜犹须三月夸。宝云日注非不精，争新弃旧世人情。岂知君子有常德，至宝不随时变易。君不见建溪龙凤团，不改旧时香味色。","dynasty":"宋代","title":"双井茶"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"茧馆覆柔桑，新丝引更长。纫为五色缕，续寿献君王。","dynasty":"宋代","title":"端午帖子·皇后合五首"}
{"author":"欧阳修","content":"闻说夷陵人为愁，共言迁客不堪游。崎岖几日山行倦，却喜坡头见峡州。","dynasty":"宋代","title":"望州坡"}
{"author":"欧阳修","content":"把酒花前欲问伊。问伊还记那回时。黯淡梨花笼月影。人静。画堂东畔药阑西。及至如今都不认。难问。有情谁道不相思。何事碧窗春睡觉。偷照。粉痕匀却湿胭脂。","dynasty":"宋代","title":"定风波"}
{"author":"欧阳修","content":"东油渌水南山色，梦寝襄阳二十年。顾我百忧今白首，羡君千骑若登仙。花开汉女游堤上，人看仙翁拥道边。况有玉锺应不负，夜槽春酒响如泉。","dynasty":"宋代","title":"奉寄襄阳张学士兄"}
{"author":"欧阳修","content":"与君结交深，相济同水火。文章发春葩，节行凛筠笴。吾才已愧君，子齿又先我。君恶予所非，我许子云可。厥趣共乖时，畏涂难转輠。道肥家所穷，身老志弥果。每嗟游从异，有甚樊笼锁。天匠染青红，花腰呈袅娜。苟能杯酌同，直待冠巾堕。无欺校雠贫，盐米尚余颗。","dynasty":"宋代","title":"依韵和圣俞见寄"}
{"author":"欧阳修","content":"子聪江山禀，弱岁擅奇誉。盱衡恣文辩，落笔妙言语。胡为冉冉趋，三十滞公府。美璞思善价，浮云有夷路。大雅恶速成，俟命宜希古。","dynasty":"宋代","title":"七交七首·杨户曹"}
{"author":"欧阳修","content":"浅深红白宜相间，先後仍须次第栽。我欲四时携酒去，莫教一日不花开。","dynasty":"宋代","title":"谢判官幽谷种花"}
{"author":"欧阳修","content":"昆夷道远不复通，世传切玉谁能穷。宝刀近出日本国，越贾得之沧海东。鱼皮装贴香木鞘，黄白闲杂鍮与铜。百金传入好事手，佩服可以禳妖凶。传闻其国居大岛，土壤沃饶风俗好。其先徐福诈秦民，采药淹留◇童老。百工五种与之居，至今器玩皆精巧。前朝贡献屡往来，士人往往工词藻。徐福行时书未焚，逸书百篇今尚存。令严不许传中国，举世无人识古文。先王大典藏夷貊，苍波浩荡无通津。令人感激坐流涕，锈澀短刀何足云。","dynasty":"宋代","title":"日本刀歌"}
{"author":"欧阳修","content":"江上孤峰蔽绿萝，县楼终日对嵯峨。丛林已废姜祠在，事迹难寻楚语讹。空余一派寒岩侧，澄碧泓渟涵玉色。野僧岂解惜清泉，蛮俗那知为胜迹。西陵老令好寻幽，时共登临向此游。欹危一迳穿林樾，盘石苍苔留客歇。山深云日变阴晴，涧栢岩松度岁青。谷里花开知地暖，林间鸟语作春声。依依渡口夕阳时，却望层峦在翠微。城头暮鼓休催客，更待横江弄月归。","dynasty":"宋代","title":"和丁宝臣游甘泉寺"}
{"author":"欧阳修","content":"锺子忽已死，伯牙其已乎。绝弦谢世人，知音从此无。瓠巴鱼自跃，此事见於书。师旷尝一鼓，群鹤舞空虚。吾恐二三说，其言皆过欤。不然古今人，愚智邈已殊。奈何人有耳，不及鸟与鱼。","dynasty":"宋代","title":"夜坐弹琴有感二首呈圣俞"}
{"author":"欧阳修","content":"阊阖初开瑞雾中，丹霞晓日上苍龙。鸣鞭响彻廊千步，佩玉声趋戟百重。雪後朝寒犹凛冽，柳梢春意已丰茸。少年自结芳菲侣，老病惟添睡思浓。","dynasty":"宋代","title":"早朝"}
{"author":"欧阳修","content":"鸣蜩惊早夏，◇草及良辰。共荐菖华酒，君王寿万春。","dynasty":"宋代","title":"端午帖子词二十首·七夫人合五首"}
{"author":"欧阳修","content":"巨石何亭亭，孤生此岩侧。白云与翠雾，谁见琅玕色。惟应山鸟飞，百转时来息。","dynasty":"宋代","title":"游龙门分题十五首·石笋"}
{"author":"欧阳修","content":"梁汉褒斜险，夫君畏远游。家临越山下，帆入海潮头。岸柳行稍尽，江蓴归渐秋。故乡看衣锦，宁羡李膺舟。","dynasty":"宋代","title":"郑十一先辈赴四明暮"}
{"author":"欧阳修","content":"不作流水声，行将二十年。吾生少贱足忧患，忆昔有罪初南迁。飞帆洞庭入白浪，堕泪三峡听流泉。援琴写得入此曲，聊以自慰穷山间。中间永阳亦如此，醉卧幽谷听潺湲。自从还朝恋荣禄，不觉鬓发俱凋残。耳衰听重手渐颤，自惜指法将谁传。偶欣日色曝书画，试拂尘埃张断弦。娇儿痴女遶翁膝，争欲强翁聊一弹。紫微阁老适我过，爱我指下声泠然。戏君此是伯牙曲，自古常叹知音难。君虽不能琴，能得琴意斯为贤。自非乐道甘寂寞，谁肯顾我相留连。兴阑束带索马去，却锁尘匣包青◇。","dynasty":"宋代","title":"奉答原甫见过宠示之作"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"雨霁风光，春分天气，千花百卉争明媚。画梁新燕一双双，玉笼鹦鹉愁孤睡。薜荔依墙，莓苔满地，青楼几处歌声丽。蓦然旧事上心来，无言敛皱眉山翠。","dynasty":"宋代","title":"踏莎行"}
{"author":"欧阳修","content":"拨瓮浮醅新酿熟，得霜寒菊始开齐。养丹道士颜如玉，爱酒山公醉似泥。不惜蕊从蜂采去，尚余香有蝶来栖。莫嫌学舍官闲冷，犹得芳樽此共携。","dynasty":"宋代","title":"七言二首答黎教授"}
{"author":"欧阳修","content":"画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。","dynasty":"宋代","tags":"咏物，山水","title":"咏零陵"}
{"author":"欧阳修","content":"望系朝廷重，文推天下工。清名畏杨绾，故事问胡公。物议垂为相，风流顿已穷。仁言博哉利，献替有遗忠。","dynasty":"宋代","title":"宋宣献公挽词三首"}
{"author":"欧阳修","content":"　　予始读翱《复性书》三篇，曰：此《中庸》之义疏尔。智者诚其性，当读《中庸》；愚者虽读此不晓也，不作可焉。又读《与韩侍郎荐贤书》，以谓翱特穷时愤世无荐己者，故丁宁如此；使其得志，亦未必。以韩为秦汉间好侠行义之一豪俊，亦善论人者也。最后读《幽怀赋》，然后置书而叹，叹已复读，不自休。恨，翱不生于今，不得与之交；又恨予不得生翱时，与翱上下其论也删。　　凡昔翱一时人，有道而能文者，莫若韩愈。愈尝有赋矣，不过羡二鸟之光荣，叹一饱之无时尔。此其心使光荣而饱，则不复云矣。若翱独不然，其赋曰：“众嚣嚣而杂处兮，成叹老而嗟卑；视予心之不然兮，虑行道之犹非。”又怪神尧以一旅取天下，后世子孙不能以天下取河北，以为忧必。呜呼！使当时君子皆易其叹老嗟卑之心为翱所忧之心，则唐之天下岂有乱与亡哉？　　然翱幸不生今时，见今之事，则其忧又甚矣。奈何今之人不忧也？余行天下，见人多矣，脱有一人能如翱忧者，又皆贱远，与翱无异；其余光荣而饱者，一闻忧世之言，不以为狂人，则以为病痴子，不怒则笑之矣。呜呼，在位而不肯自忧，又禁他人使皆不得忧，可叹也夫！　　景祐三年十月十七日，欧阳修书。","dynasty":"宋代","tags":"文言文，抒怀，愤懑","title":"读李翱文"}
{"author":"欧阳修","content":"踏石弄泉流，寻源入幽谷。泉傍野人家，四面深篁竹。溉稻满春畴，鸣渠遶茅屋。生长饮泉甘，荫泉栽美木。潺湲无春冬，日夜响山曲。自言今白首，未惯逢朱毂。顾我应可怪，每来听不足。","dynasty":"宋代","title":"幽谷泉"}
{"author":"欧阳修","content":"药苗本是山家味，茶具偏於野客宜。敢以微诚将薄物，少资清兴入新诗。言无俗韵精而劲，笔有神锋老更奇。二宝收藏传百世，岂惟荣耀托当时。","dynasty":"宋代","title":"答杜相公惠诗"}
{"author":"欧阳修","content":"之子问伊川，伊川已春色。绿芷杂芳浦，青溪含白石。山阿昔留赏，屐齿无遗迹。惟有岩桂花，留芳待归客。","dynasty":"宋代","title":"答钱寺丞忆伊川"}
{"author":"欧阳修","content":"红杏墙头树。紫萼香心初吐。新年花发旧时枝，徘徊千绕，独共东风语。阳台一梦如云雨。为问今何处。离情别恨多少，条条结向垂杨缕。此事难分付。初心本谁先许。窃香解佩两沈沈，知他而今，记得当初否。谁教薄幸轻相误。不信道、相思苦。如今却恁空追悔，元来也会忆人去。","dynasty":"宋代","title":"梁州令"}
{"author":"欧阳修","content":"能棋好饮一道士，醉墨狂吟二谪仙。道士不闻乘白鹤，谪仙今已揜黄泉。古来豪杰皆如此，谁拂尘埃为惘然。华发郎官才调美，更将新句续遗篇。","dynasty":"宋代","title":"扶沟知县周职方录示白鹤宫苏才翁子美赠黄道"}
{"author":"欧阳修","content":"越女采莲秋水畔。窄袖轻罗，暗露双金钏。照影摘花花似面。芳心只共丝争乱。鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。","dynasty":"宋代","tags":"女子","title":"蝶恋花·越女采莲秋水畔"}
{"author":"欧阳修","content":"对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。思抱芳期随寒雁。悔无深意传双燕。怅望一枝难寄远。人不见。楼头望断相思眼。","dynasty":"宋代","title":"渔家傲"}
{"author":"欧阳修","content":"画阁归来春又晚。燕子双飞，柳软桃花浅。细雨满天风满院，愁眉敛尽无人见。独倚阑干心绪乱。芳草芊绵，尚忆江南岸。风月无情人暗换，旧游如梦空肠断。","dynasty":"宋代","tags":"伤春，女子，回忆，孤寂","title":"蝶恋花·画阁归来春又晚"}
{"author":"欧阳修","content":"　　臣闻朋党之说，自古有之，惟幸人君辨其君子小人而已。大凡君子与君子以同道为朋，小人与小人以同利为朋，此自然之理也。　　然臣谓小人无朋，惟君子则有之。其故何哉？小人所好者禄利也，所贪者财货也。当其同利之时，暂相党引以为朋者，伪也；及其见利而争先，或利尽而交疏，则反相贼害，虽其兄弟亲戚，不能自保。故臣谓小人无朋，其暂为朋者，伪也。君子则不然。所守者道义，所行者忠信，所惜者名节。以之修身，则同道而相益；以之事国，则同心而共济；终始如一，此君子之朋也。故为人君者，但当退小人之伪朋，用君子之真朋，则天下治矣。　　尧之时，小人共工、驩兜等四人为一朋，君子八元、八恺十六人为一朋。舜佐尧，退四凶小人之朋，而进元、恺君子之朋，尧之天下大治。及舜自为天子，而皋、夔、稷、契等二十二人并列于朝，更相称美，更相推让，凡二十二人为一朋，而舜皆用之，天下亦大治。《书》曰：“纣有臣亿万，惟亿万心；周有臣三千，惟一心。”纣之时，亿万人各异心，可谓不为朋矣，然纣以亡国。周武王之臣，三千人为一大朋，而周用以兴。后汉献帝时，尽取天下名士囚禁之，目为党人。及黄巾贼起，汉室大乱，后方悔悟，尽解党人而释之，然已无救矣。唐之晚年，渐起朋党之论。及昭宗时，尽杀朝之名士，或投之黄河，曰：“此辈清流，可投浊流。”而唐遂亡矣。　　夫前世之主，能使人人异心不为朋，莫如纣；能禁绝善人为朋，莫如汉献帝；能诛戮清流之朋，莫如唐昭宗之世；然皆乱亡其国。更相称美推让而不自疑，莫如舜之二十二臣，舜亦不疑而皆用之；然而后世不诮舜为二十二人朋党所欺，而称舜为聪明之圣者，以能辨君子与小人也。周武之世，举其国之臣三千人共为一朋，自古为朋之多且大，莫如周；然周用此以兴者，善人虽多而不厌也。　　嗟呼！兴亡治乱之迹，为人君者，可以鉴矣。","dynasty":"宋代","tags":"古文观止，历史，故事，议论，朋党","title":"朋党论"}
{"author":"欧阳修","content":"轻舟短棹西湖好，绿水逶迤，芳草长堤，隐隐笙歌处处随。无风水面琉璃滑，不觉船移，微动涟漪，惊起沙禽掠岸飞。","dynasty":"宋代","tags":"西湖","title":"采桑子·轻舟短棹西湖好"}
{"author":"欧阳修","content":"画船载酒西湖好，急管繁弦，玉盏催传，稳泛平波任醉眠。行云却在行舟下，空水澄鲜，俯仰留连，疑是湖中别有天。","dynasty":"宋代","tags":"春天，写景，抒情","title":"采桑子·画船载酒西湖好"}
{"author":"欧阳修","content":"暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。","dynasty":"宋代","tags":"春游，向往，自由","title":"渔家傲·暖日迟迟花袅袅"}
{"author":"欧阳修","content":"节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。","dynasty":"宋代","tags":"秋天，写景，抒怀，思归","title":"秋怀"}
{"author":"欧阳修","content":"近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。","dynasty":"宋代","tags":"宋词三百首，民歌，女子，向往，爱情","title":"渔家傲·近日门前溪水涨"}
{"author":"欧阳修","content":"柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。","dynasty":"宋代","tags":"夏天，写雨，写景","title":"临江仙·柳外轻雷池上雨"}
{"author":"欧阳修","content":"腊月年光如激浪。冻云欲折寒要向。谢女雪诗真绝唱。无比况。长堤柳絮飞来往。便好开尊夸酒量。酒阑莫遣笙歌放。此去青春都一饷。休怅望。瑶林即日堪寻访。","dynasty":"宋代","title":"渔家傲"}
{"author":"欧阳修","content":"四月芳林何悄悄。绿阴满地青梅小。南陌采桑何窈窕。争语笑。乱丝满腹吴蚕老。宿酒半醒新睡觉。皱莺相语匆匆晓。惹得此情萦寸抱。休临眺。楼头一望皆芳草。","dynasty":"宋代","title":"渔家傲"}
{"author":"欧阳修","content":"午位星杓正，人间令节同。四时和玉烛，万物被薰风。","dynasty":"宋代","title":"端午帖子词二十首·皇帝合六首"}
{"author":"欧阳修","content":"独自上孤舟，倚危樯目断。难成暮雨，更朝云散。凉劲残叶乱。新月照、澄波浅。今夜里，厌厌离绪难销遣。强来就枕，灯残漏水，合相思眼。分明梦见如花面。依前是、旧庭院。新月照，罗幕挂，珠帘卷。渐向晓，脉然睡觉如天远。","dynasty":"宋代","title":"踏莎行慢"}
{"author":"欧阳修","content":"横槎渡深涧，披露采香薇。樵歌杂梵响，共向松林归。日落寒山惨，浮云随客衣。","dynasty":"宋代","title":"游龙门分题十五首其六宿广化寺"}
{"author":"欧阳修","content":"志士惜白日，高车无停轮。孔生东鲁儒，年少勇且仁。大轴献理匦，长裾弊街尘。门无黄金聘，家有白发亲。寒风八九月，北渡大河津。玉寒积精甲，金戈耀秋云。孔生力数斗，其智兼千人。短褐不自暖，高谈吐阳春。北州多贤侯，待士谁最勤。一见赠双璧，再见延上宾。丈夫患不遇，岂患长贱贫。","dynasty":"宋代","title":"送孔生再游河北"}
{"author":"欧阳修","content":"妾解清歌并巧笑。郎多才俊兼年少。何事抛儿行远道。无音耗。江头又绿王孙草。昔日采花呈窈窕。玉容长笑花枝老。今日采花添懊恼。伤怀抱。玉容不及花枝好。","dynasty":"宋代","title":"渔家傲"}
{"author":"欧阳修","content":"旧馆芸香锁寂寥，斋舲东下入秋涛。江晴风暖旌旗扬，木落霜清鼓角高。吟就彩牋宾已醉，舞翻红袖饮方豪。平生粗得为州乐，因羡君行首重搔。","dynasty":"宋代","title":"送沈学士知常州"}
{"author":"欧阳修","content":"题舆尝屈佐留京，揽辔今行按属城。楚馆尚看淮月色，嵩云应过虎关迎。春寒酒力风中醒，日暖梅香雪後清。野俗经年留惠爱，莫辞临别醉冠倾。","dynasty":"宋代","title":"送京西提刑赵学士"}
{"author":"欧阳修","content":"谁道梅花早，残年岂是春。何如艳风日，独自占芳辰。","dynasty":"宋代","title":"和梅圣俞杏花"}
{"author":"欧阳修","content":"直合时偷暇，幽怀坐独哦。绿苔人迹少，黄叶雨声多。云结愁阴重，风传禁漏过。瑶图新嗣圣，玉寒久包戈。相府文书简，丰年气候和。还将凤池句，聊杂野人歌。","dynasty":"宋代","title":"东合雨中"}
{"author":"欧阳修","content":"捕蝗之术世所非，欲究此语兴於谁。或云丰凶岁有数，天孽未可人力支。或言蝗多不易捕，驱民入野践其畦。因之奸吏恣贪扰，户到头歛无一遗。蝗灾食苗民自苦，吏虐民苗皆被之。吾嗟此语祗知一，不究其本论其皮。驱虽不尽胜养患，昔人固已决不疑。秉蟊投火况旧法，古之去恶犹如斯。既多而捕诚未易，其失安在常由迟。诜诜最说子孙众，为腹所孕多昆蚳。始生朝亩暮已顷，化一为百无根涯。口含锋刃疾风雨，毒肠不满疑常饥。高原下湿不知数，进退整若随金鼙。嗟兹羽孽物共恶，不知造化其谁尸。大凡万事悉如此，祸当早绝防其微。蝇头出土不急捕，羽翼已就功难施。只惊群飞自天下，不究生子由山陂。官书立法空太峻，吏愚畏罚反自欺。盖藏十不敢申一，上心虽恻何由知。不如宽法择良令，告蝗不隐捕以时。今苗因捕虽践死，明岁犹免为蝝菑。吾尝捕蝗见其事，较以利害曾深思。官钱二十买一斗，示以明信民争驰。歛微成众在人力，顷刻露积如京坻。乃知孽虫虽其众，嫉恶苟锐无难为。往时姚崇用此议，诚哉贤相得所宜。因吟君赠广其说，为我持之告采诗。","dynasty":"宋代","title":"答朱寀捕蝗诗"}
{"author":"欧阳修","content":"宝幄华灯相见夜，妆脸小桃红。斗帐香檀翡翠笼。携手恨匆匆。金泥双结同心带，留与记情浓。却望行云十二峰。肠断月斜钟。","dynasty":"宋代","title":"武陵春"}
{"author":"欧阳修","content":"莺啼绿树声早。槛外残红未扫。露点真珠遍芳草。正帘帏清晓。秋千宅院悄悄。又是清明过了。燕蝶轻狂，柳丝撩乱，春心多少。","dynasty":"宋代","title":"洞天春"}
{"author":"欧阳修","content":"南山有鸣凤，其音和且清。鸣於有道国，出则天下平。杜默东土秀，能吟凤凰声。作诗几百篇，长歌仍短行。携之入京邑，欲使众耳惊。来时上师堂，再拜辞先生。先生颌首遣，教以勿骄矜。赠之三豪篇，而我滥一名。杜子来访我，欲求相和鸣。顾我文字卑，未足当豪英。岂如子之辞，铿鍠间镛笙。淫洼俗所乐，百鸟徒嘤嘤。杜子卷舌去，归衫翩以轻。京东聚群盗，河北点新兵。饥荒与愁苦，道路日以盈。子盍引其吭，发声通下情。上闻天子聪，次使宰相听。何必九包禽，始能瑞尧庭。子诗何时作，我耳久已倾。愿以白玉琴，写之朱丝绳。","dynasty":"宋代","title":"赠杜默"}
{"author":"欧阳修","content":"羡君三作临边守，惯听胡笳不惨然。弓劲秋风鸣白角，帐寒春雪压青毡。威行四境烽烟断，响入千山号令传。翠幕红灯照罗绮，心情何似十年前。","dynasty":"宋代","title":"寄渭州王仲仪龙图"}
{"author":"欧阳修","content":"园林初夏有清香，人意乘闲味愈长。日暖鱼跳波面静，风轻鸟语树阴凉。野亭飞盖临芳草，曲渚回舟带夕阳。所得平时为郡乐，况多嘉客共衔觞。","dynasty":"宋代","title":"酬张哭判官泛溪"}
{"author":"欧阳修","content":"周礼恤凶荒，轺车出四方。土龙朝祀雨，田火夜驱蝗。木落孤村迥，原高百草黄。乱◇鸣古堞，寒雀聚空仓。桑野人行饁，鱼陂鸟下梁。晚烟茅店月，初日枣林霜。墐户催寒侯，丛祠祷岁穰。不妨行览物，山水正苍茫。","dynasty":"宋代","title":"被牒行县因书所见呈寮友"}
{"author":"欧阳修","content":"经时移病久端居，玉署新秋独直庐。夜静楼台落银汉，人闲铃索少文书。江湖未去年华晚，烟火微凉暑雨初。敢向圣朝辞宠禄，多惭禁禦养慷疏。","dynasty":"宋代","title":"久在病告近方赴直偶成拙诗二首其一"}
{"author":"欧阳修","content":"帘幕风轻双语燕。午后醒来，柳絮飞撩乱。心事一春犹未见。红英落尽青苔院。百尺朱楼闲倚遍。薄雨浓云，抵死遮人面。羌管不须吹别怨。无肠更为新声断。","dynasty":"宋代","title":"蝶恋花"}
{"author":"欧阳修","content":"拂石登古坛，旷怀聊共醉。云霞伴酣乐，忽在千峰外。坐久还自醒，日落松声起。","dynasty":"宋代","title":"嵩山十二首·三醉石"}
{"author":"欧阳修","content":"云间征雁水间栖，矰缴方多羽翼微。岁晚江湖同是客，莫辞伴我更南飞。","dynasty":"宋代","title":"江行赠雁"}
{"author":"欧阳修","content":"妾解清歌并巧笑。郎多才俊兼年少。何事抛儿行远道。无音耗。江头又绿王孙草。昔日采花呈窈窕。玉容长笑花枝老。今日采花添懊恼。伤怀抱。玉容不及花枝好。","dynasty":"宋代","title":"渔家傲"}
{"author":"欧阳修","content":"夜雨残芳尽，朝晖宿雾收。兰香才馥径，柳暗欲翻沟。夏木繁堪结，春蹊翠已稠。披襟楚风快，伏槛更临流。","dynasty":"宋代","title":"早夏郑工部园池"}
{"author":"欧阳修","content":"驱马渡寒流，断涧横荒堡。槎危欲欹岸，花落多依草。击汰翫游鯈，倒影看飞鸟。留连爱芳杜，渐下西峰照。","dynasty":"宋代","title":"嵩山十二首·公路涧"}
{"author":"欧阳修","content":"轻捧香腮低枕。眼波媚、向人相浸。佯娇佯醉索如今，这风情、怎教人禁。却与和衣推未寝。低声地、告人休恁。月夕花朝，不成虚过。芳年嫁君徒甚。","dynasty":"宋代","title":"夜行船"}
{"author":"欧阳修","content":"萌牙资暖律，养育本仁心。顾彼苍生意，安知帝力深。","dynasty":"宋代","title":"春帖子词皇帝閤六首其一"}
{"author":"欧阳修","content":"六月炎天时霎雨。行云涌出奇峰露。沼上嫩莲腰束素。风兼露。梁王宫阙无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。","dynasty":"宋代","title":"渔家傲其六"}
{"author":"欧阳修","content":"残霞夕照西湖好，花坞苹汀，十顷波平，野岸无人舟自横。西南月上浮云散，轩槛凉生。莲芰香清。水面风来酒面醒。","dynasty":"宋代","tags":"写景，夕阳，写水，西湖，抒情","title":"采桑子·残霞夕照西湖好"}
{"author":"欧阳修","content":"雄心壮志两峥嵘，谁谓中年志不成。零落篇章为世宝，平生风义见交情。青松月下泉台路，白草原头薤露声。自古英豪皆若此，哭君徒有泪沾缨。","dynasty":"宋代","title":"苏才翁挽诗二首"}
{"author":"欧阳修","content":"野色混晴岚，苍茫辨烟树。行人下山道，犹向都门去。","dynasty":"宋代","title":"游龙门分题十五首·晚登菩提上方"}
{"author":"欧阳修","content":"与子虽天意，知人昔帝难。一言谋早定，九鼎势先安。大舜仁由性，成汤治以宽。孤臣恩未报，清血但丸澜。","dynasty":"宋代","title":"永昭陵挽词三首"}
{"author":"欧阳修","content":"秋花不落春花落，为报诗人子细看。","dynasty":"宋代","title":"句其六"}
{"author":"欧阳修","content":"丽正雠书久，兰台约史成。迎亲就江水，厌直出承明。世德无双誉，诗豪第一评。风流今顿尽，响像忆平生。","dynasty":"宋代","title":"吊黄学士三首"}
{"author":"欧阳修","content":"众喧争去逐春游，独静谁知昧最优。雨霁日长花烂漫，春深睡美梦飘浮。常忧任重才难了，偶得身闲乐暂偷。因此益知为郡趣，乞州仍拟乞山州。","dynasty":"宋代","title":"春日独居"}
{"author":"欧阳修","content":"蟾精雪魄孕云荄，春入香腴一夜开。宿露枝头藏玉块，晴风庭面揭银杯。","dynasty":"宋代","title":"白牡丹"}
{"author":"欧阳修","content":"岛屿松门数里长，悬崖对起碧峰双。可怜胜境当穷塞，翻使留人恋此邦。乱石惊滩喧醉枕，浅沙明月入船窗。因游始觉南来远，行尽荆江见蜀江。","dynasty":"宋代","title":"松门"}
{"author":"欧阳修","content":"记得金銮同唱第，春风上国繁华。如今薄宦老天涯。十年岐路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。","dynasty":"宋代","tags":"友情，送别，感伤","title":"临江仙·记得金銮同唱第"}
{"author":"欧阳修","content":"执手意迟迟，出门还草草。无嫌去时速，但愿归时早。北风吹雪犯征裘，夹路花开回马头。若无二月还家乐，争奈千山远客愁。","dynasty":"宋代","title":"春使道中作三首"}
{"author":"欧阳修","content":"山势百里见，新亭压其巅。群峰渐靡迤，高下相绵联。下窥疑无地，杳蔼但苍烟。是时新雨余，众壑鸣春泉。林籁静更响，山光晚逾鲜。岩花为谁开，春去夏犹妍。野鸟窥我醉，溪云留我眠。日暮山风来，吹我还醒然。醉醒各任物，云鸟徒留连。","dynasty":"宋代","title":"会峰亭"}
{"author":"欧阳修","content":"报国勤劳已蔑闻，终身荣遇最无伦。老为南亩一夫去，犹是东宫二品臣。侍从籍通清切禁，笑歌行作太平民。欲知念旧君恩厚，二者难兼始两人。","dynasty":"宋代","title":"解官後答韩魏公见寄"}
{"author":"欧阳修","content":"嘉佑六年秋，九月二十有八日，天愁无光月不出。浮云蔽天众星没，举手向空如抹漆。天昏地黑有一物，不见其形，但闻其声。其初切切凄凄，或高或低，乍似玉女调玉笙，众管参差而不齐。既而咿咿呦呦，若轧若抽，又如百两江州车，回轮转轴声哑呕。鸣机夜织锦江上，群鴈惊起芦花洲。吾谓此何声，初莫穷端田。老婢扑灯呼儿曲，云此怪鸟无匹俦。其名为鬼车，夜载百鬼凌空游。其声虽小身甚大，翅如车轮排十头。凡鸟有一口，其鸣已啾啾。此鸟十头有十口，口插一舌连一喉。一口出一声，千声百响更相酬。昔时周公居东周，厌闻此鸟憎若雠。夜呼庭氏率其属，弯弧俾逐出九州。射之三发不能中，天遣天狗从空投。自从狗啮一头落，断颈至今青血流。尔来相距三千秋，昼藏夜出如鸺留。每逢阴黑天外过，乍见火光惊辄堕。有时余血下点污，所遭之家家必破。我闻此语惊且疑，反祝疾飞无我祸。我思天地何茫茫，百物巨细理莫详。吉凶在人不在物，一蛇两头反为祥。却呼老婢炷灯火，卷帘开户清华堂。须臾云散众星出，夜静皎月流清光。","dynasty":"宋代","title":"鬼车"}
{"author":"欧阳修","content":"身驱汉马踏胡霜，每叹劳生祗自伤。气候愈寒人愈北，不如征雁解随阳。","dynasty":"宋代","title":"过塞二首"}
{"author":"欧阳修","content":"楼前乱草，是离人方寸。倚遍阑干意无尽。罗巾掩，宿粉残眉、香未减，人与天涯共远。香闺知人否，长是厌厌，拟写相思寄归信。未写了，泪成行、早满香笺。相思字、一时滴损。便直饶、伊家总无情，也拚了一生，为伊成病。","dynasty":"宋代","title":"洞仙歌令"}
{"author":"欧阳修","content":"伊水弄春沙，山临水上斜。曾为谢公客，◇入梵王家。阴涧初生草，春岩自落花。却寻题石处，岁月已堪嗟。","dynasty":"宋代","title":"独至香山忆谢学士"}
{"author":"欧阳修","content":"清明时节散天香，轻染鹅儿一抹黄。最是风流堪赏处，美人取作浥罗裳。","dynasty":"宋代","title":"酴醾"}
{"author":"欧阳修","content":"始见行春◇，俄闻引葬箫。笑言犹在耳，魂魄遂难招。天象奎星暗，辞林玉树凋。朔风吹霰雪，铭旐共飘飘。","dynasty":"宋代","title":"谢公挽词三首"}
{"author":"欧阳修","content":"禁城车马夜喧喧，闲绕危栏去复还。遥望觚棱烟霭外，似闻天乐梦魂间。岂无◇酒当佳节，况有朋欢慰病颜。待得归得花在否，春禽檐际已关关。","dynasty":"宋代","title":"再和"}
{"author":"欧阳修","content":"风吹积雪销太行，水暖河桥杨柳芳。少年初仕即京国，故里几归成鬓霜。山行马瘦春泥滑，野饭天寒饧粥香。留连芳物佳节过，束带还来朝未央。","dynasty":"宋代","title":"送公期得假归绛"}
{"author":"欧阳修","content":"　　予始读翱《复性书》三篇，曰：此《中庸》之义疏尔。智者诚其性，当读《中庸》；愚者虽读此不晓也，不作可焉。又读《与韩侍郎荐贤书》，以谓翱特穷时愤世无荐己者，故丁宁如此；使其得志，亦未必。以韩为秦汉间好侠行义之一豪俊，亦善论人者也。最后读《幽怀赋》，然后置书而叹，叹已复读，不自休。恨，翱不生于今，不得与之交；又恨予不得生翱时，与翱上下其论也删。　　凡昔翱一时人，有道而能文者，莫若韩愈。愈尝有赋矣，不过羡二鸟之光荣，叹一饱之无时尔。此其心使光荣而饱，则不复云矣。若翱独不然，其赋曰：“众嚣嚣而杂处兮，成叹老而嗟卑；视予心之不然兮，虑行道之犹非。”又怪神尧以一旅取天下，后世子孙不能以天下取河北，以为忧必。呜呼！使当时君子皆易其叹老嗟卑之心为翱所忧之心，则唐之天下岂有乱与亡哉？　　然翱幸不生今时，见今之事，则其忧又甚矣。奈何今之人不忧也？余行天下，见人多矣，脱有一人能如翱忧者，又皆贱远，与翱无异；其余光荣而饱者，一闻忧世之言，不以为狂人，则以为病痴子，不怒则笑之矣。呜呼，在位而不肯自忧，又禁他人使皆不得忧，可叹也夫！　　景祐三年十月十七日，欧阳修书。","dynasty":"宋代","tags":"文言文，抒怀，愤懑","title":"读李翱文"}
{"author":"欧阳修","content":"日落原野晦，天寒闾市闲。牛羊远陂去，鸟雀空檐间。凭高植藜杖，旷目瞻前山。垅麦风际绿，霜鸦村外还。禾黍日已熟，杯酒聊开颜。酣歌岁云暮，寂寞向柴关。","dynasty":"宋代","title":"初冬归襄城弊居"}
{"author":"欧阳修","content":"新阳力微初破萼，客阴用壮犹相薄。朝寒棱棱风莫犯，莫雪緌緌止还作。驱驰风云初惨淡，炫晃山川渐开廓。光芒可爱初日照，润泽终为和气烁。美人高堂晨起惊，幽士虚窗静闻落。酒垆成径集缾罂，猎骑寻踪得狐貉。龙蛇扫处断复续，猊虎团成呀且攫。共贪终岁饱麰麦，岂恤空林饥鸟雀。沙墀朝贺迷象笏，桑野行歌没荒屩。乃知一雪万人喜，顾我不饮胡为乐。坐看天地绝氛埃，使我胸襟如洗瀹。脱遗前言笑尘杂，搜索万象窥冥漠。颍虽陋邦文士众，巨笔人人把矛槊。自非我为发其端，冻口何由开一噱。","dynasty":"宋代","title":"雪"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"先生二十年东鲁，能使鲁人皆好学。其间张续与李常，剖琢珉石得天璞。大圭虽不假雕瑑，但未磨礲出圭角。二生固是天下宝，岂与先生私褚橐。先生示我何矜夸，手携文编谓新作。得之数日未暇读，意欲百事先屏却。夜归独坐南窗下，寒烛青荧如熠爚。病眸昏浊乍开缄，灿若月星明错落。辞严意正质非俚，古味虽淡醇不薄。千年佛老贼中国，祸福依凭群党恶。拔根掘窟期必尽，有勇无前力何荦。乃知二子果可用，非独词坚由志确。朝廷清明天子圣，阳德汇进群阴剥。大烹养贤有列鼎，岂久师门共藜藿。予惭职谏未能荐，有酒且慰先生酌。","dynasty":"宋代","title":"读张李二生文赠石生先"}
{"author":"欧阳修","content":"鲜鲜毛羽耀朝辉，红粉墙头绿树枝。日暖风轻言语软，应将喜报主人知。","dynasty":"宋代","title":"野鹊"}
{"author":"欧阳修","content":"关山一里一重愁，念远伤离两未休。南陌望穷云似帐，西楼吟断月如◇。柳绵飞後春应减，兰径荒时客倦游。拟寄东流问沟水，亦应沟水更东流。","dynasty":"宋代","title":"寄张至秘校"}
{"author":"欧阳修","content":"造化无情不择物，春色亦到深山中。山桃溪杏少意思，自趁时节开春风。看花游女不知丑，古妆野态争花红。人生行乐在勉强，有酒莫负琉璃锺。主人勿笑花与女，嗟尔自是花前翁。","dynasty":"宋代","title":"丰乐亭小饮"}
{"author":"欧阳修","content":"前日宾斋宴，今晨奠柩觞。死生公自达，存没世徒伤。旧国难归葬，馀赀不给丧。平生公辅志，所得在文章。","dynasty":"宋代","title":"谢公挽词三首其二"}
{"author":"欧阳修","content":"梦早西堂射圃连，兰苕初日露华鲜。晕含画的弦开月，牙算行筹酒满船。镂管思催吟韵剧，妓帘阴薄舞衣翩。当筵独愧探牛炙，俭府芙蓉客尽贤。","dynasty":"宋代","title":"郑驾部射圃"}
{"author":"欧阳修","content":"月从海底来，行上天东南。正当天中时，下照千丈潭。潭心无风不动，倒影射入紫石岩。月光水洁石莹净，感此阴魄来中潜。自从月入此石中，天有两曜分为三。清光万古不磨灭，天地至宝难藏缄。天公呼雷公，夜持巨斧隳崭岩。堕此一片落千仞，皎然寒镜在玉◇。虾◇白兔走天上，空留桂影犹杉杉。景山得之惜不得，赠我意与千金兼。自云每到月满时，石在暗室光出檐。大哉天地间，万怪难悉谈。嗟予不度量，每事思穷探。欲将两耳目所及，而与造化争毫纤。煌煌三辰行，日月尤尊严。若令下与物为比，扰扰万类将谁瞻。不然此石竟何物，有口欲说嗟如钳。吾奇苏子胸，罗列万象中包含。不惟胸宽胆亦大，屡出言语惊愚凡。自吾得此石，未见苏子心怀惭。不经老匠先指决，有手谁敢施镌鑱。呼工画石持寄似，幸子留其无谦。","dynasty":"宋代","title":"紫石屏歌"}
{"author":"欧阳修","content":"仕宦希寸禄，庶无饥寒迫。读书事文章，本以代耕织。学成颇自喜，禄厚愈多责。挟山以超海，事有非其力。君子贵量能，无轻食人食。","dynasty":"宋代","title":"感兴五首"}
{"author":"欧阳修","content":"幽忧无以销，春日静愈长。薰风入花骨，花枝午低昂。往来采花蜂，清蜜未满房。春事已烂漫，落英渐飘扬。蛱蝶无所为，飞飞助其忙。啼鸟亦屡变，新音巧调篁。游丝最无事，百尺拖晴光。天工施造化，万物感春阳。我独不知春，久病卧空堂。时节去莫挽，浩歌自成伤。","dynasty":"宋代","title":"暮春有感"}
{"author":"欧阳修","content":"久不见南山，依然已秋色。悠哉川上行，复邀城中客。木落山半空，川明潦尤积。飞鸟鉴中看，行云舟中白。夷犹白蘋里，笑傲清风侧。极浦追所远，回峰高易夕。觞咏共留连，高怀追昔贤。惟应谢公兴，不减向临川。","dynasty":"宋代","title":"和谢学士泛伊川浩然无归意因咏刘长卿佳句作欲留篇之什"}
{"author":"欧阳修","content":"炉香昼永龙烟白。风动金鸾额。画屏寒掩小山川。睡容初起枕痕圆。坠花钿。楼高不及烟霄半。望尽相思眼。艳阳刚爱挫愁人。故生芳草碧连云。怨王孙。","dynasty":"宋代","title":"虞美人"}
{"author":"欧阳修","content":"二月春耕昌杏密。百花次第争先出。惟有海棠梨第一。深浅拂。天生红粉真无匹。画栋归来巢未失。双双款语怜飞乙。留客醉花迎晓日。金盏溢。却忧风雨飘零疾。","dynasty":"宋代","title":"渔家傲"}
{"author":"欧阳修","content":"樽前拟把归期说。未语春容先惨咽。人生自是有情痴，此恨不关风与月。离歌且莫翻新阕。一曲能教肠寸结。直须看尽洛阳花，始共春风容易别。","dynasty":"宋代","title":"玉楼春"}
{"author":"欧阳修","content":"尚记梨花村，依依闻暗香。","dynasty":"宋代","title":"句其八"}
{"author":"欧阳修","content":"春荣忽已衰，夏叶换初秀。披荒得深蹊，扫绿荫清昼。万竿交已耸，千亩蔚何富。惊雷迸狂鞭，雾箨舒文绣。虚心高自擢，劲节晚愈瘦。虽惭桃李妖，岂愧松柏後。川源湛新霁，林麓洗昏霿。猗猗色可餐，滴滴翠欲溜。况兹夏首月，景物得嘉候。晚蝶舞新黄，孤禽弄清味。穷深入窗蒙，玩密爱林茂。依依带幽涧，隐隐见孤岫。林荪缛堪眠，野汲冷可漱。鸣琴泻山风，高籁发仙奏。暑却自蠲渴，心闲疑愈疚。杯盘杂芬芳，图籍罗左右。怡然忘簪组，释若出羁厩。矧予怀一丘，未得解黄绶。官事偶多闲，郊扉须屡叩。新篁渐添林，晚笋堪荐豆。谁邀接◇公，有酒幸相就。","dynasty":"宋代","title":"初夏刘氏竹林小饮"}
{"author":"欧阳修","content":"世已无孔子，获麟意谁知。我尝为之说，闻者未免非。而子独曰然，有如埙应篪。惟麟不为瑞，其意乃可推。春秋二百年，文约义甚夷。一从圣人没，学者自为师。峥嵘众家说，平地生险◇。相沿益迂怪，各斗出新奇。尔来千余岁，举世不知迷。焯哉圣人经，照耀万世疑。自从蒙众说，日月遭蔽亏。常患无气力，扫除浮云披。还其自然光，万物皆见之。子昔已好古，此经手常持。超然出众见，不为俗牵卑。近又脱赋格，飞黄摆衔羁。圣门开大道，夷路肆腾嬉。便可剿众说，旁通塞多歧。正途趋简易，慎勿事岖崎。著述须待老，积勤宜少时。苟思垂後世，大禹尚胼胝。顾我今老矣，两瞳蚀昏眵。大书难久视，心在力已衰。因思少自弃，今纵悔可追。戒我以勉子，临文但吁嘻。","dynasty":"宋代","title":"获麟赠姚辟先辈"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"燕鸿过後春归去。细算浮生千万绪。来如春梦几多时，去似朝云无觅处。闻琴解珮神仙侣。挽断罗衣留不住。劝君莫作独醒人，烂醉花间应有数。","dynasty":"宋代","title":"玉楼春"}
{"author":"欧阳修","content":"屏里金炉帐外灯。掩春睡腾腾。绿云堆枕乱鬅鬙。犹依约、那回曾。人生少有，相怜到老，宁不被天憎。而今前事总无凭。空赢得、瘦棱棱。","dynasty":"宋代","title":"燕归梁"}
{"author":"欧阳修","content":"古今风俗记佳辰，乐事深宫日日新。巧女金盘丝五色，皇家玉历寿千春。","dynasty":"宋代","title":"端午帖子·夫人合五首"}
{"author":"欧阳修","content":"阳城淀里新来雁，趁伴南飞逐越船。野岸柳黄霜正白，五更惊破客愁眠。","dynasty":"宋代","title":"自河北贬滁州初入汴河闻雁"}
{"author":"欧阳修","content":"千龄应运叶天人，四海方欣政日新。忽见九门陈羽卫，犹疑五载欲时巡。觚棱月暗翔金凤，辇道霜清卧石麟。白首旧臣瞻画翣，秋风泪洒属车尘。","dynasty":"宋代","title":"大行皇帝灵驾以引挽歌辞其三"}
{"author":"欧阳修","content":"一掬天和金粉腻。莲子心中，自有深深意。意密莲深秋正媚。将花寄恨无人会。桥上少年桥下水。小棹归时，不语牵红袂。浪浅荷心圆又碎。无端欲伴相思泪。","dynasty":"宋代","title":"蝶恋花"}
{"author":"欧阳修","content":"闲把鸳衾横枕。损眉尖、泪痕红沁。花时良夜不归来，忍频听、漏移清禁。一饷无言都未寝。忆当初、是谁先恁。及至如今，教人成病，风流万般徒甚。","dynasty":"宋代","title":"夜行船"}
{"author":"欧阳修","content":"月气初升海，屏光半隐扉。寒消觉春尽，漏永送筹稀。兰烛风惊烬，烟帘雾湿衣。清羸急宽带，频减故时围。","dynasty":"宋代","title":"月夕"}
{"author":"欧阳修","content":"一夜新霜著瓦轻，芭旧心折败荷倾。奈寒惟有东篱菊，金蕊繁开晓更清。","dynasty":"宋代","title":"霜"}
{"author":"欧阳修","content":"忆昔尝修守臣职，先春自探两旗开。谁知白首来辞禁，得与金銮赐一杯。","dynasty":"宋代","title":"和原父扬州六题·时会堂二首之二}"}
{"author":"欧阳修","content":"荷叶田田青照水。孤舟挽在花阴底。昨夜萧萧疏雨坠。悉不寐。朝来又觉西风起。雨摆风摇金蕊碎。合欢枝上香房翠。莲子与人长厮类。无好意。年年苦在中心里。","dynasty":"宋代","title":"渔家傲"}
{"author":"欧阳修","content":"弊居回看如蛙穴，华宇来栖若燕身。敢望笙歌行乐事，只忧无米过来春。","dynasty":"宋代","title":"戏答仲仪口号"}
{"author":"欧阳修","content":"大河昔决东南流，萧条东郡今遗湫。我从故老问其由，云古五鼎藏高丘。地灵川秀草木稠，郁郁佳气蒸常浮。惟物伏见数有周，秘藏奇怪神所搜。天昏地惨鬼哭幽，至宝欲出风云愁。荡摇山川失维陬，九龙大战驱蛟虬。割然岸烈轰云骉，滑人夜惊鸟嘲啁。妇走抱儿扶白头，苍生仰叫黄屋忧。聚徒百万如蚍蜉，千金一扫随浮沤。天旋海沸动九州，此鼎始出人间留。滑人得之不敢收，奇模古质非今侔。器大难用识者不，以示世俗遭揶揄。明堂会朝飨诸侯，饔官有品供王羞。调以五味烹全牛，时有用舍吾无求。二三子学雕琳球，见之始惊中叹愀。披荒斲古争穷蒐，苦语难出声咿嚘。马图出河龟负畴，自古怪说何悠悠。嗟吾老矣不能休，勉彊作诗惭效尤。","dynasty":"宋代","title":"葛氏鼎"}
{"author":"欧阳修","content":"东州负海圻，风物老依依。岁熟鸦声乐，天寒鴈过稀。跨鞍惊髀骨，数带减腰围。却羡常夫子，终年独掩扉。","dynasty":"宋代","title":"岁暮书事"}
{"author":"欧阳修","content":"直合时偷暇，幽怀坐独哦。绿苔人迹少，黄叶雨声多。云结愁阴重，风传禁漏过。瑶图新嗣圣，玉寒久包戈。相府文书简，丰年气候和。还将凤池句，聊杂野人歌。","dynasty":"宋代","title":"东合雨中"}
{"author":"欧阳修","content":"庶子遗踪留此地，寒岩徙倚弄飞泉。古人不见心可见，一片清光长皎然。","dynasty":"宋代","title":"琅琊山六题·庶子泉"}
{"author":"欧阳修","content":"今朝祖宴。可怜明夜孤灯馆。酒醒明月空床满。翠被重重，不似香肌暖。愁肠恰似沈香篆。千回万转萦还断。梦中若得相寻见。却愿春宵，一夜如年远。","dynasty":"宋代","title":"一斛珠"}
{"author":"欧阳修","content":"供帐洛城边，征辕去莫攀。人醒风外酒，马度雪中关。故府谁同在，新年独未还。遥应行路者，偏识綵衣斑。","dynasty":"宋代","title":"与谢三学士"}
{"author":"欧阳修","content":"欲借江梅荐饮。望陇驿、音息沈沈。住在柳州东，彼此相思，梦回云去难寻。归燕来时花期浸。淡月坠、将晓还阴。争奈多情易感，风信无凭，如何消遣初心。","dynasty":"宋代","title":"恨春迟"}
{"author":"欧阳修","content":"楚天风雪犯征裘，误拂京尘事远游。谢墅人归应作咏，灞陵岸远尚回头。云含江树看迷所，目逐归鸿送不休。欲借高楼望西北，亦应西北有高楼。","dynasty":"宋代","title":"南征道寄相送者"}
{"author":"欧阳修","content":"故园三径久成荒，贤路胡为此坐妨。病骨瘦便花蕊暖，烦心渴喜凤团香。号弓但洒孤臣血，忧国空余两鬓霜。何日君恩悯衰朽，许从初服返耕桑。","dynasty":"宋代","title":"感事"}
{"author":"欧阳修","content":"一句坐中得，片心天外来。","dynasty":"宋代","title":"句其一"}
{"author":"欧阳修","content":"朱栏明绿水，古柳照斜阳。何处偏宜望，清涟对女郎。","dynasty":"宋代","title":"三桥诗·右宜远"}
{"author":"欧阳修","content":"秋风吹浮云，寒雨洒清晓。鲜鲜墙下菊，颜色一何好。好色岂能常，得时仍不早。文章损精神，何用觑天巧。四时悲代谢，万物世凋槁。岂知寒监中，两鬓甚秋草。东城彼诗翁，学问同少小。风尘世事多，日月良会少。我有一◇酒，念君思共倒。上浮黄金蕊，送以清歌袅。为君发朱颜，可以却君老。","dynasty":"宋代","title":"西斋手植菊花过节始开偶书奉呈圣俞"}
{"author":"欧阳修","content":"衡鉴惭叨选，英豪此所钟。古今参雅郑，善恶杂皋共。挥翰飘飘思，怀奇落落胸。披文惊可畏，奏下始开封。但喜真才得，宁虞横议攻。欲知儒学盛，首善本三廱。","dynasty":"宋代","title":"喜定号和禹玉内翰"}
{"author":"欧阳修","content":"穷山候至阳气生，百物如与时节争。官居荒凉草树密，撩乱红紫开繁英。花深叶暗耀朝日，日暖众鸟皆嘤鸣。鸟言我岂解尔意，绵蛮但爱声可听。南窗睡多春正美，百舌未晓催天明。黄鹂颜色已可爱，舌端哑咤如娇婴。竹林静啼青竹笋，深处不见惟闻声。陂田遶郭白水满，戴胜谷谷催春耕。谁谓鸣鸠拙无用，雄雌各自知阴晴。雨声萧萧泥滑滑，草深苔绿无人行。独有花上提葫芦，劝我沽酒花前倾。其余百种各嘲哳，异乡殊俗难知名。我遭谗口身落此，每闻巧舌宜可憎。春到山城苦寂寞，把盏常恨无娉婷。花开鸟语辄自醉，醉与花鸟为交朋。花能嫣然顾我笑，鸟劝我饮非无情。身闲酒美惜光景，惟恐鸟散花飘零。可笑灵均楚泽畔，离骚憔悴愁独醒。","dynasty":"宋代","title":"啼鸟"}
{"author":"欧阳修","content":"东南天阔漾归流，西北云高断寸眸。明月随人来远浦，青山答鼓送行舟。归心逐梦成鱼鸟，夜汉看星识斗牛。酽酒开樽谁共醉，清江聊且玩游鯈。","dynasty":"宋代","title":"舟中寄刘昉秀才"}
{"author":"欧阳修","content":"朝云蔼蔼弄春晖，万木欣欣暖尚微。造化未尝私一物，各随妍丑自芳菲。","dynasty":"宋代","title":"春帖子词二十首·皇帝合六首"}
{"author":"欧阳修","content":"碕岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。","dynasty":"宋代","tags":"宋词三百首，民歌，女子，向往，爱情","title":"渔家傲·近日门前溪水涨"}
{"author":"欧阳修","content":"凤髻金泥带，龙纹玉掌梳。走来窗下笑相扶，爱道画眉深浅入时无？弄笔偎人久，描花试手初。等闲妨了绣功夫，笑问鸳鸯两字怎生书？","dynasty":"宋代","tags":"新婚，生活","title":"南歌子·凤髻金泥带"}
{"author":"欧阳修","content":"绿桑高下映平川，赛罢田神笑语喧。林外鸣鸠春雨歇，屋头初日杏花繁。","dynasty":"宋代","tags":"乡村，写景","title":"田家"}
{"author":"欧阳修","content":"一年春事都来几，早过了、三之二。绿暗红嫣浑可事。绿杨庭院，暖风帘幕，有个人憔悴。买花载酒长安市，又争似、家山见桃李。不枉东风吹客泪。相思难表，梦魂无据，惟有归来是。","dynasty":"宋代","tags":"春天，伤春，怀人，思归","title":"青玉案·一年春事都来几"}
{"author":"欧阳修","content":"面旋落花风荡漾。柳重烟深，雪絮飞来往。雨后轻寒犹未放。春愁酒病成惆怅。枕畔屏山围碧浪。翠被华灯，夜夜空相向。寂寞起来褰绣幌。月明正在梨花上。","dynasty":"宋代","tags":"春天，写景，闺怨","title":"蝶恋花·面旋落花风荡漾"}
{"author":"欧阳修","content":"江南蝶，斜日一双双。身似何郎全傅粉，心如韩寿爱偷香。天赋与轻狂。微雨后，薄翅腻烟光。才伴游蜂来小院，又随飞絮过东墙。长是为花忙。","dynasty":"宋代","tags":"蝴蝶","title":"望江南·江南蝶"}
{"author":"欧阳修","content":"西湖春色归，春水绿于染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。","dynasty":"宋代","tags":"春天，写景，西湖，思乡","title":"春日西湖寄谢法曹歌"}
{"author":"欧阳修","content":"天容水色西湖好，云物俱鲜。鸥鹭闲眠，应惯寻常听管弦。风清月白偏宜夜，一片琼田。谁羡骖鸾，人在舟中便是仙。","dynasty":"宋代","tags":"写景，写水，西湖，抒情，旷达","title":"采桑子·天容水色西湖好"}
{"author":"欧阳修","content":"雨霁风光，春分天气，千花百卉争明媚。画梁新燕一双双，玉笼鹦鹉愁孤睡。薜荔依墙，莓苔满地，青楼几处歌声丽。蓦然旧事上心来，无言敛皱眉山翠。","dynasty":"宋代","title":"踏莎行"}
{"author":"欧阳修","content":"残霞夕照西湖好，花坞苹汀，十顷波平，野岸无人舟自横。西南月上浮云散，轩槛凉生。莲芰香清。水面风来酒面醒。","dynasty":"宋代","tags":"写景，夕阳，写水，西湖，抒情","title":"采桑子·残霞夕照西湖好"}
{"author":"欧阳修","content":"花外倒金翘。饮散无憀。柔桑蔽日柳迷条。此地年时曾一醉，还是春朝。今日举轻桡。帆影飘飘。长亭回首短亭遥。过尽长亭人更远，特地魂销。","dynasty":"宋代","title":"浪淘沙"}
{"author":"欧阳修","content":"水浸秋天风皱浪。缥缈仙舟，只似秋天上。和露采莲愁一饷。看花却是啼妆样。折得莲茎丝未放。莲断丝牵，特地成惆怅。归棹莫随花荡漾。江头有个人想望。","dynasty":"宋代","title":"蝶恋花"}
{"author":"欧阳修","content":"红芳晓露浓，绿树秋风冷。共喜巧回春，不妨闲弄影。","dynasty":"宋代","title":"芙蓉花二首"}
{"author":"欧阳修","content":"余春去已远，绿水涵新塘。渐爱树阴密，初迎蕙风凉。高亭可四望，绕郭青山长。野色晚更好，岚曛共微茫。幽怀不可写，雅咏同谁觞。明月如慰我，开轩送清光。","dynasty":"宋代","title":"晚步绿阴园遂登凝翠亭"}
{"author":"欧阳修","content":"香黍筒为粽，灵苗艾作人。芳音邈已远，节物自常新。","dynasty":"宋代","title":"端午帖子温成閤四首其一"}
{"author":"欧阳修","content":"花间鸟语愁泥滑，屋上鸠鸣厌雨多。坐见残春一如此，可怜吾意已蹉跎。萧条两鬓霜后草，潋滟十分金卷荷。此物犹能慰衰老，稍晴相约屡相过。","dynasty":"宋代","title":"答和阁老刘舍人雨中见寄"}
{"author":"欧阳修","content":"绿树遶伊川，人行乱石间，寒云依晚日，白鸟向青山。路转香林出，僧归野渡闲。岩阿谁可访，兴尽复空还。","dynasty":"宋代","title":"伊川独游"}
{"author":"欧阳修","content":"把酒花前欲问伊。忍嫌金盏负春时。红艳不能旬日看。宜算。须知开谢只相随。蝶去蝶来犹解恋。难见。回头还是度年期。莫候饮阑花已尽。方信。无人堪与补残枝。","dynasty":"宋代","title":"定风波"}
{"author":"欧阳修","content":"十月小春梅蕊绽。红炉画阁新装遍。锦帐美人贪睡暖。羞起晚。玉壶一夜冰澌满。楼上四垂帘不卷。天寒山色偏宜远。风急雁行吹字断。红日短。江天雪意云撩乱。","dynasty":"宋代","title":"渔家傲"}
{"author":"欧阳修","content":"当年丞相倦洪钓，弭节初来颍水濆。惟以琴◇乐嘉客，能将富贵比浮云。西溪水色春长绿，北渚花光暖自薰。得载公诗播人口，去思从此四夷闻。","dynasty":"宋代","title":"答杜相公宠示去思堂诗"}
{"author":"欧阳修","content":"卓荦东都子，姓名闻十年。穷冬雪塞空，千里至我门。子足未及阈，我衣惊倒颠。仆童相视疑，寮吏或不然。俛首鹄鹤啄，进趋凫鴈联。青衫靴两脚，言色倩以温。於公门岂少，乃独得公懽。受知固不易，知士诚尤难。我思屈童吏，欲辩难以言。觞豆及嘉节，高堂列群贤。文章看落笔，论议驰後先。破石出至宝，决高泻长川。光晖相磨晻，浩渺肆波澜。寮吏媿我叹，仆童恪生颜。我顾寮吏嘻，士岂此以观。此聊为戏耳，以惊仆童昏。士欲见其守，视其居贱贫。欲知其所趋，试以义利干。我始识其面，已窥其肺肝。礼有来必往，木瓜报琅玕。十年思见之，一日舍我还。何用慰离居，赠子以短篇。","dynasty":"宋代","title":"送荥阳魏主簿"}
{"author":"欧阳修","content":"幽忧无以销，春日静愈长。薰风入花骨，花枝午低昂。往来采花蜂，清蜜未满房。春事已烂漫，落英渐飘扬。蛱蝶无所为，飞飞助其忙。啼鸟亦屡变，新音巧调篁。游丝最无事，百尺拖晴光。天工施造化，万物感春阳。我独不知春，久病卧空堂。时节去莫挽，浩歌自成伤。","dynasty":"宋代","title":"暮春有感"}
{"author":"欧阳修","content":"高门煌煌赫如赭，势利声名争借假。嗟哉子独不顾之，访我千山一羸马。明珠渡水覆舟失，赠我玑贝犹满把。迟迟顾我不欲去，问我无穷惭报寡。时之所弃子独向，无乃与世异取舍。","dynasty":"宋代","title":"送孙秀才"}
{"author":"欧阳修","content":"丽正雠书久，兰台约史成。迎亲就江水，厌直出承明。世德无双誉，诗豪第一评。风流今顿尽，响像忆平生。","dynasty":"宋代","title":"吊黄学士三首"}
{"author":"欧阳修","content":"石屏自倚浮云外，石路久无人迹行。我来携酒醉其下，卧看千峰秋月明。","dynasty":"宋代","title":"琅琊山六题·石屏路"}
{"author":"欧阳修","content":"翠密红繁。水国凉生未是寒。雨打荷花珠不定，轻翻。冷泼鸳鸯锦翅斑。尽日凭阑。弄蕊拈花仔细看。偷得袅蹄新铸样，无端。藏在红房艳粉间。","dynasty":"宋代","title":"南乡子"}
{"author":"欧阳修","content":"伤怀离抱，天若有情天亦老。此意如何？细似轻丝渺似波。扁舟岸侧，枫叶荻花秋索索。细想前欢，须著人间比梦间。","dynasty":"宋代","tags":"女子，抒情，伤感","title":"减字木兰花·伤怀离抱"}
{"author":"欧阳修","content":"寒夜分曹直，严城隔几层。予惭批凤诏，君叹守萤灯。病骨羸漳浦，官书蠹羽陵。无嫌学舍冷，文字比清冰。","dynasty":"宋代","title":"奉答圣俞宿直见寄之作"}
{"author":"欧阳修","content":"家世为边户，年年常备胡。儿僮习鞍马，妇女能弯弧。胡尘朝夕起，虏骑蔑如无。邂逅辄相射，杀伤两常俱。自从澶州盟，南北结欢娱。虽云免战斗，两地供赋租。将吏戒生事，庙堂为远图。身居界河上，不敢界河渔。","dynasty":"宋代","title":"边户"}
{"author":"欧阳修","content":"龙门长恨晚方登，便以忘年接後生。谈剧每容陪玉麈，饮豪常忆困金觥。冰开御水春应绿，云破淮天月自明。醉倒离筵听别曲，醒来犹尚记余声。","dynasty":"宋代","title":"寄大名程资政琳"}
{"author":"欧阳修","content":"夏鼎象九州，山经有遗载。空蒙大荒中，杳霭群山会。炎海积歊蒸，阴幽异明晦。奔趋各异种，倏忽俄万态。群伦固殊禀，至理宁一概。骇者自云惊，生兮孰知怪。未能识造化，但大披图绘。不有万物殊，岂知方舆大。","dynasty":"宋代","title":"读山海经图"}
{"author":"欧阳修","content":"五岳嵩当天地中，闻伊仍在最高峰。山藏六月阴崖雪，潭养千年蜕骨龙。物外自应多至乐，人间何事忽相逢。饮罢飘然不辞决，孤云飞去杳无踪。","dynasty":"宋代","title":"赠隐者"}
{"author":"欧阳修","content":"班班林间鸠，谷谷命其匹。迨天之未雨，与汝勿相失。春原洗新霁，绿叶暗朝日。鸣声相呼和，应答如吹律。深栖柔桑暖，下啄高田实。人皆笑汝拙，无巢以家室。易安由寡求，吾羡拙之佚。吾虽有室家，出处曾不一。荆蛮昔窜逐，奔走若鞭抶。山川瘴雾深，江海波涛{左风右日}。跬步子所同，沦弃甘共没。投身去人眼，已废谁复嫉。山花与野草，我醉子鸣瑟。但知贫贱安，不觉岁月忽。还朝今几年，官禄沾儿侄。身荣责愈重，器小忧常溢。今年来镇阳，留滞见春物。北潭新涨渌，鱼鸟相聱耴。我意不在春，所忧空自咄。一官诚易了，报国何时毕。高堂母老矣，衰发不满栉。昨日寄书言，新阳发旧疾。药食子虽勤，岂若我在膝。又云子亦病，蓬首不加髴。书来本慰我，使我烦忧郁。思家春梦乱，妄意占凶吉。却思夷陵囚，其乐何可述。前年辞谏署，朝议不加乞。孤忠一许国，家事岂复恤。横身当众怒，见者旁可栗。近日读除书，朝廷更辅弼。君恩优大臣，进退礼有秩。小人妄希旨，论议争操笔。又闻说朋党，次第推甲乙。而我岂敢逃，不若先自劾。上赖天子圣，必未加斧鑕。一身但得贬，群口息啾唧。公朝贤彦众，避路当揣质。苟能因谪去，引分思藏密。还尔禽鸟性，樊笼免惊怵。子意其谓何，吾谋今已必。子能甘藜藿，我易解簪绂。嵩峰三十六，苍翠争耸出。安得携子去，耕桑老蓬荜。","dynasty":"宋代","title":"班班林间鸠寄内"}
{"author":"欧阳修","content":"悠悠身世比浮云，白首归来颍水濆。曾看元臣调鼎鼐，却寻田叟问耕耘。一生勤苦书千卷，万事销磨酒百分。放浪岂无力外士，尚思亲友念离群。","dynasty":"宋代","title":"退居述怀寄北京韩侍中二首"}
{"author":"欧阳修","content":"海燕双来归画栋。帘影无风，花影频移动。半醉腾腾春睡重。绿鬟堆枕香云拥。翠被双盘金缕凤。忆得前春，有个人人共。花里黄莺时一弄。日斜惊起相思梦。","dynasty":"宋代","title":"蝶恋花·海燕双来归画栋"}
{"author":"欧阳修","content":"吾尝思丰乐，魂梦不在身。三年永阳谪，幽谷最来频。谷口两三家，山泉为四邻。但闻山泉声，岂识山意春。春至换群物，花开思故人。故人今何在，憔悴颍之滨。人去山自绿，春归花更新。空令谷中叟，笑我种花勤。","dynasty":"宋代","title":"思二亭送光禄谢寺丞归滁阳"}
{"author":"欧阳修","content":"离怀酒病两忡忡。欹枕梦无踪。可怜有人今夜，胆小怯房空。杨柳绿，杏梢红。负春风。迢迢别恨，脉脉归心，付与征鸿。","dynasty":"宋代","title":"诉衷情"}
{"author":"欧阳修","content":"鱼钥侵晨放九门，天街一骑走红尘。桐华应候催佳节，榆火推恩忝侍臣。多病正愁饧粥冷，清香但爱蜡烟新。自怜惯识金莲烛，翰苑曾经七见春。","dynasty":"宋代","title":"清明赐新火"}
{"author":"欧阳修","content":"阑干十二独凭春。晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地，忆王孙。","dynasty":"宋代","title":"少年游"}
{"author":"欧阳修","content":"天容水色西湖好，云物俱鲜。鸥鹭闲眠，应惯寻常听管弦。风清月白偏宜夜，一片琼田。谁羡骖鸾，人在舟中便是仙。","dynasty":"宋代","tags":"写景，写水，西湖，抒情，旷达","title":"采桑子·天容水色西湖好"}
{"author":"欧阳修","content":"天将阴，鸣鸠逐妇鸣中林，鸠妇怒啼无好音。天雨止，鸠呼妇归鸣且喜，妇不亟归呼不已。逐之其去恨不早，呼不肯来固其理。吾老病骨知阴晴，每愁天阴闻此声。日长思睡不可得，遭尔聒聒何时停。众鸟笑鸣鸠，尔拙固无匹。不能娶巧妇，以共营家室。寄巢生子四散飞，一身有妇长相失。夫妇之恩重太山，背恩弃义须臾间。心非无情不得已，物有至拙诚可怜。君不见人心百态巧且艰，临危利害两相关。朝为亲戚暮仇敌。自古常嗟交道难。","dynasty":"宋代","title":"鸣鸠"}
{"author":"欧阳修","content":"识度推明哲，风猷蔼缙绅。何言止中寿，遂不秉洪钧。翰墨时争宝，词章晚愈新。哭哀文伯母，悲感路傍人。","dynasty":"宋代","title":"宋宣献公挽词三首其二"}
{"author":"欧阳修","content":"多病淹残岁，初寒悄独吟。云容乍浓淡，秋色半晴阴。篱菊催佳节，山泉响夜琴。自能知此乐，何必恋腰金。","dynasty":"宋代","title":"初寒"}
{"author":"欧阳修","content":"寒郊桑柘稀，秋色晓依依。野烧侵河断，山鸦向日飞。行歌采樵去，荷锸刈田归。秫酒家家熟，相邀白竹扉。","dynasty":"宋代","title":"秋郊晓行"}
{"author":"欧阳修","content":"游豫恩同万国懽，新年佳节候初还。华灯烁烁春风里，黄伞亭亭瑞雾间。可爱清光澄夜色，遥知喜气动天颜。自怜曾预称觞列，独宿冰厅梦帝关。","dynasty":"宋代","title":"和梅圣俞元夕登东楼"}
{"author":"欧阳修","content":"楚王台上一神仙，眼色相看意已传。见了又休还似梦，坐来虽近远如天。陇禽有恨犹能说，江月无情也解圆。更被春风送惆怅，落花飞絮两翩翩。","dynasty":"宋代","title":"瑞鹧鸪"}
{"author":"欧阳修","content":"四十未为老，醉翁偶题篇。醉中遗万物，岂复记吾年。但爱亭下水，来从乱峰间。声如自空落，泻向两檐前。流入岩下溪，幽泉助涓涓。响不乱入语，其清非管弦。岂不美丝竹，丝竹不胜繁。所以屡携酒，远步就潺湲。野鸟窥我醉，溪云留我眠。山花徒能笑，不解与我言。惟有岩风来，吹我还醒然。","dynasty":"宋代","title":"题滁州醉翁亭"}
{"author":"欧阳修","content":"古木卧山腰，危根老盘石。山中苦霜霰，岁久无春色。不如岩下桂，开花独留客。","dynasty":"宋代","title":"游龙门分题十五首·山槎"}
{"author":"欧阳修","content":"解榻方欣待◇英，挂帆千里忽南征。锦衣白日还家乐，鹤发高堂献寿荣。残雪楚天寒料峭，春风淮水浪峥嵘。知君归意先飞鸟，莫惜停舟酒屡倾。","dynasty":"宋代","title":"送杨先辈登第还家"}
{"author":"欧阳修","content":"腊月年光如激浪。冻云欲折寒要向。谢女雪诗真绝唱。无比况。长堤柳絮飞来往。便好开尊夸酒量。酒阑莫遣笙歌放。此去青春都一饷。休怅望。瑶林即日堪寻访。","dynasty":"宋代","title":"渔家傲"}
{"author":"欧阳修","content":"唧唧复唧唧，夜叹晓未息。虫声急愈尖，病耳闻若刺。壮士易为老，良时难再得。日月相随东，天行自西北。三者不相谋，万古无穷极。安知人间世，岁月忽已易。","dynasty":"宋代","title":"感兴五首"}
{"author":"欧阳修","content":"二月春耕昌杏密。百花次第争先出。惟有海棠梨第一。深浅拂。天生红粉真无匹。画栋归来巢未失。双双款语怜飞乙。留客醉花迎晓日。金盏溢。却忧风雨飘零疾。","dynasty":"宋代","title":"渔家傲"}
{"author":"欧阳修","content":"霜後叶初鸣，羸骖遶涧行。川原人远近，禾黍日晴明。病质惊残岁，归涂厌暮程。空林聚寒雀，疑已作春声。","dynasty":"宋代","title":"行至椹涧作"}
{"author":"欧阳修","content":"树阴初合苔生晕，花蕊新成蜜满脾。莺燕各归巢哺子，蛙鱼共乐雨添池。少年春物今如此，老病衰翁了不知。饱食杜门何所事，日长偏与睡相宜。","dynasty":"宋代","title":"暮春书事呈四舍人"}
{"author":"欧阳修","content":"日长渐觉逍遥乐，何况终朝无事人。安得遂为无事者，人间万虑不关身。","dynasty":"宋代","title":"日长偶书"}
{"author":"欧阳修","content":"终阙晨霞照雾开，轻尘不动翠华来。鱼游碧沼涵灵德，花馥清香荐寿杯。梦听钧天声杳默，日长化国景徘徊。自◇击壤音多野，帝所赓歌亦许陪。","dynasty":"宋代","title":"应制赏花钓鱼"}
{"author":"欧阳修","content":"吾闻阴阳在天地，升降上下无时穷。环回不得不差失，所以岁时无常丰。古之为政知若此，均节收歛勤人功。三年必有一年食，九岁常备三岁凶。纵令水旱或时遇，以多补少能相通。今者吏愚不善政，民亦游惰离於农。军国赋敛急星火，兼并奉养过王公。终年之耕幸一熟，聚而耗者多於蜂。是以比岁屡登稔，然而民室常虚空。遂令一时暂不雨，辄以困急号天翁。赖天闵民不责吏，甘泽流布何其浓。农当勉力吏当愧，敢不酌酒浇神龙。","dynasty":"宋代","title":"答杨辟喜雨长句"}
{"author":"欧阳修","content":"行人傍衰柳，路向古河穷。桑柘田畴美，渔商市井通。薪歌晚入浦，舟子夜乘风。旅舍孤烟外，天京王气中。山川许国近，风俗楚乡同。宿客鸡鸣起，驱车犹更东。","dynasty":"宋代","title":"朱家曲"}
{"author":"欧阳修","content":"嗟我久不见韩子，如读古书思古人。忽然相逢又数日，笑语反不共一樽。谏垣尸居职业废，朝事汲汲劳精神。子华笔力天马足，驽骀千百谁可群。嗟予老钝不自笑，尚欲疾走追其尘。子华有时高谈骇我听，荣枯万物移秋春。所以不见令我思，见之如饮玉醴醇。叩门下马忽来别，高帆得风披飞云。离怀有酒不及写，别後慰我寓於文。","dynasty":"宋代","title":"送韩子华"}
{"author":"欧阳修","content":"水味甘於大明并，鱼肥恰似新开湖。十四五年劳梦寐，此时才得少踟蹰。","dynasty":"宋代","title":"再至汝阴三绝"}
{"author":"欧阳修","content":"小合回残梦，开帘转晓晖。霞寒风不定，花落鸟惊飞。病渴偏思柘，朝寒怯减衣。沈钱将谢雪，持底送春归。","dynasty":"宋代","title":"春晓"}
{"author":"欧阳修","content":"一句坐中得，片心天外来。","dynasty":"宋代","title":"句其一"}
{"author":"欧阳修","content":"群木落空原，南山高垅苁。◇岩想诗老，瘦骨寒愈耸。诗老类秋虫，吟秋声百种。披霜掇孤英，泣古吊荒冢。琅玕叩金石，清响听生悚。何由幸见之，使我涤烦冗。飞鸟下东南，音书无日捧。","dynasty":"宋代","title":"秋怀二首寄圣俞"}
{"author":"欧阳修","content":"俯槛临流蕙径深，平泉花木绕阴森。蛙鸣鼓吹春喧耳，草暖池塘梦费吟。赌墅乞甥宾对弈，惊鸿送目手挥琴。嗟予远捧从军檄，不得披裘五月寻。","dynasty":"宋代","title":"留题安州朱氏草堂"}
{"author":"欧阳修","content":"嘉树丛生秀，兹楼层汉傍。飞甍临万井，伏槛出垂杨。卷幕晴云度，披襟夕籁凉。出河瞻帝里，风月坐胡床。爱客东阿宴，清欢北海觞。淮南多雅咏，岁晚翫幽芳。","dynasty":"宋代","title":"双桂楼"}
{"author":"欧阳修","content":"幽居草木深，蒙笼蔽窗户。鸟语知天阴，蛙鸣识天雨。亦复命樽酒，欣兹却烦暑。人情贵自适，独乐非钟鼓。出门何所之，闭门谁我顾。","dynasty":"宋代","title":"雨中独酌二首其二"}
{"author":"欧阳修","content":"病客多年掩绿◇，今宵为尔一颜醺。可怜玉树庭花後，又向江都月下闻。","dynasty":"宋代","title":"赠歌者"}
{"author":"欧阳修","content":"九江烟水一登临，风月清含古恨深。湿尽青衫司马泪，琵琶还似雍门琴。","dynasty":"宋代","title":"琵琶亭上作"}
{"author":"欧阳修","content":"黄栗留鸣桑葚美，紫樱桃熟麦风凉。朱轮昔愧无遗爱，白首重来似故乡。","dynasty":"宋代","title":"再至汝阴三绝"}
{"author":"欧阳修","content":"花外倒金翘。饮散无憀。柔桑蔽日柳迷条。此地年时曾一醉，还是春朝。今日举轻桡。帆影飘飘。长亭回首短亭遥。过尽长亭人更远，特地魂销。","dynasty":"宋代","title":"浪淘沙"}
{"author":"欧阳修","content":"两翁相遇逢佳节。正值柳绵飞似雪。便须豪饮敌青春，莫对新花羞白发。人生聚散如弦筈。老去风情尤惜别。大家金盏倒垂莲，一任西楼低晓月。","dynasty":"宋代","title":"玉楼春"}
{"author":"欧阳修","content":"山色无远近，看山终日行。峰峦随处改，行客不知名。","dynasty":"宋代","title":"远山"}
{"author":"欧阳修","content":"黄河一千年一清，岐山鸣凤不再鸣。自从苏梅二子死，天地寂默收雷声。百虫坏户不启蛰，万木逢春不发萌。岂无百鸟解言语，喧呼终日无人听。二子精思极搜抉，天地鬼神无遁情。及其放笔骋豪俊，笔下万物生光荣。古人谓此◇天巧，命短疑为天公憎。昔时李杜争横行，麒麟凤凰世所惊。二物非能致太平，须时太平然後生。开元天宝物盛极，自此中原疲战争。英雄白骨化黄土，富贵何止浮云轻。唯有文章烂日星，气凌山岳常峥嵘。贤愚自古皆共尽，突兀空留後世名。","dynasty":"宋代","title":"感二子"}
{"author":"欧阳修","content":"投馆野花边，羸骖晚不前。山桥断行路，溪雨涨春田。树冷无栖鸟，村深起暮烟。洛阳山已尽，休更望伊川。","dynasty":"宋代","title":"离彭婆值雨投临汝驿回寄张九屯田司录"}
{"author":"欧阳修","content":"清晨帘幕卷轻霜。呵手试梅妆。都缘自有离恨，故画作远山长。思往事，惜流芳。易成伤。拟歌先敛，欲笑还颦，最断人肠。","dynasty":"宋代","tags":"宋词三百首，宋词精选，女子，生活，抒情","title":"诉衷情·眉意"}
{"author":"欧阳修","content":"黄金弄色轻于粉。濯濯春条如水嫩。为缘力薄未禁风，不奈多娇长似困。腰柔乍怯人相近。眉小未知春有恨。劝君著意惜芳菲，莫待行人攀折尽。","dynasty":"宋代","title":"玉楼春"}
{"author":"欧阳修","content":"自古兰衰早，因令蕙叹深。书遗茂陵◇，病作越乡吟。蒿里无春色，闽山蔽夕阴。空嗟埋玉树，◇志永沉沉。","dynasty":"宋代","title":"吊黄学士三首"}
{"author":"欧阳修","content":"　　呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。　　世言晋王之将终也，以三矢赐庄宗而告之曰：“梁，吾仇也；燕王，吾所立，契丹与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。　　方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归，至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦受益。”忧劳可以兴国，逸豫可以亡身，自然之理也。　　故方其盛也，举天下豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！","dynasty":"宋代","tags":"高中文言文，史论，序文","title":"伶官传序"}
{"author":"欧阳修","content":"蟾精雪魄孕云荄，春入香腴一夜开。宿露枝头藏玉块，晴风庭面揭银杯。","dynasty":"宋代","title":"白牡丹"}
{"author":"欧阳修","content":"野色混晴岚，苍茫辨烟树。行人下山道，犹向都门去。","dynasty":"宋代","title":"游龙门分题十五首·晚登菩提上方"}
{"author":"欧阳修","content":"卓荦东都子，姓名闻十年。穷冬雪塞空，千里至我门。子足未及阈，我衣惊倒颠。仆童相视疑，寮吏或不然。俛首鹄鹤啄，进趋凫鴈联。青衫靴两脚，言色倩以温。於公门岂少，乃独得公懽。受知固不易，知士诚尤难。我思屈童吏，欲辩难以言。觞豆及嘉节，高堂列群贤。文章看落笔，论议驰後先。破石出至宝，决高泻长川。光晖相磨晻，浩渺肆波澜。寮吏媿我叹，仆童恪生颜。我顾寮吏嘻，士岂此以观。此聊为戏耳，以惊仆童昏。士欲见其守，视其居贱贫。欲知其所趋，试以义利干。我始识其面，已窥其肺肝。礼有来必往，木瓜报琅玕。十年思见之，一日舍我还。何用慰离居，赠子以短篇。","dynasty":"宋代","title":"送荥阳魏主簿"}
{"author":"欧阳修","content":"乞巧楼头云幔卷。浮花催洗严妆面。花上蛛丝寻得遍。颦笑浅。双眸望月牵红线。奕奕天河光不断。有人正在长生殿。暗付金钗清夜半。千秋愿。年年此会长相见。","dynasty":"宋代","title":"渔家傲"}
{"author":"欧阳修","content":"画堂雅宴。一抹朱弦初入遍。慢捻轻笼。玉指纤纤嫩剥葱。拨头憁利。怨月愁花无限意。红粉轻盈。倚暖香檀曲未成。","dynasty":"宋代","tags":"写人，抒情，同情","title":"减字木兰花·画堂雅宴"}
{"author":"欧阳修","content":"蕙兰蹊径失芳期，风雨春深怯减衣。卷箔高楼惊燕入，挥弦远目送鸿归。蜂催酿蜜愁花尽，絮扑暄条◇雪飞。欲识伤春多少恨，试量衣带忖要围。","dynasty":"宋代","title":"伤春"}
{"author":"欧阳修","content":"年来方寸。十日幽欢千日恨。未会此情。白尽人头可得平。区区堪比。水趁浮萍风趁水。试望瑶京。芳草随人上古城。","dynasty":"宋代","title":"减字木兰花"}
{"author":"欧阳修","content":"湖上野芙容，含思秋脉脉。娟娟如静女，不肯傍阡陌。诗人杳未来，幽艳冷难宅。","dynasty":"宋代","title":"句其九"}
{"author":"欧阳修","content":"碧藓回廊，绿杨深院。偷期夜入帘犹卷。照人无奈月华明，潜身欲恨花深浅。密约如沈。前欢未便。看看掷尽金壶箭。阑干敲遍不应人，分明帘下闻裁剪。","dynasty":"宋代","title":"踏莎行"}
{"author":"欧阳修","content":"我欲哭石子，夜开徂徕编。开编未及读，涕泗已涟涟。勉尽三四章，收泪辄忻懽。切切善恶戒，丁宁仁义言。如弭子谈论，疑子立我前。乃知长在世，谁谓已沉泉。昔也人事乖，相从常苦艰。今而每思子，开卷子在颜。我欲贵子文，刻以金玉联。金可烁而销，玉可碎非坚。不若书以纸，六经皆纸传。但当书百本，传百以为千。或落於四夷，或藏在深山。待彼谤焰熄，放此光芒悬。人生一世中，长短无百年。无穷在其後，万世在其先。得长多几何，得短未足怜。惟彼不可朽，名声文行然。谗诬不须辨，亦止百年间。百年後来者，憎爱不相缘。公议然後出，自然见媸妍。孔孟困一生，毁逐遭百端。後世苟不公，至今无圣贤。所以忠义士，恃此死不难。当子病方革，谤辞正腾喧。众人皆欲杀，圣主独保全。已埋犹不信，仅免斫其棺。此事古未有，每思辄长叹。我欲犯众怒，为子记此冤。下纾冥冥忿，仰叫昭昭天。书於苍翠石，立彼崔嵬巅。询求子世家，恨子儿女顽。经岁不见报，有辞未能铨。忽开子遗文，使我心已宽。子道自能久，吾言岂须镌。","dynasty":"宋代","title":"重读徂徕集"}
{"author":"欧阳修","content":"梁汉褒斜险，夫君畏远游。家临越山下，帆入海潮头。岸柳行稍尽，江蓴归渐秋。故乡看衣锦，宁羡李膺舟。","dynasty":"宋代","title":"郑十一先辈赴四明暮"}
{"author":"欧阳修","content":"大雨虽霶霈，临辙分晴阴。小雨散浸淫，为润广且深。浸淫苟不止，利泽何穷已。无言雨大小，小雨农尤喜。宿麦已登实，新禾未抽秧。及时一日雨，终岁饱丰穰。夜响流◇霂，晨晖霁苍凉。川原净如洗，草木自生光。童稚喜瓜芋，耕夫望陂塘。谁云田家苦，此乐殊未央。","dynasty":"宋代","title":"喜雨"}
{"author":"欧阳修","content":"石溜吐阴崖，泉声满空谷。能邀弄泉客，系舸留岩腹。阴精分月窟，水味标茶录。共约试春芽，枪旗几时绿。","dynasty":"宋代","title":"虾蟇碚"}
{"author":"欧阳修","content":"少年相与探花开，老病惟愁节物催。蹉跎归计荒三径，牢落生涯泥一杯。颍上先生招不起，沂州太守亦归来。自愧国恩终莫报，尚贪荣禄此徘徊。","dynasty":"宋代","title":"闻沂州卢侍郎致仕有感"}
{"author":"欧阳修","content":"亭亭紫薇花，向我如有意。高烟晚溟蒙，清露晨点缀。岂无阳春月，所得时节异。静女不争宠，幽姿如自喜。将期谁顾眄，独伴我憔悴。而我不强饮，繁英行亦坠。相看两寂寞，孤咏聊自慰。","dynasty":"宋代","title":"聚星堂前紫薇花"}
{"author":"欧阳修","content":"双鸳刺绣领，粲烂五文章。暂近已复远，犹持歌扇障。","dynasty":"宋代","title":"拟玉台体七首领边绣"}
{"author":"欧阳修","content":"江南柳，花柳两个柔。花片落时黏酒盏，柳条低处拂人头。各自是风流。江南月，如镜复如钩。似镜不侵红粉面，似钩不挂画帘头。长是照离愁。","dynasty":"宋代","title":"望江南"}
{"author":"欧阳修","content":"河桥别柳减春条，隔浦挐音听已遥。千里羹蓴夸敌酪，满池滮稻欲鸣蜩。东风楚岸神灵雨，残月吴波上下潮。如吊湘累搴香若，秋江斜日驻兰桡。","dynasty":"宋代","title":"送友人南下"}
{"author":"欧阳修","content":"落日汉陵道，初寒惨暮飙。遥看山口火，暗渡洛川桥。不见新园树，空闻引葬箫。林◇栖已定，犹此倦征镳。","dynasty":"宋代","title":"巩县陪祭献懿二后回孝义桥道中作"}
{"author":"欧阳修","content":"郁郁河堤绿树平，送君因得到东城。落花已尽莺犹啭，垂柳初长蝉欲鸣。去年送客亦曾到，正值杨花乱芳草。人心不复故时欢，景物自随时节好。感今怀昔复伤离，一别相逢知几时。莫辞今日一樽酒，明日思君难重持。东吴山水天下秀，羡君轻舟片帆逼。江城月下夜闻歌，淮浦山前朝放溜。乐哉此行时未晚，万壑千岩不知远。可怜病客厌京尘，寂寞淹留已再春。扁舟待得东南下，犹更河桥送几人。","dynasty":"宋代","title":"述怀送张总之"}
{"author":"欧阳修","content":"去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(泪湿：一作：满)","dynasty":"宋代","tags":"宋词三百首，宋词精选，婉约，元宵节，追忆，爱情，思念","title":"生查子·元夕"}
{"author":"欧阳修","content":"六月炎天时霎雨。行云涌出奇峰露。沼上嫩莲腰束素。风兼露。梁王宫阙无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。","dynasty":"宋代","title":"渔家傲"}
{"author":"欧阳修","content":"屏里金炉帐外灯。掩春睡腾腾。绿云堆枕乱鬅鬙。犹依约、那回曾。人生少有，相怜到老，宁不被天憎。而今前事总无凭。空赢得、瘦棱棱。","dynasty":"宋代","title":"燕归梁"}
{"author":"欧阳修","content":"师鲁天下才，神锋凛豪俊。逸骥卧秋枥，意在骙骙迅。平居弄翰墨，挥洒不停瞬。谈笑帝王略，驱驰古今论。良工正求玉，片石胡为韫。","dynasty":"宋代","title":"七交七首其二尹书记"}
{"author":"欧阳修","content":"家世为边户，年年常备胡。儿僮习鞍马，妇女能弯弧。胡尘朝夕起，虏骑蔑如无。邂逅辄相射，杀伤两常俱。自从澶州盟，南北结欢娱。虽云免战斗，两地供赋租。将吏戒生事，庙堂为远图。身居界河上，不敢界河渔。","dynasty":"宋代","title":"边户"}
{"author":"欧阳修","content":"朝家意在取遗才，乐育推仁亦至哉。本欲励贤敦古学，可嗟趋利竞朋来。昔人自重身难进，薄俗多端路久开。何异鱣鲂争尺水，巨鱼先已化风雷。","dynasty":"宋代","title":"和公仪试进士终场有作"}
{"author":"欧阳修","content":"遥知好睡紫微郎，枕簟消薰绿蕙芳。五色诏成人不到，万年风动阁生凉。平时下直归宜早，陋巷相过意未忘。杨子不烦多载酒，主人犹可具黄粱。","dynasty":"宋代","title":"和原甫舍人阁下午寝归有作"}
{"author":"欧阳修","content":"暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。","dynasty":"宋代","tags":"春游，向往，自由","title":"渔家傲·暖日迟迟花袅袅"}
{"author":"欧阳修","content":"掩涕发陈编，追思二十年。门生今白首，墓木已苍烟。报国如乖愿，归耕宁买田。此言今始残，知不愧黄泉。","dynasty":"宋代","title":"余昔留守南都得与杜祁钱唱和诗有答公见赠二"}
{"author":"欧阳修","content":"粉蕊丹青描不得。金针线线功难敌。谁傍暗香轻采摘。风淅淅。船头触散双鸂鶒。夜雨染成天水碧。朝阳借出胭脂色。欲落又开人共惜。秋气逼。盘中已见新荷的。","dynasty":"宋代","title":"渔家傲"}
{"author":"欧阳修","content":"去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(泪湿：一作：满)","dynasty":"宋代","tags":"宋词三百首，宋词精选，婉约，元宵节，追忆，爱情，思念","title":"生查子·元夕"}
{"author":"欧阳修","content":"嗟我久不见韩子，如读古书思古人。忽然相逢又数日，笑语反不共一樽。谏垣尸居职业废，朝事汲汲劳精神。子华笔力天马足，驽骀千百谁可群。嗟予老钝不自笑，尚欲疾走追其尘。子华有时高谈骇我听，荣枯万物移秋春。所以不见令我思，见之如饮玉醴醇。叩门下马忽来别，高帆得风披飞云。离怀有酒不及写，别後慰我寓於文。","dynasty":"宋代","title":"送韩子华"}
{"author":"欧阳修","content":"建安三千里，京师三月尝新茶。人情好先务取胜，百物贵早相矜夸。年穷腊尽春欲动，蛰雷未起驱龙蛇。夜闻击鼓满山谷，千人助叫声喊呀。万木寒痴睡不醒，惟有此树先萌芽。乃知此为最灵物，宜其独得天地之英华。终朝采摘不盈掬，通犀銙小圆复窊。鄙哉谷雨枪与旗，多不足贵如刈麻。建安太守急寄我，香蒻包裹封题斜。泉甘器洁天色好，坐中拣择客亦嘉。新香嫩色如始造，不似来远从天涯。停匙侧盏试水路，拭目向空看乳花。可怜俗夫把金锭，猛火炙背如虾◇。由来真物有真赏，坐逢诗老频咨嗟。须臾共起索酒饮，何异奏雅终淫哇。","dynasty":"宋代","title":"尝新茶呈圣俞"}
{"author":"欧阳修","content":"花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。","dynasty":"宋代","tags":"宋词三百首，婉约，女子，荷花，饮酒","title":"渔家傲·花底忽闻敲两桨"}
{"author":"欧阳修","content":"卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。","dynasty":"宋代","tags":"古诗三百首，贬谪，写景，思归","title":"晚泊岳阳"}
{"author":"欧阳修","content":"含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。","dynasty":"宋代","tags":"爱情，离愁，音乐，女子","title":"生查子·含羞整翠鬟"}
{"author":"欧阳修","content":"十五六，脱罗裳，长恁黛眉蹙。红玉暖，入人怀，春困熟。展香裀，帐前明画烛。眼波长，斜浸鬓云绿。看不足。苦残宵、更漏促。","dynasty":"宋代","title":"忆秦娥"}
{"author":"欧阳修","content":"栏干十二独凭春，晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。","dynasty":"宋代","tags":"春天，咏物，抒情，相思","title":"少年游·栏干十二独凭春"}
{"author":"欧阳修","content":"把酒花前欲问公。对花何事诉金钟。为问去年春甚处。虚度。莺声撩乱一场空。今岁春来须爱惜。难得。须知花面不长红。待得酒醒君不见。千片。不随流水即随风。","dynasty":"宋代","title":"定风波"}
{"author":"欧阳修","content":"　　予闻世谓诗人少达而多穷，夫岂然哉？盖世所传诗者，多出于古穷人之辞也。凡士之蕴其所有，而不得施于世者，多喜自放于山巅水涯之外，见虫鱼草木风云鸟兽之状类，往往探其奇怪，内有忧思感愤之郁积，其兴于怨刺，以道羁臣寡妇之所叹，而写人情之难言。盖愈穷则愈工。然则非诗之能穷人，殆穷者而后工也。　　予友梅圣俞，少以荫补为吏，累举进士，辄抑于有司，困于州县，凡十余年。年今五十，犹从辟书，为人之佐，郁其所蓄，不得奋见于事业。其家宛陵，幼习于诗，自为童子，出语已惊其长老。既长，学乎六经仁义之说，其为文章，简古纯粹，不求苟说于世。世之人徒知其诗而已。然时无贤愚，语诗者必求之圣俞；圣俞亦自以其不得志者，乐于诗而发之，故其平生所作，于诗尤多。世既知之矣，而未有荐于上者。昔王文康公尝见而叹曰：“二百年无此作矣！”虽知之深，亦不果荐也。若使其幸得用于朝廷，作为雅、颂，以歌咏大宋之功德，荐之清庙，而追商、周、鲁颂之作者，岂不伟欤！奈何使其老不得志，而为穷者之诗，乃徒发于虫鱼物类，羁愁感叹之言。世徒喜其工，不知其穷之久而将老也！可不惜哉！　　圣俞诗既多，不自收拾。其妻之兄子谢景初，惧其多而易失也，取其自洛阳至于吴兴以来所作，次为十卷。予尝嗜圣俞诗，而患不能尽得之，遽喜谢氏之能类次也，辄序而藏之。　　其后十五年，圣俞以疾卒于京师，余既哭而铭之，因索于其家，得其遗稿千余篇，并旧所藏，掇其尤者六百七十七篇，为一十五卷。呜呼！吾于圣俞诗论之详矣，故不复云。　　庐陵欧阳修序。","dynasty":"宋代","tags":"古文观止，序文","title":"梅圣俞诗集序"}
{"author":"欧阳修","content":"一曲尊前开画扇。暂近还遥，不语仍低面。直至情多缘少见。千金不直双回眄。苦恨行云容易散。过尽佳期，争向年芳晚。百种寻思千万遍。愁肠不似情难断。","dynasty":"宋代","title":"鹊踏枝"}
{"author":"欧阳修","content":"伤怀离抱，天若有情天亦老。此意如何？细似轻丝渺似波。扁舟岸侧，枫叶荻花秋索索。细想前欢，须著人间比梦间。","dynasty":"宋代","tags":"女子，抒情，伤感","title":"减字木兰花·伤怀离抱"}
{"author":"欧阳修","content":"十年前是尊前客，月白风清，忧患凋零。老去光阴速可惊。鬓华虽改心无改，试把金觥。旧曲重听。犹似当年醉里声。","dynasty":"宋代","tags":"回忆，抒情","title":"采桑子·十年前是尊前客"}
{"author":"欧阳修","content":"西陵山水天下佳，我昔谪官君所嗟。官闲憔悴一病叟，县古潇洒如山家。雪消深林自斸笋，人响空山随摘茶。有时携酒探幽绝，往往上下穷烟霞。岩荪绿缛软可藉，野卉青红春自华。风馀落蕊飞面旋，日暖山鸟鸣交加。贪追时俗玩岁月，不觉万里留天涯。今来寂寞西冈口，秋尽不见东篱花。市亭插旗斗新酒，十千得斗不可赊。材非世用自当去，一舸聱牙挥钓车。君能先往勿自滞，行矣春洲生荻芽。","dynasty":"宋代","title":"寄圣俞"}
{"author":"欧阳修","content":"　　予闻世谓诗人少达而多穷，夫岂然哉？盖世所传诗者，多出于古穷人之辞也。凡士之蕴其所有，而不得施于世者，多喜自放于山巅水涯之外，见虫鱼草木风云鸟兽之状类，往往探其奇怪，内有忧思感愤之郁积，其兴于怨刺，以道羁臣寡妇之所叹，而写人情之难言。盖愈穷则愈工。然则非诗之能穷人，殆穷者而后工也。　　予友梅圣俞，少以荫补为吏，累举进士，辄抑于有司，困于州县，凡十余年。年今五十，犹从辟书，为人之佐，郁其所蓄，不得奋见于事业。其家宛陵，幼习于诗，自为童子，出语已惊其长老。既长，学乎六经仁义之说，其为文章，简古纯粹，不求苟说于世。世之人徒知其诗而已。然时无贤愚，语诗者必求之圣俞；圣俞亦自以其不得志者，乐于诗而发之，故其平生所作，于诗尤多。世既知之矣，而未有荐于上者。昔王文康公尝见而叹曰：“二百年无此作矣！”虽知之深，亦不果荐也。若使其幸得用于朝廷，作为雅、颂，以歌咏大宋之功德，荐之清庙，而追商、周、鲁颂之作者，岂不伟欤！奈何使其老不得志，而为穷者之诗，乃徒发于虫鱼物类，羁愁感叹之言。世徒喜其工，不知其穷之久而将老也！可不惜哉！　　圣俞诗既多，不自收拾。其妻之兄子谢景初，惧其多而易失也，取其自洛阳至于吴兴以来所作，次为十卷。予尝嗜圣俞诗，而患不能尽得之，遽喜谢氏之能类次也，辄序而藏之。　　其后十五年，圣俞以疾卒于京师，余既哭而铭之，因索于其家，得其遗稿千余篇，并旧所藏，掇其尤者六百七十七篇，为一十五卷。呜呼！吾于圣俞诗论之详矣，故不复云。　　庐陵欧阳修序。","dynasty":"宋代","tags":"古文观止，序文","title":"梅圣俞诗集序"}
{"author":"欧阳修","content":"春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。","dynasty":"宋代","tags":"古诗三百首，写景，抒情","title":"戏答元珍"}
{"author":"欧阳修","content":"湖上朱桥响昼轮。溶溶春水浸春云。碧琉璃滑净无尘。当路游丝萦醉客，隔花啼鸟唤行人。日斜归去奈何春。","dynasty":"宋代","title":"浣溪沙"}
{"author":"欧阳修","content":"君子贵从俗，小官能养贤。无惭折腰吏，勉食落头鲜。困有亨之理，穷当志益坚。惟宜少近祸，亲发况皤然。","dynasty":"宋代","title":"送黄通之郧乡"}
{"author":"欧阳修","content":"莺啼绿树声早。槛外残红未扫。露点真珠遍芳草。正帘帏清晓。秋千宅院悄悄。又是清明过了。燕蝶轻狂，柳丝撩乱，春心多少。","dynasty":"宋代","title":"洞天春"}
{"author":"欧阳修","content":"水雾濛濛晓望平，悠然驱马独吟行。烟岚明灭川霞上，凌乱空山百鸟惊。","dynasty":"宋代","title":"与谢三学士"}
{"author":"欧阳修","content":"庭前两好树，日夕欣相对。风霜岁苦晚，枝叶常葱翠。午眠背清阴，灵坐荫高盖。东城桃李月，车马倾闤闠。而我不出门，依然伴憔悴。荣华不随时，寂寞幸相慰。君子固有常，小人多变态。","dynasty":"宋代","title":"庭前两好树"}
{"author":"欧阳修","content":"彩缕谁云能续命，玉奁空自锁遗香。白头旧监悲时节，珠合无人夏日长。","dynasty":"宋代","title":"端午帖子词二十首·四温成皇后合四首"}
{"author":"欧阳修","content":"锺子忽已死，伯牙其已乎。绝弦谢世人，知音从此无。瓠巴鱼自跃，此事见於书。师旷尝一鼓，群鹤舞空虚。吾恐二三说，其言皆过欤。不然古今人，愚智邈已殊。奈何人有耳，不及鸟与鱼。","dynasty":"宋代","title":"夜坐弹琴有感二首呈圣俞"}
{"author":"欧阳修","content":"世路风波险，十年一别须臾。人生聚散长如此，相见且欢娱。好酒能消光景，春风不染髭须。为公一醉花前倒，红袖莫来扶。","dynasty":"宋代","tags":"友谊，感慨，人生","title":"圣无忧·世路风波险"}
{"author":"欧阳修","content":"石径方盘纡，双峰忽中断。呀豁青冥间，畜泄烟云乱。杉萝试举手，自可阶天汉。","dynasty":"宋代","title":"嵩山十二首·天门"}
{"author":"欧阳修","content":"六月炎天时霎雨。行云涌出奇峰露。沼上嫩莲腰束素。风兼露。梁王宫阕无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。","dynasty":"宋代","title":"渔家傲·六月炎天时霎雨"}
{"author":"欧阳修","content":"四镇名藩忽十春，归来白首两朝臣。上心方喜亲耆德，物论犹期秉国钧。退食图书盈一室，开樽谈笑列嘉宾。昔人风采今人少，恸哭何由赎以身。","dynasty":"宋代","title":"晏元献公挽辞三首"}
{"author":"欧阳修","content":"风格孤高尘外物，性情闲暇水边身。尽日独行溪浅处，青苔白石见纤鳞。","dynasty":"宋代","title":"鹭鸶"}
{"author":"欧阳修","content":"翘翘名家子，自少能慷慨。尝从幕府辟，跃马临穷塞。是时西边兵，屡战辄奔溃。归来买良田，俛首学秉耒。家为白酒醇，门掩青山对。优游可以老，世利何足爱。奈何从所知，又欲向并代。主人忽南迁，此计亦中悔。彼在吾往从，彼去吾亦退。与人交若此，可以言节◇。","dynasty":"宋代","title":"送刁纺推官归润州"}
{"author":"欧阳修","content":"君子忽我顾，贫家复何有。虚堂来清风，佳果荐浊酒。简编记遗逸，论议相可否。欲知所书人，其骨多已朽。前者既已然，後来宁得久。所以昔人云，杯行莫停手。","dynasty":"宋代","title":"答刘原父舍人见过後中夜酒定复追昨日所览杂"}
{"author":"欧阳修","content":"一自苏梅闭九泉，始闻东颍播新篇。金樽留客史君醉，玉麈高谈别乘贤。十里秋风红菡萏，一溪春水碧漪涟。政成事简何为乐，终日吟哦杂管弦。","dynasty":"宋代","title":"闻颍州通判国博与知郡学士唱和颇多因以奉寄"}
{"author":"欧阳修","content":"秋风吹浮云，寒雨洒清晓。鲜鲜墙下菊，颜色一何好。好色岂能常，得时仍不早。文章损精神，何用觑天巧。四时悲代谢，万物世凋槁。岂知寒监中，两鬓甚秋草。东城彼诗翁，学问同少小。风尘世事多，日月良会少。我有一◇酒，念君思共倒。上浮黄金蕊，送以清歌袅。为君发朱颜，可以却君老。","dynasty":"宋代","title":"西斋手植菊花过节始开偶书奉呈圣俞"}
{"author":"欧阳修","content":"万瓦青烟夕霭生，斗杓迎岁转东城。隋宫守夜沈香燎，楚俗驱神爆竹声。玉树罗阶家宴盛，羽觞称寿綵衣荣。九门朝客思公甚，向晓天风舞雪霙。","dynasty":"宋代","title":"与谢三学士"}
{"author":"欧阳修","content":"巀嶭高亭古涧隈，偶携嘉客共徘徊。席间风起闻天籁，雨后山光入酒杯。泉落断崖舂壑响，花藏深崦过春开。麇䴥禽鸟莫惊顾，太守不将车骑来。","dynasty":"宋代","title":"游石子涧"}
{"author":"欧阳修","content":"掩涕发陈编，追思二十年。门生今白首，墓木已苍烟。报国如乖愿，归耕宁买田。此言今始残，知不愧黄泉。","dynasty":"宋代","title":"余昔留守南都得与杜祁钱唱和诗有答公见赠二"}
{"author":"欧阳修","content":"轻舟转孤屿，幽浦漾平波。回看望佳处，归路逐鱼歌。","dynasty":"宋代","title":"三桥诗望佳"}
{"author":"欧阳修","content":"旭日映帘生，流晖槿艳明。红颜易零落，何异此花荣。","dynasty":"宋代","title":"端午帖子词二十首·三温成皇后合四首"}
{"author":"欧阳修","content":"官舍掩寒扉，聊同隐者栖。浮流穿竹过，山鸟入城啼。宾主高谈胜，心冥外物齐。惟应朝枕梦，长厌隔邻鸡。","dynasty":"宋代","title":"张主簿东斋"}
{"author":"欧阳修","content":"花光浓烂柳轻明，酌酒花前送我行。我亦且如常日醉，莫教弦管作离声。","dynasty":"宋代","tags":"古诗三百首，离别，叙事，抒情","title":"别滁"}
{"author":"欧阳修","content":"花间鸟语愁泥滑，屋上鸠鸣厌雨多。坐见残春一如此，可怜吾意已蹉跎。萧条两鬓霜后草，潋滟十分金卷荷。此物犹能慰衰老，稍晴相约屡相过。","dynasty":"宋代","title":"答和阁老刘舍人雨中见寄"}
{"author":"欧阳修","content":"竹树日已滋，轩窗渐幽兴。人间与世远，鸟语知境静。春光霭欲布，山色寒尚映。独收万籁心，于此一枰竞。","dynasty":"宋代","title":"新开棋轩呈元珍表臣"}
{"author":"欧阳修","content":"闻说溪园景渐佳，遥知清兴已无涯。饮阑归骑多乘月，雪後寻春自采花。百啭黄鹂消永日，双飞白鸟避鸣笳。平生喜接君酬唱，不得◇前咏落霞。","dynasty":"宋代","title":"寄题梅龙图滑州溪园"}
{"author":"欧阳修","content":"尧夫大雅哲，禀德实温粹。霜筠秀含润，玉海湛无际。平明坐大府，官事盈案几。高谈遣放纷，外物不能累。非惟席上珍，乃是青云器。","dynasty":"宋代","title":"七交七首"}
{"author":"欧阳修","content":"洞门常自起烟霞，泂穴傍穿透溪谷。朝看石上片云阴，夜半山前春雨足。","dynasty":"宋代","title":"琅琊山六题·归云洞"}
{"author":"欧阳修","content":"欲知归计久迁延，三十篇诗二十年。受宠不思身报效，乞骸惟冀上衰怜。相如旧苦中痟渴，陶令犹能一醉眠。材薄力殚难勉强，岂同高士爱林泉。","dynasty":"宋代","title":"答资政邵谏议见寄二首"}
{"author":"欧阳修","content":"万物各有役，无心独浮云。遂令幽居客，日与山云亲。植桂比芳操，佩兰思洁身。何必濯於水，本无缨上尘。","dynasty":"宋代","title":"送朱生"}
{"author":"欧阳修","content":"别恨长长欢计短。疏钟促漏真堪怨。此会此情都未半。星初转。鸾琴凤乐匆匆卷。河鼓无言西北盼。香蛾有恨东南远。脉脉横波珠泪满。归心乱。离肠便逐星桥断。","dynasty":"宋代","title":"渔家傲"}
{"author":"欧阳修","content":"田家何所乐，籉笠日相亲。桑条起蚕事，菖叶候耕辰。望岁占风色，宽徭知政仁。樵渔逐晚浦，鸡犬隔前村。泉溜塍间动，山田树杪分。鸟声梅店雨，野色柳桥春。有客问行路，呼童惊候门。焚鱼酌白醴，但坐且懽忻。","dynasty":"宋代","title":"过张至秘校庄"}
{"author":"欧阳修","content":"　　洛最多竹，樊圃棋错。包箨榯笋之赢，岁尚十数万缗，坐安侯利，宁肯为渭川下。然其治水庸，任土物，简历芟养，率须谨严。家必有小斋闲馆在亏蔽间，宾欲赏，辄腰舆以入，不问辟疆，恬无怪让也。以是名其俗，为好事。　　壬申之秋，人吏率持镰斧，亡公私谁何，且戕且桴，不竭不止。守都出令：有敢隐一毫为私，不与公上急病，服王官为慢，齿王民为悖。如是累日，地榛园秃，下亡有啬色少见于颜间者，由是知其民之急上。　　噫！古者伐山林，纳材苇，惟是地物之美，必登王府，以经于用。不供谓之畔废，不时谓之暴殄。今土宇广斥，赋入委叠；上益笃俭，非有广居盛囿之侈。县官材用，顾不衍溢朽蠹，而一有非常，敛取无艺。意者营饰像庙过差乎！《书》不云：“不作无益害有益。”又曰：“君子节用而爱人。”天子有司所当朝夕谋虑，守官与道，不可以忽也。推类而广之，则竹事犹末。","dynasty":"宋代","tags":"文言文，叙事，抒怀，愤懑","title":"戕竹记"}
{"author":"欧阳修","content":"栏干十二独凭春，晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。","dynasty":"宋代","tags":"春天，咏物，抒情，相思","title":"少年游·栏干十二独凭春"}
{"author":"欧阳修","content":"兰苕擢秀迎风紫，槿艳繁开照日红。嘉节相望传有旧，深宫行乐自无穷。","dynasty":"宋代","title":"端午帖子·皇后合五首"}
{"author":"欧阳修","content":"试问玉蟾寒皎皎，何如银烛乱荧荧。不知桂魄今何在，应在吾家紫石屏。","dynasty":"宋代","title":"中秋不见月问客"}
{"author":"欧阳修","content":"悠悠身世比浮云，白首归来颍水濆。曾看元臣调鼎鼐，却寻田叟问耕耘。一生勤苦书千卷，万事销磨酒百分。放浪岂无力外士，尚思亲友念离群。","dynasty":"宋代","title":"退居述怀寄北京韩侍中二首"}
{"author":"欧阳修","content":"月从海底来，行上天东南。正当天中时，下照千丈潭。潭心无风不动，倒影射入紫石岩。月光水洁石莹净，感此阴魄来中潜。自从月入此石中，天有两曜分为三。清光万古不磨灭，天地至宝难藏缄。天公呼雷公，夜持巨斧隳崭岩。堕此一片落千仞，皎然寒镜在玉◇。虾◇白兔走天上，空留桂影犹杉杉。景山得之惜不得，赠我意与千金兼。自云每到月满时，石在暗室光出檐。大哉天地间，万怪难悉谈。嗟予不度量，每事思穷探。欲将两耳目所及，而与造化争毫纤。煌煌三辰行，日月尤尊严。若令下与物为比，扰扰万类将谁瞻。不然此石竟何物，有口欲说嗟如钳。吾奇苏子胸，罗列万象中包含。不惟胸宽胆亦大，屡出言语惊愚凡。自吾得此石，未见苏子心怀惭。不经老匠先指决，有手谁敢施镌鑱。呼工画石持寄似，幸子留其无谦。","dynasty":"宋代","title":"紫石屏歌"}
{"author":"欧阳修","content":"江南柳，花柳两相柔。花片落时粘酒盏，柳条低处拂人头。各自是风流。江南月，如镜复如钩。似镜不侵红粉面，似钩不挂画帘头。长是照离愁。","dynasty":"宋代","title":"望江南/忆江南其一"}
{"author":"欧阳修","content":"怀禄不知惭，人虽不吾责。贫交重意气，握手犹感激。煌煌腰间金，两鬓飒已白。有生天地间，寿考非金石。古人报一饭，君子不苟得。忧来自悲歌，涕泪下沾臆。","dynasty":"宋代","title":"感兴五首其二"}
{"author":"欧阳修","content":"东州负海圻，风物老依依。岁熟鸦声乐，天寒鴈过稀。跨鞍惊髀骨，数带减腰围。却羡常夫子，终年独掩扉。","dynasty":"宋代","title":"岁暮书事"}
{"author":"欧阳修","content":"池上虽然无皓魄，樽前殊未减清欢。绿醅自有寒中力，红粉尤直烛下看。罗绮尘随歌扇动，管弦声杂雨荷乾。客舟闲卧王夫子，诗阵教谁主将坛。","dynasty":"宋代","title":"酬王君玉中秋席上待月值雨"}
{"author":"欧阳修","content":"阳晖烁四野，万里纤云收。羲和困路远，正午当空留。枝条不动影，草木皆含愁。深林虎不啸，卧喘如吴牛。蜩蝉一何微，嗟尔徒啾啾。","dynasty":"宋代","title":"大热二首"}
{"author":"欧阳修","content":"庐山高哉几千仞兮，根盘几百里，巀然屹立乎长江。长江西来走其下，是为扬澜左里兮，洪涛巨浪日夕相舂撞。云消风止水镜净，泊舟登岸而远望兮。上摩青苍以晻霭，下压后土之鸿厖。试往造乎其间兮，攀缘石磴窥空谾。千岩万壑响松桧，悬崖巨石飞流淙。水声聒聒乱人耳，六月飞雪洒石矼。仙翁释子亦往往而逢兮，吾尝恶其学幻而言哤。但见丹霞翠壁远近映楼阁，晨钟暮鼓杳霭罗幡幢。幽花野草不知其名兮，风吹露湿香涧谷，时有白鹤飞来双。幽寻远去不可极，便欲绝世遗纷痝。羡君买田筑室老其下，插秧盈畴兮酿酒盈缸。欲令浮岚暖翠千万状，坐卧常对乎轩窗。君怀磊砢有至宝，世俗不辨珉与玒。策名为吏二十载，青衫白首困一邦。宠荣声利不可以苟屈兮，自非青云白石有深趣，其气兀硉何由降。丈夫壮节似君少，嗟我欲说安得巨笔如长杠。","dynasty":"宋代","title":"庐山高赠同年刘中允"}
{"author":"欧阳修","content":"行人夜已断，明河南陌头。双珰不拟解，更欲要君留。","dynasty":"宋代","title":"拟玉台体七首"}
{"author":"欧阳修","content":"绿树低昂不自持，河桥风雨弄春丝。残黄浅约眉双歛，欲舞先夸手小垂。快马折鞭催远道，落梅横笛共余悲。长亭送客兼迎雨，费尽春条赠别离。","dynasty":"宋代","title":"柳"}
{"author":"欧阳修","content":"作邑三年事事勤，宜城风物自君新。已能为政留遗爱，何必栽花遗後人。蔼若芝兰芳可袭，温如金玉粹而纯。友朋欣慕自如此，何况斯民父母亲。","dynasty":"宋代","title":"寄题宜城县射亭"}
{"author":"欧阳修","content":"古城南出十里间，鸣渠夹路何潺潺。行人望祠下马谒，退即祠下窥水源。地灵草木得余润，郁郁古柏含苍烟。并儿自古事豪侠，战争五代几百年。天开地辟真主出，犹须再驾方凯旋。顽民尽迁高垒削，秋草自绿埋空垣。并人昔游晋水上，清镜照耀涵朱颜。晋水今入并州里，稻花漠漠浇平田。废兴髣髴无旧老，气象寂寞余山川。惟存祖宗圣功业，干戈象舞被管弦。我来览登为叹息，暂照白发临清泉。鸟啼人去庙门阖，还有山月来娟娟。","dynasty":"宋代","title":"晋祠"}
{"author":"欧阳修","content":"玉女捣仙衣，夜下青松岭。山深风霞寒，月杵遥相应。露踪杳可寻，片石秋光莹。","dynasty":"宋代","title":"嵩山十二首·玉女捣衣石"}
{"author":"欧阳修","content":"结发逢明主，驰声著两朝。奠楹先有梦，升屋岂能招。赠服三公衮，兼荣七叶貂。春风笳鼓咽，松◇助萧萧。","dynasty":"宋代","title":"宋宣献公挽词三首"}
{"author":"欧阳修","content":"腊月年光如激浪。冻云欲折寒要向。谢女雪诗真绝唱。无比况。长堤柳絮飞来往。便好开尊夸酒量。酒阑莫遣笙歌放。此去青春都一饷。休怅望。瑶林即日堪寻访。","dynasty":"宋代","title":"渔家傲"}
{"author":"欧阳修","content":"一句坐中得，片心天外来。","dynasty":"宋代","title":"句其一"}
{"author":"欧阳修","content":"齿牙零落鬓毛疏，颍水多年已结庐。解组便为闲处士，新花莫笑病尚书。青衫仕至千钟禄，白首归乘一鹿车。况有西邻隐君子，轻蓑短笠伴春锄。","dynasty":"宋代","title":"书怀"}
{"author":"欧阳修","content":"暂解尘中绂，来寻物外游。搴兰流水曲，弄桂倚山幽。波影岩前绿，滩声石上流。忘机下鸥鸟，至乐翫游鯈。梵响云间出，残阳树杪收。溪穷兴不尽，系榜且淹留。","dynasty":"宋代","title":"龙门泛舟晚向香山"}
{"author":"欧阳修","content":"秋来红枣压枝繁，堆向君家白玉盘。甘辛楚国赤萍实，磊落韩嫣黄金丸。聊效诗人投木李，敢期佳句报琅玕。嗟予久苦相如渴，却忆冰梨熨齿寒。","dynasty":"宋代","title":"寄枣人行书赠子履学士"}
{"author":"欧阳修","content":"梁汉褒斜险，夫君畏远游。家临越山下，帆入海潮头。岸柳行稍尽，江莼归渐秋。故乡看衣锦，宁羡李膺舟。","dynasty":"宋代","title":"郑十一先辈赴四明幕"}
{"author":"欧阳修","content":"叶落秋水冷，众鸟声已停。阴气入墙壁，百虫皆夜鸣。虫鸣催岁寒，唧唧机杼声。时节忽已换，壮心空自惊。平明起照镜，但畏白发生。","dynasty":"宋代","title":"虫鸣"}
{"author":"欧阳修","content":"闲把鸳衾横枕。损眉尖、泪痕红沁。花时良夜不归来，忍频听、漏移清禁。一饷无言都未寝。忆当初、是谁先恁。及至如今，教人成病，风流万般徒甚。","dynasty":"宋代","title":"夜行船"}
{"author":"欧阳修","content":"云间征雁水间栖，矰缴方多羽翼微。岁晚江湖同是客，莫辞伴我更南飞。","dynasty":"宋代","title":"江行赠雁"}
{"author":"欧阳修","content":"堤柳才黄已落梅，寻芳弭盖共徘徊。桑城日暖蚕催浴，麦垄风和雉应媒。别浦人嬉遗翠羽，弋林春废锁歌台。归鞍暮逼宫街鼓，府吏应惊便面回。","dynasty":"宋代","title":"与谢三学士"}
{"author":"欧阳修","content":"黄叶落空城，青山遶官廨。风云凄已高，岁月惊何迈。陂田寒未收，野水浅生派。晴林紫榴坼，霜日红梨晒。萧疏喜竹劲，寂寞伤兰败。丛菊如有情，幽芳慰孤介。嘉客日可携，寒醅美新醡。登临无厌频，冰雪行即届。","dynasty":"宋代","title":"秋晚凝翠亭"}
{"author":"欧阳修","content":"少年相与探花开，老病惟愁节物催。蹉跎归计荒三径，牢落生涯泥一杯。颍上先生招不起，沂州太守亦归来。自愧国恩终莫报，尚贪荣禄此徘徊。","dynasty":"宋代","title":"闻沂州卢侍郎致仕有感"}
{"author":"欧阳修","content":"摇摇墙头花，笑笑弄颜色。荒凉众草间，露此红的皪。草木本无情，及时如自得。青春不可恃，白日忽已昃。绕之重吟哦，归坐成叹息。人生浪自苦，得酒且开释。不见宛陵翁，作诗头早白。","dynasty":"宋代","title":"折刑部海棠戏赠圣俞二首"}
{"author":"欧阳修","content":"寒日照穷巷，荆扉晨未开。惊闻远方信，有客渡江来。开缄复何喜，宛若见琼瑰。一尔乖出处，未尝持酒杯。官闲隐朝市，岁暮惨风埃。音书日可待，春鴈暖应回。","dynasty":"宋代","title":"答梅圣俞"}
{"author":"欧阳修","content":"朝看楼上云，日暮城南雨。路远香车迟，迢迢向何所。","dynasty":"宋代","title":"拟玉台体七首·雨中归"}
{"author":"欧阳修","content":"太华之松千岁青，尝闻其下多茯苓。地灵山秀草木异，往往变化为人形。神仙不欲世人采，覆以云气常冥冥。台郎何年得真诀，服饵既久毛骨清。汝阳昔见今十载，丹颜益少方瞳明。郡斋政成罇俎乐，高谈日接无俗情。诏书忽下褎美绩，使车朝出行属城。职清事简称雅意，蠹书古箧晨装轻。洛阳花色笑春日，锦衣昼归闾里惊。自云就欲谢官去，乌纱白发西台卿。他年我亦老蒿少，愿乞仙粒分余馨。","dynasty":"宋代","title":"送京西提点刑狱张驾部"}
{"author":"欧阳修","content":"花似伊柳似伊花柳青春人别离低头双泪垂长江东长江西两岸鸳鸯两处飞相逢知几时","dynasty":"宋代","title":"长相思·花似伊"}
{"author":"欧阳修","content":"肉红圆样浅心黄。枝上巧如装。雨轻烟重，无聊天气，啼破晓来妆。寒轻贴体风头冷，忍抛弃、向秋光。不会深心，为谁惆怅，回面恨斜阳。","dynasty":"宋代","title":"少年游"}
{"author":"欧阳修","content":"天容水色西湖好，云物俱鲜。鸥鹭闲眠，应惯寻常听管弦。风清月白偏宜夜，一片琼田。谁羡骖鸾，人在舟中便是仙。","dynasty":"宋代","tags":"写景，写水，西湖，抒情，旷达","title":"采桑子·天容水色西湖好"}
{"author":"欧阳修","content":"高亭昭初日，竹影凉萧森。新篁渐解箨，翠色日已深。雨多苔莓青，幽径无人寻。静趣久乃得，暂来聊解襟。清风飒然生，鸣鸟送好音。佳时不易得，浊酒聊自斟。兴尽即言返，重来期抱琴。","dynasty":"宋代","title":"竹间亭"}
{"author":"欧阳修","content":"凛凛节奇霜涧◇，昭昭心莹玉壶冰。正身尚可清风俗，当暑何须厌郁蒸。麈柄屡挥容请益，龙门虽峻忝先登。立朝行己师资久，宁止篇章此服膺。","dynasty":"宋代","title":"谢太傅杜相公宠示嘉篇"}
{"author":"欧阳修","content":"吾慕李汉超，为将勇无俦。养士三千人，人人百貔貅。关南三十年，天子不北忧。吾爱李允则，善觇多计筹。虏动静寝食，皎如在双眸。出入若变化，谈笑摧敌谋。恩信浃南北，声名落燕幽。二公材各异，战守两堪尤。天下不用兵，尔来三十秋。今其继者谁，守冀得李侯。李侯年尚少，文武学彬彪。河朔一尺雪，北风暖貂裘。上马擘长弓，白羽飞金鍭。临行问我言，我◇本儒鲰。汉超虽已久，故老尚歌讴。允则事最近，犹能想风流。将此聊为赠，勉哉行无留。","dynasty":"宋代","title":"送李太傅知冀州"}
{"author":"欧阳修","content":"踏石弄泉流，寻源入幽谷。泉傍野人家，四面深篁竹。溉稻满春畴，鸣渠遶茅屋。生长饮泉甘，荫泉栽美木。潺湲无春冬，日夜响山曲。自言今白首，未惯逢朱毂。顾我应可怪，每来听不足。","dynasty":"宋代","title":"幽谷泉"}
{"author":"欧阳修","content":"清才四纪擅时名，晚卜丘林遂解缨。欲借青春藏向此，须知白首尚多情。水浮花出人间去，山近云从席上生。漫说市朝堪大隐，仙家谁信在重城。","dynasty":"宋代","title":"寄题景纯学士藏春坞新居"}
{"author":"欧阳修","content":"积雪照清晨，东风冷著人。年光向老速，物意逐时新。贳酒闲邀客，披裘共探春。犹能自勉强，顾我莫辞频。","dynasty":"宋代","title":"奉答圣俞岁日书事"}
{"author":"欧阳修","content":"三月十三寒食日，春色遍天涯。越溪阆苑繁华地，傍禁垣、珠翠烟霞。红粉墙头，秋千影里，临水人家。归来晚驻香车。银箭透窗纱。有时三点两点雨霁，朱门柳细风斜。沈麝不烧金鸭冷，笼月照梨花。","dynasty":"宋代","title":"越溪春"}
{"author":"欧阳修","content":"关山一里一重愁，念远伤离两未休。南陌望穷云似帐，西楼吟断月如◇。柳绵飞後春应减，兰径荒时客倦游。拟寄东流问沟水，亦应沟水更东流。","dynasty":"宋代","title":"寄张至秘校"}
{"author":"欧阳修","content":"春岩瀑泉响，夜久山已寂。明月净松林，千峰同一色。","dynasty":"宋代","tags":"月亮，山水","title":"自菩提步月归广化寺"}
{"author":"欧阳修","content":"朝云蔼蔼弄春晖，万木欣欣暖尚微。造化未尝私一物，各随妍丑自芳菲。","dynasty":"宋代","title":"春帖子词二十首·皇帝合六首"}
{"author":"欧阳修","content":"几岁疮痍近息兵，经营方喜得时英。从来汉粟劳飞挽，当使秦人自战耕。道左旌旗诸将列，马前弓剑六蕃迎。知君材力多闲暇，剩听阳关醉后声。","dynasty":"宋代","title":"送沈待制陜西都运"}
{"author":"欧阳修","content":"当年下泽驱羸马，今见犀兵拥碧油。位望愈隆心愈静，每来临水翫游鯈。","dynasty":"宋代","title":"观鱼轩"}
{"author":"欧阳修","content":"汉家财利析秋毫，暂屈清才岂足劳。邑屋连云盈万井，舳舻衔尾列千艘。春寒欲尽黄梅雨，海浪高翻白鹭涛。平昔壮心今在否，江山犹得助诗豪。","dynasty":"宋代","title":"送王学士赴两浙转运"}
{"author":"欧阳修","content":"十载相逢酒一卮。故人才见便开眉。老来游旧更同谁。浮世歌欢真易失。宦途离合信难期。尊前莫惜醉如泥。","dynasty":"宋代","title":"浣溪沙"}
{"author":"欧阳修","content":"巷有容车陋，门无载酒过。池喧蛙怒雨，客去雀惊罗。握臂如枝骨，哀弦系◇歌。无憀漳浦卧，还似咏中阿。","dynasty":"宋代","title":"闲居即事"}
{"author":"欧阳修","content":"曾作关中客，尝窥百二疆。自言秦陇水，能断楚人肠。失意倦京国，羇愁成鬓霜。何如伴征鴈，日日向衡阳。","dynasty":"宋代","title":"送廖八下第归衡山"}
{"author":"欧阳修","content":"北州遗颂蔼嘉声，东土还闻政有成。组甲光寒围夜帐，彩旗风暖看春耕。金钗坠鬓分行立，玉麈高谈四坐倾。富贵常情谁不羡，爱君风韵有余清。","dynasty":"宋代","title":"送郓州李留後"}
{"author":"欧阳修","content":"晓坛初毕祀，弭盖共寻幽。鸟哢林中出，泉声冰下流。攀条惊雪尽，翻袂爱风柔。好驻城南马，春桑遍陌头。","dynasty":"宋代","title":"与谢三学士唱和八首·和游午桥庄"}
{"author":"欧阳修","content":"越女采莲秋水畔。窄袖轻罗，暗露双金钏。照影摘花花似面。芳心只共丝争乱。鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。","dynasty":"宋代","tags":"女子","title":"蝶恋花·越女采莲秋水畔"}
{"author":"欧阳修","content":"东城移疾久离居，安得疑蛇意尽袪。诸老何为谗贾谊，君王犹未识相知。浮沉俗喜随时态，磊落材多与世疏。谁谓文章金马客，翻同憔悴楚三闾。","dynasty":"宋代","title":"闻原甫久在病告有感"}
{"author":"欧阳修","content":"巀嶭高城汉水边，登临谁与共跻攀。清川万古流不尽，白鸟双飞意自闲。可笑沉碑忧岸谷，谁能把酒对江山。少年我亦曾游目，风物今思一梦还。","dynasty":"宋代","title":"和韩学士襄州闻喜亭置酒"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"孤桐百尺拂非烟，凤去鸾归夜悄然。沧海风高愁燕远，扶桑春老记蚕眠。槎流千里才成曲，桂魄经旬始下弦。独有金人寄遗恨，晓盘云泪冷涓涓。","dynasty":"宋代","title":"仙意"}
{"author":"欧阳修","content":"谢墅多幽赏，华轩曾共寻。人闲聊载酒，台迥独披襟。水落陂光淡，城当山气阴。惟余桃李树，日觉翠蹊深。","dynasty":"宋代","title":"游彭城公白莲庄"}
{"author":"欧阳修","content":"乐郊何所乐，所乐从公游。三日公不出，其民蹙然愁。一闻车马音，从者如云浮。吾问郓之人，无乃失业不。云惟安其业，然後乐其休。乐郊何所有，胡不考公诗。有山在其东，有水出逶夷。有台以临望，有沼以游嬉。俯仰迷上下，朱栏映清池。草木非一种，青红随四时。其余虽琐屑，处置各有宜。乐郊何以名，吾为本其意。自古贤哲人，所存非一世。当时偶然迹，来者因不废。郓非公久留，公去民孰赖。此亭公所登，此树公所憩。俾民百年思，岂取一日醉。","dynasty":"宋代","title":"乐郊诗"}
{"author":"欧阳修","content":"周郊彻楚垧，旧相拥新旌。路识青山在，人今白首行。问农穿稻野，候节见梅英。腰组人稀识，偏应邸吏惊。","dynasty":"宋代","title":"留守相公移镇汉东"}
{"author":"欧阳修","content":"　　陈康肃公善射，当世无双，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。　　康肃问曰：“汝亦知射乎？吾射不亦精乎？”翁曰：“无他，但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。　　此与庄生所谓解牛斫轮者何异？","dynasty":"宋代","tags":"初中文言文，哲理，寓言，故事","title":"卖油翁"}
{"author":"欧阳修","content":"豳籥迎寒至，商飙应节流。戎容修大狝，杀气顺行秋。多稼登方茂，三农隙始休。饮归军实献，誓众黻为裘。索享仪非蜡，围田礼异蒐。国威思远播，神武畅皇猷。","dynasty":"宋代","title":"秋狝诗"}
{"author":"欧阳修","content":"平山阑槛倚晴空。山色有无中。手种堂前垂柳，别来几度春风。文章太守，挥毫万字，一饮千钟。行乐直须年少，尊前看取衰翁。","dynasty":"宋代","tags":"酬赠，追忆，生活，豪迈","title":"朝中措·送刘仲原甫出守维扬"}
{"author":"欧阳修","content":"去时梅萼初凝粉。不觉小桃风力损。梨花最晚又凋零，何事归期无定准。阑干倚遍重来凭。泪粉偷将红袖印。蜘蛛喜鹊误人多，似此无凭安足信。","dynasty":"宋代","tags":"梅花，闺情，思念","title":"玉楼春·去时梅萼初凝粉"}
{"author":"欧阳修","content":"　　呜呼！惟我皇考崇公，卜吉于泷冈之六十年，其子修始克表于其阡。非敢缓也，盖有待也。　　修不幸，生四岁而孤。太夫人守节自誓；居穷，自力于衣食，以长以教俾至于成人。太夫人告之曰：汝父为吏廉，而好施与，喜宾客；其俸禄虽薄，常不使有余。曰：“毋以是为我累。”故其亡也，无一瓦之覆，一垄之植，以庇而为生；吾何恃而能自守邪？吾于汝父，知其一二，以有待于汝也。自吾为汝家妇，不及事吾姑；然知汝父之能养也。汝孤而幼，吾不能知汝之必有立；然知汝父之必将有后也。吾之始归也，汝父免于母丧方逾年，岁时祭祀，则必涕泣，曰：“祭而丰，不如养之薄也。”间御酒食，则又涕泣，曰：“昔常不足，而今有余，其何及也！”吾始一二见之，以为新免于丧适然耳。既而其后常然，至其终身，未尝不然。吾虽不及事姑，而以此知汝父之能养也。汝父为吏，尝夜烛治官书，屡废而叹。吾问之，则曰：“此死狱也，我求其生不得尔。”吾曰：“生可求乎？”曰：“求其生而不得，则死者与我皆无恨也；矧求而有得邪，以其有得，则知不求而死者有恨也。夫常求其生，犹失之死，而世常求其死也。”回顾乳者剑汝而立于旁，因指而叹，曰：“术者谓我岁行在戌将死，使其言然，吾不及见儿之立也，后当以我语告之。”其平居教他子弟，常用此语，吾耳熟焉，故能详也。其施于外事，吾不能知；其居于家，无所矜饰，而所为如此，是真发于中者邪！呜呼！其心厚于仁者邪！此吾知汝父之必将有后也。汝其勉之！夫养不必丰，要于孝；利虽不得博于物，要其心之厚于仁。吾不能教汝，此汝父之志也。”修泣而志之，不敢忘。　　先公少孤力学，咸平三年进士及第，为道州判官，泗绵二州推官；又为泰州判官。享年五十有九，葬沙溪之泷冈。　　太夫人姓郑氏，考讳德仪，世为江南名族。太夫人恭俭仁爱而有礼；初封福昌县太君，进封乐安、安康、彭城三郡太君。自其家少微时，治其家以俭约，其后常不使过之，曰：“吾儿不能苟合于世，俭薄所以居患难也。”其后修贬夷陵，太夫人言笑自若，曰：“汝家故贫贱也，吾处之有素矣。汝能安之，吾亦安矣。”　　自先公之亡二十年，修始得禄而养。又十有二年，烈官于朝，始得赠封其亲。又十年，修为龙图阁直学士，尚书吏部郎中，留守南京，太夫人以疾终于官舍，享年七十有二。又八年，修以非才入副枢密，遂参政事，又七年而罢。自登二府，天子推恩，褒其三世，盖自嘉祐以来，逢国大庆，必加宠锡。皇曾祖府君累赠金紫光禄大夫、太师、中书令；曾祖妣累封楚国太夫人。皇祖府君累赠金紫光禄大夫、太师、中书令兼尚书令，祖妣累封吴国太夫人。皇考崇公累赠金紫光禄大夫、太师、中书令兼尚书令。皇妣累封越国太夫人。今上初郊，皇考赐爵为崇国公，太夫人进号魏国。　　于是小子修泣而言曰：“呜呼！为善无不报，而迟速有时，此理之常也。惟我祖考，积善成德，宜享其隆，虽不克有于其躬，而赐爵受封，显荣褒大，实有三朝之锡命，是足以表见于后世，而庇赖其子孙矣。”乃列其世谱，具刻于碑，既又载我皇考崇公之遗训，太夫人之所以教，而有待于修者，并揭于阡。俾知夫小子修之德薄能鲜，遭时窃位，而幸全大节，不辱其先者，其来有自。熙宁三年，岁次庚戌，四月辛酉朔，十有五日乙亥，男推诚、保德、崇仁、翊戴功臣，观文殿学士，特进，行兵部尚书，知青州军州事，兼管内劝农使，充京东路安抚使，上柱国，乐安郡开国公，食邑四千三百户，食实封一千二百户，修表。","dynasty":"宋代","tags":"古文观止，写人，父母","title":"泷冈阡表"}
{"author":"欧阳修","content":"　　仕宦而至将相，富贵而归故乡。此人情之所荣，而今昔之所同也。　　盖士方穷时，困厄闾里，庸人孺子，皆得易而侮之。若季子不礼于其嫂，买臣见弃于其妻。一旦高车驷马，旗旄导前，而骑卒拥后，夹道之人，相与骈肩累迹，瞻望咨嗟；而所谓庸夫愚妇者，奔走骇汗，羞愧俯伏，以自悔罪于车尘马足之间。此一介之士，得志于当时，而意气之盛，昔人比之衣锦之荣者也。　　惟大丞相魏国公则不然：公，相人也，世有令德，为时名卿。自公少时，已擢高科，登显仕。海内之士，闻下风而望余光者，盖亦有年矣。所谓将相而富贵，皆公所宜素有；非如穷厄之人，侥幸得志于一时，出于庸夫愚妇之不意，以惊骇而夸耀之也。然则高牙大纛，不足为公荣；桓圭衮冕，不足为公贵。惟德被生民，而功施社稷，勒之金石，播之声诗，以耀后世而垂无穷，此公之志，而士亦以此望于公也。岂止夸一时而荣一乡哉！　　公在至和中，尝以武康之节，来治于相，乃作“昼锦”之堂于后圃。既又刻诗于石，以遗相人。其言以快恩仇、矜名誉为可薄，盖不以昔人所夸者为荣，而以为戒。于此见公之视富贵为何如，而其志岂易量哉！故能出入将相，勤劳王家，而夷险一节。至于临大事，决大议，垂绅正笏，不动声色，而措天下于泰山之安：可谓社稷之臣矣！其丰功盛烈，所以铭彝鼎而被弦歌者，乃邦家之光，非闾里之荣也。　　余虽不获登公之堂，幸尝窃诵公之诗，乐公之志有成，而喜为天下道也。于是乎书。　　尚书吏部侍郎、参知政事欧阳修记。","dynasty":"宋代","tags":"古文观止，赞颂，写人","title":"相州昼锦堂记"}
{"author":"欧阳修","content":"湖上朱桥响画轮，溶溶春水浸春云，碧琉璃滑净无尘。当路游丝萦醉客，隔花啼鸟唤行人，日斜归去奈何春。","dynasty":"宋代","tags":"西湖，春光，眷恋","title":"浣溪沙·湖上朱桥响画轮"}
{"author":"欧阳修","content":"北雁来时岁欲昏，私书归梦杳难分。井桐叶落池荷尽，一夜西窗雨不闻。","dynasty":"宋代","tags":"相思，思乡，愁绪","title":"宿云梦馆"}
{"author":"欧阳修","content":"春岩瀑泉响，夜久山已寂。明月净松林，千峰同一色。","dynasty":"宋代","tags":"月亮，山水","title":"自菩提步月归广化寺"}
{"author":"欧阳修","content":"画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。","dynasty":"宋代","tags":"咏物，山水","title":"咏零陵"}
{"author":"欧阳修","content":"　　信义行于君子，而刑戮施于小人。刑入于死者，乃罪大恶极，此又小人之尤甚者也。宁以义死，不苟幸生，而视死如归，此又君子之尤难者也。方唐太宗之六年，录大辟囚三百余人，纵使还家，约其自归以就死。是以君子之难能，期小人之尤者以必能也。其囚及期，而卒自归无后者。是君子之所难，而小人之所易也。此岂近于人情哉?　　或曰：罪大恶极，诚小人矣；及施恩德以临之，可使变而为君子。盖恩德入人之深，而移人之速，有如是者矣。曰：太宗之为此，所以求此名也。然安知夫纵之去也，不意其必来以冀免，所以纵之乎?又安知夫被纵而去也，不意其自归而必获免，所以复来乎?夫意其必来而纵之，是上贼下之情也；意其必免而复来，是下贼上之心也。吾见上下交相贼以成此名也，乌有所谓施恩德与夫知信义者哉?不然，太宗施德于天下，于兹六年矣，不能使小人不为极恶大罪，而一日之恩，能使视死如归，而存信义。此又不通之论也!　　然则何为而可?曰：纵而来归，杀之无赦。而又纵之，而又来，则可知为恩德之致尔。然此必无之事也。若夫纵而来归而赦之，可偶一为之尔。若屡为之，则杀人者皆不死。是可为天下之常法乎?不可为常者，其圣人之法乎?是以尧、舜、三王之治，必本于人情，不立异以为高，不逆情以干誉。","dynasty":"宋代","tags":"古文观止，史评","title":"纵囚论"}
{"author":"欧阳修","content":"宝幄华灯相见夜，妆脸小桃红。斗帐香檀翡翠笼。携手恨匆匆。金泥双结同心带，留与记情浓。却望行云十二峰。肠断月斜钟。","dynasty":"宋代","title":"武陵春"}
{"author":"欧阳修","content":"轻舟转孤屿，幽蒲漾平波。回看望佳处，归路逐鱼歌。","dynasty":"宋代","title":"三桥诗·右望佳"}
{"author":"欧阳修","content":"久客倦京国，言归岁已冬。独过伊水渡，犹听洛城锺。山色经寒绿，云阴入暮重。腊梅孤馆路，疲马有谁逢。","dynasty":"宋代","title":"送王公慥判官"}
{"author":"欧阳修","content":"云际依依认旧林，断崖荒磴路难寻。西山望见朝来雨，南涧归时渡处深。","dynasty":"宋代","title":"樵者"}
{"author":"欧阳修","content":"绿云双亸插金翘。年纪正妖饶。汉妃束素，小蛮垂柳，都占洛城腰。锦屏春过衣初减，香雪暖凝消。试问当筵眼波恨，滴滴为谁娇。","dynasty":"宋代","title":"少年游"}
{"author":"欧阳修","content":"直合时偷暇，幽怀坐独哦。绿苔人迹少，黄叶雨声多。云结愁阴重，风传禁漏过。瑶图新嗣圣，玉寒久包戈。相府文书简，丰年气候和。还将凤池句，聊杂野人歌。","dynasty":"宋代","title":"东合雨中"}
{"author":"欧阳修","content":"四十未为老，醉翁偶题篇。醉中遗万物，岂复记吾年。但爱亭下水，来从乱峰间。声如自空落，泻向两檐前。流入岩下溪，幽泉助涓涓。响不乱入语，其清非管弦。岂不美丝竹，丝竹不胜繁。所以屡携酒，远步就潺湲。野鸟窥我醉，溪云留我眠。山花徒能笑，不解与我言。惟有岩风来，吹我还醒然。","dynasty":"宋代","title":"题滁州醉翁亭"}
{"author":"欧阳修","content":"蔼蔼珠帘日，溶溶碧瓦烟。漪涟采荇水，和暖浴蚕天。","dynasty":"宋代","title":"春帖子词二十首·皇后合五首"}
{"author":"欧阳修","content":"世说有仙草，得之能隐身。仙书已怪妄，此事况无文。嗟尔得从谁，不辨伪与真。持行入都市，自谓术通神。白日攫黄金，磊落拣奇珍。旁人掩口笑，纵汝暂懽忻。汝方矜所得，谓世尽盲昏。非人不见汝，乃汝不见人。","dynasty":"宋代","title":"仙草"}
{"author":"欧阳修","content":"青牛西出关，老聃始著五千言。白鹿去升天，尔来忽已三千年。当时遗迹至今在，隐起苍桧犹依然。惟能乘变化，所以为神仙。驱鸾驾鹤须臾间，飘忽不见如云烟。奈何此鹿起平地，更假草木相攀缘。乃知神仙事茫昧，真伪莫究徒自传。雪霜不改终古色，风雨有声当夏寒。境清物老自可爱，何必诡怪穷根源。","dynasty":"宋代","title":"升天桧"}
{"author":"欧阳修","content":"文出升平世，禾生大有年。四克今日月，六合古山川。反朴次三五，古文丁一千。王功因各定，大作不相沿。主化布于下，人心孚自天。上方求士切，公亦立仁先。才行苟并至，位名尤两全。末由弓冶手，安比父兄肩。幸及布衣仕，宜希守令先。尺刀元并用，丹白具同研。去吏多甘老，休兵坐力田。干戈包已久，永卜本支延。","dynasty":"宋代","title":"诗一首"}
{"author":"欧阳修","content":"一径崎岖入谷中，翠条红刺罥春丛。花深时有人相应，竹密初疑路不通。","dynasty":"宋代","title":"和原父扬州六题·蒙谷}"}
{"author":"欧阳修","content":"北风吹沙千里黄，马行确荦悲摧藏。当冬万物惨颜色，冰雪射日生光芒。一年百日风尘道，安得朱颜长美好。揽鞍鞭马行勿迟，酒熟花开二月时。","dynasty":"宋代","title":"风吹沙"}
{"author":"欧阳修","content":"十年前是尊前客，月白风清，忧患凋零。老去光阴速可惊。鬓华虽改心无改，试把金觥。旧曲重听。犹似当年醉里声。","dynasty":"宋代","tags":"回忆，抒情","title":"采桑子·十年前是尊前客"}
{"author":"欧阳修","content":"世已无孔子，获麟意谁知。我尝为之说，闻者未免非。而子独曰然，有如埙应篪。惟麟不为瑞，其意乃可推。春秋二百年，文约义甚夷。一从圣人没，学者自为师。峥嵘众家说，平地生险◇。相沿益迂怪，各斗出新奇。尔来千余岁，举世不知迷。焯哉圣人经，照耀万世疑。自从蒙众说，日月遭蔽亏。常患无气力，扫除浮云披。还其自然光，万物皆见之。子昔已好古，此经手常持。超然出众见，不为俗牵卑。近又脱赋格，飞黄摆衔羁。圣门开大道，夷路肆腾嬉。便可剿众说，旁通塞多歧。正途趋简易，慎勿事岖崎。著述须待老，积勤宜少时。苟思垂後世，大禹尚胼胝。顾我今老矣，两瞳蚀昏眵。大书难久视，心在力已衰。因思少自弃，今纵悔可追。戒我以勉子，临文但吁嘻。","dynasty":"宋代","title":"获麟赠姚辟先辈"}
{"author":"欧阳修","content":"吾年向老世味薄，所好未衰惟饮茶。建溪苦远虽不到，自少尝见闽人誇。每嗤江浙凡茗草，丛生狼藉惟藏蛇。岂如含膏入香作金饼，蜿蜒两龙戏以呀。其馀品第亦奇绝，愈小愈精皆露芽。泛之白花如粉乳，乍见紫面生光华。手持心爱不欲碾，有类弄印几成窊。论功可以疗百疾，轻身久服胜胡麻。我谓斯言颇过矣，其实最能祛睡邪。茶官贡馀偶分寄，地远物新来意嘉。新烹屡酌不知厌，自谓此乐真无涯。未言久食成手颤，已觉疾饥生眼花。客遭水厄疲捧椀，口吻无异蚀月蟆。僮奴傍视疑复笑，嗜好乖僻诚堪嗟。更蒙酬句怪可骇，儿曹助噪声哇哇。","dynasty":"宋代","title":"次韵再作"}
{"author":"欧阳修","content":"奚琴本出奚人乐，奚虏弹之双泪落。抱琴置酒试一弹，曲罢依然不能作。黄河之水向东流，凫飞鴈下白云秋。岸上行人舟上客，朝来暮去无今昔。哀弦一奏池上风，忽闻如在河舟中。弦声千古听不改，可怜纤手今何在。谁知著意弄新音，断我樽前今日心。当时应有曾闻者，若使重听须泪下。","dynasty":"宋代","title":"试院闻奚琴作"}
{"author":"欧阳修","content":"今日胡不乐，众宾会高堂。坐中瀛洲客，新佩太守章。岂无芳◇酒，笑语共一觞。亦有嘉菊丛，新苞弄微黄。所嗟时易晚，节物已凄凉。群鹭方盛集，离鸿犹高翔。山川正摇落，行李怯风霜。君子乐为政，朝廷须◇良。归来紫微阁，遗爱在甘棠。","dynasty":"宋代","title":"西斋小饮赠别陕州冲卿学士"}
{"author":"欧阳修","content":"鹅毛赠千里，所重以其人。鸭脚虽百个，得之诚可珍。问予得之谁，诗老远且贫。霜野摘林实，京师寄时新。封包虽甚微，采掇皆躬亲。物贱以人贵，人贤弃而沦。开缄重嗟惜，诗以报慇勤。","dynasty":"宋代","title":"梅圣俞寄银杏"}
{"author":"欧阳修","content":"青春何处风光好，帝里偏爱元夕。万重缯彩，构一屏峰岭，半空金碧。宝檠银釭，耀绛幕、龙虎腾掷。沙堤远，雕轮绣毂，争走五王宅。雍容熙熙昼，会乐府神姬，海洞仙客。拽香摇翠，称执手行歌，锦街天陌。月淡寒轻，渐向晓、漏声寂寂。当年少，狂心未已，不醉怎归得。","dynasty":"宋代","title":"御带花"}
{"author":"欧阳修","content":"蓬莱仙阙彩云中，端日欣逢岁岁同。皎洁霜纨空咏扇，深沉玉宇自生风。","dynasty":"宋代","title":"端午帖子其四"}
{"author":"欧阳修","content":"五岳嵩当天地中，闻伊仍在最高峰。山藏六月阴崖雪，潭养千年蜕骨龙。物外自应多至乐，人间何事忽相逢。饮罢飘然不辞决，孤云飞去杳无踪。","dynasty":"宋代","title":"赠隐者"}
{"author":"欧阳修","content":"红杏墙头树。紫萼香心初吐。新年花发旧时枝，徘徊千绕，独共东风语。阳台一梦如云雨。为问今何处。离情别恨多少，条条结向垂杨缕。此事难分付。初心本谁先许。窃香解佩两沈沈，知他而今，记得当初否。谁教薄幸轻相误。不信道、相思苦。如今却恁空追悔，元来也会忆人去。","dynasty":"宋代","title":"梁州令"}
{"author":"欧阳修","content":"南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画堂双燕归。","dynasty":"宋代","tags":"宋词精选，婉约，妇女，春游","title":"阮郎归·南园春半踏青时"}
{"author":"欧阳修","content":"溪边野芙蓉，花水相媚好。半看池莲尽，独伴霜菊槁。","dynasty":"宋代","title":"芙蓉花二首其一"}
{"author":"欧阳修","content":"青杏园林煮酒香。佳人初著薄罗裳。柳丝摇曳燕飞忙。乍雨乍晴花自落，闲愁闲闷昼偏长。为谁消瘦损容光。","dynasty":"宋代","title":"浣溪沙"}
{"author":"欧阳修","content":"风吹城头秋草黄，仰见鸣鴈初南翔。秋草风吹春复绿，南鴈北飞声肃肃。城下台边桃李蹊，忆初披荒手植之。雪消冰解草木动，因记鸿鴈将归时。尔来十载空遗迹，飞鴈年年蹊，忆初披荒手植之。雪消冰解草木动，因记鸿鴈将归时。尔来十载空遗迹，飞鴈年年自南北。台倾余址草荒凉，树老无花春寂历。东州太守诗尤美，组织文章烂如绮。长篇大句琢方石，一日都城传百纸。我思古人无不然，慷慨功名垂百年。沉碑身後念陵谷，把酒泣下悲山川。一时留赏虽邂逅，後世传之因不朽。","dynasty":"宋代","title":"予作归鴈亭於滑州後十有五年梅公仪来守是邦"}
{"author":"欧阳修","content":"江上孤峰蔽绿萝，县楼终日对嵯峨。丛林已废姜祠在，事迹难寻楚语讹。空余一派寒岩侧，澄碧泓渟涵玉色。野僧岂解惜清泉，蛮俗那知为胜迹。西陵老令好寻幽，时共登临向此游。欹危一迳穿林樾，盘石苍苔留客歇。山深云日变阴晴，涧栢岩松度岁青。谷里花开知地暖，林间鸟语作春声。依依渡口夕阳时，却望层峦在翠微。城头暮鼓休催客，更待横江弄月归。","dynasty":"宋代","title":"和丁宝臣游甘泉寺"}
{"author":"欧阳修","content":"半辐霜绡亲手剪。香染青蛾和泪卷。画时横接媚霞长，印处双沾愁黛浅。当时付我情何限。欲使妆痕长在眼。一回忆著一拈看，便似花前重见面。","dynasty":"宋代","title":"玉楼春（印眉）"}
{"author":"欧阳修","content":"与君结交游，我最先众人。我少既多难，君家常苦贫。今为两衰翁，发白面亦皴。念君怀中玉，不及市上◇。◇贱易为价，玉弃久埋尘。惟能吐文章，白虹射星辰。幸同居京城，远不隔重闉。朝罢二三公，随我如鱼鳞。君闻我来喜，置酒留逡巡。不待主人请，自脱头上巾。欢情虽渐鲜，老意益相亲。穷达何足道，古来兹理均。","dynasty":"宋代","title":"依韵奉酬圣俞二十五兄见赠之作"}
{"author":"欧阳修","content":"西江水清江石老，石上生茶如凤爪。穷腊不寒春气早，双井芽生先百草。白毛囊以红碧纱，十斤茶养一两芽。长安富贵五侯家，一啜犹须三月夸。宝云日注非不精，争新弃旧世人情。岂知君子有常德，至宝不随时变易。君不见建溪龙凤团，不改旧时香味色。","dynasty":"宋代","title":"双井茶"}
{"author":"欧阳修","content":"荷叶田田青照水。孤舟挽在花阴底。昨夜萧萧疏雨坠。悉不寐。朝来又觉西风起。雨摆风摇金蕊碎。合欢枝上香房翠。莲子与人长厮类。无好意。年年苦在中心里。","dynasty":"宋代","title":"渔家傲"}
{"author":"欧阳修","content":"君嗟汝瘿多，谁谓汝士恶。汝瘿虽云苦，汝民居自乐。乡闾同饮食，男女相媒妁。习俗不为嫌，讥嘲岂知怍。汝山西南险，平地犹硗确。汝树生拥锺，根株浸溪壑。山川固已然，风气宜其浊。接境化襄邓，余风被伊雒。思予昔曾游，所见可惊愕。喔喔闻语笑，累累满城郭。伛妇悬瓮盎，娇婴包卵鷇。无由辨肩颈，有类龟缩壳。噫人禀最灵，反不如凫鹤。骈枝虽形累，小小固可略。痈疡暂畜聚，决溃终当涸。赘疣附支体，幸或不为虐。未若此巍然，所生非所托。咽喉系性命，鍼石难砭削。农皇古神圣，为世名百药。岂不有方书，顽然莫销铄。温汤汝灵泉，亦不能湔瀹。君官虽谪居，政可瘳民瘼。奈何不哀怜，而反恣诃谑。文辞骋新工，丑怪极名貌。汝士虽多奇，汝女少纤弱。翻愁太守宴，谁与唱清角。乖离南北殊，魂梦山陂邈。握手未知期，寄诗聊一噱。","dynasty":"宋代","title":"汝瘿答仲仪"}
{"author":"欧阳修","content":"风吹积雪销太行，水暖河桥杨柳芳。少年初仕即京国，故里几归成鬓霜。山行马瘦春泥滑，野饭天寒饧粥香。留连芳物佳节过，束带还来朝未央。","dynasty":"宋代","title":"送公期得假归绛"}
{"author":"欧阳修","content":"受命分行摄上公，紫微人在玉华宫。楼台碧瓦辉云日，莲芰清香带水风。每接少年嗟老病，尚能联句恼诗翁。凌晨已事追佳赏，绿李甘瓜兴未穷。","dynasty":"宋代","title":"原甫致斋集禧余亦摄事後庙谨呈拙句兼简圣俞"}
{"author":"欧阳修","content":"喧喧动车马，共出古都门。落日催行客，东风吹酒◇。树摇秦甸绿，花入辋川繁。若遇西来旅，时应问故园。","dynasty":"宋代","title":"送王汲宰蓝田"}
{"author":"欧阳修","content":"璅窗珠户暖生烟，不觉新春换故年。众卉争妍竞寺态，却寻遗迹独依然。","dynasty":"宋代","title":"春帖子词二十首·二温成皇后合四首"}
{"author":"欧阳修","content":"冠盖盛西京，当年相府荣。曾陪鹿鸣宴，◇识洛阳生。共叹长沙◇，空存许劭评。堪嗟桃李树，何日见阴成。","dynasty":"宋代","title":"送楚建中颍州法曹"}
{"author":"欧阳修","content":"三朝窃宠幸逢辰，晚节恩深许乞身。无用物中仍老病，太平时得作闲人。鸣琴酌酒留嘉客，引水栽花过一春。惟恨江淹才已尽，难酬开府句清新。","dynasty":"宋代","title":"答判班孙待制见寄"}
{"author":"欧阳修","content":"经年迁谪厌荆蛮，惟有江山兴未阑。醉里人归青草渡，梦中船下武牙滩。野花零落风前乱，飞雨萧条江上寒。荻笋时鱼方有味，恨无佳客共杯盘。","dynasty":"宋代","title":"离峡州后回寄元珍表臣"}
{"author":"欧阳修","content":"执手意迟迟，出门还草草。无嫌去时速，但愿归时早。北风吹雪犯征裘，夹路花开回马头。若无二月还家乐，争奈千山远客愁。","dynasty":"宋代","title":"奉使道中作三首其一"}
{"author":"欧阳修","content":"朝看楼上云，日暮城南雨。路远香车迟，迢迢向何所。","dynasty":"宋代","title":"拟玉台体七首·雨中归"}
{"author":"欧阳修","content":"六曲雕栏百尺楼，帘波不定瓦如流。浮云已映楼西北，更向云西待月钩。","dynasty":"宋代","title":"高楼"}
{"author":"欧阳修","content":"都人扰扰塞康庄，西送灵车过苑墙。金鼎药成龙已去，人间惟有鼠拖肠。","dynasty":"宋代","title":"续作永昭陵挽词五首"}
{"author":"欧阳修","content":"一夜越溪秋水满。荷花开过溪南岸。贪采嫩香星眼慢。疏回眄。郎船不觉来自畔。罢采金英收玉腕。回身急打船头转。荷叶又浓波又浅。无方便。教人只得抬娇面。","dynasty":"宋代","title":"渔家傲"}
{"author":"欧阳修","content":"春水弄春沙，荡漾流不极。笭箵苦难满，终日沙头客。向暮卷空罾，棹歌菱浦北。","dynasty":"宋代","title":"游龙门分题十五首·鱼罾"}
{"author":"欧阳修","content":"夭非华艳轻非雾。来夜半、天明去。来如春梦不多时，去似朝云何处。乳鸡酒燕，落星沈月，紞紞城头鼓。参差渐辨西池树。朱阁斜欹户。绿苔深径少人行，苔上屐痕无数。遗香馀粉，剩衾闲枕，天把多情赋。","dynasty":"宋代","title":"御街行·夭非华艳轻非雾"}
{"author":"欧阳修","content":"寒日照深巷，柴门朝尚闭。有客自江来，尺书千里至。启书复何云，但言南北异。南方地常暖，风物称佳丽。梅蘤入新年，兰皋动芳气。乐哉登临兴，岂厌江湖滞。伊予方寂寞，刻苦穷文字。万国会王州，群英驰◇轨。方朔常苦饿，子云非官意。岁暮惨风尘，官闲倦朝市。出处一云别，所思宁可冀。春江有归鴈，但使音书继。","dynasty":"宋代","title":"谷正至始得先所寄书及诗不胜喜慰因书数韵奉"}
{"author":"欧阳修","content":"四镇名藩忽十春，归来白首两朝臣。上心方喜亲耆德，物论犹期秉国钧。退食图书盈一室，开樽谈笑列嘉宾。昔人风采今人少，恸哭何由赎以身。","dynasty":"宋代","title":"晏元献公挽辞三首"}
{"author":"欧阳修","content":"增之太长，减之太短，出群风格。施朱太赤，施粉太白，倾城颜色。慧多多，娇的的。天付与、教谁怜惜。除非我、偎著抱著，更有何人消得。","dynasty":"宋代","title":"盐角儿"}
{"author":"欧阳修","content":"子美忽已死，圣俞舍吾南。嗟吾譬驰车，而失左右骖。勍敌尝压垒，羸兵当戒严。凡人贵勉强，惰逸易安恬。吾既苦多病，交朋复凋歼。篇章久不作，意思如胶粘。良田失持耕，草莽废锄芟。美井不日汲，何由发涛甘。偶开梅氏篇，不觉日挂檐。乃知文字乐，愈久益无厌。吾尝哀世人，声利竞争贪。哇咬聋两耳，死不享韶咸。而幸知此乐，又常深讨探。今官得闲散，舍此欲奚耽。顽庸须警策，赖子发其箝。","dynasty":"宋代","title":"读梅氏诗有感示徐生"}
{"author":"欧阳修","content":"内助从来上所嘉，新春不忍见新花。君王念旧怜遗族，常使无权保厥家。","dynasty":"宋代","title":"春帖子词二十首·五温成皇后合四首"}
{"author":"欧阳修","content":"今朝祖宴。可怜明夜孤灯馆。酒醒明月空床满。翠被重重，不似香肌暖。愁肠恰似沈香篆。千回万转萦还断。梦中若得相寻见。却愿春宵，一夜如年远。","dynasty":"宋代","title":"一斛珠"}
{"author":"欧阳修","content":"周郊彻楚坰，旧相拥新旌。路识青山在，人今白首行。问农穿稻野，候节见梅英。腰组人稀识，偏应邸吏惊。","dynasty":"宋代","title":"留守相公移镇汉东"}
{"author":"欧阳修","content":"近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。","dynasty":"宋代","tags":"宋词三百首，民歌，女子，向往，爱情","title":"渔家傲·近日门前溪水涨"}
{"author":"欧阳修","content":"六月京师暑雨多，夜夜南风吹芡嘴。凝祥池锁会灵园，仆射荒陂安可拟。争先园客采新苞，剖蚌得珠从海底。都城百物贵新鲜，厥价难酬与珠比。金盘磊落何所荐，滑台拨醅如玉醴。自◇窃食万钱厨，满口飘浮嗟病齿。却思年少在江湖，野艇高歌菱荇里。香新味全手自摘，玉洁沙磨软还美。不瓢固不羡五鼎，万事适情为可喜。何时遂买颍东田，归去结茅临野水。","dynasty":"宋代","title":"初食鸡头有感"}
{"author":"欧阳修","content":"清谈终日对清樽，不似崇高富贵身。已有山川资胜赏，更将风月醉嘉宾。","dynasty":"宋代","title":"休逸台"}
{"author":"欧阳修","content":"湖上野芙容，含思秋脉脉。娟娟如静女，不肯傍阡陌。诗人杳未来，幽艳冷难宅。","dynasty":"宋代","title":"句其九"}
{"author":"欧阳修","content":"江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。阶上簸钱阶下走，恁时相见早留心。何况到如今。(莺嫌一作：莺怜；留著一作：留取)","dynasty":"宋代","title":"望江南·江南柳"}
{"author":"欧阳修","content":"天将阴，鸣鸠逐妇鸣中林，鸠妇怒啼无好音。天雨止，鸠呼妇归鸣且喜，妇不亟归呼不已。逐之其去恨不早，呼不肯来固其理。吾老病骨知阴晴，每愁天阴闻此声。日长思睡不可得，遭尔聒聒何时停。众鸟笑鸣鸠，尔拙固无匹。不能娶巧妇，以共营家室。寄巢生子四散飞，一身有妇长相失。夫妇之恩重太山，背恩弃义须臾间。心非无情不得已，物有至拙诚可怜。君不见人心百态巧且艰，临危利害两相关。朝为亲戚暮仇敌。自古常嗟交道难。","dynasty":"宋代","title":"鸣鸠"}
{"author":"欧阳修","content":"万恨苦绵绵。旧约前欢。桃花溪畔柳阴间。几度日高春垂重，绣户深关。楼外夕阳闲。独自凭阑。一重水隔一重山。水阔山高人不见，有泪无言。","dynasty":"宋代","title":"浪淘沙"}
{"author":"欧阳修","content":"檐攲碧瓦拂倾梧，玉井声高转辘轳。肠断西楼惊稳梦，半留残月照啼乌。","dynasty":"宋代","title":"井桐"}
{"author":"欧阳修","content":"庐山高哉，几万仞兮，根盘几百里；峨然屹立乎长江。长江西来走其下，是为扬澜左蠡兮，洪涛巨浪日夕相冲撞。云消风止水镜净，泊舟登岸而望远兮，上摩青苍以霭，下压后土之鸿庞。试往造乎其间兮，攀缘石磴窥空欲。千崖万壑响松桧，悬崖巨石飞流淙。水声聒聒乱人耳，六月飞霜洒石。仙翁释子变往往而逢兮，吾尝恶其学幻而言。但见丹霞翠壁远近映楼阁，晨钟暮鼓杳霭罗幡幢。幽花野草不知其名兮，风吹雾湿香涧谷，时有白鹤飞来双。幽寻远去不可极，便欲绝世遗纷。羡君买田筑室老其下，插秧成畴兮酿酒盈缸。欲令浮岚暖翠千万状，坐卧常对乎轩窗。君怀磊有至宝，世俗不辨珉与。策名为吏二十载，青衫白首困一邦。宠荣声利不可以苟屈兮，自非清泉白石有深趣，其意何由降？丈夫壮节似君少，嗟我欲说安得巨笔如长杠！","dynasty":"宋代","title":"庐山高歌"}
{"author":"欧阳修","content":"吾慕李汉超，为将勇无俦。养士三千人，人人百貔貅。关南三十年，天子不北忧。吾爱李允则，善觇多计筹。虏动静寝食，皎如在双眸。出入若变化，谈笑摧敌谋。恩信浃南北，声名落燕幽。二公材各异，战守两堪尤。天下不用兵，尔来三十秋。今其继者谁，守冀得李侯。李侯年尚少，文武学彬彪。河朔一尺雪，北风暖貂裘。上马擘长弓，白羽飞金鍭。临行问我言，我◇本儒鲰。汉超虽已久，故老尚歌讴。允则事最近，犹能想风流。将此聊为赠，勉哉行无留。","dynasty":"宋代","title":"送李太傅知冀州"}
{"author":"欧阳修","content":"君子贵从俗，小官能养贤。无惭折腰吏，勉食落头鲜。困有亨之理，穷当志益坚。惟宜少近祸，亲发况皤然。","dynasty":"宋代","title":"送黄通之郧乡"}
{"author":"欧阳修","content":"闻君屡醉赏红英，落尽残花酒未醒。嗟我落花无分看，莫嫌狼藉扫中庭。","dynasty":"宋代","title":"寄子山待制二绝"}
{"author":"欧阳修","content":"万瓦青烟夕霭生，斗杓迎岁转东城。隋宫守夜沈香燎，楚俗驱神爆竹声。玉树罗阶家宴盛，羽觞称寿綵衣荣。九门朝客思公甚，向晓天风舞雪霙。","dynasty":"宋代","title":"与谢三学士"}
{"author":"欧阳修","content":"楚王台上一神仙，眼色相看意已传。见了又休还似梦，坐来虽近远如天。陇禽有恨犹能说，江月无情也解圆。更被春风送惆怅，落花飞絮两翩翩。","dynasty":"宋代","title":"瑞鹧鸪"}
{"author":"欧阳修","content":"为爱江西物物佳，作诗尝向北人誇。青林霜日换枫叶，白水秋风吹稻花。酿酒烹鸡留醉客，鸣机织苧遍山家。野僧独得无生乐，终日焚香坐结跏。","dynasty":"宋代","title":"寄题沙溪宝锡"}
{"author":"欧阳修","content":"周郊彻楚垧，旧相拥新旌。路识青山在，人今白首行。问农穿稻野，候节见梅英。腰组人稀识，偏应邸吏惊。","dynasty":"宋代","title":"留守相公移镇汉东"}
{"author":"欧阳修","content":"君家白鹤白雪毛，我家白兔白玉毫。谁将赠两翁，谓此二物皎洁胜琼瑶。已怜野性易驯扰，复爱仙格何孤高。玉兔四蹄不解舞，不如双鹤能清嘷。低垂两翅趁节拍，婆娑弄影誇娇饶。两翁念此二物者，久不见之心甚劳。京师少年殊好尚，意气横出争雄豪。清樽美酒不辄饮，千金争买红颜韶。莫令少年闻我语，笑我乖僻遭讥嘲。或被偷开两家笼，纵此二物令逍遥。兔奔沧海却入明月窟，鹤飞玉山千仞直上青松巢。索然两衰翁，何以慰无憀。纤腰绿鬓既非老者事，玉山沧海一去何由招。","dynasty":"宋代","title":"思白兔杂言戏答公仪忆鹤之作"}
{"author":"欧阳修","content":"一笑暂相从，结交方恨晚。犹兹簿领困，况尔东南远。落帆淮口暮，采石江洲暖。黄鸽可寄书，惟嗟双翅短。","dynasty":"宋代","title":"送徐生秀州法曹"}
{"author":"欧阳修","content":"兵闲四十年，士不识金革。水旱数千里，民流谁垦辟。公初来视之，嘻此乃予责。将法多益办，万千由十百。整齐谈笑间，进退有寸尺。曰此易为耳，在吾绳与墨。天成而地出，古所重民食。贮储非一朝，人命在旦夕。惟兹将奈何，敢不竭吾力。木牛尚可运，玉罄犹走籴。因难乃见材，不止将有得。公言初未信，终岁考成绩。骄墯识恩威，讴吟起羸瘠。貔貅著行伍，仓廪饱堆积。文章娱闲暇，传记寻往昔。英英文与武，粲粲图四壁。酒令列诸将，谈锋摧辩客。周旋顾视间，是不为无益。循吏一州守，将军万夫敌。于公岂止然，事业本夔稷。富寿及黎庶，威名慑夷狄。当归庙堂上，有位久虚席。大匠不挥斧，众工随指画。从容任群材，文武各以职。","dynasty":"宋代","title":"韩公"}
{"author":"欧阳修","content":"昔者王子猷之爱竹，造门不问于主人，陶渊明之卧舆，遇酒便留于道士。况西湖之胜概，擅东颍之佳名。虽美景良辰，固多于高会。而清风明月，幸属于闲人。并游或结于良朋，乘兴有时而独往。鸣蛙暂听，安问属官而属私。曲水临流，自可一觞而一咏。至欢然而会意，亦傍若于无人。乃知偶来常胜於特来，前言可信。所有虽非于己有，其得已多。因翻旧阕之辞，写以新声之调，敢阵薄伎，聊佐清欢。","dynasty":"宋代","title":"西湖念语"}
{"author":"欧阳修","content":"　　信义行于君子，而刑戮施于小人。刑入于死者，乃罪大恶极，此又小人之尤甚者也。宁以义死，不苟幸生，而视死如归，此又君子之尤难者也。方唐太宗之六年，录大辟囚三百余人，纵使还家，约其自归以就死。是以君子之难能，期小人之尤者以必能也。其囚及期，而卒自归无后者。是君子之所难，而小人之所易也。此岂近于人情哉?　　或曰：罪大恶极，诚小人矣；及施恩德以临之，可使变而为君子。盖恩德入人之深，而移人之速，有如是者矣。曰：太宗之为此，所以求此名也。然安知夫纵之去也，不意其必来以冀免，所以纵之乎?又安知夫被纵而去也，不意其自归而必获免，所以复来乎?夫意其必来而纵之，是上贼下之情也；意其必免而复来，是下贼上之心也。吾见上下交相贼以成此名也，乌有所谓施恩德与夫知信义者哉?不然，太宗施德于天下，于兹六年矣，不能使小人不为极恶大罪，而一日之恩，能使视死如归，而存信义。此又不通之论也!　　然则何为而可?曰：纵而来归，杀之无赦。而又纵之，而又来，则可知为恩德之致尔。然此必无之事也。若夫纵而来归而赦之，可偶一为之尔。若屡为之，则杀人者皆不死。是可为天下之常法乎?不可为常者，其圣人之法乎?是以尧、舜、三王之治，必本于人情，不立异以为高，不逆情以干誉。","dynasty":"宋代","tags":"古文观止，史评","title":"纵囚论"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"大川虽有神，淫祀亦其俗。石马系祠门，山鸦噪丛木。潭潭村鼓隔溪闻，楚巫歌舞送迎神。画船百丈山前路，上滩下峡长来去。江水东流不暂停，黄牛千古长如故。峡山侵天起青嶂，崖崩路绝无由上。黄牛不下江头饮，行人惟向舟中望。朝朝暮暮见黄牛，徒使行人过此愁。山高更远望犹见，不是黄牛滞客舟。","dynasty":"宋代","title":"黄牛峡祠"}
{"author":"欧阳修","content":"风雅久寂寞，吾思见其人。杜君诗之豪，来者孰比伦。生为一身穷，死也万世珍。言苟可垂後，士无羞贱贫。","dynasty":"宋代","title":"堂中画像探题得杜子美"}
{"author":"欧阳修","content":"志士惜白日，高车无停轮。孔生东鲁儒，年少勇且仁。大轴献理匦，长裾弊街尘。门无黄金聘，家有白发亲。寒风八九月，北渡大河津。玉寒积精甲，金戈耀秋云。孔生力数斗，其智兼千人。短褐不自暖，高谈吐阳春。北州多贤侯，待士谁最勤。一见赠双璧，再见延上宾。丈夫患不遇，岂患长贱贫。","dynasty":"宋代","title":"送孔生再游河北"}
{"author":"欧阳修","content":"洛城三月乱◇飞，颍阳山中花发时。◇来车马游山客，贪看山花踏山石。紫云仙洞锁云深，洞中有人人不识。飘飘许子旌阳後，道骨仙风本仙胄。多年洗耳避世喧，独卧寒岩听山溜。至人无心不算心，无心自得无穷寿。忽来顾我何殷懃，笑我白发老红尘。子归为筑岩前室，待我明年乞得身。","dynasty":"宋代","title":"赠许道人"}
{"author":"欧阳修","content":"　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。","dynasty":"宋代","tags":"辞赋精选，初中文言文，古文观止，宴饮，山水，抒情","title":"醉翁亭记"}
{"author":"欧阳修","content":"喧喧动车马，共出古都门。落日催行客，东风吹酒◇。树摇秦甸绿，花入辋川繁。若遇西来旅，时应问故园。","dynasty":"宋代","title":"送王汲宰蓝田"}
{"author":"欧阳修","content":"喜闻嘉誉蔼淮壖，又看吴帆解画船。陇亩遗民谈旧政，江山馀思入新篇。人生白首吾今尔，仕路青云子勉旃。举棹南风吹酒醒，禽觞莫惜少留连。","dynasty":"宋代","title":"送其二"}
{"author":"欧阳修","content":"羽龠兴东序，春秋纪上丁。行祠汉丞相，学礼鲁诸生。俎豆兼三代，樽罍奠两楹。雾中槐市暗，日出杏坛明。昔齿公卿胄，尝闻弦诵声。何须向阙里，首善本西京。","dynasty":"宋代","title":"早赴府学释奠"}
{"author":"欧阳修","content":"圣俞翘楚才，乃是东南秀。玉山高岑岑，映我觉形陋。离骚喻草香，诗人识鸟兽。城中争拥鼻，欲学不能就。平日礼文贤，宁久滞奔走。","dynasty":"宋代","title":"七交七首·梅主簿"}
{"author":"欧阳修","content":"五岳嵩当天地中，闻伊仍在最高峰。山藏六月阴崖雪，潭养千年蜕骨龙。物外自应多至乐，人间何事忽相逢。饮罢飘然不辞决，孤云飞去杳无踪。","dynasty":"宋代","title":"赠隐者"}
{"author":"欧阳修","content":"船头初转两旗开，清晓津亭叠鼓催。自古江山最佳处，况君谈笑有余才。云愁海阔惊涛涨，木落霜清画角哀。善政已成多雅思，寄诗宜逐驿筒来。","dynasty":"宋代","title":"送润州通判屯田"}
{"author":"欧阳修","content":"洛城风日美，秋色满蘅皋。谁同茂林下，扫叶酌松醪。","dynasty":"宋代","title":"初秋普明寺竹林小饮饯梅圣俞分韵得亭皋木叶"}
{"author":"欧阳修","content":"缕金裙窣轻纱，透红莹玉真堪爱。多情更把，眼儿斜盼，眉儿敛黛。舞态歌阑，困偎香脸，酒红微带。便直饶、更有丹青妙手，应难写、天然态。长恐有时不见，每饶伊、百般娇騃。眼穿肠断，如今千种，思量无奈。花谢春归，梦回云散，欲寻难再。暗消魂，但觉鸳衾凤枕，有余香在。","dynasty":"宋代","title":"鼓笛慢"}
{"author":"欧阳修","content":"君嗟汝瘿多，谁谓汝士恶。汝瘿虽云苦，汝民居自乐。乡闾同饮食，男女相媒妁。习俗不为嫌，讥嘲岂知怍。汝山西南险，平地犹硗确。汝树生拥锺，根株浸溪壑。山川固已然，风气宜其浊。接境化襄邓，余风被伊雒。思予昔曾游，所见可惊愕。喔喔闻语笑，累累满城郭。伛妇悬瓮盎，娇婴包卵鷇。无由辨肩颈，有类龟缩壳。噫人禀最灵，反不如凫鹤。骈枝虽形累，小小固可略。痈疡暂畜聚，决溃终当涸。赘疣附支体，幸或不为虐。未若此巍然，所生非所托。咽喉系性命，鍼石难砭削。农皇古神圣，为世名百药。岂不有方书，顽然莫销铄。温汤汝灵泉，亦不能湔瀹。君官虽谪居，政可瘳民瘼。奈何不哀怜，而反恣诃谑。文辞骋新工，丑怪极名貌。汝士虽多奇，汝女少纤弱。翻愁太守宴，谁与唱清角。乖离南北殊，魂梦山陂邈。握手未知期，寄诗聊一噱。","dynasty":"宋代","title":"汝瘿答仲仪"}
{"author":"欧阳修","content":"　　修顿首再拜，白司谏足下：某年十七时，家随州，见天圣二年进士及第榜，始识足下姓名。是时予年少，未与人接，又居远方，但闻今宋舍人兄弟，与叶道卿、郑天休数人者，以文学大有名，号称得人。而足下厕其间，独无卓卓可道说者，予固疑足下不知何如人也。其后更十一年，予再至京师，足下已为御史里行，然犹未暇一识足下之面。但时时于予友尹师鲁问足下之贤否。而师鲁说足下：“正直有学问，君子人也。”予犹疑之。夫正直者，不可屈曲；有学问者，必能辨是非。以不可屈之节，有能辨是非之明，又为言事之官，而俯仰默默，无异众人，是果贤者耶！此不得使予之不疑也。自足下为谏官来，始得相识。侃然正色，论前世事，历历可听，褒贬是非，无一谬说。噫！持此辩以示人，孰不爱之？虽予亦疑足下真君子也。是予自闻足下之名及相识，凡十有四年而三疑之。今者推其实迹而较之，然后决知足下非君子也。　　前日范希文贬官后，与足下相见于安道家。足下诋诮希文为人。予始闻之，疑是戏言；及见师鲁，亦说足下深非希文所为，然后其疑遂决。希文平生刚正、好学、通古今，其立朝有本末，天下所共知。今又以言事触宰相得罪。足下既不能为辨其非辜，又畏有识者之责己，遂随而诋之，以为当黜，是可怪也。夫人之性，刚果懦软，禀之于天，不可勉强。虽圣人亦不以不能责人之必能。今足下家有老母，身惜官位，惧饥寒而顾利禄，不敢一忤宰相以近刑祸，此乃庸人之常情，不过作一不才谏官尔。虽朝廷君子，亦将闵足下之不能，而不责以必能也。今乃不然，反昂然自得，了无愧畏，便毁其贤以为当黜，庶乎饰己不言之过。夫力所不敢为，乃愚者之不逮；以智文其过，此君子之贼也。　　且希文果不贤邪？自三四年来，从大理寺丞至前行员外郎，作待制日，日备顾问，今班行中无与比者。是天子骤用不贤之人？夫使天子待不贤以为贤，是聪明有所未尽。足下身为司谏，乃耳目之官，当其骤用时，何不一为天子辨其不贤，反默默无一语；待其自败，然后随而非之。若果贤邪？则今日天子与宰相以忤意逐贤人，足下不得不言。是则足下以希文为贤，亦不免责；以为不贤，亦不免责，大抵罪在默默尔。　　昔汉杀萧望之与王章，计其当时之议，必不肯明言杀贤者也。必以石显、王凤为忠臣，望之与章为不贤而被罪也。今足下视石显、王凤果忠邪？望之与章果不贤邪？当时亦有谏臣，必不肯自言畏祸而不谏，亦必曰当诛而不足谏也。今足下视之，果当诛邪？是直可欺当时之人，而不可欺后世也。今足下又欲欺今人，而不惧后世之不可欺邪？况今之人未可欺也。　　伏以今皇帝即位已来，进用谏臣，容纳言论，如曹修古、刘越虽殁，犹被褒称。今希文与孔道辅皆自谏诤擢用。足下幸生此时，遇纳谏之圣主如此，犹不敢一言，何也？前日又闻御史台榜朝堂，戒百官不得越职言事，是可言者惟谏臣尔。若足下又遂不言，是天下无得言者也。足下在其位而不言，便当去之，无妨他人之堪其任者也。昨日安道贬官，师鲁待罪，足下犹能以面目见士大夫，出入朝中称谏官，是足下不复知人间有羞耻事尔。所可惜者，圣朝有事，谏官不言而使他人言之，书在史册，他日为朝廷羞者，足下也。　　《春秋》之法，责贤者备。今某区区犹望足下之能一言者，不忍便绝足下，而不以贤者责也。若犹以谓希文不贤而当逐，则予今所言如此，乃是朋邪之人尔。愿足下直携此书于朝，使正予罪而诛之，使天下皆释然知希文之当逐，亦谏臣之一効也。　　前日足下在安道家，召予往论希文之事。时坐有他客，不能尽所怀。故辄布区区，伏惟幸察，不宣。修再拜。","dynasty":"宋代","tags":"文言文，叙事，批判","title":"与高司谏书"}
{"author":"欧阳修","content":"谁言颍水似潇湘，一笑相逢乐未央。岁晚君尤耐霜雪，兴阑吾欲返耕桑。铜槽旋压清樽美，玉麈闲挥白日长。豫约诗筒屡来往，两州鸡犬接封疆。","dynasty":"宋代","title":"奉答子履学士见赠之作"}
{"author":"欧阳修","content":"嗟我识君晚，君时犹壮夫。信哉天下奇，落落不可拘。轩昂惧惊俗，自隐酒之徒。一饮不计斗，倾河竭昆墟。作诗几百篇，锦组联琼琚。时时出险语，意外研精麤。穷奇变云烟，搜怪蟠蛟鱼。诗成多自写，笔法颜与虞。旋弃不复惜，所存今几余。往往落人间，藏之比明珠。又好题屋壁，虹蜺随卷舒。遗踪处处在，余墨润不枯。朐山顷岁朏，我亦斥江湖。乖离四五载，人事忽焉殊。归来见京师，心老貌已癯。但惊何其衰，岂意今也无。才高不少下，阔若与世踈。骅骝当少时，其志万里涂。一旦老伏枥，犹思玉山刍。天兵宿西北，狂儿尚稽诛。而令壮士死，痛惜无贤愚。归魂涡上田，露草荒春芜。","dynasty":"宋代","title":"哭曼卿"}
{"author":"欧阳修","content":"叶落秋水冷，众鸟声已停。阴气入墙壁，百虫皆夜鸣。虫鸣催岁寒，唧唧机杼声。时节忽已换，壮心空自惊。平明起照镜，但畏白发生。","dynasty":"宋代","title":"虫鸣"}
{"author":"欧阳修","content":"西陵山水天下佳，我昔谪官君所嗟。官闲憔悴一病叟，县古潇洒如山家。雪消深林自斸笋，人响空山随摘茶。有时携酒探幽绝，往往上下穷烟霞。岩荪绿缛软可藉，野卉青红春自华。风馀落蕊飞面旋，日暖山鸟鸣交加。贪追时俗玩岁月，不觉万里留天涯。今来寂寞西冈口，秋尽不见东篱花。市亭插旗斗新酒，十千得斗不可赊。材非世用自当去，一舸聱牙挥钓车。君能先往勿自滞，行矣春洲生荻芽。","dynasty":"宋代","title":"寄圣俞"}
{"author":"欧阳修","content":"碕岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"谢墅多幽赏，华轩曾共寻。人闲聊载酒，台迥独披襟。水落陂光淡，城当山气阴。惟余桃李树，日觉翠蹊深。","dynasty":"宋代","title":"游彭城公白莲庄"}
{"author":"欧阳修","content":"桧惟凌云材，槐实凡木贱。奈何柔脆质，累此孤高干。龙鳞老苍苍，鼠耳光粲粲。因缘初莫原，感吒徒自叹。偷生由附托，得势争◇蒨。方其荣盛时，曾莫见真◇。欲知穷悴节，宜试以霜霰。萌芽起微◇，辨别乖先见。剪除初非难，长养遂成患。虽然根性殊，常恐枝叶仕乱。惟应植者深，幸不习而变。含容固有害，剿绝须明断。惟当审斤斧，去恶无伤善。","dynasty":"宋代","title":"寄生槐"}
{"author":"欧阳修","content":"六月炎蒸何太盛。海榴灼灼红相映。天外奇峰千掌回。风影定。汉宫圆扇初成咏。珠箔初褰深院静。绛绡衣窄冰肤莹。睡起日高堆酒兴。厌厌病。宿酲和梦何时醒。","dynasty":"宋代","title":"渔家傲"}
{"author":"欧阳修","content":"太华之松千岁青，尝闻其下多茯苓。地灵山秀草木异，往往变化为人形。神仙不欲世人采，覆以云气常冥冥。台郎何年得真诀，服饵既久毛骨清。汝阳昔见今十载，丹颜益少方瞳明。郡斋政成罇俎乐，高谈日接无俗情。诏书忽下褎美绩，使车朝出行属城。职清事简称雅意，蠹书古箧晨装轻。洛阳花色笑春日，锦衣昼归闾里惊。自云就欲谢官去，乌纱白发西台卿。他年我亦老蒿少，愿乞仙粒分余馨。","dynasty":"宋代","title":"送京西提点刑狱张驾部"}
{"author":"欧阳修","content":"闲把鸳衾横枕。损眉尖、泪痕红沁。花时良夜不归来，忍频听、漏移清禁。一饷无言都未寝。忆当初、是谁先恁。及至如今，教人成病，风流万般徒甚。","dynasty":"宋代","title":"夜行船"}
{"author":"欧阳修","content":"　　维治平四年七月日，具官欧阳修，谨遣尚书都省令史李敭，至于太清，以清酌庶羞之奠，致祭于亡友曼卿之墓下，而吊之以文。曰：　　呜呼曼卿！生而为英，死而为灵。其同乎万物生死，而复归于无物者，暂聚之形；不与万物共尽，而卓然其不配者，后世之名。此自古圣贤，莫不皆然，而著在简册者，昭如日星。　　呜呼曼卿！吾不见子久矣，犹能仿佛子之平生。其轩昂磊落，突兀峥嵘而埋藏于地下者，意其不化为朽壤，而为金玉之精。不然，生长松之千尺，产灵芝而九茎。奈何荒烟野蔓，荆棘纵横；风凄露下，走磷飞萤！但见牧童樵叟，歌吟上下，与夫惊禽骇兽，悲鸣踯躅而咿嘤。今固如此，更千秋而万岁兮，安知其不穴藏孤貉与鼯鼪？此自古圣贤亦皆然兮，独不见夫累累乎旷野与荒城！　　呜呼曼卿！盛衰之理，吾固知其如此，而感念畴昔，悲凉凄怆，不觉临风而陨涕者，有愧乎太上之忘情。尚飨！","dynasty":"宋代","tags":"古文观止，祭文，赞颂，写人，抒情","title":"祭石曼卿文"}
{"author":"欧阳修","content":"洛阳正值芳菲节，秾艳清香相间发。游丝有意苦相萦，垂柳无端争赠别。杏花红处青山缺，山畔行人山下歇。今宵谁肯远相随，惟有寂寥孤馆月。","dynasty":"宋代","tags":"写景，抒情","title":"玉楼春·洛阳正值芳菲节"}
{"author":"欧阳修","content":"平生为爱西湖好，来拥朱轮。富贵浮云，俯仰流年二十春。归来恰似辽东鹤，城郭人民，触目皆新，谁识当年旧主人？","dynasty":"宋代","tags":"追忆，感慨，怅惘","title":"采桑子·平生为爱西湖好"}
{"author":"欧阳修","content":"　　予尝有幽忧之疾，退而闲居，不能治也。既而学琴于友人孙道滋，受宫声数引，久而乐之，不知其疾之在体也。夫疾，生乎忧者也。药之毒者，能攻其疾之聚，不若声之至者，能和其心之所不平。心而平，不和者和，则疾之忘也宜哉。　　夫琴之为技小矣，及其至也，大者为宫，细者为羽，操弦骤作，忽然变之，急者凄然以促，缓者舒然以和，如崩崖裂石、高山出泉，而风雨夜至也。如怨夫寡妇之叹息，雌雄雍雍之相鸣也。其忧深思远，则舜与文王、孔子之遗音也；悲愁感愤，则伯奇孤子、屈原忠臣之所叹也。喜怒哀乐，动人必深。而纯古淡泊，与夫尧舜三代之言语、孔子之文章、《易》之忧患、《诗》之怨刺无以异。其能听之以耳，应之以手，取其和者，道其湮郁，写其幽思，则感人之际，亦有至者焉。　　予友杨君，好学有文，累以进士举，不得志。及从荫调，为尉于剑浦，区区在东南数千里外．是其心固有不平者。且少又多疾，而南方少医药。风俗饮食异宜。以多疾之体，有不平之心，居异宜之俗，其能郁郁以久乎?然欲平其心以养其疾，于琴亦将有得焉。故予作《琴说》以赠其行，且邀道滋酌酒，进琴以为别。","dynasty":"宋代","tags":"古文观止，送别，序文","title":"送杨寘序"}
{"author":"欧阳修","content":"绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。","dynasty":"宋代","tags":"春天，写景，惜春，抒怀","title":"丰乐亭游春三首"}
{"author":"欧阳修","content":"胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。","dynasty":"宋代","tags":"写人，边塞，生活，思归，组诗","title":"和王介甫明妃曲二首/明妃曲和王介甫作"}
{"author":"欧阳修","content":"　　自古宦者乱人之国，其源深于女祸。女，色而已，宦者之害，非一端也。　　盖其用事也近而习，其为心也专而忍。能以小善中人之意，小信固人之心，使人主必信而亲之。待其已信，然后惧以祸福而把持之。虽有忠臣、硕士列于朝廷，而人主以为去己疏远，不若起居饮食、前后左右之亲可恃也。故前后左右者日益亲，而忠臣、硕士日益疏，而人主之势日益孤。势孤，则惧祸之心日益切，而把持者日益牢。安危出其喜怒，祸患伏于帷闼，则向之所谓可恃者，乃所以为患也。患已深而觉之，欲与疏远之臣图左右之亲近，缓之则养祸而益深，急之则挟人主以为质。虽有圣智，不能与谋。谋之而不可为，为之而不可成，至其甚，则俱伤而两败。故其大者亡国，其次亡身，而使奸豪得借以为资而起，至抉其种类，尽杀以快天下之心而后已。此前史所载宦者之祸常如此者，非一世也。　　夫为人主者，非欲养祸于内而疏忠臣、硕士于外，盖其渐积而势使之然也。夫女色之惑，不幸而不悟，而祸斯及矣。使其一悟，捽而去之可也。宦者之为祸，虽欲悔悟，而势有不得而去也，唐昭宗之事是已。故曰“深于女祸者”，谓此也。可不戒哉？","dynasty":"宋代","tags":"古文观止，史论，传记，序文","title":"五代史宦官传序"}
{"author":"欧阳修","content":"五岭麦秋残，荔子初丹。绛纱囊里水晶丸。可惜天教生处远，不近长安。往事忆开元，妃子偏怜。一从魂散马嵬关，只有红尘无驿使，满眼骊山。","dynasty":"宋代","tags":"咏史，荔枝，讽刺","title":"浪淘沙·五岭麦秋残"}
{"author":"欧阳修","content":"把酒花前欲问君。世间何计可留春。纵使青春留得住。虚语。无情花对有情人。任是好花须落去。自古。红颜能得几时新。暗想浮生何时好。唯有。清歌一曲倒金尊。","dynasty":"宋代","title":"定风波"}
{"author":"欧阳修","content":"学画宫眉细细长。芙蓉出水斗新妆。只知一笑能倾国，不信相看有断肠。双黄鹄，两鸳鸯。迢迢云水恨难忘。早知今日长相忆，不及从初莫作双。","dynasty":"宋代","title":"鹧鸪天"}
{"author":"欧阳修","content":"高滩复下滩，风急刺舟难。不及楼中客，徘徊川上山。夕阳洲渚远，唯见白鸥翻。","dynasty":"宋代","title":"游龙门分题十五首·石楼"}
{"author":"欧阳修","content":"西陵江口折寒梅，争劝行人把一杯。须信春风无远近，维舟处处有花开。","dynasty":"宋代","title":"戏赠丁判官"}
{"author":"欧阳修","content":"桂籍青衫忆共游，怜君华发始为州。身行南鴈不到处，山与北人相对愁。莫为高才轻远俗，当令遗老识贤侯。三年解组来解日，吾已先耕颍水头。","dynasty":"宋代","title":"送道州张职方"}
{"author":"欧阳修","content":"阳进升君子，阴消退小人。圣君南面治，布政法新春。","dynasty":"宋代","title":"春帖子词二十首·皇帝合六首"}
{"author":"欧阳修","content":"暖日迟迟花袅袅。人将红粉争花好。花不能言惟解笑。金壶倒。花开未老人年少。车马九门来扰扰。行人莫羡长安道。丹禁漏声衢鼓报。催昏晓。长安城里人先老。","dynasty":"宋代","tags":"春游，向往，自由","title":"渔家傲·暖日迟迟花袅袅"}
{"author":"欧阳修","content":"汉家财利析秋毫，暂屈清才岂足劳。邑屋连云盈万井，舳舻衔尾列千艘。春寒欲尽黄梅雨，海浪高翻白鹭涛。平昔壮心今在否，江山犹得助诗豪。","dynasty":"宋代","title":"送王学士赴两浙转运"}
{"author":"欧阳修","content":"花似伊，柳似伊。花柳青春人别离。低头双泪垂。长江东，长江西。两岸鸳鸯两处飞。相逢知几时。","dynasty":"宋代","tags":"宋词精选，怀人","title":"长相思·花似伊"}
{"author":"欧阳修","content":"清穹凛冬威，旱野渴天泽。经旬三尺雪，万物变颜色。愁云嘘不开，惨惨连日夕。寒风借天势，豪忽肆陵轹。空枝冻鸟雀，痴不避弹弋。长河寂无声，厚地若龟坼。阴阶夜自照，缺瓦晨复积。贮洁莹冰壶，量深埋玉尺。凝阴反穷剥，阳九兆初画。春回百草心，气动黄泉脉。坚冰虽未破，土润已潜释。常闻老农语，一腊见三白。是为丰年候，占验胜蓍策。天兵血西陲，万辙走供亿。嗟予媿疲俗，奚术肥尔瘠。惟幸岁之穰，兹惠岂人力。非徒给租调，且可销盗贼。从今洁◇廪，期共饱麰麦。","dynasty":"宋代","title":"喜雪示徐生"}
{"author":"欧阳修","content":"洛阳三见牡丹月，春醉往往眠人家。扬州一遇芍药时，夜饮不觉生朝霞。天下名花惟有此，樽前乐事更无加。如今白首春风里，病眼何须厌黑花。","dynasty":"宋代","title":"眼有黑花戏书自遣"}
{"author":"欧阳修","content":"宫坛青陌赛牛回，玉琯东风逼晓来。不待岭梅传远信，剪刀先放彩花开。","dynasty":"宋代","title":"春日词五首"}
{"author":"欧阳修","content":"子谓莫饮酒，我谓莫作诗。花开木落虫鸟悲，四时百物乱我思。朝吟摇头暮蹙眉，雕肝琢肾闻退之。此翁此语还自违，岂如饮酒无所知。自古不饮无不死，惟有为善不可迟。功施当世圣贤事，不然文章千载垂。其余酩酊一◇酒，万事峥嵘皆可齐。腐肠糟肉两家说，计较屑屑何其卑。死生寿夭无足道，百年长短才几时。但饮酒，莫作诗，子其听我言非痴。","dynasty":"宋代","title":"答圣俞莫饮酒"}
{"author":"欧阳修","content":"古关衰柳聚寒◇，驻马城头日欲斜。犹去西楼二千里，行人到此莫思家。","dynasty":"宋代","title":"奉使契丹初至雄州"}
{"author":"欧阳修","content":"密叶花成子，新巢燕引雏。君心多感旧，谁献辟兵符。","dynasty":"宋代","title":"端午帖子词二十首·二温成皇后合四首"}
{"author":"欧阳修","content":"　　折檐之前有隙地，方四五丈，直对非非堂。修竹环绕荫映，未尝植物。因洿以为池，不方不圆，任其地形；不甃不筑，全其自然。纵锸以浚之，汲井以盈之。湛乎汪洋，晶乎清明。微风而波，无波而平。若星若月，精彩下入。予偃息其上，潜形于毫芒；循漪沿岸，渺然有江湖千里之想。斯足以舒忧隘而娱穷独也。　　乃求渔者之罟，市数十鱼，童子养之乎其中。童子以为斗斛之水不能广其容，盖活其小者而弃其大者。怪而问之，且以是对。嗟乎，其童子无乃嚚昏而无识矣乎！予观巨鱼枯涸在旁，不得其所，而群小鱼游戏乎浅狭之间，有若自足焉，感之而作养鱼记。","dynasty":"宋代","tags":"文言文，抒怀，壮志未酬","title":"养鱼记"}
{"author":"欧阳修","content":"　　修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。　　滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！　　今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。　　修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。　　夫宣上恩德，以与民共乐，刺史之事也。遂书以名其亭焉。","dynasty":"宋代","tags":"古文观止，叙事，抒情，散文","title":"丰乐亭记"}
{"author":"欧阳修","content":"二月春耕昌杏密。百花次第争先出。惟有海棠梨第一。深浅拂。天生红粉真无匹。画栋归来巢未失。双双款语怜飞乙。留客醉花迎晓日。金盏溢。却忧风雨飘零疾。","dynasty":"宋代","title":"渔家傲"}
{"author":"欧阳修","content":"造化无情不择物，春色亦到深山中。山桃溪杏少意思，自趁时节开春风。看花游女不知丑，古妆野态争花红。人生行乐在勉强，有酒莫负琉璃锺。主人勿笑花与女，嗟尔自是花前翁。","dynasty":"宋代","title":"丰乐亭小饮"}
{"author":"欧阳修","content":"北阙望南山，明岚杂紫烟。归云向嵩岭，残雨过伊川。树绕芳堤外，桥横落照前。依依半荒苑，行处独闻蝉。","dynasty":"宋代","title":"雨后独行洛北"}
{"author":"欧阳修","content":"君家白鹤白雪毛，我家白兔白玉毫。谁将赠两翁，谓此二物皎洁胜琼瑶。已怜野性易驯扰，复爱仙格何孤高。玉兔四蹄不解舞，不如双鹤能清嘷。低垂两翅趁节拍，婆娑弄影誇娇饶。两翁念此二物者，久不见之心甚劳。京师少年殊好尚，意气横出争雄豪。清樽美酒不辄饮，千金争买红颜韶。莫令少年闻我语，笑我乖僻遭讥嘲。或被偷开两家笼，纵此二物令逍遥。兔奔沧海却入明月窟，鹤飞玉山千仞直上青松巢。索然两衰翁，何以慰无憀。纤腰绿鬓既非老者事，玉山沧海一去何由招。","dynasty":"宋代","title":"思白兔杂言戏答公仪忆鹤之作"}
{"author":"欧阳修","content":"世说有仙草，得之能隐身。仙书已怪妄，此事况无文。嗟尔得从谁，不辨伪与真。持行入都市，自谓术通神。白日攫黄金，磊落拣奇珍。旁人掩口笑，纵汝暂懽忻。汝方矜所得，谓世尽盲昏。非人不见汝，乃汝不见人。","dynasty":"宋代","title":"仙草"}
{"author":"欧阳修","content":"古郡谁云亳陋邦，我来仍值岁丰穰。乌衔枣实园林熟，蜂采桧花村落香。世治人方安◇亩，兴阑吾欲反耕桑。若无颍水肥鱼蟹，终老仙乡作醉乡。","dynasty":"宋代","title":"戏书示黎教授"}
{"author":"欧阳修","content":"宫坛青陌赛牛回，玉琯东风逼晓来。不待岭梅传远信，剪刀先放彩花开。","dynasty":"宋代","title":"春日词五首"}
{"author":"欧阳修","content":"楚俗传筒黍，江人喜竞舡。深宫亦行乐，彩索续长年。","dynasty":"宋代","title":"端午帖子词二十首·八夫人合五首"}
{"author":"欧阳修","content":"画堂人静，翡翠帘前月。鸾帷凤枕虚铺设。风流难管束，一去音书歇。到而今，高梧冷落西风切。未语先垂泪，滴尽相思血。魂欲断，情难绝。都来些子事，更与何人说。为个甚，心头见底多离别。","dynasty":"宋代","title":"千秋岁"}
{"author":"欧阳修","content":"寒鸡号荒林，山壁月倒挂。披衣起视夜，揽辔念行迈。我来夏云初，素节今已届。高河泻长空，势落九州外。微风动凉襟，晓气清余睡。缅怀京师友，文酒邈高会。其间苏与梅，二子可畏爱。篇章富纵横，声价相磨盖。子美气尤雄，万窍号一噫。有时肆颠狂，醉墨洒滂沛。譬如千里马，已发不可杀。盈前尽珠玑，一一难柬汰。梅翁事清切，石齿漱寒濑。作诗三十年，视我犹后辈。文词愈清新，心意虽老大。譬如妖韶女，老自有余态。近诗尤古硬，咀嚼苦难嘬。初如食橄榄，真味久愈在。苏豪以气轹，举世徒惊骇。梅穷独我知，古货今难卖。二子双凤凰，百鸟之嘉瑞。云烟一翱翔，羽翮一摧铩。安得相从游，终日鸣哕哕。问胡苦思之，对酒把新蟹。","dynasty":"宋代","tags":"写人，友人","title":"水谷夜行寄子美圣俞"}
{"author":"欧阳修","content":"江上寒山祗对门，野花岩草共嶙峋。独吟群玉峰前景，闲忆红莲幕下人。","dynasty":"宋代","title":"霁後看雪走笔呈元珍判官二首"}
{"author":"欧阳修","content":"蜀狂士宁者，不邪亦不正。混世使人疑，诡谲非一行。平生不把笔，对酒时高咏。初如不著意，语出多奇劲。倾财解人难，去不道名姓。金钱买酒醉高楼，明月空床眠不醒。一身四海即为家，独行万里聊乘兴。既不采药卖都市，又不点石化黄金。进不干公卿，退不隐山林。与之游者但爱其人而莫见其术，安知其心。吾闻有道之士游心太虚，逍遥出入，常与道俱。故能入火不热，入水不濡。尝闻其语，而未见其人也，岂斯人之徒欤。不然言不纯师，行不纯德，而滑稽玩世，其东方朔之流乎。","dynasty":"宋代","title":"赠李士宁"}
{"author":"欧阳修","content":"斑然锦翼花簇簇，雄雌相随乐不足。抱雏出卵翅羽成，岂料一朝还反目。人言嫁鸡逐鸡飞，安知嫁鸠被鸠逐。古来有盛必有衰，富贵莫忘贫贱时。女弃父母嫁曰归，中道舍君何所之。天生万物各有类，谁谓鸟兽为无知。虽无仁义有情爱，苟闻此言宁不悲。","dynasty":"宋代","title":"代鸠妇言"}
{"author":"欧阳修","content":"樊笼毛羽日低摧，野水长松眼暂开。万里秋风天外意，日斜闲啄岸边苔。","dynasty":"宋代","title":"鹤"}
{"author":"欧阳修","content":"孤桐百尺拂非烟，凤去鸾归夜悄然。沧海风高愁燕远，扶桑春老记蚕眠。槎流千里才成曲，桂魄经旬始下弦。独有金人寄遗恨，晓盘云泪冷涓涓。","dynasty":"宋代","title":"仙意"}
{"author":"欧阳修","content":"山色无远近，看山终日行。峰峦随处改，行客不知名。","dynasty":"宋代","title":"远山"}
{"author":"欧阳修","content":"秘诀谁传妙若神，能将题品◇朝绅。因言祸福兼忠孝，吾爱君平善诲人。","dynasty":"宋代","title":"送刘虚白二首"}
{"author":"欧阳修","content":"圣俞翘楚才，乃是东南秀。玉山高岑岑，映我觉形陋。离骚喻草香，诗人识鸟兽。城中争拥鼻，欲学不能就。平日礼文贤，宁久滞奔走。","dynasty":"宋代","title":"七交七首·梅主簿"}
{"author":"欧阳修","content":"晴原霜後若榴红，佳节登临兴未穷。日泛花光摇露际，酒浮山色入樽中。金壶恣洒毫端墨，玉麈交挥席上风。惟有渊明偏好饮，篮舆酩酊一衰翁。","dynasty":"宋代","title":"秋日与诸君马头山登高"}
{"author":"欧阳修","content":"一夜新霜著瓦轻，芭旧心折败荷倾。奈寒惟有东篱菊，金蕊繁开晓更清。","dynasty":"宋代","title":"霜"}
{"author":"欧阳修","content":"大河昔决东南流，萧条东郡今遗湫。我从故老问其由，云古五鼎藏高丘。地灵川秀草木稠，郁郁佳气蒸常浮。惟物伏见数有周，秘藏奇怪神所搜。天昏地惨鬼哭幽，至宝欲出风云愁。荡摇山川失维陬，九龙大战驱蛟虬。割然岸烈轰云骉，滑人夜惊鸟嘲啁。妇走抱儿扶白头，苍生仰叫黄屋忧。聚徒百万如蚍蜉，千金一扫随浮沤。天旋海沸动九州，此鼎始出人间留。滑人得之不敢收，奇模古质非今侔。器大难用识者不，以示世俗遭揶揄。明堂会朝飨诸侯，饔官有品供王羞。调以五味烹全牛，时有用舍吾无求。二三子学雕琳球，见之始惊中叹愀。披荒斲古争穷蒐，苦语难出声咿嚘。马图出河龟负畴，自古怪说何悠悠。嗟吾老矣不能休，勉彊作诗惭效尤。","dynasty":"宋代","title":"葛氏鼎"}
{"author":"欧阳修","content":"京师轻薄儿，意气多豪侠。争誇朱颜事年少，肯慰白发将花插。尚书好事与俗殊，怜我霜毛苦萧飒。赠以洛阳花满盘，斗丽争奇红紫杂。两京相去五百里，几日驰来足何捷。紫檀金粉香未吐，绿萼红苞露犹浥。谓我尝为各阳客，颇向此花曾涉猎。忆昔进士初登科，始事相公沿吏牒。河南官属尽贤俊，洛城池籞相连接。我时年才二十馀，每到花开如蛱蝶。姚黄魏红腰带鞓，泼墨齐头藏绿叶。鹤翎添色又其次，此外虽妍犹婢妾。尔来不觉三十年，岁月才如熟羊胛。无情草木不改色，多难人生自摧拉。见花了了虽旧识，感物依依几抆睫。念昔逢花必沽酒，起坐驩呼屡倾榼。而今得酒复何为，爱花绕之空百匝。心衰力懒难勉彊，与昔一何殊勇怯。感公意厚不知报，墨笔淋漓口徒嗫。","dynasty":"宋代","title":"谢观文王尚书惠西京牡丹"}
{"author":"欧阳修","content":"洞门常自起烟霞，泂穴傍穿透溪谷。朝看石上片云阴，夜半山前春雨足。","dynasty":"宋代","title":"琅琊山六题·归云洞"}
{"author":"欧阳修","content":"攀笼毛羽日低摧，野水长松眼暂开。万里松风天外意，日斜闲啄岸边苔。","dynasty":"宋代","title":"鹤"}
{"author":"欧阳修","content":"水浸秋天风皱浪。缥缈仙舟，只似秋天上。和露采莲愁一饷。看花却是啼妆样。折得莲茎丝未放。莲断丝牵，特地成惆怅。归棹莫随花荡漾。江头有个人想望。","dynasty":"宋代","title":"蝶恋花"}
{"author":"欧阳修","content":"去时梅萼初凝粉。不觉小桃风力损。梨花最晚又凋零，何事归期无定准。阑干倚遍重来凭。泪粉偷将红袖印。蜘蛛喜鹊误人多，似此无凭安足信。","dynasty":"宋代","tags":"梅花，闺情，思念","title":"玉楼春·去时梅萼初凝粉"}
{"author":"欧阳修","content":"候馆梅残，溪桥柳细。草薰风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。","dynasty":"宋代","tags":"宋词三百首，婉约，写景，离别，相思","title":"踏莎行·候馆梅残"}
{"author":"欧阳修","content":"黄栗留鸣桑葚美，紫樱桃熟麦风凉。朱轮昔愧无遗爱，白首重来似故乡。","dynasty":"宋代","title":"再至汝阴三绝"}
{"author":"欧阳修","content":"佳翫能令百事忘，岂惟闲伴倒余缸。珍奇来自海千里，皎洁明如璧一双。日暖朝笼青石砌，春寒夜宿碧纱窗。蛮烟瘴雾虽生处，何必区区忆陋邦。","dynasty":"宋代","title":"再和"}
{"author":"欧阳修","content":"落日古京门，车马动行色。河上多悲风，山阳有归客。朽箧蠹虫篆，遗文摹鸟迹。言干有司知，岂顾时人识。山陂岁始寒，霰雪密已积。还家宁久留，方言事征轭。","dynasty":"宋代","title":"送刘秀才归河内"}
{"author":"欧阳修","content":"小閤回残梦，开帘转晓晖。露寒风不定，花落鸟惊飞。病渴偏思柘，朝寒怯减衣。沈钱将谢雪，持底送春归。","dynasty":"宋代","title":"春晓"}
{"author":"欧阳修","content":"前日宾斋宴，今晨奠柩觞。死生公自达，存没世徒伤。旧国难归葬，馀赀不给丧。平生公辅志，所得在文章。","dynasty":"宋代","title":"谢公挽词三首其二"}
{"author":"欧阳修","content":"密叶花成子，新巢燕引雏。君心多感旧，谁献辟兵符。","dynasty":"宋代","title":"端午帖子词二十首·二温成皇后合四首"}
{"author":"欧阳修","content":"南宫官舍苦萧条，常忆群居接◇寮。古屋醉吟灯艳艳，画廊愁听雨萧萧。残春共约无虚掷，一岁那知忽复锁。顾我心情又非昨，祗思相伴老渔樵。","dynasty":"宋代","title":"圣俞在南省监印进士试卷有兀然独坐之叹因思"}
{"author":"欧阳修","content":"夜凉吹笛千山月，路暗迷人百种花。棋罢不知人换世，酒阑无奈客思家。","dynasty":"宋代","tags":"秋天，夜晚，写景，抒情","title":"梦中作"}
{"author":"欧阳修","content":"幕府文书日已稀，清◇岁晏喜札携。寒山带郭穿松路，瘦马寻春踏雪泥。翠藓苍崖森古木，绿萝盘石暗深溪。为贪赏物来犹早，迎腊梅花吐未齐。","dynasty":"宋代","title":"冬後三日陪丁元珍游东山寺"}
{"author":"欧阳修","content":"卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。","dynasty":"宋代","tags":"古诗三百首，贬谪，写景，思归","title":"晚泊岳阳"}
{"author":"欧阳修","content":"西陵江口折寒梅，争劝行人把一杯。须信春风无远近，维舟处处有花开。","dynasty":"宋代","title":"戏赠丁判官"}
{"author":"欧阳修","content":"春溪渐生溜，演漾回舟小。沙禽独避人，飞去青林杪。","dynasty":"宋代","title":"游龙门分题十五首其五伊川泛舟"}
{"author":"欧阳修","content":"醉翁到处不曾醒，问向青州作么生。公退留宾誇酒美，睡馀攲枕看山横。","dynasty":"宋代","title":"留题南楼二绝其二"}
{"author":"欧阳修","content":"日暖东山去，松门数里斜。山林隐者趣，锺鼓梵王家。地僻迟春节，风晴变物华。云光渐容与，鸣哢已交加。冰下泉初动，烟中茗未芽。自怜多病客，来探欲开来。","dynasty":"宋代","title":"初晴独游东山寺五言六韵"}
{"author":"欧阳修","content":"人皆喜诗翁，有酒谁肯一醉之。嗟我独无酒，数往从翁何所为。翁居南方我北走，世路离合安可期。汴渠千艘日上下，来及水门犹未知。五年不见劳梦寐，三日始往何其迟。城东赚河有名字，万家弃水为污池。人居其上苟贤者，我视此水犹涟漪。入门下马解衣带，共坐习习清风吹。湿薪荧荧煮薄茗，四顾壁立空无遗。万钱方丈饱则止，一瓢饮水乐可涯。况出新诗数十首，珠玑大小光陆离。他人欲一不可有，君家筐箧满莫持。才大名高乃富贵，岂比金紫包愚痴。贵贱同为一丘土，圣贤独如星日垂。道德内乐不假物，犹须朋友并良时。蝉声渐已变秋意，得酒安问醇与醨。玉堂官闲无事业，亲旧幸可从其私。与翁老矣会有几，当弃百事勤追随。","dynasty":"宋代","title":"答圣俞"}
{"author":"欧阳修","content":"游豫恩同万国懽，新年佳节候初还。华灯烁烁春风里，黄伞亭亭瑞雾间。可爱清光澄夜色，遥知喜气动天颜。自怜曾预称觞列，独宿冰厅梦帝关。","dynasty":"宋代","title":"和梅圣俞元夕登东楼"}
{"author":"欧阳修","content":"断虹跨曲岸，倒影涵清波。为爱斜阳好，回舟特特过。","dynasty":"宋代","title":"和人三桥其三"}
{"author":"欧阳修","content":"　　自古宦者乱人之国，其源深于女祸。女，色而已，宦者之害，非一端也。　　盖其用事也近而习，其为心也专而忍。能以小善中人之意，小信固人之心，使人主必信而亲之。待其已信，然后惧以祸福而把持之。虽有忠臣、硕士列于朝廷，而人主以为去己疏远，不若起居饮食、前后左右之亲可恃也。故前后左右者日益亲，而忠臣、硕士日益疏，而人主之势日益孤。势孤，则惧祸之心日益切，而把持者日益牢。安危出其喜怒，祸患伏于帷闼，则向之所谓可恃者，乃所以为患也。患已深而觉之，欲与疏远之臣图左右之亲近，缓之则养祸而益深，急之则挟人主以为质。虽有圣智，不能与谋。谋之而不可为，为之而不可成，至其甚，则俱伤而两败。故其大者亡国，其次亡身，而使奸豪得借以为资而起，至抉其种类，尽杀以快天下之心而后已。此前史所载宦者之祸常如此者，非一世也。　　夫为人主者，非欲养祸于内而疏忠臣、硕士于外，盖其渐积而势使之然也。夫女色之惑，不幸而不悟，而祸斯及矣。使其一悟，捽而去之可也。宦者之为祸，虽欲悔悟，而势有不得而去也，唐昭宗之事是已。故曰“深于女祸者”，谓此也。可不戒哉？","dynasty":"宋代","tags":"古文观止，史论，传记，序文","title":"五代史宦官传序"}
{"author":"欧阳修","content":"秋来红枣压枝繁，堆向君家白玉盘。甘辛楚国赤萍实，磊落韩嫣黄金丸。聊效诗人投木李，敢期佳句报琅玕。嗟予久苦相如渴，却忆冰梨熨齿寒。","dynasty":"宋代","title":"寄枣人行书赠子履学士"}
{"author":"欧阳修","content":"先生二十年东鲁，能使鲁人皆好学。其间张续与李常，剖琢珉石得天璞。大圭虽不假雕瑑，但未磨礲出圭角。二生固是天下宝，岂与先生私褚橐。先生示我何矜夸，手携文编谓新作。得之数日未暇读，意欲百事先屏却。夜归独坐南窗下，寒烛青荧如熠爚。病眸昏浊乍开缄，灿若月星明错落。辞严意正质非俚，古味虽淡醇不薄。千年佛老贼中国，祸福依凭群党恶。拔根掘窟期必尽，有勇无前力何荦。乃知二子果可用，非独词坚由志确。朝廷清明天子圣，阳德汇进群阴剥。大烹养贤有列鼎，岂久师门共藜藿。予惭职谏未能荐，有酒且慰先生酌。","dynasty":"宋代","title":"读张李二生文赠石生先"}
{"author":"欧阳修","content":"苏子归黄泉，笔法遂中绝。赖有蔡君谟，名声驰晚节。醉翁不量力，每欲追其辙。人生浪自苦，以取儿女悦。岂止学书然，自悔从今决。","dynasty":"宋代","title":"学书二首"}
{"author":"欧阳修","content":"雄心壮志两峥嵘，谁谓中年志不成。零落篇章为世宝，平生风义见交情。青松月下泉台路，白草原头薤露声。自古英豪皆若此，哭君徒有泪沾缨。","dynasty":"宋代","title":"苏才翁挽诗二首"}
{"author":"欧阳修","content":"鱼钥侵晨放九门，天街一骑走红尘。桐华应候催佳节，榆火推恩忝侍臣。多病正愁饧粥冷，清香但爱蜡烟新。自怜惯识金莲烛，翰苑曾经七见春。","dynasty":"宋代","title":"清明赐新火"}
{"author":"欧阳修","content":"宫柳街槐绿未齐，春阴不解宿云低。轻寒漠漠侵◇褐，小雨班班作燕泥。报国无功嗟已老，归田有约一何稽。终当自驾柴车去，独结茅庐颍水西。","dynasty":"宋代","title":"下直"}
{"author":"欧阳修","content":"落日叩溪门，西溪复何所。人侵树里耕，花落田中雨。平野见南山，荒台起寒雾。歌舞昔云谁，今人但怀古。","dynasty":"宋代","title":"西园"}
{"author":"欧阳修","content":"阳城淀里新来雁，趁伴南飞逐越船。野岸柳黄霜正白，五更惊破客愁眠。","dynasty":"宋代","title":"自河北贬滁州初入汴河闻雁"}
{"author":"欧阳修","content":"屏里金炉帐外灯。掩春睡腾腾。绿云堆枕乱鬅鬙。犹依约、那回曾。人生少有，相怜到老，宁不被天憎。而今前事总无凭。空赢得、瘦棱棱。","dynasty":"宋代","title":"燕归梁"}
{"author":"欧阳修","content":"提葫芦，提葫芦，不用沽美酒。宫壶日赐新拨醅，老病足以扶衰朽。百舌子，百舌子，莫道泥滑滑。宫花正好愁雨来，暖日方催花乱发。苑树千重绿暗春，珍禽彩羽自成群。花开祗惯迎黄屋，鸟语初惊见外人。千声百啭忽飞去，枝上自落红纷纷。画帘阴阴隔宫烛，禁渥杳杳深千门。可怜枕上五更听，不似滁州山里闻。","dynasty":"宋代","title":"啼鸟"}
{"author":"欧阳修","content":"俯槛临流蕙径深，平泉花木绕阴森。蛙鸣鼓吹春喧耳，草暖池塘梦费吟。赌墅乞甥宾对弈，惊鸿送目手挥琴。嗟予远捧从军檄，不得披裘五月寻。","dynasty":"宋代","title":"留题安州朱氏草堂"}
{"author":"欧阳修","content":"日出东篱黄雀惊，雪销春动草芽生。土坡平慢陂田阔，横载童儿带犊行。","dynasty":"宋代","title":"牛"}
{"author":"欧阳修","content":"圣主忧勤致治平，仁风惠泽被群生。自然四海归文德，何用灵符号辟兵。","dynasty":"宋代","title":"端午帖子·皇帝合六首"}
{"author":"欧阳修","content":"周礼恤凶荒，轺车出四方。土龙朝祀雨，田火夜驱蝗。木落孤村迥，原高百草黄。乱◇鸣古堞，寒雀聚空仓。桑野人行饁，鱼陂鸟下梁。晚烟茅店月，初日枣林霜。墐户催寒侯，丛祠祷岁穰。不妨行览物，山水正苍茫。","dynasty":"宋代","title":"被牒行县因书所见呈寮友"}
{"author":"欧阳修","content":"六月炎天时霎雨。行云涌出奇峰露。沼上嫩莲腰束素。风兼露。梁王宫阕无烦暑。畏日亭亭残蕙炷。傍帘乳燕双飞去。碧碗敲冰倾玉处。朝与暮。故人风快凉轻度。","dynasty":"宋代","title":"渔家傲·六月炎天时霎雨"}
{"author":"欧阳修","content":"刘郎何日是来时。无心云胜伊。行云犹解傍山飞。郎行去不归。强匀画，又芳菲。春深轻薄衣。花无语伴相思。阴阴月上时。","dynasty":"宋代","title":"阮郎归"}
{"author":"欧阳修","content":"选胜避炎郁，林泉清可佳。拂琴惊水鸟，代麈折山花。就简刻筠粉，浮瓯烹露芽。归鞍微带雨，不惜角巾斜。","dynasty":"宋代","title":"普明院避暑"}
{"author":"欧阳修","content":"天容水色西湖好，云物俱鲜。鸥鹭闲眠，应惯寻常听管弦。风清月白偏宜夜，一片琼田。谁羡骖鸾，人在舟中便是仙。","dynasty":"宋代","tags":"写景，写水，西湖，抒情，旷达","title":"采桑子·天容水色西湖好"}
{"author":"欧阳修","content":"布衣驰誉入京都，丹旐俄惊反旧闾。诸老谁能先贾谊，君王犹未识相如。三年弟子行丧礼，千两乡人会葬车。我独空斋挂尘榻，遗编时阅子云书。","dynasty":"宋代","title":"苏主簿挽歌"}
{"author":"欧阳修","content":"节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。","dynasty":"宋代","tags":"秋天，写景，抒怀，思归","title":"秋怀"}
{"author":"欧阳修","content":"雨后斜阳。细细风来细细香。风定波平花映水，休藏。照出轻盈半面妆。路隔秋江。莲子深深隐翠房。意在莲心无问处，难忘。泪裛红腮不记行。","dynasty":"宋代","title":"南乡子"}
{"author":"欧阳修","content":"我行三千里，何物与我亲。念此尺素屏，曾不离我身。旷野多黄沙，当午白日昏。风力若牛弩，飞砂还射人。暮投山椒馆，休此车马勤。开屏置床头，辗转夜向晨。卧听穹庐外，北风驱雪云。勿愁明日雪，且拥狐貂温。君命固有严，羇旅诚苦辛。但苟一夕安，其余非所云。","dynasty":"宋代","title":"书素屏"}
{"author":"欧阳修","content":"路尽见家山，欣然望吾庐。陋巷叩紫扉，迎候遥惊呼。儿童戏竹马，田里邀篮舆。春桑郁已绿，岁事催农夫。朝日飞雉雏，东皋新雨余。植杖望远林，行歌登故墟。夙志在一壑，兹焉将荷锄。言谢洛杜友，因招洛中愚。马卿已倦客，严安犹献书。行矣方于役，岂能遂归欤。","dynasty":"宋代","title":"罢官後初还襄城弊居述怀十韵回寄洛中旧寮"}
{"author":"欧阳修","content":"十里楼台歌吹繁，扬州无复似当年。古来兴废皆如此，徒使登临一慨然。","dynasty":"宋代","title":"和原父扬州六题·竹西亭}"}
{"author":"欧阳修","content":"雄心壮志两峥嵘，谁谓中年志不成。零落篇章为世宝，平生风义见交情。青松月下泉台路，白草原头薤露声。自古英豪皆若此，哭君徒有泪沾缨。","dynasty":"宋代","title":"苏才翁挽诗二首"}
{"author":"欧阳修","content":"别君今几时，岁月如插羽。悠悠寝与食，忽忽朝复暮。纷纷竟何为，凛凛还自惧。朝廷无献纳，仓廪徒耗蠹。风霜苦见侵，衰病日增故。江湖岂不思，恳悃布已屡。美哉广陵公，风政传道路。优游侍从臣，左右天子顾。君来一何迟，我请亦有素。何当两还分，尚冀一相遇。把手或未能，尺书幸时寓。","dynasty":"宋代","title":"奉酬扬州刘舍人见寄之作"}
{"author":"欧阳修","content":"画扇催迎暑，灵符喜辟邪。风光丽宫禁，时节重仙家。","dynasty":"宋代","title":"端午帖子词皇后閤五首其一"}
{"author":"欧阳修","content":"艳冶风情天与措。清瘦肌肤冰雪妒。百年心事一宵同，愁听鸡声窗外度。信阻青禽云雨暮。海月空惊人两处。强将离恨倚江楼，江水不能流恨去。","dynasty":"宋代","title":"玉楼春"}
{"author":"欧阳修","content":"自古天下事，及时难必成。为谋於未然，聪者或莫听。患至而後图，智者有不能。未远前日悔，可为来者铭。熙熙彼西人，老死织与耕。狂羝一朝叛，烽火四面惊。用兵五六年，首恶竟逃刑。仰赖天子圣，乾坤量包并。苗顽不率德，舜羽舞于庭。谓此虽异类，有生亦含情。藩篱被触突，譬若豨与◇。驯扰以刍豢，可呼随指令。称藩效臣职，冠带复人形。四海得休息，疮痍肉新生。敢问前孰失，恃安而弛兵。酒肴为善将，循默乃名卿。虑患谓生事，高谈笑难行。一方兵遽起，愚智共营营。上烦天子仁，旰食忧吾氓。谋议及台皁，幽栖访岩扃。小利不足为，涓流助沧溟。大功难速就，仓卒始改更。徒自益纷扰，何由集功名。乃知深远画，施设在安平。今也实其时，监前岂非明。严严经略府，◇俎集豪英。千营饱而嬉，万马牧在垧。相公黄合老，与国为长城。张子美而秀，文章博群经。从军古云乐，知己士所荣。感激报恩义，当来请长缨。","dynasty":"宋代","title":"送张洞推官赴永兴经略司"}
{"author":"欧阳修","content":"欲将何物招嘉客，惟有新秋一味凉。更扫广庭宽百亩，少容明月放清光。楼头破监看将满，瓮面浮蛆拨已香。仍约多为诗准备，共防梅老敌难当。","dynasty":"宋代","title":"招许主客"}
{"author":"欧阳修","content":"樊笼毛羽日低摧，野水长松眼暂开。万里秋风天外意，日斜闲啄岸边苔。","dynasty":"宋代","title":"鹤"}
{"author":"欧阳修","content":"双鸳刺绣领，粲烂五文章。暂近已复远，犹持歌扇障。","dynasty":"宋代","title":"拟玉台体七首领边绣"}
{"author":"欧阳修","content":"梁汉褒斜险，夫君畏远游。家临越山下，帆入海潮头。岸柳行稍尽，江蓴归渐秋。故乡看衣锦，宁羡李膺舟。","dynasty":"宋代","title":"郑十一先辈赴四明暮"}
{"author":"欧阳修","content":"七月芙蓉生翠水。明霞拂脸新妆媚。疑是楚宫歌舞妓。争宠丽。临风起舞夸腰细。乌鹊桥边新雨霁。长河清水冰无地。此夕有人千里外。经年岁。犹嗟不及牵牛会。","dynasty":"宋代","title":"渔家傲"}
{"author":"欧阳修","content":"四月田家麦穗稠，桑枝生椹鸟啁啾。凤城绿树知多少，何处飞来黄栗留。","dynasty":"宋代","title":"夏享太庙摄事斋宫闻◇寄原甫"}
{"author":"欧阳修","content":"人禀天地气，乃物中最灵。性虽有五常，不学无由明。轮曲揉而就，木直在中绳。坚金砺所利，玉琢器乃成。仁义不远躬，勤勤入至诚。学既积於心，犹木之敷荣。根本既坚好，蓊郁其干茎。尔曹直勉勉，无以吾言轻。","dynasty":"宋代","title":"赠学者"}
{"author":"欧阳修","content":"楚王台上一神仙，　眼色相看意已传。　见了又休还似梦，坐来虽近远如天。　陇禽有恨犹能说，江月无情也解圆。　更被春风送惆怅，落花飞絮雨翩翩。　","dynasty":"宋代","title":"瑞鹧鸪·楚王台上一神仙"}
{"author":"欧阳修","content":"翰林平日接群公，文酒相欢慰病翁。白首归田徒有约，黄扉论道愧无功。攀髯路断三山远，忧国心危百箭攻。今夜静听丹禁漏，尚疑身在玉堂中。","dynasty":"宋代","title":"夜宿中书东合"}
{"author":"欧阳修","content":"秋露蔼已繁，迢迢星汉回。皎洁庭际月，流光依井苔。有客爱凉景，幽轩为君开。所思不可极，但慰清风来。","dynasty":"宋代","title":"和杨子聪答圣俞月夜见寄"}
{"author":"欧阳修","content":"二月春耕昌杏密。百花次第争先出。惟有海棠梨第一。深浅拂。天生红粉真无匹。画栋归来巢未失。双双款语怜飞乙。留客醉花迎晓日。金盏溢。却忧风雨飘零疾。","dynasty":"宋代","title":"渔家傲"}
{"author":"欧阳修","content":"孤舟转山曲，豁尔见平川。树杪帆初落，峰头月正圆。荒烟几家聚，瘦野一刀田。行客愁明发，惊滩鸟道前。","dynasty":"宋代","tags":"写景，忧民，孤寂","title":"劳停驿"}
{"author":"欧阳修","content":"雪云乍变春云簇。渐觉年华堪送目。北枝梅蕊犯寒开，南浦波纹如酒绿。芳菲次第还相续。不奈情多无处足。尊前百计得春归，莫为伤春歌黛蹙。","dynasty":"宋代","title":"玉楼春"}
{"author":"欧阳修","content":"今日北池游。漾漾轻舟。波光潋滟柳条柔。如此春来春又去，白了人头。好妓好歌喉。不醉难休。劝君满满酌金瓯。纵使花时常病酒，也是风流。","dynasty":"宋代","tags":"春天，写景，抒情","title":"浪淘沙"}
{"author":"欧阳修","content":"红粉佳人白玉杯。木兰船稳棹歌催。绿荷风里笑声来。细雨轻烟笼草树。斜桥曲水绕楼台。夕阳高处画屏开。","dynasty":"宋代","title":"浣溪沙"}
{"author":"欧阳修","content":"歌檀敛袂。缭绕雕梁尘暗起。柔润清圆。百琲明珠一线穿。樱唇玉齿。天上仙音心下事。留往行云。满坐迷魂酒半醺。","dynasty":"宋代","tags":"写人","title":"减字木兰花·歌檀敛袂"}
{"author":"欧阳修","content":"夜凉吹笛千山月，路暗迷人百种花。棋罢不知人换世，酒阑无奈客思家。","dynasty":"宋代","tags":"秋天，夜晚，写景，抒情","title":"梦中作"}
{"author":"欧阳修","content":"绿云双亸插金翘。年纪正妖饶。汉妃束素，小蛮垂柳，都占洛城腰。锦屏春过衣初减，香雪暖凝消。试问当筵眼波恨，滴滴为谁娇。","dynasty":"宋代","title":"少年游"}
{"author":"欧阳修","content":"尝爱西湖春色早。腊雪方销，已见桃开小。顷刻光阴都过了，如今绿暗红英少。且趁余花谋一笑。况有笙歌，艳态相萦绕。老去风情应不到，凭君剩把芳尊倒。","dynasty":"宋代","tags":"春天，写景，西湖，抒情，旷达","title":"蝶恋花·尝爱西湖春色早"}
{"author":"欧阳修","content":"粉蕊丹青描不得。金针线线功难敌。谁傍暗香轻采摘。风淅淅。船头触散双鸂鶒。夜雨染成天水碧。朝阳借出胭脂色。欲落又开人共惜。秋气逼。盘中已见新荷的。","dynasty":"宋代","title":"渔家傲"}
{"author":"欧阳修","content":"世路风波险，十年一别须臾。人生聚散长如此，相见且欢娱。好酒能消光景，春风不染髭须。为公一醉花前倒，红袖莫来扶。","dynasty":"宋代","tags":"友谊，感慨，人生","title":"圣无忧·世路风波险"}
{"author":"欧阳修","content":"晓色初透东窗，醉魂方觉。恋恋绣衾半拥，动万感脉脉，春思无托。追想少年，何处青楼贪欢乐。当媚景，恨月愁花，算伊全妄凤帏约。空泪滴、真珠暗落。又被谁、连宵留著。不晓高天甚意，既付与风流，却恁情薄。细把身心自解，只与猛拚却。又及生、见来了，怎生教人恶。","dynasty":"宋代","title":"看花回"}
{"author":"欧阳修","content":"南浦空波绿，西陂夕照寒。瑶华伤远道，芳草送归鞍。翠歛遥山叠，氛收古泽宽。衰容畏秋色，不及楚枫丹。","dynasty":"宋代","title":"送客回马上作"}
{"author":"欧阳修","content":"拥旆西城一据鞍，耕夫初识劝农官。鸦鸣日出林光动，野阔风摇麦浪寒。渐暖绿杨才弄色，得晴丹杏不胜繁。牛羊鸡犬田家乐，终日思归盍挂冠。","dynasty":"宋代","title":"游太清宫出城马上口占"}
{"author":"欧阳修","content":"高步登天池，灵源湛然吐。俯窥不可见，渊默神龙护。静夜天籁寒，宿客疑风雨。","dynasty":"宋代","title":"嵩山十二首·天池"}
{"author":"欧阳修","content":"山势百里见，新亭压其巅。群峰渐靡迤，高下相绵联。下窥疑无地，杳蔼但苍烟。是时新雨余，众壑鸣春泉。林籁静更响，山光晚逾鲜。岩花为谁开，春去夏犹妍。野鸟窥我醉，溪云留我眠。日暮山风来，吹我还醒然。醉醒各任物，云鸟徒留连。","dynasty":"宋代","title":"会峰亭"}
{"author":"欧阳修","content":"梢梢两竹枝，甘露叶间垂。草木有灵液，阴阳凝以时。深山与穷谷，往往尝有之。幸当君子轩，得为众人知。物生随所托，晦显各有宜。聊以助歌咏，兼堪饮童儿。","dynasty":"宋代","title":"赋竹上甘露"}
{"author":"欧阳修","content":"东风本是开花信。信至花时风更紧。吹开吹谢苦匆匆，春意到头无处问。把酒临风千万恨。欲扫残红犹未忍。夜来风雨转离披，满眼凄凉愁不尽。","dynasty":"宋代","title":"玉楼春"}
{"author":"欧阳修","content":"七月芙蓉生翠水。明霞拂脸新妆媚。疑是楚宫歌舞妓。争宠丽。临风起舞夸腰细。乌鹊桥边新雨霁。长河清水冰无地。此夕有人千里外。经年岁。犹嗟不及牵牛会。","dynasty":"宋代","title":"渔家傲"}
{"author":"欧阳修","content":"拂石登古坛，旷怀聊共醉。云霞伴酣乐，忽在千峰外。坐久还自醒，日落松声起。","dynasty":"宋代","title":"嵩山十二首·三醉石"}
{"author":"欧阳修","content":"玉女不可邀，苍崖郁迢直。石乳滴空窦，仰见泬寥碧。徙倚难久留，桂树含春色。","dynasty":"宋代","title":"嵩山十二首·玉女窗"}
{"author":"欧阳修","content":"战胜归来飞捷奏。倾贺酒。玉阶遥献南山寿。","dynasty":"宋代","title":"渔家傲·战胜归来飞捷奏"}
{"author":"欧阳修","content":"去年今日落花时。依前又见伊。淡匀双脸浅匀眉。青衫透玉肌。才会面，便相思。相思无尽期。这回相见好相知。相知已是迟。","dynasty":"宋代","title":"阮郎归"}
{"author":"欧阳修","content":"清穹凛冬威，旱野渴天泽。经旬三尺雪，万物变颜色。愁云嘘不开，惨惨连日夕。寒风借天势，豪忽肆陵轹。空枝冻鸟雀，痴不避弹弋。长河寂无声，厚地若龟坼。阴阶夜自照，缺瓦晨复积。贮洁莹冰壶，量深埋玉尺。凝阴反穷剥，阳九兆初画。春回百草心，气动黄泉脉。坚冰虽未破，土润已潜释。常闻老农语，一腊见三白。是为丰年候，占验胜蓍策。天兵血西陲，万辙走供亿。嗟予媿疲俗，奚术肥尔瘠。惟幸岁之穰，兹惠岂人力。非徒给租调，且可销盗贼。从今洁◇廪，期共饱麰麦。","dynasty":"宋代","title":"喜雪示徐生"}
{"author":"欧阳修","content":"酒美春浓花世界。得意人人千万态。莫教辜负艳阳天，过了堆金何处买。已去少年无计奈。且愿芳心长恁在。闲愁一点上心来，算得东风吹不解。","dynasty":"宋代","title":"玉楼春"}
{"author":"欧阳修","content":"欲过清明烟雨细。小槛临窗，点点残花坠。梁燕语多惊晓睡。银屏一半堆香被。新岁风光如旧岁。所恨征轮，渐渐程迢递。纵有远情难写寄。何妨解有相思泪。","dynasty":"宋代","title":"蝶恋花"}
{"author":"欧阳修","content":"樊笼毛羽日低摧，野水长松眼暂开。万里秋风天外意，日斜闲啄岸边苔。","dynasty":"宋代","title":"鹤"}
{"author":"欧阳修","content":"岛屿松门数里长，悬崖对起碧峰双。可怜胜境当穷塞，翻使留人恋此邦。乱石惊滩喧醉枕，浅沙明月入船窗。因游始觉南来远，行尽荆江见蜀江。","dynasty":"宋代","title":"松门"}
{"author":"欧阳修","content":"识度推明哲，风猷蔼缙绅。何言止中寿，遂不秉洪钧。翰墨时争宝，词章晚愈新。哭哀文伯母，悲感路傍人。","dynasty":"宋代","title":"宋宣献公挽词三首"}
{"author":"欧阳修","content":"小院深深门掩亚。寂寞珠帘，画阁重重下。欲近禁烟微雨罢。绿杨深处秋千挂。傅粉狂游犹未舍。不念芳时。眉黛无人画。薄幸未归春去也。杏花零落香红谢。","dynasty":"宋代","title":"蝶恋花"}
{"author":"欧阳修","content":"寒日照穷巷，荆扉晨未开。惊闻远方信，有客渡江来。开缄复何喜，宛若见琼瑰。一尔乖出处，未尝持酒杯。官闲隐朝市，岁暮惨风埃。音书日可待，春鴈暖应回。","dynasty":"宋代","title":"答梅圣俞"}
{"author":"欧阳修","content":"翠树芳条颭。的的裙腰初染。佳人携手弄芳菲，绿阴红影，共展双纹簟。插花照影窥鸾鉴。只恐芳容减。不堪零落春晚，青苔雨後深红点。一去门闲掩。重来却寻朱槛。离离秋实弄轻霜，娇红脉脉，似见胭脂脸。人非事往眉空敛。谁把佳期赚。芳心只愿长依旧，春风更放明年艳。","dynasty":"宋代","title":"凉州令/梁州令"}
{"author":"欧阳修","content":"虎头盘绶贵垂绅，青组名郎领郡频。画鵧千艘随下濑，听鸡五鼓送行人。楚波漾楫萍如日，淮月开舲蚌有津。千里壶浆民咏溢，樯乌旟隼下汀苹。","dynasty":"宋代","title":"奉送叔父都官知永州"}
{"author":"欧阳修","content":"蝶绕蜂游露满盘，芳条可惜折来残。我缘多病经春卧，砌下花开不暇看。","dynasty":"宋代","title":"郡人献花"}
{"author":"欧阳修","content":"岐江望平陆，百里千余岭。萧条断烟火，莽苍无人境。峰峦互前後，南北失壬丙。天秋云愈高，木落岁方冷。水涉愁蜮射，林行忧虎猛。万仞悬岩崖。一彴履枯梗。缘危类◇猱，陷淖若蛙黾。腰舆惧倾扑，烦马倦鞭警。攀跻诚畏涂，习俗羡蛮犷。度隘足虽踠，因高目还骋。九野画荆衡，群山乱巫郢。烟岚互明灭，点缀成图屏。时时度深谷，往往得佳景。翠树郁如盖，飞泉溜垂绠。幽花乱黄紫，蒨粲弄光影。山鸟啭成歌，寒蜩嘒如哽。登临虽云劳，巨细得周省。晨装趁徒旅，夕宿访闾井。村暗水茫茫，鸡鸣星耿耿。登高近佳节，归思时引领。溪菊荐山◇，田鴽佐烹鼎。家近梦先归，夜寒衾屡整。崎岖念行役，昔宿已为永。岂如江上舟，棹歌方酩酊。","dynasty":"宋代","title":"自岐江山行至平陆驿五言二十四韵"}
{"author":"欧阳修","content":"平生为爱西湖好，来拥朱轮。富贵浮云，俯仰流年二十春。归来恰似辽东鹤，城郭人民，触目皆新，谁识当年旧主人？","dynasty":"宋代","tags":"追忆，感慨，怅惘","title":"采桑子·平生为爱西湖好"}
{"author":"欧阳修","content":"碕岸接芳蹊，琴觞此自怡。林花朝落砌，山月夜临池。雨积蛙鸣乱，春归鸟哢移。惟应乘兴客，不待主人知。","dynasty":"宋代","title":"题张损之学士兰皋亭"}
{"author":"欧阳修","content":"北关望南山，明岚杂紫烟。归云向嵩岭，残雨过伊川。树绕芳堤外，桥横落照前。依依半荒苑，行处独闻蝉。","dynasty":"宋代","title":"雨後独行洛北"}
{"author":"欧阳修","content":"柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。","dynasty":"宋代","tags":"夏天，写雨，写景","title":"临江仙·柳外轻雷池上雨"}
{"author":"欧阳修","content":"叠叠烟波隔梦思，离愁几日减要围。行云自亦伤无定，莫就行云托信归。","dynasty":"宋代","title":"行云"}
{"author":"欧阳修","content":"银蒜钩帘宛地垂，桂丛乌起上朝晖。枉将玳瑁雕为押，遮掩春堂碍燕归。","dynasty":"宋代","title":"帘"}
{"author":"欧阳修","content":"新晴竹林茂，日夕爱此君。佳禽哢翠树，若与幽人亲。扫径绿苔静，引流清派分。开轩见远岫，欹枕送归云。桐槿渐秋意，琴觞怀友文。浩然沧洲思，日厌京洛尘。车骑方开府，梁王多上宾。平时罢飞檄，行乐喜从军。骑省悼亡後，漳滨多病身。南窗若可傲，方事陶潜巾。","dynasty":"宋代","title":"暇日雨後绿竹堂独居兼简府中诸僚"}
{"author":"欧阳修","content":"吾见陶靖节，爱酒又爱闲。二者人所欲，不问愚与贤。柰何古今人，遂此乐尤难。饮酒或时有，得闲何鲜焉。浮屠老子流，营营盈市廛。二物尚如比，仕宦不待言。官高责愈重，禄厚足忧患。暂息不可得，况欲闲长年。少壮务贪得，锐意力争前。老来难勉强，思此但长叹。决计不宜晚，归耕颍尾田。","dynasty":"宋代","title":"偶书"}
{"author":"欧阳修","content":"香黍筒为粽，灵苗艾作人。芳音邈已远，节物自常新。","dynasty":"宋代","title":"端午帖子温成閤四首其一"}
{"author":"欧阳修","content":"吾慕李汉超，为将勇无俦。养士三千人，人人百貔貅。关南三十年，天子不北忧。吾爱李允则，善觇多计筹。虏动静寝食，皎如在双眸。出入若变化，谈笑摧敌谋。恩信浃南北，声名落燕幽。二公材各异，战守两堪尤。天下不用兵，尔来三十秋。今其继者谁，守冀得李侯。李侯年尚少，文武学彬彪。河朔一尺雪，北风暖貂裘。上马擘长弓，白羽飞金鍭。临行问我言，我◇本儒鲰。汉超虽已久，故老尚歌讴。允则事最近，犹能想风流。将此聊为赠，勉哉行无留。","dynasty":"宋代","title":"送李太傅知冀州"}
{"author":"欧阳修","content":"昔年在伊洛，林壑每相从。对扫竹下榻，坐思湖上峰。自言伊洛波，每起沧洲忆。今兹道行游，千里东南国。都门汴河上，柳色入青烟。流水向淮浦，归人随越船。东南方林巘，万壑新流满。小桂绿应芳，江春行已晚。蔼蔼赤城阴，依依识古岑。一去谁复见，石桥云雾深。","dynasty":"宋代","title":"送智蟾上人游天台"}
{"author":"欧阳修","content":"蕙炷炉薰断，兰膏烛艳煎。夜风多起籁，晓月渐亏弦。鹊去星低汉，乌啼树暝烟。惟应墙外柳，三起复三眠。","dynasty":"宋代","title":"夜意"}
{"author":"欧阳修","content":"船头初转两旗开，清晓津亭叠鼓催。自古江山最佳处，况君谈笑有余才。云愁海阔惊涛涨，木落霜清画角哀。善政已成多雅思，寄诗宜逐驿筒来。","dynasty":"宋代","title":"送润州通判屯田"}
{"author":"欧阳修","content":"茧馆覆柔桑，新丝引更长。纫为五色缕，续寿献君王。","dynasty":"宋代","title":"端午帖子·皇后合五首"}
{"author":"欧阳修","content":"梅黄初过雨，麦实已登秋。避暑多佳赏，皇欢奉豫游。","dynasty":"宋代","title":"端午帖子词二十首·六夫人合五首"}
{"author":"欧阳修","content":"酒美春浓花世界。得意人人千万态。莫教辜负艳阳天，过了堆金何处买。已去少年无计奈。且愿芳心长恁在。闲愁一点上心来，算得东风吹不解。","dynasty":"宋代","title":"玉楼春"}
{"author":"欧阳修","content":"百啭千声随意移，山花红紫树高低。始知锁向金笼听，不及林间自在啼。","dynasty":"宋代","tags":"古诗三百首，写鸟，寓人，早教古诗100首","title":"画眉鸟"}
{"author":"欧阳修","content":"偶来林下迳，共酌竹间亭。积雨添方沼，残花点绿萍。野阴侵席润，芳气袭人醒。禽鸟休惊顾，都忘兀尔形。","dynasty":"宋代","title":"春晚同应之偶至普明寺小饮作"}
{"author":"欧阳修","content":"子美忽已死，圣俞舍吾南。嗟吾譬驰车，而失左右骖。勍敌尝压垒，羸兵当戒严。凡人贵勉强，惰逸易安恬。吾既苦多病，交朋复凋歼。篇章久不作，意思如胶粘。良田失持耕，草莽废锄芟。美井不日汲，何由发涛甘。偶开梅氏篇，不觉日挂檐。乃知文字乐，愈久益无厌。吾尝哀世人，声利竞争贪。哇咬聋两耳，死不享韶咸。而幸知此乐，又常深讨探。今官得闲散，舍此欲奚耽。顽庸须警策，赖子发其箝。","dynasty":"宋代","title":"读梅氏诗有感示徐生"}
{"author":"欧阳修","content":"风吹城头秋草黄，仰见鸣鴈初南翔。秋草风吹春复绿，南鴈北飞声肃肃。城下台边桃李蹊，忆初披荒手植之。雪消冰解草木动，因记鸿鴈将归时。尔来十载空遗迹，飞鴈年年蹊，忆初披荒手植之。雪消冰解草木动，因记鸿鴈将归时。尔来十载空遗迹，飞鴈年年自南北。台倾余址草荒凉，树老无花春寂历。东州太守诗尤美，组织文章烂如绮。长篇大句琢方石，一日都城传百纸。我思古人无不然，慷慨功名垂百年。沉碑身後念陵谷，把酒泣下悲山川。一时留赏虽邂逅，後世传之因不朽。","dynasty":"宋代","title":"予作归鴈亭於滑州後十有五年梅公仪来守是邦"}
{"author":"欧阳修","content":"山水日已佳，登临同上下。衰兰尚可采，欲赠离居者。","dynasty":"宋代","title":"初秋普明寺竹林小饮饯梅圣俞分韵得亭皋木叶下五首其五"}
{"author":"欧阳修","content":"千龄应运叶天人，四海方欣政日新。忽见九门陈羽卫，犹疑五载欲时巡。觚棱月暗翔金凤，辇道霜清卧石麟。白首旧臣瞻画翣，秋风泪洒属车尘。","dynasty":"宋代","title":"大行皇帝灵驾以引挽歌辞其三"}
{"author":"欧阳修","content":"仙境不可到，谁知仙有无。或乘九斑◇，或驾五云车。朝倚扶桑枝，暮游昆仑墟。◇来几万里，谁复遇诸涂。富贵不还乡，安事富贵欤。神仙人不见，魑魅与为徒。人生不免死，魂魄入幽都。仙者得长生，又云超太虚。等为不在世，与鬼亦何殊。得仙犹若此，何况不得乎。寄谢山中人，辛勤一何愚。","dynasty":"宋代","title":"感事四首"}
{"author":"欧阳修","content":"别恨长长欢计短。疏锺促漏真堪怨。此会此情都未半。星初转。鸾琴凤乐匆匆卷。河鼓无言西北盼。香蛾有恨东南远。脉脉横波珠泪满。归心乱。离肠便逐星桥断。","dynasty":"宋代","title":"渔家傲·别恨长长欢计短"}
{"author":"欧阳修","content":"莺寒未报宫花发，风暖还催腊雪销。欲识春来自何处，先从天上斗回杓。","dynasty":"宋代","title":"春帖子词二十首·皇后合五首"}
{"author":"欧阳修","content":"西陵江口折寒梅，争劝行人把一杯。须信春风无远近，维舟处处有花开。","dynasty":"宋代","title":"戏赠丁判官"}
{"author":"欧阳修","content":"高亭昭初日，竹影凉萧森。新篁渐解箨，翠色日已深。雨多苔莓青，幽径无人寻。静趣久乃得，暂来聊解襟。清风飒然生，鸣鸟送好音。佳时不易得，浊酒聊自斟。兴尽即言返，重来期抱琴。","dynasty":"宋代","title":"竹间亭"}
{"author":"欧阳修","content":"投馆野花边，羸骖晚不前。山桥断行路，溪雨涨春田。树冷无栖鸟，村深起暮烟。洛阳山已尽，休更望伊川。","dynasty":"宋代","title":"离彭婆值雨投临汝驿回寄张九屯田司录"}
{"author":"欧阳修","content":"佳翫能令百事忘，岂惟闲伴倒余缸。珍奇来自海千里，皎洁明如璧一双。日暖朝笼青石砌，春寒夜宿碧纱窗。蛮烟瘴雾虽生处，何必区区忆陋邦。","dynasty":"宋代","title":"再和"}
{"author":"欧阳修","content":"自我得曾子，於兹二十年。今又得吴生，既得喜且叹。古士不◇出，百年犹比肩。区区彼江西，其产多材贤。吴生初自疑，所拟岂其伦。我始见曾子，文章初亦然。昆仑倾黄河，渺漫盈百川。决疏以道之，渐敛收横澜。东溟知所归，识路到不难。吴生始见我，袖藏新文篇。忽从布褐中，百宝写我前。明珠杂玑贝，磊砢或不圆。问生久怀此，奈何初无闻。吴生不自隐，欲吐羞俛颜。少也不自重，不为乡人怜。中虽知自悔，学问苦贱贫。自谓久而信，力行困弥坚。今来决疑惑，幸冀蒙洗湔。我笑谓吴生，尔其听我言。世所谓君子，何异於众人。众人为不善，积微成灭身。君子能自知，改过不逡巡。惟於斯二者，愚智遂以分。颜回不贰过，後世称其仁。孔子过而更，日月披浮云。子路初来时，鸡冠佩豭豚。斩蛟射白额，後卒为名臣。子既悔其往，人谁御其新。丑夫祀上帝，孟子岂不云。临行赠此言，庶可以书绅。","dynasty":"宋代","title":"送吴生南归"}
{"author":"欧阳修","content":"今日胡不乐，众宾会高堂。坐中瀛洲客，新佩太守章。岂无芳◇酒，笑语共一觞。亦有嘉菊丛，新苞弄微黄。所嗟时易晚，节物已凄凉。群鹭方盛集，离鸿犹高翔。山川正摇落，行李怯风霜。君子乐为政，朝廷须◇良。归来紫微阁，遗爱在甘棠。","dynasty":"宋代","title":"西斋小饮赠别陕州冲卿学士"}
{"author":"欧阳修","content":"佳玩能令百事忘，岂惟闲伴倒馀缸。珍奇来自海千里，皎洁明如璧一双。日暖朝笼青石砌，春寒夜宿碧纱窗。蛮烟瘴雾虽生处，何必区区忆陋邦。","dynasty":"宋代","title":"再和"}
{"author":"欧阳修","content":"君子忽我顾，贫家复何有。虚堂来清风，佳果荐浊酒。简编记遗逸，论议相可否。欲知所书人，其骨多已朽。前者既已然，後来宁得久。所以昔人云，杯行莫停手。","dynasty":"宋代","title":"答刘原父舍人见过後中夜酒定复追昨日所览杂"}
{"author":"欧阳修","content":"昔年洛浦见花落，曾作悲歌歌落花。愁来欲遣何可柰，时向金河寻杜家。杜家花虽非绝品，犹可开颜为之饮。少年意气易成懽，醉不还家伴花寝。一来京国两伤春，憔悴穷愁九陌尘。红房紫莟处处有，骑马欲寻无故人。黄河三月入隋河，河水多时怅望多。为怜此水来何处，中有伊流与洛波。忽闻君至自西京，洗眼相看眼暂明。心衰面老畏人问，惊我瘦骨清如冰。今年七月妹丧夫，稚儿孀女啼呱呱。季秋九月予丧妇，十月厌厌成病躯。端居移病新城下，日不出门无过者。独行时欲强高歌，一曲未终双涕洒。可怜明月与春风，岁岁年年事不同。暂别已嗟非旧态，再来应是作衰翁。感时惜别情无已，无酒送君空有泪。西归必有问君人，为道别来今若此。","dynasty":"宋代","title":"送张屯田归洛歌"}
{"author":"欧阳修","content":"四十未为老，醉翁偶题篇。醉中遗万物，岂复记吾年。但爱亭下水，来从乱峰间。声如自空落，泻向两檐前。流入岩下溪，幽泉助涓涓。响不乱入语，其清非管弦。岂不美丝竹，丝竹不胜繁。所以屡携酒，远步就潺湲。野鸟窥我醉，溪云留我眠。山花徒能笑，不解与我言。惟有岩风来，吹我还醒然。","dynasty":"宋代","title":"题滁州醉翁亭"}
{"author":"欧阳修","content":"万钉宝带烂腰鐶，赐宴新陪一笑欢。金马并游年最少，玉堂初直夜犹寒。自嗟零落凋颜鬓，晚得飞翔接羽翰。今日遽闻催递宿，不容多病养衰残。","dynasty":"宋代","title":"子华学士儤直未满遽出馆伴病夫遂当轮宿辄成"}
{"author":"欧阳修","content":"云散风流岁月迁，君恩曾不减当年。非因掩面留遗爱，自为难忘窈窕贤。","dynasty":"宋代","title":"端午帖子·夫人合五首"}
{"author":"欧阳修","content":"俊域当年仰下风，天涯今日一◇同。高文落笔妙天下，清论挥犀服坐中。江上挂帆明月峡，云间谒帝紫微宫。山城寂寞少嘉客，喜见琼枝慰病翁。","dynasty":"宋代","title":"送前巫山宰吴殿丞"}
{"author":"欧阳修","content":"横槎渡深涧，披露采香薇。樵歌杂梵响，共向松林归。日落寒山惨，浮云随客衣。","dynasty":"宋代","title":"游龙门分题十五首其六宿广化寺"}
{"author":"欧阳修","content":"空山一道士，辛苦学延龄。一旦随物化，反言仙已成。开坟见空棺，谓已超青冥。尸解如蛇蝉，换骨蜕其形。既云须变化，何不任死生。","dynasty":"宋代","title":"感事四首"}
{"author":"欧阳修","content":"一笑暂相从，结交方恨晚。犹兹簿领困，况尔东南远。落帆淮口暮，采石江洲暖。黄鸽可寄书，惟嗟双翅短。","dynasty":"宋代","title":"送徐生秀州法曹"}
{"author":"欧阳修","content":"蜀狂士宁者，不邪亦不正。混世使人疑，诡谲非一行。平生不把笔，对酒时高咏。初如不著意，语出多奇劲。倾财解人难，去不道名姓。金钱买酒醉高楼，明月空床眠不醒。一身四海即为家，独行万里聊乘兴。既不采药卖都市，又不点石化黄金。进不干公卿，退不隐山林。与之游者但爱其人而莫见其术，安知其心。吾闻有道之士游心太虚，逍遥出入，常与道俱。故能入火不热，入水不濡。尝闻其语，而未见其人也，岂斯人之徒欤。不然言不纯师，行不纯德，而滑稽玩世，其东方朔之流乎。","dynasty":"宋代","title":"赠李士宁"}
{"author":"欧阳修","content":"满眼东风飞絮。催行色、短亭春暮。落花流水草连云，看看是、断肠南浦。檀板未终人去去。扁舟在、绿杨深处。手把金樽难为别，更那听、乱莺疏雨。","dynasty":"宋代","tags":"写景，抒情，不舍，友人","title":"夜行船·满眼东风飞絮"}
{"author":"欧阳修","content":"微风池沼轻澌漾，旭日楼台瑞蔼浮。四海懽声歌帝泽，万家春色满皇州。","dynasty":"宋代","title":"春帖子词二十首·九夫人合五首"}
{"author":"欧阳修","content":"李径阴森接翠畴，押帘风日澹清秋。晚乌藏柳栖残照，远燕伤风失故楼。星汉经年虽可望，云波千叠不缄愁。平居革带频移孔，谁问无憀沈隐侯。","dynasty":"宋代","title":"即目"}
{"author":"欧阳修","content":"老来何与青春事，闲处方知白日长。自恨乞身今未得，齿牙浮动鬓苍浪。","dynasty":"宋代","title":"斋宫尚有残雪思作学士时摄事于此尝有闻莺诗寄原父因而有感四首其二"}
{"author":"欧阳修","content":"初旭瑞霞烘，都门祖帐供。亲持使者节，晓出大明宫。城阙青烟起，楼台白雾中。绣鞯骄跃跃，貂袖紫蒙蒙。朔野惊飙惨，边城画角雄。过桥分一水，回首羡南鸿。地里山川隔，天文日月同。儿童能走马，妇女亦腰弓。度险行愁失，盘高路欲穷。山深闻唤鹿，林黑自生风。松壑寒逾响，冰溪咽复通。望平愁驿◇，野旷觉天。穹骏足来山北，轻禽出海东。合围飞走尽，移帐水泉空。讲信邻方睦，尊贤礼亦隆。斫冰烧酒赤，冻脍缕霜红。白草经春在，黄沙尽日蒙。新年风渐变，归路雪初融。祗事须强力，嗟予乃病翁。深◇汉苏武，归国不论功。","dynasty":"宋代","title":"奉使道中五言长韵"}
{"author":"欧阳修","content":"闻说仙家事杳微，世传宜伪岂能知。遥思海上三山乐，宁记人间五日时。","dynasty":"宋代","title":"端午帖子·温成合四首"}
{"author":"欧阳修","content":"春荣忽已衰，夏叶换初秀。披荒得深蹊，扫绿荫清昼。万竿交已耸，千亩蔚何富。惊雷迸狂鞭，雾箨舒文绣。虚心高自擢，劲节晚愈瘦。虽惭桃李妖，岂愧松柏後。川源湛新霁，林麓洗昏霿。猗猗色可餐，滴滴翠欲溜。况兹夏首月，景物得嘉候。晚蝶舞新黄，孤禽弄清味。穷深入窗蒙，玩密爱林茂。依依带幽涧，隐隐见孤岫。林荪缛堪眠，野汲冷可漱。鸣琴泻山风，高籁发仙奏。暑却自蠲渴，心闲疑愈疚。杯盘杂芬芳，图籍罗左右。怡然忘簪组，释若出羁厩。矧予怀一丘，未得解黄绶。官事偶多闲，郊扉须屡叩。新篁渐添林，晚笋堪荐豆。谁邀接◇公，有酒幸相就。","dynasty":"宋代","title":"初夏刘氏竹林小饮"}
{"author":"欧阳修","content":"晓坛初毕祀，弭盖共寻幽。鸟哢林中出，泉声冰下流。攀条惊雪尽，翻袂爱风柔。好驻城南马，春桑遍陌头。","dynasty":"宋代","title":"与谢三学士唱和八首·和游午桥庄"}
{"author":"欧阳修","content":"絮乱丝繁不自持，蜂黄蝶紫燕参差。榴花最恨来时晚，惆怅春期独後期。","dynasty":"宋代","title":"榴花"}
{"author":"欧阳修","content":"中渡桥边十里堤，寒蝉落尽柳条衰。年年塞下春风晚，谁见轻黄弄色时。","dynasty":"宋代","title":"过中渡二首"}
{"author":"欧阳修","content":"北地不知春，惟看榆叶新。岑牟多武士，玉麈重嘉宾。野磷惊行客，烽烟入远尘。系书沙上鴈，时寄日边人。","dynasty":"宋代","title":"送威胜军张判官"}
{"author":"欧阳修","content":"红雾初开上晓霞，共惊风色变年华。香车遥认春雷变，庭雪先开玉树花。","dynasty":"宋代","title":"春日词五首"}
{"author":"欧阳修","content":"玉女不可邀，苍崖郁迢直。石乳滴空窦，仰见泬寥碧。徙倚难久留，桂树含春色。","dynasty":"宋代","title":"嵩山十二首·玉女窗"}
{"author":"欧阳修","content":"一夜越溪秋水满。荷花开过溪南岸。贪采嫩香星眼慢。疏回眄。郎船不觉来自畔。罢采金英收玉腕。回身急打船头转。荷叶又浓波又浅。无方便。教人只得抬娇面。","dynasty":"宋代","title":"渔家傲"}
{"author":"欧阳修","content":"都人布金地，绀宇岿然存。山气蒸经阁，锺声山国门。老杉春自绿，古壁雨先昏。应有幽人屐，来留石藓痕。","dynasty":"宋代","title":"广爱寺"}
{"author":"欧阳修","content":"谁谓田家苦，田家乐有时。车鸣缫白茧，麦熟啭黄鹂。田家此乐几人知，幸独知之未许归。逢时得宠已逾分，报国无能徒尔为。收取玉堂挥翰手，却寻南亩把锄犁。","dynasty":"宋代","title":"出郊见田家蚕麦已成慨然有感"}
{"author":"欧阳修","content":"把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？","dynasty":"宋代","tags":"宋词三百首，惜春，友情，感叹，人生","title":"浪淘沙·把酒祝东风"}
{"author":"欧阳修","content":"始见行春◇，俄闻引葬箫。笑言犹在耳，魂魄遂难招。天象奎星暗，辞林玉树凋。朔风吹霰雪，铭旐共飘飘。","dynasty":"宋代","title":"谢公挽词三首"}
{"author":"欧阳修","content":"群芳过後西湖好，狼籍残红。飞絮濛濛。垂柳阑干尽日风。笙歌散尽游人去，始觉春空。垂下帘栊。双燕归来细雨中。","dynasty":"宋代","title":"采桑子·群芳过後西湖好"}
{"author":"欧阳修","content":"幽居草木深，蒙笼蔽窗户。鸟语知天阴，蛙鸣识天雨。亦复命樽酒，欣兹却烦暑。人情贵自适，独乐非钟鼓。出门何所之，闭门谁我顾。","dynasty":"宋代","title":"雨中独酌二首其二"}
{"author":"欧阳修","content":"调苦歌非乐，岐多泪始零。羞弹长铗剑，终恋五侯鲭。陌草薰沙绿，江枫照岸青。南陔动归思，兰叶向春馨。","dynasty":"宋代","title":"旅思"}
{"author":"欧阳修","content":"直閤时偷暇，幽怀坐独哦。绿苔人迹少，黄叶雨声多。云结愁阴重，风传禁漏过。瑶图新嗣圣，玉塞久包戈。相府文书简，丰年气候和。还将凤池句，聊杂野人歌。","dynasty":"宋代","title":"东閤雨中"}
{"author":"欧阳修","content":"沈约多清瘦，文园仍病痟。共疑天下召，更欲水边招。金马人相吊，长沙物易妖。秋风吹越树，归旐自飘飘。","dynasty":"宋代","title":"吊黄学士三首"}
{"author":"欧阳修","content":"阳进升君子，阴消退小人。圣君南面治，布政法新春。","dynasty":"宋代","title":"春帖子词二十首·皇帝合六首"}
{"author":"欧阳修","content":"依依下牢口，古戍郁嵯峨。入峡江渐曲，转滩山更多。白沙飞白鸟，青障合青萝。迁客初经此，愁词作楚歌。","dynasty":"宋代","title":"下牢津"}
{"author":"欧阳修","content":"荒城草树多阴暗，日夕霜云意浓淡。长淮渐落见洲渚，野潦初清收潋滟。兰枯蕙死谁复吊，残菊篱根争艳艳。青松守节见临危，正色凛凛不可犯。芭蕉芰荷不足数，狼藉徒能污池槛。时行收敛岁将穷，冰雪严凝从此渐。咿呦儿女感时节，爱惜朱颜屡窥鉴。惟有壮士独悲歌，拂拭尘埃磨古剑。","dynasty":"宋代","title":"新霜二首其二"}
{"author":"欧阳修","content":"红雾初开上晓霞，共惊风色变年华。香车遥认春雷响，庭雪先开玉树花。","dynasty":"宋代","title":"春日词五首其三"}
{"author":"欧阳修","content":"　　环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。　　若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。　　至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。　　已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。","dynasty":"宋代","tags":"辞赋精选，初中文言文，古文观止，宴饮，山水，抒情","title":"醉翁亭记"}
{"author":"欧阳修","content":"柳色满重城，迢迢出翠甍。春云依槛暖，夕照落山明。走马章街晓，翻鸿洛浦晴。清樽但留客，桴鼓昼无惊。","dynasty":"宋代","title":"丛翠亭"}
{"author":"欧阳修","content":"有司精考覈，中第为公卿。本基在积习，优学登荣名。吾子齿尚少，加勤无自轻。努力图树立，庶几终有成。","dynasty":"宋代","title":"勉刘申"}
{"author":"欧阳修","content":"寒斋日萧索，天外敞檐楹。竹雪晴犹覆，山窗夜自明。禽归窥野客，云去入重城。欲就陶潜饮，应须载酒行。","dynasty":"宋代","title":"河南王尉西斋"}
{"author":"欧阳修","content":"晓坛初毕祀，弭盖共寻幽。鸟哢林中出，泉声冰下流。攀条惊雪尽，翻袂爱风柔。好驻城南马，春桑遍陌头。","dynasty":"宋代","title":"与谢三学士唱和八首·和游午桥庄"}
{"author":"欧阳修","content":"太史颁时令，农家候土牛。青林自花发，黄屋为民忧。","dynasty":"宋代","title":"春帖子词夫人閤五首其一"}
{"author":"欧阳修","content":"丝路萦回细入云，离怀南陌草初薰。茂林修竹谁同禊，明月春萝定勒文。燕忆铜鞮来不定，鸿归碣石信难分。东风莺友应相望，懊恼孤飞不及群。","dynasty":"宋代","title":"寄刘昉秀才"}
{"author":"陈堂","content":"浃月多阴雨，花愁不似春。况无新燕至，似厌主人贫。车马嗟岐路，江山羡隐沦。相期聊一醉，长作瀼西邻。","dynasty":"明代","title":"二月久雨简邻父其一"}
{"author":"陈堂","content":"小有蔷薇洞，邻沽酒更多。最怜花作态，不分鸟能歌。水际桃源路，山阴道士鹅。临池如可咏，莫厌客重过。","dynasty":"明代","title":"二月久雨简邻父其二"}
{"author":"陈堂","content":"缓步青藜杖，行吟白雪歌。开轩烟树渺，入座暮云多。煮石频看鼎，贪棋欲烂柯。桃源如可问，吾且一相过。","dynasty":"明代","title":"寄题梁伯遐溪山真隐"}
{"author":"陈堂","content":"卜筑江村里，龙津小有天。瓮头供酒漉，竹下枕书眠。客有携琴至，莺随带柳穿。怡然心共适，沉醉落花前。","dynasty":"明代","title":"龙津小隐同郭王二光禄袁参藩邀集王宗伯宴饮和宗伯韵其一"}
{"author":"陈堂","content":"蓬蒿荒小径，疏病合幽栖。药裹床头满，厨烟竹里迷。绿含堤柳色，红绽野花蹊。胜会成欢赏，多君石上题。","dynasty":"明代","title":"龙津小隐同郭王二光禄袁参藩邀集王宗伯宴饮和宗伯韵其二"}
{"author":"陈堂","content":"园林啼鸟倦，江海羡鸿冥。归兴情初洽，酣歌酒未停。帘垂新燕扑，笛奏有龙听。爱客欢何恨，厌厌夜不扃。","dynasty":"明代","title":"龙津小隐同郭王二光禄袁参藩邀集王宗伯宴饮和宗伯韵其三"}
{"author":"陈堂","content":"蜀道崚嶒险，苍茫半碧天。猿声长不断，雁字杳难传。百丈牵舆上，千盘绝壁悬。黄昏投宿处，孤枕伴啼鹃。","dynasty":"明代","title":"閒居忆昔年游西蜀"}
{"author":"陈堂","content":"鸟道云逾湿，天低路转欹。惊蛇丰草动，骇马断桥危。树有青萝翳，阴无白日移。四时多雨色，旅客益凄其。","dynasty":"明代","title":"閒居忆昔年游西蜀其二"}
{"author":"陈堂","content":"五月峨眉雪，孤根滟预堆。瞿塘翻浪下，赤甲自天来。绝域豺狼斗，阴崖魍魉猜。无因消旅思，聊以酌春醅。","dynasty":"明代","title":"閒居忆昔年游西蜀其三"}
{"author":"陈堂","content":"昔年游蜀梦，此日遂初身。绛灌人何在，巢由自结邻。门堪罗鸟雀，酒可漉纶巾。回首风尘迹，甘为卧隐沦。","dynasty":"明代","title":"閒居忆昔年游西蜀其四"}
{"author":"陈堂","content":"功成疏宠位，兴洽在林塘。地拟青门胜，人欢绿野堂。卷帘邀月上，垂钓引杯长。清世冥鸿意，无劳问阮康。","dynasty":"明代","title":"题见一堂赠侯见洲藩伯"}
{"author":"陈堂","content":"山城当睥睨，水上涌楼台。乳燕穿帘入，新筵逐浪开。花明青眼客，日落紫霞杯。兴剧娇歌发，无劳棹鼓催。","dynasty":"明代","title":"泛舟过陈参军别业"}
{"author":"陈堂","content":"采蒲乘逸兴，因过涧边泉。杯映霞为色，波摇水在天。荒台空有字，古刹不闻禅。酒尽青山暮，酣歌客亦仙。","dynasty":"明代","title":"过蒲涧和苏文忠韵"}
{"author":"陈堂","content":"两月郊居便，凌晨病始瘳。已拚人共弃，惟与药相投。身外馀三径，床头隐百忧。何时可婚嫁，长与尚平游。","dynasty":"明代","title":"病起"}
{"author":"陈堂","content":"五羊化石自何年，南粤山川思眇然。楼阁参差天外见，舳舻飘忽镜中悬。尧封禹贡风云迥，瑶草琪花日月偏。况有芙蓉秋自好，采芳谁为到江边。","dynasty":"明代","title":"五羊秋色图"}
{"author":"陈堂","content":"一自分携别旧京，中间消息断鸿声。锦江正忆同看剑，珠海翻为独送行。岭外棠阴云已合，天涯铜柱月常明。圣朝勋业今犹古，肯向王孙怨草生。","dynasty":"明代","title":"海珠送别王少参升任贵州宪副"}
{"author":"陈堂","content":"将军三十已登坛，英妙承恩众所欢。粤海楼船开瘴疠，中朝新命出金銮。横戈万里旌旗闪，拔剑三杯气色寒。此日升平何以报，明时知有寸心丹。","dynasty":"明代","title":"海珠送董都阃"}
{"author":"陈堂","content":"文溪祠下水如天，四面波光照几筵。屹立中流成砥柱，遗风千载肃官联。萍蘩不尽英贤泪，献纳犹存琬琰编。出处如公谁得似，莫邪干将事空传。","dynasty":"明代","title":"谒李忠简公祠"}
{"author":"陈堂","content":"相送灵洲百尺台，苏公犹自更重来。才名并有西京赋，法从今看北极回。坐久青尊人共醉，山深红叶绣如堆。凭高已厌悲秋客，何况离亭去鹢催。","dynasty":"明代","title":"小金山别宪长用前韵其一"}
{"author":"陈堂","content":"郁水迢迢秋自好，那堪怆别忆同游。识韩自愧非无日，借寇宁知不暂留。潦倒尊前难判袂，踟蹰江上欲停舟。重来更为东人计，早入明光一借筹。","dynasty":"明代","title":"小金山别宪长用前韵其二"}
{"author":"陈堂","content":"坐向江头拥翠微，美人天上隔音徽。曾于海国劳轩盖，犹自东人颂衮衣。洞入朱明蓬岛在，名高大雅和歌稀。故山亦有同林鸟，不共翱翔帝里飞。","dynasty":"明代","title":"浮邱社怀赵太史"}
{"author":"陈堂","content":"浮邱佳气郁葱葱，中有林塘四望通。野色苍茫苔径小，秋声摇落玉壶空。平生吏隐惭金马，此日蓬莱想葛翁。回首罗浮天咫尺，白云何处托飞鸿。","dynasty":"明代","title":"访浮邱用赵太史韵其一"}
{"author":"陈堂","content":"相逢休暇采芙蓉，因识仙人杖履踪。寂寞祇缘沧海变，蘼芜犹自白云封。松声十里疑笙籁，月色千门起暮钟。一自飞凫天上去，空馀芳草绿茸茸。","dynasty":"明代","title":"访浮邱用赵太史韵其二"}
{"author":"陈堂","content":"梧桐一叶忽惊秋，漫有高人事远游。本为薜萝成吏隐，岂缘车马重林邱。开尊不厌平原酒，倚槛常看剡曲舟。犹幸圣明容懒散，白云相对日悠悠。","dynasty":"明代","title":"初秋社中诸丈过浮邱别墅"}
{"author":"陈堂","content":"浮邱山上有高台，扫石酣歌坐绿苔。岂为悲秋同作客，祇缘探胜共衔杯。孤亭丹井清相映，黄鹤仙翁去不回。一叶风涛云外起，却疑笙籁自天来。","dynasty":"明代","title":"秋日登浮邱台"}
{"author":"陈堂","content":"使君拥传入熙朝，驷马因过万里桥。双阙望遥红日迥，太行家近白云遥。庭闱三寿南山老，金鉴千秋北斗杓。移孝为忠应自许，可谁攀附上青霄。","dynasty":"明代","title":"送周少参入贺便道省觐祖母及二尊人"}
{"author":"陈堂","content":"百粤山川大庾开，车书玉帛自东来。谁将禹凿通尧域，故遣重关逼上台。一代勋劳天地老，千秋献纳古今才。差将薄劣瞻祠宇，不尽松风万壑哀。","dynasty":"明代","title":"度庾岭谒张文献公祠"}
{"author":"陈堂","content":"匡庐万仞出芙蓉，犹似岧峣泰华峰。古刹有碑苍藓合，天池无路白云封。空闻缥缈仙踪远，岂为登临野兴慵。愿得他年禽庆约，扶筇采药日相从。","dynasty":"明代","title":"望匡庐山"}
{"author":"陈堂","content":"漫对匡庐紫翠中，幽栖聊与古人同。千年芳躅惟陶令，三笑何年是远公。池上白莲尘不染，坛边玉井净如空。虎溪莫种桃千树，恐有渔人路渐通。","dynasty":"明代","title":"游东林寺"}
{"author":"陈堂","content":"频年宫殿火为灾，万里孤臣首重回。罪己有言劳圣主，格天何日悟轮台。谁开榷府宏羊网，正忆和羹傅说梅。忧国杞人空有泪，东南民力可胜哀。","dynasty":"明代","title":"道中闻三极殿火灾"}
{"author":"陈堂","content":"使君矫矫入滇南，万里褰帷拥驷骖。金马山城千叠嶂，昆明池水百花潭。去时杨柳逢春色，到日风霜扫夕岚。幕府过从如问讯，为言头白不胜簪。","dynasty":"明代","title":"送黄肖源宪副之滇南兼怀陈毓台中丞"}
{"author":"陈堂","content":"嵂屼千盘石磴通，诸峰蓊郁白云丛。两崖泉响传空谷，万壑松涛度晚风。台上有碑封茂草，桥边流水断残虹。凭阑岂为悲秋色，仰止高山思不穷。","dynasty":"明代","title":"云谷书院谒白沙先生祠"}
{"author":"陈堂","content":"天开㠎嶪结层岩，岩瀑砰磅石削巉。坐上风雷通昼夜，尊前烟雨湿衣衫。银河倒落飞如练，白雪酣歌兴不凡。酒罢津头寻去棹，轻风摇飏送归帆。","dynasty":"明代","title":"白云岩瀑布"}
{"author":"陈堂","content":"王师十万独征西，借箸凭君静鼓鼙。剑划五溪山月小，寒生三尺暮云低。蛮夷魄夺旄头落，魍魉愁惊马首嘶。回望九重天阙近，拟将铭勒报金泥。","dynasty":"明代","title":"送袁宪副备兵贵竹"}
{"author":"陈堂","content":"飞楼百尺白云停，太史曾占有使星。柏院风清消暑气，香醪杯绿泛沧溟。屏开叠嶂芙蓉出，暮霭丛林罨画青。骢马到来山岳动，越裳何处不来庭。","dynasty":"明代","title":"秋日顾直指招饮镇海楼"}
{"author":"陈堂","content":"粤王台上气萧萧，万木惊秋景寂寥。马首凭陵伤苜蓿，鹊巢栖断怨鸱鸮。笳声月落心如折，雁字风高影欲摇。野老临江空怅望，乘槎欲泛海边潮。","dynasty":"明代","title":"百粤吟其一"}
{"author":"陈堂","content":"遥从南徼溯中原，玉帛车书统至尊。东去罗浮红日近，北瞻庾岭紫云屯。越裳重译周官在，横海楼船漠主恩。不分芙蓉秋亦老，物华凋敝可推论。","dynasty":"明代","title":"百粤吟其二"}
{"author":"陈堂","content":"空名误胁上楼船，五百遗金已尽捐。逆党罗才成网罟，蛾眉殃妒失英贤。孤臣岂意投荒裔，千古堪怜是谪仙。史有阙文谁为补，令人呜咽夜郎年。","dynasty":"明代","title":"读蜀志"}
{"author":"陈堂","content":"功成莫是欲心骄，媚子贪人满市朝。民瘼覆盆无白日，天威何处不商飙。伤弓惊鸟千林寂，涸辙枯鱼一水遥。共道关梁非上意，可堪狐鼠尽为妖。","dynasty":"明代","title":"闻播州报捷"}
{"author":"陈堂","content":"五花骢马下三吴，拥盖褰帷夹道呼。击隼霜横淩白日，射雕风急落平芜。简书尺一丝纶重，驿路皇华剑履趋。四海只今渔猎尽，凭君鸣凤在高梧。","dynasty":"明代","title":"送何侍御出使三吴"}
{"author":"陈堂","content":"壮日风云忆共艭，雄心迟暮未曾降。百年交谊谁同调，一曲梅花祇共腔。仙箓新传青鸟使，吴侬旧识碧油幢。只今吏隐成霜鬓，岁岁惟应倒玉缸。","dynasty":"明代","title":"寿黄愚任明府八十一"}
{"author":"陈堂","content":"薜萝为径竹为门，蓊郁纡回自一村。帘幕遥开千里色，烟霞晴绕万山攒。松涛风扫惊逾响，鸟雀寒深寂不喧。幽意独超尘世外，相看宾主共忘言。","dynasty":"明代","title":"冬日访唐寅仲青门隐居"}
{"author":"陈堂","content":"柳芽微露绿将匀，睡起东窗物色新。双蝶梦回身是客，七蓂开处日为人。门阑剪绿争谁胜，岭海晞旸总是春。跨马出郊时远眺，将因杯酒问花神。","dynasty":"明代","title":"人日晓起"}
{"author":"陈堂","content":"匹马萧萧出海邦，轻裘缓带碧油幢。望悬合浦人千里，歌彻骊驹笛一腔。方岳诸侯谁是长，文章国士已无双。凭君保障消残垒，不必谈兵筑受降。","dynasty":"明代","title":"送袁大参之任海北"}
{"author":"陈堂","content":"迢迢郁水远中流，屹立孤峰起鹭洲。两岸烟村浮下界，几重云树隔危楼。渔歌夜度清霄月，僧罄时闻碧汉秋。白发归来吾亦老，好将卜筑借菟裘。","dynasty":"明代","title":"灵洲山"}
{"author":"陈堂","content":"为问仙踪事有无，寻幽岩岫亦清都。台空不见千年鹤，涧冷犹存九节蒲。物外江山浮世界，云间丹灶乱蘼芜。无才正欲从仙隐，落日踟蹰听鹧鸪。","dynasty":"明代","title":"白云山"}
{"author":"陈堂","content":"五仙骑石化为羊，洞里烟霞出上方。地迥有天藏石室，云深何处觅丹房。鲸音缥缈惊寒梦，羽客逍遥入醉乡。炉篆千年应不灭，莫令轻作少年场。","dynasty":"明代","title":"坡山"}
{"author":"陈堂","content":"碧山古寺飞霞处，谁敞楼台袅薜萝。一径云深龙卧稳，两崖花落鸟声多。青天岚涌层层树，白昼风生滟滟波。笑倚危栏一回首，淡烟芳草思如何。","dynasty":"明代","title":"樵山"}
{"author":"陈堂","content":"峡山寒影削飞来，璇玉潆洄古洞开。万叠芙蓉摇画幅，千秋霜雪锁楼台。临风几想流觞兴，招隐何人授简才。涤尽红尘应不染，移文休勒碧山隈。","dynasty":"明代","title":"阙题"}
{"author":"陈堂","content":"系臂相沿五色丝，浴兰采术亦何为。早知续命家家寿，何必山中茹紫芝。","dynasty":"明代","title":"端阳杂咏其一"}
{"author":"陈堂","content":"斗草同欢似戏场，含娇敛笑竞群芳。临风岂有梅花笛，吹落蛾眉点额妆。","dynasty":"明代","title":"端阳杂咏其二"}
{"author":"陈堂","content":"疏柳鸣蜩缥缈闻，因思此日祀陈君。苍梧太守今何在，满目风尘扫白云。","dynasty":"明代","title":"端阳杂咏其三"}
{"author":"陈堂","content":"遗俗相传蜥蜴空，岂因希宠日当熊。翻疑飞燕多相妒，故遣长门捕守宫。","dynasty":"明代","title":"端阳杂咏其四"}
{"author":"陈堂","content":"能言鹦鹉事应非，鸲鹆那堪学语归。从此不需劳剪舌，恐令禽鸟解人机。","dynasty":"明代","title":"端阳杂咏其五"}
{"author":"陈堂","content":"一望飞凫斗水军，满天风雨隔江闻。雷声霹雳神鱼跃，化作双龙起夕曛。","dynasty":"明代","title":"竞渡曲其一"}
{"author":"陈堂","content":"木兰舟渡采莲歌，粉黛娥眉奈乐何。水映杨花娇欲舞，尊前飞雪落清波。","dynasty":"明代","title":"竞渡曲其二"}
{"author":"陈堂","content":"乘风破浪一身轻，红帕缠头耀日明。绿水清娇罗绮色，棹歌遥应管弦声。","dynasty":"明代","title":"竞渡曲其三"}
{"author":"陈堂","content":"新秋宜爽气，一雨浃连霄。蒙雾垂天黑，阴风蔽日飘。书蒸生蠹湿，檐溜使魂销。萧瑟嫌衣薄，空濛觉日摇。出门愁马滑，策杖带泥浇。翻似倾盆下，强如倒峡遥。游鱼沉水际，征雁避山椒。萤火明为暗，蛙声静里嚣。直愁禾忝没，那得雨赐调。潦过农夫泣，时穷物力凋。公家催国赋，田野坐氛妖。海涨蛟螭出，岩深虎豹骄。何因扶日上，庶使太阳昭。","dynasty":"明代","title":"久雨述怀"}
{"author":"陈堂","content":"清赏非夙期，胜游恣欢逸。为与高人俱，畅适情非一。秋风飒然来，万木气萧瑟。乃陟越城头，扪萝攀崒嵂。朝汉荒台高，一览众山出。白云冉冉生，群飞鸟去疾。回望沧海东，朝宗水潏潏。尉佗恋阙心，千载如皎日。举头见长安，惭余驽马质。十年伏枥间，俯首谁矜恤。何当假云衢，千里同超轶。","dynasty":"明代","title":"游朝汉台"}
{"author":"陈堂","content":"西庵容观最飘逸，奏对高皇称第一。罢归田里恣云林，行酒赋诗传彩笔。听雨先生亦名流，不乐枢要轻王侯。二载辞官士林羡，譬如千仞翔凤谁能俦。雪篷听雪有真趣，自诧奇音宫徵具。放怀天地兴陶陶，一轩自适安其素。洛阳长史倦游客，潜心伊洛空冥莫。亦有临轩植二松，笑与渊明同粹白。嗟哉五先生，性行何踽踽。南园结社时，意气扬千古。千古词赋争豪雄，文光直射斗牛宫。谈诗三百薄汉魏，使人至今凛凛淩清风。我生二百馀年后，南国踪迹能继否。招隐浮邱十数公，斗酒篇诗莫须有。莫须有，兴转豪。一饮三百石，醉洒千钧毫。人生欢会贵知己，何必高牙大纛鸣慅慅。","dynasty":"明代","title":"南园五先生"}
{"author":"陈堂","content":"吾闻粤雉献周王，光武得雄起南阳。篯铿养性调羹浆，进尧飨雉寿无疆。升鼎求朝来远方，时哉雌雉翔山梁。楚人担雏对凤凰，曾随车下集萧郎。鲁恭中牟孰短长，西河一见为永康。熊宗储精山之阳，遍遗幕府互相望。古来驯雉多吉祥，使君感召凌穹苍。庭前忽堕五光色，乃知雄雉绮翼张。锦襜绣裆日翱翔，悠悠容与向君旁。十步五步狎相忘，一饮一啄循为常。群僚豫悦列堂皇，酣歌祝寿酒千觞。孔庭骈集鹭鸳行，安得窦师对雉图瑞藏。使君秉节临大方，泠泠三尺寒秋霜。法平解网如商汤，仁风摩荡满台纲。和风溶溶百鸟扬，万物同春乐未央。我觏之子衮衣裳，鸿飞信宿入岩廊。吁乎，鸿飞信宿入岩廊。","dynasty":"明代","title":"驯雉歌为李宪长赋"}
{"author":"赵孟頫","content":"野店桃花红粉姿，陌头杨柳绿烟丝。不因送客东城去，过却春光总不知。","dynasty":"元代","tags":"古诗三百首，桃花，柳树，惜春","title":"东城"}
{"author":"赵孟頫","content":"鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。","dynasty":"元代","tags":"咏史怀古，悼亡，同情","title":"岳鄂王墓"}
{"author":"赵孟頫","content":"清溪一叶舟，芙蓉两岸秋。采菱谁家女，歌声起暮鸥。乱云愁，满头风雨，戴荷叶归去休。","dynasty":"元代","tags":"写景，自然，山水","title":"后庭花·清溪一叶舟"}
{"author":"赵孟頫","content":"一枝仙桂香生玉，消得唤卿卿。缓歌金缕，轻敲象板，倾国倾城。几时不见，红裙翠袖，多少闲情。想应如旧，春山澹澹，秋水盈盈。","dynasty":"元代","title":"【黄钟】人月圆_一枝仙桂香"}
{"author":"赵孟頫","content":"溪头月色白如沙，近水楼台一万家。谁向夜深吹玉笛，伤心莫听后庭花。","dynasty":"元代","title":"绝句"}
{"author":"赵孟頫","content":"洞天在何许，乃近在人间。神仙亦人耳，仙成厌尘寰。冥冥隐玄洞，峨峨括苍山。卿云时蓊勃，赤乌昔飞翻。缅怀葛玄翁，一往不复还。餐霞弄明月，解缨濯潺湲。青芝伺时生，绿萝共谁攀。服食去道远，孤坐亦非丹。清歌极幼眇，朱书勒孱颜。千年有白鹤，飞来启玄关。","dynasty":"元代","title":"题括苍山成德隐玄洞天"}
{"author":"赵孟頫","content":"二月江南莺乱飞，百花满树柳依依。落红无数迷歌扇，嫩绿多情妒舞衣。金鸭焚香川上暝，画船挝鼓月中归。如今寂寞东风里，把酒无言对夕晖。","dynasty":"元代","title":"纪旧游"}
{"author":"赵孟頫","content":"水色清涟日色黄，梨花淡白柳花香。即看时节催人事，更觉春愁恼客肠。无酒难供陶令饮，从人皆笑郦生狂。城南风暖游人少，自在晴丝百尺长。","dynasty":"元代","title":"见章得一诗因次其韵"}
{"author":"赵孟頫","content":"春寒恻恻掩重门，金鸭香残火尚温。燕子不来花又落，一庭风雨自黄昏。","dynasty":"元代","title":"绝句"}
{"author":"赵孟頫","content":"白雨映青松，萧飒洒朱阁。稍觉暑气销，微凉度疏箔。客居秋寺古，心迹俱寂寞。夕虫鸣阶砌，孤萤炯丛薄。展转怀故乡，时闻风鸣铎。","dynasty":"元代","title":"庆寿僧舍即事"}
{"author":"赵孟頫","content":"将军好武更敦书，执戟多年卫帝居。扈跸惯骑天育马，分符真食武昌鱼。弓刀行色寒逾壮，尊酒风流澹有馀。江路梅花政堪折，未应便向故人疏。","dynasty":"元代","title":"送刘天锡镇守鄂州"}
{"author":"赵孟頫","content":"髯生别我将安适，言向真州作教官。但使清风生绛帐，何妨朝日照空槃。东园草木因人胜，北固江山隔岸看。才近中年巳伤别，可堪南望送归鞍。","dynasty":"元代","title":"送缪秀才教授真州"}
{"author":"赵孟頫","content":"翰林禁近逼青冥，宪节乘骢出帝城。海内文章归浑厚，浙西民物望澄清。姑苏落日荷花净，震泽秋风橘柚明。忆向玉阶承圣语，早归黄阁慰苍生。","dynasty":"元代","title":"送阎子静廉访浙西"}
{"author":"赵孟頫","content":"昔年闾里自浮沉，郎省那知遂有今。老去冯唐堪底用，愁来庄舄向谁吟。上林柳色春犹浅，西塞桃花水正深。知己如公居鼎鼐，不应长此泣南音。","dynasty":"元代","title":"次韵左辖相公"}
{"author":"赵孟頫","content":"尽日沉迷簿领书，何时重得赋閒居。已无梦想悬金印，岂有文章到石渠。白发故人霜柏在，黄尘游子断蓬如。旧游忆在吴兴日，自采溪毛脍白鱼。","dynasty":"元代","title":"次韵左辖相公奉寄行台中丞徐公"}
{"author":"赵孟頫","content":"君侯弱冠已专城，未许甘终浪得名。五马人生真足贵，一毫宠辱不须惊。暮云去作江东梦，秋雨无忘蓟北情。歌罢风前折杨柳，离觞那忍为君倾。","dynasty":"元代","title":"送孟君复信州总管"}
{"author":"赵孟頫","content":"生世怜余后此公，闻人说似涕无从。一时文献交游里，十载烟霞杖屦中。有子能为先友记，临终方见古人风。秋漪亭上残阳色，犹照先生醉后容。","dynasty":"元代","title":"追挽宋汉臣副使"}
{"author":"赵孟頫","content":"东海西山壮帝居，南船北马聚皇都。一时人物从天降，万里车书自古无。秦汉纵强多霸略，晋唐虽美乏雄图。经天纬地规模远，代代神孙仰圣谟。","dynasty":"元代","title":"钦颂世祖皇帝圣德诗"}
{"author":"赵孟頫","content":"七闽南去路崎岖，五马承恩出帝都。地气喜闻今有雪，民生宁似昔无襦。山城酒美倾鹦鹉，雨馆春深听鹧鸪。他日相思应怅恨，离筵不忍赋骊驹。","dynasty":"元代","title":"送吴思可总管汀州"}
{"author":"赵孟頫","content":"闻君有弟多栽竹，邀我题诗寄远情。翠碧飞来人政静，凤凰鸣集实初成。江波倒影春云合，山月笼阴夜气清。我亦有亭深竹里，也思归去听秋声。","dynasty":"元代","title":"李仲渊求其弟叔行万竹亭诗为赋一首"}
{"author":"赵孟頫","content":"夫妇人伦之大者，夫死宁容有二天。矧是簪缨闲姆训，故应诗礼得家传。何须断耳徒惊俗，只是持身巳自贤。年少寡居今白发，为君重赋柏舟萹。","dynasty":"元代","title":"王氏节妇"}
{"author":"赵孟頫","content":"同学故人今已稀，重嗟出处寸心违。自知世事都无补，其奈君恩未许归。沧洲白鸟时时梦，玉带金鱼念念非。准拟明年乞身去，一竿同理旧苔矶。","dynasty":"元代","title":"和姚子敬韵"}
{"author":"赵孟頫","content":"志养堂前骢马归，融融喜气动庭闱。能令将种为书种，可是斑衣胜绣衣。手树丛萱侵雪色，心同寸草报春晖。不须更上陈情表，寿母康强世所稀。","dynasty":"元代","title":"赵子敬御史志养堂"}
{"author":"赵孟頫","content":"五年京国误蒙恩，乍到江南似梦魂。云影时移半山黑，水痕新涨一溪浑。宦途久有曼容志，㛰娶终寻尚子言。政为疏慵无补报，非干高尚慕丘园。","dynasty":"元代","title":"至元庚辰繇集贤出知济南暂还吴兴赋诗书怀其一"}
{"author":"赵孟頫","content":"多病相如巳倦游，思归张翰况逢秋。鲈鱼莼菜俱无恙，鸿雁稻粱非所求。空有丹心依魏阙，又携十口过齐州。闲身却羡沙头鹭，飞去飞来百自由。","dynasty":"元代","title":"至元庚辰繇集贤出知济南暂还吴兴赋诗书怀其二"}
{"author":"赵孟頫","content":"自笑平生少宦情，龙钟四十二专城。青山历历空怀古，流水泠泠尽著名。官府簿书何日了，田园归计有时成。道逢黄发惊相问，只恐斯人是伏生。","dynasty":"元代","title":"初到济南"}
{"author":"赵孟頫","content":"少日居多隐遁情，微官犹喜得山城。腹中洞视浑无物，身外何因更有名。忽忆放船苕水去，终期背郭草堂成。故乡一别三千里，看见池塘草又生。","dynasty":"元代","title":"刘端父御史见和初到济南诗次韵荅之"}
{"author":"赵孟頫","content":"画舸西湖到处游，别来飞梦到杭州。百年底用忧千岁，一日相思似几秋。苦忆东南多胜事，空吟西北有高楼。只今赖有刘公干，时写新诗解客愁。","dynasty":"元代","title":"次韵端父和鲜于伯几所寄诗"}
{"author":"赵孟頫","content":"春回北斗转招摇，使节迎春上九霄。官道柔杨有生意，私田细麦长新苗。东风河水冰初泮，迟日沙堤雪易销。入觐彤廷元会毕，衮衣留相圣明朝。","dynasty":"元代","title":"春日送廉访监司赴都"}
{"author":"赵孟頫","content":"昔来雨雪正霏霏，今去春鸿向北飞。王事便应歌杕杜，家人未用叹蛜蝛。据鞍横槊军威壮，把酒论文雅志违。为问瀛洲李学士，相思何故信音稀。","dynasty":"元代","title":"送刘安道指挥副使还都兼寄李士弘学士"}
{"author":"赵孟頫","content":"泺水发源天下无，平地涌出白玉壶。谷虚久恐元气泄，岁旱不愁东海枯。云雾润蒸华不注，波涛声震大明湖。时来泉上濯尘土，冰雪满怀清兴孤。","dynasty":"元代","title":"趵突泉"}
{"author":"赵孟頫","content":"岂不怀归苦未闲，宦情羁思不成欢。可能治郡如龚遂，只合临流似幼安。棋局懒从先处着，医方留取用时看。夜来梦到苕溪上，一枕清风五月寒。","dynasty":"元代","title":"继郑鹏南书怀"}
{"author":"赵孟頫","content":"泽国西风一夜生，故园乔木动秋声。山川满目悲摇落，物色无心得老成。下坂牛羊知故道，亲人鱼鸟近幽情。向来豪气消磨尽，空对年光浪自惊。","dynasty":"元代","title":"惊秋"}
{"author":"赵孟頫","content":"巳无新梦到清都，空有高情学隐居。贫尚典衣贪购画，病思弃研厌求书。圉人焚积夜防虎，溪女叩扉朝卖鱼。困即枕书饥即饭，谋生自笑一何疏。","dynasty":"元代","title":"德清闲居"}
{"author":"赵孟頫","content":"手种青松一万栽，山堂留得翠屏隈。推窗绿树排檐入，临水红桃对镜开。山雉雊迎朝日去，野禽啼傍夕阳来。老妻亦有幽栖意，数日迟留不肯回。","dynasty":"元代","title":"题山堂"}
{"author":"赵孟頫","content":"碧树未黄风露秋，晚云萧瑟乱山愁。千家疏雨催砧杵，两岸残阳入钓舟。画角吹残人罢市，清尊饮散客登楼。古今回首俱陈迹，唯有溪声日夜流。","dynasty":"元代","title":"醉后同张刚父清风楼联句"}
{"author":"赵孟頫","content":"季秋惊见燕山雪，远客淹留愁病身。憔悴自伤黄菊晚，横斜空忆野梅春。苍松翠柏争擎重，绀殿红楼迥绝尘。想得江南犹未冷，嫩橙清酒政尝新。","dynasty":"元代","title":"和邓善之九月雪"}
{"author":"赵孟頫","content":"阖闾城郭填姑苏，吊古登台百感俱。秋水远随鸿影没，江云长傍客帆孤。吴时花草于今在，晋代风流绝世无。别后故人须有得，已应怀宝问归途。","dynasty":"元代","title":"次韵子敬怀王子庆往吴中"}
{"author":"赵孟頫","content":"小姬劝客倒金壶，家近荷花似镜湖。游骑等閒来洗马，舞靴轻妙迅飞凫。油云判污缠头锦，粉汗生怜络臂珠。只有道人尘境静，一襟凉思咏风雩。","dynasty":"元代","title":"海子上即事与李子构同赋"}
{"author":"赵孟頫","content":"更从何处访蓬壶，花满平堤水满湖。韩嫣金丸落飞鸟，王乔仙履下双凫。姬姜自爱千金貌，游侠轻量一斛珠。我老不知年少事，水边行散似春雩。","dynasty":"元代","title":"重用韵"}
{"author":"赵孟頫","content":"晓日夹云树，春风吹雪山。飞鹰玄兔碛，饮马白狼湾。宝带吴钩迥，金矛汉节閒。将军万里外，不怕二毛斑。","dynasty":"元代","title":"次袁学士上都诗韵"}
{"author":"赵孟頫","content":"夜雨鸣高枕，春寒入敝袍。时光自花柳，吾意岂蓬蒿。失色黄金尽，知音白雪高。山林隐未得，空觉此生劳。","dynasty":"元代","title":"春寒"}
{"author":"赵孟頫","content":"同是清閒客，俱为放浪游。晴山依雪壮，野水带冰流。风急松杉乱，年登荠麦收。生涯虽未老，吾欲觅菟裘。","dynasty":"元代","title":"雪后同子俊游何山次韵四首其一"}
{"author":"赵孟頫","content":"步履行危磴，凭阑得妙峰。鸟飞迷故道，人去想遗踪。掩冉风前竹，支离涧底松。山僧饭不足，不是忘鸣钟。","dynasty":"元代","title":"雪后同子俊游何山次韵四首其二"}
{"author":"赵孟頫","content":"兵革时犹动，山林日就荒。子真思隐遁，詹尹问行藏。有意随三饭，无人馈五浆。远山湖外白，立马见微茫。","dynasty":"元代","title":"雪后同子俊游何山次韵四首其三"}
{"author":"赵孟頫","content":"湍驶波翻雪，风生地出雷。薄醪随意尽，寒气逼人来。更欲明朝去，何妨迫暮回。自怜非李广，醉尉莫相猜。","dynasty":"元代","title":"雪后同子俊游何山次韵四首其四"}
{"author":"赵孟頫","content":"溪上春无赖，清晨坐水亭。草芽随意绿，柳眼向人青。初日收浓雾，微波乱小星。谁歌采蘋曲，愁绝不堪听。","dynasty":"元代","title":"早春"}
{"author":"赵孟頫","content":"出郭闻莺语，穿林散马蹄。涧松何郁郁，春草又萋萋。白石那堪煮，丹厓倘可梯。平生爱高兴，只合此幽栖。","dynasty":"元代","title":"重游弁山其一"}
{"author":"赵孟頫","content":"竹色迷行径，松声汹座隅。水清花自照，风暖鸟相呼。饮罢思棋局，歌长缺唾壶。重来潇洒地，聊足慰须臾。","dynasty":"元代","title":"重游弁山其二"}
{"author":"赵孟頫","content":"草蔓行多露，虫声报早秋。明河斜未转，大火巳西流。欲作传杯饮，谁能秉烛游。清晨拂鞍马，适野拟消忧。","dynasty":"元代","title":"秋夜"}
{"author":"赵孟頫","content":"溪月当圆夜，看云起莫愁。层阴连积水，伏雨暗清秋。白璧难容玷，明珠不可求。每因观节物，转觉此生浮。","dynasty":"元代","title":"次韵陈无逸中秋月食风雨不见"}
{"author":"赵孟頫","content":"生事怜吾拙，怀人阻道脩。角声悲静夜，灯影伴幽忧。水落红衣老，天寒翠袖愁。云中有过雁，哀叫亦何求。","dynasty":"元代","title":"独夜"}
{"author":"赵孟頫","content":"西北高楼好，登临望眼空。弁山横雨外，笠泽浸天东。计乏千金药，羞看百鍊铜。只应将世事，都付酒杯中。","dynasty":"元代","title":"次韵子山登楼有感其一"}
{"author":"赵孟頫","content":"怀古情何极，登危气尚雄。江山一时胜，宇宙百年中。翠袖愁空谷，绨袍受朔风。超然高举意，决眦送孤鸿。","dynasty":"元代","title":"次韵子山登楼有感其二"}
{"author":"赵孟頫","content":"吹角秋风里，边声入莫云。抑扬如自诉，哀怨不堪闻。老马行知道，孤鸿飞念群。秪今霸陵尉，那识旧将军。","dynasty":"元代","title":"闻角"}
{"author":"赵孟頫","content":"摇落故园秋，溪山处处幽。无钱频贳酒，多病倦登楼。文采陶彭泽，丹青顾虎头。谁能混流俗，浩荡一浮沤。","dynasty":"元代","title":"次韵冯伯田秋兴其一"}
{"author":"赵孟頫","content":"风紧草木变，露寒沙水清。萧兰嗟共悴，鶗鴂忍先鸣。黄阁非吾事，青山不世情。浩歌聊感激，裘马任肥轻。","dynasty":"元代","title":"次韵冯伯田秋兴其二"}
{"author":"赵孟頫","content":"兴逐秋风发，愁随秋夜长。系书阳鸟远，促织候虫忙。世巳无刘表，家徒有孟光。故衣寒未补，发箧动幽香。","dynasty":"元代","title":"次韵冯伯田秋兴其三"}
{"author":"赵孟頫","content":"昔我先君子，交游半老儒。词林宗匠在，制阃辅臣须。晚节风尘际，闲居岁月徂。谬称诗赋善，深痛典刑无。","dynasty":"元代","title":"本斋先生挽诗其一"}
{"author":"赵孟頫","content":"德邵龟龄迈，神全鹤发春。管宁安皂帽，龚胜谢蒲轮。小楷名空在，遗言意更亲。平生知己恨，泪落霅溪滨。","dynasty":"元代","title":"本斋先生挽诗其二"}
{"author":"赵孟頫","content":"幕府文书静，湖山春事多。风烟归逸兴，花鸟助高歌。自愧诸生后，其如二妙何。卜邻应有日，退食数相过。","dynasty":"元代","title":"赠权季玉兼简李顺甫"}
{"author":"赵孟頫","content":"戴子文章伯，不为时所知。朱弦非众听，白璧易群疑。海树生秋早，江船度越迟。莫愁千里别，要作百年期。","dynasty":"元代","title":"奉和帅初兄将归见简其一"}
{"author":"赵孟頫","content":"我坐幽忧疾，非君谁与娱。清谈忘日夜，高论到唐虞。天地无青眼，江湖有白须。客居宁郁郁，归兴托莼鲈。","dynasty":"元代","title":"奉和帅初兄将归见简其二"}
{"author":"赵孟頫","content":"客里相从久，愁中欲别难。此行登仕版，未觉负儒冠。北度怜江总，东归忆幼安。著书应满屋，妙处共谁看。","dynasty":"元代","title":"送杨幼澄教授归江西兼寄吴幼清"}
{"author":"赵孟頫","content":"蜀道青天上，绣衣骢马行。霜威御史府，春色锦官城。万里平反报，三年菽水情。相逢一杯酒，似为别离倾。","dynasty":"元代","title":"送李清甫由御史出按四川"}
{"author":"赵孟頫","content":"久客倦游甚，思归劳寸心。之子复南迈，欲别惜光阴。萧条楚山远，渺瀰淮水深。梦中不可到，何用解愁襟。","dynasty":"元代","title":"送刘伯常淮东都事"}
{"author":"赵孟頫","content":"杌隉居蒲日，艰难奔狄时。天方兴伯者，数子实从之。岁久丹青暗，人贤简册悲。至今绵上路，犹忆介之推。","dynasty":"元代","title":"晋公子奔狄图邀端父御史同赋"}
{"author":"赵孟頫","content":"卧游渺万里，楚天清晓秋。初日江上出，白云山际浮。莽苍迷烟树，隐约见孤舟。丹青不可作，思子徒离忧。","dynasty":"元代","title":"题米元晖山水"}
{"author":"赵孟頫","content":"张子早英发，哦诗遗垢氛。瘦骨映秋水，青眼视晴云。黄公酒垆侧，王令为书裙。相望苦不远，何用惜离分。","dynasty":"元代","title":"送张仲实还杭州"}
{"author":"赵孟頫","content":"杲杲西流日，㴞㴞东逝波。春光蓟丘晚，柳色上林多。不道含香贱，其如食粥何。明时无小补，郎署谩蹉跎。","dynasty":"元代","title":"食粥"}
{"author":"赵孟頫","content":"之子有道气，山居诗兴多。琴清鹤自舞，林静鸟能歌。未遂携家隐，深惭辍棹过。他年从杖屦，养寿向岩阿。","dynasty":"元代","title":"酬卫处士见赠"}
{"author":"赵孟頫","content":"为国建长策，此行非偶然。止戈方见武，入海不求仙。朱绂为郎日，金符出使年。早归承圣渥，图像上凌烟。","dynasty":"元代","title":"送吴礼部奉旨诣彭湖"}
{"author":"赵孟頫","content":"理学推高第，清朝位列卿。政声先日著，经术莫年精。乍识俄离逖，方闲遽陨倾。重为天下惜，涕泪落纵横。","dynasty":"元代","title":"大司农侯公挽诗"}
{"author":"赵孟頫","content":"四海多兄弟，交情子独亲。方将寻舴艋，何意画麒麟。簿领淹豪士，江湖著散人。相看俱老大，喜见二毛新。","dynasty":"元代","title":"和周景远见寄二首其一"}
{"author":"赵孟頫","content":"止酒陶彭泽，能书王右军。逃禅宁辟俗，感旧惜离群。泽国茫茫水，霜空黯黯云。为农投老去，北望隐思君。","dynasty":"元代","title":"和周景远见寄二首其二"}
{"author":"赵孟頫","content":"骤喧气候变，幽园卉物凄。山云石上起，春鸟雨中啼。牵衣怜稚子，举案愧山妻。苦被虚名累，未得遂高栖。","dynasty":"元代","title":"奉隆福召命赴都过德清别业"}
{"author":"赵孟頫","content":"怪石曾听法，来从不二门。玲珑浮磬韵，斑驳古苔痕。池月岩边上，春云水面屯。微尔能辍赠，此意向谁论。","dynasty":"元代","title":"谢石林赠湖石次其韵"}
{"author":"赵孟頫","content":"瘦节苍骨耸，腻肤黄玉温。苔间时卓地，月下屡敲门。持赠松庐老，携寻水竹村。归来倚空壁，夜气与俱存。","dynasty":"元代","title":"筇竹杖赠天圣长老仁公仁有诗次其韵"}
{"author":"赵孟頫","content":"我有三益友，对之如古人。布衣甘陋巷，书册老遗民。泪落黔娄被，神伤郭泰巾。请为千字诔，书刻上坚珉。","dynasty":"元代","title":"胡穆仲先生挽诗"}
{"author":"赵孟頫","content":"赤县郎官宰，清朝学士班。云端双履去，花底一琴间。鸿鹄宜天路，骐驎近帝闲。会当从此召，岂待及瓜还。","dynasty":"元代","title":"赠永清曹显祖县尹"}
{"author":"赵孟頫","content":"我有故人子，少年能缀文。偏工吟九日，已解赋齐云。落落驹千里，昂昂鹤出群。却怜吾老矣，须鬓白纷纷。","dynasty":"元代","title":"赠郑之侨"}
{"author":"赵孟頫","content":"客游真馆日，鹤来玄圃时。援笔二大字，欣然千载期。长鸣松月照，屡舞竹风吹。天路何寥廓，吾与尔同之。","dynasty":"元代","title":"来鹤亭"}
{"author":"赵孟頫","content":"城迥当平野，楼高属莫阴。谪仙何俊逸，此地昔登临。慷慨空怀古，徘徊独赏心。峄山明望眼，百里见遥岑。","dynasty":"元代","title":"李太白酒楼"}
{"author":"赵孟頫","content":"万里云南路，青山落照边。省郎新紫绶，幕府旧红莲。见面嗟吾晚，观文觉子贤。只应清淑气，不受瘴溪烟。","dynasty":"元代","title":"送翟伯玉云南省都事"}
{"author":"赵孟頫","content":"弃子抱兄子，古来闻邓攸。贤哉赵氏母，盛德迈前脩。阴骘理须复，高门庆自流。诜诜庭下玉，簪笏尽公侯。","dynasty":"元代","title":"题赵敬父侍御祖德诗"}
{"author":"赵孟頫","content":"丰鼎制特小，周人风故淳。摩挲玉质润，拂拭翠光匀。铸法观来妙，铭文考更真。平生䔍好古，对此兴弥新。","dynasty":"元代","title":"获周丰鼎见博古图第三卷铭六字"}
{"author":"赵孟頫","content":"骢马人皆避，沙鸥意独閒。天恩沾赠典，泉壤慰慈颜。乐在箪瓢外，春生杖屦间。闻閒且行乐，但恐趣朝班。","dynasty":"元代","title":"赠刘节轩侍御"}
{"author":"赵孟頫","content":"摵摵众叶响，滋滋生意新。知谁实挥洒，解使尽圆匀。蛛网悬珠络，荷盘泻汞银。喜凉生枕簟，愁润逼衣巾。","dynasty":"元代","title":"雨"}
{"author":"赵孟頫","content":"一閒天所与，万事世从疏。名教有乐地，安心为广居。林间听啼鸟，濠上看游鱼。意适无馀想，时还读我书。","dynasty":"元代","title":"寄题陆振之与閒堂"}
{"author":"赵孟頫","content":"寒雨何时已，停云不肯开。难陪山简醉，空忆谪仙才。梅蕊枝枝发，幽禽日日来。可能无过我，真复要诗催。","dynasty":"元代","title":"次韵观复表兄见简其一"}
{"author":"赵孟頫","content":"载酒无人到，山园昼掩门。泥深妨步屧，雨暗只空村。每忆文园渴，难忘北海尊。何当来就饮，听我抚桐孙。","dynasty":"元代","title":"次韵观复表兄见简其二"}
{"author":"赵孟頫","content":"昔我閒居日，公来作守时。敝庐曾寓止，暇日每娱嬉。篆籀传书法，弦歌送酒卮。情亲自兹始，岁晚辱深知。","dynasty":"元代","title":"故两浙运使李公挽诗其一"}
{"author":"赵孟頫","content":"白发仪刑老，清朝侍从班。理财羞聚敛，治郡已恫瘝。卧疾留南久，招䰟竟北还。向来漳水道，泪落郭西山。","dynasty":"元代","title":"故两浙运使李公挽诗其二"}
{"author":"赵孟頫","content":"沙头春日已喧妍，细柳新蒲色共鲜。世事底须求分外，人生何物胜尊前。飞花冉冉催华发，宿草青青失古阡。回首旧欢如梦过，不知今日是何年！","dynasty":"元代","title":"次韵舜举春日感兴"}
{"author":"赵孟頫","content":"天门日涌大江来，牛渚风生万壑哀。青眼故人携酒共，两眉今日为君开。苍崖直下蛟龙吼，白浪横空鹅鹳回。南眺青山怀李白，沙头官渡苦相催。","dynasty":"元代","title":"蛾眉亭"}
{"author":"赵孟頫","content":"白水青林引兴多，红裙翠黛奈愁何。底从暮醉兼朝醉，聊复长歌更短歌。轻燕受风迎落絮，老鱼吹浪动新荷。馀不溪上扁舟好，何日归休理钓蓑？","dynasty":"元代","title":"大都红门外海子上即事"}
{"author":"赵孟頫","content":"意行骑马到林间，晴雾都沈远近山。琼树著花春自早，翠禽双语意相关。一杯到手先成醉，万事无心触处閒。犹欠抱琴来托宿，静中规写水潺潺。","dynasty":"元代","title":"弁山佑圣宫次孟君复韵"}
{"author":"赵孟頫","content":"送君铨选使滇池，部落诸夷自品题。明月梦回夔子北，长风吹度夜郎西。山连塞雨骅骝滑，花落蛮云杜宇啼。为问霜台李学士，白头官满尚羁栖。","dynasty":"元代","title":"送陈都事云南铨选兼简李廉访"}
{"author":"赵孟頫","content":"城上高楼接太霞，令严钟鼓静无哗。提封内向三千里，比屋同封百万家。心在江湖存魏阙，身随牛斗泛仙槎。举头便觉长安近，时倚阑干望日华。","dynasty":"元代","title":"杭州拱北楼"}
{"author":"赵孟頫","content":"万柳堂前数亩池，平铺云锦盖涟漪。主人自有沧洲趣，游女仍歌白雪词。手把荷花来劝酒，步随芳草去寻诗。谁知咫尺京城外，便有无穷万里思。","dynasty":"元代","title":"万柳堂即席"}
{"author":"赵孟頫","content":"缥缈云飞海上山，挂帆三日上潺湲。两宫福德齐千佛，一道恩光照百蛮。涧草岩花多瑞气，石林水府隔尘寰。鲰生小技真荣遇，何幸凡身到此间。","dynasty":"元代","title":"游补陀"}
{"author":"赵孟頫","content":"铜爵春深汉苑空，邯郸月冷照秦宫。烟花楼阁西风里，锦绣湖山落照中。河水南来非禹迹，冀方北去有唐风。溪城秋色催迟莫，愁对黄云没断鸿。","dynasty":"元代","title":"和姚子敬秋怀五首其一"}
{"author":"赵孟頫","content":"落日孤城动鼓鼙，愁中画角不胜吹。山川萧瑟秋云净，草木凋伤莫雨悲。多病马卿聊假日，数奇李广不逢时。卷帘白水青山里，隐几无言有所思。","dynasty":"元代","title":"和姚子敬秋怀五首其二"}
{"author":"赵孟頫","content":"搔首风尘双短鬓，侧身天地一儒冠。中原人物思王猛，江左功名愧谢安。苜蓿秋高戎马健，江湖日短白鸥寒。金尊渌酒无钱共，安得愁中却暂欢。","dynasty":"元代","title":"和姚子敬秋怀五首其三"}
{"author":"赵孟頫","content":"吴宫烟冷水空流，惨澹风云暗九秋。禾黍故基曾驻辇，芙蓉高阁迥添愁。绣楹锦柱蛟龙泣，金沓瑶阶鹿豕游。宋玉平生最萧索，欲将《九辩》赋离忧。","dynasty":"元代","title":"和姚子敬秋怀五首其四"}
{"author":"赵孟頫","content":"野旷天高木叶疏，水清沙白鸟相呼。胡笳处处军麾满，鬼哭村村汉月孤。新亭举目山河异，故国伤神梦寐俱。黄菊欲开人卧病，可怜三径巳荒芜。","dynasty":"元代","title":"和姚子敬秋怀五首其五"}
{"author":"赵孟頫","content":"梯飙直上几百尺，俯视层空鸟背过。千里湖山秋色净，万家烟火夕阳多。鱼龙衮衮危舟楫，鸿雁冥冥避网罗。谁种山中千树橘，侧身东望洞庭波。","dynasty":"元代","title":"登飞英塔"}
{"author":"赵孟頫","content":"绝顶清秋凌翠烟，登临应费酒如川。平生能着几两屐，负郭何须二顷田。初日出云光射地，双溪入湖波接天。升高望远我所爱，青壁有路何当缘。","dynasty":"元代","title":"次韵刚父无逸游南山作"}
{"author":"赵孟頫","content":"岁云莫矣役车休，蟋蟀在堂增客愁。少年风月悲清夜，故国山川入素秋。佳菊巳开催节物，扁舟欲买访林丘。从今放浪形骸外，何处人间有悔尤。","dynasty":"元代","title":"次韵子俊"}
{"author":"赵孟頫","content":"重揽衣裘敝更宽，徂年欲莫气先寒。雨中百草难为绿，霜后黄花尚耐看。千古清真耆旧传，半生辛苦腐儒冠。便应筑室山阿去，嘉与斯人赋考槃。","dynasty":"元代","title":"次韵本斋先生即事"}
{"author":"赵孟頫","content":"绿树闇闇草接天，已愁春尽更闻鹃。落花飞絮都成恨，痛饮狂歌浑欲颠。起舞有人如谢尚，著书无意似伶玄。绣筵宝瑟何时会，割锦缠头不计钱。","dynasty":"元代","title":"次韵章得一同原父侄游兰泽"}
{"author":"赵孟頫","content":"片片飞花欲送春，萋萋碧草正愁人。黄蜂酿蜜经营急，紫燕衔泥来去频。才似茂陵非晚遇，美如曲逆不长贫。久知求富都无益，但喜论诗若有神。","dynasty":"元代","title":"见章得一诗因次其韵二首其二"}
{"author":"赵孟頫","content":"阴雨凄凄生夏寒，故人望望惜清欢。停云底事能相阻，后土何时可得乾。无事甘为犀首饮，切云聊着屈平冠。闭门客散且高卧，户外泥深没马鞍。","dynasty":"元代","title":"奉和帅初雨中见赠其一"}
{"author":"赵孟頫","content":"正坐清谈与世违，交情如子定应稀。图书跌宕心犹在，裘马清狂意巳非。黄鹤未知何日返，饥乌故作傍人飞。溪南流水清如玉，终拟归休理钓矶。","dynasty":"元代","title":"奉和帅初雨中见赠其二"}
{"author":"赵孟頫","content":"吴越相望三十年，相逢意气共翩翩。长歌白石徒为尔，远访丹砂亦偶然。海气昏昏云拂地，江风飒飒雨连天。他时别后相思处，欲问山阴雪后船。","dynasty":"元代","title":"次韵帅初"}
{"author":"赵孟頫","content":"层颠官阁几时脩，绕槛长江万古流。白露巳零秋草绿，斜阳虽好莫云稠。平南筹策张华得，治内人才葛亮优。景物未穷登览兴，角声孤起瓮城秋。","dynasty":"元代","title":"多景楼"}
{"author":"赵孟頫","content":"山城秋色净朝晖，极目登临未拟归。羽士曾闻辽鹤语，征人又见塞鸿飞。西流二水玻瓈合，南去千峰紫翠围。如此山川良不恶，休文何事不胜衣。","dynasty":"元代","title":"东阳八咏楼"}
{"author":"赵孟頫","content":"雨花台上看晴空，万里风烟入望中。人物车书南北混，山川襟带古今同。昆虫未蛰霜先陨，凤鸟不鸣江自东。绿发刘伶缘醉死，往寻荒冢酹西风。","dynasty":"元代","title":"金陵雨花台遂至故人刘叔亮墓"}
{"author":"赵孟頫","content":"与子同客帝王州，一日不见如三秋。风高气肃雁声急，天青日暖蛛丝游。篱下黄花为谁好，水边红树令人愁。世间万事可拨遣，日日痛饮醉即休。","dynasty":"元代","title":"赠周景远田师孟"}
{"author":"赵孟頫","content":"郎署联班仅一秋，旦同趍省莫同休。岂惟官事奔忙共，自觉吾侪气味投。骢马只今登宪府，白鸥何日傍沧洲。别离不似今朝恶，南望令人生白头。","dynasty":"元代","title":"送李元让赴行台治书侍御史"}
{"author":"杨续","content":"狭斜通凤阙，上路抵青楼。簪绂启宾馆，轩盖临御沟。西城多妙舞，主第出名讴。列峰疑宿雾，疏壑拟藏舟。花蝶辞风影，蘋藻含春流。酒阑高宴毕，自反山之幽。","dynasty":"唐代","title":"安德山池宴集"}
{"author":"陈汝咸","content":"朦胧斜月曙星残，药饵和丸当早餐。晓色渐分人影乱，风声未到客衣寒。虺{兀贵}疲马愁霜滑，彴略溪桥怯路难。何日故园茅舍稳，闭门高卧日三竿。","dynasty":"清代","title":"晓渡沂水"}
{"author":"魏大中","content":"埋没钱塘歌吹里，当年却是皇都。赵家轻掷与强胡。江山如许大，不用一钱沽。只有岳王泉下血，至今泛作西湖。可怜故事眼中无。但供侬醉后，囊句付奚奴。","dynasty":"明代","tags":"咏史怀古，感伤","title":"临江仙·埋没钱塘歌吹里"}
{"author":"范尧佐","content":"书。凭雁，寄鱼。出王屋，入匡庐。文生益智，道著清虚。葛洪一万卷，惠子五车馀。银钩屈曲索靖，题桥司马相如。别后莫暌千里信，数封缄送到闲居。","dynasty":"唐代","title":"一字至七字诗。书（同王起诸公送白居易分司东都作）"}
{"author":"丘崈","content":"门外绮罗如绣。堂上华灯如昼。领略一番春，共醉连宵歌酒。今后。今后。如此遨头少有。","dynasty":"宋代","title":"如梦令（元宵席上口占）"}
{"author":"丘崈","content":"潇洒五湖仙。踏遍尘寰。吟哦长忆两松闲。邂逅天涯还一笑，璧合珠连。风采照衰残。妙语冷然。妓围香暖簇金蝉。端为故人情未减，醉玉颓山。","dynasty":"宋代","title":"浪淘沙（朱都大和荆州作，次韵谢之）"}
{"author":"丘崈","content":"征鸿天外。风急惊飞退。云彩重，窗声碎。初凝铺径絮，渐卷随车带。凝望处，巫山秀耸寒相对。高卧传都会。茅屋倾冠盖。空往事，今谁在。梅梢春意动，泽国年华改。楼上好，与君浩荡浮银海。","dynasty":"宋代","title":"千秋岁"}
{"author":"丘崈","content":"一雁破空碧，秋满荻花洲。淮山淡扫，欲颦眉黛唤人愁。落日归云天外，目断清江无际，浩荡没轻鸥。有恨寄流水，无泪学羁囚。望石城，思东府，话西州。平芜千里，古来佳处几回秋。歌舞当年何在，罗绮一时同尽，梦幻两悠悠。杯到莫停手，唯酒可忘忧。","dynasty":"宋代","title":"水调歌头（登赏心亭怀古）"}
{"author":"丘崈","content":"东风罨岸进船难。酒醒篆香残。不堪客里无绪，那更晚来寒。思往事，耿无眠。掩屏山。夜深人静，何处一声，月子弯弯。","dynasty":"宋代","title":"诉衷情（癸未团司归舟中作）"}
{"author":"丘崈","content":"芙蓉深径小肩舆。相并语徐徐。红妆著处迎笑，遮路索踟蹰。锦步障，绣储胥。绕重湖。更添月照，人面花枝，疑在蓬壶。","dynasty":"宋代","title":"诉衷情（荆南重湖作）"}
{"author":"丘崈","content":"十分风味似诗人。有些子太清生。只应最嫌俗子，消瘦却盈盈。风乍静，雪初晴。月微明。泊然疏淡，莫是无情，作个关情。","dynasty":"宋代","title":"诉衷情（因见早梅作）"}
{"author":"丘崈","content":"翠竹如屏，浅山如画。小池面、危桥一跨。著棕亭临水，宛然郊野。竹篱茅舍。好是天寒，倍添幽雅。正雪意、垂垂欲下。更朦胧月影，弄明初夜。梅花动也。","dynasty":"宋代","title":"锦帐春（已未孟冬乐净见梅英作）"}
{"author":"丘崈","content":"风又雨。吹面落花红舞。把酒不禁春思苦。别离闻杜宇。叠嶂楼头佳处。犹想襞笺容与。思人云山便好语。莫辞频寄取。","dynasty":"宋代","title":"谒金门（送林子长同年起官宣城）"}
{"author":"丘崈","content":"罗袖薄。玉臂镂花金约。起晚欠伸莲步弱。倚床娇韵恶。独自青楼珠箔。怎向日长花落。门掩东风春寂寞。误人瞋喜鹊。","dynasty":"宋代","title":"谒金门"}
{"author":"丘崈","content":"花雨润。烟锁玉炉香韵。笑度华年春不尽。寿觞寒食近。甲子才周一瞬。争羡朱颜青鬓。咫尺朝元仙路稳。碧云新有信。","dynasty":"宋代","title":"谒金门（为尤郎中延之寿）"}
{"author":"丘崈","content":"空涧落鸣泉，千骑雨霖衣铁。金奏欲终人醉，有玉声清越。夜深纤手怯轻寒，余韵寄愁绝。玉树梦回何处，但满庭霜月。","dynasty":"宋代","title":"好事近（留斡家咏方响）"}
{"author":"丘崈","content":"整整一冬晴，雨后不论朝夕。麦陇救得一半，莫妨他寒食。试看天气定乘除，宽更待三日。桃李且须宁耐，有无边春色。","dynasty":"宋代","title":"好事近（辛酉二月望日雨中作）"}
{"author":"丘崈","content":"铁锁星桥永夜通。万家帘幕度香风。俊游人在笑声中。罗绮十行眉黛绿，银花千炬簇莲红。座中争看黑头公。","dynasty":"宋代","title":"浣溪沙（即席和徐守元宵）"}
{"author":"丘崈","content":"胜子幡儿袅鬓云。钗头绝唱旧曾闻。江城喜见又班春。拂柳和风初有信，欺梅残雪已无痕。只应笑语作春温。","dynasty":"宋代","title":"浣溪沙（迎春日作）"}
{"author":"丘崈","content":"人物冠江左，正始有遗音。谪仙风味，洒然那受一尘侵。倚马文章天与，霏屑谈辞云委，宣室为虚襟。小驻外台节，聊屈济时心。记长庚，曾入梦，恰而今。橙黄橘绿，可人风物是秋深。九日明朝佳节，得得天教好景，供与醉时吟。从此寿千岁，一岁一登临。","dynasty":"宋代","title":"水调歌头（为赵漕德庄寿）"}
{"author":"丘崈","content":"驻马江头，聊自放、尘劳踪迹。身渐老、尊前羞见，异乡风物。雪柳垂金＿胜小，钗头又报春消息。记去年、持酒觅新词，人疏隔。时序好，今犹昔。携赏处，空追忆。都如梦才觉，悄然难觅。且饮不须论许事，从今煞有佳天色。但官闲、有酒便嬉游，愁无益。","dynasty":"宋代","title":"满江红"}
{"author":"丘崈","content":"玉宇无尘，斜阳外、江楼伫立。人正远、骑鲸南去，笑言难挹。冰雪生寒烟瘴冷，海山著处恩波湿。问碧门、金阙待君来，何时入。犹自有，新篇什。应念我，相思急。满乌丝挥遍，麝煤香浥。尊酒相逢佳□□，十年一梦长川吸。想上都、风月未盟寒，追良集。","dynasty":"宋代","title":"满江红（和梁漕次张韵）"}
{"author":"丘崈","content":"冠盖吴中，羡来往、风流二老。谈笑处、清风满座，倡酬不了。琪树相鲜昆阆里，玉山高并云烟表。叹□时、顿有古来无，功名早。膺帝眷，符梦兆。为国镇，腾光耀。更宁容秀野，醉眠清晓。麟组已联方面重，衮衣行接天香绕。许畸人、巾履奉英游，荣多少。","dynasty":"宋代","title":"满江红（余以词为石湖寿，胡长文见和，复用韵谢之）"}
{"author":"丘崈","content":"楚甸云收，歌舞地、依然江渚。嗟往事、豪华无限，梦回何许。翠被那知思玉度，绣褂谩说为行雨。悄不禁、俯仰一凄凉，成千古。吴蜀会，襟喉处。据胜势，开天府。著诗书元帅，笑变尊俎。步障月明翻鼓吹，华榱雾湿披窗户。把胜游、都与旧风光，湔尘土。","dynasty":"宋代","title":"满江红（渚宫怀古即事，用二斡韵）"}
{"author":"丘崈","content":"平楚苍然，烟霭外、飞鸿冥灭。身老矣、登临感慨，几时当彻。痛饮从教吹帽落，悲歌莫系壶边缺。自人生、任运复何为，伤情切。功名事，休谩说。渠有命，谁工拙。且随宜斗健，强酬佳节。九月从今知几度，试看镜里头如雪。向醉中、赢取万缘空，真蝉脱。","dynasty":"宋代","title":"满江红（癸亥九日）"}
{"author":"丘崈","content":"一番好景，近莺花时候。才过收灯便晴昼。正熊罴、占梦日，戏彩称觞，当此际，须信人间未有。光华分瑞节，粉署兰台，谁出如公望郎右。气如虹，才吐凤，指掌功名，余事也，千载犹当不朽。待＿国、清边取封侯，看肘后、黄金印悬如斗。","dynasty":"宋代","title":"洞仙歌（为叶梦锡总领寿）"}
{"author":"丘崈","content":"江城梅柳，惯得春先处。催趁风光上歌舞。见九衢、车马流水如龙，喧笑语，罗绮香尘载路。欢娱多暇日，尊俎风流，重见承平旧官府。有多少、佳丽事，堕珥遗簪，芳径里，瑟瑟珠玑翠羽。好惜取、韶华醉连宵，更莫待、收灯酒阑人去。","dynasty":"宋代","title":"洞仙歌（辛卯嘉禾元夕作）"}
{"author":"丘崈","content":"□□春□，□画□□处。十里红莲照歌舞。望鳌山天际，宝篆翻空，看未了，涌出珠宫贝宇。锦江桥那畔，罗绮重重，曲巷深坊暗香度。玉相辉，花并艳，明月随人，归去也，零落珠玑翠羽。先如许、风光更元宵，算却好、图将凤城夸去。","dynasty":"宋代","title":"洞仙歌（元宵词）"}
{"author":"丘崈","content":"花中忧物，欲赋无佳句。深染燕脂浅含露。被春寒无赖，不放全开，才半吐，翻与留连妙处。人间称绝色，倾国倾城，试问太真似花否。最娉婷，偏艳冶，百媚千娇，谁道许，须要能歌解舞。算费尽、春工到开时，甚却付、连宵等闲风雨。","dynasty":"宋代","title":"洞仙歌（庚申乐净锦棠盛开作）"}
{"author":"丘崈","content":"丰肌腻体，雅淡仍娇贵。不与群芳竞姝丽。向琼林珠殿，独占春风，仙仗里，曾奉三宫燕喜。低回如有恨，失意含羞，乐事繁华竟谁记。应怜我，空老去，无句酬伊，吟未就，不觉东风又起。镇独立黄昏怯轻寒，这情绪、年年共花憔悴。","dynasty":"宋代","title":"洞仙歌（咏金林檎）"}
{"author":"丘崈","content":"以自见云雨趁轻寒，风作秋声，燕归雁来。动天涯羁思，登山临水，惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。主人下榻高斋。更点检笙歌频宴开。便留连不到，迎春见柳，也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。","dynasty":"宋代","title":"沁园春"}
{"author":"丘崈","content":"横笛吹梅，记南楼夜月，疏蕊纤枝。香尘软红自暖，不怕寒欺。人归梦悄，怅凭阑、密约深期。身渐老，风流纵在，逢花那似当时。东阁占春宜早，甚开迟也似，雪屋疏篱。须公彩毫度曲，锦帐题诗。多应见我，怪尊前、华发其谁。烦道与，巡檐共笑，元是旧日相知。","dynasty":"宋代","title":"汉宫春（乙未正月和李汉老韵，简严子文）"}
{"author":"丘崈","content":"闻说瓢泉，占烟霏空翠，中著精庐。旁连吹台燕榭，人境清殊。犹疑未足，称主人、胸次恢疏。天自与，相攸佳处，除今禹会应无。选胜卧龙东畔，望蓬莱对起，岩壑屏如。秋风夜凉弄笛，明月邀予。三英笑粲，更吴天、不隔莼鲈。新度曲，银钩照眼，争看阿素工书。","dynasty":"宋代","title":"汉宫春（和辛幼安秋风亭韵，癸亥中秋前二日）"}
{"author":"丘崈","content":"聚春工，开绝艳，天巧信无比。旧日京华，应也只如此。等闲一尺娇红，燕脂微点，宛然印、昭阳玉指。最好是。乐岁台府官闲，风流剩欢意。痛饮连宵，花也为人醉。可堪银烛烧残，红妆归去，任春在、宝钗云髻。","dynasty":"宋代","title":"祝英台（成都牡丹会）"}
{"author":"丘崈","content":"夕烽戌鼓。悲凉江岸淮浦。雾隐孤城，水荒沙聚。人共语。尽向来胜处。谩怀古。问柳津花渡。露桥夜月，吹箫人在何许。缭墙禁＿。粉黛成黄土。惟有江东注。都无虏。似旧时得否。","dynasty":"宋代","title":"垂丝钓（戊戌迓客。自入淮南，多所感怆作）"}
{"author":"丘崈","content":"怀抱环奇懒叩阍。朝阳独赋远人村。即看飞下芝封诏，曾见趣归金马门。今夕饮，拚濡裙。一时尊俎尽诗人。唯余阿买真才劣，醉后犹能写八分。","dynasty":"宋代","title":"鹧鸪天（和严倅二秦同集席上赋）"}
{"author":"丘崈","content":"陆海蓬壶自有山。光风霁月未应慳。但将歌舞酬佳节，却信阴晴是等闲。花照夜，烛烘盘。明年公更酒肠宽。奉陪黄伞传柑宴，莫忘红妆拥座欢。","dynasty":"宋代","title":"鹧鸪天"}
{"author":"丘崈","content":"聊复戏作以谢。尘务满前，略无佳惟一过目，幸甚。一舸鸱夷云水路。贪游戏、悄忘尘数。明月长随，清风满载，那向急流争渡。邂逅占星来已暮，芝封待、却催归去。倚玉蒹葭，论文尊俎，回首笑谈何处。","dynasty":"宋代","title":"夜行船"}
{"author":"丘崈","content":"万柄荷花红绕路。锦连空、望无层数。照水旌旗，临风鼓吹，行遍月桥烟渡。堪笑年华今已暮。身西上、梦魂东去。一曲亭边，五云门外，犹记最花多处。","dynasty":"宋代","title":"夜行船（怀越中）"}
{"author":"丘崈","content":"天上玉卮称万寿，人间湛露初匀。种萱堂上阅青春。薰风频送喜，同日拜丝纶。班在蕊珠仙缀立，等闲历遍燕秦。紫皇先付与佳名。宜家更宜国，宜子又宜孙。","dynasty":"宋代","title":"临江仙（乙未，高宗庆七十，母氏封宜人作）"}
{"author":"丘崈","content":"时节近中秋，桂花天气。忆得熊罴梦呈瑞。向来三度，恨被一官萦系。今朝称寿，也休辞醉。斑衣戏彩，薄罗初试。华发双亲剩欢喜。功名荣贵，未要匆匆深计。一杯先要祝，千百岁。","dynasty":"宋代","title":"感皇恩（庚申为大儿寿）"}
{"author":"丘崈","content":"梅子著花当献寿。得得天工，有意还知否。教在岁寒霜雪后。长年不羡松筠茂。莫厌杯深歌舞奏。约略丝纶，正是来时候。富贵明年公自有。天香宫烛黄封酒。","dynasty":"宋代","title":"蝶恋花（为钱守寿）"}
{"author":"丘崈","content":"鼓吹东方天欲晓。打彻伊州，梅柳都开了。尽道鄞江春许早。使君未到春先到。号令只凭花信报。旗垒精明，家世临淮妙。遥想明年元夕好。玉人更著华灯照。","dynasty":"宋代","title":"蝶恋花（送岳明州）"}
{"author":"丘崈","content":"逼砌筠窗围小院。日照花枝，疏影重重见。金鸭无风香自暖。腊寒才比春寒浅。昼景温温烘笔砚。闲把安西，六纸都临遍。茗碗不禁幽梦远。鹊来唤起斜阳晚。","dynasty":"宋代","title":"蝶恋花（西堂竹阁，日气温然，戏作）"}
{"author":"丘崈","content":"潇洒佳人淡淡妆。特地凌寒，秀出孤芳。雪为肌体练为裳。韵处天姿，不御铅黄。古样铜壶湿篆章。浅浸横斜，净几明窗。何妨三弄点苔苍。但有疏枝，依旧清香。","dynasty":"宋代","title":"一翦梅（梅）"}
{"author":"丘崈","content":"尊前宾主角多才。亦许我同来。诗思竞翻三峡，酒狂欲拗连台。身闲有限，莫辞光景，刻烛相催。沙路即看联辔，上林趁赏流杯。","dynasty":"宋代","title":"朝中措"}
{"author":"丘崈","content":"壶边击断歌无节。山川一带伤情切。依旧石头城。夕阳天外明。行人谁是侣。遗唱今何许。对酒转愁多。愁多奈酒何。","dynasty":"宋代","title":"菩萨蛮（再登赏心用林子长韵）"}
{"author":"丘崈","content":"秋声夜到秋香院。重帘试卷都开遍。只似旧时香。更添些子黄。绮窗人共赋。犹忆分香句。别后几回秋。见花空复愁。","dynasty":"宋代","title":"菩萨蛮（甲午秋作）"}
{"author":"丘崈","content":"云林带水山横阁。故人去尽添萧索。反照射微茫。临分愁夕阳。传柑当令节。连璧朝天阙。还有雁西飞。慰人新别离。","dynasty":"宋代","title":"菩萨蛮（次朱都大韵送王漕行）"}
{"author":"丘崈","content":"恰好轻篷短棹，绝胜锦缆牙樯。一声横笛起微茫。十里红莲步障。小待山头吐月，何妨说剑杯长。更看风露洗湖光。水底金盘滉漾。","dynasty":"宋代","title":"西江月"}
{"author":"丘崈","content":"明日又还重九，黄昏小雨疏风。菊英萸糁一尊同。付与今宵好梦。寒意梧桐叶上，客愁画角声中。小楼何日却从容。千里此情应共。","dynasty":"宋代","title":"西江月"}
{"author":"丘崈","content":"雨晴风定。一任春寒逞。要勒群芳未醒。不废梅花，晚来妆面靓。曲阑斜凭。水槛临清镜。翠竹萧骚相映。付与幽人，巡池看弄影。","dynasty":"宋代","title":"梅弄影"}
{"author":"丘崈","content":"月殿移根入帝乡。风流犹是旧时妆。猩血染成丹杏脸。浓点。郁金笼就赭衣黄。浪说锦城元自少。不道。只今何啻五枝芳。试问司花谁是主。传语。且烦都与十分香。","dynasty":"宋代","title":"定风波（咏丹桂）"}
{"author":"丘崈","content":"翠被怯轻寒，花气撩幽梦。梦蹑飞云驾彩鸾，惊觉花枝动。宿酒未全醒，屋角闻晴吽彻骨香，臭了还重□。","dynasty":"宋代","title":"卜算子"}
{"author":"丘崈","content":"风佩珊珊。云屏曲曲，愁绝春慳。无赖余寒。半醒宿酒，御夹成单。深沈院落人闲。凭阑处、眉颦黛残。彩笔慵拈。新声微度，兴入云山。","dynasty":"宋代","title":"柳梢青（和胡夫人）"}
{"author":"丘崈","content":"叹之，作此，乃三月九日也。是日，杨花甚盛，盖风云花落花开，等闲不管流年度。旧游何处。浅立空凝伫。惊拍阑干，忍见春将暮。凭风絮。为人飞去。散作愁无数。","dynasty":"宋代","title":"点绛唇"}
{"author":"丘崈","content":"碧玉槎桠金粟小。山路惊秋老。倒倚湿寒烟，似怯秋风，阁泪啼清晓。铜壶冷浸宜深窈。人试新妆巧。云鬓一枝斜，小阁幽窗，是处都香了。","dynasty":"宋代","title":"醉花阴（木犀）"}
{"author":"丘崈","content":"风雨骤，妒花黄。忽斜阳。急手打开君会否，是伊凉。深深密密传觞。似差胜、落帽清狂。满引休辞还醉倒，却何妨。","dynasty":"宋代","title":"愁倚阑（丙申重九和钱守）"}
{"author":"丘崈","content":"小小峰峦对起。芳树重重相倚。清溜绕阶除，聊备一池春水。游戏。游戏。适意随缘足矣。","dynasty":"宋代","title":"如梦令"}
{"author":"丘崈","content":"小队拥龙节，三度过鲈乡。烟波万顷，欸波绉湿斜阳。何处渔舟唱晚，最是芦花风断，欸乃一声长。矫首望空阔，逸兴坠微茫。笑尘缨，何日许，濯沧浪。天随甫里，相寻无处一凄凉。会把水光山色，收入烟蓑短艇，胜世作清狂。举酒属公子，富贵未渠央。","dynasty":"宋代","title":"水调歌头·小队拥龙节"}
{"author":"丘崈","content":"一叶下林表，秋色满蘅皋。江风吹雨初过，天宇一何高。蜡屐径来堂上，倚杖然长啸，万里看云涛。逸兴浩无际，安得驾灵鳌。叹吾生，天地里，一秋毫。江山如传，古来阅尽几英豪。回首只今何在，举目依然风景，此意属吾曹。欲去重惆怅，松径冷萧骚。","dynasty":"宋代","title":"水调歌头·一叶下林表"}
{"author":"丘崈","content":"十载重游，愧好在、吴中父老。官事里、空然痴绝，竟何曾了。赖有平生知己地，全胜末路依刘表。竟此身、还复雁门踦，宁论早。篷仙语，开朕兆。郇翰洒，增荣耀。倚先声风动，了然家晓。翘馆每烦尘想□，宾筵更著红妆绕。算从前、得此慰初心，於人少。","dynasty":"宋代","title":"满江红·十载重游"}
{"author":"丘崈","content":"冠盖吴中，羡来往、风流二老。谈笑处、清风满座，倡酬不了。琪树相鲜昆阆里，玉山高并云烟表。叹□时、顿有古来无，功名早。膺帝眷，符梦兆。为国镇，腾光耀。更宁容秀野，醉眠清晓。麟组已联方面重，衮衣行接天香绕。许畸人、巾履奉英游，荣多少。","dynasty":"宋代","title":"满江红·冠盖吴中"}
{"author":"丘崈","content":"楚甸云收，歌舞地、依然江渚。嗟往事、豪华无限，梦回何许。翠被那知思玉度，绣褂谩说为行雨。悄不禁、俯仰一凄凉，成千古。吴蜀会，襟喉处。据胜势，开天府。著诗书元帅，笑变尊俎。步障月明翻鼓吹，华榱雾湿披窗户。把胜游、都与旧风光，湔尘土。","dynasty":"宋代","title":"满江红·楚甸云收"}
{"author":"丘崈","content":"以自见云雨趁轻寒，风作秋声，燕归雁来。动天涯羁思，登山临水，惊心节物，极目烟埃。客里逢君，才同一笑，何遽言归如此哉。别离久，算不应兴尽，却棹船回。主人下榻高斋。更点检笙歌频宴开。便留连不到，迎春见柳，也须小驻，度腊观梅。花上盈盈，闺中脉脉，应念胡麻正好栽。从教去，正危阑望断，小倚徘徊。","dynasty":"宋代","title":"沁园春·雨趣轻寒"}
{"author":"丘崈","content":"匏系弥年，江北江南，羡君去来。笑山横南浦，朝来爽致，文书堆案，胸次生埃。放旷如君，拘縻如我，试问人生谁乐哉。真难学，是得留且住，欲去须回。何时竹屋茅斋。去相傍为邻三径开。撰小窗临水，危亭当巘，随宜有竹，著处须梅。坐读黄庭，手援紫藟，一寸丹田时自栽。当馀暇，更与君来往，林下徘徊。","dynasty":"宋代","title":"沁园春·匏系弥年"}
{"author":"丘崈","content":"梅妆竹外。未洗唇红退。酥脸腻，檀心碎。临溪闲自照，爱雪春犹带。沙路晓，亭亭浅立人无对。似恨谁能会。迟见江头盖。和鼎事，终应在。落残知未免，韵胜何曾改。牵醉梦，随香欲渡三山海。","dynasty":"宋代","title":"千秋岁·梅妆竹外"}
{"author":"丘崈","content":"清似水。不了眼中供泪。今宵忍听唱阳关，暮云千里。可堪客里送行人，家山空老春荠。道别去、如许易。离合定非人意。几年回首望龙门，近才御李。也知追诏有来时，匆匆今见归骑。整弓刀，徒御喜。举离觞、饮釂无味。端的慰人愁悴。想天心，注倚方深，应是日日传宣公来未。","dynasty":"宋代","title":"西河·清似水"}
{"author":"丘崈","content":"风传芳信，晓色便清霁。帘幕护春寒，篆香温、笙簧韵美。使华容与，星动帝王州，花上脸，柳边眉，竞报占熊喜。欢娱好是，玉塞无尘起，鞭计小迟留，要长折、遐冲万里。传闻有诏，宣室待归来，醽醁满，叵罗深，莫负春葱指。","dynasty":"宋代","title":"蓦山溪·风传芳信"}
{"author":"丘崈","content":"陆海蓬壶自有山。光风霁月未应慳。但将歌舞酬佳节，却信阴晴是等闲。花照夜，烛烘盘。明年公更酒肠宽。奉陪黄伞传柑宴，莫忘红妆拥座欢。","dynasty":"宋代","title":"鹧鸪天·陆海蓬壶自有山"}
{"author":"丘崈","content":"准拟关门度一秋。强扶衰病起相酬。不辞酩酊还吹帽，自笑鬅鬙怯露头。江日晚，更迟留。争传五马足风流。论车载酒浑闲事，著笼藏花说未休。","dynasty":"宋代","title":"鹧鸪天·准拟关门度一秋"}
{"author":"丘崈","content":"一舸鸱夷云水路。贪游戏、悄忘尘数。明月长随，清风满载，那向急流争渡。邂逅占星来已暮。芝封待、却催归处。倚玉蒹葭，论文尊俎，回首笑谈何处。","dynasty":"宋代","title":"夜行船·一舸鸱夷云水路"}
{"author":"丘崈","content":"几回相与叹高才。忽报驭风来。谁道及朝天阙，更能同上春台。主人早晚，班聊玉笋，行听连催。湖上饱赓新唱，思堂快泻深杯。","dynasty":"宋代","title":"朝中措·几回相与叹高才"}
{"author":"丘崈","content":"十分风味似诗人。有些子太清生。只应最嫌俗子，消瘦却盈盈。风乍静，雪初晴。月微明。泊然疏淡，莫是无情，作个关情。","dynasty":"宋代","title":"诉衷情·十分风味似诗人"}
{"author":"丘崈","content":"槐阴绿。帘卷翠屏山曲。照眼冰壶寒并玉。赐衣便雾縠。熊梦又惊初卜。好在掖垣梧竹。应讶人归犹未速。已颁新诏墨。","dynasty":"宋代","title":"谒金门·槐阴绿"}
{"author":"丘崈","content":"花落花开，等闲不管流年度。旧游何处。浅立空凝伫。惊拍栏干，忍见春将暮。凭风絮。为人飞去。散作愁无数。","dynasty":"宋代","title":"点绛唇·花落花开"}
{"author":"丘崈","content":"风雨骤，妒花黄。忽斜阳。急手打开君会否，是伊凉。深深密密传觞。似差胜、落帽清狂。满引休辞还醉倒，却何妨。","dynasty":"宋代","title":"愁倚阑/春光好"}
{"author":"丘崈","content":"门外绮罗如绣。堂上华灯如昼。领略一番春，共醉连宵歌酒。今后。今后。如此遨头少有。","dynasty":"宋代","title":"如梦令·门外绮罗入绣"}
{"author":"丘崈","content":"憎人虎豹守天关。嗟蜀道、十分难。说与沐猴冠。这富贵、於人怎谩。忘形尊俎，能言桃李，日日在东山。不醉有馀欢。唱好个、风流谢安。","dynasty":"宋代","title":"太常引·憎人虎豹守天关"}
{"author":"戴炳","content":"得考虽多幸，无功祇自嫌。但求官速满，不道老同添。卑拙翱蓬鴳，艰辛上竹鲇。黄花寒更好，三嗅忆陶潜。","dynasty":"宋代","title":"书初考"}
{"author":"戴炳","content":"孤负重阳菊，愁怀不肯宽。邮亭一夜雨，客枕五更寒。脚健从渠老，心低到处安。独行谁可语，时把古诗看。","dynasty":"宋代","title":"辛亥九日被檄视涝遂爽同官饮菊之约夜宿荒驿风雨达曙"}
{"author":"戴炳","content":"炎蒸欣傍晚，扫地坐宽凉。入竹风逾冷，生荷水亦香。蚁行缘食几，萤照落书床。听得农人语，今年稻穗长。","dynasty":"宋代","title":"纳凉即事"}
{"author":"戴炳","content":"雪峰峰顶寺，来此定诗盟。山瀑分云影，松风乱雨声。眼明春树绿，心醒晓钟清。未好言归去，尘中事又生。","dynasty":"宋代","title":"侍屏翁领客游雪山分得生字"}
{"author":"戴炳","content":"踏破登山屐，来寻傍水丛。眼明千树底，春入数花中。格瘦诗难写，香寒酒易空。狂歌归秉烛，惊怪走儿童。","dynasty":"宋代","title":"偕兄侍屏翁探梅屏山分得空字"}
{"author":"戴炳","content":"卜筑占宽閒，修篁老树间。八窗开宇宙，一室贮云山。野旷行人少，天遥去鸟还。悠然会心处，妙语彻玄关。","dynasty":"宋代","title":"岂潜弟平远图"}
{"author":"戴炳","content":"寂寞海东头，殷勤贵客舟。如何经岁约，祇作数宵留。清玩分行箧，高吟压小楼。更须谋再会，同醉菊花秋。","dynasty":"宋代","title":"谢赵山台见访"}
{"author":"戴炳","content":"兰丛才一干，独向腊前开。托荫偏宜竹，先春不让梅。韵从幽处见，香自静中来。便欲纫芳佩，灵均唤不回。","dynasty":"宋代","title":"腊前见兰花"}
{"author":"戴炳","content":"安居元自好，春昼更迟迟。雪涌煎茶鼎，云生浴砚池。栽荷填废沼，移竹补疏篱。犹有闲光景，攲眠续旧诗。","dynasty":"宋代","title":"安居"}
{"author":"戴炳","content":"芳信基花事，东君思亦奇。横枝疏蓓蕾，半树老丰姿。心共寒霜苦，香惟夜月知。最怜清梦觉，疏影竹窗时。","dynasty":"宋代","title":"次韵屏翁咏梅"}
{"author":"戴炳","content":"秋池清晓濯玄云，鸲眼辉涵紫玉文。细字黄庭应写就，莫将容易博鹅群。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其五"}
{"author":"戴炳","content":"桑竹森森绕屋边，美池清泚浸良田。桃源只在桃溪上，不信壶中别有天。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其六"}
{"author":"戴炳","content":"晚菘早韭各随时，霜薤青青间露葵。甘脆自堪供小摘，不须他觅养神芝。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其七"}
{"author":"戴炳","content":"紫锦囊缄五岳形，白书黑纸秘黄庭。何如琴几焚香坐，细读包牺一卷经。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其八"}
{"author":"戴炳","content":"自傍青牛种早粳，炊来玉屑满盆香。休论服日餐霞事，只此延年第一方。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其九"}
{"author":"戴炳","content":"阡陌纵横尚宛然，知他耕耨是何年。果然绝粒轻能举，底事仙人亦有田。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其十"}
{"author":"戴炳","content":"舣舟来访宝云寺，快上山头寻五松。捉月仙人呼不醒，一间老屋战西风。","dynasty":"宋代","title":"五松山太白祠堂"}
{"author":"戴炳","content":"山径崎岖落叶黄，青松疏处漏斜阳。鸣禽无数声相应，一阵微风野菊香。","dynasty":"宋代","title":"归途过铜官山"}
{"author":"戴炳","content":"伤春非贞女，悲秋非烈士。时运自循环，我心如止水。剥固复之机，荣乃悴之始。未识天地妙，胡为浪悲喜。鴳蓬或数仞，鹏海或万里。大小何必齐，蒙庄未穷理。","dynasty":"宋代","title":"莫悲秋"}
{"author":"戴炳","content":"美人隐于茶，性与茶不异。苦涩知馀甘，淡薄见真嗜。肯随世俱昏，宁堕众所弃。灵雨滋山腴，迅雷起龙睡。野草未敢花，春芽早呈瑞。斗水须占一，焙火不落二。趣深同谁参，隽永时自试。葱姜勿容溷，瓜芦定非类。标名寓玄思，微吟写清致。成我君子交，从彼俗客恚。嚼芳憩泉石，包贡免邮置。辽辽玉川翁，千载共风味。","dynasty":"宋代","title":"次黄叔粲茶隐倡酬之什"}
{"author":"戴炳","content":"开棂纳晨光，隐几挹寒翠。以我胸中真，会彼景外意。孰因夜息存，孰使昼梏累。念虑方清明，体认贵切至。峨峨成九仞，进进基一篑。勖哉亭中人，涵养玉其粹。卷舒意何如，颜回坐忘地。","dynasty":"宋代","title":"夏肯甫晓山亭"}
{"author":"戴炳","content":"既雨晴亦佳，适与赏心会。初日照高林，幽泥化轻壒。步屧随春风，始觉天宇大。牵怀到空山，逍遥白云外。青松夹路生，童童状车盖。清川带华薄，阴壑生虚籁。性达形迹忘，傲然脱冠带。薄暮方来归，月光摇浅濑。","dynasty":"宋代","title":"春日偕兄弟侍屏翁游晋原分得外字因集句而成"}
{"author":"戴炳","content":"无奈秋风何，怒号震林木。着我井上桐，一夜失寒绿。莫作摇落悲，妙理在观复。","dynasty":"宋代","title":"唐李涉有山中五无可奈何诗戏用其体作秋日四章其一"}
{"author":"戴炳","content":"无奈秋月何，鍊魄金气精。炯炯一轮满，天地冰壶清。照我方寸景，表里同光明。","dynasty":"宋代","title":"唐李涉有山中五无可奈何诗戏用其体作秋日四章其二"}
{"author":"戴炳","content":"无奈秋山何，万叠浅深碧。起来楼上看，朝爽浮几席。棱棱政自高，更养静寿德。","dynasty":"宋代","title":"唐李涉有山中五无可奈何诗戏用其体作秋日四章其三"}
{"author":"戴炳","content":"无奈秋水何，悠悠荡轻桨。上下天一碧，颠倒涵万象。愿从双白鸥，生涯寄浩荡。","dynasty":"宋代","title":"唐李涉有山中五无可奈何诗戏用其体作秋日四章其四"}
{"author":"戴炳","content":"人心元至虚，天下本无事。举世役于形，扰扰谁暂置。先生自超俗，涵养老逾粹。妙契无名翁，深造静閒味。壶中贮日月，胸次纳天地。婆娑阅四序，物物见春意。林花高下红，庭草浅深翠。一笑扶瘦筇，行吟散微醉。","dynasty":"宋代","title":"青阳梅仙舒伯虞为其尊人索静閒轩诗"}
{"author":"戴炳","content":"翰林天酒星，谪堕人间世。豪气眇乾坤，浪迹寄湖海。峨峨江祖山，片石峙西澨。醉狂御风来，踞坐高傲睨。一丝聊戏垂，意得在鱼外。青天画屏句，妙越无尘界。至今五百年，春虹绚晴彩。我来访遗踪，蹑屐扪薜荔。锦苔剥冰霜，髣髴题字在。属时春夏交，微雨弄轻霁。同游俱嘉朋，笑语洽倾盖。云木团昼阴，松风奏天籁。胜践心已惬，酣歌意弥快。欲招台上魂，举爵酹清泚。今昔自殊时，欣感谅一契。诗成写苍壁，存否非所计。长啸下归舟，惊湍送飞枻。","dynasty":"宋代","title":"壬子立夏日同郡博士黄次夔游江祖"}
{"author":"戴炳","content":"短发如冬霜，一朝白一朝。又如深秋柳，槁叶迎风凋。白者不再黑，白者不复牢。羲娥疾驰骥，乾坤虚悬瓢。人生寄其间，泛泛波上藻。百岁一大梦，倏忽已隔宵。胡不适所适，而乃随滔滔。富贵撇眼电，荣华过耳飙。木散故得寿，龟灵徒取焦。甘拙自安吉，役智滋劳忉。所以柴桑人，不肯折此腰。","dynasty":"宋代","title":"梳头自叹"}
{"author":"戴炳","content":"形弱能使强，脉病能使寿。医和肘后方，袖手若无有。绿野归晋公，洛社闲迂叟。此意谁得知，可以久则久。","dynasty":"宋代","title":"上立斋先生十首以有官居鼎鼐无宅起楼台为韵其一"}
{"author":"戴炳","content":"羸牛指为骥，鸣枭认为鸾。彼欲欺一世，自乱耳目官。吾直不能枉，吾方竟谁刓。何妨寄楚泽，餐菊纫秋兰。","dynasty":"宋代","title":"上立斋先生十首以有官居鼎鼐无宅起楼台为韵其二"}
{"author":"戴炳","content":"蔚蔚空明山，古号仙人居。神秀发虹气，瑞孕真璠玙。洁白外难染，坚刚中不枯。勿逐鼠璞价，韫椟姑藏诸。","dynasty":"宋代","title":"上立斋先生十首以有官居鼎鼐无宅起楼台为韵其三"}
{"author":"戴炳","content":"支厦资寸莛，涉江寄孤艇。弗顾胜弗胜，乃诿幸不幸。舜华朝暮期，苍松岁年迥。从渠宝康瓠，我自有岑鼎。","dynasty":"宋代","title":"上立斋先生十首以有官居鼎鼐无宅起楼台为韵其四"}
{"author":"戴炳","content":"君子如真金，真金刚不改。小人如浮云，瞬目多变态。随世良独难，殉道乃无悔。近日崔菊坡，坚卧辞鼎鼐。","dynasty":"宋代","title":"上立斋先生十首以有官居鼎鼐无宅起楼台为韵其五"}
{"author":"戴炳","content":"薰莸不同性，泾渭不同趋。由来区以别，那使强合污。老聃守道德，韩非事刑诛。二人共一传，能信千古无。","dynasty":"宋代","title":"上立斋先生十首以有官居鼎鼐无宅起楼台为韵其六"}
{"author":"戴炳","content":"多金建华屋，一堂容百客。立斋有厅事，不觉旋马窄。僻于萧相居，隘甚晏子宅。鬼神瞰高明，吉祥止虚白。","dynasty":"宋代","title":"上立斋先生十首以有官居鼎鼐无宅起楼台为韵其七"}
{"author":"戴炳","content":"灵岩一片云，曾为作雨起。风吹还故山，松筠澹相倚。秋高霜露寒，酒热鲈鱼美。少宽忧世怀，微醉有妙理。","dynasty":"宋代","title":"上立斋先生十首以有官居鼎鼐无宅起楼台为韵其八"}
{"author":"戴炳","content":"否泰关世运，进退非人谋。尼父虽皇皇，不为无理留。用则巨川楫，舍则野渡舟。行藏两付之，独倚百尺楼。","dynasty":"宋代","title":"上立斋先生十首以有官居鼎鼐无宅起楼台为韵其九"}
{"author":"戴炳","content":"小草有远志，埋没同蒿莱。风霜坐相欺，冉冉成枯荄。我公下白屋，意重黄金台。傥借伯乐顾，未信终驽骀。","dynasty":"宋代","title":"上立斋先生十首以有官居鼎鼐无宅起楼台为韵其十"}
{"author":"戴炳","content":"众芳以春荣，万叶以秋肃。造物持其权，儿戏恣翻覆。亭亭山上松，萧萧涧边竹。超然荣肃中，正色阅寒燠。","dynasty":"宋代","title":"杂言其一"}
{"author":"戴炳","content":"提壶劝我饮，布谷催我耕。我酒瓶已罄，我田草正生。荷锄理荒秽，及时新雨晴。秋来刈吾秫，庶得两遂情。","dynasty":"宋代","title":"杂言其二"}
{"author":"戴炳","content":"逸翮凌丹霄，潜鳞纵深壑。天分安所适，翔泳同一乐。短吟五七字，薄酒三四酌。浩气与春风，相从满寥廓。","dynasty":"宋代","title":"杂言其三"}
{"author":"戴炳","content":"携琴入空山，脩竹翠相倚。一曲千古心，泠泠寄流水。拂云卧白石，冥搜契玄理。有时采薪人，歌声隔林起。","dynasty":"宋代","title":"侍屏翁游屏山分得水字"}
{"author":"戴炳","content":"凄切抱叶蝉，间关栖树禽。入山本避喧，复爱聆此音。微飔动夕爽，薄云散秋阴。众籁阒以静，片月生东林。","dynasty":"宋代","title":"秋日过屏山庵其一"}
{"author":"戴炳","content":"山泉清且甘，漱之冷侵骨。拂苔坐石上，松风更萧瑟。悠悠行空云，何心自出没。六凿忽玲珑，吾计良未失。","dynasty":"宋代","title":"秋日过屏山庵其二"}
{"author":"戴炳","content":"孤桐结根倚崖石，俯瞰清溪照虚碧。枝叶扶疏朱夏寒，上有翔鸾旧栖迹。风霜冉冉岁月深，老柯半朽苍皮蚀。其中素抱金玉声，以暗投人人不识。人不识，多苦心，樵夫斤斧莫相寻。宁教枯死倒涧壑，不从爨下求知音。","dynasty":"宋代","title":"孤桐行"}
{"author":"戴炳","content":"咄哉疟鬼何冥愚，沉魄犹滞江流居。孰云胄出高阳氏，而乃不肖如此欤。为妖常闯秋令动，作威又窃炎官馀。今年恣睢逞暴虐，十户九室闻嗟吁。人生一岁一寒暑，自有大疟缠其躯。翻手为凉覆手暖，笑尔祸福才须臾。痴儿騃女或汝怖，那能嚇我烈丈夫。汝不记少陵诗句有神语，子璋髑髅血模糊。昌黎遣逐更多术，灌毒炷艾挥灵符。今来古往共憎疾，奈何长恶终不渝。胡不学鲛人细织冰绡制云裾，胡不从湘君缓移桂棹搴芙蕖。乃甘卑渫贾众怨，厌禳唾骂无时无。尔来经旬瞰吾室，再三谢遣犹踟蹰。吾诗吾酒既不废，汝穷汝技将何如。大江秋色正潇洒，明月皎皎风疏疏。便须悟悔速归去，啸俦呼侣相嬉娱。夜阑吟彻欲就睡，灯花照眼团如珠。梦回病思砉然散，飒飒风籁生庭梧。","dynasty":"宋代","title":"逐疟鬼"}
{"author":"戴炳","content":"提葫芦，沽美酒，人世光阴春电走。一日得醉一日闲，绿鬓几曾俱白首。沽酒沽酒有酒沽，生前不饮真愚夫。","dynasty":"宋代","title":"五禽言其一"}
{"author":"戴炳","content":"不如归去，不如归去，千山万水家乡路。今年又负故园花，来岁花开定归否。归去归去须早归，近日江湖非旧时。","dynasty":"宋代","title":"五禽言其二"}
{"author":"戴炳","content":"泥滑滑，泥滑滑，客路迢迢雨不歇。我仆十步九步蹶，我马■𩥑如跛鳖。泥滑泥滑君莫愁，秧烂麦损尤堪忧。","dynasty":"宋代","title":"五禽言其三"}
{"author":"戴炳","content":"脱却破裤，脱却破裤，蚕熟缫成霜雪缕。小姑织绢未落机，县家火急催官赋。输了官赋无零落，破裤破裤还更着。","dynasty":"宋代","title":"五禽言其四"}
{"author":"戴炳","content":"麦熟锻磨，麦熟锻磨，村南村北声相和。大男小女总欣欣，煮饼蒸糜任渠做。锻磨锻磨莫等閒，去年糠秕无得餐。","dynasty":"宋代","title":"五禽言其五"}
{"author":"戴炳","content":"晓寒篱落外，一见一番新。唤觉群芳梦，先钟万古春。冷香宜醉寝，真色任烟邻。更喜连朝雪，飞花为辟尘。","dynasty":"宋代","title":"次韵屏翁观梅"}
{"author":"戴炳","content":"四面山回合，中间百亩畦。入门惟见竹，绕屋半栽梅。果熟霜前树，鱼肥雨后溪。秋来饶景物，斟酌费诗材。","dynasty":"宋代","title":"项宜父涉趣园"}
{"author":"戴炳","content":"暇日频相顾，清风旧竹林。功名春后梦，吟咏老来心。世事随流水，年芳付绿阴。悠然千古意，闲理断纹琴。","dynasty":"宋代","title":"小酌会芳分得阴字"}
{"author":"戴炳","content":"玉峰奇绝处，短策步崎岖。海近潮声壮，山空树影疏。吟情危眺外，饮兴薄寒初。数点新来雁，高飞不羡渠。","dynasty":"宋代","title":"玉峰登眺得初字"}
{"author":"戴炳","content":"等閒成小集，危眺豁幽情。四面画图出，一襟天地清。晚云山晻霭，夜月海空明。自有兹楼景，输君第一评。","dynasty":"宋代","title":"小楼扁山海图郑安道酒边有诗因次韵"}
{"author":"戴炳","content":"检点新秋事，天公赐已丰。秋床梧叶雨，晓袂竹林风。阅世心先老，伤时酒易中。谁将和战议，细与问元戎。","dynasty":"宋代","title":"次韵屏翁新秋"}
{"author":"戴炳","content":"舛运频年见，忧时百虑灰。入冬常苦雨，昨夜又轰雷。土烂麦难种，虫伤菜失栽。儿童不解事，喜报海棠开。","dynasty":"宋代","title":"己亥十月晦大雷雨"}
{"author":"戴炳","content":"晓起冲寒出，霜明日未晞。麦丰来岁本，梅漏早春机。水涸鱼深隐，蜜成蜂倦飞。静中参物理，一一见精微。","dynasty":"宋代","title":"次屏翁冬日韵"}
{"author":"戴炳","content":"一筇双不借，役役又东还。野渡浅深水，夕阳高下山。光阴虚我老，造物靳人閒。高躅思吾祖，鸣琴独闭关。","dynasty":"宋代","title":"自武林还家道由剡中"}
{"author":"戴炳","content":"履端来聚拜，和气洽昌辰。蕃衍如今日，栽培岂一人。诗书延泽润，忠厚续长春。相祝无多语，年新德又新。","dynasty":"宋代","title":"次韵屏翁新元聚拜"}
{"author":"戴炳","content":"海棠红未了，又近牡丹时。送日多忙事，酬春欠好诗。暖风催麦早，晴晷转花迟。不尽清游兴，重为上巳期。","dynasty":"宋代","title":"次韵君玉弟春事"}
{"author":"戴炳","content":"一襟尘欲满，刮眼得新诗。风絮遗春恨，烟花隔岁期。笋抽虫半蚀，樱熟鸟先窥。光景浑如此，心闲即好时。","dynasty":"宋代","title":"次韵晚春二首其一"}
{"author":"戴炳","content":"田园深有趣，已分隐柴扃。老去情多感，春来梦少灵。游丝捲晴日，飞絮入空庭。预识今年好，啼鹃枕上听。","dynasty":"宋代","title":"次韵晚春二首其二"}
{"author":"戴炳","content":"春郊农务急，野岸水痕高。蒲渚鸣姑恶，桑林啭伯劳。整栏扶芍药，搴网护樱桃。不改穷居乐，何妨见二毛。","dynasty":"宋代","title":"春晚即事"}
{"author":"戴炳","content":"一觞还一咏，竟日醉难成。坐石惊云湿，临池爱水平。密林宜午荫，啼鸟尚春声。更有樱桃约，明朝且愿晴。","dynasty":"宋代","title":"次韵屏翁初夏会芳小集"}
{"author":"戴炳","content":"晴雨天难测，寒暄气未齐。连村多绿树，终日啭黄鹂。田水冲塍断，山云着地低。偶随农叟语，不觉过桥西。","dynasty":"宋代","title":"夏初郊行"}
{"author":"戴炳","content":"地僻尘嚣远，身闲趣味深。清池涵竹色，老树带藤阴。引鹤随閒步，招蝉伴醉吟。有时燃古鼎，隐几自观心。","dynasty":"宋代","title":"僻居"}
{"author":"戴炳","content":"幽栖得真趣，隙地巧经营。花竹有和气，林园无俗情。带经休树影，抱瓮俯池清。我亦甘肥遁，相从乐此生。","dynasty":"宋代","title":"亦龙弟覆篑累石作亭其阴屏翁名曰野亭索诗谩赋二首其一"}
{"author":"戴炳","content":"高怀抗尘外，林杪着三间。绿绕村边树，青浮海上山。目穷天变化，心静地宽闲。鸥鸟知人乐，忘机亦往还。","dynasty":"宋代","title":"亦龙弟覆篑累石作亭其阴屏翁名曰野亭索诗谩赋二首其二"}
{"author":"戴炳","content":"西风澄晓气，凝观惬幽情。草润蛩声滑，松凉鹤梦清。吟怀依水静，病思得秋轻。忽忆登高近，循篱看菊英。","dynasty":"宋代","title":"秋晚"}
{"author":"戴炳","content":"结屋新亭好，登临雅兴长。心融八窗白，尘隔九衢黄。泛菊金英碎，尝粳玉颗香。更期梅着蕊，来赏小春光。","dynasty":"宋代","title":"屏翁领诸孙小集亦龙弟野亭君玉即席有诗次韵"}
{"author":"戴炳","content":"解把诗言别，那无计可留。梅花两心事，寒雁五更愁。我亦高悬榻，君须独卧楼。后回相忆处，莫返雪中舟。","dynasty":"宋代","title":"郑安道终岁相聚临别以诗见贻次韵为谢"}
{"author":"戴炳","content":"十里平沙路，人行晚霁间。水光涵远树，云影度空山。吹浪江豚怒，摩霄野鹤闲。渔翁醉吹笛，小艇泊前湾。","dynasty":"宋代","title":"江滨晚霁"}
{"author":"戴炳","content":"野径菊仍好，村垆酒亦嘉。未应今日蕊，便是背时花。心在家千里，身犹客九华。官程难久驻，风雨暮山斜。","dynasty":"宋代","title":"十日取野菊泛酒"}
{"author":"戴炳","content":"柴门通草径，茅屋桂枝间。修竹连翘木，高松续断山。仰空青荫密，扫石绿花斑。傍涧牵牛饮，白头翁自闲。","dynasty":"宋代","title":"山家小憩即景效药名体"}
{"author":"戴炳","content":"卸马板桥西，扁舟逆上溪。水锼岩骨断，烟截树头齐。野鸭惊人起，村鸡上树啼。老农头雪白，犹自把锄犁。","dynasty":"宋代","title":"从板桥买舟上青阳"}
{"author":"戴炳","content":"一城方九里，宛在水中坻。额揭颜公字，碑传杜牧诗。昔年称上郡，今日逼边陲。莫望长江北，天寒风正悲。","dynasty":"宋代","title":"池州"}
{"author":"戴炳","content":"清晨闻剥啄，喜得薛能诗。风月一囊锦，江湖两鬓丝。寒城吹角夜，孤馆拥衾时。谁会吟心苦，梅花是旧知。","dynasty":"宋代","title":"有永嘉薛君自号云屋来池阳以诗见贻用韵答之"}
{"author":"戴炳","content":"江湖前辈尽，何敢易言诗。鼠璞元非玉，蛛罗不是丝。池塘生草处，风雪跨驴时。此是真吟境，从来几个知。","dynasty":"宋代","title":"有方叔材用余和薛云屋歌见贻次韵奉酬"}
{"author":"戴炳","content":"雪作春前瑞，银城拥万家。太婆头欲白，九子顶先华。压麦嘉培本，封梅惜损花。家童解人意，烧鼎问烹茶。","dynasty":"宋代","title":"立春前五日得雪"}
{"author":"戴炳","content":"尚闻深巷语乌衣，无复高堂彩凤仪。栋宇半攲元帝庙，香烟争奉志公祠。六朝兴废千年梦，独客登临万古悲。莫上钟山望淮北，西风禾黍更离离。","dynasty":"宋代","title":"金陵怀古"}
{"author":"戴炳","content":"幽栖颇喜隔嚣喧，无客柴门尽日关。汲水灌花私雨露，临池叠石幻溪山。四时有景常能好，一世无人放得闲。清坐小亭观众妙，数声黄鸟绿阴间。","dynasty":"宋代","title":"幽栖"}
{"author":"戴炳","content":"此生毕竟已蹉跎，有酒何妨醉且歌。人世尽缘愁得老，春花偏被雨相魔。草欺兰瘦能香否，杏笑梅残奈俗何。试上东楼看春景，海山无数列青螺。","dynasty":"宋代","title":"此生"}
{"author":"戴炳","content":"多赀徒作守钱奴，伏腊无忧便有馀。世路本夷休自险，人情太密反成疏。非图报施方为善，岂为功名始读书。门外良田堪种秫，自牵黄犊试犁锄。","dynasty":"宋代","title":"自况"}
{"author":"戴炳","content":"书房清晓焚香坐，转觉幽栖趣味真。怪石一根云态度，早梅半树雪精神。池鱼自乐谁知我，林鸟相忘不避人。得丧由来天自定，莫将闲虑恼闲身。","dynasty":"宋代","title":"书房"}
{"author":"戴炳","content":"剥尽皮毛真实在，几年孤立小溪浔。人来人去谁青眼，花落花开自苦心。不是野夫同臭味，难教君子出山林。巡檐日日窥生意，一朵先春直万金。","dynasty":"宋代","title":"移古梅植于贮清之侧已有生意喜而赋之"}
{"author":"戴炳","content":"爱渠怪怪复奇奇，冒雪遥凭健步移。竹外池边栽恰好，山巅水际梦多时。百年死质馀生意，一片孤槎带好枝。寄语花神勤守护，品题莫负老仙诗。","dynasty":"宋代","title":"再得古梅小而益怪首蒙屏翁品题因次韵"}
{"author":"戴炳","content":"图志旧尝看纪载，杖藜今得遍经行。渔翁化石几年钓，仙客有田何世耕。千尺枯崖蜕龙骨，一帘飞瀑撼雷声。相传逸少曾来此，惜不镌岩记姓名。","dynasty":"宋代","title":"初游方岩山"}
{"author":"戴炳","content":"看人出着笑人低，及至当枰却自迷。角上仅全输了腹，东边才活丧于西。欲装劫去多难补，待算征来恰又提。天下未应无妙手，劝君莫爱墨狻猊。","dynasty":"宋代","title":"观败棋者戏作"}
{"author":"戴炳","content":"万巧千奇费剪裁，琼瑶锦绣簇成堆。世间妖女轮回魄，天上仙姬降谪胎。笑脸倚风娇欲语，醉颜酣日困难抬。东君若使先春放，羞杀群花不敢开。","dynasty":"宋代","title":"牡丹"}
{"author":"戴炳","content":"去年已作填沟计，谁料今年见有秋。天意乘除元自定，人生伏腊谩多忧。满盆淅玉休论价，成斛量金不计筹。最是野夫欢喜处，春风百瓮绕床头。","dynasty":"宋代","title":"喜有秋"}
{"author":"戴炳","content":"霜风飒飒荻花洲，避北趋南巧自谋。仙翮飞残千里月，寒声催老一天秋。乍教骚客惊诗梦，莫为征夫寄别愁。汝度塞垣应未久，新来烟燧已沉不。","dynasty":"宋代","title":"次君玉弟闻新雁"}
{"author":"戴炳","content":"诗眼非梅不可遮，三葩五蕊便堪嘉。瘦如饭颗逢工部，老似磻溪卧子牙。水影月香参众妙，弟酬兄倡自成家。快篘新酝同清赏，莫待枝头烂缦花。","dynasty":"宋代","title":"次韵东渠兄观梅"}
{"author":"戴炳","content":"閒居幽事属田园，何必山林始避喧。足水早禾分母子，多年修竹见翁孙。欣然胜败无心弈，兀尔醉醒随意樽。昨夜一番雷雨过，绿波微涨曲池痕。","dynasty":"宋代","title":"闲居幽事"}
{"author":"戴炳","content":"自甘穷处更何疑，坎止流行信所之。不学昌黎驱五鬼，肯随子厚骂三尸。堂堂白发欺人出，耿耿青灯独己知。细嚼黄花香满齿，清风千古一东篱。","dynasty":"宋代","title":"甘穷"}
{"author":"戴炳","content":"槐笏绿衫初作吏，要须立脚自廉勤。闾阎疾苦宜加意，廒廥奇赢莫与闻。少啖荔枝防美疢，多栽茉莉挹清芬。公馀览遍佳山水，倘有诗篇寄海云。","dynasty":"宋代","title":"送彭希圣姊夫赴三山民曹"}
{"author":"戴炳","content":"良辰乐事两相关，喜我楼台便往还。不用移舟过西屿，只消把酒对南山。风于破帽如相约，菊为新篘欲笑颜。留作千年佳话处，诗翁醉墨照楣间。","dynasty":"宋代","title":"己亥九日屏翁约诸孙登高西屿阻风舟行不前遂会于吾家山海图之上酒边翁有诗留题因次韵"}
{"author":"戴炳","content":"月将圆夜出乡关，才到西兴月又残。老去问名先已懒，近来行路觉尤难。云烟漠漠吴山暗，风雨潇潇浙水寒。识破人生真逆旅，此身何处不堪安。","dynasty":"宋代","title":"如京至西兴阻风雨"}
{"author":"戴炳","content":"家家欢笑迓星期，我辈相邀只酒卮。矫俗何须标犊鼻，甘愚不解候蛛丝。新秋光彩月来处，半夜清凉风起时。一曲玉箫尘外意，此音除是鹤仙知。","dynasty":"宋代","title":"七夕感兴二首其一"}
{"author":"戴炳","content":"相传牛女起何时，无柰人间事转痴。青鸟蟠桃方士信，金钗钿合逆胡基。一杯记节图成醉，万感因秋却易悲。遗恨古今流不尽，银潢耿耿接天池。","dynasty":"宋代","title":"七夕感兴二首其二"}
{"author":"戴炳","content":"瘦策相扶上翠微，眼惊奇怪足忘疲。三十六洞犹昔者，四百馀年无牧之。涨水淼瀰春雨后，远山重叠夕阳时。几多江北江南恨，问着沙鸥总不知。","dynasty":"宋代","title":"抵池阳未入关泊于"}
{"author":"戴炳","content":"秋风远客叹飘零，满镜吴霜故故明。酒盏论心疏旧约，诗筒到眼快新评。短檠伴我夜深静，长笛何人月下横。步绕空庭吟未竟，隔林鸲鹆又传更。","dynasty":"宋代","title":"次刘叔子总干夜坐感秋韵"}
{"author":"戴炳","content":"信是抟沙放手开，渴心空想细论杯。等閒不见便逾月，如此相从能几回。旧雨已孤重九菊，新诗宜探小春梅。骑驴索句真颜面，要向清溪洗出来。","dynasty":"宋代","title":"代简约诸同官探梅"}
{"author":"戴炳","content":"苦用吟心续祖灯，得君印證愈分明。一聆此日鸡窗话，尽洗前时蚓窍声。飏柳轻风寒忽暖，催花小雨湿还晴。眼前总是诗光景，可惜明朝又远行。","dynasty":"宋代","title":"烧灯夕宋明府自置酒见招席上复赋诗因次韵定诗盟并致别意"}
{"author":"戴炳","content":"俗尘汩汩负清游，重出城来已暮秋。水洗柳根攲断岸，霜摧芦叶拥荒洲。乡音不到愁来雁，野性无拘羡去鸥。可惜一堤明月好，隔关难作夜深留。","dynasty":"宋代","title":"秋暮出关即事"}
{"author":"戴炳","content":"重阳过了秋逾爽，自豁楼窗眺晚西。野外倒涵天影动，海云平压雁行低。兴来频放深杯饮，吟到须还大字题。近喜书房添一宝，陶泓买得古端溪。","dynasty":"宋代","title":"秋日独倚东楼"}
{"author":"戴炳","content":"佳节相过共举觞，为萸菊醉亦何妨。须知我辈襟怀事，不是时人酒肉狂。落雁影边寒水碧，归鸦啼处夕阳黄。诗翁樽俎风流在，老气横吞年少场。","dynasty":"宋代","title":"次韵屏翁壬寅九日再题小楼"}
{"author":"戴炳","content":"清樽才了黄花债，又被梅花恼杀人。碎点南枝无数雪，探支东帝几分春。精神全向疏中足，标格端于瘦处真。彻夜苦吟无好语，梦随双月步溪漘。","dynasty":"宋代","title":"初冬梅花偷放颇多"}
{"author":"戴炳","content":"新刊后藁又千首，近日江湖谁有之。妙似豫章前集语，老于夔府后来诗。梅深岁月枝逾古，菊饱风霜色转奇。要洗晚唐还大雅，愿扬宗旨破群痴。","dynasty":"宋代","title":"石屏后集锓梓敬呈屏翁"}
{"author":"戴炳","content":"茶歌才了又田歌，节物真成一鸟过。苍竹招风凉意足，碧梧留雨夜声多。瓜缘茅屋抽长蔓，藕过蔬畦出矮荷。最喜白鸥相狎久，对人自在浴清波。","dynasty":"宋代","title":"四月节景"}
{"author":"戴炳","content":"好山好水东嘉郡，两月清游乐可知。远想池塘频梦汝，还当风雨对眠谁。别时菊蕊方宜酒，几日梅花已索诗。雁影参差霜正冷，寄言归计莫迟迟。","dynasty":"宋代","title":"次韵郑安道怀君玉弟游东嘉"}
{"author":"戴炳","content":"漫浪江湖等泛萍，破囊惟有百中经。一吭辩处长三寸，两手生来应七星。笑汝道途多坎壈，说人祸福太分明。我今已决为农计，不解从君较五行。","dynasty":"宋代","title":"赠日者张异手"}
{"author":"戴炳","content":"经年未复寄来书，索我形骸莫太疏。鲍叔相知应似旧，嵇康习懒苦难除。白头阅世梅花老，青眼看人柳色舒。春月正圆春水滑，何须雪夜扣吾庐。","dynasty":"宋代","title":"代简寄谢友人"}
{"author":"戴炳","content":"春事关心常早起，爱看景物试凭栏。戏鱼池面微添绿，啼鸟枝头尚带寒。斩棘重樊新插柳，𣂏泉频灌自栽兰。年来剩有园林兴，每恨庐边地不宽。","dynasty":"宋代","title":"春事"}
{"author":"戴炳","content":"不用雕锼呕肺肠，辞能达意即文章。性情元自无今古，格律何须辨宋唐。人道凤箫谐律吕，谁知牛铎有宫商。少陵甘作村夫子，不害光芒万丈长。","dynasty":"宋代","title":"有妄论宋唐诗体者答之"}
{"author":"戴炳","content":"风衮瑶花扑面寒，沾泥点点鹿文斑。要呈腊瑞斗梅好，肯让春容傍柳还。万户闹添沽酒市，两山穷耸索诗肩。使君宽得忧民念，麦陇青青一望间。","dynasty":"宋代","title":"赵倅赋喜雪诗为黄堂颂黄堂和韵传示僚属众因续貂"}
{"author":"戴炳","content":"世态从渠炎更凉，蕙兰元不为人香。时凭酒挹圣贤味，闲借茶搜文字肠。靴笏岂能拘野性，莼鲈终是忆家乡。小需归作天台隐，长啸松风卧石梁。","dynasty":"宋代","title":"次韵黄次夔思家"}
{"author":"戴炳","content":"生长由来接社枌，台山越水偶中分。一朝倾盖便知我，千里携家得傍君。风厚大鹏培怒翼，天寒征雁拆同群。折梅相送齐山路，愁绝江东日暮云。","dynasty":"宋代","title":"送陈竹屋提干东归"}
{"author":"戴炳","content":"对周尚有六十日，举足已能三五移。世路只今巇险甚，须教步步著平夷。","dynasty":"宋代","title":"喜小儿学步"}
{"author":"戴炳","content":"杨柳万丝堆怨绪，丁香百结锁愁肠。小桃先得东皇宠，莫妒东风过海棠。","dynasty":"宋代","title":"效宫词体"}
{"author":"戴炳","content":"九州四海沸如汤，问舍求田策最良。豪气到头成底事，未容欺客卧高床。","dynasty":"宋代","title":"读陈元龙传"}
{"author":"戴炳","content":"赤伏君王访旧游，富春男子只羊裘。一竿本为逃名去，何意虚名上钓钩。","dynasty":"宋代","title":"严子陵"}
{"author":"戴炳","content":"自抱桃笙过竹林，浓阴一片直千金。清眠尽晚无人唤，时有风鸣石上琴。","dynasty":"宋代","title":"竹林避暑"}
{"author":"戴炳","content":"小床蕲簟展琉璃，窗外新篁一尺围。正午云桥疏雨过，冬青花上蜜蜂归。","dynasty":"宋代","title":"夏昼小雨"}
{"author":"戴炳","content":"着身平地更多忧，一棹思为泛宅谋。昨夜西风边报急，防江也要钓鱼舟。","dynasty":"宋代","title":"里中小渔舟被差防江有感而赋"}
{"author":"戴炳","content":"山行十里少人家，客子贪程怕日斜。倦坐松根需足力，轻风满面落藤花。","dynasty":"宋代","title":"归途过麻姑山"}
{"author":"戴炳","content":"筑亭疏沼隔尘埃，白白朱朱次第栽。人面春风俱不老，板舆日日看花来。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙"}
{"author":"戴炳","content":"绿萝翳翳结高林，烟吐霞吞一径深。半夜松凉鹤先睡，满山明月自横琴。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其二"}
{"author":"戴炳","content":"一涧寒泉九节菖，酿泉为酒冽仍香。玉卮捧处慈颜喜，眉寿方岩共久长。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其三"}
{"author":"戴炳","content":"有时山洞拾荆薪，应遇真仙对弈春。多少胸中高著处，尽教饶尽世间人。","dynasty":"宋代","title":"方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自著怀仙其四"}
{"author":"陈智夫","content":"花笑似留客，鸟啼如唤人。","dynasty":"宋代","title":"句其一"}
{"author":"陈智夫","content":"野花临水数枝恨，芳草连天千里情。","dynasty":"宋代","title":"句其二"}
{"author":"戴锦","content":"喜上天官甲子年，骊歌声彻五云天。状元峰上相期许，琼苑看花入御筵。","dynasty":"明代","title":"赋赠黄鼎臣北上"}
{"author":"戴锦","content":"波弄一池风皱。香滞小炉烟瘦。月上半阑干，夜静只闻更漏。依旧。依旧。人立黄昏时候。","dynasty":"清代","title":"如梦令春夜"}
{"author":"神迥","content":"鸦鸣东牖曙，草秀南湖春。（见《诗式》）","dynasty":"唐代","title":"句"}
{"author":"邓羽","content":"花无长在树，人无长在世。有花须常赏，有酒须当醉。秋霜上鬓来，春风吹不去。","dynasty":"明代","title":"畅情"}
{"author":"邓羽","content":"人生天地长如客，何独乡关定是家。争似区区随所寓，年年处处看梅花。","dynasty":"明代","title":"绝句"}
{"author":"邓羽","content":"道人不作槐根梦，一片虚顽太古心。无雪可催苍桧老，有家原住白云深。山头月落虎长啸，海面风生龙自吟。世上何人窥此意，野花啼鸟是知音。","dynasty":"元代","title":"写怀"}
{"author":"邓羽","content":"忘情消白日，高卧看青山。","dynasty":"元代","title":"句"}
{"author":"刘洞","content":"石城古岸头，一望思悠悠。几许六朝事，不禁江水流。","dynasty":"唐代","title":"石城怀古"}
{"author":"刘洞","content":"千里长江皆渡马，十年养士得何人。翻忆潘郎章奏内，愔愔日暮好沾巾。（《江南野录》：金陵受围，洞为七言诗，榜路傍云云。“家国愔愔，如日将暮”，潘佑谏表中语也）百骸同草木，万象入心灵。（夜坐，《吟窗杂录》）","dynasty":"唐代","title":"句"}
{"author":"刘洞","content":"翻忆潘郎章奏内，阴阴日暮好沾巾。","dynasty":"唐代","title":"句其二"}
{"author":"刘洞","content":"百骸同草木，万象入心灵。","dynasty":"唐代","title":"句其三"}
{"author":"方茂夫","content":"游得禅心事事休，满将风月载扁舟。已穷海水不到处，又访云山欲尽头。烨烨紫芝铺晓露，飞飞红叶点深秋。人间境界知多少，更许浮生几度游。","dynasty":"明代","title":"访越塘次前韵"}
{"author":"方茂夫","content":"垂老清溪念不休，漫随烟水放扁舟。江山笑指空陈迹，童稚今看半白头。渔笛自归横浦月，菊花遥望故园秋。百年细记尊前话，泪落吾翁惜旧游。","dynasty":"明代","title":"访波亭次先祖旧游韵"}
{"author":"方茂夫","content":"洛下风流已屡更，望中歧路苦纵横。轻车未见驱前辈，剩语徒闻病后生。今古一机空自信，乾坤变眼为谁明。虚斋话转松萝日，却恨天涯盖晚倾。","dynasty":"明代","title":"留别王阳明先生"}
{"author":"方茂夫","content":"白发青藜乌角巾，梅花随处自留人。疏枝冷蕊原无意，野水荒山别有春。懒去生涯诗作课，病来行乐酒相亲。狂歌醉倒花间卧，不是罗浮梦里身。","dynasty":"明代","title":"西郊寻梅"}
{"author":"方茂夫","content":"相送一尊酒，游子万里心。倚剑白日暮，长啸春江深。自矜屈宋俦，未登词赋林。丈夫立功名，何计尺与寻。鸾凤会轩翥，岂终鸡鹜群。行当献奇策，台已筑黄金。","dynasty":"明代","title":"送李与可应贡北上"}
{"author":"陈标","content":"日日风吹虏骑尘，年年饮马汉营人。千堆战骨那知主，万里枯沙不辨春。浴谷气寒愁坠指，断崖冰滑恐伤神。金鞍玉勒无颜色，泪满征衣怨暴秦。","dynasty":"唐代","title":"饮马长城窟"}
{"author":"陈标","content":"秦王宫阙霭春烟，珠树琼枝近碧天。御气馨香苏合启，帘光浮动水精悬。霏微罗縠随芳袖，宛转鲛鮹逐宝筵。从此咸阳一回首，暮云愁色已千年。","dynasty":"唐代","title":"秦王卷衣"}
{"author":"陈标","content":"眼前无奈蜀葵何，浅紫深红数百窠。能共牡丹争几许，得人嫌处只缘多。","dynasty":"唐代","title":"蜀葵"}
{"author":"陈标","content":"长把酒杯凭夜月，每将诗思泥春风。襄阳乐事经过尽，岘首烟花倒泻空。犹疑波底鲛人泪，滴在衣裳半欲零。春明门外襄阳路，落日秋风送客归。","dynasty":"唐代","title":"句"}
{"author":"陈标","content":"掌上恩移玉帐空，香珠满眼泣春风。飘零怨柳凋眉翠，狼藉愁桃坠脸红。凤辇只应三殿北，鸾声不向五湖中。笙歌处处回天眷，独自无情长信宫。","dynasty":"唐代","title":"婕妤怨"}
{"author":"陈标","content":"阴云飒飒浪花愁，半度惊湍半挂舟。声尽云天君不住，命悬鱼鳖妾同休。黛娥芳脸垂珠泪，罗袜香裾赴碧流。馀魄岂能衔木石，独将遗恨付箜篌。","dynasty":"唐代","title":"公无渡河"}
{"author":"陈标","content":"水光春色满江天，蘋叶风吹荷叶钱。香蚁翠旗临岸市，艳娥红袖渡江船。晓惊白鹭联翩雪，浪蹙青茭潋滟烟。不怕江洲芳草暮，待将秋兴折湖莲。","dynasty":"唐代","title":"江南行"}
{"author":"陈标","content":"吴女秋机织曙霜，冰蚕吐丝月盈筐。金刀玉指裁缝促，水殿花楼弦管长。舞袖慢移凝瑞雪，歌尘微动避雕梁。唯愁陌上芳菲度，狼藉风池荷叶黄。","dynasty":"唐代","title":"长安秋思（一作白纻歌）"}
{"author":"陈标","content":"春官南院粉墙东，地色初分月色红。文字一千重马拥，喜欢三十二人同。眼看鱼变辞凡水，心逐鹦飞出瑞风。莫怪云泥从此别，总曾惆怅去年中。","dynasty":"唐代","title":"赠元和十三年登第进士"}
{"author":"陈标","content":"江上烹鱼采野樵，鸾枝摧折半曾烧。未经良匠材虽散，待得知音尾已焦。若使琢磨徽白玉，便来风律轸青瑶。还能万里传山水，三峡泉声岂寂寥。","dynasty":"唐代","title":"焦桐树"}
{"author":"陈标","content":"杜甫在时贪入蜀，孟郊生处却归秦。如今始会麻姑意，借问山川与后人。","dynasty":"唐代","title":"寄友人"}
{"author":"陈标","content":"丁丁向晚急还稀，啄遍庭槐未肯归。终日与君除蠹害，莫嫌无事不频飞。","dynasty":"唐代","title":"啄木谣"}
{"author":"陈标","content":"琉璃地上开红艳，碧落天头散晓霞。应是向西无地种，不然争肯重莲花。","dynasty":"唐代","title":"僧院牡丹"}
{"author":"程瑶田","content":"校才君宜得八斗，述学一篇芽初萌。为语郎君宝遗卷，爱护当知视凿楹。","dynasty":"清代","title":"寄挽汪容甫兼以吊其孤且属其检收遗书藏之"}
{"author":"乔琳","content":"三蜀澄清郡政闲，登楼携酌日跻攀。顿觉胸怀无俗事，回看掌握是人寰。滩声曲折涪州水，云影低衔富乐山。行雁南飞似乡信，忽然西笑向秦关。","dynasty":"唐代","title":"绵州越王楼即事"}
{"author":"乔琳","content":"金之精兮众宝所参，镜之明兮群象所含。清至莹兮氛埃不杂，明至察兮丑类相惭。","dynasty":"唐代","title":"太原进铁镜赋附歌"}
{"author":"葛宫","content":"西楼月上帘帘静，后苑花开院院香。","dynasty":"宋代","title":"句"}
{"author":"葛宫","content":"翩翩燕子朱门静，狼藉梨花小院闲。","dynasty":"宋代","title":"句"}
{"author":"葛宫","content":"翩翻燕子朱门静，狼藉梨花小院闲。","dynasty":"宋代","title":"句其一"}
{"author":"冯澥","content":"腊腊批红玉，霜梨割紫金。","dynasty":"宋代","title":"句"}
{"author":"陈词裕","content":"雨露咸沾德泽深，栽培桃李有甘霖。弧星彩耀重阳后，拜祝添筹福海临。","dynasty":"清代","title":"曹仁宪谨荣寿"}
{"author":"陈词裕","content":"仰慕弦歌德可钦，殷殷乐育振儒林。甘棠载咏兴南国，记取冰壶一片心。","dynasty":"清代","title":"曹仁宪谨荣寿其二"}
{"author":"陈词裕","content":"寤寐维思一曲琴，薰风拟再入新吟。衣冠旧族推嵩洛，五载淡江水最深。","dynasty":"清代","title":"曹仁宪谨荣寿其三"}
{"author":"陈词裕","content":"翩彼飞鸮集泮林，八千椿算翠森森。华封晋祝麦邱颂，是采芝图嗣旧音。","dynasty":"清代","title":"曹仁宪谨荣寿其四"}
{"author":"程莲","content":"归舟重过我，杯酒复觞君。白雨昏天末，红炉暖夜分。来从茅口路，去卧洞庭云。别后还相忆，翘望到日曛。","dynasty":"清代","title":"饮朱秉庵宅送少白归华容"}
{"author":"符蒙","content":"都缘心似水，故以钵为舟。","dynasty":"唐代","title":"句"}
{"author":"杜周士","content":"得闰因贞岁，吾君敬授时。体元承夏道，推历法尧咨。直取归馀改，非如再失欺。葭灰初变律，斗柄正当离。寒暑功前定，春秋气可推。更怜幽谷羽，鸣跃尚须期。","dynasty":"唐代","title":"闰月定四时"}
{"author":"高竹鹤","content":"自汲清泉灌药畦，西风篱落豆初肥。溪童趁日烘渔网，山妇迎寒织雨衣。棋散石台仙客去，松摇花崦野猿归。尚嫌居处邻村近，又欲移家入翠微。","dynasty":"宋代","title":"题友人山居"}
{"author":"曹宗","content":"青山四面罩烟霞，啼鸟声声傍野花。不是黄昏灯火见，谁知竹里有人家。","dynasty":"明代","title":"过岭前"}
{"author":"曹宗","content":"周家有粟及鳏孤，甘作阳山两饿夫。岂是不知天命改，君臣大义未应无。","dynasty":"明代","title":"题夷齐国"}
{"author":"曹宗","content":"兰汤浴罢著衣裳，背立东风醉海棠。只为洗儿些个事，至今无面见三郎。","dynasty":"明代","title":"题杨妃背海棠图"}
{"author":"李之仪","content":"我住长江头，君住长江尾。日日思君不见君，共饮长江水。此水几时休，此恨何时已。只愿君心似我心，定不负相思意。","dynasty":"宋代","tags":"宋词三百首，宋词精选，婉约，长江，思念，爱情","title":"卜算子·我住长江头"}
{"author":"李之仪","content":"残寒销尽，疏雨过，清明后。花径敛余红，风沼萦新皱。乳燕穿庭户，飞絮沾襟袖。正佳时，仍晚昼。著人滋味，真个浓如酒。频移带眼，空只恁、厌厌瘦。不见又思量，见了还依旧。为问频相见，何似长相守？天不老，人未偶。且将此恨，分付庭前柳。","dynasty":"宋代","tags":"宋词精选，离别，相思","title":"谢池春·残寒销尽"}
{"author":"李之仪","content":"清溪咽。霜风洗出山头月。山头月。迎得云归，还送云别。不知今是何时节。凌歊望断音尘绝。音尘绝。帆来帆去，天际双阙。","dynasty":"宋代","tags":"宋词精选，写景，抒怀，思乡","title":"忆秦娥·用太白韵"}
{"author":"李之仪","content":"风清月莹，天然标韵，自是闺房之秀。情多无那不能禁，常是为、而今时候。绿云低拢，红潮微上，画幕梅寒初透。一般偏更恼人深，时更把、眉儿轻皱。","dynasty":"宋代","title":"鹊桥仙"}
{"author":"李之仪","content":"回首芜城旧苑。还是翠深红浅。春意已无多，斜日满帘飞燕。不见。不见。门掩落花庭院。","dynasty":"宋代","title":"如梦令"}
{"author":"李之仪","content":"小雨湿黄昏。重午佳辰独掩门。巢燕引雏浑去尽，销魂。空向梁间觅宿痕。客舍宛如村。好事无人载一樽。唯有莺声知此恨，殷勤。恰似当时枕上闻。","dynasty":"宋代","tags":"端午节，孤独","title":"南乡子·端午"}
{"author":"李之仪","content":"天淡云闲晴昼永。庭户深沈，满地梧桐影。骨冷魂清如梦醒。梦回犹是前时景。取次杯盘催酩酊。醉帽频欹，又被风吹正。踏月归来人已静。恍疑身在蓬莱顶。","dynasty":"宋代","title":"蝶恋花·天淡云闲晴昼永"}
{"author":"李之仪","content":"洗尽秋容天似莹。星稀月淡人初静。策杖萦纡寻远径。披昏暝。堤边犊母闲相并。遥想去舟魂欲凝。一番佳思从谁咏。憔悴归来如独醒。知何境。沈沈但觉烟村迥。","dynasty":"宋代","title":"渔家傲"}
{"author":"李之仪","content":"偶向凌歊台上望，春光已过三分。江山重叠倍销魂。风花飞有态，烟絮坠无痕。已是年来伤感甚，那堪旧恨仍存。清愁满眼共谁论。却应台下草，不解忆王孙。","dynasty":"宋代","tags":"宋词精选，写景，抒怀","title":"临江仙·登凌歊台感怀"}
{"author":"李之仪","content":"小篷又泛曾行路。这身世、如何去。去了还来知几度。多情山色，有情江水，笑我归无处。夕阳杳杳还催暮。练净空吟谢郎句。试祷波神应见许。帆开风转，事谐心遂，直到明年雨。","dynasty":"宋代","title":"青玉案（用贺方回韵，有所祷而作）"}
{"author":"李之仪","content":"睡美不觉晓，蜕然犹恋床。未能忘夜旦，已自懒衣裳。供佛添新水，持经续旧香。不知门外路，何事有归艎。","dynasty":"宋代","title":"宿汤泉示真师二首其一"}
{"author":"李之仪","content":"粥后复就枕，梦中还在家。老身知自妄，病厌事如麻。渐觉同刍狗，终当悟宝车。何妨蓦直去，细啜赵州茶。","dynasty":"宋代","title":"宿汤泉示真师二首其二"}
{"author":"李之仪","content":"居士留我宿，虚堂照一灯。如逢永平梦，仍对竹兰僧。彷佛三无愠，间关百不能。平明失檐溜，欢喜话金陵。","dynasty":"宋代","title":"朱希仲设榻温密与真"}
{"author":"李之仪","content":"流落不我弃，如君能几人。宁辞迂驿路，且喜慰情亲。蹭蹬还逢雨，因循懒问津。尤惭远相送，谁谓白头新。","dynasty":"宋代","title":"真师自汤泉相送至石碛遂归索诗为别"}
{"author":"李之仪","content":"一夜雨不止，渡江还不能。谁知未归客，独自对孤灯。禄食强作主，生涯端是僧。都来如一梦，随处且腾腾。","dynasty":"宋代","title":"石碛阻雨夜分睡觉枕上"}
{"author":"李之仪","content":"花石锁风烟，轩楹半是山。门连虎溪路，桥接赵州关。屈曲深疑步，高低屡解颜。却应多是梦，不伴此身閒。","dynasty":"宋代","title":"游石碛寺寺僧以牌求诗"}
{"author":"李之仪","content":"客绪如缲茧，山行似踏车。方疑武陵宿，宛是德公家。倾盖君何厚，论心我可嗟。祗应从此别，去路隔云霞。","dynasty":"宋代","title":"茅山道中抵莫投一客邸甚素雅主人喜客乃一善士为待至厚既别留此致谢"}
{"author":"李之仪","content":"醉侣今何在，寒灯倍黯然。却应听雨梦，犹是散花天。老境不自得，客程谁我怜。晓钟催去路，明日又新年。","dynasty":"宋代","title":"除夜小舟中雨不止而作雪寄德麟"}
{"author":"李之仪","content":"春至犹飘雪，江寒未有鱼。无人慰青眼，尽日对红炉。瑟瑟窗频响，愔愔鸟强呼。潸然不自觉，岂待到穷途。","dynasty":"宋代","title":"江上独坐"}
{"author":"李之仪","content":"地肺闻名久，崇宁请祝初。仙家岂兴废，物理自乘除。羽客论欢旧，红炉劝坐俱。斯须竟何有，聊复慰穷途。","dynasty":"宋代","title":"书崇宁观黄道士火匮壁"}
{"author":"李之仪","content":"涔涔一夜雨，皎皎百年心。岁路无多日，僧床有剩衾。长卿空涤器，季子漫多金。赖有绨袍旧，春风定可寻。","dynasty":"宋代","title":"同赵德麟宿长河堰僧房德麟适相送至此且约明春再相会有诗见及次其韵"}
{"author":"李之仪","content":"赤手能搏虎，青毡不与偷。真知外物重，未放此缘休。平地见山岳，排空回斗牛。何须待尘劫，才许證前秋。","dynasty":"宋代","title":"书长干僧房二首其一"}
{"author":"李之仪","content":"问讯无尺寸，顺风留岁时。传闻万金积，未叹一生疲。突兀端可想，高明还此期。他年问初祖，却是宁馨儿。","dynasty":"宋代","title":"书长干僧房二首其二"}
{"author":"李之仪","content":"生涯真断梗，身世委虚舟。直欲超千劫，都将付一沤。纵横无滞碍，游戏任沈浮。报尽随缘去，聊从一笑休。","dynasty":"宋代","title":"俞清老挽词二首其一"}
{"author":"李之仪","content":"寒食相披拂，方时欲适然。君应寻故约，我亦赴新阡。但怪沈来雁，那知已逝川。风流有千里，未愧昔人贤。","dynasty":"宋代","title":"俞清老挽词二首其二"}
{"author":"李之仪","content":"白首严冰雪，清风逼里闾。空残贝叶偈，不见锦囊书。表表名终在，诜诜庆有馀。会如华夏约，他日看高车。","dynasty":"宋代","title":"陈氏母夫人挽词二首其一"}
{"author":"李之仪","content":"子令人空毁，孙贤我故钦。成家信如玉，传世果非金。不作寻常去，方知积累深。天花长满裓，应悟本来心。","dynasty":"宋代","title":"陈氏母夫人挽词二首其二"}
{"author":"李之仪","content":"报地三千箓，年光八十春。却寻来处路，重接社中人。杖履空平日，幢幡想去尘。莲开布金底，又见一番新。","dynasty":"宋代","title":"杂挽诗四首其一"}
{"author":"李之仪","content":"方报先同穴，俄闻改葬期。祇应偕老约，不拟异他时。已矣如何憾，贤哉有剩悲。会看松柏路，赐篆耸丰碑。","dynasty":"宋代","title":"杂挽诗四首其二"}
{"author":"李之仪","content":"汉室传经后，唐朝旧族家。柔明惟典则，专静辍纷华。得配同高寿，流光固未涯。定应知去路，门外列三车。","dynasty":"宋代","title":"杂挽诗四首其三"}
{"author":"李之仪","content":"子令钦平昔，多惭接俊游。升堂称有志，执奠叹无由。逝水空归壑，春风忽变秋。箫声到原尽，千载想风流。","dynasty":"宋代","title":"杂挽诗四首其四"}
{"author":"李之仪","content":"闻道华阳客，儒衣谒紫微。旧山连药卖，孤鹤带云归。柳市名犹在，桃源梦已稀。还家见鸥鸟，应愧背船飞。","dynasty":"宋代","title":"还俗道士"}
{"author":"李之仪","content":"平生所愿识荆州，别乘还容接胜流。异日崩腾惊海面，新诗清绝似槎头。常嗟盛事千年隔，谁谓馀光一旦收。便觉诗源得三昧，目中无复有全牛。","dynasty":"宋代","title":"次韵东坡所和滕希靖雪浪石诗古律各一其二"}
{"author":"李之仪","content":"唐末诗人自一家，剪裁风月间莺花。凭陵堕绪篇篇胜，点缀馀妍字字斜。远水连天来怨笛，烂霞烘日带栖鸦。法书警句真如此，流落桑榆重叹嗟。","dynasty":"宋代","title":"读吴思道藏海诗集效其体"}
{"author":"李之仪","content":"德门平昔仰高阳，自是芝兰根本香。未许藩篱承妙晤，聊因文字借馀光。舣舟月下逢桓守，盘马楼前见庾郎。冬杪相期定如约，为君云影认鸾凰。","dynasty":"宋代","title":"寄邵旸叔发运"}
{"author":"李之仪","content":"海南枯朽插天长，岁久峰峦带藓苍。变化那知斲山骨，仪刑空只在人肠。几因皦日疑镌蜡，试沃清泉觉弄香。切莫轻珉亡什袭，须防偷眼误摧刚。","dynasty":"宋代","title":"次韵东坡沉香石诗"}
{"author":"李之仪","content":"貂蝉七叶想前人，四世三公表一门。虎步龙骧推赞册，瑶环瑜珥见旁孙。琅琅庙器真无敌，衮衮淮流信有源。敝帚不堪终旧物，吐茵行欲奉馀尊。","dynasty":"宋代","title":"送曾端伯之官济北"}
{"author":"李之仪","content":"闭阁焚香万虑澄，莫云身似打包僧。功名了未荣三事，理性容先契一灯。丹灶鹤归休炷火，茶瓯客访旋敲冰。倦来却有登临兴，上彻层楼最上层。","dynasty":"宋代","title":"济上閒居"}
{"author":"李之仪","content":"谢庭兰玉旧闻名，早岁风流接二兄。白璧无瑕尊士望，青云有路蔼乡评。箪瓢弗改真天乐，簪绂相高半学生。授馆不为经宿去，知心黄宪异袁闳。","dynasty":"宋代","title":"告别子通"}
{"author":"李之仪","content":"何物能令意洒然，阴森常对出檐竿。排枪立戟谁为况，招月吟风好细看。几度惊回窗下梦，新来添得雨中寒。伤心不见东坡老，纵有鹅溪下笔难。","dynasty":"宋代","title":"和储子椿竹其一"}
{"author":"李之仪","content":"楚楚相亲岂偶然，依依随处自成竿。固应表见风尘外，莫作寻常草木看。好事借名真有谓，多言虽巧不能寒。相思乍可食无肉，一日无君恰似难。","dynasty":"宋代","title":"和储子椿竹其二"}
{"author":"李之仪","content":"何用封侯曲似钩，且将肤寸等岑楼。佳时未用倾河鼓，爽气先期胜蓐收。月影正迷千古恨，雨声还助五更愁。王孙赏咏元无敌，又见诗中第一流。","dynasty":"宋代","title":"和子椿七夕"}
{"author":"李之仪","content":"万绿交阴别有天，舣舟重到尚依然。回头白发三千丈，倒指青编二十年。赏咏未论台阁旧，维持今见子孙贤。何当□□披陈迹，再把重衾托醉眠。","dynasty":"宋代","title":"题兰皋"}
{"author":"李之仪","content":"和风暖日作霜天，冰雪相投岂偶然。特枉新诗咏陈迹，便同佳趣赏当年。学优曼倩三冬足，才过荆州十部贤。为问醉衾应好在，莫教痴望似蚕眠。","dynasty":"宋代","title":"戏子微兼次韵陈君俞寄题兰皋"}
{"author":"李之仪","content":"高步毗卢顶上身，旋开窗牖外风尘。石菖蒲是从来友，龙焙茶为近日亲。不见同行木上座，常留伴睡竹夫人。艰难历尽无馀事，问佛方知有此因。","dynasty":"宋代","title":"题𧦬老小轩"}
{"author":"李之仪","content":"霜露悲伤老益增，辄凭精意托真乘。舞花忽报难遭瑞，佳气冥符不尽灯。薝葡园中纷一色，兜罗世界结千层。五天应供非虚语，从此云头日日升。","dynasty":"宋代","title":"因过坟山斋僧值雪遂赋小诗"}
{"author":"李之仪","content":"七轴莲经诵已通，定将何事作家风。当知法界重重意，尽在云游步步中。金臂见时犹是妄，玉毫光处未为功。路头全记文殊指，须着工夫子细穷。","dynasty":"宋代","title":"送宣上人游方"}
{"author":"李之仪","content":"已仕因循已过三，买田归去不须参。高明渐拟凌清汉，皎洁方知在碧潭。试酌甘泉来觉晚，已跻绝顶尚犹贪。便应从此都无事，祇有君恩未报惭。","dynasty":"宋代","title":"次韵郭功甫从何守游白云寺"}
{"author":"李之仪","content":"回见黄梅雨后天，烟林常在笑谈边。早时欲到不自果，今日初来端有缘。无复新声传玉齿，空馀残照满金田。不知谁是云霞侣，聊揖高风一怅然。","dynasty":"宋代","title":"题白纻山"}
{"author":"李之仪","content":"断雁沈踪共倚栏，定应齐客解偷关。忽惊辽鹤排空至，何啻廉珠昨夜还。假宠已惭名下误，强颜终愧笔头悭。江流有尽情无尽，须把高风付子山。","dynasty":"宋代","title":"石端若以朱丝栏见邀作而偶失所在久方得之喜而赋诗寄丁希韩因以见及遂申前志次韵"}
{"author":"李之仪","content":"东坡因地夙相亲，玉局终为继戴人。禄仕岂知承末轨，恩光又许袭前尘。青蝇附骥元非援，白玉无瑕晚更真。泉下有灵应首肯，不随凡劣易缁磷。","dynasty":"宋代","title":"再领玉局昔东坡翰林作诗送戴蒙有玉局他年第几人之句后自岭外归遂领玉局予复官亦得之坡今亡矣怅然有怀"}
{"author":"李之仪","content":"君恩曾未报纤埃，倦绪淹时郁不开。高义不忘辕下旧，好音常自日边来。欣逢雅好非空至，顿感阳春泛酒回。早晚退朝红蕊下，细谈陈迹共馀杯。","dynasty":"宋代","title":"次韵葛大川喜王君相过并寄吴思道"}
{"author":"李之仪","content":"故国悲凉古木奇，势分庭下蔚相差。霜根半露出林虎，昼影全舒破贼旗。宝界曾回铺地色，节旄还映插云枝。刘郎风韵知难敌，儒帅端能表异时。","dynasty":"宋代","title":"吕吉甫第乃谢镇西故居中间常为佛刹而双桧则旧物也刘梦得有诗因赋其韵"}
{"author":"李之仪","content":"乐全老子如星日，真一仙人似凤鸾。早岁光明均照耀，异时文彩避高寒。低回气类追千劫，邂逅风流得二难。环堵萧然清彻骨，却疑深雪卧袁安。","dynasty":"宋代","title":"题张湛然兄弟所居壁时谒之不见"}
{"author":"李之仪","content":"宦路相逢一笑休，共知身世两虚舟。楚材有用谁青眼，赵将无功枉白头。会见姓名通北阙，何妨风韵冠南州。求田接武如凫鹥，只欠元龙百尺楼。","dynasty":"宋代","title":"李去言相别二年忽得书知在吴中答书偶成"}
{"author":"李之仪","content":"上人偶作十日留，才别便觉如三秋。应觉拥炉华藏客，不知对雪姑溪愁。清诗字字吟可老，冷日愔愔谁见投。愧我霜髯不用剪，寒灰拨尽欲何求。","dynasty":"宋代","title":"与圭元白相别之次日大雪火边有怀其人"}
{"author":"李之仪","content":"千里波涛一叶中，急难平日但闻风。自非积习有天得，那复间关特地同。乐事放怀须命酒，生涯何处不飘蓬。先归只作寻常别，切莫樽前感断鸿。","dynasty":"宋代","title":"次储子椿金陵作别韵"}
{"author":"李之仪","content":"倦途回首已无牛，独向田间涉早秋。倚仗固知同失马，攀援犹恐昧操舟。渐逢陌上相推醉，尚有空中未下鸥。可是道边无葬地，肯将身世曲如钩。","dynasty":"宋代","title":"又次子椿同君俞三诗其一"}
{"author":"李之仪","content":"西来不复见青牛，问遍生涯两鬓秋。但受郢人夸鼻斲，岂知蒙叟是腰舟。柱头寂寞千年鹤，波面分明一点鸥。不向虚中问消息，磻溪终老但垂钩。","dynasty":"宋代","title":"又次子椿同君俞三诗其二"}
{"author":"李之仪","content":"隐隐山林似卧牛，纷纷镰担喜逢秋。虚名漫托三春柳，实际须归万斛舟。未信此生真野马，且将馀日寄江鸥。崎岖精卫人空笑，终恐长鲸上直钩。","dynasty":"宋代","title":"又次子椿同君俞三诗其三"}
{"author":"李之仪","content":"濛濛小雨落征帆，漠漠烟云远近山。属意几回真入梦，欲来常恨涩如湾。家程岂复嗟留滞，物外何妨且往还。便恐都人入图画，却应难写是高閒。","dynasty":"宋代","title":"次韵子椿金陵相会诗"}
{"author":"李之仪","content":"胜游自有经年约，佳客难同信步来。无复风烟翳寒日，渐催花柳映高台。云光故事空陈迹，玉树遗音失旧哀。今昔循环等相视，欲寻归路更迟回。","dynasty":"宋代","title":"次韵子椿游雨花台同长老德正"}
{"author":"李之仪","content":"茫茫巨浸托船归，风不充帆气易衰。犹喜岁寒逢逆旅，不将人事异当时。从他老去知何用，由是终焉岂自遗。独有东阡南陌意，莫辞扶杖数相期。","dynasty":"宋代","title":"又次庄居见贻佳什"}
{"author":"李之仪","content":"牢落郊原正早收，书来起我顿风流。弦歌韵里识琴贱，鸿鹄飞时逢奕秋。极目烟云来指顾，何时谈笑共沈浮。文章落笔惊人眼，新有声名旧姓侯。","dynasty":"宋代","title":"用圣行韵和呈几仲"}
{"author":"李之仪","content":"雍容閒雅许君都，万绪相逢一笑无。休把盛衰观世谛，且将言语共诗图。人亡人得同吹吷，潮落潮生等据梧。只恐后庭歌不尽，曲终翻被鬼揶揄。","dynasty":"宋代","title":"和人见寄二首其一"}
{"author":"李之仪","content":"倾盖相逢惜别离，等閒谈笑尽心期。它年终解如今日，此念常应寄异时。馀事不妨多蜡屐，放怀赢得盛留诗。早携桃叶寻归路，准拟花间倒接䍦。","dynasty":"宋代","title":"和人见寄二首其二"}
{"author":"李之仪","content":"公子高明悟劫灰，鼎开轩语致幽怀。萦云叠巘镵天去，极目沧波入坐来。千首诗成谈笑里，百分酒尽筦弦催。自怜曾是高堂客，欲赋惭无宋玉才。","dynasty":"宋代","title":"澄虚堂"}
{"author":"李之仪","content":"一番霖雨下商岩，末路方收破冢帆。鸡肋未能忘圳亩，骊珠还见发囊函。润分馀浸回枯辙，色借阳春起陋缄。自是亨嘉相际会，便应从此出尘凡。","dynasty":"宋代","title":"和子椿"}
{"author":"李之仪","content":"槐黄时节早相期，留滞田园阻暂依。闻道程文太超轶，却因诗句接光辉。君能活计如公理，我愧生涯负表微。已向青山托遗老，不应专有谢玄晖。","dynasty":"宋代","title":"庄居寄友人"}
{"author":"李之仪","content":"明月平时敢自因，特高兰玉信吾人。便从缑岭如无愧，更许毗耶约问津。每见似醺千日酒，不言常备四时春。妙云岂独南游契，又喜钟山近得邻。","dynasty":"宋代","title":"和友人见寄三首其一"}
{"author":"李之仪","content":"俗驾难回固有因，勒移终愧北山人。不辞冒雨投归步，始信忘形是要津。一笑未容披软语，十分先觉报新春。定应偏契王郎便，消得从来愿卜邻。","dynasty":"宋代","title":"和友人见寄三首其二"}
{"author":"李之仪","content":"除却吟诗总是尘，道人应笑可怜人。固知参请能成佛，未到升腾且咽津。村落风烟常似腊，禅房灯火已如春。会须随例餐䭔子，聊借明窗暂作邻。","dynasty":"宋代","title":"和友人见寄三首其三"}
{"author":"李之仪","content":"陈迹回头似梦馀，花应长好但人无。诗成固已名千古，墓上谁倾饭一盂。流落丹青惊始见，形容笔墨竟难图。公孙自是天同派，漫托周人载硕肤。","dynasty":"宋代","title":"旧怀二首其一"}
{"author":"李之仪","content":"花存人往祗天知，目暗心摇却自疑。尚想汉庭传诏令，如登鲁庙见樽彝。一时鹦鹉娱宾赋，百世甘棠美召诗。安得残春逢海上，尽须衰泪洒新枝。","dynasty":"宋代","title":"旧怀二首其二"}
{"author":"李之仪","content":"天禄峥嵘北斗齐，享穷人欲去无梯。自非终贾名偏重，祇恐蓬瀛到却迷。铅椠异时森杞梓，功名他日看虹蜺。中朝若问姑溪老，但道摧颓一木鸡。","dynasty":"宋代","title":"送人入馆阁"}
{"author":"李之仪","content":"湖山胜处得君家，怀祖曾于膝上誇。不见多年应宦远，相逢何事却天涯。朱弦无复来湘水，骏骨分明产渥洼。闻道贤劳多野处，新醅聊寄傲霜花。","dynasty":"宋代","title":"邂逅故人其一"}
{"author":"李之仪","content":"已将身世等浮云，又向江边得故人。数日暝寒埋雪意，一番佳境为时新。村醅淡薄聊资笑，洞户深閒自有春。已幸邻封同寄老，却应风月费精神。","dynasty":"宋代","title":"邂逅故人其二"}
{"author":"李之仪","content":"焰燧何劳鼓万牛，聊将一带付幽流。才闻浮鹢来波上，已见牵羊出石头。旧穴依然披信汐，古祠谁为荐时羞。功名到了成何事，扰扰空移夜壑舟。","dynasty":"宋代","title":"金陵怀古二首其一"}
{"author":"李之仪","content":"霜天日晚独沈吟，潮上风来别是音。恃险战争休想旧，凭高临眺且论今。数声雁蹙千年恨，一片帆惊万里心。不是江山解磨折，却应人物自升沈。","dynasty":"宋代","title":"金陵怀古二首其二"}
{"author":"李之仪","content":"壮志峥嵘不自神，低回聊此接波臣。虽非腰重真骑鹤，犹胜途穷强泣麟。击节久怀洲上晚，空樽未放网边春。固知遗老能相契，翻愧公输作幸民。","dynasty":"宋代","title":"和人见寄"}
{"author":"李之仪","content":"禾黍离离露一丘，淡烟轻霭夕阳秋。微基西枕邯山尽，往事东随漳水流。御辇金车何处去，閒花野草几时休。可怜全赵繁华地，留作行人万古愁。","dynasty":"宋代","title":"邯郸丛台"}
{"author":"李之仪","content":"尘埃肺腑屡更时，淫雨平欺素颔垂。忽觉光辉慰岑寂，坐令华茂转离披。中痟未厌徒空壁，雅意安能系赤墀。独有晴明陪击节，回肠尤在不为诗。","dynasty":"宋代","title":"久雨次韵君俞"}
{"author":"李之仪","content":"占尽韶华异众芳，分明绝艳降昭阳。肯同繁杏搀春色，漫道幽兰有国香。大叶尚疑攒处髻，马嵬犹认去时囊。牡丹独赏慈恩句，只解金杯比发妆。","dynasty":"宋代","title":"次韵君俞瑞香"}
{"author":"李之仪","content":"文章老去岂能神，犹有残膏占旧名。赋就贾生空自感，诗成侯喜近闻声。拾尘已信非尝饭，撒豆终知不是兵。多谢嘉篇慰岑寂，便思约伴问归程。","dynasty":"宋代","title":"次韵君俞四首其一"}
{"author":"李之仪","content":"合浦圆光降下胎，豫章千尺本天材。未能海运参抟翼，聊复舟行共覆杯。白发情怀虽草莽，青春消息自条枚。何妨接武穷幽致，莫待风光却见催。","dynasty":"宋代","title":"次韵君俞四首其二"}
{"author":"李之仪","content":"语解惊人固有神，始知无不是虚名。方观去接天边翼，何事犹谐爨下声。齐晋近能通歃血，江黄讵敢议鏖兵。老来肺腑都荆棘，顿欲薅锄不计程。","dynasty":"宋代","title":"次韵君俞四首其三"}
{"author":"李之仪","content":"熊掌如何得豹胎，弃常嗜异信难材。端能不学邯郸步，正可同尝沆瀣杯。有意良图休我老，他年吉卜伫君枚。云间日下容相契，且置燃萁特地催。","dynasty":"宋代","title":"次韵君俞四首其四"}
{"author":"李之仪","content":"风旌江木信漂浮，散策腾腾亦谬悠。未必萦回能擢胜，却疑平远解供愁。年衰易感难留日，机尽应无不下鸥。渡口舟横晚潮急，一番佳意忆苏州。","dynasty":"宋代","title":"堤上閒步二首其一"}
{"author":"李之仪","content":"暖风轻蹙浪花浮，留滞江城愧谢悠。吟苦空多屈原恨，赋残犹剩庾郎愁。渐因卜筑投归鹭，聊托潺湲习戏鸥。可笑粗官杀风景，满船丝管载凉州。","dynasty":"宋代","title":"堤上閒步二首其二"}
{"author":"李之仪","content":"南窗何似北窗凉，寄傲来风各有方。千古光辉如昨日，一时收拾付新堂。已惊盏里醅初绿，更觉篱边菊渐黄。就使主人官即显，此门高兴定难忘。","dynasty":"宋代","title":"题韦深道寄傲轩"}
{"author":"李之仪","content":"连璧兼金尽出伦，雪髯霜鬓信陈人。能忘枘凿方圆异，许接风云变化新。绝韵淹时劳极目，虚斋穷日但凝尘。何当一笑披环堵，赖月吟哦未厌贫。","dynasty":"宋代","title":"次韵君俞兼简少孙六首其一"}
{"author":"李之仪","content":"残编弊藁掩还开，好意经年不暂来。伏枥已应真款段，脱鞲终拟谢低回。颇传共坐侵斜月，更想微吟荐罚杯。居士从来少风味，独将愁眼望初梅。","dynasty":"宋代","title":"次韵君俞兼简少孙六首其二"}
{"author":"李之仪","content":"莫羡财多石季伦，任从闾里笑长人。五湖浪迹名终在，六印悬腰眼暂新。且乐歌呼随沥斝，不妨文字洗留尘。年来顿觉珠玑富，万户侯家却是贫。","dynasty":"宋代","title":"次韵君俞兼简少孙六首其三"}
{"author":"李之仪","content":"愔愔怀抱不曾开，忽忽还添一岁来。灯火香花随赞祝，儿孙幡胜共徘徊。休誇路寝当前拜，谁得屠苏最后杯。何物相期同一醉，为君催发槛前梅。","dynasty":"宋代","title":"次韵君俞兼简少孙六首其四"}
{"author":"李之仪","content":"定应春到今日几，但觉耳边多醉人。已分馀生不如旧，却应佳句渐能新。悲来徒有萦心泪，情尽空惊满眼尘。到得锥无真我辈，一箪犹是作家贫。","dynasty":"宋代","title":"次韵君俞兼简少孙六首其五"}
{"author":"李之仪","content":"书空懒作咄咄语，催老祗怪骎骎来。断梦已将愁共远，离魂不觉泪惊回。病馀想见崭岩玉，欢处犹怀宛转杯。能伴晴和着屐否，深山应有未凋梅。","dynasty":"宋代","title":"次韵君俞兼简少孙六首其六"}
{"author":"李之仪","content":"今朝又读东坡集，记得原州鞫狱时。千首高吟赓欲遍，几多强韵押无遗。固知才气原非敌，独有心期老不欺。泪尽九原无路见，冰霜他日看青枝。","dynasty":"宋代","title":"观东坡集"}
{"author":"李之仪","content":"涔涔梅雨涨江滨，耿耿僧房借钵人。秀色惊回随念到，孤怀赢得暂时新。何妨一笑空诸有，更觉三摩净六尘。忧患年来倍伤感，送君衰泪不容贫。","dynasty":"宋代","title":"再次韵奉送禹钦且坚再来之约其一"}
{"author":"李之仪","content":"相逢怀抱各全开，蔚结才舒倏又来。倾倒已辜将进酒，追随休赋上林回。临分莫作楚愁叹，故事须询河朔杯。看取滁翁宜自警，空将遗恨感苏梅。","dynasty":"宋代","title":"再次韵奉送禹钦且坚再来之约其二"}
{"author":"李之仪","content":"由来气类即天伦，孰谓刘琨独可人。稍隔相从更无味，几因拈起又还新。席间谁致龙皮异，雪里常怀鹤羽尘。祗欲期君拾瑶草，庾郎三韭未为贫。","dynasty":"宋代","title":"袭前韵再简少孙四首其一"}
{"author":"李之仪","content":"雪意埋云蔚不开，新春还傍故春来。未堪肮脏倚门立，聊复差池接羽回。得丧但知求失马，盛衰赢取付传杯。风流二妙天怜我，种玉秧中更插梅。","dynasty":"宋代","title":"袭前韵再简少孙四首其二"}
{"author":"李之仪","content":"子默清真本绝伦，羊昙仍是个中人。林泉不作南风竞，旗帜还因对垒新。金矿跃垆元有艳，冰壶莹月旧无尘。何妨再葺昆阳战，寻邑师行固不贫。","dynasty":"宋代","title":"袭前韵再简少孙四首其三"}
{"author":"李之仪","content":"记得金樽特地开，举头新岁又重来。银潢已分经年隔，玉节犹期旧腊回。千汲浪迷云表梦，百分愁寄烛残杯。醉乡谁谓无消息，已觉歌声傍落梅。","dynasty":"宋代","title":"袭前韵再简少孙四首其四"}
{"author":"李之仪","content":"腊日频年未尝雪，今春雪与腊俱来。暖归白傅金蕉叶，寒逼温郎玉镜台。几处欢声动丝竹，一番佳思近离堆。新诗不以寻梅见，万里丰登气已回。","dynasty":"宋代","title":"次韵雪"}
{"author":"李之仪","content":"江山信美亦人同，寒暑随时兴易穷。寓意果能超物境，养花长欲占春风。何须户外屦常满，自乐尊中酒不空。可笑道人犹有恨，一番红尽一番红。","dynasty":"宋代","title":"题张约之长春阁"}
{"author":"李之仪","content":"鹁鸠呼妇天欲雨，杏子退花莺未雏。庭前已觉绿半毯，酒面忽有红双凫。芳物恋客不忍去，主人好贤谁复如。会应百岁享此乐，何妨画作重屏图。","dynasty":"宋代","title":"后圃"}
{"author":"李之仪","content":"江山秀气表吾人，辇下开轩得趣新。不拟旧游离几席，常令每况隔埃尘。客来谈笑无非楚，纸上文章近过秦。分我一枝频见约，乘槎行欲问通津。","dynasty":"宋代","title":"寄题子椿野轩"}
{"author":"李之仪","content":"无功卫鹤偶乘轩，虐暑从谁解倒悬。顿觉御风凌绝境，似逢调瑟认华年。回光已幸参东壁，裂地何须得酒泉。自惜抑扬非瓦砾，倦途终愧失陶甄。","dynasty":"宋代","title":"避"}
{"author":"李之仪","content":"十轮杨恽旧轩轩，四壁相如似磬悬。岂谓投怀忘晚节，每容佳处共流年。笑谈璀璨风生坐，翰墨纵横思涌泉。土苴固难重就器，转钧尤幸识精甄。","dynasty":"宋代","title":"避其二"}
{"author":"李之仪","content":"吴山陈迹已飞埃，投老还惊病眼开。似泛灵槎海边去，却因华表鹤归来。情移客枕收残梦，恨着江梅恋故台。便觉新篇资六翮，飘飘真是子虚才。","dynasty":"宋代","title":"归自钱塘伏"}
{"author":"李之仪","content":"念念欲归未得，迢迢此去何求。都缘一点在心头。忘了霜朝雪后。要见有时有梦，相思无处无愁。小窗若得再绸缪。应记如今时候。","dynasty":"宋代","title":"西江月"}
{"author":"李之仪","content":"万事都归一梦了。曾向邯郸，枕上教知道。百岁年光谁得到。其间忧患知多少。无事且频开口笑。纵酒狂歌，销遣闲烦恼。金谷繁花春正好。玉山一任樽前倒。","dynasty":"宋代","title":"蝶恋花"}
{"author":"李之仪","content":"五云深处蓬山杳。寒轻雾重银蟾小。枕上挹余香。春风归路长。雁来书不到。人静重门悄。一阵落花风。云山千万重。","dynasty":"宋代","tags":"写山，写云，抒情，怅惘","title":"菩萨蛮·五云深处蓬山杳"}
{"author":"李之仪","content":"渠不改。古有斯人。千载谁能继后尘。春风入手。乐事自应随处有。与众熙怡。何似幽居独乐时。触涂是碍。一任浮沈何必改。有个人人。自说居尘不染尘。谩夸千手。千物执持都是有。气候融怡。还取青天白日时。","dynasty":"宋代","title":"减字木兰花"}
{"author":"李之仪","content":"雪初销，斗觉寒将变。已报梅梢暖。日边霜外，迤逦枝条自柔软。嫩苞匀点缀，绿萼轻裁剪。隐深心，未许清香散。渐融和，开欲遍。密处疑无间。天然标韵，不与群花斗深浅。夕阳波似动，曲水风犹懒。最销魂，弄影无人见。","dynasty":"宋代","title":"早梅芳"}
{"author":"李之仪","content":"避暑佳人不著妆。水晶冠子薄罗裳。摩绵扑粉飞琼屑，滤蜜调冰结绛霜。随定我，小兰堂。金盆盛水绕牙床。时时浸手心头熨，受尽无人知处凉。","dynasty":"宋代","title":"鹧鸪天"}
{"author":"李之仪","content":"春风似有灯前约，先报佳期。点缀相宜。天气犹寒蝶未知。嫩黄染就蜂须巧，香压团枝。淡注仙衣。方士临门未起时。","dynasty":"宋代","title":"丑奴儿（谢人寄蜡梅）"}
{"author":"李之仪","content":"腊穷天际傍危栏。密雪舞初残。表里江山如画，分明不似人间。功名何在，文章漫与，空叹流年。独恨归来已晚，半生孤负渔竿。","dynasty":"宋代","title":"朝中措"}
{"author":"李之仪","content":"一到江南，三逢此夜，举头羞见婵娟。黯然怀抱，特地遣谁宽。分外清光泼眼，迷滉漾、无计拘拦。天如洗，星河尽掩，全胜异时看。佳人，还忆否，年时此际，相见方难。谩红绫偷寄，孤被添寒。何事佳期再睹，翻怅望、重叠关山。归来呵，休教独自，肠断对团圆。","dynasty":"宋代","title":"满庭芳（八月十六夜，景修咏东坡旧词，因韵成此）"}
{"author":"李之仪","content":"青梅又是花时节。粉墙闲把青梅折。玉登偶逢君。春情如乱云。藕丝牵不断。谁信朱颜换。莫厌十分斟。酒深情更深。","dynasty":"宋代","title":"菩萨蛮"}
{"author":"李之仪","content":"生涯已定不干时，收拾工夫且作诗。濑水方来吊东野，同安初喜识丘迟。兼将佛事资三昧，又喜风骚出一枝。投老相逢能几许，何堪得句每相期。","dynasty":"宋代","title":"赠金陵荣天和"}
{"author":"李之仪","content":"久闻秘术独超群，肯向青囊学景纯。解使山川如在掌，须知祸福不由人。论功合附天仙籍，底事犹随客路尘。满眼峰峦应有待，何妨裁剪出精神。","dynasty":"宋代","title":"刘君以地里之学各邂逅相遇求诗为别因赋长句"}
{"author":"李之仪","content":"休论莫莫与休休，老眼逢春且暂留。未必馀寒更能久，祇因残蕊易为揉。及时行乐何妨剩，感物兴怀漫自愁。南北生涯等羁旅，定应无着是清流。","dynasty":"宋代","title":"伯"}
{"author":"李之仪","content":"纷纷到底不如休，空把閒心见便留。昨日白消行处去，今朝绿遍定谁揉。且从寂灭翻千偈，安用深湛咏四愁。我坐言多欲无语，每惭佳思枉诗流。","dynasty":"宋代","title":"伯其二"}
{"author":"李之仪","content":"料理愁怀落那边，桃花烘日竹含烟。墙红密约连昌晓，夏木深藏绣岭天。篮舆造门如会面，渔舟失路想当年。因君咏出黄筌笔，从此风光生彩笺。","dynasty":"宋代","title":"次韵夹竹桃花"}
{"author":"李之仪","content":"涓涓水咽众山泉，隐隐雷惊二月天。共喜春工能应候，方知节物似烹鲜。倦途所欠无多子，胜日相逢又一年。好是群花应竞发，不须留待柳三眠。","dynasty":"宋代","title":"次韵闻笛"}
{"author":"李之仪","content":"十年朝马望前程，晚作琳宫物外人。彻骨清风真有韵，醉心常德本来淳。新栽松菊开三径，旧检方书备六陈。不是诗翁形美颂，丹青难写自由身。","dynasty":"宋代","title":"和郭功甫赠陈待制致仕二首其一"}
{"author":"李之仪","content":"南北纷纷不觉尘，鸳鸯湖水解留人。乳浮香焙谁同试，蚁泛家篘分外淳。禅寂久因师粲可，婚姻便可继朱陈。莫从旧路寻归梦，占取东篱采菊身。","dynasty":"宋代","title":"和郭功甫赠陈待制致仕二首其二"}
{"author":"李之仪","content":"昂昂野鹤固难群，皎皎冰壶不受尘。一笑每逢青眼旧，多情空愧白头新。西风未用高纨扇，东道应容岸角巾。珍重长谣倚云瑟，潇湘谁是赏音人。","dynasty":"宋代","title":"和人三首其一"}
{"author":"李之仪","content":"经年牢落别离群，准拟归来拂路尘。妙语独从书上得，欢悰犹欠坐中新。颇闻洛下传佳句，更喜嵩阳识垫巾。几欲军门示巾帼，老来犹更不如人。","dynasty":"宋代","title":"和人三首其二"}
{"author":"李之仪","content":"锦绷方有托，粉面转相疑。渐露凌云节，微分弄月枝。高僧开槛赏，野客带砧移。只恐成龙去，空来款此时。","dynasty":"宋代","title":"次韵真师移植新竹"}
{"author":"李之仪","content":"俛仰谁为荆棘，峥嵘漫自波涛。休说花砖步日，旦寻烟雨飞鸼。","dynasty":"宋代","title":"次韵赠答洪觉范五首其五"}
{"author":"李之仪","content":"耿耿万里心，振衣常夜半。明星当户高，仰首每自叹。是身固虚空，殆将等閒玩。永怀一寸光，有之讵能散。南山富蕨薇，采采宁待伴。不愧郢中曲，谁报青玉案。千载北窗风，郑声何可乱。子职若崎岖，垢指宁与盥。我惭老更拙，欲和知良难。但能袭馀尘，未易窥重关。路年与君俱，才此意少宽。奈何舍我去，鸿鹄随骞抟。岑楼起肤寸，万仞始一拳。知君未易量，愿君更加餐。亲发日益白，何以为亲欢。以义不以时，吾君正求贤。只欠明光宫，峨峨望君冠。","dynasty":"宋代","title":"次韵晁尧民黄鲁直苏子瞻同赋半"}
{"author":"李之仪","content":"闭阁焚香万虑澄，莫云身似打包僧。功名了未荣三事，理性容先契一灯。丹灶鹤归休炷火，茶瓯客访旋敲冰。倦来却有登临兴，上彻层楼最上层。","dynasty":"宋代","title":"济上閒居"}
{"author":"李之仪","content":"青海传烽沙绕塞，谋将橐戈身不介。却携红袖弄烟月，醉笑溪山穷物外。文章声名家世事，投笔收功无十载。天子几嗟相见晚，暂许南来聊旷快。一时宾客多可人，坐令五月如深春。画栋潭潭帘半捲，濛濛香雾无纤尘。云披霞散烂红绿，滉漾无处投精神。秦楼风轻雁初泊，玉指如流乍前却。捍拨当胸拍屡催，一段风光来濩索。虽无仪凤与舞兽，击拊分明谐振跃。缑岭排空午夜凉，杳杳鸾吟上寥廓。逡巡舞袖回飞雪，红茸毯衬鸦头袜。落花飞絮互缤纷，流星掣电争明灭。主人情不已，下客欢正浓，更邀娅姹持金钟。从来酒户落人后，潋滟不觉随手空。金张燕接平生惯，照眼今朝真未见。敢辞醉倒菊花偏，只恐银潢低晓箭。钧天一梦固依稀，欲问桃源路已迷。何时再到红茸地，更遣游丝惹住伊。","dynasty":"宋代","title":"白钤辖席上琵琶歌"}
{"author":"李之仪","content":"烱然五府不受尘，深山大泽猛虎蹲。豫章千尺若可抉，沧溟万里疑平吞。秋天一鹗祢正平，人物南州庞士元。莫咏濠梁好风月，当知猿臂出吾门。","dynasty":"宋代","title":"送李仲益赴濠梁司户"}
{"author":"李之仪","content":"造物于我终何功，寓形宇宙一粟同。由粟而形则可物，自形而我如飘风。我初与子未束发，长我一岁今皆翁。间关世故忧愁集，悔不相向但盲聋。迩来梦寐亦惊噩，无异船鼓挝鼕鼕。逢场作戏固聊尔，随缘应责畴能充。边城氛埃蔽天赤，春物岂暇寻青红。颇知别乘甚相得，共玩双翠临雕笼。酒阑起舞屡脱帽，笑指落月如悬铜。何当容我作鼎足，未易归马催匆匆。","dynasty":"宋代","title":"寄耀州毕九"}
{"author":"李之仪","content":"晚来风稍回，渐见布阴云。乘时得尺雨，吾农实难勤。不愿生边地，报施岂无因。我虽不在事，未能忘戚欣。","dynasty":"宋代","title":"读渊明诗效其体十首其五"}
{"author":"李之仪","content":"元宵灯火闹游人，偶向忙中得此身。净几明窗尘不到，弄黄先见一枝春。","dynasty":"宋代","title":"偶书二首其一"}
{"author":"李之仪","content":"髭须潇飒面嶙峋，怪我多非旧日人。百里挐舟谁复尔，却应情重故情亲。","dynasty":"宋代","title":"次韵湖阴韦深道五小诗其一"}
{"author":"李之仪","content":"堤长春晚。冉冉浑如云外见。欲语无门。略许莺声隔岸闻。锦屏绣幌。犹待归来留一饷。何事迟迟。直恐游丝惹住伊。","dynasty":"宋代","title":"减字木兰花"}
{"author":"李之仪","content":"恋恋欲报恩，岁月犹过隙。常恐寸草晖，终负阳和力。万钟非所养，所重在以色。庶几参与骞，不独慕今昔。千寻用或短，乃未及咫尺。哀哉过隙心，泪尽坟草碧。坐见食亦睹，幽明固无隔。蒸尝虽其时，要是未为得。诗书圣人事，力久真自积。卷舒岂他人，忠孝均我职。尚容表龟趺，过者必此式。长江会生尘，德辉何可及。","dynasty":"宋代","title":"题繁川徐氏孝严亭"}
{"author":"李之仪","content":"袅袅凉风八月初，试挥椽笔写江湖。还家预想迎门喜，争问今年得意无。","dynasty":"宋代","title":"题郭熙画扇其二"}
{"author":"李之仪","content":"一重洗尽一重生，尘垢昏人不自醒。会得栽茄种瓜意，始知松竹本来青。","dynasty":"宋代","title":"浴南寺园头求诗"}
{"author":"李之仪","content":"一水相忘辄自疲，青毡情厚失先期。从今不比鸬鹚数，更欲棠阴借异时。","dynasty":"宋代","title":"延之云久迟公来不谓迫之乃肯顾我既开此路却当以匪人为津梁矣致我佳客敢忘其德口占为戏"}
{"author":"李之仪","content":"死生固可嗟，一谪辄不返。君恩非不深，奈尔道路远。反初不忍歌，折臂信能遣。已矣何足论，幸子真入眼。","dynasty":"宋代","title":"庄居值雨偶得十诗示秦处度其五"}
{"author":"李之仪","content":"滔滔汩汩，莫知其出。汪汪洋洋，随圆随方。故八万四千偈不离于当处，而五千四十八卷皆作戏于逢场。山谷老人所以强名之而无愧，姑溪居士又从而雪上加霜。咄，只这便是灵源叟，何须更上炤默堂。","dynasty":"宋代","title":"灵源禅师真赞"}
{"author":"李之仪","content":"后垄前冈一色松，相看冠剑几悲风。今朝笑语明朝哭，莫厌尊中酒不空。","dynasty":"宋代","title":"延之置酒连云观北望丘墟掩翳相与凭栏感叹延之以所持扇见授云不可不记也因书之"}
{"author":"李之仪","content":"净练平铺月上时，无人吟得谢郎诗。酒酣直欲捉倒影，千古风流几个知。","dynasty":"宋代","title":"书罗氏屏风四绝其一"}
{"author":"李之仪","content":"十仞惊湍拂面寒，恐人如在百胜竿。飞云舞鹤形容处，英爽端疑共此看。","dynasty":"宋代","title":"罢官后稍谢宾客十绝其八"}
{"author":"李之仪","content":"死生固可嗟，一谪辄不返。君恩非不深，奈尔道路远。反初不忍歌，折臂信能遣。已矣何足论，幸子真入眼。","dynasty":"宋代","title":"庄居值雨偶得十诗示秦处度其五"}
{"author":"李之仪","content":"江南塞北遍曾游，一饭何方不可留。快箸旧尝便蛮耳，垂涎安得饫饘头。","dynasty":"宋代","title":"大观四年春夏之交閒居无事触绪成咏得绝句五首其五"}
{"author":"李之仪","content":"主人好客久闻名，曾约江鱼对酒烹。邂逅相逢同一笑，逡巡不觉到三更。屠龙手段元非策，画虎工夫浪有声。便欲与君论卒岁，却忧舟子报潮平。","dynasty":"宋代","title":"石碛朱希仲馆谷甚勤因题壁间"}
{"author":"李之仪","content":"新荷点水麦花齐，一抹残阳露浅晖。回首西山归未得，片心还逐暮云飞。","dynasty":"宋代","title":"偶题"}
{"author":"李之仪","content":"愔愔怀抱不曾开，忽忽还添一岁来。灯火香花随赞祝，儿孙幡胜共徘徊。休誇路寝当前拜，谁得屠苏最后杯。何物相期同一醉，为君催发槛前梅。","dynasty":"宋代","title":"次韵君俞兼简少孙六首其四"}
{"author":"李之仪","content":"梦寝东南游，金山居第一。泊船瓜州口，风雨系黑日。冒雨访老胡，翛然出萝荜。壁间十弟子，云是王维笔。生者今何在，别有一丈室。相期同过之，佳思久披拂。差池成独往，敢惮泥没膝。投鞭望横参，露重衣如湿。方诸湛漏魄，指顾尽纤息。目眩神为清，壶冰荡肝膈。亹亹相问劳，软语皆中律。颇怪不预知，有似惊暴客。杈牙荐炉红，柔脆脩林茁。老泪感陆生，明盘皎霜橘。木鱼动晓堂，永味固南毕。百年惊枯槁，平日胶在漆。幅巾行此时，岁暮悲蟋蟀。","dynasty":"宋代","title":"雨中自瓜步谒宝觉遂约游黄社宝觉遽有仪真之行雨后独往夜分方到泥滑路巇乘步相半"}
{"author":"李之仪","content":"端门风月十年抛，垂老山林寄一瓢。可得故人来市脚，共寻陈迹到江郊。麦黄且置尘中累，眉白欣投世外交。只恐话长清夜短，明朝去路不相饶。","dynasty":"宋代","title":"吴思道相送同宿崇因二首其一"}
{"author":"李之仪","content":"江山秀气表吾人，辇下开轩得趣新。不拟旧游离几席，常令每况隔埃尘。客来谈笑无非楚，纸上文章近过秦。分我一枝频见约，乘槎行欲问通津。","dynasty":"宋代","title":"寄题子椿野轩"}
{"author":"李之仪","content":"洞天名此山，于此实第八。东将秦岳连，西与岷峨轧。磴道端可通，足亦若相戛。我欲踵其武，苔径特见滑。屡试辄复却，宛似物初遏。周行半天下，是等三四阅。有无终可疑，雷同惭小黠。退之固颉颃，桃源盖强说。卒谓武陵传，何殊眼着楔。孔子亦猎较，此理信难辍。","dynasty":"宋代","title":"华阳洞天"}
{"author":"李之仪","content":"忆同德曜涉歊蒸，欲濯汤池竟辍行。憔悴独来琴瑟变，满怀谁识泪纵横。","dynasty":"宋代","title":"题朱砂汤"}
{"author":"李之仪","content":"鳞介所宗，寿无与京。纳锡以荐，曳尾而行。与其托之于死骨，孰若遂性以为生。余私淑诸，盖将卒岁以沉冥。","dynasty":"宋代","title":"画龟赞"}
{"author":"李之仪","content":"忆寻春色过何郎，西寺传来墨有香。安得蒹葭真倚玉，再邀花影上回廊。","dynasty":"宋代","title":"清明日净因庄早饭罢遂游洪福有怀巨载元确因致别约其二"}
{"author":"李之仪","content":"凋瘵尪残不胜煮，欲救镬汤须是雨。天公爱人甚赤子，忍将性命轻毛缕。使君屹起石门城，归路壶浆喧笑语。定知此雨必随来，何用与龙争喜怒。初疑点点洒醍醐，渐次濛濛萦瑞雾。一滴入地须一尺，万室焦枯如洗去。我惭无力助精虔，独致微诚祈佛祖。深扃不得陪贺燕，坐跋歌姝参舞女。近传一斛出六斗，盏面浮蛆泛牛乳。烦君说与猿臂翁，留得滂沱猛如注。醉中寄我庆丰谣，想见今朝宾与主。","dynasty":"宋代","title":"喜雨用前韵"}
{"author":"李之仪","content":"海燕初飞掠水轻，酴醾开就照人明。旋倾煮酒尝青杏，唯有风光不世情。","dynasty":"宋代","title":"绝句七首其一"}
{"author":"李之仪","content":"荆山美璞，霜天一鹗。可荐郊庙，志存寥廓。逢场作戏，随病予药。信与佛祖齐肩，直是摸索不着。","dynasty":"宋代","title":"报恩邦禅师真赞"}
{"author":"李之仪","content":"欲问船师觅宝洲，须将大瓠作腰舟。掀天白浪蛟龙吼，才得随流一点头。","dynasty":"宋代","title":"再和观画三首其三"}
{"author":"李之仪","content":"东囤扫场方暂歇，插秧车水又相催。衰年乐得身强健，常愿南山到眼来。","dynasty":"宋代","title":"路西田舍示虞孙小诗二十四首其十二"}
{"author":"李之仪","content":"两脚都忘力不胜，穿云度堑信腾腾。林深鸟兽知无迹，时见游山一两僧。","dynasty":"宋代","title":"褒禅斋后独出三门步深山久之"}
{"author":"李之仪","content":"报地三千箓，年光八十春。却寻来处路，重接社中人。杖履空平日，幢幡想去尘。莲开布金底，又见一番新。","dynasty":"宋代","title":"杂挽诗四首其一"}
{"author":"李之仪","content":"十年朝马望前程，晚作琳宫物外人。彻骨清风真有韵，醉心常德本来淳。新栽松菊开三径，旧检方书备六陈。不是诗翁形美颂，丹青难写自由身。","dynasty":"宋代","title":"和郭功甫赠陈待制致仕二首其一"}
{"author":"李之仪","content":"几年保新阡，托身斗一方。问语得野人，禾黍共登场。迁疏傥可老，持须时抑扬。顾非马上才，犹怀袖中刚。西风荡微气，仰视明星光。叩齿咏真主，白眉谁最良。师门守边钥，表表南方强。逋诛百年寇，敢谓莫我当。牝鸡久司晨，群吠移当阳。荤膻固难律，谁可无宫商。堂堂发天机，右钺左仗黄。一旦念风云，果知筹策长。洗涤尽馀滓，万翼争回翔。能无出囊颖，及顾箕子傍。平生惯草衣，岂堪事戎行。强歌出塞曲，夭矫参龙章。蝇因逸骥速，马为奏瑟昂。尚期骛鼓操，奋力起病床。贺兰夺故穴，安西还旧疆。归上千万寿，重赓庶事康。","dynasty":"宋代","title":"次韵家室送别"}
{"author":"李之仪","content":"南北纷纷不觉尘，鸳鸯湖水解留人。乳浮香焙谁同试，蚁泛家篘分外淳。禅寂久因师粲可，婚姻便可继朱陈。莫从旧路寻归梦，占取东篱采菊身。","dynasty":"宋代","title":"和郭功甫赠陈待制致仕二首其二"}
{"author":"李之仪","content":"饥时齧饭困时眠，任运腾腾信自然。岂谓故人投此况，先来佳处作閒仙。寓怀何必开三径，得句胜如食万钱。只恐里门惊内史，不容同占好山川。","dynasty":"宋代","title":"钱塘教授宅饭眠斋次其韵"}
{"author":"李之仪","content":"一日几回撚白须，我本于世非葭莩。奈何寸沫长自濡，起倒不供须人扶。眼前扰扰嘈笙竽，况于得失随有无。鼠壤狼籍多弃馀，史云空悲釜生鱼。抓搔世垢清肌肤，愈下愈拙真挈壶。爱极并爱屋上乌，古诗有之今辄如。不愿百尺腾龟趺，不愿去为在泾凫。只愿卒岁眼长淤，百无所见常踟蹰。出门擿埴寻君居，万里付于千里驹。","dynasty":"宋代","title":"撚须寄傅子渊"}
{"author":"李之仪","content":"金锁笼窗日，黄缯蔽柳蝉。恋莺忘日转，借榻就凉偏。好作宿山计，难堪被俗牵。归途迎晚照，豫促渡头船。","dynasty":"宋代","title":"山居夏日"}
{"author":"李之仪","content":"凌空登白纻，此地与云齐。一览众山小，方知人世低。暂留蝴蝶梦，终负杜鹃啼。回向禅关客，何当别有梯。","dynasty":"宋代","title":"题齐云亭"}
{"author":"李之仪","content":"禾黍离离露一丘，淡烟轻霭夕阳秋。微基西枕邯山尽，往事东随漳水流。御辇金车何处去，閒花野草几时休。可怜全赵繁华地，留作行人万古愁。","dynasty":"宋代","title":"邯郸丛台"}
{"author":"李之仪","content":"刘郎本是风尘外，画舸新从越上来。闻说露芽如爪活，更多溪楮截肪开。雪消鼎面声频涌，鹅转池心首屡回。洗涤睡魔临二景，敢辞瓦砾换琼瑰。","dynasty":"宋代","title":"简刘君秉"}
{"author":"李之仪","content":"鹿头关下花深处，竹马曾寻綵衣路。虽知梨栗是生涯，人道风烟如鄠杜。四十年来若断桥，问津无计冷潇潇。一闻此语心先醉，似向江边笋自烧。羡君材器森诸有，宝带垂腰今一叟。未说常开坛上旗，且须再遣云中守。从来别驾不谋身，欲作蛾眉会里人。本是文殊亲接引，定应见处必逢君。","dynasty":"宋代","title":"答成都侍其纯父用其韵"}
{"author":"李之仪","content":"窗间多病委枯骸，陌上初收雨后埃。公子风流过京兆，正堪眉妩傍妆台。","dynasty":"宋代","title":"试笔柬赵德麟二绝其二"}
{"author":"李之仪","content":"软火明窗酒一尊，馀杯未减日尤昏。谁人为折东来阁，续得何郎日断魂。","dynasty":"宋代","title":"次韵东坡梅花十绝其四"}
{"author":"李之仪","content":"江头风浪似重关，几许行人限往还。不是多情过相与，肯将一叶犯银山。","dynasty":"宋代","title":"次韵湖阴韦深道五小诗其三"}
{"author":"李之仪","content":"我老迂疏合灌园，强来乘障负初暄。多情似识伊川旧，宛是韩公第一根。","dynasty":"宋代","title":"次韵牡丹四绝其四"}
{"author":"李之仪","content":"何处又传金椀出，几人争看玉山颓。幽情不是风期旧，异境难从指顾开。猿鹤已回尘外驾，烟云休造眼中衰。未妨一老同巾履，香火终年谢劫灰。","dynasty":"宋代","title":"和两翁轩"}
{"author":"李之仪","content":"凭陵岁月固难堪，食蘖多来味却甘。时雨才闻遍中外，卧龙相继起东南。天边鹤驾瞻仙袂，云里诗笺带海岚。重见门生应不识，雪髯霜鬓两毵毵。","dynasty":"宋代","title":"次韵东坡还自岭南"}
{"author":"李之仪","content":"公子高明悟劫灰，鼎开轩语致幽怀。萦云叠巘镵天去，极目沧波入坐来。千首诗成谈笑里，百分酒尽筦弦催。自怜曾是高堂客，欲赋惭无宋玉才。","dynasty":"宋代","title":"澄虚堂"}
{"author":"李之仪","content":"荆公宾客晚多奇，休叹穰侯见事迟。雨过半山初睡足，何如蚊力负山时。","dynasty":"宋代","title":"书俞秀老诗卷后"}
{"author":"李之仪","content":"泉泓石蟹如乌头，一种为类太微生。此地逢君宜见假，才方入手便横行。","dynasty":"宋代","title":"石蟹"}
{"author":"李之仪","content":"等閒相见即相亲，冉冉风流一段春。未论典刑思旧德，便知材业是当仁。他年鸡黍情无限，此日词章笔有神。落尽节旄毡未压，疾风劲草定何人。","dynasty":"宋代","title":"留别子渊"}
{"author":"李之仪","content":"隐隐山林似卧牛，纷纷镰担喜逢秋。虚名漫托三春柳，实际须归万斛舟。未信此生真野马，且将馀日寄江鸥。崎岖精卫人空笑，终恐长鲸上直钩。","dynasty":"宋代","title":"又次子椿同君俞三诗其三"}
{"author":"李之仪","content":"老鹤志千里，候虫戒三秋。此理定如何，宛在水中洲。我师南荣去，生从知北游。岁暮良鲜欢，不如狐首丘。寒灯伴岑寂，河汉窗间流。缅怀双白璧，路断水悠悠。摩诘颇解事，好语供我求。坐令不可遣，奄然随遇收。归程只旦暮，妙义思赓酬。君谓我辈人，吾匪斯人俦。且将有限力，相与穷深幽。","dynasty":"宋代","title":"独坐有怀张圣行王成伯偶读摩诘诗因借其韵"}
{"author":"李之仪","content":"闻道华阳客，儒衣谒紫微。旧山连药卖，孤鹤带云归。柳市名犹在，桃源梦已稀。还家见鸥鸟，应愧背船飞。","dynasty":"宋代","title":"还俗道士"}
{"author":"李之仪","content":"秋阴报初寒，惨惨日遽晚。有客自宣城，明爽叩昏懒。手持两巨轴，六幅从而展。披图画如生，竟轴诗尽选。平生说匡鼎，今日真到眼。何止辨騧骊，于焉识淄渑。爱之不能已，欲挂恨壁短。犹冀逢他时，更疑探深远。","dynasty":"宋代","title":"题杨子仪虎图"}
{"author":"李之仪","content":"何时船上载鸱夷，海道聊寻一问姿。不为丹青生着相，从来卷曲是吾枝。","dynasty":"宋代","title":"再和观画三首其二"}
{"author":"李之仪","content":"江山秀气表吾人，辇下开轩得趣新。不拟旧游离几席，常令每况隔埃尘。客来谈笑无非楚，纸上文章近过秦。分我一枝频见约，乘槎行欲问通津。","dynasty":"宋代","title":"寄题子椿野轩"}
{"author":"李之仪","content":"公子高明悟劫灰，鼎开轩语致幽怀。萦云叠巘镵天去，极目沧波入坐来。千首诗成谈笑里，百分酒尽筦弦催。自怜曾是高堂客，欲赋惭无宋玉才。","dynasty":"宋代","title":"澄虚堂"}
{"author":"李之仪","content":"小篷又泛曾行路。这身世、如何去。去了还来知几度。多情山色，有情江水，笑我归无处。夕阳杳杳还催暮。练净空吟谢郎句。试祷波神应见许。帆开风转，事谐心遂，直到明年雨。","dynasty":"宋代","title":"青玉案（用贺方回韵，有所祷而作）"}
{"author":"李之仪","content":"隐居何必在山岩，境界全归指顾间。能把轩裳为外物，便应风月胜酡颜。地连紫禁千重邃，石绕清泉五色斑。从此梦魂犹可到，定知衰废不容攀。","dynasty":"宋代","title":"次韵题隐居岩"}
{"author":"李之仪","content":"坐久日将落，窗前云欲平。倦游淹岁月，旅闷等坻京。已谢长杨赋，犹怀古剑行。拥炉虽有味，琢句苦难成。一笑逢吾友，诸方旧著名。景山惭绝膑，击节愧深耕。奥妙穷三际，坚刚敌万兵。谁知俯冬杪，顿觉得春荣。缱绻桑榆恨，间关儿女情。金篦何足道，闇室斗光明。","dynasty":"宋代","title":"子重见过夜话"}
{"author":"李之仪","content":"南北二十年，短褐足尘垢。九仞未及泉，竭心恚地厚。积翳开前山，月在山之颜。目断两黄鹄，梦寐长跻攀。我饭苦多噎，见君遽出气。定有囊中药，痿人果知起。枯槁洗朝露，咀嚼玉壶冰。蔓草岂自得，香发须高陵。齰舌真有味，辨口空齿落。顿悟孺子歌，会当濯其浊。允蹈固未见，能言人亦难。得微可齐语，引置庄岳间。大路平如掌，仁者贵安宅。直弦为君弹，万里等寻尺。何年纪渻子，相向犹木鸡。肝肺已自镂，土苴非所知。","dynasty":"宋代","title":"次韵鲁直留别"}
{"author":"李之仪","content":"清润奇峰名韫玉，温其质并琼瑶。中分瀑布写云涛。双峦呈翠色，气象两相高。珍重幽人诚好事，绿窗聊助风骚。寄言俗客莫相嘲。物轻人意重，千里赠鹅毛。","dynasty":"宋代","title":"临江仙·清润奇峰名韫玉"}
{"author":"李之仪","content":"雪晴时节腊穷天，湖海光浮万井烟。胜槩尚能惊老眼，旷怀无复似当年。难堪塞雁终联翼，赖有龙驹特象贤。已约一廛须卜筑，不妨当此共迁延。","dynasty":"宋代","title":"同熙绩侄登有美堂"}
{"author":"李之仪","content":"龙章凤姿，燕颔虎颈。巍巍堂堂，弗严而整。山纳海容，霜根雪节。可畏而亲，力莫之斡。吾私淑诸，一代之英。多取益给，欲掩滋明。长庚未艾，白气何来。精爽如在，佳城不开。出卯则角，堕地而班。岂无所遗，騄骥方闲。高牙赤舄，惟叔惟虎。有之似之，千载一武。赳赳桓桓，彼徒见诮。他日凌烟，实先前诏。","dynasty":"宋代","title":"折渭州画像赞"}
{"author":"李之仪","content":"举目一世空无人，当时何有高将军。龙鶱凤翥固莫群，晴天万里惟孤云。冥冥何地非埃尘，我欲从之嗟此身。形容不到浪自分，坐令鲁叟悲获麟。","dynasty":"宋代","title":"李太白画像赞"}
{"author":"李之仪","content":"由来气类即天伦，孰谓刘琨独可人。稍隔相从更无味，几因拈起又还新。席间谁致龙皮异，雪里常怀鹤羽尘。祗欲期君拾瑶草，庾郎三韭未为贫。","dynasty":"宋代","title":"袭前韵再简少孙四首其一"}
{"author":"李之仪","content":"入门不见主人公，座具袈裟在眼中。更有山童会人意，略无一事许相同。","dynasty":"宋代","title":"访采石臻山主不遇其一"}
{"author":"李之仪","content":"阑干掐遍等新红，酒频中，恨匆匆。投得花开，还报夜来风。惆怅春光留不住，又何似，莫相逢。月窗何处想归鸿，与谁同？意千重。婉思柔情，一旦总成空。仿佛么弦犹在耳，应为我，首如蓬。","dynasty":"宋代","title":"江神子·阑干掐遍等新红"}
{"author":"李之仪","content":"平皋已春风，昨夜犹繁霜。倦客惊节物，游子思故乡。楼高白日促，远目空悲凉。愿言平生欢，各在天一方。溯游不可从，山川阻且长。安得一樽酒，咿哑共深堂。孤怀昔萧屑，壮志犹激昂。无阶际玄护，尚期梦池塘。饥鹰在千里，怒鬣存三湘。寒鸦似相求，依依度斜阳。","dynasty":"宋代","title":"毗陵西城楼感怀"}
{"author":"李之仪","content":"雪意埋云蔚不开，新春还傍故春来。未堪肮脏倚门立，聊复差池接羽回。得丧但知求失马，盛衰赢取付传杯。风流二妙天怜我，种玉秧中更插梅。","dynasty":"宋代","title":"袭前韵再简少孙四首其二"}
{"author":"李之仪","content":"荆州太守紫微仙，远寄渔翁白玉泉。长钓久垂鱼未食，为君一醉卧长川。","dynasty":"宋代","title":"谢荆州太守"}
{"author":"李之仪","content":"良宵明月为谁好，记得初来正合夜。城头火客喏不断，花上鹊栖惊欲下。更深未觉单衣怯，风细只疑清露泻。漂流南北心已老，绵历间关身自亚。伤心黄卷不相契，过眼青春难更借。那知交臂辄深扃，骤学问囚谁与谢。家书杳邈隔重岭，客饭酸咸真传舍。慇勤儿女置只鲤，璀璨盘蔬胜木蔗。定知何日遂能归，却忆今朝真可怕。解衣就枕已多三，喘咄多言翻自骂。","dynasty":"宋代","title":"常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前其二"}
{"author":"李之仪","content":"东西南北为谁忙，蔡泽噤吟旧笑唐。路断不妨频打睡，心清何必更烧香。寻思有似黄州味，潦倒休嗟白发郎。近免竹筒拘月费，主人时亦破悭囊。","dynasty":"宋代","title":"次韵见问"}
{"author":"李之仪","content":"心非可见舌能陈，随语成章自有神。用作功名终底事，区区雕琢定痴人。","dynasty":"宋代","title":"学书十绝其十"}
{"author":"李之仪","content":"芭蕉叶密柿阴浓，散发西窗到晚钟。霹雳一声三尺水，旱天方信有真龙。","dynasty":"宋代","title":"瑞竹即事三绝其一"}
{"author":"李之仪","content":"一到江南，三逢此夜，举头羞见婵娟。黯然怀抱，特地遣谁宽。分外清光泼眼，迷滉漾、无计拘拦。天如洗，星河尽掩，全胜异时看。佳人，还忆否，年时此际，相见方难。谩红绫偷寄，孤被添寒。何事佳期再睹，翻怅望、重叠关山。归来呵，休教独自，肠断对团圆。","dynasty":"宋代","title":"满庭芳（八月十六夜，景修咏东坡旧词，因韵成此）"}
{"author":"李之仪","content":"万里无云天一色，单衣不试似初春。鸽鸰习习游丝坠，未必他时得此身。","dynasty":"宋代","title":"学书十绝其八"}
{"author":"李之仪","content":"忆昨扁舟下京口，六月江头浪如吼。一笑还寻浮玉叟，山半飞云似招手。月明上船萦宿酒，倒摘沈星疑犯斗。夜深归梦彻东吴，觉来落月穿疏牖。山僧流连强终日，黄昏归鸟凌风疾。玉骨萧森病枕馀，一语才交复相失。先生高节如古人，薄宦淹回行路尘。海城寄食不自给，暂喜持杯同探春。春风花草来踆踆，微红淡绿意旋新。相从白发情未压，底事促别声悲辛。淮陵欲到嗟无因，想见蔓草萦龙鳞。浦光亭南拍堤水，冉冉落日低孤坟。到时春色应已迟，满树黄鹂初啭时。凭将一曲原头泪，为洒南坟松树枝。","dynasty":"宋代","title":"唐公兄惠顾海上既行辄有诗奉送"}
{"author":"李之仪","content":"连璧兼金尽出伦，雪髯霜鬓信陈人。能忘枘凿方圆异，许接风云变化新。绝韵淹时劳极目，虚斋穷日但凝尘。何当一笑披环堵，赖月吟哦未厌贫。","dynasty":"宋代","title":"次韵君俞兼简少孙六首其一"}
{"author":"李之仪","content":"触涂是碍。一任浮沈何必改。有个人人。自说居尘不染尘。谩夸千手。千物执持都是有。气候融怡。还取青天白日时。","dynasty":"宋代","title":"减字木兰花其三次韵陈莹中题韦深道独乐堂"}
{"author":"李之仪","content":"吾亦爱吾庐，此亦未为得。死即瘗路傍，要是不免或。随流认得性，有念乃吾贼。是以方丈间，千偈终一默。","dynasty":"宋代","title":"读渊明诗效其体十首其九"}
{"author":"李之仪","content":"休把身心撋就。著便醉人如酒。富贵功名虽有味，毕竟因谁守。看取刀头切藕。厚薄都随他手。趁取日中归去好，□莫待、黄昏后。","dynasty":"宋代","title":"雨中花令"}
{"author":"李之仪","content":"一别芳容，五经寒暑。回文欲寄无鳞羽。多情犹自梦中来，向人粉泪流如雨。梦破南窗，愁肠万缕。那听角动城头鼓。人生弹指事成空，断魂惆怅无寻处。","dynasty":"宋代","title":"踏莎行"}
{"author":"李之仪","content":"睡起绕回塘。不见衔泥燕子忙。前日花梢都绿遍，西墙。犹有轻风递暗香。步懒恰寻床。卧看游丝到地长。自恨无聊常病酒。凄凉。岂有才情似沈阳。","dynasty":"宋代","title":"南乡子"}
{"author":"李之仪","content":"病里不知春早晚，惊心绿暗红稀。起来初试薄罗衣。多情海燕，还傍旧梁飞。瘦损休文谁记得，空将销臂频围。眼前都是去年时。不堪追想，魂断画楼西。","dynasty":"宋代","title":"临江仙（病中存之以长短句见调，因次其韵）"}
{"author":"李之仪","content":"帘外飞花湖上语。不恨花飞，只恨人难住。多谢雨来留得住。看看却恐晴催去。寸寸离肠须会取。今日宁宁，明日从谁诉。怎得此身如去路。迢迢长在君行处。","dynasty":"宋代","title":"蝶恋花（席上代人送客，因载其语）"}
{"author":"李之仪","content":"夜雨滴空阶。想见尊前赋咏才。更觉鸣蛙如鼓吹，安排。惆怅流光去不回。万事已成灰。只这些儿尚满怀。刚被北风吹晓角，相催。不许时间入梦来。","dynasty":"宋代","title":"南乡子"}
{"author":"李之仪","content":"新开湖水浸遥天。风叶响珊珊。记得昔游情味，浩歌不怕朝寒。故人一去，高名万古，长对孱颜。惟有落霞孤鹜，晚年依旧争还。","dynasty":"宋代","title":"朝中措（望新开湖有怀少游，用樊良道中韵）"}
{"author":"李之仪","content":"败荷枯苇夕阳天。时节渐阑珊。独泛扁舟归去，老来不耐霜寒。平生志气，消磨尽也，留得苍颜。寄语山中麋鹿，断云相次东还。","dynasty":"宋代","title":"朝中措（樊良道中）"}
{"author":"李之仪","content":"点缀叶间如绣。开傍小春时候。莫把幽兰容易比，都占尽、人间秀。信是眼前稀有。消得千钟美酒。只有些儿堪恨处，管不似、人长久。","dynasty":"宋代","title":"雨中花令（王德循东斋瑞香花）"}
{"author":"李之仪","content":"梦断难寻，酒醒犹困，那堪春暮。香阁深沈，红窗翠暗，莫羡颠狂絮。绿满当时携手路，懒见同欢处。何时却得，低帏昵枕，尽诉情千缕。","dynasty":"宋代","title":"留春令"}
{"author":"李之仪","content":"霜压晓，月收阴。斗寒深。看尽灯花金鸭冷，卷残衾。卯酒从谁细酌，余香无计重寻。空把夜来相见梦，写文琴。","dynasty":"宋代","title":"春光好"}
{"author":"李之仪","content":"明月平时敢自因，特高兰玉信吾人。便从缑岭如无愧，更许毗耶约问津。每见似醺千日酒，不言常备四时春。妙云岂独南游契，又喜钟山近得邻。","dynasty":"宋代","title":"和友人见寄三首其一"}
{"author":"李之仪","content":"柔肠寸折。解袂留清血。蓝桥动是经年别。掩门春絮乱，欹枕秋蛩咽。檀篆灭。鸳衾半拥空床月。妆镜分来缺。尘污菱花洁。嘶骑远，鸣机歇。密封书锦字，巧绾香囊结。芳信绝。东风半落梅梢雪。","dynasty":"宋代","title":"千秋岁"}
{"author":"李之仪","content":"避暑佳人不著妆。水晶冠子薄罗裳。摩绵扑粉飞琼屑，滤蜜调冰结绛霜。随定我，小兰堂。金盆盛水绕牙床。时时浸手心头熨，受尽无人知处凉。","dynasty":"宋代","title":"鹧鸪天"}
{"author":"李之仪","content":"先天弗违，圣时以乘。人谋鬼谋，其谁其能。彼虽渊密，我则揆叙。万目交张，维纲之举。展也吾人，一世绝拟。孰友多文，宛在中沚。用此以通，亦以是穷。自崖反矣，凛然孤风。","dynasty":"宋代","title":"沈存中画像赞"}
{"author":"李之仪","content":"野人欣莫逆，君子戒多上。幸尔违朝市，聊复图蕙帐。薄田几负郭，山水分背向。巾车俯秋成，舒啸会随杖。吾友真可人，轻舟数相访。投怀失枯槁，达意信摇荡。时哉固难得，触境沈波浪。谓我来岁寒，种种不少创。杯盘挽气类，论辨极户量。敢辞屡举白，自喜老弥壮。回头易陈迹，倾倒乃惆怅。乐事须勉旃，何适非酝酿。","dynasty":"宋代","title":"次韵陈君俞携酒见过"}
{"author":"李之仪","content":"经年问疾漫持想，今日登轩念自空。不能碌碌遽如许，定应剪剪将无同。人喧渡口似瓜步，木落沙头疑渚宫。莫辞眼力遍沙界，回首腊尽还春风。","dynasty":"宋代","title":"书王子重閒轩壁"}
{"author":"李之仪","content":"大河南奔山北走，脐裂天涯懒回首。撞钟击鼓醉横参，恃险英雄骨已朽。岁暮风烟尤可悲，功名白发不相期。重来好是当晴日，应有鸡群翡翠儿。","dynasty":"宋代","title":"登鹳"}
{"author":"李之仪","content":"昨夜十分霜重，晓来千里书传。吴山秀处洞庭边。不夜星垂初遍。好事寄来禅侣，多情将送琴仙。为怜佳果称婵娟。一笑聊回媚眼。","dynasty":"宋代","title":"西江月（橘）"}
{"author":"李之仪","content":"求田问舍太迟生，栋宇才逢眼便明。凭仗经营须占早，连墙祇恐负柴荆。","dynasty":"宋代","title":"彦本邻庄有欲售其所舍之屋者"}
{"author":"李之仪","content":"几年保新阡，托身斗一方。问语得野人，禾黍共登场。迁疏傥可老，持须时抑扬。顾非马上才，犹怀袖中刚。西风荡微气，仰视明星光。叩齿咏真主，白眉谁最良。师门守边钥，表表南方强。逋诛百年寇，敢谓莫我当。牝鸡久司晨，群吠移当阳。荤膻固难律，谁可无宫商。堂堂发天机，右钺左仗黄。一旦念风云，果知筹策长。洗涤尽馀滓，万翼争回翔。能无出囊颖，及顾箕子傍。平生惯草衣，岂堪事戎行。强歌出塞曲，夭矫参龙章。蝇因逸骥速，马为奏瑟昂。尚期骛鼓操，奋力起病床。贺兰夺故穴，安西还旧疆。归上千万寿，重赓庶事康。","dynasty":"宋代","title":"次韵家室送别"}
{"author":"李之仪","content":"霜露悲伤老益增，辄凭精意托真乘。舞花忽报难遭瑞，佳气冥符不尽灯。薝葡园中纷一色，兜罗世界结千层。五天应供非虚语，从此云头日日升。","dynasty":"宋代","title":"因过坟山斋僧值雪遂赋小诗"}
{"author":"李之仪","content":"死生固可嗟，一谪辄不返。君恩非不深，奈尔道路远。反初不忍歌，折臂信能遣。已矣何足论，幸子真入眼。","dynasty":"宋代","title":"庄居值雨偶得十诗示秦处度其五"}
{"author":"李之仪","content":"剪水开头碧玉条。能令江汉客魂销。只应香信是春潮。戴了又羞缘我老，折来同嗅许谁招。凭将此意问妖娆。","dynasty":"宋代","title":"浣溪沙（梅）"}
{"author":"李之仪","content":"小篷又泛曾行路。这身世、如何去。去了还来知几度。多情山色，有情江水，笑我归无处。夕阳杳杳还催暮。练净空吟谢郎句。试祷波神应见许。帆开风转，事谐心遂，直到明年雨。","dynasty":"宋代","title":"青玉案·小篷又泛曾行路"}
{"author":"李之仪","content":"倾盖逢君亦偶然，埙篪今日似当年。仙风宛是金华旧，诗句分明历水传。故国江山聊徙倚，深灯歌笑屡迁延。相思果许重相见，豫约严装报此缘。","dynasty":"宋代","title":"寄赵仰之"}
{"author":"李之仪","content":"晚来寒甚，密雪穿庭户。如在广寒宫，惊满目、瑶林琼树。佳人乘兴，应是得欢多，泛新声，催金盏，别有留心处。争知这里，没个人言语。拨尽火边灰，搅愁肠、飞花舞絮。凭谁子细，说与此时情，欢暂歇，酒微醺，还解相思否。","dynasty":"宋代","title":"蓦山溪"}
{"author":"李之仪","content":"雪意与春约，野情因物裁。辄将无穷思，聊摛有限才。云容忽破碎，山色如招回。携持固夙昔，端为此济来。岁晚君羁旅，微君谁我陪。祇恐造化工，特地吹葭灰。一剖不复收，寂尔为之胚。戢戢竞秀发，翩翩绝嫌猜。恍然徙倚间，浩荡心胸开。境界适何许，次第分隅隈。高足超日观，涂如下离堆。四顾始无间，忽觉惊初雷。有形均难悉，无物非蒿莱。却应求仙源，失路迷天台。波臣复笑屈，市门徒德梅。庶几未始得，掇拾同举杯。攘袂即千古，一醉姑相媒。","dynasty":"宋代","title":"和人雪意"}
{"author":"李之仪","content":"翰林豪放绝勾栏。风月感雕残。一旦荆溪仙子，笔头唤聚时间。锦袍如在，云山顿改，宛似当年。应笑溧阳衰尉，鲇鱼依旧悬竿。","dynasty":"宋代","title":"朝中措"}
{"author":"李之仪","content":"居士留我宿，虚堂照一灯。如逢永平梦，仍对竹兰僧。彷佛三无愠，间关百不能。平明失檐溜，欢喜话金陵。","dynasty":"宋代","title":"朱希仲设榻温密与真"}
{"author":"李之仪","content":"高风畴昔在烟霞，末路芝兰属当家。一句转身元的确，千条差路任纷华。才疏意广虽难契，语款情真特见嘉。只恐平明便分手，相看更待月西斜。","dynasty":"宋代","title":"次韵邦老见贶"}
{"author":"李之仪","content":"昂昂野鹤固难群，皎皎冰壶不受尘。一笑每逢青眼旧，多情空愧白头新。西风未用高纨扇，东道应容岸角巾。珍重长谣倚云瑟，潇湘谁是赏音人。","dynasty":"宋代","title":"和人三首其一"}
{"author":"李之仪","content":"剪水开头碧玉条。能令江汉客魂销。只应香信是春潮。戴了又羞缘我老，折来同嗅许谁招。凭将此意问妖娆。","dynasty":"宋代","title":"浣溪沙（梅）"}
{"author":"李之仪","content":"一接深言一点头，离骚致处未为幽。不嫌坏路容连步，且欲他年作旧游。翰墨抑扬虽已晚，林泉栖止会终收。孤云祗恐元无定，候我归来共此丘。","dynasty":"宋代","title":"真师约过寄老庵雨不止两日不得往小霁辄涉淖以契前约次其所示韵庵壁有孙莘老秦少游刘贡父诸君诗"}
{"author":"李之仪","content":"华屋暂离星斗，沧江归弄波涛。可得遽通来信，便知却整还舠。","dynasty":"宋代","title":"又次韵三绝其二"}
{"author":"李之仪","content":"窥豹曾容见一斑，孤高凛凛固难攀。早应拔宅朝元去，犹有遗踪在世间。舒啸款谈虽可想，赏风吟月未终閒。诸郎莫为功名老，须信移文下北山。","dynasty":"宋代","title":"失题九首其五"}
{"author":"李之仪","content":"蓬莱宫阙有神仙，解释春风欲斗妍。不是殊狂曾迕物，肯将飞燕谓当前。","dynasty":"宋代","title":"次韵牡丹四绝其三"}
{"author":"李之仪","content":"蹈雪入窈窕，蓊蔚如深春。左右无佳色，老绿不改新。小愒茅茨下，园翁叙慇勤。主人谓此翁，好事绝等伦。养生惟养花，种种皆躬亲。每到二三月，烂漫如锦茵。问翁何所有，品目如何分。翁云世间本，搜采无遗根。牡丹三万株，兼取洛与陈。芍药扬州来，密密搀鱼鳞。杂花极目是，浩不知涯津。四序更代谢，颜色常相因。我适来非时，犹得聊逡巡。约翁待花开，许我论主宾。","dynasty":"宋代","title":"子重相率游任园"}
{"author":"李之仪","content":"何劳楚些为招魂，是处春风似僻园。可复京尘难共乐，却应江月要深论。灯花昨夜占行馆，鹊语今朝报里门。想见慈颜问行李，一樽浮蚁侑芳荪。","dynasty":"宋代","title":"次韵关圣源送董无求"}
{"author":"李之仪","content":"新来句法宛如阴，端与衰公伴陆沈。未易偏师壮秦系，刘郎戈甲旧成林。","dynasty":"宋代","title":"次韵湖阴韦深道五小诗其五"}
{"author":"李之仪","content":"一住姑熟溪头，三据宝华玉座。草木无不沾恩，缁素几多證果。世人尽爱西庵璞，谁知屡试红炉火。虽然觌面相呈，也要从头觑破。咄，钝置杀人。","dynasty":"宋代","title":"西庵璞老真赞"}
{"author":"李之仪","content":"梦断难寻，酒醒犹困，那堪春暮。香阁深沈，红窗翠暗，莫羡颠狂絮。绿满当时携手路，懒见同欢处。何时却得，低帏昵枕，尽诉情千缕。","dynasty":"宋代","title":"留春令"}
{"author":"李之仪","content":"坐久灯花开尽，暗惊风叶，初报霜寒。冉冉年华催暮，颜色非丹。搅回肠、蛩吟似织，留恨意、月彩如摊。惨无欢。篆烟萦素，空转雕盘。何难。别来几日，信沈鱼鸟，情满关山。耳边依约，常记巧语绵蛮。聚愁窠、蜂房未密，倾泪眼、海水犹悭。奄更阑，渐移银汉，低泛帘颜。","dynasty":"宋代","title":"玉蝴蝶九月十日，将登黄山，遽为雨阻，遂饮弊止。陈君俞独不至，已而以三阕见寄，辄次其韵"}
{"author":"李之仪","content":"有口莫饮盗泉水，有手莫探骊龙珠。秋风冷落千古意，追风绝足谁能拘。白云青山避世乐，击鼓撞钟廊庙居。等閒舒卷四海为之动，岂惮一一从吹竽。君看事事绝天险，阿房宫在空荒墟。野人不识贵者帝，直欲炙背同向茅檐隅。由来土苴漫优劣，亹亹传习随有无。当时一啸亦偶尔，至今登览烦嗟歔。吾人妙质素所畏，感叹陈迹追盈虚。泾清渭浊固可辨，未应到海君能殊。","dynasty":"宋代","title":"阮公啸台次韵辛正叔"}
{"author":"李之仪","content":"万事都归一梦了。曾向邯郸，枕上教知道。百岁年光谁得到。其间忧患知多少。无事且频开口笑。纵酒狂歌，销遣闲烦恼。金谷繁花春正好。玉山一任樽前倒。","dynasty":"宋代","title":"蝶恋花"}
{"author":"李之仪","content":"殷勤仙友。劝我千年酒。一曲履霜谁与奏。邂逅麻姑妙手。坐来休叹尘劳。相逢难似今朝。不待亲移玉指，自然痒处都消。","dynasty":"宋代","title":"清平乐（听杨姝琴）"}
{"author":"李之仪","content":"今宵莫惜醉颜红，十分中，且从容。须信欢情，回首似旋风。流落天涯头白也，难得是，再相逢。十年南北感征鸿，恨应同，苦重重。休把愁怀，容易便书空。只有琴樽堪寄老，除此外，尽蒿蓬。","dynasty":"宋代","title":"江神子·今宵莫惜醉颜红"}
{"author":"李之仪","content":"落笔无因似退之，每逢佳致却如痴。孤高全露秋来骨，无复山红涧碧时。","dynasty":"宋代","title":"题画扇其二"}
{"author":"李之仪","content":"解箨新篁绿未分，弄晴啼鸟语如文。翻风葭菼全疑雨，对岸峰峦便是云。","dynasty":"宋代","title":"杂咏四绝其三"}
{"author":"李之仪","content":"元鼎元年东有兵，未央催班不待明。龙骧虎步拥旄出，蚁蚁部曲随鸣钲。三千珠履皆上客，囊中有锥谁为发。莫歌雌兔眼迷离，长城可倚知在谁。千羊不如一狐腋，草底寒虫漫啾唧。两口四目未必智，天下奇才余星坠。舟中指可掬，冀北马群空。漆身吞炭为国士，射足接处谋已同。义感丹诚虹贯日，坛上成功方顷刻。纵有明珠千丈长，安能保得头常黑。","dynasty":"宋代","title":"古东门行"}
{"author":"李之仪","content":"灵台右鹑首，南北两山间。我来春未几，红叶绕斑斑。与君早相求，携手问两山。折花饮清泉，共此一日閒。君才真健敏，诗句如芝兰。娟好秀且静，馥郁若可餐。","dynasty":"宋代","title":"送灵台尉徐舜举"}
{"author":"李之仪","content":"老禅期客煮园蔬，少憩西邻日转初。万白千红好时节，断魂空付两龙驹。","dynasty":"宋代","title":"清明日净因庄早饭罢遂游洪福有怀巨载元确因致别约其一"}
{"author":"李之仪","content":"厌厌酒病结春阴，邻笛传来恨更深。拟借春风联袂去，遏云佳处托知音。","dynasty":"宋代","title":"饷茶不容少待二绝其二"}
{"author":"李之仪","content":"等閒相见即相亲，冉冉风流一段春。未论典刑思旧德，便知材业是当仁。他年鸡黍情无限，此日词章笔有神。落尽节旄毡未压，疾风劲草定何人。","dynasty":"宋代","title":"留别子渊"}
{"author":"李之仪","content":"寻春何惜驻征鞍，只怕春归不怕寒。故国山川无限思，我来仍得雨中看。","dynasty":"宋代","title":"又次韵"}
{"author":"李之仪","content":"帘外飞花湖上语。不恨花飞，只恨人难住。多谢雨来留得住。看看却恐晴催去。寸寸离肠须会取。今日宁宁，明日从谁诉。怎得此身如去路。迢迢长在君行处。","dynasty":"宋代","title":"蝶恋花（席上代人送客，因载其语）"}
{"author":"李之仪","content":"忆逢新火客秦川，绣岭归来浴暖泉。从古盛衰如反掌，累累何地不新阡。","dynasty":"宋代","title":"罢官后稍谢宾客十绝其三"}
{"author":"李之仪","content":"涔涔一夜雨，皎皎百年心。岁路无多日，僧床有剩衾。长卿空涤器，季子漫多金。赖有绨袍旧，春风定可寻。","dynasty":"宋代","title":"同赵德麟宿长河堰僧房德麟适相送至此且约明春再相会有诗见及次其韵"}
{"author":"李之仪","content":"我昔同登法云地，道场不异耆闇山。指出后身自在通，当日曾闻新受记。秀眉明目坏色衣，谁其写成比丘相。只这便是紫金容，在在处处咸恭敬。","dynasty":"宋代","title":"慧严永长老赞"}
{"author":"李之仪","content":"洗尽秋容天似莹。星稀月淡人初静。策杖萦纡寻远径。披昏暝。堤边犊母闲相并。遥想去舟魂欲凝。一番佳思从谁咏。憔悴归来如独醒。知何境。沈沈但觉烟村迥。","dynasty":"宋代","title":"渔家傲"}
{"author":"李之仪","content":"新来句法宛如阴，端与衰公伴陆沈。未易偏师壮秦系，刘郎戈甲旧成林。","dynasty":"宋代","title":"次韵湖阴韦深道五小诗其五"}
{"author":"李之仪","content":"风高雨暗不成群，欲下还飞似畏人。已是却寻归去路，江南休笑水如春。","dynasty":"宋代","title":"惠崇扇面小景二绝其二"}
{"author":"李之仪","content":"沉沉深锁出无涯，白尽于思岂复华。准拟归期叩端午，那知此地见葵花。幽忧未论如阴府，倏忽翻惊走电车。久病元来最欺眼，蝇头只觉似栖鸦。","dynasty":"宋代","title":"元祐末宿秋试院曾和王敏父四诗是时以疾先出院方欲出而未得况味有类今日追用前韵再赋四首其三"}
{"author":"李之仪","content":"良宵明月为谁好，记得初来正合夜。城头火客喏不断，花上鹊栖惊欲下。更深未觉单衣怯，风细只疑清露泻。漂流南北心已老，绵历间关身自亚。伤心黄卷不相契，过眼青春难更借。那知交臂辄深扃，骤学问囚谁与谢。家书杳邈隔重岭，客饭酸咸真传舍。慇勤儿女置只鲤，璀璨盘蔬胜木蔗。定知何日遂能归，却忆今朝真可怕。解衣就枕已多三，喘咄多言翻自骂。","dynasty":"宋代","title":"常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前其二"}
{"author":"李之仪","content":"会次定多古语，笔端无复时流。肮脏若非投分，崎岖肯共经丘。","dynasty":"宋代","title":"次韵子椿五首其一"}
{"author":"李之仪","content":"江左风流不乏人，能将佳思洗埃尘。坐中炜烨当时士，庭下扶疏上古椿。日永清阴怒鹏翼，月明翠影闹龙鳞。云泥路绝无由到，犹欲乘槎一问津。","dynasty":"宋代","title":"题寿椿轩"}
{"author":"李之仪","content":"万里无云天一色，单衣不试似初春。鸽鸰习习游丝坠，未必他时得此身。","dynasty":"宋代","title":"学书十绝其八"}
{"author":"李之仪","content":"雪初销，斗觉寒将变。已报梅梢暖。日边霜外，迤逦枝条自柔软。嫩苞匀点缀，绿萼轻裁剪。隐深心，未许清香散。渐融和，开欲遍。密处疑无间。天然标韵，不与群花斗深浅。夕阳波似动，曲水风犹懒。最销魂，弄影无人见。","dynasty":"宋代","title":"早梅芳"}
{"author":"李之仪","content":"邂逅俱青眼，招携愧白头。穿林犹畏日，坐石忽惊秋。不作崎岖倦，几成汗漫游。临分怀杜老，月涌大江流。","dynasty":"宋代","title":"无题三首其一"}
{"author":"李之仪","content":"曾寄冰绡十幅开，竹间红蕊燕衔来。黄筌已去风流尽，忽见诗翁笔下催。","dynasty":"宋代","title":"再和仇粹夫其一"}
{"author":"李之仪","content":"一夜雨不止，渡江还不能。谁知未归客，独自对孤灯。禄食强作主，生涯端是僧。都来如一梦，随处且腾腾。","dynasty":"宋代","title":"石碛阻雨夜分睡觉枕上"}
{"author":"李之仪","content":"知有阆风花解语，从来只许传闻。光明休咏汉宫新。拥身疑有月，衬步恨无云。莫把金樽容易劝，坐来几度销魂。不知仙骨在何人。好将千岁日，占断四时春。","dynasty":"宋代","title":"临江仙"}
{"author":"李之仪","content":"念念欲归未得，迢迢此去何求。都缘一点在心头。忘了霜朝雪后。要见有时有梦，相思无处无愁。小窗若得再绸缪。应记如今时候。","dynasty":"宋代","title":"西江月"}
{"author":"李之仪","content":"一接深言一点头，离骚致处未为幽。不嫌坏路容连步，且欲他年作旧游。翰墨抑扬虽已晚，林泉栖止会终收。孤云祗恐元无定，候我归来共此丘。","dynasty":"宋代","title":"真师约过寄老庵雨不止两日不得往小霁辄涉淖以契前约次其所示韵庵壁有孙莘老秦少游刘贡父诸君诗"}
{"author":"李之仪","content":"七月江南秋已到，江水如天鱼尾掉。处处团橘欲黄时，家家门前舣归棹。西山佳气彻青云，潘郎门巷如深春。陈家有儿新及第，新着恩袍归见亲。为报行人洗眼看，养儿如此谁不羡。愿儿不要重科第，事业功名他日见。","dynasty":"宋代","title":"送陈莹中及第归洪州"}
{"author":"李之仪","content":"焰燧何劳鼓万牛，聊将一带付幽流。才闻浮鹢来波上，已见牵羊出石头。旧穴依然披信汐，古祠谁为荐时羞。功名到了成何事，扰扰空移夜壑舟。","dynasty":"宋代","title":"金陵怀古二首其一"}
{"author":"李之仪","content":"雨后阶庭物物新，睡馀攲枕悄无闻。只疑日脚随人意，百刻香才过一分。","dynasty":"宋代","title":"学书十绝其一"}
{"author":"李之仪","content":"满眼多是水，岁事从可知。早时谓有馀，今空未免饥。一雨又三日，见者皆攒眉。天作人承之，到此终何为。","dynasty":"宋代","title":"庄居值雨偶得十诗示秦处度其二"}
{"author":"李之仪","content":"龟坼沟塍草压堤。三农终日望云霓。一番甘雨报佳时。闻道醉乡新占断，更开诗社互排巇。此时空恨隔云泥。","dynasty":"宋代","title":"浣溪沙其一和人喜雨"}
{"author":"李之仪","content":"冶城昔是王公宅，鹊噪乌啼异昔时。不见犊车催麈尾，莫年惆怅蔡家儿。","dynasty":"宋代","title":"冶城"}
{"author":"李之仪","content":"有口莫饮盗泉水，有手莫探骊龙珠。秋风冷落千古意，追风绝足谁能拘。白云青山避世乐，击鼓撞钟廊庙居。等閒舒卷四海为之动，岂惮一一从吹竽。君看事事绝天险，阿房宫在空荒墟。野人不识贵者帝，直欲炙背同向茅檐隅。由来土苴漫优劣，亹亹传习随有无。当时一啸亦偶尔，至今登览烦嗟歔。吾人妙质素所畏，感叹陈迹追盈虚。泾清渭浊固可辨，未应到海君能殊。","dynasty":"宋代","title":"阮公啸台次韵辛正叔"}
{"author":"李之仪","content":"我虽非故侯，通籍三十年。孰不夷险半，而我终岁难。念非跣弗视，不觉乘波澜。馀生岂所期，我君信如天。","dynasty":"宋代","title":"庄居值雨偶得十诗示秦处度其三"}
{"author":"李之仪","content":"倦游知止未知还，平日生涯只在山。金碧喜逢云外境，文章重见管中斑。篆烟萦晓留无寐，宝铎吟风笑不閒。他日归栖虽有地，胜游终寄梦魂间。","dynasty":"宋代","title":"宿大乘赠祖灯"}
{"author":"李之仪","content":"梦回檐滴不闻声，残月披窗分外明。投老逢春能几许，不堪催去与谁争。","dynasty":"宋代","title":"路西田舍示虞孙小诗二十四首其三"}
{"author":"李之仪","content":"柔肠寸折。解袂留清血。蓝桥动是经年别。掩门春絮乱，欹枕秋蛩咽。檀篆灭。鸳衾半拥空床月。妆镜分来缺。尘污菱花洁。嘶骑远，鸣机歇。密封书锦字，巧绾香囊结。芳信绝。东风半落梅梢雪。","dynasty":"宋代","title":"千秋岁"}
{"author":"李之仪","content":"高山在平地，高山地焉知。明珠出深渊，明珠渊岂期。高明属在人，惟要须其时。物理固如此，了不差毫釐。身世端自窘，岁月相奔驰。所以得黾勉，吾人惟能诗。我非知诗者，平昔窃好之。每出每可愧，未易皆埙篪。而君不我鄙，论极牙解颐。六年如一日，不取笑则疑。彼乌足为计，有类宁同嗤。一朝召命至，闾里增光辉。不曰人可贤，但从外物移。我贤君亦贤，谁能穷是非。我欲挽君留，留君竟何为。聊作感慨别，肯效儿女悲。陈人不自信，流品须维持。谁谓廊庙姿，如我品乃宜。江充与丙吉，厚薄惟异施。其后七叶貂，阴功终表仪。是等代不乏，浪尔分騧骊。时哉君何失，仪凤方临池。为我寄声谢，击壤正自嬉。勉旃夔龙事，赓载冀勿隳。立贤本无方，莫为陈言欺。","dynasty":"宋代","title":"和人感怀"}
{"author":"李之仪","content":"松阴苔径曲盘盘，古佛残灯古殿间。却羡老僧无个事，一生长伴白云閒。","dynasty":"宋代","title":"书真公轩"}
{"author":"李之仪","content":"玉壶试叫鸳鸯语，为问仙家似此无。养就丹砂早归去，不妨閒处作工夫。","dynasty":"宋代","title":"学书十绝其六"}
{"author":"李之仪","content":"触涂是碍。一任浮沈何必改。有个人人。自说居尘不染尘。谩夸千手。千物执持都是有。气候融怡。还取青天白日时。","dynasty":"宋代","title":"减字木兰花其三次韵陈莹中题韦深道独乐堂"}
{"author":"李之仪","content":"醉侣今何在，寒灯倍黯然。却应听雨梦，犹是散花天。老境不自得，客程谁我怜。晓钟催去路，明日又新年。","dynasty":"宋代","title":"除夜小舟中雨不止而作雪寄德麟"}
{"author":"李之仪","content":"粥后复就枕，梦中还在家。老身知自妄，病厌事如麻。渐觉同刍狗，终当悟宝车。何妨蓦直去，细啜赵州茶。","dynasty":"宋代","title":"宿汤泉示真师二首其二"}
{"author":"李之仪","content":"雨后山尤好，秋来方此时。心清觉老健，步懒欲归迟。林响惊鼷鼠，风閒叫画眉。善人吾岂敢，去此尚何之。","dynasty":"宋代","title":"藏云山居其二"}
{"author":"李之仪","content":"一春霖雨不曾休，雪雹惊人四月头。初制单衣方待着，却添炉火换重裘。","dynasty":"宋代","title":"路西田舍示虞孙小诗二十四首其二"}
{"author":"李之仪","content":"睡美不觉晓，蜕然犹恋床。未能忘夜旦，已自懒衣裳。供佛添新水，持经续旧香。不知门外路，何事有归艎。","dynasty":"宋代","title":"宿汤泉示真师二首其一"}
{"author":"李之仪","content":"青楼薄倖，已分终难偶。寻遍绮罗间，悄无个、眼中翘秀。江南春晓，花发乱莺飞，情渐透。休辞瘦。果有人相候。醉乡路稳，常是身偏後。谁谓正欢时，把相思、番成红豆。千言万语，毕竟总成虚，章台柳。青青否。魂梦空搔首。","dynasty":"宋代","title":"蓦山溪·青楼薄倖"}
{"author":"李之仪","content":"以三阕见寄，辄次其韵坐久灯花开尽，暗惊风叶，初报霜寒。冉冉年华催暮，颜色非丹。搅回砀、蛩吟似织，留恨意、月彩如摊。惨无欢。篆烟萦素，空转雕盘。何难。别来几日，信沈鱼鸟，情满关山。耳边依约，常记巧语绵蛮。聚愁窠、蜂房未密，倾泪眼、海水犹慳。奄更阑。渐移银汉，低泛帘颜。","dynasty":"宋代","title":"玉蝴蝶"}
{"author":"李之仪","content":"修车浸种一番忙，肚热邻家见早秧。饱饭未惊心已饱，方知生计要商量。","dynasty":"宋代","title":"路西田舍示虞孙小诗二十四首其六"}
{"author":"李之仪","content":"扶老相邀到陇头，麦苗如洗未全抽。愿天不雨只一月，聊慰艰辛望半收。","dynasty":"宋代","title":"路西田舍示虞孙小诗二十四首其四"}
{"author":"李之仪","content":"窥豹曾容见一斑，孤高凛凛固难攀。早应拔宅朝元去，犹有遗踪在世间。舒啸款谈虽可想，赏风吟月未终閒。诸郎莫为功名老，须信移文下北山。","dynasty":"宋代","title":"失题九首其五"}
{"author":"李之仪","content":"我住长江头，君住长江尾。日日思君不见君，共饮长江水。此水几时休，此恨何时已。只愿君心似我心，定不负相思意。","dynasty":"宋代","tags":"宋词三百首，宋词精选，婉约，长江，思念，爱情","title":"卜算子·我住长江头"}
{"author":"李之仪","content":"捞虾摸蚬几回来，斗笠蓑衣安在哉。将谓此生缘已断，登临不觉眼重开。","dynasty":"宋代","title":"次韵李方叔宋镇立秋五绝其四"}
{"author":"李之仪","content":"白眼望青天，我乃厌多酒。秦郎才语新，高低秀蜀柳。春风昨夜来，传书自江口。固为愁水光，物物惭我丑。归程无日多，僧窗不惊帚。投怀二三子，自许口不朽。笑言忌有累，盏斝来所有。莫问夜如何，为君专一斗。","dynasty":"宋代","title":"秦太虚寄书云想君在毗陵广坐中白眼望青天也因录此语为寄兼简诸君"}
{"author":"李之仪","content":"不勉而中，不思而得。从容中道，是为极则。胡来胡现，汉来汉现。随所运用，莫非方便。在迩求远，知深昧浅。头上安头，以口为眼。以相而现，略无异同。一有所扣，则犹撞钟。缘不我契，漫尔形容。稽首导师，如日方中。","dynasty":"宋代","title":"晦堂宝觉真赞"}
{"author":"李之仪","content":"病馀憔悴拊空尊，子细思量意却昏。便觉阳和振枯槁，不须方士致幽魂。","dynasty":"宋代","title":"次韵东坡梅花十绝其六"}
{"author":"李之仪","content":"齐眉去，朝天回。一声号，千声催。土匀才布一抟许，试锥只恐锥锋摧。万仞连云绝川路，胡骑回还不敢觑。但云本是汉家地，如此携家渡河去。渡河去，莫回头。汉家人人要首级，渭州门外签尔喉。","dynasty":"宋代","title":"筑城词效张籍体"}
{"author":"李之仪","content":"艰生缧绁馀，特尔脱魑魅。殊方窟飘蓬，未免游戏事。眼力到毛发，抉剔尽奇秘。邂逅平生欢，笑语当歌吹。曲环岂人谋，明灭殆天吏。慰我云烟期，有腼鸿鹄志。百年一瞬尔，幸此半日地。聊摅广莫心，无作雍门泪。","dynasty":"宋代","title":"次韵秦处度同登黄山"}
{"author":"李之仪","content":"五云深处蓬山杳。寒轻雾重银蟾小。枕上挹余香。春风归路长。雁来书不到。人静重门悄。一阵落花风。云山千万重。","dynasty":"宋代","tags":"写山，写云，抒情，怅惘","title":"菩萨蛮·五云深处蓬山杳"}
{"author":"李之仪","content":"法云地中得度，慧炬光里法身。在处淘金拣玉，随缘运筏通津。偏解抽钉拔楔，更能因语识人。且道有相无相，休云是真非真。","dynasty":"宋代","title":"宝觉昕长老画赞"}
{"author":"李之仪","content":"今年四月未闻雷，赤地从何问宿灰。剑戟埋身均是死，生憎逋欠踏门催。","dynasty":"宋代","title":"试陈瞻其八"}
{"author":"李之仪","content":"夜久露华重，寒鸦不肯栖。月推银海上，斗过玉绳西。风脱林衣瘦，山擎云帽低。流萤三四点，趁队过前溪。","dynasty":"宋代","title":"夜行巩洛道上"}
{"author":"李之仪","content":"昨日霜风入绛帷。曲房深院绣帘垂。屏风几曲画生枝。酒韵渐浓欢渐密，罗衣初试漏初迟。已凉天气未寒时。","dynasty":"宋代","title":"浣溪沙"}
{"author":"李之仪","content":"晚来轻拂，游云尽卷，霁色寒相射。银潢半掩，秋毫欲数，分明不夜。玉琯传声，羽衣催舞，此欢难借。凛清辉，但觉圆光罩影，冰壶莹、真无价。闻道水精宫殿，惠炉薰、珠帘高挂。琼枝半倚，瑶觞更劝，莺娇燕姹。目断魂飞，翠萦红绕，空吟小砑。想归来醉里，鸾篦凤朵，倩何人卸。","dynasty":"宋代","title":"水龙吟（中秋）"}
{"author":"李之仪","content":"神仙院宇，记得春归后。蜂蝶不胜闲，惹残香、萦纡深透。玉徽指稳，别是一般情，方永昼。因谁瘦。都为天然秀。桐阴未减，独自携芳酎。再弄想前欢，拊金樽、何时似旧。凭谁说与，潘鬓转添霜，飞陇首。云将皱。应念相思久。","dynasty":"宋代","title":"蓦山溪（次韵徐明叔）"}
{"author":"李之仪","content":"今宵莫惜醉颜红。十分中。且从容。须信欢情，回首似旋风。流落天涯头白也，难得是，再相逢。十年南北感征鸿。恨应同。苦重重。休把愁怀，容易便书空。只有琴樽堪寄老，除此外，尽蒿蓬。","dynasty":"宋代","title":"江神子"}
{"author":"李之仪","content":"收尽微风不见江。分明天水共澄光。由来好处输闲地，堪叹人生有底忙。心既远，味偏长。须知粗布胜无裳。从今认得归田乐，何必桃源是故乡。","dynasty":"宋代","title":"鹧鸪天"}
{"author":"李之仪","content":"醉透香浓斗帐，灯深月浅回廊。当时背面两伥伥。何况临风怀想。舞柳经春只瘦，游丝到地能长。鸳鸯半调已无肠。忍把么弦再上。","dynasty":"宋代","title":"西江月"}
{"author":"李之仪","content":"阑干掐遍等新红，酒频中，恨匆匆。投得花开，还报夜来风。惆怅春光留不住，又何似，莫相逢。月窗何处想归鸿，与谁同？意千重。婉思柔情，一旦总成空。仿佛么弦犹在耳，应为我，首如蓬。","dynasty":"宋代","title":"江神子·阑干掐遍等新红"}
{"author":"李之仪","content":"九十日春都过了，寻常偶到江皋。水容山态两相饶。草平天一色，风暖燕双高。酒病厌厌何计那，飞红更送无聊。莺声犹似耳边娇。难回巫峡梦，空恨武陵桃。","dynasty":"宋代","title":"临江仙·九十日春都过了"}
{"author":"李之仪","content":"知有阆风花解语，从来只许传闻。光明休咏汉宫新。拥身疑有月，衬步恨无云。莫把金樽容易劝，坐来几度销魂。不知仙骨在何人。好将千岁日，占断四时春。","dynasty":"宋代","title":"临江仙·知有阆风花解语"}
{"author":"李之仪","content":"金柔火老，欲避几天地。谁借一檐风，锁幽香、愔愔清邃。瑶阶珠砌，如膜遇金篦，流水外，落花前，岂是人能致。擘麟泛玉，笑语皆真类。惆怅月边人，驾云轸，何方适意。么弦咽处，空感旧时声，兰易歇，恨偏长，魂断成何事。","dynasty":"宋代","title":"蓦山溪·金柔火老"}
{"author":"李之仪","content":"昨夜雪深疑有雨，五更还作扫云风。我于此地虽无责，伤时失事心则同。起来怅望一吁歔，又觉烈日侵阶红。隔墙鼓吹去何许，入户哀怨号无踪。寻花恋蕊尔自乐，啼夫哭子情无穷。平生感慨垂老别，异时独与新丰翁。迩来眼力不解事，彷佛推堕此境中。天公岂肯违一物，尔且莫叹杼柚空。无心致祷祷必应，会见一雨半年丰。","dynasty":"宋代","title":"初夜有雨意欲晓风大作"}
{"author":"李之仪","content":"懒将身世问穷通，邂逅僧轩一席同。已叹故家如坠叶，可堪白发共飘蓬。冥搜固出能言外，妙用都归指掌中。咫尺京师莫辞远，有云何患不乘风。","dynasty":"宋代","title":"送戴道人"}
{"author":"李之仪","content":"偶因秋蕊记初春，增损元无尔自贫。病骨萧条惊岁晚，新诗来往愧情亲。未应谢傅终垂涕，谁为刘公是可人。艾火呻吟对摇落，不堪庭草又还新。","dynasty":"宋代","title":"次韵子椿庄居述怀"}
{"author":"李之仪","content":"灵山相别已多年，重把圆光信有缘。愧我天涯真断梗，喜君居处似诸天。元无浮世多般事，只说我家一味禅。软语绸缪霜夜永，停灯温火共留连。","dynasty":"宋代","title":"宿无锡寿圣院赠明祖禅老"}
{"author":"李之仪","content":"不觉六月初八日，还是去年瓜熟时。鞭藉竟谁能致曲，定自昭昭终可期。","dynasty":"宋代","title":"偶题六绝其五"}
{"author":"李之仪","content":"命驾追彭泽，开怀得士龙。残寒偏恼客，小雨未妨农。已幸同归辙，何劳更赁舂。川原如故里，疑是旧栽松。","dynasty":"宋代","title":"宿青山坊君锡馆置甚款时方兴圩"}
{"author":"李之仪","content":"迢迢山路永，漠漠晓风昏。雨歇鸠呼妇，年丰稻有孙。旅怀悲暮齿，野饭寄前村。只恐今宵梦，凭谁续断魂。","dynasty":"宋代","title":"自大乘将游汤泉道中"}
{"author":"李之仪","content":"岂复记佳节，饱食睡亭午。虽不负此身，倦听亦良苦。念初入此门，只作十日数。那知如忍炎，倏尔到角黍。本非来质秦，盖异行怨楚。端为城旦拘，独与缧绁语。深坑偶未埋，大镬仅逃煮。净持诸愿力，妙地叩初祖。会当纵奔鹿，遂与搏猛虎。蹇余愧平生，何适非龃龉。","dynasty":"宋代","title":"端午睡起和韵"}
{"author":"李之仪","content":"濯余足兮寒泉，振余衣兮古丘。洞胸中之滞碍，眇云散而水流。识此行之非祸，乃造物之予休。","dynasty":"宋代","title":"李伯时画姑溪濯足图赞"}
{"author":"李之仪","content":"静退陶彭泽，风流支道林。论欢虽暂阻，投分本来深。客舍汗如洗，僧轩云正阴。莫因俗眼碍，终负胜游心。","dynasty":"宋代","title":"次韵俞希贤大暑家居寄天宁二老"}
{"author":"李之仪","content":"曾为惠山客，心已寄苍茫。知今几何时，常在山间堂。淹留情莫蛰，怅望身疑翔。联翩得秀句，古殿逢灯光。耳冷彻孤韵，神幽拂清香。买舟行有期，此兴安能忘。","dynasty":"宋代","title":"子瞻参寥太虚同游惠山用王武陵窦郡朱宿三诗韵各有所赋参寥录以相示余将游焉用次其韵其一"}
{"author":"李之仪","content":"几年保新阡，托身斗一方。问语得野人，禾黍共登场。迁疏傥可老，持须时抑扬。顾非马上才，犹怀袖中刚。西风荡微气，仰视明星光。叩齿咏真主，白眉谁最良。师门守边钥，表表南方强。逋诛百年寇，敢谓莫我当。牝鸡久司晨，群吠移当阳。荤膻固难律，谁可无宫商。堂堂发天机，右钺左仗黄。一旦念风云，果知筹策长。洗涤尽馀滓，万翼争回翔。能无出囊颖，及顾箕子傍。平生惯草衣，岂堪事戎行。强歌出塞曲，夭矫参龙章。蝇因逸骥速，马为奏瑟昂。尚期骛鼓操，奋力起病床。贺兰夺故穴，安西还旧疆。归上千万寿，重赓庶事康。","dynasty":"宋代","title":"次韵家室送别"}
{"author":"李之仪","content":"草草声名等漏卮，相逢佳处暂舒眉。我方击节聊乘兴，君可忘忧莫见疑。","dynasty":"宋代","title":"和张文潜赠杨妹"}
{"author":"李之仪","content":"相逢未几还相别，此恨难同。细雨蒙蒙，一片离愁醉眼中。明朝去路云霄外，欲见无从。满袂仙风，空托双凫作信鸿。","dynasty":"宋代","title":"采桑子·相逢未几还相别"}
{"author":"李之仪","content":"操檄乌延府，已复十五年。年当三十馀，事事随精坚。非惟会兴灵，兼欲还幽燕。谁知今白首，狱吏辄差肩。","dynasty":"宋代","title":"读渊明诗效其体十首其四"}
{"author":"李之仪","content":"万年风采属当时，堕地能班世有儿。梦笔方传符昔应，玉楼何事遽先期。无由负弩瞻前导，空叹骑鲸去不疑。老矣无从忘肉味，馀音犹幸接吹篪。","dynasty":"宋代","title":"石敏若挽词"}
{"author":"李之仪","content":"牛斗淹时两耳昏，偶陪沈祝共僧轩。数声抑按披香雾，双屦分明在晓原。物节不堪催我老，赏心聊复为谁论。初年记得山阴旧，又见夷中几世孙。","dynasty":"宋代","title":"听惠师琴"}
{"author":"李之仪","content":"云低雨细静无风，似著精神染异红。驻辇慈恩赏佳句，若论今日定谁工。","dynasty":"宋代","title":"次韵牡丹四绝其二"}
{"author":"李之仪","content":"去秋欲雨不得雨，今春望晴还未晴。蝼蚁尚知为自便，强将私意与天争。","dynasty":"宋代","title":"江西庄上久雨"}
{"author":"李之仪","content":"别子又春杪，幽怀谁与欢。返复事远途，缭绕如理绵。家山虽入眼，尚疑隔晨烟。破闷得子诗，鸣鸡还到船。追随日苦短，容易悲长年。犹能共一辙，植足临天旋。下泽政有味，万户自我捐。唯有不舍心，常如俯奔川。","dynasty":"宋代","title":"秦太虚出鲁直所寄诗因次其韵"}
{"author":"李之仪","content":"敏以自求，仁而乐施。乡党怀其恕，朋友畏其义。悟幻妄之不留，惟精进之是利。故能告所厚而表其行，敛众美以昌其嗣。尚虑吾志之未孚，遂复有形于梦寐。呜呼，斯岂今人之愿力欤，见者宁不知愧。","dynasty":"宋代","title":"储居士真赞"}
{"author":"李之仪","content":"绿遍前峰到后峰，灵苗压地几千重。勾班养就无人见，多少狂心欲采茸。","dynasty":"宋代","title":"黄精鹿"}
{"author":"李之仪","content":"还是归来，依前问渡。好风引到经行处。几声啼鸟又催耕，草长柳暗春将暮。潦倒无成，疏慵有素。且陪野老酬天数。多情惟有面前山，不随潮水来还去。","dynasty":"宋代","title":"踏莎行"}
{"author":"李之仪","content":"百年观不足，一日乐有馀。况兹夏日长，而与君子俱。号呶谢呼笑，谈论皆诗书。门外方烁石，坐上如冰壶。仰怀冥冥鸿，俯愧戢戢鱼。我老百不堪，嗜好终蒲菹。殷勤相得心，黄昏尚踌躇。追随自此始，莫厌频招呼。何必得美酒，然后可将须。","dynasty":"宋代","title":"大暑不可逃偶携数友过湖上因咏"}
{"author":"李之仪","content":"红炉欢坐腊灯长，豫借春风发艳妆。流水落花无限好，却应双鬓恨刘郎。","dynasty":"宋代","title":"赠吕焕"}
{"author":"李之仪","content":"古人偏爱竹，种不虚一席。相将共忘年，敢惮培且植。君家占何方，容易来秀色。薙草出明轩，翛然耸修碧。剪梢畏风摧，留叶期凤食。从兹两茧足，闭户忘所适。","dynasty":"宋代","title":"比部文承制移竹赠初秀才尧民有诗因次其韵其一"}
{"author":"李之仪","content":"浓丽妖妍不是妆。十分风艳夺韶光。牡丹开就应难比，繁富犹疑过海棠。须仔细，更端相。烂霞梳晕带朝阳。千金未足酬真赏，一度相看一断肠。","dynasty":"宋代","title":"鹧鸪天"}
{"author":"李之仪","content":"依依梁间燕，终日密相对。本不欲尔期，何为尚此会。得非缘所遭，又恐意有在。飞来复飞来，好语如湍濑。我亦强维絷，尔岂知向背。万事杳霭间，一笑沉吟外。玄妙第一义，为尔降障碍。卷帘见天下，始信物有大。","dynasty":"宋代","title":"燕子和韵"}
{"author":"李之仪","content":"两脚都忘力不胜，穿云度堑信腾腾。林深鸟兽知无迹，时见游山一两僧。","dynasty":"宋代","title":"褒禅斋后独出三门步深山久之"}
{"author":"李之仪","content":"愔愔怀抱不曾开，忽忽还添一岁来。灯火香花随赞祝，儿孙幡胜共徘徊。休誇路寝当前拜，谁得屠苏最后杯。何物相期同一醉，为君催发槛前梅。","dynasty":"宋代","title":"次韵君俞兼简少孙六首其四"}
{"author":"李之仪","content":"绿阴初合燕归来，煮酒新尝换拨醅。不独江山想王谢，须知宾客尽邹枚。十分欢意休教剩，万斛愁心亦自开。倒载任他路人笑，更将何处作春台。","dynasty":"宋代","title":"赏花亭致语口号"}
{"author":"李之仪","content":"竹批双耳，风激四蹄。振尾顿鬣，会于一时。惟伯时父，神而明之。千载相遇，非公而谁。","dynasty":"宋代","title":"李伯时马赞"}
{"author":"李之仪","content":"我生固有地，物物皆可口。身行半天下，荐饥无不有。读书恨未博，每索多掣肘。一逢可意人，似对灵和柳。老来益落寞，永日类中酒。北舟得二妙，洗尽平生垢。参军欲陵春，记室寒挂斗。雍容送落日，百衲为抖擞。崎岖等外惊，瞥眼自妍丑。真乐极胡越，谁可论不朽。昔人固欣慕，仅欲操箕帚。堂皇几千仞，未易窥户牖。逡巡即千里，转盼百年久。一笑且低回，朱颜今皓首。","dynasty":"宋代","title":"维扬会张曼老陈莹中分韵得柳字"}
{"author":"李之仪","content":"沉沉深锁出无涯，白尽于思岂复华。准拟归期叩端午，那知此地见葵花。幽忧未论如阴府，倏忽翻惊走电车。久病元来最欺眼，蝇头只觉似栖鸦。","dynasty":"宋代","title":"元祐末宿秋试院曾和王敏父四诗是时以疾先出院方欲出而未得况味有类今日追用前韵再赋四首其三"}
{"author":"李之仪","content":"红尘扰扰功名地，不碍诗人得趣幽。何必千岩连万壑，能令六月似三秋。茶瓯变乳随汤泛，香篆萦云尽日浮。时觉东城添纸价，应知得句胜封侯。","dynasty":"宋代","title":"寄题吴思道横翠堂"}
{"author":"李之仪","content":"愔愔怀抱不曾开，忽忽还添一岁来。灯火香花随赞祝，儿孙幡胜共徘徊。休誇路寝当前拜，谁得屠苏最后杯。何物相期同一醉，为君催发槛前梅。","dynasty":"宋代","title":"次韵君俞兼简少孙六首其四"}
{"author":"李之仪","content":"萧萧风叶。似与更声接。欲寄明珰非为怯。梦断兰舟桂楫。学书只写鸳鸯。却应无奈愁肠。安得一双飞去，春风芳草池塘。","dynasty":"宋代","title":"清平乐"}
{"author":"李之仪","content":"料理愁怀落那边，桃花烘日竹含烟。墙红密约连昌晓，夏木深藏绣岭天。篮舆造门如会面，渔舟失路想当年。因君咏出黄筌笔，从此风光生彩笺。","dynasty":"宋代","title":"次韵夹竹桃花"}
{"author":"李之仪","content":"荆山美璞，霜天一鹗。可荐郊庙，志存寥廓。逢场作戏，随病予药。信与佛祖齐肩，直是摸索不着。","dynasty":"宋代","title":"报恩邦禅师真赞"}
{"author":"李之仪","content":"石磴萦纡行一发，下见沧溟涌初月。不应佳气无所归，十载声名蔼吴越。香炉峰下新解官，疋马又过桑麻间。知有秦人篆字否，不妨高处小尘寰。","dynasty":"宋代","title":"送郎祖仁罢九江税省亲仙源"}
{"author":"李之仪","content":"立玉无因再倚，坐荆偶此同班。老去谁开东阁，朝来空对西山。","dynasty":"宋代","title":"次韵赠答洪觉范五首其四"}
{"author":"李之仪","content":"门无关锁何由出，案有诗书敢自期。寻到古人留意处，绝胜把酒听歌时。","dynasty":"宋代","title":"试陈瞻其三"}
{"author":"李之仪","content":"曾记终南雪里山，玉峰琼岫耸巑岏。风流转入丹青手，画作江城六月寒。","dynasty":"宋代","title":"题画扇其一"}
{"author":"李之仪","content":"鼓声绝罢香烟起，涌出潮音满座寒。为问如何第一义，等閒拈却面前山。","dynasty":"宋代","title":"书罗氏屏风四绝其二"}
{"author":"李之仪","content":"软火明窗一炷香，岁交时节夜来霜。须知钱李饶风味，却愧巴歌污锦囊。","dynasty":"宋代","title":"谒钱公振李与几"}
{"author":"李之仪","content":"暖风轻蹙浪花浮，留滞江城愧谢悠。吟苦空多屈原恨，赋残犹剩庾郎愁。渐因卜筑投归鹭，聊托潺湲习戏鸥。可笑粗官杀风景，满船丝管载凉州。","dynasty":"宋代","title":"堤上閒步二首其二"}
{"author":"李之仪","content":"烟梢云顶石藏根，溪压舆梁晓乍分。车盖定寻何处路，皇皇犹想为斯文。","dynasty":"宋代","title":"画夫子扇"}
{"author":"李之仪","content":"坐啸宣城迹已赊，青山今日属寒家。多情宾客门如市，不独风流解染花。","dynasty":"宋代","title":"路西田舍示虞孙小诗二十四首其二十二"}
{"author":"李之仪","content":"强臣欲窃命，九锡乃所僭。奈何得道人，亦复有此念。是非固不同，等欲示其渐。石地凿龙趺，穹载极该赡。漫灭半可读，以足表龟监。名存物何在，遗制不少欠。帝意岂无谓，人事徒妄占。何适非偶然，随遇始弛担。","dynasty":"宋代","title":"九锡庵"}
{"author":"李之仪","content":"来时点滴才彷佛，今日烂漫将飞扬。春事不知尚多少，客怀空自成悲伤。新名侯喜足诗思，旧病维摩难药方。共饮节食冷相对，少须陈子同飞觞。","dynasty":"宋代","title":"有送梅花者而彦行适在君俞来"}
{"author":"李之仪","content":"饮不以鼻，投不以趾。虽梦亦然，理自应尔。吾师东坡，尝有是语。天机所同，惟伯时父。东坡形容，伯时位置。曹韩少陵，俱落第二。吾私淑诸，限隔九泉。笔头落处，几至潸然。","dynasty":"宋代","title":"李伯时画马赞"}
{"author":"李之仪","content":"我住长江头，君住长江尾。日日思君不见君，共饮长江水。此水几时休，此恨何时已。只愿君心似我心，定不负相思意。","dynasty":"宋代","tags":"宋词三百首，宋词精选，婉约，长江，思念，爱情","title":"卜算子·我住长江头"}
{"author":"李之仪","content":"平日刳心欲致君，异时携手但论文。兴来只有归田赋，老去何如背水军。占胜已惊无不尽，卜邻应许镇相温。形容岂敢轻酬酢，谢傅风流自出群。","dynasty":"宋代","title":"次韵钱塘节士见寄"}
{"author":"李之仪","content":"昨日行河堤，柳色绿如埽。只疑晚烟罩寒林，细看始知春已到。春来本不与我期，病中蹉却春来时。尘埃雨过风不起，但见红紫咄咄陵高枝。年年见春随分喜，今年见春略无意。泊然相遇等幻化，况是客愁如梦里。前年随春入都门，去年探春海上村。今年作客还到此，万里漂浮谁与论。故人邂逅罗酒樽，白发相逢情更亲。身世崎岖有底急，终日裂脐如归云。倚门几夜环连梦，勃窣稚子行逡巡。扁舟早晚东南奔，车马纷纷愁杀人。","dynasty":"宋代","title":"晚步汴堤始见春色次夜与蔡君"}
{"author":"李之仪","content":"乱魂无据。黯黯只寻来处路。灯尽花残。不觉长更又向阑。几回枕上。那件不曾留梦想。变尽星星。一滴秋霖是一茎。","dynasty":"宋代","title":"减字木兰花"}
{"author":"李之仪","content":"华清赐浴记当年，偶托荒山结胜缘。未必兴衰异今昔，曾经天女卸金钿。","dynasty":"宋代","title":"再次韵致君"}
{"author":"李之仪","content":"青海传烽沙绕塞，谋将橐戈身不介。却携红袖弄烟月，醉笑溪山穷物外。文章声名家世事，投笔收功无十载。天子几嗟相见晚，暂许南来聊旷快。一时宾客多可人，坐令五月如深春。画栋潭潭帘半捲，濛濛香雾无纤尘。云披霞散烂红绿，滉漾无处投精神。秦楼风轻雁初泊，玉指如流乍前却。捍拨当胸拍屡催，一段风光来濩索。虽无仪凤与舞兽，击拊分明谐振跃。缑岭排空午夜凉，杳杳鸾吟上寥廓。逡巡舞袖回飞雪，红茸毯衬鸦头袜。落花飞絮互缤纷，流星掣电争明灭。主人情不已，下客欢正浓，更邀娅姹持金钟。从来酒户落人后，潋滟不觉随手空。金张燕接平生惯，照眼今朝真未见。敢辞醉倒菊花偏，只恐银潢低晓箭。钧天一梦固依稀，欲问桃源路已迷。何时再到红茸地，更遣游丝惹住伊。","dynasty":"宋代","title":"白钤辖席上琵琶歌"}
{"author":"李之仪","content":"尊前景气朝朝别，醉里歌呼处处新。一度拈来一回好，主人须信异于人。","dynasty":"宋代","title":"延之置酒南园因书柱上"}
{"author":"李之仪","content":"我行亦偶然，君来定何谓。风高浪如山，闻者亦已畏。而君从一叶，过我乃特地。邮亭六日俱，临行尤自愧。朝出才辨色，夜归或沾醉。残灯不见人，待我独忘睡。语款多破颜，情极几屑涕。屈指再相从，便作新井计。我担既弛肩，君驾亦方税。不觉涉四年，俯仰才一喟。每见意每加，终始不少替。顾匪求名顽，岂不怀此义。凡生等飘蓬，何物非委蜕。为我谢故人，随方聊自慰。","dynasty":"宋代","title":"赠刘九思山人"}
{"author":"李之仪","content":"堤长春晚。冉冉浑如云外见。欲语无门。略许莺声隔岸闻。锦屏绣幌。犹待归来留一饷。何事迟迟。直恐游丝惹住伊。","dynasty":"宋代","title":"减字木兰花"}
{"author":"李之仪","content":"国西华丽占池莲，曾记开樽奉赐钱。几欲漂流劳滞念，又惊红绿映澄鲜。主人无间容联步，胜日何妨更买船。满挹香风振归袂，更烦佳思出新篇。","dynasty":"宋代","title":"复次韵其一"}
{"author":"李之仪","content":"雉堞回环半倚山，泉声风顺响潺潺。从来省事惟便静，他日端能忆此间。","dynasty":"宋代","title":"试陈瞻其五"}
{"author":"李之仪","content":"金影风光小洞天，蓝桥有路隔云烟。玉壶叩尽应能语，早晚光明照座边。","dynasty":"宋代","title":"题李仲山金影轩"}
{"author":"李之仪","content":"帝闲万马皆天宠，一一尽是真龙种。欲知志气吞万里，骏意向人耳双竦。翰林下直出玉堂，狨鞍宝辔声琅琅。传呼一声惊里闬，新向庭中赐骕骦。明年乞得东南守，画舸西河卧载酒。免令此马老江山，故用赠君良独厚。怜君从来家苦贫，坐冷儒士喜意新。自书券字甚雄伟，作书远报江河人。翰林好士裴丞相，知君亦负玉堂望。愿君宝此。","dynasty":"宋代","title":"贺李方叔得眉山玉堂赐马公自书券"}
{"author":"李之仪","content":"顾我从来奈烹煮，况复颠风并怪雨。出门未必趁鸿鹄，闭门何曾下縿缕。比来重作坐禅僧，日与虚空相晤语。初非小智肯自私，终谓大国不可怒。倦途倾盖得吾人，独喜山行逢豹雾。仅愧依融累岁留，犹胜投闳经宿去。东州胜事久欲讲，老滕元将效怀祖。岂知敏手骤输君，使君方咏罗敷女。愿侍一笑作先容，试觉醍醐分酪乳。宁州别乘吾所畏，屹然万弩不得注。寄声到眼不须论，毕竟生涯谁能主。","dynasty":"宋代","title":"再次韵并寄宁州孙子发"}
{"author":"李之仪","content":"熬熬内火战骄阳，鹤唳风声便着忙。波浪翻天谁与渡，却应甘井是慈航。","dynasty":"宋代","title":"柏台自述四首其四"}
{"author":"李之仪","content":"胯下淹时岂不知，故人疑我似阳痴。一廛固愿授陈相，只恐锋车便见追。","dynasty":"宋代","title":"延之问及当涂近事云君殆能容忍我不及也胡不迁居于此便治馆因口占为谢"}
{"author":"李之仪","content":"窥豹曾容见一斑，孤高凛凛固难攀。早应拔宅朝元去，犹有遗踪在世间。舒啸款谈虽可想，赏风吟月未终閒。诸郎莫为功名老，须信移文下北山。","dynasty":"宋代","title":"失题九首其五"}
{"author":"李之仪","content":"书去书来又一年，祇应提处是虚鞭。相逢会得笔头语，莫惜频寻酒里天。","dynasty":"宋代","title":"次韵湖阴韦深道五小诗其二"}
{"author":"李之仪","content":"中秋才过，又是重阳到。露乍冷，寒将报。绿香摧渚芰，黄密攒庭草。人未老。蓝桥谩促霜砧捣。照影兰缸晕，破户银蟾小。樽在眼，从谁倒。强铺同处被，愁卸欢时帽。须信道。狂心未歇情难老。","dynasty":"宋代","title":"千秋岁（和人）"}
{"author":"李之仪","content":"轻裙碎摺晓风微，弱柳腰肢稳称衣。更剪垂虹平窄地，双凫似恐见人飞。","dynasty":"宋代","title":"写裙带"}
{"author":"李之仪","content":"年来未觉壮心摧，昨夜偏伤三弄梅。不惯离家遽如许，自然昏眼亦慵开。萧条寂寞思樗荫，细绎华严谢劫灰。少味童山莫分别，直须真峭比离堆。","dynasty":"宋代","title":"阿滥堆其二"}
{"author":"李之仪","content":"高山在平地，高山地焉知。明珠出深渊，明珠渊岂期。高明属在人，惟要须其时。物理固如此，了不差毫釐。身世端自窘，岁月相奔驰。所以得黾勉，吾人惟能诗。我非知诗者，平昔窃好之。每出每可愧，未易皆埙篪。而君不我鄙，论极牙解颐。六年如一日，不取笑则疑。彼乌足为计，有类宁同嗤。一朝召命至，闾里增光辉。不曰人可贤，但从外物移。我贤君亦贤，谁能穷是非。我欲挽君留，留君竟何为。聊作感慨别，肯效儿女悲。陈人不自信，流品须维持。谁谓廊庙姿，如我品乃宜。江充与丙吉，厚薄惟异施。其后七叶貂，阴功终表仪。是等代不乏，浪尔分騧骊。时哉君何失，仪凤方临池。为我寄声谢，击壤正自嬉。勉旃夔龙事，赓载冀勿隳。立贤本无方，莫为陈言欺。","dynasty":"宋代","title":"和人感怀"}
{"author":"李之仪","content":"赏心亭角倚栏杆，虎住龙蹲自屈蟠。无复埋金销胜气，空馀飞鹭识前滩。百年名在人何处，万里潮平雨送寒。几向后庭更白纻，不堪残照下鱼竿。","dynasty":"宋代","title":"赏心亭"}
{"author":"李之仪","content":"天禄峥嵘北斗齐，享穷人欲去无梯。自非终贾名偏重，祇恐蓬瀛到却迷。铅椠异时森杞梓，功名他日看虹蜺。中朝若问姑溪老，但道摧颓一木鸡。","dynasty":"宋代","title":"送人入馆阁"}
{"author":"李之仪","content":"新荷点水麦花齐，一抹残阳露浅晖。回首西山归未得，片心还逐暮云飞。","dynasty":"宋代","title":"偶题"}
{"author":"李之仪","content":"得句如得仙，悟笔如悟禅。弹丸流转即轻举，龙蛇飞动真超然。禅瑛乃醉，我顾惭道玄。戏将字画当杖拂，与子凭轼相周旋。笔若运矛槊，手如致裨偏。眼能援桴鼓，心为制中权。弃捐尺度废绳削，似曲还直非方圆。适当庖丁善刀后，但见满纸银钩连。心眼手笔俱不用，拟向底处观其全。思量不可到，此地无中边。政似观澜亭上夜深后，满空白月孤光悬。","dynasty":"宋代","title":"兼江祥瑛上人能书自以为未工又能诗而求予诗甚勤予以为非所当病也为赋一首勉之使进于道云"}
{"author":"李之仪","content":"才冬即欲雪，酝酿非不久。旅馆黄昏风，半夜忽如昼。天公时谑戏，不在我先后。儿心见期心，咫尺弗得就。密洒良未已，兀坐几忍灸。遂令相逢心，感慨若奔辏。红炉惨无光，短气犹发馏。况兹严报本，供卫何所售。风威果能神，排斥勿宿留。非独寸草荣，万里同锦绣。","dynasty":"宋代","title":"明日阻雪不得行盖冬至前一日也"}
{"author":"李之仪","content":"清溪咽。霜风洗出山头月。山头月。迎得云归，还送云别。不知今是何时节。凌歊望断音尘绝。音尘绝。帆来帆去，天际双阙。","dynasty":"宋代","tags":"宋词精选，写景，抒怀，思乡","title":"忆秦娥·用太白韵"}
{"author":"李之仪","content":"映月西湖漾鸭头，堕红飘碧正飞浮。逢师来自日边路，如我遂归江上州。嵩岭异花开未遍，洛川新燕语方柔。经行须作半年计，归去当知难再求。","dynasty":"宋代","title":"失题九首其七"}
{"author":"李之仪","content":"落笔无因似退之，每逢佳致却如痴。孤高全露秋来骨，无复山红涧碧时。","dynasty":"宋代","title":"题画扇其二"}
{"author":"李之仪","content":"真如会中，相见了也。崇因堂上，因甚出来。一滴曹溪，初无二味。大冶精金，岂有他色。虽然画得分明，要须重新注出。十二面相忽然开，不是僧繇谁得会。","dynasty":"宋代","title":"崇因钦老赞"}
{"author":"李之仪","content":"何郎本是风尘外，平日仍同般若因。有底新来便如此，定缘无事不相亲。薰莸何得同薝卜，简洁安能别孟津。会借天河三级浪，终须流出旧精神。","dynasty":"宋代","title":"余入院二十日相知往往寄声相劳独何德固寂然无闻"}
{"author":"李之仪","content":"大慈大悲大威德，补陀落山住孤绝。三界轮回若热恼，一闻我名便清凉。名虽可闻见不得，随所建立即如见。施者受者不退心，常如心在光明里。","dynasty":"宋代","title":"观世音赞"}
{"author":"李之仪","content":"胯下淹时岂不知，故人疑我似阳痴。一廛固愿授陈相，只恐锋车便见追。","dynasty":"宋代","title":"延之问及当涂近事云君殆能容忍我不及也胡不迁居于此便治馆因口占为谢"}
{"author":"李之仪","content":"故人书报新种畦，东皋豆麦稻水西。更添庄屋成两脱，筑出涌路排沙泥。柳插千本竹万个，鸡豚母子群相携。又倚前冈辟场圃，更下南泊来凫鹥。两年课役已似此，数岁渐可如山溪。吾师报地适我与，胸中莹彻真琉璃。一钱不敢力为尽，只得一饭仍鸡栖。我惭汩没落陷阱，眼前差路知几蹊。缅怀吾邦归未得，书来未读先酸悽。本无去来强絷缚，亦非颠倒随倾挤。万众过眼即他物，列鼎既饱均朝齑。明年定作一村老，非施委曲谁刀圭。","dynasty":"宋代","title":"得琏老庄僧书所报周悉且速东归既愧其勤因述书语为谢仍约官满就见"}
{"author":"李之仪","content":"爱山平生心，殆若鬼所魅。兹游愧不早，危至失吾事。佳辰秋正晴，有物不自秘。晶荧丽初阳，浮动荐微吹。幅巾方袍接，固可称傲吏。跻攀敢惜力，卜筑岂无志。稽首定明老，愿借一席地。何在眼中人，不觉衣上泪。","dynasty":"宋代","title":"处度再和前诗见寄复次韵报之顷有所约今不逮悲怆无已题于褒禅方丈"}
{"author":"李之仪","content":"隐隐山林似卧牛，纷纷镰担喜逢秋。虚名漫托三春柳，实际须归万斛舟。未信此生真野马，且将馀日寄江鸥。崎岖精卫人空笑，终恐长鲸上直钩。","dynasty":"宋代","title":"又次子椿同君俞三诗其三"}
{"author":"李之仪","content":"平日鹓鸾接武中，汪汪每叹不能穷。暂烦朱毂图遗爱，方信清时是至公。千载难期人物盛，一时休叹马群空。何妨坐啸追陈迹，应有新诗袭素风。","dynasty":"宋代","title":"又寄性之二首其二"}
{"author":"李之仪","content":"静坐已十日，聊复资一浴。我发不满梳，安得别置沐。浴暖连头浇，快哉如出谷。我生本离垢，妄念即桎梏。外物强扶持，何异雨中竹。亦不无雨愧，亦不有雨足。森森自然往，无荣亦无辱。振衣步空庭，又见黄粱熟。进退葵何从，晨羞讵宜缓。叩齿感苋史，虚心岂鱼贯。乃知抱关者，俯首固非懦。烈日下严霜，杯水沃炽炭。物理自回旋，何方即吾馆。年来老顿逼，四月未觉煖。勉力更无念，已矣见此粲。","dynasty":"宋代","title":"浴"}
{"author":"李之仪","content":"昨夜闻有赦，今朝遂得雨。天泽随君恩，一洒遍寰宇。彼玩尚逋诛，吾土久未还。皇灵实神谋，剪复笑谈间。峥嵘若化城，扫荡如破竹。开田一百里，得土千万族。不雨三四月，垄亩犹烧畬。祷祈略无应，居哭行叹嗟。岂知有此待，城就师振旅。上不辍板筑，下不妨野处。秋种盖未晚，及此壮者归。欢呼各著业，卖刀买耕犁。山头夜叱牛，山下妇亦斸。老稚旦出耘，勤劳莫归宿。待我土尽垦，俟尔日有馀。归来笑相向，共乐生无虞。又闻赦书中，逋欠皆除免。更放一年租，其细及移变。天公固爱我，吾君岂违天。乃知父子间，事事必关连。野人语可书，使我喜不寐。谁谓彼无知，况欲迷向背。我歌本民言，未愧中兴诗。闻者足以戒，可是辙趋时。","dynasty":"宋代","title":"赦到后雨遂大作"}
{"author":"李之仪","content":"崎岖南北旧相闻，晚困羁缧托后尘。盗贼馀风如振槁，里闾和气似深春。雀巢绝探终能鷇，乌喙虽长自不伸。所去见思犹可想，九泉赍恨彼何人。","dynasty":"宋代","title":"吊王承议二首其一"}
{"author":"李之仪","content":"霅上归来过了春，枝头杏子可尝新。旋追老酒医佳况，更谢提壶解劝人。","dynasty":"宋代","title":"路西田舍示虞孙小诗二十四首其一"}
{"author":"李之仪","content":"酌君白玉杯，送君正黄梅。长安风沙眯人眼，君行暂诣黄金台。剧辛已老乐毅去，荆棘平地多龙媒。九重深沉四海远，快便谁许参云雷。黄金台高不易上，并州雄节几尘埃。当时勋业皎白日，馀风表表皆雄才。龙睛豕腹实异相，肝膈上下罗琼瑰。丹青万物大门婿，妙论尔汝无嫌猜。同时舒卷一门盛，将见烈火生寒灰。十年早飞不足叹，青云自此亨途开。我暂追随极天末，有酒取醉长追陪。离亭雨足绿蔽眼，健帆危挂寒风催。黄金台不知几千尺，劝君窣衣直上首莫回。时和岁丰亦足被君赐，还须远过青山隈。","dynasty":"宋代","title":"送郑产"}
{"author":"李之仪","content":"卖药韩康伯，著书河上公。幻同聊复尔，缘散却归空。独有乡人泪，难胜薤露风。我来嗟已晚，犹及想冥鸿。","dynasty":"宋代","title":"李府君挽词"}
{"author":"李之仪","content":"夜雨滴空阶。想见尊前赋咏才。更觉鸣蛙如鼓吹，安排。惆怅流光去不回。万事已成灰。只这些儿尚满怀。刚被北风吹晓角，相催。不许时间入梦来。","dynasty":"宋代","title":"南乡子"}
{"author":"李之仪","content":"问讯无尺寸，顺风留岁时。传闻万金积，未叹一生疲。突兀端可想，高明还此期。他年问初祖，却是宁馨儿。","dynasty":"宋代","title":"书长干僧房二首其二"}
{"author":"李之仪","content":"我虽非故侯，通籍三十年。孰不夷险半，而我终岁难。念非跣弗视，不觉乘波澜。馀生岂所期，我君信如天。","dynasty":"宋代","title":"庄居值雨偶得十诗示秦处度其三"}
{"author":"李之仪","content":"问舍求田底事，乘流遇坎方时。且向忙中作茧，敢从作者论诗。","dynasty":"宋代","title":"次韵赠答洪觉范五首其三"}
{"author":"李之仪","content":"龙欲兴云致雨，虎能堕地成斑。端是便骑赐马，不须深恋家山。","dynasty":"宋代","title":"次韵子椿五首其四"}
{"author":"李之仪","content":"神仙院宇，记得春归后。蜂蝶不胜闲，惹残香、萦纡深透。玉徽指稳，别一般情，方永昼。因谁瘦？都为天然秀。桐阴未减，独自携芳酎。再弄想前欢，拊金樽、何时似旧。凭谁说与，潘鬓转添霜，飞陇首。云将皱，应念相思久。","dynasty":"宋代","title":"蓦山溪·神仙院宇"}
{"author":"李之仪","content":"万红暄昼，占尽人间秀。怎生图画如何绣。宜推萧史伴，消得东阳瘦。垂窄袖，花前镇忆相携久。泪裛回纹皱，好在章台柳。洞户隔，凭谁叩。寄声虽有雁，会面难同酒。无计偶，萧萧暮雨黄昏后。","dynasty":"宋代","title":"千秋岁·万红暄昼"}
{"author":"李之仪","content":"休嗟磨折，看取罗巾血。殷勤且话经年别。庭花番怅望，檐雨同呜咽。明半灭，灯光夜夜多如月。无复伤离别，共保冰霜洁。不断梦，从今歇。收回书上絮，解尽眉头结。犹未绝，金徽泛处应能雪。","dynasty":"宋代","title":"千秋岁·休嗟磨折"}
{"author":"李之仪","content":"中秋才过，又是重阳到。露乍冷，寒将报。绿香催渚芰，黄密攒庭草。人未老，蓝桥谩促霜砧捣。照影兰缸晕，破户银蟾小。樽在眼，从谁倒。强铺同处被，愁卸欢时帽。须信道，狂心未歇情难老。","dynasty":"宋代","title":"千秋岁·中秋才过"}
{"author":"李之仪","content":"醉透香浓斗帐，灯深月浅回廊。当时背面两伥伥，何况临风怀想。舞柳经春只瘦，游丝到地能长。鸳鸯半调已无肠，忍把么弦再上。","dynasty":"宋代","title":"西江月·醉透香浓斗帐"}
{"author":"李之仪","content":"收尽微风不见江，分明天水共澄光。由来好处输闲地，堪叹人生有底忙。心既远，味偏长，须知粗布胜无裳。从今认得归田乐，何必桃源是故乡。","dynasty":"宋代","title":"鹧鸪天·收尽微风不见江"}
{"author":"李之仪","content":"小篷又泛曾行路。这身世、如何去。去了还来知几度。多情山色，有情江水，笑我归无处。夕阳杳杳还催暮。练净空吟谢郎句。试祷波神应见许。帆开风转，事谐心遂，直到明年雨。","dynasty":"宋代","title":"青玉案·小篷又泛曾行路"}
{"author":"李之仪","content":"青楼薄倖，已分终难偶。寻遍绮罗间，悄无个、眼中翘秀。江南春晓，花发乱莺飞，情渐透。休辞瘦。果有人相候。醉乡路稳，常是身偏後。谁谓正欢时，把相思、番成红豆。千言万语，毕竟总成虚，章台柳。青青否。魂梦空搔首。","dynasty":"宋代","title":"蓦山溪·青楼薄倖"}
{"author":"李之仪","content":"触涂是碍。一任浮沈何必改。有个人人。自说居尘不染尘。谩夸千手。千物执持都是有。气候融怡。还取青天白日时。","dynasty":"宋代","title":"减字木兰花·触涂是碍"}
{"author":"李之仪","content":"龟坼沟塍压堤。三农终日望云霓。一番甘雨报佳时。闻道醉乡新占断，更开诗社互排巇。此时空恨隔云泥。","dynasty":"宋代","title":"浣溪沙"}
{"author":"李之仪","content":"相逢未几还相别，此恨难同。细雨蒙蒙。一片离愁醉眼中。明朝去路云霄外，欲见无从。满袂仙风。空托双凫作信鸿。","dynasty":"宋代","title":"采桑子（席上送少游之金陵）"}
{"author":"李之仪","content":"高山在平地，高山地焉知。明珠出深渊，明珠渊岂期。高明属在人，惟要须其时。物理固如此，了不差毫釐。身世端自窘，岁月相奔驰。所以得黾勉，吾人惟能诗。我非知诗者，平昔窃好之。每出每可愧，未易皆埙篪。而君不我鄙，论极牙解颐。六年如一日，不取笑则疑。彼乌足为计，有类宁同嗤。一朝召命至，闾里增光辉。不曰人可贤，但从外物移。我贤君亦贤，谁能穷是非。我欲挽君留，留君竟何为。聊作感慨别，肯效儿女悲。陈人不自信，流品须维持。谁谓廊庙姿，如我品乃宜。江充与丙吉，厚薄惟异施。其后七叶貂，阴功终表仪。是等代不乏，浪尔分騧骊。时哉君何失，仪凤方临池。为我寄声谢，击壤正自嬉。勉旃夔龙事，赓载冀勿隳。立贤本无方，莫为陈言欺。","dynasty":"宋代","title":"和人感怀"}
{"author":"李之仪","content":"晚来轻拂，游云尽卷，霁色寒相射。银潢半掩，秋毫欲数，分明不夜。玉琯传声，羽衣催舞，此欢难借。凛清辉，但觉圆光罩影，冰壶莹、真无价。闻道水精宫殿，惠炉薰、珠帘高挂。琼枝半倚，瑶觞更劝，莺娇燕姹。目断魂飞，翠萦红绕，空吟小砑。想归来醉里，鸾篦凤朵，倩何人卸。","dynasty":"宋代","title":"水龙吟（中秋）"}
{"author":"李之仪","content":"造物于我终何功，寓形宇宙一粟同。由粟而形则可物，自形而我如飘风。我初与子未束发，长我一岁今皆翁。间关世故忧愁集，悔不相向但盲聋。迩来梦寐亦惊噩，无异船鼓挝鼕鼕。逢场作戏固聊尔，随缘应责畴能充。边城氛埃蔽天赤，春物岂暇寻青红。颇知别乘甚相得，共玩双翠临雕笼。酒阑起舞屡脱帽，笑指落月如悬铜。何当容我作鼎足，未易归马催匆匆。","dynasty":"宋代","title":"寄耀州毕九"}
{"author":"李之仪","content":"麦未登场已插秧，更忧雨过水还伤。一生能着几量屐，白发萧萧祇管忙。","dynasty":"宋代","title":"路西庄绝句"}
{"author":"李之仪","content":"齐眉去，朝天回。一声号，千声催。土匀才布一抟许，试锥只恐锥锋摧。万仞连云绝川路，胡骑回还不敢觑。但云本是汉家地，如此携家渡河去。渡河去，莫回头。汉家人人要首级，渭州门外签尔喉。","dynasty":"宋代","title":"筑城词效张籍体"}
{"author":"李之仪","content":"西来不复见青牛，问遍生涯两鬓秋。但受郢人夸鼻斲，岂知蒙叟是腰舟。柱头寂寞千年鹤，波面分明一点鸥。不向虚中问消息，磻溪终老但垂钩。","dynasty":"宋代","title":"又次子椿同君俞三诗其二"}
{"author":"李之仪","content":"断雁沈踪共倚栏，定应齐客解偷关。忽惊辽鹤排空至，何啻廉珠昨夜还。假宠已惭名下误，强颜终愧笔头悭。江流有尽情无尽，须把高风付子山。","dynasty":"宋代","title":"石端若以朱丝栏见邀作而偶失所在久方得之喜而赋诗寄丁希韩因以见及遂申前志次韵"}
{"author":"李之仪","content":"闻道栽成十亩莲，便思挑出杖头钱。定知荇菜参差处，不是决明颜色鲜。红日半移芳草岸，清歌低泛木兰船。惊心未得同真赏，空愧诸豪白玉篇。","dynasty":"宋代","title":"次韵采莲"}
{"author":"李之仪","content":"料理愁怀落那边，桃花烘日竹含烟。墙红密约连昌晓，夏木深藏绣岭天。篮舆造门如会面，渔舟失路想当年。因君咏出黄筌笔，从此风光生彩笺。","dynasty":"宋代","title":"次韵夹竹桃花"}
{"author":"李之仪","content":"高坐清凉道场，截断东南路口。一万菩萨列在下风，天下衲僧闻者稽首。挺超佛越祖之意气，有抽钉拔楔之妙手。拶得额头汗出，又向王舍城中哮吼。","dynasty":"宋代","title":"慧林正老真赞"}
{"author":"李之仪","content":"虎头燕颔，将军之相。雪桧霜松，山僧之容。以是而见，胡来汉现。捩转面目，瞻之不足。盛哉七百聚徒，何殊在网之鱼。若也向此提撕，却成土上加泥。","dynasty":"宋代","title":"为僧作真赞"}
{"author":"李之仪","content":"平生三四友，一一人中英。况逢不世主，唾手可太平。参差十年间，契阔而死生。相见复何语，但有泪如倾。","dynasty":"宋代","title":"庄居值雨偶得十诗示秦处度其四"}
{"author":"李之仪","content":"檐间百啭已莺声，枕上千山尚未明。老去只知难得睡，儿童何用报阴晴。","dynasty":"宋代","title":"大观四年春夏之交閒居无事触绪成咏得绝句五首其一"}
{"author":"李之仪","content":"扶疏草木长，兹时岂无情。未论身得去，想像心已清。童山久不雨，汤热气郁蒸。遣怀一开卷，便觉凉风生。","dynasty":"宋代","title":"读渊明诗效其体十首其三"}
{"author":"李之仪","content":"鸦衔遗秉趁饥鹰，老牸时传唤犊声。凡物有生皆有乐，不堪孤坐泪纵横。","dynasty":"宋代","title":"閒坐"}
{"author":"李之仪","content":"玉室金堂不动尘。林梢绿遍已无春。清和佳思一番新。道骨仙风云外侣，烟鬟雾鬓月边人。何妨沈醉到黄昏。","dynasty":"宋代","title":"浣溪沙（为杨姝作）"}
{"author":"李之仪","content":"上番新梢与旧齐，啄残红腐半成泥。画船似觉去已晚，丽句犹堪手自题。气候相催虽迅速，笑歌赢得暂招携。红舒绿卷分前后，全胜当年白集西。","dynasty":"宋代","title":"失题九首其二"}
{"author":"李之仪","content":"一到山头却下山，终朝只在翠微间。白云本是无心物，何事高低伴往还。","dynasty":"宋代","title":"书罗氏屏风四绝其三"}
{"author":"李之仪","content":"密雨着地三四尺，斑驳云开日已西。坐来指点经行处，问我何年别虎溪。十分酒到一举尽，笑我强饮如登梯。灯火荧荧夜未艾，回首但觉娥眉低。今朝未食先破赵，明日凭熊欲下齐。门外马嘶独未起，据鞍才许趋鸡啼。","dynasty":"宋代","title":"饮散留别希仲自江州倅罢归壁间挂庐山图约为象戏终席不果又约明日而才彻余遂行"}
{"author":"李之仪","content":"迢迢山路永，漠漠晓风昏。雨歇鸠呼妇，年丰稻有孙。旅怀悲暮齿，野饭寄前村。只恐今宵梦，凭谁续断魂。","dynasty":"宋代","title":"自大乘将游汤泉道中"}
{"author":"李之仪","content":"百事无能一老夫，十年江上把犁锄。西庄南亩时来往，常得青山在坐隅。","dynasty":"宋代","title":"路西田舍示虞孙小诗二十四首其二十"}
{"author":"李之仪","content":"忆昔榱题杂梁栋，怀璧握珠容抱瓮。大宛天马本不羁，擪耳辕驹援就控。捞虾摸蟹力易尽，搏虎擒蛟杀方痛。君时正射晁董策，直把黄金变铅汞。顾我衰迟特相子，许我过比仪韶凤。回头已数六端午，几向梦中自占梦。迩来欲述陷肤语，岂谓书词情愈重。琅琅楚虞奏未缺，杳杳燕鸿目频送。壮君已赴宣室召，老来未弃蟭螟动。诗成新月半侵帘，更听楼头角初弄。","dynasty":"宋代","title":"答吴子友见寄昔与子友同书局以此韵往来人各"}
{"author":"李之仪","content":"洗尽秋容天似莹。星稀月淡人初静。策杖萦纡寻远径。披昏暝。堤边犊母闲相并。遥想去舟魂欲凝。一番佳思从谁咏。憔悴归来如独醒。知何境。沈沈但觉烟村迥。","dynasty":"宋代","title":"渔家傲"}
{"author":"李之仪","content":"占尽韶华异众芳，分明绝艳降昭阳。肯同繁杏搀春色，漫道幽兰有国香。大叶尚疑攒处髻，马嵬犹认去时囊。牡丹独赏慈恩句，只解金杯比发妆。","dynasty":"宋代","title":"次韵君俞瑞香"}
{"author":"李之仪","content":"红炉一勺水，涌沸如雷声。德君戒终南，为君歌采苓。水尽焰仍烈，崎岖阅修龄。由来外一重，畴非君死生。风物托兹世，异种聊并蒂。荣谢等春秋，何劳骛多计。眷眷后世雄，惟君有以似。","dynasty":"宋代","title":"次韵子瞻古风诗二首其二"}
{"author":"李之仪","content":"霜空无云，秋天澄雾。照然政通，何劳钟簴。俨然望之，希世一遇。万折方东，逢坡益注。","dynasty":"宋代","title":"文忠公画像赞"}
{"author":"李之仪","content":"知有阆风花解语，从来只许传闻。光明休咏汉宫新。拥身疑有月，衬步恨无云。莫把金樽容易劝，坐来几度销魂。不知仙骨在何人。好将千岁日，占断四时春。","dynasty":"宋代","title":"临江仙·知有阆风花解语"}
{"author":"李之仪","content":"合浦圆光降下胎，豫章千尺本天材。未能海运参抟翼，聊复舟行共覆杯。白发情怀虽草莽，青春消息自条枚。何妨接武穷幽致，莫待风光却见催。","dynasty":"宋代","title":"次韵君俞四首其二"}
{"author":"李之仪","content":"松竹庞公宅，丘坟倚相家。和声敦雁序，秀色茂兰芽。鲁秉方如昔，淮流讵可涯。踌躇不欲去，寒日任西斜。","dynasty":"宋代","title":"题李钦之承事宅"}
{"author":"李之仪","content":"雨后山尤好，秋来方此时。心清觉老健，步懒欲归迟。林响惊鼷鼠，风閒叫画眉。善人吾岂敢，去此尚何之。","dynasty":"宋代","title":"藏云山居其二"}
{"author":"李之仪","content":"风旌江木信漂浮，散策腾腾亦谬悠。未必萦回能擢胜，却疑平远解供愁。年衰易感难留日，机尽应无不下鸥。渡口舟横晚潮急，一番佳意忆苏州。","dynasty":"宋代","title":"堤上閒步二首其一"}
{"author":"李之仪","content":"横截西山一叶轻，晓奁初发镜中行。异时常作玻璃观，却恐丹青画不成。","dynasty":"宋代","title":"同彦本兄弟泛舟过北山"}
{"author":"李之仪","content":"高山在平地，高山地焉知。明珠出深渊，明珠渊岂期。高明属在人，惟要须其时。物理固如此，了不差毫釐。身世端自窘，岁月相奔驰。所以得黾勉，吾人惟能诗。我非知诗者，平昔窃好之。每出每可愧，未易皆埙篪。而君不我鄙，论极牙解颐。六年如一日，不取笑则疑。彼乌足为计，有类宁同嗤。一朝召命至，闾里增光辉。不曰人可贤，但从外物移。我贤君亦贤，谁能穷是非。我欲挽君留，留君竟何为。聊作感慨别，肯效儿女悲。陈人不自信，流品须维持。谁谓廊庙姿，如我品乃宜。江充与丙吉，厚薄惟异施。其后七叶貂，阴功终表仪。是等代不乏，浪尔分騧骊。时哉君何失，仪凤方临池。为我寄声谢，击壤正自嬉。勉旃夔龙事，赓载冀勿隳。立贤本无方，莫为陈言欺。","dynasty":"宋代","title":"和人感怀"}
{"author":"李之仪","content":"春风不解事，吼地如雷霆。谁知一席间，笑语灯荧荧。主人意弥敦，设置不少停。而我槁木然，感慨时自惊。多情接胜友，孤朗如初星。微吟间相警，似欲慰独醒。我老百不堪，已分如漂萍。邂逅因事乐，尚或有此形。不惭引去先，得意耳暂清。展转寻断梦，间关愧微生。何当万里浪，相与同沧溟。","dynasty":"宋代","title":"丁德儒"}
{"author":"李之仪","content":"老绿阴森锁昼寒，儿孙延裔不知年。欲归顿失来时路，一似高风暗雨天。","dynasty":"宋代","title":"何子温家有巨竹数顷因成绝句"}
{"author":"李之仪","content":"从来忧患许追随，末路文词特见知。肯向虞兮悲盖世，空惭赐也可言诗。炎荒不死疑阴相，汉水相招本素期。月堕星沈岂人力，辉光他日看丰碑。","dynasty":"宋代","title":"东坡挽词"}
{"author":"李之仪","content":"落笔无因似退之，每逢佳致却如痴。孤高全露秋来骨，无复山红涧碧时。","dynasty":"宋代","title":"题画扇其二"}
{"author":"李之仪","content":"过眼崎岖等劫灰，到头荣悴本谁裁。须知此老心如铁，看尽行人几往回。","dynasty":"宋代","title":"和东坡赠岭上老人"}
{"author":"李之仪","content":"綵丝百缕纫为佩，艾叶千窠结作人。散诞何妨儿女戏，漂流不觉岁时新。清歌尚记书裙带，旧恨安能吊放臣。角黍粉团矜节物，一樽聊与寄逡巡。","dynasty":"宋代","title":"端午其一"}
{"author":"李之仪","content":"得皮得髓漫多门，实际圆融理自存。谕意当时才一笑，还卿千日见三孙。维持佛法元无事，建立家山尽有文。占断乾坤今鼎足，会多哮吼慰传闻。","dynasty":"宋代","title":"寄僧"}
{"author":"李之仪","content":"昨夜中秋好月，今朝类试终场。遥想客窗对酒，未知野饭同堂。","dynasty":"宋代","title":"次韵子椿五首其二"}
{"author":"李之仪","content":"常恨官居如传舍，爱君池馆葺初成。偶同罪垢归无计，聊喜私巢得暂营。辟户开窗留晚日，栽花引水趁心情。此身何处不可老，况有吾人似弟兄。","dynasty":"宋代","title":"罢官后旋营居舍寄赠存之"}
{"author":"李之仪","content":"野人欣莫逆，君子戒多上。幸尔违朝市，聊复图蕙帐。薄田几负郭，山水分背向。巾车俯秋成，舒啸会随杖。吾友真可人，轻舟数相访。投怀失枯槁，达意信摇荡。时哉固难得，触境沈波浪。谓我来岁寒，种种不少创。杯盘挽气类，论辨极户量。敢辞屡举白，自喜老弥壮。回头易陈迹，倾倒乃惆怅。乐事须勉旃，何适非酝酿。","dynasty":"宋代","title":"次韵陈君俞携酒见过"}
{"author":"李之仪","content":"东坡仙人，岷峨异禀。道日而升，弗类斯摈。有继皇皇，期之奠枕。谁其止之，成是贝锦。天作人远，言何从谂。闻已耸然，见孰不凛。","dynasty":"宋代","title":"东坡先生赞其一"}
{"author":"李之仪","content":"平日鹓鸾接武中，汪汪每叹不能穷。暂烦朱毂图遗爱，方信清时是至公。千载难期人物盛，一时休叹马群空。何妨坐啸追陈迹，应有新诗袭素风。","dynasty":"宋代","title":"又寄性之二首其二"}
{"author":"李之仪","content":"法云地中得度，慧炬光里法身。在处淘金拣玉，随缘运筏通津。偏解抽钉拔楔，更能因语识人。且道有相无相，休云是真非真。","dynasty":"宋代","title":"宝觉昕长老画赞"}
{"author":"李之仪","content":"求田问舍太迟生，栋宇才逢眼便明。凭仗经营须占早，连墙祇恐负柴荆。","dynasty":"宋代","title":"彦本邻庄有欲售其所舍之屋者"}
{"author":"李之仪","content":"萧萧风叶。似与更声接。欲寄明珰非为怯。梦断兰舟桂楫。学书只写鸳鸯。却应无奈愁肠。安得一双飞去，春风芳草池塘。","dynasty":"宋代","title":"清平乐"}
{"author":"李之仪","content":"邂逅梅花同作客，此理虽龟亦难食。道人无眼自超群，定里观之想应得。为惜花开将及时，枕上朝朝问天色。自是春工力尚坚，一向风头来自北。昨夜雪深几一尺，不觉起来欲跳踯。雪过春回固可期，聊与此花为畛域。今朝举头消息别，物理人情原未坼。绿萼柔条宛相契，正色真香净如拭。更烦妙语为诠评，莫遣尘根迷夙昔。","dynasty":"宋代","title":"累日气候差暖梅花辄已弄色聊课童仆芟削培灌以助其发戏成小诗三首其二"}
{"author":"李之仪","content":"龙欲兴云致雨，虎能堕地成斑。端是便骑赐马，不须深恋家山。","dynasty":"宋代","title":"次韵子椿五首其四"}
{"author":"李之仪","content":"昨日行河堤，柳色绿如埽。只疑晚烟罩寒林，细看始知春已到。春来本不与我期，病中蹉却春来时。尘埃雨过风不起，但见红紫咄咄陵高枝。年年见春随分喜，今年见春略无意。泊然相遇等幻化，况是客愁如梦里。前年随春入都门，去年探春海上村。今年作客还到此，万里漂浮谁与论。故人邂逅罗酒樽，白发相逢情更亲。身世崎岖有底急，终日裂脐如归云。倚门几夜环连梦，勃窣稚子行逡巡。扁舟早晚东南奔，车马纷纷愁杀人。","dynasty":"宋代","title":"晚步汴堤始见春色次夜与蔡君"}
{"author":"李之仪","content":"回首芜城旧苑。还是翠深红浅。春意已无多，斜日满帘飞燕。不见。不见。门掩落花庭院。","dynasty":"宋代","title":"如梦令"}
{"author":"李之仪","content":"君恩曾未报纤埃，倦绪淹时郁不开。高义不忘辕下旧，好音常自日边来。欣逢雅好非空至，顿感阳春泛酒回。早晚退朝红蕊下，细谈陈迹共馀杯。","dynasty":"宋代","title":"次韵葛大川喜王君相过并寄吴思道"}
{"author":"李之仪","content":"龟坼沟塍压堤。三农终日望云霓。一番甘雨报佳时。闻道醉乡新占断，更开诗社互排巇。此时空恨隔云泥。","dynasty":"宋代","title":"浣溪沙（和人喜雨）"}
{"author":"李之仪","content":"龟坼沟塍压堤。三农终日望云霓。一番甘雨报佳时。闻道醉乡新占断，更开诗社互排巇。此时空恨隔云泥。","dynasty":"宋代","title":"浣溪沙"}
{"author":"李之仪","content":"点缀叶间如绣。开傍小春时候。莫把幽兰容易比，都占尽、人间秀。信是眼前稀有。消得千钟美酒。只有些儿堪恨处，管不似、人长久。","dynasty":"宋代","title":"雨中花令（王德循东斋瑞香花）"}
{"author":"李之仪","content":"雨后西风日日颠，重裘犹自觉轻单。春寒秋热江南候，四月如何尚有寒。","dynasty":"宋代","title":"路西田舍示虞孙小诗二十四首其十四"}
{"author":"李之仪","content":"洗尽秋容天似莹。星稀月淡人初静。策杖萦纡寻远径。披昏暝。堤边犊母闲相并。遥想去舟魂欲凝。一番佳思从谁咏。憔悴归来如独醒。知何境。沈沈但觉烟村迥。","dynasty":"宋代","title":"渔家傲"}
{"author":"李之仪","content":"蹈雪入窈窕，蓊蔚如深春。左右无佳色，老绿不改新。小愒茅茨下，园翁叙慇勤。主人谓此翁，好事绝等伦。养生惟养花，种种皆躬亲。每到二三月，烂漫如锦茵。问翁何所有，品目如何分。翁云世间本，搜采无遗根。牡丹三万株，兼取洛与陈。芍药扬州来，密密搀鱼鳞。杂花极目是，浩不知涯津。四序更代谢，颜色常相因。我适来非时，犹得聊逡巡。约翁待花开，许我论主宾。","dynasty":"宋代","title":"子重相率游任园"}
{"author":"李之仪","content":"老恋穷年怯五更，可堪爆竹响新声。但惊灯火如残梦，岂有心情敌后生。饧竞胶牙空对白，酒期分岁独怜清。赐袍应有天香在，想见明朝奉九成。","dynasty":"宋代","title":"除夜寄王性之"}
{"author":"李之仪","content":"歌词漫与收狂念，诗句聊将代欠伸。钩棘徒劳刳胃肾，笔头才住已成尘。","dynasty":"宋代","title":"学书十绝其九"}
{"author":"李之仪","content":"梦断难寻，酒醒犹困，那堪春暮。香阁深沈，红窗翠暗，莫羡颠狂絮。绿满当时携手路，懒见同欢处。何时却得，低帏昵枕，尽诉情千缕。","dynasty":"宋代","title":"留春令"}
{"author":"李之仪","content":"为爱梅花如粉面。天与工夫，不似人间见。几度拈来亲比看。工夫却是花枝浅。觅得归来临几砚。尽日相看，默默情无限。更不嗅时须百遍。分明销得人肠断。","dynasty":"宋代","title":"蝶恋花"}
{"author":"李之仪","content":"大人相好一百种，几劫修来得到今。不独普贤能演说，淘沙个个得精金。","dynasty":"宋代","title":"学书十绝其七"}
{"author":"李之仪","content":"又听村村腊鼓鸣，年丰物阜庆清平。星霜陡觉岁华晚，时序祇伤今古情。装景雪花飞点点，催诗云叶乱英英。自惭伏腊尤多误，和语烦公子细评。","dynasty":"宋代","title":"和人腊日"}
{"author":"李之仪","content":"何郎本是风尘外，平日仍同般若因。有底新来便如此，定缘无事不相亲。薰莸何得同薝卜，简洁安能别孟津。会借天河三级浪，终须流出旧精神。","dynasty":"宋代","title":"余入院二十日相知往往寄声相劳独何德固寂然无闻"}
{"author":"李之仪","content":"征西墓上木成围，伯氏传孤出更奇。皂盖朱轮谁不拥，青天白日晚方知。功名不挂非由种，赙赗终辞信有儿。空指丹青访陈迹，倦怀尤恨得君迟。","dynasty":"宋代","title":"吊王承议二首其二"}
{"author":"李之仪","content":"海燕初飞掠水轻，酴醾开就照人明。旋倾煮酒尝青杏，唯有风光不世情。","dynasty":"宋代","title":"绝句七首其一"}
{"author":"李之仪","content":"七月江南秋已到，江水如天鱼尾掉。处处团橘欲黄时，家家门前舣归棹。西山佳气彻青云，潘郎门巷如深春。陈家有儿新及第，新着恩袍归见亲。为报行人洗眼看，养儿如此谁不羡。愿儿不要重科第，事业功名他日见。","dynasty":"宋代","title":"送陈莹中及第归洪州"}
{"author":"李之仪","content":"操檄乌延府，已复十五年。年当三十馀，事事随精坚。非惟会兴灵，兼欲还幽燕。谁知今白首，狱吏辄差肩。","dynasty":"宋代","title":"读渊明诗效其体十首其四"}
{"author":"李之仪","content":"休把身心撋就。著便醉人如酒。富贵功名虽有味，毕竟因谁守。看取刀头切藕。厚薄都随他手。趁取日中归去好，□莫待、黄昏后。","dynasty":"宋代","title":"雨中花令"}
{"author":"李之仪","content":"卖药韩康伯，著书河上公。幻同聊复尔，缘散却归空。独有乡人泪，难胜薤露风。我来嗟已晚，犹及想冥鸿。","dynasty":"宋代","title":"李府君挽词"}
{"author":"李之仪","content":"未逢四祖且堆堆，才见龙潭眼便开。龙去潭空人自老，衔花百鸟漫飞来。","dynasty":"宋代","title":"学书十绝其三"}
{"author":"李之仪","content":"熬熬内火战骄阳，鹤唳风声便着忙。波浪翻天谁与渡，却应甘井是慈航。","dynasty":"宋代","title":"柏台自述四首其四"}
{"author":"李之仪","content":"窣堵波寒对水东，坐来初报夕阳钟。回环桑柘疑无际，咫尺云烟隔几重。听讲有心陪寂寞，杖藜何日许从容。主人境界诸缘尽，应笑规规着画龙。","dynasty":"宋代","title":"同子重望长芦寺"}
{"author":"李之仪","content":"已凉时节未霜前，十里平湖共酒船。岩岫涌寒清澈水，芰荷翻浪绿连天。百年过眼真聊尔，一笑投怀岂适然。独有黄花似回避，定缘红粉不能先。","dynasty":"宋代","title":"陪曾延之泛舟历湖至苦竹寺次韵陈致君席上所赋"}
{"author":"李之仪","content":"胜日欣相得，旷怀谁与同。如何四君子，肯顾一衰翁。林杪收残雨，檐牙递好风。归时不须问，更待月如弓。","dynasty":"宋代","title":"昨日偶到北观蒙君俞元载元发明叔惠然见过"}
{"author":"李之仪","content":"君恩曾未报纤埃，倦绪淹时郁不开。高义不忘辕下旧，好音常自日边来。欣逢雅好非空至，顿感阳春泛酒回。早晚退朝红蕊下，细谈陈迹共馀杯。","dynasty":"宋代","title":"次韵葛大川喜王君相过并寄吴思道"}
{"author":"李之仪","content":"休把身心撋就。著便醉人如酒。富贵功名虽有味，毕竟因谁守。看取刀头切藕。厚薄都随他手。趁取日中归去好，□莫待、黄昏后。","dynasty":"宋代","title":"雨中花令其一"}
{"author":"李之仪","content":"流传胜致有无间，投老方能一倚栏。千里江山来极目，万家烟雨锁初寒。奸雄几许埋蓁莽，笑语何妨拥蕙兰。便觉寸阴真可惜，须将酒户为君宽。","dynasty":"宋代","title":"范倅置酒雨花台"}
{"author":"李之仪","content":"今宵莫惜醉颜红。十分中。且从容。须信欢情，回首似旋风。流落天涯头白也，难得是，再相逢。十年南北感征鸿。恨应同。苦重重。休把愁怀，容易便书空。只有琴樽堪寄老，除此外，尽蒿蓬。","dynasty":"宋代","title":"江神子"}
{"author":"李之仪","content":"君不见东林木鱼催万指，巾钵纷纷似流水。银丝百遍连夜具，大解行齑如酒醴。又不见亲贤宅中午睡足，花簇春羔衒红绿。一窝随首发犹粗，妖冶均调笑相续。他日何人参智海，研乳磨姜捣椒薤。便觉庐山落眼中，谁为穷边辄相会。往还断绝惟缄默，暂远荤膻味薝卜。亲贤胜事不可寻，且向个中求一则。","dynasty":"宋代","title":"问"}
{"author":"李之仪","content":"难得今朝风日好，春光佳思平分。虽然公子暗招魂。其如抬眼看，都是旧时痕。酒到强寻欢日路，坐来谁为温存。落花流水不堪论。何时弦上意，重为拂桐孙。","dynasty":"宋代","title":"临江仙（景修席上再赋）"}
{"author":"李之仪","content":"去陇回冈翼两傍，旧缘来继鹤林香。随时解致留客雨，涉世圆能出定光。运用投机疑有象，纵横垂手固无方。倦游累接通宵语，时觉杨枝洒面凉。","dynasty":"宋代","title":"觉老见和复次韵报之时雨行未得"}
{"author":"李之仪","content":"结束轻装趁晓风，崎岖行李偶难同。他年谁谓双成老，今日翻为无是公。秪恐穰侯迟见事，固应原宪本非穷。洛阳烟霭因缘在，鸡黍相期定不空。","dynasty":"宋代","title":"失题九首其一"}
{"author":"李之仪","content":"蹭蹬生涯可否间，强扶衰绪欲观澜。蓬生虽托麻方直，器就宁嗟木是蟠。晚寄乡闾端有谓，时容鸡黍共论欢。连城未荐难为璞，莫与坚珉一眼看。","dynasty":"宋代","title":"次韵米元章"}
{"author":"李之仪","content":"下直来天禄，柴荆故远求。论心日恨短，归路雨无忧。红叶缤纷晚，黄花烂缦秋。会须寻此况，击节再相酬。","dynasty":"宋代","title":"谢陈无己相访"}
{"author":"李之仪","content":"向晚云骤合，雨点如车轮。入夜势转暴，对面语不闻。初疑坤轴裂，渐觉河海翻。倾注恣豪放，沟渎莫吐吞。平地忽五尺，呼叫均四邻。下堰上辄隙，东塞西遽奔。一身应百给，坐卧不得申。旦自秉锸刀，彳亍意已昏。念兹嗷嗷农，拱手过一春。入夏又将半，寸苗无宿根。祈祷备众伎，杳杳天九阍。饥殍漫狼藉，极目无烟村。及此滂沛泽，一洗疮痍痕。劳我敢有词，故喜气已温。置酒会宾客，耕辍翁语孙。尔年非可期，我责亦粗伸。欲赴固踊跃，感慨扃重门。","dynasty":"宋代","title":"大雨"}
{"author":"李之仪","content":"岁除夜雪一寸许，便觉新年喜气多。大观元年第一日，一番胜事信可歌。歌不已，鼓声起，漫垄连村如市里。更愿雪深一尺馀，收了去年三尺水。","dynasty":"宋代","title":"正旦日大雪过秀州城外闻乐神踏歌打鼓"}
{"author":"李之仪","content":"小篷又泛曾行路。这身世、如何去。去了还来知几度。多情山色，有情江水，笑我归无处。夕阳杳杳还催暮。练净空吟谢郎句。试祷波神应见许。帆开风转，事谐心遂，直到明年雨。","dynasty":"宋代","title":"青玉案·小篷又泛曾行路"}
{"author":"李之仪","content":"从来忧患许追随，末路文词特见知。肯向虞兮悲盖世，空惭赐也可言诗。炎荒不死疑阴相，汉水相招本素期。月堕星沈岂人力，辉光他日看丰碑。","dynasty":"宋代","title":"东坡挽词"}
{"author":"李之仪","content":"王良不作，世绝麒麟。是可欺邪，岂无后人。谁其似之，维烈武孙。武则似矣，而济以文。气已万里，方尔就秣。风云其时，会如兔脱。俨然是则，现居士身。幅巾白拂，无一点尘。以无尘故，始终一如。显忠数功，固非两途。","dynasty":"宋代","title":"为人作真赞其一"}
{"author":"李之仪","content":"潦倒忘衰日，风流袭垫巾。未能分朽骨，还此挹馀尘。吊古无千载，伤心为一颦。依稀如到眼，气类信吾人。","dynasty":"宋代","title":"秋日游青山访太白墓二首其一"}
{"author":"李之仪","content":"麦未登场已插秧，更忧雨过水还伤。一生能着几量屐，白发萧萧祇管忙。","dynasty":"宋代","title":"路西庄绝句"}
{"author":"李之仪","content":"华榱曾记孔鸾栖，断梦还来拂旧题。妙悟从谁识无射，赏心空自感雌霓。干云宝气层霄外，埋玉孤坟落照西。千载相逢定何许，嘐嘐风雨独鸣鸡。","dynasty":"宋代","title":"失题九首其九"}
{"author":"李之仪","content":"重阳过了十二日，阶下黄花方盛开。节物参差何足较，且浮新蕊共衔杯。","dynasty":"宋代","title":"书龚彦本庄壁二绝其二"}
{"author":"李之仪","content":"朝衣行市头颅落，六印垂腰手足分。旋煮河豚加鲚脍，争如閒处醉醺醺。","dynasty":"宋代","title":"路西田舍示虞孙小诗二十四首其十八"}
{"author":"李之仪","content":"都不醒。鸟倦云飞。两得无心总是归。古人逝矣。旧日南窗何处是。莫负青春。即是升平寄傲人。莫非魔境。强向中间谈独醒。一叶才飞。便觉年华太半归。醉云可矣。认著依前还不是。虚过今春。有愧斜川得意人。","dynasty":"宋代","title":"减字木兰花"}
{"author":"李之仪","content":"金柔火老，欲避几天地。谁借一檐风，锁幽香、愔愔清邃。瑶阶珠砌，如膜遇金篦，流水外，落花前，岂是人能致。擘麟泛玉，笑语皆真类。惆怅月边人，驾云轸，何方适意。么弦咽处，空感旧时声，兰易歇，恨偏长，魂断成何事。","dynasty":"宋代","title":"蓦山溪·金柔火老"}
{"author":"李之仪","content":"休把身心撋就。著便醉人如酒。富贵功名虽有味，毕竟因谁守。看取刀头切藕。厚薄都随他手。趁取日中归去好，□莫待、黄昏後。","dynasty":"宋代","title":"雨中花令·休把身心撋就"}
{"author":"李之仪","content":"清润奇峰名韫玉，温其质并琼瑶。中分瀑布写云涛。双峦呈翠色，气象两相高。珍重幽人诚好事，绿窗聊助风骚。寄言俗客莫相嘲。物轻人意重，千里赠鹅毛。","dynasty":"宋代","title":"临江仙·清润奇峰名韫玉"}
{"author":"李之仪","content":"山谷老子久不见，豫章诗人何许来？章江未觉清澈骨，西山一带寒烟开。文章明镜现诸相，句律蛰户惊春雷。红炉劝坐且一醉，为我更赋扬州梅。","dynasty":"宋代","title":"合流遇潘子真，出斯文相示，因置酒。子真，"}
{"author":"李之仪","content":"凭陵岁月固难堪，食蘖多来味却甘。时雨才闻遍中外，卧龙相继起东南。天边鹤驾瞻仙袂，云里诗笺带海岚。重见门生应不识，雪髯霜鬓两毵毵。","dynasty":"宋代","title":"次韵东坡还自岭南"}
{"author":"李之仪","content":"鸟语晚更好，山风秋转凉。心閒日自永，簟冷梦尤长。赤荐新舂稻，清添旧荫香。此身归有地，去路尚何妨。","dynasty":"宋代","title":"藏云山居其一"}
{"author":"李之仪","content":"雨后山尤好，秋来方此时。心清觉老健，步懒欲归迟。林响惊鼷鼠，风閒叫画眉。善人吾岂敢，去此尚何之。","dynasty":"宋代","title":"藏云山居其二"}
{"author":"李之仪","content":"金锁笼窗日，黄缯蔽柳蝉。恋莺忘日转，借榻就凉偏。好作宿山计，难堪被俗牵。归途迎晚照，豫促渡头船。","dynasty":"宋代","title":"山居夏日"}
{"author":"李之仪","content":"委曲披高下，虚明得静深。佛香平日愿，经卷本来心。地据三车上，尘无一点侵。出山应有恨，何处似如今。","dynasty":"宋代","title":"诚上人游方既归林下焚香诵经以严报地相见欣然留不欲去遂赋小诗"}
{"author":"李之仪","content":"命驾追彭泽，开怀得士龙。残寒偏恼客，小雨未妨农。已幸同归辙，何劳更赁舂。川原如故里，疑是旧栽松。","dynasty":"宋代","title":"宿青山坊君锡馆置甚款时方兴圩"}
{"author":"李之仪","content":"过午风虽恶，此心难自安。如何一时顷，遂变十分寒。忍听僵夫诉，还思昨夜欢。祇应贤地主，犹作故侯看。","dynasty":"宋代","title":"将过黄池中路寒甚风猛不可行复归青山坊投宿"}
{"author":"李之仪","content":"雉堞回环半倚山，泉声风顺响潺潺。从来省事惟便静，他日端能忆此间。","dynasty":"宋代","title":"试陈瞻其五"}
{"author":"李之仪","content":"栽桑插柳展沟塍，共趁清明力倍增。分得这般穷伎俩，却应苦行过于僧。","dynasty":"宋代","title":"路西田舍示虞孙小诗二十四首其五"}
{"author":"李之仪","content":"寻春何惜驻征鞍，只怕春归不怕寒。故国山川无限思，我来仍得雨中看。","dynasty":"宋代","title":"又次韵"}
{"author":"李之仪","content":"鳞介所宗，寿无与京。纳锡以荐，曳尾而行。与其托之于死骨，孰若遂性以为生。余私淑诸，盖将卒岁以沉冥。","dynasty":"宋代","title":"画龟赞"}
{"author":"李之仪","content":"恼人天气雪消时。落梅飞。日初迟。小阁幽窗，时节听黄鹂。新洗头来娇困甚，才试著，夹罗衣。木梨花拂淡燕脂。翠云欹。敛双眉。月浅星深，天淡玉绳低。不道有人肠断也，浑不语，醉如痴。","dynasty":"宋代","title":"江神子"}
{"author":"李之仪","content":"殷勤仙友。劝我千年酒。一曲履霜谁与奏。邂逅麻姑妙手。坐来休叹尘劳。相逢难似今朝。不待亲移玉指，自然痒处都消。","dynasty":"宋代","title":"清平乐（听杨姝琴）"}
{"author":"李之仪","content":"款步昔陪下泽，剧谈今愧高流。又喜秋来相见，暂同南陌东丘。","dynasty":"宋代","title":"又次韵三绝其一"}
{"author":"李之仪","content":"龙不可收，虎不可缚。矫矫世路，彼自清浊。醉遣脱靴，孰贵孰贱。弄月沧波，万顷一线。图画如好，虽曰糟粕。对之超然，鲸尾欲捉。","dynasty":"宋代","title":"李太白赞"}
{"author":"李之仪","content":"等閒相见即相亲，冉冉风流一段春。未论典刑思旧德，便知材业是当仁。他年鸡黍情无限，此日词章笔有神。落尽节旄毡未压，疾风劲草定何人。","dynasty":"宋代","title":"留别子渊"}
{"author":"李之仪","content":"东坡在黄州，饮酒只饮湿。我今又过之，酾浆如齑汁。平生不喜酒，兴来且莫絷。长虹偶尔放，因复投一吸。入口舌欲脱，下咽虫争泣。熇熇腹将裂，窣窣泪莫裛。顽涎杂血唾，心悸如鼓集。卓尔无一事，荆棘强自入。主人固好饮，宿兴亦素缉。如何似见毒，使我卧复立。彷徨日欲落，稍宽困眼涩。梦觉天未明，齿颊犹习习。是邦居不非，奈此掩弗及。昔闻禁酒国，今见毒酒邑。作歌寄一笑，倦闷聊救急。","dynasty":"宋代","title":"因服药饮酒一盏"}
{"author":"李之仪","content":"点缀叶间如绣。开傍小春时候。莫把幽兰容易比，都占尽、人间秀。信是眼前稀有。消得千钟美酒。只有些儿堪恨处，管不似、人长久。","dynasty":"宋代","title":"雨中花令（王德循东斋瑞香花）"}
{"author":"李之仪","content":"子默清真本绝伦，羊昙仍是个中人。林泉不作南风竞，旗帜还因对垒新。金矿跃垆元有艳，冰壶莹月旧无尘。何妨再葺昆阳战，寻邑师行固不贫。","dynasty":"宋代","title":"袭前韵再简少孙四首其三"}
{"author":"李之仪","content":"我行亦偶然，君来定何谓。风高浪如山，闻者亦已畏。而君从一叶，过我乃特地。邮亭六日俱，临行尤自愧。朝出才辨色，夜归或沾醉。残灯不见人，待我独忘睡。语款多破颜，情极几屑涕。屈指再相从，便作新井计。我担既弛肩，君驾亦方税。不觉涉四年，俯仰才一喟。每见意每加，终始不少替。顾匪求名顽，岂不怀此义。凡生等飘蓬，何物非委蜕。为我谢故人，随方聊自慰。","dynasty":"宋代","title":"赠刘九思山人"}
{"author":"李之仪","content":"霜髯雪鬓十分侵，举盏常思蘸甲深。虽约依刘同汉上，犹虚访戴似山阴。文章歆向传家日，事业韦平奕世心。冰玉相辉方自表，何妨佳思屡追寻。","dynasty":"宋代","title":"又寄性之二首其一"}
{"author":"李之仪","content":"停骖假馆雪初晴，学古堂中气象新。多谢故人无弃我，一炉软火煖如春。","dynasty":"宋代","title":"宿吉先之学古堂"}
{"author":"李之仪","content":"似则似，是则不是。纵使挤之九泉下，也须出得一头地。休论捉月骑鲸，到了众人皆醉。","dynasty":"宋代","title":"自作传神赞"}
{"author":"李之仪","content":"倾盖相逢惜别离，等閒谈笑尽心期。它年终解如今日，此念常应寄异时。馀事不妨多蜡屐，放怀赢得盛留诗。早携桃叶寻归路，准拟花间倒接䍦。","dynasty":"宋代","title":"和人见寄二首其二"}
{"author":"李之仪","content":"捞虾摸蚬几回来，斗笠蓑衣安在哉。将谓此生缘已断，登临不觉眼重开。","dynasty":"宋代","title":"次韵李方叔宋镇立秋五绝其四"}
{"author":"李之仪","content":"胜游自有经年约，佳客难同信步来。无复风烟翳寒日，渐催花柳映高台。云光故事空陈迹，玉树遗音失旧哀。今昔循环等相视，欲寻归路更迟回。","dynasty":"宋代","title":"次韵子椿游雨花台同长老德正"}
{"author":"李之仪","content":"斋盂洗罢日方中，帘影低回破睡风。试问新浮一瓯乳，何须亲到广寒宫。","dynasty":"宋代","title":"绝句七首其七"}
{"author":"李之仪","content":"一夜雨不止，渡江还不能。谁知未归客，独自对孤灯。禄食强作主，生涯端是僧。都来如一梦，随处且腾腾。","dynasty":"宋代","title":"石碛阻雨夜分睡觉枕上"}
{"author":"李之仪","content":"清晨得君书，远意来吴中。开缄一见面，顿觉百虑空。书词若萧屑，怪我情不通。我岂逐物者，君亦如冥鸿。便当永相忘，何计騧与骢。闻君奋钤槌，喝下分华戎。晚鱼会千指，一一麻中蓬。朝参月破牖，暮请灯在笼。坐令万折异，沛然俱向东。缘契乃如此，想见圭璧丛。胡为特垂手，千里寻庞公。庞公无伎俩，只这是家风。复如多闻师，亦在兜率宫。人间最胜处，何必颜如童。会当谢朝谒，烂漫游无穷。","dynasty":"宋代","title":"得常州感慈邦长老书求诗兼寄邻老"}
{"author":"李之仪","content":"不返故乡义，何妨陆子居。昔游既有约，是岂人所图。我尝邀此卜，蹭蹬不自如。凭将一掬泪，聊寄夜台书。","dynasty":"宋代","title":"庄居值雨偶得十诗示秦处度其八"}
{"author":"李之仪","content":"残寒销尽，疏雨过，清明后。花径敛余红，风沼萦新皱。乳燕穿庭户，飞絮沾襟袖。正佳时，仍晚昼。著人滋味，真个浓如酒。频移带眼，空只恁、厌厌瘦。不见又思量，见了还依旧。为问频相见，何似长相守？天不老，人未偶。且将此恨，分付庭前柳。","dynasty":"宋代","tags":"宋词精选，离别，相思","title":"谢池春·残寒销尽"}
{"author":"李之仪","content":"荆州太守紫微仙，远寄渔翁白玉泉。长钓久垂鱼未食，为君一醉卧长川。","dynasty":"宋代","title":"谢荆州太守"}
{"author":"李之仪","content":"又听村村腊鼓鸣，年丰物阜庆清平。星霜陡觉岁华晚，时序祇伤今古情。装景雪花飞点点，催诗云叶乱英英。自惭伏腊尤多误，和语烦公子细评。","dynasty":"宋代","title":"和人腊日"}
{"author":"李之仪","content":"数亩田荒积渐耕，常忧坝损害垂成。传闻赵魏推盟主，便觉如云照眼明。","dynasty":"宋代","title":"路西田舍示虞孙小诗二十四首其二十三"}
{"author":"李之仪","content":"青山忽相值，一笑脱征衫。未就三都赋，聊寻五柳潜。并游虽得意，作阔更愁兼。问字终忘倦，言归但小惭。旁求须作相，未聘且耕岩。赠别无多语，禔身要律贪。","dynasty":"宋代","title":"游青山因过西庄"}
{"author":"李之仪","content":"敷座而坐，如日初晓。护念付属，一时俱了。非此老人，其谁能表。漫自形容，本无欠少。","dynasty":"宋代","title":"须菩提赞"}
{"author":"李之仪","content":"涓涓水咽众山泉，隐隐雷惊二月天。共喜春工能应候，方知节物似烹鲜。倦途所欠无多子，胜日相逢又一年。好是群花应竞发，不须留待柳三眠。","dynasty":"宋代","title":"次韵闻笛"}
{"author":"李之仪","content":"涓涓水咽众山泉，隐隐雷惊二月天。共喜春工能应候，方知节物似烹鲜。倦途所欠无多子，胜日相逢又一年。好是群花应竞发，不须留待柳三眠。","dynasty":"宋代","title":"次韵闻笛"}
{"author":"李之仪","content":"奸雄投老恋层台，随得分香散处开。枝上休论歌舞旧，尊中且泛绿于苔。","dynasty":"宋代","title":"次韵东坡梅花十绝其二"}
{"author":"李之仪","content":"三十年惊一世人，衣巾空有泪痕深。他年不为鲈鱼脍，聊欲江干卜近邻。","dynasty":"宋代","title":"书吴江垂虹亭壁"}
{"author":"李之仪","content":"谁人月下奏云和，一夜繁枝向北多。长笛未须论旧恨，且留幽思待阴何。","dynasty":"宋代","title":"次韵东坡梅花十绝其一"}
{"author":"李之仪","content":"天禄峥嵘北斗齐，享穷人欲去无梯。自非终贾名偏重，祇恐蓬瀛到却迷。铅椠异时森杞梓，功名他日看虹蜺。中朝若问姑溪老，但道摧颓一木鸡。","dynasty":"宋代","title":"送人入馆阁"}
{"author":"李之仪","content":"滔滔汩汩，莫知其出。汪汪洋洋，随圆随方。故八万四千偈不离于当处，而五千四十八卷皆作戏于逢场。山谷老人所以强名之而无愧，姑溪居士又从而雪上加霜。咄，只这便是灵源叟，何须更上炤默堂。","dynasty":"宋代","title":"灵源禅师真赞"}
{"author":"李之仪","content":"悬知昨过邻家馆，更挽明珰间玉钗。虽喜黄姑论隔岁，偶陪摩诘事长斋。啸歌未阕云间接，莺燕难逃席上猜。预怅醒醒独回马，何如为赋酒如淮。","dynasty":"宋代","title":"周臣约过景裕第会饮先寄此诗卒章因以投诚也"}
{"author":"李之仪","content":"求田问舍本无期，废弃衰年适此时。未拟沃州那旧隐，且从新托试维持。","dynasty":"宋代","title":"罢官后稍谢宾客十绝其九"}
{"author":"李之仪","content":"停骖假馆雪初晴，学古堂中气象新。多谢故人无弃我，一炉软火煖如春。","dynasty":"宋代","title":"宿吉先之学古堂"}
{"author":"李之仪","content":"粥后复就枕，梦中还在家。老身知自妄，病厌事如麻。渐觉同刍狗，终当悟宝车。何妨蓦直去，细啜赵州茶。","dynasty":"宋代","title":"宿汤泉示真师二首其二"}
{"author":"李之仪","content":"平生粥饭寄伽蓝，老日田园强自添。岂自着靴踏泥客，如何不许暂深潜。","dynasty":"宋代","title":"杂咏四绝其四"}
{"author":"李之仪","content":"因缘时节本相期，只恐蹉跎醉似泥。洗尽从前留意处，何忧金臂不提携。","dynasty":"宋代","title":"寄西庄梅道者"}
{"author":"李之仪","content":"懒将身世问穷通，邂逅僧轩一席同。已叹故家如坠叶，可堪白发共飘蓬。冥搜固出能言外，妙用都归指掌中。咫尺京师莫辞远，有云何患不乘风。","dynasty":"宋代","title":"送戴道人"}
{"author":"李之仪","content":"万年风采属当时，堕地能班世有儿。梦笔方传符昔应，玉楼何事遽先期。无由负弩瞻前导，空叹骑鲸去不疑。老矣无从忘肉味，馀音犹幸接吹篪。","dynasty":"宋代","title":"石敏若挽词"}
{"author":"李之仪","content":"胜日欣相得，旷怀谁与同。如何四君子，肯顾一衰翁。林杪收残雨，檐牙递好风。归时不须问，更待月如弓。","dynasty":"宋代","title":"昨日偶到北观蒙君俞元载元发明叔惠然见过"}
{"author":"李之仪","content":"铁作骄幢不易摧，望林谁免渴趋梅。院门报钥人初断，天气才阴日又开。倦路已先衰鬓雪，思家难遣寸心灰。冲风正起还飞下，何物元非阿滥堆。","dynasty":"宋代","title":"阿滥堆其一"}
{"author":"李之仪","content":"黄昏促征鞍，别酒已沾醉。风威危破腊，雪意欲着地。超然气类人，送我奄独至。悬知必如此，恐终欲弗类。平生昧归宿，恍若得所诣。胡床十馀语，彷佛京口例。此言固近俳，要之不无谓。觉梦犹在马，解鞍定何地。百年谁见宰，一己乃许事。缱绻儿女情，回首端自愧。","dynasty":"宋代","title":"离颍昌张圣行独出城相送"}
{"author":"李之仪","content":"软火明窗一炷香，岁交时节夜来霜。须知钱李饶风味，却愧巴歌污锦囊。","dynasty":"宋代","title":"谒钱公振李与几"}
{"author":"李之仪","content":"彭蠡湖边一笑初，绿衣相见论葭莩。四千里外空搔首，三十年来屡揽须。方卜他时共兰若，岂知今日奠生刍。穷途只有思君泪，无复吟君屋上乌。","dynasty":"宋代","title":"旌德王承议挽词"}
{"author":"李之仪","content":"生涯已定不干时，收拾工夫且作诗。濑水方来吊东野，同安初喜识丘迟。兼将佛事资三昧，又喜风骚出一枝。投老相逢能几许，何堪得句每相期。","dynasty":"宋代","title":"赠金陵荣天和"}
{"author":"李之仪","content":"昨夜中秋好月，今朝类试终场。遥想客窗对酒，未知野饭同堂。","dynasty":"宋代","title":"次韵子椿五首其二"}
{"author":"李之仪","content":"娇红扫尽绿阴成，便觉庭虚暑气生。旋拂藤床方竹枕，不妨鼻息作雷鸣。","dynasty":"宋代","title":"首夏"}
{"author":"李之仪","content":"道人笔力与春争，五彩都将墨染成。新浴羽毛犹更葺，似疑颜色未分明。","dynasty":"宋代","title":"画鸭其二"}
{"author":"李之仪","content":"万年风采属当时，堕地能班世有儿。梦笔方传符昔应，玉楼何事遽先期。无由负弩瞻前导，空叹骑鲸去不疑。老矣无从忘肉味，馀音犹幸接吹篪。","dynasty":"宋代","title":"石敏若挽词"}
{"author":"李之仪","content":"矩不成方圆不规，倦途谁与相多仪。门深不拟睡教熟，舌强犹防语或知。无事且寻黄面老，关心休问碧云姿。此身未必终如此，长日犹吟十首诗。","dynasty":"宋代","title":"次韵见寄其一"}
{"author":"李之仪","content":"火灭窗晴冷似冰，随时活计自脩行。客来若问真消息，只有观音自證明。","dynasty":"宋代","title":"正上人求书"}
{"author":"李之仪","content":"大乘此去有几里，闻道祇园近布金。但恐钵中无客饭，止期经宿谢知音。","dynasty":"宋代","title":"欲过大乘先寄祖灯禅师大乘甚贫新开堂"}
{"author":"李之仪","content":"扫除不尽自无痕，底事狂缘尚有根。几日宁宁图画里，祇缘归思在江村。","dynasty":"宋代","title":"再和观画三首其一"}
{"author":"李之仪","content":"华榱曾记孔鸾栖，断梦还来拂旧题。妙悟从谁识无射，赏心空自感雌霓。干云宝气层霄外，埋玉孤坟落照西。千载相逢定何许，嘐嘐风雨独鸣鸡。","dynasty":"宋代","title":"失题九首其九"}
{"author":"李之仪","content":"平日刳心欲致君，异时携手但论文。兴来只有归田赋，老去何如背水军。占胜已惊无不尽，卜邻应许镇相温。形容岂敢轻酬酢，谢傅风流自出群。","dynasty":"宋代","title":"次韵钱塘节士见寄"}
{"author":"李之仪","content":"点缀叶间如绣。开傍小春时候。莫把幽兰容易比，都占尽、人间秀。信是眼前稀有。消得千钟美酒。只有些儿堪恨处，管不似、人长久。","dynasty":"宋代","title":"雨中花令（王德循东斋瑞香花）"}
{"author":"李之仪","content":"淹时苦炎暑，此日遇初秋。旧籍存千亩，彝伦咏九畴。但能寻旷荡，何必事深幽。未愧辽东笑，真成知北游。","dynasty":"宋代","title":"秋日游青山访太白墓二首其二"}
{"author":"李之仪","content":"暑方烦，人似愠。怅望林泉幽峻。情会处，景偏表。心清闻妙香。宝幢低，金锁碎。竹影桐阴窗外。新事旧，旧愁新。空嗟不见人。","dynasty":"宋代","title":"更漏子（借陈君俞韵）"}
{"author":"李之仪","content":"凌空登白纻，此地与云齐。一览众山小，方知人世低。暂留蝴蝶梦，终负杜鹃啼。回向禅关客，何当别有梯。","dynasty":"宋代","title":"题齐云亭"}
{"author":"李之仪","content":"今朝又读东坡集，记得原州鞫狱时。千首高吟赓欲遍，几多强韵押无遗。固知才气原非敌，独有心期老不欺。泪尽九原无路见，冰霜他日看青枝。","dynasty":"宋代","title":"观东坡集"}
{"author":"李之仪","content":"乱魂无据。黯黯只寻来处路。灯尽花残。不觉长更又向阑。几回枕上。那件不曾留梦想。变尽星星。一滴秋霖是一茎。","dynasty":"宋代","title":"减字木兰花"}
{"author":"李之仪","content":"阴重炉红欲雪天，氤氲香篆不藏烟。南游步步如同历，西竺层层有旧缘。未觉鸦声惊户外，似传梅信到窗前。老来酒量无消息，负此佳时一慨然。","dynasty":"宋代","title":"次韵圭首座"}
{"author":"李之仪","content":"兼材莫作尹翁归，自鬻崎岖不畏非。妄役土龙宁得雨，可堪刍狗强蒙衣。移文不报如沉井，行路皆疑镇掩扉。早悟垂头供立仗，好随四牡去騑騑。","dynasty":"宋代","title":"元祐末宿秋试院曾和王敏父四诗是时以疾先出院方欲出而未得况味有类今日追用前韵再赋四首其二"}
{"author":"李之仪","content":"荆山美璞，霜天一鹗。可荐郊庙，志存寥廓。逢场作戏，随病予药。信与佛祖齐肩，直是摸索不着。","dynasty":"宋代","title":"报恩邦禅师真赞"}
{"author":"李之仪","content":"过从顿谢懒尤添，倦卧终朝不捲帘。晚饭都无官米气，始知身已是苍黔。","dynasty":"宋代","title":"罢官后稍谢宾客十绝其一"}
{"author":"李之仪","content":"占尽韶华异众芳，分明绝艳降昭阳。肯同繁杏搀春色，漫道幽兰有国香。大叶尚疑攒处髻，马嵬犹认去时囊。牡丹独赏慈恩句，只解金杯比发妆。","dynasty":"宋代","title":"次韵君俞瑞香"}
{"author":"李之仪","content":"天姥迤逦沃州紧，万壑千岩相汲引。峥嵘不知尽何如，撑突云烟随望陨。来蹲去伏搏虎豹，上圆下妥蒸芝菌。溪流萦纡湛寒玉，飞泉滴沥调金轸。天造神藏发有时，眼力收罗一朝尽。连甍接桷插星斗，槛栏分明嘘老蜃。薄游曾向画图见，几欲微吟写秋蚓。登临更想新醅熟，紫蕨堆盘参竹笋。排坐歌呼来谪仙，落笔篇章陵醉尹。晴春雪霁夜月满，此乐谁能计畦畛。到者如行避世村，回首纷纷只堪哂。因君归兴不自持，安得陵风跨苍隼。","dynasty":"宋代","title":"次韵孔经甫题剡县史氏竞秀堂"}
{"author":"李之仪","content":"反衣狐裘矜绿里，月落宵行易沦委。崎岖身世等秋蓬，皎皎吾心淡如水。青云有路谁引目，肯学荒疏辍洗髓。经营一饱困南北，未易功名输故纸。尔来投迹间诸彦，白雪每容参下里。何殊溺者得尺素，聊谢箕翁徒洗耳。大官供庖事铅椠，时引古人同净几。枉老王郎特我贤，华衮相先惭溢美。清风冷落劳怅望，谁谓云间见黄绮。因收倦绪聊纺织，半是弃馀安足喜。一片箫韶送下天，游遍华胥如唤起。从此修途可问津，岂复龙头却蛇尾。","dynasty":"宋代","title":"为道见还诗因次其韵兼简孝锡"}
{"author":"李之仪","content":"浮云无定着，乍合还分离。廓开万里天，好是无云时。我怀苦萧屑，多感不自拾。奈何情所亲，容易成南飞。秦人虽受宝，睨柱谁瑕疵。空能九宾赏，终负连城归。此道固有命，如君应未迟。且从淮上游，霜浓蟹螯肥。载取一樽酒，里门相扶携。笑语欲难背，古人良可期。开编若对面，谑浪尤相宜。皎皎澄汉月，森森琼树枝。燕地重郭隗，吴儿轻陆机。晓来犹薄露，会见高风披。","dynasty":"宋代","title":"送孙叔静"}
{"author":"李之仪","content":"说着便知姓名，见者谁不欢喜。虽如自起自倒，要乃无此无彼。冥冥三板缘中，随处逢场作戏。欲问涅槃一路，头头只在这里。","dynasty":"宋代","title":"俞清老画赞"}
{"author":"李之仪","content":"幻化如空花，建立等修竹。四海不离身，一笑长满掬。相逢亦何有，展转犹所独。攀缘过九上，圆顿系一宿。岁月屈身臂，到此非问卜。心清闻妙香，老句俱三复。何当会实际，超然发吾覆。未尔且逡巡，更待梨早熟。","dynasty":"宋代","title":"乌牙义禅师退居金陵与予有都城之旧能诗喜说修养年七十馀貌类三四十许人以诗道旧因次韵报之"}
{"author":"李之仪","content":"旋营香火拂尘埃，市井声传隐隐雷。顿觉林泉归已晚，姑从閒处看花开。","dynasty":"宋代","title":"罢官后稍谢宾客十绝其四"}
{"author":"李之仪","content":"未逢四祖且堆堆，才见龙潭眼便开。龙去潭空人自老，衔花百鸟漫飞来。","dynasty":"宋代","title":"学书十绝其三"}
{"author":"李之仪","content":"茫茫巨浸托船归，风不充帆气易衰。犹喜岁寒逢逆旅，不将人事异当时。从他老去知何用，由是终焉岂自遗。独有东阡南陌意，莫辞扶杖数相期。","dynasty":"宋代","title":"又次庄居见贻佳什"}
{"author":"李之仪","content":"东坡在黄州，饮酒只饮湿。我今又过之，酾浆如齑汁。平生不喜酒，兴来且莫絷。长虹偶尔放，因复投一吸。入口舌欲脱，下咽虫争泣。熇熇腹将裂，窣窣泪莫裛。顽涎杂血唾，心悸如鼓集。卓尔无一事，荆棘强自入。主人固好饮，宿兴亦素缉。如何似见毒，使我卧复立。彷徨日欲落，稍宽困眼涩。梦觉天未明，齿颊犹习习。是邦居不非，奈此掩弗及。昔闻禁酒国，今见毒酒邑。作歌寄一笑，倦闷聊救急。","dynasty":"宋代","title":"因服药饮酒一盏"}
{"author":"李之仪","content":"异日延禅地，今朝选佛场。真身瘗坚固，层级韵琅当。雨洒家家润，灯传处处光。曾将一则语，要路截诸方。","dynasty":"宋代","title":"书长干僧房"}
{"author":"李之仪","content":"边州守禦谢沈机，独喜身閒是道师。狱吏难堪非素料，病怀无计复何辞。空惭南郡三家学，赖有东坡一集诗。永日风埃惟惬睡，到头不比在家时。","dynasty":"宋代","title":"读东坡诗"}
{"author":"李之仪","content":"蜀葵易过红榴永，鳞鳞莹角波纹冷。水光汗透玉枕凉，扇影风摇深院静。无言一向几回颦，品尽么弦竟不匀。空被梁间偷眼燕，黄蜂元是窃香人。","dynasty":"宋代","title":"四时词拟徐陵用今体次东坡旧韵夏"}
{"author":"李之仪","content":"记得金樽特地开，举头新岁又重来。银潢已分经年隔，玉节犹期旧腊回。千汲浪迷云表梦，百分愁寄烛残杯。醉乡谁谓无消息，已觉歌声傍落梅。","dynasty":"宋代","title":"袭前韵再简少孙四首其四"}
{"author":"李之仪","content":"见事迟来五十年，何须投老念艰难。暖衣饱食无过此，谁是鲇鱼上竹竿。","dynasty":"宋代","title":"路西田舍示虞孙小诗二十四首其十六"}
{"author":"李之仪","content":"昨夜十分霜重，晓来千里书传。吴山秀处洞庭边。不夜星垂初遍。好事寄来禅侣，多情将送琴仙。为怜佳果称婵娟。一笑聊回媚眼。","dynasty":"宋代","title":"西江月（橘）"}
{"author":"李之仪","content":"忆昨西湖弄烟月，玉面少年搔绀发。六月正午断人行，坐上无风不觉热。长安尘沙五月尾，汗透纤絺甚悬水。相逢惝恍秋已深，冰骨令人冷如洗。吾家谪仙应已朽，采石风流谁可后。却恐骑鲸下紫霄，斯人岂是人间有。春风标名冠礼部，睥睨英豪皆培塿。三月飞花试集英，笔下光芒射斗牛。共说唱名须第一，人事天时良可必。大任先当益未能，何谓扬雄老终吃。沧溟汹涌百怪见，鲸鬣虬髯岂难辨。莫谓卑飞遽自陵，功曹曾是将军愿。集贤学士文章旧，平日追随今太守。到日应须倒屣迎，还闻下榻南昌秀。濠上观鱼鱼正跃，携手何人知此乐。妙处期君向上求，可笑蜗牛争两角。","dynasty":"宋代","title":"送李仲益及第调濠州司户还钱塘"}
{"author":"李之仪","content":"老来不惯离家久，独卧一庵今八夜。抵搔十爪垢已满，降伏千魔心未下。荧荧病眼日更昏，皎皎孤怀谁与泻。恨无鸾帐与谁俱，独有筇枝伴身亚。华严性海偶深味，兜率陀天聊复借。平生好书陋颜柳，近日作诗几沈谢。百年旅梦行将觉，万里家园犹未舍。妄缘傥或未尝胆，佳境安得如食蔗。从来少味燕偏知，早已忘机鼠休怕。行当遂作重屏图，阘茸凡材任讥骂。","dynasty":"宋代","title":"常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前其一"}
{"author":"李之仪","content":"造物于我终何功，寓形宇宙一粟同。由粟而形则可物，自形而我如飘风。我初与子未束发，长我一岁今皆翁。间关世故忧愁集，悔不相向但盲聋。迩来梦寐亦惊噩，无异船鼓挝鼕鼕。逢场作戏固聊尔，随缘应责畴能充。边城氛埃蔽天赤，春物岂暇寻青红。颇知别乘甚相得，共玩双翠临雕笼。酒阑起舞屡脱帽，笑指落月如悬铜。何当容我作鼎足，未易归马催匆匆。","dynasty":"宋代","title":"寄耀州毕九"}
{"author":"李之仪","content":"点缀叶间如绣。开傍小春时候。莫把幽兰容易比，都占尽、人间秀。信是眼前稀有。消得千钟美酒。只有些儿堪恨处，管不似、人长久。","dynasty":"宋代","title":"雨中花令（王德循东斋瑞香花）"}
{"author":"李之仪","content":"一重洗尽一重生，尘垢昏人不自醒。会得栽茄种瓜意，始知松竹本来青。","dynasty":"宋代","title":"浴南寺园头求诗"}
{"author":"李之仪","content":"织得蒲鞋无脚著，大雪漫山却伸脚。嬲人枉了三则语，传家只用一字错。至今儿孙满天下，伸头缩颈如鹳鹤。捩转嘴面有商量，学得马骑被驴扑。","dynasty":"宋代","title":"云门大师真赞"}
{"author":"李之仪","content":"春风浩荡思无涯，老病萦仍苦恋家。推枕不知真早晚，小窗披雨一庭花。","dynasty":"宋代","title":"罢官后稍谢宾客十绝其六"}
{"author":"李之仪","content":"双双小叶衬花房，只斗花房不斗双。拾得不教同伴见，袖中拈出一齐降。","dynasty":"宋代","title":"赠人"}
{"author":"李之仪","content":"膏肓有前人，老意系丛樾。差池纷鬓霜，味蜡火已绝。一啜风漱液，幽思起复灭。讵惭数及七，缅予在明月。疏更蹇修途，景耿重激发。泠然傥可御，千古同一辙。","dynasty":"宋代","title":"子瞻参寥太虚同游惠山用王武陵窦郡朱宿三诗韵各有所赋参寥录以相示余将游焉用次其韵其三"}
{"author":"李之仪","content":"经年问疾漫持想，今日登轩念自空。不能碌碌遽如许，定应剪剪将无同。人喧渡口似瓜步，木落沙头疑渚宫。莫辞眼力遍沙界，回首腊尽还春风。","dynasty":"宋代","title":"书王子重閒轩壁"}
{"author":"李之仪","content":"报地三千箓，年光八十春。却寻来处路，重接社中人。杖履空平日，幢幡想去尘。莲开布金底，又见一番新。","dynasty":"宋代","title":"杂挽诗四首其一"}
{"author":"李之仪","content":"亹亹柔条动懿筐，森森初穗弄微黄。引雏飞去蒙朝雨，带犊归来卧夕阳。","dynasty":"宋代","title":"路西田舍示虞孙小诗二十四首其十一"}
{"author":"李之仪","content":"卒岁愔愔无地雪，三首新诗报明发。使君近作采石游，胜践传闻惊久缺。亢阳便有欲雪意，和气先期振岩穴。想见旌旗锦绣张，如从元君朝北阙。后携一老何奇哉，朱颜鹤发超尘埃。噭呼江上来席上，迤逦万古随云开。骑鲸仙人不敢避，玉镜台郎俄复回。分明月下遇赏叹，将军新自天边来。逡巡落笔轰春雷，落花乱点荒池台。沈埋蓁莽见一旦，名高此地真当才。从来不许说前辈，寄声鱼鸟休惊猜。直疑乘槎叩月窟，又若登临望天台。酒行已彻更须酌，醉倒宁辞无算杯。卓然一段极则事，遣我击节因谁催。","dynasty":"宋代","title":"和郭功甫游采石"}
{"author":"李之仪","content":"上尽玉梯云，还见一番佳节。惆怅旧时行处，把青青轻折。倚阑人醉欲黄昏，飞鸟望中灭。天面碧琉璃上，印弯弯新月。","dynasty":"宋代","title":"好事近（再和）"}
{"author":"李之仪","content":"静退陶彭泽，风流支道林。论欢虽暂阻，投分本来深。客舍汗如洗，僧轩云正阴。莫因俗眼碍，终负胜游心。","dynasty":"宋代","title":"次韵俞希贤大暑家居寄天宁二老"}
{"author":"李之仪","content":"比日逢春社，占龙得贲山。虽能素愿合，未放老身閒。家世绵延远，功名指顾间。自应天有助，一到一开颜。","dynasty":"宋代","title":"和答友人二首其一"}
{"author":"李之仪","content":"春来自多雨，行处只逢山。赋分皆可乐，贪生常不閒。人归挑菜处，鸟语落梅间。翻恨新增酒，何从解醉颜。","dynasty":"宋代","title":"和答友人二首其二"}
{"author":"李之仪","content":"燕雀初为友，烽烟近卜邻。不嫌千语聒，只怕一笼新。病眼常如睡，归心喜似人。柈餐犹见笋，未省已无春。","dynasty":"宋代","title":"食笋二首其一"}
{"author":"李之仪","content":"疏帘不碍日，缺甃宛如塘。默坐千名佛，忘形一炷香。卷中贪味永，镜里任颜苍。饮后才推枕，逡巡又夕阳。","dynasty":"宋代","title":"食笋二首其二"}
{"author":"李之仪","content":"下直来天禄，柴荆故远求。论心日恨短，归路雨无忧。红叶缤纷晚，黄花烂缦秋。会须寻此况，击节再相酬。","dynasty":"宋代","title":"谢陈无己相访"}
{"author":"李之仪","content":"胜日欣相得，旷怀谁与同。如何四君子，肯顾一衰翁。林杪收残雨，檐牙递好风。归时不须问，更待月如弓。","dynasty":"宋代","title":"昨日偶到北观蒙君俞元载元发明叔惠然见过"}
{"author":"李之仪","content":"莫笑和州酒，和州酒却醇。聊资千岁祝，用赞一阳春。柳信涡将报，梨晴点向真。醉寻平日路，好在武陵人。","dynasty":"宋代","title":"回酒"}
{"author":"李之仪","content":"异日延禅地，今朝选佛场。真身瘗坚固，层级韵琅当。雨洒家家润，灯传处处光。曾将一则语，要路截诸方。","dynasty":"宋代","title":"书长干僧房"}
{"author":"李之仪","content":"邂逅俱青眼，招携愧白头。穿林犹畏日，坐石忽惊秋。不作崎岖倦，几成汗漫游。临分怀杜老，月涌大江流。","dynasty":"宋代","title":"无题三首其一"}
{"author":"李之仪","content":"柔肠寸折。解袂留清血。蓝桥动是经年别。掩门春絮乱，欹枕秋蛩咽。檀篆灭。鸳衾半拥空床月。妆镜分来缺。尘污菱花洁。嘶骑远，鸣机歇。密封书锦字，巧绾香囊结。芳信绝。东风半落梅梢雪。","dynasty":"宋代","title":"千秋岁"}
{"author":"李之仪","content":"书去书来又一年，祇应提处是虚鞭。相逢会得笔头语，莫惜频寻酒里天。","dynasty":"宋代","title":"次韵湖阴韦深道五小诗其二"}
{"author":"李之仪","content":"法令端如万仞陂，后来无法只趋时。早知兴废无非命，可笑穰侯见事迟。","dynasty":"宋代","title":"读华严经三绝其三"}
{"author":"李之仪","content":"形单影只久相抛，鼎食端能胜饮瓢。已分馀材辜北阙，元非不雨自西郊。求田聊复同中隐，玩世宁嫌渎下交。千古平泉有遗恨，漫劳精爽畏文饶。","dynasty":"宋代","title":"吴思道相送同宿崇因二首其二"}
{"author":"李之仪","content":"娇红扫尽绿阴成，便觉庭虚暑气生。旋拂藤床方竹枕，不妨鼻息作雷鸣。","dynasty":"宋代","title":"首夏"}
{"author":"李之仪","content":"青海传烽沙绕塞，谋将橐戈身不介。却携红袖弄烟月，醉笑溪山穷物外。文章声名家世事，投笔收功无十载。天子几嗟相见晚，暂许南来聊旷快。一时宾客多可人，坐令五月如深春。画栋潭潭帘半捲，濛濛香雾无纤尘。云披霞散烂红绿，滉漾无处投精神。秦楼风轻雁初泊，玉指如流乍前却。捍拨当胸拍屡催，一段风光来濩索。虽无仪凤与舞兽，击拊分明谐振跃。缑岭排空午夜凉，杳杳鸾吟上寥廓。逡巡舞袖回飞雪，红茸毯衬鸦头袜。落花飞絮互缤纷，流星掣电争明灭。主人情不已，下客欢正浓，更邀娅姹持金钟。从来酒户落人后，潋滟不觉随手空。金张燕接平生惯，照眼今朝真未见。敢辞醉倒菊花偏，只恐银潢低晓箭。钧天一梦固依稀，欲问桃源路已迷。何时再到红茸地，更遣游丝惹住伊。","dynasty":"宋代","title":"白钤辖席上琵琶歌"}
{"author":"李之仪","content":"凭陵岁月固难堪，食蘖多来味却甘。时雨才闻遍中外，卧龙相继起东南。天边鹤驾瞻仙袂，云里诗笺带海岚。重见门生应不识，雪髯霜鬓两毵毵。","dynasty":"宋代","title":"次韵东坡还自岭南"}
{"author":"李之仪","content":"厌厌酒病结春阴，邻笛传来恨更深。拟借春风联袂去，遏云佳处托知音。","dynasty":"宋代","title":"饷茶不容少待二绝其二"}
{"author":"李之仪","content":"寻春何惜驻征鞍，只怕春归不怕寒。故国山川无限思，我来仍得雨中看。","dynasty":"宋代","title":"又次韵"}
{"author":"李之仪","content":"心非可见舌能陈，随语成章自有神。用作功名终底事，区区雕琢定痴人。","dynasty":"宋代","title":"学书十绝其十"}
{"author":"李之仪","content":"可畏而亲，不扶而直。艺表士林，望高王国。如在广庭，鹄立柱石。翼翼眉间，尝满黄色。","dynasty":"宋代","title":"吴思道朝服画像赞"}
{"author":"李之仪","content":"醉人休见避，我恨未如君。到了输他乐，何须强自分。稻粱姑取足，鸡鹜漫离群。上马冲寒去，回头愧垄云。","dynasty":"宋代","title":"三家店早饮主人似喜余至而庭下残花犹在也酒客辄见避余固止之因得揽其醉态其二"}
{"author":"李之仪","content":"帘波不动地无尘，久与相亲燕雀驯。似怪衰翁长静坐，时时回眼辄疑人。","dynasty":"宋代","title":"学书十绝其二"}
{"author":"李之仪","content":"天淡云闲晴昼永。庭户深沈，满地梧桐影。骨冷魂清如梦醒。梦回犹是前时景。取次杯盘催酩酊。醉帽频欹，又被风吹正。踏月归来人已静。恍疑身在蓬莱顶。","dynasty":"宋代","title":"蝶恋花·天淡云闲晴昼永"}
{"author":"李之仪","content":"宝炷芬敷散瑞烟，月移花影上栏杆。角声又报梅花弄，只恐归时夜更寒。","dynasty":"宋代","title":"壬辰春试终场王德循置酒登月阁邀丁希韩甚欢夜分方罢"}
{"author":"李之仪","content":"夕阳风里得君心，常约清香带月寻。红萼似披经几嗅，绿条如弄已难禁。野狂不惯娉婷醉，蓬鬓偏宜蓓蕾侵。准拟归时更浮动，琼樽宁谢十分斟。","dynasty":"宋代","title":"阳翟道中有怀存之二首其二"}
{"author":"李之仪","content":"平生三四友，一一人中英。况逢不世主，唾手可太平。参差十年间，契阔而死生。相见复何语，但有泪如倾。","dynasty":"宋代","title":"庄居值雨偶得十诗示秦处度其四"}
{"author":"李之仪","content":"一牛吼地得林坰，邂逅经行眼暂明。挟策读书虽未暇，杀鸡炊黍喜相迎。依依高柳来栖鹊，炯炯黄花弄晚晴。自是主人能好事，非关秋日解多情。","dynasty":"宋代","title":"同祖灯过陈氏书斋主人留饭遂求诗"}
{"author":"李之仪","content":"姑射山前旧卜家，天香真色倚风斜。不须薝卜分高下，要是东皇第一花。","dynasty":"宋代","title":"次韵东坡梅花十绝其十"}
{"author":"李之仪","content":"青润奇峰名韫玉，温其质并琼瑶。中分瀑布写云涛。双峦呈翠色，气象两相高。珍重幽人诚好事，绿窗聊助风骚。寄言俗客莫相嘲。物轻人意重，千里赠鹅毛。","dynasty":"宋代","title":"临江仙（咏藏春玉）"}
{"author":"李之仪","content":"南北纷纷不觉尘，鸳鸯湖水解留人。乳浮香焙谁同试，蚁泛家篘分外淳。禅寂久因师粲可，婚姻便可继朱陈。莫从旧路寻归梦，占取东篱采菊身。","dynasty":"宋代","title":"和郭功甫赠陈待制致仕二首其二"}
{"author":"李之仪","content":"今宵莫惜醉颜红。十分中。且从容。须信欢情，回首似旋风。流落天涯头白也，难得是，再相逢。十年南北感征鸿。恨应同。苦重重。休把愁怀，容易便书空。只有琴樽堪寄老，除此外，尽蒿蓬。","dynasty":"宋代","title":"江神子"}
{"author":"李之仪","content":"食饱舐指老更深，饥肠南北常攲崟。曾作闽山对岸客，海舶供看常相寻。一路埃尘春几换，荤膻裂脑愁举桉。淮陵巨海不多程，多情谁杀能鸣雁。道人雅好逾千金，短茁渍味羞春林。呼儿绩饭不知饱，未彻已到闽山阴。孤风冷石常齿齿，不忘南音似君子。寂寞相求义愈高，岂特今朝共邻里。","dynasty":"宋代","title":"闽僧馈红糟炒笋"}
{"author":"李之仪","content":"念尽已知木偶，多闻早慰诗流。北海幸君知举，东家未我为丘。","dynasty":"宋代","title":"次韵赠答洪觉范五首"}
{"author":"李之仪","content":"先天弗违，圣时以乘。人谋鬼谋，其谁其能。彼虽渊密，我则揆叙。万目交张，维纲之举。展也吾人，一世绝拟。孰友多文，宛在中沚。用此以通，亦以是穷。自崖反矣，凛然孤风。","dynasty":"宋代","title":"沈存中画像赞"}
{"author":"李之仪","content":"重阳过了十二日，阶下黄花方盛开。节物参差何足较，且浮新蕊共衔杯。","dynasty":"宋代","title":"书龚彦本庄壁二绝其二"}
{"author":"李之仪","content":"归去来兮，吾其老矣何时归？悟凫鹤之长短，鉴断续之哀悲。怅野马之过隙，虽绝足而宁追。予行年五十有五，盖知五十四年之非。须前因以命驾，岂大寒而方衣。兹物理之必至，又何资于发微？吾家不远，可跂可奔。解我簪绂，即吾蓬门。里闬虽异，室庐具存。称所有以取给，尚奚择于瓶樽。课童仆以供役，玩幼稚而开颜。将有限以加节，异无适而不安。从宾客之款户，任风雨之当关。足可及而必到，目可尽而必观。非梁燕与庭鹊，孰朝往而暮还？寄终日以冗冗，绝妄心之桓桓！归去来兮，聊随缘以遨游。何吾乡之必归，姑稍足而无求。等天地于逆旅，曷此乐而彼忧！有客过门而问予，何不返乎先畴？羊肠纵辔，夜壑移舟。空断梗之因风，昧死狐之首丘。但俯仰以托物，徒上下以通流！予既谢夫不敏，愿进言而少休！已矣乎！虫以其能知时，祸生有胎神岂留。羡其可久将安之，焉用必归去自修！乃其期想荒芜之六凿，时载耨而载耔。幸洒然而无著，遂寓怀于此诗！岂前人之敢及，庶知予自信而不疑。","dynasty":"宋代","title":"次韵子瞻追和归去来"}
{"author":"李之仪","content":"雨闇烟昏蔚不开，时时白鸟去还来。相逢都是江湖上，莫为人声却自猜。","dynasty":"宋代","title":"次韵李方叔宋镇立秋五绝其二"}
{"author":"李之仪","content":"无功卫鹤偶乘轩，虐暑从谁解倒悬。顿觉御风凌绝境，似逢调瑟认华年。回光已幸参东壁，裂地何须得酒泉。自惜抑扬非瓦砾，倦途终愧失陶甄。","dynasty":"宋代","title":"避"}
{"author":"李之仪","content":"窣堵波寒对水东，坐来初报夕阳钟。回环桑柘疑无际，咫尺云烟隔几重。听讲有心陪寂寞，杖藜何日许从容。主人境界诸缘尽，应笑规规着画龙。","dynasty":"宋代","title":"同子重望长芦寺"}
{"author":"李之仪","content":"曾约佳人端午归，又期僚友面南池。谁知犹阻重门锁，未拟轻为故国悲。九节菖蒲应好在，十围樗木正相宜。微行细约宁忘我，却话今朝会有期。","dynasty":"宋代","title":"端午其二"}
{"author":"李之仪","content":"花存人往祗天知，目暗心摇却自疑。尚想汉庭传诏令，如登鲁庙见樽彝。一时鹦鹉娱宾赋，百世甘棠美召诗。安得残春逢海上，尽须衰泪洒新枝。","dynasty":"宋代","title":"旧怀二首其二"}
{"author":"李之仪","content":"耿耿万里心，振衣常夜半。明星当户高，仰首每自叹。是身固虚空，殆将等閒玩。永怀一寸光，有之讵能散。南山富蕨薇，采采宁待伴。不愧郢中曲，谁报青玉案。千载北窗风，郑声何可乱。子职若崎岖，垢指宁与盥。我惭老更拙，欲和知良难。但能袭馀尘，未易窥重关。路年与君俱，才此意少宽。奈何舍我去，鸿鹄随骞抟。岑楼起肤寸，万仞始一拳。知君未易量，愿君更加餐。亲发日益白，何以为亲欢。以义不以时，吾君正求贤。只欠明光宫，峨峨望君冠。","dynasty":"宋代","title":"次韵晁尧民黄鲁直苏子瞻同赋半"}
{"author":"李之仪","content":"鹅儿成队草成茵，来往驯鸦喜趁人。却恐城中无此况，莫辞辛苦且逡巡。","dynasty":"宋代","title":"路西田舍示虞孙小诗二十四首其十"}
{"author":"李之仪","content":"语解惊人固有神，始知无不是虚名。方观去接天边翼，何事犹谐爨下声。齐晋近能通歃血，江黄讵敢议鏖兵。老来肺腑都荆棘，顿欲薅锄不计程。","dynasty":"宋代","title":"次韵君俞四首其三"}
{"author":"李之仪","content":"纷纷扰扰何为哉，一身之馀皆傥来。当前荆棘谁所树，到了醯酸蚋方聚。公归斯文乃有主，公去妖淫几人误。狐狸罢嘷蛟龙众，户外何嫌常满屦。","dynasty":"宋代","title":"和张文潜喜东坡过岭"}
{"author":"李之仪","content":"荆州太守紫微仙，远寄渔翁白玉泉。长钓久垂鱼未食，为君一醉卧长川。","dynasty":"宋代","title":"谢荆州太守"}
{"author":"李之仪","content":"雪初销，斗觉寒将变。已报梅梢暖。日边霜外，迤逦枝条自柔软。嫩苞匀点缀，绿萼轻裁剪。隐深心，未许清香散。渐融和，开欲遍。密处疑无间。天然标韵，不与群花斗深浅。夕阳波似动，曲水风犹懒。最销魂，弄影无人见。","dynasty":"宋代","title":"早梅芳"}
{"author":"李之仪","content":"王良不作，世绝麒麟。是可欺邪，岂无后人。谁其似之，维烈武孙。武则似矣，而济以文。气已万里，方尔就秣。风云其时，会如兔脱。俨然是则，现居士身。幅巾白拂，无一点尘。以无尘故，始终一如。显忠数功，固非两途。","dynasty":"宋代","title":"为人作真赞其一"}
{"author":"李之仪","content":"终军弃关繻，李斯逐黄犬。功名事业自有时，咄嗟所得亦蹇浅。雷奔电掣千里雨，鱼变为龙如掌反。侯嬴抱关谁复论，公子感之在一言。担簦屐履遍列国，平揖相印须臾间。箦中不死魏齐困，口中舌在天应旋。莫叹髀肉消，休悲釜生鱼。挥斥八极神不变，秦人岂识照乘珠。气吁虹蜺亘天地，有时一笑海可枯。泰山排云天下小，纷纷何足论贤愚。得君本如此，君知我无朱。几年飞鸣共抢榆，长惭瓦砾参璠玙。都城踰月同朝晡，蹩然别我还旧庐。引君一杯酒，洗君衣上尘。我歌虽促非酸辛，未忍祝别惟加飧。直教探取虎穴子，西来射策黄金门。","dynasty":"宋代","title":"送俞叔通归四明"}
{"author":"李之仪","content":"梦回檐滴不闻声，残月披窗分外明。投老逢春能几许，不堪催去与谁争。","dynasty":"宋代","title":"路西田舍示虞孙小诗二十四首其三"}
{"author":"李之仪","content":"新诗解人颐，秀若披云鬟。突然不可揖，平地翻波澜。褰衣愧招携，每见辄汗颜。况兹天际游，物理知难攀。一来金陵居，终岁不得閒。胜践固畴昔，欲往独见删。命驾等人尔，底事独我悭。岂非勒移灵，不许污名山。因诗想其人，爱来直仍弯。裂脐那复惜，顿足已滞顽。清甘似可饱，忽遽谁其还。何当强扶老，寄迹云霞间。要须君意果，莫遣我盟寒。晓来雨脚断，去梦已班班。","dynasty":"宋代","title":"和游一人泉"}
{"author":"李之仪","content":"西来谁为炙牛心，惜事拘文不敢寻。岂谓邻邦无百里，骤令馋口得千金。登台未论前人比，扪腹翻惊用思深。从此耒阳休吊古，便思白酒与同斟。","dynasty":"宋代","title":"食牛炙"}
{"author":"李之仪","content":"柔肠寸折。解袂留清血。蓝桥动是经年别。掩门春絮乱，欹枕秋蛩咽。檀篆灭。鸳衾半拥空床月。妆镜分来缺。尘污菱花洁。嘶骑远，鸣机歇。密封书锦字，巧绾香囊结。芳信绝。东风半落梅梢雪。","dynasty":"宋代","title":"千秋岁"}
{"author":"李之仪","content":"鸟语晚更好，山风秋转凉。心閒日自永，簟冷梦尤长。赤荐新舂稻，清添旧荫香。此身归有地，去路尚何妨。","dynasty":"宋代","title":"藏云山居其一"}
{"author":"李之仪","content":"和风暖日作霜天，冰雪相投岂偶然。特枉新诗咏陈迹，便同佳趣赏当年。学优曼倩三冬足，才过荆州十部贤。为问醉衾应好在，莫教痴望似蚕眠。","dynasty":"宋代","title":"戏子微兼次韵陈君俞寄题兰皋"}
{"author":"李之仪","content":"一回拈起一回新，觌面相逢那处亲。口似含珠声似虎，情如止水意如春。一心为法无馀事，四海如公有几人。祇恐丹青传未尽，更须圆相助精神。","dynasty":"宋代","title":"保宁机道者传神赞其一"}
{"author":"李之仪","content":"曾经岁月几华夷，雨貌风颜茂晚姿。自是雪霜心共老，笔头聊复戏孙枝。","dynasty":"宋代","title":"故人李世南画秋山林木平远三首和韵其二"}
{"author":"李之仪","content":"谢庭兰玉旧闻名，早岁风流接二兄。白璧无瑕尊士望，青云有路蔼乡评。箪瓢弗改真天乐，簪绂相高半学生。授馆不为经宿去，知心黄宪异袁闳。","dynasty":"宋代","title":"告别子通"}
{"author":"李之仪","content":"征西墓上木成围，伯氏传孤出更奇。皂盖朱轮谁不拥，青天白日晚方知。功名不挂非由种，赙赗终辞信有儿。空指丹青访陈迹，倦怀尤恨得君迟。","dynasty":"宋代","title":"吊王承议二首其二"}
{"author":"李之仪","content":"茫茫巨浸托船归，风不充帆气易衰。犹喜岁寒逢逆旅，不将人事异当时。从他老去知何用，由是终焉岂自遗。独有东阡南陌意，莫辞扶杖数相期。","dynasty":"宋代","title":"又次庄居见贻佳什"}
{"author":"李之仪","content":"十年三拜东门敕，长是寻灯濯污裾。赢得平安题报历，不妨朋友校残书。歌传鹊鼠非行路，咏入乌狐愧大车。物物背驰将老矣，定知身世欲何如。","dynasty":"宋代","title":"元祐末宿秋试院曾和王敏父四诗是时以疾先出院方欲出而未得况味有类今日追用前韵再赋四首其四"}
{"author":"李之仪","content":"一别芳容，五经寒暑。回文欲寄无鳞羽。多情犹自梦中来，向人粉泪流如雨。梦破南窗，愁肠万缕。那听角动城头鼓。人生弹指事成空，断魂惆怅无寻处。","dynasty":"宋代","title":"踏莎行"}
{"author":"李之仪","content":"东坡仙人，岷峨异禀。道日而升，弗类斯摈。有继皇皇，期之奠枕。谁其止之，成是贝锦。天作人远，言何从谂。闻已耸然，见孰不凛。","dynasty":"宋代","title":"东坡先生赞其一"}
{"author":"李之仪","content":"春后雨馀天。娅姹黄鹂胜品弦。榴叶千灯初报暑，阶前。只有茶瓯味最便。身世几蹁跹。自觉年来更可怜。欲问此情何所似，缘延。看取窗间坠柳绵。","dynasty":"宋代","title":"南乡子其一"}
{"author":"李之仪","content":"密雨着地三四尺，斑驳云开日已西。坐来指点经行处，问我何年别虎溪。十分酒到一举尽，笑我强饮如登梯。灯火荧荧夜未艾，回首但觉娥眉低。今朝未食先破赵，明日凭熊欲下齐。门外马嘶独未起，据鞍才许趋鸡啼。","dynasty":"宋代","title":"饮散留别希仲自江州倅罢归壁间挂庐山图约为象戏终席不果又约明日而才彻余遂行"}
{"author":"李之仪","content":"篝火宵深兴转浓，可怜潭水断来踪。祇疑终有蛟龙护，玉室金堂未许逢。","dynasty":"宋代","title":"游华阳洞行十馀步水阻而回"}
{"author":"李之仪","content":"楼台烟树接平芜，水墨丹青十幅图。认得黄山家住处，云中相对似相呼。","dynasty":"宋代","title":"和州太守曾延之置酒鼓角楼"}
{"author":"李之仪","content":"今朝又读东坡集，记得原州鞫狱时。千首高吟赓欲遍，几多强韵押无遗。固知才气原非敌，独有心期老不欺。泪尽九原无路见，冰霜他日看青枝。","dynasty":"宋代","title":"观东坡集"}
{"author":"李之仪","content":"老来不惯离家久，独卧一庵今八夜。抵搔十爪垢已满，降伏千魔心未下。荧荧病眼日更昏，皎皎孤怀谁与泻。恨无鸾帐与谁俱，独有筇枝伴身亚。华严性海偶深味，兜率陀天聊复借。平生好书陋颜柳，近日作诗几沈谢。百年旅梦行将觉，万里家园犹未舍。妄缘傥或未尝胆，佳境安得如食蔗。从来少味燕偏知，早已忘机鼠休怕。行当遂作重屏图，阘茸凡材任讥骂。","dynasty":"宋代","title":"常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前其一"}
{"author":"李之仪","content":"轻裙碎摺晓风微，弱柳腰肢稳称衣。更剪垂虹平窄地，双凫似恐见人飞。","dynasty":"宋代","title":"写裙带"}
{"author":"李之仪","content":"壮志峥嵘不自神，低回聊此接波臣。虽非腰重真骑鹤，犹胜途穷强泣麟。击节久怀洲上晚，空樽未放网边春。固知遗老能相契，翻愧公输作幸民。","dynasty":"宋代","title":"和人见寄"}
{"author":"李之仪","content":"铙钹高低与哭声，同寻此路不相惊。年来自是多伤感，帘外何须问晦明。未返耕桑真拙计，长萦缰锁奈虚名。无名可恋何贪着，瓶罄须休莫强倾。","dynasty":"宋代","title":"闻葬者"}
{"author":"李之仪","content":"玉骨冰肌天所赋。似与神仙，来作烟霞侣。枕畔拈来亲手付。书窗终日常相顾。几度离披留不住。依旧清香，只欠能言语。再送神仙须爱护。他时却待亲来取。","dynasty":"宋代","title":"蝶恋花"}
{"author":"李之仪","content":"知有阆风花解语，从来只许传闻。光明休咏汉宫新。拥身疑有月，衬步恨无云。莫把金樽容易劝，坐来几度销魂。不知仙骨在何人。好将千岁日，占断四时春。","dynasty":"宋代","title":"临江仙·知有阆风花解语"}
{"author":"李之仪","content":"老禅期客煮园蔬，少憩西邻日转初。万白千红好时节，断魂空付两龙驹。","dynasty":"宋代","title":"清明日净因庄早饭罢遂游洪福有怀巨载元确因致别约其一"}
{"author":"李之仪","content":"纷纷作客不归来，树本无根何处栽。弹指未应超十地，重重楼阁一时开。","dynasty":"宋代","title":"读华严经三绝其一"}
{"author":"李之仪","content":"休嗟磨折，看取罗巾血。殷勤且话经年别。庭花番怅望，檐雨同呜咽。明半灭，灯光夜夜多如月。无复伤离别，共保冰霜洁。不断梦，从今歇。收回书上絮，解尽眉头结。犹未绝，金徽泛处应能雪。","dynasty":"宋代","title":"千秋岁·休嗟磨折"}
{"author":"李之仪","content":"新诗解人颐，秀若披云鬟。突然不可揖，平地翻波澜。褰衣愧招携，每见辄汗颜。况兹天际游，物理知难攀。一来金陵居，终岁不得閒。胜践固畴昔，欲往独见删。命驾等人尔，底事独我悭。岂非勒移灵，不许污名山。因诗想其人，爱来直仍弯。裂脐那复惜，顿足已滞顽。清甘似可饱，忽遽谁其还。何当强扶老，寄迹云霞间。要须君意果，莫遣我盟寒。晓来雨脚断，去梦已班班。","dynasty":"宋代","title":"和游一人泉"}
{"author":"李之仪","content":"坐久灯花开尽，暗惊风叶，初报霜寒。冉冉年华催暮，颜色非丹。搅回肠、蛩吟似织，留恨意、月彩如摊。惨无欢。篆烟萦素，空转雕盘。何难。别来几日，信沈鱼鸟，情满关山。耳边依约，常记巧语绵蛮。聚愁窠、蜂房未密，倾泪眼、海水犹悭。奄更阑，渐移银汉，低泛帘颜。","dynasty":"宋代","title":"玉蝴蝶九月十日，将登黄山，遽为雨阻，遂饮弊止。陈君俞独不至，已而以三阕见寄，辄次其韵"}
{"author":"李之仪","content":"栽桑插柳展沟塍，共趁清明力倍增。分得这般穷伎俩，却应苦行过于僧。","dynasty":"宋代","title":"路西田舍示虞孙小诗二十四首其五"}
{"author":"李之仪","content":"国西华丽占池莲，曾记开樽奉赐钱。几欲漂流劳滞念，又惊红绿映澄鲜。主人无间容联步，胜日何妨更买船。满挹香风振归袂，更烦佳思出新篇。","dynasty":"宋代","title":"复次韵其一"}
{"author":"李之仪","content":"再过三家店，还投旧酒垆。重攀红踯躅，争认白髭须。所惜自拘束，无因同拍扶。他年遂卜筑，终为伴歌呼。","dynasty":"宋代","title":"三家店早饮主人似喜余至而庭下残花犹在也酒客辄见避余固止之因得揽其醉态其一"}
{"author":"李之仪","content":"问讯无尺寸，顺风留岁时。传闻万金积，未叹一生疲。突兀端可想，高明还此期。他年问初祖，却是宁馨儿。","dynasty":"宋代","title":"书长干僧房二首其二"}
{"author":"李之仪","content":"平生粥饭寄伽蓝，老日田园强自添。岂自着靴踏泥客，如何不许暂深潜。","dynasty":"宋代","title":"杂咏四绝其四"}
{"author":"李之仪","content":"渊明弃官归，议者见各别。去就须有名，岂独为卑亵。折腰分当尔，柴米岂无说。舍彼而处此，亦不苟自洁。","dynasty":"宋代","title":"读渊明诗效其体十首其二"}
{"author":"李之仪","content":"腊日频年未尝雪，今春雪与腊俱来。暖归白傅金蕉叶，寒逼温郎玉镜台。几处欢声动丝竹，一番佳思近离堆。新诗不以寻梅见，万里丰登气已回。","dynasty":"宋代","title":"次韵雪"}
{"author":"李之仪","content":"尊前景气朝朝别，醉里歌呼处处新。一度拈来一回好，主人须信异于人。","dynasty":"宋代","title":"延之置酒南园因书柱上"}
{"author":"李之仪","content":"胜游自有经年约，佳客难同信步来。无复风烟翳寒日，渐催花柳映高台。云光故事空陈迹，玉树遗音失旧哀。今昔循环等相视，欲寻归路更迟回。","dynasty":"宋代","title":"次韵子椿游雨花台同长老德正"}
{"author":"李之仪","content":"洞天名此山，于此实第八。东将秦岳连，西与岷峨轧。磴道端可通，足亦若相戛。我欲踵其武，苔径特见滑。屡试辄复却，宛似物初遏。周行半天下，是等三四阅。有无终可疑，雷同惭小黠。退之固颉颃，桃源盖强说。卒谓武陵传，何殊眼着楔。孔子亦猎较，此理信难辍。","dynasty":"宋代","title":"华阳洞天"}
{"author":"李之仪","content":"隼旟歌呼引红妆，花帽追随入醉乡。今日再来如断梦，主人依旧进黄粱。","dynasty":"宋代","title":"再过苦竹饭于寺前客邸"}
{"author":"李之仪","content":"烟梢云顶石藏根，溪压舆梁晓乍分。车盖定寻何处路，皇皇犹想为斯文。","dynasty":"宋代","title":"画夫子扇"}
{"author":"李之仪","content":"向晚风斗转，场上稻已芽。问雨何薄相，偏来戏吾家。蟋蟀床下吟，络纬林中誇。戒寒谓稍疏，行矣逢此嗟。","dynasty":"宋代","title":"庄居值雨偶得十诗示秦处度其九"}
{"author":"李之仪","content":"何用封侯曲似钩，且将肤寸等岑楼。佳时未用倾河鼓，爽气先期胜蓐收。月影正迷千古恨，雨声还助五更愁。王孙赏咏元无敌，又见诗中第一流。","dynasty":"宋代","title":"和子椿七夕"}
{"author":"李之仪","content":"汉室传经后，唐朝旧族家。柔明惟典则，专静辍纷华。得配同高寿，流光固未涯。定应知去路，门外列三车。","dynasty":"宋代","title":"杂挽诗四首其三"}
{"author":"李之仪","content":"有口莫饮盗泉水，有手莫探骊龙珠。秋风冷落千古意，追风绝足谁能拘。白云青山避世乐，击鼓撞钟廊庙居。等閒舒卷四海为之动，岂惮一一从吹竽。君看事事绝天险，阿房宫在空荒墟。野人不识贵者帝，直欲炙背同向茅檐隅。由来土苴漫优劣，亹亹传习随有无。当时一啸亦偶尔，至今登览烦嗟歔。吾人妙质素所畏，感叹陈迹追盈虚。泾清渭浊固可辨，未应到海君能殊。","dynasty":"宋代","title":"阮公啸台次韵辛正叔"}
{"author":"李之仪","content":"乱魂无据，黯黯只寻来处路。灯尽花残，不觉长更又向阑。几回枕上，那件不曾留梦想。变尽星星，一滴秋霖是一茎。","dynasty":"宋代","title":"减字木兰花·乱魂无据"}
{"author":"李之仪","content":"薄薄酒，胜茶汤。刳麝脐，为有香。断尾山鸡避文章，直木先伐甘井竭，谁将列鼎移黄粱。扬雄草玄反嘲白，曲糵宁非井丹食。却念牛衣儿女心，王郎漫致回天力。五湖归去弄烟月，伏剑成名空玉雪。饮薄酒，醉后纷纷亦何有。","dynasty":"宋代","title":"苏子瞻因胶西赵明叔赋薄薄酒杜孝锡晁尧民黄鲁直从而有作孝锡复以属予意则同也聊以广之其一"}
{"author":"李之仪","content":"温公天下士，百计兴艰危。大厦势已倾，意欲一木支。功名等山岳，德泽均雨露。奈何谈笑间，而取鬼神怒。鬼神岂不鉴，忠义当扶持。一见亦何伤，冥路俄与期。似非理所安，端恐数应尽。邂逅不可逃，纷纷遂为信。孔子昔有言，既敬亦须远。三复而三思，临风更三叹。","dynasty":"宋代","title":"采石三题其三鉴然亭"}
{"author":"李之仪","content":"翠盖相扶两不攲，多情独许见阳窥。千年自有逃形处，聊与清香暂约时。","dynasty":"宋代","title":"荷叶龟"}
{"author":"李之仪","content":"潮去潮来知几年，依然城郭带山川。连虚玉骨元如虎，布地金沙旧种莲。垂手鼎开香积供，传家仍是乳峰禅。珠庭月角人何在，赖有遗踪契宿缘。","dynasty":"宋代","title":"清凉寺觉海召饭出数帖相示览之怆然求诗为记"}
{"author":"李之仪","content":"淹时苦炎暑，此日遇初秋。旧籍存千亩，彝伦咏九畴。但能寻旷荡，何必事深幽。未愧辽东笑，真成知北游。","dynasty":"宋代","title":"秋日游青山访太白墓二首其二"}
{"author":"李之仪","content":"万红暄昼。占尽人间秀。怎生图画如何绣。宜推萧史伴，消得东阳瘦。垂窄袖。花前镇忆相携久。泪裛回纹皱。好在章台柳。洞户隔，凭谁叩。寄声虽有雁，会面难同酒。无计偶。萧萧暮雨黄昏后。","dynasty":"宋代","title":"千秋岁（再和前意）"}
{"author":"李之仪","content":"浓眉深眼，出尘之相。幅巾燕服，经世之状。有时收沙界于一粒粟，忽然乘长风破万里浪。固知透过六轮，可谓森罗万象。本谁鼻端挥斤，先生信是神匠。","dynasty":"宋代","title":"又道服赞"}
{"author":"李之仪","content":"濛濛小雨落征帆，漠漠烟云远近山。属意几回真入梦，欲来常恨涩如湾。家程岂复嗟留滞，物外何妨且往还。便恐都人入图画，却应难写是高閒。","dynasty":"宋代","title":"次韵子椿金陵相会诗"}
{"author":"李之仪","content":"暮雨江边寄一犁，多情邻老共差池。平生意气几如侠，晚日诗书更有儿。社酒方期终岁乐，葵萧俄感送人悲。纷纷穷达都归尽，谁复声名是旧时。","dynasty":"宋代","title":"濮道甫挽词二首其一"}
{"author":"李之仪","content":"住庵老子不复见，传法阿师追不回。饮水能知大愚意，一拳真是打爷来。","dynasty":"宋代","title":"题黄檗泉"}
{"author":"李之仪","content":"胜日欣相得，旷怀谁与同。如何四君子，肯顾一衰翁。林杪收残雨，檐牙递好风。归时不须问，更待月如弓。","dynasty":"宋代","title":"昨日偶到北观蒙君俞元载元发明叔惠然见过"}
{"author":"李之仪","content":"一接深言一点头，离骚致处未为幽。不嫌坏路容连步，且欲他年作旧游。翰墨抑扬虽已晚，林泉栖止会终收。孤云祗恐元无定，候我归来共此丘。","dynasty":"宋代","title":"真师约过寄老庵雨不止两日不得往小霁辄涉淖以契前约次其所示韵庵壁有孙莘老秦少游刘贡父诸君诗"}
{"author":"李之仪","content":"十年不去有如何，得少何须较失多。大是驹奴必千里，功名他日莫渠魔。","dynasty":"宋代","title":"试陈瞻其九"}
{"author":"李之仪","content":"步武高低外，生涯梦寐中。不知三径足，信是一生穷。触目如逢旧，随缘似有功。便应参羽翼，何异注鱼虫。","dynasty":"宋代","title":"无题三首其二"}
{"author":"李之仪","content":"轩庑千寻碧，江山一抹红。微吟接僚友，健啖趁群童。恋别犹能暂，论欢昔已通。更凭将此况，远问霅溪翁。","dynasty":"宋代","title":"无题三首其三"}
{"author":"李之仪","content":"一日复一日，新年即旧年。本来无欠少，强自起攀缘。妙悟通三境，清风寄七弦。升腾如未果，且作地行仙。","dynasty":"宋代","title":"题历阳天庆观自然庵"}
{"author":"李之仪","content":"迢迢山路永，漠漠晓风昏。雨歇鸠呼妇，年丰稻有孙。旅怀悲暮齿，野饭寄前村。只恐今宵梦，凭谁续断魂。","dynasty":"宋代","title":"自大乘将游汤泉道中"}
{"author":"李之仪","content":"雨路如投洗，山行似踏绳。深閒逢竹院，欢喜得诗僧。语款疑缫茧，心明自有灯。难忘惜别处，高义等丘陵。","dynasty":"宋代","title":"雨中过明觉招上人辄留小诗"}
{"author":"李之仪","content":"瀑水泻灵窦，铿锵韶濩音。树深猿啸月，山迥鸟归林。一曲广陵散，再歌梁甫吟。天边有鸿雁，莫寄此时心。","dynasty":"宋代","title":"宿滴水岩怀赵德麟和壁间韵"}
{"author":"李之仪","content":"夜久露华重，寒鸦不肯栖。月推银海上，斗过玉绳西。风脱林衣瘦，山擎云帽低。流萤三四点，趁队过前溪。","dynasty":"宋代","title":"夜行巩洛道上"}
{"author":"李之仪","content":"松竹庞公宅，丘坟倚相家。和声敦雁序，秀色茂兰芽。鲁秉方如昔，淮流讵可涯。踌躇不欲去，寒日任西斜。","dynasty":"宋代","title":"题李钦之承事宅"}
{"author":"李之仪","content":"倦客登舟际，江城欲暮时。恨长山自远，心速棹归迟。村市明鱼火，严城起鼓鼙。诗成真有助，新月上天涯。","dynasty":"宋代","title":"离宣城"}
{"author":"李之仪","content":"潦倒忘衰日，风流袭垫巾。未能分朽骨，还此挹馀尘。吊古无千载，伤心为一颦。依稀如到眼，气类信吾人。","dynasty":"宋代","title":"秋日游青山访太白墓二首其一"}
{"author":"李之仪","content":"松竹庞公宅，丘坟倚相家。和声敦雁序，秀色茂兰芽。鲁秉方如昔，淮流讵可涯。踌躇不欲去，寒日任西斜。","dynasty":"宋代","title":"题李钦之承事宅"}
{"author":"李之仪","content":"春来自多雨，行处只逢山。赋分皆可乐，贪生常不閒。人归挑菜处，鸟语落梅间。翻恨新增酒，何从解醉颜。","dynasty":"宋代","title":"和答友人二首其二"}
{"author":"李之仪","content":"问舍求田底事，乘流遇坎方时。且向忙中作茧，敢从作者论诗。","dynasty":"宋代","title":"次韵赠答洪觉范五首其三"}
{"author":"李之仪","content":"经年牢落别离群，准拟归来拂路尘。妙语独从书上得，欢悰犹欠坐中新。颇闻洛下传佳句，更喜嵩阳识垫巾。几欲军门示巾帼，老来犹更不如人。","dynasty":"宋代","title":"和人三首其二"}
{"author":"李之仪","content":"江声隐隐风前恨，雁阵喧喧枕畔愁。更觉孤衾如泼水，始知今夜宿山头。","dynasty":"宋代","title":"宿采石"}
{"author":"李之仪","content":"君恩曾未报纤埃，倦绪淹时郁不开。高义不忘辕下旧，好音常自日边来。欣逢雅好非空至，顿感阳春泛酒回。早晚退朝红蕊下，细谈陈迹共馀杯。","dynasty":"宋代","title":"次韵葛大川喜王君相过并寄吴思道"}
{"author":"李之仪","content":"率己名无愧，成家德可尊。蘋蘩招婿妇，翰墨见儿孙。孰不承慈训，俱来哭寝门。诗人难再得，彤管负详论。","dynasty":"宋代","title":"郭功甫妻孙夫人挽词"}
{"author":"李之仪","content":"欲问船师觅宝洲，须将大瓠作腰舟。掀天白浪蛟龙吼，才得随流一点头。","dynasty":"宋代","title":"再和观画三首其三"}
{"author":"李之仪","content":"蹇驴破帽耸鸢肩，石里长松欲到天。六月尘埃汗如洗，始知立意不徒然。","dynasty":"宋代","title":"题郭熙画扇其一"}
{"author":"李之仪","content":"地肺闻名久，崇宁请祝初。仙家岂兴废，物理自乘除。羽客论欢旧，红炉劝坐俱。斯须竟何有，聊复慰穷途。","dynasty":"宋代","title":"书崇宁观黄道士火匮壁"}
{"author":"李之仪","content":"胯下淹时岂不知，故人疑我似阳痴。一廛固愿授陈相，只恐锋车便见追。","dynasty":"宋代","title":"延之问及当涂近事云君殆能容忍我不及也胡不迁居于此便治馆因口占为谢"}
{"author":"李之仪","content":"造物于我终何功，寓形宇宙一粟同。由粟而形则可物，自形而我如飘风。我初与子未束发，长我一岁今皆翁。间关世故忧愁集，悔不相向但盲聋。迩来梦寐亦惊噩，无异船鼓挝鼕鼕。逢场作戏固聊尔，随缘应责畴能充。边城氛埃蔽天赤，春物岂暇寻青红。颇知别乘甚相得，共玩双翠临雕笼。酒阑起舞屡脱帽，笑指落月如悬铜。何当容我作鼎足，未易归马催匆匆。","dynasty":"宋代","title":"寄耀州毕九"}
{"author":"李之仪","content":"知有阆风花解语，从来只许传闻。光明休咏汉宫新。拥身疑有月，衬步恨无云。莫把金樽容易劝，坐来几度销魂。不知仙骨在何人。好将千岁日，占断四时春。","dynasty":"宋代","title":"临江仙"}
{"author":"李之仪","content":"子令人空毁，孙贤我故钦。成家信如玉，传世果非金。不作寻常去，方知积累深。天花长满裓，应悟本来心。","dynasty":"宋代","title":"陈氏母夫人挽词二首其二"}
{"author":"李之仪","content":"取径辄林莽，得地三尺馀。名曰喜客泉，客至如涌珠。初惊一穗起，逡巡周四隅。酌之甘胜酝，瀹茗尤敷腴。物理不可诘，感叹常踌躇。于焉知福地，未易世眼拘。","dynasty":"宋代","title":"喜客泉"}
{"author":"李之仪","content":"陈迹回头似梦馀，花应长好但人无。诗成固已名千古，墓上谁倾饭一盂。流落丹青惊始见，形容笔墨竟难图。公孙自是天同派，漫托周人载硕肤。","dynasty":"宋代","title":"旧怀二首其一"}
{"author":"李之仪","content":"眼力无穷面面窗，知君心不在西凉。聊将浮世两茧足，共借明朝一线长。","dynasty":"宋代","title":"书张君书斋窗上次其韵"}
{"author":"李之仪","content":"局蹐数椽内，回旋跬步中。艰生乃至此，吾道得非穷。询鞠元无术，行移底是功。可堪追兔鼠，强学注鱼虫。未厌朝齑绿，生憎夜烛红。呻吟惭杜老，感慨谢终童。奏剡何时发，微连几日通。亲知遥怅望，应是转衰翁。","dynasty":"宋代","title":"灯下试婺源杨生笔和韵"}
{"author":"李之仪","content":"神仙院宇，记得春归后。蜂蝶不胜闲，惹残香、萦纡深透。玉徽指稳，别是一般情，方永昼。因谁瘦。都为天然秀。桐阴未减，独自携芳酎。再弄想前欢，拊金樽、何时似旧。凭谁说与，潘鬓转添霜，飞陇首。云将皱。应念相思久。","dynasty":"宋代","title":"蓦山溪（次韵徐明叔）"}
{"author":"李之仪","content":"新荷点水麦花齐，一抹残阳露浅晖。回首西山归未得，片心还逐暮云飞。","dynasty":"宋代","title":"偶题"}
{"author":"李之仪","content":"龟坼沟塍压堤。三农终日望云霓。一番甘雨报佳时。闻道醉乡新占断，更开诗社互排巇。此时空恨隔云泥。","dynasty":"宋代","title":"浣溪沙"}
{"author":"李之仪","content":"向晚云骤合，雨点如车轮。入夜势转暴，对面语不闻。初疑坤轴裂，渐觉河海翻。倾注恣豪放，沟渎莫吐吞。平地忽五尺，呼叫均四邻。下堰上辄隙，东塞西遽奔。一身应百给，坐卧不得申。旦自秉锸刀，彳亍意已昏。念兹嗷嗷农，拱手过一春。入夏又将半，寸苗无宿根。祈祷备众伎，杳杳天九阍。饥殍漫狼藉，极目无烟村。及此滂沛泽，一洗疮痍痕。劳我敢有词，故喜气已温。置酒会宾客，耕辍翁语孙。尔年非可期，我责亦粗伸。欲赴固踊跃，感慨扃重门。","dynasty":"宋代","title":"大雨"}
{"author":"李之仪","content":"曾记终南雪里山，玉峰琼岫耸巑岏。风流转入丹青手，画作江城六月寒。","dynasty":"宋代","title":"题画扇其一"}
{"author":"李之仪","content":"帘波不动地无尘，久与相亲燕雀驯。似怪衰翁长静坐，时时回眼辄疑人。","dynasty":"宋代","title":"学书十绝其二"}
{"author":"李之仪","content":"红炉欢坐腊灯长，豫借春风发艳妆。流水落花无限好，却应双鬓恨刘郎。","dynasty":"宋代","title":"赠吕焕"}
{"author":"李之仪","content":"二月春阴到水滨，秋风重见玉蟾新。无端扰扰来还去，只恐沙鸥解笑人。","dynasty":"宋代","title":"次韵景仁海次西还二首其二"}
{"author":"李之仪","content":"映月临灯万萼披，喜随宾客宴芳菲。诸姨队合骊山晓，猎骑夜从云梦归。须把玉觞酬胜丽，徒劳彩笔强依稀。回头便见飘红雨，莫惜频歌金缕衣。","dynasty":"宋代","title":"失题九首其六"}
{"author":"李之仪","content":"意中迥有千般思，笔下原无一点尘。自笑顽冥一村老，忽从今日换精神。","dynasty":"宋代","title":"自作传神赞其四"}
{"author":"李之仪","content":"焰燧何劳鼓万牛，聊将一带付幽流。才闻浮鹢来波上，已见牵羊出石头。旧穴依然披信汐，古祠谁为荐时羞。功名到了成何事，扰扰空移夜壑舟。","dynasty":"宋代","title":"金陵怀古二首其一"}
{"author":"李之仪","content":"野老形容，公子刷砑。谓俗则数珠挂于臂上，谓僧则髭须满于颔下。以我为牛则为之牛，以我为马则为之马。不妨随俗流通，何必分真辨假。","dynasty":"宋代","title":"董曼老画姑溪赞"}
{"author":"李之仪","content":"邂逅俱青眼，招携愧白头。穿林犹畏日，坐石忽惊秋。不作崎岖倦，几成汗漫游。临分怀杜老，月涌大江流。","dynasty":"宋代","title":"无题三首其一"}
{"author":"李之仪","content":"纤絺不挂汗如倾，一霎风来梦乍惊。自是人心有凉思，强将庭叶作秋声。","dynasty":"宋代","title":"瑞竹即事三绝其二"}
{"author":"李之仪","content":"映月临灯万萼披，喜随宾客宴芳菲。诸姨队合骊山晓，猎骑夜从云梦归。须把玉觞酬胜丽，徒劳彩笔强依稀。回头便见飘红雨，莫惜频歌金缕衣。","dynasty":"宋代","title":"失题九首其六"}
{"author":"李之仪","content":"忆昨扁舟下京口，六月江头浪如吼。一笑还寻浮玉叟，山半飞云似招手。月明上船萦宿酒，倒摘沈星疑犯斗。夜深归梦彻东吴，觉来落月穿疏牖。山僧流连强终日，黄昏归鸟凌风疾。玉骨萧森病枕馀，一语才交复相失。先生高节如古人，薄宦淹回行路尘。海城寄食不自给，暂喜持杯同探春。春风花草来踆踆，微红淡绿意旋新。相从白发情未压，底事促别声悲辛。淮陵欲到嗟无因，想见蔓草萦龙鳞。浦光亭南拍堤水，冉冉落日低孤坟。到时春色应已迟，满树黄鹂初啭时。凭将一曲原头泪，为洒南坟松树枝。","dynasty":"宋代","title":"唐公兄惠顾海上既行辄有诗奉送"}
{"author":"李之仪","content":"鹿头关下花深处，竹马曾寻綵衣路。虽知梨栗是生涯，人道风烟如鄠杜。四十年来若断桥，问津无计冷潇潇。一闻此语心先醉，似向江边笋自烧。羡君材器森诸有，宝带垂腰今一叟。未说常开坛上旗，且须再遣云中守。从来别驾不谋身，欲作蛾眉会里人。本是文殊亲接引，定应见处必逢君。","dynasty":"宋代","title":"答成都侍其纯父用其韵"}
{"author":"李之仪","content":"增筑贵坚厚，抨绳避攲侧。朝灌暮复压，深虞枯易得。劲节既能主，百蠹遂为客。风微吟疏簧，日永齿客屐。此况倘可期，吾甘事潜默。晋人知自完，皎皎良未息。不材谢纷纭，斯言愧安国。","dynasty":"宋代","title":"比部文承制移竹赠初秀才尧民有诗因次其韵其二"}
{"author":"李之仪","content":"南北区区浪自催，不妨随遇且徘徊。鲈鱼白酒何须得，一醉端从好句来。","dynasty":"宋代","title":"次韵李方叔宋镇立秋五绝其五"}
{"author":"李之仪","content":"平生不愿与物迕，所向未始值坑谷。浊斯濯足清濯缨，世间此理固纤曲。朱颜见君一笑可，两眼照人光煜煜。深沉不可犯毫发，迟暮已许同松竹。去年相逢俨如昨，叹我何殊侵晓烛。衰残壮盛等复虚，且可清樽对殽蔌。军兴百邑不可遏，与期纵横犹沸粥。念君去替无几日，颇复驱驰随检束。君方抚掌笑我迂，物理循环同一局。有来则受去莫追，忍看纷纷自鱼肉。我愧君言但首肯，明朝君去追奔轴。临行春色已无有，勉强歌呼趋红绿。思君不见一长吁，忽得书来亲愈笃。约我归来叙离别，满纸抑扬疑谕蜀。岂知重门锁白首，迹虽伏枥心麋鹿。寄声少作旬浃计，莫便云间参去鹄。乖离会合杳难量，君能规规如世俗。","dynasty":"宋代","title":"送保定钱弼违且约相见后行"}
{"author":"李之仪","content":"乱魂无据，黯黯只寻来处路。灯尽花残，不觉长更又向阑。几回枕上，那件不曾留梦想。变尽星星，一滴秋霖是一茎。","dynasty":"宋代","title":"减字木兰花·乱魂无据"}
{"author":"李之仪","content":"万年风采属当时，堕地能班世有儿。梦笔方传符昔应，玉楼何事遽先期。无由负弩瞻前导，空叹骑鲸去不疑。老矣无从忘肉味，馀音犹幸接吹篪。","dynasty":"宋代","title":"石敏若挽词"}
{"author":"李之仪","content":"异日延禅地，今朝选佛场。真身瘗坚固，层级韵琅当。雨洒家家润，灯传处处光。曾将一则语，要路截诸方。","dynasty":"宋代","title":"书长干僧房"}
{"author":"李之仪","content":"神仙院宇，记得春归后。蜂蝶不胜闲，惹残香、萦纡深透。玉徽指稳，别一般情，方永昼。因谁瘦？都为天然秀。桐阴未减，独自携芳酎。再弄想前欢，拊金樽、何时似旧。凭谁说与，潘鬓转添霜，飞陇首。云将皱，应念相思久。","dynasty":"宋代","title":"蓦山溪·神仙院宇"}
{"author":"李之仪","content":"元宵灯火闹游人，偶向忙中得此身。净几明窗尘不到，弄黄先见一枝春。","dynasty":"宋代","title":"偶书二首其一"}
{"author":"李之仪","content":"倦途回首已无牛，独向田间涉早秋。倚仗固知同失马，攀援犹恐昧操舟。渐逢陌上相推醉，尚有空中未下鸥。可是道边无葬地，肯将身世曲如钩。","dynasty":"宋代","title":"又次子椿同君俞三诗其一"}
{"author":"李之仪","content":"衮毬输了一只脚，答语失了一只眼。却将两只杀人手，不妨捞虾只摸蚬。踏翻船子月是谁，撞破烟楼如掣电。树倒藤枯笑呵呵，春光更觉家家遍。","dynasty":"宋代","title":"雪峰真赞"}
{"author":"李之仪","content":"忆同德曜涉歊蒸，欲濯汤池竟辍行。憔悴独来琴瑟变，满怀谁识泪纵横。","dynasty":"宋代","title":"题朱砂汤"}
{"author":"李之仪","content":"青山忽相值，一笑脱征衫。未就三都赋，聊寻五柳潜。并游虽得意，作阔更愁兼。问字终忘倦，言归但小惭。旁求须作相，未聘且耕岩。赠别无多语，禔身要律贪。","dynasty":"宋代","title":"游青山因过西庄"}
{"author":"李之仪","content":"病里不知春早晚，惊心绿暗红稀。起来初试薄罗衣。多情海燕，还傍旧梁飞。瘦损休文谁记得，空将销臂频围。眼前都是去年时。不堪追想，魂断画楼西。","dynasty":"宋代","title":"临江仙（病中存之以长短句见调，因次其韵）"}
{"author":"李之仪","content":"倾盖相逢惜别离，等閒谈笑尽心期。它年终解如今日，此念常应寄异时。馀事不妨多蜡屐，放怀赢得盛留诗。早携桃叶寻归路，准拟花间倒接䍦。","dynasty":"宋代","title":"和人见寄二首其二"}
{"author":"李之仪","content":"神仙院宇，记得春归后。蜂蝶不胜闲，惹残香、萦纡深透。玉徽指稳，别是一般情，方永昼。因谁瘦。都为天然秀。桐阴未减，独自携芳酎。再弄想前欢，拊金樽、何时似旧。凭谁说与，潘鬓转添霜，飞陇首。云将皱。应念相思久。","dynasty":"宋代","title":"蓦山溪（次韵徐明叔）"}
{"author":"李之仪","content":"乐全老子如星日，真一仙人似凤鸾。早岁光明均照耀，异时文彩避高寒。低回气类追千劫，邂逅风流得二难。环堵萧然清彻骨，却疑深雪卧袁安。","dynasty":"宋代","title":"题张湛然兄弟所居壁时谒之不见"}
{"author":"李之仪","content":"春后雨馀天。娅姹黄鹂胜品弦。榴叶千灯初报暑，阶前。只有茶瓯味最便。身世几蹁跹。自觉年来更可怜。欲问此情何所似，缘延。看取窗间坠柳绵。","dynasty":"宋代","title":"南乡子其一"}
{"author":"李之仪","content":"暮山环翠绕层栏。时节岁将残。远雁不传家信，空能嘹唳云间。客程无尽，归心易感，谁与忘年。早晚临流凝望，饥帆催卸风竿。","dynasty":"宋代","title":"朝中措"}
{"author":"李之仪","content":"绿阴初合燕归来，煮酒新尝换拨醅。不独江山想王谢，须知宾客尽邹枚。十分欢意休教剩，万斛愁心亦自开。倒载任他路人笑，更将何处作春台。","dynasty":"宋代","title":"赏花亭致语口号"}
{"author":"李之仪","content":"人间今复见丹青，生意初侵造物灵。却笑山阴何所得，尚须辛苦写黄庭。","dynasty":"宋代","title":"画鹅"}
{"author":"李之仪","content":"隐居何必在山岩，境界全归指顾间。能把轩裳为外物，便应风月胜酡颜。地连紫禁千重邃，石绕清泉五色斑。从此梦魂犹可到，定知衰废不容攀。","dynasty":"宋代","title":"次韵题隐居岩"}
{"author":"李之仪","content":"及此仲春月，颇欲谢远步。世味久已疏，何惮鱼生釜。青阴合广除，似失北门路。端知鸡在埘，未愧豹隐雾。飘萧方外游，缱绻慰迟暮。共待青光来，软语坐良树。呼风破炎蒸，扣齿却忘虑。逡巡栖鸟惊，不记衣上露。临分期屡来，此乐复谁与。","dynasty":"宋代","title":"和参寥过敝庐留宿因见寄之韵为谢"}
{"author":"李之仪","content":"热不就恶木枝，渴不饮盗泉水。古人不可期，岁月姑相委。不爱尔井泉百尺深，不爱尔庭树千里阴。相看岂持一饭报，长啸聊为猛虎吟。","dynasty":"宋代","title":"题王德循书院壁"}
{"author":"李之仪","content":"转午风休陡觉来，绵衣脱尽旋开轩。乍寒乍热难调御，厚薄随时体自安。","dynasty":"宋代","title":"路西田舍示虞孙小诗二十四首其十五"}
{"author":"李之仪","content":"下直来天禄，柴荆故远求。论心日恨短，归路雨无忧。红叶缤纷晚，黄花烂缦秋。会须寻此况，击节再相酬。","dynasty":"宋代","title":"谢陈无己相访"}
{"author":"李之仪","content":"卒岁愔愔无地雪，三首新诗报明发。使君近作采石游，胜践传闻惊久缺。亢阳便有欲雪意，和气先期振岩穴。想见旌旗锦绣张，如从元君朝北阙。后携一老何奇哉，朱颜鹤发超尘埃。噭呼江上来席上，迤逦万古随云开。骑鲸仙人不敢避，玉镜台郎俄复回。分明月下遇赏叹，将军新自天边来。逡巡落笔轰春雷，落花乱点荒池台。沈埋蓁莽见一旦，名高此地真当才。从来不许说前辈，寄声鱼鸟休惊猜。直疑乘槎叩月窟，又若登临望天台。酒行已彻更须酌，醉倒宁辞无算杯。卓然一段极则事，遣我击节因谁催。","dynasty":"宋代","title":"和郭功甫游采石"}
{"author":"李之仪","content":"帘外飞花湖上语。不恨花飞，只恨人难住。多谢雨来留得住。看看却恐晴催去。寸寸离肠须会取。今日宁宁，明日从谁诉。怎得此身如去路。迢迢长在君行处。","dynasty":"宋代","title":"蝶恋花（席上代人送客，因载其语）"}
{"author":"李之仪","content":"花是主人身是客，更欲花前罗酒食。花应笑我强相亲，毕竟人花谁是得。金樽到手我自醉，道人何妨且观色。三界观来即是空，醉里宁知渐游北。等为圆镜随身现，认着分明却虚掷。持此问花花不答，嗟我与君徒入域。不如收却閒眼坐，万境纷纷在披坼。一番风雨便纷飞，念垢情尘漫磨拭。今年春尽有明年，花落花开几今昔。","dynasty":"宋代","title":"累日气候差暖梅花辄已弄色聊课童仆芟削培灌以助其发戏成小诗三首其三"}
{"author":"李之仪","content":"青山忽相值，一笑脱征衫。未就三都赋，聊寻五柳潜。并游虽得意，作阔更愁兼。问字终忘倦，言归但小惭。旁求须作相，未聘且耕岩。赠别无多语，禔身要律贪。","dynasty":"宋代","title":"游青山因过西庄"}
{"author":"李之仪","content":"过午风虽恶，此心难自安。如何一时顷，遂变十分寒。忍听僵夫诉，还思昨夜欢。祇应贤地主，犹作故侯看。","dynasty":"宋代","title":"将过黄池中路寒甚风猛不可行复归青山坊投宿"}
{"author":"李之仪","content":"几年保新阡，托身斗一方。问语得野人，禾黍共登场。迁疏傥可老，持须时抑扬。顾非马上才，犹怀袖中刚。西风荡微气，仰视明星光。叩齿咏真主，白眉谁最良。师门守边钥，表表南方强。逋诛百年寇，敢谓莫我当。牝鸡久司晨，群吠移当阳。荤膻固难律，谁可无宫商。堂堂发天机，右钺左仗黄。一旦念风云，果知筹策长。洗涤尽馀滓，万翼争回翔。能无出囊颖，及顾箕子傍。平生惯草衣，岂堪事戎行。强歌出塞曲，夭矫参龙章。蝇因逸骥速，马为奏瑟昂。尚期骛鼓操，奋力起病床。贺兰夺故穴，安西还旧疆。归上千万寿，重赓庶事康。","dynasty":"宋代","title":"次韵家室送别"}
{"author":"李之仪","content":"人间所乐宁过此，一事都无有俸钱。更向丰年观割稻，须知身是地行仙。","dynasty":"宋代","title":"杂咏四绝其一"}
{"author":"李之仪","content":"造物于我终何功，寓形宇宙一粟同。由粟而形则可物，自形而我如飘风。我初与子未束发，长我一岁今皆翁。间关世故忧愁集，悔不相向但盲聋。迩来梦寐亦惊噩，无异船鼓挝鼕鼕。逢场作戏固聊尔，随缘应责畴能充。边城氛埃蔽天赤，春物岂暇寻青红。颇知别乘甚相得，共玩双翠临雕笼。酒阑起舞屡脱帽，笑指落月如悬铜。何当容我作鼎足，未易归马催匆匆。","dynasty":"宋代","title":"寄耀州毕九"}
{"author":"李之仪","content":"黄昏促征鞍，别酒已沾醉。风威危破腊，雪意欲着地。超然气类人，送我奄独至。悬知必如此，恐终欲弗类。平生昧归宿，恍若得所诣。胡床十馀语，彷佛京口例。此言固近俳，要之不无谓。觉梦犹在马，解鞍定何地。百年谁见宰，一己乃许事。缱绻儿女情，回首端自愧。","dynasty":"宋代","title":"离颍昌张圣行独出城相送"}
{"author":"李之仪","content":"轻裙碎摺晓风微，弱柳腰肢稳称衣。更剪垂虹平窄地，双凫似恐见人飞。","dynasty":"宋代","title":"写裙带"}
{"author":"李之仪","content":"淹时苦炎暑，此日遇初秋。旧籍存千亩，彝伦咏九畴。但能寻旷荡，何必事深幽。未愧辽东笑，真成知北游。","dynasty":"宋代","title":"秋日游青山访太白墓二首其二"}
{"author":"李之仪","content":"兹游久寂寞，胜士偶陪随。竹暗笋初熟，江深鲈正肥。但须频结社，何必访题诗。会有重来日，还应记此时。","dynasty":"宋代","title":"同荣天和游石城"}
{"author":"李之仪","content":"珍重黄池秀，风流迥出尘。多情念羁旅，脱网寄鲜鳞。掀动龙蛟宅，惊回匕箸春。丹青如得便，更拟问通津。","dynasty":"宋代","title":"谢人送鱼"}
{"author":"李之仪","content":"凌空登白纻，此地与云齐。一览众山小，方知人世低。暂留蝴蝶梦，终负杜鹃啼。回向禅关客，何当别有梯。","dynasty":"宋代","title":"题齐云亭"}
{"author":"李之仪","content":"率己名无愧，成家德可尊。蘋蘩招婿妇，翰墨见儿孙。孰不承慈训，俱来哭寝门。诗人难再得，彤管负详论。","dynasty":"宋代","title":"郭功甫妻孙夫人挽词"}
{"author":"李之仪","content":"卖药韩康伯，著书河上公。幻同聊复尔，缘散却归空。独有乡人泪，难胜薤露风。我来嗟已晚，犹及想冥鸿。","dynasty":"宋代","title":"李府君挽词"}
{"author":"李之仪","content":"萧寺经行旧，骚人趣尚幽。从来不妄许，相见若为愁。税驾终何地，乘桴可共舟。感君诗有味，老去复谁求。","dynasty":"宋代","title":"过蒲地寺谒田承居"}
{"author":"李之仪","content":"再过三家店，还投旧酒垆。重攀红踯躅，争认白髭须。所惜自拘束，无因同拍扶。他年遂卜筑，终为伴歌呼。","dynasty":"宋代","title":"三家店早饮主人似喜余至而庭下残花犹在也酒客辄见避余固止之因得揽其醉态其一"}
{"author":"李之仪","content":"醉人休见避，我恨未如君。到了输他乐，何须强自分。稻粱姑取足，鸡鹜漫离群。上马冲寒去，回头愧垄云。","dynasty":"宋代","title":"三家店早饮主人似喜余至而庭下残花犹在也酒客辄见避余固止之因得揽其醉态其二"}
{"author":"李之仪","content":"锦绷方有托，粉面转相疑。渐露凌云节，微分弄月枝。高僧开槛赏，野客带砧移。只恐成龙去，空来款此时。","dynasty":"宋代","title":"次韵真师移植新竹"}
{"author":"谭嗣同","content":"望门投止思张俭，忍死须臾待杜根。我自横刀向天笑，去留肝胆两昆仑。(版本一)望门投趾怜张俭，直谏陈书愧杜根。手掷欧刀仰天笑，留将公罪后人论。(版本二)","dynasty":"近代","tags":"古诗三百首，爱国，悲壮，早教古诗100首，猖狂","title":"狱中题壁"}
{"author":"谭嗣同","content":"曾经沧海，又来沙漠，四千里外关河。骨相空谈，肠轮自转，回头十八年过。春梦醒来么？对春帆细雨，独自吟哦。惟有瓶花，数枝相伴不须多。寒江才脱渔蓑。剩风尘面貌，自看如何？鉴不因人，形还问影，岂缘醉后颜酡？拔剑欲高歌。有几根侠骨，禁得揉搓？忽说此人是我，睁眼细瞧科。","dynasty":"近代","tags":"豪放，感慨，壮志难酬","title":"望海潮·自题小影"}
{"author":"谭嗣同","content":"终古高云簇此城，秋风吹散马蹄声。河流大野犹嫌束，山入潼关不解平。","dynasty":"近代","tags":"地方，写景","title":"潼关"}
{"author":"谭嗣同","content":"身高殊不绝，四顾乃无峰。但有浮云度，时时一荡胸。地沉星尽没，天跃日初熔。半勺洞庭水，秋寒欲起龙。","dynasty":"清代","title":"晨登衡岳祝融峰"}
{"author":"谭嗣同","content":"湘上野烟轻，芙蓉落晚晴。桂花秋一苑，凉露夜三更。香满随云散，人归趁月明。谁知小山意，惆怅遍江城!","dynasty":"清代","title":"桂花五律"}
{"author":"谭嗣同","content":"世间无物抵春愁，合向苍冥一哭休。四万万人齐下泪，天涯何处是神州。","dynasty":"清代","title":"有感"}
{"author":"谭嗣同","content":"年华世事两迷离，敢道中原鹿死谁。自向冰天炼奇骨，暂教佳句属通眉。无端歌哭因长夜，婪尾阴阳胜此时。有约闻鸡同起舞，灯前转恨漏声迟。","dynasty":"清代","title":"除夕感怀"}
{"author":"谭嗣同","content":"冰玉相生愧独顽，可儿豪胆镇心关。悲秋剩有桓宣武，雪涕重经战鸟山。","dynasty":"清代","title":"过战鸟山"}
{"author":"谭嗣同","content":"沙漠多雄风，四顾浩茫茫。落日下平地，萧萧人影长。抚剑起巡酒，悲歌慨以慷。束发远行游，转战在四方。天地苟不毁，离合会有常。车尘灭远道，道远安可忘。","dynasty":"清代","title":"河梁吟"}
{"author":"谭嗣同","content":"野犬吠丛薄，深林知有村。岸荒群动寂，月缺暝烟昏。渔火随星出，云帆夹浪奔。橹声惊断梦，摇曳起江根。","dynasty":"清代","title":"江行"}
{"author":"谭嗣同","content":"江汉夜滔滔，严城片月高。声随风咽鼓，泪杂酒沾袍。思妇劳人怨，长歌短剑豪。壮怀消不尽，马首向临洮。","dynasty":"清代","title":"角声"}
{"author":"谭嗣同","content":"我思故园，西风振壑。花气微醒，秋心零落。郭索郭索，墨声如昨。","dynasty":"清代","title":"菊花石秋影砚铭"}
{"author":"谭嗣同","content":"访僧入孤寺，一径苍苔深。寒磬秋花落，承尘破纸吟。潭光澄夕照，松翠下庭荫。不尽古时意，萧萧雅满林。","dynasty":"清代","title":"兰州庄严寺"}
{"author":"谭嗣同","content":"妙手空空感岁华，天风吹落赤城霞。不应既识西来意，一笑惟拈富贵花。","dynasty":"清代","title":"牡丹佛手画幛七绝"}
{"author":"谭嗣同","content":"辘轳鸣，秋风晚，寒日荒荒下秋苑。辘轳鸣，井水寒，三更络绎啼井栏。鸳鸯憔悴不成双，两雌一雄鸣铿锵。哀鸣声何长，飞飞入银塘。银塘浅，翠带结。塘水枯，带不绝。愁魂夜啸缺月低，惊起城头乌磔磔。城头乌，朝朝饮水鸳鸯湖。曾见莲底鸳鸯日来往，忘却罗敷犹有夫。夫怒啄雄，雄去何栖，翩然归来，闭此幽闺。幽闺匿迹那可久，花里秦宫君知否？不如万古一丘，长偕三百首。幽闺人去灯光寂，照见罗帏泪痕湿。同穴居然愿不虚，岁岁春风土花碧。并蒂不必莲，连理不必木，痴骨千年同一束。","dynasty":"清代","title":"三鸳鸯篇"}
{"author":"谭嗣同","content":"柳花夙有何冤业？萍末相遭乃尔奇。直到化泥方是聚，祗今堕水尚成离。焉能忍此而终古，亦与之为无町畦。我佛天亲魔眷属，一时撒手劫僧祗。","dynasty":"清代","title":"似曾诗"}
{"author":"谭嗣同","content":"死生流转不相值，天地翻时忽一逢。且喜无情成解脱，欲追前事已冥蒙。桐花院落乌头白，芳草汀洲雁泪红。隔世金环弹指过，结空为色又俄空。","dynasty":"清代","title":"似曾诗"}
{"author":"谭嗣同","content":"同住莲花证四禅，空然一笑是横阗。惟红法雨偶生色，被黑罡风吹堕天。大患有身无相定，小言破道遣愁篇。年来嚼蜡成滋味，阑入楞严十种仙。","dynasty":"清代","title":"似曾诗"}
{"author":"谭嗣同","content":"无端过去生中事，兜上朦胧业眼来。灯下髑髅谁一剑，尊前尸冢梦三槐。金裘喷血和天斗，云竹闻歌匝地哀。徐甲傥容心忏悔，愿身成骨骨成灰。","dynasty":"清代","title":"似曾诗"}
{"author":"谭嗣同","content":"破天一声挥大斧，干断柯折皮骨腐，纵作良材遇已苦。遇已苦，呜咽哀鸣莽终古！","dynasty":"清代","title":"题残雷琴铭"}
{"author":"谭嗣同","content":"秋老夜苍苍，鸡鸣天雨霜。星河千里白，鼓角一城凉。镫炫新番舶，磷啼旧战场。青山终不改，人事费兴亡。","dynasty":"清代","title":"武昌夜泊"}
{"author":"谭嗣同","content":"家国两愁绝，人天一粲然。只余心独在，看汝更千年。世界几痕梦，微尘万座莲。后来凭吊意，分付此山川。","dynasty":"清代","title":"戊戌入都别友人"}
{"author":"谭嗣同","content":"袅袅箫声袅袅风，潇湘水绿楚天空。向人指点山深处，家在兰烟竹雨中。我所思兮隔野烟，画中情绪最凄然。悬知一叶扁舟上，凉月满湖秋梦圆。","dynasty":"清代","title":"潇湘晚景图"}
{"author":"谭嗣同","content":"落日平原拍手呼，画中神俊世非无。当年狐兔纵横甚，只少台臣似郅都。","dynasty":"清代","title":"题宋徽宗画鹰"}
{"author":"谭嗣同","content":"我辈虫吟真碌碌，高歌《商颂》彼何人。十年醉梦天难醒，一寸芳心镜不尘。挥洒琴尊辞旧岁，安排险阻著孤身。乾坤剑气双龙啸，唤起幽潜共好春。","dynasty":"清代","title":"除夕感怀"}
{"author":"谭嗣同","content":"夕阳悬高树，薄暮入青峰。古寺云依鹤，空潭月照龙。尘消百尺瀑，心断一声钟。禅意渺何著，啾啾阶下蛩。","dynasty":"清代","title":"道吾山"}
{"author":"谭嗣同","content":"班马肃清霜，严城暮色凉。镫青一电瞬，剑碧两龙长。调角急如语，寒星动有芒。遥怜诸将士，雪夜戍氐羌。","dynasty":"清代","title":"冬夜"}
{"author":"谭嗣同","content":"友人泛舟衡阳，遇风，舟濒覆。船上儿甫十龄，曳舟入港，风引舟退，连曳儿仆，儿啼号不释缆，卒曳入港，儿两掌骨见焉。北风蓬蓬，大浪雷吼，小儿曳缆逆风走。惶惶船中人，生死在儿手。缆倒曳儿儿屡仆，持缆愈力缆縻肉，儿肉附缆去，儿掌惟见骨。掌见骨，儿莫哭，儿掌有白骨，江心无白骨。","dynasty":"清代","title":"儿缆船并叙"}
{"author":"谭嗣同","content":"志士叹水逝，行子悲风寒。风寒犹得暖，水逝不复还！况我别同志，遥遥千里间。缆祛泣将别，芳草青且歇。修途浩渺漫，形分肠断绝。何以压轻装，鲛绡缝云裳。何以壮行色，宝剑丁香结。何以表劳思，东海珊瑚枝。何以慰辽远，勤修惜日短。坠欢无续时，嘉会强相期。为君歌，为君舞，君弟行，毋自苦。","dynasty":"清代","title":"别意"}
{"author":"谭嗣同","content":"断送古今惟岁月，昏昏腊酒又迎年。谁知羲仲寅宾日，已是共工缺陷天。桐待凤鸣心不死，泽因龙起腹难坚。寒灰自分终消歇，赖有诗兵斗火田。","dynasty":"清代","title":"除夕感怀"}
{"author":"谭嗣同","content":"内顾何曾足肝胆，论交晚乃得髯翁。不观器识才终隐，即较文词势已雄。逃酒人随霜阵北，谈兵心逐海潮东。飞光自抚将三十，山简生来忧患中。","dynasty":"清代","title":"除夕感怀"}
{"author":"谭嗣同","content":"沧海横流日，长城人款年。雁臣皆北向，马市亦南迁。冒顿雄心在，馀皇夜语传。耀兵骄未已，江上试投鞭。","dynasty":"清代","title":"汉上纪事其一"}
{"author":"谭嗣同","content":"微闻夏元昊，少小即凶残。法令轻戎索，威仪辱汉官。行看飞羖䍽，岂是召呼韩。帛树休相拟，熙朝礼数宽。","dynasty":"清代","title":"汉上纪事其二"}
{"author":"谭嗣同","content":"辽儿曾奉使，主父竟窥邻。厚德终归宋，无人莫谓秦。桥门虚入侍，汉室重和亲。转悼南征者，凄凉问水滨。","dynasty":"清代","title":"汉上纪事其三"}
{"author":"谭嗣同","content":"蹈海闻高义，斯人亦壮哉。岂知宾日地，犹有报韩椎。蕞尔蜻蜓国，居然獬豸才。一声燕市筑，千古尚馀哀。","dynasty":"清代","title":"汉上纪事其四"}
{"author":"谭嗣同","content":"系缆北风劲，五更荒岸舟。戍楼孤角语，残腊异乡愁。月晕山如睡，霜寒江不流。窅然万物静，而我独何求。","dynasty":"清代","title":"夜泊"}
{"author":"谭嗣同","content":"萧斋卧病久，起听咽寒蝉。伫立空阶上，遥看暮树边。万山迎落日，一鸟堕孤烟。秋雨园林好，携筇感逝川。","dynasty":"清代","title":"病起"}
{"author":"谭嗣同","content":"寒山草犹绿，长薄树全昏。鸿雁迟乡信，牛羊识远村。边风挟沙起，河水拆冰喧。野老去何许，日斜归里门。","dynasty":"清代","title":"秋日郊外"}
{"author":"谭嗣同","content":"雪夜独行役，北风吹短莎。冻云侵路断，疲马怯山多。大地白成晓，长溪寒不波。澄清杳难问，关塞屡经过。","dynasty":"清代","title":"雪夜"}
{"author":"谭嗣同","content":"前度别皋兰，驱车今又还。两行出塞柳，一带赴城山。壮士事戎马，封侯入汉关。十年独何似，转徙愧兵间。","dynasty":"清代","title":"别兰州"}
{"author":"谭嗣同","content":"少有驰驱志，愁看髀肉生。一鞭冲暮霭，积雪乱微晴。冻雀迎风堕，馋狼尾客行。休论羁泊苦，马亦困长征。","dynasty":"清代","title":"马上作"}
{"author":"谭嗣同","content":"何来风万壑，城北涌惊涛。众籁当秋爽，孤吟入夜豪。寒中鸡口噤，雨背雁声高。无梦欲忘晓，诗肠转桔槔。","dynasty":"清代","title":"秋夜"}
{"author":"谭嗣同","content":"败枥铜声瘦，危崖铁色高。防秋千里志，顾影十年劳。厮养封俱贵，牛羊气自豪。咸阳原上骨，谁是九方皋？","dynasty":"清代","title":"老马"}
{"author":"谭嗣同","content":"黄沙卷日堕荒荒，一鸟随云度莽苍。山入空城盘地起，江横旷野竟天长。东南形胜雄吴楚，今古人才感栋梁。远略未因愁病减，角声吹彻满林霜。","dynasty":"清代","title":"览武汉形势"}
{"author":"谭嗣同","content":"斗星高被众峰吞，莽荡山河剑气昏。隔断尘寰云似海，划开天路岭为门。松拿霄汉来龙斗，石负苔衣挟兽奔。四望桃花红满谷，不应仍问武陵源。","dynasty":"清代","title":"崆峒"}
{"author":"谭嗣同","content":"春风送客出湖亭，官道迢遥接杳冥。百里平原经雨绿，两行高柳束天青。蛙声鸟语随鞭影，水态山容足性灵。为访瑶池歌舞地，飘零黄竹不堪听。","dynasty":"清代","title":"自平凉柳湖至泾州道中"}
{"author":"谭嗣同","content":"老树秋阴村路黯，残霞岭表夕阳红。人盘绝磴出云背，鸟堕寒烟没雨中。入塞万山青露顶，穿林一磬响摩空。不应更恋浮生乐，好御泠然列子风。","dynasty":"清代","title":"登山观雨"}
{"author":"谭嗣同","content":"苦月霜林微有阴，灯寒欲雪夜钟深。此时危坐管宁榻，抱膝乃为梁父吟。斗酒纵横天下事，名山风雨百年心。摊书兀兀了无睡，起听五更孤角沉。","dynasty":"清代","title":"夜成"}
{"author":"谭嗣同","content":"一骑龙沙道路开，王庭风雨会群才。笔携上国文光去，剑带单于颈血来。柳外家山陶令宅，梦中秋色李陵台。归舟未忘铙歌兴，更谱防边画角哀。","dynasty":"清代","title":"赠入塞人"}
{"author":"谭嗣同","content":"作赋豪情脱帻投，不关王粲感登楼。烟消大漠群山出，河入长天落日浮。白塔无俦飞鸟迥，苍梧有泪断碑愁。惊心梁苑风流尽，欲把兴亡数到头。","dynasty":"清代","title":"和景秋坪侍郎甘肃总督署拂云楼诗二篇其一"}
{"author":"谭嗣同","content":"金城置郡几星霜，汉代穷兵拓战场。岂料一时雄武略，遂令千载重边防。西人转饷疲东国，南仲何年罢朔方。未必儒生解忧乐，登临偏易起旁皇。","dynasty":"清代","title":"和景秋坪侍郎甘肃总督署拂云楼诗二篇其二"}
{"author":"谭嗣同","content":"孤岭破烟石径微，湾头细雨鸬鹚飞。有人日暮倚门望，应念归人归未归。","dynasty":"清代","title":"到家其一"}
{"author":"谭嗣同","content":"别来三见流火星，秋风猿鹤哀前汀。谁知骨肉半人鬼，惟有乱山终古青。","dynasty":"清代","title":"到家其二"}
{"author":"谭嗣同","content":"袅袅箫声袅袅风，潇湘水绿楚天空。向人指点山深处，家在兰烟竹雨中。","dynasty":"清代","title":"潇湘晚景图二首其一"}
{"author":"谭嗣同","content":"我所思兮隔野烟，画中情绪最凄然。悬知一叶扁舟上，凉月满湖秋梦圆。","dynasty":"清代","title":"潇湘晚景图二首其二"}
{"author":"谭嗣同","content":"棠梨树下鸟呼风，桃李蹊边白复红。一百里间春似海，孤城掩映万花中。","dynasty":"清代","title":"邠州"}
{"author":"谭嗣同","content":"曾闻剥枣旧风流，八月寒蝉四野秋。翻恨此行行太早，枣花香里过豳州。","dynasty":"清代","title":"陕西道中二篇其一"}
{"author":"谭嗣同","content":"虎视龙兴竟若何，千秋劫急感山河。终南巨刃摩天起，怪底关中战伐多。","dynasty":"清代","title":"陕西道中二篇其二"}
{"author":"谭嗣同","content":"北风蓬蓬，大浪雷吼，小儿曳缆逆风走。惶惶船中人，生死在儿手。缆倒曳儿儿屡仆，持缆愈力缆縻肉，儿肉附缆去，儿掌惟见骨。掌见骨，儿莫哭，儿掌有白骨，江心无白骨。","dynasty":"清代","title":"儿缆船"}
{"author":"谭嗣同","content":"秦山奔放竞东走，大气莽莽青嵯峨。至此一束截然止，狂澜欲倒回其波。百二奇险一岭扼，如马注坂勒于坡。蓝水在右丹水左，中分星野凌天河。唐昌黎伯伯曰愈，雪中偃蹇曾经过。于今破庙兀千载，岁时尊俎祠岩阿。关中之游已四度，往来登此常悲歌。仰公遗像慕厥德，谓钝可厉顽可磨。由汉迄唐道谁寄，董生与公馀无他。公之文章若云汉，昭回天地光羲娥。文生于道道乃本，后有作者皆枝柯。惟文惟道日趋下，赖公崛起蠲沈疴。我昔刻厉蹑前躅，百追不及理则何。才疏力薄固应尔，就令有得必坎坷。观公所造岂不善，犹然举世相讥诃。是知白璧不可为，使我奇气难英多。便欲从军弃文事，请缨转战肠堪拖。誓向沙场为鬼雄，庶展怀抱无蹉跎。生平渴慕矍铄翁，马革一语心渐摩。非曰发肤有弗爱，涓埃求补邦之讹。班超素恶文墨吏，良以无益徒烦苛。谨再拜公与公别，束卷不复事吟哦。短衣长剑入秦去，乱峰汹涌森如戈。","dynasty":"清代","title":"秦岭"}
{"author":"谭嗣同","content":"古来形家者流谈山水，云皆源于西北委于东。三条飞舞趋大海，山筋水脉交相通。我谓水之流兮，始分而终合，夫岂山之峙兮，愈歧而愈弱。吁嗟乎，水则东入不极之沧溟，山则西出无边之沙漠。错亘乾坤萃两隅，气象纵横浩寥霩。昔我持此言，密默不敢论。足迹遍陇石，了了识本原。陇石之山崛然起，号召峰峦俱至此。东南培塿小于拳，杂沓西行万馀里。渐行渐巨化为一，恍若朝宗汇群水。其上宽广不可计，肉张骨大状殊异。欲断不断势相蹙，谁信人间犹有地。譬如亡秦以上之文章，鼓荡寥天仗真气。不复矜言小波磔，横空一往茫无际。策我马，曳我裳，天风终古吹琅琅。何当直上昆仑巅，旷观天下名山万叠来苍茫。山苍茫，有终止。吁嗟乎，山之终兮水之始。","dynasty":"清代","title":"陇山"}
{"author":"谭嗣同","content":"将军夜战战北庭，横绝大漠回奔星，雪花如掌吹血腥。边风冽冽沉悲角，冻鼓咽断貔貅跃，堕指裂肤金甲薄。云阴月黑单于逃，惊沙锵击苍龙刀，野眠未一辞征袍。欲晓不晓鬼车叫，风中僵立挥大纛，又促衔枚赴征调。","dynasty":"清代","title":"西域引"}
{"author":"孟宾于","content":"锦衣红夺彩霞明，侵晓春游向野庭。不识农夫辛苦力，骄骢蹋烂麦青春。","dynasty":"唐代","tags":"讽刺，生活","title":"公子行"}
{"author":"孟宾于","content":"独宿大中年里寺，樊笼得出事无心。寒山梦觉一声磬，霜叶满林秋正深。","dynasty":"唐代","title":"湘江亭"}
{"author":"孟宾于","content":"仙界路遥云缥缈，古坛风冷叶萧骚。后来岂合言淹滞，一尉升腾道最高。","dynasty":"唐代","title":"题梅仙馆"}
{"author":"孟宾于","content":"园林萧洒闻来久，欲访因循二十秋。今日开襟吟不尽，碧山重叠水长流。","dynasty":"唐代","title":"题颜氏亭宇"}
{"author":"孟宾于","content":"倚杖残秋里，吟中四顾频。西风天际雁，落日渡头人。草色衰平野，山阴敛暮尘。却寻苔径去，明月照村邻。","dynasty":"唐代","title":"晚眺"}
{"author":"孟宾于","content":"那堪雨后更闻蝉，溪隔重湖路七千。忆昔故园杨柳岸，全家送上渡头船。","dynasty":"唐代","title":"献主司"}
{"author":"孟宾于","content":"远树连沙静，闲舟入浦迟。（《夏日曲江》）帘垂群吏散，苔长讼庭闲。（赠徐明府，并《诗中旨格》）去年曾折处，今日又垂条。（《柳》以下《吟窗杂录》）早知落处随疏雨，悔得开时顺暖风。（《落花》）千家帘幕春空在，几处楼台月自明。（《落花》）腊雪化为流水去，春风吹出好山来。（《雪霁》）昔日声尘喧洛下，近年诗句满江南。（《寄李昉》）匝地人家凭槛见，远山秋色卷帘看。（《永州法华寺高轩》，《诗话总龟》）蟾宫空手下，泽国更谁来。水国二亲应探榜，龙门三月又伤春。仙鸟却回空说梦，清朝未达自嫌身。失意从他桃李春，嵩阳经过歇行尘。云僧不见城中事，问是今年第几人。因逢日者教重应，忍被云僧劝却归。（宾于应举，卜于华山神。一年乞一珓，凡六掷而得吉兆。后果验，每年下第有诗。《郡阁雅谈》）","dynasty":"唐代","title":"句"}
{"author":"孟宾于","content":"牛羊满山畏独虎。","dynasty":"宋代","title":"句"}
{"author":"孟宾于","content":"远寺连沙静，闲舟入浦迟。","dynasty":"宋代","title":"句"}
{"author":"孟宾于","content":"谁似投闲向草莱。众星不如孤月明，","dynasty":"宋代","title":"句"}
{"author":"孟宾于","content":"水国两亲应探榜，龙门三月又伤春。","dynasty":"宋代","title":"句"}
{"author":"孟宾于","content":"吾祖并州隔万山，吾家多难谪郴连。","dynasty":"宋代","title":"句"}
{"author":"孟宾于","content":"五举逢知始看花。自怜成事攀仙桂，","dynasty":"宋代","title":"句"}
{"author":"孟宾于","content":"仙岛却回空说梦，清朝未达自嫌身。","dynasty":"宋代","title":"句"}
{"author":"孟宾于","content":"十载恋明主。两京游寺曾题榜，","dynasty":"宋代","title":"句"}
{"author":"孟宾于","content":"南游何感思，更甚叶缤纷。一夜耒江雨，百年工部文。青山当日见，白酒至今闻。惟有为诗者，经过时吊君。","dynasty":"宋代","title":"耒阳杜工部祠堂"}
{"author":"孟宾于","content":"倚大庆残秋里，吟中四雇频。西风天际雁，落日渡头人。草色衰平野，山阴斂暮尘。却寻苔径去，明月照村邻。","dynasty":"宋代","title":"晚眺"}
{"author":"孟宾于","content":"园林萧爽闻来久，欲访在循二十秋。此日开襟吟不尽，碧山重叠水长流。","dynasty":"宋代","title":"赠颜诩"}
{"author":"孟宾于","content":"匝地人家凭槛见，远山秋色捲帘看。","dynasty":"唐代","title":"句其一"}
{"author":"孟宾于","content":"蟾宫空手下，泽国更谁来。","dynasty":"唐代","title":"句其二"}
{"author":"孟宾于","content":"因逢日者教重应，忍被云僧劝却归。","dynasty":"唐代","title":"句其五"}
{"author":"孟宾于","content":"去年曾折处，今日又垂条。","dynasty":"唐代","title":"句其六"}
{"author":"孟宾于","content":"远寺连沙静，閒舟入浦迟。","dynasty":"唐代","title":"句其七"}
{"author":"孟宾于","content":"帘垂群吏散，苔长讼庭閒。","dynasty":"唐代","title":"句其八"}
{"author":"孟宾于","content":"早知落处随疏雨，悔得开时顺暖风。","dynasty":"唐代","title":"句其九"}
{"author":"孟宾于","content":"千家帘幕春空在，几处楼台月自明。","dynasty":"唐代","title":"句其十"}
{"author":"孟宾于","content":"腊雪化为流水去，春风吹出好山来。","dynasty":"唐代","title":"句其十一"}
{"author":"孟宾于","content":"十载恋明主。","dynasty":"唐代","title":"句其十三"}
{"author":"孟宾于","content":"两京游寺曾题榜，五举逢知始看花。","dynasty":"唐代","title":"句其十四"}
{"author":"孟宾于","content":"自怜成事攀仙桂，谁似投闲向草莱。","dynasty":"唐代","title":"句其十五"}
{"author":"孟宾于","content":"良哉吕尚父，深隐始归周。钓石千年在，春风一水流。松根盘藓石，花影卧沙鸥。谁更怀韬术，追思古渡头。","dynasty":"唐代","title":"蟠溪怀古"}
{"author":"孟宾于","content":"闲思连上景难齐，树绕仙乡路绕溪。明月夜舟渔父唱，春风平野鹧鸪啼。城边寄信归云外，花下倾杯到日西。更忆海阳垂钓侣，昔年相遇草萋萋。","dynasty":"唐代","title":"怀连上旧居"}
{"author":"姚向","content":"秦相驾群材，登临契上台。查从银汉落，江自雪山来。俪曲亲流火，凌风洽小杯。帝乡如在目，欲下尽裴回。","dynasty":"唐代","title":"奉陪段相公晚夏登张仪楼"}
{"author":"姚向","content":"开阁锦城中，馀闲访梵宫。九层连昼景，万象写秋空。天半将身到，江长与海通。提携出尘土，曾是穆清风。","dynasty":"唐代","title":"和段相公登武担寺西台"}
{"author":"姚向","content":"秦相架群材，登临契上台。查从银汉落，江自雪山来。俪曲亲流火，凌风洽小杯。帝乡如在目，欲下尽裴回。","dynasty":"唐代","title":"奉陪段相公晚夏登张仪楼"}
{"author":"杜师旦","content":"休嗟道险未堪行，却到层峦足较轻。山险还如山险否，心平履险险仍平。","dynasty":"宋代","title":"苍岭"}
{"author":"含曦","content":"长寿寺石壁，卢公一首诗。渴读即不渴，饥读即不饥。鲸吞海水尽，露出珊瑚枝。海神知贵不知价，留向人间光照夜。","dynasty":"唐代","title":"酬卢仝见访不遇题壁"}
{"author":"何福堃","content":"岁星周一纪，四过六盘山。路辟蚕丛险，人歌马足孱。时危多战垒，将猛守萧关。追溯前朝事，今来喜客闲。","dynasty":"清代","tags":"行路，咏史，怀古","title":"途中杂咏"}
{"author":"刘浩","content":"岳渎储精，冰壶里、精神可掬。三万卷、龙蛇落纸，琅杆撑腹。便合弹冠登要路，如何袖手缄空谷。又谁知、天独授先生，长生。鹤易怨，龟多缩。竹太瘦，梅偏独。算人间何物，可传心曲。但愿君如天上月，年年此夜团如玉。更有人、千里共婵娟，偷香祝时出爱姬。","dynasty":"宋代","title":"满江红（寿陈侍郎·十一月十五）"}
{"author":"刘浩","content":"岳渎储精，冰壶里、精神可掬。三万卷、龙蛇落纸，琅杆撑腹。便合弹冠登要路，如何袖手缄空谷。又谁知、天独授先生，长生。鹤易怨，龟多缩。竹太瘦，梅偏独。算人间何物，可传心曲。但愿君如天上月，年年此夜团如玉。更有人、千里共婵娟，偷香祝时出爱姬。","dynasty":"宋代","title":"满江红·岳渎储精"}
{"author":"刘浩","content":"岳渎储精，冰壶里、精神可掬。三万卷、龙蛇落纸，琅玕撑腹。便合弹冠登要路，如何袖手缄空谷。又谁知、天独授先生，长生箓。鹤易怨，龟多缩。竹太瘦，梅偏独。算人间何物，可传心曲。但愿君如天上月，年年此夜团如玉。更有人、千里共蝉娟，偷香祝。","dynasty":"宋代","title":"满江红寿陈侍郎十一月十五"}
{"author":"高玢","content":"紫禁星霜四十年，崚嶒玉骨自珊然。粗宣臣力酬明主，乞放闲身作散仙。四海名流多避席，中朝耆旧半随肩。何人最有临歧恨，曾辱恩知未第前。","dynasty":"清代","title":"送李侍郎"}
{"author":"邵雍","content":"一去二三里，烟村四五家。亭台六七座，八九十枝花。","dynasty":"宋代","tags":"写景，儿歌，早教古诗100首","title":"山村咏怀"}
{"author":"邵雍","content":"院静春深昼掩扉，竹间闲看客争棋。搜罗神鬼聚胸臆，措臻山河入范围。局合龙蛇成阵斗，劫残鸿雁破行飞；杀多项羽坑秦卒，败剧符坚畏晋师。座上戈铤尝击搏，面前冰炭旋更移；死生共抵两家事，胜负都由一着时。当路断无相假借，对人须且强推辞；腹心受害诚堪惧，唇齿生忧尚可医；善用中伤为得策，阴行狡狯谓知机。请观今日长安道，易地何尝不有之？","dynasty":"宋代","title":"观棋长吟"}
{"author":"邵雍","content":"轻得易失，多谋少成。德无尽利，善无近名。","dynasty":"宋代","title":"安分吟"}
{"author":"邵雍","content":"天自得一天无既，我一自天而后至。唯天与一无两般，我亦何尝与天异。","dynasty":"宋代","title":"得一吟"}
{"author":"邵雍","content":"心安身自安，身安室自宽。心与身俱安，何事能相干。谁谓一身小，其安若泰山。谁谓一室小，宽如天地间。","dynasty":"宋代","title":"心安吟"}
{"author":"邵雍","content":"荡荡天门万古开。几人归去几人来。山河虽好非完璧。不信黄金是祸胎。湖山一梦事全非。再见云龙向北飞。三百年来终一日。长天碧水叹弥弥。天地相乘数一原。忽逢甲子又兴元。年华二八乾坤改。看尽残花总不言。毕竟英雄起布衣。朱门不是旧皇畿。飞来燕子寻常事。开到李花春已非。胡儿骑马走长安。开辟中原海境宽。洪水乍平洪水起。清光宜向汉中看。漫天一白汉江秋。憔悴黄花总带愁。古曜半升箕斗隐。金乌起灭海山头。云雾苍茫各一天。可怜西北起烽烟。东来暴客西来盗。还有胡儿在眼前。如棋世事局初残。共济和衷却大难。豹死犹留皮一袭。最佳秋色在长安。火龙蛰起燕门秋。原璧应难赵氏收。一院奇花春有主。连宵风雨不须愁。数点梅花天地春。欲将剥复问前因。寰中自有承平日。四海为家孰主宾。","dynasty":"宋代","title":"梅花诗"}
{"author":"邵雍","content":"弟兄尚路人，它人安可从。人心方寸间，山海几千里。轻言托朋友，对面九嶷峰。多花必早落，桃李不如松。管鲍死已久，何人继其踪。","dynasty":"宋代","title":"人心"}
{"author":"邵雍","content":"洛川多好山，伊川多美竹。游既各有时，虽频无倦目。贫清非伤廉，渎幽不为辱。麋鹿不害人，心无害麋鹿。","dynasty":"宋代","title":"游山二首"}
{"author":"邵雍","content":"同云漠漠雪霏霏，安乐窝中卧看时。初讶后园罗玉树，却惊平地璨瑶池。未逢寒食棃花谢，不待春风柳絮飞。酒放半醺帘半卷，此情无使外人知。","dynasty":"宋代","title":"安乐窝中看雪"}
{"author":"邵雍","content":"把酒嘱儿男，吾今六十三。处身虽未至，请道固无惭。世上荣都谢，林间乐尚贪。语其贪一也，且免世猜嫌。","dynasty":"宋代","title":"把酒"}
{"author":"邵雍","content":"事出意外，人难智求。自非妄动，恶用多愁。既有误中，宁无暗投。能知此说，天下何忧。","dynasty":"宋代","title":"意外吟"}
{"author":"邵雍","content":"意未萌于心，言未出诸口。神莫得而窥，人莫得而咎。君子贵慎独，上不愧屋漏。人神亦吾心，口自处其后。","dynasty":"宋代","title":"意未萌于心"}
{"author":"邵雍","content":"梅因何而酸，盐因何而鹹。茶因何而苦，荠因何而甘。","dynasty":"宋代","title":"因何吟"}
{"author":"邵雍","content":"阳行一，阴行二。一主天，二主地。天行六，地行四。四主形，六主气。","dynasty":"宋代","title":"阴阳吟"}
{"author":"邵雍","content":"时时醇酒饮些些，颐养天和以代茶。无雨将成大凶岁，负城非有好生涯。身居畎亩须忧国，事委男儿尚恤家。人间老来何长进，鉴中添得鬓边华。","dynasty":"宋代","title":"饮酒吟"}
{"author":"邵雍","content":"龙者阳类，与时相须。首出庶物，同游六虚。能潜能见，能吸能呼。能大能小，能有能无。","dynasty":"宋代","title":"应龙吟"}
{"author":"邵雍","content":"性在体内，影在形外。必往体随，形行影会。体性不存，形影安在。影外之言，曾何足怪。","dynasty":"宋代","title":"影论吟"}
{"author":"邵雍","content":"福艺俱全不可逃，无能无福谩徒劳。福微艺广终须贵，靠福无能久不高。","dynasty":"宋代","title":"咏世"}
{"author":"邵雍","content":"至人无梦，圣人无忧。梦为多想，忧为多求。忧既不作，梦来何由。能知此说，此外何修。","dynasty":"宋代","title":"忧梦吟"}
{"author":"邵雍","content":"大喜与大忧，二者莫能寐。二者若能寐，何忧事不治。","dynasty":"宋代","title":"忧喜吟"}
{"author":"邵雍","content":"如知道只在人心，造化功夫自可寻。若说衣巾便为道，尧夫何者敢披襟。","dynasty":"宋代","title":"道装吟"}
{"author":"邵雍","content":"五十年来读旧书，世间应笑我迂疏。因思偊女忘今古，遂悟轮人致疾徐。道业未醇诚可病，生涯虽薄敢言虚。时和受赐已多矣，安有胸中不晏知。","dynasty":"宋代","title":"依韵和吴传正寺丞见寄"}
{"author":"邵雍","content":"叠叠是峰峦，西连梁雍宽。与其行里看，不若坐中观。包括经唐汉，并吞历晋韩。消沉事难问，唯尔尚巑屼。","dynasty":"宋代","title":"上寺看南山"}
{"author":"邵雍","content":"物理窥开后，人情照破间。敢言天下事，到手又何难。","dynasty":"宋代","title":"窥开吟其十三"}
{"author":"邵雍","content":"长忆当年归弊庐，未尝三径草荒芜。欲为天下屠龙手，肯读人间非圣书。否泰悟来知进退，乾坤见了识亲疏。自从会得环中意，闲气胸中一点无。","dynasty":"宋代","title":"闲行吟"}
{"author":"邵雍","content":"天地有常理，日月无循行。饱食高眠外，率是皆虚名。虽乏伊吕才，不失尧舜氓。何须身作相，然后为太平。","dynasty":"宋代","title":"书事吟"}
{"author":"邵雍","content":"夫君惠我逍遥枕，恐我逍遥蹟未超。形体逍遥终未至，更和魂梦与逍遥。","dynasty":"宋代","title":"依韵谢任司封寄逍遥枕吟"}
{"author":"邵雍","content":"安乐窝中一部书，号云皇极意何如。春秋礼乐能遗则，父子君臣可废乎。浩浩羲轩开闢后，巍巍尧舜协和初。炎炎汤武干戈外，恟恟桓文弓剑馀。日月星辰高照耀，皇王帝伯大铺舒。几千百主出规制，数亿万年成楷模。治久便忧强跋扈，患深仍念恶驱除。才堪命世有时有，智可济时无世无。既往尽归闲指点，未来须俟别枝梧。不知造化谁为主，生得许多奇丈夫。","dynasty":"宋代","title":"安乐窝中一部书"}
{"author":"邵雍","content":"秋阁一凭栏，人心何悄然。乾坤今岁月，唐汉旧山川。淡泊霜前日，萧疏雨后天。丹青空妙手，此意有谁传。","dynasty":"宋代","title":"秋阁吟"}
{"author":"邵雍","content":"世上多附炎，炎歇人自去。君子善处约，约久情自固。炎歇势不回，情固人不去。路人或如亲，亲人却如路。","dynasty":"宋代","title":"偶见吟"}
{"author":"邵雍","content":"尧夫非是爱吟诗，诗是闲观蔬圃时。暖地春初才郁郁，宿根秋末却披披。韭葱蒜薤青遮陇，蓣芋姜蘘绿满畦。时到皆能弄精彩，尧夫非是爱吟诗。","dynasty":"宋代","title":"首尾吟其六十五"}
{"author":"邵雍","content":"身之有病，当求药医。药之非良，其身必亏。国之有病，当求人医。人之非良，其国必危。事之未急，当速改为。事之既急，虽悔难追。","dynasty":"宋代","title":"有病吟"}
{"author":"邵雍","content":"若问先天一字无，后天方要着功夫。拔山盖世称才力，以此分毫强得乎。","dynasty":"宋代","title":"先天吟"}
{"author":"邵雍","content":"柳性至柔软，一年长丈余。虽然易得荣，奈何易得枯。","dynasty":"宋代","title":"观物吟二首"}
{"author":"邵雍","content":"强秦失御血横流，天下求君君不有。正是英雄较逐时，未知鹿入何人手。","dynasty":"宋代","title":"题四皓庙四首其一"}
{"author":"邵雍","content":"官路寻真已得真，可堪轻负洛城春。江湖想望三千里，休使乡朋想望频。","dynasty":"宋代","title":"依韵和浙宪任度支"}
{"author":"邵雍","content":"天地定位，否泰反类。山泽通气，损咸见义。雷风相薄，恒益起意。水火相射，既济未济。四象相交，成十六事。八卦相盪，为六十四。","dynasty":"宋代","title":"大易吟"}
{"author":"邵雍","content":"尧夫非是爱吟诗，诗是尧夫强少时。筇杖藜杖到手拄，南园北园随意之。酒醺不怕暖生面，花好尽教香惹衣。六十四年无事客，尧夫非是爱吟诗。","dynasty":"宋代","title":"首尾吟其七十一"}
{"author":"邵雍","content":"林罅天尤碧，风馀月更明。人间无事日，得向此中行。","dynasty":"宋代","title":"步月吟"}
{"author":"邵雍","content":"读书忘岁月，人竞笑蹉跎。但得甘旨足，宁辞辛苦多。龙泉去铓刃，蜗角亦风波。知我为亲老，不知将谓何。","dynasty":"宋代","title":"自遣"}
{"author":"邵雍","content":"尧夫非是爱吟诗，诗是尧夫可叹时。只被人间多用诈，遂令天下尽生疑。樽前揖让三杯酒，坐上交争一局棋。小大不同而已矣，尧夫非是爱吟诗。","dynasty":"宋代","title":"首尾吟其一一四"}
{"author":"邵雍","content":"安莫安于王政平，乐莫乐于年谷登。王政不平年不登，窝中何由得康宁。","dynasty":"宋代","title":"安乐窝铭"}
{"author":"邵雍","content":"初离县日谋经宿，既到山中未忍回。公宇若无民事决，愿携茶器上山来。","dynasty":"宋代","title":"山中寄登封令"}
{"author":"邵雍","content":"无限有情风月间，好将醇酒发酡颜。奈何人自生疑阻，利害嫌轻更设关。","dynasty":"宋代","title":"寄毫州秦伯镇兵部"}
{"author":"邵雍","content":"静坐养天和，其来所得多。耽耽同厦宇，密密引藤萝。忘去贵臣度，能容野客过。系时休戚重，终不道如何。","dynasty":"宋代","title":"和君实端明花庵独坐"}
{"author":"邵雍","content":"大象自中虚，中虚真不渝。施为心事业，应对口功夫。伎俩千般有，忧愁一点无。人能知此理，胜读五车书。","dynasty":"宋代","title":"大象吟"}
{"author":"邵雍","content":"生平不作皱眉事，天下应无切齿人。断送落花安用雨，装添旧物岂须春。幸逢尧舜为真主，且放巢由作外臣。六十病夫宜揣分，监司无用苦开陈。","dynasty":"宋代","title":"诏三下答乡下人起之意"}
{"author":"邵雍","content":"天下目为目，谓之明四目。天下耳为耳，谓之达四聪。前旒与黊纩，所贵无近情。无为无不为，知此非虚生。","dynasty":"宋代","title":"唐虞吟"}
{"author":"邵雍","content":"十日好花都去尽，可怜青帝用功深。游人莫便无凭据，未必红芳胜绿阴。","dynasty":"宋代","title":"洛阳春吟"}
{"author":"邵雍","content":"晚步上阳堤，手携筇竹枝。静随芳草去，闲逐野云归。月出松梢处，风来苹末时。林间此光景，能有几人知。","dynasty":"宋代","title":"晚步吟"}
{"author":"邵雍","content":"晚步上阳堤，手携筇竹枝。静随芳草去，闲逐野云归。月出松梢处，风来苹末时。林间此光景，能有几人知。","dynasty":"宋代","title":"晚步吟"}
{"author":"邵雍","content":"瓮头喷液处，盏面起花时。有客来相访，通名曰伏羲。","dynasty":"宋代","title":"笺年老逢春八首其二美酒饮教微醉后"}
{"author":"邵雍","content":"淡烟羃疏林，轻风袅寒雨。日暮人已归，群鸡犹啄黍。此心固不动，此事极难处。一言以蔽之，尚恐费言语。","dynasty":"宋代","title":"秋怀三十六首"}
{"author":"邵雍","content":"物理窥开后，人情照破时。正如携宝剑，切玉过如泥。","dynasty":"宋代","title":"窥开吟其三"}
{"author":"邵雍","content":"当默用言言是垢，当言任默默为尘。当言当默都无任，尘垢何由得到身。","dynasty":"宋代","title":"言默吟"}
{"author":"邵雍","content":"天地有常理，日月无循行。饱食高眠外，率是皆虚名。虽乏伊吕才，不失尧舜氓。何须身作相，然后为太平。","dynasty":"宋代","title":"书事吟"}
{"author":"邵雍","content":"见善必为，不见则已。量力而动，力尽而止。","dynasty":"宋代","title":"见义吟"}
{"author":"邵雍","content":"细筭人间千万事，皆输花底共开颜。芳菲大率一春内，烂漫都无十日间。亦恐忧愁为龃龉，更防风雨作艰难。莫教此后成遗恨，把火樽前尚可攀。","dynasty":"宋代","title":"惜芳菲"}
{"author":"邵雍","content":"二月方当烂漫时，翠华未幸春无依。绿杨阴里寻芳遍，红杏香中带醉归。数片落花蝴蝶趁，一竿斜日流莺啼。清樽有酒慈亲乐，犹得阶前戏綵衣。","dynasty":"宋代","title":"春游五首其三"}
{"author":"邵雍","content":"丈夫志气盖棺定，自有雄图系重轻。去路不能无感旧，到官争忍便忘情。闲时语话贵精密，先事经营在太平。谁谓御戎无上策，伐人谋处不须兵。","dynasty":"宋代","title":"送王伯初学士赴北京机宜"}
{"author":"邵雍","content":"既人能事人，又焉能事鬼。人鬼虽不同，其理何尝异。","dynasty":"宋代","title":"人鬼吟"}
{"author":"邵雍","content":"尧夫非是爱吟诗，诗是尧夫用畜时。史籍始终明治乱，经书表里见安危。庖羲可作三才主，孔子当为万世师。不止前言与往行，尧夫非是爱吟诗。","dynasty":"宋代","title":"首尾吟其九十七"}
{"author":"邵雍","content":"高竹逾冬青，四月方易叶。抽萌如止戈，解箨若脱甲。脩静信可爱，绕行不知匝。嗟哉凡草木，徒自费锄锸。","dynasty":"宋代","title":"高竹八首"}
{"author":"邵雍","content":"世人纷华都不见，眼前惟见读书尊。百千难过尚惊惕，三十岁前尤苦辛。少日只知艰险事，老年方识太平身。家风幸有儿孙继，足以无心伴白云。","dynasty":"宋代","title":"岁暮吟"}
{"author":"邵雍","content":"良月满高楼，高楼仍中秋。午夜冷露下，千里寒光流。何人将此鉴，拂拭新磨休。照破万古心，白尽万古头。","dynasty":"宋代","title":"秋怀三十六首其二十"}
{"author":"邵雍","content":"有过不能改，知贤不肯亲。虽生人世上，未得谓之人。","dynasty":"宋代","title":"诫子吟"}
{"author":"邵雍","content":"尧夫非是爱吟诗，诗是尧夫乐事时。慷慨丈夫无后悔，分明男子有前知。在寻常时观执守，当仓卒处看施为。善事没身而已矣，尧夫非是爱吟诗。","dynasty":"宋代","title":"首尾吟其三十五"}
{"author":"邵雍","content":"安分身无辱，知几心逢闲。虽居人世上，却是出人间。","dynasty":"宋代","title":"安分吟"}
{"author":"邵雍","content":"尧夫非是爱吟诗，诗是尧夫记所思。少日过从都似梦，老年光景只如飞。快心事固难强觅，到手物如何不为。欲俟河清人寿几，尧夫非是爱吟诗。","dynasty":"宋代","title":"首尾吟其五十二"}
{"author":"邵雍","content":"天津南畔是吾庐，时荷夫君枉乘车。始为退来忘检束，却因闲久长空疏。与其功业逋青史，孰若云山负素书。一片丹诚最难状，庶几长得类舟虚。","dynasty":"宋代","title":"和孙传师秘校见赠"}
{"author":"邵雍","content":"灞上真人既已翔，四人相顾都无语。徐云天命自有归，不若追踪巢与许。","dynasty":"宋代","title":"题四皓庙四首"}
{"author":"邵雍","content":"久旱望雨，久雨思晴。天之常道，人之常情。","dynasty":"宋代","title":"久旱吟"}
{"author":"邵雍","content":"宇宙在乎手，万物在乎身。绵绵而若存，用之岂有勤。","dynasty":"宋代","title":"宇宙吟"}
{"author":"邵雍","content":"蛱蝶绕寒菊，蟋蟀鸣空阶。门前有犬卧，尽日无客来。清波静中流，白云闲处堆。何以发天和，时饮酒一杯。","dynasty":"宋代","title":"秋怀三十六首"}
{"author":"邵雍","content":"胡越同心日，夫妻反目时。人间无大小，得失在须斯。","dynasty":"宋代","title":"胡越吟"}
{"author":"邵雍","content":"绿杨深处啭流莺，莺语犹能喜太平。人享永年非不幸，天生珍物岂无情。牡丹谢后紫樱熟，芍药开时斑笋生。林下一般闲富贵，何尝更肯让公卿。","dynasty":"宋代","title":"初夏闲吟"}
{"author":"邵雍","content":"富贵把手，贫贱掣肘。贫贱把手，富贵掣肘。金石之交，死且不朽。市井之交，自难长久。","dynasty":"宋代","title":"把手吟"}
{"author":"邵雍","content":"洛川秋入景尤佳，微雨初过径路斜。水竹洞中藏县宇，烟岚坞里住人家。霜馀红间千重叶，天外晴排数缕霞。溪浅溪深清潋滟，峰高峰下碧查牙。鸟因择木飞远还，云为无心去更赊。盖世功名多龃龉，出群才业足咨嗟，浮生日月仍须惜，半老筋骸莫强夸。就此岩边宜筑室，乐吾真乐乐无涯。","dynasty":"宋代","title":"十四日留题福昌县宇之车轩"}
{"author":"邵雍","content":"山南地似岭南温，腊月梅开已浃辰。耻与百花争俗态，独殊群艳占先春。角中飘去凄於骨。笛里吹来妙入神。秀额妆残黏素粉，画梁歌暖起轻尘。宰君惜艳献州牧，太守分香及野人。手把数枝重叠嗅，忍教芳酒不濡唇。","dynasty":"宋代","title":"和商守宋郎中早梅"}
{"author":"邵雍","content":"以圣责人，固未完备。以人望人，自有余地。责人无难，受责非易。其殆庶几，犹望颜子。","dynasty":"宋代","title":"庶几吟"}
{"author":"邵雍","content":"年老逢春始识春，春妍都恐属闲身。能知青帝功夫大，肯逐后生撩乱频。酒趁嫩醅尝格韵，花承晓露看精神。大凡尤物难分付，造化从来不负人。","dynasty":"宋代","title":"年老逢春十三首"}
{"author":"邵雍","content":"事体一番新，才新又却陈。新陈非利物，义理不由人。岁月体惊晚，莺花续报春。余樽幸无恙，宜唱鹧鸪频。","dynasty":"宋代","title":"鹧鸪吟"}
{"author":"邵雍","content":"三月初三花正开，闲同亲旧上春台。寻常不醉此时醉，更醉犹能举大杯。","dynasty":"宋代","title":"南园赏花"}
{"author":"邵雍","content":"人生无定准，事体有多端。客宦危疑处，家书子细看。既曾忧险阻，方信喜平安。男子平生事，须于痛定观。","dynasty":"宋代","title":"所感吟"}
{"author":"邵雍","content":"诗成大字书，意快有谁如。巨浪银山立，风樯百尺馀。","dynasty":"宋代","title":"大笔吟"}
{"author":"邵雍","content":"梦里常言梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"一字诗中羲未分，少微今已应星文。闲人早是无凭据，更兴闲人开后门。","dynasty":"宋代","title":"谢君贶宣徽用少微今已应星文"}
{"author":"邵雍","content":"一水一溪门，溪门云复屯。珍禽啭乔木，幽鹿走荒榛。雨脚拖平地，稻畦扶远村。高城半颓缺，兴废事休论。","dynasty":"宋代","title":"过永济桥二首其二"}
{"author":"邵雍","content":"见善必为，不见则已。量力而动，力尽而止。","dynasty":"宋代","title":"见义吟"}
{"author":"邵雍","content":"忧愁与喜欢，相去一毫间。治乱不同体，山川无两般。笛声方远听，草色正遥看。何处危楼上，斜阳入凭栏。","dynasty":"宋代","title":"浩歌吟"}
{"author":"邵雍","content":"瀍河东看杏花开，花外天津暮却回。更把杏花头上插，图人知道看花来。","dynasty":"宋代","title":"瀍河上观杏花回"}
{"author":"邵雍","content":"洛下谁家不买居，买居还得似君无。风光一片非尘世，景物四时成画图。后圃花奇同阆苑，前轩峰好类蓬壶。人生能向此中老，亦是世间豪丈夫。","dynasty":"宋代","title":"留题水北杨郎中园亭二首"}
{"author":"邵雍","content":"先天事业有谁为，为者如何告者谁。若谓先天言可告，君臣父子外何归。眼前伎俩人皆晓，心上功夫世莫知。天地与身皆易地，已身殊不异庖牺。","dynasty":"宋代","title":"先天吟"}
{"author":"邵雍","content":"三百六旬有六日，光阴过眼如奔轮。周而复始未尝息，安得四时长似春。","dynasty":"宋代","title":"光阴吟"}
{"author":"邵雍","content":"相忆不可遏，西街来访时。交横过沟水，隙曲绕蔬畦。树偃低头避，筇高换手持。朋游相得甚，何乐更如之。","dynasty":"宋代","title":"访姚辅周郎中月陂西园"}
{"author":"邵雍","content":"高楼百尺破危空，天淡云闲看帝功。更上一层情未快，思君不见见乔嵩。","dynasty":"宋代","title":"依韵和任司封见寄吟"}
{"author":"邵雍","content":"洛城二月春摇荡，桃李盛开如步障。高花下花红相连，垂阳更出高花上。闲陪大尹出都门，邙阜真宫共寻访。不见翠华西幸时，临风尽日独惆怅。","dynasty":"宋代","title":"同府尹李给事游上清宫"}
{"author":"邵雍","content":"乱多于治，害多于利。悲多于喜，恶多于美。一阴一阳，奈何如此。","dynasty":"宋代","title":"治乱吟五首"}
{"author":"邵雍","content":"何者谓知者，知音只在心。肝脾无效验，锺鼓漫搜寻。既若能开物，何须更鼓琴。来仪非为凤，只是感人深。","dynasty":"宋代","title":"演绎吟"}
{"author":"邵雍","content":"平生如仕官，随分在风波。所损无纪极，所得能几何。既乖经世虑，尚可全天和。樽中有酒时，且饮复且歌。","dynasty":"宋代","title":"闲吟四首"}
{"author":"邵雍","content":"尧夫非是爱吟诗，诗是尧夫爱月时。松上见时偏淡洁，怀中照处特光辉。何如亭午更休转，不奈才圆又却亏。青女素娥应有恨，尧夫非是爱吟诗。","dynasty":"宋代","title":"首尾吟其八十四"}
{"author":"邵雍","content":"富贵把手，贫贱掣肘。贫贱把手，富贵掣肘。金石之交，死且不朽。市井之交，自难长久。","dynasty":"宋代","title":"把手吟"}
{"author":"邵雍","content":"事曾经见，物曾持炼。天地之间，俯仰无靦。","dynasty":"宋代","title":"无靦吟"}
{"author":"邵雍","content":"吾常好乐乐，所乐无害义。乐天四时好，乐地百物备。乐人有美行，乐已能乐事。此数乐之外，更乐微微醉。","dynasty":"宋代","title":"乐乐吟"}
{"author":"邵雍","content":"文房三物品皆精，报谢愁无秀句成。欲状升平在歌颂，奈何才不逮升平。","dynasty":"宋代","title":"依韵和张静之少卿惠文房三物"}
{"author":"邵雍","content":"尧夫非是爱吟诗，诗是尧夫试手时。善死自明非不死，有知谁道胜无知。杨朱眼泪惟能泣，宋玉心胸只解悲。为报西风漫相侮，尧夫非是爱吟诗。","dynasty":"宋代","title":"首尾吟其五十六"}
{"author":"邵雍","content":"春暖秋凉兼景好，年丰身健更时和。如茵草上轻轻碾。似锦花间慢慢拕。","dynasty":"宋代","title":"小车吟"}
{"author":"邵雍","content":"年年时节近中秋，佳水佳山熳烂游。此际归期为君促，伊川不得久迟留。","dynasty":"宋代","title":"思程氏父子兄弟因以寄之"}
{"author":"邵雍","content":"灭项兴刘如覆手，绝秦昌汉若更棋。卷舒天下坐筹日，锻炼心源辟谷时。黄石公传皆是用，赤松子伴更何为。如君才业求其比，今古相望不记谁。","dynasty":"宋代","title":"题留侯庙"}
{"author":"邵雍","content":"群芳万品递相催，若说高标独有梅。会得东君无别意，为怜清淡使先开。","dynasty":"宋代","title":"和商洛章子厚长官早梅"}
{"author":"邵雍","content":"夜来清梦过城东，溪水分流径路通。全似乘查上天汉，但无严子验行踪。","dynasty":"宋代","title":"梦过城东谒洛阳尉杨应之"}
{"author":"邵雍","content":"松桂操行，莺花文才。江山气度，风月情怀。借尔面貌，假尔形骸。弄丸馀暇，闲往闲来。","dynasty":"宋代","title":"自作真赞"}
{"author":"邵雍","content":"九日登高会，寻幽讲雅欢。俗风追故事，天气荐轻寒。白酒连醅饮，黄花带露观。消沉浮世事，何足重汍澜。","dynasty":"宋代","title":"秋怀三十六首"}
{"author":"邵雍","content":"尧夫自处道如何，满洛阳城都似家。不德於人焉敢异，至诚从物更无他。眼前只见罗天爵，头上谁知换岁华。何止春归与春在，胸中长有四时花。","dynasty":"宋代","title":"自处吟"}
{"author":"邵雍","content":"人无轻信，事无多疑。轻信招釁，多疑招离。","dynasty":"宋代","title":"疑信吟"}
{"author":"邵雍","content":"安乐窝中好打乖，打乖年纪合挨排。重寒盛暑多闭户，轻暖初凉时出街。风月煎催亲笔砚，莺花引惹傍樽罍。问君何故能如此，祗被才能养不才。","dynasty":"宋代","title":"安乐窝中好打乖吟"}
{"author":"邵雍","content":"洛下谁家不买居，买居还得似君无。风光一片非尘世，景物四时成画图。后圃花奇同阆苑，前轩峰好类蓬壶。人生能向此中老，亦是世间豪丈夫。","dynasty":"宋代","title":"留题水北杨郎中园亭二首"}
{"author":"邵雍","content":"由听而失，以听为宾。而今而后，何复信人。","dynasty":"宋代","title":"由听吟"}
{"author":"邵雍","content":"何者谓知音，知音只在心。肝脾无效验，钟鼓漫搜寻。既若能开物，何须更鼓琴。来仪非为凤，只是感人深。","dynasty":"宋代","title":"演绎吟其三"}
{"author":"邵雍","content":"并辔西游叠石溪，断崖环合与云齐。飞泉亦有留人意，肯负他年尚此栖。","dynasty":"宋代","title":"九日登寿安县锦屏山下宿邑中"}
{"author":"邵雍","content":"明有日月，幽有鬼神。日月照物，鬼神依人。明由物显，幽由人陈。人物不作，幽明何分。","dynasty":"宋代","title":"幽明吟"}
{"author":"邵雍","content":"由听而失，以听为宾。而今而后，何复信人。","dynasty":"宋代","title":"由听吟"}
{"author":"邵雍","content":"东风吹雨过溪门，白白朱朱乱远村，滩石已无回棹势，岸枫犹出系船痕。时危不厌江山僻，客好惟知笑语温。莫上南冈看春色，海棠花下却销魂。","dynasty":"宋代","title":"游海棠西山示赵彦成"}
{"author":"邵雍","content":"江天无少异，幽鸟下清沙。路去山形断，川回渡口斜。龛岩千万穴，店舍两三家。清影四时好，都城况不赊。","dynasty":"宋代","title":"游龙门"}
{"author":"邵雍","content":"初出都门外，西南指洛陬。山川开远意，天地挂双眸。村落桑榆晚，田家禾黍秋。民间有此乐，何必待封侯。","dynasty":"宋代","title":"游洛川初出厚载门"}
{"author":"邵雍","content":"面前路径无令窄，路径窄时无过客。过客无时路径荒，人间大率多荆棘。","dynasty":"宋代","title":"路径吟"}
{"author":"邵雍","content":"比到明年无数刻，且令芳酒更斟回。星杓建丑晦将尽，岁箭射人春又来。不用物情闲作梗，大都心绪已成灰。浮名更在浮云外，瞬息光阴况便催。","dynasty":"宋代","title":"旅中岁除"}
{"author":"邵雍","content":"众人之所乐，所乐唯嚣尘。吾友之所乐，所乐唯清芬。清芬无鼓吹，直与太古邻。太古者靡佗，和气常絪纭。里閈旧情好，有才复有文。过从一日乐，十月生阳春。洛阳古神州，周公尝缕陈。四时寒暑正，四方道里均。代不乏英俊，号为多缙绅。至于花与木，天下莫敢伦。而逢此之景，而当此之辰。而能开口笑，而世有几人。清衷贯金石，剧谈惊鬼神。天地为一指，富贵如浮云。明时缓康济，白昼闲经纶。莫如陪欢伯，又复对此君。商於六百里，黄金四万斤。不能买兹乐，自馀恶足论。接{上罒下离}倒戴时，蟾蜍生海垠。小车倒载时，出翁归天津。","dynasty":"宋代","title":"履道会饮"}
{"author":"邵雍","content":"何代无人振德辉，众贤今日会西畿。太平文物风流事，更胜元和全盛时。","dynasty":"宋代","title":"履道留题吟"}
{"author":"邵雍","content":"天津多乱石，石里闲寻覔。真玉固难求，似玉亦难得。徒有碌碌青，亦有磷磷白。奈无清越声，更无温润色。","dynasty":"宋代","title":"乱石吟"}
{"author":"邵雍","content":"月到梧桐上，风来杨柳边。院深人复静，此景共谁言。","dynasty":"宋代","title":"月到梧桐上吟"}
{"author":"邵雍","content":"买卜稽疑是买疑，病深何药可能医。梦中说梦重重妄，床上安床叠叠非。列子御风徒有待，夸夫逐日岂无疲。劳多未有收功处，踏尽人间闲路岐。","dynasty":"宋代","title":"闲行吟"}
{"author":"邵雍","content":"晚步洛河滩，河滩石万般。青黄有长短，大小或方圆。考彼多无数，求其用实难。琅玕在何处，止可使人叹。","dynasty":"宋代","title":"晚步洛河滩"}
{"author":"邵雍","content":"天道不难知，人情未易窥。虽闻言语处，更看作为时。隐几功夫大，挥戈事业卑。春秋赖乘兴，出用小车儿。","dynasty":"宋代","title":"天道吟"}
{"author":"邵雍","content":"施朱施粉色俱好，倾国倾城艳不同。疑是蕊宫双姊妹，一时俱肯嫁春风。","dynasty":"宋代","title":"二色桃"}
{"author":"邵雍","content":"天地有润泽，其降也瀼瀼。暖则为湛露，寒则为繁霜。为露万物悦，为露万物伤。二物本一气，恩威何照彰。","dynasty":"宋代","title":"霜露吟"}
{"author":"邵雍","content":"老年躯体素温存，安乐窝中别有春。万事去心闲偃仰，四支由我任舒伸。庭花盛处凉铺簟，檐雪飞时软布裀。谁道山翁拙於用，也能康济自家身。","dynasty":"宋代","title":"林下五吟"}
{"author":"邵雍","content":"君子尚义，小人尚利。尚利则乱，尚义则治。","dynasty":"宋代","title":"义利吟"}
{"author":"邵雍","content":"病作因循一月前，岂期为苦稍淹延。朝昏饮食是难进，躯体虚羸不可言。既劝佳宾持酒盏，更将大笔写诗篇。始知心者气之帅，心快沉痾自释然。","dynasty":"宋代","title":"病起吟"}
{"author":"邵雍","content":"多惭吾亦未知音，天乐虽闻不许寻。惠子相时情自好，庄生游处意能深。闲来略记一春事，老去难忘千里心。洛社交朋每相见，为吾因掉白头吟。","dynasty":"宋代","title":"代书寄濠倅张都官"}
{"author":"邵雍","content":"尧夫非是爱吟诗，诗是尧夫晚步时。信意遂过高祖宅，因行更上魏王堤。设如终久全无托，何似当初都不知。料得鬼神知此意，尧夫非是爱吟诗。","dynasty":"宋代","title":"首尾吟其一○○"}
{"author":"邵雍","content":"春去休惊晚，夏来还喜初。残芳虽有在，得以绿阴无。","dynasty":"宋代","title":"春去吟"}
{"author":"邵雍","content":"经难忆浮丘，吾乡足胜游。风前惊白发，雨后喜新秋。仕官情虽薄，登临兴未休。人间浪忧事，都不到心头。","dynasty":"宋代","title":"依韵和王不疑少卿招饮"}
{"author":"邵雍","content":"时久则患生，事久则弊生。弊患相仍，人何以宁。","dynasty":"宋代","title":"时事吟"}
{"author":"邵雍","content":"一时韩信为良犬，千古萧何作霸臣。彼此并干名教罪，罪犹不逮谓斯人。","dynasty":"宋代","title":"题淮阴侯庙十首"}
{"author":"邵雍","content":"垂柳有两种，有长有短垂。唯兹长一种，偏与静相宜。院宇深春后，亭台晚景时。不胜烟羃羃，无柰日迟迟。霡霂雨初过，清冷风乍吹。章台街左右，华表柱东西。起眼出墙树，拂头当路枝。翩翻绿罗带，缥缈缕金衣。荡{左风右昜}飘晴絮，缤纷舞暖丝。丝牵寸肠断，絮入万家飞。婀娜王恭韵，婆娑赵后姿。修妍张绪少，柔软沈侯羸。濯濯青拖地，毵毵翠绕池。般添花灼灼，引惹草凄凄。郁郁笼山馆，疏疏映酒旗。赠人人自泣，驻马还嘶。影里咿哑去，阴中轳辘归。凄凉装暝霭，淡薄挂斜晖。懊恼轻攀折，忧愁重别离。早衰缘停道，先茂为临溪。楼外蝉才噪，桥边鸎又啼。生憎遮望眼，死恨学妆眉。远客莫如数，长条曾系谁。经霜儘憔悴，来岁却依依。","dynasty":"宋代","title":"垂柳长吟"}
{"author":"邵雍","content":"洛城雪片大如手，炉中无火樽无酒。凌晨有人来打门，言送西台诗一首。","dynasty":"宋代","title":"谢西台张元伯雪中送诗"}
{"author":"邵雍","content":"断续蝉声外，稀疏雁下前。年光空去也，人事益萧然。洗竹留新笋，翻书得旧编。谁知养心者，肯与世争权。","dynasty":"宋代","title":"秋怀三十六首其十八"}
{"author":"邵雍","content":"水火得其御，交而成既济。水火失其御，焚溺可立至。不止水与火，万事尽如此。只知用水火，不知水火义。","dynasty":"宋代","title":"水火吟"}
{"author":"邵雍","content":"春暖未苦热，秋凉未甚寒。小车随意出，所到即成欢。","dynasty":"宋代","title":"小车吟"}
{"author":"邵雍","content":"丹山谁道凤为巢，事下吾能见九苞。逸句得时如虎变，大篇成处若神交。千端蜀锦新番样，万树春华暖弄稍。天马无踪周八极，但临风月镫相敲。","dynasty":"宋代","title":"逸书吟"}
{"author":"邵雍","content":"洛水近吾庐，潺湲到枕虚。湍惊九秋后，波急五更初。细为轻风背，豪因骤雨馀。幽人有兹乐，何必待笙竽。","dynasty":"宋代","title":"天津水声"}
{"author":"邵雍","content":"尧夫非是爱吟诗，诗是尧夫无必时。或让或争时既往，相因相革事难齐。羲轩尧舜前规矩，汤武桓文旧范围。一笔写成还抹了，尧夫非是爱吟诗。","dynasty":"宋代","title":"首尾吟其一一七"}
{"author":"邵雍","content":"正旦四篇诗，缘忻七十期。请观唐故事，未放晋公归。","dynasty":"宋代","title":"答富郑公见示正旦四绝"}
{"author":"邵雍","content":"贪人之恶，其过莫大。贪人之善，是亦为罪。","dynasty":"宋代","title":"贪义吟"}
{"author":"邵雍","content":"天下目为目，谓之明四目。天下耳为耳，谓之达四聪。前旒与黊纩，所贵无近情。无为无不为，知此非虚生。","dynasty":"宋代","title":"唐虞吟"}
{"author":"邵雍","content":"物理窥开后，人情照破时。有权能处置，更狡待何为。","dynasty":"宋代","title":"窥开吟其十二"}
{"author":"邵雍","content":"塞鸿犹未来，梁燕已辞去。云山千万重，相逢在何处。岌嶪都城门，缭绕长亭路。风土败人衣，才新又成故。","dynasty":"宋代","title":"秋怀三十六首其十七"}
{"author":"邵雍","content":"春在水自渌，春归渌遂休。清非不逮渌，春奈胜于秋。渌向阳中得，清於冷上求。加於清一等，用是渌为优。薄薄冰初泮，微微雨乍收。渺瀰新岛屿，潋滟旧汀洲。荷芰低犹卷，{上艹下孤}蒲嫰已抽。苹繁虽渐出，藻荇禾全稠。日暖鸳鸯浴，烟晴翡翠游。波平双躣鲤，风静戏群鸥。西蜀遨争举，东瓯禊竞修。武陵花再识，汉曲佩还投。台下溶溶过，堤边漫漫流。槛前才泚泚，天外更悠悠。泛滥情怀恶，潺暖意思幽。远山遮不断，别浦去难留。二月溪桥畔，三吴野渡头。依前横两桨，特此送孤舟。画手方停笔，骚人正倚楼。长江飞絮外，更是动离愁。","dynasty":"宋代","title":"春水长吟"}
{"author":"邵雍","content":"他山有石能攻玉，玉未全成老已催。有限光阴随事去，无涯衰朽逐人来。陶鎔情性诗千首，燮理筋骸酒一杯。六十六年无事日，心源方始似昭回。","dynasty":"宋代","title":"书事吟"}
{"author":"邵雍","content":"商鞅得君持法处，赵良终日正言时。当其命令炎如火。车裂如何都不知。","dynasty":"宋代","title":"商君吟"}
{"author":"邵雍","content":"汉室婵娟双姊妹，天台缥缈两神仙。当时尽有风流过，谪向人间作瑞莲。","dynasty":"宋代","title":"双头莲"}
{"author":"邵雍","content":"孔子生知非假习，孟轲先觉亦须脩。诚明本属吾事，自是今人好外求。","dynasty":"宋代","title":"诚明吟"}
{"author":"邵雍","content":"尧夫非是爱吟诗，诗是尧夫处困时。事体极时观道妙，人情尽处看天机。孝慈亲和未必见，松柏岁寒然后知。匪石未闻心可转，尧夫非是爱吟诗。","dynasty":"宋代","title":"首尾吟其一○一"}
{"author":"邵雍","content":"一番春了未多时，云外征鸿又报归。节物眼前来若此，岁华头上去如斯。当年志意虽然在，今日筋骸宁不衰。赖有寸心常自喜，圣人难处却能知。","dynasty":"宋代","title":"秋怀吟"}
{"author":"邵雍","content":"亲莫如父子，远莫如蛮夷。蛮夷和亦至，父子失须离。","dynasty":"宋代","title":"莫如吟"}
{"author":"邵雍","content":"岁丰时又康，为邑在南阳。不废吏民事，得游云水乡。春输桃李艳，风荐蕙兰香。太守兼贤杰，且无奔走忙。","dynasty":"宋代","title":"和内乡李师甫长官见寄"}
{"author":"邵雍","content":"儒家所尚者，行善与文章。用舍何尝定，枯荣未易量。干求便黾勉，得失是寻常。外物不可必，其言味甚长。","dynasty":"宋代","title":"长子伯温失解以诗示之"}
{"author":"邵雍","content":"一身作乱宜从戮，三族全夷似少恩。汉道是时初杂霸，萧何王佐殆非尊。","dynasty":"宋代","title":"题淮阴侯庙十首其一"}
{"author":"邵雍","content":"好勇能过我，当仁岂让师。勇须仁以济，仁必勇为资。","dynasty":"宋代","title":"好勇吟"}
{"author":"邵雍","content":"名利从来本任才，行人不用苦相猜。壶中日月长多少，闲步天津看往来。","dynasty":"宋代","title":"天津感事二十六首"}
{"author":"邵雍","content":"人情见了多，世态谙来久。事过忧噬脐，物伤防掣肘。水浊更澄滤，衣尘须抖擞。必欲论主衡，何人为好手。","dynasty":"宋代","title":"重九日登石阁三首"}
{"author":"邵雍","content":"形状类于鱼，其心好蠹书。居常游箧笥，未始在江湖。为害千般有，言烹一物无。年年当盛夏，{左日右煞}了却如初。","dynasty":"宋代","title":"蠹书鱼"}
{"author":"邵雍","content":"说者从来太过乎，道须能卷又能舒。人间好事不常有，天下奇才何处无。年近从心唯策杖，诗逢得意便操觚。快心亦恐诗拘束，更把狂诗大字书。","dynasty":"宋代","title":"答客吟"}
{"author":"邵雍","content":"天下更无双，无知无所长。年颜李文爽，风度贺知章。静坐多茶饮，闲行可道装。傍人休用笑，安乐是吾乡。","dynasty":"宋代","title":"自咏"}
{"author":"邵雍","content":"安乐窝中虽不拘，不拘终不失吾儒。轻醇酒用小盏饮，豪壮诗将大字书。花木暄妍春雨后，山川澄净九秋馀。闲中意思长多少，无忝人间一丈夫。","dynasty":"宋代","title":"安乐窝中吟其十三"}
{"author":"邵雍","content":"洛城二月春摇荡，桃李盛开如步障。高花下花红相连，垂阳更出高花上。闲陪大尹出都门，邙阜真宫共寻访。不见翠华西幸时，临风尽日独惆怅。","dynasty":"宋代","title":"同府尹李给事游上清宫"}
{"author":"邵雍","content":"尧夫三月病，忧损洛阳人。非止交朋意，都如骨肉亲。荐医心恳切，求药意殷勤。安得如前日，登门谢此恩。","dynasty":"宋代","title":"病中吟"}
{"author":"邵雍","content":"尧水九年，汤旱七载。调燮之功，此时安在。","dynasty":"宋代","title":"水旱吟"}
{"author":"邵雍","content":"隋唐而下贵公卿，近世风波走利名。借问天津桥下水，当时湍急作何声。","dynasty":"宋代","title":"天津感事二十六首"}
{"author":"邵雍","content":"东海有大鱼，罔罟无能近。砀然一朱水，蝼蚁得而困。","dynasty":"宋代","title":"东海有大鱼"}
{"author":"邵雍","content":"昔日不鍊物，尝为物所误。今日不鍊人，又为人所怒。物误亦可辩，人怒难往诉。我对人称过，人亦为我恕。","dynasty":"宋代","title":"无题吟"}
{"author":"邵雍","content":"君子改过，小人节非。改过终悟，饰非终迷。终悟福至，终迷祸归。","dynasty":"宋代","title":"迷悟吟"}
{"author":"邵雍","content":"上巳观花花意秾，今年正与昔年同。当时同赏知何处，把酒独能对远风。","dynasty":"宋代","title":"上巳观花思友人"}
{"author":"邵雍","content":"欲遂终焉老闲计，未知天意果如何。几重轩冕酬身贵，得似云山到眼多。好景未尝无兴咏，壮心都已入消磨。鵷鸿自有江湖乐，安用区区设网罗。","dynasty":"宋代","title":"谢富丞相招出仕二首"}
{"author":"邵雍","content":"十舍到商颜，虽遥不甚艰。东西逆洛水，表里看秦山。身在烟霞外，心存人子间。庭闱况非远，自可指期还。","dynasty":"宋代","title":"商山道中作"}
{"author":"邵雍","content":"何者名为善处身，非唯能武又能文。可行可止存诸已，或是或非系在人。遍数古来贤所得，历观天下事须真。吉凶悔吝生乎动，刚毅木讷近於仁。易地皆然休计较，不言而信省开陈。虽居蛮貊亦行矣，无患乡闾情未亲。","dynasty":"宋代","title":"答友人"}
{"author":"邵雍","content":"此情人不知，亦尝叹迟久。虽则叹迟久，奈何人不受。","dynasty":"宋代","title":"岁暮吟其二"}
{"author":"邵雍","content":"有客常轻平地春，夫春不得不云云。能安陋巷无如我，既上高楼远忆君。满眼云林都是绿，万家烟瓦半来新。冯栏须是心无事，谁是冯栏无事人。","dynasty":"宋代","title":"楼上寄友人"}
{"author":"邵雍","content":"云无一缕干明月，桥有千寻卧渌波。料得人间无此景，中秋对月兴如何。","dynasty":"宋代","title":"天津感事二十六首"}
{"author":"邵雍","content":"庭梧叶半黄，篱菊初受霜。向晚意不快，把酒西南望。望君不见君，但见鸿南翔。正欲思寄书，自成书数行。","dynasty":"宋代","title":"依韵和淮南宪张司封"}
{"author":"邵雍","content":"见善必为，不见则已。量力而动，力尽而止。","dynasty":"宋代","title":"见义吟"}
{"author":"邵雍","content":"八载相逢恨未平，如何别酒又还倾。虽惭坦率珠多类，却识清和玉有声。处世当为天下士，赏花须是洛阳城。也知今古真男子，造化功夫不易生。","dynasty":"宋代","title":"依韵和张子坚太博"}
{"author":"邵雍","content":"天听寂无音，苍苍何处寻。非高亦非还，都只在人心。","dynasty":"宋代","title":"天听吟"}
{"author":"邵雍","content":"禽不通人情，唯知春已暮。亦或叫提壶，亦或叫归去。","dynasty":"宋代","title":"春暮吟"}
{"author":"邵雍","content":"宽则民慢，猛则民残。宽猛相济，其民自安。","dynasty":"宋代","title":"宽猛吟"}
{"author":"邵雍","content":"既人能事人，又焉能事鬼。人鬼虽不同，其理何尝异。","dynasty":"宋代","title":"人鬼吟"}
{"author":"邵雍","content":"安乐窝中春暮时，闭门慵坐客来稀。萧萧微雨竹间霁，嘒嘒翠禽花上飞。好景尽将诗记录，欢情须用酒维持。自馀身外无穷事，皆可掉头称不知。","dynasty":"宋代","title":"安乐窝中吟其八"}
{"author":"邵雍","content":"满川桃李弄芳妍，不忍重为风所残。忍使一年春遂去，尽凭高处与盘桓。","dynasty":"宋代","title":"禁烟留题锦屏山下四首"}
{"author":"邵雍","content":"世人多附炎，炎歇人自去。君子善处约，约久情自固。炎歇势不回，情固人不去。路人或如亲，亲人却如路。","dynasty":"宋代","title":"偶见吟其二"}
{"author":"邵雍","content":"这般事业人难继，此个功夫世莫传。窥牖知天乃常事，不窥牖见是知天。","dynasty":"宋代","title":"雨犯吟"}
{"author":"邵雍","content":"西楼赏雪眼偏明，次第身疑在水晶。千片万片巧妆地，半舞半飞斜犯楹。形如玉悄依还碎，体似杨花又更轻。谁谓天尘有羁客，一般对酒两般情。","dynasty":"宋代","title":"和商守登楼看雪"}
{"author":"邵雍","content":"七国之时尚战争，威强智诈一齐行。廉颇白起善用兵，苏秦张仪善纵横。朝为布衣暮衣卿，昨日鼎食今鼎烹。范雎谢相何心情，蔡泽入秦何依凭。始皇奋袂天下宁，二世乞为氓不能。三千宾客愤未平，百二山河汉已兴。所存旧物惟空名，残阳衰草山川形。都似一场春梦过，自余恶足语威狞。","dynasty":"宋代","title":"战国吟"}
{"author":"邵雍","content":"人无鉴流水，当求鉴止水。流水无定形，止不有定体。人无鉴于水，当求鉴于人。人鉴见人貌，人鉴见人神。","dynasty":"宋代","title":"求鉴吟"}
{"author":"邵雍","content":"此去替期犹半岁，商山穷僻少医名。感伤多后风防滞，暑湿偏时疾易生。圣智不能无蹇剥，贤才方善处哀荣。斯言至浅理非浅，少补英豪一二明。","dynasty":"宋代","title":"代书寄商洛令陈成伯"}
{"author":"邵雍","content":"桃李因风花满枝，因风桃李却离披。惨舒相继不离手，忧喜两般都在眉。泰到盛时须人蛊，否当极处却成随。今人休爱古人好，只为今人生较迟。","dynasty":"宋代","title":"桃李吟"}
{"author":"邵雍","content":"立身须作真男子，临事无为浅丈夫。料得人生皆素定，空多计较竟何如。","dynasty":"宋代","title":"何如吟"}
{"author":"邵雍","content":"三十年间更一世，其间堪笑复堪愁。天生天杀何尝尽，人是人非殊未休。善偶鸳鸯头早白，能啼杜宇血先流。须知却被才为害，及至无才又却忧。","dynasty":"宋代","title":"三十年吟"}
{"author":"邵雍","content":"多病筋骸五十二，新春犹得共衔杯。践形有说常希孟，乐内无功可比回。燕去燕来徒自苦，花开花谢漫相催。此心不为人休戚，二十年来已若灰。","dynasty":"宋代","title":"新春吟"}
{"author":"邵雍","content":"四时唯爱春，春更家春分。有暖温存物，无寒著莫人。好花方蓓蕾，美酒正轻醇。安乐窝中客，如何不半醺。","dynasty":"宋代","title":"乐春吟"}
{"author":"邵雍","content":"寒食风烟锦屏下，凭高把酒兴何如。满川桃李方妍媚，不忍重为风破除。","dynasty":"宋代","title":"禁烟留题锦屏山下四首"}
{"author":"邵雍","content":"笺云：物理窥开后，人情照破时。且无形可见，只有意能知。","dynasty":"宋代","title":"笺年老逢春八首·年老逢春春莫疑"}
{"author":"邵雍","content":"数朝从欵走烟霞，纵意凭栏看物华。百尺楼台通鸟道，一川烟水属僧家。直须心逸方为乐，始信官荣未足夸。此景得游无事日，也宜知幸福无涯。","dynasty":"宋代","title":"龙门石楼看伊川"}
{"author":"邵雍","content":"细算人间千万事，皆输花底共开颜。芳菲大率一春内，烂漫都无十日间。亦恐忧愁为龃龉，更防风雨作艰难。莫教此后成遗恨，把火樽前尚可攀。","dynasty":"宋代","title":"惜芳菲"}
{"author":"邵雍","content":"梦里常方梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"不知阴阳，不知天地。不知人情，不知物理。强为人师，宁不自愧。","dynasty":"宋代","title":"不知吟"}
{"author":"邵雍","content":"至宝明珠非有纇，全珍良玉自无瑕。为珠为玉尚如此，何况为人多过差。","dynasty":"宋代","title":"诫子吟"}
{"author":"邵雍","content":"宠辱见多恶足惊，出尘远喜自诚明。闲中气象乾坤大，静处光阴宇宙清。素业经纶无少愧，全功夫地不虚生。野人何幸逢昌运，一百馀年天下平。","dynasty":"宋代","title":"依韵和王安之少卿谢富相公诗"}
{"author":"邵雍","content":"因甚年来可作诗，奈何人老又春归。流莺不忍花离披，啼到黄昏犹自啼。","dynasty":"宋代","title":"自问二首"}
{"author":"邵雍","content":"子孝亲兮弟敬哥，丈夫休听室人唉。眼前金帛毋嫌少，膝下儿孙不厌多。但得家和贫也好，若教不义富如何。王韩孝友垂青史，子孝亲兮弟敬哥。","dynasty":"宋代","title":"训世孝弟诗十首其十"}
{"author":"邵雍","content":"承平未必便无忧，安若忘危非善谋。题品人材凭雅诮，雌黄时事用风流。有刀难剖公闾腹，无木可枭元海头。祸在夕阳亭一句，上东门啸浪悠悠。","dynasty":"宋代","title":"观四晋吟"}
{"author":"邵雍","content":"此物铁为之，何尝肯妄持。长随大{上敝下瓦}子，永伴小车儿。击碎珊瑚处，敲残牙齿时。谁能学此辈，才始人鞭笞。","dynasty":"宋代","title":"铁如意吟"}
{"author":"邵雍","content":"人人共戴天，我戴岂徒然。须识天人理，方知造化权。功名归酒盏，器业入诗篇。料得闲中乐，无如我得全。","dynasty":"宋代","title":"苍苍吟"}
{"author":"邵雍","content":"物有声色气味，人有耳目口鼻。万物于人一身，反观莫不全备。","dynasty":"宋代","title":"乐物吟"}
{"author":"邵雍","content":"有时自问自家身，莫是羲皇已上人。日往月来都不记，只将花卉记冬春。","dynasty":"宋代","title":"谢君实端明用只将花卉记冬春"}
{"author":"邵雍","content":"子产何尝辞郑小，晏婴殊不愿齐衰。二贤生若得其地，才业当为王者师。","dynasty":"宋代","title":"齐郑吟"}
{"author":"邵雍","content":"人间相识几无数，相识虽多未必知。望我实多全为道，知予浅处却因诗。升沉休问百年事，今古都归一局棋。乘马须求似骐骥，柰何骐骥未来时。","dynasty":"宋代","title":"答客"}
{"author":"邵雍","content":"宽则民慢，猛则民残。宽猛相济，其民自安。","dynasty":"宋代","title":"宽猛吟"}
{"author":"邵雍","content":"得自苦时终入苦，来从哀处卒归哀。既非哀苦中间得，此药直从天外来。","dynasty":"宋代","title":"自谢用此药直从天外来"}
{"author":"邵雍","content":"辛亥年，辛丑月，甲子日，甲戌辰。日辰同甲，年月同辛。","dynasty":"宋代","title":"生日吟"}
{"author":"邵雍","content":"何故谓之时，诗者言其志。既用言成章，遂道心中事。不止鍊其辞，抑亦鍊其意。炼辞得奇句，鍊意得余味。","dynasty":"宋代","title":"论诗吟"}
{"author":"邵雍","content":"洛下园池不闭门，洞天休用别寻春。纵游只却输闲客，遍入何尝问主人。更小亭栏花自好，侭荒台榭景才真。虚名误了无涯事，未必虚名总到身。","dynasty":"宋代","title":"洛下园池"}
{"author":"邵雍","content":"四方景好无如洛，一岁花奇莫若春。景好花奇精妙处，又能分付与闲人。","dynasty":"宋代","title":"洛阳春吟"}
{"author":"邵雍","content":"人有贤愚，事无巨细。得不艰难，失必容易。","dynasty":"宋代","title":"得失吟"}
{"author":"邵雍","content":"时难得而易失，心虽悔而何追。不知老之已至，不知志与愿违。","dynasty":"宋代","title":"得失吟"}
{"author":"邵雍","content":"城里住烟霞，天津小隐家。经书为事业。水竹是生涯。恨为云遮月，愁因风损花。恨愁花月外，何暇更知他。","dynasty":"宋代","title":"愁恨吟"}
{"author":"邵雍","content":"三千宫女衣宫袍，望幸心同各自娇。初似绽时犹淡薄，半来开处特妖娆。檀心未吐香先发，露粉既垂魂已销。对此芳樽多少意，看看风雨骋麄豪。","dynasty":"宋代","title":"愁花吟"}
{"author":"邵雍","content":"孔子生知非假习，孟轲先觉亦须脩。诚明本属吾事，自是今人好外求。","dynasty":"宋代","title":"诚明吟"}
{"author":"邵雍","content":"渡洛南观喷玉泉，千峰万峰遥相连。中间一道长如雪，飞入寒潭不记年。","dynasty":"宋代","title":"八日渡洛登南山观喷玉泉会寿安县张赵尹三君"}
{"author":"邵雍","content":"安乐窝中好打乖，打乖年纪合挨排。重寒盛暑多闭户，轻暖初凉时出街。风月煎催亲笔砚，莺花引惹傍樽罍。问君何故能如此，祗被才能养不才。","dynasty":"宋代","title":"安乐窝中好打乖吟"}
{"author":"邵雍","content":"天心复处是无心，心到无时无处寻。若谓无心便无事，水中何故不生金。","dynasty":"宋代","title":"寄毫州秦伯镇兵部"}
{"author":"邵雍","content":"他山有石能攻玉，玉未全成老已催。有限光阴随事去，无涯衰朽逐人来。陶鎔情性诗千首，燮理筋骸酒一杯。六十六年无事日，心源方始似昭回。","dynasty":"宋代","title":"书事吟"}
{"author":"邵雍","content":"后乎吾来，先乎吾往。当往之初，殊不相让。","dynasty":"宋代","title":"书亡弟殡所"}
{"author":"邵雍","content":"天津风月一何孤，似我经秋相忆无。每仗晴波寄声去，不知曾得到东都。","dynasty":"宋代","title":"寄吴传正寺丞"}
{"author":"邵雍","content":"尧夫非是爱吟诗，诗是尧夫处否时。信道而行安有悔，乐天之外更何疑。受疑始见周公旦，经阨方明孔仲尼。大圣大神犹不免，尧夫非是爱吟诗。","dynasty":"宋代","title":"首尾吟其一○二"}
{"author":"邵雍","content":"此去替期犹半岁，商山穷僻少医名。感伤多后风防滞，暑湿偏时疾易生。圣智不能无蹇剥，贤才方善处哀荣。斯言至浅理非浅，少补英豪一二明。","dynasty":"宋代","title":"代书寄商洛令陈成伯"}
{"author":"邵雍","content":"民情既乐，和气为祥。民情既忧，戾气为殃。祥为雨露，天下丰穰。殃为水旱，天下凶荒。","dynasty":"宋代","title":"民情吟"}
{"author":"邵雍","content":"生来未始事田畴，无岁无时长有秋。随分杯盘俱是乐，等闲池馆便成游。风花雪月千金子，水竹云山万户侯。欲俟河清人寿几，两眉能著几多愁。","dynasty":"宋代","title":"林下五吟其五"}
{"author":"邵雍","content":"安乐窝中快活人，闲来四物幸相亲。一编诗逸收花月，一部书严惊鬼神。一炷香清冲宇泰，一樽酒美湛天真。太平自庆何多也，唯愿君王寿万香。","dynasty":"宋代","title":"安乐窝中四长吟"}
{"author":"邵雍","content":"自古别都多隙地，参天乔木乱昏鸦。荒垣壤堵人耕处，半是前朝卿相家。","dynasty":"宋代","title":"天津感事二十六首"}
{"author":"邵雍","content":"燕堂通高明，簷依断崖嵚。凉风来松梢，清泉飞竹阴。佳果间红绿，旨酒随浅深。却思闤闠间，郁蒸不可任。","dynasty":"宋代","title":"燕堂暑饮"}
{"author":"邵雍","content":"得处亦多矣，风前任鬓班。年过半百外，天与一生閒。莹净云间月，分明雨后山。中心无所愧，对此敢开颜。","dynasty":"宋代","title":"晚凉閒步"}
{"author":"邵雍","content":"随行笠与簑，未始散天和。暖戏荒城侧，寒偎古冢阿。数声牛背笛，一曲陇头歌。应是无心问，朝廷事若何。","dynasty":"宋代","title":"牧童"}
{"author":"邵雍","content":"尧夫非是爱吟诗，诗是尧夫乐事时。天道亏盈如橐籥，圣人言语似曹龟。光阴去后绳难系，筋力衰时药不医。莫把闲愁伴残照，尧夫非是爱吟诗。","dynasty":"宋代","title":"首尾吟其一○八"}
{"author":"邵雍","content":"中原一片闲田地，曾示三皇与五帝。三皇五帝子孙多，或贱或贫或富贵。","dynasty":"宋代","title":"治乱吟五首"}
{"author":"邵雍","content":"集大成人不肯模，却行何异弃金车。便言天下无难事，岂信人间有丈夫。天意须时为善计，人情安处是良图。天人之际只些子，过此还同隔五湖。","dynasty":"宋代","title":"偶得吟"}
{"author":"邵雍","content":"春无再至，花无再开。人无再少，时无再来。","dynasty":"宋代","title":"不再吟"}
{"author":"邵雍","content":"九月风光虽已暮，中州景物未全衰。眼观秋色千万里，手把黄花三两枝。美酒易消闲岁月，青铜休照老容仪。若言必使他人信，沥尽丹诚谁肯知。","dynasty":"宋代","title":"秋游六首"}
{"author":"邵雍","content":"乘兴龙山访尽幽，恰如人在画图游。恨无美酒酬佳景，正欲留时不得留。","dynasty":"宋代","title":"归城中再用前韵"}
{"author":"邵雍","content":"吾今六十六，衰老何可擬。志逮力不逮，人共知之矣。","dynasty":"宋代","title":"老去吟"}
{"author":"邵雍","content":"先秋颢气已潜生，洛邑方知节候平。庭院乍凉人共喜，园林经雨气尤清。回舟伊水风微溜，缓辔天津月正明。自有臯夔分圣念，好将诗酒乐升平。","dynasty":"宋代","title":"秋游六首"}
{"author":"邵雍","content":"酒涵花影满卮红，泻入天和胸臆中。最爱一般情味好，半醺时与太初同。","dynasty":"宋代","title":"寄亳州秦伯镇兵部其六"}
{"author":"邵雍","content":"人言垂钓辩浮沉，辩著浮沉用意深。吾耻不为知害性，等闲轻动望鱼心。","dynasty":"宋代","title":"天津感事二十六首"}
{"author":"邵雍","content":"春来小圃弄群芳，谁为贫居富贵乡。门外柳阴浮翠润，堦前花影溜红光。梁间新燕未调舌，天末归鸿已着行。自问心源无所有，答去踈懒味偏长。","dynasty":"宋代","title":"暮春吟"}
{"author":"邵雍","content":"北巷通南陌，门连五相家。水分池对岸，墙隔树交花。","dynasty":"宋代","title":"五相"}
{"author":"邵雍","content":"后乎吾来，先乎吾往。当往之初，殊不相让。","dynasty":"宋代","title":"书亡弟殡所"}
{"author":"邵雍","content":"高竹已可爱，况在垂杨下。幽人无轩冕，得此自可诧。枉尺既不能，括囊又何谢。贾生若知此，恸哭亦自罢。","dynasty":"宋代","title":"高竹八首"}
{"author":"邵雍","content":"每度过东街，东街怨暮来。只知闲说话，那觉太开怀。我有千般乐，人无一点猜。半醺欢喜酒，未晚未成回。","dynasty":"宋代","title":"每度过东街"}
{"author":"邵雍","content":"尧夫非是爱吟诗，诗是尧夫爱物时。晓事情怀须洒落，出尘言语必新奇。山川秀拔宁无孕，天地精英自有归。粹气始能生粹物，尧夫非是爱吟诗。","dynasty":"宋代","title":"首尾吟其一一一"}
{"author":"邵雍","content":"我本行年四十五，生男方始为人父。鞠育教诲诚在我，寿夭贤愚系于汝。我若寿命七十岁，眼前见汝二十五。我欲愿汝成大贤，未知天意肯从否。","dynasty":"宋代","title":"生男吟"}
{"author":"邵雍","content":"三皇之世正熙熙，鸟鹊之巢俯可窥。当日一般情味好，初春天气早晨时。","dynasty":"宋代","title":"三皇吟"}
{"author":"邵雍","content":"吾常好乐乐，所乐无害义。乐天四时好，乐地百物备。乐人有美行，乐已能乐事。此数乐之外，更乐微微醉。","dynasty":"宋代","title":"乐乐吟"}
{"author":"邵雍","content":"径小新经雨，庭幽遍有苔。风前闲意思，阶下静徘徊。不分筋骸老，难甘岁月催。时时藉芳草，赖有酒同杯。","dynasty":"宋代","title":"和李文思早秋五首"}
{"author":"邵雍","content":"东风一夜坼梅枝，舞蝶游蜂都不知。插了满头仍渍酒，任他人道拙于时。","dynasty":"宋代","title":"同诸友城南张园赏梅"}
{"author":"邵雍","content":"弹秦失御血横流，天下求君君不有。正是英雄较逐时，未知鹿入何人手。","dynasty":"宋代","title":"题四皓庙四首"}
{"author":"邵雍","content":"君子小人正相反，上智下愚诚不移。冶葛根非连灵芝，奈何生与天地齐。","dynasty":"宋代","title":"感事吟"}
{"author":"邵雍","content":"见率野人成七老，野人唯解野疏狂。编排每日清吟苦，趁辨递年闲适忙。夏末喜尝新酒味，春初爱嗅早梅香。问君何故须如此，不奈心头一点凉。","dynasty":"宋代","title":"依韵和王安之少卿六老诗仍见率成七首其六"}
{"author":"邵雍","content":"地迥川原阔，村孤烟水闲。雷轻龙过浦，云乱雨移山。田者荷锄去，渔人背网还。伊予独沾湿，犹在道途间。","dynasty":"宋代","title":"川上怀旧四首其四"}
{"author":"邵雍","content":"生不争名与争利。夫君何故鲜欢意。以道自重固有之，非理相干是无谓。白日升天恐虚传，金貂换酒可曾醉。谁云忧找大於山，亦是人间常式事。","dynasty":"宋代","title":"鲜欢吟"}
{"author":"邵雍","content":"当时马上过秦川，倐忽于今二十年。因见夫君话家住，依稀记得旧风烟。","dynasty":"宋代","title":"秦川吟二首"}
{"author":"邵雍","content":"每恨性昏闻道晚，长惭智短适时难。人生三万六千日，二万日来身却闲。","dynasty":"宋代","title":"自况三首"}
{"author":"邵雍","content":"尧夫非是爱吟诗，诗是尧夫慎独时。人寿百年无以过，心游万仞待何为。为谋须求心无愧，作事莫幸人不知。诚尽鬼神犹且惧，尧夫非是爱吟诗。","dynasty":"宋代","title":"首尾吟其一○六"}
{"author":"邵雍","content":"三千宫女衣宫袍，望幸心同各自娇。初似绽时犹淡薄，半来开处特妖娆。檀心未吐香先发，露粉既垂魂已销。对此芳樽多少意，看看风雨骋麄豪。","dynasty":"宋代","title":"愁花吟"}
{"author":"邵雍","content":"画笔善状物，长于运丹青。丹青人巧思，万物无遁形。诗画善状物，长于运丹诚。丹诚入秀句，万物无遁情。诗者人之志，言者心之声。志因言以发，声因律而成。多识于鸟兽，岂止毛与翎。多识于草木，岂止枝与茎。不有风雅颂，何由知功名。不肯赋比兴，何由知废兴。观朝廷盛事，壮社稷威灵。有汤武缔构，无幽厉欹倾。知得之艰难，肯失之骄矜。去巨蠹奸邪，进不世贤能。择阴阳粹美，索天地精英。籍江山清润，揭日月光荣。收之为民极。著之为国经。播之于金石，奏之于大庭。感之以人心，告之以神明。人神之胥悦，此所谓和羹。既有虞舜歌，岂无臯陶赓。既有仲尼删，岂无季札听。必欲乐天下，舍诗安足凭。得吾之绪余，自可致升平。","dynasty":"宋代","title":"诗书吟"}
{"author":"邵雍","content":"尝忆去上初夏时，与尔同听杜鹃啼。杜鹃今年又复至，还是去年初夏时。禽鸟亦知人意切，一声未绝一声悲。肠随此声既已断，魂逐此禽何处飞。","dynasty":"宋代","title":"听杜鹃思亡弟"}
{"author":"邵雍","content":"山横暮霭中，鸟逝孤烟外。残菊忧霜摧，幽兰惧风败。患难人不喜，富贵人所爱。我心曰不有，爱憎岂能卖。","dynasty":"宋代","title":"秋怀三十六首"}
{"author":"邵雍","content":"画工状物，经月经年。轩鉴照物，立写于前。鉴之为明，犹或未精。工出人手，平与不平。天下之平，莫若于水。止能照表，不能照里。表里洞照，其唯圣人。察言观行，罔或不真。尽物之性，去已之情。有德之人，而必有言。能言之人，未必能行。","dynasty":"宋代","title":"观物吟"}
{"author":"邵雍","content":"砚名金雀世难伦，用报惭无天下珍。国士有时偏雅处，晴窗气暖墨花春。","dynasty":"宋代","title":"再用晴窗气暖墨花春谢王胜之谏议惠金雀砚"}
{"author":"邵雍","content":"安乐窝中春梦回，略无尘事可装怀。轻风一霎座中过，安乐窝中天外来。日影转时从杖履，花阴交处傍樽罍。人间未若吾乡好，又况吾乡多美才。","dynasty":"宋代","title":"安乐窝中吟"}
{"author":"邵雍","content":"谁道闲人无事权，事权唯只是诗篇。四时雪月风花景，都与收来入近编。","dynasty":"宋代","title":"答人吟"}
{"author":"邵雍","content":"久旱望雨，久雨思晴。天之常道，人之常情。","dynasty":"宋代","title":"久旱吟"}
{"author":"邵雍","content":"江夏尚能悲坠履，少原唯解泣遗{上竹下替}。一刀所失安足系，不那久经人用心。","dynasty":"宋代","title":"谢寿安簿寄锦屏山下所失剪刀"}
{"author":"邵雍","content":"天意自分明，人多不肯行。莺花春乍暖，风月雨初晴。静坐澄思虑，闲吟乐性情。谁能事闲气，浪与世人争。","dynasty":"宋代","title":"独坐吟"}
{"author":"邵雍","content":"六十残躯鬓已斑，缪称仙术有□□。时来孺子成功易，势去圣人为力难。虽则筋骸精康健，奈何情意已阑珊。着身争处明开眼，三十年来看世间。","dynasty":"宋代","title":"六十岁吟"}
{"author":"邵雍","content":"南园一色栽桃李，春到且图花草开。多谢主人情意厚，天津客不等闲来。","dynasty":"宋代","title":"和君实端明洛阳看花"}
{"author":"邵雍","content":"大凡人意易为骄，双榼何如水一瓢。亦恐孟光心渐侈，自兹微厌紫芝苗。","dynasty":"宋代","title":"和君实端明送酒"}
{"author":"邵雍","content":"行年六十一，筋骸未甚老。已为两世人，便化岂为夭。况且粗康强，又复无忧扰。如何不喜欢，佳辰自不少。","dynasty":"宋代","title":"欢喜吟"}
{"author":"邵雍","content":"七月夜初长，星斗争煌煌。庭除经小雨，枕簟生微凉。照物无遁形，虚鉴自有光。照事无遁情，虚心自有常。","dynasty":"宋代","title":"秋怀三十六首"}
{"author":"邵雍","content":"尧夫非是爱吟诗，诗是尧夫不寐时。咀茹兰薰宜有主，恢张风雅更为谁。三千来首收清月，二十馀年撚白髭。了却许多闲职分，尧夫非是爱吟诗。","dynasty":"宋代","title":"首尾吟其七"}
{"author":"邵雍","content":"林下杯盘大寂寥，寂寥长愿似今朝。君看击鼓撞锺者，势去宾朋不易招。","dynasty":"宋代","title":"杯盘吟"}
{"author":"邵雍","content":"系自我者，可以力行。系自人者，难乎力争。贵为万乘，亦莫之矜。贱为匹夫，亦莫之凌。","dynasty":"宋代","title":"贵贱吟"}
{"author":"邵雍","content":"月明星自稀，日出月亦微。既有少正卯，岂无孔仲尼。","dynasty":"宋代","title":"日月吟"}
{"author":"邵雍","content":"尧夫非是爱吟诗，诗是尧夫诧剑时。当煅炼时分劲节，到磨砻处发光辉。长蛇封豕休撩乱，狡兔妖狐莫陆离。此器养来年岁久，尧夫非是爱吟诗。","dynasty":"宋代","title":"首尾吟其一三五"}
{"author":"邵雍","content":"折来嗅了依前嗅，重惜清香难久留。多谢主人情意切，未残仍许客重游。","dynasty":"宋代","title":"同诸友城南张园赏梅十首"}
{"author":"邵雍","content":"堪嗟五伯争周烬，可笑三分拾汉馀。何似不才闲处坐，平时云水绕衣裾。","dynasty":"宋代","title":"十三日游上寺及黄涧"}
{"author":"邵雍","content":"四方景好无如洛，一岁花奇莫若春。景好花奇精妙处，又能分付与闲人。","dynasty":"宋代","title":"洛阳春吟"}
{"author":"邵雍","content":"虫蠹书害少，人蠹书害多。虫蠹曝已去，人蠹当如何。","dynasty":"宋代","title":"曝书吟"}
{"author":"邵雍","content":"满园桃李正离披，更被狂风作意吹。长是忧愁初谢处，却须思念未开时。奈何红艳易消歇，不似青阴少改移。九十日春都去尽，樽前安忍更颦眉。","dynasty":"宋代","title":"落花短吟"}
{"author":"邵雍","content":"休叹浮生荣与辱，且听终日水潺潺。遥穿暝霭孤鸿去，横截野烟双鹭还。佳树排青岩下圃，好峰环翠县前山。报言名利差轻者，少辍光阴到此间。","dynasty":"宋代","title":"寿安县晚望"}
{"author":"邵雍","content":"尧夫非是爱吟诗，诗是天津秋尽时。见惯不惊新物盛，话长难说故人稀。云疏烟淡山仍远，露冷天高草已衰。赖有馀樽自斟酌，尧夫非是爱吟诗。","dynasty":"宋代","title":"首尾吟其六十二"}
{"author":"邵雍","content":"花枝照酒巵，把酒嘱花枝。酒尽钱能买，花残药不医。人无先酩酊，花莫便离披。慢慢对花饮，况春能几时。","dynasty":"宋代","title":"对花"}
{"author":"邵雍","content":"时之来兮其势可乘，时之去兮其势遂生。前日之事兮今日不行，今日之事兮后来必更。","dynasty":"宋代","title":"时事吟"}
{"author":"邵雍","content":"仲尼始可言无意，孟子方能不动心。莫向山中寻白玉，但於身上覔黄金。山中白玉有时得，身上黄金无处寻。我辈何人敢称会，安知世上无知音。","dynasty":"宋代","title":"知音吟"}
{"author":"邵雍","content":"花好给久观，月好难久看，花能五七日，月止十二圆。圆时仍龃龉，开处足摧残。风雨寻常事，人心何不安。","dynasty":"宋代","title":"春阴"}
{"author":"邵雍","content":"为女不嫁，为士不官。齐人一言，田子辞焉。","dynasty":"宋代","title":"一言感人"}
{"author":"邵雍","content":"尧夫非是爱吟诗，诗是尧夫笔逸时。苍海有神搜鲸鲵，陆沉无水藏蛟螭。岌嶪五千仞华岳，汪洋十万顷黄陂。都与收来入近题，尧夫非是爱吟诗。","dynasty":"宋代","title":"首尾吟其十九"}
{"author":"邵雍","content":"春来小圃弄群芳，谁为贫居富贵乡。门外柳阴浮翠润，堦前花影溜红光。梁间新燕未调舌，天末归鸿已着行。自问心源无所有，答去踈懒味偏长。","dynasty":"宋代","title":"暮春吟"}
{"author":"邵雍","content":"洛阳城里一愚夫，十许年来不读书。老去情怀难状处，淡烟寒月映松疏。","dynasty":"宋代","title":"答和吴传正赞善二首"}
{"author":"邵雍","content":"山里药多人不识，夫君移植更标名。果能医得人间病，红紫何妨好近楹。","dynasty":"宋代","title":"药轩"}
{"author":"邵雍","content":"何者名为善处身，非唯能武又能文。可行可止存诸已，或是或非系在人。遍数古来贤所得，历观天下事须真。吉凶悔吝生乎动，刚毅木讷近於仁。易地皆然休计较，不言而信省开陈。虽居蛮貊亦行矣，无患乡闾情未亲。","dynasty":"宋代","title":"答友人"}
{"author":"邵雍","content":"花好难久观，月好难久看。花能五七日，月止十二圆。圆时仍龃龉，开处足摧残。风雨寻常事，人心何不安。","dynasty":"宋代","title":"春阴其二"}
{"author":"邵雍","content":"愿君莫爱金花梨，愿君须爱红消梨。金花红消两般味，一般颜色如烟脂。红消食之甘如饴，金花食之先颦眉。似此误人事不少，未食之前宜辩之。","dynasty":"宋代","title":"食梨吟"}
{"author":"邵雍","content":"二月方当烂漫时，翠华未幸春无依。绿杨阴里寻芳遍，红杏香中带醉归。数片落花蝴蝶趁，一竿斜日流莺啼。清樽有酒慈亲乐，犹得阶前戏綵衣。","dynasty":"宋代","title":"春游五首其三"}
{"author":"邵雍","content":"数朝从欵走烟霞，纵意凭栏看物华。百尺楼台通鸟道，一川烟水属僧家。直须心逸方为乐，始信官荣未足夸。此景得游无事日，也宜知幸福无涯。","dynasty":"宋代","title":"龙门石楼看伊川"}
{"author":"邵雍","content":"养道自安恬，霜毛一任添。且无官责咎，幸免世猜嫌。蓬户能安分，藜羹固不厌。一般偏好处，曝背向前檐。","dynasty":"宋代","title":"和君实端明"}
{"author":"邵雍","content":"一室可容身，四时长有春。何尝无美酒，未始绝佳宾。洞里赏花者，天边泛月人。相逢应有语，笑我太因循。","dynasty":"宋代","title":"室吟"}
{"author":"邵雍","content":"量力动时无悔吝，随宜乐处省营为。须求骐骥言乘马，亦恐终身无马骑。","dynasty":"宋代","title":"量力吟"}
{"author":"邵雍","content":"一雨洗觚棱，三川气象清。林风传颢气，木叶送商声。忽忽莲生的，看看菊吐英。太平时里老，何以报虚生。","dynasty":"宋代","title":"和李文思早秋五首其一"}
{"author":"邵雍","content":"长忆当年归弊庐，未尝三径草荒芜。欲为天下屠龙手，肯读人间非圣书。否泰悟来知进退，乾坤见了识亲疏。自从会得环中意，闲气胸中一点无。","dynasty":"宋代","title":"闲行吟"}
{"author":"邵雍","content":"上巳观花花意秾，今年正与昔年同。当时同赏知何处，把酒独能对远风。","dynasty":"宋代","title":"上巳观花思友人"}
{"author":"邵雍","content":"尧夫非是爱吟诗，诗是尧夫语事时。天若可升非待劝，神如无验不须祈。人当堂上易施设，事过面前难改移。世盛世衰非一日，尧夫非是爱吟诗。","dynasty":"宋代","title":"首尾吟其二十六"}
{"author":"邵雍","content":"秋色日渐深，老心日益懒。倦即下堦行，闲来弄书卷。广陌多风尘，见说难开眼。侯门已是深，帝阍又复远。","dynasty":"宋代","title":"秋怀三十六首"}
{"author":"邵雍","content":"太学先生善识花，得花精处却因茶。万红香里烹馀后，分送天津第一家。","dynasty":"宋代","title":"和王平甫教授赏花处惠茶韵"}
{"author":"邵雍","content":"时之来兮其势可乘，时之去兮其势遂生。前日之事兮今日不行，今日之事兮后来必更。","dynasty":"宋代","title":"时事吟"}
{"author":"邵雍","content":"老者得其养，幼者得其仰。劳者得其饷，死者得其葬。","dynasty":"宋代","title":"太平吟"}
{"author":"邵雍","content":"气候如当日，山川似旧时，独来还独往，此意有谁知。","dynasty":"宋代","title":"思程氏父子兄弟因以寄之"}
{"author":"邵雍","content":"可勉者行，可信者言。可委者命，可托者天。","dynasty":"宋代","title":"四时吟"}
{"author":"邵雍","content":"人情见了多，世态谙来久。事过忧噬脐，物伤防掣肘。水浊更澄滤，衣尘须抖擞。必欲论主衡，何人为好手。","dynasty":"宋代","title":"重九日登石阁三首"}
{"author":"邵雍","content":"做了三公更引年，人间福德合居先。结茅未尽忘君处，天上在嵩万岁前。","dynasty":"宋代","title":"和人留题张相公庵"}
{"author":"邵雍","content":"有时自问自家身，莫是羲皇已上人。日往月来都不记，只将花卉记冬春。","dynasty":"宋代","title":"谢君实端明用只将花卉记冬春"}
{"author":"邵雍","content":"安乐窝中酒一樽，非唯养气又颐真。频频到口微成醉，拍拍满怀都是春。何异君臣初际会，又同天地乍絪纭。醺酣情味难名状，{左酉右昷}{左酉右襄}功夫莫指陈。斟有浅深存燮理，饮无多少寄经纶。凤凰楼下逍遥客，郏鄏城中自在人。高阁望时花似锦，小车行处草如茵。卷舒万世兴亡手，出入千重云水身。雨后静观山意思，风前闲看月精神。这般事业权衡别，振古英雄恐未闻。","dynasty":"宋代","title":"安乐窝中酒一樽"}
{"author":"邵雍","content":"人有精游艺，予尝观弈棋。筭馀知造化，着外见几微。好胜心无已，争先意不低。当人尽宾主，对面如蛮夷。财利激于衷，喜怒见于頄。生杀在于手，与夺指于颐。戾不殊冰炭，和不侔埙篪。义不及朋友，情不通夫妻。珠玉出怀袖，龙蛇走肝脾。金汤起樽俎，剑戟交幈帏。白昼役鬼神，平地蟠蛟螭。空江响雷雹，陆海诛鲸鲵。寒暑同舒惨，昏明共蔽亏。山河灿於地，星斗会璇玑。因睹输赢势，翻惊宠辱蹊。高卑易裁制，返覆难拘羁。心迹既一判，利害不两提。卷舒当要会，取舍在须斯。智者伤于诈，信者失于椎。真伪之相杂，名实之都隳。得者失之本，福为祸之梯。乾坤支作讼，离坎变成睽。弧矢相凌犯，言辞共诋欺。何尝无胜负，未始绝兴衰。前日之所是，今日之或非。今日之所强，明日之或羸。以古观后世，终天露端倪。以今观往昔，何止乎庖牺。尧舜行揖让，四凶犹趄趑。汤武援干戈，三老诚有讥。虽臯陶陈谟，而伊周献规。曾未免矣夫，療骨而伤肌。仁为名所败，义为利所挤。治乱不自已，因革徒从宜。与贤不与子，贤愚生瑕玼。与子不与贤，子孙生疮痍。或苗民逆命，或有扈阻威。或羿浞起釁，或管蔡造疑。或商人征葛，或周人乘黎。或鸣条振旅，或牧野搴旗。灼见夏台日，曾照升自陑。安知羑里月，不照逾孟师。厉王奔于彘，幽王死于骊。平王迁于洛，赧王败于伊。或盟于召陵，或会于黄池。或战于长岸，或弑于乾谿。或入于鄢郢，或栖于会稽。或屠于大梁，或入于临淄。五霸共吞噬，七雄相鞭笞。暴秦灭六国，楚汉决雄雌。天尽于有日，地极于无涯。遐尔都包括，纵横悉指挥。井田方奕奕，兵甲正累累。易之以阡陌，画之以效畿。销之以锋谪，焚之以书诗。罢侯以置守，强幹而弱枝。重兵栖上郡，长城惭边陲。自谓磐石固，万世无已而。回天于指掌，割地于阶墀。视入若蝼蚁，用财如沙泥。阿房宫未毕，祖龙车至戏。骊山卒未放，陈涉兵自蕲。灞上心非浅，鸿门气正滋。咸阳起烟焰，南郑奋熊罴。人鬼同交错，风云共惨凄。项强刘未胜，得鹿莫知谁。约法三章在，收兵五国随。庙堂成筭重，帷幄坐筹奇。广武貔貅怒，鸿沟虎豹饥。荥阳留纪信，垓下别虞姬。三傑才方展，千年运正熙。山川旧形胜，日月新光辉。正朔承三统，车书混四维。方隅无割据，穷僻有羁縻。后族争行日，军分南北司。当时无佐命，何以救顛隮。百战方全日，长兵震天垂。岂知巫蛊事，祸起刘屈氂。冢宰司衡日，重明正渺瀰。见危能致命，无忝寄孤遗。剧贼欺孤日，行同狐与狸。宫中凌寡妇，殿上逐婴儿。龙战知何所，冰坚正在兹。溃堤虽患水，禦水敢忘堤。东汉重晞日，昆阳屋瓦飞。幽忧新室鬼，狼籍渐台屍。鄗邑追隆准，新安扫赤眉。再逢火德王，复睹汉官仪。窦邓缘中馈，阎梁挟牝鸡。经何功殆尽，至董业都糜。河洛少烟火，京都多蒿藜。长天有鸟度，白骨无人悲。城有隍须复，羊无血可刲。大厦之将颠，非一木可支，孟德提先手，仲谋藉世资。玄德志不遂，竟终于涕洟。西晋尚清谈，大计悬品题。妇人执国命，骨肉生疠疵。二主蒙霜露，五胡犯鼎彝。世无管夷吾，令人重歔欷。广陌羌塵合，中州胡马嘶。龙光射牛斗，日影化虹蜺。闢草来洛汭，墾田趋江湄。二百有四年，方驾而并驰。东晋分南尾，时或产灵芝。凡经五改命，至陈卒昌隋。国破西风暮，城荒春草萋。长江空满目，行客浪沾衣。后魏开北首，孝文几缉绥。河阴旋有变，国分为东西。尔朱夺高氏，宇文灭北齐。及隋始并陈，四海为藩篱。泛忭公私匮，征辽士卒疲。有身皆厌苦，无口不嗟咨。处处称年号，人人思乱离。中原未有主，谁识非鹿麋。千一难知日，天人相与期。龙腾则云霭，虎步则风凄。母后专朝日，相仍絮宫闱。可差恒彦范，不杀武三民。绣岭喧歌舞，渔阳动鼓鼙。太平其可傲，徒罪一杨妃。剑阁离天日，潼关漏虎貔。两京皆覆没，九庙咸倾欹。乐极则悲至，恩交则害携。事无事奈何，举目谁与比。自此藩方盛，都无臣子祗。恃功而不朝，讨贼以为词。各拥部兵盛，谁怜王室卑。邀朝迁姑息，观社稷安危。攻取非君命，诛求本自肥。乘舆时播越，扈从或参差。尾大知难运，鞭长岂易麾。长奸忧必至，养虎害终贻。国步可颠沛，君心空忸怩。时来花烂漫，势去叶离披。十姓分中夏，五家递通逵。徒明星有烂，但东方未晞。才返长芦镇，旋驱胡柳陂。绛霄兵自取，玄武火何痴。中渡降堪罪，栾城死可嗤。太原朝见人，刘子夕闻啼。事体重重别，人情旋旋移。弃灰犹隐火，朽骨尚称龟。谲诈多阴中，艰忧常自罹。挠防肤革易，患救腹心迟。语祸不旋踵，言伤浪噬脐。欲升还陨落，将坠却扶持。瞑眩人皆恶，康宁世共晞。须能蠲重疾，始可谓良医。久废田硗确，难行路险巇。不逄真主出，何以见施为。家国邅迍極，君臣际会稀。上天生假手，我宋遂开基。睿弄随方设，群豪引领归。迄今百余载，兵革民不知。成改须归命，兴亡自系时。天机不常设，国手无常施。往事都陈迹，前书略可依。比观之博弈，不差乎毫釐。消长天旋运，阴阳道范围。吉凶人变化，动静事枢机。疾走者先颠，迟茂都后萎。与其交受害，不若两忘之。求鱼必以筌，获兔必以罤。得之不能忘，羊质而虎皮。道大闻老子，才难语仲尼。造形能自悟，当局岂忧迷。黑白焉能浼，死生奚足猗。应机如破的，迎刃不容丝。勿讶傍人笑，休防冷眼窥。既能通妙用，何必患多岐。同道道亦得，先天天弗违。穷理以尽性，放言而遣辞。视外方知简，听余始识希。大羹无以和，玄酒莫能漓。上兵不可伐，巧历不可推。善言不可道，逸驾不可追。兄弟专乎爱，父子主于慈。天下亦可授，此著不可私。","dynasty":"宋代","title":"观棋大吟"}
{"author":"邵雍","content":"圣人了心，贤人了迹。了心无穷，了迹无极。","dynasty":"宋代","title":"心迹吟"}
{"author":"邵雍","content":"辛酸既不为中味，商徵如何是正音。举世未能分曲直，使谁为主主心平。","dynasty":"宋代","title":"辛酸吟"}
{"author":"邵雍","content":"多病筋骸五十二，新春犹得共衔杯。践形有说常希孟，乐内无功可比回。燕去燕来徒自苦，花开花谢漫相催。此心不为人休戚，二十年来已若灰。","dynasty":"宋代","title":"新春吟"}
{"author":"邵雍","content":"履道坊南竹径脩，绿杨阴里水分流。众贤买得澄心景，独我居为养志秋。若比陈门成已僣，苟陪颜巷亦堪忧。无端风雨虽狂暴，不信能凌沉隐侯。","dynasty":"宋代","title":"新居成呈刘君玉殿院"}
{"author":"邵雍","content":"蘧瑗知非日，宣尼读易年。人情止于是，天意岂徒然。立事情尤倦，思山兴益坚。谁能同此志，相伴老伊川。","dynasty":"宋代","title":"新正吟"}
{"author":"邵雍","content":"孙陈李三人，亡国体相似。虽然少有文，何复语英气。","dynasty":"宋代","title":"兴亡吟"}
{"author":"邵雍","content":"曹刘孙三人，兴国体相惟。虽然小有才，何复语命世。","dynasty":"宋代","title":"兴亡吟"}
{"author":"邵雍","content":"君子多近名，小人多近刑。善恶有异同，一归与任情。","dynasty":"宋代","title":"刑名吟"}
{"author":"邵雍","content":"翠竹丛深啼鹧鸪，鹧鸪声更胜提壶。江南江北常相逐，春后春前多自呼。迁客销魂惊梦寐，征人零泪湿衣裾。愁中间处肠先断，似此伤怀禁得无。","dynasty":"宋代","title":"鹧鸪吟二首"}
{"author":"邵雍","content":"花前把酒花前醉，醉把花枝仍自歌。花见白头人莫笑，白头人见好花多。","dynasty":"宋代","title":"南园赏花"}
{"author":"邵雍","content":"君子存大体，小人无常心。於人不求备，受恩唯恐深。","dynasty":"宋代","title":"君子吟"}
{"author":"邵雍","content":"我本行年四十五，生男方始为人父。鞠育教诲诚在我，寿夭贤愚系于汝。我若寿命七十岁，眼前见汝二十五。我欲愿汝成大贤，未知天意肯从否。","dynasty":"宋代","title":"生男吟"}
{"author":"邵雍","content":"人贵有精神，精神多不醇。有精神而醇，为第一等人。不醇无义理，是非随怒喜。怒以是为非，喜以非为是。怒是善人疏，喜非小人比。败国与亡家，鲜有不由此。娶妻娶柔和，嫁夫嫁才美。安得正妇人，作配真男子。","dynasty":"宋代","title":"人贵有精神吟"}
{"author":"邵雍","content":"善恶之间，薰蕕可究。近薰必香，近蕕必臭。","dynasty":"宋代","title":"薰蕕吟"}
{"author":"邵雍","content":"六尺残躯病复羸，况堪日日更添衰。满怀可惜精明处，一语未能分付时。沙里有金在索拣，石中韫玉奈何疑。此情牢落西风莫，倚遍栏干人不知。","dynasty":"宋代","title":"天宫小阁倚栏"}
{"author":"邵雍","content":"无限高贤抑壮图，登临不用起长吁。山川千古战争后，冠剑百年零落馀。浪把功名为忆任，那知富贵岂人谟。丹青曲尽世间妙，写得凭栏意思无。","dynasty":"宋代","title":"秋日登崇德阁二首"}
{"author":"邵雍","content":"正旦四篇诗，缘忻七十期。请观唐故事，未放晋公归。","dynasty":"宋代","title":"答富郑公见示正旦四绝"}
{"author":"邵雍","content":"酒涵花影满巵红，泻入天和胸臆中。最爱一般情味好，半醺时与太初同。","dynasty":"宋代","title":"寄毫州秦伯镇兵部"}
{"author":"邵雍","content":"相招相劝欢流霞，鬓乱秋霜发乱华。所记莫非前甲子，凡经多是老官家。共夸今日重孙过，更说当时旧事呀。言语丁宁有情味，后生无笑太周遮。","dynasty":"宋代","title":"林下五吟"}
{"author":"邵雍","content":"尧夫非是爱吟诗，诗是尧夫处困时。事体极时观道妙，人情尽处看天机。孝慈亲和未必见，松柏岁寒然后知。匪石未闻心可转，尧夫非是爱吟诗。","dynasty":"宋代","title":"首尾吟其一○一"}
{"author":"邵雍","content":"应物功夫出世间，岂容人可强跻攀。我侬自是不知量，增塿须求比泰山。","dynasty":"宋代","title":"戏谢富相公惠班笋三首"}
{"author":"邵雍","content":"却恐乡人未甚知，相知深后又何疑。贫时与禄是可受，老后得官难更为。自有林泉安素志，况无才业动丹墀。荀杨若守吾儒分，免被韩文议小疵。","dynasty":"宋代","title":"和王安之少卿韵"}
{"author":"邵雍","content":"云无一缕干明月，桥有千寻卧渌波。料得人间无此景，中秋对月兴如何。","dynasty":"宋代","title":"天津感事二十六首"}
{"author":"邵雍","content":"酒中渍后香尤烈，笛里吹来韵更清。此韵此香来处好，此时消得一凝情。","dynasty":"宋代","title":"同诸友城南张园赏梅"}
{"author":"邵雍","content":"水冷云疏霜意早，岁华虽晚黄花好。饶教四面远山围，奈何一片秋光老。上天生物固无私，圣人馀事人虽晓。陈言生活不须矜，自是中才皆可了。","dynasty":"宋代","title":"秋日雨霁闲望"}
{"author":"邵雍","content":"乘兴龙山访尽幽，恰如人在画图游。恨无美酒酬佳景，正欲留时不得留。","dynasty":"宋代","title":"归城中再用前韵"}
{"author":"邵雍","content":"世路如何若大东，相逢不待语言通，观君自比诸葛亮，顾我殊非黄石公。讲道污隆无巨细，语时兴替有初终。出人才业尤须惜，慎勿轻为四晋风。","dynasty":"宋代","title":"和邢和叔学士见别"}
{"author":"邵雍","content":"若圣与人吾岂敢，空言犹足慰虚生。明开教劝用常道，永使子孙持善名。此日贻谟情未显，他时受赐事非轻。庶几此意流天下，天下何由不太平。","dynasty":"宋代","title":"教劝吟"}
{"author":"邵雍","content":"爱重寄文房，殷勤谢远将。兔毫刚且健，筠管直而长。静录新诗藁，闲抄旧药方。自馀无所用，足以养锋铓。","dynasty":"宋代","title":"谢人惠笔"}
{"author":"邵雍","content":"旱极望雨意，病危思药心。人人当此际，不待劝而深。","dynasty":"宋代","title":"事争吟"}
{"author":"邵雍","content":"衣冠严整，谓之外修。行义纯洁，谓之内修，内外俱修，何人不求。","dynasty":"宋代","title":"内外吟"}
{"author":"邵雍","content":"纷纷过眼不须惊，利害相磨卒未平。伎俩虽多无实效，聪明到了是虚名。温凉寒热四时事，甘苦辛酸万物情。除却此心皆外物，此心犹恐未全醒。","dynasty":"宋代","title":"过眼吟"}
{"author":"邵雍","content":"四海三江与五湖，只通舟楫不通车。往来无限安平者，岂是都由香一炉。","dynasty":"宋代","title":"感事吟"}
{"author":"邵雍","content":"尧夫非是爱吟诗，诗是尧夫服老时。简尺每称林下士，过从或著道家衣。须将贤杰同星汉，直把身心比鹿麋。六十五年无事客，尧夫非是爱吟诗。","dynasty":"宋代","title":"首尾吟其九十一"}
{"author":"邵雍","content":"官路寻真已得真，可堪轻负洛城春。江湖想望三千里，休使乡朋想望频。","dynasty":"宋代","title":"依韵和浙宪任度支"}
{"author":"邵雍","content":"半百已华颠，如今更皓然。自知为士子，人讶学神仙。风月难忘酒，云山不著钱。行年六十六，明月又添年。","dynasty":"宋代","title":"岁除吟"}
{"author":"邵雍","content":"言不可妄，行不可隳。命不可忽，天不可违。","dynasty":"宋代","title":"四不可吟"}
{"author":"邵雍","content":"陋巷箪瓢世所传，予何人则耻萧然。既知富贵须由命，难把升沉更问天。静默有功成野性，骞骧无路学时贤。纷华出入金门者，应笑溪翁治石田。","dynasty":"宋代","title":"和登封裴寺丞翰见寄"}
{"author":"邵雍","content":"意尽于物，言尽于诚。矫情镇物，非我所能。","dynasty":"宋代","title":"意尽吟"}
{"author":"邵雍","content":"头上花枝照酒卮，酒卮中有好花枝。身经两世太平日，眼见四朝全盛时。况复筋骸粗康健，那堪时节正芳菲。酒涵花影红光溜，争忍花前不醉归。","dynasty":"宋代","title":"插花吟"}
{"author":"邵雍","content":"凤凰楼观冷横秋，桥下长波入海流。千百年来旧朝市，几番人向此经由。","dynasty":"宋代","title":"天津感事二十六首"}
{"author":"邵雍","content":"真工造化岂容私，拙者为谋亦甚微。安乐窝深初起后，太和汤酽半醺时。长年国里篮舁往，永熟乡中杖策归。身似升平无一事，数茎髭白任风吹。","dynasty":"宋代","title":"林下五吟其一"}
{"author":"邵雍","content":"目见之谓识，耳闻之谓知。奈何知与识，天下亦常稀。","dynasty":"宋代","title":"知识吟"}
{"author":"邵雍","content":"是短非长，好丹非素。一生区区，未免爱恶。爱恶不去，何由是非。爱恶既去，是非何为。","dynasty":"宋代","title":"是非吟"}
{"author":"邵雍","content":"甘瓜青如蓝，红桃鲜若血。不忍以后拈，而况用齿齧。其色已可爱，其味又更绝。食此无珍言，哀哉口与舌。","dynasty":"宋代","title":"秋怀三十六首"}
{"author":"邵雍","content":"壮岁若奔驰，随分受官职。所得唯锱铢，所丧无纪极。今日度一朝，明日过一夕。不免如路人，区区被劳役。","dynasty":"宋代","title":"偶得吟"}
{"author":"邵雍","content":"地逈川原阔，村孤烟水闲。雷轻龙过浦，云乱雨移山。田者荷锄去，渔人背网还。伊予独霑湿，犹在道途间。","dynasty":"宋代","title":"川上怀旧"}
{"author":"邵雍","content":"千里南山对华山，二山中有修□□。□时禾黍交搔□，□静禽鱼相与闲。好景尽□□扬外，虚名不显落□□。□□□语无心旨，自谓羲皇正却还。","dynasty":"宋代","title":"观天"}
{"author":"邵雍","content":"梦里常方梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"尧夫非是爱吟诗，诗是尧夫笔逸时。苍海有神搜鲸鲵，陆沉无水藏蛟螭。岌嶪五千仞华岳，汪洋十万顷黄陂。都与收来入近题，尧夫非是爱吟诗。","dynasty":"宋代","title":"首尾吟其十九"}
{"author":"邵雍","content":"安乐先生，不显姓氏。垂三十年，居洛之涘。风月情怀，江湖性气。色斯其举，翔而后至。无贱无贫，无富无贵。无将无迎，无拘无忌。窘未尝忧，饮不至醉。收天下春。归之肝肺。盆池资吟，瓮牖荐睡。小车赏心，大笔快志。或戴接{上罒下离}，或著半臂。或坐林间，或行水际。乐见善人，乐闻善事。乐道善言，乐行善意。闻人之恶，若负芒刺。闻人之善，如佩兰蕙。不佞禅伯，不谀方士。不出户庭，直际天地。三军莫凌，万锺莫致。为快活人，六十五岁。","dynasty":"宋代","title":"安乐吟"}
{"author":"邵雍","content":"尧夫非是爱吟诗，诗是尧夫有激时。留在胸中防作恨，发于词上恐成疵。芝兰见处须收采，金玉逢时莫弃遗。到此尧夫常自贺，尧夫非是爱吟诗。","dynasty":"宋代","title":"首尾吟其一三二"}
{"author":"邵雍","content":"绿杨深处啭流莺，莺语犹能喜太平。人享永年非不幸，天生珍物岂无情。牡丹谢后紫樱熟，芍药开时斑笋生。林下一般闲富贵，何尝更肯让公卿。","dynasty":"宋代","title":"初夏闲吟"}
{"author":"邵雍","content":"昔日不鍊物，尝为物所误。今日不鍊人，又为人所怒。物误亦可辩，人怒难往诉。我对人称过，人亦为我恕。","dynasty":"宋代","title":"无题吟"}
{"author":"邵雍","content":"写像丹青未易阶，丹青虽写像情怀。览君十首诗三遍，胜我再游乡一回。故国不知新想望，家山如见旧崔嵬。功名时事人休问，只有两行清泪揩。","dynasty":"宋代","title":"还鞠十二著作见示共城诗卷"}
{"author":"邵雍","content":"稻稌天所生，{左麦右匊}蘖人所制。釀之命为酒，饮之可成醉。刚者使之柔，懦者使之毅。善移造物权，其功亦不细。","dynasty":"宋代","title":"秋怀三十六首"}
{"author":"邵雍","content":"尧夫非是爱吟诗，诗是尧夫对酒时。处世虽无一分善，行身误有四方知。大凡观物须生意，既若成章必见辞。诗者志之所之也，尧夫非是爱吟诗。","dynasty":"宋代","title":"首尾吟其三十"}
{"author":"邵雍","content":"精诚皦於日，发出为忠辞。方寸已尽破，独夫犹不知。高坟临大道，老木无柔枝。千古存遗像，翻为诌子嗤。","dynasty":"宋代","title":"过比干墓"}
{"author":"邵雍","content":"忙忙负乘两何殊，往复由来出此途。争似不才闲处坐，平时云水绕衣裾。","dynasty":"宋代","title":"天津感事二十六首"}
{"author":"邵雍","content":"日日是春阴，春阴又复沈。养花虽有力，爱月岂无心。月满方能看，花开始可吟。奈何花与月，殊不谅人深。","dynasty":"宋代","title":"春阴其一"}
{"author":"邵雍","content":"六十残躯鬓已斑，缪称仙术有□□。时来孺子成功易，势去圣人为力难。虽则筋骸精康健，奈何情意已阑珊。着身争处明开眼，三十年来看世间。","dynasty":"宋代","title":"六十岁吟"}
{"author":"邵雍","content":"心足而家贫，体疏而情亲。开襟知骨瘦，发语见天真。","dynasty":"宋代","title":"忆梦吟"}
{"author":"邵雍","content":"风柳散如梳，霜云淡如扫。高楼破危空，低烟袅寒草。此际兴不尽，何以战秋老。止可将酒瓶，同向西风倒。","dynasty":"宋代","title":"秋怀三十六首"}
{"author":"邵雍","content":"一室可容身，四时长有春。何尝无美酒，未始绝佳宾。洞里赏花者，天边泛月人。相逢应有语，笑我太因循。","dynasty":"宋代","title":"室吟"}
{"author":"邵雍","content":"人人谁不愿封侯，及至封侯未肯休。大得却须防大失，多忧元只为多求。规模焉敢比才士，度量自知非饮流。少日何由能强此，况今年老雪堆头。","dynasty":"宋代","title":"答友人劝酒吟"}
{"author":"邵雍","content":"安乐五十年，一旦感重疾。仍在盛夏中，伏枕几百日。砭灸与药饵，百疗效无一。以命听於天，於心何所失。","dynasty":"宋代","title":"重病吟"}
{"author":"邵雍","content":"尧夫非是爱吟诗，诗是尧夫访友时。青眼主人偶不在，白头老叟还空归。几家大第横斜照，一片残春啼子规。独往独来还独坐，尧夫非是爱吟诗。","dynasty":"宋代","title":"首尾吟其八十六"}
{"author":"邵雍","content":"大惊大寐，大忧不寐。大伤不寐，大病不寐。大喜不寐，大安能寐。何故不寐，湛於有累。何故能寐，行於无事。","dynasty":"宋代","title":"能寐吟"}
{"author":"邵雍","content":"何者谓知者，知音只在心。肝脾无效验，锺鼓漫搜寻。既若能开物，何须更鼓琴。来仪非为凤，只是感人深。","dynasty":"宋代","title":"演绎吟"}
{"author":"邵雍","content":"有命更危亦不死，无命极医亦无效。唯将以命听於天，此外谁能闲计较。","dynasty":"宋代","title":"疾革吟"}
{"author":"邵雍","content":"塞鸿犹未来，梁燕已辞去。云山千万重，相逢在何处。岌{上山下業}都城门，缭绕长亭路。风土败人衣，才新又成故。","dynasty":"宋代","title":"秋怀三十六首"}
{"author":"邵雍","content":"君子改过，小人节非。改过终悟，饰非终迷。终悟福至，终迷祸归。","dynasty":"宋代","title":"迷悟吟"}
{"author":"邵雍","content":"用药似交兵，兵交岂有宁。求安安未得，去病病还生。汤剂未全补，甘肥又却争。何由能寿考，瑞应老人星。","dynasty":"宋代","title":"又五首"}
{"author":"邵雍","content":"冠盖纷纷塞九衢，声名相轧在前呼。独君都不将为事，始信人闻有丈夫。","dynasty":"宋代","title":"依韵和君实端明洛滨独步"}
{"author":"邵雍","content":"天加一上寒，我添一重被。不出既往言，不为已甚事。责已重以周，与人不求备。唯是大圣人，能立无过地。","dynasty":"宋代","title":"寒夜吟"}
{"author":"邵雍","content":"内无是实，外有是名，小人故矜。外无是名，内有是实，君子何失。","dynasty":"宋代","title":"名实吟"}
{"author":"邵雍","content":"何者谓来仪，来仪意不低。有身皆衎衎，无物不熙熙。一国若一物，四方犹四支。巍巍乎尧舜，何得而名之。","dynasty":"宋代","title":"演绎吟"}
{"author":"邵雍","content":"每度过东邻，乐邻愈觉勤。既来长是愧，相见只如亲。饮食皆随好，儿童亦自忻。吾乡有是乐，何必更求仁。","dynasty":"宋代","title":"每度过东邻"}
{"author":"邵雍","content":"尧夫自处道如何，满洛阳城都似家。不德於人焉敢异，至诚从物更无他。眼前只见罗天爵，头上谁知换岁华。何止春归与春在，胸中长有四时花。","dynasty":"宋代","title":"自处吟"}
{"author":"邵雍","content":"祖兄同甲申，二十七日长。无怨可低眉，有欢能抵掌。交情日更深，道义久相尚。但欠书丹人，黄金八百两。","dynasty":"宋代","title":"代书戏祖龙图"}
{"author":"邵雍","content":"有让岂无争，无沿安有革。争让起于心，沿革生于迹。义轩让以道，尧舜让以德。汤武争以功，桓文争以力。","dynasty":"宋代","title":"争让吟"}
{"author":"邵雍","content":"小园新葺不离家，高就岗头低就窳。洛邑地疑偏得胜，天津人至又非赊。宜将阆苑同时语，莫共桃源一道夸。闻说一轩多种药，只应犹欠紫河车。","dynasty":"宋代","title":"和王安之小园五题"}
{"author":"邵雍","content":"人情大率喜为官，达士何尝有所牵。解印本非嫌薄禄，挂冠殊不为高年。因通物性兴衰理，遂悟天心用舍权。宜放襟怀在清景，吾乡况有好林泉。","dynasty":"宋代","title":"贺人致政"}
{"author":"邵雍","content":"日脚云微淡，林梢叶渐黄。可堪须变色，彻了为侵霜。酒到难成醉，风来易得凉。老年何所欲，唯愿且平康。","dynasty":"宋代","title":"和李文思早秋五首"}
{"author":"邵雍","content":"道家仪用此衣巾，只拜星辰不拜人。何故尧夫须用拜，安知人不是星辰。","dynasty":"宋代","title":"道装吟其一"}
{"author":"邵雍","content":"人生固有命，物生固有定。岂谓人最灵。不知物正性。或闻阴有鬼，善能致人死。致死设有由，死外何所求。又况人之命，系天下系佗。阴鬼设有灵，独且奈天何。","dynasty":"宋代","title":"静坐吟"}
{"author":"邵雍","content":"三十年交旧，相逢各白头。海壖曾共饮，洛社又同游。脱屣风波池，开怀松桂秋。两眉从此后，应不着闲愁。","dynasty":"宋代","title":"代书寄祖龙图"}
{"author":"邵雍","content":"百万貔貅动塞尘，朝廷委寄不轻人。胡儿生事虽然浅，国士尽忠须是纯。陇上悲歌应愤惋，林间酣饮但酸辛。欲陈一句好言语，只恐相知未甚真。","dynasty":"宋代","title":"依韵答友人"}
{"author":"邵雍","content":"道家仪用此巾衣，师外曾闻更拜谁。何故尧夫须用拜，安知人不是吾师。","dynasty":"宋代","title":"道装吟其二"}
{"author":"邵雍","content":"凉风无限清，良月无限明。清明不我舍，长能成欢情。终朝三褫辱，昼日三接荣。荣辱我不预，何复能有惊。","dynasty":"宋代","title":"风月吟"}
{"author":"邵雍","content":"尧夫非是爱吟诗，诗是尧夫相度时。合放手时须放手，得开眉处且开眉。狂情多见好人喜，僻性少为他物移。只恨一般言不到，尧夫非是爱吟诗。","dynasty":"宋代","title":"首尾吟其五十八"}
{"author":"邵雍","content":"初心本欲践臣邻，帝里司回斗柄春。今日得居天柱下，不忧先有夜行人。","dynasty":"宋代","title":"谢商守宋郎中寄到天柱山户帖仍依元韵"}
{"author":"邵雍","content":"龙不冬跃，萤能夜飞。小人君子，而皆有时。","dynasty":"宋代","title":"有时吟"}
{"author":"邵雍","content":"满目平原百里赊，寂寥深处见人家。三间草屋无樵爨，一□□□有野花。远出小童寻路径，归来老叟带烟霞。数声起笛寒山暮，光照柴门月满斜。","dynasty":"宋代","title":"秋日"}
{"author":"邵雍","content":"年来得疾号诗狂，每度诗狂必命觞。乐道襟怀忘检束，任真言语省思量。宾朋欵密过从久，云水优闲兴味长。始信渊明深意在，北窗当日此羲皇。","dynasty":"宋代","title":"后图即事三首"}
{"author":"邵雍","content":"予家洛城里，况在天津畔。行年六十五，当宋之盛旦。南园临通衢，北圃仰双观。虽然在京国，却如处山涧。清泉篆沟渠，茂木绣霄汉。凉风竹下来，皓月松间见。面前有芝兰，目下无冰炭。坐上有馀欢，胸中无交战。冬夏既不出，炎凉徒自变。荣辱既不入，富贵徒自衒。恶闻人之恶，乐道人之善。不行何趑趄，勿药何{左目右冥}眩。谁谓金石坚，其心亦能断。谁谓鬼神灵，其诚亦能贯。","dynasty":"宋代","title":"六十五岁新正自贻"}
{"author":"邵雍","content":"宣威十九次高牙，奕叶功臣旧将家。清世辞荣归里第，白头行乐过年华。杯盈香醑浮春水，曲度新声出靓花。如此园池如此寿，儿孙满眼庆无涯。","dynasty":"宋代","title":"延福坊李太博乞园池诗"}
{"author":"邵雍","content":"欢聚九十日，回首都如梦。明月与清江，东轩又难共。","dynasty":"宋代","title":"自凤州还至秦川驿寄守倅薛姚二君"}
{"author":"邵雍","content":"时之来兮其势可乘，时之去兮其势遂生。前日之事兮今日不行，今日之事兮后来必更。","dynasty":"宋代","title":"时事吟"}
{"author":"邵雍","content":"自古别都多隙地，参天乔木乱昏鸦。荒垣壤堵人耕处，半是前朝卿相家。","dynasty":"宋代","title":"天津感事二十六首"}
{"author":"邵雍","content":"九州环绕若棋枰，万岁嵩高看太平。四海有人能统御，中原何复有交争。长忧眼见奸雄辈，且愿身为尧舜氓。五十三年芜没事，如今方喜看春耕。","dynasty":"宋代","title":"登嵩顶"}
{"author":"邵雍","content":"家住南城水竹涯，乘秋行乐未尝亏。轻寒气候我自家。半醉光阴人莫知。信马天街微雨后，凭栏僧阁晚晴时。十年美景追寻遍，好向风前摘白髭。","dynasty":"宋代","title":"秋游六首"}
{"author":"邵雍","content":"尧夫非是爱吟诗，诗是尧夫诧剑时。当煅炼时分劲节，到磨砻处发光辉。长蛇封豕休撩乱，狡兔妖狐莫陆离。此器养来年岁久，尧夫非是爱吟诗。","dynasty":"宋代","title":"首尾吟其一三五"}
{"author":"邵雍","content":"读书忘岁月，人竞笑蹉跎。但得甘旨足，宁辞辛苦多。龙泉去铓刃，蜗角亦风波。知我为亲老，不知将谓何。","dynasty":"宋代","title":"自遣"}
{"author":"邵雍","content":"何者堪名席上珍，都缘当日得师真。是知佚我无如老，惟喜放怀长似春。得志当为天下事，退居聊作水云身。胸中一点分明处，不负高天不负人。","dynasty":"宋代","title":"自述二首"}
{"author":"邵雍","content":"虫蠹书害少，人蠹书害多。虫蠹曝已去，人蠹当如何。","dynasty":"宋代","title":"曝书吟"}
{"author":"邵雍","content":"满川桃李弄芳妍，不忍重为风所残。忍使一年春遂去，尽凭高处与盘桓。","dynasty":"宋代","title":"禁烟留题锦屏山下四首"}
{"author":"邵雍","content":"旨酒嘉肴与管弦，通宵鼎沸乐丰年。侯门深处还知否。百万流民在露天。","dynasty":"宋代","title":"感雪吟"}
{"author":"邵雍","content":"时止则须止，时行则可行。时行与时止，人力莫经营。","dynasty":"宋代","title":"行止吟"}
{"author":"邵雍","content":"客说河州事，经营杳未涯。讶予独无语，贪嗅杏香花。","dynasty":"宋代","title":"杏香花"}
{"author":"邵雍","content":"践形治性，践迹治情。贤人践迹。圣人践形。","dynasty":"宋代","title":"性情吟"}
{"author":"邵雍","content":"君子任性，小人任情。任性则近，任情则远。","dynasty":"宋代","title":"性情吟"}
{"author":"邵雍","content":"安有太平人不平，人心平处固无争。棋中机械不愿看，琴里语言时喜听。少日挂心唯帝典，老年留意只义经。自知别得收功处，松桂隆冬始见青。","dynasty":"宋代","title":"旋风吟二首"}
{"author":"邵雍","content":"虚名虚利太无端，自方□□寸进难。大抵人生只如此，采来谁不做高官。","dynasty":"宋代","title":"选官图"}
{"author":"邵雍","content":"饱食丰衣不易过，日长时节奈愁何。求名少日投宣圣，怕死老年亲释迦。妄欲断缘缘愈重，徼求去病病还多。长江一片常如練，幸自无风又起波。","dynasty":"宋代","title":"学佛吟"}
{"author":"邵雍","content":"善恶之间，薰蕕可究。近薰必香，近蕕必臭。","dynasty":"宋代","title":"薰蕕吟"}
{"author":"邵雍","content":"子孝亲兮弟敬哥，休残骨肉起风波。劬劳恩重须当报，手足情深要取和。公艺同居今古罕，田真共处子孙多。如斯遐迩皆称美，子孝亲兮弟敬哥。","dynasty":"宋代","title":"训世孝弟诗十首"}
{"author":"邵雍","content":"每日清晨一炷香，谢天谢地谢三光。所求处处田禾热，惟愿人人寿命长。国有贤臣安社稷，家无逆子恼爹娘。四方平静干戈息，我若贫时也不妨。","dynasty":"宋代","title":"训世孝弟诗十一首"}
{"author":"邵雍","content":"心亲于身，身亲于人。不能治心，焉能治身。不能治身，焉能治人。","dynasty":"宋代","title":"治心吟"}
{"author":"邵雍","content":"时久则患生，事久则弊生。弊患相仍，人何以宁。","dynasty":"宋代","title":"时事吟"}
{"author":"邵雍","content":"瓮破已甘弃，言收用有方。用时须藉口，照处便安床。不假轩窗力，能回日月光。清平卧其下，自可比羲皇。","dynasty":"宋代","title":"瓮牖吟"}
{"author":"邵雍","content":"辛亥年，辛丑月，甲子日，甲戌辰。日辰同甲，年月同辛。吾于此际，生而为人。","dynasty":"宋代","title":"生日吟"}
{"author":"邵雍","content":"年年此际走烟岚，人亦何尝谓我贪。归见交亲话清胜，且无防患在三缄。","dynasty":"宋代","title":"二十日到城中见交旧"}
{"author":"邵雍","content":"久旱几逾冬，川守祈未得。雁行联镳来，佳雪遽盈尺。酒面生红光，客心喜何极。上夜离天津，天津陡岑寂。","dynasty":"宋代","title":"谢城南张氏弟兄冒雪载肴酒见过"}
{"author":"邵雍","content":"道堂闲话尽多时，尘外杯觞不浪飞。初上小车人已静，醉和风雨夜深归。","dynasty":"宋代","title":"谢彦国相公和诗用醉和风雨夜深归"}
{"author":"邵雍","content":"壬子初逢雪，未多仍却晴。人间都变白，林下不胜清。寒士痛遭恐，穷民恶看惊。杯觞限新法，何故便能倾。","dynasty":"宋代","title":"秦和十月二十四日初见雪呈相国元老"}
{"author":"邵雍","content":"何者堪名席上珍，都缘当日得师真。是知佚我无如老，惟喜放怀长似春。得志当为天下事，退居聊作水云身。胸中一点分明处，不负高天不负人。","dynasty":"宋代","title":"自述二首"}
{"author":"邵雍","content":"我本行年四十五，生男方始为人父。鞠育教诲诚在我，寿夭贤愚系于汝。我若寿命七十岁，眼前见汝二十五。我欲愿汝成大贤，未知天意肯从否。","dynasty":"宋代","title":"生男吟"}
{"author":"邵雍","content":"尧夫非是爱吟诗，诗是尧夫乐事时。天道亏盈如橐籥，圣人言语似曹龟。光阴去后绳难系，筋力衰时药不医。莫把闲愁伴残照，尧夫非是爱吟诗。","dynasty":"宋代","title":"首尾吟其一○八"}
{"author":"邵雍","content":"天地如盖轸，覆载何高极。日月如磨蚁，徃来无休息。上下之岁年，其数难窥测。且以一元言，其理尚可识。一十月二万，九千馀六百。中间三千年，迄今之陈迹。治乱与废兴，著见于方策。吾能一贯之，皆如身所历。","dynasty":"宋代","title":"皇极经世一元吟"}
{"author":"邵雍","content":"地势东南一槩倾，水流何日得安平。天津更在急流处，无限高深并此声。","dynasty":"宋代","title":"天津感事二十六首其十八"}
{"author":"邵雍","content":"先苦头风已病躯，新添臂痛又何如。无妨把盏只妨拜，虽废梳头未废书。不向医方求效验，唯将谈笑且消除，大凡物老须生病，人老何由不病乎。","dynasty":"宋代","title":"臂痛吟"}
{"author":"邵雍","content":"欲见心无已，久违情奈何。云烟虽咫尺，不得屡相过。","dynasty":"宋代","title":"思友吟"}
{"author":"邵雍","content":"闲中气味长，长处是仙乡。富有林泉乐，清无市井忙。烂游千圣奥，醉拥万花香。莫作伤心事，伤心易断肠。","dynasty":"宋代","title":"闲中吟其一"}
{"author":"邵雍","content":"高楼百尺破危空，天淡云闲看帝功。更上一层情未快，思君不见见乔嵩。","dynasty":"宋代","title":"依韵和任司封见寄吟"}
{"author":"邵雍","content":"林下故无知，唯知二月期。酒尝新热后，花赏半开时。只有醺酣趣，殊无烂熳悲。谁能将此景，长贮在心脾。","dynasty":"宋代","title":"二月吟"}
{"author":"邵雍","content":"尧夫非是爱吟诗，诗是尧夫用畜时。史籍始终明治乱，经书表里见安危。庖羲可作三才主，孔子当为万世师。不止前言与往行，尧夫非是爱吟诗。","dynasty":"宋代","title":"首尾吟其九十七"}
{"author":"邵雍","content":"尧夫非是爱吟诗，诗是尧夫不乐时。明月恰圆还却缺，好花才盛又成衰。返魂丹向何人用，续命汤于甚处施。天听虽高只些子，尧夫非是爱吟诗。","dynasty":"宋代","title":"首尾吟其六十"}
{"author":"邵雍","content":"名利场中难著脚，林泉路上早回头。不然半百残躯体，正被风波汩未休。","dynasty":"宋代","title":"自况三首其一"}
{"author":"邵雍","content":"贤德之人，所居之处。如芝如兰，使人爱慕。凶恶之人，所居之处。如虎如狼，使人怕怖。","dynasty":"宋代","title":"偶书"}
{"author":"邵雍","content":"晴窗日初曛，幽庭雨乍洗。红兰静自披，绿竹闲相倚。荣利若浮云，情怀淡如水。身非天外人，意众天外起。","dynasty":"宋代","title":"秋怀三十六首"}
{"author":"邵雍","content":"纷纷五代乱离间，一旦云开复见天。草木百年新雨露，车书万里旧山川。寻常巷陌犹{上竹下替}绂，取次园亭亦管弦。人老太平春未老，莺花无害日高眠。","dynasty":"宋代","title":"观盛花吟"}
{"author":"邵雍","content":"人间万事若磨持，丛入枯荣利害机。祗有一般无对处，都如天地未分时。","dynasty":"宋代","title":"无事吟"}
{"author":"邵雍","content":"梦里到乡关，乡关二十年。依稀新国土，隐约旧山川。身已烟霞外，人家道路边。觉来犹在目，一饷但萧然。","dynasty":"宋代","title":"昼梦"}
{"author":"邵雍","content":"惟南有美橘，惟北有美粟。厥包或颇同，厥味信不一。天地岂无情，草木皆有实。物本不负人，人自负于物。","dynasty":"宋代","title":"秋怀三十六首"}
{"author":"邵雍","content":"十舍到商颜，虽遥不甚艰。东西逆洛水，表里看秦山。身在烟霞外，心存人子间。庭闱况非远，自可指期还。","dynasty":"宋代","title":"商山道中作"}
{"author":"邵雍","content":"月明星自稀，日出月亦微。既有少正卯，岂无孔仲尼。","dynasty":"宋代","title":"日月吟"}
{"author":"邵雍","content":"忽忽闲拈笔，时时乐性灵。何尝无对景，未始便忘情。句会飘然得，诗因偶尔成。天机难状处，一点自分明。","dynasty":"宋代","title":"闲吟"}
{"author":"邵雍","content":"人贵有精神，精神多不醇。有精神而醇，为第一等人。不醇无义理，是非随怒喜。怒以是为非，喜以非为是。怒是善人疏，喜非小人比。败国与亡家，鲜有不由此。娶妻娶柔和，嫁夫嫁才美。安得正妇人，作配真男子。","dynasty":"宋代","title":"人贵有精神吟"}
{"author":"邵雍","content":"丹山谁道凤为巢，事下吾能见九苞。逸句得时如虎变，大篇成处若神交。千端蜀锦新番样，万树春华暖弄稍。天马无踪周八极，但临风月镫相敲。","dynasty":"宋代","title":"逸书吟"}
{"author":"邵雍","content":"静坐养天和，其来所得多。耽耽同厦宇，密密引藤萝。忘去贵臣度，能容野客过。系时休戚重，终不道如何。","dynasty":"宋代","title":"和君实端明花庵独坐"}
{"author":"邵雍","content":"酒喜小杯饮，诗快大字书。不知人世上，此乐更谁如。","dynasty":"宋代","title":"大笔吟"}
{"author":"邵雍","content":"水雨霖，火雨露，土雨濛，石雨雹。水风凉，火风热，土风和，石风冽。水云黑，火云赤，土云黄，石云白。水雷云，火雷虩，土雷连，石雷霹。","dynasty":"宋代","title":"观物吟"}
{"author":"邵雍","content":"辞麾来此住云霄，闻健登临肯惮劳。紫陌事多都不见，家山围绕是嵩高。","dynasty":"宋代","title":"依韵和任司封见寄吟"}
{"author":"邵雍","content":"天意无他只自然，自然之外更无天。不欺谁怕居暗室，绝利须求在一源。未吃力时犹有说，到收功处更何言。圣人能事人难继，无价明珠正在渊。","dynasty":"宋代","title":"天意吟"}
{"author":"邵雍","content":"财利为先，群舌用事。饥馑相仍，盗贼蜂起。孝悌为先，日月长久。时和岁丰，延年益寿。","dynasty":"宋代","title":"治乱吟"}
{"author":"邵雍","content":"天下系休戚，世间谁擬伦。三朝为宰相，四海作闲人。照破万古事，收归一点真。不知缘底事，见我却殷勤。","dynasty":"宋代","title":"赠富公"}
{"author":"邵雍","content":"严亲出守剑门西，色养欢深世表仪。唐相规模今历历，蜀氏遨乐旧熙熙。海棠洲畔停桡处，金雁桥边立马时。料得预忧天下计，不忘君者更为谁。","dynasty":"宋代","title":"代书寄程正叔"}
{"author":"邵雍","content":"尧夫非是爱吟诗，诗是尧夫切虑时。千世万世所遭遇，圣人贤人曾施为。当初何故尽有说，在后可能都没辞。事既不同时又异，尧夫非是爱吟诗。","dynasty":"宋代","title":"首尾吟其七十"}
{"author":"邵雍","content":"地逈川原阔，村孤烟水闲。雷轻龙过浦，云乱雨移山。田者荷锄去，渔人背网还。伊予独霑湿，犹在道途间。","dynasty":"宋代","title":"川上怀旧"}
{"author":"邵雍","content":"三王之世正如秋，权重权轻事有由。深谷为陵岸为谷，陵迁谷变不知休。","dynasty":"宋代","title":"三王"}
{"author":"邵雍","content":"人间相识几无数，相识虽多未必知。望我实多全为道，知予浅处却因诗。升沉休问百年事，今古都归一局棋。乘马须求似骐骥，柰何骐骥未来时。","dynasty":"宋代","title":"答客"}
{"author":"邵雍","content":"尧夫非是爱吟诗，虽老精神未耗时。水竹清闲先据了，莺花富贵又兼之。梧桐月向怀中照，杨柳风来面上吹。被有许多闲捧拥，尧夫非是爱吟诗。","dynasty":"宋代","title":"首尾吟其九"}
{"author":"邵雍","content":"文房三物品皆精，报谢愁无秀句成。欲状升平在歌颂，奈何才不逮升平。","dynasty":"宋代","title":"依韵和张静之少卿惠文房三物"}
{"author":"邵雍","content":"物情谁道尔无知，秋去春来不失期。今岁亲雏又成就，去地宁不重依依。","dynasty":"宋代","title":"梁燕吟"}
{"author":"邵雍","content":"群卉争妍处，奇花独异时。东君深意思，亦恐要人知。","dynasty":"宋代","title":"笺年老逢春八首其八自知一赏有分付"}
{"author":"邵雍","content":"着身静处观人事，放意闲中炼物情。去尽风波存止水，世间何事不能平。","dynasty":"宋代","title":"天津感事二十六首"}
{"author":"邵雍","content":"休嗟流年随逝水，但将清景逐闲情。山河天下从来广，日月林间长自明。幸有园林供笑傲，岂无诗酒乐升平。如何更得烟霞侣，好向伊川老此生。","dynasty":"宋代","title":"伊川吟"}
{"author":"邵雍","content":"二月方当烂漫时，翠华未幸春无依。绿杨阴里寻芳遍，红杏香中带醉归。数片落花蝴蝶趁，一竿斜日流莺啼。清樽有酒慈亲乐，犹得阶前戏綵衣。","dynasty":"宋代","title":"春游五首其三"}
{"author":"邵雍","content":"事到急时观态度，人于危处露肝脾。深心厚貌平时可，慎勿便言容易知。","dynasty":"宋代","title":"知人吟"}
{"author":"邵雍","content":"相去一毛间，千山复万山。虽能忘寝食，未肯去机关。不是责人备，奈何开口难。天心况非远，既远遂无还。","dynasty":"宋代","title":"偶得吟"}
{"author":"邵雍","content":"善恶之间，薰莸可究。近薰必香，近莸必臭。","dynasty":"宋代","title":"薰莸吟"}
{"author":"邵雍","content":"昨日思沃浆，今日思去扇。岂止人戈矛，炎凉自交战。利害生科情，好尚存乎见。欲人为善人，必须自为善。","dynasty":"宋代","title":"秋怀三十六首"}
{"author":"邵雍","content":"叠巘如屏四面开，可堪虚使乱云堆。已曾同赏花无限，须约共游山几回。未老秋光诗拥笔，乍凉天气酒盈杯。轻风早是得人喜，更向芰荷深处来。","dynasty":"宋代","title":"依韵答字之少卿"}
{"author":"邵雍","content":"尧夫非是爱吟诗，诗是尧夫不寐时。咀茹兰薰宜有主，恢张风雅更为谁。三千来首收清月，二十馀年撚白髭。了却许多闲职分，尧夫非是爱吟诗。","dynasty":"宋代","title":"首尾吟其七"}
{"author":"邵雍","content":"击壤三千首，行窝二十家。乐天为事业，养志是生涯。出入将如意，过从用小车。人能知此乐，何必待纷华。","dynasty":"宋代","title":"击壤吟"}
{"author":"邵雍","content":"君子尚义，小人尚利。尚利则乱，尚义则治。","dynasty":"宋代","title":"义利吟"}
{"author":"邵雍","content":"尧夫非是爱吟诗，诗是尧夫知幸时。日未出前朝象帝，天才春处谒庖羲。三杯五杯自劝酒，一局两局无争棋。韶濩不知何似乐，尧夫非是爱吟诗。","dynasty":"宋代","title":"首尾吟其十五"}
{"author":"邵雍","content":"人多求洗身，殊不求洗心。洗身去尘垢，洗心去邪淫。尘垢用水洗，邪淫非能淋。必欲去心垢，须弹无弦琴。","dynasty":"宋代","title":"洗心吟"}
{"author":"邵雍","content":"百病起於情，情轻病亦轻。可能无係累，却是有依凭。秋月千山静，春华万木荣。若论真事业，人力莫经营。","dynasty":"宋代","title":"百病吟"}
{"author":"邵雍","content":"断以决疑，疑不可缓。当断不断，反受其乱。","dynasty":"宋代","title":"当断吟"}
{"author":"邵雍","content":"至宝明珠非有纇，全珍良玉自无瑕。为珠为玉尚如此，何况为人多过差。","dynasty":"宋代","title":"诫子吟"}
{"author":"邵雍","content":"禹士力生头，都知闲做弄。直待担子折，恁待柴束重。","dynasty":"宋代","title":"担折"}
{"author":"邵雍","content":"尧夫非是爱吟诗，诗是尧夫何所为。睡思动时亲瓮牖，幽情发处旁盆池。寻芳更用小车去，得句仍将大笔麾。馀事不妨闲润色，尧夫非是爱吟诗。","dynasty":"宋代","title":"首尾吟其一一八"}
{"author":"邵雍","content":"何事感人深，求之无处寻。两仪长在手，万化不关心。石里时藏玉，砂中屡得金。分明难理会，须索入沉吟。","dynasty":"宋代","title":"逍遥吟"}
{"author":"邵雍","content":"形状类于鱼，其心好蠹书。居常游箧笥，未始在江湖。为害千般有，言烹一物无。年年当盛夏，{左日右煞}了却如初。","dynasty":"宋代","title":"蠹书鱼"}
{"author":"邵雍","content":"寒食风烟锦屏下，凭高把酒兴何如。满川桃李方妍媚，不忍重为风破除。","dynasty":"宋代","title":"禁烟留题锦屏山下四首"}
{"author":"邵雍","content":"年老逢春莫惜狂，惜狂无那兴难当。园林恰到恶明媚，风雨便多闲中伤。花等半开宜速赏，酒闻才熟便先尝。大都美物天长惜，非是吾侪曲主张。","dynasty":"宋代","title":"年老逢春十三首其十一"}
{"author":"邵雍","content":"西楼赏雪眼偏明，次第身疑在水晶。千片万片巧妆地，半舞半飞斜犯楹。形如玉悄依还碎，体似杨花又更轻。谁谓天尘有羁客，一般对酒两般情。","dynasty":"宋代","title":"和商守登楼看雪"}
{"author":"邵雍","content":"尧夫非是爱吟诗，诗是尧夫信脚时。高祖宅前花似锦，魏王堤畔柳如丝。因闲看水行来远，就便游园归去迟。每遇好风还眷眷，尧夫非是爱吟诗。","dynasty":"宋代","title":"首尾吟其八十七"}
{"author":"邵雍","content":"细筭人间千万事，皆输花底共开颜。芳菲大率一春内，烂漫都无十日间。亦恐忧愁为龃龉，更防风雨作艰难。莫教此后成遗恨，把火樽前尚可攀。","dynasty":"宋代","title":"惜芳菲"}
{"author":"邵雍","content":"七月夜初长，星斗争煌煌。庭除经小雨，枕簟生微凉。照物无遁形，虚鉴自有光。照事无遁情，虚心自有常。","dynasty":"宋代","title":"秋怀三十六首"}
{"author":"邵雍","content":"笺云：风轻如笑处，露重似啼时。只向笑啼处，浓香惹满衣。","dynasty":"宋代","title":"笺年老逢春八首·好花看到半开时"}
{"author":"邵雍","content":"愿君莫爱金花梨，愿君须爱红消梨。金花红消两般味，一般颜色如烟脂。红消食之甘如饴，金花食之先颦眉。似此误人事不少，未食之前宜辩之。","dynasty":"宋代","title":"食梨吟"}
{"author":"邵雍","content":"人言人事危冠冕，吾爱吾庐远市朝。野面不堪趋魏阙，闲身唯称访杨寥。殊无纪律诗千首，富有云山酒一瓢。预借轩车又东去，自兹风月恐难招。","dynasty":"宋代","title":"和赵充道秘丞见赠"}
{"author":"邵雍","content":"王金秋已至，烁石景方兰。直养能希孟，闲居肯让潘。竹间风彗彗，松罅月团团。洛社多贤友，人人可共欢。","dynasty":"宋代","title":"和李文思早秋五首"}
{"author":"邵雍","content":"春暖秋凉人半醉，安车尘尾闲从事。虽无大德及生灵，且与太平装景致。","dynasty":"宋代","title":"自述"}
{"author":"邵雍","content":"病起复惊春，携筇看野新。水边逢钓者，垅上见耕人。访彼形容苦，酬予家业贫。自惭功济力，未得遂生民。","dynasty":"宋代","title":"共城十吟·其二曰春郊闲步"}
{"author":"邵雍","content":"人无好胜，事无过求。好胜多辱，过求多忧。忧辱并至，道德弗游。不止人患，身亦是仇。","dynasty":"宋代","title":"好胜吟"}
{"author":"邵雍","content":"天地始融结，此山已高极。群峰拥旌幢，巨石罗剑戟。日出崖先红，雨馀岚更碧。安知无神仙，其间久遁迹。","dynasty":"宋代","title":"登封县宇观少室"}
{"author":"邵雍","content":"无涯桃李待清明，经岁言能开得成。不念化工曾着力，狂风何故苦相凌。","dynasty":"宋代","title":"禁烟留题锦屏山下四首"}
{"author":"邵雍","content":"世态其如与愿违，必须言进是无知。遍将底事闲思处，不若西街极论时。设有奇才能动世，奈何双鬓已如丝。天边新月从来细，不为人间爱画眉。","dynasty":"宋代","title":"代书答开封府推官姚辅周郎中"}
{"author":"邵雍","content":"酒涵花影满巵红，泻入天和胸臆中。最爱一般情味好，半醺时与太初同。","dynasty":"宋代","title":"寄毫州秦伯镇兵部"}
{"author":"邵雍","content":"霜扶清格高高起，风驾寒香远远留。太守多情客多感，金樽倒尽是良筹。","dynasty":"宋代","title":"和商洛章子厚长官早梅"}
{"author":"邵雍","content":"作伪少阴德，饰非多隐情。人心虽曖昧，天道自分明。手足既皆露，语言安足凭。","dynasty":"宋代","title":"有妄吟"}
{"author":"邵雍","content":"我侬非是惜黄金，自是常娥爱负心。初未上时犹露滴，恰才圆处便天阴。栏杆倚了还重倚，芳酒斟回又再斟。安得深闺与收管，奈何前后误人深。","dynasty":"宋代","title":"恨月吟"}
{"author":"邵雍","content":"谁道闲人无事权，事权唯只是诗篇。四时雪月风花景，都与收来入近编。","dynasty":"宋代","title":"答人吟"}
{"author":"邵雍","content":"高竹已可爱，况在垂杨下。幽人无轩冕，得此自可诧。枉尺既不能，括囊又何谢。贾生若知此，恸哭亦自罢。","dynasty":"宋代","title":"高竹八首"}
{"author":"邵雍","content":"尧夫非是爱吟诗，诗是尧夫自顾时。若有意时非语话，都无情处是肝脾。方将忧己到未到，何暇责人知不知。因喜圣贤用心远，尧夫非是爱吟诗。","dynasty":"宋代","title":"首尾吟其七十二"}
{"author":"邵雍","content":"前有亿万年，后有亿万世。中间有寿人，未过百来岁。出口无善言，行身无善珞。徒有人之身，殊无人之贵。","dynasty":"宋代","title":"又五首"}
{"author":"邵雍","content":"桃李因风花满枝，因风桃李却离披。惨舒相继不离手，忧喜两般都在眉。泰到盛时须人蛊，否当极处却成随。今人休爱古人好，只为今人生较迟。","dynasty":"宋代","title":"桃李吟"}
{"author":"邵雍","content":"病起复惊春，携筇看野新。水边逢钓者，垅上见耕人。访彼形容苦，酬予家业贫。自惭功济力，未得遂生民。","dynasty":"宋代","title":"共城十吟·其二曰春郊闲步"}
{"author":"邵雍","content":"九月气乍肃，衰柳犹有蝉。霜外疏锺断，风余清籁传。千山乱远月，一鹗摩高天。自非出世人，而敢危行言。","dynasty":"宋代","title":"秋怀三十六首"}
{"author":"邵雍","content":"天津多乱石，石里闲寻覔。真玉固难求，似玉亦难得。徒有碌碌青，亦有磷磷白。奈无清越声，更无温润色。","dynasty":"宋代","title":"乱石吟"}
{"author":"邵雍","content":"去岁春归留不住，今年春色来何处。洛阳处处是桃源，小车渐转东街去。","dynasty":"宋代","title":"春色"}
{"author":"邵雍","content":"一雨洗觚稜，三川气象清。林风传顥气，木叶送商声。忽忽莲生的，看看菊吐英。太平时里老，何以报虚生。","dynasty":"宋代","title":"和李文思早秋五首"}
{"author":"邵雍","content":"清风无人兼，自可入吾手。明月无人并，自可入吾牖。中心既已平，外物何尝诱。余事岂足论，但恐樽无酒。","dynasty":"宋代","title":"秋怀三十六首"}
{"author":"邵雍","content":"物理人情自可明，何尝慼慼向平生。卷舒在我有成筭，用舍随时无定名。满目云山俱是乐，一毫荣辱不须惊。侯门见说深如海，三十年来掉臂行。","dynasty":"宋代","title":"龙门道中作"}
{"author":"邵雍","content":"宣威十九次高牙，奕叶功臣旧将家。清世辞荣归里第，白头行乐过年华。杯盈香醑浮春水，曲度新声出靓花。如此园池如此寿，儿孙满眼庆无涯。","dynasty":"宋代","title":"延福坊李太博乞园池诗"}
{"author":"邵雍","content":"当默用言言是垢，当言任默默为尘。当言当默都无任，尘垢何由得到身。","dynasty":"宋代","title":"言默吟"}
{"author":"邵雍","content":"能言未是难，行得始为艰。须是真男子，方能无厚颜。","dynasty":"宋代","title":"言行吟"}
{"author":"邵雍","content":"桃李花开人不窥，花时须是牡丹时。牡丹花发酒增价，夜半游人犹未归。","dynasty":"宋代","title":"洛阳春吟"}
{"author":"邵雍","content":"光阴不肯略从容，九十日春还又空。多少落花无著莫，半随流水半随风。","dynasty":"宋代","title":"洛阳春吟"}
{"author":"邵雍","content":"春归花谢日初长，燕语莺啼各息忙。何故游人断来往，绿阴殊不减红芳。","dynasty":"宋代","title":"洛阳春吟"}
{"author":"邵雍","content":"十日好花都去尽，可怜青帝用功深。游人莫便无凭据，未必红芳胜绿阴。","dynasty":"宋代","title":"洛阳春吟"}
{"author":"邵雍","content":"春归必意归何处，无限春冤都未诉。欲托流莺问所因，子规又叫不如去。","dynasty":"宋代","title":"洛阳春吟"}
{"author":"邵雍","content":"用尽四时周一岁，唯春能见好花开。十千买酒未为贵，既去红芳岂再来。","dynasty":"宋代","title":"洛阳春吟"}
{"author":"邵雍","content":"以酒战花秾，花秾酒更浓。花能十日尽，酒未百壶空。尚喜装衣袂，犹怜坠酒锺。多情唯粉蝶，薄倖是游蜂。减却墙头艳。添为径畔红。飘零深院宇，点缀静帘栊。又恐随流水，仍忧嫁远风。水流犹委曲，风远便西东。狼籍残春后，离披晚照中。亭台虽有主，轩骑断无踪。剑去拥妃子，兵来围石崇。马嵬方恋恋，金谷正匆匆。曹植辞休切，襄王梦已终。谬称寻洛浦，浪说数巫峰。燕诉冤还在，莺传信莫通。苔钱如可买，柳線自能缝。怅望尤真宰，凄凉殢化工。放教成烂漫，不使略从容。命扫心争忍，言心计遂穷。异香销骨髓，绝色死英雄。任诧回天力，饶矜盖世功。奈何时既往，到了事难重。开谢形相戾，兴衰理一同。天面之浅者，未始免忡忡。","dynasty":"宋代","title":"落花长吟"}
{"author":"邵雍","content":"占得幽栖一片山，都离尘土利名间。四时分定所游处，不为移文便往还。","dynasty":"宋代","title":"答君实端明游寿安神林"}
{"author":"邵雍","content":"安有太平人不平，人心平处固无争。棋中机械不愿看，琴里语言时喜听。少日挂心唯帝典，老年留意只义经。自知别得收功处，松桂隆冬始见青。","dynasty":"宋代","title":"旋风吟二首"}
{"author":"邵雍","content":"堂上慈亲八十馀，阶前儿女戏相呼。旨甘取足随丰俭，此乐人间更有无。","dynasty":"宋代","title":"闲居述事"}
{"author":"邵雍","content":"尧夫非是爱吟诗，诗是尧夫诧老时。金玉过从旧朋友，糟糠欢喜老夫妻。瓦烧酒盏连醅饮，纸画棋盘就地围。六十六年无事客，尧夫非是爱吟诗。","dynasty":"宋代","title":"首尾吟其一一九"}
{"author":"邵雍","content":"群芳万品递相催，若说高标独有梅。会得东君无别意，为怜清淡使先开。","dynasty":"宋代","title":"和商洛章子厚长官早梅"}
{"author":"邵雍","content":"尧夫非是爱吟诗，诗是尧夫十月时。寒日无光天色远，阴云不动柳丝垂。园林叶尽鸟未散，道路风多人更稀。满目时光口难道，尧夫非是爱吟诗。","dynasty":"宋代","title":"首尾吟其七十七"}
{"author":"邵雍","content":"为今日之山，是昔日之原。为今日之原，是昔日之川。山川尚如此，人事宜信然。幸免红尘中，随风浪着鞭。","dynasty":"宋代","title":"川上怀旧"}
{"author":"邵雍","content":"名园不放过鸦飞，相国如今遂请时。鼎食从来称富贵，更和花笋一兼之。","dynasty":"宋代","title":"戏谢富相公惠班笋三首"}
{"author":"邵雍","content":"垂柳有两种，有长有短垂。唯兹长一种，偏与静相宜。院宇深春后，亭台晚景时。不胜烟羃羃，无柰日迟迟。霡霂雨初过，清冷风乍吹。章台街左右，华表柱东西。起眼出墙树，拂头当路枝。翩翻绿罗带，缥缈缕金衣。荡{左风右昜}飘晴絮，缤纷舞暖丝。丝牵寸肠断，絮入万家飞。婀娜王恭韵，婆娑赵后姿。修妍张绪少，柔软沈侯羸。濯濯青拖地，毵毵翠绕池。般添花灼灼，引惹草凄凄。郁郁笼山馆，疏疏映酒旗。赠人人自泣，驻马还嘶。影里咿哑去，阴中轳辘归。凄凉装暝霭，淡薄挂斜晖。懊恼轻攀折，忧愁重别离。早衰缘停道，先茂为临溪。楼外蝉才噪，桥边鸎又啼。生憎遮望眼，死恨学妆眉。远客莫如数，长条曾系谁。经霜儘憔悴，来岁却依依。","dynasty":"宋代","title":"垂柳长吟"}
{"author":"邵雍","content":"恶死而好生，古今之常情。人心可生事，天下自无兵。草木尚咸若，山川岂不宁。胡为无击壤，饮酒乐升平。","dynasty":"宋代","title":"无客回天意"}
{"author":"邵雍","content":"路上尘方坌，壶中花正开。何须头尽白，然后赋归来。","dynasty":"宋代","title":"寄三城王宣徽二首"}
{"author":"邵雍","content":"小人无耻，重利轻死。不畏人诛，岂顾物议。","dynasty":"宋代","title":"小人吟"}
{"author":"邵雍","content":"筋骸得似常年否，气血能如旧日无。却喜一般增长处，樽前谈笑有工夫。","dynasty":"宋代","title":"答人吟"}
{"author":"邵雍","content":"恩深者亲，义重者君。恩义两得，始谓之人。","dynasty":"宋代","title":"恩义吟"}
{"author":"邵雍","content":"牡丹花品冠群芳，况是其间更有王。四色变而成百色，百般颜色百般香。","dynasty":"宋代","title":"牡丹吟"}
{"author":"邵雍","content":"多情大尹辞春去，正是群芳烂漫时。自古英豪重恩意，群芳慎勿便离披。","dynasty":"宋代","title":"和大尹李君锡龙图留别诗"}
{"author":"邵雍","content":"半醉小车行，世间无此荣。凉风迎面细，垂柳拂头轻。意若兼三事，情如拥万兵。这般闲富贵，料得没人争。","dynasty":"宋代","title":"半醉吟"}
{"author":"邵雍","content":"花行竹径紧相挨，每日须行四五回。因把花行侵竹种，且图竹径对花开。花香远远随衣袂，竹影重重上酒杯。谁道山翁少温润，这般红翠却长偎。","dynasty":"宋代","title":"南园花竹"}
{"author":"邵雍","content":"伊嵩有客欲无言，进退由来尽俟天。好静未能忘水石，乐闲非为学神仙。休嗟紫陌难为客，且喜清风不用钱。枉尺直寻何必较。此心都大不求全。","dynasty":"宋代","title":"有客吟"}
{"author":"邵雍","content":"时久则患生，事久则弊生。弊患相仍，人何以宁。","dynasty":"宋代","title":"时事吟"}
{"author":"邵雍","content":"谁剪毛头谢陆沉，生灵肌骨不胜侵。人间自有回天力，林下空多忧国心。日过中时忧未文，月几望处患仍深。军中儒服吾家事，诸葛武侯何处寻。","dynasty":"宋代","title":"毛头吟"}
{"author":"邵雍","content":"何者谓知者，知音只在心。肝脾无效验，锺鼓漫搜寻。既若能开物，何须更鼓琴。来仪非为凤，只是感人深。","dynasty":"宋代","title":"演绎吟"}
{"author":"邵雍","content":"行年六十一，筋骸未甚老。已为两世人，便化岂为夭。况且粗康强，又复无忧扰。如何不喜欢，佳辰自不少。","dynasty":"宋代","title":"欢喜吟"}
{"author":"邵雍","content":"春水渌成波，成波无奈何。难将染他物，止可染轻罗。","dynasty":"宋代","title":"春水吟"}
{"author":"邵雍","content":"瞽鲧有子，尧舜无嗣。余庆余殃，何故如此。","dynasty":"宋代","title":"善恶吟"}
{"author":"邵雍","content":"十二月将终，还惊岁律穷。藏冰方北陆，解冻未东风。草昧徒寻绿，花梢强觅红。探春春不见，元只有胸中。","dynasty":"宋代","title":"穷冬吟"}
{"author":"邵雍","content":"安乐窝中虽不拘，不拘终不失吾儒。轻醇酒用小盏饮，豪壮诗将大字书。花木暄妍春雨后，山川澄净九秋馀。闲中意思长多少，无忝人间一丈夫。","dynasty":"宋代","title":"安乐窝中吟其十三"}
{"author":"邵雍","content":"花前把酒花前醉，醉把花枝仍自歌。花见白头人莫笑，白头人见好花多。","dynasty":"宋代","title":"南园赏花"}
{"author":"邵雍","content":"自有吾儒乐，人多不肯循。以禅为乐事，又起一重尘。","dynasty":"宋代","title":"再答王宣徽"}
{"author":"邵雍","content":"道家仪用此衣巾，只拜星辰不拜人。何故尧夫须用拜，安知人不是星辰。","dynasty":"宋代","title":"道装吟其一"}
{"author":"邵雍","content":"内乡有园名天春，春时桃李如彩云。邑民携觞连帘幕，或歌或舞何欢欣。县尹中间意自若，直谓前世无古人。牡丹百品红与紫，华而不实徒纷纭。","dynasty":"宋代","title":"内乡天春亭"}
{"author":"邵雍","content":"羲轩尧舜虽难复，汤武桓文尚可循。事既不同时又异，也由天道出由人。","dynasty":"宋代","title":"天人吟"}
{"author":"邵雍","content":"天生万物，各遂其一。唯人最灵，万物能并。芝兰芬芳，麒麟凤凰。此类之人，鲜有不臧。狼毒治葛，枭鸩蛇蝎。此类之人，鲜有不孽。臧唯思安，孽唯思残。日夜无息，相代于前。天无私覆，地无私载。俱能含养，始知广大。","dynasty":"宋代","title":"偶书"}
{"author":"邵雍","content":"欢聚九十日，回首都如梦。明月与清江，东轩又难共。","dynasty":"宋代","title":"自凤州还至秦川驿寄守倅薛姚二君"}
{"author":"邵雍","content":"安分身无辱，知几心逢闲。虽居人世上，却是出人间。","dynasty":"宋代","title":"安分吟"}
{"author":"邵雍","content":"日月无异明，昼夜有异体。人鬼无异情，生死有异理。既未能知生，又焉能知死。既未能事人，又焉能事鬼。","dynasty":"宋代","title":"观物吟四首"}
{"author":"邵雍","content":"归去来兮任我真，事虽成往意能新。何尝不过如斯世，其那难逢似此人。近暮特嗟时翳翳，向荣还喜木欣欣。可怜六百馀年外，复有闲人继后尘。","dynasty":"宋代","title":"读陶渊明归去来"}
{"author":"邵雍","content":"殷勤见赠用长篇，里闬过从积有年。岁事报成还报始，春华相次又暄妍。","dynasty":"宋代","title":"代简谢朱殿直赠长韵诗"}
{"author":"邵雍","content":"刻意尊名名愈亏，人人奔命不胜疲。生灵剑戟林中活，公道货财心里归。虽则{左食右气}羊能爱礼，奈何鸣凤未来仪。东周五百馀年内，叹息唯闻一仲尼。","dynasty":"宋代","title":"观五伯吟"}
{"author":"邵雍","content":"庭梧叶半黄，篱菊初受霜。向晚意不快，把酒西南望。望君不见君，但见鸿南翔。正欲思寄书，自成书数行。","dynasty":"宋代","title":"依韵和淮南宪张司封"}
{"author":"邵雍","content":"域中有五岳，国家谨时祀。华岳居其一，作镇雄西裔。唐号金天王，今封顺圣帝。吁咈哉若神，僭窃同天地。","dynasty":"宋代","title":"题华山"}
{"author":"邵雍","content":"云轻日淡天津暮，风急林疏洛水秋。独步独吟人莫会，时时鸥鹭下汀洲。","dynasty":"宋代","title":"天津感事二十六首"}
{"author":"邵雍","content":"一春九十日，几雨占几半。花好不成观，心狂未能按。","dynasty":"宋代","title":"一春吟"}
{"author":"邵雍","content":"老去无成齿发衰，年将七十待何为。居常无病不服药，间或有怀犹全诗。引水更怜鱼并至，折花仍喜蝶相随。平生积学无他效，只得胸中恁坦夷。","dynasty":"宋代","title":"自咏吟"}
{"author":"邵雍","content":"欲作一男子，须了四般事。财能使人贪，色能使人嗜。名能使人矜，势能使人倚。四患既都去，岂在尘埃里。","dynasty":"宋代","title":"男子吟"}
{"author":"邵雍","content":"林下杯盘大寂寥，寂寥长愿似今朝。君看击鼓撞锺者，势去宾朋不易招。","dynasty":"宋代","title":"杯盘吟"}
{"author":"邵雍","content":"并吞天下九千日，一统寰中十五年。坑血未乾高祖至，骊山丘垅已萧然。","dynasty":"宋代","title":"始皇吟"}
{"author":"邵雍","content":"天学修心，人学修身。身安心乐，乃是天人。天之与人，相去不远。不知者多，知之者鲜。身主于人，心主于天。心既不乐，身何由安。","dynasty":"宋代","title":"天人吟"}
{"author":"邵雍","content":"浩浩长空走日轮，何烦苦苦辩根尘。鹏程万里非由驾。鹤筭三千别有春。铅锡点金终属假，丹青画马妄求真。请观风急天寒夜，谁是当门定脚人。","dynasty":"宋代","title":"崇德阁下答诸公不语禅"}
{"author":"邵雍","content":"砚名金雀世难伦，用报惭无天下珍。国士有时偏雅处，晴窗气暖墨花春。","dynasty":"宋代","title":"再用晴窗气暖墨花春谢王胜之谏议惠金雀砚"}
{"author":"邵雍","content":"山南地似岭南温，腊月梅开已浃辰。耻与百花争俗态，独殊群艳占先春。角中飘去凄於骨。笛里吹来妙入神。秀额妆残黏素粉，画梁歌暖起轻尘。宰君惜艳献州牧，太守分香及野人。手把数枝重叠嗅，忍教芳酒不濡唇。","dynasty":"宋代","title":"和商守宋郎中早梅"}
{"author":"邵雍","content":"万里秋光入坐明，交情预喜笑相迎。菊花未服重阳过，如待君来泛巨觥。","dynasty":"宋代","title":"和李审言龙图行次龙门见寄"}
{"author":"邵雍","content":"尧夫三月病，忧损洛阳人。非止交朋意，都如骨肉亲。荐医心恳切，求药意殷勤。安得如前日，登门谢此恩。","dynasty":"宋代","title":"病中吟"}
{"author":"邵雍","content":"东海有大鱼，罔罟无能近。砀然一朱水，蝼蚁得而困。","dynasty":"宋代","title":"东海有大鱼"}
{"author":"邵雍","content":"半记不记梦觉后，似愁无愁情倦时。拥衾侧卧未忺起，帘外落共撩乱飞。","dynasty":"宋代","title":"懒起吟"}
{"author":"邵雍","content":"吾道本来平，人多不肯行。得心无后味，失脚有深坑。若未通天地，焉能为死生。向其间一事，须是自诚明。","dynasty":"宋代","title":"逍遥吟"}
{"author":"邵雍","content":"尧夫非是爱吟诗，诗是尧夫笔逸时。苍海有神搜鲸鲵，陆沉无水藏蛟螭。岌嶪五千仞华岳，汪洋十万顷黄陂。都与收来入近题，尧夫非是爱吟诗。","dynasty":"宋代","title":"首尾吟其十九"}
{"author":"邵雍","content":"福艺俱全不可逃，无能无福谩徒劳。福微艺广终须贵，靠福无能久不高。","dynasty":"宋代","title":"咏世"}
{"author":"邵雍","content":"人间相识几无数，相识虽多未必知。望我实多全为道，知予浅处却因诗。升沉休问百年事，今古都归一局棋。乘马须求似骐骥，柰何骐骥未来时。","dynasty":"宋代","title":"答客"}
{"author":"邵雍","content":"梅覆春溪水绕山，梅花烂漫水潺湲。南秦地暖开仍早，比至春初已数番。","dynasty":"宋代","title":"和商洛章子厚长官早梅"}
{"author":"邵雍","content":"多事招忧。多疑招闷。多与招吝，多取招损。","dynasty":"宋代","title":"多事吟"}
{"author":"邵雍","content":"闲居须是洛中居，天下闲居皆莫如。文物四言贤俊地，山川千古帝王都。绝奇花畔持芳醑，最软草间移小车。只有尧夫负新旧，交亲殊不负尧夫。","dynasty":"宋代","title":"闲居吟"}
{"author":"邵雍","content":"大凡人意易为骄，双榼何如水一瓢。亦恐孟光心渐侈，自兹微厌紫芝苗。","dynasty":"宋代","title":"和君实端明送酒"}
{"author":"邵雍","content":"诗狂书更逸，近岁不胜多。太半落天下，未还安乐窝。","dynasty":"宋代","title":"借出诗"}
{"author":"邵雍","content":"尧夫非是爱吟诗，诗是尧夫重惜时。万里焦劳无所诉，九重深邃莫能知。二年斯得诚为晚，七日言诛未是迟。本固邦宁王道在，尧夫非是爱吟诗。","dynasty":"宋代","title":"首尾吟其五十三"}
{"author":"邵雍","content":"笺云：瓮头喷液处，盏面起花时。有客来相访，通名曰伏羲。","dynasty":"宋代","title":"笺年老逢春八首·美酒饮教微醉后"}
{"author":"邵雍","content":"清湍文鸳鸯，寒潭绣鸂鶒。长天净如水，不废秋江碧。男子一寸心，壮士万夫敌。菡萏香风中，扁舟会相忆。","dynasty":"宋代","title":"秋怀三十六首"}
{"author":"邵雍","content":"天告自丁宁，人多不肯听。四时皆有景，万物岂无情。祸福眼前事，是非身后名。谁能事闲气，浪与世人争。","dynasty":"宋代","title":"独坐吟"}
{"author":"邵雍","content":"忧国心深为爱君，爱君须更重於身。口中讲得未必是，手里做成方始真。妄意动时难照物，俗情私处莫知人。厚诬天下凶之甚，多少英才在下尘。","dynasty":"宋代","title":"毛头吟"}
{"author":"邵雍","content":"邹田二忌不相能，买卜之言恶足明。利害伤真至于此，姓田人去恨难平。","dynasty":"宋代","title":"邹田二忌"}
{"author":"邵雍","content":"清洛接天去，寒云贴地飞。人於桥上立，诗向雪中归。","dynasty":"宋代","title":"天津看雪代简谢蒋秀才还诗卷"}
{"author":"邵雍","content":"吾常好乐乐，所乐无害义。乐天四时好，乐地百物备。乐人有美行，乐已能乐事。此数乐之外，更乐微微醉。","dynasty":"宋代","title":"乐乐吟"}
{"author":"邵雍","content":"君子存大体，小人无常心。於人不求备，受恩唯恐深。","dynasty":"宋代","title":"君子吟"}
{"author":"邵雍","content":"画笔善状物，长于运丹青。丹青人巧思，万物无遁形。诗画善状物，长于运丹诚。丹诚入秀句，万物无遁情。诗者人之志，言者心之声。志因言以发，声因律而成。多识于鸟兽，岂止毛与翎。多识于草木，岂止枝与茎。不有风雅颂，何由知功名。不肯赋比兴，何由知废兴。观朝廷盛事，壮社稷威灵。有汤武缔构，无幽厉欹倾。知得之艰难，肯失之骄矜。去巨蠹奸邪，进不世贤能。择阴阳粹美，索天地精英。籍江山清润，揭日月光荣。收之为民极。著之为国经。播之于金石，奏之于大庭。感之以人心，告之以神明。人神之胥悦，此所谓和羹。既有虞舜歌，岂无臯陶赓。既有仲尼删，岂无季札听。必欲乐天下，舍诗安足凭。得吾之绪余，自可致升平。","dynasty":"宋代","title":"诗书吟"}
{"author":"邵雍","content":"万物道为枢，其来类自殊。性虽无厚薄，理亦有精麄。未若人为盛，还知物有余。我生于此日，幸免作庸夫。","dynasty":"宋代","title":"又五首"}
{"author":"邵雍","content":"一室可容身，四时长有春。何尝无美酒，未始绝佳宾。洞里赏花者，天边泛月人。相逢应有语，笑我太因循。","dynasty":"宋代","title":"室吟"}
{"author":"邵雍","content":"叠巘如屏四面开，可堪虚使乱云堆。已曾同赏花无限，须约共游山几回。未老秋光诗拥笔，乍凉天气酒盈杯。轻风早是得人喜，更向芰荷深处来。","dynasty":"宋代","title":"依韵答字之少卿"}
{"author":"邵雍","content":"花行竹径紧相挨，每日须行四五回。因把花行侵竹种，且图竹径对花开。花香远远随衣袂，竹影重重上酒杯。谁道山翁少温润，这般红翠却长偎。","dynasty":"宋代","title":"南园花竹"}
{"author":"邵雍","content":"有客无知，唯知不为。不为无他，唯求不欺。我有人是，人无我非。因开瓮牖，遂鉴盆池。都邑地贵，江湖景奇。能游泽国，不下堂基。帘外青草，轩前黄陂。壶中月落，鉴里云飞。既有荷芰，岂无{上艹下凫}茨。既有蝌蚪，岂无蛟螭。亦或清浅，亦或渺瀰。亦或渌净，亦或涟漪。风起蘋藻，凉生袖衣。林守何在，范蠡何归。密雪霏霏，轻冰披披。垂柳依依，细雨微微。可以观止，可以忘机。可以照物，可以看时。不乐乎我，更乐乎谁。吾于是日，再见伏羲。","dynasty":"宋代","title":"盆池吟"}
{"author":"邵雍","content":"万树琼花一夜开，都和天地色皑皑。素娥腰细舞将彻，白玉堂深曲又催。瓮牖书生方挟策，沙场甲士正啣枚。幽人骨瘦欲清损。赖有时时酒一杯。","dynasty":"宋代","title":"和李审言龙图大雪"}
{"author":"邵雍","content":"始信画前原有易，自从删后更无诗。","dynasty":"宋代","title":"句"}
{"author":"邵雍","content":"洛下园池不闭门，洞天休用别寻春。纵游只却输闲客，遍入何尝问主人。更小亭栏花自好，侭荒台榭景才真。虚名误了无涯事，未必虚名总到身。","dynasty":"宋代","title":"洛下园池"}
{"author":"邵雍","content":"尧夫非是爱吟诗，诗是尧夫行已时。政在我时心必尽，事关人处力难为。人如负我我何预，我若辜人人有词。就责莫如躬自厚，尧夫非是爱吟诗。","dynasty":"宋代","title":"首尾吟其九十四"}
{"author":"邵雍","content":"秦破河山旧战场，岂期民复见耕桑。九千来里开封域，四百馀年号帝王。剥丧既而遭莽卓，经营殊不念高光。当时文物如斯盛，城复何由更有隍。","dynasty":"宋代","title":"观两汉吟"}
{"author":"邵雍","content":"梅覆春溪水绕山，梅花烂漫水潺湲。南秦地暖开仍早，比至春初已数番。","dynasty":"宋代","title":"和商洛章子厚长官早梅"}
{"author":"邵雍","content":"乐静岂无病，好闲终有心。争如自得者，与世善浮沈。","dynasty":"宋代","title":"答和吴传正赞善二首并寄高阳王十三机宜其二"}
{"author":"邵雍","content":"安乐窝中好打乖，自知元没出人才。老年多病不服药，少日壮心都已灰。庭草划除终未尽，槛花抬举尚难开。轻风吹动半醺酒，此乐直从天外来。","dynasty":"宋代","title":"自和打乖吟"}
{"author":"邵雍","content":"击壤三千首，行窝二十家。乐天为事业，养志是生涯。出入将如意，过从用小车。人能知此乐，何必待纷华。","dynasty":"宋代","title":"击壤吟"}
{"author":"邵雍","content":"俗阜知君德，时和见帝功。况吾生长老，俱在太平中。","dynasty":"宋代","title":"自庆吟"}
{"author":"邵雍","content":"乐则行之忧则违，大都知命是男儿。至微功业人难必，儘好云山我自怡。休掸烟岚虽远处，且乘筋力未衰时。平生足外更何乐，富贵荣华过则悲。","dynasty":"宋代","title":"游山三首"}
{"author":"邵雍","content":"尧夫非是爱吟诗，诗是尧夫不乐时。明月恰圆还却缺，好花才盛又成衰。返魂丹向何人用，续命汤于甚处施。天听虽高只些子，尧夫非是爱吟诗。","dynasty":"宋代","title":"首尾吟其六十"}
{"author":"邵雍","content":"去年桥上凭栏人，今岁桥边骑马身。桥上桥边不知数，於今但记十三春。","dynasty":"宋代","title":"天津感事二十六首"}
{"author":"邵雍","content":"有过不能改，知贤不肯亲。虽生人世上，未得谓之人。","dynasty":"宋代","title":"诫子吟"}
{"author":"邵雍","content":"绿杨深处啭流莺，莺语犹能喜太平。人享永年非不幸，天生珍物岂无情。牡丹谢后紫樱熟，芍药开时斑笋生。林下一般闲富贵，何尝更肯让公卿。","dynasty":"宋代","title":"初夏闲吟"}
{"author":"邵雍","content":"日为万象精，人为万物灵。万象与万物，由天然后生。言由人而信，月由日而明。由人与由日，何尝不太平。","dynasty":"宋代","title":"偶得吟"}
{"author":"邵雍","content":"以酒战花秾，花秾酒更浓。花能十日尽，酒未百壶空。尚喜装衣袂，犹怜坠酒锺。多情唯粉蝶，薄倖是游蜂。减却墙头艳。添为径畔红。飘零深院宇，点缀静帘栊。又恐随流水，仍忧嫁远风。水流犹委曲，风远便西东。狼籍残春后，离披晚照中。亭台虽有主，轩骑断无踪。剑去拥妃子，兵来围石崇。马嵬方恋恋，金谷正匆匆。曹植辞休切，襄王梦已终。谬称寻洛浦，浪说数巫峰。燕诉冤还在，莺传信莫通。苔钱如可买，柳線自能缝。怅望尤真宰，凄凉殢化工。放教成烂漫，不使略从容。命扫心争忍，言心计遂穷。异香销骨髓，绝色死英雄。任诧回天力，饶矜盖世功。奈何时既往，到了事难重。开谢形相戾，兴衰理一同。天面之浅者，未始免忡忡。","dynasty":"宋代","title":"落花长吟"}
{"author":"邵雍","content":"三月初三花正开，闲同亲旧上春台。寻常不醉此时醉，更醉犹能举大杯。","dynasty":"宋代","title":"南园赏花"}
{"author":"邵雍","content":"春暖秋凉人半醉，安车尘尾闲从事。虽无大德及生灵，且与太平装景致。","dynasty":"宋代","title":"自述"}
{"author":"邵雍","content":"尧夫非是爱吟诗，诗是尧夫先见时。直在胸中贫亦乐，屈于人下贵奚为。谁何药可医无病，多少金能买不疑。迟老更逢春不老，尧夫非是爱吟诗。","dynasty":"宋代","title":"首尾吟其八十一"}
{"author":"邵雍","content":"辛酸既不为中味，商徵如何是正音。举世未能分曲直，使谁为主主心平。","dynasty":"宋代","title":"辛酸吟"}
{"author":"邵雍","content":"满园桃李正离披，更被狂风作意吹。长是忧愁初谢处，却须思念未开时。奈何红艳易消歇，不似青阴少改移。九十日春都去尽，樽前安忍更颦眉。","dynasty":"宋代","title":"落花短吟"}
{"author":"邵雍","content":"花间水畔绿如茵，兴废曾经汉与秦。占了山川无限地，愁伤今古几何人。严霜杀尽还逢雨，野火烧残又遇春。不那路傍多此物，农家长是费耕耘。","dynasty":"宋代","title":"落花短吟"}
{"author":"邵雍","content":"万紫千红处处飞，满川桃李漫成蹊。狂风猛雨日将暮，舞榭歌台人乍稀。水上漂浮安有定，径边狼籍更无依。流莺不用多言语，到了一番春已归。","dynasty":"宋代","title":"落花吟"}
{"author":"邵雍","content":"谁剪毛头谢陆沉，生灵肌骨不胜侵。人间自有回天力，林下空多忧国心。日过中时忧未文，月几望处患仍深。军中儒服吾家事，诸葛武侯何处寻。","dynasty":"宋代","title":"毛头吟"}
{"author":"邵雍","content":"忧国心深为爱君，爱君须更重於身。口中讲得未必是，手里做成方始真。妄意动时难照物，俗情私处莫知人。厚诬天下凶之甚，多少英才在下尘。","dynasty":"宋代","title":"毛头吟"}
{"author":"邵雍","content":"每度过东街，东街怨暮来。只知闲说话，那觉太开怀。我有千般乐，人无一点猜。半醺欢喜酒，未晚未成回。","dynasty":"宋代","title":"每度过东街"}
{"author":"邵雍","content":"每度过东邻，乐邻愈觉勤。既来长是愧，相见只如亲。饮食皆随好，儿童亦自忻。吾乡有是乐，何必更求仁。","dynasty":"宋代","title":"每度过东邻"}
{"author":"邵雍","content":"夜来清梦过城东，溪水分流径路通。全似乘查上天汉，但无严子验行踪。","dynasty":"宋代","title":"梦过城东谒洛阳尉杨应之"}
{"author":"邵雍","content":"梦里常方梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"梦中说梦犹能忆，梦觉梦中还又隔。今日恩光空喜欢，当年意爱难寻{上不下见}。水成流处岂无声，花到谢时安有色。过此相逢陌路人，都如元来曾相识。","dynasty":"宋代","title":"梦中吟"}
{"author":"邵雍","content":"闲与宾朋饮酒杯，杯中长似有花开。清谈才向口中出，和气已从心上来。物外意非由象得，坐间春不自天回。施之天下能如此，天下何忧不放怀。","dynasty":"宋代","title":"举酒吟"}
{"author":"邵雍","content":"如鉴又如钩，回旋莫记秋。难穷天上理，易白世间头。团处人人喜，亏时物物愁。有生无不喘，何必待吴牛。","dynasty":"宋代","title":"团团吟"}
{"author":"邵雍","content":"明月生海心，凉风起天末。物象自呈露，襟怀骤披豁。悟尽周孔道，解开仁义结。礼法本防奸，岂为吾曹设。","dynasty":"宋代","title":"秋怀三十六首"}
{"author":"邵雍","content":"人生无定准，事体有多端。客宦危疑处，家书子细看。既曾忧险阻，方信喜平安。男子平生事，须于痛定观。","dynasty":"宋代","title":"所感吟"}
{"author":"邵雍","content":"随行笠与簑，未始散天和。暖戏荒城侧，寒偎古冢阿。数声牛背笛，一曲陇头歌。应是无心问，朝廷事若何。","dynasty":"宋代","title":"牧童"}
{"author":"邵雍","content":"忽忆太原为客日，经秋纵酒未成归。远山近水都成限，高阁斜阳尽是悲。年少不禁花到眼，情多唯只泪沾衣。如今老向洛城里，更没这般愁到眉。","dynasty":"宋代","title":"为客吟"}
{"author":"邵雍","content":"尧夫非是爱吟诗，诗是尧夫自励时。适道全由就师学，出尘须是禀天资。好贤只恐知人晚，乐善惟忧见事迟。多谢友朋常见教，尧夫非是爱吟诗。","dynasty":"宋代","title":"首尾吟其十六"}
{"author":"邵雍","content":"美酒岂无留客饮，好花犹解向人开。多情不忍阻花意，未醉何须辞满杯。","dynasty":"宋代","title":"对花吟"}
{"author":"邵雍","content":"君家梁上年时燕，过社今年尚未回。请罚误君凝伫久，万花深处小车来。","dynasty":"宋代","title":"和司马君实崇德久待不至其一"}
{"author":"邵雍","content":"窝名安乐直堪咳，臂痛头风接续来。恰见安之便安乐，始知安是道梯阶。","dynasty":"宋代","title":"谢安之少卿用始知安是道梯阶"}
{"author":"邵雍","content":"少年贪读两行书，人世乐事都如愚。而今却欲释前憾，奈何意气难如初。每逢花开与月圆，一般情态还何如。当此之际无诗酒，情亦愿死不愿甦。花逢皓月精神好，月见奇花光彩舒。人与花月合为一，但觉此身游蕊珠。又恐月为云阴隔，又恐花为风破除。若无诗酒重收管，过此又却成轻辜。可收幸有长诗篇，可管幸有清酒壶。诗篇酒壶时一讲，长如花月相招呼。有花无月愁花老，有月无花恨月孤。月恨只冯诗告诉，花愁全仰酒枝梧。月恨花愁无一点，始知诗酒有功夫。些见林下闲疏散，做得风流罪过无。","dynasty":"宋代","title":"花月长吟"}
{"author":"邵雍","content":"相忆不可遏，西街来访时。交横过沟水，隙曲绕蔬畦。树偃低头避，筇高换手持。朋游相得甚，何乐更如之。","dynasty":"宋代","title":"访姚辅周郎中月陂西园"}
{"author":"邵雍","content":"万事入沉吟，其来味更深。虽然曾过眼，须是更经心。过眼未尽见，经心肯尽寻。尽寻能得见，方始是真金。","dynasty":"宋代","title":"演绎吟"}
{"author":"邵雍","content":"桃李正芬敷，花繁覆敝庐。乱香寻密牖，碎影下前除。静绕昼眠后，轻攀春醉馀。纵然观尽日，谁敢罪狂疏。","dynasty":"宋代","title":"共城十吟其四春郊花开"}
{"author":"邵雍","content":"冬至子之半，天心无改移。一阳初起处，万物未生时。玄酒味方淡，大音声正希。此方如不信，更请问庖牺。","dynasty":"宋代","title":"冬至吟"}
{"author":"邵雍","content":"七国纵横事可明，苏张得路信非平。当初天下如何尔，市井之人为正卿。","dynasty":"宋代","title":"七国"}
{"author":"邵雍","content":"洛阳宫殿锁晴烟，唐汉以来书可传。多少升沉都不见，空馀四面旧山川。","dynasty":"宋代","title":"雨后天津独步"}
{"author":"邵雍","content":"人破须至护，物破须至补。补护既已多，卒归于败露。人有人之情，物有物之理。人物类不同，情理安有异。","dynasty":"宋代","title":"人物吟"}
{"author":"邵雍","content":"圣人了心，贤人了迹。了心无穷，了迹无极。","dynasty":"宋代","title":"心迹吟"}
{"author":"邵雍","content":"松桂操行，莺花文才。江山气度，风月情怀。借尔面貌，假尔形骸。弄丸馀暇，闲往闲来。","dynasty":"宋代","title":"自作真赞"}
{"author":"邵雍","content":"九日登高会，寻幽讲雅欢。俗风追故事，天气荐轻寒。白酒连醅饮，黄花带露观。消沉浮世事，何足重汍澜。","dynasty":"宋代","title":"秋怀三十六首"}
{"author":"邵雍","content":"履道坊南竹径脩，绿杨阴里水分流。众贤买得澄心景，独我居为养志秋。若比陈门成已僣，苟陪颜巷亦堪忧。无端风雨虽狂暴，不信能凌沉隐侯。","dynasty":"宋代","title":"新居成呈刘君玉殿院"}
{"author":"邵雍","content":"夜来清梦过城东，溪水分流径路通。全似乘查上天汉，但无严子验行踪。","dynasty":"宋代","title":"梦过城东谒洛阳尉杨应之"}
{"author":"邵雍","content":"人间万事若磨持，丛入枯荣利害机。祗有一般无对处，都如天地未分时。","dynasty":"宋代","title":"无事吟"}
{"author":"邵雍","content":"天宝初六载，作宫于温泉。明皇与妃子，自此岁幸焉。紫阁清风里，崇峦皓月前。柰何双石瓮，香溜尚涓涓。","dynasty":"宋代","title":"宿华清宫"}
{"author":"邵雍","content":"性在体内，影在形外。必往体随，形行影会。体性不存，形影安在。影外之言，曾何足怪。","dynasty":"宋代","title":"影论吟"}
{"author":"邵雍","content":"把酒嘱儿男，吾今六十三。处身虽未至，请道固无惭。世上荣都谢，林间乐尚贪。语其贪一也，且免世猜嫌。","dynasty":"宋代","title":"把酒"}
{"author":"邵雍","content":"梦里常方梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"满目平原百里赊，寂寥深处见人家。三间草屋无樵爨，一□□□有野花。远出小童寻路径，归来老叟带烟霞。数声起笛寒山暮，光照柴门月满斜。","dynasty":"宋代","title":"秋日"}
{"author":"邵雍","content":"满洛城中将相家，广栽桃李作生涯。年年二月凭高处，不见人家只见花。","dynasty":"宋代","title":"春日登石阁"}
{"author":"邵雍","content":"浪种闲花占地生，未尝容易暂留情。奈何苦爱凌霜节，况是犹存缕管名。待凤至时当有实，学龙吟处岂无声。幽人愿乞数枝种，得自君家又更荣。","dynasty":"宋代","title":"乞笛竹栽於李少保宅"}
{"author":"邵雍","content":"夫差丁未曾囚越，勾践戊辰还灭吴。二十二年时返复，一如当日却乘虚。","dynasty":"宋代","title":"吴越吟二首"}
{"author":"邵雍","content":"舍我灵龟，亲我朵颐。背义从利，我无远思。贲于丘园，束帛戋戋。既能图大，小在其间。","dynasty":"宋代","title":"趋向"}
{"author":"邵雍","content":"天道不难知，人情未易窥。虽闻言语处，更看作为时。隐几功夫大，挥戈事业卑。春秋赖乘兴，出用小车儿。","dynasty":"宋代","title":"天道吟"}
{"author":"邵雍","content":"此情人不知，亦尝叹迟暮。虽则叹迟暮，奈何难分付。","dynasty":"宋代","title":"岁暮吟"}
{"author":"邵雍","content":"陋巷箪瓢世所传，予何人则耻萧然。既知富贵须由命，难把升沉更问天。静默有功成野性，骞骧无路学时贤。纷华出入金门者，应笑溪翁治石田。","dynasty":"宋代","title":"和登封裴寺丞翰见寄"}
{"author":"邵雍","content":"尧夫非是爱吟诗，诗是尧夫语物时。物盛物衰随气候，人荣人瘁逐推移。天边新月有时待，水上落花何处追。皆是世间常事耳，尧夫非是爱吟诗。","dynasty":"宋代","title":"首尾吟其二十五"}
{"author":"邵雍","content":"明月生海心，凉风起天末。物象自呈露，襟怀骤披豁。悟尽周孔道，解开仁义结。礼法本防奸，岂为吾曹设。","dynasty":"宋代","title":"秋怀三十六首"}
{"author":"邵雍","content":"太华中峰五千仞，下有大道人往还。当时马上一回首，十载梦魂犹过关。生平爱山山未足，由此看尽天下山。求如华山是难得，使人消得一生闲。","dynasty":"宋代","title":"代书寄华山台观武道士"}
{"author":"邵雍","content":"安乐窝中乐，娲皇笙万攒。自从闲借出，客到遂无欢。","dynasty":"宋代","title":"又借出诗"}
{"author":"邵雍","content":"有时自问自家身，莫是羲皇已上人。日往月来都不记，只将花卉记冬春。","dynasty":"宋代","title":"谢君实端明用只将花卉记冬春"}
{"author":"邵雍","content":"能言未是难，行得始为艰。须是真男子，方能无厚颜。","dynasty":"宋代","title":"言行吟"}
{"author":"邵雍","content":"安乐窝中三月期，老来才会惜芳菲。自知一赏有分付，谁让黄金无孑遗。美酒饮教微醉后，好花看到半开时。这般意思难名状，只恐人间都未知。","dynasty":"宋代","title":"安乐窝中吟"}
{"author":"邵雍","content":"世事观开日，人情看破时。一身都是我，瘦了又还肥。货聚知朋聚，财离亲戚离。目前常见此，焉得不潜机。","dynasty":"宋代","title":"潜机吟"}
{"author":"邵雍","content":"东海有大鱼，罔罟无能近。砀然一朱水，蝼蚁得而困。","dynasty":"宋代","title":"东海有大鱼"}
{"author":"邵雍","content":"十二月将终，还惊岁律穷。藏冰方北陆，解冻未东风。草昧徒寻绿，花梢强觅红。探春春不见，元只有胸中。","dynasty":"宋代","title":"穷冬吟"}
{"author":"邵雍","content":"三千里外名荒服，一百年来号太平。争似洛川无事客，佑须列土始为荣。","dynasty":"宋代","title":"天津感事二十六首"}
{"author":"邵雍","content":"欲出第一等言，须有第一等意。欲为第一等人，须作第一等事。","dynasty":"宋代","title":"一等吟"}
{"author":"邵雍","content":"肠断东篱何所寻，东篱从此事沉沉。差肩行处皆成往，吊影伤时无似今。清泪已乾情莫极，黄泉未到恨非深。不知何日能销尽，三十二年雍睦心。","dynasty":"宋代","title":"伤二舍弟无疾而化二首"}
{"author":"邵雍","content":"衰躯上旅逢新岁，因感平生鬓易凋。饮罢襟怀还寂寞，欢余情绪却无聊。望仙风月晴偏好，抹绿帘龙夜正遥。对此块然唯土木，降兹未始不魂销。","dynasty":"宋代","title":"和商守新岁"}
{"author":"邵雍","content":"言不失仁，行不失义。自天佑之，吉无不利。言与仁背，行与义乖。天且不佑，人能行哉。有商君者，贼义残仁。为法自弊，车分其身。始知行义修仁者，便是延年益寿人。","dynasty":"宋代","title":"言行吟"}
{"author":"邵雍","content":"可必人间唯善事，不由天地只由衷。莫嫌效远因而止，更勉其来更有功。","dynasty":"宋代","title":"可必吟"}
{"author":"邵雍","content":"尧夫非是爱吟诗，诗是尧夫试砚时。玉未琢前犹索辩，金经煅后更何疑。当时掉臂人皆笑，今日摇头谁不知。天外凤凰飞处别，尧夫非是爱吟诗。","dynasty":"宋代","title":"首尾吟其二十一"}
{"author":"邵雍","content":"王侯贵盛不胜言，图画中山得一观。不似夫君行坐看，贪嵩又更爱天坛。","dynasty":"宋代","title":"依韵和任司封见寄吟"}
{"author":"邵雍","content":"安乐窝中三月期，老来才会惜芳菲。自知一赏有分付，谁让黄金无孑遗。美酒饮教微醉后，好花看到半开时。这般意思难名状，只恐人间都未知。","dynasty":"宋代","title":"安乐窝中吟"}
{"author":"邵雍","content":"始信画前原有易，自从删后更无诗。","dynasty":"宋代","title":"句"}
{"author":"邵雍","content":"满川桃李弄芳妍，不忍重为风所残。忍使一年春遂去，尽凭高处与盘桓。","dynasty":"宋代","title":"禁烟留题锦屏山下四首"}
{"author":"邵雍","content":"绿杨深处啭流莺，莺语犹能喜太平。人享永年非不幸，天生珍物岂无情。牡丹谢后紫樱熟，芍药开时斑笋生。林下一般闲富贵，何尝更肯让公卿。","dynasty":"宋代","title":"初夏闲吟"}
{"author":"邵雍","content":"六老相陪卿与郎，闲曹饶却不清狂。过从无事易成乐，职局向人难道忙。烟柳嫩垂低更绿，露桃红裛暖仍香。乘春醉卧花阴下，恰到花阴别是凉。","dynasty":"宋代","title":"依韵和王安之少卿六老诗仍见率成七首其二"}
{"author":"邵雍","content":"人生忧不足，足外更何求。吾生虽未足，亦也却无忧。天和将酒养，真乐用诗勾。不信年光会，催人早白头。","dynasty":"宋代","title":"逍遥吟"}
{"author":"邵雍","content":"梅覆春溪水绕山，梅花烂漫水潺湲。南秦地暖开仍早，比至春初已数番。","dynasty":"宋代","title":"和商洛章子厚长官早梅"}
{"author":"邵雍","content":"周王八骏走天涯，争似君家四宝奇。郑洛风烟虽咫尺，恨无由往一观之。","dynasty":"宋代","title":"代书寄品库部"}
{"author":"邵雍","content":"堤边草色长芊芊，陌上行人自往还。渌水欲净不得净，春风未放柳条闲。","dynasty":"宋代","title":"天津感事二十六首"}
{"author":"邵雍","content":"尧夫非是爱吟诗，为见兴衰各有时。天地全功须发露，朝廷盛美在施为。便都默默奈何见，若不云云那得知。事在目前人不虑，尧夫非是爱吟诗。","dynasty":"宋代","title":"首尾吟其六"}
{"author":"邵雍","content":"此情人不知，亦尝叹迟暮。虽则叹迟暮，奈何难分付。","dynasty":"宋代","title":"岁暮吟其一"}
{"author":"邵雍","content":"尧夫非是爱吟诗，为见圣贤兴有时。日月星辰尧则了，江河淮济禹平之。皇王帝伯经褒贬，雪月风花未品题。岂谓古人无阙典，尧夫非是爱吟诗。","dynasty":"宋代","title":"首尾吟其一"}
{"author":"邵雍","content":"尧夫非是爱吟诗，诗是尧夫掷笔时。事体顺时为物理，人情安处是天机。坚如金石犹能动，灵若鬼神何可欺。此外更无言语道，尧夫非是爱吟诗。","dynasty":"宋代","title":"首尾吟其一○四"}
{"author":"邵雍","content":"静坐养天和，其来所得多。耽耽同厦宇，密密引藤萝。忘去贵臣度，能容野客过。系时休戚重，终不道如何。","dynasty":"宋代","title":"和君实端明花庵独坐"}
{"author":"邵雍","content":"林下狂歌不帖腔，帖腔安得谓之狂。小车行处莺花闹，大笔落时神鬼忙。门掩柴荆阛阓远，墙开瓮牖薜萝香。一般天下难寻物，洛浦清风拂面凉。","dynasty":"宋代","title":"依韵和王安之少卿六老诗仍见率成七首其七"}
{"author":"邵雍","content":"好事固难将力取，贤人须是著心求。浮生日月无多子，时过千休复万休。","dynasty":"宋代","title":"好事吟"}
{"author":"邵雍","content":"一簇烟岚鏁乱云，孤高天柱好栖真。从今便作西归计，免向人间更问津。","dynasty":"宋代","title":"谢商守宋郎中寄到天柱山户帖仍依元韵"}
{"author":"邵雍","content":"钦之谓我曰：诗似多吟，不如少吟。诗欲少吟，不如不吟。我谓钦之曰：亦不多吟，亦不少吟。亦不不吟，亦不必吟。芝兰在室，不能无臭。金石振地，不能无声。恶则哀之，哀而不伤。善则乐之，乐而不淫。","dynasty":"宋代","title":"答傅钦之"}
{"author":"邵雍","content":"物理窥开后，人情照破时。能将一个字，善解百年迷。","dynasty":"宋代","title":"窥开吟其五"}
{"author":"邵雍","content":"尧夫非是爱吟诗，诗是闲观蔬圃时。暖地春初才郁郁，宿根秋末却披披。韭葱蒜薤青遮陇，蓣芋姜蘘绿满畦。时到皆能弄精彩，尧夫非是爱吟诗。","dynasty":"宋代","title":"首尾吟其六十五"}
{"author":"邵雍","content":"正旦四篇诗，缘忻七十期。请观唐故事，未放晋公归。","dynasty":"宋代","title":"答富郑公见示正旦四绝"}
{"author":"邵雍","content":"一雨一番新，非关鼓铸频。纵多难赠客，便失不猜人。遍地未为富，满阶那济贫。买愁须有为，酤酒断无因。散处如筹计，重时似索陈。不能賙已急，何暇更賙亲。","dynasty":"宋代","title":"苔钱"}
{"author":"邵雍","content":"何者谓知几，惟神能造微。行藏全在我，用舍系於时。每恨知人晚，常忧见事迟。与天为一体，然后识宣尼。","dynasty":"宋代","title":"浩歌吟"}
{"author":"邵雍","content":"平生喜饮酒，饮酒喜轻醇。不喜大段醉，只便微带醺。融怡如再少，和煦似初春。亦恐难名状，两仪仍未分。","dynasty":"宋代","title":"喜欢吟"}
{"author":"邵雍","content":"虫蠹书害少，人蠹书害多。虫蠹曝已去，人蠹当如何。","dynasty":"宋代","title":"曝书吟"}
{"author":"邵雍","content":"梅因何而酸，盐因何而鹹。茶因何而苦，荠因何而甘。","dynasty":"宋代","title":"因何吟"}
{"author":"邵雍","content":"物为万发生，人为万物灵。人非物不活，物待人而兴。男女天所生，夫妻人所成。天人相与外，率是皆虚名。","dynasty":"宋代","title":"接花吟"}
{"author":"邵雍","content":"今岁重阳日，凭栏气候迟。云烟虽已淡，林木未全衰。天地开怀处，山川快眼时。栏干空倚遍，此意有谁知。","dynasty":"宋代","title":"重九日登石阁三首"}
{"author":"邵雍","content":"古事参今事，今人乃古人。只应情未浃，情浃自相亲。","dynasty":"宋代","title":"人情吟"}
{"author":"邵雍","content":"池畔拖垂柳，烂边笑晚花。败荷倾弊盖，老桧露枯槎。岁暮惊时态，年高惜物华。东陵风未替，解忆故园瓜。","dynasty":"宋代","title":"和李文思早秋五首"}
{"author":"邵雍","content":"陆海卧龙收爪甲，辽天老鹤戢毛衣。难攀骐骥日千里，易足鹪鹩巢一枝。最好月侪同放适，博高台榭与登跻。云山胜处追寻遍，似我清闲更有谁。","dynasty":"宋代","title":"自述二首"}
{"author":"邵雍","content":"病起复惊春，携筇看野新。水边逢钓者，垅上见耕人。访彼形容苦，酬予家业贫。自惭功济力，未得遂生民。","dynasty":"宋代","title":"共城十吟·其二曰春郊闲步"}
{"author":"邵雍","content":"天道不难知，人情未易窥。虽闻言语处，更看作为时。隐几功夫大，挥戈事业卑。春秋赖乘兴，出用小车儿。","dynasty":"宋代","title":"天道吟"}
{"author":"邵雍","content":"一别星霜二纪中，升沉音问不相通。林间谈笑须归我，天下安危宜系公。万乘几前尝蹇谔，百花洲上略从容。不知月白风清夜，能忆伊川旧钓翁。","dynasty":"宋代","title":"代书寄南阳太守吕献可谏议"}
{"author":"邵雍","content":"耳目所闻见，且言三十春。才更十次闰，已换一番人。圮族绮纨故，朱门车马新。从来皆偶尔，可者谓功勳。","dynasty":"宋代","title":"与人话旧"}
{"author":"邵雍","content":"稻稌天所生，{左麦右匊}蘖人所制。釀之命为酒，饮之可成醉。刚者使之柔，懦者使之毅。善移造物权，其功亦不细。","dynasty":"宋代","title":"秋怀三十六首"}
{"author":"邵雍","content":"安乐窝中虽不拘，不拘终不失吾儒。轻醇酒用小盏饮，豪壮诗将大字书。花木暄妍春雨后，山川澄净九秋馀。闲中意思长多少，无忝人间一丈夫。","dynasty":"宋代","title":"安乐窝中吟其十三"}
{"author":"邵雍","content":"划平荆棘盖楼台，楼上笙簧鼎沸开。欢笑未绝兵火起，从前荆棘却生来。","dynasty":"宋代","title":"欢笑"}
{"author":"邵雍","content":"安乐窝中好打乖，打乖年纪合挨排。重寒盛暑多闭户，轻暖初凉时出街。风月煎催亲笔砚，莺花引惹傍樽罍。问君何故能如此，祗被才能养不才。","dynasty":"宋代","title":"安乐窝中好打乖吟"}
{"author":"邵雍","content":"随行笠与簑，未始散天和。暖戏荒城侧，寒偎古冢阿。数声牛背笛，一曲陇头歌。应是无心问，朝廷事若何。","dynasty":"宋代","title":"牧童"}
{"author":"邵雍","content":"多惭吾亦未知音，天乐虽闻不许寻。惠子相时情自好，庄生游处意能深。闲来略记一春事，老去难忘千里心。洛社交朋每相见，为吾因掉白头吟。","dynasty":"宋代","title":"代书寄濠倅张都官"}
{"author":"邵雍","content":"兄既名雍弟名睦，弟兄雍睦情何足。居常出入留一人，奉亲教子如其欲。慈父享年七十九，四人稚子常相逐。其间同戏彩衣时，堂上愉愉欢可掬。慈父前年忽倾逝，尔弟今年命还促。独予奉母引四子，日对几筵相向哭。不知肠有几千尺，不知泪有几千斛。断尽滴尽无柰何，向日恩光焉可赎。","dynasty":"宋代","title":"又一首"}
{"author":"邵雍","content":"一水一溪门，溪门云复屯。珍禽啭乔木，幽鹿走荒榛。雨脚拖平地，稻畦扶远村。高城半颓缺，兴废事休论。","dynasty":"宋代","title":"过永济桥二首其二"}
{"author":"邵雍","content":"惟南有美橘，惟北有美粟。厥包或颇同，厥味信不一。天地岂无情，草木皆有实。物本不负人，人自负于物。","dynasty":"宋代","title":"秋怀三十六首"}
{"author":"邵雍","content":"闲中气味真，真处是天民。富有林泉乐，清无市井尘。烂游千圣奥，醉拥万花春。莫作伤心事，伤心愁杀人。","dynasty":"宋代","title":"闲中吟"}
{"author":"邵雍","content":"仲尼天纵自诚明，造化功夫发得成。见比当初归鲁事，尧夫才业若为情。","dynasty":"宋代","title":"别谢彦国相公三首"}
{"author":"邵雍","content":"君子改过，小人节非。改过终悟，饰非终迷。终悟福至，终迷祸归。","dynasty":"宋代","title":"迷悟吟"}
{"author":"邵雍","content":"民情既乐，和气为祥。民情既忧，戾气为殃。祥为雨露，天下丰穰。殃为水旱，天下凶荒。","dynasty":"宋代","title":"民情吟"}
{"author":"邵雍","content":"正要雨时须不雨，已成灾处更成灾。如何百谷欲焦烂，遍地止存蒿与莱。","dynasty":"宋代","title":"悯旱"}
{"author":"邵雍","content":"名利到头非乐事，风波终久少安流。稍邻美誉无多取，才近清欢与賸求。美誉既多须有患，清欢虽賸且无忧。滔滔天下曾知否，覆辙相寻卒未休。","dynasty":"宋代","title":"名利吟"}
{"author":"邵雍","content":"重之以名，见人之情。厚之以利，见人之意。情意内也，内重则外轻。名利外也，内贱则外贵。","dynasty":"宋代","title":"名利吟"}
{"author":"邵雍","content":"内无是实，外有是名，小人故矜。外无是名，内有是实，君子何失。","dynasty":"宋代","title":"名实吟"}
{"author":"邵雍","content":"林下居常睡起迟，那堪车马近来稀。春深昼永帘垂地，庭院无风花自飞。","dynasty":"宋代","title":"莫春吟"}
{"author":"邵雍","content":"亲莫如父子，远莫如蛮夷。蛮夷和亦至，父子失须离。","dynasty":"宋代","title":"莫如吟"}
{"author":"邵雍","content":"仁莫如父子，义莫如君臣。二者尚有失，自馀恶足论。","dynasty":"宋代","title":"莫如吟"}
{"author":"邵雍","content":"君臣守以义，父子守以仁。义失为敌国，仁失为路人。","dynasty":"宋代","title":"莫如吟"}
{"author":"邵雍","content":"一般颜色一般香，香是天香色异常。真宰功夫精妙处，非容人意可思量。","dynasty":"宋代","title":"牡丹吟"}
{"author":"邵雍","content":"牡丹花品冠群芳，况是其间更有王。四色变而成百色，百般颜色百般香。","dynasty":"宋代","title":"牡丹吟"}
{"author":"邵雍","content":"随行笠与簑，未始散天和。暖戏荒城侧，寒偎古冢阿。数声牛背笛，一曲陇头歌。应是无心问，朝廷事若何。","dynasty":"宋代","title":"牧童"}
{"author":"邵雍","content":"年年长是怕春深，每到春深病不任。伤酒情怀因小会，养花天气为轻阴。岁华易革向来事，节物难回老去心。唯有前轩堪静坐，临风想望旧知音。","dynasty":"宋代","title":"暮春寄李审言龙图"}
{"author":"邵雍","content":"春来小圃弄群芳，谁为贫居富贵乡。门外柳阴浮翠润，堦前花影溜红光。梁间新燕未调舌，天末归鸿已着行。自问心源无所有，答去踈懒味偏长。","dynasty":"宋代","title":"暮春吟"}
{"author":"邵雍","content":"许大春工造物华，一场狼藉但堪嗟。群芳委尽绿阴密，游骑去残红日斜。台上喧呼成蝶梦，眼前零落空杨花。人间万事卒如此，□□庄□□□□。","dynasty":"宋代","title":"暮春吟"}
{"author":"邵雍","content":"多情潘佑羡杨花，出入千家复万家。少日壮心都失去，老年新事不知佗。诗中罪过人多恕，酒里功劳我自夸。犹有一般牢落处，交亲太半在天涯。","dynasty":"宋代","title":"暮春吟"}
{"author":"邵雍","content":"目耳鼻口，人之户牖。心胆脾肾，人之中霤。内若能守，外自不受。内若无守，外何能久。","dynasty":"宋代","title":"内外吟"}
{"author":"邵雍","content":"衣冠严整，谓之外修。行义纯洁，谓之内修，内外俱修，何人不求。","dynasty":"宋代","title":"内外吟"}
{"author":"邵雍","content":"衣冠不整，谓之外惰。行义不修，谓之内惰。内外俱惰，何人不唾。","dynasty":"宋代","title":"内外吟"}
{"author":"邵雍","content":"兼隐诧来书，於时特起予。民淳无讼听，县僻类山居。簿领杯盘外，官联谈笑余。不知当此际，傍邑更谁知。","dynasty":"宋代","title":"内乡兼隐亭"}
{"author":"邵雍","content":"内乡有园名天春，春时桃李如彩云。邑民携觞连帘幕，或歌或舞何欢欣。县尹中间意自若，直谓前世无古人。牡丹百品红与紫，华而不实徒纷纭。","dynasty":"宋代","title":"内乡天春亭"}
{"author":"邵雍","content":"欲作一男子，须了四般事。财能使人贪，色能使人嗜。名能使人矜，势能使人倚。四患既都去，岂在尘埃里。","dynasty":"宋代","title":"男子吟"}
{"author":"邵雍","content":"花行竹迳紧想挨，每日须行四五回。因把花行侵竹种，且园竹迳对花开。花香远远随衣袂，竹影重重上酒杯。谁道山翁少温润，这般红翠却长偎。","dynasty":"宋代","title":"南园花竹"}
{"author":"邵雍","content":"南园之南草如茵，迎风晚步清无尘。不得与尔同欢欣，又疑天上有飞云。一片世间来作人，飘来飘去殊无因。","dynasty":"宋代","title":"南园南晚步思亡弟"}
{"author":"邵雍","content":"三月初三花正开，闲同亲旧上春台。寻常不醉此时醉，更醉犹能举大杯。","dynasty":"宋代","title":"南园赏花"}
{"author":"邵雍","content":"花前把酒花前醉，醉把花枝仍自歌。花见白头人莫笑，白头人见好花多。","dynasty":"宋代","title":"南园赏花"}
{"author":"邵雍","content":"能怀天下心，肯了人间事。岂止求于今，求古亦未易。","dynasty":"宋代","title":"能怀天下心"}
{"author":"邵雍","content":"大惊大寐，大忧不寐。大伤不寐，大病不寐。大喜不寐，大安能寐。何故不寐，湛於有累。何故能寐，行於无事。","dynasty":"宋代","title":"能寐吟"}
{"author":"邵雍","content":"年老逢春雨乍晴，雨晴况复近清明。天低宫殿初长日，风暖园林未啭莺。花似锦时高阁望，草如茵处小车行。东君见赐何多也，又复人间久太平。","dynasty":"宋代","title":"年老逢春十三首"}
{"author":"邵雍","content":"富贵把手，贫贱掣肘。贫贱把手，富贵掣肘。金石之交，死且不朽。市井之交，自难长久。","dynasty":"宋代","title":"把手吟"}
{"author":"邵雍","content":"生于太平世，长于太平世。老于太平世，死于太平世。客问年几何，六十有七岁。俯仰天地间，浩然无所愧。","dynasty":"宋代","title":"病亟吟"}
{"author":"邵雍","content":"年年当此际，酒病掩柴扉。早是人多感，那堪春又归。花残蝴蝶乱，昼永子规啼。安得如前日，和风初扇微。","dynasty":"宋代","title":"病酒吟"}
{"author":"邵雍","content":"夏去暑犹在，雨余凉始来。堦前已流水，天外尚惊雷。曲几静中隐，衡门闲处开。壮心都已矣，何事更装怀。","dynasty":"宋代","title":"初秋"}
{"author":"邵雍","content":"在未定之时，当难处之地。方事之危疑，见人之措置。","dynasty":"宋代","title":"措处吟"}
{"author":"邵雍","content":"林下闲言语，何须要许多。几乎三百首，足以备吟哦。","dynasty":"宋代","title":"答{上密下冉}秀才求诗吟"}
{"author":"邵雍","content":"钦之谓我曰：诗似多吟，不如少吟。诗欲少吟，不如不吟。我谓钦之曰：亦不多吟，亦不少吟。亦不不吟，亦不必吟。芝兰在室，不能无臭。金石振地，不能无声。恶则哀之，哀而不伤。善则乐之，乐而不淫。","dynasty":"宋代","title":"答傅钦之"}
{"author":"邵雍","content":"佐命三朝为太宰，名垂千古号元功。栽培桃李满天下，出入风涛半海中。虎帐夜寒心益壮，凤池波暖位犹空。君王鼎盛子仪在，万里河湟不足攻。","dynasty":"宋代","title":"和人闻韩魏公出镇永兴过洛"}
{"author":"邵雍","content":"洛阳人惯见奇葩，桃李花开未当花。须是牡丹花盛发，满城方始乐无涯。","dynasty":"宋代","title":"洛阳春吟"}
{"author":"邵雍","content":"半记不记梦觉后，似愁无愁情倦时。拥衾侧卧未忺起，帘外落共撩乱飞。","dynasty":"宋代","title":"懒起吟"}
{"author":"邵雍","content":"年老逢春莫厌春，住家况复在天津。既将水竹为生计，须与风花作主人。故宅费功除瓦砾，新畦加意种兰薰。未知去此闲田地，何地更能容此身。","dynasty":"宋代","title":"年老逢春十三首"}
{"author":"邵雍","content":"年老逢春始识春，春妍都恐属闲身。能知青帝功夫大，肯逐后生撩乱频。酒趁嫩醅尝格韵，花承晓露看精神。大凡尤物难分付，造化从来不负人。","dynasty":"宋代","title":"年老逢春十三首"}
{"author":"邵雍","content":"年老年逢春春莫厌，春工慎勿致猜嫌。红芳若得眼前过，白发任从头上添。雨后艳花零泪颗，风馀新月露眉尖。轻醇酒面斟来凸，举盏长忧不易拈。","dynasty":"宋代","title":"年老逢春十三首"}
{"author":"邵雍","content":"年老逢春兴未收，愿春慈造少迟留。既称好事愁花老，须与多情秉烛游。酒里功劳闲汗马，诗中罪过静风流。东君不奈人嘲戏，僝僽花枝恶未休。","dynasty":"宋代","title":"年老逢春十三首"}
{"author":"邵雍","content":"年老逢春认破春，破春不用苦伤神。身心自有安存地，草木焉能媚惑人。此日荣为佗日瘁，今年陈是去年新。世间忧喜常相逐，多少酒能平得君。","dynasty":"宋代","title":"年老逢春十三首"}
{"author":"邵雍","content":"岁华头上不能惊，唯有交亲眼更明。皓皓月常因坐看，深深酒不为愁倾。苟於心上无先觉，却似人间小后生。欲约何人为伴侣，江湖泛去一舟轻。","dynasty":"宋代","title":"年老吟"}
{"author":"邵雍","content":"行年五十二，老去复何忧。事贵照至底，话难言到头。上有明天子，下有贤诸侯。饮食高眠外，自馀无所求。","dynasty":"宋代","title":"弄笔"}
{"author":"邵雍","content":"人生所贵有精神，既有精神却不纯。弄假像真终是假，将勤补拙总输勤。因饥得饱饱犹病，为病求安安未真。人误圣人人不少，圣人无误世间人。","dynasty":"宋代","title":"弄笔吟"}
{"author":"邵雍","content":"西南有高山，山有杳冥间。神仙不可见，满目空云烟。千年女几祠，门临洛水边。但闻霓裳曲，世人犹或传。","dynasty":"宋代","title":"女几祠"}
{"author":"邵雍","content":"日为万象精，人为万物灵。万象与万物，由天然后生。言由人而信，月由日而明。由人与由日，何尝不太平。","dynasty":"宋代","title":"偶得吟"}
{"author":"邵雍","content":"鸡职在司晨，犬职在守御。二者皆有功，一归于报主。我饥亦享食，我寒亦受衣。如何无纤毫，功德补于时。","dynasty":"宋代","title":"知幸吟"}
{"author":"邵雍","content":"断以决疑，疑不可缓。当断不断，反受其乱。","dynasty":"宋代","title":"当断吟"}
{"author":"邵雍","content":"谁引长河贯洛城，銮舆东去此为轻。洪涛不服天津束，日夜奔腾作怒声。","dynasty":"宋代","title":"天津感事二十六首"}
{"author":"邵雍","content":"尧夫非是爱吟诗，诗是尧夫登阁时。往事千年徒渺漭，斜阳一片漫光辉。伊川洛川水似线，太室少室峰如锥。争者从来是闲气，尧夫非是爱吟诗。","dynasty":"宋代","title":"首尾吟其二十七"}
{"author":"邵雍","content":"及见希夷迹，又见希夷真。始知今与古，天下长有人。","dynasty":"宋代","title":"观陈希夷先生真及墨迹"}
{"author":"邵雍","content":"晚步上阳堤，手携筇竹枝。静随芳草去，闲逐野云归。月出松梢处，风来苹末时。林间此光景，能有几人知。","dynasty":"宋代","title":"晚步吟"}
{"author":"邵雍","content":"洛城二月春摇荡，桃李盛开如步障。高花下花红相连，垂阳更出高花上。闲陪大尹出都门，邙阜真宫共寻访。不见翠华西幸时，临风尽日独惆怅。","dynasty":"宋代","title":"同府尹李给事游上清宫"}
{"author":"邵雍","content":"耳目聪明男子身，洪钧赋与不为贫。因探月窟方知物，未蹑天根岂识人。乾遇巽时观月窟，地逢雷处看天根。天根月窟闲来往，三十六宫都是春。","dynasty":"宋代","title":"观物吟其一"}
{"author":"邵雍","content":"富贵固难爱，贫寒易得愁。休将少时态，移作老年羞。既有非常乐，须防不测忧。谁能保终始，长作国公侯。","dynasty":"宋代","title":"立秋日川上作"}
{"author":"邵雍","content":"安莫安于王政平，乐莫乐于年谷登。王政不平年不登，窝中何由得康宁。","dynasty":"宋代","title":"安乐窝铭"}
{"author":"邵雍","content":"语言须中节，义理贵从宜。可革仍三就，当行必再思。","dynasty":"宋代","title":"事体吟"}
{"author":"邵雍","content":"了生始可言常事，知性方能议大猷。只此长川无昼夜，为谁驱逼向东流。","dynasty":"宋代","title":"天津感事二十六首"}
{"author":"邵雍","content":"尧夫非是爱吟诗，诗是尧夫笔逸时。苍海有神搜鲸鲵，陆沉无水藏蛟螭。岌嶪五千仞华岳，汪洋十万顷黄陂。都与收来入近题，尧夫非是爱吟诗。","dynasty":"宋代","title":"首尾吟其十九"}
{"author":"邵雍","content":"洛邑从来号别都，能容无状久安居。众蚊多少成雷处，一拂何由议扫除。","dynasty":"宋代","title":"依韵和宋都官惠鬯棕拂子"}
{"author":"邵雍","content":"西斋前后半松筠，万虑澄余始见真。不谓天光明净处，又能时忆旧交亲。","dynasty":"宋代","title":"谢王谏议见思吟"}
{"author":"邵雍","content":"尧夫非是爱吟诗，诗是尧夫自诧时。许大天时犹可测，些儿人事岂难知。昆岗美玉人谁识，沧海明珠世莫窥。由是尧夫聊自诧，尧夫非是爱吟诗。","dynasty":"宋代","title":"首尾吟其一○五"}
{"author":"邵雍","content":"造物工夫意自深，从吾所乐是山林。少因多病不干禄，老为无才难动心。花月静时行水际，蕙风午上卧松阴。闲窗一觉从容睡，愿当封侯与赐金。","dynasty":"宋代","title":"依韵和刘职方见赠"}
{"author":"邵雍","content":"残雪已消冰已开，风光渐觉拥楼台。旅人未遂日边去，春色又从天上来。况是樽中常有酒，岂堪岭上却无梅。若非太守金兰契，谁肯倾心重不才。","dynasty":"宋代","title":"和商守雪残登楼"}
{"author":"邵雍","content":"尧夫非是爱吟诗，诗是尧夫忆昔时。天下只知才可处，人间不信事难为。眼观秋水斜阳远，泪洒西风黄叶飞。此意如今都去尽，尧夫非是爱吟诗。","dynasty":"宋代","title":"首尾吟其五十七"}
{"author":"邵雍","content":"所失弥多所得微，中间赢得一嘘欷。人荣人悴乃常理，花谢花开何足追。偶尔相逢却相别，乍然同喜又同悲。只消照破都无事，何必区区更辩为。","dynasty":"宋代","title":"所失吟"}
{"author":"邵雍","content":"桃李花开人不窥，花时须是牡丹时。牡丹花发酒增价，夜半游人犹未归。","dynasty":"宋代","title":"洛阳春吟"}
{"author":"邵雍","content":"长随书与棋，贫亦久藏之。碧玉琢为轸，黄金拍作徽。典多因待客，弹少为求知。近日僮奴恶，须防煮鹤时。","dynasty":"宋代","title":"古琴吟"}
{"author":"邵雍","content":"物有声色气味，人有耳目口鼻。万物于人一身，反观莫不全备。","dynasty":"宋代","title":"乐物吟"}
{"author":"邵雍","content":"桓桓鼎峙震雷音，绝唱高踪没处寻。箫鼓一方情未畅，弓刀万里力难任。论兵狠石宁无意，饮马黄河徒有心。虽曰天时亦人事，谁知虑外失良金。","dynasty":"宋代","title":"观三国吟"}
{"author":"邵雍","content":"世事观开日，人情看破时。一身都是我，瘦了又还肥。货聚知朋聚，财离亲戚离。目前常见此，焉得不潜机。","dynasty":"宋代","title":"潜机吟"}
{"author":"邵雍","content":"人无取次，事莫因循。因循失事，取次坏人。人无率尔，事贵丁宁。率尔近薄，丁宁近诚。","dynasty":"宋代","title":"人事吟"}
{"author":"邵雍","content":"尧夫非是爱吟诗，诗是天津秋尽时。见惯不惊新物盛，话长难说故人稀。云疏烟淡山仍远，露冷天高草已衰。赖有馀樽自斟酌，尧夫非是爱吟诗。","dynasty":"宋代","title":"首尾吟其六十二"}
{"author":"邵雍","content":"轰轰七国正争筹，利害相磨未便休。此至一雄心底定，其如四海血横流。三千宾客方成梦，百二山河又变秋。谩说罢侯能置守。赵高元不是封侯。","dynasty":"宋代","title":"观嬴秦吟"}
{"author":"邵雍","content":"忠信于人最有情，平居非是鬼神轻。何须只在江湖上，患难切身然后行。","dynasty":"宋代","title":"忠信吟"}
{"author":"邵雍","content":"尧夫非是爱吟诗，虽老精神未耗时。水竹清闲先据了，莺花富贵又兼之。梧桐月向怀中照，杨柳风来面上吹。被有许多闲捧拥，尧夫非是爱吟诗。","dynasty":"宋代","title":"首尾吟其九"}
{"author":"邵雍","content":"洛中诗有社，马上句如神。白首交情重，黄花节物新。见过心可荷，知愧道非淳。寂寞西风里，身闲半古人。","dynasty":"宋代","title":"依韵和三王少卿同过弊庐"}
{"author":"邵雍","content":"一轩名野非尘境，嵩少烟岑送好风。日月岁时都属已，更於何处觅壶中。","dynasty":"宋代","title":"野轩"}
{"author":"邵雍","content":"六十有六岁，畅然持酒杯。少无他得志，老有此开怀。往往英心动，时时秀句来。尚收三百首，自谓敌琼环。","dynasty":"宋代","title":"六十六岁吟"}
{"author":"邵雍","content":"何者是真金，真金入骨沉。饱曾经煅炼，足得不沉吟。到手何须眼，行身敢放心。放心然后乐，天下有知音。","dynasty":"宋代","title":"演绎吟"}
{"author":"邵雍","content":"许大秦皇定九州，九州才定却归刘。佗人莫谩夸精彩，徒自区区撰白头。","dynasty":"宋代","title":"别寄一首"}
{"author":"邵雍","content":"君子小人，亦常相半。时止时行，或治或乱。","dynasty":"宋代","title":"治乱吟"}
{"author":"邵雍","content":"竹间水际情怀好，月下风前意思多。洛社过从无事日，非吾数辈更谁何。","dynasty":"宋代","title":"答李希淳屯田三首"}
{"author":"邵雍","content":"虽未似神仙，能逃暑与寒。何尝无水竹，未始离林峦。道不同新学，才难动要官。时和岁丰后，亦自有余欢。","dynasty":"宋代","title":"和内乡李师甫长官见寄"}
{"author":"邵雍","content":"行年六十有三岁，齿发虽衰志未衰。耻把精神虚作弄，肯将才力妄施为。愁闻刮骨声音切，闷见吹毛智数卑。珍重至人尝有语，落便宜是得便宜。","dynasty":"宋代","title":"六十三吟"}
{"author":"邵雍","content":"清洛接天去，寒云贴地飞。人於桥上立，诗向雪中归。","dynasty":"宋代","title":"天津看雪代简谢蒋秀才还诗卷"}
{"author":"邵雍","content":"是短非长，好丹非素。一生区区，未免爱恶。爱恶不去，何由是非。爱恶既去，是非何为。","dynasty":"宋代","title":"是非吟"}
{"author":"邵雍","content":"冬至子之半，天心无改移。一阳初起处，万物未生时。玄酒味方淡，大音声正希。此方如不信，更请问庖牺。","dynasty":"宋代","title":"冬至吟"}
{"author":"邵雍","content":"梦中说梦犹能忆，梦觉梦中还又隔。今日恩光空喜欢，当年意爱难寻{上不下见}。水成流处岂无声，花到谢时安有色。过此相逢陌路人，都如元来曾相识。","dynasty":"宋代","title":"梦中吟"}
{"author":"邵雍","content":"梅花四种或黄红，颜色不同香颇同。更远也须重一到，看看随水又随风。","dynasty":"宋代","title":"同诸友城南张园赏梅其八"}
{"author":"邵雍","content":"岁岁群芳正烂开，锦屏山下赏春来。两年不得陪山躅，洞里仙人出未回。","dynasty":"宋代","title":"雨岁锦屏之游不克见郑令因以寄之"}
{"author":"邵雍","content":"正旦四篇诗，缘忻七十期。请观唐故事，未放晋公归。","dynasty":"宋代","title":"答富郑公见示正旦四绝"}
{"author":"邵雍","content":"一喜长年为寿域，二喜丰年为乐国。三喜清闲为福德，四喜安康为福力。","dynasty":"宋代","title":"四喜"}
{"author":"邵雍","content":"每度过东街，东街怨暮来。只知闲说话，那觉太开怀。我有千般乐，人无一点猜。半醺欢喜酒，未晚未成回。","dynasty":"宋代","title":"每度过东街"}
{"author":"邵雍","content":"林下一般奇，俗人那得知。乍圆明月夜，才放好花枝。美酒未斟满，佳宾莫放归。世间优我辈，幸有这些儿。","dynasty":"宋代","title":"林下吟"}
{"author":"邵雍","content":"物理窥开后，人情照破休。止堪初看望，不可久延留。","dynasty":"宋代","title":"窥开吟其十"}
{"author":"邵雍","content":"人之娶妻，容德威仪。傥或生子，不臯则夔。","dynasty":"宋代","title":"娶妻吟"}
{"author":"邵雍","content":"桃李正芬敷，花繁覆弊庐。乱香寻密牖，碎影下前除。静绕昼眠后，轻攀春醉余。纵然观尽日，谁敢罪狂疏。","dynasty":"宋代","title":"共城十吟·其四曰春郊花开"}
{"author":"邵雍","content":"一气才分，两仪已备。圆者为天，方者为地。变化生成，动植类起。人在其间，最灵最贵。","dynasty":"宋代","title":"观物吟"}
{"author":"邵雍","content":"名利从来本任才，行人不用苦相猜。壶中日月长多少，闲步天津看往来。","dynasty":"宋代","title":"天津感事二十六首"}
{"author":"邵雍","content":"尧夫非是爱吟诗，诗是尧夫忠恕时。无限物情闲处见，诸般药性病来知。暗于成事事必败，失在知人人必欺。家国与身同一体，尧夫非是爱吟诗。","dynasty":"宋代","title":"首尾吟其十三"}
{"author":"邵雍","content":"花前把酒花前醉，醉把花枝仍自歌。花见白头人莫笑，白头人见好花多。","dynasty":"宋代","title":"南园赏花"}
{"author":"邵雍","content":"为善大宜量力分，知几都在近人情。人情尽后疑难人，力分量时事自平。","dynasty":"宋代","title":"感事吟"}
{"author":"邵雍","content":"尧夫非是爱吟诗，诗是尧夫自诧时。事少事多都在己，人忧人喜更由谁。壶中日月明长在，洞里乾坤春不归。谁道光阴如过隙，尧夫非是爱吟诗。","dynasty":"宋代","title":"首尾吟其一二三"}
{"author":"邵雍","content":"笺云：瓮头喷液处，盏面起花时。有客来相访，通名曰伏羲。","dynasty":"宋代","title":"笺年老逢春八首·美酒饮教微醉后"}
{"author":"邵雍","content":"形状类于鱼，其心好蠹书。居常游箧笥，未始在江湖。为害千般有，言烹一物无。年年当盛夏，{左日右煞}了却如初。","dynasty":"宋代","title":"蠹书鱼"}
{"author":"邵雍","content":"雨歇荡馀春，天光露太真。茵铺芳草软，锦濯烂花新。风触莺簧健，烟舒柳带匀。如何当此景，閒卧度昌辰。","dynasty":"宋代","title":"共城十吟其八春郊雨后"}
{"author":"邵雍","content":"尧夫喜饮酒，饮酒喜全真。不喜成酩酊，只喜成微醺。微醺景何似，襟怀如初春。初春景何似，天地才絪纭。不知身是人，不知人是身。只知身与人，与天都未分。","dynasty":"宋代","title":"喜饮吟"}
{"author":"邵雍","content":"一字诗中羲未分，少微今已应星文。闲人早是无凭据，更兴闲人开后门。","dynasty":"宋代","title":"谢君贶宣徽用少微今已应星文"}
{"author":"邵雍","content":"以圣责人，固未完备。以人望人，自有余地。责人无难，受责非易。其殆庶几，犹望颜子。","dynasty":"宋代","title":"庶几吟"}
{"author":"邵雍","content":"父慈子孝，兄友弟恭。家给人足，时和岁丰。筋骸康健，里闬乐从。君子饮酒，其乐无穷。","dynasty":"宋代","title":"君子饮酒吟"}
{"author":"邵雍","content":"仆奴凌主人，夷狄犯中国。自古知不平，无由能绝得。","dynasty":"宋代","title":"思患吟"}
{"author":"邵雍","content":"玉不自珍人与珍，人珍何谢玉之纯。然后粹美始终一，更看清光表里真。韬韫有名初在石，琢磨成器却须人。古人已死不复见，被褐之言不谬云。","dynasty":"宋代","title":"人玉吟"}
{"author":"邵雍","content":"高竹数十尺，仍在高花上。柴门昼不开，青碧日相向。非止身休逸，是亦心夷旷。能知闲之乐，自可敌卿相。","dynasty":"宋代","title":"高竹八首"}
{"author":"邵雍","content":"古今情一也，能处又何难。识事事非易，知人人所艰。多疑亏任用，轻信失防闲。尧舜其犹病，何尝无大奸。","dynasty":"宋代","title":"观物吟四首"}
{"author":"邵雍","content":"尧夫非是爱吟诗，诗是尧夫春尽时。有意落花犹去住，无情流水任东西。莺传信处音声切，燕诉冤时言语低。似此误人事多少，尧夫非是爱吟诗。","dynasty":"宋代","title":"首尾吟其六十一"}
{"author":"邵雍","content":"百万貔貅动塞尘，朝廷委寄不轻人。胡儿生事虽然浅，国士尽忠须是纯。陇上悲歌应愤惋，林间酣饮但酸辛。欲陈一句好言语，只恐相知未甚真。","dynasty":"宋代","title":"依韵答友人"}
{"author":"邵雍","content":"尧夫非是爱吟诗，诗是尧夫可叹时。固有命焉刚不信，是无天也果能欺。才高正被聪明使，身贵方为利害移。无计奈何春又老，尧夫非是爱吟诗。","dynasty":"宋代","title":"首尾吟其十八"}
{"author":"邵雍","content":"安分身无辱，知几心逢闲。虽居人世上，却是出人间。","dynasty":"宋代","title":"安分吟"}
{"author":"邵雍","content":"未生之前，不知其然。既生之后，乃知有天。有天而来，止物之性。君子践形，小人轻命。","dynasty":"宋代","title":"正性吟"}
{"author":"邵雍","content":"可委者命，可凭者天，人无率尔，事不偶然。","dynasty":"宋代","title":"天命吟"}
{"author":"邵雍","content":"辛亥年，辛丑月，甲子日，甲戌辰。日辰同甲，年月同辛。","dynasty":"宋代","title":"生日吟"}
{"author":"邵雍","content":"予看山多矣，未尝逢此奇。巨崖如格虎，险石若张旗。云意闲舒卷，岩形屡改移。丹青难状处，四面尽如斯。","dynasty":"宋代","title":"登女几"}
{"author":"邵雍","content":"龙者阳类，与时相须。首出庶物，同游六虚。能潜能见，能吸能呼。能大能小，能有能无。","dynasty":"宋代","title":"应龙吟"}
{"author":"邵雍","content":"痛矣时难得，悲哉道未传。今年年已尽，明日是明年。","dynasty":"宋代","title":"痛矣吟"}
{"author":"邵雍","content":"百病筋骸一老身，白头今日愧因循。虽无紫诏还朝速，却有青山入梦频。风月满天谁是主，林泉遍地岂无人。市沽酒味难醇美，长负襟怀一片春。","dynasty":"宋代","title":"问人丐酒"}
{"author":"邵雍","content":"生为男子偶昌辰，安乐窝中富贵身。大字写诗夸壮健，小杯饮酒惜轻醇。山川澄净初经雨，草木暄妍正遇春。造化功夫精妙处，都宜分信与闲人。","dynasty":"宋代","title":"安乐窝中吟"}
{"author":"邵雍","content":"尧水九年，汤旱七载。调燮之功，此时安在。","dynasty":"宋代","title":"水旱吟"}
{"author":"邵雍","content":"耳无妄听，目无妄顾，口无妄言，心无妄虑。四者不妄，圣贤之具。予何人哉，敢不希慕。","dynasty":"宋代","title":"无妄吟"}
{"author":"邵雍","content":"天地如盖轸，覆载何高极。日月如磨蚁，徃来无休息。上下之岁年，其数难窥测。且以一元言，其理尚可识。一十月二万，九千馀六百。中间三千年，迄今之陈迹。治乱与废兴，著见于方策。吾能一贯之，皆如身所历。","dynasty":"宋代","title":"皇极经世一元吟"}
{"author":"邵雍","content":"一日去一日，一年添一年。饶教成大器，其那已华颠。志意虽依旧，聪明不及前。若非心有得，亦恐学神仙。","dynasty":"宋代","title":"岁杪吟"}
{"author":"邵雍","content":"举世自纷纷，谁为无事人。吾生独何幸，卧看洛阳春。","dynasty":"宋代","title":"举世吟"}
{"author":"邵雍","content":"在未定之时，当难处之地。方事之危疑，见人之措置。","dynasty":"宋代","title":"措处吟"}
{"author":"邵雍","content":"年老逢春兴未收，愿春慈造少迟留。既称好事愁花老，须与多情秉烛游。酒里功劳闲汗马，诗中罪过静风流。东君不奈人嘲戏，僝僽花枝恶未休。","dynasty":"宋代","title":"年老逢春十三首"}
{"author":"邵雍","content":"春半花开百万般，东风近日恶摧残。可怜桃李性温厚，吹尽都无一句言。","dynasty":"宋代","title":"禁烟留题锦屏山下四首"}
{"author":"邵雍","content":"立身须作真男子，临事无为浅丈夫。料得人生皆素定，空多计较竟何如。","dynasty":"宋代","title":"何如吟"}
{"author":"邵雍","content":"头上花枝照酒卮，酒卮中有好花枝。身经两世太平日，眼见四朝全盛时。况复筋骸粗康健，那堪时节正芳菲。酒涵花影红光溜，争忍花前不醉归。","dynasty":"宋代","title":"插花吟"}
{"author":"邵雍","content":"安分身无辱，知几心逢闲。虽居人世上，却是出人间。","dynasty":"宋代","title":"安分吟"}
{"author":"邵雍","content":"安莫安于王政平，乐莫乐于年谷登。王政不平年不登，窝中何由得康宁。","dynasty":"宋代","title":"安乐窝铭"}
{"author":"邵雍","content":"安乐窝前小曲江，新蒲细柳年年绿。眼前随分好光阴，谁道人生多不足。","dynasty":"宋代","title":"安乐窝前蒲柳吟"}
{"author":"邵雍","content":"安乐先生，不显姓氏。垂三十年，居洛之涘。风月情怀，江湖性气。色斯其举，翔而后至。无贱无贫，无富无贵。无将无迎，无拘无忌。窘未尝忧，饮不至醉。收天下春。归之肝肺。盆池资吟，瓮牖荐睡。小车赏心，大笔快志。或戴接{上罒下离}，或著半臂。或坐林间，或行水际。乐见善人，乐闻善事。乐道善言，乐行善意。闻人之恶，若负芒刺。闻人之善，如佩兰蕙。不佞禅伯，不谀方士。不出户庭，直际天地。三军莫凌，万锺莫致。为快活人，六十五岁。","dynasty":"宋代","title":"安乐吟"}
{"author":"邵雍","content":"秋风一击入云端，合国人皆仰面观。好向丹霄休索線，等闲势断却收难。","dynasty":"宋代","title":"呈富相风筝"}
{"author":"邵雍","content":"浩浩长空走日轮，何烦苦苦辩根尘。鹏程万里非由驾。鹤筭三千别有春。铅锡点金终属假，丹青画马妄求真。请观风急天寒夜，谁是当门定脚人。","dynasty":"宋代","title":"崇德阁下答诸公不语禅"}
{"author":"邵雍","content":"如知道只在人心，造化功夫自可寻。若说衣巾便为道，尧夫何者敢披襟。","dynasty":"宋代","title":"道装吟"}
{"author":"邵雍","content":"有客常轻平地春，夫春不得不云云。能安陋巷无如我，既上高楼远忆君。满眼云林都是绿，万家烟瓦半来新。冯栏须是心无事，谁是冯栏无事人。","dynasty":"宋代","title":"楼上寄友人"}
{"author":"邵雍","content":"言不失仁，行不失义。自天佑之，吉无不利。言与仁背，行与义乖。天且不佑，人能行哉。有商君者，贼义残仁。为法自弊，车分其身。始知行义修仁者，便是延年益寿人。","dynasty":"宋代","title":"言行吟"}
{"author":"邵雍","content":"耳目聪明男子身，洪钧赋与不为贫。因探月窟方知物，未蹑天根岂识人。乾遇巽时观月窟，地逢雷处看天根。天根月窟闲来往，三十六宫都是春。","dynasty":"宋代","title":"观物吟其一"}
{"author":"邵雍","content":"事曾经见，物曾持鍊。天地之间，俯仰无腼。","dynasty":"宋代","title":"无腼吟"}
{"author":"邵雍","content":"执别而来二十春，忽飞书意一何勤。四方岂是少贤士，千里犹能思故人。世态见多知可否，物情谙久识疏亲。我今老去甘衰朽，无补明时卧洛滨。","dynasty":"宋代","title":"代书寄陈章屯田"}
{"author":"邵雍","content":"君家梁上年时燕，过社今年尚未回。请罚误君凝伫久，万花深处小车来。","dynasty":"宋代","title":"和司马君实崇德久待不至其一"}
{"author":"邵雍","content":"白羊玉屑诚佳物，臂痛头风正苦时。酒放半醺诗思动，窝中何用更呼医。","dynasty":"宋代","title":"代简谢王茂直惠酒及川笺"}
{"author":"邵雍","content":"把酒嘱儿男，吾今六十三。处身虽未至，请道固无惭。世上荣都谢，林间乐尚贪。语其贪一也，且免世猜嫌。","dynasty":"宋代","title":"把酒"}
{"author":"邵雍","content":"赐酒于君，饮不知味。执法在前，恐惧无既。当此之时，一斗而醉。宗族满堂，既孝且悌。尊卑以亲，少长有齿。当此之时，二斗而醉。宾之初筵，跄跄济济。献酬百拜，升降有礼。当此之时，三斗而醉。里闬过从，如兄如弟。时和岁丰，情怀欢喜。当此之时，五斗而醉。朋友往还，讲道求义。乐事赏心，登山临水。当此之时，八斗而醉。男女杂坐，杯觞不记。灯烛明灭，衣冠倾圯。当此之时，一石而醉。","dynasty":"宋代","title":"淳于髡酒谏"}
{"author":"邵雍","content":"洛阳花木誇天下，吾辈游胜庶士游。重念东君分付意，忍于佳处不迟留。","dynasty":"宋代","title":"和君实端明洛阳看花其二"}
{"author":"邵雍","content":"语言须中节，义理贵从宜。可革仍三就，当行必再思。","dynasty":"宋代","title":"事体吟"}
{"author":"邵雍","content":"半百已华颠，如今更皓然。自知为士子，人讶学神仙。风月难忘酒，云山不著钱。行年六十六，明月又添年。","dynasty":"宋代","title":"岁除吟"}
{"author":"邵雍","content":"尧夫非是爱吟诗，诗是尧夫记所思。少日过从都似梦，老年光景只如飞。快心事固难强觅，到手物如何不为。欲俟河清人寿几，尧夫非是爱吟诗。","dynasty":"宋代","title":"首尾吟其五十二"}
{"author":"邵雍","content":"思虑未起，鬼神莫知。不由乎我，更由乎谁。","dynasty":"宋代","title":"思虑吟"}
{"author":"邵雍","content":"尧夫非是爱吟诗，诗是尧夫行已时。政在我时心必尽，事关人处力难为。人如负我我何预，我若辜人人有词。就责莫如躬自厚，尧夫非是爱吟诗。","dynasty":"宋代","title":"首尾吟其九十四"}
{"author":"邵雍","content":"梦里常言梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"当默用言言是垢，当言任默默为尘。当言当默都无任，尘垢何由得到身。","dynasty":"宋代","title":"言默吟"}
{"author":"邵雍","content":"养道自安恬，霜毛一任添。且无官责咎，幸免世猜嫌。蓬户能安分，藜羹固不厌。一般偏好处，曝背向前檐。","dynasty":"宋代","title":"和君实端明"}
{"author":"邵雍","content":"洛城雪片大如手，炉中无火樽无酒。凌晨有人来打门，言送西台诗一首。","dynasty":"宋代","title":"谢西台张元伯雪中送诗"}
{"author":"邵雍","content":"六尺残躯病复羸，况堪日日更添衰。满怀可惜精明处，一语未能分付时。沙里有金在索拣，石中韫玉奈何疑。此情牢落西风莫，倚遍栏干人不知。","dynasty":"宋代","title":"天宫小阁倚栏"}
{"author":"邵雍","content":"目时然后视，耳时然后听。口时然后言，身时然后行。前不见厚禄，然不见重兵。惟其义所在，安知利与名。","dynasty":"宋代","title":"四者吟"}
{"author":"邵雍","content":"年年长是怕春深，每到春深病不任。伤酒情怀因小会，养花天气为轻阴。岁华易革向来事，节物难回老去心。唯有前轩堪静坐，临风想望旧知音。","dynasty":"宋代","title":"暮春寄李审言龙图"}
{"author":"邵雍","content":"用尽四时周一岁，唯春能见好花开。十千买酒未为贵，既去红芳岂再来。","dynasty":"宋代","title":"洛阳春吟"}
{"author":"邵雍","content":"闲中气味真，真处是天民。富有林泉乐，清无市井尘。烂游千圣奥，醉拥万花春。莫作伤心事，伤心愁杀人。","dynasty":"宋代","title":"闲中吟"}
{"author":"邵雍","content":"闲人亦也有官守，官守一身四事有。一事承晓露看花，一事迎晚风观柳。一事对皓月吟诗，一事留佳宾饮酒。从事于兹二十年，欲求同列谁能否。","dynasty":"宋代","title":"林下局事吟"}
{"author":"邵雍","content":"安乐窝中弄旧编，旧编将绝又重聊。灯前烛下三千日，水畔花间二十年。有主山河难占籍，无争风月任收权。闲吟闲咏人休问，此个功夫世不传。","dynasty":"宋代","title":"安乐窝中吟"}
{"author":"邵雍","content":"尧夫非是爱吟诗，诗是尧夫可爱时。宝鉴造形难著发，鸾刀迎刃岂容丝。风埃若不来侵路，尘土何由得上衣。欲论诚明是难事，尧夫非是爱吟诗。","dynasty":"宋代","title":"首尾吟其五"}
{"author":"邵雍","content":"富贵固难爱，贫寒易得愁。休将少时态，移作老年羞。既有非常乐，须防不测忧。谁能保终始，长作国公侯。","dynasty":"宋代","title":"立秋日川上作"}
{"author":"邵雍","content":"晚步上阳堤，手携筇竹枝。静随芳草去，闲逐野云归。月出松梢处，风来苹末时。林间此光景，能有几人知。","dynasty":"宋代","title":"晚步吟"}
{"author":"邵雍","content":"一春九十日，几雨占几半。花好不成观，心狂未能按。","dynasty":"宋代","title":"一春吟"}
{"author":"邵雍","content":"水竹园林秋更好，忍把芳樽容易倒。重阳已过菊言开，情多不学年光老。阴云不动杨柳低，风递轻寒生暮草。无涯逸兴不可收，马蹄慢踏天街道。","dynasty":"宋代","title":"秋日饮后晚归"}
{"author":"邵雍","content":"人作者事，天命者时。时来易失，事去难追。","dynasty":"宋代","title":"义利吟"}
{"author":"邵雍","content":"瓮破已甘弃，言收用有方。用时须藉口，照处便安床。不假轩窗力，能回日月光。清平卧其下，自可比羲皇。","dynasty":"宋代","title":"瓮牖吟"}
{"author":"邵雍","content":"杨柳垂青带，风动如飞盖。危楼思不穷，尽日闲相对。鸟去林自空，云移山不碍。情随双燕还，意与孤鸿会。晚角时继续，层崖递明晦。残阳挂疏红，远水生微濑。塞目烟岑密，都城若天外。如何久客心，东望冯栏杀。","dynasty":"宋代","title":"风州郡楼上书所见"}
{"author":"邵雍","content":"语言须中节，义理贵从宜。可革仍三就，当行必再思。","dynasty":"宋代","title":"事体吟"}
{"author":"邵雍","content":"水冷云疏霜意早，岁华虽晚黄花好。饶教四面远山围，奈何一片秋光老。上天生物固无私，圣人馀事人虽晓。陈言生活不须矜，自是中才皆可了。","dynasty":"宋代","title":"秋日雨霁闲望"}
{"author":"邵雍","content":"孔子生知非假习，孟轲先觉亦须脩。诚明本属吾事，自是今人好外求。","dynasty":"宋代","title":"诚明吟"}
{"author":"邵雍","content":"尧夫非是爱吟诗，诗是尧夫注思时。事少全由心易足，病多休道药难医。情当少日须思老，志在安时莫忘危。天道分明人自昧，尧夫非是爱吟诗。","dynasty":"宋代","title":"首尾吟其九十三"}
{"author":"邵雍","content":"春色融融满洛城，莫辞行乐慰平生。深思闲友开眉笑，重惜梅花照眼明。况是山翁差好事，可怜芳酒最多情。此时不向樽前醉，更向何时醉太平。","dynasty":"宋代","title":"东轩消梅初开劝客酒二首其二"}
{"author":"邵雍","content":"物为万发生，人为万物灵。人非物不活，物待人而兴。男女天所生，夫妻人所成。天人相与外，率是皆虚名。","dynasty":"宋代","title":"接花吟"}
{"author":"邵雍","content":"可委者命，可凭者天，人无率尔，事不偶然。","dynasty":"宋代","title":"天命吟"}
{"author":"邵雍","content":"至灵之谓人，至贵之谓君。明则有日月，幽则有鬼神。","dynasty":"宋代","title":"至灵吟"}
{"author":"邵雍","content":"欲出第一等言，须有第一等意。欲为第一等人，须作第一等事。","dynasty":"宋代","title":"一等吟"}
{"author":"邵雍","content":"以少为多，以无为有。力外周旋，不能长久。","dynasty":"宋代","title":"力外吟"}
{"author":"邵雍","content":"言不可妄，行不可隳。命不可忽，天不可违。","dynasty":"宋代","title":"四不可吟"}
{"author":"邵雍","content":"多怒伤人气，多悲伤人心。□□□□□，伤心为害深。害浅药易治，害深药难任。谁能知未病，何药能相寻。","dynasty":"宋代","title":"悲怒吟"}
{"author":"邵雍","content":"予看山多矣，未尝逢此奇。巨崖如格虎，险石若张旗。云意闲舒卷，岩形屡改移。丹青难状处，四面尽如斯。","dynasty":"宋代","title":"登女几"}
{"author":"邵雍","content":"四海三江与五湖，只通舟楫不通车。往来无限安平者，岂是都由香一炉。","dynasty":"宋代","title":"感事吟"}
{"author":"邵雍","content":"年老逢春春正妍，春妍况在禁烟前。才寒却暖养花日，行雨便晴消酒天。进退樽罍宜有主，栽培桃李岂无权。清谈已是欢情极，更把狂诗当管弦。","dynasty":"宋代","title":"年老逢春十三首其二"}
{"author":"邵雍","content":"人无忽略，事贵丁宁。忽略近薄，丁宁近诚。","dynasty":"宋代","title":"丁宁吟"}
{"author":"邵雍","content":"尧夫非是爱吟诗，诗是尧夫代记时。官职固难称太史，文章却欲学宣尼。能归岂谢陶元亮，善听何惭钟子期。德若不孤吾道在，尧夫非是爱吟诗。","dynasty":"宋代","title":"首尾吟其六十三"}
{"author":"邵雍","content":"王侯贵盛不胜言，图画中山得一观。不似夫君行坐看，贪嵩又更爱天坛。","dynasty":"宋代","title":"依韵和任司封见寄吟"}
{"author":"邵雍","content":"王金秋已至，烁石景方兰。直养能希孟，闲居肯让潘。竹间风彗彗，松罅月团团。洛社多贤友，人人可共欢。","dynasty":"宋代","title":"和李文思早秋五首"}
{"author":"邵雍","content":"江天无少异，幽鸟下清沙。路去山形断，川回渡口斜。龛岩千万穴，店舍两三家。清影四时好，都城况不赊。","dynasty":"宋代","title":"游龙门"}
{"author":"邵雍","content":"中秋光景好，况复月团圆。大抵众所家，奈何兼独难。天晴仍客好，酒美更身安。四者若阙一，不能成此欢。","dynasty":"宋代","title":"中秋吟"}
{"author":"邵雍","content":"何者为君子，君子固可修。是知君子途，使之从之游。与义不与利，记恩不记雠。扬善不扬恶，主喜不主忧。","dynasty":"宋代","title":"君子行"}
{"author":"邵雍","content":"上天生我，上天死我。一听於天，有何不可。","dynasty":"宋代","title":"听天吟"}
{"author":"邵雍","content":"半醉上车儿，车儿稳碾归。轻风迎面处，翠柳拂头时。意若兼三事，情如拥九麾。这般闲富贵，料得没人知。","dynasty":"宋代","title":"半醉吟"}
{"author":"邵雍","content":"着身静处观人事，放意闲中炼物情。去尽风波存止水，世间何事不能平。","dynasty":"宋代","title":"天津感事二十六首"}
{"author":"邵雍","content":"恩深者亲，义重者君。恩义两得，始谓之人。","dynasty":"宋代","title":"恩义吟"}
{"author":"邵雍","content":"细算人间千万事，皆输花底共开颜。芳菲大率一春内，烂漫都无十日间。亦恐忧愁为龃龉，更防风雨作艰难。莫教此后成遗恨，把火樽前尚可攀。","dynasty":"宋代","title":"惜芳菲"}
{"author":"邵雍","content":"尧夫非是爱吟诗，诗是尧夫自笑时。闲散何尝远人事，语言时复泄天机。至微勋业有难立，尽大功名或易为。成败一归思虑外，尧夫非是爱吟诗。","dynasty":"宋代","title":"首尾吟其三十二"}
{"author":"邵雍","content":"乘兴龙山访尽幽，恰如人在画图游。恨无美酒酬佳景，正欲留时不得留。","dynasty":"宋代","title":"归城中再用前韵"}
{"author":"邵雍","content":"冬至子之半，天心无改移。一阳初起处，万物未生时。玄酒味方淡，大音声正希。此方如不信，更请问庖牺。","dynasty":"宋代","title":"冬至吟"}
{"author":"邵雍","content":"恶死而好生，古今之常情。人心可生事，天下自无兵。草木尚咸若，山川岂不宁。胡为无击壤，饮酒乐升平。","dynasty":"宋代","title":"无客回天意"}
{"author":"邵雍","content":"仲尼始可言无意，孟子方能不动心。莫向山中寻白玉，但於身上覔黄金。山中白玉有时得，身上黄金无处寻。我辈何人敢称会，安知世上无知音。","dynasty":"宋代","title":"知音吟"}
{"author":"邵雍","content":"据立大功非不智，复贪王爵似专愚。造成四百年灾汉，才得安宁反受诛。","dynasty":"宋代","title":"题淮阴侯庙十首"}
{"author":"邵雍","content":"群卉争妍处，奇花独异时。东君深意思，亦恐要人知。","dynasty":"宋代","title":"笺年老逢春八首其八自知一赏有分付"}
{"author":"邵雍","content":"断续蝉声外，稀踈雁下前。年光空去也，人事益萧然。洗竹留新笋，翻书得旧编。谁知养心者，肯与世争权。","dynasty":"宋代","title":"秋怀三十六首"}
{"author":"邵雍","content":"天生此身人力寄，人力尽兮天数至。天人相去不毫芒，若有毫芒却成二。","dynasty":"宋代","title":"天人吟"}
{"author":"邵雍","content":"刻意尊名名愈亏，人人奔命不胜疲。生灵剑戟林中活，公道货财心里归。虽则{左食右气}羊能爱礼，奈何鸣凤未来仪。东周五百馀年内，叹息唯闻一仲尼。","dynasty":"宋代","title":"观五伯吟"}
{"author":"邵雍","content":"二公诗美过连城，欲报才非{左衤右爾}正平。本谓柏舟终不遇，却惊华衮重为荣。岷峨雨后方知峭。风月霜馀始见清。前有古人称寡和，阳春白雪岂虚名。","dynasty":"宋代","title":"寄和长安张强二机宜"}
{"author":"邵雍","content":"生平有癖好寻幽，一岁龙山四五游。或往或还都不计，盖无荣利可稽留。","dynasty":"宋代","title":"和王安之少卿同游龙门"}
{"author":"邵雍","content":"尧夫非是爱吟诗，诗是尧夫乐事时。慷慨丈夫无后悔，分明男子有前知。在寻常时观执守，当仓卒处看施为。善事没身而已矣，尧夫非是爱吟诗。","dynasty":"宋代","title":"首尾吟其三十五"}
{"author":"邵雍","content":"为士幸而居盛世，住家况复在中都。虚名浮利非我有，绿水青山何处无。选胜直宜寻美景，命俦须是择吾徒。乐闲本属闲人事，又与偷闲事更殊。","dynasty":"宋代","title":"闲适吟"}
{"author":"邵雍","content":"以圣责人，固未完备。以人望人，自有余地。责人无难，受责非易。其殆庶几，犹望颜子。","dynasty":"宋代","title":"庶几吟"}
{"author":"邵雍","content":"瞽鲧有子，尧舜无嗣。余庆余殃，何故如此。","dynasty":"宋代","title":"善恶吟"}
{"author":"邵雍","content":"尽道之谓圣，如天之谓仁。如何仁与圣，天下莫敢伦。","dynasty":"宋代","title":"仁圣吟"}
{"author":"邵雍","content":"尧夫非是爱吟诗，诗是尧夫乐事时。天道亏盈如橐籥，圣人言语似曹龟。光阴去后绳难系，筋力衰时药不医。莫把闲愁伴残照，尧夫非是爱吟诗。","dynasty":"宋代","title":"首尾吟其一○八"}
{"author":"邵雍","content":"周诗云娶妻，周易云归妹。七夕世俗情，乞巧儿女态。日暮云雨过，人谓牛女会。云雨本无踪，牛女岂相配。","dynasty":"宋代","title":"秋怀三十六首"}
{"author":"邵雍","content":"慇勤见赠用长篇，里闬过从积有年。岁事报成还报始，春华相次又暄妍。","dynasty":"宋代","title":"代简谢朱殿直赠长韵诗"}
{"author":"邵雍","content":"居洛八九载，投心唯二三。相逢各白首，共坐多清谈。人事已默定，世情曾久谙。酒行勿相逼，徐得奉醺酣。","dynasty":"宋代","title":"闲吟四首其三"}
{"author":"邵雍","content":"安乐窝中春欲归，春归忍赋送春诗。虽然春老难牵复，却有夏初能就移。饮酒莫教成酩酊，赏花慎勿至离披。人能知得此般事，焉有闲愁到两眉。","dynasty":"宋代","title":"安乐窝中吟其十一"}
{"author":"邵雍","content":"无涯桃李待清明，经岁言能开得成。不念化工曾着力，狂风何故苦相凌。","dynasty":"宋代","title":"禁烟留题锦屏山下四首"}
{"author":"邵雍","content":"人苦天津远，来须特特来。闲馀知道泰，静久觉神开。悟易观棋局，谈诗捻酒杯。世情千万状，都不与装怀。","dynasty":"宋代","title":"天闷幽居即事"}
{"author":"邵雍","content":"着身静处观人事，放意闲中炼物情。去尽风波存止水，世间何事不能平。","dynasty":"宋代","title":"天津感事二十六首"}
{"author":"邵雍","content":"龙不冬躍，萤能夜飞。小人君子，而皆有时。","dynasty":"宋代","title":"有时吟"}
{"author":"邵雍","content":"春暖秋凉人半醉，安车尘尾闲从事。虽无大德及生灵，且与太平装景致。","dynasty":"宋代","title":"自述"}
{"author":"邵雍","content":"春暖秋凉兼景好，年丰身健更时和。如茵草上轻轻碾。似锦花间慢慢拕。","dynasty":"宋代","title":"小车吟"}
{"author":"邵雍","content":"祖兄同甲申，二十七日长。无怨可低眉，有欢能抵掌。交情日更深，道义久相尚。但欠书丹人，黄金八百两。","dynasty":"宋代","title":"代书戏祖龙图"}
{"author":"邵雍","content":"平地虽然远，那知物物新。危楼一百尺，别有万般春。","dynasty":"宋代","title":"和君实端明登石阁"}
{"author":"邵雍","content":"养道自安恬，霜毛一任添。且无官责咎，幸免世猜嫌。蓬户能安分，藜羹固不厌。一般偏好处，曝背向前檐。","dynasty":"宋代","title":"和君实端明"}
{"author":"邵雍","content":"笺云：风轻如笑处，露重似啼时。只向笑啼处，浓香惹满衣。","dynasty":"宋代","title":"笺年老逢春八首·好花看到半开时"}
{"author":"邵雍","content":"东山有石若琼玖，匠者追琢可盛酒。君子得之惜不用，殷勤远寄林下叟。林叟从来用瓦盏，惊惶不敢擎上手。重诫儿童无损伤，缄藏复以待贤友。未知贤友何时归，男子功名未成就。朝廷先从忧者言，方今莫如二虏丑。汉之六郡限辽西，唐之八州隔山后。自馀瓜沙甘与凉，中原外而不能有。奈何更饵以金帛，重困吾民犹掣肘。若非堂上出奇兵，安得阃外拉馀朽。直可逐去此腥擅，西出玉门北逾口。城下狐狸既不存，路上豺狼自无走。太阳烜赫耀天衢，氛妖接变匿尘垢。功成不肯受上赏，印解黄金大于斗。乞洛辞君出国门，归鞍暖拂天街柳。千官如壁遮道留，仰面弄鞭不回首。乡人夹路迎大尹，醉拥旌幢锦光溜。下车拜墓还政馀，不访公门访亲旧。始知此器用有时，吾当为君献眉寿。","dynasty":"宋代","title":"代书谢王胜之学寄莱石茶酒器"}
{"author":"邵雍","content":"数朝从款看伊流，夜卜香山宿石楼。会有凉风开远意，更和烟雨弄高秋。","dynasty":"宋代","title":"和王安之少卿同游龙门"}
{"author":"邵雍","content":"物理窥开后，人情照破时。渴多逢美酒，病后遇良医。","dynasty":"宋代","title":"窥开吟其四"}
{"author":"邵雍","content":"三千宫女衣宫袍，望幸心同各自娇。初似绽时犹淡薄，半来开处特妖娆。檀心未吐香先发，露粉既垂魂已销。对此芳樽多少意，看看风雨骋麄豪。","dynasty":"宋代","title":"愁花吟"}
{"author":"邵雍","content":"不愤曹公跨许昌，苟非梁益莫争王。三分区宇风雷恶，横截西南气势强。行客往来闲指点，史官褒贬浪文章。后人未识兴亡意，请看江山旧战场。","dynasty":"宋代","title":"和夔峡张宪白帝城怀古"}
{"author":"邵雍","content":"夜入安乐窝，晨兴饮太和。穷神知道泰，养素得天多。日月任推盪，山川徒琢磨。欲求为此者，到了是谁何。","dynasty":"宋代","title":"逍遥吟"}
{"author":"邵雍","content":"洛阳花木满城开，更送东都双榼来。遂使闲人转狂乱，奈何红日又西颓。","dynasty":"宋代","title":"和君实端明副酒之什"}
{"author":"邵雍","content":"尧夫非是爱吟诗，诗是尧夫访友时。青眼主人偶不在，白头老叟还空归。几家大第横斜照，一片残春啼子规。独往独来还独坐，尧夫非是爱吟诗。","dynasty":"宋代","title":"首尾吟其八十六"}
{"author":"邵雍","content":"孔子生知非假习，孟轲先觉亦须脩。诚明本属吾事，自是今人好外求。","dynasty":"宋代","title":"诚明吟"}
{"author":"邵雍","content":"一语便喜处，千言益怒时。既因言语合，却为语方离。","dynasty":"宋代","title":"言语吟"}
{"author":"邵雍","content":"万事入沉吟，其来味更深。虽然曾过眼，须是更经心。过眼未尽见，经心肯尽寻。尽寻能得见，方始是真金。","dynasty":"宋代","title":"演绎吟"}
{"author":"邵雍","content":"何者是真金，真金入骨沉。饱曾经煅炼，足得不沉吟。到手何须眼，行身敢放心。放心然后乐，天下有知音。","dynasty":"宋代","title":"演绎吟"}
{"author":"邵雍","content":"何者谓知者，知音只在心。肝脾无效验，锺鼓漫搜寻。既若能开物，何须更鼓琴。来仪非为凤，只是感人深。","dynasty":"宋代","title":"演绎吟"}
{"author":"邵雍","content":"何者谓来仪，来仪意不低。有身皆衎衎，无物不熙熙。一国若一物，四方犹四支。巍巍乎尧舜，何得而名之。","dynasty":"宋代","title":"演绎吟"}
{"author":"邵雍","content":"川上数峰青，林间一水明。闲云无定体，幽鸟不知名。游侣既非约，归期莫计程。锱铢人世事，休强作威狞。","dynasty":"宋代","title":"燕堂即事"}
{"author":"邵雍","content":"燕堂通高明，簷依断崖嵚。凉风来松梢，清泉飞竹阴。佳果间红绿，旨酒随浅深。却思闤闠间，郁蒸不可任。","dynasty":"宋代","title":"燕堂暑饮"}
{"author":"邵雍","content":"天网疏难漏，世网密莫通。我心久不动，一脱二网中。高竹漱清泉，长松迎清风。此时逢此景，正与此心同。","dynasty":"宋代","title":"燕堂闲坐"}
{"author":"邵雍","content":"尧夫何所有，一色得天和。夏住长生洞，冬居安乐窝。莺花供放适，风月助吟哦。窃料人间乐，无如我最多。","dynasty":"宋代","title":"尧夫何所有"}
{"author":"邵雍","content":"尧夫吟，天下拙。来无时，去无节。如山川，行不彻。如江河，流不竭。如芝兰，香不歇。如箫韶，声不绝。也有花，也有雪，也有风，也有月。又温柔，又峻烈，又风流，又激切。","dynasty":"宋代","title":"尧夫吟"}
{"author":"邵雍","content":"七月夜初长，星斗争煌煌。庭除经小雨，枕簟生微凉。照物无遁形，虚鉴自有光。照事无遁情，虚心自有常。","dynasty":"宋代","title":"秋怀三十六首其一"}
{"author":"邵雍","content":"花不能言意已知，今君慵饮更无疑。但知白酒留佳客，直待琼丹覆玉彝。","dynasty":"宋代","title":"芍药四首"}
{"author":"邵雍","content":"夫君惠我逍遥枕，恐我逍遥蹟未超。形体逍遥终未至，更和魂梦与逍遥。","dynasty":"宋代","title":"依韵谢任司封寄逍遥枕吟"}
{"author":"邵雍","content":"着身静处观人事，放意闲中炼物情。去尽风波存止水，世间何事不能平。","dynasty":"宋代","title":"天津感事二十六首"}
{"author":"邵雍","content":"后乎吾来，先乎吾往。当往之初，殊不相让。","dynasty":"宋代","title":"书亡弟殡所"}
{"author":"邵雍","content":"青蕉叶披敷，碧芦枝偃亚。风雨萧萧天，更漏沉沉夜。彼物固无嫌，此情又何讶。但念征路人，天涯尚留挂。","dynasty":"宋代","title":"秋怀三十六首"}
{"author":"邵雍","content":"竹庭睡起闲隐几，悠悠夏日光景长。鸎方引雏教嫩舌，杳正垂实装轻黄。雨滴幽梦时断续，风翻远思还飞扬。小渠弄水绿阴密，回首又且数日强。","dynasty":"宋代","title":"竹庭睡起"}
{"author":"邵雍","content":"平生如仕官，随分在风波。所损无纪极，所得能几何。既乖经世虑，尚可全天和。樽中有酒时，且饮复且歌。","dynasty":"宋代","title":"闲吟四首"}
{"author":"邵雍","content":"尧夫非是爱吟诗，诗是尧夫试砚时。玉未琢前犹索辩，金经煅后更何疑。当时掉臂人皆笑，今日摇头谁不知。天外凤凰飞处别，尧夫非是爱吟诗。","dynasty":"宋代","title":"首尾吟其二十一"}
{"author":"邵雍","content":"年老逢春春莫厌，春工慎勿致猜嫌。红芳若得眼前过，白发任从头上添。雨后艳花零泪颗，风馀新月露眉尖。轻醇酒面斟来凸，举盏长忧不易拈。","dynasty":"宋代","title":"年老逢春十三首其七"}
{"author":"邵雍","content":"县尉小斋前，水清池有莲。岂唯观菡萏，兼可听潺湲。宛类江湖上，殊非尘土边。古人用心处，料得不徒然。","dynasty":"宋代","title":"县尉廨宇莲池"}
{"author":"邵雍","content":"性亦故无他，须是识中和。心上语言少，人间事体多。如霖回外旱，似药起沉痾。一物尚不了，其如万物何。","dynasty":"宋代","title":"中和吟"}
{"author":"邵雍","content":"诸公见约往嵩前，重走新诗各一篇。摆落尘埃非敢后，访寻云水柰输先。三阳宫近丛幽石，万岁峰高羃紫烟。多少胜游俱未到，愿陪仙躅共攀缘。","dynasty":"宋代","title":"依韵谢登封刘李裴三君见约游山"}
{"author":"邵雍","content":"春无再至，花无再开。人无再少，时无再来。","dynasty":"宋代","title":"不再吟"}
{"author":"邵雍","content":"老者得其养，幼者得其仰。劳者得其饷，死者得其葬。","dynasty":"宋代","title":"太平吟"}
{"author":"邵雍","content":"锦屏山下好安栖，花月风烟未改移。闻说近来长袖过，林前立马尽多时。","dynasty":"宋代","title":"寄寿安令簿尉诸君"}
{"author":"邵雍","content":"相招相劝饮流霞，鬓乱秋霜发乱华。所记莫非前甲子，凡经多是老官家。共誇今日重孙过，更说当时旧事呀。言语丁宁有情味，后生无笑太周遮。","dynasty":"宋代","title":"林下五吟其四"}
{"author":"邵雍","content":"安乐窝中快活人，闲来四物幸相亲。一编诗逸收花月，一部书严惊鬼神。一炷香清冲宇泰，一樽酒美湛天真。太平自庆何多也，唯愿君王寿万香。","dynasty":"宋代","title":"安乐窝中四长吟"}
{"author":"邵雍","content":"尧夫非是爱吟诗，诗是尧夫诧剑时。当煅炼时分劲节，到磨砻处发光辉。长蛇封豕休撩乱，狡兔妖狐莫陆离。此器养来年岁久，尧夫非是爱吟诗。","dynasty":"宋代","title":"首尾吟其一三五"}
{"author":"邵雍","content":"我本行年四十五，生男方始为人父。鞠育教诲诚在我，寿天贤愚系於汝。我若寿命七十岁，眼前见汝二十五。我欲愿汝成大贤，未知天意肯从否。","dynasty":"宋代","title":"生男吟"}
{"author":"邵雍","content":"无学又无谋，胸中一向虎。苦肠忺饮酒，病眼怕看书。洛浦轻风里，天津小雨馀。故人千里隔，相望意何如。","dynasty":"宋代","title":"代书寄长安幕张文通"}
{"author":"邵雍","content":"尧夫非是爱吟诗，诗是尧夫出入时。草软沙平月陂下，云轻日淡上阳西。花深柳暗铜驼陌，风暖莺娇金谷堤。尽是尧夫行乐处，尧夫非是爱吟诗。","dynasty":"宋代","title":"首尾吟其九十八"}
{"author":"邵雍","content":"闲中气味长，长处是仙乡。富有林泉乐，清无市井忙。烂游千圣奥，醉拥万花香。莫作伤心事，伤心易断肠。","dynasty":"宋代","title":"闲中吟"}
{"author":"邵雍","content":"去年桥上凭栏人，今岁桥边骑马身。桥上桥边不知数，於今但记十三春。","dynasty":"宋代","title":"天津感事二十六首"}
{"author":"邵雍","content":"青蕉叶披敷，碧芦枝偃亚。风雨萧萧天，更漏沉沉夜。彼物固无嫌，此情又何讶。但念征路人，天涯尚留挂。","dynasty":"宋代","title":"秋怀三十六首"}
{"author":"邵雍","content":"秋阁一凭栏，人心何悄然。乾坤今岁月，唐汉旧山川。淡泊霜前日，萧疏雨后天。丹青空妙手，此意有谁传。","dynasty":"宋代","title":"秋阁吟"}
{"author":"邵雍","content":"这般事业人难继，此个功夫世莫传。窥牖知天乃常事，不窥牖见是知天。","dynasty":"宋代","title":"雨犯吟"}
{"author":"邵雍","content":"洛城官满振衣{左衤右居}，尘土何由浼远途。道在幸逢清日月，眼前应见旧江湖。知行知止唯贤者，能屈能伸是丈夫。归去可妨趁残水，三吴还似向时无。","dynasty":"宋代","title":"代书寄前洛阳簿陆刚叔秘校"}
{"author":"邵雍","content":"老去无成鬓已斑，纵心年岁合清闲。如何得意云山外，更欲游心诗酒间。大字写诗酬素志，小杯斟酒发酡颜。春雷惊起千年蛰，笔下苍龙自往还。","dynasty":"宋代","title":"老去吟"}
{"author":"邵雍","content":"自有吾儒乐，人多不肯循。以禅为乐事，又起一重尘。","dynasty":"宋代","title":"再答王宣徽"}
{"author":"邵雍","content":"比三十年前，今日为艰难。比三十年后，今日为安闲。治久人思乱，乱久人思安。安得千年鹤，乘去游仙山。","dynasty":"宋代","title":"三十年吟"}
{"author":"邵雍","content":"道家仪用此巾衣，师外曾闻更拜谁。何故尧夫须用拜，安知人不是吾师。","dynasty":"宋代","title":"道装吟其二"}
{"author":"邵雍","content":"无位立事难，逢时建功易。求全自有毁，举大须略细。去恶虑伤恩，存恶忧害义。徒有仁者心，殊无仁者意。","dynasty":"宋代","title":"答人书言"}
{"author":"邵雍","content":"赏花全易识花虽，善识花人独倚栏。雨露功中观造化，神仙品里定容颜。寻常止可言时尚，奇绝方名出世间。赋分也须知不浅，筭来消得一生闲。","dynasty":"宋代","title":"独赏牡丹"}
{"author":"邵雍","content":"闲与宾朋饮酒杯，杯中长似有花开。清谈才向口中出，和气已从心上来。物外意非由象得，坐间春不自天回。施之天下能如此，天下何忧不放怀。","dynasty":"宋代","title":"举酒吟"}
{"author":"邵雍","content":"尧夫非是爱吟诗，诗是尧夫何所为。睡思动时亲瓮牖，幽情发处旁盆池。寻芳更用小车去，得句仍将大笔麾。馀事不妨闲润色，尧夫非是爱吟诗。","dynasty":"宋代","title":"首尾吟其一一八"}
{"author":"邵雍","content":"百尺危楼小雪晴，晚来闲望逼人清。山横暮霭高还下，水隔疏林淡复明。天际落霞千万缕，风余残角两三声。此时此景真堪画，只恐丹青笔未精。","dynasty":"宋代","title":"和商守雪霁登楼"}
{"author":"邵雍","content":"五帝之时似日中，声明文物正融融。古今世盛无如此，过此其来便不同。","dynasty":"宋代","title":"五帝"}
{"author":"邵雍","content":"满目平原百里赊，寂寥深处见人家。三间草屋无樵爨，一□□□有野花。远出小童寻路径，归来老叟带烟霞。数声起笛寒山暮，光照柴门月满斜。","dynasty":"宋代","title":"秋日"}
{"author":"邵雍","content":"纷纷议论出多门，安得真儒号缙绅。名教一宗长有主，中原万里岂无人。皇王旁伯时虽异，礼不诗书道自新。观古事多今可见，不知何者谓经纶。","dynasty":"宋代","title":"偶书"}
{"author":"邵雍","content":"地以静而方，天以动而圆。既正方圆体，还明动静权。静入必成润，动极遂成然。润则水体具，然则火用会。水体以器受，火用以薪传。体在天地后，用起天地先。","dynasty":"宋代","title":"观物吟"}
{"author":"邵雍","content":"只应王母专轻巧，剪碎天边乱白云。无限清香与清艳，樽前饫享尽输君。","dynasty":"宋代","title":"和商洛章子厚长官早梅"}
{"author":"邵雍","content":"天养疏慵自有方，洛城分得水云乡。不闻世上风波险，但见壶中日月长。一局闲棋留野客，数杯醇酒面脩篁。物情悟了都无事，未学颜渊已坐忘。","dynasty":"宋代","title":"后图即事三首"}
{"author":"邵雍","content":"近来多病不堪言，长欲醺醺带醉眠。新酒乍逢重九日，好花初接小春天。自知命薄临头上，不愿事多来眼前。唯有天津横落照，水声仍是旧潺湲。","dynasty":"宋代","title":"重阳前一日作"}
{"author":"邵雍","content":"富贵把手，贫贱掣肘。贫贱把手，富贵掣肘。金石之交，死且不朽。市井之交，自难长久。","dynasty":"宋代","title":"把手吟"}
{"author":"邵雍","content":"土木偶人，慎无相笑。天将大雨，止可相吊。","dynasty":"宋代","title":"土木偶人"}
{"author":"邵雍","content":"春暮多风雨，离披满后园。晓余残片拥，晴外乱红翻。香径难留裛，娇心绝弄繁。成蹊是桃李，狼籍尚无言。","dynasty":"宋代","title":"共城十吟·其十曰春郊花落"}
{"author":"邵雍","content":"中原之师，仁义为主。仁义既无，四夷来侮。","dynasty":"宋代","title":"中原吟"}
{"author":"邵雍","content":"长忆乍能言，朝游父母前。方行初下膝，既老遂华颠。在昔四五岁，于今六十年。却看儿女戏，又喜又潸然。","dynasty":"宋代","title":"长忆乍能言"}
{"author":"邵雍","content":"道家仪用此衣巾，只拜星辰不拜人。何故尧夫须用拜，安知人不是星辰。","dynasty":"宋代","title":"道装吟其一"}
{"author":"邵雍","content":"洛城春色浩无涯，春色城东又复嘉。风力缓摇千树柳，水光轻荡半川花。烟晴翡翠飞平岸，日暖鸳鸯下浅沙。不见君王西幸久，游人但感鬓空华。","dynasty":"宋代","title":"春游五首其二"}
{"author":"邵雍","content":"霜天寥落思无穷，不奈楼高逼望中。四面溪山徒满目，九秋宫殿自危空。云横远峤千寻直，霞乱斜阳数缕红。无限伤情言不到，共谁开口向西风。","dynasty":"宋代","title":"秋游六首"}
{"author":"邵雍","content":"随分亭栏亦弄妍，不妨闲停酒垆边。夜簷静透花间月，昼户晴生竹外烟。事到悟来全偶尔，天教闲去岂徒然。壶中日月长多少，烂占风光十二年。","dynasty":"宋代","title":"小圃逢春"}
{"author":"邵雍","content":"洛城雪片大如手，炉中无火樽无酒。凌晨有人来打门，言送西台诗一首。","dynasty":"宋代","title":"谢西台张元伯雪中送诗"}
{"author":"邵雍","content":"韩信恃功前虑寡，汉皇负德尚权安。幽囚必欲擒来斩，固要加诸甚不难。","dynasty":"宋代","title":"题淮阴侯庙十首"}
{"author":"邵雍","content":"春水{左氵右录}成波，成波无奈何。难将染佗物，止可染轻罗。","dynasty":"宋代","title":"春水吟"}
{"author":"邵雍","content":"孙陈李三人，亡国体相似。虽然少有文，何复语英气。","dynasty":"宋代","title":"兴亡吟其一"}
{"author":"邵雍","content":"龙不冬躍，萤能夜飞。小人君子，而皆有时。","dynasty":"宋代","title":"有时吟"}
{"author":"邵雍","content":"既得希夷乐，曾无宠辱惊。泥空终日着，齐物到头争。忽忽闲拈笔，时时自写名。谁能苦真性，情外更生情。","dynasty":"宋代","title":"放言"}
{"author":"邵雍","content":"八月延秋禾熟天，农家富贵在丰年。一箪鸡黍一瓢酒，谁羡王公食万钱。","dynasty":"宋代","title":"七日逆洛夜宿延秋庄上"}
{"author":"邵雍","content":"尧夫非是爱吟诗，诗是尧夫不寐时。咀茹兰薰宜有主，恢张风雅更为谁。三千来首收清月，二十馀年撚白髭。了却许多闲职分，尧夫非是爱吟诗。","dynasty":"宋代","title":"首尾吟其七"}
{"author":"邵雍","content":"当年志意欲横秋，今日思之重可羞。事到强图皆屑屑，道非真得尽悠悠。静中照物情难隐，老后看书味转优。谈尘从容对宾客，荐章重叠误公侯。已蒙贤杰开青眼，不顾妻孥怨白头。谷口郑真焉敢望，寿陵馀子若为谋。鼎间龙虎忘看守，棋上山河废讲求。一枕晴窗睡初觉，数声幽鸟语方休。林泉好处将诗买，风月佳时用酒酬。三百六旬如去箭，肯教襟抱落闲愁。","dynasty":"宋代","title":"岁暮自贻"}
{"author":"邵雍","content":"尧夫非是爱吟诗，诗是尧夫惊骇时。暮雨朝云才半日，春华秋叶未多时。即今世态已堪叹，过此人情更可知。一暑一寒何太急，尧夫非是爱吟诗。","dynasty":"宋代","title":"首尾吟其一二二"}
{"author":"邵雍","content":"琼苑群花一夜新，瑶台十二玉为尘。城中竹叶涌增价，坐上杨花盛学春。时会梁园皆墨客，谁思姑射有神人。馀粮岂止千仓望，盈尺仍宜莫厌频。","dynasty":"宋代","title":"依韵和陈成伯著作长寿雪会"}
{"author":"邵雍","content":"物有声色气味，人有耳目口鼻。万物于人一身，反观莫不全备。","dynasty":"宋代","title":"乐物吟"}
{"author":"邵雍","content":"笺云：酒到醺酣处，花当烂漫时。醺酣归酩酊，烂漫入离披。","dynasty":"宋代","title":"笺年老逢春八首·只恐人间都未知"}
{"author":"邵雍","content":"了生始可言常事，知性方能议大猷。只此长川无昼夜，为谁驱逼向东流。","dynasty":"宋代","title":"天津感事二十六首"}
{"author":"邵雍","content":"秋风一击入云端，合国人皆仰面观。好向丹霄休索線，等闲势断却收难。","dynasty":"宋代","title":"呈富相风筝"}
{"author":"邵雍","content":"执别而来二十春，忽飞书意一何勤。四方岂是少贤士，千里犹能思故人。世态见多知可否，物情谙久识疏亲。我今老去甘衰朽，无补明时卧洛滨。","dynasty":"宋代","title":"代书寄陈章屯田"}
{"author":"邵雍","content":"闲与宾朋饮酒杯，杯中长似有花开。清谈才向口中出，和气已从心上来。物外意非由象得，坐间春不自天回。施之天下能如此，天下何忧不放怀。","dynasty":"宋代","title":"举酒吟"}
{"author":"邵雍","content":"云无一缕干明月，桥有千寻卧渌波。料得人间无此景，中秋对月兴如何。","dynasty":"宋代","title":"天津感事二十六首"}
{"author":"邵雍","content":"天地如盖轸，覆载何高极。日月如磨蚁，徃来无休息。上下之岁年，其数难窥测。且以一元言，其理尚可识。一十月二万，九千馀六百。中间三千年，迄今之陈迹。治乱与废兴，著见于方策。吾能一贯之，皆如身所历。","dynasty":"宋代","title":"皇极经世一元吟"}
{"author":"邵雍","content":"无涯桃李待清明，经岁言能开得成。不念化工曾着力，狂风何故苦相凌。","dynasty":"宋代","title":"禁烟留题锦屏山下四首"}
{"author":"邵雍","content":"人情大率喜为官，达士何尝有所牵。解印本非嫌薄禄，挂冠殊不为高年。因通物性兴衰理，遂悟天心用舍权。宜放襟怀在清景，吾乡况有好林泉。","dynasty":"宋代","title":"贺人致政"}
{"author":"邵雍","content":"六十有七岁，生为世上人。四方中正地，万物备全身。天外更无乐，胸中别有春。","dynasty":"宋代","title":"自贻吟"}
{"author":"邵雍","content":"霜天寥落思无穷，不奈楼高逼望中。四面溪山徒满目，九秋宫殿自危空。云横远峤千寻直，霞乱斜阳数缕红。无限伤情言不到，共谁开口向西风。","dynasty":"宋代","title":"秋游六首"}
{"author":"邵雍","content":"划平荆棘盖楼台，楼上笙簧鼎沸开。欢笑未绝兵火起，从前荆棘却生来。","dynasty":"宋代","title":"欢笑"}
{"author":"邵雍","content":"气候如当日，山川似旧时。独来还独往，此意有谁知。","dynasty":"宋代","title":"思程氏父子兄弟因以寄之其二"}
{"author":"邵雍","content":"叶闹深如幄，花繁翠似钿。瀼瀼零晓露，羃羃蔽晴烟。谢既成番次，开仍有后先。主人凝伫苦，长是废朝眠。","dynasty":"宋代","title":"和花庵上牵牛花"}
{"author":"邵雍","content":"花枝照酒巵，把酒嘱花枝。酒尽钱能买，花残药不医。人无先酩酊，花莫便离披。慢慢对花饮，况春能几时。","dynasty":"宋代","title":"对花"}
{"author":"邵雍","content":"尧夫非是爱吟诗，诗是尧夫忠恕时。无限物情闲处见，诸般药性病来知。暗于成事事必败，失在知人人必欺。家国与身同一体，尧夫非是爱吟诗。","dynasty":"宋代","title":"首尾吟其十三"}
{"author":"邵雍","content":"林下杯盘大寂寥，寂寥长愿似今朝。君看击鼓撞锺者，势去宾朋不易招。","dynasty":"宋代","title":"杯盘吟"}
{"author":"邵雍","content":"不将生杀奏严宸，却抱烟岚学隐沦。多谢史君虚右席，重延天柱一山人。","dynasty":"宋代","title":"谢商守宋郎中寄到天柱山户帖仍依元韵"}
{"author":"邵雍","content":"半醉上车儿，车儿稳碾归。轻风迎面处，翠柳拂头时。意若兼三事，情如拥九麾。这般闲富贵，料得没人知。","dynasty":"宋代","title":"半醉吟"}
{"author":"邵雍","content":"我本行年四十五，生男方始为人父。鞠育教诲诚在我，寿天贤愚系於汝。我若寿命七十岁，眼前见汝二十五。我欲愿汝成大贤，未知天意肯从否。","dynasty":"宋代","title":"生男吟"}
{"author":"邵雍","content":"洛川多好山，伊川多美竹。游既各有时，虽频无倦目。贫清非伤廉，渎幽不为辱。麋鹿不害人，心无害麋鹿。","dynasty":"宋代","title":"游山二首"}
{"author":"邵雍","content":"酒中渍后香尤烈，笛里吹来韵更清。此韵此香来处好，此时消得一凝情。","dynasty":"宋代","title":"同诸友城南张园赏梅"}
{"author":"邵雍","content":"叠巘如屏四面开，可堪虚使乱云堆。已曾同赏花无限，须约共游山几回。未老秋光诗拥笔，乍凉天气酒盈杯。轻风早是得人喜，更向芰荷深处来。","dynasty":"宋代","title":"依韵答字之少卿"}
{"author":"邵雍","content":"一年一度中秋夜，十度中秋九度阴。求满直须当夜半，要明仍候到天心。无去照处情非浅，不睡观时意更深。徒爱古人诗句好，何堪千里共如今。","dynasty":"宋代","title":"中秋月"}
{"author":"邵雍","content":"尧夫非是爱吟诗，诗是尧夫让仆时。止会摇头道又错，奈何转脚复为非。比图为家效功力，更却与物生瑕疵。失在知人不无过，尧夫非是爱吟诗。","dynasty":"宋代","title":"首尾吟其三十三"}
{"author":"邵雍","content":"车从赏春来北京，耿君先期已驰情。此时殒霜奈何重，今岁花开徒有声。既辱佳章仍坠刺，宁无累句代通名。天之材美应自惜，料得不为时虚生。","dynasty":"宋代","title":"和北京王郎中见访留诗"}
{"author":"邵雍","content":"每日清晨一炷香，谢天谢地谢三光。所求处处田禾热，惟愿人人寿命长。国有贤臣安社稷，家无逆子恼爹娘。四方平静干戈息，我若贫时也不妨。","dynasty":"宋代","title":"仿康节先生诗"}
{"author":"邵雍","content":"不良之人，禀气非正。蛇蝎其情，豺狼其性。至良之人，禀气清明。金玉其性，芝兰其情。","dynasty":"宋代","title":"不善吟"}
{"author":"邵雍","content":"三王之世正如秋，权重权轻事有由。深谷为陵岸为谷，陵迁谷变不知休。","dynasty":"宋代","title":"三王"}
{"author":"邵雍","content":"笺云：阴阳初感处，天地未分时。言语既难到，丹青何处施。","dynasty":"宋代","title":"笺年老逢春八首·这般意思难名状"}
{"author":"邵雍","content":"洛阳花木夸天下，吾辈游胜庶士游。重念东君分付意，忍於佳处不迟留。","dynasty":"宋代","title":"和君实端明洛阳看花"}
{"author":"邵雍","content":"雨歇荡馀春，天光露太真。茵铺芳草软，锦濯烂花新。风触莺簧健，烟舒柳带匀。如何当此景，閒卧度昌辰。","dynasty":"宋代","title":"共城十吟其八春郊雨后"}
{"author":"邵雍","content":"九年洪水，七年大旱。非尧与汤，民死过半。","dynasty":"宋代","title":"水旱吟"}
{"author":"邵雍","content":"尧夫非是爱吟诗，诗是尧夫知幸时。日未出前朝象帝，天才春处谒庖羲。三杯五杯自劝酒，一局两局无争棋。韶濩不知何似乐，尧夫非是爱吟诗。","dynasty":"宋代","title":"首尾吟其十五"}
{"author":"邵雍","content":"践形治性，践迹治情。贤人践迹。圣人践形。","dynasty":"宋代","title":"性情吟"}
{"author":"邵雍","content":"山里药多人不识，夫君移植更标名。果能医得人间病，红紫何妨好近楹。","dynasty":"宋代","title":"药轩"}
{"author":"邵雍","content":"一轩名野非尘境，嵩少烟岑送好风。日月岁时都属已，更於何处觅壶中。","dynasty":"宋代","title":"野轩"}
{"author":"邵雍","content":"一春九十日，几雨占几半。花好不成观，心狂未能按。","dynasty":"宋代","title":"一春吟"}
{"author":"邵雍","content":"欲出第一等言，须有第一等意。欲为第一等人，须作第一等事。","dynasty":"宋代","title":"一等吟"}
{"author":"邵雍","content":"为女不嫁，为士不官。齐人一言，田子辞焉。","dynasty":"宋代","title":"一言感人"}
{"author":"邵雍","content":"休嗟流年随逝水，但将清景逐闲情。山河天下从来广，日月林间长自明。幸有园林供笑傲，岂无诗酒乐升平。如何更得烟霞侣，好向伊川老此生。","dynasty":"宋代","title":"伊川吟"}
{"author":"邵雍","content":"百万貔貅动塞尘，朝廷委寄不轻人。胡儿生事虽然浅，国士尽忠须是纯。陇上悲歌应愤惋，林间酣饮但酸辛。欲陈一句好言语，只恐相知未甚真。","dynasty":"宋代","title":"依韵答友人"}
{"author":"邵雍","content":"叠巘如屏四面开，可堪虚使乱云堆。已曾同赏花无限，须约共游山几回。未老秋光诗拥笔，乍凉天气酒盈杯。轻风早是得人喜，更向芰荷深处来。","dynasty":"宋代","title":"依韵答字之少卿"}
{"author":"邵雍","content":"琼苑群花一夜新，瑶台十二玉为尘。城中竹叶涌增价，坐上杨花盛学春。时会梁园皆墨客，谁思姑射有神人。馀粮岂止千仓望，盈尺仍宜莫厌频。","dynasty":"宋代","title":"依韵和陈成伯著作长寿雪会"}
{"author":"邵雍","content":"竹绕长松松绕亭，令人到此骨毛清。梅梢带雪微微拆，水脉连冰湱湱鸣。残腊岁华无柰感，半醺襟韵不盛情。谁怜相国名空在，吾道何如必可行。","dynasty":"宋代","title":"依韵和陈成伯著作史馆园会上作"}
{"author":"邵雍","content":"把酒属花枝，花枝亦要知。花无十日盛，人有百年期。据此销魂处，宁思中酒时。若非诗断割，难解一生迷。","dynasty":"宋代","title":"嘱花吟"}
{"author":"邵雍","content":"物为万民生，人为万物灵。人非物不活，物待人而兴。男女天所生，夫妻人所成。天人相与外，率是皆虚名。","dynasty":"宋代","title":"接花吟"}
{"author":"邵雍","content":"人间事有难区处，人间事有难安堵。有一丈夫不知名，静中只见闲挥麈。","dynasty":"宋代","title":"偶得吟"}
{"author":"邵雍","content":"小园新葺不离家，高就岗头低就窳。洛邑地疑偏得胜，天津人至又非赊。宜将阆苑同时语，莫共桃源一道夸。闻说一轩多种药，只应犹欠紫河车。","dynasty":"宋代","title":"和王安之小园五题"}
{"author":"邵雍","content":"真工造化岂容私，拙者为谋亦甚微。安乐窝深初起后，太和汤酽半醺时。长年国里篮舁往，永熟乡中杖策归。身似升平无一事，数茎髭白任风吹。","dynasty":"宋代","title":"林下五吟其一"}
{"author":"邵雍","content":"十日西行过永济，时时细雨湿衫衣。多情会得山神意，犹恐行人欠翠微。","dynasty":"宋代","title":"十日西过永济桥"}
{"author":"邵雍","content":"物如善得终为美，事到巧图安有公。不作风波於世上，自无冰炭到胸中。灾殃秋叶霜前坠，富贵春华雨后红。造化分明人莫会，花荣肖得几何功。","dynasty":"宋代","title":"安乐窝中自贻"}
{"author":"邵雍","content":"酒涵花影满卮红，泻入天和胸臆中。最爱一般情味好，半醺时与太初同。","dynasty":"宋代","title":"寄亳州秦伯镇兵部其六"}
{"author":"邵雍","content":"执别而来二十春，忽飞书意一何勤。四方岂是少贤士，千里犹能思故人。世态见多知可否，物情谙久识疏亲。我今老去甘衰朽，无补明时卧洛滨。","dynasty":"宋代","title":"代书寄陈章屯田"}
{"author":"邵雍","content":"好事固难将力取，贤人须是著心求。浮生日月无多子，时过千休复万休。","dynasty":"宋代","title":"好事吟"}
{"author":"邵雍","content":"酒喜小杯饮，诗快大字书。不知人世上，此乐更谁如。","dynasty":"宋代","title":"大笔吟其二"}
{"author":"邵雍","content":"行年六十有三岁，二十五年居洛阳。林静城中得山景，池平坐上见江乡。赏花长被杯盘苦，爱月屡为风露伤。看了太平无限好，此身老去又何妨。","dynasty":"宋代","title":"老去吟"}
{"author":"邵雍","content":"烟树尽归秋色里，人家常在水声中。数行旅雁斜飞去，一簇楼台峭倚空。","dynasty":"宋代","title":"天津感事二十六首其十一"}
{"author":"邵雍","content":"世上重黄金，伊予独喜吟。死生都一致，利害漫相寻。汤剂功非浅，膏肓疾已深。然而犹灼艾，用慰友朋心。","dynasty":"宋代","title":"答客问病"}
{"author":"邵雍","content":"尧夫非是爱吟诗，诗是尧夫不忍时。戾气中人为疾病，和风养物号清微。世情非利莫能动，士节待穷然后知。尚口乃穷非我事，尧夫非是爱吟诗。","dynasty":"宋代","title":"首尾吟其八十二"}
{"author":"邵雍","content":"人生无定准，事体有多端。客宦危疑处，家书子细看。既曾忧险阻，方信喜平安。男子平生事，须于痛定观。","dynasty":"宋代","title":"所感吟"}
{"author":"邵雍","content":"堪嗟五伯争周烬，可笑三分拾汉馀。何似不才闲处坐，平时云水绕衣裾。","dynasty":"宋代","title":"十三日游上寺及黄涧"}
{"author":"邵雍","content":"尧夫非是爱吟诗，诗是尧夫自得时。风露清时收翠润，山川秀处摘新奇。揄扬物性多存体，拂掠人情薄用辞。遗味正宜涵泳处，尧夫非是爱吟诗。","dynasty":"宋代","title":"首尾吟其四十一"}
{"author":"邵雍","content":"桃李正芬敷，花繁覆敝庐。乱香寻密牖，碎影下前除。静绕昼眠后，轻攀春醉馀。纵然观尽日，谁敢罪狂疏。","dynasty":"宋代","title":"共城十吟其四春郊花开"}
{"author":"邵雍","content":"政事浑如春梦闲，人情嚣薄恶儒冠。四朝遗列承平日，两世观风树大桓。经济安民心不晦，保全传嗣骨无寒。乾元恰似诸公意，符节还同一揆看。","dynasty":"宋代","title":"睢阳五老图"}
{"author":"邵雍","content":"年老逢春始识春，春妍都恐属闲身。能知青帝功夫大，肯逐后生撩乱频。酒趁嫩醅尝格韵，花承晓露看精神。大凡尤物难分付，造化从来不负人。","dynasty":"宋代","title":"年老逢春十三首"}
{"author":"邵雍","content":"相招相劝欢流霞，鬓乱秋霜发乱华。所记莫非前甲子，凡经多是老官家。共夸今日重孙过，更说当时旧事呀。言语丁宁有情味，后生无笑太周遮。","dynasty":"宋代","title":"林下五吟"}
{"author":"邵雍","content":"物理窥开后，人情照破时。欲知花烂漫，须是叶离披。","dynasty":"宋代","title":"窥开吟其十一"}
{"author":"邵雍","content":"六老相陪卿与郎，闲曹饶却不清狂。过从无事易成乐，职局向人难道忙。烟柳嫩垂低更绿，露桃红裛暖仍香。乘春醉卧花阴下，恰到花阴别是凉。","dynasty":"宋代","title":"依韵和王安之少卿六老诗仍见率成七首其二"}
{"author":"邵雍","content":"尧夫非是爱吟诗，诗是尧夫得意时。物向物中观要妙，人于人上看几微。物中要妙眼前见，人上几微心里知。且是有金无处买，尧夫非是爱吟诗。","dynasty":"宋代","title":"首尾吟其一二六"}
{"author":"邵雍","content":"事苟非，自有异。事苟是，安有二。","dynasty":"宋代","title":"议论吟"}
{"author":"邵雍","content":"万物道为枢，其来类自殊。性虽无厚薄，理亦有精麄。未若人为盛，还知物有余。我生于此日，幸免作庸夫。","dynasty":"宋代","title":"又五首"}
{"author":"邵雍","content":"年老逢春莫惜狂，惜狂无那兴难当。园林恰到恶明媚，风雨便多闲中伤。花等半开宜速赏，酒闻才熟便先尝。大都美物天长惜，非是吾侪曲主张。","dynasty":"宋代","title":"年老逢春十三首其十一"}
{"author":"邵雍","content":"水风凉，火风热。土风和，石风冽。","dynasty":"宋代","title":"欢物吟"}
{"author":"邵雍","content":"老者得其养，幼者得其仰。劳者得其饷，死者得其葬。","dynasty":"宋代","title":"太平吟"}
{"author":"邵雍","content":"闲中气味长，长处是仙乡。富有林泉乐，清无市井忙。烂游千圣奥，醉拥万花香。莫作伤心事，伤心易断肠。","dynasty":"宋代","title":"闲中吟其一"}
{"author":"邵雍","content":"并辔西游叠石溪，断崖环合与云齐。飞泉亦有留人意，肯负他年尚此栖。","dynasty":"宋代","title":"九日登寿安县锦屏山下宿邑中"}
{"author":"邵雍","content":"林下狂歌不帖腔，帖腔安得谓之狂。小车行处莺花闹，大笔落时神鬼忙。门掩柴荆阛阓远，墙开瓮牖薜萝香。一般天下难寻物，洛浦清风拂面凉。","dynasty":"宋代","title":"依韵和王安之少卿六老诗仍见率成七首其七"}
{"author":"邵雍","content":"周孔不足法，轲雄不足师。还同弃常膳，除是适蛮夷。","dynasty":"宋代","title":"诫子吟"}
{"author":"邵雍","content":"中秋光景好，况复月团圆。大抵众所家，奈何兼独难。天晴仍客好，酒美更身安。四者若阙一，不能成此欢。","dynasty":"宋代","title":"中秋吟"}
{"author":"邵雍","content":"欢聚九十日，回首都如梦。明月与清江，东轩又难共。","dynasty":"宋代","title":"自凤州还至秦川驿寄守倅薛姚二君"}
{"author":"邵雍","content":"一年一度中秋夜，十度中秋九度阴。求满直须当夜半，要明仍候到天心。无去照处情非浅，不睡观时意更深。徒爱古人诗句好，何堪千里共如今。","dynasty":"宋代","title":"中秋月"}
{"author":"邵雍","content":"七月夜初长，星斗争煌煌。庭除经小雨，枕簟生微凉。照物无遁形，虚鉴自有光。照事无遁情，虚心自有常。","dynasty":"宋代","title":"秋怀三十六首其一"}
{"author":"邵雍","content":"城邑久居心自倦，闉阇才出眼先明。龙门看尽伊川景，女几听残洛水声。太室观馀红日旭，天坛望罢白云生。此身已许陪真侣，不为锱铢起重轻。","dynasty":"宋代","title":"游山三首其一"}
{"author":"邵雍","content":"尧夫非是爱吟诗，诗是尧夫穷理时。语爱何尝过父子，讲和曾未若夫妻。恩多意思翻成恨，欢极情怀却似悲。何事人间不如此，尧夫非是爱吟诗。","dynasty":"宋代","title":"首尾吟其六十六"}
{"author":"邵雍","content":"物理窥开后，人情照破时。能将一个字，善解百年迷。","dynasty":"宋代","title":"窥开吟其五"}
{"author":"邵雍","content":"四海三江与五湖，只通舟楫不通车。往来无限安平者，岂是都由香一炉。","dynasty":"宋代","title":"感事吟"}
{"author":"邵雍","content":"蛱蝶绕寒菊，蟋蟀鸣空阶。门前有犬卧，尽日无客来。清波静中流，白云闲处堆。何以发天和，时饮酒一杯。","dynasty":"宋代","title":"秋怀三十六首"}
{"author":"邵雍","content":"利名都不到胸中，由此胸中气自冲。既爱且憎皆是病，灵台何日得从容。","dynasty":"宋代","title":"利名吟"}
{"author":"邵雍","content":"东风一夜坼梅枝，舞蝶游蜂都不知。插了满头仍渍酒，任他人道拙于时。","dynasty":"宋代","title":"同诸友城南张园赏梅"}
{"author":"邵雍","content":"人生长有两般愁，愁死愁生未易休。或向利中穷力取，或于名上尽心求。多思唯恐晚得手，未老已闻先白头。我有何功居彼上，其间掉臂独无忧。","dynasty":"宋代","title":"人生长有两般愁"}
{"author":"邵雍","content":"老去无成齿发衰，年将七十待何为。居常无病不服药，间或有怀犹全诗。引水更怜鱼并至，折花仍喜蝶相随。平生积学无他效，只得胸中恁坦夷。","dynasty":"宋代","title":"自咏吟"}
{"author":"邵雍","content":"晓物情人为晓事，知时态者号知人。知人浅后却成害，晓事过归还不淳。铅锡点金终是假，丹青画马妄求真。奈何近世人多爱，恶紫之心殊未申。","dynasty":"宋代","title":"晓物吟"}
{"author":"邵雍","content":"清湍文鸳鸯，寒潭绣鸂鶒。长天净如水，不废秋江碧。男子一寸心，壮士万夫敌。菡萏香风中，扁舟会相忆。","dynasty":"宋代","title":"秋怀三十六首"}
{"author":"邵雍","content":"水竹园林秋更好，忍把芳樽容易倒。重阳已过菊言开，情多不学年光老。阴云不动杨柳低，风递轻寒生暮草。无涯逸兴不可收，马蹄慢踏天街道。","dynasty":"宋代","title":"秋日饮后晚归"}
{"author":"邵雍","content":"三月洛城春半时，秋千未拆杨花飞。小车不出闲春泥，乱红翻处流莺啼。","dynasty":"宋代","title":"花时阻雨不出"}
{"author":"邵雍","content":"尧夫非是爱吟诗，诗是尧夫喜老时。明著衣冠为士子，高谈仁义作男儿。敢于世上明开眼，肯向人间浪皱眉。六十七年无事客，尧夫非是爱吟诗。","dynasty":"宋代","title":"首尾吟其一二九"}
{"author":"邵雍","content":"天学修心，人学修身。身安心乐，乃是天人。天之与人，相去不远。不知者多，知之者鲜。身主于人，心主于天。心既不乐，身何由安。","dynasty":"宋代","title":"天人吟"}
{"author":"邵雍","content":"君子学道则务本，小人见利则忘生。务本则非礼不动，见利则非贿不行。","dynasty":"宋代","title":"善恶吟"}
{"author":"邵雍","content":"自古禦戎无上策，唯凭仁义是中原。王师问罪固能道，天子蒙尘争忍言。二晋乱亡成茂草，三君屈辱落陈编。公闾延广何人也，始信兴邦亦一言。","dynasty":"宋代","title":"左衽吟"}
{"author":"邵雍","content":"人无忽略，事贵丁宁。忽略近薄，丁宁近诚。","dynasty":"宋代","title":"丁宁吟"}
{"author":"邵雍","content":"辛亥年，辛丑月，甲子日，甲戌辰。日辰同甲，年月同辛。","dynasty":"宋代","title":"生日吟"}
{"author":"邵雍","content":"不愤曹公跨许昌，苟非梁益莫争王。三分区宇风雷恶，横截西南气势强。行客往来闲指点，史官褒贬浪文章。后人未识兴亡意，请看江山旧战场。","dynasty":"宋代","title":"和夔峡张宪白帝城怀古"}
{"author":"邵雍","content":"先天天弗违，后天举天时。弗违无时亏，奉时有时疲。","dynasty":"宋代","title":"先天吟"}
{"author":"邵雍","content":"物如善得终为美，事到巧图安有公。不作风波於世上，自无冰炭到胸中。灾殃秋叶霜前坠，富贵春华雨后红。造化分明人莫会，花荣肖得几何功。","dynasty":"宋代","title":"安乐窝中自贻"}
{"author":"邵雍","content":"行年五十二，老去复何忧。事贵照至底，话难言到头。上有明天子，下有贤诸侯。饮食高眠外，自馀无所求。","dynasty":"宋代","title":"弄笔"}
{"author":"邵雍","content":"痛矣时难得，悲哉道未传。今年年已尽，明日是明年。","dynasty":"宋代","title":"痛矣吟"}
{"author":"邵雍","content":"清湍文鸳鸯，寒潭绣鸂鶒。长天净如水，不废秋江碧。男子一寸心，壮士万夫敌。菡萏香风中，扁舟会相忆。","dynasty":"宋代","title":"秋怀三十六首"}
{"author":"邵雍","content":"一片两片雪纷纷，三杯五杯酒醺醺。此时情状不可论，直疑天在才絪纭。","dynasty":"宋代","title":"赏雪吟"}
{"author":"邵雍","content":"桃李花开人不窥，花时须是牡丹时。牡丹花发酒增价，夜半游人犹未归。","dynasty":"宋代","title":"洛阳春吟"}
{"author":"邵雍","content":"烟岚一簇特崔鬼，到此令人心自灰。上有神仙不知姓，洞门闲倚白云开。","dynasty":"宋代","title":"九日登寿安县锦屏山下宿邑中"}
{"author":"邵雍","content":"衣冠不整，谓之外惰。行义不修，谓之内惰。内外俱惰，何人不唾。","dynasty":"宋代","title":"内外吟"}
{"author":"邵雍","content":"能言未是难，行得始为艰。须是真男子，方能无厚颜。","dynasty":"宋代","title":"言行吟"}
{"author":"邵雍","content":"渌水悠悠际碧天，平芜更与远山连。白发老叟心无事，闲凭栏干看洛川。","dynasty":"宋代","title":"天津感事二十六首"}
{"author":"邵雍","content":"三万五千日，伊予享此身。当时才作物，此际始为人。久负阴阳力，终亏父母恩。一杯为寿酒，床下列儿孙。","dynasty":"宋代","title":"生日吟"}
{"author":"邵雍","content":"风柳散如梳，霜云淡如扫。高楼破危空，低烟袅寒草。此际兴不尽，何以战秋老。止可将酒瓶，同向西风倒。","dynasty":"宋代","title":"秋怀三十六首"}
{"author":"邵雍","content":"史笔善记事，画笔善状物。状物与记事，二者各得一。诗史善记意，诗书善状情。状情与记意，二者皆能精。状情不状物，记意不记事。形容出造化，想像成天地。体用自此分，鬼神无敢异。诗者岂于此，史画而已矣。","dynasty":"宋代","title":"史画吟"}
{"author":"邵雍","content":"杨柳垂青带，风动如飞盖。危楼思不穷，尽日闲相对。鸟去林自空，云移山不碍。情随双燕还，意与孤鸿会。晚角时继续，层崖递明晦。残阳挂疏红，远水生微濑。塞目烟岑密，都城若天外。如何久客心，东望冯栏杀。","dynasty":"宋代","title":"风州郡楼上书所见"}
{"author":"邵雍","content":"尧夫非是爱吟诗，诗是闲观蔬圃时。暖地春初才郁郁，宿根秋末却披披。韭葱蒜薤青遮陇，蓣芋姜蘘绿满畦。时到皆能弄精彩，尧夫非是爱吟诗。","dynasty":"宋代","title":"首尾吟其六十五"}
{"author":"邵雍","content":"鸡职在司晨，犬职在守御。二者皆有功，一归于报主。我饥亦享食，我寒亦受衣。如何无纤毫，功德补于时。","dynasty":"宋代","title":"知幸吟"}
{"author":"邵雍","content":"五岭虽多何足观，三川纵少须重去。台边况有数十株，仍在名园最深处。","dynasty":"宋代","title":"同诸友城南张园赏梅十首"}
{"author":"邵雍","content":"四海三江与五湖，只通舟楫不通车。往来无限安平者，岂是都由香一炉。","dynasty":"宋代","title":"感事吟"}
{"author":"邵雍","content":"平生如仕官，随分在风波。所损无纪极，所得能几何。既乖经世虑，尚可全天和。樽中有酒时，且饮复且歌。","dynasty":"宋代","title":"闲吟四首"}
{"author":"邵雍","content":"何者是真金，真金入骨沉。饱曾经煅炼，足得不沉吟。到手何须眼，行身敢放心。放心然后乐，天下有知音。","dynasty":"宋代","title":"演绎吟"}
{"author":"邵雍","content":"冬非不欲出，欲出苦日短。年老恐话长，天寒怕归晚。山翁头有风，乡友情非浅。必欲相招延，春光况不远。","dynasty":"宋代","title":"冬不出吟"}
{"author":"邵雍","content":"晓物情人为晓事，知时态者号知人。知人失后却成害，晓事过时还不淳。","dynasty":"宋代","title":"晓事吟"}
{"author":"邵雍","content":"富贵如将智力求，仲尼年少合封侯。世人不解青天意，空使身心半夜愁。","dynasty":"宋代","title":"富贵"}
{"author":"邵雍","content":"窗晴气和暖，酒美手柔软。兴逸情撩乱，笔落春花烂。","dynasty":"宋代","title":"笔兴吟"}
{"author":"邵雍","content":"尧夫非是爱吟诗，诗是尧夫知幸时。日未出前朝象帝，天才春处谒庖羲。三杯五杯自劝酒，一局两局无争棋。韶濩不知何似乐，尧夫非是爱吟诗。","dynasty":"宋代","title":"首尾吟其十五"}
{"author":"邵雍","content":"水冷云疏霜意早，岁华虽晚黄花好。饶教四面远山围，奈何一片秋光老。上天生物固无私，圣人馀事人虽晓。陈言生活不须矜，自是中才皆可了。","dynasty":"宋代","title":"秋日雨霁闲望"}
{"author":"邵雍","content":"满园桃李正离披，更被狂风作意吹。长是忧愁初谢处，却须思念未开时。奈何红艳易消歇，不似青阴少改移。九十日春都去尽，樽前安忍更颦眉。","dynasty":"宋代","title":"落花短吟"}
{"author":"邵雍","content":"太华中峰五千仞，下有大道人往还。当时马上一回首，十载梦魂犹过关。生平爱山山未足，由此看尽天下山。求如华山是难得，使人消得一生闲。","dynasty":"宋代","title":"代书寄华山台观武道士"}
{"author":"邵雍","content":"稻稌天所生，曲蘖人所制。酿之命为酒，饮之可成醉。刚者使之柔，懦者使之毅。善移造物权，其功亦不细。","dynasty":"宋代","title":"秋怀三十六首其十五"}
{"author":"邵雍","content":"清而不和，隘而多鄙。和而不清，慢而鲜礼。既和且清，义无定体。时行则行，时止则止。","dynasty":"宋代","title":"清和吟"}
{"author":"邵雍","content":"量力动时无悔吝，随宜乐处省营为。须求骐骥言乘马，亦恐终身无马骑。","dynasty":"宋代","title":"量力吟"}
{"author":"邵雍","content":"君子改过，小人节非。改过终悟，饰非终迷。终悟福至，终迷祸归。","dynasty":"宋代","title":"迷悟吟"}
{"author":"邵雍","content":"六人相聚会时康，著甚来由不放狂。遍地园林同已有，满天风月助诗忙。文章高摘汉唐艳，骚雅浓薰李杜香。水际竹边闲适处，更无尘事只清凉。","dynasty":"宋代","title":"依韵和王安之少卿六老诗仍见率成七首其四"}
{"author":"邵雍","content":"天气冷涵秋，川长鱼正游。虽知能避网，犹恐误吞钩。已绝登门望，曾无点额忧。因思濠上乐，旷达是庄周。","dynasty":"宋代","title":"川上观鱼"}
{"author":"邵雍","content":"名利从来本任才，行人不用苦相猜。壶中日月长多少，闲步天津看往来。","dynasty":"宋代","title":"天津感事二十六首"}
{"author":"邵雍","content":"牡丹一株开绝伦，二十四枝娇娥颦。天下唯洛十分春，邵家独得七八分。","dynasty":"宋代","title":"车轩前添色牡丹一株开二十四枝成两绝呈诸公"}
{"author":"邵雍","content":"欢喜又欢喜，喜欢更喜欢。吉士为我友，好景为我观。美酒为我饮，美食为我餐。此身生长老，尽在太平间。","dynasty":"宋代","title":"欢喜吟"}
{"author":"邵雍","content":"自从三度绝韦编，不读书来十二年。大{上敝下瓦}子中消白日，小车儿上看青天。闲为水竹云山主，静得风花雪月权。俯仰之间无所愧，任他人谤似神仙。","dynasty":"宋代","title":"小车吟"}
{"author":"邵雍","content":"为人虽未有前知，富贵功名岂力为。滌荡襟怀须是酒，优游情思莫如诗。况当水竹云山地，忍负风花雪月期。男子雄图存用舍。不开眉笑待何时。","dynasty":"宋代","title":"和人放怀"}
{"author":"邵雍","content":"安车麈尾道衣装，里闬过从乃是常。闻说洞天多似此，吾乡殊不异仙乡。","dynasty":"宋代","title":"道装吟其三"}
{"author":"邵雍","content":"了生始可言常事，知性方能议大猷。只此长川无昼夜，为谁驱逼向东流。","dynasty":"宋代","title":"天津感事二十六首"}
{"author":"邵雍","content":"庭梧叶半黄，篱菊初受霜。向晚意不快，把酒西南望。望君不见君，但见鸿南翔。正欲思寄书，自成书数行。","dynasty":"宋代","title":"依韵和淮南宪张司封"}
{"author":"邵雍","content":"春风吹雪乱飘颻，林下如何更寂寥。霜宪威稜正难犯，小人当贶是难消。","dynasty":"宋代","title":"依韵和君实端明惠酒"}
{"author":"邵雍","content":"冠盖纷纷塞九衢，声名相轧在前呼。独君都不将为事，始信人闻有丈夫。","dynasty":"宋代","title":"依韵和君实端明洛滨独步"}
{"author":"邵雍","content":"风背河声近亦微，斜阳淡泊隔云依。一双白鹭来烟外，将下沙头又却飞。","dynasty":"宋代","title":"依韵和君实端明洛滨独步"}
{"author":"邵雍","content":"造物工夫意自深，从吾所乐是山林。少因多病不干禄，老为无才难动心。花月静时行水际，蕙风午上卧松阴。闲窗一觉从容睡，愿当封侯与赐金。","dynasty":"宋代","title":"依韵和刘职方见赠"}
{"author":"邵雍","content":"王侯贵盛不胜言，图画中山得一观。不似夫君行坐看，贪嵩又更爱天坛。","dynasty":"宋代","title":"依韵和任司封见寄吟"}
{"author":"邵雍","content":"高楼百尺破危空，天淡云闲看帝功。更上一层情未快，思君不见见乔嵩。","dynasty":"宋代","title":"依韵和任司封见寄吟"}
{"author":"邵雍","content":"辞麾来此住云霄，闻健登临肯惮劳。紫陌事多都不见，家山围绕是嵩高。","dynasty":"宋代","title":"依韵和任司封见寄吟"}
{"author":"邵雍","content":"洛中诗有社，马上句如神。白首交情重，黄花节物新。见过心可荷，知愧道非淳。寂寞西风里，身闲半古人。","dynasty":"宋代","title":"依韵和三王少卿同过弊庐"}
{"author":"邵雍","content":"不向红尘浪着鞭，殊无才业合时贤。本酬壮志都无效，欲住青山却有缘。翠竹阴中开缥帙，白云堆里揖飞泉。锦屏正与溪南对，他日从游子子传。","dynasty":"宋代","title":"依韵和寿安尹尉有寄"}
{"author":"邵雍","content":"尧夫非是爱吟诗，诗是尧夫自负时。暖日才从桃李过，凉风又向芰荷吹。月华正似金波溜，雪片还如柳絮飞。此乐太平然后见，尧夫非是爱吟诗。","dynasty":"宋代","title":"首尾吟其四十"}
{"author":"邵雍","content":"尧夫非是爱吟诗，诗是尧夫得意时。这意著何言语道，此情惟用喜欢追。仙家气象闲中见，真宰功夫静处知。不必深山更深处，尧夫非是爱吟诗。","dynasty":"宋代","title":"首尾吟其一二八"}
{"author":"邵雍","content":"尧夫非是爱吟诗，诗是尧夫乐物时。天地精英都已得，鬼神情状又能知。陶真意向辞中见，借论言从意外移。始信诗能通造化，尧夫非是爱吟诗。","dynasty":"宋代","title":"首尾吟其五十九"}
{"author":"邵雍","content":"琴宜入夜听，别起一般清。才觉哀猿绝，还闻离凤鸣。青山无限好，白发不须惊。会取坐忘意，方知太古情。","dynasty":"宋代","title":"听琴"}
{"author":"邵雍","content":"春来小圃弄群芳，谁为贫居富贵乡。门外柳阴浮翠润，堦前花影溜红光。梁间新燕未调舌，天末归鸿已着行。自问心源无所有，答去踈懒味偏长。","dynasty":"宋代","title":"暮春吟"}
{"author":"邵雍","content":"良月满高楼，高楼仍中秋。午夜冷露下，千里寒光流。何人将此鉴，拂拭新磨休。照破万古心，白尽万古头。","dynasty":"宋代","title":"秋怀三十六首"}
{"author":"邵雍","content":"投吴走越觅青天，殊不知天在眼前。开眼见时犹有病，举头寻处更无缘。颜渊正在如愚日，孟子方当不动年。安得功夫游宝肆，爱人珠贝重忧钱。","dynasty":"宋代","title":"闲行吟其二"}
{"author":"邵雍","content":"尧夫非是爱吟诗，诗是尧夫语事时。举动苟能循义理，辩明安用致言辞。艰难图处费心力，容易来时省指挥。欲盖而彰事多矣，尧夫非是爱吟诗。","dynasty":"宋代","title":"首尾吟其一二五"}
{"author":"邵雍","content":"新花色鲜艳，故花色憔悴。明朝花更开，新花何有异。","dynasty":"宋代","title":"对花"}
{"author":"邵雍","content":"安乐五十年，一旦感重疾。仍在盛夏中，伏枕几百日。砭灸与药饵，百疗效无一。以命听於天，於心何所失。","dynasty":"宋代","title":"重病吟"}
{"author":"邵雍","content":"尧夫非是爱吟诗，诗是尧夫自信时。必欲全然无后悔，直须晓了有前知。言忠能尽己所有，事善任他人致疑。外物从来自难必，尧夫非是爱吟诗。","dynasty":"宋代","title":"首尾吟其一一六"}
{"author":"邵雍","content":"梦里常方梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"何者谓知音，知音难漫寻。既无师旷耳，安有伯牙琴。难逼桑榆景，宁忘松桂心。独行月堤上，一步一高吟。","dynasty":"宋代","title":"闲步吟"}
{"author":"邵雍","content":"一嵗之事慎在春，一日这事慎在晨。一生之事慎在少，一端之事慎在新。","dynasty":"宋代","title":"观事吟"}
{"author":"邵雍","content":"人言为信，日月为明。止戈为武，羔美为羹。","dynasty":"宋代","title":"解字吟"}
{"author":"邵雍","content":"物理窥开后，人情照破时。情中明事体，理外见天机。","dynasty":"宋代","title":"窥开吟其六"}
{"author":"邵雍","content":"物理窥开后，人情照破时。能将函谷塞，只用一丸泥。","dynasty":"宋代","title":"窥开吟其二"}
{"author":"邵雍","content":"目时然后视，耳时然后听。口时然后言，身时然后行。前不见厚禄，然不见重兵。惟其义所在，安知利与名。","dynasty":"宋代","title":"四者吟"}
{"author":"邵雍","content":"言不失仁，行不失义。自天佑之，吉无不利。言与仁背，行与义乖。天且不佑，人能行哉。有商君者，贼义残仁。为法自弊，车分其身。始知行义修仁者，便是延年益寿人。","dynasty":"宋代","title":"言行吟"}
{"author":"邵雍","content":"尧夫非是爱吟诗，诗是尧夫凭式时。乱法奈何非独古，措刑安得见于兹。当时既有少正卯，今日宁无孔仲尼。时世不同人一也，尧夫非是爱吟诗。","dynasty":"宋代","title":"首尾吟其一一五"}
{"author":"邵雍","content":"闲读古人诗，因看古人意。古今时虽殊，其意固无异。喜怒与哀乐，贫贱与富贵。惜哉情何物，使人能如是。","dynasty":"宋代","title":"读古诗"}
{"author":"邵雍","content":"一片先天号太虚，当其无事见真腴。胸中美笺肯自衒，天下英才敢厚诬。理顺是言皆可放，义安何地不能居。直从宇泰收功后，始信人间有丈夫。","dynasty":"宋代","title":"先天吟示邢和叔"}
{"author":"邵雍","content":"许大乾坤自我宣，乾坤之外复何言。初分大道非常道，才有先天未后天。作法极微难看蹟，收功最久不知年。若教世上论勋业，料得更无人在前。","dynasty":"宋代","title":"观三皇吟"}
{"author":"邵雍","content":"尧夫非是爱吟诗，为见圣贤兴有时。日月星辰尧则了，江河淮济禹平之。皇王帝伯经褒贬，雪月风花未品题。岂谓古人无阙典，尧夫非是爱吟诗。","dynasty":"宋代","title":"首尾吟其一"}
{"author":"邵雍","content":"春暮多风雨，离披满后园。晓余残片拥，晴外乱红翻。香径难留裛，娇心绝弄繁。成蹊是桃李，狼籍尚无言。","dynasty":"宋代","title":"共城十吟·其十曰春郊花落"}
{"author":"邵雍","content":"心安身自安，身安室自宽。心与身俱安，何事能相干。谁谓一身小，其安若泰山。谁谓一室小，宽如天地间。","dynasty":"宋代","title":"心安吟"}
{"author":"邵雍","content":"爱重寄文房，殷勤谢远将。兔毫刚且健，筠管直而长。静录新诗藁，闲抄旧药方。自馀无所用，足以养锋铓。","dynasty":"宋代","title":"谢人惠笔"}
{"author":"邵雍","content":"蓟北更千里，汉唐为极边。奈何今境土，不复旧山川。虎帐兵家重，雕弓嗣子传。佗年勒功处，无使后燕然。","dynasty":"宋代","title":"代书寄广信李遵度承制"}
{"author":"邵雍","content":"松百入冬看，方能见岁寒。声须风里听，色更雪中观。","dynasty":"宋代","title":"岁寒吟"}
{"author":"邵雍","content":"圣人了心，贤人了迹。了心无穷，了迹无极。","dynasty":"宋代","title":"心迹吟"}
{"author":"邵雍","content":"林间无事可装怀，昼睡功劳酒一杯。残梦不能全省记，半随风雨过东街。","dynasty":"宋代","title":"偶得吟"}
{"author":"邵雍","content":"尧夫非是爱吟诗，诗是尧夫挥麈时。每见宾朋须款曲，更和言语不思惟。方将与物同休戚，何暇共人争是非。天地与人同一体，尧夫非是爱吟诗。","dynasty":"宋代","title":"首尾吟其八十九"}
{"author":"邵雍","content":"欲见心无已，久违情奈何。云烟虽咫尺，不得屡相过。","dynasty":"宋代","title":"思友吟"}
{"author":"邵雍","content":"善恶之间，薰蕕可究。近薰必香，近蕕必臭。","dynasty":"宋代","title":"薰蕕吟"}
{"author":"邵雍","content":"尧夫非是爱吟诗，诗是尧夫乐物时。天地精英都已得，鬼神情状又能知。陶真意向辞中见，借论言从意外移。始信诗能通造化，尧夫非是爱吟诗。","dynasty":"宋代","title":"首尾吟其五十九"}
{"author":"邵雍","content":"人生长有两般愁，愁死愁生未易休。或向利中穷力取，或于名上尽心求。多思唯恐晚得手，未老已闻先白头。我有何功居彼上，其间掉臂独无忧。","dynasty":"宋代","title":"人生长有两般愁"}
{"author":"邵雍","content":"千万年之人，千万年之事。千万年之情，千万年之理。惟学之所能，坐而烂观尔。","dynasty":"宋代","title":"观性吟"}
{"author":"邵雍","content":"春无再至，花无再开。人无再少，时无再来。","dynasty":"宋代","title":"不再吟"}
{"author":"邵雍","content":"安乐窝中职分脩，分脩之外更何求。满天下士情能接，遍洛阳园身可游。行己当行诚尽处，看人莫看力生头。因思平地春言语，使我尝登百尺楼。","dynasty":"宋代","title":"安乐窝中吟其一"}
{"author":"邵雍","content":"荡荡天门万古开。几人归去几人来。山河虽好非完璧。不信黄金是祸胎。湖山一梦事全非。再见云龙向北飞。三百年来终一日。长天碧水叹弥弥。天地相乘数一原。忽逢甲子又兴元。年华二八乾坤改。看尽残花总不言。毕竟英雄起布衣。朱门不是旧皇畿。飞来燕子寻常事。开到李花春已非。胡儿骑马走长安。开辟中原海境宽。洪水乍平洪水起。清光宜向汉中看。漫天一白汉江秋。憔悴黄花总带愁。古曜半升箕斗隐。金乌起灭海山头。云雾苍茫各一天。可怜西北起烽烟。东来暴客西来盗。还有胡儿在眼前。如棋世事局初残。共济和衷却大难。豹死犹留皮一袭。最佳秋色在长安。火龙蛰起燕门秋。原璧应难赵氏收。一院奇花春有主。连宵风雨不须愁。数点梅花天地春。欲将剥复问前因。寰中自有承平日。四海为家孰主宾。","dynasty":"宋代","title":"梅花诗"}
{"author":"邵雍","content":"恶死而好生，古今之常情。人心可生事，天下自无兵。草木尚咸若，山川岂不宁。胡为无击壤，饮酒乐升平。","dynasty":"宋代","title":"无客回天意"}
{"author":"邵雍","content":"昼寝房中好避乖，中堂有客寄书来。多因只是名和利，放向床头不拆开。","dynasty":"宋代","title":"昼寝房"}
{"author":"邵雍","content":"九年洪水，七年大旱。非尧与汤，民死过半。","dynasty":"宋代","title":"水旱吟"}
{"author":"邵雍","content":"夏木无重数，森阴翠樾低。相呼百禽语，太半是黄鹂。","dynasty":"宋代","title":"夏日南园"}
{"author":"邵雍","content":"春时耕种，夏时耘耨。秋时收治，冬时用受。雨露不愆，既轩既秀。水旱为灾，尚罹其咎。","dynasty":"宋代","title":"力穑吟"}
{"author":"邵雍","content":"梅花四种或黄红，颜色不同香颇同。更远也须重一到，看看随水又随风。","dynasty":"宋代","title":"同诸友城南张园赏梅其八"}
{"author":"邵雍","content":"比到明年无数刻，且令芳酒更斟回。星杓建丑晦将尽，岁箭射人春又来。不用物情闲作梗，大都心绪已成灰。浮名更在浮云外，瞬息光阴况便催。","dynasty":"宋代","title":"旅中岁除"}
{"author":"邵雍","content":"人之为善事，善事义当为。金石犹能动，鬼神其可欺。事须安义命，言必道肝脾。莫问身之外，人知与不知。","dynasty":"宋代","title":"为善吟"}
{"author":"邵雍","content":"洛阳宫殿锁晴烟，唐汉以来书可传。多少升沉都不见，空馀四面旧山川。","dynasty":"宋代","title":"雨后天津独步"}
{"author":"邵雍","content":"岂台未经庆，瑞雪下云端。虽地尽成白，而天不甚寒。有年丰可待，盈尺润难乾。畎亩无忘处，追踪击壤欢。","dynasty":"宋代","title":"和相国元老"}
{"author":"邵雍","content":"安乐窝中职分脩，分脩之外更何求。满天下士情能接，遍洛阳园身可游。行己当行诚尽处，看人莫看力生头。因思平地春言语，使我尝登百尺楼。","dynasty":"宋代","title":"安乐窝中吟其一"}
{"author":"邵雍","content":"尧夫非是爱吟诗，为见圣贤兴有时。日月星辰尧则了，江河淮济禹平之。皇王帝伯经褒贬，雪月风花未品题。岂谓古人无阙典，尧夫非是爱吟诗。","dynasty":"宋代","title":"首尾吟其一"}
{"author":"邵雍","content":"草绿露沾衣，草衰风切肌。物情非作异，人意强生疑。岐动杨朱泣，丝添墨子悲。知之何太晚，徒自泪淋漓。","dynasty":"宋代","title":"秋怀三十六首"}
{"author":"邵雍","content":"多病筋骸五十二，新春犹得共衔杯。践形有说常希孟，乐内无功可比回。燕去燕来徒自苦，花开花谢漫相催。此心不为人休戚，二十年来已若灰。","dynasty":"宋代","title":"新春吟"}
{"author":"邵雍","content":"水风凉，火风热。土风和，石风冽。","dynasty":"宋代","title":"欢物吟"}
{"author":"邵雍","content":"生来未始画田畴，无岁无时长有秋。随分杯盘俱是乐，等闲池馆便成游。风花雪月千金子，水竹云山万户侯。欲俟河清人寿岁，两眉能着几多愁。","dynasty":"宋代","title":"林下五吟"}
{"author":"邵雍","content":"尧夫非是爱吟诗，诗是尧夫得意时。物向物中观要妙，人于人上看几微。物中要妙眼前见，人上几微心里知。且是有金无处买，尧夫非是爱吟诗。","dynasty":"宋代","title":"首尾吟其一二六"}
{"author":"邵雍","content":"休嗟流年随逝水，但将清景逐闲情。山河天下从来广，日月林间长自明。幸有园林供笑傲，岂无诗酒乐升平。如何更得烟霞侣，好向伊川老此生。","dynasty":"宋代","title":"伊川吟"}
{"author":"邵雍","content":"水雨霖，火雨露。土雨蒙，石雨雹。","dynasty":"宋代","title":"欢物吟"}
{"author":"邵雍","content":"水竹园林秋更好，忍把芳樽容易倒。重阳已过菊言开，情多不学年光老。阴云不动杨柳低，风递轻寒生暮草。无涯逸兴不可收，马蹄慢踏天街道。","dynasty":"宋代","title":"秋日饮后晚归"}
{"author":"邵雍","content":"九州环绕若棋枰，万岁嵩高看太平。四海有人能统御，中原何复有交争。长忧眼见奸雄辈，且愿身为尧舜氓。五十三年芜没事，如今方喜看春耕。","dynasty":"宋代","title":"登嵩顶"}
{"author":"邵雍","content":"梦里常言梦，谁知觉后思。不知今亦梦，更说梦中时。","dynasty":"宋代","title":"梦中吟"}
{"author":"邵雍","content":"陋巷箪瓢世所传，予何人则耻萧然。既知富贵须由命，难把升沉更问天。静默有功成野性，骞骧无路学时贤。纷华出入金门者，应笑溪翁治石田。","dynasty":"宋代","title":"和登封裴寺丞翰见寄"}
{"author":"邵雍","content":"洛阳交友皆奇杰，递赏名园只似家。却笑孟郊穷不惯，一日看尽长安花。","dynasty":"宋代","title":"和君实端明洛阳看花"}
{"author":"邵雍","content":"尧夫非是爱吟诗，诗是尧夫自顾时。若有意时非语话，都无情处是肝脾。方将忧己到未到，何暇责人知不知。因喜圣贤用心远，尧夫非是爱吟诗。","dynasty":"宋代","title":"首尾吟其七十二"}
{"author":"邵雍","content":"纤鳞不足留，此失一生休。放尔江湖去，宽渠鼎镬忧。更宜深避网，慎勿误吞钩。天下多庖者，无令落庶羞。","dynasty":"宋代","title":"放小鱼"}
{"author":"邵雍","content":"尧夫非是爱吟诗，诗是尧夫隐几时。尺寸光阴须爱惜，分毫头角莫矜驰。酒因劝客小盏饮，句到惊人大笔麾。无入何尝不自得，尧夫非是爱吟诗。","dynasty":"宋代","title":"首尾吟其二十八"}
{"author":"邵雍","content":"居处虽近郭，不欲登城市。尽日客不来，至夜门犹闭。院静春正浓，窗闲昼复寐。谁知藜藿中，自有诗书味。","dynasty":"宋代","title":"共城十吟·其一曰春郊闲居"}
{"author":"邵雍","content":"思虑未起，鬼神莫知。不由乎我，更由乎谁。","dynasty":"宋代","title":"思虑吟"}
{"author":"邵雍","content":"乙未阖庐凌楚岁，戊辰勾践破吴时。正如当日乘虚事，三十四年人不知。","dynasty":"宋代","title":"吴越吟二首"}
{"author":"邵雍","content":"酒中渍后香尤烈，笛里吹来韵更清。此韵此香来处好，此时消得一凝情。","dynasty":"宋代","title":"同诸友城南张园赏梅"}
{"author":"邵雍","content":"所失弥多所得微，中间赢得一嘘欷。人荣人悴乃常理，花谢花开何足追。偶尔相逢却相别，乍然同喜又同悲。只消照破都无事，何必区区更辩为。","dynasty":"宋代","title":"所失吟"}
{"author":"邵雍","content":"满目平原百里赊，寂寥深处见人家。三间草屋无樵爨，一□□□有野花。远出小童寻路径，归来老叟带烟霞。数声起笛寒山暮，光照柴门月满斜。","dynasty":"宋代","title":"秋日"}
{"author":"邵雍","content":"白云耕叟说方知，遥指西南旧殿基。更有笑人君不见，道傍桥是墓前碑。","dynasty":"宋代","title":"相笑"}
{"author":"邵雍","content":"吾常好乐乐，所乐无害义。乐天四时好，乐地百物备。乐人有美行，乐已能乐事。此数乐之外，更乐微微醉。","dynasty":"宋代","title":"乐乐吟"}
{"author":"邵雍","content":"人无忽略，事贵丁宁。忽略近薄，丁宁近诚。","dynasty":"宋代","title":"丁宁吟"}
{"author":"邵雍","content":"含露仙姿近玉堂，翻堦美态醉红妆。对花未免须酣舞，到底昌黎是楚狂。","dynasty":"宋代","title":"芍药四首"}
{"author":"邵雍","content":"一般情意恶难羁，长怕登高望远时。今日凭栏异常日，几回将下又迟迟。","dynasty":"宋代","title":"登石阁吟"}
{"author":"邵雍","content":"人言别有洞中仙，洞里神仙恐妄传。若俟灵丹须九转，必求朱项更千年。长年国里花千树，安乐窝中乐满悬。有乐有花仍有酒，却疑身是洞中仙。","dynasty":"宋代","title":"击壤吟"}
{"author":"邵雍","content":"梅覆春溪水绕山，梅花烂漫水潺湲。南秦地暖开仍早，比至春初已数番。","dynasty":"宋代","title":"和商洛章子厚长官早梅"}
{"author":"邵雍","content":"众人之所乐，所乐唯嚣尘。吾友之所乐，所乐唯清芬。清芬无鼓吹，直与太古邻。太古者靡佗，和气常絪纭。里閈旧情好，有才复有文。过从一日乐，十月生阳春。洛阳古神州，周公尝缕陈。四时寒暑正，四方道里均。代不乏英俊，号为多缙绅。至于花与木，天下莫敢伦。而逢此之景，而当此之辰。而能开口笑，而世有几人。清衷贯金石，剧谈惊鬼神。天地为一指，富贵如浮云。明时缓康济，白昼闲经纶。莫如陪欢伯，又复对此君。商於六百里，黄金四万斤。不能买兹乐，自馀恶足论。接{上罒下离}倒戴时，蟾蜍生海垠。小车倒载时，出翁归天津。","dynasty":"宋代","title":"履道会饮"}
{"author":"邵雍","content":"春早梅花正烂开，生平不饮亦衔杯。城南尽日高台上，恰似江南去一回。","dynasty":"宋代","title":"同诸友城南张园赏梅十首"}
{"author":"邵雍","content":"断续蝉声外，稀疏雁下前。年光空去也，人事益萧然。洗竹留新笋，翻书得旧编。谁知养心者，肯与世争权。","dynasty":"宋代","title":"秋怀三十六首其十八"}
{"author":"邵雍","content":"尧夫非是爱吟诗，诗是尧夫可爱时。宝鉴造形难著发，鸾刀迎刃岂容丝。风埃若不来侵路，尘土何由得上衣。欲论诚明是难事，尧夫非是爱吟诗。","dynasty":"宋代","title":"首尾吟其五"}
{"author":"邵雍","content":"岁华头上不能惊，唯有交亲眼更明。皓皓月常因坐看，深深酒不为愁倾。苟於心上无先觉，却似人间小后生。欲约何人为伴侣，江湖泛去一舟轻。","dynasty":"宋代","title":"年老吟"}
{"author":"邵雍","content":"安有太平人不平，人心平处固无争。棋中机械不愿看，琴里语言时喜听。少日挂心唯帝典，老年留意只义经。自知别得收功处，松桂隆冬始见青。","dynasty":"宋代","title":"旋风吟二首"}
{"author":"邵雍","content":"林下闲言语，何须要许多。几乎三百首，足以备吟哦。","dynasty":"宋代","title":"答{上密下冉}秀才求诗吟"}
{"author":"邵雍","content":"大雪初晴日半曛，高楼何惜上仍频。数峰崷崒剑铓立，一水萦纡冰缕新。昆岭移归都是玉，天河落后尽成银。幽人自恨无佳句。景物从来不负人。","dynasty":"宋代","title":"和商守西楼台雪霁"}
{"author":"邵雍","content":"六国区区共事秦，疲于奔命尚难亲。如何杀尽半天下，岂是关东没一人。","dynasty":"宋代","title":"过宜阳城二首其一"}
{"author":"邵雍","content":"事到急时观态度，人于危处露肝脾。深心厚貌平时可，慎勿便言容易知。","dynasty":"宋代","title":"知人吟"}
{"author":"邵雍","content":"尧夫非是爱吟诗，诗是尧夫自在时。何处不行芳草地，谁家不望小车儿。花枝好处安详折，酒盏满时撋就持。闲气虚名都忘了，尧夫非是爱吟诗。","dynasty":"宋代","title":"首尾吟其三十九"}
{"author":"邵雍","content":"一年一度中秋夜，十度中秋九度阴。求满直须当夜半，要明仍候到天心。无去照处情非浅，不睡观时意更深。徒爱古人诗句好，何堪千里共如今。","dynasty":"宋代","title":"中秋月"}
{"author":"邵雍","content":"能言未是难，行得始为艰。须是真男子，方能无厚颜。","dynasty":"宋代","title":"言行吟"}
{"author":"邵雍","content":"百病筋骸一老身，白头今日愧因循。虽无紫诏还朝速，却有青山入梦频。风月满天谁是主，林泉遍地岂无人。市沽酒味难醇美，长负襟怀一片春。","dynasty":"宋代","title":"问人丐酒"}
{"author":"邵雍","content":"安乐窝中春不亏，山翁出入小车儿。水边平转绿杨岸，花外就移芳草堤。明快眼看三月景，康强身历四朝时。凤凰楼下天津畔，仰面迎风倒载归。","dynasty":"宋代","title":"安乐窝中吟其六"}
{"author":"邵雍","content":"长忆当年归弊庐，未尝三径草荒芜。欲为天下屠龙手，肯读人间非圣书。否泰悟来知进退，乾坤见了识亲疏。自从会得环中意，闲气胸中一点无。","dynasty":"宋代","title":"闲行吟"}
{"author":"邵雍","content":"前朝无限贵公卿，后世徒能记姓名。唯此天津桥下水，古今都作一般声。","dynasty":"宋代","title":"天津感事二十六首"}
{"author":"邵雍","content":"弹秦失御血横流，天下求君君不有。正是英雄较逐时，未知鹿入何人手。","dynasty":"宋代","title":"题四皓庙四首"}
{"author":"邵雍","content":"尧夫非是爱吟诗，诗是尧夫默识时。日月既来还却往，园林才盛又成衰。登山高下虽然见，临水浅深那不知。世上高深事无限，尧夫非是爱吟诗。","dynasty":"宋代","title":"首尾吟其一一二"}
{"author":"邵雍","content":"物有声色气味，人有耳目口鼻。万物于人一身，反观莫不全备。","dynasty":"宋代","title":"乐物吟"}
{"author":"邵雍","content":"洛邑从来号别都，能容无状久安居。众蚊多少成雷处，一拂何由议扫除。","dynasty":"宋代","title":"依韵和宋都官惠鬯棕拂子"}
{"author":"邵雍","content":"日日步家园，清风不着钱。城中得野景，竹下弄飞泉。自愿无嗟若，何妨养浩然。却惭天下士，语道未忘筌。","dynasty":"宋代","title":"依韵和田大卿见赠"}
{"author":"邵雍","content":"人行一善已为忧，何况夫君百行修。曩日慈闱贪眷恋，多年官路不追求。官才少列辜清德，职异上庠尊白头。洛社逾时阻相见，许多欢意却还休。","dynasty":"宋代","title":"依韵和王安之判监少卿"}
{"author":"邵雍","content":"六老皤然鬓似霜，纵心年至又非狂。园池共避何妨胜，樽俎相欢未始忙。杖履烂游千载运，衣巾浓惹万花香。过从见率添成七，况复秋来亦渐凉。","dynasty":"宋代","title":"依韵和王安之卿六老诗仍见率成七"}
{"author":"邵雍","content":"六人相聚会时康，着甚来由不放狂。遍地园林同已有，满天风月助诗忙。文章高摘汉唐艳，骚雅浓薰李杜香。水际竹边闲适处，更无尘事只清凉。","dynasty":"宋代","title":"依韵和王安之卿六老诗仍见率成七"}
{"author":"邵雍","content":"安之殊不弃尧夫，亦恐傍人有厚诬。开叔当初言得罪，希淳在后说无辜。悄然情意都知旧，划地杯盘又见呼。始信岁寒心未替，安之殊不弃尧夫。","dynasty":"宋代","title":"依韵和王安之少卿见戏安之非是弃尧夫吟"}
{"author":"邵雍","content":"升沉恶足论，事体到头均。一片蓬蒿地，千年云水身。收成时正好，寒暖气初匀。自此过从乐，诸公莫厌频。","dynasty":"宋代","title":"依韵和王安之少卿秋约吟"}
{"author":"邵雍","content":"宠辱见多恶足惊，出尘远喜自诚明。闲中气象乾坤大，静处光阴宇宙清。素业经纶无少愧，全功夫地不虚生。野人何幸逢昌运，一百馀年天下平。","dynasty":"宋代","title":"依韵和王安之少卿谢富相公诗"}
{"author":"邵雍","content":"不把忧愁累物华，光阴过眼疾如车。以平为荣忝知分，待足求安恐未涯。食罢有时寻蕙圃，睡馀无事访僧家。天津风月胜他处，长是思君共煮茶。","dynasty":"宋代","title":"依韵和王不疑少卿见赠"}
{"author":"邵雍","content":"经难忆浮丘，吾乡足胜游。风前惊白发，雨后喜新秋。仕官情虽薄，登临兴未休。人间浪忧事，都不到心头。","dynasty":"宋代","title":"依韵和王不疑少卿招饮"}
{"author":"邵雍","content":"六老相陪卿与郎，闲曹饶却不清狂。过从无事易成乐，职局向人难道忙。烟柳嫩垂低更绿，露桃红裛暖仍香。乘春醉卧花阴下，恰到花阴别是凉。","dynasty":"宋代","title":"依韵和王安之少卿六老诗仍见率成七首其二"}
{"author":"邵雍","content":"满洛城中将相家，广栽桃李作生涯。年年二月凭高处，不见人家只见花。","dynasty":"宋代","title":"春日登石阁"}
{"author":"邵雍","content":"何者谓知音，知音难漫寻。既无师旷耳，安有伯牙琴。难逼桑榆景，宁忘松桂心。独行月堤上，一步一高吟。","dynasty":"宋代","title":"闲步吟"}
{"author":"邵雍","content":"雪满群山霜满庭，光寒月碾一轮轻。羁怀殊少向时乐，皓彩空多此夜明。竹近帘栊饶碎影，风涵台榭有余清。恨无好句酬佳景，从自凄凉梦不成。","dynasty":"宋代","title":"和商守雪霁对月"}
{"author":"邵雍","content":"红叶战西风，黄花笑寒日。天道有消长，人事无固必。静胜得遗味，梦去知余失。利害不相沿，是非然后出。","dynasty":"宋代","title":"秋怀三十六首"}
{"author":"邵雍","content":"清风无人兼，自可入吾手。明月无人并，自可入吾牖。中心既已平，外物何尝诱。余事岂足论，但恐樽无酒。","dynasty":"宋代","title":"秋怀三十六首"}
{"author":"邵雍","content":"仲尼始可言无意，孟子方能不动心。莫向山中寻白玉，但於身上覔黄金。山中白玉有时得，身上黄金无处寻。我辈何人敢称会，安知世上无知音。","dynasty":"宋代","title":"知音吟"}
{"author":"邵雍","content":"莫将真气助忧伤，愤死英豪世更长。陌上虽多马跳跃，天边亦有凤翱翔。三千宾客磨圭角，百二山河拥剑铓。等是一场春梦过，自馀恶足自悲凉。","dynasty":"宋代","title":"闲适吟五首"}
{"author":"邵雍","content":"八载相逢恨未平，如何别酒又还倾。虽惭坦率珠多类，却识清和玉有声。处世当为天下士，赏花须是洛阳城。也知今古真男子，造化功夫不易生。","dynasty":"宋代","title":"依韵和张子坚太博"}
{"author":"邵雍","content":"天机时事不相差，老后□□□□□。□□□□去□□，□□□□□□□。□□□□□□□，□□□□□可嗟。唯有□风一杯酒，忆君□□□□□。","dynasty":"宋代","title":"代书寄张司封吟"}
{"author":"邵雍","content":"稻稌天所生，曲蘖人所制。酿之命为酒，饮之可成醉。刚者使之柔，懦者使之毅。善移造物权，其功亦不细。","dynasty":"宋代","title":"秋怀三十六首其十五"}
{"author":"邵雍","content":"自度无能处世间，经冬经夏掩柴关。青云路稳无功上，翠竹丛疏有分闲。犹许艳花酬素志，更将佳酒发酡颜。年来老态非常甚，长惧英才未易攀。","dynasty":"宋代","title":"和和承制见赠"}
{"author":"邵雍","content":"平生无苦吟，书翰不求深。行笔因调性，成诗为写心。诗扬心造化，笔发性园林。所乐乐吾乐，乐而安有淫。","dynasty":"宋代","title":"无苦吟"}
{"author":"邵雍","content":"安乐先生，不显姓氏。垂三十年，居洛之涘。风月情怀，江湖性气。色斯其举，翔而后至。无贱无贫，无富无贵。无将无迎，无拘无忌。窘未尝忧，饮不至醉。收天下春。归之肝肺。盆池资吟，瓮牖荐睡。小车赏心，大笔快志。或戴接{上罒下离}，或著半臂。或坐林间，或行水际。乐见善人，乐闻善事。乐道善言，乐行善意。闻人之恶，若负芒刺。闻人之善，如佩兰蕙。不佞禅伯，不谀方士。不出户庭，直际天地。三军莫凌，万锺莫致。为快活人，六十五岁。","dynasty":"宋代","title":"安乐吟"}
{"author":"邵雍","content":"花木四时分景致，经书千卷好生涯。有人若问闲居处，道德坊中第一家。","dynasty":"宋代","title":"闲居述事"}
{"author":"邵雍","content":"初出都门外，西南指洛陬。山川开远意，天地挂双眸。村落桑榆晚，田家禾黍秋。民间有此乐，何必待封侯。","dynasty":"宋代","title":"游洛川初出厚载门"}
{"author":"邵雍","content":"轮蹄交错未尝停，去若相追来若争。料得中心无别事，苟非干利即干名。","dynasty":"宋代","title":"天津感事二十六首"}
{"author":"邵雍","content":"小人无节，弃本逐末。喜思其与，怒思其夺。","dynasty":"宋代","title":"小人吟"}
{"author":"邵雍","content":"圣在人中出，心从行上修。金于沙里得，玉向石中求。","dynasty":"宋代","title":"金玉吟"}
{"author":"邵雍","content":"名园相倚洛阳春，巷陌无尘罗绮新。何处青楼隔桃李，乐声时复到天津。","dynasty":"宋代","title":"天津闻乐吟"}
{"author":"邵雍","content":"六人相聚会时康，著甚来由不放狂。遍地园林同已有，满天风月助诗忙。文章高摘汉唐艳，骚雅浓薰李杜香。水际竹边闲适处，更无尘事只清凉。","dynasty":"宋代","title":"依韵和王安之少卿六老诗仍见率成七首其四"}
{"author":"邵雍","content":"休叹浮生荣与辱，且听终日水潺潺。遥穿暝霭孤鸿去，横截野烟双鹭还。佳树排青岩下圃，好峰环翠县前山。报言名利差轻者，少辍光阴到此间。","dynasty":"宋代","title":"寿安县晚望"}
{"author":"邵雍","content":"山背锦屏开，河临永济回。土田平似掌，桑柘大如槐。斜日射虹去，低云将雨来。无涯负清景，长是愧非才。","dynasty":"宋代","title":"过永济桥二首其一"}
{"author":"邵雍","content":"洛川多好山，伊川多美竹。游既各有时，虽频无倦目。贫清非伤廉，渎幽不为辱。麋鹿不害人，心无害麋鹿。","dynasty":"宋代","title":"游山二首"}
{"author":"邵雍","content":"池畔拖垂柳，烂边笑晚花。败荷倾弊盖，老桧露枯槎。岁暮惊时态，年高惜物华。东陵风未替，解忆故园瓜。","dynasty":"宋代","title":"和李文思早秋五首"}
{"author":"邵雍","content":"时之来兮其势可乘，时之去兮其势遂生。前日之事兮今日不行，今日之事兮后来必更。","dynasty":"宋代","title":"时事吟"}
{"author":"邵雍","content":"酒中渍后香尤烈，笛里吹来韵更清。此韵此香来处好，此时消得一凝情。","dynasty":"宋代","title":"同诸友城南张园赏梅"}
{"author":"邵雍","content":"纷纷过眼不须惊，利害相磨卒未平。伎俩虽多无实效，聪明到了是虚名。温凉寒热四时事，甘苦辛酸万物情。除却此心皆外物，此心犹恐未全醒。","dynasty":"宋代","title":"过眼吟"}
{"author":"邵雍","content":"人行一善已为忧，何况夫君百行修。曩日慈闱贪眷恋，多年官路不追求。官才少列辜清德，职异上庠尊白头。洛社逾时阻相见，许多欢意却还休。","dynasty":"宋代","title":"依韵和王安之判监少卿"}
{"author":"邵雍","content":"人说昆崙多美玉，世传沧海有明珠。世传人说恐无据，今我家藏乃不虚。","dynasty":"宋代","title":"谢君实端明诗"}
{"author":"邵雍","content":"灭项兴刘如覆手，绝秦昌汉若更棋。卷舒天下坐筹日，锻炼心源辟谷时。黄石公传皆是用，赤松子伴更何为。如君才业求其比，今古相望不记谁。","dynasty":"宋代","title":"题留侯庙"}
{"author":"邵雍","content":"东风一夜折梅枝，舞蝶游峰都不知。插了满头仍渍酒，任他人道拙於时。","dynasty":"宋代","title":"同诸友城南张园赏梅十首"}
{"author":"邵雍","content":"尧夫非是爱吟诗，诗是尧夫赞易时。火在内而刑寡妻，风行外而令庶黎。老成人为福之基，騃孺子为祸之梯。此理昭然多不知，尧夫非是爱吟诗。","dynasty":"宋代","title":"首尾吟其五十一"}
{"author":"邵雍","content":"水边静坐天将暮，犹自盘恒未成去。马上回头更一观，云烟已隔无重数。","dynasty":"宋代","title":"十二日同福昌令王赞善游龙潭"}
{"author":"邵雍","content":"做了三公更引年，人间福德合居先。结茅未尽忘君处，天上在嵩万岁前。","dynasty":"宋代","title":"和人留题张相公庵"}
{"author":"邵雍","content":"先几能识是吾侪，慎勿轻为世俗咍。把似众中呈丑拙，争如静里且谈谐。奇花万状皆输眼，明月一轮长入怀。似此光阴岂虎过，也知快活作人来。","dynasty":"宋代","title":"先几吟"}
{"author":"邵雍","content":"生来未始事田畴，无岁无时长有秋。随分杯盘俱是乐，等闲池馆便成游。风花雪月千金子，水竹云山万户侯。欲俟河清人寿几，两眉能著几多愁。","dynasty":"宋代","title":"林下五吟其五"}
{"author":"邵雍","content":"鸡职在司晨，犬职在守御。二者皆有功，一归于报主。我饥亦享食，我寒亦受衣。如何无纤毫，功德补于时。","dynasty":"宋代","title":"知幸吟"}
{"author":"邵雍","content":"春暖秋凉人半醉，安车尘尾闲从事。虽无大德及生灵，且与太平装景致。","dynasty":"宋代","title":"自述"}
{"author":"邵雍","content":"人之耳所闻，不若目亲照。耳闻有异同，目照无多少。并弃耳目官，专用舌口较。不成天下功，止成天下笑。","dynasty":"宋代","title":"观物吟四首"}
{"author":"邵雍","content":"同云漠漠雪霏霏，安乐窝中卧看时。初讶后园罗玉树，却惊平地璨瑶池。未逢寒食棃花谢，不待春风柳絮飞。酒放半醺帘半卷，此情无使外人知。","dynasty":"宋代","title":"安乐窝中看雪"}
{"author":"邵雍","content":"春半花开百万般，东风近日恶摧残。可怜桃李性温厚，吹尽都无一句言。","dynasty":"宋代","title":"禁烟留题锦屏山下四首"}
{"author":"邵雍","content":"新花色鲜艳，故花色憔悴。明朝花更开，新花何有异。","dynasty":"宋代","title":"对花"}
{"author":"邵雍","content":"老去无成齿发衰，年将七十待何为。居常无病不服药，间或有怀犹全诗。引水更怜鱼并至，折花仍喜蝶相随。平生积学无他效，只得胸中恁坦夷。","dynasty":"宋代","title":"自咏吟"}
{"author":"邵雍","content":"先秋颢气已潜生，洛邑方知节候平。庭院乍凉人共喜，园林经雨气尤清。回舟伊水风微溜，缓辔天津月正明。自有臯夔分圣念，好将诗酒乐升平。","dynasty":"宋代","title":"秋游六首"}
{"author":"邵雍","content":"未去交争意，难忘黑白心。一条无敌路，彻了没人寻。","dynasty":"宋代","title":"观棋绝句"}
{"author":"邵雍","content":"尧夫非是爱吟诗，诗是尧夫谈笑时。国士待人能尽意，山翁道我会开眉。盏随酒量徐徐饮，榻逐花阴旋旋移。此乐再寻非易得，尧夫非是爱吟诗。","dynasty":"宋代","title":"首尾吟其一二一"}
{"author":"邵雍","content":"白云耕叟说方知，遥指西南旧殿基。更有笑人君不见，道傍桥是墓前碑。","dynasty":"宋代","title":"相笑"}
{"author":"邵雍","content":"黄黍秋正熟，黄鸡秋正肥。此物剧易致，古人多重之。可以迓宾友，可以奉亲闱。有褐能卒岁，此外何足为。","dynasty":"宋代","title":"秋怀三十六首"}
{"author":"邵雍","content":"宠辱见多恶足惊，出尘远喜自诚明。闲中气象乾坤大，静处光阴宇宙清。素业经纶无少愧，全功夫地不虚生。野人何幸逢昌运，一百馀年天下平。","dynasty":"宋代","title":"依韵和王安之少卿谢富相公诗"}
{"author":"邵雍","content":"断续蝉声外，稀疏雁下前。年光空去也，人事益萧然。洗竹留新笋，翻书得旧编。谁知养心者，肯与世争权。","dynasty":"宋代","title":"秋怀三十六首其十八"}
{"author":"邵雍","content":"梦中说梦犹能忆，梦觉梦中还又隔。今日恩光空喜欢，当年意爱难寻{上不下见}。水成流处岂无声，花到谢时安有色。过此相逢陌路人，都如元来曾相识。","dynasty":"宋代","title":"梦中吟"}
{"author":"邵雍","content":"索鍊无如事，难知莫若人。人情随手别，事体到头均。","dynasty":"宋代","title":"人事吟"}
{"author":"邵雍","content":"故国逢佳节，登临但可悲。山川一梦外，风月十年期。白发飘新鬓，黄花绕旧篱。乡下应笑我，昼锦是男儿。","dynasty":"宋代","title":"重阳日再到共城百源故居"}
{"author":"邵雍","content":"等候人间七十年，便如平子赋归田。知时所得诚多矣，养志其谁曰不然。况有林泉情悦乐，却无官守事拘牵。小车近日曾驰谒，正值夫君春画眠。","dynasty":"宋代","title":"和王中美大卿致政二首"}
{"author":"邵雍","content":"凤楼深处鏁云烟，一鏁云烟又百年。痛惜汾阴西祀后，翠华辜负上阳天。","dynasty":"宋代","title":"天津感事二十六首"}
{"author":"邵雍","content":"心在人躯号太阳，能於事上发辉光。如何皎日照八表，得似灵台高一方。家用平康贫不害，身无疾病瘦何妨。高吟大笑洛城里，看尽人间手脚忙。","dynasty":"宋代","title":"试笔"}
{"author":"邵雍","content":"尧夫非是爱吟诗，诗是尧夫觉老时。不动已求如孟子，无言又欲学宣尼。能知同道道亦得，始信先天天弗违。六十三年无事客，尧夫非是爱吟诗。","dynasty":"宋代","title":"首尾吟其五十"}
{"author":"邵雍","content":"数日之间秋遂尽，百思无以慰蹉跎。园林正好爱不彻，草木已黄情奈何。虽老筋骸行尚健，尽高台榭望仍多。终朝把酒未成醉，又欲临风一浩歌。","dynasty":"宋代","title":"秋尽吟"}
{"author":"邵雍","content":"尧夫非是爱吟诗，诗是尧夫行已时。政在我时心必尽，事关人处力难为。人如负我我何预，我若辜人人有词。就责莫如躬自厚，尧夫非是爱吟诗。","dynasty":"宋代","title":"首尾吟其九十四"}
{"author":"邵雍","content":"小园虽有四般梅，不似江南迎腊开。长恨东君少风韵，先时未肯放春来。","dynasty":"宋代","title":"和宋都官乞梅"}
{"author":"邵雍","content":"何者堪名席上珍，都缘当日得师真。是知佚我无如老，惟喜放怀长似春。得志当为天下事，退居聊作水云身。胸中一点分明处，不负高天不负人。","dynasty":"宋代","title":"自述二首"}
{"author":"邵雍","content":"进退肯将天下让，着何言语状雍容。衣裳垂处威仪盛，玉帛修时意思恭。物物尽能循至理，人人自愿立殊功。当时何故得如此，只被声明类日中。","dynasty":"宋代","title":"观五帝吟"}
{"author":"邵雍","content":"夏去暑犹在，雨余凉始来。堦前已流水，天外尚惊雷。曲几静中隐，衡门闲处开。壮心都已矣，何事更装怀。","dynasty":"宋代","title":"初秋"}
{"author":"邵雍","content":"宇宙中和气，清泠无比方。与时蠲疾病，为岁造丰穰。起自青苹末，来从翠树傍。得逢明月夜，便入故人乡。密叶摇重幄，殷花舞靓妆。两三声逈笛，千万缕垂阳。细度丝桐韵，深传兰蕙香。楼台临远水，轩槛近修篁。盛夏驱烦暑，初晴送晚凉。轻披绿荷芰，缓透薄衣裳。浪走翻翩袂，波生潋滟觞。闲愁难著莫，幽思易飞扬。快若乘天马，醒如沃蔗浆。面前游阆苑，坐上泛潇湘。不可将钱买，焉能用斗理。依冯全藉德，收贮岂须仓。无患兼并取，宁忧寇盗攘。以兹为乐事，未始有忧伤。","dynasty":"宋代","title":"清风长吟"}
{"author":"邵雍","content":"一片先天号太虚，当其无事见真腴。胸中美笺肯自衒，天下英才敢厚诬。理顺是言皆可放，义安何地不能居。直从宇泰收功后，始信人间有丈夫。","dynasty":"宋代","title":"先天吟示邢和叔"}
{"author":"邵雍","content":"洛人好种花，唯我好种竹。所好虽不同，其心亦自足。花止十日红，竹能经岁绿。俱沾雨露恩，独无霜雪辱。","dynasty":"宋代","title":"乞笛竹"}
{"author":"邵雍","content":"好物足艰难，都来数日间。既为风搅挠，又被雨摧残。富贵醉初醒，神仙梦乍还。游人不知止，依旧倚朱栏。","dynasty":"宋代","title":"春去吟"}
{"author":"邵雍","content":"壮岁若奔驰，随分受官职。所得唯锱铢，所丧无纪极。今日度一朝，明日过一夕。不免如路人，区区被劳役。","dynasty":"宋代","title":"偶得吟"}
{"author":"邵雍","content":"忽忆南秦为客日，洛阳东望隔秦川。云山去此二千里，岁月于今十九年。柳色得非新婀娜，江声应是旧潺湲。衰躯设使能重往，畴昔情怀奈杳然。","dynasty":"宋代","title":"为客吟"}
{"author":"邵雍","content":"皤然一老翁，凡百事皆慵。旧物不尽记，故人难得逢。幽花浑在雾，残梦半随风。只且愿天下，时和与岁丰。","dynasty":"宋代","title":"老翁吟"}
{"author":"邵雍","content":"水能平而不能直，绳能直而不能平。安得绳水为人情，而使天下都无争。","dynasty":"宋代","title":"绳水吟"}
{"author":"邵雍","content":"去岁尝蒙远寄诗，当时已叹友朋希。如今存者殆非半，不纵欢游待几时。","dynasty":"宋代","title":"答李希淳屯田三首"}
{"author":"邵雍","content":"盛夏久不雨，满天下愁苦。安得一片云，救取人间否。","dynasty":"宋代","title":"望雨"}
{"author":"邵雍","content":"高竹已可爱，况在垂杨下。幽人无轩冕，得此自可诧。枉尺既不能，括囊又何谢。贾生若知此，恸哭亦自罢。","dynasty":"宋代","title":"高竹八首"}
{"author":"邵雍","content":"夫差丁未曾囚越，勾践戊辰还灭吴。二十二年时返复，一如当日却乘虚。","dynasty":"宋代","title":"吴越吟二首"}
{"author":"邵雍","content":"曹刘孙三人，兴国体相惟。虽然小有才，何复语命世。","dynasty":"宋代","title":"兴亡吟"}
{"author":"邵雍","content":"乙未阖庐凌楚岁，戊辰勾践破吴时。正如当日乘虚事，三十四年人不知。","dynasty":"宋代","title":"吴越吟二首"}
{"author":"邵雍","content":"事到患来频，何由得任真。就新须果敢，从善莫因循。盗亦自有道，人而或不仁。义缘无定体，安处是行身。","dynasty":"宋代","title":"即事吟"}
{"author":"邵雍","content":"二蜀至三吴，中间万城馀。去年方北望，今岁复西驱。剑阁离天日，秦川限帝都。临风相忆处，能饮一杯无。","dynasty":"宋代","title":"代书寄剑州普安令周士彦屯田"}
{"author":"邵雍","content":"去岁春归留不住，今年春色来何处。洛阳处处是桃源，小车渐转东街去。","dynasty":"宋代","title":"春色"}
{"author":"邵雍","content":"人达人情，无寡无广。天下之事，如指诸掌。","dynasty":"宋代","title":"人情吟"}
{"author":"邵雍","content":"老年躯体素温存，安乐窝中别有春。万事去心闲偃仰，四支由我任舒伸。庭花盛处凉铺簟，檐雪飞时软布裀。谁道山翁拙於用，也能康济自家身。","dynasty":"宋代","title":"林下五吟"}
{"author":"邵雍","content":"病起复惊春，携筇看野新。水边逢钓者，垅上见耕人。访彼形容苦，酬予家业贫。自惭功济力，未得遂生民。","dynasty":"宋代","title":"共城十吟·其二曰春郊闲步"}
{"author":"邵雍","content":"秋风一击入云端，合国人皆仰面观。好向丹霄休索線，等闲势断却收难。","dynasty":"宋代","title":"呈富相风筝"}
{"author":"邵雍","content":"瞽鲧有子，尧舜无嗣。余庆余殃，何故如此。","dynasty":"宋代","title":"善恶吟"}
{"author":"邵雍","content":"贤人好正，奸人好邪。好邪则竞，好正则和。","dynasty":"宋代","title":"邪正吟"}
{"author":"邵雍","content":"肠断东篱何所寻，东篱从此事沉沉。差肩行处皆成往，吊影伤时无似今。清泪已乾情莫极，黄泉未到恨非深。不知何日能销尽，三十二年雍睦心。","dynasty":"宋代","title":"伤二舍弟无疾而化二首"}
{"author":"邵雍","content":"老年前事怕追思，更见曾悲先德诗。却有断章聊自慰，如今冢嗣弱於谁。","dynasty":"宋代","title":"代简答张淳秘校"}
{"author":"邵雍","content":"百尺危楼小雪晴，晚来闲望逼人清。山横暮霭高还下，水隔疏林淡复明。天际落霞千万缕，风余残角两三声。此时此景真堪画，只恐丹青笔未精。","dynasty":"宋代","title":"和商守雪霁登楼"}
{"author":"邵雍","content":"人之娶妻，容德威仪。傥或生子，不臯则夔。","dynasty":"宋代","title":"娶妻吟"}
{"author":"邵雍","content":"每日清晨一炷香，谢天谢地谢三光。所求处处田禾热，惟愿人人寿命长。国有贤臣安社稷，家无逆子恼爹娘。四方平静干戈息，我若贫时也不妨。","dynasty":"宋代","title":"仿康节先生诗"}
{"author":"邵雍","content":"希夷真可观，希夷黑可传。希夷心一片，不可行而言。","dynasty":"宋代","title":"观陈希夷先生真及墨迹"}
{"author":"邵雍","content":"水云黑，火云赤。土云黄，石云白。","dynasty":"宋代","title":"欢物吟"}
{"author":"邵雍","content":"清风无人兼，自可入吾手。明月无人并，自可入吾牖。中心既已平，外物何尝诱。余事岂足论，但恐樽无酒。","dynasty":"宋代","title":"秋怀三十六首"}
{"author":"邵雍","content":"作官休用叹奚为，未有升高不自卑。君子屈伸方为道，吾儒进退贵从宜。即今彭泽归何地，他日东门去未迟。痛恨伊嵩景无限，一名佳处重求资。","dynasty":"宋代","title":"代书寄剑州普安令周士彦屯田"}
{"author":"邵雍","content":"崇台未经庆，瑞雪下云端。虽地尽成白，而天不甚寒。有年丰可待，盈尺润难乾。畎亩无忘处，追踪击壤欢。","dynasty":"宋代","title":"和相国元老"}
{"author":"邵雍","content":"严亲出守剑门西，色养欢深世表仪。唐相规模今历历，蜀氏遨乐旧熙熙。海棠洲畔停桡处，金雁桥边立马时。料得预忧天下计，不忘君者更为谁。","dynasty":"宋代","title":"代书寄程正叔"}
{"author":"邵雍","content":"溥天之下号寰区，大禹曾经治水馀。衣到敝时多虮虱，瓜当烂后足虫蛆。龙章本不资狂寇，象魏何尝荐乱胡。尼父有言堪味处，当时欠一管夷吾。","dynasty":"宋代","title":"观十六国吟"}
{"author":"邵雍","content":"晴窗日初曛，幽庭雨乍洗。红兰静自披，绿竹闲相倚。荣利若浮云，情怀淡如水。身非天外人，意众天外起。","dynasty":"宋代","title":"秋怀三十六首"}
{"author":"邵雍","content":"五十年来读旧书，世间应笑我迂疏。因思偊女忘今古，遂悟轮人致疾徐。道业未醇诚可病，生涯虽薄敢言虚。时和受赐已多矣，安有胸中不晏知。","dynasty":"宋代","title":"依韵和吴传正寺丞见寄"}
{"author":"邵雍","content":"文房三物品皆精，报谢愁无秀句成。欲状升平在歌颂，奈何才不逮升平。","dynasty":"宋代","title":"依韵和张静之少卿惠文房三物"}
{"author":"邵雍","content":"及正四十六，老去耻无才。残腊方回律，新春又起灰。非唯忘利禄，况复外形骸。白发已过半，光阴任自催。","dynasty":"宋代","title":"依韵和张元伯职方岁除"}
{"author":"邵雍","content":"八载相逢恨未平，如何别酒又还倾。虽惭坦率珠多类，却识清和玉有声。处世当为天下士，赏花须是洛阳城。也知今古真男子，造化功夫不易生。","dynasty":"宋代","title":"依韵和张子坚太博"}
{"author":"邵雍","content":"官路寻真已得真，可堪轻负洛城春。江湖想望三千里，休使乡朋想望频。","dynasty":"宋代","title":"依韵和浙宪任度支"}
{"author":"邵雍","content":"十五年前初见君，见君情意便如亲。虽然林下无他事，不那心间思故人。万物比之论至底，丹诚到了总输真。过从洛社胜诸处，何日能来共卜邻。","dynasty":"宋代","title":"依韵和镇戎倅龚章屯田"}
{"author":"邵雍","content":"思君君未还，君恋蜀中官。白首虽知倦，清衷宜自宽。花时难得会，蚕市易成欢。莫叹归休晚，生涯若未完。","dynasty":"宋代","title":"依韵寄成都李希淳屯田"}
{"author":"邵雍","content":"诸公见约往嵩前，重走新诗各一篇。摆落尘埃非敢后，访寻云水柰输先。三阳宫近丛幽石，万岁峰高羃紫烟。多少胜游俱未到，愿陪仙躅共攀缘。","dynasty":"宋代","title":"依韵谢登封刘李裴三君见约游山"}
{"author":"邵雍","content":"夫君惠我逍遥枕，恐我逍遥蹟未超。形体逍遥终未至，更和魂梦与逍遥。","dynasty":"宋代","title":"依韵谢任司封寄逍遥枕吟"}
{"author":"邵雍","content":"人无轻信，事无多疑。轻信招釁，多疑招离。","dynasty":"宋代","title":"疑信吟"}
{"author":"邵雍","content":"昔人乘车是常，今见乘车仓皇。既有前车戒慎，岂无覆辙克庄。将出必用茶饮，欲登先须道装。轸边更挂诗帙，辕畔仍悬酒缸。轮缓为移芳草，盖低因碍垂杨。水际尤宜称审，花间更要安详。朝出频经履道，晚归屡过平康。春重纵观明媚，秋深饫看丰穰。五凤楼前月色，天津桥上风凉。金谷园中流水，魏王堤外修篁。静处光阴最好，闲中气味偏长。所经莫不意得，所见无非情忘。或见农人拥耒，或见蚕女求桑。或见蘼芜遍野，或见蒺藜满墙。或见荆棘茂密，或见芝兰芬芳。或见鸡豚狗彘，或见雕鹗鸾凰。恶者既不见害，善者固无相伤。华岳三峰岌嶪，黄陂万顷汪洋。不为虚作男子，无负闲居洛阳。天地精英多得，尧夫老去何妨。","dynasty":"宋代","title":"小车六言吟"}
{"author":"邵雍","content":"太平时世园亭内，丰稔岁年村落间。情味一般难状处，风烟草木尽闲闲。","dynasty":"宋代","title":"太平吟"}
{"author":"邵雍","content":"良如金玉，重如丘山。仪如莺凤，气如芝兰。","dynasty":"宋代","title":"善人吟"}
{"author":"邵雍","content":"美食无使餍，餍则不能受。善人无使倦，倦则不能久。官小拜人喜，官高拜人耻。官职自外来，中心何若此。","dynasty":"宋代","title":"偶书"}
{"author":"邵雍","content":"和气四时均，何时不是春。都将无事乐，变作有形身。静把诗评物，闲将理告人。虽然无鼓吹，此乐世难伦。","dynasty":"宋代","title":"静乐吟"}
{"author":"邵雍","content":"天生神武奠中央，不尔群凶未易攘。贞观若无风凛凛，开元安有气扬扬。凭同始见山河壮，入夏方知日月长。三百年间能浑一，事虽成往道弥光。","dynasty":"宋代","title":"观有唐吟"}
{"author":"邵雍","content":"人人共戴天，我戴岂徒然。须识天人理，方知造化权。功名归酒盏，器业入诗篇。料得闲中乐，无如我得全。","dynasty":"宋代","title":"苍苍吟"}
{"author":"邵雍","content":"梅覆春溪水绕山，梅花烂漫水潺湲。南秦地暖开仍早，比至春初已数番。","dynasty":"宋代","title":"和商洛章子厚长官早梅"}
{"author":"邵雍","content":"冬至子之半，天心无改移。一阳初起处，万物未生时。玄酒味方淡，大音声正希。此方如不信，更请问庖牺。","dynasty":"宋代","title":"冬至吟"}
{"author":"邵雍","content":"当其末路尚纵横，仁义之言固不听。肯谓破齐存即墨，能胜坑赵尽长平。清晨见鬼未为怪，白日杀人奚足惊。加以苏张掉三寸，扼喉其势不俱生。","dynasty":"宋代","title":"观七国吟"}
{"author":"邵雍","content":"虽老未龙钟，篱边菊满丛。乍凉天气好，里闬正过从。","dynasty":"宋代","title":"寄三城旧友卫比部二绝其一"}
{"author":"邵雍","content":"莺蝉体既分，安用苦云云。气盛有余力，声销无异闻。时来由自己，势去属他人。莫作伤心事，伤心不益身。","dynasty":"宋代","title":"观物吟四首"}
{"author":"邵雍","content":"人说昆崙多美玉，世传沧海有明珠。世传人说恐无据，今我家藏乃不虚。","dynasty":"宋代","title":"谢君实端明诗"}
{"author":"邵雍","content":"梅因何而酸，盐因何而鹹。茶因何而苦，荠因何而甘。","dynasty":"宋代","title":"因何吟"}
{"author":"邵雍","content":"谁言博奕尚优游，利害相磨未始休。初得手时宜顾望，合行权处菲迟留。二年乃正三监罪，七日能尸两观囚。天下太平无一事，南阳高卧更何求。","dynasty":"宋代","title":"观棋小吟"}
{"author":"邵雍","content":"溪边闲坐眼慵开，波射长堤势欲摧。多少水禽文彩好，几番飞去又飞来。","dynasty":"宋代","title":"天津感事二十六首"}
{"author":"邵雍","content":"一年一度中秋夜，十度中秋九度阴。求满直须当夜半，要明仍候到天心。无去照处情非浅，不睡观时意更深。徒爱古人诗句好，何堪千里共如今。","dynasty":"宋代","title":"中秋月"}
{"author":"邵雍","content":"七月夜初长，星斗争煌煌。庭除经小雨，枕簟生微凉。照物无遁形，虚鉴自有光。照事无遁情，虚心自有常。","dynasty":"宋代","title":"秋怀三十六首"}
{"author":"邵雍","content":"万物道为枢，其来类自殊。性虽无厚薄，理亦有精麄。未若人为盛，还知物有余。我生于此日，幸免作庸夫。","dynasty":"宋代","title":"又五首"}
{"author":"邵雍","content":"笺云：瓮头喷液处，盏面起花时。有客来相访，通名曰伏羲。","dynasty":"宋代","title":"笺年老逢春八首·美酒饮教微醉后"}
{"author":"邵雍","content":"甘瓜青如蓝，红桃鲜若血。不忍以后拈，而况用齿齧。其色已可爱，其味又更绝。食此无珍言，哀哉口与舌。","dynasty":"宋代","title":"秋怀三十六首"}
{"author":"邵雍","content":"先苦头风已病躯，新添臂痛又何如。无妨把盏只妨拜，虽废梳头未废书。不向医方求效验，唯将谈笑且消除，大凡物老须生病，人老何由不病乎。","dynasty":"宋代","title":"臂痛吟"}
{"author":"邵雍","content":"尧夫非是爱吟诗，诗是尧夫先见时。直在胸中贫亦乐，屈于人下贵奚为。谁何药可医无病，多少金能买不疑。迟老更逢春不老，尧夫非是爱吟诗。","dynasty":"宋代","title":"首尾吟其八十一"}
{"author":"邵雍","content":"凌晨览照见皤然，自喜皤然一叟仙。慷慨敢开天下口，分明高道世间言。虽然天下本无事，不那世间长有贤。自问此身何所用，此身唯称老林泉。","dynasty":"宋代","title":"览照吟"}
{"author":"邵雍","content":"田横入海犹能得，商至长安百里强。能使四人成美节，始知高祖是真王。","dynasty":"宋代","title":"题四皓庙四首"}
{"author":"邵雍","content":"春时耕种，夏时耘耨。秋时收治，冬时用受。雨露不愆，既轩既秀。水旱为灾，尚罹其咎。","dynasty":"宋代","title":"力穑吟"}
{"author":"邵雍","content":"闲居须是洛中居，天下闲居皆莫如。文物四言贤俊地，山川千古帝王都。绝奇花畔持芳醑，最软草间移小车。只有尧夫负新旧，交亲殊不负尧夫。","dynasty":"宋代","title":"闲居吟"}
{"author":"邵雍","content":"何者是真金，真金入骨沉。饱曾经煅炼，足得不沉吟。到手何须眼，行身敢放心。放心然后乐，天下有知音。","dynasty":"宋代","title":"演绎吟"}
{"author":"邵雍","content":"岁寒松柏共经秋，丛剉无端蔽翳稠。遍地冗枝都与去，倚天高幹一齐留。应龙吟后声能效，仪凤来时功可收。未说其佗为用处，此般风格最难俦。","dynasty":"宋代","title":"洗竹"}
{"author":"邵雍","content":"六国区区共事秦，疲于奔命尚难亲。如何杀尽半天下，岂是关东没一人。","dynasty":"宋代","title":"过宜阳城二首其一"}
{"author":"邵雍","content":"南窗睡起望春山，山在霏微烟霭间。千里难逃两眼净，百年未见一人闲。情如落絮无高下，心似游丝自往还。又恐幽禽知此意，故来枝上语绵蛮。","dynasty":"宋代","title":"闲适吟"}
{"author":"邵雍","content":"为爱消梅胜早梅，数枝先发日徘徊。若教岭表腊前尽，安有洛阳正后开。香逐暖风初出谷，艳随芳酒正浮醅。佳宾会取东君意，莫负乘春此际来。","dynasty":"宋代","title":"东轩消海初开劝客酒二首"}
{"author":"邵雍","content":"堪嗟五伯争周烬，可笑三分拾汉馀。何似不才闲处坐，平时云水绕衣裾。","dynasty":"宋代","title":"十三日游上寺及黄涧"}
{"author":"邵雍","content":"世上重黄金，伊予独喜吟。死生都一致，利害漫相寻。汤剂功非浅，膏肓疾已深。然而犹灼艾，用慰友朋心。","dynasty":"宋代","title":"答客问病"}
{"author":"邵雍","content":"尧夫非是爱吟诗，诗是尧夫语物时。物盛物衰随气候，人荣人瘁逐推移。天边新月有时待，水上落花何处追。皆是世间常事耳，尧夫非是爱吟诗。","dynasty":"宋代","title":"首尾吟其二十五"}
{"author":"邵雍","content":"山似捼蓝波似染，游心一向难拘检。仍携二友所分茶，每到烟岚深处点。","dynasty":"宋代","title":"十七日锦屏山下谢城中张孙二君惠茶"}
{"author":"邵雍","content":"汉室开基第一功，善哉能始又能终。直疑后日赤松子，便是当年黄石公。用舍随时无分限，行藏在我有穷通。古人已死不复见，痛惜今人少此风。","dynasty":"宋代","title":"读张子房传吟"}
{"author":"邵雍","content":"先天事业有谁为，为者如何告者谁。若谓先天言可告，君臣父子外何归。眼前伎俩人皆晓，心上功夫世莫知。天地与身皆易地，已身殊不异庖牺。","dynasty":"宋代","title":"先天吟"}
{"author":"邵雍","content":"子孝亲兮弟敬哥，吁嗟分拆听搬唉。囊中财物他嫌少，祖上田园你要多。夫妇眼前虽快乐，儿孙日后恐消磨。何如孝弟亲乡党，子孝亲兮弟敬哥。","dynasty":"宋代","title":"训世孝弟诗十首其九"}
{"author":"邵雍","content":"尧夫非是爱吟诗，诗是尧夫春出时。一点两点小雨过，三声五声流莺啼。杯深似锦花间醉，车稳如茵草上归。更在太平无事日，尧夫非是爱吟诗。","dynasty":"宋代","title":"首尾吟其四十四"}
{"author":"邵雍","content":"事曾经见，物曾持鍊。天地之间，俯仰无腼。","dynasty":"宋代","title":"无腼吟"}
{"author":"邵雍","content":"君子存大体，小人无常心。於人不求备，受恩唯恐深。","dynasty":"宋代","title":"君子吟"}
{"author":"邵雍","content":"日脚云微淡，林梢叶渐黄。可堪须变色，彻了为侵霜。酒到难成醉，风来易得凉。老年何所欲，唯愿且平康。","dynasty":"宋代","title":"和李文思早秋五首"}
{"author":"邵雍","content":"二公诗美过连城，欲报才非{左衤右爾}正平。本谓柏舟终不遇，却惊华衮重为荣。岷峨雨后方知峭。风月霜馀始见清。前有古人称寡和，阳春白雪岂虚名。","dynasty":"宋代","title":"寄和长安张强二机宜"}
{"author":"邵雍","content":"西斋前后半松筠，万虑澄余始见真。不谓天光明净处，又能时忆旧交亲。","dynasty":"宋代","title":"谢王谏议见思吟"}
{"author":"邵雍","content":"君子小人，亦常相半。时止时行，或治或乱。","dynasty":"宋代","title":"治乱吟"}
{"author":"邵雍","content":"君子小人正相反，上智下愚诚不移。冶葛根非连灵芝，奈何生与天地齐。","dynasty":"宋代","title":"感事吟"}
{"author":"邵雍","content":"宣威十九次高牙，奕叶功臣旧将家。清世辞荣归里第，白头行乐过年华。杯盈香醑浮春水，曲度新声出靓花。如此园池如此寿，儿孙满眼庆无涯。","dynasty":"宋代","title":"延福坊李太博乞园池诗"}
{"author":"邵雍","content":"辛亥年，辛丑月，甲子日，甲戌辰。日辰同甲，年月同辛。","dynasty":"宋代","title":"生日吟"}
{"author":"邵雍","content":"清景几人爱，爱之当远寻。及临韩岳近，始见洛川深。县在云山腹，民居水竹心。无机类闲物，愈觉少知音。","dynasty":"宋代","title":"至福昌县作"}
{"author":"邵雍","content":"荡荡天门万古开。几人归去几人来。山河虽好非完璧。不信黄金是祸胎。湖山一梦事全非。再见云龙向北飞。三百年来终一日。长天碧水叹弥弥。天地相乘数一原。忽逢甲子又兴元。年华二八乾坤改。看尽残花总不言。毕竟英雄起布衣。朱门不是旧皇畿。飞来燕子寻常事。开到李花春已非。胡儿骑马走长安。开辟中原海境宽。洪水乍平洪水起。清光宜向汉中看。漫天一白汉江秋。憔悴黄花总带愁。古曜半升箕斗隐。金乌起灭海山头。云雾苍茫各一天。可怜西北起烽烟。东来暴客西来盗。还有胡儿在眼前。如棋世事局初残。共济和衷却大难。豹死犹留皮一袭。最佳秋色在长安。火龙蛰起燕门秋。原璧应难赵氏收。一院奇花春有主。连宵风雨不须愁。数点梅花天地春。欲将剥复问前因。寰中自有承平日。四海为家孰主宾。","dynasty":"宋代","title":"梅花诗"}
{"author":"邵雍","content":"造物工夫意自深，从吾所乐是山林。少因多病不干禄，老为无才难动心。花月静时行水际，蕙风午上卧松阴。闲窗一觉从容睡，愿当封侯与赐金。","dynasty":"宋代","title":"依韵和刘职方见赠"}
{"author":"邵雍","content":"年老逢春春不任，不任缘被老来侵。一身老去恶足惜，满眼春归何处寻。红日坠时风更急，落花流处水仍深。流莺不悟芳菲歇，犹向枝头送好音。","dynasty":"宋代","title":"年老逢春十三首其十二"}
{"author":"邵雍","content":"高竹如碧幢，翠柳若低盖。幽人有轩榻，日夜与之对。宇静觉神开，景闲喜真会。与其丧吾真，孰若从吾爱。","dynasty":"宋代","title":"高竹八首"}
{"author":"邵雍","content":"尧夫非是爱吟诗，诗是尧夫自笑时。闲散何尝远人事，语言时复泄天机。至微勋业有难立，尽大功名或易为。成败一归思虑外，尧夫非是爱吟诗。","dynasty":"宋代","title":"首尾吟其三十二"}
{"author":"邵雍","content":"三月初三花正开，闲同亲旧上春台。寻常不醉此时醉，更醉犹能举大杯。","dynasty":"宋代","title":"南园赏花"}
{"author":"邵雍","content":"天能生而不能养，地能养而不能生。火能烹而不能沃，水能沃而不能烹。天地尚犹无全功，水火何由有全能。得用二者交相养，反为二者交相凌。","dynasty":"宋代","title":"治乱吟五首"}
{"author":"邵雍","content":"物理窥开后，人情照破前。止堪今执笔，不可使持权。","dynasty":"宋代","title":"窥开吟其九"}
{"author":"邵雍","content":"蛙蜢泥中走，凤凰云外飞。云泥相去远，自是难相知。","dynasty":"宋代","title":"偶得吟"}
{"author":"邵雍","content":"水冷云疏霜意早，岁华虽晚黄花好。饶教四面远山围，奈何一片秋光老。上天生物固无私，圣人馀事人虽晓。陈言生活不须矜，自是中才皆可了。","dynasty":"宋代","title":"秋日雨霁闲望"}
{"author":"邵雍","content":"尧夫非是爱吟诗，诗是尧夫春尽时。有意落花犹去住，无情流水任东西。莺传信处音声切，燕诉冤时言语低。似此误人事多少，尧夫非是爱吟诗。","dynasty":"宋代","title":"首尾吟其六十一"}
{"author":"邵雍","content":"留都三判主人翁，大第名园冠洛中。又喜一年春入手，万花香照酒巵红。","dynasty":"宋代","title":"府尹王宣徽席上作"}
{"author":"邵雍","content":"人之常情，无重于死。恩感人心，死犹有喜。怨结人心，死犹未已。恩怨之深，使人如此。","dynasty":"宋代","title":"恩怨吟"}
{"author":"邵雍","content":"人无好胜，事无过求。好胜多辱，过求多忧。忧辱并至，道德弗游。不止人患，身亦是仇。","dynasty":"宋代","title":"好胜吟"}
{"author":"邵雍","content":"西南有山高崔嵬，乱峰围绕如蓬莱。中间有地可容足，泉甘木茂无尘埃。诸君之意一何厚，协谋判给如风雷。天津八月水波定，便可乘查观一回。","dynasty":"宋代","title":"谢寿安县惠神林山牒"}
{"author":"邵雍","content":"年年时节近中秋，佳水佳山熳烂游。此际归期为君促，伊川不得久迟留。","dynasty":"宋代","title":"思程氏父子兄弟因以寄之"}
{"author":"邵雍","content":"众人之所乐，所乐唯嚣尘。吾友之所乐，所乐唯清芬。清芬无鼓吹，直与太古邻。太古者靡佗，和气常絪纭。里閈旧情好，有才复有文。过从一日乐，十月生阳春。洛阳古神州，周公尝缕陈。四时寒暑正，四方道里均。代不乏英俊，号为多缙绅。至于花与木，天下莫敢伦。而逢此之景，而当此之辰。而能开口笑，而世有几人。清衷贯金石，剧谈惊鬼神。天地为一指，富贵如浮云。明时缓康济，白昼闲经纶。莫如陪欢伯，又复对此君。商於六百里，黄金四万斤。不能买兹乐，自馀恶足论。接{上罒下离}倒戴时，蟾蜍生海垠。小车倒载时，出翁归天津。","dynasty":"宋代","title":"履道会饮"}
{"author":"邵雍","content":"为人虽未有前知，富贵功名岂力为。滌荡襟怀须是酒，优游情思莫如诗。况当水竹云山地，忍负风花雪月期。男子雄图存用舍。不开眉笑待何时。","dynasty":"宋代","title":"和人放怀"}
{"author":"邵雍","content":"笺云：群卉争妍处，奇花独异时，东君深意思，亦恐要人知。","dynasty":"宋代","title":"笺年老逢春八首·自知一赏有分付"}
{"author":"邵雍","content":"含露仙姿近玉堂，翻堦美态醉红妆。对花未免须酣舞，到底昌黎是楚狂。","dynasty":"宋代","title":"芍药四首"}
{"author":"邵雍","content":"欲作一男子，须了四般事。财能使人贪，色能使人嗜。名能使人矜，势能使人倚。四患既都去，岂在尘埃里。","dynasty":"宋代","title":"男子吟"}
{"author":"邵雍","content":"一喜长年为寿域，二喜丰年为乐国。三喜清闲为福德，四喜安康为福力。","dynasty":"宋代","title":"四喜"}
{"author":"邵雍","content":"天子旧神州，葱葱气象浮。园林闲近水，殿阁远横秋。浪雪暑犹在，桥虹晴不收。人间无事日，此地好淹留。","dynasty":"宋代","title":"天津闲步"}
{"author":"邵雍","content":"风林无静柯，风池无静波。林池既不静，禽鱼尝如何。","dynasty":"宋代","title":"偶书吟"}
{"author":"邵雍","content":"人善不趋，已恶不除。谓之知道，不亦难乎。","dynasty":"宋代","title":"善恶吟"}
{"author":"邵雍","content":"子产何尝辞郑小，晏婴殊不愿齐衰。二贤生若得其地，才业当为王者师。","dynasty":"宋代","title":"齐郑吟"}
{"author":"邵雍","content":"佐命三朝为太宰，名垂千古号元功。栽培桃李满天下，出入风涛半海中。虎帐夜寒心益壮，凤池波暖位犹空。君王鼎盛子仪在，万里河湟不足攻。","dynasty":"宋代","title":"和人闻韩魏公出镇永兴过洛"}
{"author":"邵雍","content":"老去无成鬓已斑，纵心年岁合清闲。如何得意云山外，更欲游心诗酒间。大字写诗酬素志，小杯斟酒发酡颜。春雷惊起千年蛰，笔下苍龙自往还。","dynasty":"宋代","title":"老去吟"}
{"author":"邵雍","content":"春水渌成波，成波无奈何。难将染他物，止可染轻罗。","dynasty":"宋代","title":"春水吟"}
{"author":"邵雍","content":"凤楼深处鏁云烟，一鏁云烟又百年。痛惜汾阴西祀后，翠华辜负上阳天。","dynasty":"宋代","title":"天津感事二十六首"}
{"author":"邵雍","content":"七国纵横事可明，苏张得路信非平。当初天下如何尔，市井之人为正卿。","dynasty":"宋代","title":"七国"}
{"author":"邵雍","content":"何故谓之时，诗者言其志。既用言成章，遂道心中事。不止鍊其辞，抑亦鍊其意。炼辞得奇句，鍊意得余味。","dynasty":"宋代","title":"论诗吟"}
{"author":"邵雍","content":"安乐窝中春梦回，略无尘事可装怀。轻风一霎座中过，安乐窝中天外来。日影转时从杖履，花阴交处傍樽罍。人间未若吾乡好，又况吾乡多美才。","dynasty":"宋代","title":"安乐窝中吟"}
{"author":"邵雍","content":"春暮多风雨，离披满后园。晓余残片拥，晴外乱红翻。香径难留裛，娇心绝弄繁。成蹊是桃李，狼籍尚无言。","dynasty":"宋代","title":"共城十吟·其十曰春郊花落"}
{"author":"邵雍","content":"纷纷议论出多门，安得真儒号缙绅。名教一宗长有主，中原万里岂无人。皇王旁伯时虽异，礼不诗书道自新。观古事多今可见，不知何者谓经纶。","dynasty":"宋代","title":"偶书"}
{"author":"邵雍","content":"留都三判主人翁，大第名园冠洛中。又喜一年春入手，万花香照酒巵红。","dynasty":"宋代","title":"府尹王宣徽席上作"}
{"author":"邵雍","content":"尧夫非是爱吟诗，诗是尧夫自负时。暖日才从桃李过，凉风又向芰荷吹。月华正似金波溜，雪片还如柳絮飞。此乐太平然后见，尧夫非是爱吟诗。","dynasty":"宋代","title":"首尾吟其四十"}
{"author":"邵雍","content":"方其天下分南北，聘使何尝绝往还。偏霸尚存前典宪，小康犹带旧腥膻。洛阳雅望称崔浩，江表奇才服谢安。二百四年能并辔，谩将夷虏互为言。","dynasty":"宋代","title":"观南北朝吟"}
{"author":"邵雍","content":"梅因何而酸，盐因何而鹹。茶因何而苦，荠因何而甘。","dynasty":"宋代","title":"因何吟"}
{"author":"邵雍","content":"吾亦爱吾庐，吾庐似野居。性随天共淡，身与世俱疏。遍地长芳草，满床堆乱书。自从无事后，更不著工夫。","dynasty":"宋代","title":"吾庐吟"}
{"author":"邵雍","content":"尧夫非是爱吟诗，诗是尧夫会计时。进退云山为主判，陶镕水竹是兼司。莺花旧管三千首，风月初收二百题。岁暮又须行考课，尧夫非是爱吟诗。","dynasty":"宋代","title":"首尾吟其四十九"}
{"author":"邵雍","content":"塞鸿犹未来，梁燕已辞去。云山千万重，相逢在何处。岌{上山下業}都城门，缭绕长亭路。风土败人衣，才新又成故。","dynasty":"宋代","title":"秋怀三十六首"}
{"author":"邵雍","content":"才高命寡，耻居人下。若不固穷，非知道者。","dynasty":"宋代","title":"偶书"}
{"author":"邵雍","content":"尧夫非是爱吟诗，诗是尧夫掷笔时。事体顺时为物理，人情安处是天机。坚如金石犹能动，灵若鬼神何可欺。此外更无言语道，尧夫非是爱吟诗。","dynasty":"宋代","title":"首尾吟其一○四"}
{"author":"邵雍","content":"尧夫非是爱吟诗，诗是尧夫自顾时。若有意时非语话，都无情处是肝脾。方将忧己到未到，何暇责人知不知。因喜圣贤用心远，尧夫非是爱吟诗。","dynasty":"宋代","title":"首尾吟其七十二"}
{"author":"邵雍","content":"盛夏久不雨，满天下愁苦。安得一片云，救取人间否。","dynasty":"宋代","title":"望雨其一"}
{"author":"邵雍","content":"虽老未龙锺，篱边菊满丛。乍凉天气好，里闬正过从。","dynasty":"宋代","title":"寄三城旧友卫比部二绝"}
{"author":"邵雍","content":"曾闻不若见，曾见不如经。既用身经过，何烦口说行。改诗知化笔，醒酒识和羹。料得人间事，无由出此情。","dynasty":"宋代","title":"又五首"}
{"author":"邵雍","content":"尧夫非是爱吟诗，诗是尧夫自喜时。不用虚名矜智数，且无闲气挠心脾。酒佳蓦地泛一𤮕，花好有时簪两枝。更纵无人讶狂怪，尧夫非是爱吟诗。","dynasty":"宋代","title":"首尾吟其四十七"}
{"author":"邵雍","content":"清风正蔼如，小阁枕通衢。不欲久独擅，能来同享无。","dynasty":"宋代","title":"阁上招友人"}
{"author":"邵雍","content":"意不若义，义不若利。利之使人，能忘生死。利不若义，义不若意。意之使人，能动天地。","dynasty":"宋代","title":"义利吟"}
{"author":"邵雍","content":"贲於丘园，束帛戈戈。义既在前，利在其间。舍尔灵龟，归我朵颐。义既失之，利何能为。尚义必让，君子道长。尚利必争，小人道行。","dynasty":"宋代","title":"义利吟"}
{"author":"邵雍","content":"君子尚义，小人尚利。尚利则乱，尚义则治。","dynasty":"宋代","title":"义利吟"}
{"author":"邵雍","content":"人作者事，天命者时。时来易失，事去难追。","dynasty":"宋代","title":"义利吟"}
{"author":"邵雍","content":"心足而家贫，体疏而情亲。开襟知骨瘦，发语见天真。","dynasty":"宋代","title":"忆梦吟"}
{"author":"邵雍","content":"忆昔初书大字时，学人饮酒与吟诗。苟非益友推金石，四十五年成一非。","dynasty":"宋代","title":"忆昔吟"}
{"author":"邵雍","content":"事苟非，自有异。事苟是，安有二。","dynasty":"宋代","title":"议论吟"}
{"author":"邵雍","content":"俊快伤灭裂，厚重伤滞泥。趋造随所尚，不免有同异。异同必为非，同已必为是。是非战异同，终身不知义。","dynasty":"宋代","title":"异同吟"}
{"author":"邵雍","content":"丹山谁道凤为巢，事下吾能见九苞。逸句得时如虎变，大篇成处若神交。千端蜀锦新番样，万树春华暖弄稍。天马无踪周八极，但临风月镫相敲。","dynasty":"宋代","title":"逸书吟"}
{"author":"邵雍","content":"意尽于物，言尽于诚。矫情镇物，非我所能。","dynasty":"宋代","title":"意尽吟"}
{"author":"邵雍","content":"前有亿万年，后有亿万世。中间一百年，做得几何事。又况人之寿，几人能百岁。如何不喜欢，强自生憔悴。","dynasty":"宋代","title":"人生一世吟"}
{"author":"邵雍","content":"每恨性昏闻道晚，长惭智短适时难。人生三万六千日，二万日来身却闲。","dynasty":"宋代","title":"自况三首"}
{"author":"邵雍","content":"年老逢春春不任，不任缘被老来侵。一身老去恶足惜，满眼春归何处寻。红日坠时风更急，落花流处水仍深。流莺不悟芳菲歇，犹向枝头送好音。","dynasty":"宋代","title":"年老逢春十三首其十二"}
{"author":"邵雍","content":"亲莫如父子，远莫如蛮夷。蛮夷和亦至，父子失须离。","dynasty":"宋代","title":"莫如吟"}
{"author":"邵雍","content":"林下杯盘大寂寥，寂寥长愿似今朝。君看击鼓撞锺者，势去宾朋不易招。","dynasty":"宋代","title":"杯盘吟"}
{"author":"邵雍","content":"洛城官满振衣{左衤右居}，尘土何由浼远途。道在幸逢清日月，眼前应见旧江湖。知行知止唯贤者，能屈能伸是丈夫。归去可妨趁残水，三吴还似向时无。","dynasty":"宋代","title":"代书寄前洛阳簿陆刚叔秘校"}
{"author":"邵雍","content":"风软玉溪腾醉骑，花繁石窟漾歌舟。相望咫尺仙风隔，不得同陪三月游。","dynasty":"宋代","title":"过温寄巩县宰吴秘丞"}
{"author":"邵雍","content":"辛酸既不为中味，商徵如何是正音。举世未能分曲直，使谁为主主心平。","dynasty":"宋代","title":"辛酸吟"}
{"author":"邵雍","content":"年年时节近中秋，佳水佳山熳烂游。此际归期为君促，伊川不得久迟留。","dynasty":"宋代","title":"思程氏父子兄弟因以寄之"}
{"author":"邵雍","content":"意不若义，义不若利。利之使人，能忘生死。利不若义，义不若意。意之使人，能动天地。","dynasty":"宋代","title":"义利吟"}
{"author":"邵雍","content":"人人共戴天，我戴岂徒然。须识天人理，方知造化权。功名归酒盏，器业入诗篇。料得闲中乐，无如我得全。","dynasty":"宋代","title":"苍苍吟"}
{"author":"邵雍","content":"人情见了多，世态谙来久。事过忧噬脐，物伤防掣肘。水浊更澄滤，衣尘须抖擞。必欲论主衡，何人为好手。","dynasty":"宋代","title":"重九日登石阁三首"}
{"author":"邵雍","content":"生平志在立功名，谁谓才难与命争。绝笔有诗形雅意，盖棺无地尽交情。胸中时事何由展，天下人才不复评。魂若有知宜自慰，子孙大可振家声。","dynasty":"宋代","title":"哭张师柔长官"}
{"author":"邵雍","content":"光阴不肯略从容，九十日春还又空。多少落花无著莫，半随流水半随风。","dynasty":"宋代","title":"洛阳春吟"}
{"author":"邵雍","content":"时难得而易失，心虽悔而何追。不知老之已至，不知志与愿违。","dynasty":"宋代","title":"得失吟"}
{"author":"邵雍","content":"投吴走越觅青天，殊不知天在眼前。开眼见时犹有病，举头寻处更无缘。颜渊正在如愚日，孟子方当不动年。安得功夫游宝肆，爱人珠贝重忧钱。","dynasty":"宋代","title":"闲行吟"}
{"author":"邵雍","content":"世上多附炎，炎歇人自去。君子善处约，约久情自固。炎歇势不回，情固人不去。路人或如亲，亲人却如路。","dynasty":"宋代","title":"偶见吟"}
{"author":"邵雍","content":"一去二三里，烟村四五家。亭台六七座，八九十枝花。","dynasty":"宋代","tags":"写景，儿歌，早教古诗100首","title":"山村咏怀"}
{"author":"邵雍","content":"许大秦皇定九州，九州才定却归刘。佗人莫谩夸精彩，徒自区区撰白头。","dynasty":"宋代","title":"别寄一首"}
{"author":"邵雍","content":"芳草更休生，芳樽更不倾。草如生不已，樽岂便能停。雨后闲池阁，春深小院庭。是时帘半卷，此际酒初醒。密密嫰方布，葺葺绿已成。送回残照淡，引起晓寒轻。静衬花村薄，闲装竹坞清。溪边微水浸，原上未春耕。莫遣香车辗，休教细马行。籍馀无限意，望久不胜情。台逈眉初敛。楼危眼乍明。低低暮云碧，隐隐远山青。翠接鸳鸯浦，萋连杨柳汀。江潭夜帆落，海渚晚舟横。戍壘角一弄，牧童笛数声。沙头双鹭下，渡口乱鸿惊。蓊郁出征地，芊绵奉使程。远披来往路，遍绕短长亭。苒苒秦皇墓，离离汉帝城。荒凉故铜雀，破碎旧金陵。雾鏁前朝事，烟昏后世名。枯犹藏狡兔，腐亦化流萤。纵划奚由尽，才烧又却荣。徒能蔽京观，仍愿且升平。","dynasty":"宋代","title":"芳草长吟"}
{"author":"邵雍","content":"尧夫非是爱吟诗，诗是尧夫试手时。善死自明非不死，有知谁道胜无知。杨朱眼泪惟能泣，宋玉心胸只解悲。为报西风漫相侮，尧夫非是爱吟诗。","dynasty":"宋代","title":"首尾吟其五十六"}
{"author":"邵雍","content":"人无忽略，事贵丁宁。忽略近薄，丁宁近诚。","dynasty":"宋代","title":"丁宁吟"}
{"author":"邵雍","content":"羲轩尧舜虽难复，汤武桓文尚可循。事既不同时又异，也由天道出由人。","dynasty":"宋代","title":"天人吟"}
{"author":"邵雍","content":"年老逢春春莫疑，老年才会惜芳菲。自知一赏有分付，谁让万金无孑遗。美酒饮教微醉后，好花看到半开时。这般意思难名状，只恐人间都未知。","dynasty":"宋代","title":"笺年老逢春诗"}
{"author":"邵雍","content":"草色依稀绿，花稍隐约红。一般难道说，如醉在心中。","dynasty":"宋代","title":"探春吟"}
{"author":"邵雍","content":"高竹碧相倚，自能发馀清。时时微风来，万叶同一声。道污得夷理，物虚含远情。阶前闲步人，意思何清平。","dynasty":"宋代","title":"高竹八首其四"}
{"author":"邵雍","content":"嘉善既难投，先生宜罢休。履霜犹可救，灭木更何求。兽困重来日，鸿飞远去秋。民饥须是食，食外尽悠悠。","dynasty":"宋代","title":"浩歌吟"}
{"author":"邵雍","content":"时有代谢，物有枯荣。人有衰盛，事有废兴。","dynasty":"宋代","title":"观物吟"}
{"author":"邵雍","content":"中原一片闲田地，曾示三皇与五帝。三皇五帝子孙多，或贱或贫或富贵。","dynasty":"宋代","title":"治乱吟五首"}
{"author":"邵雍","content":"求者不得，辞者不能。二者相去，其远几程。","dynasty":"宋代","title":"不同吟"}
{"author":"邵雍","content":"堤边草色长芊芊，陌上行人自往还。渌水欲净不得净，春风未放柳条闲。","dynasty":"宋代","title":"天津感事二十六首"}
{"author":"邵雍","content":"大凡人意易为骄，双榼何如水一瓢。亦恐孟光心渐侈，自兹微厌紫芝苗。","dynasty":"宋代","title":"和君实端明送酒"}
{"author":"邵雍","content":"长忆乍能言，朝游父母前。方行初下膝，既老遂华颠。在昔四五岁，于今六十年。却看儿女戏，又喜又潸然。","dynasty":"宋代","title":"长忆乍能言"}
{"author":"邵雍","content":"月窟与天根，中间来往频。所居皆绰绰，何往不伸伸。投足自有定，满怀都是春。若无诗与酒，又似太亏人。","dynasty":"宋代","title":"月窟吟"}
{"author":"邵雍","content":"用药似交兵，兵交岂有宁。求安安未得，去病病还生。汤剂未全补，甘肥又却争。何由能寿考，瑞应老人星。","dynasty":"宋代","title":"又五首"}
{"author":"邵雍","content":"立身须作真男子，临事无为浅丈夫。料得人生皆素定，空多计较竟何如。","dynasty":"宋代","title":"何如吟"}
{"author":"邵雍","content":"物理窥开后，人情照破休。止堪初看望，不可久延留。","dynasty":"宋代","title":"窥开吟其十"}
{"author":"邵雍","content":"诈者固疑人，天下尽行诈。不信天下人，其间无真话。","dynasty":"宋代","title":"诈者吟"}
{"author":"邵雍","content":"一春九十日，几雨占几半。花好不成观，心狂未能按。","dynasty":"宋代","title":"一春吟"}
{"author":"邵雍","content":"青蕉叶披敷，碧芦枝偃亚。风雨萧萧天，更漏沉沉夜。彼物固无嫌，此情又何讶。但念征路人，天涯尚留挂。","dynasty":"宋代","title":"秋怀三十六首"}
{"author":"邵雍","content":"春来蝴蝶乱，春去子规啼。安得如前日，和风初扇时。","dynasty":"宋代","title":"春暮吟"}
{"author":"邵雍","content":"道堂闲话尽多时，尘外杯觞不浪飞。初上小车人已静，醉和风雨夜深归。","dynasty":"宋代","title":"谢彦国相公和诗用醉和风雨夜深归"}
{"author":"邵雍","content":"十舍到商颜，虽遥不甚艰。东西逆洛水，表里看秦山。身在烟霞外，心存人子间。庭闱况非远，自可指期还。","dynasty":"宋代","title":"商山道中作"}
{"author":"邵雍","content":"尧夫非是爱吟诗，诗是尧夫爱月时。松上见时偏淡洁，怀中照处特光辉。何如亭午更休转，不奈才圆又却亏。青女素娥应有恨，尧夫非是爱吟诗。","dynasty":"宋代","title":"首尾吟其八十四"}
{"author":"邵雍","content":"君子去事，民有余祥。小人去事，民有余殃。","dynasty":"宋代","title":"去事吟"}
{"author":"邵雍","content":"洛水来西南，昌水来西北。二水合流处，宫墙有遗壁。行人徒想像，往事皆陈迹。空余女几山，正对三乡驿。","dynasty":"宋代","title":"故连昌宫"}
{"author":"邵雍","content":"长安道上何沾巾，古时道行今时人。不知寒暑与朝暮，车轮马迹常辚辚。自是此土亦辛苦，雨作泥兮风为尘。泥尘返复不知数，大雨大风无出门。","dynasty":"宋代","title":"长安道路作"}
{"author":"邵雍","content":"为郎得绛分铜虎，见寄诗中非浪夸。地土尚传唐草木，山川犹起晋云霞。园池富有吟供笔，风俗淳无讼到衙。太守下车民受赐，一心殊不负官家。","dynasty":"宋代","title":"和绛守王仲贤郎中"}
{"author":"邵雍","content":"比到明年无数刻，且令芳酒更斟回。星杓建丑晦将尽，岁箭射人春又来。不用物情闲作梗，大都心绪已成灰。浮名更在浮云外，瞬息光阴况便催。","dynasty":"宋代","title":"旅中岁除"}
{"author":"邵雍","content":"身之有病，当求药医。药之非良，其身必亏。国之有病，当求人医。人之非良，其国必危。事之未急，当速改为。事之既急，虽悔难追。","dynasty":"宋代","title":"有病吟"}
{"author":"邵雍","content":"前有亿万年，后有亿万世。中间有寿人，未过百来岁。出口无善言，行身无善珞。徒有人之身，殊无人之贵。","dynasty":"宋代","title":"又五首"}
{"author":"邵雍","content":"政事浑如春梦闲，人情嚣薄恶儒冠。四朝遗列承平日，两世观风树大桓。经济安民心不晦，保全传嗣骨无寒。乾元恰似诸公意，符节还同一揆看。","dynasty":"宋代","title":"睢阳五老图"}
{"author":"邵雍","content":"蘧瑗知非日，宣尼读易年。人情止于是，天意岂徒然。立事情尤倦，思山兴益坚。谁能同此志，相伴老伊川。","dynasty":"宋代","title":"新正吟"}
{"author":"邵雍","content":"十二月将终，还惊岁律穷。藏冰方北陆，解冻未东风。草昧徒寻绿，花梢强觅红。探春春不见，元只有胸中。","dynasty":"宋代","title":"穷冬吟"}
{"author":"邵雍","content":"施朱施粉色俱好，倾国倾城艳不同。疑是蕊宫双姊妹，一时俱肯嫁春风。","dynasty":"宋代","title":"二色桃"}
{"author":"邵雍","content":"天意无佗只自然，自然之外更无天。不欺谁怕居暗室，绝利须求在一源。未吃力时犹有说，到收功处更何言。圣人能事人难继，无价明珠正在渊。","dynasty":"宋代","title":"天意吟"}
{"author":"邵雍","content":"夏木无重数，森阴翠樾低。相呼百禽语，太半是黄鹂。","dynasty":"宋代","title":"夏日南园"}
{"author":"邵雍","content":"山似捼蓝波似染，游心一向难拘检。仍携二友所分茶，每到烟岚深处点。","dynasty":"宋代","title":"十七日锦屏山下谢城中张孙二君惠茶"}
{"author":"邵雍","content":"长忆当年归弊庐，弟兄同受策名初。一生不记寻常事，千里犹通咫尺书。风月遥知四明好，江山况是发秋余。片帆未得闲飞去，徒见严君问起居。","dynasty":"宋代","title":"代书寄{左堇右阝}江知县张太博"}
{"author":"邵雍","content":"利轻则义重，利重则义轻。利不能胜义，自然多至诚。义不能胜利，自然多{上分下心}争。","dynasty":"宋代","title":"观物吟"}
{"author":"邵雍","content":"春夏而来可作诗，虽然可作待何为。屡空滥得同颜子，历物固难如惠施。风月情怀无奈处，云山意思不胜时。一歌一咏聊酬唱，敢拒安之与静之。","dynasty":"宋代","title":"和王安之少卿秋游"}
{"author":"邵雍","content":"忽忆东吴为客日，当年意气乐从游。登山未始等闲辍，饮酒何尝容易休。万柄荷香经楚甸，一帆风软过扬州。追思何异邯郸梦，瞬息光阴三十秋。","dynasty":"宋代","title":"为客吟"}
{"author":"邵雍","content":"汉室婵娟双姊妹，天台缥缈两神仙。当时尽有风流过，谪向人间作瑞莲。","dynasty":"宋代","title":"双头莲"}
{"author":"邵雍","content":"精诚皦於日，发出为忠辞。方寸已尽破，独夫犹不知。高坟临大道，老木无柔枝。千古存遗像，翻为诌子嗤。","dynasty":"宋代","title":"过比干墓"}
{"author":"邵雍","content":"一喜长年为寿域，二喜丰年为乐国。三喜清闲为福德，四喜安康为福力。","dynasty":"宋代","title":"四喜"}
{"author":"邵雍","content":"久畏夏暑日，喜逢秋夜天。急雨过修竹，凉风摇晚莲。岂谓败莎蛩，能继衰柳蝉。安得九皋禽，清唳一洒然。","dynasty":"宋代","title":"和秋夜"}
{"author":"邵雍","content":"和气四时均，何时不是春。都将无事乐，变作有形身。静把诗评物，闲将理告人。虽然无鼓吹，此乐世难伦。","dynasty":"宋代","title":"静乐吟"}
{"author":"邵雍","content":"好物足艰难，都来数日间。既为风搅挠，又被雨摧残。富贵醉初醒，神仙梦乍还。游人不知止，依旧倚朱栏。","dynasty":"宋代","title":"春去吟"}
{"author":"邵雍","content":"绣岭岌层峦，岧嶢十九盘。微微经雨后，杳杳出云端。往事金舆远，遗踪玉像残。至今临渭水，依旧见长安。","dynasty":"宋代","title":"登朝元阁"}
{"author":"邵雍","content":"韩信恃功前虑寡，汉皇负德尚权安。幽囚必欲擒来斩，固要加诸甚不难。","dynasty":"宋代","title":"题淮阴侯庙十首"}
{"author":"邵雍","content":"目时然后视，耳时然后听。口时然后言，身时然后行。前不见厚禄，然不见重兵。惟其义所在，安知利与名。","dynasty":"宋代","title":"四者吟"}
{"author":"邵雍","content":"中秋光景好，中州烟水奇。天重初寒候，人便半醉时。榻缘明月扫，襟待好风吹。一点胸中事，人间都不知。","dynasty":"宋代","title":"秋怀三十六首"}
{"author":"邵雍","content":"一片中原万里馀，殆非孱德所宜居。夏商正朔犹能布，汤武干戈未便驱。泽火有名方受革，水天无应不成需。详知仁我为心者，肯作人间浅丈夫。","dynasty":"宋代","title":"观三王吟"}
{"author":"邵雍","content":"八月延秋禾熟天，农家富贵在丰年。一箪鸡黍一瓢酒，谁羡王公食万钱。","dynasty":"宋代","title":"七日逆洛夜宿延秋庄上"}
{"author":"邵雍","content":"尧夫非是爱吟诗，诗是尧夫慎动时。枉道干名名亦失，怫民从欲欲还隳。号为贤者能从善，名曰小人须饰非。大佞似忠非易辩，尧夫非是爱吟诗。","dynasty":"宋代","title":"首尾吟其一三一"}
{"author":"邵雍","content":"有水善平难善直，唯绳能直不能平。如将绳水合为一，世上何忧事不明。","dynasty":"宋代","title":"绳水吟"}
{"author":"邵雍","content":"柳性至柔软，一年长丈余。虽然易得荣，奈何易得枯。","dynasty":"宋代","title":"观物吟二首"}
{"author":"邵雍","content":"自古别都多隙地，参天乔木乱昏鸦。荒垣壤堵人耕处，半是前朝卿相家。","dynasty":"宋代","title":"天津感事二十六首"}
{"author":"邵雍","content":"尧夫非是爱吟诗，诗是尧夫掷笔时。事体顺时为物理，人情安处是天机。坚如金石犹能动，灵若鬼神何可欺。此外更无言语道，尧夫非是爱吟诗。","dynasty":"宋代","title":"首尾吟其一○四"}
{"author":"邵雍","content":"阿姨天上舞霓裳，姊妹庭前剪雪霜。要与牡丹为近侍，铅华不待学梅妆。","dynasty":"宋代","title":"芍药四首"}
{"author":"邵雍","content":"凉风无限清，良月无限明。清明不我舍，长能成欢情。终朝三褫辱，昼日三接荣。荣辱我不预，何复能有惊。","dynasty":"宋代","title":"风月吟"}
{"author":"邵雍","content":"白羊玉屑诚佳物，臂痛头风正苦时。酒放半醺诗思动，窝中何用更呼医。","dynasty":"宋代","title":"代简谢王茂直惠酒及川笺"}
{"author":"邵雍","content":"尧夫非是爱吟诗，诗是尧夫春尽时。有意落花犹去住，无情流水任东西。莺传信处音声切，燕诉冤时言语低。似此误人事多少，尧夫非是爱吟诗。","dynasty":"宋代","title":"首尾吟其六十一"}
{"author":"邵雍","content":"其骨爽，其神清。其禄薄，其福轻。","dynasty":"宋代","title":"览照吟"}
{"author":"邵雍","content":"四海三江与五湖，只通舟楫不通车。往来无限安平者，岂是都由香一炉。","dynasty":"宋代","title":"感事吟"}
{"author":"邵雍","content":"百病起於情，情轻病亦轻。可能无係累，却是有依凭。秋月千山静，春华万木荣。若论真事业，人力莫经营。","dynasty":"宋代","title":"百病吟"}
{"author":"邵雍","content":"曾见方言识，曾闻始谓知。奈何知与识，天下亦常稀。","dynasty":"宋代","title":"知识吟"}
{"author":"邵雍","content":"谁言为利多于害，我谓长浑未始清。西至昆仑东至海，其间多少不平声。","dynasty":"宋代","title":"题黄河"}
{"author":"邵雍","content":"尧夫非是爱吟诗，诗是尧夫自励时。适道全由就师学，出尘须是禀天资。好贤只恐知人晚，乐善惟忧见事迟。多谢友朋常见教，尧夫非是爱吟诗。","dynasty":"宋代","title":"首尾吟其十六"}
{"author":"邵雍","content":"世态其如与愿违，必须言进是无知。遍将底事闲思处，不若西街极论时。设有奇才能动世，奈何双鬓已如丝。天边新月从来细，不为人间爱画眉。","dynasty":"宋代","title":"代书答开封府推官姚辅周郎中"}
{"author":"邵雍","content":"自有吾儒乐，人多不肯循。以禅为乐事，又起一重尘。","dynasty":"宋代","title":"再答王宣徽"}
{"author":"邵雍","content":"天道有消长，地道有险夷。人道有兴废，物道有盛衰。兴废不同世，盛衰不同时。奈何人当之，许多喜与悲。","dynasty":"宋代","title":"四道吟"}
{"author":"邵雍","content":"花行竹迳紧想挨，每日须行四五回。因把花行侵竹种，且园竹迳对花开。花香远远随衣袂，竹影重重上酒杯。谁道山翁少温润，这般红翠却长偎。","dynasty":"宋代","title":"南园花竹"}
{"author":"邵雍","content":"莺蝉体既分，安用苦云云。气盛有馀力，声销无异闻。时来由自己，势去属他人。莫作伤心事，伤心不益身。","dynasty":"宋代","title":"观物吟四首其二"}
{"author":"邵雍","content":"把酒嘱花枝，花枝亦要知。花无十日盛，人有百年期。据此销魂处，宁思中酒时。若非诗断割，难解一生迷。","dynasty":"宋代","title":"嘱花吟"}
{"author":"邵雍","content":"平生无苦吟，书翰不求深。行笔因调性，成诗为写心。诗扬心造化，笔发性园林。所乐乐吾乐，乐而安有淫。","dynasty":"宋代","title":"无苦吟"}
{"author":"邵雍","content":"正旦四篇诗，缘忻七十期。请观唐故事，未放晋公归。","dynasty":"宋代","title":"答富郑公见示正旦四绝"}
{"author":"邵雍","content":"病浅之时人不疑，病深之后药难医。劳谦所以有终吉，迷复何尝无大亏。物我中间难着发。天下之际岂容丝。能知古乐犹今乐，省了譊譊多少辞。","dynasty":"宋代","title":"病浅吟"}
{"author":"邵雍","content":"清风正蔼如，小阁枕通衢。不欲久独擅，能来同享无。","dynasty":"宋代","title":"阁上招友人"}
{"author":"邵雍","content":"尧夫非是爱吟诗，诗是尧夫中夜时。拥被不眠还展转，披衣却坐忽寻思。死生有命尚能处，道德由人却不知。须是安之以无事，尧夫非是爱吟诗。","dynasty":"宋代","title":"首尾吟其八十五"}
{"author":"陈矩","content":"依山小筑静无哗，风堕琴弦响落花。三径竹松新活计，一编文字旧生涯。引泉婢浣芝云石，扫叶童煎谷雨茶。傍晚消閒无个事，悄听虫语隔窗纱。","dynasty":"清代","title":"即事"}
{"author":"陈万言","content":"公暇鸣镳郭外行，池塘春草梦初醒。构堂临水岂无意，浴鹭游丝俱有情。仙听尊前谈葛令，行吟花下序诸生。浮邱胜事千年在，汤沐依然赵尉城。","dynasty":"明代","title":"浮邱社怀赵太史"}
{"author":"陈万言","content":"閒去看云碧海东，蓬瀛端在海门中。波涛萦绕双山出，草树交连一径通。崖冷石侵芦渚月，浪摇香落橘洲风。楚天归客鬓垂白，疑是酿泉来钓翁。","dynasty":"明代","title":"偶山"}
{"author":"陈万言","content":"闻道浮邱伯，淹留葛令车。坡仙遗石后，秦尉筑坛馀。未辟朱明洞，先寻水竹居。古松犹驻鹤，丹井已生鱼。晋代空玄理，流尘暗翠舆。铜驼委荆棘，铁骑满郊墟。游岳偕禽庆，全身拟大疏。云霄双舄远，芝术一丘锄。勾漏应难觅，桑田尚未淤。不逢天上使，难辨石间书。太史持龙节，南方建隼旟。临关占气色，入幕引冠裾。净土参禅寂，真宫听步虚。城隅经草创，胜事借吹嘘。眺览通冥浸，风谣变里闾。台阶归有日，吟望正愁予。","dynasty":"明代","title":"春日集浮邱社其二"}
{"author":"陈万言","content":"传闻王子晋，笙鹤访浮邱。邂逅葛仙令，相期汗漫游。双舄应难系，丹砂信可求。沧桑千劫火，天地一虚舟。我是陈崇艺，餐霞几百秋。城隅荡春水，沙边种橘洲。深谷变高岸，杰阁雄南州。结构者谁子，金门一隐侯。曾侍玉皇宴，早登清庙球。偃蹇似方朔，诗书富邺侯。黄阁待调燮，青山任去留。翻然遗胜景，付此方外俦。悲鸣立仗马，商声歌饭牛。此丘二三月，黄鹂声啁啾。倦鸟投林乐，冥鸿无弋忧。因忆壮年苦，枕戈眠戍楼。","dynasty":"明代","title":"春日集浮邱社其一"}
{"author":"陈万言","content":"我曾建节天雄军，赵魏良家负弩群。鸣弦跃马乐战斗，邯郸易水思前人。号召材官教五伐，愿言出塞护燕云。我官六月被移徙，上书幕府等空文。关西太史王槐野，文章纪述怀慇勤。三郡邦畿不设卫，豪雄寂寞为编民。上恬下熙博胜负，谁排阊阖一敷陈。穆皇践祚改元日，东夷西虏何纷纷。匈奴饮马潞河水，沧州一老射绝伦。掌中主客兵十万，不遗一矢徒逡巡。昨日报称虏远道，今朝槌岩鏖战频。东山张君真将种，饮血帐下期策勋。长驱跳堑冲虏阵，射雕先锋翳荆榛。橐驼人马相枕藉，傍岩百仞翻车轮。后军割级献枢府，皇恩犹贷贲军臣。诏从边外封京观，威震穹庐千万春。天生纠纠谭襄敏，都护横戈起七闽。遂拟筑台扼胡吭，累累相丽齿与唇。二十年来氛祲熄，谁云市马犬戎亲。偎予分竹都城下，谭公召饮酒数巡。抵掌高谈理燕蓟，我兵凭高战技新。书生借箸前画策，何不建置于西秦。公云马价入兵府，财力裕蓟应及邻。顺义虎视图西市，羌戎茶马沾皇仁。假虞伐虢乃其计，吾兵不守边城闉。遂致折将虏士女，西人洒泪空沾巾。明明天子见万里，求贤易将纷丝纶。吾友郑君负奇气，十年勋业动旒宸。一朝统驭连八镇，扯勒夫妇走恂恂。蹲刀衔土誓终服，外攘内治静边尘。杞人忧天斗西揭，安得长殳西海滨。粤南海上渔樵侣，欲作铙歌寄雁宾。","dynasty":"明代","title":"闻边报贡虏有变"}
{"author":"陈高","content":"北风吹湖水，远行当岁徂。孤舟无同人，根依唯仆夫。遥睇高邮城，仿佛十里余。落日去地远，飞雁与云俱。悠悠思故乡，邈在天南隅。慈亲倚门望，我身犹道途。羁旅岂足恤，但念骨肉疏。何当脱行路，归卧山中庐。","dynasty":"元代","title":"岁首自广陵入高邮舟中作"}
{"author":"陈高","content":"炎方有橦树，衣被代蚕桑。舍西得闲园，种之漫成行。苗生初夏时，料理晨夕忙。挥锄向烈日，洒汗成流浆。培根浇灌频，高者三尺强。鲜鲜绿叶茂，灿灿金英黄。结实吐秋茧，蛟洁如雪霜。及时以收敛，采采动盈筐。缉治入机杼，裁剪为衣裳。御寒类挟纩，老稚免凄凉。豪家植花卉，纷纷被垣墙。于世竟何补，争先玩芬芳。弃取何相异，感物增惋伤。","dynasty":"元代","title":"种橦花"}
{"author":"陈高","content":"舟子贪风顺，开帆半夜行。天寒四野静，水白大星明。长铗归何日？浮萍笑此生。柁楼眠不稳，起坐待鸡鸣。","dynasty":"元代","title":"夜半舟发丹阳"}
{"author":"陈高","content":"作客黄山下，思君汉水滨。愁牵清夜梦，吟瘦老夫身。漂泊谁知我，交游独此人。春来寻小艇，江上问通津。","dynasty":"元代","title":"怀友"}
{"author":"陈高","content":"石势虎蹲伏，山形龙屈盘。寺开唐殿阁，坟掩宋衣冠。幽涧泉声细，斜阳塔影寒。近城多战鼓，栖息此中安。","dynasty":"元代","title":"城西虎跑寺"}
{"author":"陈高","content":"相见谈经史，江楼坐夜阑。风声吹屋响，灯影照人寒。俗薄交游尽，时危出处难。衰年逢二妙，亦得闷怀宽。","dynasty":"元代","title":"赠章以元昆仲"}
{"author":"陈高","content":"入山惊道险，上岭觉天低。日碍危峰过，云依翠壁栖。幽花如血染，怪鸟学儿啼。避世须来此，桃源路已迷。","dynasty":"元代","title":"入山"}
{"author":"陈高","content":"卧病玄冬半，羁栖碧海边。风尘方满野，戎马已经年。下邑供军食，何时发漕船。薄才无寸补，自合赋归田。","dynasty":"元代","title":"病中遣怀二首其一"}
{"author":"陈高","content":"生理居官废，空闻禄代耕。仆嫌裘褐敝，妻笑甑尘生。欲去乾坤窄，无成岁月更。故人清要地，应解树勋名。","dynasty":"元代","title":"病中遣怀二首其二"}
{"author":"陈高","content":"羁旅归来日，危楼得再登。山如前岁好，云向小窗凝。种朮看今长，藏书比旧增。题诗成感慨，老我愧何能。","dynasty":"元代","title":"重登近山楼"}
{"author":"陈高","content":"缥缈浮图宫，俨若王者居。列徒二三千，僮仆数百馀。饱食被纨素，安坐谈空虚。秋来入租税，鞭朴耕田夫。不恤终岁苦，徵求尽锱铢。野人不敢怒，泣涕长欷歔。","dynasty":"元代","title":"感兴七首其四"}
{"author":"陈高","content":"客从北方来，少年美容颜。绣衣白玉带，骏马黄金鞍。捧鞭揖豪右，意气轻丘山。自云金张冑，祖父皆朱幡。不用识文字，二十为高官。市人共咨嗟，夹道纷骈观。如何穷巷士，埋首书卷间。年年去射策，临老犹儒冠。","dynasty":"元代","title":"感兴七首其五"}
{"author":"陈高","content":"步出城门道，忽见群车驰。车中何所有？文贝光陆离。美娃载后乘，销金灿裳衣。问之何如人？云是官满归。闻者交叹息，清名复奚为。","dynasty":"元代","title":"感兴七首其六"}
{"author":"陈高","content":"悲风西北来，树木声萧萧。蟋蟀鸣四壁，鸿雁飞层霄。时光忽已异，四序如更徭。人生无百年，转瞩朱颜凋。胡不崇明德，早使勋业昭。空悲千载下，身死名寂寥。","dynasty":"元代","title":"感兴七首其七"}
{"author":"陈高","content":"幽幽青田山，积翠高千寻。大溪经其南，白云在山阴。下有隐者居，卜筑邃以深。开门面石壁，结构依松林。墙古薜荔长，砌閒苔藓侵。檐间戏驯鹿，户外鸣幽禽。花卉春佳冶，竹木夏萧森。秋宵月照牖，冬晨雪明岑。尘坌讵能到，车马绝过临。其中何所有，乃有书与琴。逍遥足忘世，俯仰可娱心。酒熟聊自醉，兴来时独吟。永谢城市喧，何用怀缨簪。","dynasty":"元代","title":"青田山房为刘养愚赋"}
{"author":"陈高","content":"征夫出门时，征妇泪垂垂。把酒劝夫饮，执手问归期。归期今已过，更无消息归。朝朝倚楼望，只见雁南飞。","dynasty":"元代","title":"征妇怨"}
{"author":"陈高","content":"梅花开满枝，无奈晓风吹。风吹花落尽，争似未开时。花开终有落，非关晓风恶。愁杀爱花人，城头复吹角。","dynasty":"元代","title":"落梅曲"}
{"author":"陈高","content":"嫁夫嫁商贾，重利不重恩。三年南海去，寄信无回言。妾身为妇人，不敢出闺门。缝衣待君返，请君看泪痕。","dynasty":"元代","title":"商妇吟"}
{"author":"陈高","content":"生晚搆屯蹇，性直离祸尤。禄仕以为养，反贻父母忧。一身被兹累，惩愆岂无由。末才任冗职，奔走内恒羞。斯民困疮痏，鞭挞忍诛求。缓刑志抚字，厉节怀清修。独醒众所忌，谗搆生戈矛。夐然空屋中，经月成淹留。潜栖绝内外，孤坐自吟讴。朝看白日出，夜睹明星流。西风木叶下，四壁蛩声愁。感兹时物变，萧条悲素秋。念昔贤与哲，艰危尚拘幽。夏台曾困汤，羑里乃縻周。屈平忠见放，杨肸贤而囚。缧绁苟非罪，于人吾何雠。知几昧前训，省躬思远猷。安得委天运，吾道方悠悠。","dynasty":"元代","title":"惩愆"}
{"author":"陈高","content":"行役苦昼热，戒程当夜阑。睡觉呼仆夫，出门路漫漫。明月照人影，疏星挂树间。流萤点衣袂，零露湿巾冠。朝远剡溪水，俄入新昌山。属兹干戈际，愈觉行路难。愧无经世资，何以济险艰。悒悒抱远思，绵绵起忧端。东方忽已白，林鸟鸣间关。前瞻石岭峻，喟然发长叹。","dynasty":"元代","title":"发嵊县"}
{"author":"陈高","content":"游行滞春雨，憩息依禅林。寺门闭寥阒，崖石耸嵚崟。幽禽飞复止，修竹何森森。赏寂屏尘虑，观空起遐心。分榻坐云影，巡廊步晚阴。缅怀玉堂彦，曾此共登临。惆怅抚遗迹，石径苍苔深。","dynasty":"元代","title":"过广福寺石屏山房怀曾子白修撰陈伯清侍讲"}
{"author":"陈高","content":"胜日携佳友，出郊眺长湖。积波何微茫，巨浪争奔趋。隐耳惊万雷，喧空撼千夫。上下宇宙混，东西垠堮无。皛淼浸百里，彷佛吞三吴。坤舆坼不合，鳌极倾莫扶。晶光浴秋日，簸弄琉璃珠。蜿蜒吴中山，黛色青模糊。夫椒据其左，林屋在南隅。风前渔舸并，烟际归帆孤。幽浦出菱芡，浅渚生葭芦。濯濯见白鸟，汎汎浮青凫。双眸劳应接，宿酲为之苏。倚树兴不浅，哦诗神欲徂。念昔天地辟，水府开玄都。禹功定震泽，周官书具区。于今几千载，灌浸无时枯。吴越争战地，废兴等摴蒲。嗟我与诸君，胜览得自娱。不须感今古，临风且倾壶。","dynasty":"元代","title":"观湖"}
{"author":"陈高","content":"远山如蓝近山绿，前门苍松后门竹。幽人读书栖石根，有客拿舟访溪曲。白云冉冉落虚窗，清风泠泠散飞瀑。林泉深处隔红尘，便欲相依结茅屋。","dynasty":"元代","title":"山中读书图"}
{"author":"陈高","content":"六月炎天飞火乌，土焦石烁河流枯。迩来衰病更畏热，呼叫欲狂挥汗珠。饮冰嚼藕废朝夕，小室如炉眠不得。閒将图画悬四壁，漫想深山好泉石。就中此图尤绝奇，青林飞瀑吹凉飔。何人展席坐苍藓，乃是谪仙初醉时。露顶裸裎投羽扇，仰看云生白成练。松阴如雨毛骨寒，岂识人间袢促倦。祇今匡庐道阻修，雁荡天台近可游。便欲致身丘壑里，挂巾石壁继风流。","dynasty":"元代","title":"题太白纳凉图"}
{"author":"陈高","content":"啄木鸟，啄树枝，头红如血口如锥，终日啄木长苦饥。木心有虫不肯啄，天生尔禽复何为？吁嗟乎，啄木鸟，佳木蠹尽知不知。","dynasty":"元代","title":"啄木鸟"}
{"author":"陈高","content":"促织鸣，鸣唧唧。懒妇不惊，客心悽恻。秋夜月明露如雨，西风吹凉透絺苧。懒妇无裳终懒织，远客衣单恨砧杵。促织促织，无复悲鸣。客心良苦，懒妇不惊。","dynasty":"元代","title":"促织鸣"}
{"author":"陈高","content":"折杨柳，送别离。朝朝送人远别离，门前杨柳折还稀。今年折杨柳，来岁复生枝。奈何离别子，一去无回时。","dynasty":"元代","title":"折杨柳"}
{"author":"陈高","content":"晓食盘中莲，忽思水中藕。莲菂苦如荼，藕甘能爽口。甘苦虽不同，同生泥水中。得藕荐笾实，采莲归药笼。奈何莲有菂，贵人终不食。藕丝虽长难系莲，莲抱苦心空自怜。","dynasty":"元代","title":"食莲词寄同年诸公"}
{"author":"陈高","content":"郊行日迟迟，风和气维穆。沟渠水方涨，陇麦秀以绿。荒村兵燹馀，萧条数家屋。农人重田事，偶耕及春燠。老妇饷其夫，稚子饭黄犊。我本疏散人，出游靡拘束。已无簪缨累，但望禾黍熟。逍遥乐吾生，奚复忧荣辱。","dynasty":"元代","title":"郊行"}
{"author":"陈高","content":"层轩结搆幽，当窗莳花木。檐云栖夕阴，庭鸟鸣晨旭。四时景物佳，早晚风气淑。主人颇解事，洒扫置书轴。携琴来佳宾，开樽泻𨤍醁。微酣有馀欢，谐笑春意足。宁知城南居，秋风满茅屋。","dynasty":"元代","title":"容春轩"}
{"author":"陈高","content":"佳菊性所爱，金英霜后敷。见之开旅怀，移植向庭隅。岂无杯中物，幽赏与谁俱。今晨佳友过，花下共欢娱。西舍新醪熟，足以供所须。","dynasty":"元代","title":"对菊分韵得须字"}
{"author":"陈高","content":"江山无行人，天寒况风雨。出门辞友生，情深别良苦。褰衣感缱绻，岂不念留处。高堂想归期，岁月不我与。停舟且勿迫，倾樽出清酤。酒短意更长，含凄我无语。","dynasty":"元代","title":"惜别分韵得与字"}
{"author":"陈高","content":"我昔山中来，墙梅花正开。我今别君去，枝头实无数。光阴东逝波，百岁能几何。有酒且须饮，莫听别离歌。歌声使肠断，欲醉千愁散。但令酩酊忘分携，明朝相忆各东西。","dynasty":"元代","title":"别林文懋"}
{"author":"陈高","content":"幽室隐几卧，觉来闻雨声。开窗土痕湿，井边春草生。旅寓惜芳草，閒居抱幽情。美人期不至，谁与共持觥。相思巷南北，如隔万里城。","dynasty":"元代","title":"雨中有怀李申伯杨彦祥二文友"}
{"author":"陈高","content":"春晴烟雾开，地胜林泉迥。杖策随诸彦，寻僧访幽景。古径人影稀，落日松阴冷。徜徉谷鸟散，临憩山房静。玄赏谁能忘，尘虑从兹屏。","dynasty":"元代","title":"同蒋伯威朱德常游育玉山得冷字"}
{"author":"陈高","content":"入山采琼瑶，云深白石坚。琼瑶不可采，中心抱悁悁。悁悁思美人，青青见芳草。芳草在空山，美人隔长道。","dynasty":"元代","title":"寓兴二首其一"}
{"author":"陈高","content":"种花种兰蕙，取士取君子。萧艾不馨香，小人混臧否。如何此芳草，零落在山林。古人不可见，悠悠伤我心。","dynasty":"元代","title":"寓兴二首其二"}
{"author":"陈高","content":"雨霁野色净，杖策步残阳。度桥寻幽径，沿溪绕西庄。陇麦生微秀，篱菊散清香。行吟来复往，零露忽沾裳。","dynasty":"元代","title":"晚步"}
{"author":"陈高","content":"天高白露下，空山秋寂寥。寻真入谷口，幽景如见招。白石可砺齿，古木堪悬瓢。为爱琅玕净，不知归路遥。","dynasty":"元代","title":"题画"}
{"author":"陈高","content":"层峦积翠色，中有嘉树林。幽人此避世，结屋山之阴。携琴出山去，独怀千古心。知音不可见，归路白云深。","dynasty":"元代","title":"题山居图"}
{"author":"陈高","content":"幽轩对客坐，急雨檐前落。阴云破荒原，凉风散林薄。遥想东山下，苗生青沃若。与子结幽期，归来看秋穫。","dynasty":"元代","title":"喜雨赠林子卿陈正夫"}
{"author":"陈高","content":"南有山，高维虚矣。其上伊石，不可以舆兮。念子之远，莫我愉兮。南有水，清维流矣。其泮伊陆，不可以舟兮。念子之远，莫我俦兮。盲风凄凄，卉木病瘁。我行吴会，曷其底居。二三君子，眷我寡类。勉进厥脩，终始令誉。","dynasty":"元代","title":"南有山思友生也"}
{"author":"陈高","content":"瞻彼汉水，其流潺湲。之子于迈，言采其兰。嘤嘤好鸟，集于林间。娟娟美人，可以晤言。我思美人，在汉之涘。秉心允藏，威仪楚楚。聿求厥德，将子是与。慎尔优游，成尔誉处。南山有玉，琢以为琚。北山有梓，规以为舆。君子好脩，始终弗渝。","dynasty":"元代","title":"汉水赠别也"}
{"author":"陈高","content":"试听《白头吟》，慢饮尊中酒。古来悲白头，人情苦难久。结发为夫妻，百年期白首。容颜衰落相弃捐，何况君臣与朋友。汉高宽大主，萧何开国功。谗言一以入，几死天狱中。陈馀与张耳，刎颈同生死。一朝争相印，雠雠世无比。周文吕望不再见，管鲍结交宁复闻。玄德孔明若鱼水，胶漆孰如雷与陈。斯人自此一以少，今世求之更无有。谈笑寻戈矛，那能托身后。听我歌，歌《白头》。劝君饮，君莫愁。日月有时而剥蚀，世态谁能终不易。","dynasty":"元代","title":"白头吟"}
{"author":"陈高","content":"避喧林下居，抱病山中卧。家贫酒屡空，性懒诗慵课。禽声隔树啼，云影当窗过。独有采樵人，时来慰衰惰。","dynasty":"元代","title":"山居"}
{"author":"陈高","content":"浩荡乾坤大，羁栖岁月深。他乡对寒食，愁思满淮阴。诗句惭孤咏，春花孰共寻。相逢同郡子，时复一论心。","dynasty":"元代","title":"寒食寓兴次黄宗鲁二首其一"}
{"author":"陈高","content":"去岁清明节，天台看杏花。凄凉今日事，漂泊野人家。淮楚风尘暗，乡山道路赊。倚门亲白发，反哺愧林鸦。","dynasty":"元代","title":"寒食寓兴次黄宗鲁二首其二"}
{"author":"陈高","content":"独客悲清夜，高秋托异乡。月侵窗影白，风度角声长。野战生新鬼，边烽照近疆。归耕吾计决，不必问行藏。","dynasty":"元代","title":"独客"}
{"author":"陈高","content":"幽亭瞰清泚，翠巘环嵚崟。涵波栏槛净，绕檐花木深。游鱼弄微影，好鸟度轻音。欢乐酬芳景，欣然会赏心。","dynasty":"元代","title":"题临清亭"}
{"author":"陈高","content":"落日乌纱帽，西风白布裘。吏才兼翰墨，羁旅亦风流。听雨留僧寺，看云忆故丘。他乡同泛梗，那忍送归舟。","dynasty":"元代","title":"送胡希元归江西"}
{"author":"陈高","content":"巴陵地殊胜，洞庭波渺绵。层楼碧霄上，雕栏绿树边。想像对图画，游观阻风烟。何由誇黄鹄，凭高望远天。","dynasty":"元代","title":"岳阳楼图"}
{"author":"陈高","content":"数月思家信，今朝喜汝来。妻儿怜我远，怀抱向谁开。山谷多烽燧，田园半草莱。大军消息近，故里尚堪回。","dynasty":"元代","title":"四月十六寓玉环喜家童来住至"}
{"author":"陈高","content":"久卧思登眺，扶衰谩倚楼。山红斜日映，江白晚烟浮。行直书空雁，帆欹入浦舟。病身惭食禄，长羡五湖游。","dynasty":"元代","title":"病中遣怀其二"}
{"author":"陈高","content":"积雨开霁色，和气散微烟。游情陟层巘，凝睇望交川。青天何漠漠，白鸟去翩翩。遥思群彦集，从之路缈绵。","dynasty":"元代","title":"怀交川诸友"}
{"author":"陈高","content":"懒拙从人弃，行藏与世违。陶潜辞米去，张翰忆莼归。垂钓贪春水，看花爱夕晖。便须开竹径，还制芰荷衣。","dynasty":"元代","title":"懒拙"}
{"author":"陈高","content":"鸟道高千丈，云山入万重。汗流愁赤日，力倦倚青松。群仆频相失，行人竟不逢。田家何处有，僧寺隔前峰。","dynasty":"元代","title":"过李家坑"}
{"author":"陈高","content":"经济人才重，功名伯仲齐。驱驰朝上马，感激夜闻鸡。海漕输燕北，王师出陜西。櫜弓今日有，更望抚遗黎。","dynasty":"元代","title":"赠周元帅"}
{"author":"陈高","content":"上方殊胜地，长者给孤园。挂壁袈裟净，生阶秀草繁。楼光凝晚照，树色映前村。法食干戈际，真知象教尊。","dynasty":"元代","title":"游雅山寺"}
{"author":"陈高","content":"五月不见面，几回思寄书。艰危人事废，懒拙友朋疏。白槿开池畔，黄梅熟雨馀。感时惊久客，何日访幽居。","dynasty":"元代","title":"寄竹趣"}
{"author":"陈高","content":"平生几两屐，丘壑每穷探。访鹤青田曲，穿云雁荡南。老成群辈服，姓氏众人谈。相见复相别，题诗兴不堪。","dynasty":"元代","title":"送别"}
{"author":"陈高","content":"落日清溪上，凉风梓树秋。北来船竟泊，南去水空流。宇宙终无极，干戈未肯休。野人无意绪，独立数归鸥。","dynasty":"元代","title":"桥上"}
{"author":"陈高","content":"一雨新秋爽，千山细路遥。林泉归此日，天地飒惊飙。访鹤穿松树，观鱼俯石桥。幽栖输尔乐，高隐肯予招。","dynasty":"元代","title":"送益上人"}
{"author":"陈高","content":"元日风兼雨，萧条野外村。过门车辙远，记节酒杯存。战伐看今岁，栖迟且故园。兵戈如未息，身世岂须论。","dynasty":"元代","title":"元日"}
{"author":"陈高","content":"自到黄山十馀日，终日饱饭只昏昏。谁家捣练不停杵，俗吏抱书长在门。天寒鸿雁满南国，岁晚梅花开故园。客里谩将诗慰藉，遣怀不用酒盈樽。","dynasty":"元代","title":"客黄山"}
{"author":"陈高","content":"莆关深入海东南，日出先看曙色酣。李愿归耕盘谷土，杜陵思乐百花潭。到家三月山矾白，入馔千林竹笋甘。愧我天涯尚羁旅，乡愁因尔不能堪。","dynasty":"元代","title":"送郑汝玉归莆关"}
{"author":"陈高","content":"秋郊惨淡落日微，西风萧萧吹客衣。残霞红叶自相映，独鹤孤鸿何处归。中州尘暗鼓鼙急，沧海浪高舟楫稀。回首东山月未上，怪看星影弄辉辉。","dynasty":"元代","title":"落日"}
{"author":"陈高","content":"城南园馆小桥东，柳树青青花树红。此日杯盘追胜事，一时冠盖集群公。美姬舞罢歌《金缕》，醉客归迟并玉骢。莫遣春光空老去，明朝欢会更须同。","dynasty":"元代","title":"三月十三日钱成夫寿旦诸公会饮城南文秀园"}
{"author":"陈高","content":"长忆青华翠色寒，北窗对酒几同看。鼎煎浦口罾鱼白，盘簇檐头树果丹。来往正期娱晚景，乱离俄叹失清欢。故乡回首江山异，落日闽南独倚阑。","dynasty":"元代","title":"寄顾仲明教授"}
{"author":"陈高","content":"细结夫须染色新，使君持赠意偏真。玉川便易煎茶帽，元亮还抛漉酒巾。影堕水波浮晚照，黑遮霜鬓隔秋尘。深惭欲报无琼玖，感戴宁忘拂拭频。","dynasty":"元代","title":"谢戴文瑰佥院惠草帽"}
{"author":"陈高","content":"霜风吹帽发全枯，多病兼愁懒步趋。身寄他乡年又尽，吟看衰草日将晡。故园消息沈天表，旧日交游隔海隅。祇有浊醪堪遣兴，拟从邻舍典罗襦。","dynasty":"元代","title":"羁思十首次谢纯然韵"}
{"author":"陈高","content":"夜中见月浑忘寐，晓起看山祇独吟。那得文章垂不朽，已知衰老故相侵。天寒大泽龙蛇蛰，岁晚荒郊雨雪深。有客可人吾邑子，往来时得一开襟。","dynasty":"元代","title":"羁思十首次谢纯然韵其二"}
{"author":"陈高","content":"淮西盗贼成群起，攻夺城池杀害多。保障谁能为尹铎，折冲未见有廉颇。南来羽檄时时急，北向官军日日过。贾谊治安空有策，九重深远欲如何？","dynasty":"元代","title":"羁思十首次谢纯然韵其三"}
{"author":"陈高","content":"落木飞鸿冬月暮，短衣乌帽五湖滨。思亲夜夜生归梦，作客年年笑此身。犬吠竞猜南越雪，莺啼未听上林春。世间谁是知音者？青眼相看只故人。","dynasty":"元代","title":"羁思十首次谢纯然韵其四"}
{"author":"陈高","content":"旧闻海上有神山，今见楼台岛屿间。鳌背千年开佛国，鲸波十里隔人寰。风吹僧影浮杯渡，云送龙身听法还。避世拟从支遁隐，尘簪吾已久投閒。","dynasty":"元代","title":"游灵山寺"}
{"author":"陈高","content":"大隐从来居市城，幽栖借得草堂清。鸟啼花雨疏疏落，鹿卧岩云细细生。石眼汲泉煎翠茗，竹根锄土种黄精。艰危随处安生理，何必青门学邵平。","dynasty":"元代","title":"寓鹿城东山下"}
{"author":"陈高","content":"今日冬至阳始回，客中无赖废持杯。乾坤万里风尘满，南北何时道路开。白发频添随绣线，壮心都冷类葭灰。中兴早看云台筑，老去何妨卧草莱。","dynasty":"元代","title":"冬日夜梦中得句因续成之"}
{"author":"陈高","content":"春来日日起西风，吹送浮云过海东。花落名园荒草满，燕归华屋故巢空。陶潜解印閒居久，王粲登楼作赋工。旧日交游多白首，时时相见慰途穷。","dynasty":"元代","title":"客南塘作二首其一"}
{"author":"陈高","content":"江头无计问归舟，抱病羁栖古寺幽。风雨莺花成寂寞，干戈诗酒废赓酬。衰年白日愁边度，故国青山梦里游。见说王师向淮甸，早须传檄定南州。","dynasty":"元代","title":"客南塘作二首其二"}
{"author":"陈高","content":"楼屋近山东海头，翠云影落小窗幽。登临昔日同诸彦，羁旅经年忆旧游。故国莺花春入梦，沧江风雨夜生愁。不堪老去悲离别，岁月无情如水流。","dynasty":"元代","title":"寄陈彦卿"}
{"author":"陈高","content":"中峰之楼风景幽，山花满屋翠云流。海天日出蓬莱近，月夜烟清沆瀣浮。溪上松阴归晚鹤，檐前花树语春鸠。齐川渺渺黄尘里，此日登临是胜游。","dynasty":"元代","title":"题中峰楼"}
{"author":"陈高","content":"独望东南日向晡，风高雪尽雁行孤。青山天际连于越，白水秋来满太湖。海内干戈犹烂熳，舍西园圃近荒芜。文章未必能经世，深愧飘蓬岁月徂。","dynasty":"元代","title":"独望"}
{"author":"陈高","content":"西风落叶送清秋，力疾凭栏寄远愁。政慕陶潜归栗里，翻为王粲客荆州。山峰近郭东西起，江水通潮日夜流。景物年年只依旧，独怜华发鬓边稠。","dynasty":"元代","title":"自明回温留寓郡城不得遂归田之愿述怀有作"}
{"author":"陈高","content":"泪滴东瓯水，思亲欲见难。水流终有尽，儿泪几时乾。","dynasty":"元代","title":"思亲词"}
{"author":"陈高","content":"日照离筵酒，风吹去客舟。不如东海水，相送到神州。","dynasty":"元代","title":"送兴童都事还京"}
{"author":"陈高","content":"帝子啼痕湿，湘江暮雨寒。绝怜樵采后，留得一枝看。","dynasty":"元代","title":"题子昂折枝竹"}
{"author":"陈高","content":"片片染秋霜，枝枝映夕阳。纵饶红胜锦，只是恼愁肠。","dynasty":"元代","title":"红叶"}
{"author":"陈高","content":"茅舍雪初消，幽窗夜方静。美人期不来，月照梅花影。","dynasty":"元代","title":"题画二首其一"}
{"author":"陈高","content":"愁来生白发，问尔复何愁？应被春光恼，多情雪满头。","dynasty":"元代","title":"题画二首其二"}
{"author":"陈高","content":"游子归心切，提壶看落红。告天天不语，愁杀白头翁。","dynasty":"元代","title":"禽名诗"}
{"author":"陈高","content":"地湿泉流础，庭虚石卧云。井阑行小蚁，蛛网挂飞蚊。","dynasty":"元代","title":"绝句二首其一"}
{"author":"陈高","content":"云合虹腰断，风回两脚斜。浅滩屯宿鹭，高树竞栖鸦。","dynasty":"元代","title":"绝句二首其二"}
{"author":"陈高","content":"丈夫怀远志，儿女苦参商。过海防风浪，何当归故乡。","dynasty":"元代","title":"药名诗"}
{"author":"陈高","content":"栗里园荒旧日归，手栽菘菜雨根肥。只今客里看图画，惆怅红尘满目飞。","dynasty":"元代","title":"题菘菜图"}
{"author":"陈高","content":"芦沟桥西车马多，山头白日照清波。毡庐亦有江南妇，愁听金人出塞歌。","dynasty":"元代","title":"芦沟晓月图"}
{"author":"陈高","content":"梨花沐雨带娇羞，独立枝间一鸟幽。若遣美人初睡起，定应无处著春愁。","dynasty":"元代","title":"题花竹翎毛二首其一"}
{"author":"陈高","content":"乾坤寥落岁将阑，竹叶梅花独好看。可惜幽禽栖不稳，霜风日暮羽毛寒。","dynasty":"元代","title":"题花竹翎毛二首其二"}
{"author":"陈高","content":"新年新雨连残腊，一月浑无一日晴。晓起莺声都寂寞，寒深柳眼未分明。","dynasty":"元代","title":"久雨"}
{"author":"陈高","content":"年年花发可怜春，今年见花愁杀人。不是风光近来别，祇缘兵战此时频。","dynasty":"元代","title":"即事漫题五首其一"}
{"author":"陈高","content":"老翁忆子哭声哀，妇怨征夫去不回。前日山中新战死，昨宵梦里见归来。","dynasty":"元代","title":"即事漫题五首其二"}
{"author":"陈高","content":"悍吏登门横索钱，人家供给正忧煎。官粮预借三年后，军食尤居两税先。","dynasty":"元代","title":"即事漫题五首其三"}
{"author":"陈高","content":"农父江边立荷戈，无人南亩种嘉禾。今年妻子愁饥死，活到明年更奈何。","dynasty":"元代","title":"即事漫题五首其四"}
{"author":"陈高","content":"江海波涛日日生，山林豺虎复纵横。老夫僻在深村住，恰似春蚕茧里行。","dynasty":"元代","title":"即事漫题五首其五"}
{"author":"陈高","content":"细听流莺宛转歌，对花不饮奈春何。日斜醉卧阶前草，不觉沾衣柳絮多。","dynasty":"元代","title":"藏春亭"}
{"author":"陈高","content":"棠梨三月吐花齐，布谷飞来树上啼。想见小园微雨过，春光都在石栏西。","dynasty":"元代","title":"题花竹翎毛其一"}
{"author":"陈高","content":"昔年作客到淮阳，饱食霜鳌一尺长。几度淮西橙子熟，樽前空对菊花香。","dynasty":"元代","title":"题蟹"}
{"author":"陈高","content":"风动秋山日已晡，旧时林苑尽荒芜。王孙去国犹无恙，解写江南烟树图。","dynasty":"元代","title":"子昂画"}
{"author":"陈高","content":"幽禽并立羽毛齐，日落风寒棘树低。拟待洛阳春色好，牡丹枝上伴莺啼。","dynasty":"元代","title":"棘上双禽"}
{"author":"陈高","content":"底用里粮去远游，只将奇术动公侯。京都春色浓如酒，三月莺花满御沟。","dynasty":"元代","title":"赠星士陈光大"}
{"author":"陈高","content":"四月西湖景最奇，使臣行役到家时。画船载酒轻轻荡，红袖笼笙细细吹。","dynasty":"元代","title":"送牛德大"}
{"author":"陈高","content":"昨日相逢今日离，东风回首日迟迟。春深应有梅花在，别后何妨寄一枝。","dynasty":"元代","title":"春日送别"}
{"author":"陈高","content":"华盖群峰雁荡南，斜阳雨过碧于蓝。秋风八月凉堪倚，拄杖穿云看石楠。","dynasty":"元代","title":"题画"}
{"author":"陈高","content":"屯蹇悲吾道，萧条客异乡。谋疏多迕俗，性直遂逢殃。鸷鸟缠罗网，翘材受斧斨。世无知己者，谁识此心臧。怅望天同远，忧来水共长。百年千变态，一日九回肠。忆昔年华壮，居贫学业荒。读书惭老大，操笔欲颠僵。发愤光阴逝，研思寝食忘。雨天灯火夜，冬晓鬓毛霜。书字蝇头缀，歌诗玉韵锵。心怀冰檗苦，佩结茝兰芳。兔笑株傍守，蛙怜井底藏。拂衣迷道路，仗剑远游方。景趣多佳丽，江湖信渺茫。吴瓯秋浪白，淮楚暮云黄。野寺金铺屋，楼船锦系樯。台荒麋引子，丘暝虎成行。瞻眺穷幽胜，交游得俊良。迹虽萍梗泛，名藉藻词扬。古道槐花发，清秋桂子香。梯高云路迥，殿广月华凉。追逐英髦后，跻攀翰墨场。偶然收鄙野，亦得步康庄。上国春光早，明时帝运昌。皇居城万雉，禁苑柳千章。对策披阊阖，陈忠补衮裳。胪传天咫尺，鹏化海汪洋。玉陛联班序，琼林被宠光。花簪红映帽，酒赐绿浮觞。草色沾零露，葵心映太阳。委身从此始，忧国未渠央。造化功深厚，云霄志激昂。初非縻好爵，亦足慰高堂。奉命为民牧，宣威到海旁。鄮乡传载籍，藩阃重金汤。江抱孤城转，山含远树苍。天高连太白，日出上扶桑。土俗何多讼，编氓半是商。由来难抚字，况复际劻勷。早出星当户，宵回月满墙。勤劳非敢惮，倚仗最难量。僧舍屯戈甲，田家出糗粮。但闻施箠楚，不顾乏糟糠。南北修途梗，沧溟巨舰航。贵人纷往返，终岁费迎将。分省官曹盛，行台纪律张。联翩骢马至，络绎使车煌。孰问疮痍苦，惟耽燕乐抢。幽花笼绮席，疏柳媚红妆。下箸万钱费，挥金一笑偿。珍珠兼水陆，容冶陋姬姜。风靡瞻仪表，波颓缺礼防。近人跳鼠獭，当道舞豺狼。争诧堆金坞，宁闻返象床。纷纷慕膻蚁，衮衮转丸蜣。谗构蝇栖棘，吞图雀捕螂。负荆廉蔺远，刎颈耳馀猖。清白甘饥饿，轻肥恣陆梁。滑稽吾独拙，枘凿众胥戕。鲸困遭蝼蚁，鸱翔逐凤皇。无聊悰戚戚，欲去瞽伥伥。公冶羁縻鲁，灵均放逐湘。一身奚足恤，万事总堪伤。粤自群凶起，于今七载强。衅端萌汝颍，滋蔓匝荆襄。处处蜂屯盛，时时豕突狂。食人肝作脯，掠野犬驱䍧。雾翳车尘暗，雷轰炮石磅。绛巾明爝火，白骨积崇冈。天狗昏腾喙，搀抢晓吐芒。黍田荒出草，蒿树大如杨。天府惟吴会，王州说建康。粟储供海漕，柏列凛台纲。陷没俄相继，分崩遂莫当。重臣谁抗节，方伯罕勤王。将帅推门阀，谋谟出庙廊。捷音空陆续，贼势愈跳踉。夜静吹笳急，霜寒击鼓镗。徒羹黔首肉，讵斧赤眉吭。险叹连城失，全怜壮士亡。关河天漠漠，江汉水汤汤。海卒乘文鹢，苗军跨骕骦。立功期克复，畜锐尚彷徨。疾养终成痼，医招不疗疡。民生遂涂炭，泉冽浸苞稂。厄运丁阳九，何时见一匡。淳庞怀昊顼，揖让想虞唐。俯仰穷今昔，讴吟发慨慷。乾坤旋磨古，岁月逝波忙。露白寒蛩泣，秋高客雁翔。盛时愁易集，遁世困何妨。骏足悲槽枥，珍禽谢稻粱。塞翁徒失马，臧谷总亡羊。脱略千钧重，消磨百鍊刚。闷凭诗暂遣，病倚药频尝。閒散思投绂，韬潜贵括囊。陶公能委运，梅尉早知彰。故土多薇蕨，春江有鲤鲂。归欤理蓑笠，从此钓沧浪。","dynasty":"元代","title":"丁酉岁述怀一百韵"}
{"author":"陈高","content":"新岁多幽兴，清游出县城。故人留款曲，好友复逢迎。整屐当清晓，登山寄远情。岚光寒不起，树色寂无声。徙倚岩边憩，逶迤谷底行。路蹊穷屈折，峰顶上峥嵘。俯瞰沧溟阔，浑疑地轴倾。天光连浩淼，海气变阴晴。沙鸟双双白，风帆叶叶轻。波澜看浩荡，岛屿见分明。宇宙真无极，虚浮叹此生。似堪扳若木，可拟即蓬瀛。眺望移时立，稽留半日程。那知身是客，但觉思逾清。古寺藏深竹，禅窗荫白柽。倦依林樾坐，静听鼓钟鸣。高论穷千古，弹棋谩一枰。旋呼茶满椀，剩出酒盈罂。珍重开华席，频烦劝兕觥。嘉蔬烹笋韭，异味杂螺蛏。浩饮俱勍敌，沈酣及老成。狂吟惊虎豹，至乐谢竽笙。忽返青林兴，其如白日征。扶携重举盏，真率遂班荆。自笑何为者，空传漫浪名。梗萍惭独客，冠盖动群英。胜赏□堪纪，高怀孰与并。明朝归北郭，回首暮云平。","dynasty":"元代","title":"同诸友游宴丰山"}
{"author":"陈高","content":"日日扫居室，既扫尘复生。性癖颇爱净，去尘心乃清。居间虽少事，处世岂无营。弱子在襁褓，几时堪使令。蹉跎叹光景，困守限户庭。非无四方志，边隅未休兵。遥闻官军出，尽毁徐州城。朱门与碧牖，回首成榛荆。江淮及闽越，寇盗之所经。人民苟全活，奔走不得宁。眷兹蓬庐下，栖迟聊慰情。但当勤洒扫，读书饱藜羹。万事委天运，何必求荣名。","dynasty":"元代","title":"扫室"}
{"author":"陈高","content":"西崦日初没，远树生夕阴。晚步草露湿，独归松径深。入室载言笑，稚子牵衣襟。尊中有浊醪，可以酌复斟。坐来窗牖白，佳月出东林。幽情寄觞咏，适意忘华簪。自得间居理，宁忧外患侵。","dynasty":"元代","title":"晚归"}
{"author":"陈高","content":"迁居城南村，幽情意所适。室庐颇虚敞，结构自畴昔。倒桧护周垣，修竹荫奇石。涓涓井泉清，霭霭檐云白。去郭二三里，迥与嚣尘隔。于兹载寝兴，朝暮靡所迫。读书南窗下，奉食老亲侧。褰裾戏童稚，煮茗待宾客。身閒贫亦佳，机忘心已寂。旋种园中蔬，春叶庶堪摘。时危幸安处，生理宁复识。虽非旷达夫，玩世聊自得。","dynasty":"元代","title":"迁居"}
{"author":"陈高","content":"朝发芳林岭，夜依馆头泊。厌兹跋涉劳，怀哉田园乐。生理苦艰难，归耕叹悠邈。贫窭何足忧，甘旨焉所托。栖栖道路中，素心负丘壑。行年三十馀，齿牙半摇落。良由筋骨疲，岂但质衰弱。忧思耿不寐，起观众星白。群鸡鸣江皋，已复戒行客。","dynasty":"元代","title":"泊馆头步"}
{"author":"陈高","content":"幽轩近青山，层檐荫高木。兹晨天气佳，凉雨破袢燠。鸣蝉度新声，丛蕙散馀馥。几席具陈列，笾豆进殽蔌。故人吴中归，举酒喜相属。微酣各忘形，起坐命棋局。好乐初匪荒，笑语胜丝竹。人生百年内，光景犹转毂。况当艰虞际，欢会情愈笃。酒阑复何言，长歌《紫芝曲》。","dynasty":"元代","title":"近山轩燕集"}
{"author":"陈高","content":"绝壁倚霄汉，千峰势如驰。何年五丁士，凿石连天梯。萦纡不可上，髣髴登峨眉。白石齧我足，霜风吹我衣。前途政迢递，我已筋力疲。寒花道傍开，幽鸟林间啼。彷徨俯自慰，少憩日已西。浮生浪奔走，困踣胡尔为。他年履坦道，慎勿忘崄巇。","dynasty":"元代","title":"过冯公岭"}
{"author":"陈高","content":"巽山如层台，积翠俯城郭。古木秀松槠，玄鸟隐楼阁。雨散飞素云，风静语丹鹤。游人日跻攀，杖屦相绎络。陆郎吴中来，雅志好丘壑。哦诗松间题，携酒石上酌。我性亦爱山，方期结幽约。兹焉送子去，登陟惨不乐。远别已伤怀，真境况寥落。伫立睇大江，孤舟入冥邈。","dynasty":"元代","title":"送陆有章分题得巽山"}
{"author":"陈高","content":"寒色满大江，北风吹落日。停舟别诸彦，中怀抱湮郁。夤缘结金兰，深固比胶漆。佳会不可常，岁晏政寥慄。居者成淹留，行者念家室。分携在俄顷，东西永相失。俯视流波去，仰看飞鸟疾。人生如浮萍，乾坤渺萧瑟。","dynasty":"元代","title":"留别诸友分韵得日字"}
{"author":"陈高","content":"唐虞邈以远，禹汤亦悠悠。周辙一东狩，王纲遂漂流。春秋更五霸，日日寻戈矛。陵夷逮七国，斯民益无聊。战血满沟堑，杀星入云霄。商君佐嬴秦，变法开田畴。积强至六世，虎视吞诸侯。宰割天下地，郡县罗九州。焚香任法律，儒士咸虔刘。汉皇起丰沛，三尺诛民雠。开基四百年，烈烈壮鸿猷。惜哉英明主，不学遗远谋。一时侩狗徒，赞业非伊周。遂使皇王政，废堕不复修。此机一以失，馀恨空千秋。","dynasty":"元代","title":"感兴七首其一"}
{"author":"陈高","content":"青山或可移，白石尚可转。志士怀苦心，九死不愿返。首阳饿仁贤，至今激贪愞。汩罗沈楚累，千载悲忠蹇。人生谁不死，身没名贵显。胡为草玄人，美新思苟免。","dynasty":"元代","title":"感兴七首其二"}
{"author":"陈高","content":"豪家列华第，被金饭珠玉。茅屋耕田夫，衣食常不足。均为羲皇民，胡焉异荣辱。远怀雍熙世，宁复有兹俗。谁与开井田，吾思食其肉。","dynasty":"元代","title":"感兴七首其三"}
{"author":"李泂","content":"　　驿路西风冷绣鞍，离情秋色相关。鸿雁啼寒，枫林染泪，撺断旅情无限。　　【风入松】丈夫双泪不轻弹，都付酒杯间。苏台景物非虚诞，年前倚棹曾看。野水鸥边萧寺，乱云马首吴山。　　【新水令】君行那与利名干？纵疏狂柳羁花绊。何曾畏，道途难？往日今番，江海上浪游惯。　　【乔牌儿】剑横腰秋水寒，袍夺目晓霞灿。虹霓胆气冲霄汉，笑谈间人见罕。　　【离亭宴煞】束装预喜苍头办，分襟无奈骊驹趱。容易去何时重返？见月客窗思。问程村店宿，阻雨山家饭。传情字莫违，买醉金宜散。千古事毋劳吊挽。阖闾墓野花埋，馆娃宫淡烟晚。","dynasty":"元代","title":"【双调】夜行船　送友归吴"}
{"author":"李泂","content":"众水东南会，三江左右通。夫差中习战，范蠡此休功。鸥鸟青铜镜，鱼龙紫贝宫。扁舟嗟未遂，萧散愧渔翁。","dynasty":"元代","title":"涉太湖"}
{"author":"李泂","content":"不谓相疏亦自猜，空山旧雨入莓苔。江湖机熟鸥忘去，吴楚年荒雁不来。豪杰何心犹用世，乾坤自古少怜才。向来共醉梅花下，昨夜一枝寒自开。","dynasty":"元代","title":"寄吴原可"}
{"author":"李泂","content":"诗人连类等丘山，著意尤深一粟间。九鼎云雷富魑魅，也应川泽破神奸。","dynasty":"元代","title":"题钱舜举硕鼠图"}
{"author":"李泂","content":"风破西村雨气昏，泠泠涧水竹间闻。山头知有灵仙过，千丈通明五色云。","dynasty":"元代","title":"过东林寺"}
{"author":"李泂","content":"家在东南云锦乡，心魂元是水花香。哦诗想入秋塘境，鸳鸯惊飞一夕忙。","dynasty":"元代","title":"题周曾秋塘图卷二首其一"}
{"author":"李泂","content":"鲛人初息露香机，花覆龙梭鸟自飞。莫向西湖问烟水，夜凉风露湿荷衣。","dynasty":"元代","title":"题周曾秋塘图卷二首其二"}
{"author":"李泂","content":"野马脱羁鞅，倏疑天地宽。临风一长鸣，风吹散入青冥间。颇如鲁仲连，蹈海不复还。又如安期生，长留一舄令人看。江南浩荡忽如海，落日照耀浮云关。既不能低眉伏气摧心颜，诡遇特达惊冥顽。又不能抱书挟策千万乘，调笑日月相回盘。匡庐迢迢接仙山，仙翁泛若秋云间。长松之阴引孤鹤，望我不见空长叹。采铅天池津，饮醁桃花湾。苍梧倒影三湘寒，赤城霞气生微澜。鲸鲵翻空海波赤，晓色欲上扶桑难。人间之乐兮诚不足恃，何如归卧栖岩峦。栖岩峦，卧岩穴。夜半天风吹酒醒，犹有西溪万年月。","dynasty":"元代","title":"留别金门知己"}
{"author":"李泂","content":"山翁薄暮醉酒归，杖藜迷却高阳池。清风吹花绿阴倒，我笑谓是秋云移。还乘贯月槎，夜过郎官湖。峥嵘星斗入江汉，荡漾槎影如鲸鱼。九华之真人，邀我倒玉壶。麒麟擘脯供行厨，依稀仙乐在空际，碧山四映寒蟾孤。举酒酌寒蟾，明月下饮嫦娥俱。霓裳拂云锦，万荷露泻琼瑶珠。麾幢晻霭罗烟空，乃有玉皇所授之玉童。风前飘飘曳广带，对立十二秋芙蓉。清香九曲银河通，真人绿发披天风。锦袍玉雪照天地，口说姓字安南公。是公多逸气，略与古昔贤豪同。时能扫月色，延我石室烟萝中。又言昔同张谓所游地，长啸一覆丹霞钟。风吹仙乐度溪去，我已醉卧香炉峰。","dynasty":"元代","title":"汉阳郎官湖歌"}
{"author":"李泂","content":"吴蚕八茧鸳鸯绮，绣拥彩鸾金凤尾。惜时梦断晓妆慵，满眼春娇扶不起。侍儿解带罗袜松，玉纤微露生春红。翩翩白练半舒卷，笋箨初抽弓样软。三尺春云入手轻，一弯新月凌波浅。象床舞罢娇无力，雁沙踏破参差迹。金莲窄小不堪行，自倚东风玉阶立。","dynasty":"元代","title":"舞姬脱鞋吟应制"}
{"author":"李泂","content":"朝游鸿濛津，暮出天坛东。手把天符书，笑逐黄眉翁。翁行宛若飞空龙，倏烁万里生星虹。翻然为我一挥霍，楼观尽入青冥中。是中泉石秋玲珑，泉下禹穴沧溟通。长林月色散轻雾，潭影下烛玻瓈宫。坐来况值青春暮，一日千蛾献歌舞。水殿风翻凤髓香，浓绿迢迢出廊庑。宫墙亦有裴公亭，溪毛映水连钱青。饮酣起舞岸巾啸，太行落日春冥冥。太行西来几千里，我自南来浙江水。浙江潮回不寄君，只忆横空紫烟起。岸烟起，空氤氲，不烦击石呼将军。我行慷慨谢公去，更欲长揖南溟君。会稽山上落花里，扶携醉入千峰云。","dynasty":"元代","title":"裴公亭吟"}
{"author":"李泂","content":"空江偃仰见明月，月向天心散冰雪。扪天恍忽与之吻，桂树琼枝纷纠结。倏挺枯槎汎河汉，又似山阴理归楫。美人不来江水深，独对风烟正愁绝。欲愁绝兮奈此怀，征帆茫茫江上开。黄芦风起鸟声至，千里一望银山来。银山嵯峨隔沧海，海上群仙复谁在？五鳌已没三山沈，扶桑叶条失光彩。丹砂不逐儿童归，旷怀更为秦人悲。英雄去国彼其志，想像金阙空葳蕤。笑呼白云觞我酒，翠叠连山作窗牖。狂风吹月落西去，水气冥冥浴星斗。夜深忽到蛾眉亭，紫鳞欲去江潮生。只愁新诗幻出龙虎文，翩然将我日月元气归沧溟。","dynasty":"元代","title":"月夜过采石江呈樵隐学士兼示吾徒李止顺文"}
{"author":"赵葵","content":"载酒寻春二月天，子规啼破绿杨烟。日斜醉倚秋千柱，石上桃花红欲然。","dynasty":"宋代","title":"春游"}
{"author":"赵葵","content":"檀板且教停，花娇不耐惊。日融莺语滑，风软蝶身轻。缕篆销春昼，游丝弄晚晴。谁家杨柳院，笑语杂棋声。","dynasty":"宋代","title":"春"}
{"author":"赵葵","content":"院宇沈沈雨四垂，博山香断未多时。驱除春事封姨怨，贴水新荷又满池。","dynasty":"宋代","title":"初夏"}
{"author":"赵葵","content":"水停四面朱兰绕，簇簇游鱼戏萍藻。六龙畏热不敢行，海波煎彻蓬莱岛。身眠七尺白虾须，头枕一枚红玛瑙。公子犹嫌扇力微，行人多在红尘道。","dynasty":"宋代","title":"避暑水亭作"}
{"author":"赵葵","content":"院字沈沈雨四垂，博山香断末多时。驱除春事风姨怨，贴水新荷又满池。","dynasty":"宋代","title":"初夏"}
{"author":"赵葵","content":"绿竹移阴抹书墙，倚栏红药殿春光。风开帘幙催香篆，坐听莺声春书长。","dynasty":"宋代","title":"春"}
{"author":"赵葵","content":"点点残红缬燕泥，书堂春暖日初迟。绿杨影裹莺声碎，正是南窗梦觉时。","dynasty":"宋代","title":"春"}
{"author":"赵葵","content":"春草平芜烟雨迷，秋千寂寞旧园池。江南也是东风恶，花骨经寒瘦不支。","dynasty":"宋代","title":"春寒"}
{"author":"赵葵","content":"一犁春雨足生涯，黍稷桑麻已满略。轵头今年风景好，村村社酒乐农家。","dynasty":"宋代","title":"丰年"}
{"author":"赵葵","content":"人生南北兴东西，几度云山几度溪。多亦欲归归未得，子规从此不须啼。","dynasty":"宋代","title":"过小浆市"}
{"author":"赵葵","content":"依依杨柳已藏鸦，风度莺声到碧纱。洗尽春光边夜雨，海棠赢得雨三花。","dynasty":"宋代","title":"海棠"}
{"author":"赵葵","content":"鸿传霜信入边州，目障烟尘昏戍楼。多少征夫南北恨，玉关人老玉关秋。","dynasty":"宋代","title":"寒曲"}
{"author":"赵葵","content":"城荒叶落风飕飕，淮水茫茫古渡头。回首不堪行乐地，黄花点点是离愁。","dynasty":"宋代","title":"荒城"}
{"author":"赵葵","content":"为醒城下雨初晴，紫菊金莲漫地生，最爱多情白翎雀，一双飞近马边鸣。","dynasty":"宋代","title":"荒城"}
{"author":"赵葵","content":"古木森森映碧苔，嵯峨楼阁倚天开。山僧不问朝天客，自注冰泉浸野梅。","dynasty":"宋代","title":"惠山寺"}
{"author":"赵葵","content":"霜清月冷雁声秋，今古江流不尽愁。风卷芦花漫雪裹，夜深鼓櫂落汀洲。","dynasty":"宋代","title":"江行"}
{"author":"赵葵","content":"白乌衡烟云，山僧渡水来。竹篱茅舍外，忽见野梅开。","dynasty":"宋代","title":"郊野"}
{"author":"赵葵","content":"黄花照眼又经秋，山自青青江自流。多谢龙头鳌禁客，年年把酒到江楼。","dynasty":"宋代","title":"菊花"}
{"author":"赵葵","content":"不问春归自放花。","dynasty":"宋代","title":"句"}
{"author":"赵葵","content":"多谢君恩好归去，夜来小泊小孤山。","dynasty":"宋代","title":"句"}
{"author":"赵葵","content":"等闲携酒上南楼，楼占东洲古渡头。翼瓦指天翔碧凤，危栏隐雾销苍虬。湖山环护三吴会，江汉雄吞四蜀流。醉裹浩歌天地阔，橹声摇月上汀洲。","dynasty":"宋代","title":"楼"}
{"author":"赵葵","content":"他乡桃李为谁栽，逗晓轻红带露开。一夜风姨妒颜色，落花无数点苍苔。","dynasty":"宋代","title":"落花"}
{"author":"赵葵","content":"夜深梅印横窗月，纸帐魂清艾亦香。莫谓道人无一事，也随疏影伴寒光。","dynasty":"宋代","title":"梅花"}
{"author":"赵葵","content":"须知造物元无物，刚被花光强造端。认得色空都是幻，南枝非暖北枝寒。","dynasty":"宋代","title":"墨梅"}
{"author":"赵葵","content":"丽谯岧晓壮城关，万里关河归日睫。雨馀渔钓玉奋开，烟生芙蓉翠屏列。吴头楚尾二十秋，满耳铉歌声未绝。不才滥缀鸳鹭行，夜梦时还许归谒。萧晨振策来翠微，母怜吾儿倍怡悦。昔偕汝父居是邦，旧事辛苦为儿话。星星鹤发簪霞冠，笑者朱衣拥金节。一门和气皆君恩，恩兴天同酬未得。生症区区忠孝心，岁晚头为松兴柏。可怜清赏属登临，风景不殊人事别。徘徊徒倚十二兰，啸声吹上梅稍月。","dynasty":"宋代","title":"秋浦楼"}
{"author":"赵葵","content":"人乐清明三月天，也随人赏万花园。偷闲把酒簪花去，不似儿童笑语喧。","dynasty":"宋代","title":"赏花"}
{"author":"赵葵","content":"翡翠帘开舞袖轻，寒星万点下蓬瀛。清尊对月酌不已，也向蓬窗坐到明。","dynasty":"宋代","title":"上元"}
{"author":"赵葵","content":"芍药殿春春几许，帘幙风轻飞絮舞。昨宵酒醉玉楼春，一声画角吹残雨。","dynasty":"宋代","title":"芍药"}
{"author":"赵葵","content":"落拓山园载酒来，江梅含雪倚春台。花花无藉秋光老，犹自离披带雨开。","dynasty":"宋代","title":"十月见菊"}
{"author":"赵葵","content":"匼匝新园一径通，荷经霜书野塘空。桃花错认东风暖，却兴芙蓉斩小红。","dynasty":"宋代","title":"十月见桃"}
{"author":"赵葵","content":"古木萧森映绿苔，嵯峨楼阁倚天开。山僧不问朝天客，自注冰泉浸野梅。","dynasty":"宋代","title":"寺"}
{"author":"赵葵","content":"谁家有女腰如束，双眸剪水肌凝玉。裉红香汗湿鲛绡。低压娇花鬓云绿。春光激滟春画长，春风扑面春花香，一声环佩鸣丁当，自临莺镜匀新妆。","dynasty":"宋代","title":"桃木"}
{"author":"赵葵","content":"紫金千仞郁崔嵬，四面惊涛卷雪堆。屹立中流天柱壮，高标双阙海门开，江流今古几分合，日月东西自往来。一览象山皆{培土换山}嵝，不知身世是蓬莱。","dynasty":"宋代","title":"题金山"}
{"author":"赵葵","content":"玉龙昨夜起天涯，晓香团花一尺围。莫放冯台帘卷上，怕惊钗畔宝莺飞。","dynasty":"宋代","title":"雪"}
{"author":"赵葵","content":"酒力欺寒浅，心清睡轻迟。梅花擎雪影，和月度疏篱。","dynasty":"宋代","title":"雪夜"}
{"author":"赵葵","content":"万里江山万里天，疏钟半夜落渔船。老来羡杀禅关客，一枕江声抱月眠。","dynasty":"宋代","title":"赠石牛上人"}
{"author":"赵葵","content":"白首辞廊庙，投间濑水隈。因亲贞女传，深仰谪仙才，声漂名犹在，沉渊事可哀。请魂招不得，偷俗挽教回。直笔遗青史，□矶锁绿苔。凭将一杯酒，浇向浪花堆。","dynasty":"宋代","title":"贞义女咏"}
{"author":"赵葵","content":"橹声伊轧下漓来，惊起沙鸥去又回。小艇暂停曲江游，推篷和雪看寒梅。","dynasty":"宋代","title":"舟"}
{"author":"赵葵","content":"鼓櫂过前滩，推逢破旅颜。山回流水转，烟逐晓云闲。","dynasty":"宋代","title":"舟"}
{"author":"赵葵","content":"水亭四面朱阑绕，簇簇游鱼戏萍藻。六龙畏热不敢行，海波煎彻蓬莱岛。身眠七尺白虾须，头枕一枚红玛瑙。公子犹嫌扇力微，行人多在红尘道。","dynasty":"宋代","title":"避暑水亭作"}
{"author":"赵葵","content":"白鸟冲烟去，山僧渡水来。竹篱茅舍外，忽见野梅开。","dynasty":"宋代","title":"郊野"}
{"author":"赵葵","content":"鼓棹过前湾，推篷破旅颜。山回流水转，烟逐晓云闲。","dynasty":"宋代","title":"舟其三"}
{"author":"赵葵","content":"梅子留酸溅齿牙，芭蕉分绿映窗纱。日高睡起无情思，闲看儿童捉柳花。","dynasty":"宋代","title":"初夏其二"}
{"author":"赵葵","content":"春草平芜烟雨迷，鞦韆寂寞旧园池。江南也是东风恶，花骨经寒瘦不支。","dynasty":"宋代","title":"春寒"}
{"author":"赵葵","content":"昨日新园去看花，路边郎女阿谁家。香车宝马相追逐，笑语归来日未斜。","dynasty":"宋代","title":"赏花其二"}
{"author":"赵葵","content":"雨过平芜带落晖，芦花飘泊点征衣。舟人忽报东风急，万斛龙骧喷雪飞。","dynasty":"宋代","title":"舟其一"}
{"author":"赵葵","content":"橹声伊轧下滩来，惊起沙鸥去又回。小艇暂停曲江浒，推篷和雪看寒梅。","dynasty":"宋代","title":"舟其二"}
{"author":"赵葵","content":"溪绕青山山绕溪，溪山胜处只僧知。云闲古木禅关静，不到禅关又几时。","dynasty":"宋代","title":"寺其二"}
{"author":"赵葵","content":"一抹轻烟隔小桥，新篁摇翠两三梢。惜春不觉归来晚，花压重门带月敲。","dynasty":"宋代","title":"竹其一"}
{"author":"赵葵","content":"风竹萧萧梧叶黄，相思寸寸断人肠。一声塞管来何处，雁带秋声入故乡。","dynasty":"宋代","title":"竹其二"}
{"author":"赵葵","content":"乌桓城下雨初晴，紫菊金莲漫地生。最爱多情白翎雀，一双飞近马边鸣。","dynasty":"宋代","title":"荒城其二"}
{"author":"赵葵","content":"丽谯岧峣壮城关，万里关河归目睫。雨馀渔钓玉奁开，烟生芙蓉翠屏列。吴头楚尾二十秋，满耳弦歌声未绝。不才滥缀鸳鹭行，夜梦时还许归谒。萧晨振策来翠微，母怜吾儿倍怡悦。昔偕汝父居是邦，旧事辛苦为儿话。星星鹤发簪霞冠，笑者朱衣拥金节。一门和气皆君恩，恩与天同酬未得。生平区区忠孝心，岁晚愿为松与柏。可怜清赏属登临，风景不殊人事别。徘徊徙倚十二阑，啸声吹上梅梢月。","dynasty":"宋代","title":"秋浦楼"}
{"author":"赵葵","content":"祝融万仞拔地起，欲见不见青霄里。山翁爱山不肯去，为山醉卧松根底。家童寻著不敢惊，沉吟恐怕山翁嗔。梦回抖擞下山去，一径萝月松风清。","dynasty":"宋代","title":"祝融峰"}
{"author":"赵葵","content":"束发领西藩。百万雄兵掌握间，召到庙堂无一事，遭弹。昨日公卿今日闲。拂晓出长安。莫待西风割面寒。羞见钱塘江上柳，何颜。瘦仆牵驴过远山。","dynasty":"宋代","title":"南乡子"}
{"author":"赵葵","content":"束发颂西藩。百万雄掌握间，召到庙堂无一事，遭弹。昨日公卿今日间。拂晓出长安。莫待西风割面寒。羞见钱塘江上柳，何颜。瘦仆牵驴过远山。","dynasty":"宋代","title":"南乡子"}
{"author":"赵葵","content":"束发颂西藩。百万雄掌握间，召到庙堂无一事，遭弹。昨日公卿今日间。拂晓出长安。莫待西风割面寒。羞见钱塘江上柳，何颜。瘦仆牵驴过远山。","dynasty":"宋代","title":"南乡子·束发领西藩"}
{"author":"韦庄","content":"人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。","dynasty":"唐代","tags":"宋词三百首，婉约，江南，思乡","title":"菩萨蛮·人人尽说江南好"}
{"author":"韦庄","content":"江雨霏霏江草齐，六朝如梦鸟空啼。无情最是台城柳，依旧烟笼十里堤。","dynasty":"唐代","tags":"咏史怀古，写景，抒情","title":"台城"}
{"author":"韦庄","content":"春日游，杏花吹满头。陌上谁家年少足风流？妾拟将身嫁与一生休。纵被无情弃，不能羞。","dynasty":"唐代","tags":"宋词三百首，婉约，春游，写景","title":"思帝乡·春日游"}
{"author":"韦庄","content":"蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。","dynasty":"唐代","tags":"清明节，怀念","title":"长安清明"}
{"author":"韦庄","content":"劝君今夜须沉醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。","dynasty":"唐代","tags":"宋词三百首，饮酒，感伤","title":"菩萨蛮·劝君今夜须沉醉"}
{"author":"韦庄","content":"四月十七，正是去年今日，别君时。忍泪佯低面，含羞半敛眉。不知魂已断，空有梦相随。除却天边月，没人知。","dynasty":"唐代","tags":"宋词三百首，爱情，离别，相思","title":"女冠子·四月十七"}
{"author":"韦庄","content":"记得那年花下，深夜，初识谢娘时。水堂西面画帘垂，携手暗相期。惆怅晓莺残月，相别，从此隔音尘。如今俱是异乡人，相见更无因。","dynasty":"唐代","tags":"爱情，回忆，相思","title":"荷叶杯·记得那年花下"}
{"author":"韦庄","content":"谁谓伤心画不成，画人心逐世人情。君看六幅南朝事，老木寒云满故城。","dynasty":"唐代","tags":"唐诗三百首，咏史怀古，题画，地名","title":"金陵图"}
{"author":"韦庄","content":"年年春日异乡悲，杜曲黄莺可得知。更被夕阳江岸上，断肠烟柳一丝丝。","dynasty":"唐代","tags":"思乡","title":"江外思乡"}
{"author":"韦庄","content":"　　中和癸卯春三月，洛阳城外花如雪。东西南北路人绝，绿杨悄悄香尘灭。路旁忽见如花人，独向绿杨阴下歇。凤侧鸾欹鬓脚斜，红攒黛敛眉心折。借问女郎何处来？含颦欲语声先咽。回头敛袂谢行人，丧乱漂沦何堪说！三年陷贼留秦地，依稀记得秦中事。君能为妾解金鞍，妾亦与君停玉趾。　　前年庚子腊月五，正闭金笼教鹦鹉。斜开鸾镜懒梳头，闲凭雕栏慵不语。忽看门外起红尘，已见街中擂金鼓。居人走出半仓惶，朝士归来尚疑误。是时西面官军入，拟向潼关为警急。皆言博野自相持，尽道贼军来未及。须臾主父乘奔至，下马入门痴似醉。适逢紫盖去蒙尘，已见白旗来匝地。　　扶羸携幼竞相呼，上屋缘墙不知次。南邻走入北邻藏，东邻走向西邻避。北邻诸妇咸相凑，户外崩腾如走兽。轰轰混混乾坤动，万马雷声从地涌。火迸金星上九天，十二官街烟烘烔。日轮西下寒光白，上帝无言空脉脉。阴云晕气若重围，宦者流星如血色。紫气潜随帝座移，妖光暗射台星拆。家家流血如泉沸，处处冤声声动地。舞伎歌姬尽暗捐，婴儿稚女皆生弃。　　东邻有女眉新画，倾国倾城不知价。长戈拥得上戎车，回首香闺泪盈把。旋抽金线学缝旗，才上雕鞍教走马。有时马上见良人，不敢回眸空泪下；西邻有女真仙子，一寸横波剪秋水。妆成只对镜中春，年幼不知门外事。一夫跳跃上金阶，斜袒半肩欲相耻。牵衣不肯出朱门，红粉香脂刀下死。南邻有女不记姓，昨日良媒新纳聘。琉璃阶上不闻行，翡翠帘间空见影。忽看庭际刀刃鸣，身首支离在俄顷。仰天掩面哭一声，女弟女兄同入井；北邻少妇行相促，旋拆云鬟拭眉绿。已闻击托坏高门，不觉攀缘上重屋。须臾四面火光来，欲下回梯梯又摧。烟中大叫犹求救，梁上悬尸已作灰。　　妾身幸得全刀锯，不敢踟蹰久回顾。旋梳蝉鬓逐军行，强展蛾眉出门去。旧里从兹不得归，六亲自此无寻处。一从陷贼经三载，终日惊忧心胆碎。夜卧千重剑戟围，朝餐一味人肝脍。鸳帏纵入岂成欢？宝货虽多非所爱。蓬头垢面眉犹赤，几转横波看不得。衣裳颠倒语言异，面上夸功雕作字。柏台多半是狐精，兰省诸郎皆鼠魅。还将短发戴华簪，不脱朝衣缠绣被。翻持象笏作三公，倒佩金鱼为两史。朝闻奏对入朝堂，暮见喧呼来酒市。　　一朝五鼓人惊起，叫啸喧呼如窃语。夜来探马入皇城，昨日官军收赤水。赤水去城一百里，朝若来兮暮应至。凶徒马上暗吞声，女伴闺中潜生喜。皆言冤愤此时销，必谓妖徒今日死。逡巡走马传声急，又道官军全阵入。大彭小彭相顾忧，二郎四郎抱鞍泣。沉沉数日无消息，必谓军前已衔璧。簸旗掉剑却来归，又道官军悉败绩。　　四面从兹多厄束，一斗黄金一斗粟。尚让厨中食木皮，黄巢机上刲人肉。东南断绝无粮道，沟壑渐平人渐少。六军门外倚僵尸，七架{寨}营中填饿殍。长安寂寂今何有？废市荒街麦苗秀。采樵斫尽杏园花，修寨诛残御沟柳。华轩绣毂皆销散，甲第朱门无一半。含元殿上狐兔行，花萼楼前荆棘满。昔时繁盛皆埋没，举目凄凉无故物。内库烧为锦绣灰，天街踏尽公卿骨！　　来时晓出城东陌，城外风烟如塞色。路旁时见游奕军，坡下寂无迎送客。霸陵东望人烟绝，树锁骊山金翠灭。大道俱成棘子林，行人夜宿墙匡月。明朝晓至三峰路，百万人家无一户。破落田园但有蒿，摧残竹树皆无主。路旁试问金天神，金天无语愁于人。庙前古柏有残枿，殿上金炉生暗尘。一从狂寇陷中国，天地晦冥风雨黑。案前神水咒不成，壁上阴兵驱不得。闲日徒歆奠飨恩，危时不助神通力。我今愧恧拙为神，且向山中深避匿。寰中箫管不曾闻，筵上牺牲无处觅。旋教魔鬼傍乡村，诛剥生灵过朝夕。妾闻此语愁更愁，天遣时灾非自由。神在山中犹避难，何须责望东诸侯！　　前年又出扬震关，举头云际见荆山。如从地府到人间，顿觉时清天地闲。陕州主帅忠且贞，不动干戈唯守城。蒲津主帅能戢兵，千里晏然无犬声。朝携宝货无人问，暮插金钗唯独行。明朝又过新安东，路上乞浆逢一翁。苍苍面带苔藓色，隐隐身藏蓬荻中。问翁本是何乡曲？底事寒天霜露宿？老翁暂起欲陈辞，却坐支颐仰天哭。乡园本贯东畿县，岁岁耕桑临近甸。岁种良田二百廛，年输户税三千万。小姑惯织褐絁袍，中妇能炊红黍饭。千间仓兮万丝箱，黄巢过后犹残半。自从洛下屯师旅，日夜巡兵入村坞。匣中秋水拔青蛇，旗上高风吹白虎。入门下马若旋风，罄室倾囊如卷土。家财既尽骨肉离，今日垂年一身苦。一身苦兮何足嗟，山中更有千万家，朝饥山上寻蓬子，夜宿霜中卧荻花！　　妾闻此老伤心语，竟日阑干泪如雨。出门惟见乱枭鸣，更欲东奔何处所？仍闻汴路舟车绝，又道彭门自相杀。野宿徒销战士魂，河津半是冤人血。适闻有客金陵至，见说江南风景异。自从大寇犯中原，戎马不曾生四鄙。诛锄窃盗若神功，惠爱生灵如赤子。城壕固护教{斆、敩、效}金汤，赋税如云送军垒。奈何四海尽滔滔，湛然一境平如砥。避难徒为阙下人，怀安却羡江南鬼。愿君举棹东复东，咏此长歌献相公。","dynasty":"唐代","tags":"叙事，长诗","title":"秦妇吟"}
{"author":"韦庄","content":"一辞同辇闭昭阳，耿耿寒宵禁漏长。钗上翠禽应不返，镜中红艳岂重芳。萤低夜色栖瑶草，水咽秋声傍粉墙。展转令人思蜀赋，解将惆怅感君王。","dynasty":"唐代","title":"宫怨"}
{"author":"韦庄","content":"大道青楼御苑东，玉栏仙杏压枝红。金铃犬吠梧桐月，朱鬣马嘶杨柳风。流水带花穿巷陌，夕阳和树入帘栊。瑶池宴罢归来醉，笑说君王在月宫。","dynasty":"唐代","title":"贵公子"}
{"author":"韦庄","content":"独寻仙境上高原，云雨深藏古帝坛。天畔晚峰青簇簇，槛前春树碧团团。参差郭外楼台小，断续风中鼓角残。一带远光何处水，钓舟闲系夕阳滩。","dynasty":"唐代","title":"登汉高庙闲眺"}
{"author":"韦庄","content":"年年耕与钓，鸥鸟已相依。砌长苍苔厚，藤抽紫蔓肥。风莺移树啭，雨燕入楼飞。不觉春光暮，绕篱红杏稀。","dynasty":"唐代","title":"村居书事"}
{"author":"韦庄","content":"独倚危楼四望遥，杏花春陌马声骄。池边冰刃暖初落，山上雪棱寒未销。溪送绿波穿郡宅，日移红影度村桥。主人年少多情味，笑换金龟解珥貂。","dynasty":"唐代","title":"三堂早春"}
{"author":"韦庄","content":"山行侵夜到，云窦一星灯。草动蛇寻穴，枝摇鼠上藤。背风开药灶，向月展渔罾。明日前溪路，烟萝更几层。","dynasty":"唐代","title":"宿山家"}
{"author":"韦庄","content":"长年方悟少年非，人道新诗胜旧诗。十亩野塘留客钓，一轩春雨对僧棋。花间醉任黄莺语，亭上吟从白鹭窥。大盗不将炉冶去，有心重筑太平基。","dynasty":"唐代","title":"长年"}
{"author":"韦庄","content":"素律初回驭，商飙暗触襟。乍伤诗客思，还动旅人心。蝉噪因风断，鳞游见鹭沈。笛声随晚吹，松韵激遥砧。地覆青袍草，窗横绿绮琴。烟霄难自致，岁月易相侵。涧柳横孤彴，岩藤架密阴。潇湘期钓侣，鄠杜别家林。遗愧虞卿璧，言依季布金。铮鏦闻郢唱，次第发巴音。萤影冲帘落，虫声拥砌吟。楼高思共钓，寺远想同寻。入夜愁难遣，逢秋恨莫任。蜗游苔径滑，鹤步翠塘深。莫问荣兼辱，宁论古与今。固穷怜瓮牖，感旧惜蒿簪。晚日舒霞绮，遥天倚黛岑。鸳鸾方翙翙，骅骥整駸駸。未化投陂竹，空思出谷禽。感多聊自遣，桑落且闲斟。","dynasty":"唐代","title":"三用韵"}
{"author":"韦庄","content":"相逢俱此地，此地是何乡。侧目不成语，抚心空自伤。剑高无鸟度，树暗有兵藏。底事征西将，年年戍洛阳。","dynasty":"唐代","title":"重围中逢萧校书"}
{"author":"韦庄","content":"咸通时代物情奢，欢杀金张许史家。破产竞留天上乐，铸山争买洞中花。诸郎宴罢银灯合，仙子游回璧月斜。人意似知今日事，急催弦管送年华。","dynasty":"唐代","title":"咸通"}
{"author":"韦庄","content":"王母阶前种几株，水精帘外看如无。只应汉武金盘上，泻得珊珊白露珠。","dynasty":"唐代","title":"白樱桃（一作于邺诗）"}
{"author":"韦庄","content":"虞舜南巡去不归，二妃相誓死江湄。空留万古香魂在，结作双葩合一枝。","dynasty":"唐代","title":"合欢莲花"}
{"author":"韦庄","content":"几时闻唱凯旋歌，处处屯兵未倒戈。天子只凭红旆壮，将军空恃紫髯多。尸填汉水连荆阜，血染湘云接楚波。莫问流离南越事，战馀空有旧山河。","dynasty":"唐代","title":"又闻湖南荆渚相次陷没"}
{"author":"韦庄","content":"缭绕江南一岁归，归来行色满戎衣。长闻凤诏征兵急，何事龙韬献捷稀。旅梦远依湘水阔，离魂空伴越禽飞。遥知倚棹思家处，泽国烟深暮雨微。","dynasty":"唐代","title":"家叔南游却归因献贺"}
{"author":"韦庄","content":"四年龙驭守峨嵋，铁马西来步步迟。五运未教移汉鼎，六韬何必待秦师。几时鸾凤归丹阙，到处乌鸢从白旗。独把一樽和泪酒，隔云遥奠武侯祠。","dynasty":"唐代","title":"喻东军"}
{"author":"韦庄","content":"寓思本多伤，逢春恨更长。露沾湘竹泪，花堕越梅妆。睡怯交加梦，闲倾潋滟觞。后庭人不到，斜月上松篁。","dynasty":"唐代","title":"春愁"}
{"author":"韦庄","content":"和烟和露雪离披，金蕊红须尚满枝。十日笙歌一宵梦，苎萝因雨失西施。","dynasty":"唐代","title":"残花（一作于邺诗）"}
{"author":"韦庄","content":"闻莺才觉晓，闭户已知晴。一带窗间月，斜穿枕上生。","dynasty":"唐代","title":"春早"}
{"author":"韦庄","content":"扣角干名计已疏，剑歌休恨食无鱼。辞家柳絮三春半，临路槐花七月初。江上欲寻渔父醉，日边时得故人书。青云不识杨生面，天子何由问子虚。","dynasty":"唐代","title":"东游远归"}
{"author":"韦庄","content":"相看又见岁华新，依旧杨朱拭泪巾。踏雪偶因寻戴客，论文还比聚星人。嵩山不改千年色，洛邑长生一路尘。今日与君同避世，却怜无事是家贫。","dynasty":"唐代","title":"新正日商南道中作寄李明府"}
{"author":"韦庄","content":"林上梨花雪压枝，独攀琼艳不胜悲。依前此地逢君处，还是去年今日时。且恋残阳留绮席，莫推红袖诉金卮。腾腾战鼓正多事，须信明朝难重持。","dynasty":"唐代","title":"对梨花赠皇甫秀才"}
{"author":"韦庄","content":"魏王堤畔草如烟，有客伤时独扣舷。妖气欲昏唐社稷，夕阳空照汉山川。千重碧树笼春苑，万缕红霞衬碧天。家寄杜陵归不得，一回回首一潸然。","dynasty":"唐代","title":"中渡晚眺"}
{"author":"韦庄","content":"嫖姚何日破重围，秋草深来战马肥。已有孔明传将略，更闻王导得神机。阵前鼙鼓晴应响，城上乌鸢饱不飞。何事小臣偏注目，帝乡遥羡白云归。","dynasty":"唐代","title":"闻官军继至未睹凯旋"}
{"author":"韦庄","content":"器度风标合出尘，桂宫何负一枝新。成丹始见金无滓，冲斗方知剑有神。愤气不销头上雪，政声空布海边春。中兴若继开元事，堪向龙池作近臣。","dynasty":"唐代","title":"题安定张使君"}
{"author":"韦庄","content":"琴堂连少室，故事即仙踪。树老风声壮，山高腊候浓。雪多庭有鹿，县僻寺无钟。何处留诗客，茆檐倚后峰。","dynasty":"唐代","title":"颍阳县"}
{"author":"韦庄","content":"主人常不在，春物为谁开。桃艳红将落，梨华雪又摧。晓莺闲自啭，游客暮空回。尚有馀芳在，犹堪载酒来。","dynasty":"唐代","title":"寄园林主人"}
{"author":"韦庄","content":"蜀魄湘魂万古悲，未悲秦相死秦时。临刑莫恨仓中鼠，上蔡东门去自迟。","dynasty":"唐代","title":"题李斯传"}
{"author":"韦庄","content":"才喜中原息战鼙，又闻天子幸巴西。延烧魏阙非关燕，大狩陈仓不为鸡。兴庆玉龙寒自跃，昭陵石马夜空嘶。遥思万里行宫梦，太白山前月欲低。","dynasty":"唐代","title":"闻再幸梁洋"}
{"author":"韦庄","content":"白发太无情，朝朝镊又生。始因丝一缕，渐至雪千茎。不避佳人笑，唯惭稚子惊。新年过半百，犹叹未休兵。","dynasty":"唐代","title":"镊白"}
{"author":"韦庄","content":"当年此树正花开，五马仙郎载酒来。李白已亡工部死，何人堪伴玉山颓。","dynasty":"唐代","title":"漳亭驿小樱桃"}
{"author":"韦庄","content":"散骑萧萧下太行，远从吴会去陈仓。斜风细雨江亭上，尽日凭栏忆楚乡。","dynasty":"唐代","title":"题貂黄岭官军"}
{"author":"韦庄","content":"却到同游地，三年一电光。池塘春草在，风烛故人亡。祭罢泉声急，斋余磬韵长。碧天应有恨，斜日吊松篁。","dynasty":"唐代","title":"哭同舍崔员外"}
{"author":"韦庄","content":"清晓水如镜，隔江人似鸥。远烟藏海岛，初日照扬州。地壮孙权气，云凝庾信愁。一篷何处客，吟凭钓鱼舟。","dynasty":"唐代","title":"润州显济阁晓望"}
{"author":"韦庄","content":"杖策无言独倚关，如痴如醉又如闲。孤吟尽日何人会，依约前山似故山。","dynasty":"唐代","title":"倚柴关"}
{"author":"韦庄","content":"席门无计那残阳，更接檐前七步廊。不羡东都丞相宅，每行吟得好篇章。","dynasty":"唐代","title":"题七步廊"}
{"author":"韦庄","content":"含香高步已难陪，鹤到清霄势未回。遇物旋添芳草句，逢春宁滞碧云才。微红几处花心吐，嫩绿谁家柳眼开。却去金銮为近侍，便辞鸥鸟不归来。","dynasty":"唐代","title":"含香"}
{"author":"韦庄","content":"春云春水两溶溶，倚郭楼台晚翠浓。山好只因人化石，地灵曾有剑为龙。官辞凤阙频经岁，家住峨嵋第几峰。王粲不知多少恨，夕阳吟断一声钟。","dynasty":"唐代","title":"春云"}
{"author":"韦庄","content":"豫章城下偶相逢，自说今方遇至公。八韵赋吟梁苑雪，六铢衣惹杏园风。名标玉籍仙坛上，家寄闽山画障中。明日一杯何处别，绿杨烟岸雨濛濛。","dynasty":"唐代","title":"送福州王先辈南归"}
{"author":"韦庄","content":"弥棹齐安郡，孤城百战残。傍村林有虎，带郭县无官。暮角梅花怨，清江桂影寒。黍离缘底事，撩我起长叹。","dynasty":"唐代","title":"齐安郡"}
{"author":"韦庄","content":"四顾无边鸟不飞，大波惊隔楚山微。纷纷雨外灵均过，瑟瑟云中帝子归。迸鲤似棱投远浪，小舟如叶傍斜晖。鸱夷去后何人到，爱者虽多见者稀。","dynasty":"唐代","title":"泛鄱阳湖"}
{"author":"韦庄","content":"异国逢佳节，凭高独若吟。一杯今日醉，万里故园心。水馆红兰合，山城紫菊深。白衣虽不至，鸥鸟自相寻。","dynasty":"唐代","title":"婺州水馆重阳日作"}
{"author":"韦庄","content":"月照临官渡，乡情独浩然。鸟栖彭蠡树，月上建昌船。市散渔翁醉，楼深贾客眠。隔江何处笛，吹断绿杨烟。","dynasty":"唐代","title":"建昌渡暝吟"}
{"author":"韦庄","content":"酒渴何方疗，江波一掬清。泻瓯如练色，漱齿作泉声。味带他山雪，光含白露精。只应千古后，长称伯伦情。","dynasty":"唐代","title":"酒渴爱江清"}
{"author":"韦庄","content":"杜陵归客正裴回，玉笛谁家叫落梅。之子棹从天外去，故人书自日边来。杨花慢惹霏霏雨，竹叶闲倾满满杯。欲问维扬旧风月，一江红树乱猿哀。","dynasty":"唐代","title":"章江作"}
{"author":"韦庄","content":"尔来中酒起常迟，卧看南山改旧诗。开户日高春寂寂，数声啼鸟上花枝。","dynasty":"唐代","title":"晏起"}
{"author":"韦庄","content":"才喜新春已暮春，夕阳吟杀倚楼人。锦江风散霏霏雨，花市香飘漠漠尘。今日尚追巫峡梦，少年应遇洛川神。有时自患多情病，莫是生前宋玉身。","dynasty":"唐代","title":"奉和左司郎中春物暗度感而成章"}
{"author":"韦庄","content":"江村入夏多雷雨，晓作狂霖晚又晴。波浪不知深几许，南湖今与北湖平。","dynasty":"唐代","title":"暴雨"}
{"author":"韦庄","content":"前年相送灞陵春，今日天涯各避秦。莫向尊前惜沈醉，与君俱是异乡人。","dynasty":"唐代","title":"江上别李秀才"}
{"author":"韦庄","content":"印将金锁锁，帘用玉钩钩。（《北梦琐言》云：杜荀鹤尝吟一联诗云：旧衣灰絮絮，新酒竹篘篘.或话于庄，庄拟之云云。即大拜之祥也）不随妖艳开，独媚玄冥节。（咏梅，见《海录碎事》）岂是为穷常见隔，只应嫌酒不相过。（赠贯休，见《高僧传》）","dynasty":"唐代","title":"句"}
{"author":"韦庄","content":"烛烬香残帘半卷，梦初惊。花欲谢，深夜，月笼明。何处按歌声，轻轻。舞衣尘暗生，负春情。碧沼红芳烟雨静，倚兰桡。垂玉佩，交带，袅纤腰。鸳梦隔星桥，迢迢。越罗香暗销，坠花翘。","dynasty":"唐代","title":"诉衷情"}
{"author":"韦庄","content":"挑尽金灯红烬，人灼灼，漏迟迟，未眠时。斜倚银屏无语，闲愁上翠眉。闷杀梧桐残雨，滴相思。芳草丛生缕结，花艳艳，雨濛濛，晓庭中。塞远久无音问，愁销镜里红。紫燕黄鹂犹至，恨何穷。","dynasty":"唐代","title":"定西番"}
{"author":"韦庄","content":"曈曨赫日东方来，禁城烟暖蒸青苔。金楼美人花屏开，晨妆未罢车声催。幽兰报暖紫芽折，夭花愁艳蝶飞回。五陵年少惜花落，酒浓歌极翻如哀。四时轮环终又始，百年不见南山摧。游人陌上骑生尘，颜子门前吹死灰。","dynasty":"唐代","title":"上春词"}
{"author":"韦庄","content":"金管多情恨解携，一声歌罢客如泥。江亭系马绿杨短，野岸维舟春草齐。帝子梦魂烟水阔，谢公诗思碧云低，风前不用频挥手，我有家山白日西。","dynasty":"唐代","title":"江皋赠别"}
{"author":"韦庄","content":"千重烟树万重波，因便何妨吊汨罗。楚地不知秦地乱，南人空怪北人多。臣心未肯教迁鼎，天道还应欲止戈。否去泰来终可待，夜寒休唱饭牛歌。","dynasty":"唐代","title":"湘中作"}
{"author":"韦庄","content":"莫恨红裙破，休嫌白屋低。请看京与洛，谁在旧香闺。","dynasty":"唐代","title":"赠姬人"}
{"author":"韦庄","content":"浣花溪上如花客，绿闇红藏人不识。留得溪头瑟瑟波，泼成纸上猩猩色。手把金刀擘彩云，有时剪破秋天碧。不使红霓段段飞，一时驱上丹霞壁。蜀客才多染不供，卓文醉后开无力。孔雀衔来向日飞，翩翩压折黄金翼。我有歌诗一千首，磨砻山岳罗星斗。开卷长疑雷电惊，挥毫只怕龙蛇走。班班布在时人口，满袖松花都未有。人间无处买烟霞，须知得自神仙手。也知价重连城璧，一纸万金犹不惜。薛涛昨夜梦中来，殷勤劝向君边觅。","dynasty":"唐代","title":"乞彩笺歌"}
{"author":"韦庄","content":"钟陵风雪夜将深，坐对寒江独苦吟。流落天涯谁见问，少卿应识子卿心。","dynasty":"唐代","title":"钟陵夜阑作"}
{"author":"韦庄","content":"魂归寥廓魄归烟，只住人间十八年。昨日施僧裙带上，断肠犹系琵琶弦。","dynasty":"唐代","title":"悼杨氏妓琴弦"}
{"author":"韦庄","content":"江头沈醉泥斜晖，却向花前恸哭归。惆怅一年春又去，碧云芳草两依依。","dynasty":"唐代","title":"残花"}
{"author":"韦庄","content":"岁暮乡关远，天涯手重携。雪埋江树短，云压夜城低。宝瑟湘灵怨，清砧杜魄啼。不须临皎镜，年长易凄凄。","dynasty":"唐代","title":"岁晏同左生作"}
{"author":"韦庄","content":"城边人倚夕阳楼，城上云凝万古愁。山色不知秦苑废，水声空傍汉宫流。李斯不向仓中悟，徐福应无物外游。莫怪楚吟偏断骨，野烟踪迹似东周。","dynasty":"唐代","title":"咸阳怀古"}
{"author":"韦庄","content":"绿杨城郭雨凄凄，过尽千轮与万蹄。送我独游三蜀路，羡君新上九霄梯。马惊门外山如活，花笑尊前客似泥。正是清和好时节，不堪离恨剑门西。","dynasty":"唐代","title":"和同年韦学士华下途中见寄"}
{"author":"韦庄","content":"默默无言恻恻悲，闲吟独傍菊花篱。只今已作经年别，此后知为几岁期。开箧每寻遗念物，倚楼空缀悼亡诗。夜来孤枕空肠断，窗月斜辉梦觉时。","dynasty":"唐代","title":"独吟（以下四首，俱悼亡姬作）"}
{"author":"韦庄","content":"六七年来春又秋，也同欢笑也同愁。才闻及第心先喜，试说求婚泪便流。几为妒来频敛黛，每思闲事不梳头。如今悔恨将何益，肠断千休与万休。","dynasty":"唐代","title":"悔恨"}
{"author":"韦庄","content":"一闭香闺后，罗衣尽施僧。鼠偷筵上果，蛾扑帐前灯。土蚀钗无凤，尘生镜少菱。有时还影响，花叶曳香缯。","dynasty":"唐代","title":"虚席"}
{"author":"韦庄","content":"芳草又芳草，故人杨子家。青云容易散，白日等闲斜。皓质留残雪，香魂逐断霞。不知何处笛，一夜叫梅花。","dynasty":"唐代","title":"旧居"}
{"author":"韦庄","content":"白额频频夜到门，水边踪迹渐成群。我今避世栖岩穴，岩穴如何又见君。","dynasty":"唐代","title":"虎迹"}
{"author":"韦庄","content":"停尊待尔怪来迟，手挈空瓶毷氉归。满面春愁消不得，更看溪鹭寂寥飞。","dynasty":"唐代","title":"买酒不得"}
{"author":"韦庄","content":"正向溪头自采苏，青云忽得故人书。殷勤问我归来否，双阙而今画不如。","dynasty":"唐代","title":"得故人书"}
{"author":"韦庄","content":"八月风波似鼓鼙，可堪波上各东西。殷勤早作归来计，莫恋猿声住建溪。","dynasty":"唐代","title":"洪州送僧游福建"}
{"author":"韦庄","content":"上将鏖兵又欲旋，翠华巡幸已三年。营中不用栽杨柳，愿戴儒冠为控弦。","dynasty":"唐代","title":"闻回戈军"}
{"author":"韦庄","content":"南邻公子夜归声，数炬银灯隔竹明。醉凭马鬃扶不起，更邀红袖出门迎。","dynasty":"唐代","title":"南邻公子"}
{"author":"韦庄","content":"睦州江上水门西，荡桨扬帆各解携。今日天涯夜深坐，断肠偏忆阿银犁。","dynasty":"唐代","title":"忆小女银娘"}
{"author":"韦庄","content":"念尔辛勤岁已深，乱离相失又相寻。他年待我门如市，报尔千金与万金。","dynasty":"唐代","title":"女仆阿汪"}
{"author":"韦庄","content":"由来多感莫凭高，竟日衷肠似有刀。人事任成陵与谷，大河东去自滔滔。","dynasty":"唐代","title":"河清县河亭"}
{"author":"韦庄","content":"闺中莫妒新妆妇，陌上须惭傅粉郎。昨夜月明浑似水，入门唯觉一庭香。","dynasty":"唐代","title":"白牡丹"}
{"author":"韦庄","content":"何代何王不战争，尽从离乱见清平。如今暴骨多于土，犹点乡兵作戍兵。","dynasty":"唐代","title":"悯耕者"}
{"author":"韦庄","content":"处处兵戈路不通，却从山北去江东。黄昏欲到壶关寨，匹马寒嘶野草中。","dynasty":"唐代","title":"壶关道中作"}
{"author":"韦庄","content":"酒绿花红客爱诗，落花春岸酒家旗。寻思避世为逋客，不醉长醒也是痴。","dynasty":"唐代","title":"题酒家"}
{"author":"韦庄","content":"每吟富贵他人合，不觉汍澜又湿衣。万里日边乡树远，何年何路得同归。","dynasty":"唐代","title":"寄舍弟"}
{"author":"韦庄","content":"半年辛苦葺荒居，不独单寒腹亦虚。努力且为田舍客，他年为尔觅金鱼。","dynasty":"唐代","title":"仆者杨金"}
{"author":"韦庄","content":"满街芳草卓香车，仙子门前白日斜。肠断东风各回首，一枝春雪冻梅花。嫩烟轻染柳丝黄，句引花枝笑凭墙。马上王孙莫回首，好风偏逐羽林郎。","dynasty":"唐代","title":"春陌二首"}
{"author":"韦庄","content":"南邻酒熟爱相招，蘸甲倾来绿满瓢。一醉不知三日事，任他童稚作渔樵。","dynasty":"唐代","title":"中酒"}
{"author":"韦庄","content":"本期同此卧林丘，榾柮炉前拥布裘。何事却骑羸马去，白云红树不相留。明月严霜扑皂貂，羡君高卧正逍遥。门前积雪深三尺，火满红炉酒满瓢。","dynasty":"唐代","title":"宜君县比卜居不遂，留题王秀才别墅二首"}
{"author":"韦庄","content":"昔为童稚不知愁，竹马闲乘绕县游。曾为看花偷出郭，也因逃学暂登楼。招他邑客来还醉，儳得先生去始休。今日故人何处问，夕阳衰草尽荒丘。","dynasty":"唐代","title":"下邽感旧"}
{"author":"韦庄","content":"御沟西面朱门宅，记得当时好弟兄。晓傍柳阴骑竹马，夜隈灯影弄先生。巡街趁蝶衣裳破，上屋探雏手脚轻。今日相逢俱老大，忧家忧国尽公卿。","dynasty":"唐代","title":"涂次逢李氏兄弟感旧"}
{"author":"韦庄","content":"激石悬流雪满湾，九龙潜处野云闲。欲行甘雨四天下，且隐澄潭一顷间。浪引浮槎依北岸，波分晚日见东山。垂髯傥遇穆王驾，阆苑周流应未还。","dynasty":"唐代","title":"龙潭（一作僧应物诗）"}
{"author":"韦庄","content":"月华吐艳明烛烛，青楼妇唱捣衣曲。白袷丝光织鱼目，菱花绶带鸳鸯簇。临风缥缈叠秋雪，月下丁冬捣寒玉。楼兰欲寄在何乡，凭人与系征鸿足。","dynasty":"唐代","title":"捣练篇"}
{"author":"韦庄","content":"携手重携手，夹江金线柳。江上柳能长，行人恋尊酒。尊酒意何深，为郎歌玉簪。玉簪声断续，钿轴鸣双毂。双毂去何方，隔江春树绿。树绿酒旗高，泪痕沾绣袍。袍缝紫鹅湿，重持金错刀。错刀何灿烂，使我肠千断。肠断欲何言，帘动真珠繁。真珠缀秋露，秋露沾金盘。金盘湛琼液，仙子无归迹。无迹又无言，海烟空寂寂。寂寂古城道，马嘶芳岸草。岸草接长堤，长堤人解携。解携忽已久，缅邈空回首。回首隔天河，恨唱莲塘歌。莲塘在何许，日暮西山雨。","dynasty":"唐代","title":"杂体联锦"}
{"author":"韦庄","content":"长安二月多香尘，六街车马声辚辚。家家楼上如花人，千枝万枝红艳新。帘间笑语自相问，何人占得长安春？长安春色本无主，古来尽属红楼女。如今无奈杏园人，骏马轻车拥将去。","dynasty":"唐代","title":"长安春"}
{"author":"韦庄","content":"凤縠兮鸳绡，霞疏兮绮寮。玉庭兮春昼，金屋兮秋宵。愁瞳兮月皎，笑颊兮花娇。罗轻兮浓麝，室暖兮香椒。銮舆去兮萧屑，七丝断兮泬寥，主父卧兮漳水，君王幸兮云轺。铅华窅窕兮秾姿，棠公肸蚃兮靡依。翠华长逝兮莫追，晏相望门兮空悲。","dynasty":"唐代","title":"抚盈歌"}
{"author":"韦庄","content":"峨嵋山下能琴客，似醉似狂人不测。何须见我眼偏青，未见我身头已白。茫茫四海本无家，一片愁云飏秋碧。壶中醉卧日月明，世上长游天地窄。晋朝叔夜旧相知，蜀郡文君小来识。后生常建彼何人，赠我篇章苦雕刻。名卿名相尽知音，遇酒遇琴无间隔。如今世乱独翛然，天外鸿飞招不得。余今正泣杨朱泪，八月边城风刮地。霓旌绛旆忽相寻，为我尊前横绿绮。一弹猛雨随手来，再弹白雪连天起。凄凄清清松上风，咽咽幽幽陇头水。吟蜂绕树去不来，别鹤引雏飞又止。锦麟不动惟侧头，白马仰听空竖耳。广陵故事无人知，古人不说今人疑。子期子野俱不见，乌啼鬼哭空伤悲。坐中词客悄无语，帘外月华庭欲午。为君吟作听琴歌，为我留名系仙谱。","dynasty":"唐代","title":"赠峨嵋山弹琴李处士"}
{"author":"韦庄","content":"芳草灞陵春岸，柳烟深，满楼弦管。一曲离声肠寸断。今日送君千万，红缕玉盘金镂盏。须劝！珍重意，莫辞满。白马玉鞭金辔，少年郎，离别容易。迢递去程千万里。惆怅异乡云水，满酌一杯劝和泪。须愧！珍重意，莫辞醉。","dynasty":"唐代","title":"上行杯"}
{"author":"韦庄","content":"月落星沉，楼上美人春睡。绿云欹，金枕腻，画屏深。子规啼破相思梦，曙色东方才动。柳烟轻，花露重，思难任。","dynasty":"唐代","title":"酒泉子"}
{"author":"韦庄","content":"若非天上神仙宅，须是人间将相家。想得当时好烟月，管弦吹杀后庭花。","dynasty":"唐代","title":"令狐亭"}
{"author":"韦庄","content":"明月照前除，烟华蕙兰湿。清风行处来，白露寒蝉急。美人情易伤，暗上红楼立。欲言无处言，但向姮娥泣。","dynasty":"唐代","title":"闺月"}
{"author":"韦庄","content":"戚戚彼何人，明眸利于月。啼妆晓不干，素面凝香雪。良人去淄右，镜破金簪折。空藏兰蕙心，不忍琴中说。","dynasty":"唐代","title":"闺怨"}
{"author":"韦庄","content":"绿映红藏江上村，一声鸡犬似山源。闭门尽日无人到，翠羽春禽满树喧。","dynasty":"唐代","title":"幽居春思"}
{"author":"韦庄","content":"越鸟南翔雁北飞，两乡云路各言归。如何我是飘飘者，独向江头恋钓矶。","dynasty":"唐代","title":"思归引"}
{"author":"韦庄","content":"尝闻灼灼丽于花，云髻盘时未破瓜。桃脸曼长横绿水，玉肌香腻透红纱。多情不住神仙界，薄命曾嫌富贵家。流落锦江无处问，断魂飞作碧天霞。","dynasty":"唐代","title":"伤灼灼（灼灼，蜀之丽人也）"}
{"author":"韦庄","content":"红楼别夜堪惆怅，香灯半卷流苏帐。残月出门时，美人和泪辞。琵琶金翠羽，弦上黄莺语。劝我早还家，绿窗人似花。","dynasty":"唐代","tags":"宋词三百首，离别，思归","title":"菩萨蛮·红楼别夜堪惆怅"}
{"author":"韦庄","content":"绿波春浪满前陂，极目连云稏肥。更被鹭鹚千点雪，破烟来入画屏飞。","dynasty":"唐代","tags":"田园，写景，喜悦","title":"稻田"}
{"author":"韦庄","content":"见人初解语呕哑，不肯归眠恋小车。一夜娇啼缘底事，为嫌衣少缕金华。","dynasty":"唐代","tags":"儿童","title":"与小女"}
{"author":"韦庄","content":"昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。","dynasty":"唐代","tags":"宋词三百首，婉约，爱情，离别，相思","title":"女冠子·昨夜夜半"}
{"author":"韦庄","content":"扶桑已在渺茫中，家在扶桑东更东。此去与师谁共到，一船明月一帆风。","dynasty":"唐代","tags":"送别，祝福，友情","title":"送日本国僧敬龙归"}
{"author":"韦庄","content":"如今却忆江南乐，当时年少春衫薄。骑马倚斜桥，满楼红袖招。翠屏金屈曲，醉入花丛宿。此度见花枝，白头誓不归。","dynasty":"五代","tags":"追忆，少年，江南，生活","title":"菩萨蛮·如今却忆江南乐"}
{"author":"韦庄","content":"别来半岁音书绝，一寸离肠千万结。难相见，易相别，又是玉楼花似雪。暗相思，无处说，惆怅夜来烟月。想得此时情切，泪沾红袖黦。","dynasty":"唐代","tags":"爱情，相思","title":"应天长·别来半岁音书绝"}
{"author":"韦庄","content":"清瑟怨遥夜，绕弦风雨哀。孤灯闻楚角，残月下章台。芳草已云暮，故人殊未来。乡书不可寄，秋雁又南回。","dynasty":"唐代","tags":"唐诗三百首，怀人，思乡","title":"章台夜思"}
{"author":"韦庄","content":"晴烟漠漠柳毵毵，不那离情酒半酣。更把玉鞭云外指，断肠春色在江南。","dynasty":"唐代","tags":"离别，写景","title":"古离别"}
{"author":"韦庄","content":"洛阳城里春光好，洛阳才子他乡老。柳暗魏王堤，此时心转迷。桃花春水渌，水上鸳鸯浴。凝恨对残晖，忆君君不知。","dynasty":"唐代","tags":"婉约，地名，写景，思乡","title":"菩萨蛮·洛阳城里春光好"}
{"author":"韦庄","content":"比侬初到汉州城，郭邑楼台触目惊。松桂影中旌旆色，芰荷风里管弦声。人心不似经离乱，时运还应却太平。十日醉眠金雁驿，临岐无恨脸波横。","dynasty":"唐代","title":"汉州"}
{"author":"韦庄","content":"秋霁禁城晚，六街烟雨残。墙头山色健，林外鸟声欢。翘日楼台丽，清风剑佩寒。玉人襟袖薄，斜凭翠阑干。","dynasty":"唐代","title":"秋霁晚景"}
{"author":"韦庄","content":"半掩朱门白日长，晚风轻堕落梅妆。不知芳草情何限，只怪游人思易伤。才见早春莺出谷，已惊新夏燕巢梁。相逢只赖如渑酒，一曲狂歌入醉乡。","dynasty":"唐代","title":"和人春暮书事寄崔秀才"}
{"author":"韦庄","content":"一生风月供惆怅，到处烟花恨别离。止竟多情何处好，少年长抱少年悲。","dynasty":"唐代","title":"古离别"}
{"author":"韦庄","content":"前年同醉武陵亭，绝倒闲谭坐到明。也有绛唇歌白雪，更怜红袖夺金觥。秦云一散如春梦，楚市千烧作故城。今日皤然对芳草，不胜东望涕交横。","dynasty":"唐代","title":"边上逢薛秀才话旧"}
{"author":"韦庄","content":"梦觉笙歌散，空堂寂寞秋。更闻城角弄，烟雨不胜愁。","dynasty":"唐代","title":"饮散呈主人"}
{"author":"韦庄","content":"薄妆新著淡黄衣，对捧金炉侍醮迟。向月似矜倾国貌，倚风如唱步虚词。乍开檀炷疑闻语，试与云和必解吹。为报同人看来好，不禁秋露即离披。","dynasty":"唐代","title":"使院黄葵花"}
{"author":"韦庄","content":"摇落秋天酒易醒，凄凄长似别离情。黄昏倚柱不归去，肠断绿荷风雨声。","dynasty":"唐代","title":"摇落"}
{"author":"韦庄","content":"天畔峨嵋簇簇青，楚云何处隔重扃。落花带雪埋芳草，春雨和风湿画屏。对酒莫辞冲暮角，望乡谁解倚南亭。惟君信我多惆怅，只愿陶陶不愿醒。","dynasty":"唐代","title":"奉和观察郎中春暮忆花言怀见寄四韵之什"}
{"author":"韦庄","content":"南去又南去，此行非自期。一帆云作伴，千里月相随。浪迹花应笑，衰容镜每知。乡园不可问，禾黍正离离。","dynasty":"唐代","title":"南游富阳江中作"}
{"author":"韦庄","content":"梦觉笙歌散，空堂寂寞秋。更闻城角弄，烟雨不胜愁。","dynasty":"唐代","title":"饮散呈主人"}
{"author":"韦庄","content":"相看又见岁华新，依旧杨朱拭泪巾。踏雪偶因寻戴客，论文还比聚星人。嵩山不改千年色，洛邑长生一路尘。今日与君同避世，却怜无事是家贫。","dynasty":"唐代","title":"新正日商南道中作寄李明府"}
{"author":"韦庄","content":"嵇阮相将棹酒船，晚风侵浪水侵舷。轻如控鲤初离岸，远似乘槎欲上天。雨外鸟归吴苑树，镜中人入洞庭烟。凭君不用回舟疾，今夜西江月正圆。","dynasty":"唐代","title":"和侯秀才同友生泛舟溪中相招之作"}
{"author":"韦庄","content":"多病仍多感，君心自我心。浮生都是梦，浩叹不如吟。白雪篇篇丽，清酤盏盏深。乱离俱老大，强醉莫沾襟。","dynasty":"唐代","title":"对酒赋友人"}
{"author":"韦庄","content":"榴花新酿绿于苔，对雨闲倾满满杯。荷锸醉翁真达者，卧云逋客竟悠哉。能诗岂是经时策，爱酒原非命世才。门外绿萝连洞口，马嘶应是步兵来。","dynasty":"唐代","title":"对雨独酌"}
{"author":"韦庄","content":"才喜中原息战鼙，又闻天子幸巴西。延烧魏阙非关燕，大狩陈仓不为鸡。兴庆玉龙寒自跃，昭陵石马夜空嘶。遥思万里行宫梦，太白山前月欲低。","dynasty":"唐代","title":"闻再幸梁洋"}
{"author":"韦庄","content":"正向溪头自采苏，青云忽得故人书。殷勤问我归来否，双阙而今画不如。","dynasty":"唐代","title":"得故人书"}
{"author":"韦庄","content":"金似衣裳玉似身，眼如秋水鬓如云。霞裙月帔一群群。来洞口，望烟分，刘阮不归春日曛。","dynasty":"唐代","title":"天仙子·金似衣裳玉似身"}
{"author":"韦庄","content":"本约同来谒帝阍，忽随川浪去东奔。九重圣主方虚席，千里高堂尚倚门。世德只应荣伯仲，诗名终自付儿孙。遥怜月落清淮上，寂寞何人吊旅魂。","dynasty":"唐代","title":"夏初与侯补阙江南有约同泛淮汴西赴行朝庄…四韵吊之"}
{"author":"韦庄","content":"春雨足，染就一溪新绿。柳外飞来双羽玉，弄晴相对浴¤楼外翠帘高轴，倚遍阑干几曲。云淡水平烟树簇，寸心千里目。春漏促，金烬暗挑残烛。一夜帘前风撼竹，梦魂相断续¤有个娇饶如玉，夜夜绣屏孤宿。闲抱琵琶寻旧曲，远山眉黛绿。空相忆，无计得传消息。天上嫦娥人不识，寄书何处觅¤新睡觉来无力，不忍把君书迹。满院落花春寂寂，断肠芳草碧。","dynasty":"唐代","title":"谒金门（一名花自落、垂杨碧、出塞）"}
{"author":"韦庄","content":"绝代佳人难得，倾国，花下见无期。一双愁黛远山眉，不忍更思惟¤闲掩翠屏金凤，残梦，罗幕画堂空。碧天无路信难通，惆怅旧房栊。记得那年花下，深夜，初识谢娘时。水堂西面画帘垂，携手暗相期¤惆怅晓莺残月，相别，从此隔音尘。如今俱是异乡人，相见更无因。","dynasty":"唐代","title":"荷叶杯"}
{"author":"韦庄","content":"髻鬟狼藉黛眉长，出兰房，别檀郎。角声呜咽，星斗渐微茫。露冷月残人未起，留不住，泪千行。","dynasty":"唐代","title":"江城子其二"}
{"author":"韦庄","content":"独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？","dynasty":"唐代","tags":"妇女，闺怨，怀人","title":"木兰花·独上小楼春欲暮"}
{"author":"韦庄","content":"寂寞阶前见此君，绕栏吟罢却沾巾。异乡流落谁相识，唯有丛篁似主人。","dynasty":"唐代","title":"新栽竹"}
{"author":"韦庄","content":"洛水分馀脉，穿岩出石棱。碧经岚气重，清带露华澄。莹澈通三岛，岩梧积万层。巢由应共到，刘阮想同登。壁峻苔如画，山昏雾似蒸。撼松衣有雪，题石砚生冰。路熟云中客，名留域外僧。饥猿寻落橡，斗鼠堕高藤。嶮树临溪亚，残莎带岸崩。持竿聊藉草，待月好垂罾。对景思任父，开图想不兴。晚风轻浪叠，暮雨湿烟凝。似泛灵槎出，如迎羽客升。仙源终不测，胜概自相仍。欲别诚堪恋，长归又未能。他时操史笔，为尔著良称。","dynasty":"唐代","title":"渔塘十六韵（在朱阳县石岩下）"}
{"author":"韦庄","content":"十亩松篁百亩田，归来方属大兵年。岩边石室低临水，云外岚峰半入天。鸟势去投金谷树，钟声遥出上阳烟。无人说得中兴事，独倚斜晖忆仲宣。","dynasty":"唐代","title":"洛北村居"}
{"author":"韦庄","content":"记得初生雪满枝，和蜂和蝶带花移。而今花落游蜂去，空作主人惆怅诗。","dynasty":"唐代","title":"樱桃树"}
{"author":"韦庄","content":"欲别无言倚画屏，含恨暗伤情。谢家庭树锦鸡鸣，残月落边城。人欲别，马频嘶，绿槐千里长堤。出门芳草路萋萋，云雨别来易东西。不忍别君后，却入旧香闺。","dynasty":"唐代","title":"望远行·欲别无言倚画屏"}
{"author":"韦庄","content":"客过当涂县，停车访旧游。谢公山有墅，李白酒无楼。采石花空发，乌江水自流。夕阳谁共感，寒鹭立汀洲。","dynasty":"唐代","title":"过当涂县"}
{"author":"韦庄","content":"回头烟树各天涯，婺女星边远寄家。尽眼楚波连梦泽，满衣春雪落江花。双双得伴争如雁，一一归巢却羡鸦。谁道我随张博望，悠悠空外泛仙槎。","dynasty":"唐代","title":"夏口行寄婺州诸弟"}
{"author":"韦庄","content":"携手重携手，夹江金线柳。江上柳能长，行人恋尊酒。尊酒意何深，为郎歌玉簪。玉簪声断续，钿轴鸣双毂。双毂去何方，隔江春树绿。树绿酒旗高，泪痕沾绣袍。袍缝紫鹅湿，重持金错刀。错刀何灿烂，使我肠千断。肠断欲何言，帘动真珠繁。真珠缀秋露，秋露沾金盘。金盘湛琼液，仙子无归迹。无迹又无言，海烟空寂寂。寂寂古城道，马嘶芳岸草。岸草接长堤，长堤人解携。解携忽已久，缅邈空回首。回首隔天河，恨唱莲塘歌。莲塘在何许，日暮西山雨。","dynasty":"唐代","title":"杂体联锦"}
{"author":"韦庄","content":"上将鏖兵又欲旋，翠华巡幸已三年。营中不用栽杨柳，愿戴儒冠为控弦。","dynasty":"唐代","title":"闻回戈军"}
{"author":"韦庄","content":"浣花溪上如花客，绿闇红藏人不识。留得溪头瑟瑟波，泼成纸上猩猩色。手把金刀擘彩云，有时剪破秋天碧。不使红霓段段飞，一时驱上丹霞壁。蜀客才多染不供，卓文醉后开无力。孔雀衔来向日飞，翩翩压折黄金翼。我有歌诗一千首，磨砻山岳罗星斗。开卷长疑雷电惊，挥毫只怕龙蛇走。班班布在时人口，满袖松花都未有。人间无处买烟霞，须知得自神仙手。也知价重连城璧，一纸万金犹不惜。薛涛昨夜梦中来，殷勤劝向君边觅。","dynasty":"唐代","title":"乞彩笺歌"}
{"author":"韦庄","content":"一身唯一室，高静若僧家。扫地留疏影，穿池浸落霞。绿萝临水合，白道向村斜。卖药归来醉，吟诗倚钓查。","dynasty":"唐代","title":"赠武处士"}
{"author":"韦庄","content":"多病仍多感，君心自我心。浮生都是梦，浩叹不如吟。白雪篇篇丽，清酤盏盏深。乱离俱老大，强醉莫沾襟。","dynasty":"唐代","title":"对酒赋友人"}
{"author":"韦庄","content":"江村入夏多雷雨，晓作狂霖晚又晴。波浪不知深几许，南湖今与北湖平。","dynasty":"唐代","title":"暴雨"}
{"author":"韦庄","content":"当年人未识兵戈，处处青楼夜夜歌。花发洞中春日永，月明衣上好风多。淮王去后无鸡犬，炀帝归来葬绮罗。二十四桥空寂寂，绿杨摧折旧官河。","dynasty":"唐代","title":"过扬州"}
{"author":"韦庄","content":"主人年少已能诗，更有松轩挂夕晖。芳草似袍连径合，白云如鸟傍檐飞。但将竹叶消春恨，莫遣杨花上客衣。若有前山好烟雨，与君吟到暝钟归。","dynasty":"唐代","title":"题袁州谢秀才所居"}
{"author":"韦庄","content":"苑墙东畔欲斜晖，傍苑穿花兔正肥。公子喜逢朝罢日，将军夸换战时衣。鹘翻锦翅云中落，犬带金铃草上飞。直待四郊高鸟尽，掉鞍齐向国门归。","dynasty":"唐代","title":"观猎"}
{"author":"韦庄","content":"闺中莫妒新妆妇，陌上须惭傅粉郎。昨夜月明浑似水，入门唯觉一庭香。","dynasty":"唐代","title":"白牡丹"}
{"author":"韦庄","content":"街鼓动，禁城开，天上探人回。凤衔金榜出云来，平地一声雷。莺已迁，龙已化，一夜满城车马。家家楼上簇神仙，争看鹤冲天。","dynasty":"五代","tags":"抒情，心情，志向","title":"喜迁莺·街鼓动"}
{"author":"韦庄","content":"半年辛苦葺荒居，不独单寒腹亦虚。努力且为田舍客，他年为尔觅金鱼。","dynasty":"唐代","title":"仆者杨金"}
{"author":"韦庄","content":"一生风月供惆怅，到处烟花恨别离。止竟多情何处好，少年长抱少年悲。","dynasty":"唐代","title":"古离别"}
{"author":"韦庄","content":"月照临官渡，乡情独浩然。鸟栖彭蠡树，月上建昌船。市散渔翁醉，楼深贾客眠。隔江何处笛，吹断绿杨烟。","dynasty":"唐代","title":"建昌渡暝吟"}
{"author":"韦庄","content":"江头沈醉泥斜晖，却向花前恸哭归。惆怅一年春又去，碧云芳草两依依。","dynasty":"唐代","title":"残花"}
{"author":"韦庄","content":"记得初生雪满枝，和蜂和蝶带花移。而今花落游蜂去，空作主人惆怅诗。","dynasty":"唐代","title":"樱桃树"}
{"author":"韦庄","content":"二年音信阻湘潭，花下相思酒半酣。记得竹斋风雨夜，对床孤枕话江南。","dynasty":"唐代","title":"寄江南逐客"}
{"author":"韦庄","content":"本无踪迹恋柴扃，世乱须教识道情。颠倒梦魂愁里得，撅奇诗句望中生。花缘艳绝栽难好，山为看多咏不成。闻道汉军新破虏，使来仍说近离京。","dynasty":"唐代","title":"江上村居"}
{"author":"韦庄","content":"雨花烟柳傍江村，流落天涯酒一樽。分首不辞多下泪，回头唯恐更消魂。我为孟馆三千客，君继宁王五代孙。正是中兴磐石重，莫将憔悴入都门。","dynasty":"唐代","title":"江南送李明府入关"}
{"author":"韦庄","content":"月落星沉，楼上美人春睡。绿云欹，金枕腻，画屏深。子规啼破相思梦，曙色东方才动。柳烟轻，花露重，思难任。","dynasty":"唐代","title":"酒泉子"}
{"author":"韦庄","content":"满匣冰泉咽又鸣，玉音闲澹入神清。巫山夜雨弦中起，湘水清波指下生。蜂簇野花吟细韵，蝉移高柳迸残声。不须更奏幽兰曲，卓氏门前月正明。","dynasty":"唐代","title":"听赵秀才弹琴"}
{"author":"韦庄","content":"绿树藏莺莺正啼，柳丝斜拂白铜鞮，弄珠江上草萋萋。日暮饮归何处客，绣鞍骢马一声嘶，满身兰麝醉如泥。","dynasty":"唐代","title":"浣溪沙其四"}
{"author":"韦庄","content":"芳草灞陵春岸，柳烟深，满楼弦管。一曲离声肠寸断。今日送君千万，红缕玉盘金镂盏。须劝！珍重意，莫辞满。白马玉鞭金辔，少年郎，离别容易。迢递去程千万里。惆怅异乡云水，满酌一杯劝和泪。须愧！珍重意，莫辞醉。","dynasty":"唐代","title":"上行杯"}
{"author":"韦庄","content":"深夜归来长酩酊，扶入流苏犹未醒。醺醺酒气麝兰和。惊睡觉，笑呵呵，长道人生能几何。","dynasty":"唐代","title":"天仙子·深夜归来长酩酊"}
{"author":"韦庄","content":"昔为童稚不知愁，竹马闲乘绕县游。曾为看花偷出郭，也因逃学暂登楼。招他邑客来还醉，儳得先生去始休。今日故人何处问，夕阳衰草尽荒丘。","dynasty":"唐代","title":"下邽感旧"}
{"author":"韦庄","content":"金管多情恨解携，一声歌罢客如泥。江亭系马绿杨短，野岸维舟春草齐。帝子梦魂烟水阔，谢公诗思碧云低，风前不用频挥手，我有家山白日西。","dynasty":"唐代","title":"江皋赠别"}
{"author":"韦庄","content":"满轴编新句，翛然大雅风。名因五字得，命合一言通。景尽才难尽，吟终意未终。似逢曹与谢，烟雨思何穷。","dynasty":"唐代","title":"览萧必先卷"}
{"author":"韦庄","content":"二年音信阻湘潭，花下相思酒半酣。记得竹斋风雨夜，对床孤枕话江南。","dynasty":"唐代","title":"寄江南逐客"}
{"author":"韦庄","content":"暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。","dynasty":"唐代","title":"思归"}
{"author":"韦庄","content":"岁暮乡关远，天涯手重携。雪埋江树短，云压夜城低。宝瑟湘灵怨，清砧杜魄啼。不须临皎镜，年长易凄凄。","dynasty":"唐代","title":"岁晏同左生作"}
{"author":"韦庄","content":"别筵人散酒初醒，江步黄昏雨雪零。满坐绮罗皆不见，觉来红树背银屏。","dynasty":"唐代","title":"江亭酒醒却寄维扬饯客"}
{"author":"韦庄","content":"满街杨柳绿丝烟，画出清明二月天。好是隔帘花树动，女郎撩乱送秋千。雕阴寒食足游人，金凤罗衣湿麝薰。肠断入城芳草路，淡红香白一群群。开元坡下日初斜，拜扫归来走钿车。可惜数株红艳好，不知今夜落谁家。马骄风疾玉鞭长，过去唯留一阵香。闲客不须烧破眼，好花皆属富家郎。雨丝烟柳欲清明，金屋人闲暖凤笙。永日迢迢无一事，隔街闻筑气球声。","dynasty":"唐代","tags":"寒食节，踏青，写景","title":"丙辰年鄜州遇寒食城外醉吟五首"}
{"author":"韦庄","content":"汧水悠悠去似絣，远山如画翠眉横。僧寻野渡归吴岳，雁带斜阳入渭城。边静不收蕃帐马，地贫惟卖陇山鹦。牧童何处吹羌笛，一曲梅花出塞声。","dynasty":"唐代","title":"汧阳间（一作汧阳县阁）"}
{"author":"韦庄","content":"不寐天将晓，心劳转似灰。蚊吟频到耳，鼠斗竞缘台。户闇知蟾落，林喧觉雨来。马嘶朝客过，知是禁门开。","dynasty":"唐代","title":"不寐"}
{"author":"韦庄","content":"一簇林亭返照间，门当官道不曾关。花深远岸黄莺闹，雨急春塘白鹭闲。载酒客寻吴苑寺，倚楼僧看洞庭山。怪来话得仙中事，新有人从物外还。","dynasty":"唐代","title":"题姑苏凌处士庄"}
{"author":"韦庄","content":"人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。","dynasty":"唐代","tags":"宋词三百首，婉约，江南，思乡","title":"菩萨蛮·人人尽说江南好"}
{"author":"韦庄","content":"一叶南浮去似飞，楚乡云水本无依。离心不忍闻春鸟，病眼何堪送落晖。掺袂客从花下散，棹舟人向镜中归。夫君别我应惆怅，十五年来识素衣。","dynasty":"唐代","title":"酬吴秀才霅川相送"}
{"author":"韦庄","content":"南望愁云锁翠微，谢家楼阁雨霏霏。刘桢病后新诗少，阮籍贫来好客稀。犹喜故人天外至，许将孤剑日边归。怀乡不怕严陵笑，只待秋风别钓矶。","dynasty":"唐代","title":"旅中感遇寄呈李秘书昆仲"}
{"author":"韦庄","content":"一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。","dynasty":"唐代","tags":"宫廷，写人，惆怅","title":"小重山·一闭昭阳春又春"}
{"author":"韦庄","content":"虞舜南巡去不归，二妃相誓死江湄。空留万古香魂在，结作双葩合一枝。","dynasty":"唐代","title":"合欢莲花"}
{"author":"韦庄","content":"满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。","dynasty":"唐代","tags":"忧国忧民","title":"陪金陵府相中堂夜宴"}
{"author":"韦庄","content":"绿树藏莺莺正啼，柳丝斜拂白铜鞮，弄珠江上草萋萋。日暮饮归何处客，绣鞍骢马一声嘶，满身兰麝醉如泥。","dynasty":"唐代","title":"浣溪沙其四"}
{"author":"韦庄","content":"相辞因避世，相见尚兵戈。乱后故人少，别来新话多。但闻哀痛诏，未睹凯旋歌。欲结岩栖伴，何山好薜萝。","dynasty":"唐代","title":"赠薛秀才"}
{"author":"韦庄","content":"绿波春浪满前陂，极目连云稏肥。更被鹭鹚千点雪，破烟来入画屏飞。","dynasty":"唐代","tags":"田园，写景，喜悦","title":"稻田"}
{"author":"韦庄","content":"绿槐阴里黄莺语，深院无人春昼午。画帘垂，金凤舞，寂寞绣屏香一炷¤碧天云，无定处，空有梦魂来去。夜夜绿窗风雨，断肠君信否。别来半岁音书绝，一寸离肠千万结。难相见，易相别，又是玉楼花似雪¤暗相思，无处说，惆怅夜来烟月。想得此时情切，泪沾红袖黦.","dynasty":"唐代","title":"应天长"}
{"author":"韦庄","content":"半年辛苦葺荒居，不独单寒腹亦虚。努力且为田舍客，他年为尔觅金鱼。","dynasty":"唐代","title":"仆者杨金"}
{"author":"韦庄","content":"凤縠兮鸳绡，霞疏兮绮寮。玉庭兮春昼，金屋兮秋宵。愁瞳兮月皎，笑颊兮花娇。罗轻兮浓麝，室暖兮香椒。銮舆去兮萧屑，七丝断兮泬寥，主父卧兮漳水，君王幸兮云轺。铅华窅窕兮秾姿，棠公肸蚃兮靡依。翠华长逝兮莫追，晏相望门兮空悲。","dynasty":"唐代","title":"抚盈歌"}
{"author":"韦庄","content":"魂归寥廓魄归烟，只住人间十八年。昨日施僧裙带上，断肠犹系琵琶弦。","dynasty":"唐代","title":"悼杨氏妓琴弦"}
{"author":"韦庄","content":"至公遗至艺，终抱至冤沈。名有诗家业，身无戚里心。桂和秋露滴，松带夜风吟。冥寞知春否，坟蒿日已深。","dynasty":"唐代","title":"刘得仁墓"}
{"author":"韦庄","content":"前年分袂陕城西，醉凭征轩日欲低。去浪指期鱼必变，出门回首马空嘶。关河自此为征垒，城阙于今陷战鼙。谁谓世途陵是谷，燕来还识旧巢泥。","dynasty":"唐代","title":"江上逢史馆李学士"}
{"author":"韦庄","content":"睦州江上水门西，荡桨扬帆各解携。今日天涯夜深坐，断肠偏忆阿银犁。","dynasty":"唐代","title":"忆小女银娘"}
{"author":"韦庄","content":"地古多乔木，游人到且吟。院开金锁涩，门映绿篁深。山色不离眼，鹤声长在琴。往来谁与熟，乳鹿住前林。","dynasty":"唐代","title":"题许仙师院"}
{"author":"韦庄","content":"多病仍多感，君心自我心。浮生都是梦，浩叹不如吟。白雪篇篇丽，清酤盏盏深。乱离俱老大，强醉莫沾襟。","dynasty":"唐代","title":"对酒赋（一作赠）友人"}
{"author":"韦庄","content":"江上闲冲细雨行，满衣风洒绿荷声。金骝掉尾横鞭望，犹指庐陵半日程。","dynasty":"唐代","title":"抚州江口雨中作"}
{"author":"韦庄","content":"闻莺才觉晓，闭户已知晴。一带窗间月，斜穿枕上生。","dynasty":"唐代","title":"春早"}
{"author":"韦庄","content":"庭前芳草绿于袍，堂上诗人欲二毛。多病不禁秋寂寞，雨松风竹莫骚骚。","dynasty":"唐代","title":"语松竹"}
{"author":"韦庄","content":"南邻酒熟爱相招，蘸甲倾来绿满瓢。一醉不知三日事，任他童稚作渔樵。","dynasty":"唐代","title":"中酒"}
{"author":"韦庄","content":"春欲晚，戏蝶游蜂花烂熳。日落谢家池馆，柳丝金缕断。睡觉绿鬟风乱，画屏云雨散。闲倚博山长叹，泪流沾皓腕。","dynasty":"五代","tags":"春天，写景，离别，女子，感伤，思念","title":"归国遥·春欲晚"}
{"author":"韦庄","content":"避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。","dynasty":"唐代","title":"愁"}
{"author":"韦庄","content":"别筵人散酒初醒，江步黄昏雨雪零。满坐绮罗皆不见，觉来红树背银屏。","dynasty":"唐代","title":"江亭酒醒却寄维扬饯客"}
{"author":"韦庄","content":"相逢俱此地，此地是何乡。侧目不成语，抚心空自伤。剑高无鸟度，树暗有兵藏。底事征西将，年年戍洛阳。","dynasty":"唐代","title":"重围中逢萧校书"}
{"author":"韦庄","content":"千重烟树万重波，因便何妨吊汨罗。楚地不知秦地乱，南人空怪北人多。臣心未肯教迁鼎，天道还应欲止戈。否去泰来终可待，夜寒休唱饭牛歌。","dynasty":"唐代","title":"湘中作"}
{"author":"韦庄","content":"劝君今夜须沉醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。","dynasty":"唐代","tags":"宋词三百首，饮酒，感伤","title":"菩萨蛮·劝君今夜须沉醉"}
{"author":"韦庄","content":"鹿巾藜杖葛衣轻，雨歇池边晚吹清。正是如今江上好，白鳞红稻紫莼羹。","dynasty":"唐代","title":"雨霁池上作呈侯学士"}
{"author":"韦庄","content":"琵琶洲近斗牛星，鸾凤曾于此放情。已觉地灵因昴降，更闻川媚有珠生。一滩红树留佳气，万古清弦续政声。戟户尽移天上去，里人空说旧簪缨。","dynasty":"唐代","title":"饶州馀干县琵琶洲有故韩宾客宣城裴尚书修行…因以和吟"}
{"author":"韦庄","content":"春漏促，金烬暗挑残烛。一夜帘前风撼竹，梦魂相断续。有个娇娆如玉，夜夜绣屏孤宿，闲抱琵琶寻旧曲，远山眉黛绿。","dynasty":"五代","tags":"女子，孤独","title":"谒金门·春漏促"}
{"author":"韦庄","content":"一叶南浮去似飞，楚乡云水本无依。离心不忍闻春鸟，病眼何堪送落晖。掺袂客从花下散，棹舟人向镜中归。夫君别我应惆怅，十五年来识素衣。","dynasty":"唐代","title":"酬吴秀才霅川相送"}
{"author":"韦庄","content":"烛烬香残帘未卷，梦初惊。花欲谢，深夜，月胧明。何处按歌声，轻轻。舞衣尘暗生，负春情。","dynasty":"唐代","title":"诉衷情·烛烬香残帘未卷"}
{"author":"韦庄","content":"默默无言恻恻悲，闲吟独傍菊花篱。只今已作经年别，此后知为几岁期。开箧每寻遗念物，倚楼空缀悼亡诗。夜来孤枕空肠断，窗月斜辉梦觉时。","dynasty":"唐代","title":"独吟（以下四首，俱悼亡姬作）"}
{"author":"韦庄","content":"挑尽金灯红烬，人灼灼，漏迟迟，未眠时。斜倚银屏无语，闲愁上翠眉。闷杀梧桐残雨，滴相思。","dynasty":"唐代","title":"定西番·挑尽金灯红烬"}
{"author":"韦庄","content":"忽觉东风景渐迟，野梅山杏暗芳菲。落星楼上吹残角，偃月营中挂夕晖。旅梦乱随蝴蝶散，离魂渐逐杜鹃飞。红尘遮断长安陌，芳草王孙暮不归。","dynasty":"唐代","title":"春日"}
{"author":"韦庄","content":"夜夜相思更漏残，伤心明月凭阑干，想君思我锦衾寒。咫尺画堂深似海，忆来惟把旧书看，几时携手入长安？","dynasty":"唐代","tags":"婉约，离别，相思","title":"浣溪沙·夜夜相思更漏残"}
{"author":"韦庄","content":"云髻坠，凤钗垂，髻坠钗垂无力，枕函欹。翡翠屏深月落，漏依依。说尽人间天上，两心知。","dynasty":"唐代","tags":"妇女，相思","title":"思帝乡·云髻坠"}
{"author":"韦庄","content":"十年身事各如萍，白首相逢泪满缨。老去不知花有态，乱来唯觉酒多情。贫疑陋巷春偏少，贵想豪家月最明。且对一尊开口笑，未衰应见泰阶平。","dynasty":"唐代","tags":"叙旧，抒怀","title":"与东吴生相遇"}
{"author":"韦庄","content":"昔年曾向五陵游，子夜歌清月满楼。银烛树前长似昼，露桃花里不知秋。西园公子名无忌，南国佳人号莫愁。今日乱离俱是梦，夕阳唯见水东流！","dynasty":"唐代","tags":"忧虑，感叹，嘲讽","title":"忆昔"}
{"author":"韦庄","content":"莺啼残月，绣阁香灯灭。门外马嘶郎欲别，正是落花时节。妆成不画蛾眉，含愁独倚金扉，去路香尘莫扫，扫即郎去归迟。","dynasty":"五代","tags":"写人，女子，离别，相思，愁绪","title":"清平乐·莺啼残月"}
{"author":"韦庄","content":"曾为流离惯别家，等闲挥袂客天涯。灯前一觉江南梦，惆怅起来山月斜。","dynasty":"唐代","tags":"羁旅，乡思","title":"含山店梦觉作"}
{"author":"韦庄","content":"为忆长安烂熳开，我今移尔满庭栽。红兰莫笑青青色，曾向龙山泛酒来。","dynasty":"唐代","tags":"咏物，菊花，思乡","title":"庭前菊"}
{"author":"韦庄","content":"空相忆，无计得传消息。天上嫦娥人不识，寄书何处觅？新睡觉来无力，不忍把伊书迹。满院落花春寂寂，断肠芳草碧。","dynasty":"五代","tags":"抒情，怀人","title":"谒金门·空相忆"}
{"author":"韦庄","content":"野花芳草，寂寞关山道。柳吐金丝莺语早，惆怅香闺暗老！罗带悔结同心，独凭朱栏思深。梦觉半床斜月，小窗风触鸣琴。","dynasty":"唐代","tags":"女子，思念，怀人，愁闷","title":"清平乐·野花芳草"}
{"author":"韦庄","content":"黄藤山下驻归程，一夜号猿吊旅情。入耳便能生百恨，断肠何必待三声。穿云宿处人难见，望月啼时兔正明。好笑五陵年少客，壮心无事也沾缨。","dynasty":"唐代","title":"黄藤山下闻猿"}
{"author":"韦庄","content":"五云遥指海中央，金鼎曾传肘后方。三岛路岐空有月，十洲花木不知霜。因携竹杖闻龙气，为使仙童带橘香。应笑我曹身是梦，白头犹自学诗狂。","dynasty":"唐代","title":"王道者"}
{"author":"韦庄","content":"暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。","dynasty":"唐代","title":"思归"}
{"author":"韦庄","content":"由来多感莫凭高，竟日衷肠似有刀。人事任成陵与谷，大河东去自滔滔。","dynasty":"唐代","title":"河清县河亭"}
{"author":"韦庄","content":"相看又见岁华新，依旧杨朱拭泪巾。踏雪偶因寻戴客，论文还比聚星人。嵩山不改千年色，洛邑长生一路尘。今日与君同避世，却怜无事是家贫。","dynasty":"唐代","title":"新正日商南道中作寄李明府"}
{"author":"韦庄","content":"送君同上酒家楼，酩酊翻成一笑休。正是落花饶怅望，醉乡前路莫回头。天涯方叹异乡身，又向天涯别故人。明日五更孤店月，醉醒何处泪沾巾。","dynasty":"唐代","title":"东阳酒家赠别二绝句"}
{"author":"韦庄","content":"停尊待尔怪来迟，手挈空瓶毷氉归。满面春愁消不得，更看溪鹭寂寥飞。","dynasty":"唐代","title":"买酒不得"}
{"author":"韦庄","content":"月照临官渡，乡情独浩然。鸟栖彭蠡树，月上建昌船。市散渔翁醉，楼深贾客眠。隔江何处笛，吹断绿杨烟。","dynasty":"唐代","title":"建昌渡暝吟"}
{"author":"韦庄","content":"记得初生雪满枝，和蜂和蝶带花移。而今花落游蜂去，空作主人惆怅诗。","dynasty":"唐代","title":"樱桃树"}
{"author":"韦庄","content":"铜仪一夜变葭灰，暖律还吹岭上梅。已喜汉官今再睹，更惊尧历又重开。窗中远岫青如黛，门外长江绿似苔。谁念闭关张仲蔚，满庭春雨长蒿莱。","dynasty":"唐代","title":"铜仪"}
{"author":"韦庄","content":"马前红叶正纷纷，马上离情断杀魂。晓发独辞残月店，暮程遥宿隔云村。心如岳色留秦地，梦逐河声出禹门。莫怪苦吟鞭拂地，有谁倾盖待王孙。","dynasty":"唐代","title":"柳谷道中作却寄"}
{"author":"韦庄","content":"曈曨赫日东方来，禁城烟暖蒸青苔。金楼美人花屏开，晨妆未罢车声催。幽兰报暖紫芽折，夭花愁艳蝶飞回。五陵年少惜花落，酒浓歌极翻如哀。四时轮环终又始，百年不见南山摧。游人陌上骑生尘，颜子门前吹死灰。","dynasty":"唐代","title":"上春词"}
{"author":"韦庄","content":"睡觉寒炉酒半消，客情乡梦两遥遥。无人为我磨心剑，割断愁肠一寸苗。","dynasty":"唐代","title":"冬夜"}
{"author":"韦庄","content":"才喜中原息战鼙，又闻天子幸巴西。延烧魏阙非关燕，大狩陈仓不为鸡。兴庆玉龙寒自跃，昭陵石马夜空嘶。遥思万里行宫梦，太白山前月欲低。","dynasty":"唐代","title":"闻再幸梁洋"}
{"author":"韦庄","content":"一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。","dynasty":"唐代","tags":"宫廷，写人，惆怅","title":"小重山·一闭昭阳春又春"}
{"author":"韦庄","content":"云晴春鸟满江村，还似长安旧日闻。红杏花前应笑我，我今憔悴亦羞君。","dynasty":"唐代","title":"闻春鸟"}
{"author":"韦庄","content":"避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。","dynasty":"唐代","title":"愁"}
{"author":"韦庄","content":"养尔逢多难，常忧学已迟。辟疆为上相，何必待从师。","dynasty":"唐代","title":"勉儿子"}
{"author":"韦庄","content":"去岁辞巢别近邻，今来空讶草堂新。花开对语应相问，不是村中旧主人。","dynasty":"唐代","title":"燕来"}
{"author":"韦庄","content":"昔因征远向金微，马出榆关一鸟飞。万里只携孤剑去，十年空逐塞鸿归。手招都护新降虏，身著文皇旧赐衣。只待烟尘报天子，满头霜雪为兵机。","dynasty":"唐代","title":"赠边将"}
{"author":"韦庄","content":"明月照前除，烟华蕙兰湿。清风行处来，白露寒蝉急。美人情易伤，暗上红楼立。欲言无处言，但向姮娥泣。","dynasty":"唐代","title":"闺月"}
{"author":"韦庄","content":"年年耕与钓，鸥鸟已相依。砌长苍苔厚，藤抽紫蔓肥。风莺移树啭，雨燕入楼飞。不觉春光暮，绕篱红杏稀。","dynasty":"唐代","title":"村居书事"}
{"author":"韦庄","content":"客过当涂县，停车访旧游。谢公山有墅，李白酒无楼。采石花空发，乌江水自流。夕阳谁共感，寒鹭立汀洲。","dynasty":"唐代","title":"过当涂县"}
{"author":"韦庄","content":"戚戚彼何人，明眸利于月。啼妆晓不干，素面凝香雪。良人去淄右，镜破金簪折。空藏兰蕙心，不忍琴中说。","dynasty":"唐代","title":"闺怨"}
{"author":"韦庄","content":"独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？","dynasty":"唐代","tags":"妇女，闺怨，怀人","title":"木兰花·独上小楼春欲暮"}
{"author":"韦庄","content":"前年送我曲江西，红杏园中醉似泥。今日逢君越溪上，杜鹃花发鹧鸪啼。来时旧里人谁在，别后沧波路几迷。江畔玉楼多美酒，仲宣怀土莫凄凄。","dynasty":"唐代","title":"江上逢故人"}
{"author":"韦庄","content":"却到歌吟地，闲门草色中。百年流水尽，万事落花空。繐帐扃秋月，诗楼锁夜虫。少微何处堕，留恨白杨风。","dynasty":"唐代","title":"哭麻处士"}
{"author":"韦庄","content":"何用辛勤礼佛名，我从无得到真庭。寻思六祖传心印，可是从来读藏经。","dynasty":"唐代","title":"赠礼佛名者"}
{"author":"韦庄","content":"一生风月供惆怅，到处烟花恨别离。止竟多情何处好，少年长抱少年悲。","dynasty":"唐代","title":"古离别"}
{"author":"韦庄","content":"满把椒浆奠楚祠，碧幢黄钺旧英威。能扶汉代成王业，忍见唐民陷战机。云梦去时高鸟尽，淮阴归日故人稀。如何不借平齐策，空看长星落贼围。","dynasty":"唐代","title":"题淮阴侯庙"}
{"author":"韦庄","content":"已向鸳行接雁行，便应双拜紫薇郎。才闻阙下征书急，已觉回朝草诏忙。白马似怜朱绂贵，彩衣遥惹御炉香。多惭十载游梁客，未换青襟侍素王。","dynasty":"唐代","title":"寄右省李起居"}
{"author":"韦庄","content":"嫩烟轻染柳丝黄，句引花枝笑凭墙。马上王孙莫回首，好风偏逐羽林郎。","dynasty":"唐代","title":"春陌二首其二"}
{"author":"韦庄","content":"戚戚彼何人，明眸利于月。啼妆晓不干，素面凝香雪。良人去淄右，镜破金簪折。空藏兰蕙心，不忍琴中说。","dynasty":"唐代","title":"闺怨"}
{"author":"韦庄","content":"与君同卧疾，独我渐弥留。弟妹不知处，兵戈殊未休。胸中疑晋竖，耳下斗殷牛。纵有秦医在，怀乡亦泪流。","dynasty":"唐代","title":"贼中与萧韦二秀才同卧重疾二君寻愈余独加焉恍惚之中因有题"}
{"author":"韦庄","content":"闺中莫妒新妆妇，陌上须惭傅粉郎。昨夜月明浑似水，入门唯觉一庭香。","dynasty":"唐代","title":"白牡丹"}
{"author":"韦庄","content":"春雨足，染就一溪新绿。柳外飞来双羽玉，弄晴相对浴。楼外翠帘高轴，倚遍阑干几曲。云淡水平烟树族，寸心千里目。","dynasty":"唐代","title":"谒金门·春雨足"}
{"author":"韦庄","content":"南邻酒熟爱相招，蘸甲倾来绿满瓢。一醉不知三日事，任他童稚作渔樵。","dynasty":"唐代","title":"中酒"}
{"author":"韦庄","content":"蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。","dynasty":"唐代","tags":"清明节，怀念","title":"长安清明"}
{"author":"韦庄","content":"积雪满前除，寒光夜皎如。老忧新岁近，贫觉故交疏。意合论文后，心降得句初。莫言常郁郁，天道有盈虚。","dynasty":"唐代","title":"和人岁宴旅舍见寄"}
{"author":"韦庄","content":"夜夜相思更漏残，伤心明月凭阑干，想君思我锦衾寒。咫尺画堂深似海，忆来惟把旧书看，几时携手入长安？","dynasty":"唐代","tags":"婉约，离别，相思","title":"浣溪沙·夜夜相思更漏残"}
{"author":"韦庄","content":"太行山上云深处，谁向云中筑女墙。短绠讵能垂玉甃，缭垣何用学金汤。劚开岚翠为高垒，截断云霞作巨防。守吏不教飞鸟过，赤眉何路到吾乡。","dynasty":"唐代","title":"天井关"}
{"author":"韦庄","content":"已向鸳行接雁行，便应双拜紫薇郎。才闻阙下征书急，已觉回朝草诏忙。白马似怜朱绂贵，彩衣遥惹御炉香。多惭十载游梁客，未换青襟侍素王。","dynasty":"唐代","title":"寄右省李起居"}
{"author":"韦庄","content":"琐窗春暮，满地梨花香。君不归来晴又去，红泪散沾金缕。梦魂飞断烟波，伤心不奈春何！空把金针独坐，鸳鸯愁绣双窠。","dynasty":"唐代","title":"清平乐(六)(《花间集》失收此首)"}
{"author":"韦庄","content":"金管多情恨解携，一声歌罢客如泥。江亭系马绿杨短，野岸维舟春草齐。帝子梦魂烟水阔，谢公诗思碧云低，风前不用频挥手，我有家山白日西。","dynasty":"唐代","title":"江皋赠别"}
{"author":"韦庄","content":"一自禅关闭，心猿日渐驯。不知城郭路，稀识市朝人。履带阶前雪，衣无寺外尘。却嫌山翠好，诗客往来频。","dynasty":"唐代","title":"不出院楚公（自三衢至江西作）"}
{"author":"韦庄","content":"暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。","dynasty":"唐代","title":"思归"}
{"author":"韦庄","content":"惆怅梦馀山月斜，孤灯照壁背红纱，小楼高阁谢娘家。暗想玉容何所似，一枝春雪冻梅花，满身香雾簇朝霞。","dynasty":"唐代","title":"浣溪沙其三"}
{"author":"韦庄","content":"千重烟树万重波，因便何妨吊汨罗。楚地不知秦地乱，南人空怪北人多。臣心未肯教迁鼎，天道还应欲止戈。否去泰来终可待，夜寒休唱饭牛歌。","dynasty":"唐代","title":"湘中作"}
{"author":"韦庄","content":"江边烽燧几时休，江上行人雪满头。谁信乱离花不见，只应惆怅水东流。陶潜政事千杯酒，张翰生涯一叶舟。若有片帆归去好，可堪重倚仲宣楼。","dynasty":"唐代","title":"江边吟"}
{"author":"韦庄","content":"文昌二十四仙曹，尽倚红檐种露桃。一洞烟霞人迹少，六行槐柳鸟声高。星分夜彩寒侵帐，兰惹春香绿映袍。何事爱留诗客宿，满庭风雨竹萧骚。","dynasty":"唐代","title":"南省伴直（甲寅年自江南到京后作）"}
{"author":"韦庄","content":"客过当涂县，停车访旧游。谢公山有墅，李白酒无楼。采石花空发，乌江水自流。夕阳谁共感，寒鹭立汀洲。","dynasty":"唐代","title":"过当涂县"}
{"author":"韦庄","content":"才喜新春已暮春，夕阳吟杀倚楼人。锦江风散霏霏雨，花市香飘漠漠尘。今日尚追巫峡梦，少年应遇洛川神。有时自患多情病，莫是生前宋玉身。","dynasty":"唐代","title":"奉和左司郎中春物暗度感而成章"}
{"author":"韦庄","content":"芳草丛生缕结，花艳艳，雨濛濛，晓庭中。塞远久无音问，愁销镜里红。紫燕黄鹂犹至，恨何穷。","dynasty":"唐代","title":"定西番其二"}
{"author":"韦庄","content":"满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。","dynasty":"唐代","tags":"秋天，写景，抒情，闲适","title":"三堂东湖作"}
{"author":"韦庄","content":"前年同醉武陵亭，绝倒闲谭坐到明。也有绛唇歌白雪，更怜红袖夺金觥。秦云一散如春梦，楚市千烧作故城。今日皤然对芳草，不胜东望涕交横。","dynasty":"唐代","title":"边上逢薛秀才话旧"}
{"author":"韦庄","content":"兰芷江头寄断蓬，移家空载一帆风。伯伦嗜酒还因乱，平子归田不为穷。避世漂零人境外，结茅依约画屏中。从今隐去应难觅，深入芦花作钓翁。","dynasty":"唐代","title":"将卜兰芷村居留别郡中在仕"}
{"author":"韦庄","content":"十里旌旗十万兵，等闲游猎出军城。紫袍日照金鹅斗，红旆风吹画虎狞。带箭彩禽云外落，避雕寒兔月中惊。归来一路笙歌满，更有仙娥载酒迎。","dynasty":"唐代","title":"观浙西府相畋游"}
{"author":"韦庄","content":"本约同来谒帝阍，忽随川浪去东奔。九重圣主方虚席，千里高堂尚倚门。世德只应荣伯仲，诗名终自付儿孙。遥怜月落清淮上，寂寞何人吊旅魂。","dynasty":"唐代","title":"夏初与侯补阙江南有约同泛淮汴西赴行朝庄…四韵吊之"}
{"author":"韦庄","content":"一身唯一室，高静若僧家。扫地留疏影，穿池浸落霞。绿萝临水合，白道向村斜。卖药归来醉，吟诗倚钓查。","dynasty":"唐代","title":"赠武处士"}
{"author":"韦庄","content":"逦迤前冈压后冈，一川桑柘好残阳。主人馈饷炊红黍，邻父携竿钓紫鲂。静极却嫌流水闹，闲多翻笑野云忙。有名不那无名客，独闭衡门避建康。","dynasty":"唐代","title":"山墅闲题"}
{"author":"韦庄","content":"满庭松桂雨馀天，宋玉秋声韵蜀弦。乌兔不知多事世，星辰长似太平年。谁家一笛吹残暑，何处双砧捣暮烟。欲把伤心问明月，素娥无语泪娟娟。","dynasty":"唐代","title":"夜景"}
{"author":"韦庄","content":"如幻如泡世，多愁多病身。乱来知酒圣，贫去觉钱神。异国清明节，空江寂寞春。声声林上鸟，唤我北归秦。","dynasty":"唐代","title":"遣兴"}
{"author":"韦庄","content":"忽觉东风景渐迟，野梅山杏暗芳菲。落星楼上吹残角，偃月营中挂夕晖。旅梦乱随蝴蝶散，离魂渐逐杜鹃飞。红尘遮断长安陌，芳草王孙暮不归。","dynasty":"唐代","title":"春日"}
{"author":"韦庄","content":"主人常不在，春物为谁开。桃艳红将落，梨华雪又摧。晓莺闲自啭，游客暮空回。尚有馀芳在，犹堪载酒来。","dynasty":"唐代","title":"寄园林主人"}
{"author":"韦庄","content":"权君今夜须沉醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。","dynasty":"唐代","title":"菩萨蛮(四)"}
{"author":"韦庄","content":"满筵红蜡照香钿，一夜歌钟欲沸天。花里乱飞金错落，月中争认绣连乾。尊前莫话诗三百，醉后宁辞酒十千。无那两三新进士，风流长得饮徒怜。","dynasty":"唐代","title":"病中闻相府夜宴戏赠集贤卢学士"}
{"author":"韦庄","content":"南邻公子夜归声，数炬银灯隔竹明。醉凭马鬃扶不起，更邀红袖出门迎。","dynasty":"唐代","title":"南邻公子"}
{"author":"韦庄","content":"绿树藏莺莺正啼，柳丝斜拂白铜鞮，弄珠江上草萋萋。日暮饮归何处客，绣鞍骢马一声嘶，满身兰麝醉如泥。","dynasty":"唐代","title":"浣溪沙其四"}
{"author":"韦庄","content":"挑尽金灯红烬，人灼灼，漏迟迟，未眠时。斜倚银屏无语，闲愁上翠眉。闷杀梧桐残雨，滴相思。","dynasty":"唐代","title":"定西番·挑尽金灯红烬"}
{"author":"韦庄","content":"月落星沈，楼上美人春睡。绿云欹，金枕腻，画屏深。子规啼破相思梦，曙色东方才动。柳烟轻，花露重，思难任。","dynasty":"唐代","title":"酒泉子"}
{"author":"韦庄","content":"琼林瑶树忽珊珊，急带西风下晚天。皓鹤褵褷飞不辨，玉山重叠冻相连。松装粉穗临窗亚，水结冰锥簇溜悬。门外寒光利如剑，莫推红袖诉金船。","dynasty":"唐代","title":"对雪献薛常侍"}
{"author":"韦庄","content":"西塞山前水似蓝，乱云如絮满澄潭。孤峰渐映湓城北，片月斜生梦泽南。爨动晓烟烹紫蕨，露和香蒂摘黄柑。他年却棹扁舟去，终傍芦花结一庵。","dynasty":"唐代","title":"西塞山下作"}
{"author":"韦庄","content":"处处兵戈路不通，却从山北去江东。黄昏欲到壶关寨，匹马寒嘶野草中。","dynasty":"唐代","title":"壶关道中作"}
{"author":"韦庄","content":"杜陵归客正裴回，玉笛谁家叫落梅。之子棹从天外去，故人书自日边来。杨花慢惹霏霏雨，竹叶闲倾满满杯。欲问维扬旧风月，一江红树乱猿哀。","dynasty":"唐代","title":"章江作"}
{"author":"韦庄","content":"青帝东来日驭迟，暖烟轻逐晓风吹。罽袍公子樽前觉，锦帐佳人梦里知。雪圃乍开红菜甲，彩幡新翦绿杨丝。殷勤为作宜春曲，题向花笺帖绣楣。","dynasty":"唐代","title":"立春"}
{"author":"韦庄","content":"阮氏清风竹巷深，满溪松竹似山阴。门当谷路多樵客，地带河声足水禽。闲伴尔曹虽适意，静思吾道好沾襟。邻翁莫问伤时事，一曲高歌夕照沈。","dynasty":"唐代","title":"河内别村业闲题"}
{"author":"韦庄","content":"江南相送君山下，塞北相逢朔漠中。三楚故人皆是梦，十年陈事只如风。莫言身世他时异，且喜琴尊数日同。惆怅却愁明日别，马嘶山店雨濛濛。","dynasty":"唐代","title":"鄜州留别张员外"}
{"author":"韦庄","content":"别筵人散酒初醒，江步黄昏雨雪零。满坐绮罗皆不见，觉来红树背银屏。","dynasty":"唐代","title":"江亭酒醒却寄维扬饯客"}
{"author":"韦庄","content":"大江西面小溪斜，入竹穿松似若耶。两岸严风吹玉树，一滩明月晒银砂。因寻野渡逢渔舍，更泊前湾上酒家。去去不知归路远，棹声烟里独呕哑。","dynasty":"唐代","title":"夜雪泛舟游南溪"}
{"author":"韦庄","content":"怅望前回梦里期，看花不语苦寻思。露桃宫里小腰肢。眉眼细，鬓云垂，唯有多情宋玉知。","dynasty":"唐代","title":"天仙子·怅望前回梦里期"}
{"author":"韦庄","content":"金翠羽，为我南飞传我意。罨画桥边春水，几年花下醉。别后只知相愧，泪珠难远寄。罗幕绣帷鸳被，旧欢如梦里。","dynasty":"唐代","title":"归国谣·金翠羽"}
{"author":"韦庄","content":"洛阳城里春光好，洛阳才子他乡老。柳暗魏王堤，此时心转迷。桃花春水渌，水上鸳鸯浴。凝恨对残晖，忆君君不知。","dynasty":"唐代","tags":"婉约，地名，写景，思乡","title":"菩萨蛮·洛阳城里春光好"}
{"author":"韦庄","content":"散骑萧萧下太行，远从吴会去陈仓。斜风细雨江亭上，尽日凭栏忆楚乡。","dynasty":"唐代","title":"题貂黄岭官军"}
{"author":"韦庄","content":"曈昽赫日东方来，禁城烟煖蒸青苔。金楼美人花屏开，晨妆未罢车声催。幽兰报暖紫芽折，夭花愁艳蝶飞回。五陵年少惜花落，酒浓歌极翻如哀。四时轮环终又始，百年不见南山摧。游人陌上骑生尘，颜子门前吹死灰。","dynasty":"唐代","title":"上春词"}
{"author":"韦庄","content":"南禽无侣似相依，锦翅双双傍马飞。孤竹庙前啼暮雨，汨罗祠畔吊残晖。秦人只解歌为曲，越女空能画作衣。懊恼泽家非有恨，年年长忆凤城归。","dynasty":"唐代","title":"鹧鸪"}
{"author":"韦庄","content":"铜仪一夜变葭灰，暖律还吹岭上梅。已喜汉官今再睹，更惊尧历又重开。窗中远岫青如黛，门外长江绿似苔。谁念闭关张仲蔚，满庭春雨长蒿莱。","dynasty":"唐代","title":"铜仪"}
{"author":"韦庄","content":"一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。","dynasty":"唐代","tags":"宫廷，写人，惆怅","title":"小重山·一闭昭阳春又春"}
{"author":"韦庄","content":"避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。","dynasty":"唐代","title":"愁"}
{"author":"韦庄","content":"我惜今宵促，君愁玉漏频。岂知新岁酒，犹作异乡身。雪向寅前冻，花从子后春。到明追此会，俱是隔年人。","dynasty":"唐代","title":"岁除对王秀才作"}
{"author":"韦庄","content":"琼林瑶树忽珊珊，急带西风下晚天。皓鹤褵褷飞不辨，玉山重叠冻相连。松装粉穗临窗亚，水结冰锥簇溜悬。门外寒光利如剑，莫推红袖诉金船。","dynasty":"唐代","title":"对雪献薛常侍"}
{"author":"韦庄","content":"御沟西面朱门宅，记得当时好弟兄。晓傍柳阴骑竹马，夜隈灯影弄先生。巡街趁蝶衣裳破，上屋探雏手脚轻。今日相逢俱老大，忧家忧国尽公卿。","dynasty":"唐代","title":"涂次逢李氏兄弟感旧"}
{"author":"韦庄","content":"羡尔无知野性真，乱搔蓬发笑看人。闲冲暮雨骑牛去，肯问中兴社稷臣。","dynasty":"唐代","title":"赠野童"}
{"author":"韦庄","content":"九衢漂杵已成川，塞上黄云战马闲。但有羸兵填渭水，更无奇士出商山。田园已没红尘里，弟妹相逢白刃间。西望翠华殊未返，泪痕空湿剑文斑。","dynasty":"唐代","title":"辛丑年"}
{"author":"韦庄","content":"扶桑已在渺茫中，家在扶桑东更东。此去与师谁共到，一船明月一帆风。","dynasty":"唐代","tags":"送别，祝福，友情","title":"送日本国僧敬龙归"}
{"author":"韦庄","content":"白羽金仆姑，腰悬双辘轳。前年葱岭北，独战云中胡。匹马塞垣老，一身如鸟孤。归来辞第宅，却占平陵居。","dynasty":"唐代","title":"平陵老将"}
{"author":"韦庄","content":"江村入夏多雷雨，晓作狂霖晚又晴。波浪不知深几许，南湖今与北湖平。","dynasty":"唐代","title":"暴雨"}
{"author":"韦庄","content":"琴堂连少室，故事即仙踪。树老风声壮，山高腊候浓。雪多庭有鹿，县僻寺无钟。何处留诗客，茆檐倚后峰。","dynasty":"唐代","title":"颍阳县"}
{"author":"韦庄","content":"避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。","dynasty":"唐代","title":"愁"}
{"author":"韦庄","content":"烛烬香残帘半卷，梦初惊。花欲谢，深夜，月笼明。何处按歌声，轻轻。舞衣尘暗生，负春情。碧沼红芳烟雨静，倚兰桡。垂玉佩，交带，袅纤腰。鸳梦隔星桥，迢迢。越罗香暗销，坠花翘。","dynasty":"唐代","title":"诉衷情"}
{"author":"韦庄","content":"嫖姚何日破重围，秋草深来战马肥。已有孔明传将略，更闻王导得神机。阵前鼙鼓晴应响，城上乌鸢饱不飞。何事小臣偏注目，帝乡遥羡白云归。","dynasty":"唐代","title":"闻官军继至未睹凯旋"}
{"author":"韦庄","content":"独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？","dynasty":"唐代","tags":"妇女，闺怨，怀人","title":"木兰花·独上小楼春欲暮"}
{"author":"韦庄","content":"独上小搂春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？","dynasty":"五代","tags":"闺怨，女子，怀远","title":"木兰花·独上小楼春欲暮"}
{"author":"韦庄","content":"乱云如兽出山前，细雨和风满渭川。尽日空濛无所见，雁行斜去字联联。","dynasty":"唐代","tags":"写雨","title":"登咸阳县楼望雨"}
{"author":"韦庄","content":"满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。","dynasty":"唐代","tags":"忧国忧民","title":"陪金陵府相中堂夜宴"}
{"author":"韦庄","content":"春欲晚，戏蝶游蜂花烂熳。日落谢家池馆，柳丝金缕断。睡觉绿鬟风乱，画屏云雨散。闲倚博山长叹，泪流沾皓腕。","dynasty":"五代","tags":"春天，写景，离别，女子，感伤，思念","title":"归国遥·春欲晚"}
{"author":"韦庄","content":"昔因征远向金微，马出榆关一鸟飞。万里只携孤剑去，十年空逐塞鸿归。手招都护新降虏，身著文皇旧赐衣。只待烟尘报天子，满头霜雪为兵机。","dynasty":"唐代","title":"赠边将"}
{"author":"韦庄","content":"槐陌蝉声柳市风，驿楼高倚夕阳东。往来千里路长在，聚散十年人不同。但见时光流似箭，岂知天道曲如弓。平生志业匡尧舜，又拟沧浪学钓翁。","dynasty":"唐代","title":"关河道中"}
{"author":"韦庄","content":"街鼓动，禁城开，天上探人回。凤衔金榜出云来，平地一声雷。莺已迁，龙已化，一夜满城车马。家家楼上簇神仙，争看鹤冲天。","dynasty":"五代","tags":"抒情，心情，志向","title":"喜迁莺·街鼓动"}
{"author":"韦庄","content":"清晓妆成寒食天，柳球斜袅间花钿，卷帘直出画堂前。指点牡丹初绽朵，日高犹自凭朱栏，含嚬不语恨春残。","dynasty":"唐代","tags":"寒食节，女子，怀念，春天","title":"浣溪沙·清晓妆成寒食天"}
{"author":"韦庄","content":"避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。","dynasty":"唐代","title":"愁"}
{"author":"韦庄","content":"昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。","dynasty":"唐代","tags":"离别，相思","title":"女冠子·昨夜夜半"}
{"author":"韦庄","content":"欲别无言倚画屏，含恨暗伤情。谢家庭树锦鸡鸣，残月落边城¤人欲别，马频嘶，绿槐千里长堤。出门芳草路萋萋，云雨别来易东西。不忍别君后，却入旧香闺。","dynasty":"唐代","title":"望远行"}
{"author":"韦庄","content":"见人初解语呕哑，不肯归眠恋小车。一夜娇啼缘底事，为嫌衣少缕金华。","dynasty":"唐代","tags":"儿童","title":"与小女"}
{"author":"韦庄","content":"四顾无边鸟不飞，大波惊隔楚山微。纷纷雨外灵均过，瑟瑟云中帝子归。迸鲤似棱投远浪，小舟如叶傍斜晖。鸱夷去后何人到，爱者虽多见者稀。","dynasty":"唐代","title":"泛鄱阳湖"}
{"author":"韦庄","content":"御沟西面朱门宅，记得当时好弟兄。晓傍柳阴骑竹马，夜隈灯影弄先生。巡街趁蝶衣裳破，上屋探雏手脚轻。今日相逢俱老大，忧家忧国尽公卿。","dynasty":"唐代","title":"涂次逢李氏兄弟感旧"}
{"author":"韦庄","content":"拜书辞玉帐，万里剑关长。新马杏花色，绿袍春草香。一身朝玉陛，几日过铜梁。莫恋炉边醉，仙宫待侍郎。","dynasty":"唐代","title":"送崔郎中往使西川行在"}
{"author":"韦庄","content":"散骑萧萧下太行，远从吴会去陈仓。斜风细雨江亭上，尽日凭栏忆楚乡。","dynasty":"唐代","title":"题貂黄岭官军"}
{"author":"韦庄","content":"华轩不见马萧萧，廷尉门人久寂寥。朱槛翠楼为卜肆，玉栏仙杏作春樵。阶前雨落鸳鸯瓦，竹里苔封螮蝀桥。莫问此中销歇寺，娟娟红泪滴芭蕉。","dynasty":"唐代","title":"过旧宅"}
{"author":"韦庄","content":"洛水分余脉，穿岩出石棱。碧经岚气重，清带露华澄。莹澈通三岛，岩梧积万层。巢由应共到，刘阮想同登。壁峻苔如画，山昏雾似蒸。撼松衣有雪，题石砚生冰。路熟云中客，名留域外僧。饥猿寻落橡，斗鼠堕高藤。嶮树临溪亚，残莎带岸崩。持竿聊藉草，待月好垂罾。对景思任父，开图想不兴。晚风轻浪叠，暮雨湿烟凝。似泛灵槎出，如迎羽客升。仙源终不测，胜概自相仍。欲别诚堪恋，长归又未能。他时操史笔，为尔著良称。","dynasty":"唐代","title":"渔塘十六韵（在朱阳县石岩下，古老云：洛水"}
{"author":"韦庄","content":"停尊待尔怪来迟，手挈空瓶毷氉归。满面春愁消不得，更看溪鹭寂寥飞。","dynasty":"唐代","title":"买酒不得"}
{"author":"韦庄","content":"挑尽金灯红烬，人灼灼，漏迟迟，未眠时。斜倚银屏无语，闲愁上翠眉。闷杀梧桐残雨，滴相思。芳草丛生缕结，花艳艳，雨濛濛，晓庭中。塞远久无音问，愁销镜里红。紫燕黄鹂犹至，恨何穷。","dynasty":"唐代","title":"定西番"}
{"author":"韦庄","content":"挑尽金灯红烬，人灼灼，漏迟迟，未眠时。斜倚银屏无语，闲愁上翠眉。闷杀梧桐残雨，滴相思。","dynasty":"唐代","title":"定西番·挑尽金灯红烬"}
{"author":"韦庄","content":"曾为流离惯别家，等闲挥袂客天涯。灯前一觉江南梦，惆怅起来山月斜。","dynasty":"唐代","tags":"羁旅，乡思","title":"含山店梦觉作"}
{"author":"韦庄","content":"琐窗春暮，满地梨花香。君不归来晴又去，红泪散沾金缕。梦魂飞断烟波，伤心不奈春何！空把金针独坐，鸳鸯愁绣双窠。","dynasty":"唐代","title":"清平乐(六)(《花间集》失收此首)"}
{"author":"韦庄","content":"芳草丛生缕结，花艳艳，雨濛濛，晓庭中。塞远久无音问，愁销镜里红。紫燕黄鹂犹至，恨何穷。","dynasty":"唐代","title":"定西番其二"}
{"author":"韦庄","content":"拜书辞玉帐，万里剑关长。新马杏花色，绿袍春草香。一身朝玉陛，几日过铜梁。莫恋炉边醉，仙宫待侍郎。","dynasty":"唐代","title":"送崔郎中往使西川行在"}
{"author":"韦庄","content":"主人常不在，春物为谁开。桃艳红将落，梨华雪又摧。晓莺闲自啭，游客暮空回。尚有馀芳在，犹堪载酒来。","dynasty":"唐代","title":"寄园林主人"}
{"author":"韦庄","content":"满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。","dynasty":"唐代","tags":"秋天，写景，抒情，闲适","title":"三堂东湖作"}
{"author":"韦庄","content":"玉律初移候，清风乍远襟。一声蝉到耳，千炬火然心。岳静云堆翠，楼高日半沉。引愁憎暮角，惊梦怯残砧。露白凝湘簟，风篁韵蜀琴。鸟喧从果烂，阶净任苔侵。柿叶添红景，槐柯减绿阴。采珠逢宝窟，阅石见瑶林。鲁殿铿寒玉，苔山激碎金。郄堂流桂景，陈巷集车音。名自张华显，词因葛亮吟。水深龙易失，天远鹤难寻。鉴貌宁惭乐，论才岂谢任。义心孤剑直，学海怒涛深。既睹文兼质，翻疑古在今。惭闻纡绿绶，即候挂朝簪。晚树连秋坞，斜阳映暮岑。夜虫方唧唧，疲马正駸駸。托迹同吴燕，依仁似越禽。会随仙羽化，香蚁且同斟。","dynasty":"唐代","title":"和薛先辈见寄初秋寓怀即事之作二十韵"}
{"author":"韦庄","content":"独上小搂春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？","dynasty":"五代","tags":"闺怨，女子，怀远","title":"木兰花·独上小楼春欲暮"}
{"author":"韦庄","content":"江上闲冲细雨行，满衣风洒绿荷声。金骝掉尾横鞭望，犹指庐陵半日程。","dynasty":"唐代","title":"抚州江口雨中作"}
{"author":"韦庄","content":"却到同游地，三年一电光。池塘春草在，风烛故人亡。祭罢泉声急，斋余磬韵长。碧天应有恨，斜日吊松篁。","dynasty":"唐代","title":"哭同舍崔员外"}
{"author":"韦庄","content":"莺嘀残月，绣阁香灯灭。门外马嘶郎欲别，正是落花时节。妆成不画蛾眉，含愁独倚金□，去路香尘莫扫，扫即郎去归迟。","dynasty":"唐代","title":"清平乐(四)"}
{"author":"韦庄","content":"春日游，杏花吹满头。陌上谁家年少足风流？妾拟将身嫁与一生休。纵被无情弃，不能羞。","dynasty":"唐代","tags":"宋词三百首，婉约，春游，写景","title":"思帝乡·春日游"}
{"author":"韦庄","content":"昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。","dynasty":"唐代","tags":"宋词三百首，婉约，爱情，离别，相思","title":"女冠子·昨夜夜半"}
{"author":"韦庄","content":"相州吹角欲斜阳，匹马摇鞭宿内黄。僻县不容投刺客，野陂时遇射雕郎。云中粉堞新城垒，店后荒郊旧战场。犹指去程千万里，秣陵烟树在何乡。","dynasty":"唐代","title":"过内黄县"}
{"author":"韦庄","content":"弥棹齐安郡，孤城百战残。傍村林有虎，带郭县无官。暮角梅花怨，清江桂影寒。黍离缘底事，撩我起长叹。","dynasty":"唐代","title":"齐安郡"}
{"author":"韦庄","content":"记得那年花下，深夜，初识谢娘时。水堂西面画帘垂，携手暗相期。惆怅晓莺残月，相别，从此隔音尘。如今俱是异乡人，相见更无因。","dynasty":"唐代","tags":"爱情，回忆，相思","title":"荷叶杯·记得那年花下"}
{"author":"韦庄","content":"半掩朱门白日长，晚风轻堕落梅妆。不知芳草情何限，只怪游人思易伤。才见早春莺出谷，已惊新夏燕巢梁。相逢只赖如渑酒，一曲狂歌入醉乡。","dynasty":"唐代","title":"和人春暮书事寄崔秀才"}
{"author":"韦庄","content":"南邻酒熟爱相招，蘸甲倾来绿满瓢。一醉不知三日事，任他童稚作渔樵。","dynasty":"唐代","title":"中酒"}
{"author":"韦庄","content":"春漏促，金烬暗挑残烛。一夜帘前风撼竹，梦魂相断续。有个娇娆如玉，夜夜绣屏孤宿，闲抱琵琶寻旧曲，远山眉黛绿。","dynasty":"五代","tags":"女子，孤独","title":"谒金门·春漏促"}
{"author":"韦庄","content":"一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。","dynasty":"唐代","tags":"宫廷，写人，惆怅","title":"小重山·一闭昭阳春又春"}
{"author":"韦庄","content":"清晓妆成寒食天，柳球斜袅间花钿，卷帘直出画堂前¤指点牡丹初绽朵，日高犹自凭朱阑，含嚬不语恨春残。欲上秋千四体慵，拟交人送又心忪，画堂帘幕月明风¤此夜有情谁不极，隔墙梨雪又玲珑，玉容憔悴惹微红。惆怅梦馀山月斜，孤灯照壁背红纱，小楼高阁谢娘家¤暗想玉容何所似，一枝春雪冻梅花，满身香雾簇朝霞。绿树藏莺莺正啼，柳丝斜拂白铜鞮，弄珠江上草萋萋¤日暮饮归何处客，绣鞍骢马一声嘶，满身兰麝醉如泥。夜夜相思更漏残，伤心明月凭阑干，想君思我锦衾寒¤咫尺画堂深似海，忆来惟把旧书看，几时携手入长安。","dynasty":"唐代","title":"浣溪沙"}
{"author":"韦庄","content":"昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。","dynasty":"唐代","tags":"离别，相思","title":"女冠子·昨夜夜半"}
{"author":"韦庄","content":"苑墙东畔欲斜晖，傍苑穿花兔正肥。公子喜逢朝罢日，将军夸换战时衣。鹘翻锦翅云中落，犬带金铃草上飞。直待四郊高鸟尽，掉鞍齐向国门归。","dynasty":"唐代","title":"观猎"}
{"author":"韦庄","content":"南禽无侣似相依，锦翅双双傍马飞。孤竹庙前啼暮雨，汨罗祠畔吊残晖。秦人只解歌为曲，越女空能画作衣。懊恼泽家非有恨，年年长忆凤城归。","dynasty":"唐代","title":"鹧鸪"}
{"author":"韦庄","content":"凤去鸾归不可寻，十洲仙路彩云深。若无少女花应老，为有姮娥月易沈。竹叶岂能消积恨，丁香空解结同心。湘江水阔苍梧远，何处相思弄舜琴。","dynasty":"唐代","title":"悼亡姬"}
{"author":"韦庄","content":"春雨足，染就一溪新绿。柳外飞来双羽玉，弄晴相对浴¤楼外翠帘高轴，倚遍阑干几曲。云淡水平烟树簇，寸心千里目。春漏促，金烬暗挑残烛。一夜帘前风撼竹，梦魂相断续¤有个娇饶如玉，夜夜绣屏孤宿。闲抱琵琶寻旧曲，远山眉黛绿。空相忆，无计得传消息。天上嫦娥人不识，寄书何处觅¤新睡觉来无力，不忍把君书迹。满院落花春寂寂，断肠芳草碧。","dynasty":"唐代","title":"谒金门（一名花自落、垂杨碧、出塞）"}
{"author":"韦庄","content":"雕阴无树水南流，雉堞连云古帝州。带雨晚驼鸣远戍，望乡孤客倚高楼。明妃去日花应笑，蔡琰归时鬓已秋。一曲单于暮烽起，扶苏城上月如钩。","dynasty":"唐代","tags":"边塞，怀古伤今，抒情，凄苦","title":"绥州作"}
{"author":"韦庄","content":"满街杨柳绿丝烟，画出清明二月天。好是隔帘花树动，女郎撩乱送秋千。雕阴寒食足游人，金凤罗衣湿麝薰。肠断入城芳草路，淡红香白一群群。开元坡下日初斜，拜扫归来走钿车。可惜数株红艳好，不知今夜落谁家。马骄风疾玉鞭长，过去唯留一阵香。闲客不须烧破眼，好花皆属富家郎。雨丝烟柳欲清明，金屋人闲暖凤笙。永日迢迢无一事，隔街闻筑气球声。","dynasty":"唐代","tags":"寒食节，踏青，写景","title":"丙辰年鄜州遇寒食城外醉吟五首"}
{"author":"韦庄","content":"满匣冰泉咽又鸣，玉音闲澹入神清。巫山夜雨弦中起，湘水清波指下生。蜂簇野花吟细韵，蝉移高柳迸残声。不须更奏幽兰曲，卓氏门前月正明。","dynasty":"唐代","title":"听赵秀才弹琴"}
{"author":"韦庄","content":"暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。","dynasty":"唐代","title":"思归"}
{"author":"韦庄","content":"睡觉寒炉酒半消，客情乡梦两遥遥。无人为我磨心剑，割断愁肠一寸苗。","dynasty":"唐代","title":"冬夜"}
{"author":"韦庄","content":"春欲暮，满地落花红带雨。惆怅玉笼鹦鹉，单栖无伴侣¤南望去程何许，问花花不语。早晚得同归去，恨无双翠羽。金翡翠，为我南飞传我意。罨画桥边春水，几年花下醉¤别后只知相愧，泪珠难远寄。罗幕绣帏鸳被，旧欢如梦里。春欲晚，戏蝶游蜂花烂熳。日落谢家池馆，柳丝金缕断¤睡觉绿鬟风乱，画屏云雨散。闲倚博山长叹，泪流沾皓腕。","dynasty":"唐代","title":"归国遥"}
{"author":"韦庄","content":"人汹汹，鼓冬冬，襟袖五更风。大罗天上月朦胧，骑马上虚空。香满衣，云满路，鸾凤绕身飞舞。霓旌绛节一群群，引见玉华君。","dynasty":"五代","tags":"科举，心情，喜悦","title":"喜迁莺·人汹汹"}
{"author":"韦庄","content":"绿槐阴里黄莺语，深院无人春昼午。画帘垂，金凤舞，寂寞绣屏香一炷¤碧天云，无定处，空有梦魂来去。夜夜绿窗风雨，断肠君信否。别来半岁音书绝，一寸离肠千万结。难相见，易相别，又是玉楼花似雪¤暗相思，无处说，惆怅夜来烟月。想得此时情切，泪沾红袖黦.","dynasty":"唐代","title":"应天长"}
{"author":"韦庄","content":"惆怅梦余山月斜，孤灯照壁背窗纱。小楼高阁谢娘家。暗想玉容何所似？一枝春雪冻梅花，满身香雾簇朝霞。","dynasty":"唐代","tags":"写人，怀人，相思","title":"浣溪沙·惆怅梦余山月斜"}
{"author":"韦庄","content":"满庭松桂雨馀天，宋玉秋声韵蜀弦。乌兔不知多事世，星辰长似太平年。谁家一笛吹残暑，何处双砧捣暮烟。欲把伤心问明月，素娥无语泪娟娟。","dynasty":"唐代","title":"夜景"}
{"author":"韦庄","content":"青帝东来日驭迟，暖烟轻逐晓风吹。罽袍公子樽前觉，锦帐佳人梦里知。雪圃乍开红菜甲，彩幡新翦绿杨丝。殷勤为作宜春曲，题向花笺帖绣楣。","dynasty":"唐代","title":"立春"}
{"author":"韦庄","content":"为儒逢世乱，吾道欲何之。学剑已应晚，归山今又迟。故人三载别，明月两乡悲。惆怅沧江上，星星鬓有丝。","dynasty":"唐代","title":"寓言"}
{"author":"韦庄","content":"恩重娇多情易伤，漏更长，解鸳鸯。朱唇未动，先觉口脂香。缓揭绣衾抽皓腕，移凤枕，枕檀郎。髻鬟狼藉黛眉长，出兰房，别檀郎。角声呜咽，星斗渐微茫。露冷月残人未起，留不住，泪千行。","dynasty":"唐代","title":"江城子（一名水晶帘）"}
{"author":"韦庄","content":"怅望前回梦里期，看花不语苦寻思。露桃宫里小腰枝，眉眼细，鬓云垂，惟有多情宋玉知。深夜归来长酩酊，扶入流苏犹未醒。醺醺酒气麝兰和，惊睡觉，笑呵呵，长笑人生能几何。蟾彩霜华夜不分，天外鸿声枕上闻。绣衾香冷懒重熏，人寂寂，叶纷纷，才睡依前梦见君。梦觉云屏依旧空，杜鹃声咽隔帘栊。玉郎薄幸去无踪，一日日，恨重重，泪界莲腮两线红。金似衣裳玉似身，眼如秋水鬓如云。霞裙月帔一群群，来洞口，望烟分，刘阮不归春日曛。","dynasty":"唐代","title":"天仙子"}
{"author":"韦庄","content":"去岁辞巢别近邻，今来空讶草堂新。花开对语应相问，不是村中旧主人。","dynasty":"唐代","title":"燕来"}
{"author":"韦庄","content":"不向烟波狎钓舟，强亲文墨事儒丘。长安十二槐花陌，曾负秋风多少秋。","dynasty":"唐代","title":"惊秋"}
{"author":"韦庄","content":"满塘秋水碧泓澄，十亩菱花晚镜清。景动新桥横螮蝀，岸铺芳草睡。蟾投夜魄当湖落，岳倒秋莲入浪生。何处最添诗客兴，黄昏烟雨乱蛙声。","dynasty":"唐代","tags":"秋天，写景，抒情，闲适","title":"三堂东湖作"}
{"author":"韦庄","content":"一夜霏微露湿烟，晓来和泪丧婵娟。不随残雪埋芳草，尽逐香风上舞筵。西子去时遗笑靥，谢娥行处落金钿。飘红堕白堪惆怅，少别秾华又隔年。","dynasty":"唐代","title":"叹落花"}
{"author":"韦庄","content":"多病仍多感，君心自我心。浮生都是梦，浩叹不如吟。白雪篇篇丽，清酤盏盏深。乱离俱老大，强醉莫沾襟。","dynasty":"唐代","title":"对酒赋友人"}
{"author":"韦庄","content":"已闻三世没军营，又见儿孙学战争。见尔此言堪恸哭，遣予何日望时平。","dynasty":"唐代","title":"旅次甬西见儿童以竹枪纸旗戏为阵列…余因感之"}
{"author":"韦庄","content":"却到歌吟地，闲门草色中。百年流水尽，万事落花空。繐帐扃秋月，诗楼锁夜虫。少微何处堕，留恨白杨风。","dynasty":"唐代","title":"哭麻处士"}
{"author":"韦庄","content":"记得初生雪满枝，和蜂和蝶带花移。而今花落游蜂去，空作主人惆怅诗。","dynasty":"唐代","title":"樱桃树"}
{"author":"韦庄","content":"夕阳滩上立裴回，红蓼风前雪翅开。应为不知栖宿处，几回飞去又飞来。","dynasty":"唐代","title":"独鹤"}
{"author":"韦庄","content":"钱塘江尽到桐庐，水碧山青画不如。白羽鸟飞严子濑，绿蓑人钓季鹰鱼。潭心倒影时开合，谷口闲云自卷舒。此境只应词客爱，投文空吊木玄虚。","dynasty":"唐代","title":"桐庐县作"}
{"author":"韦庄","content":"曾向桃源烂漫游，也同渔父泛仙舟。皆言洞里千株好，未胜庭前一树幽。带露似垂湘女泪，无言如伴息妫愁。五陵公子饶春恨，莫引香风上酒楼。","dynasty":"唐代","title":"庭前桃"}
{"author":"韦庄","content":"自有春愁正断魂，不堪芳草思王孙。落花寂寂黄昏雨，深院无人独倚门。","dynasty":"唐代","title":"春愁"}
{"author":"韦庄","content":"江南相送君山下，塞北相逢朔漠中。三楚故人皆是梦，十年陈事只如风。莫言身世他时异，且喜琴尊数日同。惆怅却愁明日别，马嘶山店雨濛濛。","dynasty":"唐代","title":"鄜州留别张员外"}
{"author":"韦庄","content":"云散天边落照和，关关春树鸟声多。刘伶避世唯沈醉，甯戚伤时亦浩歌。已恨岁华添皎镜，更悲人事逐颓波。青云自有鹓鸿待，莫说他山好薜萝。","dynasty":"唐代","title":"云散"}
{"author":"韦庄","content":"南望愁云锁翠微，谢家楼阁雨霏霏。刘桢病后新诗少，阮籍贫来好客稀。犹喜故人天外至，许将孤剑日边归。怀乡不怕严陵笑，只待秋风别钓矶。","dynasty":"唐代","title":"旅中感遇寄呈李秘书昆仲"}
{"author":"韦庄","content":"南朝三十六英雄，角逐兴亡尽此中。有国有家皆是梦，为龙为虎亦成空。残花旧宅悲江令，落日青山吊谢公。止竟霸图何物在，石麟无主卧秋风。","dynasty":"唐代","title":"上元县（浙西作）"}
{"author":"韦庄","content":"花开疑乍富，花落似初贫。万物不如酒，四时唯爱春。峨峨秦氏髻，皎皎洛川神。风月应相笑，年年醉病身。","dynasty":"唐代","title":"晚春"}
{"author":"韦庄","content":"暂随红旆佐藩方，高迹终期卧故乡。已近水声开涧户，更侵山色架书堂。蒲生岸脚青刀利，柳拂波心绿带长。莫夺野人樵牧兴，白云不识绣衣郎。","dynasty":"唐代","tags":"抒情","title":"题裴端公郊居"}
{"author":"韦庄","content":"傍水迁书榻，开襟纳夜凉。星繁愁昼热，露重觉荷香。蛙吹鸣还息，蛛罗灭又光。正吟秋兴赋，桐景下西墙。","dynasty":"唐代","title":"夏夜"}
{"author":"韦庄","content":"何用岩栖隐姓名，一壶春酎可忘形。伯伦若有长生术，直到如今醉未醒。","dynasty":"唐代","title":"对酒"}
{"author":"韦庄","content":"钟鼓寒，楼阁暝，月照古桐金井。深院闭，小庭空，落花香露红。烟柳重，春雾薄，灯背水窗高阁。闲倚户，暗沾衣，待郎郎不归。","dynasty":"唐代","tags":"思妇，怀人，相思","title":"更漏子·钟鼓寒"}
{"author":"韦庄","content":"春愁南陌，故国音书隔。细雨霏霏梨花白，燕拂画帘金额¤尽日相望王孙，尘满衣上泪痕。谁向桥边吹笛，驻马西望销魂。野花芳草，寂寞关山道。柳吐金丝莺语早，惆怅香闺暗老¤罗带悔结同心，独凭朱阑思深。梦觉半床斜月，小窗风触鸣琴。何处游女，蜀国多云雨。云解有情花解语，窣地绣罗金缕¤妆成不整金钿，含羞待月秋千。住在绿槐阴里，门临春水桥边。莺啼残月，绣阁香灯灭。门外马嘶郎欲别，正是落花时节¤妆成不画蛾眉，含愁独倚金扉。去路香尘莫扫，扫即郎去归迟。琐窗春暮，满地梨花雨。君不归来情又去，红泪散沾金缕¤梦魂飞断烟波，伤心不奈春何。空把金针独坐，鸳鸯愁绣双窠。绿杨春雨，金线飘千缕。花拆香枝黄鹂语，玉勒雕鞍何处¤碧窗望断燕鸿，翠帘睡眼溟濛。宝瑟谁家弹罢，含悲斜倚屏风。","dynasty":"唐代","title":"清平乐"}
{"author":"韦庄","content":"绝代佳人难得，倾国，花下见无期。一双愁黛远山眉，不忍更思惟¤闲掩翠屏金凤，残梦，罗幕画堂空。碧天无路信难通，惆怅旧房栊。记得那年花下，深夜，初识谢娘时。水堂西面画帘垂，携手暗相期¤惆怅晓莺残月，相别，从此隔音尘。如今俱是异乡人，相见更无因。","dynasty":"唐代","title":"荷叶杯"}
{"author":"韦庄","content":"金翡翠，为我南飞传我意：罨画桥边春水，几年花下醉？别后只知相愧，泪珠难远寄。罗幕绣帷鸳被，旧欢如梦。","dynasty":"唐代","tags":"回忆，思念，国家","title":"归国遥·金翡翠"}
{"author":"韦庄","content":"芳草五陵道，美人金犊车。绿奔穿内水，红落过墙花。马足倦游客，鸟声欢酒家。王孙归去晚，宫树欲栖鸦。","dynasty":"唐代","title":"延兴门外作"}
{"author":"韦庄","content":"马前红叶正纷纷，马上离情断杀魂。晓发独辞残月店，暮程遥宿隔云村。心如岳色留秦地，梦逐河声出禹门。莫怪苦吟鞭拂地，有谁倾盖待王孙。","dynasty":"唐代","title":"柳谷道中作却寄"}
{"author":"韦庄","content":"五陵豪客多，买酒黄金贱。醉下酒家楼，美人双翠幰。挥剑邯郸市，走马梁王苑。乐事殊未央，年华已云晚。","dynasty":"唐代","title":"杂曲歌辞。少年行"}
{"author":"韦庄","content":"上马萧萧襟袖凉，路穿禾黍绕宫墙。半山残月露华冷，一岸野风莲萼香。烟外驿楼红隐隐，渚边云树暗苍苍。行人自是心如火，兔走乌飞不觉长。","dynasty":"唐代","title":"秋日早行"}
{"author":"戴楠","content":"青邑南属山呼庄，岁在己亥愆雨旸。我向父老询其故，父老欲言慨以慷。皆言王家烈女事，或者冤魂招灾异。烈女及笄居空闺，讵料贱仆敢妄觊。撼泰山易撼女难，陡然白刃加颈寒。骂声不断头几断，尸僵怒气犹涌肝。父母归来惊欲倒，盗何人兮不见盗。但见女面凛如生，目光炬炯血染缟。是时凶贼走磨蚁，盘旋终不出数里。欲逃大辟思戕生，眼花觅井井无水。霹雳一声头上鸣，缧绁喧然疑鬼兵。就鞠惟可输真情，蝇营那许沽冰清。烈女之死死自甘，休将饥馑为女咎。变不失常大节全，祸即为福芳名久。假使此女遂夭桃，不过人间一贤妇。操箕帚，事姑舅，悠悠百年老杵臼，姓氏仍不出户牖。孰如今日树风声，廉顽立懦同电吼，名教纲常资不朽。嗟乎，烈女乎靖节之菊菊自香，荐绅先生多表扬。庶其增我桑梓光，庶其降我闾里祥。勿三年作旱，勿六月飞霜。从来天地之和气，皆人心正气所结。严将军头，嵇侍中血。张睢阳齿，颜常山舌。春夏蒸为时雨薰风，秋冬凝为甘露瑞雪。","dynasty":"清代","title":"王烈女词其一"}
{"author":"戴楠","content":"女字则菊心则莲，当死而死净洒然。吊唁语带血腥气，常言不离老庄诠。雀粪惧贻佛顶污，浪费笔墨惜花笺。余也扫除洗一切，澄心盥手致精专。敬思此女亦常耳，平日讵必异婵娟。不异而异在何故，毫厘仔细剖其端。千古大节惟一死，有意无意理相悬。意知有死死亦易，意不知死最难焉。此女悠悠寒闺里，我墉讵料鼠牙穿。何物宵小敢突入，闯然魑魅起眼前。刀光闪烁骂以敌，刀浅骂深红雨鲜。骂深刀深骂不断，头断骂独声曳蝉。吁嗟乎，异哉仓猝之间能若此，柔肠刚骨百炼坚。不期于死死遂死，上清接引天仙。彼严头嵇血张齿颜舌，轰轰烈烈光史编。吾谓诸公死皆意中事，祸患久矣苦纠缠。慷慨从容皆豫定，非同太急迫火煎。烈女之死出意外，歌赠漫剽文山篇。女乎女乎，此盖正气兼间气，偶出一奇动天地。否则理不明，冤不伸，阴有伏，阳有愆。胡为秋往夏来四郊多膏泽，而一抔土左右毗连犹吝滴涓。导扬和气赖鸿笔，笔补造化祝丰年。烈妇之烈，福我桑田。父老痛深泣如雨，滂沱不隔陌与阡。","dynasty":"清代","title":"王烈女词其二"}
{"author":"陈履端","content":"孔雀屏边篆细，鸳鸯瓦上霜轻。小楼单枕梦难成，闲数一帘疏影。人到秋来较瘦，梦随人去无凭。和他今夜酒微醒。卧对凉蟾清冷。","dynasty":"清代","title":"西江月秋月"}
{"author":"陈履端","content":"梅子才黄新雨足，衫裁白苧凉生。一湾流水縠纹平。荷香浮野渚，槛外暮山横。隔院有人歌水调，蝉声搅碎歌声。豆花茗叶十分清。水晶帘半卷，新月浸桃笙。","dynasty":"清代","title":"临江仙夏景"}
{"author":"陈履端","content":"南华一卷，是驱炎清课。燃竹风廊飏茶火。把尘襟尽涤，世累都捐，萧淡甚，泉际山颠有我。老僧无个事，闲话忘机，簌簌林间暗香堕。薄暮转山房，水簟凉生，拂磁枕、北窗高卧。又细听、微风响松涛，觉此际心情，十分安妥。","dynasty":"清代","title":"洞仙歌避暑南岳山房"}
{"author":"邓得遇","content":"宋室忠臣，邓氏孝子。不忍偷生，宁甘溺死。鼓咸故居，乃吾潭府。屈公子平，乃吾伴侣。优哉悠哉，吾得其所。","dynasty":"宋代","title":"绝命诗"}
{"author":"黄升","content":"万籁寂无声。衾铁稜稜近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。","dynasty":"宋代","tags":"宋词精选，冬天，梅花，寓人","title":"南乡子·冬夜"}
{"author":"黄升","content":"珠帘寂寂。愁背银缸泣。记得少年初选入。三十六宫第一。当年掌上承恩。而今冷落长门。又是羊车过也，月明花落黄昏。","dynasty":"宋代","tags":"宋词三百首，婉约，宫怨，孤独","title":"清平乐·宫怨"}
{"author":"黄升","content":"青林雨歇，珠帘风细，人在绿阴庭院。夜来能有几多寒，已瘦了、梨花一半。宝钗无据，玉琴难托，合造一襟幽怨。云窗雾阁事茫茫，试与问、可杏双燕。","dynasty":"宋代","tags":"婉约","title":"鹊桥仙·春情"}
{"author":"黄升","content":"西风解事，为人间、洗尽三庚烦暑。一枕新凉宜客梦，飞入藕花深处。冰雪襟怀，琉璃世界，夜气清如许。刬然长啸，起来秋满庭户。应笑楚客才高，兰成愁悴，遗恨传千古。作赋吟诗空自好，不直一杯秋露。淡月阑干，微云河汉，耿耿天催曙。此情谁会，梧桐叶上疏雨。","dynasty":"宋代","tags":"婉约，秋夜，伤怀","title":"酹江月·夜凉"}
{"author":"黄升","content":"西风半夜惊罗扇。蛩声入梦传幽怨。碧藕试初凉。露痕啼粉香。清冰凝簟竹。不许双鸳宿。又是五更钟。鸦啼金井桐。","dynasty":"宋代","tags":"婉约，秋天，声音","title":"重叠金·壬寅立秋"}
{"author":"黄升","content":"雨过芙蕖叶叶凉。摩挲短发照横塘。一行归鹭拖秋色，几树呜蝉饯夕阳。花侧畔，柳旁相。微云澹月又昏黄。风流不在谈锋胜，袖手无言味最长。","dynasty":"宋代","title":"鹧鸪天（张园作）"}
{"author":"黄升","content":"天气清和仅两旬。一旬前是佛生辰。当年来应徐卿梦，此夕遥瞻寿宿明。拚一笑，对诸贤。山翁何以祝龟龄。蟠桃瓜枣皆虚诞，愿把阴功福后人。","dynasty":"宋代","title":"鹧鸪天"}
{"author":"黄升","content":"花事浅。方费化工匀染。墙角红梅开未遍。小桃才数点。人在暮寒庭院。闲续茶经香传。酒思如冰诗思懒。雨声帘不卷。","dynasty":"宋代","title":"谒金门（初春）"}
{"author":"黄升","content":"钟磬冷冷夜未央。梨花庭院月如霜。步虚声里拜瑶章。紫极清都云渺渺，红尘浊世事茫茫。未知谁有返魂香。","dynasty":"宋代","title":"浣沙溪"}
{"author":"黄升","content":"沈水香销梦半醒。斜阳恰照竹间亭，戏临小草书团扇，自拣残花插净瓶。莺宛转，燕丁宁。晴波不动晚山青。玉人只怨春归去，不道槐云绿满庭。","dynasty":"宋代","title":"鹧鸪天（暮春）"}
{"author":"黄升","content":"天悠悠。水悠悠。月印金枢晓未收。笛声人倚楼。芦花秋。蓼花秋。催得吴霜点鬓稠。香笺莫寄愁。","dynasty":"宋代","title":"长相思（秋怀）"}
{"author":"黄升","content":"寒意方浓。暖信才通。是晴阳、暗拆花封。冰霜作骨，玉雪为容。看体清癯，香淡伫，影朦胧。孤城小驿，断角残钟。又无边、散与春风。芳心一点，幽恨千重。任雪霏霏，云漠漠，月溶溶。","dynasty":"宋代","title":"行香子（梅）"}
{"author":"黄升","content":"莺蝶太匆匆。恼杀哀翁。牡丹开尽状元红。俯仰之间增感慨，花事成空。垂柳绿阴中。粉絮濛濛。多情多病转疏慵。不是东风孤负我，我负东风。","dynasty":"宋代","title":"卖花声（己亥三月一日）"}
{"author":"黄升","content":"少年有志封侯，弯弓欲挂扶桑外。一朝敛缩，萧然清兴，了无拘碍。袖里阴符，枕中鸿宝，功名蝉蜕。看舌端霹雳，剧谈玄妙，人间世、疑无对。阆苑醉乡佳处，想当年、绿阴犹在。君仙寄语，不须点勘，鬼神功罪。碧海千寻，赤城万丈，风高浪快。待踞龟食蛤，相期汗漫，与烟霞会。","dynasty":"宋代","title":"水龙吟（赠丁南邻）"}
{"author":"黄升","content":"天似洗。残秋未有寒意。何人短笛弄西风，数声壮伟。倚栏感慨展双眸，离离烟树如荠。少年事，成梦里。客愁付与流水。笔床荼具老空山，未妨肆志。世间富贵要时贤，深居宜有馀味。大江东去日西坠。想悠悠千古兴废。此地阅人多矣。且挥弦寄兴、氛埃之外。目送蜚鸿归天际。","dynasty":"宋代","title":"西河（已亥秋作）"}
{"author":"黄升","content":"砧声齐。杵声齐。金井栏边败叶飞。夜寒乌不栖。风凄凄。露凄凄。影转梧桐月已西。花冠窗外啼。","dynasty":"宋代","title":"长相思（秋夜）"}
{"author":"黄升","content":"惜春归。爱春归。脱了罗衣著贮衣。绿阴黄鸟啼。酒醒时。梦醒时。清簟疏帘一局棋。丁东风马儿。","dynasty":"宋代","title":"长相思（春晚）"}
{"author":"黄升","content":"骑鹤上扬州，腰缠十万。拈起诗人旧公案。看山看水，此去胜游须遍。烦君收拾取，归吟卷。少日风流，暮年萧散。佳处何妨小留款。沙河塘上，落日绣帘争卷。也须拂拭起，看花眼。","dynasty":"宋代","title":"感皇恩（送饶溪嘉游浙）"}
{"author":"黄升","content":"莫恨黄花瘦。正千林、风霜摇落，暮秋时候。晚节相看元不恶，采采东篱独秀。试揽结、幽香盈手。几劫修来方得到，与渊明、千载为知旧。同冷淡，比兰友。柴桑心事君知否。把人间、功名富贵，付之尘垢。不肯折腰营口腹，一笑归欤五柳。怅此意、而今安有。若得风流如此老，也何妨、相对无杯酒。诗自可，了重九。","dynasty":"宋代","title":"贺新郎（菊）"}
{"author":"黄升","content":"天上传新火，人间试袷衣。定巢新燕觅香泥。不为绣帘朱户、说相思。侧帽吹飞絮，凭栏送落晖。粉痕销淡锦书稀。怕见山南山北、子规啼。","dynasty":"宋代","title":"南柯子（丁酉清明）"}
{"author":"黄升","content":"兰佩秋风冷，茱囊晓露新。多情多感怯芳辰。强折黄花来照、碧粼粼。落帽参军醉，空樽靖节贫。世间那复有斯人。目送归鸿西去、一伤神。","dynasty":"宋代","title":"南柯子（丙申重九）"}
{"author":"黄升","content":"倦整摩天翼。笑归来、点画亭台，按行泉石。落落元龙湖海气，更著高楼百尺。收揽尽、水光山色。曾驾飙车蟾宫去，几回批、借月支风敕。斯二者，惯相识。玲珑窗户青红湿。夜深时、寒光爽气，洗清肝膈。似此交游真酒落，判与升堂入室。有万象、来为宾客。不用笙歌轻点涴，看仙翁手搦虹霓笔。吟思远，两峰碧楼对两峰甚奇。","dynasty":"宋代","title":"贺新郎（题双溪冯熙之交游风月之楼）"}
{"author":"黄升","content":"席作此风送行春步。渐行行、山回路转，入云深处。问讯花梢春几许，半在诗人杖屐。点点是、祥烟膏露。中有瑶池千岁种，整岩妆、来作巢仙侣。相妩媚，试凝伫。风流座上挥谈尘。更多情，多才多调，缓歌金缕。趁取芳时同宴赏，莫惜清樽缓举。有明月、随人归去。从此一春须一到，愿东君、长与花为主。泉共石，闻斯语。","dynasty":"宋代","title":"贺新郎"}
{"author":"黄升","content":"自扫梅花下。问梢头、冷蕊疏疏，几时开也。间者阔焉今久矣，多少幽怀欲写。有谁是、孤山流亚。香月一联真绝唱，与诗人、千载为嘉话。馀兴味，付来者。清癯不恋华亭榭。待与君、白发相亲，竹篱茅舍。喜甚今年无酒禁，溜溜小槽压蔗。已准拟、雪天霜夜。自醉自吟仍自笑，任解冠、落珮从嘲骂。书此意，寄同社。","dynasty":"宋代","title":"贺新郎（梅）"}
{"author":"黄升","content":"自沈香梦断，风雨外、失馀春。怅袍锦淋漓，金銮论奏，四海无人。蛾眉古来见妒，奈昭阳、飞燕亦成尘。惟有空梁落月，至今能为传神。神游八表跨长鲸。谁是再来身。爱云月溪头，玉环一曲，笔力千钧。人间不堪著眼，但香名、百世尚如新。乞我九霞蜚珮，梯空共上秋旻。","dynasty":"宋代","title":"木兰花慢（题冯云月玉连环词后）"}
{"author":"黄升","content":"问潘郎两鬓，更禁得、几番秋。怅病骨臞々，幽怀渺渺，短发飕飕。云边一声长笛，这风情、多属赵家楼。欹枕困寻药里，薰衣慵讯香篝。悠悠。老矣复焉求。何止赋三休。念少日书辟，中年酒病，晚岁诗愁。已攀桂花作证，便从今、把笔一齐勾。只有烟霞痼疾，相陪风月交游。","dynasty":"宋代","title":"木兰花慢（乙巳病中）"}
{"author":"黄升","content":"问春春不语，谩新绿、满芳州。记历历前游，看花南陌，命酒西楼。东风翠红围绕，把功名、一笑付糟丘。醉里了忘身世，吟边自负风流。风流。莫莫复休休。白发渐盈头。恨十载重来，略无欢意，惟有间愁。多情向人似旧，但小桃、婀娜柳纤柔。望断残霞落日，水天拍拍飞鸥。","dynasty":"宋代","title":"木兰花慢（怀旧）"}
{"author":"黄升","content":"百计留春春不住。褪粉吹香，日日催教去。心事欲凭莺语诉。流莺划地无凭据。绿玉阑干围绮户。一点柔红，应在深深处。想倚翠帘吹柳絮。浅颦惆怅芳期误。","dynasty":"宋代","title":"蝶恋花（春感）"}
{"author":"黄升","content":"昼景。方永。重帘花影。好梦犹酣，莺声唤醒。门外风絮交飞。送春归。修蛾画了无人问。几多别恨。泪洗残妆粉。不知郎马何处嘶。烟草萋迷。鹧鸪啼。","dynasty":"宋代","title":"月照梨花（闺怨）"}
{"author":"黄升","content":"问山中、小桃开后，曾经多少晴雨。遥知载酒花边去，唱我旧歌金缕。行乐处。正蝶绕蜂围，锦绣迷无路。风光有主。想倚杖西阡，停杯北望，望断碧云暮。花知道，应倩蜚鸿寄语。年来老子安否。一春一到成虚约，不道树犹如此。烦说与。但岁岁、东风妆点红云坞。刘郎老去。待有日重来，同君一笑，拈起看花句。","dynasty":"宋代","title":"摸鱼儿（为遗蜕山中桃花作，寄冯云月）"}
{"author":"黄升","content":"秋色满层霄，剪剪寒飙。一襟残照两无聊。数尽归鸦人不见，落木萧萧。往事欲魂消。梦想风标。春江绿涨水平桥。侧帽停鞭沽酒处，柳软莺娇。","dynasty":"宋代","title":"卖花声（忆旧）"}
{"author":"黄升","content":"深深禁篽。霁日明莺羽。风动槐龙交翠舞。恰恰花阴亭午。一帘暖絮悠飏。金炉旋炷沈香。天子方看谏疏，内人休斗新妆。","dynasty":"宋代","title":"清平乐（宫词）"}
{"author":"黄升","content":"玉林何有，有一弯莲沼，数间茅宇。断堑疏篱聊补苇，那得粉墙朱户。禾黍秋风，鸡豚晓日，活脱田家趣。客来荼罢，自挑野菜同煮。多少甲第连云，十眉环座，人醉黄金坞。回首邯郸春梦破，雾落珠歌翠舞。得似衰翁，萧然陋巷，长作溪山主。紫芝可采，更寻岩谷深处。","dynasty":"宋代","title":"酹江月（戏题玉林）"}
{"author":"黄升","content":"心如结。西风老尽黄花节。黄花节。寒鸿声断，冷烟凄月。汉朝陵庙唐宫阙。兴衰万变从谁说。从谁说。千年青史，几人华发。","dynasty":"宋代","title":"秦楼月（秋夕）"}
{"author":"黄升","content":"南山未解松梢雪。西山已挂梅梢月。说似玉林人。人间无此清。此身元是客。小住娱今夕。拍手凭阑干。霜风吹鬓寒。","dynasty":"宋代","title":"重叠金（冬）"}
{"author":"黄升","content":"银幡彩胜参差剪。东风吹上钗头燕。一笑绕花身。小桃先报春。新春今日是。明日新年至。擘茧莫探官。人间行路难。","dynasty":"宋代","title":"重叠金（除日立春）"}
{"author":"黄升","content":"席作此风送行春步。渐行行、山回路转，入云深处。问讯花梢春几许，半在诗人杖屐。点点是、祥烟膏露。中有瑶池千岁种，整岩妆、来作巢仙侣。相妩媚，试凝伫。风流座上挥谈尘。更多情，多才多调，缓歌金缕。趁取芳时同宴赏，莫惜清樽缓举。有明月、随人归去。从此一春须一到，愿东君、长与花为主。泉共石，闻斯语。","dynasty":"宋代","title":"贺新郎·风送行春步"}
{"author":"黄升","content":"问山中、小桃开后，曾经多少晴雨。遥知载酒花边去，唱我旧歌金缕。行乐处。正蝶绕蜂围，锦绣迷无路。风光有主。想倚杖西阡，停杯北望，望断碧云暮。花知道，应倩蜚鸿寄语。年来老子安否。一春一到成虚约，不道树犹如此。烦说与。但岁岁、东风妆点红云坞。刘郎老去。待有日重来，同君一笑，拈起看花句。","dynasty":"宋代","title":"摸鱼儿·问山中"}
{"author":"黄升","content":"钟磬冷冷夜未央。梨花庭院月如霜。步虚声里拜瑶章。紫极清都云渺渺，红尘浊世事茫茫。未知谁有返魂香。","dynasty":"宋代","title":"浣沙溪/浣溪沙"}
{"author":"黄升","content":"万籁寂无声。衾铁棱棱近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。","dynasty":"宋代","title":"南乡子冬夜"}
{"author":"黄升","content":"路入萍乡信马行，野花香好不知名。官卑无补公家事，时向田间问耦耕。","dynasty":"宋代","title":"萍乡道中"}
{"author":"黄升","content":"曳履江城北，逍遥访仙乡。扫却千里恨，爱此六月凉。云根埋宿雨，木末酣斜阳。峭崖列岩窦，老树攀穹苍。地坼三关暗，天开一隙光。青霄丽太白，应此金之芒。双桃几日熟，冷笑痴吴王。洞开人已去，刚风舞霓裳。仙凡本相近，此理自可量。学诗未学仙，凡骨生惭惶。","dynasty":"宋代","title":"游金精山"}
{"author":"黄升","content":"风送行春步。渐行行、山回路转，入云深处。问讯花梢春几许，半在诗人杖屦。点点是、祥烟膏露。中有瑶池千岁种，整严妆、来作巢仙侣。相妩媚，试凝伫。风流座上挥谈麈。更多情、多才多调，缓歌金缕。趁取芳时同宴赏，莫惜清樽缓举。有明月、随人归去。从此一春须一到，愿东君、长与花为主。泉共石，闻斯语。","dynasty":"宋代","title":"贺新郎其二乙巳正月十日，双溪揽酒遗蜕亭，桃花方开，主人浩歌酌客，欢甚，即席作此"}
{"author":"黄升","content":"天上传新火，人间试夹衣。定巢新燕觅香泥。不为绣帘朱户、说相思。侧帽吹飞絮，凭栏送落晖。粉痕销淡锦书稀。怕见山南山北、子规啼。","dynasty":"宋代","title":"南柯子/南歌子其一丁酉清明"}
{"author":"黄升","content":"莺蝶太匆匆。恼杀衰翁。牡丹开尽状元红。俯仰之间增感慨，花事成空。垂柳绿阴中。粉絮濛濛。多情多病转疏慵。不是东风孤负我，我负东风。","dynasty":"宋代","title":"卖花声其一己亥三月一日"}
{"author":"黄升","content":"问山中、小桃开后，曾经多少晴雨。遥知载酒花边去，唱我旧歌金缕。行乐处。正蝶绕蜂围，锦绣迷无路。风光有主。想倚杖西阡，停杯北望，望断碧云暮。花知道，应倩蜚鸿寄语。年来老子安否。一春一到成虚约，不道树犹如此。烦说与。但岁岁、东风妆点红云坞。刘郎老去。待有日重来，同君一笑，拈起看花句。","dynasty":"宋代","title":"摸鱼儿为遗蜕山中桃花作，寄冯云月"}
{"author":"黄升","content":"深深禁籞。霁日明莺羽。风动槐龙交翠舞。恰恰花阴亭午。一帘暖絮悠扬。金炉旋炷沈香。天子方看谏疏，内人休斗新妆。","dynasty":"宋代","title":"清平乐其二宫词"}
{"author":"黄升","content":"钟磬泠泠夜未央。梨花庭院月如霜。步虚声里拜瑶章。紫极清都云渺渺，红尘浊世事茫茫。未知谁有返魂香。","dynasty":"宋代","title":"浣溪沙醮坛"}
{"author":"黄升","content":"多病带围宽。未到衰年已鲜欢。梦破小楼风马响，珊珊。缺月无情转画栏。凉入苎衾单。起探灯花夜欲阑。书册满床空伴睡，慵观。拈得渔樵笛谱看。","dynasty":"宋代","title":"南乡子（夏夜）"}
{"author":"黄升","content":"晓燕传情，午莺喧梦，起来检梭芳事。荼コ褪雪，杨柳吹绵，迄逦麦秋天气。翻阶傍砌。看芍药、新妆娇媚。正凤紫匀染绡裳，猩红轻透罗袂。昼暖朱阑困倚。是天姿妖娆，不减姚魏。随蜂惹粉，趁蝶栖香，引动少年情味。花浓酒美。人正在、翠红围里。问谁是、第一风流，折花簪向云髻。","dynasty":"宋代","title":"花发沁园春（芍药会上）"}
{"author":"黄升","content":"粉香吹暖透单衣。金泥双凤飞。间来花下立多时。春风酒醒迟。桃叶曲，柳枝词。芳心空自知。湘皋月冷佩声微。雁归人不归。","dynasty":"宋代","title":"阮郎归（做姜尧章体）"}
{"author":"李康","content":"　　夫治乱，运也；穷达，命也；贵贱，时也。故运之将隆，必生圣明之君。圣明之君，必有忠贤之臣。其所以相遇也，不求而自合；其所以相亲也，不介而自亲。唱之而必和，谋之而必从，道德玄同，曲折合符，得失不能疑其志，谗构不能离其交，然后得成功也。其所以得然者，岂徒人事哉？授之者天也，告之者神也，成之者运也。　　夫黄河清而圣人生，里社鸣而圣人出，群龙见而圣人用。故伊尹，有莘氏之媵臣也，而阿衡于商。太公，渭滨之贱老也，而尚父于周。百里奚在虞而虞亡，在秦而秦霸，非不才于虞而才于秦也。张良受黄石之符，诵三略之说，以游于群雄，其言也，如以水投石，莫之受也；及其遭汉祖，其言也，如以石投水，莫之逆也。非张良之拙说于陈项，而巧言于沛公也。然则张良之言一也，不识其所以合离？合离之由，神明之道也。故彼四贤者，名载于箓图，事应乎天人，其可格之贤愚哉？孔子曰：“清明在躬，气志如神。嗜欲将至，有开必先。天降时雨，山川出云。”诗云：“惟岳降神，生甫及申；惟申及甫，惟周之翰。”运命之谓也。　　岂惟兴主，乱亡者亦如之焉。幽王之惑褒女也，祅始于夏庭。曹伯阳之获公孙强也，征发于社宫。叔孙豹之昵竖牛也，祸成于庚宗。吉凶成败，各以数至。咸皆不求而自合，不介而自亲矣。昔者，圣人受命河洛曰：以文命者，七九而衰；以武兴者，六八而谋。及成王定鼎于郏鄏，卜世三十，卜年七百，天所命也。故自幽厉之间，周道大坏，二霸之后，礼乐陵迟。文薄之弊，渐于灵景；辩诈之伪，成于七国。酷烈之极，积于亡秦；文章之贵，弃于汉祖。虽仲尼至圣，颜冉大贤，揖让于规矩之内，訚訚于洙、泗之上，不能遏其端；孟轲、孙卿体二希圣，从容正道，不能维其末，天下卒至于溺而不可援。　　夫以仲尼之才也，而器不周于鲁卫；以仲尼之辩也，而言不行于定哀；以仲尼之谦也，而见忌于子西；以仲尼之仁也，而取仇于桓魋；以仲尼之智也，而屈厄于陈蔡；以仲尼之行也，而招毁于叔孙。夫道足以济天下，而不得贵于人；言足以经万世，而不见信于时；行足以应神明，而不能弥纶于俗；应聘七十国，而不一获其主；驱骤于蛮夏之域，屈辱于公卿之门，其不遇也如此。及其孙子思，希圣备体，而未之至，封己养高，势动人主。其所游历诸侯，莫不结驷而造门；虽造门犹有不得宾者焉。其徒子夏，升堂而未入于室者也。退老于家，魏文候师之，西河之人肃然归德，比之于夫子而莫敢间其言。故曰：治乱，运也；穷达，命也；贵贱，时也。而后之君子，区区于一主，叹息于一朝。屈原以之沈湘，贾谊以之发愤，不亦过乎！　　然则圣人所以为圣者，盖在乎乐天知命矣。故遇之而不怨，居之而不疑也。其身可抑，而道不可屈；其位可排，而名不可夺。譬如水也，通之斯为川焉，塞之斯为渊焉，升之于云则雨施，沈之于地则土润。体清以洗物，不乱于浊；受浊以济物，不伤于清。是以圣人处穷达如一也。夫忠直之迕于主，独立之负于俗，理势然也。故木秀于林，风必摧之；堆出于岸，流必湍之；行高于人，众必非之。前监不远，覆车继轨。然而志士仁人，犹蹈之而弗悔，操之而弗失，何哉？将以遂志而成名也。求遂其志，而冒风波于险涂；求成其名，而历谤议于当时。彼所以处之，盖有算矣。子夏曰：“死生有命，富贵在天”故道之将行也，命之将贵也，则伊尹吕尚之兴于商周，百里子房之用于秦汉，不求而自得，不徼而自遇矣。道之将废也，命之将贱也，岂独君子耻之而弗为乎？盖亦知为之而弗得矣。　　凡希世苟合之士，蘧蒢戚之人，俛仰尊贵之颜，逶迤势利之间，意无是非，赞之如流；言无可否，应之如响。以窥看为精神，以向背为变通。势之所集，从之如归市；势之所去，弃之如脱遗。其言曰：名与身孰亲也？得与失孰贤也？荣与辱孰珍也？故遂絜其衣服，矜其车徒，冒其货贿，淫其声色，脉脉然自以为得矣。盖见龙逢、比干之亡其身，而不惟飞廉、恶来之灭其族也。盖知伍子胥之属镂于吴，而不戒费无忌之诛夷于楚也。盖讥汲黯之白首于主爵，而不惩张汤牛车之祸也。盖笑萧望之跋踬于前，而不惧石显之绞缢于后也。故夫达者之筭也，亦各有尽矣。　　曰：凡人之所以奔竞于富贵，何为者哉？若夫立德必须贵乎？则幽厉之为天子，不如仲尼之为陪臣也。必须势乎？则王莽、董贤之为三公，不如杨雄、仲舒之阒其门也。必须富乎？则齐景之千驷，不如颜回、原宪之约其身也。其为实乎？则执杓而饮河者，不过满腹；弃室而洒雨者，不过濡身；过此以往，弗能受也。其为名乎？则善恶书于史册，毁誉流于千载；赏罚悬于天道，吉凶灼乎鬼神，固可畏也。将以娱耳目、乐心意乎？譬命驾而游五都之市，则天下之货毕陈矣。褰裳而涉汶阳之丘，则天下之稼如云矣。椎紒而守敖庾、海陵之仓，则山坻之积在前矣。扱衽而登钟山、蓝田之上，则夜光玙璠之珍可观矣。夫如是也，为物甚众，为己甚寡，不爱其身，而啬其神。风惊尘起，散而不止。六疾待其前，五刑随其后。利害生其左，攻夺出其右，而自以为见身名之亲疏，分荣辱之客主哉。　　天地之大德曰生，圣人之大宝曰位，何以守位曰仁，何以正人曰义。故古之王者，盖以一人治天下，不以天下奉一人也。古之仕者，盖以官行其义，不以利冒其官也。古之君子，盖耻得之而弗能治也，不耻能治而弗得也。原乎天人之性，核乎邪正之分，权乎祸福之门，终乎荣辱之算，其昭然矣。故君子舍彼取此。若夫出处不违其时，默语不失其人，天动星回而辰极犹居其所，玑旋轮转，而衡轴犹执其中，既明且哲，以保其身，贻厥孙谋，以燕翼子者，昔吾先友，尝从事于斯矣。","dynasty":"魏晋","tags":"忧思，感慨，命运","title":"运命论"}
{"author":"李漳","content":"迢迢郎意，盈盈妾恨，今夕鹊桥欲度。世间儿女一何痴，斗乞巧、纷纷无数。遥知此际，有人孤坐，心切天街云路。好因缘是恶因缘，梦魂远、阳台雨暮。","dynasty":"宋代","title":"鹊桥仙（七夕）"}
{"author":"李漳","content":"雨歇前林，薰风度、琴声清淑。绮窗迥、张眉初扫，弄弦鸣玉。三叠瑶池仙侣宴，九江鹤唳清江曲。政伯莺、此日梦维熊，祥烟馥。金徽外，音时续。雕筵上，听难足。且相将一醉，满倾醽醁。共祝遐龄何所似，水流不尽高山矗。算未应、归去抱琴书，云间宿。","dynasty":"宋代","title":"满江红（周监务生日，妻善鼓琴）"}
{"author":"李漳","content":"淑德由来孟母名。方瞳鹤发莹精神。天教遐算灵椿比，新见贤郎擢桂荣。逢诞日，庆孙会。金花绘诰又重新。原君学得司空母，管取年高寿太平。","dynasty":"宋代","title":"鹧鸪天（寿友人母）"}
{"author":"李漳","content":"小楼帘卷栏干外。花下朱门半启。中有倾城佳丽。一笑西风里。盈盈临水情难致。尽日相看如醉。乾鹊不知人意。只管声声喜。","dynasty":"宋代","title":"桃源忆故人·小楼帘卷栏干外"}
{"author":"李漳","content":"雨歇前林，薰风度、琴声清淑。绮窗迥、张眉初扫，弄弦鸣玉。三叠瑶池仙侣宴，九江鹤唳清江曲。政伯莺、此日梦维熊，祥烟馥。金徽外，音时续。雕筵上，听难足。且相将一醉，满倾醽醁。共祝遐龄何所似，水流不尽高山矗。算未应、归去抱琴书，云间宿。","dynasty":"宋代","title":"满江红·雨歇前林"}
{"author":"李漳","content":"淑德由来孟母名。方瞳鹤发莹精神。天教遐算灵椿比，新见贤郎擢桂荣。逢诞日，庆孙会。金花绘诰又重新。原君学得司空母，管取年高寿太平。","dynasty":"宋代","title":"鹧鸪天·淑德由来孟母名"}
{"author":"李漳","content":"家承阀阅高，人擅闺房秀。嫁得伯鸾夫，直是齐眉偶。榴花著子时，萱草宜男候。一笑捧觥船，共祝人常寿。","dynasty":"宋代","title":"生查子"}
{"author":"李漳","content":"雨歇前林，薰风度、琴声清淑。绮窗迥、张眉初扫，弄弦鸣玉。三叠瑶池仙侣宴，九江鹤唳清江曲。政伯鸾、此日梦维熊，祥烟馥。金徽外，音时续。雕筵上，听难足。且相将一醉，满倾醽醁。共祝遐龄何所似，水流不尽高山矗。算未应、归去抱琴书，云间宿。","dynasty":"宋代","title":"满江红周监务生日，妻善鼓琴"}
{"author":"李漳","content":"淑德由来孟母名。方瞳鹤发莹精神。天教遐算灵椿比，亲见贤郎擢桂荣。逢诞日，庆孙曾。金花纶诰又重新。愿君学得司空母，管取年高寿太平。","dynasty":"宋代","title":"鹧鸪天寿友人母"}
{"author":"曹雪芹","content":"花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本","dynasty":"清代","tags":"写花，寓人，抒情","title":"葬花吟"}
{"author":"曹雪芹","content":"都道是金玉良姻，俺只念木石前盟。空对着，山中高士晶莹雪；终不忘，世外仙姝寂寞林。叹人间，美中不足今方信：纵然是齐眉举案，到底意难平。","dynasty":"清代","tags":"婚姻，爱情","title":"终身误"}
{"author":"曹雪芹","content":"无赖诗魔昏晓侵，绕篱欹石自沉音。毫端蕴秀临霜写，口齿噙香对月吟。满纸自怜题素怨，片言谁解诉秋心？一从陶令评章后，千古高风说到今。","dynasty":"清代","tags":"写诗，抒怀","title":"咏菊"}
{"author":"曹雪芹","content":"粉堕百花洲，香残燕子楼。一团团、逐队成球。飘泊亦如人命薄，空缱绻，说风流。草木也知愁，韶华竟白头。叹今生、谁舍谁收！嫁与东风春不管，凭尔去，忍淹留！","dynasty":"清代","tags":"婉约，柳树，感叹，命运","title":"唐多令·柳絮"}
{"author":"曹雪芹","content":"秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵霢霢复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。","dynasty":"清代","tags":"秋天，雨夜，伤悼，命运","title":"代别离·秋窗风雨夕"}
{"author":"曹雪芹","content":"白玉堂前春解舞，东风卷得均匀。蜂围蝶阵乱纷纷。几曾随逝水？岂必委芳尘？万缕千丝终不改，任他随聚随分。韶华休笑本无根。好风凭借力，送我上青云。","dynasty":"清代","tags":"咏物，柳树，写风","title":"临江仙·柳絮"}
{"author":"曹雪芹","content":"秋容浅淡映重门，七节攒成雪满盆。出浴太真冰作影，捧心西子玉为魂。晓风不散愁千点，宿雨还添泪一痕。独倚画栏如有意，清砧怨笛送黄昏。","dynasty":"清代","tags":"咏物，寓人","title":"咏白海棠"}
{"author":"曹雪芹","content":"酒未开樽句未裁，寻春问腊到蓬莱。不求大士瓶中露，为乞孀娥槛外梅。入世冷挑红雪去，离尘香割紫云来。槎枒谁惜诗肩瘦，衣上犹沾佛院苔。","dynasty":"清代","tags":"写花，梅花，寓人","title":"访妙玉乞红梅"}
{"author":"曹雪芹","content":"珍重芳姿昼掩门，自携手瓮灌苔盆。胭脂洗出秋阶影，冰雪招来露砌魂。淡极始知花更艳，愁多焉得玉无痕。欲偿白帝宜清洁，不语婷婷日又昏。","dynasty":"清代","tags":"咏物，写花，寓人","title":"薛宝钗咏白海棠"}
{"author":"曹雪芹","content":"　　维太平不易之元，蓉桂竞芳之月，无可奈何之日，怡红院浊玉，谨以群花之蕊，冰鲛之縠，沁芳之泉，枫露之茗，四者虽微，聊以达诚申信，乃致祭于白帝宫中抚司秋艳芙蓉女儿之前曰：　　窃思女儿自临浊世，迄今凡十有（通“又）”六载。其先之乡籍姓氏，湮沦而莫能考者久矣。而玉得于衾枕栉沐之间，栖息宴游之夕，亲昵狎亵，相与共处者，仅五年八月有奇。　　忆女儿曩生之昔，其为质则金玉不足喻其贵，其为性则冰雪不足喻其洁，其为神则星日不足喻其精，其为貌则花月不足喻其色。姊娣悉慕媖娴，妪媪咸仰惠德。　　孰料鸠鸩恶其高，鹰鸷翻遭罦罬；薋葹妒其臭，茝兰竟被芟鉏！花原自怯，岂奈狂飙；柳本多愁，何禁骤雨！偶遭蛊虿之谗，遂抱膏肓之疚。故樱唇红褪，韵吐呻吟；杏脸香枯，色陈顑颔。诼谣謑诟，出自屏帏；荆棘蓬榛，蔓延户牖。岂招尤则替，实攘诟而终。既忳幽沉于不尽，复含罔屈于无穷。高标见嫉，闺帏恨比长沙；直烈遭危，巾帼惨于羽野。自蓄辛酸，谁怜夭折？仙云既散，芳趾难寻。洲迷聚窟，何来却死之香？海失灵槎，不获回生之药。　　眉黛烟青，昨犹我画；指环玉冷，今倩谁温？鼎炉之剩药犹存，襟泪之余痕尚渍。镜分鸾别，愁开麝月之奁；梳化龙飞，哀折檀云之齿。委金钿于草莽，拾翠盒于尘埃。楼空鳷鹊，徒悬七夕之针；带断鸳鸯，谁续五丝之缕？　　况乃金天属节，白帝司时，孤衾有梦，空室无人。桐阶月暗，芳魂与倩影同销；蓉帐香残，娇喘共细言皆绝。连天衰草，岂独蒹葭；匝地悲声，无非蟋蟀。露阶晚砌，穿帘不度寒砧；雨荔秋垣，隔院希闻怨笛。芳名未泯，檐前鹦鹉犹呼；艳质将亡，槛外海棠预萎。捉迷屏后，莲瓣无声；斗草庭前，兰芳枉待。抛残绣线，银笺彩缕谁裁？褶断冰丝，金斗御香未熨。　　昨承严命，既趋车而远陟芳园；今犯慈威，复拄杖而近抛孤柩。及闻蕙棺被燹，惭违共穴之盟；石椁成灾，愧迨同灰之诮。　　尔乃西风古寺，淹滞青燐，落日荒丘，零星白骨。楸榆飒飒，蓬艾萧萧。隔雾圹以啼猿，绕烟塍而泣鬼。自为红绡帐里，公子情深；始信黄土陇中，女儿命薄！汝南泪血，斑斑洒向西风；梓泽馀衷，默默诉凭冷月。　　呜呼！固鬼蜮之为灾，岂神灵而亦妒？箝诐奴之口，讨岂从宽？剖悍妇之心，忿犹未释！在卿之尘缘虽浅，而玉之鄙意尤深。因蓄惓惓之思，不禁谆谆之问。　　始知上帝垂旌，花宫待诏，生侪兰蕙，死辖芙蓉。听小婢之言，似涉无稽；据浊玉之思，则深为有据。何也：昔叶法善摄魂以撰碑，李长吉被诏而为记，事虽殊其理则一也。故相物以配才，苟非其人，恶乃滥乎其位？始信上帝委托权衡，可谓至洽至协，庶不负其所秉赋也。因希其不昧之灵，或陟降于兹，特不揣鄙俗之词，有污慧听。乃歌而招之曰：　　天何如是之苍苍兮，乘玉虬以游乎穹窿耶？地何如是之茫茫兮，驾瑶象以降乎泉壤耶？望伞盖之陆离兮，抑箕尾之光耶？列羽葆而为前导兮，卫危虚于傍耶？驱丰隆以为庇从兮，望舒月以临耶？听车轨而伊轧兮，御鸾鹥以征耶？闻馥郁而薆然兮，纫蘅杜以为纕耶？炫裙裾之烁烁兮，镂明月以为珰耶？借葳蕤而成坛畤兮，檠莲焰以烛兰膏耶？文瓠瓟以为觯斝兮，漉醽醁以浮桂醑耶？瞻云气而凝盼兮，仿佛有所觇耶？俯窈窕而属耳兮，恍惚有所闻耶？期汗漫而无夭阏兮，忍捐弃予于尘埃耶？倩风廉之为余驱车兮，冀联辔而携归耶？余中心为之慨然兮，徒噭噭而何为耶？卿偃然而长寝兮，岂天运之变于斯耶？既窀穸且安稳兮，反其真而又奚化耶？余犹桎梏而悬附兮，灵格余以嗟来耶？来兮止兮，卿其来耶？若夫鸿蒙而居，寂静以处，虽临于兹，余亦莫睹。搴烟萝而为步障，列苍蒲而森行伍。警柳眼之贪眠，释莲心之味苦。素女约于桂岩，宓妃迎于兰渚。弄玉吹笙，寒簧击敔。征嵩岳之妃，启骊山之姥。龟呈洛浦之灵，兽作咸池之舞。潜赤水兮龙吟，集珠林兮凤翥。爰格爰诚，匪簠匪莒。发轫乎霞城，还旌乎玄圃。既显微而若通，复氤氲而倏阻。离合兮烟云，空蒙兮雾雨。尘霾敛兮星高，溪山丽兮月午。何心意之忡忡，若寤寐之栩栩？余乃欷歔怅望，泣涕彷徨。人语兮寂历，天籁兮篔筜。鸟惊散而飞，鱼唼喋以响。志哀兮是祷，成礼兮期祥。呜呼哀哉！尚飨！","dynasty":"清代","tags":"长诗","title":"芙蓉女儿诔"}
{"author":"曹雪芹","content":"一帆风雨路三千，把骨肉家园齐来抛闪。恐哭损残年，告爹娘，休把儿悬念。自古穷通皆有定，离合岂无缘？从今分两地，各自保平安。奴去也，莫牵连。","dynasty":"清代","title":"红楼梦曲"}
{"author":"曹雪芹","content":"偶因一着错，便为人上人。","dynasty":"清代","title":"娇杏赞"}
{"author":"曹雪芹","content":"白玉堂前春解舞，东风卷得均匀。蜂团蝶阵乱纷纷：几曾随逝水？岂必委芳尘？万缕千丝终不改，任他随聚随分。韶华休笑本无根：好风凭借力，送我上青云。","dynasty":"清代","title":"临江仙·白玉堂前春解舞"}
{"author":"曹雪芹","content":"三春过后诸芳尽，各自须寻各自门。","dynasty":"清代","title":"梦秦氏赠言"}
{"author":"曹雪芹","content":"空挂纤纤缕，徒垂络络丝。也难绾系也难羁，一任东西南北各分离。落去君休惜，飞来我自知。莺愁蝶倦晚芳时，纵是明春再见隔年期！","dynasty":"清代","title":"南柯子·空挂纤纤缕"}
{"author":"曹雪芹","content":"厚地高天，堪叹古今情不尽，痴男怨女，可怜风月债难偿。","dynasty":"清代","title":"孽海情天对联"}
{"author":"曹雪芹","content":"天运无功理不穷，有功无运也难逢。因何镇日纷纷乱，因为阴阳数不通。　　　　　　——打一物","dynasty":"清代","title":"元宵灯谜"}
{"author":"曹雪芹","content":"能使妖魔胆尽催，身如束帛气如雷。一声震得人方恐，回首相看已是灰。　　　　　　——打一玩物","dynasty":"清代","title":"元宵灯谜"}
{"author":"曹雪芹","content":"瓶供篱栽日日忙，折来休认镜中妆。长安公子因花癖，彭泽先生是酒狂。短鬓冷沾三径露，葛巾香染九秋霜。高情不入时人眼，拍手凭他笑路旁。","dynasty":"清代","title":"簪菊"}
{"author":"曹雪芹","content":"身后有余忘缩手，眼前无路想回头。","dynasty":"清代","title":"智通寺对联"}
{"author":"曹雪芹","content":"势败休云贵，家亡莫论亲。偶因济刘氏，巧得遇恩人。","dynasty":"清代","title":"正册判词"}
{"author":"曹雪芹","content":"捐躯报国恩，未报身犹在。眼底物多情，君恩或可待。","dynasty":"清代","title":"第四回回前诗"}
{"author":"曹雪芹","content":"春因葳蕤拥绣衾，恍随仙子别红尘。问谁幻入杂胥境，千古风流造孽人。","dynasty":"清代","title":"第五回回前诗"}
{"author":"曹雪芹","content":"朝扣富儿门，富儿犹未足。虽无千金酬，嗟彼胜骨肉。","dynasty":"清代","title":"第六回回前诗"}
{"author":"曹雪芹","content":"十二花容色最新，不知谁是惜花人。相逢若问名何氏，家住江南姓本秦。","dynasty":"清代","title":"第七回回前诗"}
{"author":"曹雪芹","content":"古鼎新烹凤髓香，那堪翠斝贮琼浆。莫言绮縠无风韵，试看金娃对玉郎。","dynasty":"清代","title":"第八回回前诗"}
{"author":"曹雪芹","content":"一步行来错，回头已百年。古今风月鉴，多少泣黄泉。","dynasty":"清代","title":"第十三回回前诗"}
{"author":"曹雪芹","content":"南面而望，北面而朝。象忧亦忧，象喜亦喜。　　　　　　——打一用物","dynasty":"清代","title":"元宵灯谜"}
{"author":"曹雪芹","content":"幽微灵秀地，无可奈何天。","dynasty":"清代","title":"仙宫房内对联"}
{"author":"曹雪芹","content":"深庭长日静，两两出婵娟。绿蜡春犹卷，红妆夜未眠。凭栏垂绛袖，倚石护青烟。对立东风里，主人应解怜。","dynasty":"清代","title":"怡红快绿"}
{"author":"曹雪芹","content":"风箫箫兮秋气深，美人千里兮独沉吟。望故乡兮何处？倚桂杆兮涕沾襟。山迢迢兮水长，照轩窗兮明月光。耿耿不寐兮银河渺茫，罗衫怯怯兮风露凉。子之遭兮不自由，予之遇兮多烦忧。之子与我兮心焉相投，思古人兮俾无尤。人生斯世兮如轻尘，天上人间兮感夙因。感夙因兮不可惙，素心如何天上月！","dynasty":"清代","title":"琴曲四章"}
{"author":"曹雪芹","content":"无才可去补苍天，枉入红尘若许年。此系身前身后事，倩谁记去作奇传？","dynasty":"清代","title":"石上偈"}
{"author":"曹雪芹","content":"衔山抱水建来精，多少工夫筑始成。天上人间诸景备，芳园应锡大观名。","dynasty":"清代","title":"题大观园"}
{"author":"曹雪芹","content":"随身伴，独自意绸缪。谁料风波平地起，顿教躯命即时休。孰与话轻柔？东逝水，无复向西流。想象更无怀梦草，添衣还见翠云裘。脉脉使人愁！","dynasty":"清代","title":"望江南·随身伴"}
{"author":"曹雪芹","content":"欲洁何曾洁，云空未必空。可怜金玉质，终陷淖泥中。","dynasty":"清代","title":"金陵十二钗正册妙玉"}
{"author":"曹雪芹","content":"子系中山狼，得志便猖狂。金闺花柳质，一载赴黄粱。","dynasty":"清代","title":"金陵十二钗正册贾迎春"}
{"author":"曹雪芹","content":"阶下儿童仰面时，清明妆点最堪宜。游丝一断浑无力，莫向东风怨别离。打一玩物。","dynasty":"清代","title":"元宵灯谜"}
{"author":"曹雪芹","content":"其一：眼空蓄泪泪空垂，暗洒闲抛却为谁？尺幅鲛绡劳解赠，叫人焉得不伤悲！其二：抛珠滚玉只偷潸，镇日无心镇日闲。枕上袖边难拂拭，任他点点与斑斑。其三：彩线难收面上珠，湘江旧迹已模糊。窗前亦有千竿竹，不识香痕渍也无？","dynasty":"清代","title":"题帕三绝句"}
{"author":"曹雪芹","content":"风萧萧兮秋气深，美人千里兮独沉吟。望故乡兮何处？倚桂杆兮涕沾襟。","dynasty":"清代","title":"琴曲四章其一"}
{"author":"曹雪芹","content":"山迢迢兮水长，照轩窗兮明月光。耿耿不寐兮银河渺茫，罗衫怯怯兮风露凉。","dynasty":"清代","title":"琴曲四章其二"}
{"author":"曹雪芹","content":"子之遭兮不自由，予之遇兮多烦忧。之子与我兮心焉相投，思古人兮俾无尤。","dynasty":"清代","title":"琴曲四章其三"}
{"author":"曹雪芹","content":"人生斯世兮如轻尘，天上人间兮感夙因。感夙因兮不可惙，素心如何天上月！","dynasty":"清代","title":"琴曲四章其四"}
{"author":"曹雪芹","content":"空挂纤纤缕，徒垂络络丝。也难绾系也难羁，一任东西南北各分离。落去君休惜，飞来我自知。莺愁蝶倦晚芳时，纵是明春再见隔年期！","dynasty":"清代","title":"南柯子"}
{"author":"曹雪芹","content":"随身伴，独自意绸缪。谁料风波平地起，顿教躯命即时休。孰与话轻柔？东逝水，无复向西流。想象更无怀梦草，添衣还见翠云裘。脉脉使人愁！","dynasty":"清代","title":"望江南"}
{"author":"曹雪芹","content":"富贵不知乐业，贫穷难耐凄凉。可怜辜负好韶光，于国于家无望。天下无能第一，古今不肖无双。寄言纨绔与膏粱：莫效此儿形状！","dynasty":"清代","title":"西江月其二"}
{"author":"曹雪芹","content":"粉堕百花州，香残燕子楼。一团团逐对成逑。飘泊亦如人命薄，空缱绻，说风流。草木也知愁，韶华竟白头！叹今生谁舍谁收？嫁与东风春不管，凭尔去，忍淹留。","dynasty":"清代","title":"唐多令"}
{"author":"曹雪芹","content":"一帆风雨路三千，把骨肉家园，齐来抛闪。恐哭损残年，告爹娘休把儿悬念。自古穷通皆有定，离合岂无缘？从今分两地，各自保平安。奴去也，莫牵连！","dynasty":"清代","title":"红楼梦十二曲其五分骨肉"}
{"author":"曹雪芹","content":"机关算尽太聪明，反算了卿卿性命。生前心已碎，死后性空灵。家富人宁，终有个家亡人散各奔腾。枉费了意悬悬半世心，好一似荡悠悠三更梦。急喇喇似大厦倾，昏惨惨似灯将尽。呀！一场欢喜忽悲辛，叹人世终难定！","dynasty":"清代","title":"红楼梦十二曲其十聪明累"}
{"author":"曹雪芹","content":"画梁春尽落香尘。擅风情，秉月貌，便是败家的根本。箕裘颓堕皆从敬，家事消亡首罪宁。宿孽总因情！","dynasty":"清代","title":"红楼梦十二曲其十三好事终"}
{"author":"曹雪芹","content":"无我原非你，从他不解伊。肆行无碍凭来去。茫茫着甚悲愁喜？纷纷说甚亲疏密。从前碌碌却因何，到如今，回头试想真无趣！","dynasty":"清代","title":"寄生草"}
{"author":"曹雪芹","content":"露凝霜重渐倾欹，宴赏才过小雪时。蒂有余香金淡泊，枝无全叶翠离披。半床落月蛩声病，万里寒云雁阵迟。明岁秋风知再会，暂时分手莫相思。","dynasty":"清代","tags":"写花，菊花，寓人","title":"残菊"}
{"author":"曹雪芹","content":"精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。","dynasty":"清代","tags":"咏物，月亮，写人，愁思","title":"香菱咏月·其三"}
{"author":"曹雪芹","content":"白梅懒赋赋红梅，逞艳先迎醉眼开。冻脸有痕皆是血，酸心无恨亦成灰。误吞丹药移真骨，偷下瑶池脱旧胎。江北江南春灿烂，寄言蜂蝶漫疑猜。（出自《红楼梦》第五十回。）","dynasty":"清代","tags":"写花，梅花，寓人","title":"咏红梅花得“梅”字"}
{"author":"曹雪芹","content":"桃未芳菲杏未红，冲寒先喜笑东风。魂飞庾岭春难辨，霞隔罗浮梦未通。绿萼添妆融宝炬，缟仙扶醉跨残虹。看来岂是寻常色，浓淡由他冰雪中。（出自《红楼梦》第五十回。）","dynasty":"清代","tags":"写花，梅花，寓人","title":"咏红梅花得“红”字"}
{"author":"曹雪芹","content":"杏帘招客饮，在望有山庄。菱荇鹅儿水，桑榆燕子梁。一畦春韭绿，十里稻花香。盛世无饥馁，何须耕织忙。","dynasty":"清代","tags":"春天，写景","title":"杏帘在望"}
{"author":"曹雪芹","content":"非银非水映窗寒，试看晴空护玉盘。淡淡梅花香欲染，丝丝柳带露初干。只疑残粉涂金砌，恍若轻霜抹玉栏。梦醒西楼人迹绝，余容犹可隔帘看。","dynasty":"清代","tags":"咏物，月亮","title":"香菱咏月·其二"}
{"author":"曹雪芹","content":"疏是枝条艳是花，春妆儿女竞奢华。闲庭曲槛无余雪，流水空山有落霞。幽梦冷随红袖笛，游仙香泛绛河槎。前身定是瑶台种，无复相疑色相差。（出自《红楼梦》第五十回。）","dynasty":"清代","tags":"写花，梅花，寓人","title":"咏红梅花得“花”字"}
{"author":"曹雪芹","content":"铁甲长戈死未忘，堆盘色相喜先尝。螯封嫩玉双双满，壳凸红脂块块香。多肉更怜卿八足，助情谁劝我千觞。对兹佳品酬佳节，桂拂清风菊带霜。","dynasty":"清代","tags":"咏物，议论，讽刺","title":"螃蟹咏"}
{"author":"曹雪芹","content":"一代倾城逐浪花，吴宫空自忆儿家。效颦莫笑东村女，头白西边上浣纱。(上浣纱一作：尚浣纱)","dynasty":"清代","tags":"写人","title":"五美吟·西施"}
{"author":"曹雪芹","content":"月挂中天夜色寒，清光皎皎影团团。诗人助兴常思玩，野客添愁不忍观。翡翠楼边悬玉镜，珍珠帘外挂冰盘。良宵何用烧银烛，晴彩辉煌映画栏。","dynasty":"清代","tags":"咏物，月亮","title":"香菱咏月·其一"}
{"author":"曹雪芹","content":"篱畔秋酣一觉清，和云伴月不分明。登仙非慕庄生蝶，忆旧还寻陶令盟。睡去依依随雁断，惊回故故恼蛩鸣。醒时幽怨同谁诉，衰草寒烟无限情。","dynasty":"清代","tags":"菊花，抒情","title":"菊梦"}
{"author":"曹雪芹","content":"绝艳惊人出汉宫，红颜命薄古今同。君王纵使轻颜色，予夺权何畀画工？","dynasty":"清代","tags":"写人","title":"五美吟·明妃"}
{"author":"曹雪芹","content":"瓦砾明珠一例抛，何曾石尉重娇娆？都缘顽福前生造，更有同归慰寂寥。","dynasty":"清代","tags":"写人","title":"五美吟·绿珠"}
{"author":"曹雪芹","content":"肠断乌骓夜啸风，虞兮幽恨对重瞳。黥彭甘受他年醢，饮剑何如楚帐中？","dynasty":"清代","tags":"写人","title":"五美吟·虞姬"}
{"author":"曹雪芹","content":"铜铸金镛振纪纲，声传海外播戎羌。马援自是功劳大，铁笛无烦说子房。","dynasty":"清代","tags":"怀古，地名","title":"交趾怀古"}
{"author":"曹雪芹","content":"一个是阆苑仙葩，一个是美玉无瑕。若说没奇缘，今生偏又遇着他；若说有奇缘，如何心事终虚话？一个枉子嗟呀，一个空劳牵挂。一个是水中月，一个是镜中花。想眼中能有多少泪珠儿，怎禁得秋流到冬，春流到夏！","dynasty":"清代","title":"红楼梦十二曲——枉凝眉"}
{"author":"曹雪芹","content":"长揖雄谈态自殊，美人巨眼识穷途。尸居余气杨公幕，岂得羁縻女丈夫？","dynasty":"清代","tags":"写人","title":"五美吟·红拂"}
{"author":"曹雪芹","content":"怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。","dynasty":"清代","tags":"菊花，抒怀，理想","title":"忆菊"}
{"author":"曹雪芹","content":"欲讯秋情众莫知，喃喃负手叩东篱。孤标傲世偕谁隐，一样花开为底迟？圃露庭霜何寂寞，鸿归蛩病可相思？休言举世无谈者，解语何妨话片时。","dynasty":"清代","tags":"写花，菊花","title":"问菊"}
{"author":"曹雪芹","content":"姽婳将军林四娘，玉为肌骨铁为肠。捐躯自报恒王后，此日青州土亦香！","dynasty":"清代","title":"姽婳词"}
{"author":"曹雪芹","content":"世人都晓神仙好，惟有功名忘不了！古今将相在何方？荒冢一堆草没了，世人都晓神仙好，只有金银忘不了！终朝只恨聚无多，及到多时眼闭了，世人都晓神仙好，只有姣妻忘不了！君生日日说恩情，君死又随人去了，世人都晓神仙好，只有儿孙忘不了！痴心父母古来多，孝顺儿孙谁见了？","dynasty":"清代","tags":"抒情，现实，愤懑，向往，自由","title":"好了歌"}
{"author":"曹雪芹","content":"陋室空堂，当年笏满床；衰草枯杨，曾为歌舞场。蛛丝儿结满雕梁，绿纱今又糊在蓬窗上。说什么脂正浓，粉正香，如何两鬓又成霜？昨日黄土陇头送白骨，今宵红灯帐底卧鸳鸯。金满箱，银满箱，展眼乞丐人皆谤。正叹他人命不长，那知自己归来丧！训有方，保不定日后作强梁。择膏粱，谁承望流落在烟花巷！因嫌纱帽小，致使锁枷杠，昨怜破袄寒，今嫌紫蟒长：乱烘烘你方唱罢我登场，反认他乡是故乡。甚荒唐，到头来都是为他人作嫁衣裳！","dynasty":"清代","tags":"抒情，现实，愤懑","title":"好了歌注"}
{"author":"曹雪芹","content":"滴不尽相思血泪抛红豆，开不完春柳春花满画楼。睡不稳纱窗风雨黄昏后，忘不了新愁与旧愁。咽不下玉粒金莼噎满喉；照不见菱花镜里形容瘦。展不开的眉头，挨不明的更漏。呀！恰便似遮不住的青山隐隐，流不断的绿水悠悠。","dynasty":"清代","tags":"爱情，相思，伤怀","title":"红豆曲"}
{"author":"曹雪芹","content":"假作真时真亦假，无为有处有还无。","dynasty":"清代","title":"太虚幻境对联"}
{"author":"曹雪芹","content":"两弯似蹙非蹙肙烟眉，一双似喜非喜含露目。态生两靥之愁，娇袭一身之病。泪光点点，娇喘微微。娴静时如姣花照水，行动处似弱柳扶风。心较比干多一窍，病如西子胜三分。","dynasty":"清代","title":"赞林黛玉"}
{"author":"曹雪芹","content":"未卜三生愿，频添一段愁。闷来时敛额，行去几回头。自顾风前影，谁堪月下俦？蟾光如有意，先上玉人楼。","dynasty":"清代","title":"中秋对月有怀"}
{"author":"曹雪芹","content":"满纸荒唐言，一把辛酸泪！都云作者痴，谁解其中味？","dynasty":"清代","title":"自题一绝"}
{"author":"曹雪芹","content":"开辟鸿蒙，谁为情种？都只为风月情浓。趁着这奈何天、伤怀日、寂寥时，试遣愚衷。因此上，演出这怀金悼玉的《红楼梦》。","dynasty":"清代","title":"红楼梦曲"}
{"author":"曹雪芹","content":"气质美如兰，才华馥比仙。天生成孤僻人皆罕。你道是啖肉食腥膻，视绮罗俗厌；却不知好高人愈妒，过洁世同嫌。可叹这青灯古殿人将老，辜负了红粉朱楼春色阑，到头来依旧是风尘肮脏违心愿。好一似无瑕白玉遭泥陷，又何须王孙公子叹无缘？","dynasty":"清代","title":"红楼梦十二曲——世难容"}
{"author":"曹雪芹","content":"可叹停机德，堪怜咏絮才。玉带林中挂，金簪雪里埋。","dynasty":"清代","title":"金陵十二钗正册——钗、黛"}
{"author":"曹雪芹","content":"浮生着甚苦奔忙，盛席华筵终散场。悲喜千般同幻渺，古今一梦尽荒唐。漫言红袖啼痕重，更有情痴抱恨长。字字看来皆是血，十年辛苦不寻常。","dynasty":"清代","title":"回前诗"}
{"author":"曹雪芹","content":"根并荷花一茎香，平生遭际实堪伤。自从两地生孤木，致使香魂返故乡。","dynasty":"清代","title":"金陵十二钗副册——香菱"}
{"author":"曹雪芹","content":"方离柳坞，乍出花房。但行处，鸟惊庭树；将到时，影度回廊。仙袂乍飘兮，闻麝兰之馥郁；荷衣欲动兮，听环佩之铿锵。靥笑春桃兮，云堆翠髻；唇绽樱颗兮，榴齿含香。纤腰之楚楚兮，回风舞雪；珠翠之辉辉兮，满额鹅黄。出没花间兮，宜嗔宜喜；徘徊池上兮，若飞若扬。蛾眉颦笑兮，将言而未语；莲步乍移兮，待止而欲行。羡彼之良质兮，冰清玉润；羡彼之华服兮，闪灼文章。爱彼之貌容兮，香培玉琢；美彼之态度兮，凤翥龙翔。其素若何？春梅绽雪。其洁若何，秋菊被霜。其静若何，松生空谷。其艳若何，霞映澄塘。其文若何，龙游曲沼。其神若何，月射寒江。应惭西子，实愧王嫱。奇矣哉！生于孰地，来自何方？信矣乎！瑶池不二，紫府无双。果何人哉？如斯之美也！","dynasty":"清代","title":"警幻仙姑赋"}
{"author":"曹雪芹","content":"霁月难逢，彩云易散。心比天高，身为下贱。风流灵巧招人怨。寿夭多因诽谤生，多情公子空牵念!","dynasty":"清代","title":"金陵十二钗又副册——晴雯"}
{"author":"曹雪芹","content":"枉自温柔和顺，空云似桂如兰。堪羡优伶有富，谁知公子无缘。","dynasty":"清代","title":"金陵十二钗又副册——袭人"}
{"author":"曹雪芹","content":"无我原非你，从他不解伊。肆行无碍凭来去。茫茫着甚悲愁喜？纷纷说甚亲疏密。从前碌碌却因何，到如今，回头试想真无趣！","dynasty":"清代","title":"寄生草·无我原非你"}
{"author":"曹雪芹","content":"才自清明志自高，生于末世运偏消。清明涕泣江边望，千里东风一梦遥!","dynasty":"清代","title":"金陵十二钗正册——贾探春"}
{"author":"曹雪芹","content":"子孙中山狼，得志便猖狂。金闺花柳质，一载赴黄梁。","dynasty":"清代","title":"金陵十二钗正册——贾迎春"}
{"author":"曹雪芹","content":"二十年来辨是非，榴花开处照官闱。三春争及初春景，虎兔相逢大梦归。","dynasty":"清代","title":"金陵十二钗正册——贾元春"}
{"author":"曹雪芹","content":"桃李春风结子完，到头谁似一盆兰。如冰水好空相妒，枉与他人作笑谈。","dynasty":"清代","title":"金陵十二钗正册——李纨"}
{"author":"曹雪芹","content":"欲洁何曾洁？云空未必空。可怜金玉质，终陷淖泥中。","dynasty":"清代","title":"金陵十二钗正册——妙玉"}
{"author":"曹雪芹","content":"势败休云贵，家亡莫论亲。偶因济村妇，巧得遇恩人。","dynasty":"清代","title":"金陵十二钗正册——巧姐"}
{"author":"曹雪芹","content":"情天情海幻情深，情既相逢必主淫。漫言不肖皆荣出，造衅开端实在宁。","dynasty":"清代","title":"金陵十二钗正册——秦可卿"}
{"author":"曹雪芹","content":"富贵又如何？襁褓之间父母违。展眼吊斜辉，湘江水逝楚云飞。","dynasty":"清代","title":"金陵十二钗正册——史湘云"}
{"author":"曹雪芹","content":"凡鸟偏从末世来，都知爱慕此生才。一从二令三人木，哭向金陵事更哀。","dynasty":"清代","title":"金陵十二钗正册——王熙凤"}
{"author":"曹雪芹","content":"勘破三春景不长，缁衣顿改昔年妆。可怜绣户侯门女，独卧青灯古佛旁。","dynasty":"清代","title":"金陵十二钗正册——惜春"}
{"author":"曹雪芹","content":"襁褓中，父母叹双亡。纵居那绮罗丛中谁知娇养？幸生来英豪阔大宽宏量，从未将儿女私情，略萦心上。好一似霁月光风耀玉堂。厮配得才貌仙郎，博得个地久天长，准折得幼年时坎坷形状。终久是云散高唐，水涸湘江。这是尘寰中消长数应当，何必枉悲伤?","dynasty":"清代","title":"红楼梦十二曲——乐中悲"}
{"author":"曹雪芹","content":"留馀庆，留馀庆，忽遇恩人；幸娘亲，幸娘亲，积得阴功。劝人生济困扶穷，休似俺那爱银钱忘骨肉的狠舅奸兄。正是乘除加减，上有苍穹！","dynasty":"清代","title":"红楼梦十二曲——留馀庆"}
{"author":"曹雪芹","content":"将那三春勘破，桃红柳绿待如何？把这韶华打灭，觅那清淡天和。说什么天上夭桃盛，云中杏蕊多，到头来谁见把秋捱过？则看那白杨村里人呜咽，青枫林下鬼吟哦，更兼着连天衰草遮坟墓。这的是昨贫今富人劳碌，春荣秋谢花折磨。似这般生关死劫谁能躲？闻说道西方宝树唤婆娑，上结着长生果。","dynasty":"清代","title":"红楼梦十二曲——虚花悟"}
{"author":"曹雪芹","content":"机关算尽太聪明，反算了卿卿性命。生前心已碎，死后性空灵。家富人宁，终有个家亡人散各奔腾。枉费了意悬悬半世心，好一似荡悠悠三更梦。急喇喇似大厦倾，昏惨惨似灯将尽。呀！一场欢喜忽悲辛，叹人世终难定!","dynasty":"清代","title":"红楼梦十二曲——聪明累"}
{"author":"曹雪芹","content":"一帆风雨路三千，把骨肉家园，齐来抛闪。恐哭损残年，告爹娘休把儿悬念。自古穷通皆有定，离合岂无缘？从今分两地，各自保平安。奴去也，莫牵连!","dynasty":"清代","title":"红楼梦十二曲——分骨肉"}
{"author":"曹雪芹","content":"子系中山狼，得志便猖狂。金闺花柳质，一载赴黄粱。","dynasty":"清代","title":"正册判词"}
{"author":"曹雪芹","content":"杏帘招客饮，在望有山庄。菱荇鹅儿水，桑榆燕子梁。一畦春韭绿，十里稻花香。盛世无饥馁，何须耕织忙。","dynasty":"清代","title":"杏帘在望"}
{"author":"曹雪芹","content":"其一：眼空蓄泪泪空垂，暗洒闲抛却为谁？尺幅鲛绡劳解赠，叫人焉得不伤悲！其二：抛珠滚玉只偷潸，镇日无心镇日闲。枕上袖边难拂拭，任他点点与斑斑。其三：彩线难收面上珠，湘江旧迹已模糊，窗前亦有千竿竹，不识香痕渍也无？","dynasty":"清代","title":"题帕三绝句"}
{"author":"曹雪芹","content":"豪华虽足羡，离别却难堪。博得虚名在，谁人识苦甘？","dynasty":"清代","title":"第十七回回前诗"}
{"author":"曹雪芹","content":"爱此一拳石，玲珑出自然。溯源应太古，堕世又何年？有志归完璞，无才去补天。不求邀众赏，潇洒做顽仙。","dynasty":"清代","title":"题自画石"}
{"author":"曹雪芹","content":"桃花帘外东风软，桃花帘内晨妆懒：帘外桃花帘内人，人与桃花隔不远；东风有意揭帘栊，花欲窥人帘不卷。桃花帘外开仍旧，帘中人比桃花瘦；花解怜人花也愁，隔帘消息风吹透。风透湘帘花满庭，庭前春色倍伤情：闲苔院落门空掩，斜日栏杆人自凭。凭栏人向东风泣，茜裙偷傍桃花立；桃花桃叶乱纷纷，花绽新红叶凝碧。雾裹烟封一万株，烘楼照壁红模糊。天机烧破鸳鸯锦，春酣欲醒移珊枕。侍女金盆进水来，香泉影蘸胭脂冷；胭脂鲜艳何相类，花之颜色人之泪。若将人泪比桃花，泪自长流花自媚；泪眼观花泪易干，泪干春尽花憔悴。憔悴花遮憔悴人，花飞人倦易黄昏；一声杜宇春归尽，寂寞帘栊空月痕！","dynasty":"清代","title":"桃花行"}
{"author":"曹雪芹","content":"世事洞明皆学问，人情练达即文章。","dynasty":"清代","title":"宁府上房对联"}
{"author":"曹雪芹","content":"桂霭桐阴坐举殇，长安涎口盼重阳。眼前道路无经纬，皮里春秋空黑黄，酒未敌腥还用菊，性防积冷定须姜。于今落釜成何益，月浦空余禾黍香。","dynasty":"清代","title":"螃蟹咏"}
{"author":"曹雪芹","content":"无故寻愁觅恨，有时似傻如狂。纵然生得好皮囊，腹内原来草莽。潦倒不通世务，愚顽怕读文章。行为偏僻性乖张，那管世人诽谤。富贵不知乐业，贫穷难耐凄凉。可怜辜负好韶光，于国于家无望。天下无能第一，古今不肖无双。寄言纨绔与膏粱，莫效此儿形状。","dynasty":"清代","tags":"写人，赞美，讽刺，社会","title":"西江月·批宝玉二首"}
{"author":"曹雪芹","content":"半卷湘帘半掩门，碾冰为土玉为盆。偷来梨蕊三分白，借得梅花一缕魂。月窟仙人缝缟袂，秋闺怨女拭啼痕。娇羞默默同谁诉，倦倚西风夜已昏。","dynasty":"清代","title":"咏白海棠"}
{"author":"曹雪芹","content":"蘅芷阶通萝薜门，也宜墙角也宜盆。花因喜洁难寻偶，人为悲秋易断魂。玉烛滴干风里泪，晶帘隔破月中痕。幽情欲向嫦娥诉无奈虚廊夜色昏。","dynasty":"清代","title":"咏白海棠"}
{"author":"曹雪芹","content":"斜阳寒草带重门，苔翠盈铺雨后盆。玉是精神难比洁，雪为肌骨易销魂。芳心一点娇无力，倩影三更月有痕。莫谓缟仙能羽化，多情伴我咏黄昏。","dynasty":"清代","title":"咏白海棠"}
{"author":"曹雪芹","content":"有眼无珠腹内空，荷花出水喜相逢。梧桐叶落分离别，恩爱夫妻不到冬。　　　　　　——打一用物","dynasty":"清代","title":"元宵灯谜"}
{"author":"曹雪芹","content":"朝罢谁携两袖烟？琴边衾里无两缘。哓筹不用鸡人报，五更无烦侍女添。焦首朝朝还暮暮，煎心日日复年年。光阴荏苒须当惜，风月阴晴任变迁。","dynasty":"清代","title":"元宵灯谜"}
{"author":"曹雪芹","content":"画梁春尽落香尘。擅风情，秉月貌，便是败家的根本。箕裘颓堕皆从敬，家事消亡首罪宁。宿孽总因情！","dynasty":"清代","title":"红楼梦十二曲——好事终"}
{"author":"曹雪芹","content":"喜荣华正好，恨无常又到，眼睁睁把万事全抛，荡悠悠芳魂销耗。望家乡路远山高。故向爹娘梦里相寻告：儿命已入黄泉，天伦呵，须要退步抽身早！","dynasty":"清代","title":"红楼梦十二曲——恨无常"}
{"author":"曹雪芹","content":"为官的家业凋零，富贵的金银散尽。有恩的死里逃生，无情的分明报应。欠命的命已还，欠泪的泪已尽：冤冤相报自非轻，分离聚合皆前定。欲知命短问前生，老来富贵也真侥幸。看破的遁入空门，痴迷的枉送了性命。好一似食尽鸟投林，落了片白茫茫大地真干净！","dynasty":"清代","title":"红楼梦十二曲——飞鸟各投林"}
{"author":"曹雪芹","content":"留余庆，留余庆，忽遇恩人，幸娘亲，幸娘亲，积得阴功。劝人生，济困扶穷，休似俺那爱银钱、忘骨肉的狠舅奸兄！正是乘除加减，上有苍穹。","dynasty":"清代","title":"红楼梦曲-留余庆"}
{"author":"曹雪芹","content":"为官的，家业凋零；富贵的，金银散尽；有恩的，死里逃生；无情的，分明报应；欠命的，命已还；欠泪的，泪已尽：冤冤相报实非轻，分离聚合皆前定。欲知命短问前生，老来富贵也真侥幸。看破的，遁入空门；痴迷的，枉送了性命。好一似食尽鸟投林，落了片白茫茫大地真干净！","dynasty":"清代","title":"红楼梦曲"}
{"author":"曹雪芹","content":"开辟鸿蒙，谁为情种？都只为风月情浓。奈何天，伤怀日，寂寥时，试遣愚衷。因此上演出这悲金悼玉的\"红楼梦\"。","dynasty":"清代","title":"红楼梦十二曲——引子"}
{"author":"曹雪芹","content":"中山狼，无情兽，全不念当日根由。一味的娇奢淫荡贪欢媾。觑着那侯门艳质同蒲柳，作贱的公府千金似下流。叹芳魂艳魄，一载荡悠悠。","dynasty":"清代","title":"红楼梦十二曲——喜冤家"}
{"author":"曹雪芹","content":"镜里恩情，更那堪梦里功名！那美韶华去之何迅，再休提绣帐鸳衾。只这戴朱冠披凤袄，也抵不了无常性命。虽说是人生莫受老来贫，也须要阴骘积儿孙。气昂昂头戴簪缨，光灿灿胸悬金印，威赫赫爵禄高登，昏惨惨黄泉路近！问古来将相可还存？也只是虚名儿后人钦敬。","dynasty":"清代","title":"红楼梦十二曲——晚韶华"}
{"author":"曹雪芹","content":"春恨秋悲皆自惹，花容月貌为谁妍。","dynasty":"清代","title":"薄命司对联"}
{"author":"曹雪芹","content":"女娲炼石已荒唐，又向荒唐演大荒。失去幽灵真境界，幻来亲就臭皮囊。好知运败金无彩，堪叹时乖玉不光。白骨如山忘姓氏，无非公子与红妆。","dynasty":"清代","title":"嘲顽石幻相"}
{"author":"曹雪芹","content":"春梦随云散，飞花逐水流。寄言众儿女，何必觅闲愁。","dynasty":"清代","title":"春梦歌"}
{"author":"曹雪芹","content":"一局输赢料不真，香销茶尽尚逡巡。欲知目下兴衰兆，须问旁观冷眼人。","dynasty":"清代","title":"第二回回头诗"}
{"author":"曹雪芹","content":"时逢三五便团圆，满把晴光护玉栏。天上一轮才捧出，人间万姓仰头看。","dynasty":"清代","title":"对月寓怀"}
{"author":"曹雪芹","content":"白云堂前春解舞，东风卷得均匀。蜂围蝶阵乱纷纷，几曾随逝水？岂必委芳尘？万缕千丝终不改，任他随聚随分。韶华休笑本无根：好风凭借力，送我上青云。","dynasty":"清代","title":"临江仙·白云堂前春解舞"}
{"author":"曹雪芹","content":"都道是金玉良缘，俺只念木石前盟。空对着山中高士晶莹雪，终不忘世外仙姝寂寞林。叹人间美中不足今方信。纵然是齐眉举案，到底意难平。","dynasty":"清代","title":"红楼梦十二曲——终身误"}
{"author":"李绅","content":"春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？","dynasty":"唐代","tags":"忧国忧民，农民，组诗，早教古诗100首","title":"悯农二首"}
{"author":"李绅","content":"假金方用真金镀，若是真金不镀金。十载长安得一第，何须空腹用高心。","dynasty":"唐代","tags":"哲理，励志","title":"答章孝标"}
{"author":"李绅","content":"江横渡阔烟波晚，潮过金陵落叶秋。嘹唳塞鸿经楚泽，浅深红树见扬州。夜桥灯火连星汉，水郭帆樯近斗牛。今日市朝风俗变，不须开口问迷楼。","dynasty":"唐代","title":"宿扬州"}
{"author":"李绅","content":"瘴烟长暖无霜雪，槿艳繁花满树红。每叹芳菲四时厌，不知开落有春风。","dynasty":"唐代","title":"朱槿花"}
{"author":"李绅","content":"礼成中岳陈金册，祥报卿云冠玉峰。轻未透林疑待凤，细非行雨讵从龙。卷风变彩霏微薄，照日笼光映隐重。还入九霄成沆瀣，夕岚生处鹤归松。","dynasty":"唐代","title":"庆云见"}
{"author":"李绅","content":"陶令门前罥接篱，亚夫营里拂朱旗。人事推移无旧物，年年春至绿垂丝。千条垂柳拂金丝，日暖牵风叶学眉。愁见花飞狂不定，还同轻薄五陵儿。","dynasty":"唐代","title":"柳二首"}
{"author":"李绅","content":"深夜星汉静，秋风初报凉。阶篁淅沥响，露叶参差光。冰兔半升魄，铜壶微滴长。薄帷乍飘卷，襟带轻摇飏.此际昏梦清，斜月满轩房。屣履步前楹，剑戟森在行。重城宵正分，号鼓互相望。独坐有所思，夫君鸾凤章。天津落星河，一苇安可航。龙泉白玉首，鱼服黄金装。报国未知效，惟鹈徒在梁。裴回顾戎旃，颢气生东方。衰叶满栏草，斑毛盈镜霜。羸牛未脱辕，老马强腾骧。吟君白雪唱，惭愧巴人肠。","dynasty":"唐代","title":"奉酬乐天立秋夕有怀见寄"}
{"author":"李绅","content":"杳霭祥云起，飘飏翠岭新。萦峰开石秀，吐叶间松春。林静翻空少，山明度岭频。回崖时掩鹤，幽涧或随人。姑射朝凝雪，阳台晚伴神。悠悠九霄上，应坐玉京宾。","dynasty":"唐代","title":"山出云"}
{"author":"李绅","content":"圣主祠名岳，高峰发庆云。金柯初缭绕，玉叶渐氛氲。气色含珠日，晴夫吐翠雰。依稀来鹤态，仿佛列山群。万树流光影，千潭写锦文。苍生欣有望，祥瑞在吾君。","dynasty":"唐代","title":"华山庆云见"}
{"author":"李绅","content":"功高自弃汉元臣，遗庙阴森楚水滨。英主任贤增虎翼，假王徼福犯龙鳞。贱能忍耻卑狂少，贵乏怀忠近佞人。徒用千金酬一饭，不知明哲重防身。","dynasty":"唐代","title":"却过淮阴吊韩信庙"}
{"author":"李绅","content":"垂阴敢慕甘棠叶，附干将呈瑞木符。十步兰茶同秀彩，万年枝叶表皇图。芟夷不及知无患，雨露曾沾自不枯。好住孤根托桃李，莫令从此混樵苏。","dynasty":"唐代","title":"寿阳罢郡日有诗十首与追怀不殊今编…纪瑞物。别连理树"}
{"author":"李绅","content":"南山白额同驯扰，亦变仁心去杀机。不竞牛甘令买患，免遭狐假妄凭威。渡河岂适他邦害，据谷终无暴物非。尔效驺虞护生草，岂徒柔伏在淮淝。","dynasty":"唐代","title":"寿阳罢郡日有诗十首…不殊今编于后兼纪瑞物。虎不食人"}
{"author":"李绅","content":"休为建隼临淝守，转作垂丝入洛人。罢阅旧林三载籍，又开新历四年春。云遮北雁愁行客，柳起东风慰病身。渐喜雪霜消解尽，得随风水到天津。","dynasty":"唐代","title":"寿阳罢郡日…瑞物。发寿阳分司敕到又遇新正感怀书事"}
{"author":"李绅","content":"东风百里雪初晴，淝口冰开好濯缨。野老拥途知意重，病夫抛郡喜身轻。人心莫厌如弦直，淮水长怜似镜清。回首夕岚山翠远，楚郊烟树隐襄城。","dynasty":"唐代","title":"寿阳罢郡日有诗十首与追怀…兼纪瑞物物。初出淝口入淮"}
{"author":"李绅","content":"山凝翠黛孤峰迥，淮起银花五两高。天外绮霞迷海鹤，日边红树艳仙桃。岸惊目眩同奔马，浦溢心疑睹抃鳌。寄谢云帆疾飞鸟，莫夸回雁卷轻毛。","dynasty":"唐代","title":"寿阳罢郡日有诗十首与追怀…兼纪瑞物物。入淮至盱眙"}
{"author":"李绅","content":"菱歌罢唱鹢舟回，雪鹭银鸥左右来。霞散浦边云锦截，月升湖面镜波开。鱼惊翠羽金鳞跃，莲脱红衣紫菂摧。淮口值春偏怅望，数株临水是寒梅。","dynasty":"唐代","title":"寿阳罢郡日有诗十首与追怀…兼纪瑞物物。忆东湖"}
{"author":"李绅","content":"青莎满地无三径，白发缘头忝四人。官职谬齐商岭客，姓名那重汉廷臣。圣朝寡罪容衰齿，愚叟多惭未退身。惟有门人怜钝拙，劝教沈醉洛阳春。","dynasty":"唐代","title":"七年初到洛阳寓居宣教里时已春暮而四老俱在洛中分司"}
{"author":"李绅","content":"九五当乾德，三千应瑞符。纂尧昌圣历，宗禹盛丕图。画象垂新令，消兵易旧谟。选贤方去智，招谏忽升愚。大乐调元气，神功运化炉。脱鳞超沆瀣，翻翼集蓬壶。捧日恩光别，抽毫顾问殊。凤形怜采笔，龙颔借骊珠。掷地声名寡，摩天羽翮孤。洁身酬雨露，利口扇谗谀。碧海同宸眷，鸿毛比贱躯。辨疑分黑白，举直牴朋徒。庭兽方呈角，阶蓂始效莩。日倾乌掩魄，星落斗摧枢。坠剑悲乔岳，号弓泣鼎湖。乱群逢害马，择肉纵狂貙。胆为隳肝竭，心因沥血枯。满帆摧骇浪，征棹折危途。燕客书方诈，尧门信未孚。谤兴金就铄，毁极玉生瘉。砺吻矜先搏，张罗骋疾驱。地嫌稀魍魉，海恨止番禺。瘴岭冲蛇入，蒸池蹑虺趋。望天收雪涕，看镜揽霜须。草毒人惊剪，茅荒室未诛。火风晴处扇，山鬼雨中呼。穷老乡关远，羁愁骨肉无。鹊灵窥牖户，龟瑞出泥途。烟岛深千瘴，沧波淼四隅。海标传信使，江棹认妻孥。到接三冬暮，来经六月徂。暗滩朝不怒，惊濑夜无虞。俯首安羸业，齐眉慰病夫。涸鱼思雨润，僵燕望雷苏。诏下因颁朔，恩移讵省辜。诳天犹指鹿，依社尚凭狐。度岭瞻牛斗，浮江淬辘轳。未平人睚眦，谁惧鬼揶揄。盆浦潮通楚，匡山地接吴。庾楼清桂满，远寺素莲敷。仿佛皆停马，悲欢尽隙驹。旧交封宿草，衰鬓重生刍。万戟分梁苑，双旌寄鲁儒。駸駸移岁月，冉冉近桑榆。疲马愁千里，孤鸿念五湖。终当赋归去，那更学杨朱。","dynasty":"唐代","title":"趋翰苑遭诬构四十六韵"}
{"author":"李绅","content":"天将南北分寒燠，北被羔裘南卉服。寒气凝为戎虏骄，炎蒸结作虫虺毒。周王止化惟荆蛮，汉武凿远通孱颜。南标铜柱限荒徼，五岭从兹穷险艰。衡山截断炎方北，回雁峰南瘴烟黑。万壑奔伤溢作泷，湍飞浪激如绳直。千崖傍耸猿啸悲，丹蛇玄虺潜蜲蛇。泷夫拟楫劈高浪，瞥忽浮沉如电随。岭头刺竹蒙笼密，火拆红蕉焰烧日。岭上泉分南北流，行人照水愁肠骨。阴森石路盘萦纡，雨寒日暖常斯须。瘴云暂卷火山外，苍茫海气穷番禺。鹧鸪猿鸟声相续，椎髻哓呼同戚促。百处谿滩异雨晴，四时雷电迷昏旭。鱼肠雁足望缄封，地远三江岭万重。鱼跃岂通清远峡，雁飞难渡漳江东。云蒸地热无霜霰，桃李冬华匪时变。天际长垂饮涧虹，檐前不去衔泥燕。幸逢雷雨荡妖昏，提挈悲欢出海门。西日眼明看少长，北风身醒辨寒温。贾生谪去因前席，痛哭书成竟何益。物忌忠良表是非，朝驱绛灌为雠敌。明皇圣德异文皇，不使无辜困鬼方。汉日傅臣终委弃，如今衰叟重辉光。高明白日恩深海，齿发虽残壮心在。空愧驽骀异一毛，无令朽骨惭千载。","dynasty":"唐代","title":"逾岭峤止荒陬抵高要"}
{"author":"李绅","content":"秋波入白水，帆去侵空小。五两剧奔星，樯乌疾飞鸟。盆城依落日，盆浦看云眇。云眇更苍苍，匡山低夕阳。楚客喜风水，秦人悲异乡。异乡秋思苦，江皋月华吐。漾漾隐波亭，悠悠通月浦。津桥归候吏，竹巷开门户。容膝有匡床，及肩才数堵。隙光非白驹，悬磬我无虞。体瘦寡行立，家肥安啜哺。天书怜谴谪，重作朱轓客。四座眼全青，一麾头半白。今来思往事，往事益凄然。风月同今昔，悲欢异目前。四时嗟阅水，一纪换流年。独有西庭鹤，孤鸣白露天。","dynasty":"唐代","title":"移九江（效何水部。余自九江及今周一纪矣）"}
{"author":"李绅","content":"范子蜕冠履，扁舟逸霄汉。嗟予抱险艰，怵惕惊弥漫。穷通泛滥劳，趣适殊昏旦。浴日荡层空，浮天淼无畔。依滩落叶聚，立浦惊鸿散。浪叠雪峰连，山孤翠崖断。风帆同巨壑，云矗成高岸。宇宙可东西，星辰沈粲烂。霞生澒洞远，月吐青荧乱。岂复问津迷，休为吕梁叹。漂沈自讵保，覆溺心长判。吴越郡异乡，婴童及为玩。依稀占井邑，嘹唳同鹅鹳。举棹未宵分，维舟方日旰。徵斯济川力，若鼓凌风翰。易狎当悔游，临深罔知难。","dynasty":"唐代","title":"泛五湖（效谢惠连）"}
{"author":"李绅","content":"龙沙江尾抱钟陵，水郭村桥晚景澄。江对楚山千里月，郭连渔浦万家灯。省抛双旆辞荣宠，遽落丹霄起爱憎。惆怅旧游同草露，却思恩顾一沾膺。","dynasty":"唐代","title":"过钟陵（余长庆三年除江西观察使，奉诏不之任）"}
{"author":"李绅","content":"江风不定半晴阴，愁对花时尽日吟。孤棹自迟从蹭蹬，乱帆争疾竞浮沉。一身累困怀千载，百口无虞贵万金。空阔远看波浪息，楚山安稳过云岑。","dynasty":"唐代","title":"溯西江"}
{"author":"李绅","content":"严城画角三声闭，清宴金樽一夕同。银烛坐隅听子夜，宝筝筵上起春风。酒徵旧对惭衰质，曲换新词感上宫。淮海一从云雨散，杳然俱是梦魂中。","dynasty":"唐代","title":"忆被牛相留醉州中时无他宾牛公夜出真珠辈数人"}
{"author":"李绅","content":"日冲海浪翻银屋，江转秋波走雪山。青嶂迥开蹲虎戍，碧流潜伏跃龙关。地分吴楚星辰内，水迫沧溟宇宙间。焚却戍船无战伐，使知风教被乌蛮。","dynasty":"唐代","title":"早渡扬子江（时王璠在浙西）"}
{"author":"李绅","content":"昔年从宦干戈地，黄绶青春一鲁儒。弓犯控弦招武旅，剑当抽匣问狂夫。帛书投笔封鱼腹，玄发冲冠捋虎须。谈笑谢金何所愧，不为偷买用兵符。","dynasty":"唐代","title":"忆过润州"}
{"author":"李绅","content":"香印烟火息，法堂钟磬馀。纱灯耿晨焰，释子安禅居。林叶脱红影，竹烟含绮疏。星珠错落耀，月宇参差虚。顾眺匪恣适，旷襟怀卷舒。江海淼清荡，丘陵何所如。滔滔可问津，耕者非长沮。茅岭感仙客，萧园成古墟。移步下碧峰，涉涧更踌躇。乌噪啄秋果，翠惊衔素鱼。回塘彩鹢来，落景标林箊.漾漾棹翻月，萧萧风袭裾。劳歌起旧思，戚叹竟难摅。却数共游者，凋落非里闾。","dynasty":"唐代","title":"忆登栖霞寺峰（效梁简文）"}
{"author":"李绅","content":"楼高雉堞千师垒，峰拔惊波万壑攒。山绝地维消虎踞，水浮天险尚龙盘。蜃嘘云拱飞江岛，鳌喷仙岩隔海澜。长对碧波临古渡，几经风月与悲欢。","dynasty":"唐代","title":"忆万岁楼望金山"}
{"author":"李绅","content":"上家山，家山依旧好。昔去松桂长，今来容须老。上家山，临古道。高低入云树，芜没连天草。草色绿萋萋，寒蛩遍草啼。噪鸦啼树远，行雁帖云齐。岩光翻落日，僧火开经室。竹洞磬声长，松楼钟韵疾。苔阶泉溜鈌，石甃青莎密。旧径行处迷，前交坐中失。叹息整华冠，持怀强自欢。笑歌怜稚孺，弦竹纵吹弹。山明溪月上，酒满心聊放。丱发此淹留，垂丝匪闲旷。青山不可上，昔事还惆怅。况复白头人，追怀空望望。","dynasty":"唐代","title":"过梅里七首家于无锡四十载今敝庐数堵…于后。上家山"}
{"author":"李绅","content":"昔余过稚齿，从师昧知奥。徒怀利物心，不获藏身宝。曳娄一缝掖，出处劳昏早。醒醉迷啜哺，衣裳辨颠倒。忠诚贯白日，直已凭苍昊。卷舌堕谗谀，惊波息行潦。衰禽识旧木，疲马知归道。杨柳长庭柯，兰荃覆阶草。旌旄光里舍，骑服欢妻嫂。绿鬓绝新知，苍须稀旧老。冠緌身忝贵，斋沐心常祷。笙磬谅谐和，庭除还洒扫。栖迟还竹巷，物役浸江岛。倏忽变星霜，悲伤满衷抱。","dynasty":"唐代","title":"过梅里七首家…今列题于后。忆东郭居（效丘迟）"}
{"author":"李绅","content":"故山一别光阴改，秋露清风岁月多。松下壮心年少去，池边衰影老人过。白云生灭依岩岫，青桂荣枯托薜萝。惟有此身长是客，又驱旌旆寄烟波。","dynasty":"唐代","title":"过梅里七首家…今列题于后。忆题惠山寺书堂"}
{"author":"李绅","content":"双鸂鶒，锦毛斓斑长比翼。戏绕莲丛回锦臆，照灼花丛两相得。渔歌惊起飞南北，缭绕追随不迷惑。云间上下同栖息，不作惊禽远相忆。东家少妇机中语，剪断回文泣机杼。徒嗟孔雀衔毛羽，一去东南别离苦。五里裴回竟何补。","dynasty":"唐代","title":"过梅里七首家…今列题于后。忆西湖双鸂鶒（效鲍明远）"}
{"author":"李绅","content":"早梅花，满枝发。东风报春春未彻，紫萼迎风玉珠裂。杨柳未黄莺结舌，委素飘香照新月。桥边一树伤离别，游荡行人莫攀折。不竞江南艳阳节，任落东风伴春雪。","dynasty":"唐代","title":"过梅里七首家…今敝庐数堵犹存今列题于后。早梅桥"}
{"author":"李绅","content":"翡翠飞飞绕莲坞，一啄嘉鱼一鸣舞。莲茎触散莲叶欹，露滴珠光似还浦。虞人掠水轻浮弋，翡翠惊飞飞不息。直上层空翠影高，还向云间双比翼。弹射莫及弋不得，日暮虞人空叹息。","dynasty":"唐代","title":"过梅里七首家…今敝庐数堵犹存今列题于后。翡翠坞"}
{"author":"李绅","content":"羽毛似雪无瑕点，顾影秋池舞白云。闲整素仪三岛近，回飘清唳九霄闻。好风顺举应摩日，逸翮将成莫恋群。凌励坐看空碧外，更怜凫鹭老江濆。","dynasty":"唐代","title":"过梅里七首家…今敝庐数堵犹存今列题于后。忆放鹤"}
{"author":"李绅","content":"烟水吴都郭，阊门架碧流。绿杨深浅巷，青翰往来舟。朱户千家室，丹楹百处楼。水光摇极浦，草色辨长洲。忆作麻衣翠，曾为旅棹游。放歌随楚老，清宴奉诸侯。花寺听莺入，春湖看雁留。里吟传绮唱，乡语认歈讴。桥转攒虹饮，波通斗鹢浮。竹扉梅圃静，水巷橘园幽。缝堵荒麋苑，穿岩破虎丘。旧风犹越鼓，馀俗尚吴钩。故馆曾闲访，遗基亦遍搜。吹台山木尽，香径佛宫秋。帐殿菰蒲掩，云房露雾收。苎萝妖覆灭，荆棘鬼包羞。风月俄黄绶，经过半白头。重来冠盖客，非复别离愁。候火分通陌，前旌驻外邮。水风摇彩旆，堤柳引鸣驺。问吏儿孙隔，呼名礼敬修。顾瞻殊宿昔，语默过悲忧。义感心空在，容衰日易偷。还持沧海诏，从此布皇猷。","dynasty":"唐代","title":"过吴门二十四韵"}
{"author":"李绅","content":"翠岩幽谷高低寺，十里松风碧嶂连。开尽春花芳草涧，遍通秋水月明泉。石文照日分霞壁，竹影侵云拂暮烟。时有猿猱扰钟磬，老僧无复得安禅。人烟不隔江城近，水石虽清海气深。波动只观罗刹相，静居难识梵王心。鱼扃昼锁龙宫宝，雁塔高摩欲界金。近日尤闻重雕饰，世人遥礼二檀林。","dynasty":"唐代","title":"杭州天竺、灵隐二寺顷岁亦布衣一游…追思为诗二首"}
{"author":"李绅","content":"雨送奔涛远，风收骇浪平。截流张旆影，分岸走鼙声。兽逐衔波涌，龟艨喷棹轻。海门凝雾暗，江渚湿云横。雁翼看舟子，鱼鳞辨水营。骑交遮戍合，戈簇拥沙明。谬履千夫长，将询百吏情。下车占黍稷，冬雨害粢盛。望祷依前圣，垂休冀厚生。半江犹惨澹，全野已澄清。爱景三辰朗，祥农万庾盈。浦程通曲屿，海色媚重城。弓日鞬櫜动，旗风虎豹争。及郊挥白羽，入里卷红旌。恺悌思陈力，端庄冀表诚。临人与安俗，非止奉师贞。","dynasty":"唐代","title":"渡西陵十六韵"}
{"author":"李绅","content":"巩树翻红秋日斜，水分伊洛照馀霞。弓开后骑低初月，鹗驻前旌拂暮鸦。闺信坐迟青玉案，弄儿闲望白羊车。今来忆事凉风晚，烟浦空悲黄菊花。","dynasty":"唐代","title":"忆至巩县河宿待家累追怀"}
{"author":"李绅","content":"乡里儿，桑麻郁郁禾黍肥，冬有褴襦夏有絺。兄锄弟耨妻在机，夜犬不吠开蓬扉。乡里儿，醉还饱，浊醪初熟劝翁媪。鸣鸠拂羽知年好，齐和杨花踏春草。劝年少，乐耕桑。使君为我剪荆棘，使君为我驱豺狼。林中无虎山有鹿，水底无蛟鱼有鲂。父渔子猎日归暮，月明处处舂黄粱。乡里儿，东家父老为尔言，鼓腹那知生育恩？莫令太守驰朱轓，悬鼓一鸣卢鹊喧。恶声主吏噪尔门，唧唧力力烹鸡豚。乡里儿，莫悲咤。上有明王颁诏下，重选贤良恤孤寡。春日迟迟驱五马，留犊投钱以为谢。乡里儿，终尔词。我无工巧唯无私，举手一挥临路岐。","dynasty":"唐代","title":"闻里谣效古歌"}
{"author":"李绅","content":"未登崖谷寻丹灶，且历轩窗看壁题。那遇八公生羽翼，空悲七子委尘泥。旧坛无复翔云鹤，废垒曾经振鼓鼙。点检遗编尽朝菌，应难求望一刀圭。","dynasty":"唐代","title":"转寿春守太和庚戌岁二月祗命寿阳时替裴…诗人之末云"}
{"author":"李绅","content":"山城小阁临青嶂，红树莲宫接薜萝。斜日半岩开古殿，野烟浮水掩轻波。菊迎秋节西风急，雁引砧声北思多。深夜独吟还不寐，坐看凝露满庭莎。","dynasty":"唐代","title":"守滁阳深秋忆登郡城望琅琊"}
{"author":"李绅","content":"西园到日栽桃李，红白低枝拂酒杯。繁艳只愁风处落，醉筵多就月中开。劝人莫折怜芳早，把烛频看畏晓催。闻道数年深草露，几株犹得近池台。","dynasty":"唐代","title":"滁阳春日怀果园闲宴（园中杂树，多手植也）"}
{"author":"李绅","content":"白榆星底开红甲，珠树宫中长紫霄。丹彩结心才辨质，碧枝抽叶乍成条。羽衣道士偷玄圃，金简真人护玉苗。长带九天馀雨露，近来葱翠欲成乔。","dynasty":"唐代","title":"新昌宅书堂前有药树一株今已盈拱前长庆中…名之天上树"}
{"author":"李绅","content":"银地溪边遇衲师，笑将花宇指潜知。定观玄度生前事，不道灵山别后期。真相有无因色界，化城兴灭在莲基。好令沧海龙宫子，长护金人旧浴池。","dynasty":"唐代","title":"新楼诗二十首。龙宫寺"}
{"author":"李绅","content":"削平水土穷沧海，畚锸东南尽会稽。山拥翠屏朝玉帛，穴通金阙架云霓。秘文镂石藏青壁，宝检封云化紫泥。清庙万年长血食，始知明德与天齐。","dynasty":"唐代","title":"新楼诗二十首。禹庙"}
{"author":"李绅","content":"寺深松桂无尘事，地接荒郊带夕阳。啼鸟歇时山寂寂，野花残处月苍苍。绛纱凝焰开金像，清梵销声闭竹房。丘垄渐平边茂草，九原何处不心伤。","dynasty":"唐代","title":"新楼诗二十首。晏安寺"}
{"author":"李绅","content":"一峰凝黛当明镜，十仞乔松倚翠屏。秋月满时侵兔魄，素波摇处动龟形。旧深崖谷藏仙岛，新结楼台起佛扃。不学大蛟凭水怪，等闲雪雨害生灵。","dynasty":"唐代","title":"新楼诗二十首。龟山"}
{"author":"李绅","content":"为怜湖水通宵望，不学樊杨却月楼。惟待素规澄满镜，莫看纤魄挂如钩。卷帘方影侵红烛，绕竹斜晖透碧流。萧瑟晓风闻木落，此时何异洞庭秋。","dynasty":"唐代","title":"新楼诗二十首。满桂楼"}
{"author":"李绅","content":"海榴亭早开繁蕊，光照晴霞破碧烟。高近紫霄疑菡萏，迥依江月半婵娟。怀芳不作翻风艳，别萼犹含泣露妍。摇落旧丛云水隔，不堪行坐数流年。","dynasty":"唐代","title":"新楼诗二十首。海榴亭（在新楼北花开最早所望更高）"}
{"author":"李绅","content":"乌盈兔缺天涯迥，鹤背松梢拂槛低。湖镜坐隅看匣满，海涛生处辨云齐。夕岚明灭江帆小，烟树苍茫客思迷。萧索感心俱是梦，九天应共草萋萋。","dynasty":"唐代","title":"新楼诗二十首。望海亭（在卧龙山顶上越中最高处）"}
{"author":"李绅","content":"江城雾敛轻霜早，园橘千株欲变金。朱实摘时天路近，素英飘处海云深。惧同枳棘愁迁徙，每抱馨香委照临。怜尔结根能自保，不随寒暑换贞心。","dynasty":"唐代","title":"新楼诗二十首。橘园"}
{"author":"李绅","content":"石桥峰上栖玄鹤，碧阙岩边荫羽人。冰叶万条垂碧实，玉珠千日保青春。月中泣露应同浥，涧底侵云尚有尘。徒使茯苓成琥珀，不为松老化龙鳞。","dynasty":"唐代","title":"新楼诗二十首。琪树"}
{"author":"李绅","content":"蔷薇繁艳满城阴，烂熳开红次第深。新蕊度香翻宿蝶，密房飘影戏晨禽。窦闺织妇惭诗句，南国佳人怨锦衾。风月寂寥思往事，暮春空赋白头吟。","dynasty":"唐代","title":"新楼诗二十首。城上蔷薇"}
{"author":"李绅","content":"海隅布政惭期月，江上沾巾愧万人。休按簿书惩黠吏，未齐风俗昧良臣。壶冰自洁中无玷，镜水非求下见鳞。清夜佛宫观色相，却归前老更前身。","dynasty":"唐代","title":"宿越州天王寺"}
{"author":"李绅","content":"海潮晚上江风急，津吏篙师语默齐。倾手奉觞看故老，拥流争拜见孩提。惭非杜母临襄岘，自鄙朱翁别会稽。渐举云帆烟水阔，杳然凫雁各东西。","dynasty":"唐代","title":"却渡西陵别越中父老"}
{"author":"李绅","content":"临平水竭蒹葭死，里社萧条旅馆秋。尝叹晋郊无乞籴，岂忘吴俗共分忧。野悲扬目称嗟食，林极翳桑顾所求。苛政尚存犹惕息，老人偷拜拥前舟。","dynasty":"唐代","title":"却到浙西"}
{"author":"李绅","content":"秋山古寺东西远，竹院松门怅望同。幽鸟静时侵径月，野烟消处满林风。塔分朱雁馀霞外，刹对金螭落照中。官备散寮身却累，往来惭谢二莲宫。","dynasty":"唐代","title":"苏州不住遥望武丘报恩两寺"}
{"author":"李绅","content":"江云断续草绵连，云隔秋波树覆烟。飘雪荻花铺涨渚，变霜枫叶卷平田。雀愁化水喧斜日，鸿怨惊风叫暮天。因问馆娃何所恨，破吴红脸尚开莲。","dynasty":"唐代","title":"回望馆娃故宫"}
{"author":"李绅","content":"越王巧破夫差国，来献黄金重雕刻。西施醉舞花艳倾，妒月娇娥恣妖惑。姑苏百尺晓铺开，楼楣尽化黄金台。歌清管咽欢未极，越师戈甲浮江来。伍胥抉目看吴灭，范蠡全身霸西越。寂寞千年尽古墟，萧条两地皆明月。灵岩香径掩禅扉，秋草荒凉遍落晖。江浦回看鸥鸟没，碧峰斜见鹭鸶飞。如今白发星星满，却作闲官不闲散。野寺经过惧悔尤，公程迫蹙悲秋馆。吴乡越国旧淹留，草树烟霞昔遍游。云木梦回多感叹，不惟惆怅至长洲。","dynasty":"唐代","title":"姑苏台杂句"}
{"author":"李绅","content":"烟波野寺经过处，水国苍茫梦想中。云散浦间江月迥，日曛洲渚海潮通。坐看鱼鸟沈浮远，静见楼台上下同。闻道化城方便喻，只应从此到龙宫。","dynasty":"唐代","title":"新楼诗二十首。水寺"}
{"author":"李绅","content":"金奏云坛毕，同云拂雪来。玉田千亩合，琼室万家开。湖暗冰封镜，山明树变梅。裂缯分井陌，连璧混楼台。麻引诗人兴，盐牵谢女才。细疑歌响尽，旅作舞腰回。著水鹅毛失，铺松鹤羽摧。半崖云掩映，当砌月裴回。遇物纤能状，随方巧若裁。玉花全缀萼，珠蚌尽呈胎。志士书频照，鲛人杼正催。妒妆凌粉匣，欺酒上琼杯。海使迷奔辙，江涛认暗雷。疾飘风作驭，轻集霰为媒。剑客休矜利，农师正念摧。瑞彰知有感，灵贶表无灾。尧历占新庆，虞阶想旧陪。粉凝莺阁下，银结凤池隈。鸡树花惊笑，龙池絮欲猜。劳歌会稽守，遥祝永康哉。","dynasty":"唐代","title":"登禹庙回降雪五言二十韵"}
{"author":"李绅","content":"月。光辉，皎洁。耀乾坤，静空阔。圆满中秋，玩争诗哲。玉兔镝难穿，桂枝人共折。万象照乃无私，琼台岂遮君谒。抱琴对弹别鹤声，不得知音声不切。","dynasty":"唐代","title":"赋月"}
{"author":"李绅","content":"宫殿沈沈晓欲分，昭阳更漏不堪闻。珊瑚枕上千行泪，不是思君是恨君。","dynasty":"唐代","title":"长门怨"}
{"author":"李绅","content":"瘴江昏雾连天合，欲作家书更断肠。今日病身悲状候，岂能埋骨向炎荒。","dynasty":"唐代","title":"江亭"}
{"author":"李绅","content":"花开花落无时节，春去春来有底凭。燕子不藏雷不蛰，烛烟昏雾暗腾腾。","dynasty":"唐代","title":"忆汉月"}
{"author":"李绅","content":"见说三声巴峡深，此时行者尽沾襟。端州江口连云处，始信哀猿伤客心。","dynasty":"唐代","title":"闻猿"}
{"author":"李绅","content":"飞龙久驭宇，真气尚兴云。五色传嘉瑞，千龄表圣君。从风忽萧索，依汉更氛氲。影彻天初霁，光鲜日未曛。表祥近自远，垂化聚还分。宁作无依者，空传陶令文。","dynasty":"唐代","title":"上党奏庆云见"}
{"author":"李绅","content":"水宽山远烟岚迥，柳岸萦回在碧流。清昼不风凫雁少，却疑初梦镜湖秋。丹橘村边独火微，碧流明处雁初飞。萧条落叶垂杨岸，隔水寥寥闻捣衣。逐波云影参差远，背日岚光隐见深。犹似望中连海树，月生湖上是山阴。旧山认得烟岚近，湖水平铺碧岫间。喜见云泉还怅望，自惭山叟不归山。翠崖幽谷分明处，倦鸟归云在眼前。惆怅白头为四老，远随尘土去伊川。","dynasty":"唐代","title":"却望无锡芙蓉湖"}
{"author":"李绅","content":"宫莺报晓瑞烟开，三岛灵禽拂水回。桥转彩虹当绮殿，舰浮花鹢近蓬莱。草承香辇王孙长，桃艳仙颜阿母栽。簪笔此时方侍从，却思金马笑邹枚。","dynasty":"唐代","title":"忆春日太液池亭候对（长庆三年）"}
{"author":"李绅","content":"屈原死处潇湘阴，沧浪淼淼云沉沉。蛟龙长怒虎长啸，山木翛翛波浪深。烟横日落惊鸿起，山映馀霞杳千里。鸿叫离离入暮天，霞消漠漠深云水。水灵江暗扬波涛，鼋鼍动荡风骚骚。行人愁望待明月，星汉沉浮v0鬼号。屈原尔为怀王没，水府通天化灵物。何不驱雷击电除奸邪，可怜空作沈泉骨。举杯沥酒招尔魂，月影滉漾开乾坤。波白水黑山隐见，汨罗之上遥昏昏。风帆候晓看五两，戍鼓咚咚远山响。潮满江津猿鸟啼，荆夫楚语飞蛮桨。潇湘岛浦无人居，风惊水暗惟鲛鱼。行来击棹独长叹，问尔精魄何所如。","dynasty":"唐代","title":"涉沅潇"}
{"author":"李绅","content":"春风上苑开桃李，诏许看花入御园。香径草中回玉勒，凤凰池畔泛金樽。绿丝垂柳遮风暗，红药低丛拂砌繁。归绕曲江烟景晚，未央明月锁千门。","dynasty":"唐代","title":"忆春日曲江宴后许至芙蓉园"}
{"author":"李绅","content":"戎容罢引旌旗卷，朱户褰开雉堞高。山耸翠微连郡阁，地临沧海接灵鳌。坐疑许宅驱鸡犬，笑类樊妻化羽毛。惆怅桂枝零落促，莫思方朔种仙桃。","dynasty":"唐代","title":"新楼诗二十首。新楼"}
{"author":"李绅","content":"绿荷舒卷凉风晓，红萼开萦紫菂重。游女汉皋争笑脸，二妃湘浦并愁容。自含秋露贞姿结，不竞春妖冶态秾。终恐玉京仙子识，却将归种碧池峰。","dynasty":"唐代","tags":"写景","title":"新楼诗二十首·重台莲"}
{"author":"李绅","content":"开花占得春光早，雪缀云装万萼轻。凝艳拆时初照日，落英频处乍闻莺。舞空柔弱看无力，带月葱茏似有情。多事东风入闺闼，尽飘芳思委江城。","dynasty":"唐代","title":"新楼诗二十首。北楼樱桃花"}
{"author":"李绅","content":"岚光花影绕山阴，山转花稀到碧浔。倾国美人妖艳远，凿山良冶铸炉深。凌波莫惜临妆面，莹锷当期出匣心。应是蛟龙长不去，若耶秋水尚沈沈。","dynasty":"唐代","title":"若耶溪（西施采莲、欧冶铸剑所）"}
{"author":"李绅","content":"海边佳树生奇彩，知是仙山取得栽。琼蕊籍中闻阆苑，紫芝图上见蓬莱。浅深芳萼通宵换，委积红英报晓开。寄语春园百花道，莫争颜色泛金杯。","dynasty":"唐代","title":"新楼诗二十首。海棠"}
{"author":"李绅","content":"花界无生地，慈宫有相天。化娥腾宝像，留影閟金仙。殿涌全身塔，池开半月泉。十峰排碧落，双涧合清涟。药草经行遍，香灯次第燃。戒珠高腊护，心印祖僧传。瓶识先罗汉，衣存旧福田。幻身观火宅，昏眼照青莲。住觉超真境，依游渡法船。化城珠百亿，灵迹冠三千。萧壁将沈影，梁薪尚缀烟。色尘知有数，劫烬岂无年。龙喷疑通海，鲸吞想漏川。磬疏闻启梵，钟息见安禅。指喻三车觉，开迷五阴缠。教通方便入，心达是非诠。贝叶千花藏，檀林万宝篇。坐严狮子迅，幢饰网珠悬。极乐知无碍，分明应有缘。还将意功德，留偈法王前。","dynasty":"唐代","title":"题法华寺五言二十韵"}
{"author":"李绅","content":"东南旧美凌霜操，五月凝阴入坐寒。烟惹翠梢含玉露，粉开春箨耸琅玕.莫令戏马童儿见，试引为龙道士看。知尔结根香实在，凤凰终拟下云端。","dynasty":"唐代","title":"新楼诗二十首。南庭竹"}
{"author":"李绅","content":"荆江水阔烟波转，荆门路绕山葱蒨.帆势侵云灭又明，山程背日昏还见。青青麦陇啼飞鸦，寂寞野径棠梨花。行行驱马万里远，渐入烟岚危栈赊。林中有鸟飞出谷，月上千岩一声哭。肠断思归不可闻，人言恨魄来巴蜀。我听此鸟祝我魂，魂死莫学声衔冤。纵为羽族莫栖息，直上青云呼帝阍。此时山月如衔镜，岩树参差互辉映。皎洁深看入涧泉，分明细见樵人径。阴森鬼庙当邮亭，鸡豚日宰闻膻腥。愚夫祸福自迷惑，魍魉凭何通百灵。月低山晓问行客，已酹椒浆拜荒陌。惆怅忠贞徒自持，谁祭山头望夫石。","dynasty":"唐代","title":"过荆门"}
{"author":"李绅","content":"最深城郭在人烟，疑借壶中到梵天。岩树桂花开月殿，石楼风铎绕金仙。地无尘染多灵草，室鉴真空有定泉。应是法宫传觉路，使无烦恼见青莲。","dynasty":"唐代","title":"新楼诗二十首。寒林寺"}
{"author":"李绅","content":"杜鹃如火千房拆，丹槛低看晚景中。繁艳向人啼宿露，落英飘砌怨春风。早梅昔待佳人折，好月谁将老子同。惟有此花随越鸟，一声啼处满山红。","dynasty":"唐代","title":"新楼诗二十首。杜鹃楼"}
{"author":"李绅","content":"绿波春水湖光满，丹槛连楹碧嶂遥。兰鹢对飞渔棹急，彩虹翻影海旗摇。斗疑斑虎归三岛，散作游龙上九霄。鼍鼓若雷争胜负，柳堤花岸万人招。","dynasty":"唐代","title":"新楼诗二十首。东武亭"}
{"author":"李绅","content":"沙洲月落宿禽惊，潮起风微晓雾生。黄鹤浪明知上信，黑龙山暗避前程。火旗似辨吴门戍，水驿遥迷楚塞城。萧索更看江叶下，两乡俱是宦游情。","dynasty":"唐代","title":"早发"}
{"author":"李绅","content":"穆王夜幸蓬池曲，金銮殿开高秉烛。东头弟子曹善才，琵琶请进新翻曲。翠蛾列坐层城女，笙笛参差齐笑语。天颜静听朱丝弹，众乐寂然无敢举。衔花金凤当承拨，转腕拢弦促挥抹，花翻凤啸天上来，裴回满殿飞春雪。抽弦度曲新声发，金铃玉珮相瑳切。流莺子母飞上林，仙鹤雌雄唳明月。此时奉诏侍金銮，别殿承恩许召弹。三月曲江春草绿，九霄天乐下云端。紫髯供奉前屈膝，尽弹妙曲当春日。寒泉注射陇水开，胡雁翻飞向天没。日曛尘暗车马散，为惜新声有馀叹。明年冠剑闭桥山，万里孤臣投海畔。笼禽铩翮尚还飞，白首生从五岭归。闻道善才成朽骨，空馀弟子奉音徽。南谯寂寞三春晚，有客弹弦独凄怨。静听深奏楚月光，忆昔初闻曲江宴。心悲不觉泪阑干，更为调弦反覆弹。秋吹动摇神女佩，月珠敲击水晶盘。自怜淮海同泥滓，恨魄凝心未能死。惆怅追怀万事空，雍门感慨徒为尔。","dynasty":"唐代","title":"悲善才"}
{"author":"李绅","content":"龙楼寄引簪裾客，凤阙陪趋朔望朝。疏受杜门期脱屣，买臣归邸忽乘轺。印封龟纽知颁爵，冠饰蝉緌更珥貂。飞诏宠荣欢里舍，岂徒斑白与垂髫。","dynasty":"唐代","title":"初秋忽奉诏除浙东观察使检校右貂"}
{"author":"李绅","content":"月当银汉玉绳低，深听箫韶碧落齐。门压紫垣高绮树，阁连青琐近丹梯。墨宣外渥催飞诏，草布深恩促换题。明日独归花路远，可怜人世隔云霓。","dynasty":"唐代","title":"忆夜直金銮殿承旨"}
{"author":"李绅","content":"江城郁郁春草长，悠悠汉水浮青光。杂英飞尽空昼景，绿杨重阴官舍静。此时醉客纵横书，公言可荐承明庐。青天诏下宠光至，颁籍金闺征石渠。秭归山路烟岚隔，山木幽深晚花拆。涧底红光夺火燃，摇风扇毒愁行客。杜鹃啼咽花亦殷，声悲绝艳连空山。斜阳瞥映浅深树，云雨翻迷崖谷间。山鸡锦质矜毛羽，透竹穿萝命俦侣。乔木幽谿上下同，雄雌不惑飞栖处。望秦峰回过商颜，浪叠云堆万簇山。行尽杳冥青嶂外，九重钟漏紫霄间。元和列侍明光殿，谏草初焚市朝变。北阙趋承半隙尘，南梁笑客皆飞霰。追思感叹却昏迷，霜鬓愁吟到晓鸡。故箧岁深开断简，秋堂月曙掩遗题。呜呜晓角霞辉粲，抚剑当应一长叹。刍狗无由学圣贤，空持感激终昏旦。","dynasty":"唐代","title":"南梁行"}
{"author":"李绅","content":"匪将履尾求兢惕，那效探雏所患争。当路绝群尝诫暴，为猫驱獮亦先迎。每推至化宣余力，岂用潜机害尔生。休逐豺狼止贪戾，好为仁兽答皇明。","dynasty":"唐代","title":"忆寿春废虎坑余以春二月至郡主吏举所职称霍…去郡三载"}
{"author":"李绅","content":"十层花宇真毫相，数仞峰峦閟月扉。攒立宝山中色界，散周香海小轮围。坐隅咫尺窥岩壑，窗外高低辨翠微。难保尔形终不转，莫令偷拂六铢衣。","dynasty":"唐代","title":"开元寺"}
{"author":"李绅","content":"灵汜桥边多感伤，分明湖派绕回塘。岸花前后闻幽鸟，湖月高低怨绿杨。能促岁阴惟白发，巧乘风马是春光。何须化鹤归华表，却数凋零念越乡。","dynasty":"唐代","title":"新楼诗二十首。灵汜桥"}
{"author":"李绅","content":"一株繁艳春城尽，双树慈门忍草生。愁态自随风烛灭，爱心难逐雨花轻。黛消波月空蟾影，歌息梁尘有梵声。还似钱塘苏小小，只应回首是卿卿。","dynasty":"唐代","title":"真娘墓"}
{"author":"李绅","content":"龙形江影隔云深，虎势山光入浪沈。潮蹙海风驱万里，日浮天堑洞千寻。众峰作限横空碧，一柱中维彻底金。还叱楫师看五两，莫令辜负济川心。","dynasty":"唐代","title":"却到金陵登北固亭"}
{"author":"李绅","content":"浦边梅叶看凋落，波上双禽去寂寥。吹管曲传花易失，织文机学羽难飘。雪欺春早摧芳萼，隼励秋深拂翠翘。繁艳彩毛无处所，尽成愁叹别谿桥。","dynasty":"唐代","title":"重别西湖"}
{"author":"李绅","content":"舟依浅岸参差合，桥映晴虹上下连。轻楫过时摇水月，远灯繁处隔秋烟。却思海峤还凄叹，近涉江涛更凛然。闲凭栏干指星汉，尚疑轩盖在楼船。","dynasty":"唐代","title":"宿扬州水馆"}
{"author":"李绅","content":"洪河一派清淮接，堤草芦花万里秋。烟树寂寥分楚泽，海云明灭满扬州。望深江汉连天远，思起乡闾满眼愁。惆怅路岐真此处，夕阳西没水东流。","dynasty":"唐代","title":"却入泗口"}
{"author":"李绅","content":"琐文结绶灵蛇降，蠖屈螭盘顾视闲。鳞蹙翠光抽璀璨，腹连金彩动弯环。已应蜕骨风雷后，岂效衔珠草莽间。知尔全身护昆阆，不矜挥尾在常山。","dynasty":"唐代","title":"灵蛇见少林寺"}
{"author":"李绅","content":"雨中鹊语喧江树，风处蛛丝飏水浔。开拆远书何事喜，数行家信抵千金。长安别日春风早，岭外今来白露秋。莫道淮南悲木叶，不闻摇落更堪愁。","dynasty":"唐代","title":"端州江亭得家书二首"}
{"author":"李绅","content":"红蕉花样炎方识，瘴水溪边色最深。叶满丛深殷似火，不唯烧眼更烧心。","dynasty":"唐代","title":"红蕉花"}
{"author":"李绅","content":"汲水添池活白莲，十千鬐鬣尽生天。凡庸不识慈悲意，自葬江鱼入九泉。剃发多缘是代耕，好闻人死恶人生。祇园说法无高下，尔辈何劳尚世情。","dynasty":"唐代","title":"龟山寺鱼池"}
{"author":"李绅","content":"君咏风月夕，余当童稚年。闲窗读书罢，偷咏左司篇。（韦应物为滁州刺史，有《登北楼》诗。绅后为刺史继和，存句止此，见《方舆胜览》）","dynasty":"唐代","title":"句"}
{"author":"李绅","content":"昔陪天上三清客，今作端州万里人。湘浦更闻猿夜啸，断肠无泪可沾巾。","dynasty":"唐代","title":"至潭州闻猿"}
{"author":"李绅","content":"自报金吾主禁兵，腰间宝剑重横行。接舆也是狂歌客，更就将军乞一声。","dynasty":"唐代","title":"赠韦金吾"}
{"author":"李绅","content":"范子蜕冠履，扁舟逸霄汉。嗟予抱险艰，怵惕惊弥漫。穷通泛滥劳，趣适殊昏旦。浴日荡层空，浮天淼无畔。依滩落叶聚，立浦惊鸿散。浪叠雪峰连，山孤翠崖断。风帆同巨壑，云矗成高岸。宇宙可东西，星辰沈粲烂。霞生澒洞远，月吐青荧乱。岂复问津迷，休为吕梁叹。漂沈自讵保，覆溺心长判。吴越郡异乡，婴童及为玩。依稀占井邑，嘹唳同鹅鹳。举棹未宵分，维舟方日旰。徵斯济川力，若鼓凌风翰。易狎当悔游，临深罔知难。","dynasty":"唐代","title":"泛五湖"}
{"author":"李绅","content":"垂阴敢慕甘棠叶，附干将呈瑞木符。十步兰茶同秀彩，万年枝叶表皇图。芟夷不及知无患，雨露曾沾自不枯。好住孤根托桃李，莫令从此混樵苏。","dynasty":"唐代","title":"寿阳罢郡日，有诗十首，与追怀不殊，今编于"}
{"author":"李绅","content":"双鸂鶒，锦毛斓斑长比翼。戏绕莲丛回锦臆，照灼花丛两相得。渔歌惊起飞南北，缭绕追随不迷惑。云间上下同栖息，不作惊禽远相忆。东家少妇机中语，剪断回文泣机杼。徒嗟孔雀衔毛羽，一去东南别离苦。五里裴回竟何补。","dynasty":"唐代","title":"过梅里七首家于无锡四十载，今敝庐数堵犹存"}
{"author":"李绅","content":"淮阳效理空多病，疏受辞荣岂恋班。陈力不任趋北阙，有家无处寄东山。疲骖岂念前程税，倦鸟安能待暮还。珍重八公山下叟，不劳重泪更追攀。","dynasty":"唐代","title":"寿阳罢郡日有诗十首与追怀不殊今编于后兼纪瑞物其二肥河维舟阻冻袛待敕命"}
{"author":"李绅","content":"垂阴敢慕甘棠叶，附干将呈瑞木符。十步兰茶同秀彩，万年枝叶表皇图。芟夷不及知无患，雨露曾沾自不枯。好住孤根托桃李，莫令从此混樵苏。","dynasty":"唐代","title":"寿阳罢郡日有诗十首与追怀不殊今编于后兼纪瑞物"}
{"author":"李绅","content":"香灯寂莫网尘中，烦恼身须色界空。龙钵已倾无法雨，虎床犹在有悲风。定心池上浮泡没，招手岩边梦幻通。深夜月明松子落，俨然听法侍生公。","dynasty":"唐代","title":"鉴玄影堂"}
{"author":"李绅","content":"丹橘村边独火微，碧流明处雁初飞。萧条落叶垂杨岸，隔水寥寥闻捣衣。","dynasty":"唐代","title":"却望其二"}
{"author":"李绅","content":"逐波云影参差远，背日岚光隐见深。犹似望中连海树，月生湖上是山阴。","dynasty":"唐代","title":"却望其三"}
{"author":"李绅","content":"旧山认得烟岚近，湖水平铺碧岫间。喜见云泉还怅望，自惭山叟不归山。","dynasty":"唐代","title":"却望其四"}
{"author":"李绅","content":"翠崖幽谷分明处，倦鸟归云在眼前。惆怅白头为四老，远随尘土去伊川。","dynasty":"唐代","title":"却望其五"}
{"author":"李绅","content":"千条垂柳拂金丝，日暖牵风叶学眉。愁见花飞狂不定，还同轻薄五陵儿。","dynasty":"唐代","title":"柳二首其二"}
{"author":"李绅","content":"长安别日春风早，岭外今来白露秋。莫道淮南悲木叶，不闻摇落更堪愁。","dynasty":"唐代","title":"端州江亭得家书二首其二"}
{"author":"李绅","content":"剃发多缘是代耕，好闻人死恶人生。祇园说法无高下，尔辈何劳尚世情。","dynasty":"唐代","title":"龟山寺鱼池其二"}
{"author":"李绅","content":"荆江水阔烟波转，荆门路绕山葱茜。帆势侵云灭又明，山程背日昏还见。青青麦陇啼飞鸦，寂寞野径棠梨花。行行驱马万里远，渐入烟岚危栈赊。林中有鸟飞出谷，月上千岩一声哭。肠断思归不可闻，人言恨魄来巴蜀。我听此鸟祝我魂，魂死莫学声衔冤。纵为羽族莫栖息，直上青云呼帝阍。此时山月如衔镜，岩树参差互辉映。皎洁深看入涧泉，分明细见樵人径。阴森鬼庙当邮亭，鸡豚日宰闻膻腥。愚夫祸福自迷惑，魍魉凭何通百灵。月低山晓问行客，已酹椒浆拜荒陌。惆怅忠贞徒自持，谁祭山头望夫石。","dynasty":"唐代","title":"过荆门"}
{"author":"李绅","content":"双鸂鶒，锦毛斓斑长比翼，戏绕莲丛回锦臆。照灼花丛两相得，渔歌惊起飞南北。缭绕追随不迷惑，云间上下同栖息。不作惊禽远相忆，东家少妇机中语。剪断回文泣机杼，徒嗟孔雀衔毛羽。一去东南别离苦，五里裴回竟何补。","dynasty":"唐代","title":"过梅里七首　家于无锡四十载今敝庐数堵犹存今列题于后忆西湖双鸂鶒"}
{"author":"李绅","content":"锄田当日午，汗滴禾下土。谁念盘中餐，粒粒皆辛苦。","dynasty":"唐代","title":"悯农二首其二"}
{"author":"李绅","content":"油幢并入虎旗开，锦橐从天凤诏来。星应魏师新鼓角，地嫌梁苑旧池台。日晖红旆分如电，人拥青门动若雷。伊洛镜清回首处，是非纷杂任尘埃。","dynasty":"唐代","title":"拜宣武军节度使"}
{"author":"李绅","content":"七月趋梁苑，三年谢尹京。旧风除物蠹，新律奉师贞。龙节双油重，蛇矛百练明。跃鱼连后旆，腾虎耀前旌。路转金神并，川开铁马横。拥旄差白羽，分辔引红缨。在浚风烟接，维嵩巩洛清。贯鱼奔骑疾，连雁卷行轻。烟垒风调角，秋原雨洗兵。宿云看布甲，疏柳见分营。鼓彻通宵警，和门候晓晴。虎符三校列，鱼胄万夫迎。弄马猿猱健，奔车角牴呈。驾肩傍隘道，张幕内连楹。森戟承三令，攒戈退一声。及郊知雨过，观俗辨风行。望宋怜思女，游梁念客卿。义夫留感激，公子播英名。泽广豚鱼洽，恩宣岂弟生。善师忘任智，中略在推诚。式宴歌钟合，陈筵绮绣并。戏鼙千卒跃，均酒百壶倾。乐与师徒共，欢从井邑盈。教通因渐染，人悦尚和平。授钺惭分阃，登坛荷列城。虚裘朝独坐，雄剑夜孤鸣。白发侵霜变，丹心捧日惊。卫青终保志，潘岳未忘情。期月终迷化，三年讵有成。惟看波海动，天外斩长鲸。","dynasty":"唐代","title":"到宣武三十韵"}
{"author":"李绅","content":"雒阳城见梅迎雪，鱼口桥逢雪送梅。剑水寺前芳草合，镜湖亭上野花开。江鸿断续翻云去，海燕差池拂水回。想得心知近寒食，潜听喜鹊望归来。","dynasty":"唐代","title":"江南暮春寄家"}
{"author":"李绅","content":"商颜重命伊川叟，时事知非入洛人。连野碧流通御苑，满阶秋草过天津。每惭清秩容衰齿，犹有华簪寄病身。驱马独归寻里巷，日斜行处旧红尘。","dynasty":"唐代","title":"重入洛阳东门"}
{"author":"李绅","content":"恭承宠诏临伊洛，静守朝章化比闾。风变市儿惊偃草，雨晴郊薮谬随车。改张琴瑟移胶柱，止息笙篁辨鲁鱼。唯有从容期一德，使齐文教奉皇居。","dynasty":"唐代","title":"拜三川守"}
{"author":"李绅","content":"寄玉莲花藏，缄珠贝叶扃。院闲容客读，讲倦许僧听。部列雕金榜，题存刻石铭。永添鸿宝集，莫杂小乘经。","dynasty":"唐代","title":"题白乐天文集"}
{"author":"李绅","content":"西陵沙岸回流急，船底粘沙去岸遥。驿吏递呼催下缆，棹郎闲立道齐桡。犹瞻伍相青山庙，未见双童白鹤桥。欲责舟人无次第，自知贪酒过春潮。","dynasty":"唐代","title":"欲到西陵寄王行周"}
{"author":"李绅","content":"欲向仙峰炼九丹，独瞻华顶礼仙坛。石标琪树凌空碧，水挂银河映月寒。天外鹤声随绛节，洞中云气隐琅玕.浮生未有从师地，空诵仙经想羽翰。","dynasty":"唐代","title":"华顶"}
{"author":"李绅","content":"伯劳飞迟燕飞疾，垂杨绽金花笑日。绿窗娇女字莺莺，金雀娅鬟年十七。黄姑上天阿母在，寂寞霜姿素莲质。门掩重关萧寺中，芳草花时不曾出。","dynasty":"唐代","title":"莺莺歌（一作东飞伯劳西飞燕歌，为莺莺作）"}
{"author":"李绅","content":"忆昔我祖神仙主，玄元皇帝周柱史。曾师轩黄友尧汤，混迹和光佐周武。周之天子无仙气，成武康昭都瞥尔。穆王粗识神仙事，八极轮蹄方逞志。鹤发韬真世不知，日月星辰几回死。金鼎作丹丹化碧，三万六千神入宅。仙兄受术几千年，已是当时驾鸿客。海光悠容天路长，春风玉女开宫院。紫笔亲教书姓名，玉皇诏刻青金简。桂窗一别三千春，秦妃镜里娥眉新。忽控香虬天上去，海隅劫石霄花尘。一从仙驾辞中土，顽日昏风老无主。九州争夺无时休，八骏垂头避豺虎。我亦玄元千世孙，眼穿望断苍烟根。花麟白凤竟冥寞，飞春走月劳神昏。百年命促奔马疾，愁肠盘结心摧崒。今朝稽首拜仙兄，愿赠丹砂化秋骨。","dynasty":"唐代","title":"赠毛仙翁"}
{"author":"李绅","content":"凤仪常欲附，蚊力自知微。愿假樽罍末，膺门自此依。貂蝉公独步，鸳鹭我同群。插羽先飞酒，交锋便著文。穷阴初莽苍，离思渐氛氲。残雪午桥岸，斜阳伊水滨。","dynasty":"唐代","title":"和晋公三首"}
{"author":"李绅","content":"笙歌罢曲辞宾侣，庭竹移阴就小斋。愁不解颜徒满酌，病非伤肺为忧怀。耻矜学步贻身患，岂慕醒狂蹑祸阶。从此别离长酩酊，洛阳狂狷任椎埋。","dynasty":"唐代","title":"州中小饮便别牛相"}
{"author":"李绅","content":"昔人别馆淹留处，卜筑东山学谢家。丛桂半空摧枳棘，曲池平尽隔烟霞。重开渔浦连天月，更种春园满地花。依旧秋风还寂寞，数行衰柳宿啼鸦。","dynasty":"唐代","title":"毗陵东山"}
{"author":"李绅","content":"江城物候伤心地，远寺经过禁火辰。芳草垄边回首客，野花丛里断肠人。紫荆繁艳空门昼，红药深开古殿春。叹息光阴催白发，莫悲风月独沾巾。","dynasty":"唐代","title":"建元寺（一作和郭郧寒食）"}
{"author":"李绅","content":"鹤栖峰下青莲宇，花发江城世界春。红照日高殷夺火，紫凝霞曙莹销尘。每思载酒悲前事，欲问题诗想旧身。自叹秋风劳物役，白头拘束一闲人。","dynasty":"唐代","title":"望鹤林寺"}
{"author":"李绅","content":"烟昏水郭津亭晚，回望金陵若动摇。冲浦回风翻宿浪，照沙低月敛残潮。柳经寒露看萧索，人改衰容自寂寥。官冷旧谙唯旅馆，岁阴轻薄是凉飙。","dynasty":"唐代","title":"宿瓜州"}
{"author":"李绅","content":"菊芳沙渚残花少，柳过秋风坠叶疏。堤绕门津喧井市，路交村陌混樵渔。畏冲生客呼童仆，欲指潮痕问里闾。非为掩身羞白发，自缘多病喜肩舆。","dynasty":"唐代","title":"入扬州郭"}
{"author":"李绅","content":"伯鸾憔悴甘飘寓，非向嚣尘隐姓名。鸿鹄羽毛终有志，素丝琴瑟自谐声。故桥秋月无家照，古井寒泉见底清。犹有馀风未磨灭，至今乡里重和鸣。","dynasty":"唐代","title":"皋桥"}
{"author":"李绅","content":"碧峰依旧松筠老，重得经过已白头。俱是海天黄叶信，两逢霜节菊花秋。望中白鹤怜归翼，行处青苔恨昔游。还向窗间名姓下，数行添记别离愁。","dynasty":"唐代","title":"重到惠山"}
{"author":"李绅","content":"香灯寂寞网尘中，烦恼身须色界空。龙钵已倾无法雨，虎床犹在有悲风。定心池上浮泡没，招手岩边梦幻通。深夜月明松子落，俨然听法侍生公。","dynasty":"唐代","title":"鉴玄影堂"}
{"author":"李绅","content":"素沙见底空无色，青石潜流暗有声。微渡竹风涵淅沥，细浮松月透轻明。桂凝秋露添灵液，茗折香芽泛玉英。应是梵宫连洞府，浴池今化醒泉清。","dynasty":"唐代","title":"别石泉"}
{"author":"李绅","content":"翠条盈尺怜孤秀，植向西窗待月轩。轻剪绿丝秋叶暗，密扶纤干夏阴繁。故山手种空怀想，温室心知不敢言。看尔拂云今得地，莫随陵谷改深根。","dynasty":"唐代","title":"别双温树"}
{"author":"李绅","content":"罢分符竹作闲官，舟冻肥河拟棹难。食蘗苦心甘处困，饮冰持操敢辞寒。夜灯空应渔家火，朝食还依雁宿滩。西奏血诚遥稽首，乞容归病老江干。淮阳效理空多病，疏受辞荣岂恋班。陈力不任趋北阙，有家无处寄东山。疲骖岂念前程税，倦鸟安能待暮还。珍重八公山下叟，不劳重泪更追攀。","dynasty":"唐代","title":"寿阳罢郡日有诗十首与追怀…物。肥河维舟阻冻祗待敕命"}
{"author":"郑颋","content":"幻生还幻灭，大幻莫过身。安心自有处，求人无有人。","dynasty":"唐代","title":"临刑诗"}
{"author":"窦从周","content":"榜人理行舻，日出江水平。扶桑渺何许，万里浮沧溟。上人国之彦，夙悟最上乘。慕此中华风，一锡事游行。名山与奥谷，足迹已遍经。曰予处阛阓，幸矣识韩荆。论诗坐终日，问法天花零。相得臭味同，蔼蔼芝兰馨。岂比钱刀徒，市利纷以营。去去须臾间，何以展我情。江草色萋萋，江花亦冥冥。浮云聚复散，不能常合并。","dynasty":"宋代","title":"送僧还日本"}
{"author":"戴敏","content":"三杯暖寒酒，一榻竹亭前。为爱梅花月，终宵不肯眠。","dynasty":"宋代","title":"观梅"}
{"author":"戴敏","content":"万面鲸波朝日赤，沧洲四望无穷极。海山何处是蓬莱。遍问渔翁都不识。","dynasty":"宋代","title":"海上"}
{"author":"戴敏","content":"卜筑成佳致，幽栖乐圣时。何如谢公墅，略似习家池。地暖梅开早，天寒酒熟迟。催租人去后，续得夜来诗。","dynasty":"宋代","title":"后浦园庐"}
{"author":"戴敏","content":"终朝役役晚来闲，识破浮生一梦间。挈榼去沽深巷酒，倚楼贪看夕阳山。月临江馆人横笛，风折芦花雁度关。堪羡渔翁无检束，扁舟占断白云湾。","dynasty":"宋代","title":"楼上"}
{"author":"戴敏","content":"不能骑马趁朝班，自跨黄牛扣竹关。无德可称徒富贵，有钱难买是清闲。人行踯躅红边路，日落秭归啼处山。遥望蓬莱在何许，扶桑东畔白云间。","dynasty":"宋代","title":"屏上晚眺"}
{"author":"戴敏","content":"来访西岩老，家居水竹村。紫鳞游镜曲，黄犊卧云根。自昔好宾客，相传到子孙。不行亭下路，护笋别开门。","dynasty":"宋代","title":"西溪陈居士家"}
{"author":"戴敏","content":"小园无事日徘徊，频报家人送酒来。惜树不磨修月斧，爱花须筑避风台。引些渠水添他满，移个柴门傍竹开。多谢有情双白鹭，暂时飞去又飞回。","dynasty":"宋代","title":"小园"}
{"author":"戴敏","content":"世间无处避炎蒸，欲叫西风叫不应。恨乏白檀除热恼，心思赤脚踏层冰。醉游河朔谁同往，表借明光愧不能。闻有山林最深处，清凉境界著高僧。","dynasty":"宋代","title":"约黄董二亲与桂堂诸侄避暑"}
{"author":"戴敏","content":"缝掖先生游汗漫，夫人高节独青青，临行抖擞空书笥，分付诸郎各一经。","dynasty":"宋代","title":"赵十朋夫人挽章"}
{"author":"戴敏","content":"门墙多古意，耕钓作生涯。菽米散鱼子，莲根拔虎牙。弄孙时掷果，留客旋煎茶。颇动诗人兴，满园荞麦花。","dynasty":"宋代","title":"郑公家"}
{"author":"戴敏","content":"万顷鲸波朝日赤，沧洲四望无穷极。海山何处是蓬莱，遍问渔翁都不识。","dynasty":"宋代","title":"海上"}
{"author":"程岫","content":"积雨消春日，羁人叹暮年。淮流寒照树，乡梦夜闻鹃。旧业浮云外，游装短棹前。亲知零落尽，去住总凄然。","dynasty":"清代","title":"赠徐凤麓"}
{"author":"程岫","content":"木棉初种时，其子皆露天。意在衣被人，不肯为人怜。我行忽见之，三叹心惕然。感此复再拜，草中有大贤。丈夫生宇内，岂止图自全。鹑衣瓮牗下，措意在八埏。杯水虽至微，味亦同深渊。泰山非不高，远视等一卷。但使志今存，何必快目前。惜哉彼下士，白发守遗编。","dynasty":"清代","title":"杂诗"}
{"author":"邓学可","content":"乐道撇罢了是和非，拂掉了争和斗，把心猿意马牢收。舞西风两叶宽袍袖，看日月搬昏昼。【滚绣球】千家饭足可周，百结衣不害羞。问甚么破设设歇着皮肉，傲人间伯子公侯。闲遥遥唱些道情，醉醺醺打个稽首，抄化些剩汤残酒，咱这愚鼓简子便是行头。今朝有酒今朝醉，明日无钱明日求，散诞无忧。【倘秀才】积书与子孙未必尽收，积金与子孙未必尽守，我劝你莫与儿孙作马牛。恰云生山势巧，早霜降水痕收，怎熬他乌飞兔走。【滚绣球】恰见元宵灯挑在手，又早清明至门插柳。正修禊传觞流曲，不觉击鼍鼓竞渡龙舟。恰才七月七，又早是九月九，咱能够几番价欢喜厮守？都在烦恼中过了春秋。你子见纷纷世事随缘过，都不愿急急光阴似水流，白了人头。【倘秀才】有一等造园苑磨砖砌甃，盖亭馆雕梁画斗，费尽工夫得成就。今日是张家地，明日是李家楼，大刚来只是翻手合手。【滚绣球】刬荆棘凿做沼池，去蓬蒿广栽榆柳。四时间如开锦绣，主人公能得几遍价来往追游？亭台即渐摧，花木取次休，荆棘又还依旧，使行人嗟叹源流。往常间奇葩异卉千般秀，今日个野草闲花满地愁，叶落归秋。【呆古朵】休言尧舜和桀纣，都不如郝孙谭马丘刘。他每是文中子门徒，亢仓子志友。休说为吏道的张平叔，做烟月的刘行首。若不是阐全真的王祖师，拿不着打轮的马半州。【太平年】汉钟离原是个帅首，蓝采和本是个俳优，悬壶翁本不曾去沽油，铁拐李险烧了尸首，贺兰仙引定曹国舅，韩湘子会造逡巡酒。吕洞宾三醉岳阳楼，度了数千年的绿柳。【随煞】休言功行何时就，谁道玄门不可投？人我场中枉驰骤，苦海波中早回首。说甚么四大神游，三岛十洲。这神仙隐迹埋名，敢只在目前走。","dynasty":"元代","title":"【正宫】端正好_乐道撇罢了"}
{"author":"章孝标","content":"秋河溢长空，天洒万丈布。深雷隐云壑，孤电挂岩树。沧溟晓喷寒，碧落晴荡素。非趋下流急，热使不得住。","dynasty":"唐代","tags":"写景，抒情","title":"瀑布"}
{"author":"章孝标","content":"真宰偏饶丽景家，当春盘出带根霞。从开一朵朝衣色，免踏尘埃看杂花。","dynasty":"唐代","tags":"春天，写花","title":"刘侍中宅盘花紫蔷薇"}
{"author":"章孝标","content":"徙倚仙居绕翠楼，分明宫漏静兼秋。长安夜夜家家月，几处笙歌几处愁。","dynasty":"唐代","title":"八月"}
{"author":"章孝标","content":"星眸未放瞥秋毫，频掣金铃试雪毛。会使老拳供口腹，莫辞亲手啖腥臊。穿云自怪身如电，煞兔谁知吻胜刀。可惜忍饥寒日暮，向人鵮断碧丝绦。","dynasty":"唐代","title":"鹰"}
{"author":"章孝标","content":"较量武艺论勋庸，曾发将军箭落鸿。握内从夸弯似月，眼前还怕撇来风。只知击起穿雕镞，不解容和射鹄功。得病自从杯里后，至今形状怕相逢。","dynasty":"唐代","tags":"咏物","title":"咏弓"}
{"author":"章孝标","content":"窗户潮头雪，云霞镜里天。岛桐秋送雨，江艇暮摇烟。藕折莲芽脆，茶挑茗眼鲜。还将欧冶剑，更淬若耶泉。","dynasty":"唐代","title":"思越州山水寄朱庆馀"}
{"author":"章孝标","content":"梓桐花幕碧云浮，天许文星寄上头。武略剑峰环相府，诗情锦浪浴仙洲。丁香风里飞笺草，邛竹烟中动酒钩。自古名高闲不得，肯容王粲赋登楼。","dynasty":"唐代","title":"蜀中上王尚书"}
{"author":"章孝标","content":"田家无五行，水旱卜蛙声。牛犊乘春放，儿童候暖耕。池塘烟未起，桑柘雨初晴。步晚香醪熟，村村自送迎。","dynasty":"唐代","title":"长安秋夜"}
{"author":"章孝标","content":"六年衣破帝城尘，一日天池水脱鳞。未有片言惊后辈，不无惭色见同人。每登公宴思来日，渐听乡音认本身。何幸致诗相慰贺，东归花发杏桃春。","dynasty":"唐代","title":"初及第归酬孟元翊见赠"}
{"author":"章孝标","content":"眼似真珠鳞似金，时时动浪出还沈。河中得上龙门去，不叹江湖岁月深。","dynasty":"唐代","title":"鲤鱼"}
{"author":"章孝标","content":"爪叶鳞条龙不盘，梳风幕翠一庭寒。莫言只是人长短，须作浮云向上看。","dynasty":"唐代","title":"小松"}
{"author":"章孝标","content":"木牛零落阵图残，山姥烧钱古柏寒。七纵七擒何处在，茅花枥叶盖神坛。","dynasty":"唐代","title":"诸葛武侯庙"}
{"author":"章孝标","content":"家住吴王旧苑东，屋头山水胜屏风。寻常梦在秋江上，钓艇游扬藕叶中。","dynasty":"唐代","title":"梦乡"}
{"author":"章孝标","content":"旭日悬清景，微风在绿条。入松声不发，过柳影空摇。长养应潜变，扶疏每暗飘。有林时杳杳，无树暂萧萧。慢逐清烟散，轻和瑞气饶。丰年知有待，歌咏美唐尧。","dynasty":"唐代","title":"风不鸣条（一作左牢诗）"}
{"author":"章孝标","content":"诸侯帐下惯新妆，皆怯刘家薄媚娘。宝髻巧梳金翡翠，罗裙宜著绣鸳鸯。轻轻舞汗初沾袖，细细歌声欲绕梁。何事不归巫峡去，故来人世断人肠。","dynasty":"唐代","title":"贻美人"}
{"author":"章孝标","content":"久在青田唳，天高忽暂闻。翩翩萦碧落，嘹唳入重云。出谷莺何待，鸣岐凤欲群。九皋宁足道，此去透絪缊。","dynasty":"唐代","title":"闻云中唳鹤"}
{"author":"章孝标","content":"柘枝初出鼓声招，花钿罗衫耸细腰。移步锦靴空绰约，迎风绣帽动飘飖.亚身踏节鸾形转，背面羞人凤影娇。只恐相公看未足，便随风雨上青霄。","dynasty":"唐代","title":"柘枝"}
{"author":"章孝标","content":"颢气贯精神，苍崖老姓名。烟霞空送景，水木苦无情。劚药云根断，眠花石面平。折松开月色，决水放秋声。颜为忘忧嫩，身缘绝粒轻。围棋看局势，对镜戮妖精。过海量鲸力，归天算鹤程。露凝钟乳冷，风定玉箫清。坐觉衣裳古，行疑羽翼生。应怜市朝客，开眼锁浮荣。","dynasty":"唐代","title":"上太皇先生"}
{"author":"章孝标","content":"跪伸霜素剖琅玕，身堕瑶池魄暗寒。红锦晚开云母殿，白珠秋写水精盘。情高鹤立昆仑峭，思壮鲸跳渤澥宽。谁有轩辕古铜片，为持相并照妖看。","dynasty":"唐代","title":"览杨校书文卷"}
{"author":"章孝标","content":"天假纵横入幕筹，东南顿减一方忧。行赍健笔辞天阁，坐见妖星落蔡州。青草袍襟翻日脚，黄金马镫照旄头。此行领取从军乐，莫虑功名不拜侯。","dynasty":"唐代","title":"送陈校书赴蔡州幕"}
{"author":"章孝标","content":"平明小猎出中军，异国名香满袖薰。画榼倒悬鹦鹉嘴，花衫对舞凤凰文。手抬白马嘶春雪，臂竦青骹入暮云。落日胡姬楼上饮，风吹箫管满楼闻。","dynasty":"唐代","title":"少年行"}
{"author":"章孝标","content":"曾持麈尾引金根，万乘前头草五言。疏讲青龙归禁苑，歌抄白雪乞梨园。朝惊云气遮天阁，暮踏猿声入剑门。今日西川无子美，诗风又起浣花村。","dynasty":"唐代","title":"蜀中赠广上人"}
{"author":"章孝标","content":"霜锸破桐阴，青丝试浅深。月轮开地脉，镜面写天心。碧甃花千片，香泉乳百寻。欲知争汲引，听取辘轳音。","dynasty":"唐代","title":"和顾校书新开井"}
{"author":"章孝标","content":"衫袖拂青冥，推鞍上翠屏。尘埃辞马尾，城阙入窗棂。云领浮名去，钟撞大梦醒。茫茫山下事，满眼送流萍。","dynasty":"唐代","title":"游云际寺"}
{"author":"章孝标","content":"文聚星辰衣彩霞，问谁兄弟是刘家。雁行云掺参差翼，琼树风开次第花。天假声名悬日月，国凭骚雅变浮华。曾穷晋汉儒林传，龙虎虽多未足夸。","dynasty":"唐代","title":"赠刘宽夫昆季（一作赠刘侍郎兄弟三人同时及第）"}
{"author":"章孝标","content":"州青县白浙河濆，饱向苍龙阙下闻。鼓角自严寒海月，旌旗不动湿江云。风骚处处文章主，井邑家家父母君。长恐抱辕留不住，九天鸳鹭待成群。","dynasty":"唐代","title":"赠杭州严史君"}
{"author":"章孝标","content":"朱家亭子象悬匏，阶莹青莎栋剪茆。瘿挂眼开欺鸲鹆，花缘网结妒螵蛸。有时风月输三虎，无壁琴书属四郊。土木欲知精洁处，社天归燕怯安巢。","dynasty":"唐代","title":"题朱秀城南亭子"}
{"author":"章孝标","content":"人人入蜀谒文翁，妍丑终须露镜中。诗景荒凉难道合，客情疏密分当同。城南歌吹琴台月，江上旌旗锦水风。下客低头来又去，暗堆冰炭在深衷。","dynasty":"唐代","title":"上西川王尚书"}
{"author":"章孝标","content":"扪云袅栈入青冥，鞿马铃骡傍日星。仰踏剑棱梯万仞，下缘冰岫杳千寻。山花织锦时聊看，涧水弹琴不暇听。若比争名求利处，寻思此路却安宁。","dynasty":"唐代","title":"骆谷行"}
{"author":"章孝标","content":"帝城云物得阳春，水国烟花失主人。昨日天风吹乐府，六宫丝管一时新。","dynasty":"唐代","title":"赠陆鬯浙西进诗除官"}
{"author":"章孝标","content":"瓦烟疏冷古行宫，寂寞朱门反锁空。残粉水银流砌下，堕环秋月落泥中。莺传旧语娇春日，花学严妆妒晓风。天子时清不巡幸，只应鸾凤集梧桐。","dynasty":"唐代","title":"古行宫"}
{"author":"章孝标","content":"烟霞星盖七星坛，想像先朝驻禁銮。辇路已平栽药地，皇风犹在步虚寒。楼台瑞气晴萧索，杉桧龙身老屈蟠。翻感惠休并李郭，剑门空处望长安。","dynasty":"唐代","title":"题上皇观"}
{"author":"章孝标","content":"饶阳因富得州名，不独农桑别有营。日暖提筐依茗树，天阴把酒入银坑。江寒鱼动枪旗影，山晚云和鼓角声。太守能诗兼爱静，西楼见月几篇成。","dynasty":"唐代","title":"送张使君赴饶州（一作送饶州张蒙使君赴任）"}
{"author":"章孝标","content":"浮云变化失龙儿，始忆嘶风喷沫时。蹄想尘中翻碧玉，尾休烟里掉青丝。曾同客舍吞饥渴，久共名场踏嶮巇.今日枥前兴一叹，不关行李乏金羁。","dynasty":"唐代","title":"和滕迈先辈伤马"}
{"author":"章孝标","content":"有马骨堪惊，无人眼暂明。力穷吴坂峻，嘶苦朔风生。逐逐怀良御，萧萧顾乐鸣。瑶池期弄影，天路拟飞声。皎月谁知种，浮云莫问程。盐车今愿脱，千里为君行。","dynasty":"唐代","title":"省试骐骥长鸣"}
{"author":"章孝标","content":"九衢车马尘，不染了空人。暂舍中峰雪，应看内殿春。斋心无外事，定力见前身。圣主方崇教，深宜谒紫宸。","dynasty":"唐代","title":"送无相禅师入关"}
{"author":"章孝标","content":"尝闻一粒功，足以反衰容。方寸如不达，此生安可逢。寄书时态尽，忆语道情浓。争得携巾屦，同归鸟外峰。","dynasty":"唐代","title":"赠匡山道者"}
{"author":"章孝标","content":"木钻钻盘石，辛勤四十年。一朝才见物，五色互呈妍。七魄憎阳盛，三彭恶命延。被他迷失却，叹息只潸然。阴阳曾作炭，造化亦分功。减自青囊里，收安玉合中。凡材难度世，神物自归空。惆怅流年速，看成白首翁。","dynasty":"唐代","title":"道者与金丹开合已失，因为二首，再有投掷"}
{"author":"章孝标","content":"婺女星边喜气频，越王台上坐诗人。雪晴山水勾留客，风暖旌旗计会春。黎庶已同猗顿富，烟花却为相公贫。何言禹迹无人继，万顷湖田又斩新。","dynasty":"唐代","title":"上浙东元相"}
{"author":"章孝标","content":"人皆贪禄利，白首更营营。若见无为理，兼忘不朽名。幽禽窥饭下，好药入篱生。梦觉幽泉滴，应疑禁漏声。","dynasty":"唐代","title":"赠茅山高拾遗蔓"}
{"author":"章孝标","content":"大隐严城内，闲门向水开。扇风知暑退，树影觉秋来。望远云生海，行稀砌长苔。废兴今古事，何必叹池灰。闲论忧王室，愁眉仗酒开。方嗟三覆役，又喜四愁来。晨起萤穿竹，晡餐鸟下苔。同期阳月至，灵室祝葭灰。","dynasty":"唐代","title":"次韵和光禄钱卿二首"}
{"author":"章孝标","content":"象魏抽簪早，匡庐筑室牢。宦情归去薄，天爵隐来高。箧有新征诏，囊馀旧缊袍。何如舍麋鹿，明主仰风骚。","dynasty":"唐代","title":"赠庐山钱卿"}
{"author":"章孝标","content":"去住迹虽异，爱憎情不同。因君向帝里，使我厌山中。故友多朝客，新文尽国风。艺精心更苦，何患不成功。","dynasty":"唐代","title":"山中送进士刘蟾赴举"}
{"author":"章孝标","content":"孤帆几日程，投刺水边城。倚棹逢春老，登筵见月生。饮酣杯有浪，棋散漏无声。太守怜才者，从容礼不轻。","dynasty":"唐代","title":"送进士陈峣往睦州谒冯郎中"}
{"author":"章孝标","content":"神物不复见，小池空在兹。因嫌冲斗夜，未是偃戈时。岸古鱼藏穴，蒲凋翠立危。吾皇别有剑，何必铸金为。","dynasty":"唐代","title":"丰城剑池即事"}
{"author":"章孝标","content":"去年蚕恶绫帛贵，官急无丝织红泪。残经脆纬不通梭，鹊凤阑珊失头尾。今年蚕好缲白丝，鸟鲜花活人不知。瑶台雪里鹤张翅，禁苑风前梅折枝。不学邻家妇慵懒，蜡揩粉拭谩官眼。","dynasty":"唐代","title":"织绫词"}
{"author":"章孝标","content":"石脉绽寒光，松根喷晓霜。注瓶云母滑，漱齿茯苓香。野客偷煎茗，山僧惜净床。三禅不要问，孤月在中央。","dynasty":"唐代","title":"方山寺松下泉"}
{"author":"章孝标","content":"六出花飞处处飘，粘窗著砌上寒条。朱门到晓难盈尺，尽是三军喜气消。","dynasty":"唐代","title":"淮南李相公绅席上赋春雪"}
{"author":"章孝标","content":"及第全胜十政官，金鞍镀了出长安。马头渐入扬州郭，为报时人洗眼看。","dynasty":"唐代","title":"及第后寄广陵故人（一作寄淮南李相公绅）"}
{"author":"章孝标","content":"曾将心剑作戈矛，一战名场造化愁。花锦文章开四面，天人科第上三头。鸳鸿待侣飞清禁，山水缘情住外州。时伴庾公看海月，好吟诗断望潮楼。","dynasty":"唐代","title":"钱塘赠武翊黄"}
{"author":"章孝标","content":"遥想平原兔正肥，千回砺吻振毛衣。纵令啄解丝绦结，未得人呼不敢飞。","dynasty":"唐代","title":"饥鹰词"}
{"author":"章孝标","content":"旧垒危巢泥已落，今年故向社前归。连云大厦无栖处，更望谁家门户飞。","dynasty":"唐代","title":"归燕词辞工部侍郎（一作下第后献主司）"}
{"author":"章孝标","content":"乡路绕蒹葭，萦纡出海涯。人衣披蜃气，马迹印盐花。草没题诗石，潮摧坐钓槎。还归旧窗里，凝思向馀霞。","dynasty":"唐代","title":"归海上旧居"}
{"author":"章孝标","content":"牙簪不可忘，来处隔炎荒。截得半环月，磨成四寸霜。晓辞梳齿腻，秋入发根凉。好是纱巾下，纤纤锥出囊。","dynasty":"唐代","title":"答友人惠牙簪"}
{"author":"章孝标","content":"十指中央了五行，说人休咎见前生。我来本乞真消息，却怕呵钱卦欲成。","dynasty":"唐代","title":"日者"}
{"author":"章孝标","content":"登唐科第语唐音，望日初生忆故林。鲛室夜眠阴火冷，蜃楼朝泊晓霞深。风高一叶飞鱼背，潮净三山出海心。想把文章合夷乐，蟠桃花里醉人参。","dynasty":"唐代","title":"送金可纪归新罗"}
{"author":"章孝标","content":"边秋画角怨金微，半夜对吹惊贼围。塞雁绕空秋不下，胡云著草冻还飞。关头老马嘶看月，碛里疲兵泪湿衣。馀韵袅空何处尽，戍天寥落晓星稀。","dynasty":"唐代","title":"闻角"}
{"author":"章孝标","content":"明日銮舆欲向东，守宫金翠带愁红。九门佳气已西去，千里花开一夜风。","dynasty":"唐代","title":"宫词"}
{"author":"章孝标","content":"樟亭驿上题诗客，一半寻为山下尘。世事日随流水去，红花还似白头人。","dynasty":"唐代","title":"题杭州樟亭驿"}
{"author":"章孝标","content":"山势棱层入杳冥，寺形高下趁山行。象牙床坐莲花佛，玛瑙函盛贝叶经。日映砌阴移宝阁，风吹天乐动金铃。门前更有清江水，便是浔阳太守厅。","dynasty":"唐代","title":"题东林寺寄江州李员外"}
{"author":"章孝标","content":"驱使鬼神功，攒栽万树红。薰香丹凤阙，妆点紫琼宫。宝帐重庶日，妖金遍累空。色然烧药火，影舞步虚风。粉扑青牛过，枝惊白鹤冲。拜星春锦上，服食晚霞中。棋局阴长合，箫声秘不通。艳阳迷俗客，幽邃失壶公。根柢终盘石，桑麻自转蓬。求师饱灵药，他日访辽东。","dynasty":"唐代","title":"玄都观栽桃十韵"}
{"author":"章孝标","content":"抛杉背柏冷僧帘，锁月梳风出殿檐。还似天台新雨后，小峰云外碧尖尖。","dynasty":"唐代","title":"僧院小松"}
{"author":"章孝标","content":"一忝乡书荐，长安未得回。年光逐渭水，春色上秦台。燕掠平芜去，人冲细雨来。东风生故里，又过几花开。","dynasty":"唐代","title":"春原早望"}
{"author":"章孝标","content":"野寺孤峰上，危楼耸翠微。卷帘沧海近，洗钵白云飞。竹影临经案，松花点衲衣。日斜登望处，湖畔一僧归。","dynasty":"唐代","title":"西山广福院"}
{"author":"章孝标","content":"市朝扰扰千古，林壑冥冥四贤。黄鹤不归丹灶，白云自养芝田。溪滩永夜流月，羽翼清秋在天。高迹无人更蹑，碧峰寥落孤烟。","dynasty":"唐代","title":"游地肺"}
{"author":"章孝标","content":"地势连沧海，山名号紫微。景闲僧坐久，路僻客来稀。峡影云相照，河流石自围。尘喧都不到，安得此忘归。","dynasty":"唐代","title":"题紫微山上方"}
{"author":"章孝标","content":"闲论忧王室，愁眉仗酒开。方嗟三覆役，又喜四愁来。晨起萤穿竹，晡餐鸟下苔。同期阳月至，灵室祝葭灰。","dynasty":"唐代","title":"次韵和光禄钱卿二首其二"}
{"author":"章孝标","content":"阴阳曾作炭，造化亦分功。减自青囊里，收安玉合中。凡材难度世，神物自归空。惆怅流年速，看成白首翁。","dynasty":"唐代","title":"道者与金丹开合已失因为二首再有投掷其二"}
{"author":"章孝标","content":"六出花飞处处飘，黏窗著砌上寒条。朱门到晓难盈尺，尽是三军喜气消。","dynasty":"唐代","title":"淮南李相公绅席上赋春雪"}
{"author":"章孝标","content":"无端玉叶连天起，不放金波到晓流。暗惜蚌胎沈海面，仰思鹏翼破风头。","dynasty":"唐代","title":"玩月遇云"}
{"author":"章孝标","content":"吴将勤苦见高科，艺至春官不奈何。想得江南诸父老，因君鞭鞑子孙多。","dynasty":"唐代","title":"送张孝廉归吴"}
{"author":"章孝标","content":"六时佛火明珠缀，午后茶烟出翠微。萦砌乳泉梳石发，滴松银露洗墙衣。","dynasty":"唐代","title":"题碧山寺塔"}
{"author":"章孝标","content":"市朝扰扰千古，林壑冥冥四贤。黄鹤不归丹灶，白云自养芝田。溪滩永夜流月，羽翼清秋在天。高迹无人更蹑，碧峰寥落孤烟。","dynasty":"唐代","title":"游地肺"}
{"author":"章孝标","content":"钱塘去国三千里，一道风光任意看。珠呈夜浦萤无影，鹘坐秋林鸟失行。昨日见君亲下笔，五花笺上黑龙飞。何人枉折教狼籍，孤负春风长养情。梅花带雪飞琴上，柳色和烟入酒中。阮籍啸场人步月，子猷看处鸟栖烟。白练鸟迷山芍药，红妆妓妒水林檎。今日华山秋顶上，闻天长叫在长空。天风更送新声出，不放行云过凤楼。昨日天宫吹乐府，六官弦管一时新。通传胜事因风月，打破愁肠是酒杯。姑苏台上烟花月，宁负春风箫管声。玉轮低月中天晓，金铎纵风上界秋。萧洒竹房尘境外，满天云月共清虚。言若浚川流巨海，戒如秋月挂长空。金殿月中看捣药，玉楼风里听吹笙。","dynasty":"唐代","title":"句"}
{"author":"李适之","content":"圣代全高尚，玄风阐道微。筵开百僚饯，诏许二疏归。仙记题金箓，朝章换羽衣。悄然承睿藻，行路满光辉。","dynasty":"唐代","title":"送贺秘监归会稽诗"}
{"author":"芮挺章","content":"春江可怜事，最在美人家。鹦鹉能言鸟，芙蓉巧笑花。地衔金作埒，水抱玉为沙。薄晚青丝骑，长鞭赴狭斜。","dynasty":"唐代","title":"江南弄"}
{"author":"芮挺章","content":"任气称张放，衔恩在少年。玉阶朝就日，金屋夜升天。轩骑青云际，笙歌绿水边。建章明月好，留醉伴风烟。","dynasty":"唐代","title":"少年行"}
{"author":"傅若金","content":"湘皋烟草碧纷纷，泪洒东风忆细君。浪说嫦娥能入月，虚传神女解为云。花阴昼坐闲金剪，竹里春游冷翠裙。留得旧时残锦在，伤心不忍读回文。","dynasty":"元代","title":"忆内"}
{"author":"傅若金","content":"落景翳重城，阴凝起初夕。萧条飞雨至，散漫轻飚激。洒幌静弥多，喧檐暴复息。清商乱急管，遥怨生离席。游子恒念乡，气凄感时易。既兴《北风》叹，亦抱《南山》戚。晨鸡不废度，征雁无宁翼。向道乖夙期，寸阴违所惜。咏歌良可兴，幽怀坐填积。","dynasty":"元代","title":"和赵德隆秋夕雨"}
{"author":"傅若金","content":"秋气集太虚，夕光溥高树。时闻阴液坠，暗识商飚度。旎旎星动林，英英月霏雾。凉扃息尘想，幽琴寄元悟。寂历松上声，逍遥丘中趣。钧天澹斜景，银汉蔼微素。古调今所稀，大音谁能喻？仙人饮沆瀣，寿命金石固。千岁不可期，空歌徒延慕。","dynasty":"元代","title":"题宜春钟清卿清露轩"}
{"author":"傅若金","content":"邯郸城头下白日，邯郸市上风萧瑟。故垒空余鸟雀悲，荒垣只见狐狸出。何王坟墓对山阿，尚忆诸侯征战多。赵客归来重毛遂，秦军老去畏廉颇。黄尘白草宫前道，鬼火如灯夜相照。公子秋来不见过，美人月下那闻笑。当时冠盖激浮云，挝钟考鼓宴青春。只今惟有邮亭树，还送年年行路人。","dynasty":"元代","title":"邯郸行"}
{"author":"傅若金","content":"烽火连诸郡，旌旗转百蛮。野莺先客至，江雁及春还。吴楚青天迥，潇湘白日闲。登临慰怀抱，况复近乡关。","dynasty":"元代","title":"衡湘驿"}
{"author":"傅若金","content":"金陵古形胜，晚望思迢遥。白日余孤塔，青山见六朝。燕迷花底巷，鸦散柳阴桥。城下秦淮水，年年自落潮。","dynasty":"元代","title":"金陵晚眺"}
{"author":"傅若金","content":"杖锡违萧水，风帆向武林。海红秋树远，江黑莫钟深。云起通香气，潮来合梵音。亦知无住著，随处得安心。","dynasty":"元代","title":"送云闲师游淛"}
{"author":"傅若金","content":"遥山寂寂对危亭，坏础欹沙柳自青。四海久非刘社稷，千秋犹有汉精灵。丰西水散烟沉浦，砀北云来雨入庭。坐想酒酣思猛士，歌风台下晚冥冥。","dynasty":"元代","title":"沛公亭"}
{"author":"傅若金","content":"楼上西风吹画屏，楼前秋思满都亭。金河水去涓涓碧，琼岛云来冉冉青。近见萧何成第宅，旧闻汲黯在朝廷。明时进用多英杰，迂腐深惭守一经。","dynasty":"元代","title":"登楼"}
{"author":"傅若金","content":"南徼旌旗万里回，中天城阙九重开。龙门仗簇青云起，鹤禁香通紫气来。父老多流去日泪，公卿不乏济时材。已闻奉玺归金室，早听趋朝进玉杯。","dynasty":"元代","title":"正月十七日丽正门观迎接口号"}
{"author":"傅若金","content":"弊裘已畏早寒侵，岁月祇惊久客心。莫倚长卿能作赋，始知李子故多金。天门守虎星辰冷，云气从龙雾雨深。直北关山时极目，背人聊复短长吟。","dynasty":"元代","title":"秋兴五首其五"}
{"author":"傅若金","content":"北阙今晨雪满墀，腐儒忧国畏人知。月寒弱水迷三岛，云暗苍梧失九疑。瑞木细飘天上叶，梅花潜发岭南枝。山阴那得乘佳兴，起绕前轩自咏诗。","dynasty":"元代","title":"雪中次元茂才"}
{"author":"傅若金","content":"宫漏催朝烛影斜，千官鸣玉动晨鸦。交龙拥日明丹扆，飞凤随云绕画车。宴罢戴花经苑路，诗成传草到山家。小儒未得随冠冕，遥听钧天隔綵霞。","dynasty":"元代","title":"次韵元日朝贺"}
{"author":"傅若金","content":"燕城秋早五云开，路入南交几月回。奉使始从天上出，行人即看日边来。班超万里终投笔，郭隗千金更筑台。圣主恩深极炎海，伏波铜柱任苍苔。","dynasty":"元代","title":"七月十一日赴安南"}
{"author":"傅若金","content":"御史才华旧省郎，翩翩云路起鹓行。天回紫阁明奎壁，地切乌台动雪霜。分陕定存周礼乐，过秦犹有汉文章。欲因巡郡还搜访，别酒临风意独长。","dynasty":"元代","title":"送杜德常御史赴西台其一"}
{"author":"傅若金","content":"绣衣此别近如何，骢马西行处处过。驿树苍茫连灞浐，江花浩荡过岷峨。三秦久诉诛求尽，六诏仍闻警急多。早听封章切肝胆，为怜编户困干戈。","dynasty":"元代","title":"送杜德常御史赴西台其二"}
{"author":"傅若金","content":"先主君臣并材杰，天倾炎汉苦须扶。曹瞒力尽才分国，葛亮谋成竟托孤。道路只今通陇蜀，山河无复限荆吴。行人为指楼桑庙，肠断西风散白乌。","dynasty":"元代","title":"涿州楼桑村先主庙"}
{"author":"傅若金","content":"巡山千骑接神都，谷满秋田雾下初。烽火不闻乘夜警，人烟多见入云居。百年礼乐成周典，万古山河列汉书。喜有新诗继风雅，诸公才气总凌虚。","dynasty":"元代","title":"秋日巡山和王君实四首"}
{"author":"傅若金","content":"衣冠如雨耀神都，郊甸新凉拂马初。日月近临黄阁贵，风云遥限紫宸居。少陵漫拟陈三赋，司马先能著八书。想见九关严守虎，玉堂金殿最清虚。","dynasty":"元代","title":"秋日巡山和王君实四首其二"}
{"author":"傅若金","content":"晓出邯郸露满空，武安红树起西风。鼓山路向云间落，滏水船从地底通。秋草尚疑曹氏冢，野花无复赵王宫。古来富贵皆黄土，莫笑行人忆梦中。","dynasty":"元代","title":"磁州"}
{"author":"傅若金","content":"汴上荒城绕故宫，山头危石堕秋风。夷门市起闻嘶马，梁苑樵归见断鸿。斗草尚馀残后碧，进花无复盛时红。欲登高处肠先断，满目閒愁赋未工。","dynasty":"元代","title":"汴梁"}
{"author":"傅若金","content":"万壑千峰次第开，祝融最上气崔嵬。九江水尽荆扬去，百粤山连翼轸来。入树恐侵玄帝宅，牵萝思上赤灵台。明年更拟寻春兴，应及潇湘雁北回。","dynasty":"元代","title":"登"}
{"author":"傅若金","content":"泸江之水发南诏，龙编古城居下流。冯夷伐鼓迎汉节，泉客弄珠随越舟。鲸海遥连白日动，鳌山近戴青天浮。层波莫据鼋鼍险，日夜东归未敢休。","dynasty":"元代","title":"泸江"}
{"author":"傅若金","content":"元统三年颁正朔，诏书远到极南开。使旌入馆青云动，仙盖临江白日回。谕蜀岂劳司马檄，朝周终见越裳来。还家耆旧应相问，文化如今遍九垓。","dynasty":"元代","title":"题天使馆"}
{"author":"傅若金","content":"夜宿安南天使馆，主人供帐烂相辉。宝香烬起风过席，银烛花偏月照帏。王母谩劳青鸟至，文箫先放綵鸾归。书生自是心如铁，莫遣行云乱湿衣。","dynasty":"元代","title":"却侍姬"}
{"author":"傅若金","content":"扁舟夜宿鱼龙窟，久客长怀虎豹关。岁暮思家成白发，天涯持酒得青山。张骞浪喜蒲萄入，马援终嫌薏苡还。天子只今多遣使，将军何日遂平蛮。","dynasty":"元代","title":"崇仁峡"}
{"author":"傅若金","content":"正月交州奉使归，忽闻鞍马发王畿。岭南瘴雨开铜柱，江上春云逐绣衣。草热虫蛇常并出，树深豺虎近皆肥。明朝按节劳咨访，边郡于今未解围。","dynasty":"元代","title":"桂林喜吕仲实佥宪至"}
{"author":"傅若金","content":"湘皋烟草绿纷纷，洒泪东风忆细君。每恨姮娥工入月，虚疑神女解为云。花阴午坐閒金剪，竹里春愁冷翠裙。留得旧时残绣在，伤心不忍读回文。","dynasty":"元代","title":"过故妻墓"}
{"author":"傅若金","content":"梵王宫殿倚青冥，先帝旌幢拥百灵。宝网自鸣空里乐，琅函时出赐来经。近山凤去花仍碧，遥海龙归树独青。玉辇宸游竟寥廓，行人挥泪读新铭。","dynasty":"元代","title":"龙翔寺"}
{"author":"傅若金","content":"太白题诗凤游处，古台萧索换流年。风流偶出齐梁后，文藻犹含晋宋前。淮水夜明沧海月，石城春暗秣陵烟。古来宫殿俱无迹，风雨凭高独黯然。","dynasty":"元代","title":"凤凰台"}
{"author":"傅若金","content":"旅馆天寒尽日空，绣衣临访走儿童。已闻俗客惊题凤，更访邻人失避骢。短刺实愁归后见，清樽虚拟别时同。明朝挟策秦淮道，惆怅燕云隔断虹。","dynasty":"元代","title":"送笃御史之南台"}
{"author":"傅若金","content":"天涯游子日思归，行李何时发帝畿？司马未论金换赋，买臣终欲锦为衣。紫驼车动秋尘合，黄犬书回暮雪飞。我亦乡心满江浦，千山烟树正霏微。","dynasty":"元代","title":"次韵曾士敏寄其子经筵典书元杰"}
{"author":"傅若金","content":"游子江南生事微，五年京国梦柴扉。弹冠总为王阳在，乘櫜虚随陆贾归。藜藿已秋仍寄食，芰荷当暑未成衣。诸公也念求升斗，日夜高堂白发稀。","dynasty":"元代","title":"寄王君实"}
{"author":"傅若金","content":"文章御史久为郎，南赴金陵道路长。百粤云山连楚大，六朝烟树入隋荒。清秋按郡行骢马，落日登台咏凤凰。新喜诸公振风采，早闻当道去豺狼。","dynasty":"元代","title":"送赵仲礼御史兼呈王侍御五首其一"}
{"author":"傅若金","content":"都门相送意踌躇，别路秋生白羽车。霜雪总看雕去疾，风烟那问雁来疏。岭南斥堠愁烽燧，江左诛求畏简书。白面少年空解事，绣衣行县定何如。","dynasty":"元代","title":"送赵仲礼御史兼呈王侍御五首其二"}
{"author":"傅若金","content":"建业城头鸟乱啼，知君感古夜闻鸡。荆扬贡赋元趋鲁，晋宋文章渐入齐。草疏或依松影坐，哦诗应就竹阴题。书来宜忆京华客，日日长衢听马嘶。","dynasty":"元代","title":"送赵仲礼御史兼呈王侍御五首其三"}
{"author":"傅若金","content":"衮衮晴云塞要津，终闻圣主用儒臣。蜀都文物来西汉，奎阁图书近北辰。此日赐冠簪獬豸，暮年留像画麒麟。极知风俗须扬激，肯使贤才但隐沦。","dynasty":"元代","title":"送赵仲礼御史兼呈王侍御五首其四"}
{"author":"傅若金","content":"赐车南粤初归日，驻节秦淮欲暮天。啸咏偶经梁旧寺，登临犹忆晋诸贤。谢安别墅虫鸣里，王导新台鸟去前。多谢府中贤侍御，别时能作送行篇。","dynasty":"元代","title":"送赵仲礼御史兼呈王侍御五首其五"}
{"author":"傅若金","content":"北去频闻霜雪多，驿程犹是过滦河。悲风绝幕回苍隼，落日穹庐卧紫驼。行色且谋寒夜饮，别怀休忆醉时歌。都门已隔千行柳，况复乡山老薜萝。","dynasty":"元代","title":"送孙伯起掾岭南"}
{"author":"傅若金","content":"南极诸星映赤霄，东风二月满青条。焚香凤阁春开宴，鸣玉龙墀午散朝。但使经纶齐稷契，不劳服食慕松乔。日长自度升平曲，閒听云间合《九韶》。","dynasty":"元代","title":"寿王左丞"}
{"author":"傅若金","content":"弟兄终岁长羁旅，南北何时却定居。春至每瞻衡岳雁，秋来犹食武昌鱼。每愁年长须经事，即恐家贫废读书。仲氏应门独辛苦，平安消息近何如。","dynasty":"元代","title":"寄鄂季弟幼霖并寄仲弟次舟其一"}
{"author":"傅若金","content":"吾亲双鬓日纷纷，为客艰难不使闻。养老只须常善饭，生儿何必总能文。书同洛下思黄耳，心似河阳见白云。季弟还家报兄好，归期犹恐过春分。","dynasty":"元代","title":"寄鄂季弟幼霖并寄仲弟次舟其二"}
{"author":"傅若金","content":"仙城近接众山回，宪府遥临百粤开。海上喜通持节使，幕中兼得济时材。鲛宫织罢鱼龙出，蜑户珠还蚌蛤来。预想到官多暇日，清诗题遍岭头梅。","dynasty":"元代","title":"送卢茂实之广南宪幕"}
{"author":"傅若金","content":"天子开朝策治安，近臣每入漏初残。香飘紫殿回金雀，仗下彤庭度玉鸾。御苑纵田春正乐，边城吹角夜犹酸。腐儒未省经邦计，直道休歌《行路难》。","dynasty":"元代","title":"和危山臞寄弟四首其一"}
{"author":"傅若金","content":"画戟连云甲第高，内官如雨送春醪。贡金半铸分封印，赐锦多裁侍宴袍。自古圣明非独治，至今材武系相遭。文章且共安微命，廊庙由来录旧劳。","dynasty":"元代","title":"和危山臞寄弟四首其二"}
{"author":"傅若金","content":"故园兄弟总相思，久客怀归屡失期。司马却惭题柱早，东方翻恨上书迟。都门树暗愁中见，乡国花繁别后知。昨日南桥访春水，望云回首独多时。","dynasty":"元代","title":"和危山臞寄弟四首其三"}
{"author":"傅若金","content":"天涯骨肉久离居，京国风尘鬓欲疏。娱日强倾开岁酒，忆家频看隔年书。路通一水花开里，门掩千峰木秀初。便拟邀君此时发，归舟同食楚江鱼。","dynasty":"元代","title":"和危山臞寄弟四首其四"}
{"author":"傅若金","content":"太史临文笔最精，一闻往事独伤情。每怜对镜窥鸾舞，犹怪吹箫逐凤鸣。列女未终刘向传，故妻虚瘗柳州铭。书成定寄湘江浦，预拟《招魂》学楚声。","dynasty":"元代","title":"寄陈维祯兼呈揭公公许为故妻作传"}
{"author":"傅若金","content":"蓬莱员峤对嵯峨，知有群仙日日过。琪树晓通云气湿，羽轮秋会月明多。秦人采药空依海，汉使乘槎但入河。谁识高斋有仙岛，不劳万里涉风波。","dynasty":"元代","title":"方壶"}
{"author":"傅若金","content":"涔阳极浦远帆多，忆昨狂游是处过。今日送君如梦寐，少年为客莫蹉跎。沅湘日落明秋叶，江汉风回乱夕波。若过楚累凭借问，沙头芳草近如何。","dynasty":"元代","title":"送何时学游湖南北"}
{"author":"傅若金","content":"恒仙宅前江水盈，凤凰山下野禽鸣。犹闻采药辞空谷，无复焚香礼上清。雪里并游金节冷，月中同载羽轮轻。登临尽日多惆怅，欲倚鸾箫和楚声。","dynasty":"元代","title":"同孔学敏游仙游观"}
{"author":"傅若金","content":"西来一水浮襄汉，上有群峰截杳冥。层构回临沙渚白，乱帆斜映石林青。地雄缥缈连嶓冢，天险微茫带洞庭。咫尺风烟应万里，无因一上岘山亭。","dynasty":"元代","title":"汉江衔山图"}
{"author":"傅若金","content":"楚客之官汎蜀船，画图盈尺见山川。九江树色潇湘外，三峡猿声滟滪前。方译渐通巴俗语，国书新绝汉人传。岂无好事能携酒，问字时时集讲筵。","dynasty":"元代","title":"题书船入蜀图送黄尚质赴夔州蒙古教授"}
{"author":"傅若金","content":"双阙除书下玉阶，三湘回棹拂珠厓。天垂铜柱南低海，地入金陵北近淮。江国雁来秋肃肃，驿楼鸡动晓喈喈。大家定有东征赋，鲑菜随船慰老怀。","dynasty":"元代","title":"送姚子微"}
{"author":"傅若金","content":"江雪寒连驿树遥，鹤裘清坐听萧萧。中天月避光芒出，南国云含瘴疠消。因忆玉田春种石，乍疑银汉夕通桥。使君辛苦迎骢马，也念幽居客阒寥。","dynasty":"元代","title":"和余太守对雪见怀"}
{"author":"傅若金","content":"洞庭十日风势号，沙头客舟如系匏。沅湘九道白波立，衡霍千峰玄雾交。神龙欲蛰无定窟，黄鹄将归愁故巢。咫尺城楼不得上，何因一望楚江郊。","dynasty":"元代","title":"归舟阻风"}
{"author":"傅若金","content":"相师之山云杳冥，千崖万壑倚空青。上方雷雨藏天井，南极风烟落洞庭。溪客去迷花蔼蔼，野人居爱竹泠泠。何时遂买登山屐，乘兴还来叩石扃。","dynasty":"元代","title":"王氏相师山庄"}
{"author":"傅若金","content":"江上孤城映水回，市中层构出尘开。衡庐树入青天尽，章贡波翻白日来。每曰陈登门有客，最传王粲赋多才。阑干百尺应能借，乘兴谁同月下杯。","dynasty":"元代","title":"高明楼"}
{"author":"傅若金","content":"清秋为客依僧寺，落日逢君过客窗。并座总看人似玉，临觞翻畏酒如江。曲终别院归银烛，钟罢回廊闭石幢。已去却还仍不恶，论诗未觉寸心降。","dynasty":"元代","title":"周尚志同归寓所适寺门已闭会宿张伯龙宅"}
{"author":"傅若金","content":"天门晓启黄金锁，路马遥翻碧玉蹄。银烛荧荧花外出，翠蕤冉冉柳边迷。千官剑佩屯云合，五卫旌旗拥日齐。后夜龙沙驻清跸，侍臣不寝听晨鸡。","dynasty":"元代","title":"驾发"}
{"author":"傅若金","content":"闻君秋思满南潮，行李今晨发帝都。幕府初乘从事马，江城还忆步兵鲈。树浮白日山侵越，潮蹴青天海入吴。闲暇冯高动诗兴，须成一醉扫新图。","dynasty":"元代","title":"送唐子华嘉兴照磨"}
{"author":"傅若金","content":"上蔡城头黄叶多，闻鸡看剑起长歌。徒怜丞相东门犬，犹忆将军半夜鹅。树底衣裳沾雾雨，马前灯火动星河。凉风满路吹行驿，那似金门听玉珂。","dynasty":"元代","title":"上蔡"}
{"author":"傅若金","content":"乱峰如剑不知名，篁竹萧萧送驿程。转粟未休漓水役，负戈犹发夜郎兵。百蛮日落朱旗暗，九岭风来画角清。空使腐儒多感慨，西南群盗几时平？","dynasty":"元代","title":"兴安县"}
{"author":"傅若金","content":"岁晚驱驰忆帝京，北风回首重关情。中天日月回金阙，南极星辰绕玉衡。父老尚烦司马檄，蛮夷须用伏波兵。也知文德能柔远，传道新恩欲罢征。","dynasty":"元代","title":"书南宁驿"}
{"author":"傅若金","content":"崔嵬古庙压危沙，缥缈飞楼入断霞。南极千峰迷楚越，西江众水混渝巴。鲛人夜出风低草，龙女春还雨湿花。北倚阑干望京国，故人何处认星槎？","dynasty":"元代","title":"洞庭连天楼"}
{"author":"傅若金","content":"日边双节下沧溟，云际千艘赴驿亭。直为邦畿须转粟，也因江海念流萍。玉京永夜瞻卿月，银汉清秋识使星。待尽西风始相见，客愁如酒一时醒。","dynasty":"元代","title":"闻张吏部督海运归咏怀奉简"}
{"author":"傅若金","content":"身逐征帆赴海涯，道逢行李问京华。涓人解致燕王马，卜史工占蜀客槎。冠盖早朝星在树，管弦春宴月当花。盛时繁丽应如昨，把酒闻莺肯忆家。","dynasty":"元代","title":"送张秀才北上时将赴海"}
{"author":"傅若金","content":"洞庭秋气满龙堆，为客偏惊节序催。铁笛乍闻云外过，琼楼应傍月中开。越裳重译三年至，溟海浮槎八月来。忽忆旧游今万里，天涯长见雁飞回。","dynasty":"元代","title":"岳阳中秋值安南贡使因怀旧游"}
{"author":"傅若金","content":"山人爱山如李白，幽栖还在碧云深。松杉绕屋清宵响，雷雨悬崖白昼阴。石上每同仙客坐，花间犹恐世人寻。京华日日多尘土，终拟投簪话夙心。","dynasty":"元代","title":"题栖碧山为淦龚舜咨赋"}
{"author":"傅若金","content":"圣治尊儒术，贤才翼帝躬。立朝防触豸，行路避乘骢。复道河南去，先愁冀北空。激扬元自任，出处岂谋同？地绝看持节，天长惜转蓬。绣衣今日把，尺素几时通？别酒花开里，征帆木落中。蓟门县夜月，梁苑度秋风。古县藤萝碧，霜林果蓏红。咨询行每遍，闲暇赋能工。白日明高岳，黄河绕故宫。登临兴何限，题寄北飞鸿。","dynasty":"元代","title":"奉送达兼善御史赴河南宪佥十二韵"}
{"author":"傅若金","content":"驰传自青天，凭高忆往年。阑干映水迥，埤堄与云连。江合沅湘大，山侵楚蜀偏。蜃郎通别井，龙女宅重渊。日月鸿蒙里，风沙浩荡前。骊珠秋后冷，犀火夜深燃。张乐犹疑奏，乘槎欲并仙。登临停去骑，宠饯惜离筵。地气南交接，天文北极县。赋惭王粲作，诗拟杜陵传。渺渺衡阳雁，迢迢浪泊鸢。早春回汉节，应得泛湖船。","dynasty":"元代","title":"登岳阳楼"}
{"author":"傅若金","content":"江上青峰宿雨开，江头归使日南来。登高欲访平安字，二月衡阳雁已回。","dynasty":"元代","title":"回雁峰"}
{"author":"傅若金","content":"空村断行迹，深雪连昏暮。惨淡既平冈，坡陀复盈路。时闻一树折，犹见群鸟去。中有映书人，柴扉对何处？","dynasty":"元代","title":"题山水小景杂画四首其一"}
{"author":"傅若金","content":"江白云稍归，山青树如沐。轻舟渔石渚，独骑经林麓。野气昏已明，泉声断犹续。坐忆汎湘时，村西见茅屋。","dynasty":"元代","title":"题山水小景杂画四首其二"}
{"author":"傅若金","content":"云归山欲暝，月出泉相映。石影生夜寒，松声起僧定。遥疑露下立，或发风中咏。幽境何阒寥，长廊罢钟磬。","dynasty":"元代","title":"题山水小景杂画四首其三"}
{"author":"傅若金","content":"盘盘苍山根，泉石如素练。含风静复响，触石惊相溅。竹回秋气来，松凉夏阴转。山翁阅妙理，独立无人见。","dynasty":"元代","title":"题山水小景杂画四首其四"}
{"author":"傅若金","content":"水郭浮鲛室，云帆度客星。江空连海白，山远入淮青。访古聊须到，乘流未可停。遥疑天柱晓，风雾飒精灵。","dynasty":"元代","title":"大雾过安庆"}
{"author":"傅若金","content":"耿耿玉京夜，迢迢银汉流。影斜乌鹊树，光隐凤凰楼。云锦虚张月，星房冷闭秋。遥怜天帝子，辛苦会牵牛。","dynasty":"元代","title":"七夕"}
{"author":"傅若金","content":"酒许今晨至，灯从昨夜花。遣人听系马，留客过栖鸦。高适邀同至，刘伶兴转赊。不成投辖饮，怅望隔风沙。","dynasty":"元代","title":"诘陈宗道酒不至淹留高刘诸公坐"}
{"author":"傅若金","content":"万里中秋月，孤斋病客心。庭闱兼喜惧，书问隔浮沈。地出西江永，天旋北极深。苍茫家国意，搔首独长吟。","dynasty":"元代","title":"中秋有感四首其一"}
{"author":"傅若金","content":"今夜《霓裳》乐，宫中遂不闻。乾坤划惨淡，河汉错缤纷。鸾背霏寒雾，龙髯湿断云。巡游多近侍，宗社倚元勋。","dynasty":"元代","title":"中秋有感四首其二"}
{"author":"傅若金","content":"日夜瞻銮驾，生灵系圣躬。都门一骑至，血泪万行红。桂月虚秋殿，梧云吟暮宫。孤臣重北望，掩袖立西风。","dynasty":"元代","title":"中秋有感四首其三"}
{"author":"傅若金","content":"翠华游幸地，怅望感清尘。洒竹啼宫女，持弓泣野臣。金盘残月露，玉座倚星辰。独有龙鸾气，长令草木春。","dynasty":"元代","title":"中秋有感四首其四"}
{"author":"傅若金","content":"日下行人发，春晨去鹢催。缆侵斜月解，帆向断云开。度鸟窥诗卷，垂虹映酒杯。寻源不可尽，奉使几时回。","dynasty":"元代","title":"赋得天际舟送兵部张孟功治河"}
{"author":"傅若金","content":"目断虞渊日，心伤魏阙秋。霍光元在汉，周勃固安刘。庙社多佳气，公卿足远猷。宸居终不改，羁旅莫深忧。","dynasty":"元代","title":"即事其一"}
{"author":"傅若金","content":"未有龙庭使，犹严虎卫兵。云山秋塞远，星月夜楼明。逆旅多防盗，迁居竞入城。窃闻定神器，且可慰群情。","dynasty":"元代","title":"即事其二"}
{"author":"傅若金","content":"地僻连高树，庭虚集晚烟。鸟衔朱果落，虫曳碧丝悬。扣户鸣空盎，开渠得古钱。深惭穷巷客，时枉故人笺。","dynasty":"元代","title":"幽居即事"}
{"author":"傅若金","content":"弱羽为人养，卑栖每自归。步苔依坐石，窥竹映开扉。绝岛秋云迥，空庭夕露微。纷纷野田雀，终日稻粱肥。","dynasty":"元代","title":"次孙伯刚鹤雏诗韵"}
{"author":"傅若金","content":"闻说幽栖处，遥连郁木天。径开移竹地，渠引灌花泉。坐客留倾酿，邻人访草玄。京华远游子，那得共盘旋。","dynasty":"元代","title":"寄题余泰享隐居"}
{"author":"傅若金","content":"古道旷秋色，平桥卧夕阳。水声西下急，山气北来长。数骑凌空阔，孤烟入渺茫。人传耕种地，宿昔战争场。","dynasty":"元代","title":"卢沟桥"}
{"author":"傅若金","content":"落日苍茫里，秋风慷慨多。燕云馀古色，易水尚寒波。岸绝船通马，沙交路入河。行人悲旧事，含愤说荆轲。","dynasty":"元代","title":"拒马河"}
{"author":"傅若金","content":"入坐闻流水，开屏见远山。路通烟树窈，门对野桥閒。拄杖晴俱出，渔舟暝独还。祇惭万里客，尘土污朱颜。","dynasty":"元代","title":"萨天锡画屏"}
{"author":"傅若金","content":"驿路南征远，河津晓渡危。风雷划簸荡，云日互参差。鸣橹中流急，悬帆上洑迟。交州却回日，应及水清时。","dynasty":"元代","title":"延津渡河"}
{"author":"傅若金","content":"征南万里使，行道畏蹉跎。平壤踰淮少，青山入楚多。田依深谷转，路迫断崖过。后夜南楼月，羁离奈尔何。","dynasty":"元代","title":"金竹道中书题桃花驿"}
{"author":"傅若金","content":"早起星犹在，前行路稍分。人家隔树见，山鸟过桥闻。涧响多于雨，林昏半是云。晓逢力田者，愧尔一朝勤。","dynasty":"元代","title":"港口晓行"}
{"author":"傅若金","content":"宿雨愁泥滑，长途畏日斜。黄归幽径犊，青聚古祠鸦。野屋时依竹，山园各种茶。巴陵看渐近，遥识故人家。","dynasty":"元代","title":"临湘"}
{"author":"傅若金","content":"江抱零陵郡，山藏钴鉧潭。古人如水去，祠树与天参。述作笼诸子，风骚迫二南。后来窃时誉，吾辈得无惭。","dynasty":"元代","title":"柳先生祠"}
{"author":"傅若金","content":"桂林南望远，山路与云连。浅水清涵石，攒峰乱刺天。干戈仍岁月，瘴疠接风烟。蛮寇何能定，边氓亦可怜。","dynasty":"元代","title":"桂林"}
{"author":"傅若金","content":"过岭冬犹热，缘山夜未宁。树残兵后赭，草发烧馀青。西寇迷仙雾，南人候使星。民居日稀少，惟见短长亭。","dynasty":"元代","title":"宾州"}
{"author":"傅若金","content":"冬入安南国，云迎使者轺。郡闻秦日置，柱想汉时标。江路篁犹箨，山田稻始苗。皇恩函远迩，行役不辞遥。","dynasty":"元代","title":"腊日入安南"}
{"author":"傅若金","content":"世祖初开业，安南早贡琛。国蟠蜗角小，地接犬牙深。使节犹频入，蛮兵莫见侵。数州须拯恤，万感寄登临。","dynasty":"元代","title":"冯高"}
{"author":"傅若金","content":"使节明金虎，腰弓偃画蛇。蛮夷趋号令，原隰见光华。边树犹含绿，江梅久放花。忆君依幕府，何日定还家。","dynasty":"元代","title":"答别龙州萧从事韶"}
{"author":"傅若金","content":"交阯方通使，宾州忽被围。还闻山路塞，径就水程归。上府空金椀，前军老铁衣。谁能平政化，不事总戎机。","dynasty":"元代","title":"还闻柳州破道阻将溯江"}
{"author":"傅若金","content":"乍见先愁去，将行未忍分。字期归后寄，歌畏别时闻。驿树过春雨，江船隔夜云。驱驰念吾弟，羽翼待诸君。","dynasty":"元代","title":"别静江文学诸公"}
{"author":"傅若金","content":"舣棹依江岸，寻桥过寺门。竹深题字满，苔古刻文昏。石色兼云冷，溪声杂雨喧。吾亭正何处，为觅漫郎孙。","dynasty":"元代","title":"浯溪"}
{"author":"傅若金","content":"游子方春至，严亲尽日怜。别来忧道路，喜定问山川。百粤元过岭，三湘总入天。归朝诫努力，江上莫留连。","dynasty":"元代","title":"长沙见严亲"}
{"author":"傅若金","content":"使节违双阙，天书下百蛮。雨蒸归日路，云合去时山。岭表兵犹动，滦阳驾未还。安边数策在，不得犯龙颜。","dynasty":"元代","title":"六月二十八日至京"}
{"author":"傅若金","content":"日月催时序，乾坤隔晦明。残年万里梦，今夕几人情。久客烦朋友，双亲倚弟兄。深惭须薄禄，不得谢浮名。","dynasty":"元代","title":"京师守岁"}
{"author":"傅若金","content":"燕骑经旬发，吴船此日行。树知风起色，帆识雨来声。骤转长林暗，斜分绝塞明。河流今夜满，无复滞归程。","dynasty":"元代","title":"发通州"}
{"author":"傅若金","content":"野树茏葱合，官桥屈曲通。入天迷远近，看日得西东。酒旆青摇水，渔罾白映空。时还问村落，何必似城中。","dynasty":"元代","title":"水村"}
{"author":"傅若金","content":"驿路通畿甸，敖仓俯漕河。骑瞻西日去，帆听北风过。燕蓟舟车会，江淮贡赋多。近闻愁米价，素食定如何。","dynasty":"元代","title":"河西务"}
{"author":"傅若金","content":"水国常含卤，沙场业煮盐。转输分使出，征榷置官监。桥坏仍通市，船来总落帆。依依道傍柳，无那拂征衫。","dynasty":"元代","title":"长芦"}
{"author":"傅若金","content":"缥缈平湖白，微茫远树青。田分高下水，道俯短长亭。鹅鸭烟中乱，鱼虾雨里腥。秦邮看渐近，城郭记曾经。","dynasty":"元代","title":"秦邮"}
{"author":"傅若金","content":"远道趋乡国，中宵梦弟兄。松篁数里见，桑柘十年成。慈母惊相问，邻儿笑共迎。无钱未足恨，骨肉慰离情。","dynasty":"元代","title":"初归"}
{"author":"傅若金","content":"午日清江道，南风满白蘋。暮年为客健，长路对人贫。忆弟馀双鬓，还家称一身。有孙堪慰眼，莫厌把杯频。","dynasty":"元代","title":"和赠陈与之"}
{"author":"傅若金","content":"闻说避秦地，花间忘岁年。偶逢渔父问，长使世人传。丘壑浑疑幻，林庐或近仙。至今图画里，惆怅武陵船。","dynasty":"元代","title":"桃源图"}
{"author":"傅若金","content":"颇爱将军第，幽同处士园。石浮春雨翠，溪抱夕阳暄。虎韔空悬壁，熊车数过门。遥疑花树底，鸡犬近仙源。","dynasty":"元代","title":"常宁刘百户园林其一"}
{"author":"傅若金","content":"少壮从戎事，归休遂野情。鹖冠时自著，龙剑夜犹鸣。竹下思羊仲，瓜前感邵平。知君纵幽赏，心已薄浮名。","dynasty":"元代","title":"常宁刘百户园林其二"}
{"author":"傅若金","content":"春日名园好，常时俗客稀。树间斜引径，花外别开扉。沙鸟随行熟，池鱼上钓肥。往来祇适兴，出处已忘机。","dynasty":"元代","title":"常宁刘百户园林其三"}
{"author":"傅若金","content":"杖锡违萧水，风帆向武林。海红秋树远，江黑暮钟深。云起通香气，潮来合梵音。亦知无住著，随处得安心。","dynasty":"元代","title":"送云间师游浙"}
{"author":"傅若金","content":"社日长为客，行人总念群。湓江春过雨，庐阜晚生云。绿酒洽欢饮，清弦送别闻。风樯未得动，坚坐且论文。","dynasty":"元代","title":"江州社日阻风"}
{"author":"傅若金","content":"豪杰关休运，乾坤属远猷。自须成汉业，岂独报韩仇。黄石嗟长往，青山感昔游。同时多草莽，事定觅王侯。","dynasty":"元代","title":"下邳怀留侯"}
{"author":"傅若金","content":"独步金河上，遥看碧海隅。洞疑通月窟，船或到方壶。鲛室寒休杵，龙宫夜出珠。浮槎八月晚，应念客星孤。","dynasty":"元代","title":"海子上"}
{"author":"傅若金","content":"造化涵滋息，神灵会渺茫。色分群木秀，阴覆数家凉。白昼鸣风雨，玄冬度雪霜。因知免樵采，故解拂云长。","dynasty":"元代","title":"咏大树答靳御史"}
{"author":"傅若金","content":"年少金华客，囊琴暂出山。忽闻春水满，径逐暮云还。三洞飘玄鹤，双溪下白鹇。应寻牧羊子，时过绿萝关。","dynasty":"元代","title":"送金华王琴士还山"}
{"author":"傅若金","content":"北极丝纶下，南陲政化通。灵槎浮度斗，瘴草偃随风。殊俗难为别，清谈喜屡同。驰驱不可住，心切大明宫。","dynasty":"元代","title":"答别龙州萧从事韶其一"}
{"author":"傅若金","content":"舟楫回沙驿，旌旗驻郡亭。江通五管白，天落九疑青。此日瞻云气，谁家见客星。军需昼夜急，寇盗几时宁。","dynasty":"元代","title":"梧州嘉鱼亭"}
{"author":"傅若金","content":"县路迷青草，行人荫绿杨。时逢沛父老，能说汉君王。芒砀来秋气，彭城送夕阳。凭高发慷慨，暮色正苍苍。","dynasty":"元代","title":"沛县"}
{"author":"傅若金","content":"开士辞家早，慈亲割爱深。倚门思一见，飞锡到相寻。雁度云移寺，乌啼月照林。此时忧白发，长路政关心。","dynasty":"元代","title":"又上人求母沔阳"}
{"author":"傅若金","content":"危樯风急晚相依，间谒荒坟吊落晖。白酒暂谋同辈饮，青山因感昔人非。荆襄万里空残堞，吴楚千帆掠断矶。今古高门总丘墓，英雄何用苦沾衣。","dynasty":"元代","title":"道士矶阻风过吕相墓"}
{"author":"傅若金","content":"淮阴万古英雄恨，楚树荒荒夕照残。水夹废城春草合，云昏遗庙野花寒。封齐安用真王印，兴汉空馀大将坛。高帝旌旗俱寂寞，断碑零落后人看。","dynasty":"元代","title":"韩淮阴庙"}
{"author":"傅若金","content":"水神祠下晚维舟，閒倚穹碑诵《远游》。西日射云明兽几，北风吹土集貂裘。漳川近绕幽燕出，汶水分兼济漯流。过客岂知疏凿苦，当时荷锸几人愁。","dynasty":"元代","title":"会通河伯祠晚眺"}
{"author":"傅若金","content":"一春风浪淹行客，六月尘堆满上京。邻馆朝烟同杵臼，故园暮雨隔柴荆。西州近日犹防寇，南诏经年久用兵。独夜起瞻龙虎气，五云终绕凤凰城。","dynasty":"元代","title":"咏怀"}
{"author":"傅若金","content":"楼上秋风吹画屏，楼前秋思满都亭。金河水去涓涓碧，琼岛云来冉冉青。近见萧何成第宅，旧闻汲黯在朝廷。明时进用多英杰，迂腐深惭守一经。","dynasty":"元代","title":"登楼"}
{"author":"傅若金","content":"将军结发事先朝，百战山河血未销。总说霁云能慷慨，兼闻去病最嫖姚。烟尘剑戟迷秋峒，风雨旌旗落暮潮。自古英雄须庙食，精灵何待楚词招。","dynasty":"元代","title":"题张齐公祠"}
{"author":"傅若金","content":"辇路尘清列羽林，侍臣星向肃森森。风含凤吹青冥阔，日射龙旗紫极深。两庑佩趋临水玉，九门诏出映泥金。从来汤武须传业，更在伊周老尽心。","dynasty":"元代","title":"崇天门朝贺"}
{"author":"傅若金","content":"天上旌旗卷暮寒，人间鼓角送悲酸。瑶池落日回青鸟，月殿浮云掩素鸾。杨柳渐稀秋瑟瑟，芙蓉已老露漙漙。砧声苦近南邻客，寥落羁怀强自宽。","dynasty":"元代","title":"秋兴五首其一"}
{"author":"傅若金","content":"落木萧萧满帝畿，候虫处处趣寒机。客星入斗秋深见，神女行云日晏归。复喜诸公扶社稷，祇怜弱弟奉庭闱。短章讽罢频回首，目送江南鸿雁飞。","dynasty":"元代","title":"秋兴五首其二"}
{"author":"傅若金","content":"梧桐树晚细含烟，阊阖门深总映天。龙去鼎湖云漠漠，鹤吟华表月娟娟。东都日望金舆发，南徼犹惊羽檄传。只在忠良勤夙夜，五陵佳气故依然。","dynasty":"元代","title":"秋兴五首其三"}
{"author":"傅若金","content":"白日遥看锦绣悬，重重楼阁隐青烟。化城或在诸天外，方丈长疑积水边。每说神僧飞杖锡，更闻童女上楼船。西风日暮何萧瑟，一度登高一惘然。","dynasty":"元代","title":"秋兴五首其四"}
{"author":"陈丰","content":"尽日寻春不见春，杖藜踏破几山云。归来试把梅花看，春在梅稍已十分。","dynasty":"宋代","title":"寻春"}
{"author":"胡仔","content":"泛宅浮家，何处好、苕溪清境。占云山万叠，烟波千顷。茶灶笔床浑不用，雪蓑月笛偏相称。争不教、二纪赋归来，甘幽屏。红尘事，谁能省。青霞志，方高引。任家风舴艋，生涯笭箸。三尺鲈鱼真好脍，一瓢春酒宜闲饮。问此时、怀抱向谁论，惟箕颍。","dynasty":"宋代","title":"满江红"}
{"author":"胡仔","content":"梦寒绡帐春风晓，檀枕半堆香髻。辘轳初转，阑干鸣玉，咿哑惊起。眠鸭凝烟，舞鸾翻镜，影开秋水。解低鬟试整，牙床对立，香丝乱、云撒地。纤手犀梳落处，腻无声、重盘鸦翠。兰膏匀渍，冷光欲溜，鸾钗易坠。年少偏娇，髻多无力，恼人风味。理云裾下阶，含情不语，笑折花枝戏。","dynasty":"宋代","title":"水龙吟（以李长吉美人梳头歌填）"}
{"author":"胡仔","content":"小院春寒闭寂寥，杏花枝上雨潇潇。午窗归梦无人唤，银叶龙涎香渐销。","dynasty":"宋代","title":"春寒"}
{"author":"胡仔","content":"青玻璃色莹长空，烂银盘挂屋山东，晚凉徐度一襟风。天分风月相管领，对之技痒谁能忍，吟哦自恨诗才窘。扫宽露坐发兴新，浮蛆琰琰抛青春，不妨举盏成三人。","dynasty":"宋代","title":"对月用促句换韵格"}
{"author":"胡仔","content":"碑存溪石高嵯峨，汉字漫灭新镌讹，台非旧築行人过。赤帝当年布衣起，老妪悲啼白龙死，芒砀生云凝夜紫。一朝花发咸阳春，老剑磨血消京尘，归来故里天上人。千古斜阳愁色里，草没荒城狐掉尾，不信英雄化为鬼。","dynasty":"宋代","title":"歌风台"}
{"author":"胡仔","content":"乞巧筵开玉露秋，一钩凉月挂西楼。人间百巧方无奈，寄语天孙好罢休。","dynasty":"宋代","title":"和人七夕诗"}
{"author":"胡仔","content":"新诗湔拂自苏黄，想见当年喜色香。草木无情遇真赏，岂知千载有馀芳。","dynasty":"宋代","title":"和人咏蜡梅绝句因纪其事"}
{"author":"胡仔","content":"白发惟公道，春风不世情。","dynasty":"宋代","title":"句"}
{"author":"胡仔","content":"壮图鹏翼九万里，末路羊肠百八盘。","dynasty":"宋代","title":"句"}
{"author":"胡仔","content":"愁随竹叶消春盏，春入灯花缀夜缸。","dynasty":"宋代","title":"句"}
{"author":"胡仔","content":"钓艇江湖千里梦，客毡风雪十年寒。","dynasty":"宋代","title":"句"}
{"author":"胡仔","content":"飞花红千点，芳草绿万里。","dynasty":"宋代","title":"句"}
{"author":"胡仔","content":"飞絮落花春向晚，疾风甚雨暮生寒。","dynasty":"宋代","title":"句"}
{"author":"胡仔","content":"话尽春愁双紫燕，唤回午梦一黄鹂。","dynasty":"宋代","title":"句"}
{"author":"胡仔","content":"润资宿麦两歧秀，寒勒新花几信风。","dynasty":"宋代","title":"句"}
{"author":"胡仔","content":"为官两部喧朝梦，在野千机促妇功。","dynasty":"宋代","title":"句"}
{"author":"胡仔","content":"霞抹晚空鱼尾赤，水生春渚鸭头青。","dynasty":"宋代","title":"句"}
{"author":"胡仔","content":"鹦鹉杯且酌清浊，麒麟阁懒画丹青。","dynasty":"宋代","title":"句"}
{"author":"胡仔","content":"溪边短短长长柳，波上来来去去船。鸥鸟近人浑不畏，一双飞下镜中天。","dynasty":"宋代","title":"题苕溪渔隐图"}
{"author":"胡仔","content":"秋云漠漠烟苍苍，芦花初白莲叶黄。钓船尽日来往处，南村北村秔稻香。","dynasty":"宋代","title":"题苕溪渔隐图"}
{"author":"胡仔","content":"卷起纶竿撇棹归，短篷斜掩宿渔矶。日高春睡无人唤，撩乱杨花绕梦飞。","dynasty":"宋代","title":"题苕溪渔隐图"}
{"author":"胡仔","content":"何处金钱与玉钱，化为蝴蝶夜翩翩。青丝网住芳丛上，开作秋花取意妍。","dynasty":"宋代","title":"咏黄白菊花"}
{"author":"胡仔","content":"三间小阁贾耘老，一首佳沈会宗。无限当时好风月，如今总属绩溪翁。","dynasty":"宋代","title":"咏苕溪水阁"}
{"author":"胡仔","content":"执戟老人双鬓斑，陆沉三世不迁官。穷如老鼠穿牛角，拙似点鱼上竹竿。岂有葡萄博名郡，空馀苜蓿上朝盘。荣华气象无丝许，正坐平生骨相寒。","dynasty":"宋代","title":"足子苍和人诗"}
{"author":"胡仔","content":"愁随竹叶消春盏，喜入灯花缀夜缸。","dynasty":"宋代","title":"句其八"}
{"author":"胡仔","content":"白发惟公道，春风不世情。","dynasty":"宋代","title":"句其十"}
{"author":"范万顷","content":"囊金遗失正茫然，逆旅仁心尽付还。从此弋阳添故事，不教阴德擅燕山。","dynasty":"宋代","title":"荆山客邸题壁"}
{"author":"李显","content":"九日正乘秋，三杯兴已周。泛桂迎尊满，吹花向酒浮。长房萸早熟，彭泽菊初收。何藉龙沙上，方得恣淹留。","dynasty":"唐代","title":"九月九日幸临渭亭登高得秋字"}
{"author":"李显","content":"眷言君失德，骊邑想秦馀。政烦方改篆，愚俗乃焚书。阿房久已灭，阁道遂成墟。欲厌东南气，翻伤掩鲍车。","dynasty":"唐代","title":"幸秦始皇陵"}
{"author":"李显","content":"大明御宇临万方，——李显顾惭内政翊陶唐。——皇后鸾鸣凤舞向平阳，——长宁公主秦楼鲁馆沐恩光。——安乐公主无心为子辄求郎，——太平公主雄才七步谢陈王。——温王重茂当熊让辇愧前芳，——上官昭容再司铨筦恩可忘。——崔湜文江学海思济航，——郑愔万邦考绩臣所详。——武平一著作不休出中肠，——阎朝隐权豪屏迹肃严霜。——窦从一铸鼎开岳造明堂，——宗晋卿玉醴由来献寿觞。——明悉猎","dynasty":"唐代","title":"景龙四年正月五日移仗蓬莱宫御大明殿会吐…柏梁体联句"}
{"author":"李显","content":"三阳本是标灵纪，二室由来独擅名。霞衣霞锦千般状，云峰云岫百重生。水炫珠光遇泉客，岩悬石镜厌山精。永愿乾坤符睿算，长居膝下属欢情。","dynasty":"唐代","title":"石淙（太子时作）"}
{"author":"李显","content":"神皋福地三秦邑，玉台金阙九仙家。寒光犹恋甘泉树，淑景偏临建始花。彩蝶黄莺未歌舞，梅香柳色已矜夸。迎春正启流霞席，暂嘱曦轮勿遽斜。","dynasty":"唐代","title":"立春日游苑迎春"}
{"author":"李显","content":"润色鸿业寄贤才，——李显叨居右弼愧盐梅。——李峤运筹帷幄荷时来，——宗楚客职掌图籍滥蓬莱。——刘宪两司谬忝谢钟裴，——崔湜礼乐铨管效涓埃。——郑愔陈师振旅清九垓，——赵彦昭欣承顾问侍天杯。——李適衔恩献寿柏梁台，——苏颋黄缣青简奉康哉。——卢藏用鲰生侍从忝王枚，——李乂右掖司言实不才。——马怀素宗伯秩礼天地开，——薛稷帝歌难续仰昭回。——宋之问微臣捧日变寒灰，——陆景初远惭班左愧游陪。——上官婕妤","dynasty":"唐代","title":"十月诞辰内殿宴群臣效柏梁体联句"}
{"author":"李显","content":"四郊秦汉国，八水帝王都。阊阖雄里閈，城阙壮规模。贯渭称天邑，含岐实奥区。金门披玉馆，因此识皇图。","dynasty":"唐代","title":"登骊山高顶寓目"}
{"author":"莫将","content":"梅边晓景清无比。林下诗人呵冻指。玉龙留住麝脐烟，银漏滴残龙脑水。晨光渐渐收寒气。昨夜遗箸犹在地。好生折赠镜中人，只恐绿窗慵未起。","dynasty":"宋代","title":"木兰花（晨景）"}
{"author":"莫将","content":"清姿自是生寒瘦。更在春前并腊后。谁教六出巧遮藏，争似一番先透漏。谢娘莫把翻衣袖。无限琼英飘玉甃。开时朵朵见天真，可奈碧溪和粉溜。","dynasty":"宋代","title":"木兰花（雪里）"}
{"author":"莫将","content":"寒梢雨里愁无那。林下开时宜数过。夕阳恰似过清溪，一树横斜疏影卧。朱唇莫比桃花破。鬓袅黄金花欲堕。剩看春雪满空来，触处是花寻那个。","dynasty":"宋代","title":"木兰花（晴天）"}
{"author":"莫将","content":"寻梅莫背东风路。路在花前知去处。真香破鼻蓦然闻，试问幽丛知几步。多情更被无寒助。万物枯时神物护。一枝和雪倚栏干，昨夜初开春信度。","dynasty":"宋代","title":"木兰花（风前）"}
{"author":"莫将","content":"少陵长被花为恼。况是梅花非草草。临歧争奈不吟诗，此度诗人宜可老。诗成莫惜尊罍倒。不醉花前花解笑。醒时分付两三枝，酒后忆君清梦到。","dynasty":"宋代","title":"木兰花（望梅）"}
{"author":"莫将","content":"绛唇初点粉红新。凤镜临妆已逼真。苒苒钗头香趁人。惜芳晨。玉骨冰姿别是春。","dynasty":"宋代","title":"独脚令"}
{"author":"莫将","content":"宝钏缃裙上玉梯。云重应恨翠楼低。愁同芳草两萋萋。","dynasty":"宋代","title":"浣溪沙"}
{"author":"莫将","content":"归梦悠飏见未真。绣衾恰有暗香薰。五更分得楚台春。","dynasty":"宋代","title":"浣溪沙"}
{"author":"莫将","content":"暗香浮动黄昏後。更是月明如白昼。看来都坐玉壶冰，折赠徐妃丹桂手。赏酬风景无过酒。对影成三谁左右。劝君携取董妖娆，拱得醉翁香满袖。","dynasty":"宋代","title":"木兰花/玉楼春"}
{"author":"莫将","content":"花时人道多风雨。梅蕊都来无几许。何须飘洒湿芳心，粉面琳琅如泪注。家童莫扫花阴土。留浥琼林枝上露。莫教燕子早衔泥，径里馀香应满户。","dynasty":"宋代","title":"木兰花/玉楼春"}
{"author":"莫将","content":"眼前欲尽情何限。风外南枝无一半。东君何事莫教开，及至如今都不管。高楼三弄休吹趱。一片惊人肠欲断。杏花开後莫嫌衰，如豆青时君细看。","dynasty":"宋代","title":"木兰花/玉楼春"}
{"author":"莫将","content":"前村雪里虽然早。争似横斜开处好。直饶隔水是江南，也恐一枝春未到。延宾莫恨花阴小。见说芳林今古抱。集花潇洒洞天深，永夜玉山应自到。","dynasty":"宋代","title":"木兰花/玉楼春"}
{"author":"莫将","content":"从来姿韵爱风流，几笑时人向外求。万别千差无觅处，得来元在鼻尖头。","dynasty":"宋代","title":"呈南堂静禅师"}
{"author":"莫将","content":"宝钏湘裙上玉梯。云重应恨翠楼低。愁同芳草两萋萋。","dynasty":"宋代","title":"浣溪沙其一"}
{"author":"莫将","content":"归梦悠扬见未真。绣衾恰有暗香薰。五更分得楚台春。","dynasty":"宋代","title":"浣溪沙其二"}
{"author":"莫将","content":"一枝和露珍珠贯。月下回来寻几遍。今朝忽见数枝开，未有十分如待伴。新妆不比涂妃面。雪艳冰姿寒欲颤。外边多少扫春人，春信莫教容易断。","dynasty":"宋代","title":"木兰花（十梅未开）"}
{"author":"丘浚","content":"浅红淡白间深黄，簇簇新妆阵阵香。无限枝头好颜色，可怜开不为重阳。","dynasty":"明代","tags":"咏物，菊花，品格，寓人","title":"咏菊"}
{"author":"丘浚","content":"世间珍果更无加，玉雪肌肤罩绛纱。一种天然好滋味，可怜生处是天涯。","dynasty":"明代","tags":"咏物","title":"咏荔枝"}
{"author":"丘浚","content":"万里劳行役，驱车趁晚晴。鸦边残照远，雨外断虹明。山径高低路，村舂远近声。隔林人语寂，一犬吠相迎。","dynasty":"明代","title":"村行"}
{"author":"丘浚","content":"郭外幽居好，桥边水径斜。红飘桐井叶，黄落菜园花。浅浅浴凫水，团团宿鹭沙。板扉青布旆，记取旧东家。","dynasty":"明代","title":"村居"}
{"author":"丘浚","content":"渔舟何处泊，浅水荻花边。风月全家乐，江湖到处田。烹鱼邀贾客，乞火与邻船。自笑谋生拙，临渊却尔怜。","dynasty":"明代","title":"夜泊近渔舟有感"}
{"author":"丘浚","content":"风定帆初落，篱根泊晚晴。寒潮随月上，秋水共天清。隔竹见灯影，横江闻鹤声。有怀愁不寐，坐数驿楼更。","dynasty":"明代","title":"晚泊"}
{"author":"丘浚","content":"草径直穿园，溪流曲绕田。村春应谷响，炊米散林烟。雨过池添水，云开树露颠。主翁闻犬吠，迎客出门前。","dynasty":"明代","title":"夜到山庄"}
{"author":"丘浚","content":"高人厌世氛，一夕敛天真。花落閒庭晚，鸟啼空谷春。药囊馀旧剂，茶灶冷香尘。埋玉湘江上，悲风起白蘋。","dynasty":"明代","title":"挽全州蒋隐君友人蒋良之父"}
{"author":"丘浚","content":"镇日掩书窗，心閒万境忘。汲泉烹苦茗，添火试沉香。琴韵清宵远，诗声白昼长。青编长在手，倦倚竹方床。","dynasty":"明代","title":"书房四幅为新河许生作其一"}
{"author":"丘浚","content":"一室清如洗，翛然绝俗嚣。字临春景蚓，画辨午时猫。烟净芸香细，风微竹汗消。还期太乙老，藜杖烛清宵。","dynasty":"明代","title":"书房四幅为新河许生作其二"}
{"author":"丘浚","content":"何处飞泉好，庐山自昔闻。悬空一水立，蓦地两山分。直泻崖前月，平沾树杪云。源头如可到，乘兴访匡君。","dynasty":"明代","title":"庐山瀑布"}
{"author":"丘浚","content":"岷江万里下，梵刹半空开。吴树风吹断，淮山水荡回。潮声杂钟磬，波影动楼台。千载张公子，题诗会雨来。","dynasty":"明代","title":"寄题金山寺"}
{"author":"丘浚","content":"七日逢人好，三年作客赊。塞云晴度雁，城日晓翻鸦。雪化经冬水，梅开隔岁花。欲归归未得，惆怅惜年华。","dynasty":"明代","title":"人日有怀"}
{"author":"丘浚","content":"落月傍西山，初开虎豹关。铜壶龙滴水，朱户兽衔环。玉佩趋驰道，香烟拂近班。去天才咫尺，不敢望龙颜。","dynasty":"明代","title":"早朝其一"}
{"author":"丘浚","content":"曙色催仙仗，祥光绕禁闱。门开双象侍，钟动万鸦飞。江汉宗沧海，星辰拱紫微。疏愚亦何幸，每日近清辉。","dynasty":"明代","title":"早朝其二"}
{"author":"丘浚","content":"嗟君万里去，孤棹下云安。地湿天常漏，时清道不难。江流春泛雪，滩石午生寒。如过临邛令，琴心莫浪弹。","dynasty":"明代","title":"送人入蜀"}
{"author":"丘浚","content":"京国忽相见，苍茫问起居。如何三载别，不寄一行书。共讶鬓毛改，自怜生计疏。故人应笑我，未得赋归欤。","dynasty":"明代","title":"都下逢友人问讯"}
{"author":"丘浚","content":"地僻少风尘，僧居即隐沦。烟霞方外境，水月定中身。长日饭留寄，夕阳钟送人。他年如结社，还许醉相亲。","dynasty":"明代","title":"题空上人方丈"}
{"author":"丘浚","content":"云海欢游地，别来今几何。壮心随日减，归思入秋多。细雨滋苍藓，寒风剪败荷。有怀谁与共，搔首短长歌。","dynasty":"明代","title":"秋日客友"}
{"author":"丘浚","content":"风雨昼冥冥，闲愁不自宁。只宜长日醉，何可片时醒。花落隔帘数，鸟啼攲枕听。愿言头蚤白，归去候农星。","dynasty":"明代","title":"雨中有怀"}
{"author":"丘浚","content":"朝罢归常早，官闲客自希。少书随处借，多病与时违。访旧怜俱老，逢人厌说归。伤心秋又暮，未寄北堂衣。","dynasty":"明代","title":"秋晚答友人"}
{"author":"丘浚","content":"墨绶绾铜章，还乘下濑航。重沾新雨露，犹带旧风霜。官舍依山浅，溪流到海长。邑人遥为喜，令尹得张纲。","dynasty":"明代","title":"送杜侍御出宰英德"}
{"author":"丘浚","content":"八月潮面阔，天低地尽浮。四山通潦水，万里聚重楼。木杪仙人过，云中帝女游。何时乘雅兴，徙倚豁吟眸。","dynasty":"明代","title":"洞庭图"}
{"author":"丘浚","content":"岁去何劳守，春来不用追。明朝想今夕，便是隔年期。岁月添中减，人情黠处痴。元正与除夜，相去几多时。","dynasty":"明代","title":"除夕"}
{"author":"丘浚","content":"往事今如此，前途巳可知。但求身健在，屡遇岁丰期。自分为人拙，谁来问我痴。朝回高枕卧，梦见孝文时。","dynasty":"明代","title":"偶成"}
{"author":"丘浚","content":"三过飞来寺，今朝始一登。恍疑山是客，顿悟我曾僧。钟响出幽壑，猿声啼古藤。本无来与去，明日问南能。","dynasty":"明代","title":"过峡山飞来寺"}
{"author":"丘浚","content":"茫茫黄出塞，漠漠白铺汀。鸟去风平篆，潮回日射星。筑堤连相府，度碛到龙庭。闻道西河里，漂流不暂停。","dynasty":"明代","title":"客有谈龙太初沙诗者或谓其有体无用因足成之"}
{"author":"丘浚","content":"晓日都门道，西风酒一卮。几年悲玉后，万里赐环时。古水前朝寺，残花后土祠。淮南风景好，归去莫教迟。","dynasty":"明代","title":"送谪宦者放还扬州"}
{"author":"丘浚","content":"晓日都门道，春风酒一杯。为怜君独去，却忆我同来。杨柳春堪折，芙蓉秋始开。临岐凝望邈，目断越王台。","dynasty":"明代","title":"送友人涂景旻下第归五羊"}
{"author":"丘浚","content":"南人不识重，况此北风吹。桑梓久违后，弟兄相见时。归云孤度影，老树短垂枝。一别又万里，重来未有期。","dynasty":"明代","title":"送朱忱之弟"}
{"author":"龚相","content":"夜半微雨湿，凌晨春草长。","dynasty":"宋代","title":"句"}
{"author":"龚相","content":"东北安危限两关，迅流一去几时还。凄凉千古干戈地，春水方生鸥自閒。","dynasty":"宋代","title":"濡须坞"}
{"author":"龚相","content":"学诗浑似学参禅，悟了方知岁是年。点铁成金犹是妄，高山流水自依然。","dynasty":"宋代","title":"学诗"}
{"author":"龚相","content":"南北安危限两关，迅流一去几时还。凄凉千古干戈地，春水方生鸥自閒。","dynasty":"宋代","title":"濡须坞"}
{"author":"龚相","content":"学诗浑似学参禅，语可安排意莫传。会意即超声律界，不须鍊石补青天。","dynasty":"宋代","title":"学诗其二"}
{"author":"龚相","content":"学诗浑似学参禅，几许搜肠觅句联。欲识少陵奇绝处，初无言句与人传。","dynasty":"宋代","title":"学诗其三"}
{"author":"知玄","content":"花开满树红，花落万枝空。唯余一孕在，明日定随风。","dynasty":"唐代","title":"五岁咏花"}
{"author":"知玄","content":"生天本自生天业，未必求仙便得仙。鹤背倾危龙背滑，君王且住一千年。","dynasty":"唐代","title":"祝尧诗"}
{"author":"知玄","content":"观君法苑思冲虚，使我真乘刃有馀。若使龙光时可待，应怜僧肇论成初。五车外典知谁敌，九趣多才恐不如。萧寺讲轩横淡荡，帝乡云树正扶疏。几生曾得闍瑜意，今日堪将贝叶书。一振微言冠千古，何人执卷问吾庐。","dynasty":"唐代","title":"答僧澈"}
{"author":"陈忠平","content":"记得一为别，不知花几残。风回春阁煖，雨滴客心寒。雁影疑曾识，笺尘不忍看。当年携手处，觉梦已更阑。","dynasty":"当代","title":"有怀"}
{"author":"陈忠平","content":"一角墙先佔，雨梳千万条。叶旗犹卓卓，鹿梦已遥遥。露重寒虫碎，风清霁月饶。芸窗谁不寐，惆怅立中宵。","dynasty":"当代","title":"蕉"}
{"author":"陈忠平","content":"潇潇雨初歇，一洗玉壶秋。木落风吹笛，月牵人上楼。微涟翻楚水，碎影喘吴牛。夜色清如许，素娥何必愁。","dynasty":"当代","title":"望月"}
{"author":"陈忠平","content":"欲雪未曾雪，风刀割面凉。夜从来日短，梦到别时长。清影浮孤馆，新芽孕冻床。早知春有脚，不必倚门望。","dynasty":"当代","title":"冬至夜"}
{"author":"陈忠平","content":"我生无傲骨，不解斗强梁。拾得容人诀，来参却老方。经书閒可读，世味澹能忘。一日还山去，与谁论短长。","dynasty":"当代","title":"偶感"}
{"author":"陈忠平","content":"木叶已摇尽，寒檐水不流。无枝栖冻鹊，有意作閒鸥。飞絮拂还满，新诗哦未休。行人偷眼笑，若个老苍头。","dynasty":"当代","title":"久雨初雪早起漫步上班道中"}
{"author":"陈忠平","content":"村墟疏我久，竟不信春回。一点波云皱，千山豆蔻开。和风煖筋骨，晓雾湿尘埃。徐步轻撩袂，沿途尽落梅。","dynasty":"当代","title":"早春行"}
{"author":"陈忠平","content":"夜色凉如水，清风拂满襟。楼高怜影瘦，目倦碍云深。天道有圆缺，素华无古今。正堪邀一醉，了却出尘心。","dynasty":"当代","title":"望月寄月儿香港"}
{"author":"陈忠平","content":"情愁无可寄，踯躅老诗心。一语盘空硬，经年压梦深。我生于盛世，所慕在高岑。风露呼为酒，横骑五色禽。","dynasty":"当代","title":"偶感"}
{"author":"陈忠平","content":"难堪停电夜，信步出东城。萤火沾衣倦，泉流入耳清。心中无俗碍，脚下有凉生。回首人喧处，不胜归去情。","dynasty":"当代","title":"停电夜酷暑难当寻凉东郊"}
{"author":"陈忠平","content":"春华馀点点，夏木渐阴阴。夜噪虫初语，楼高风满襟。但愁诗思竭，空对海云深。倦极易成梦，寂廫差可禁。","dynasty":"当代","title":"初夏夜"}
{"author":"陈忠平","content":"骄阳恒作态，虫鸟各呻吟。榴火春馀艳，荷清秋借阴。羲皇如可友，槐梦岂难寻。暂把诗心息，閒愁不许侵。","dynasty":"当代","title":"夏日偶感"}
{"author":"陈忠平","content":"卜居城比邻，卅里接喧尘。名简藏身易，心閒听雨真。古人偶同慨，乡党日相亲。眠起莺啼处，山山吐纳新。","dynasty":"当代","title":"过乡居有所思二首其一"}
{"author":"陈忠平","content":"青山望不远，池柳荫门前。小饮病无碍，閒吟愁有缘。蒐书充古箧，赊梦补流年。一砚良堪作，何须负郭田。","dynasty":"当代","title":"过乡居有所思二首其二"}
{"author":"陈忠平","content":"一霎天多变，晴光堕碧涔。雷鞭山脊断，云护草庐深。故纸堆成梦，群蛙鼓作琴。清风何必约，凉热在予心。","dynasty":"当代","title":"雨来"}
{"author":"陈忠平","content":"凉昼风宜枕，缘槐事可凭。俨然成一国，信是最高层。凰凤驱云辇，螭蛟倚股肱。营营何扰扰，反手拍青蝇。","dynasty":"当代","title":"午梦"}
{"author":"陈忠平","content":"多客池边散，抛钩试浅深。寒波迷远近，热眼认浮沈。草碧缁尘湿，云红暮色侵。我来不关钓，一濯野人心。","dynasty":"当代","title":"观钓"}
{"author":"陈忠平","content":"乡居每思返，一垄四山幽。溪满草无碍，苗齐穗欲抽。微凉清似梦，小雨澹如秋。况有儿时友，相逢忆饭牛。","dynasty":"当代","title":"返乡居遭雨总角旧友留餐四首其一"}
{"author":"陈忠平","content":"村山何所适，葛蔓自纵横。人背骄阳立，风从古木生。蜩螗频唤雨，莺燕亦憎晴。幽径喧尘动，云心晦不明。","dynasty":"当代","title":"村山"}
{"author":"陈忠平","content":"了得顽儿事，馀情复可哦。凉风来未约，暑气散如何。半晌嘈嘈雨，亭亭数柄荷。心中澄一片，绿荫不须多。","dynasty":"当代","title":"消夏应社自拈何时可辍之何字时恰雨至"}
{"author":"陈忠平","content":"山高天觉小，林气自清嘉。石磴抱云影，尘襟浥露华。闻铃知饭熟，待月挂窗斜。白水参禅味，何须吃苦茶。","dynasty":"当代","title":"蕲春行吟其一太平山庄小住"}
{"author":"陈忠平","content":"晓起山初沸，行行拨古藤。林衣分露月，牛矢散田塍。遮目心无碍，摩云石有棱。最怜高峡上，一镜倍渟澄。","dynasty":"当代","title":"蕲春行吟其二太平山晓行"}
{"author":"陈忠平","content":"路循村妇指，赤日乱松冈。柴棘步难踵，石碑铭未详。公虽殊德业，孰更重文章。垂首空无语，风流让彼樟。","dynasty":"当代","title":"蕲春行吟其四吊黄公季刚墓在青石镇大樟树村有古樟二株分立蕲水两岸传为情侣人咸知彼樟而不知此公"}
{"author":"陈忠平","content":"伏雨去来急，垄头收种忙。树高蝉愈噪，人倦影偏长。稚手破新茧，衰肩沉夕阳。居家多老弱，讵奈半抛荒。","dynasty":"当代","title":"夏收"}
{"author":"陈忠平","content":"心期凉梦久，雨过野云庐。落叶生清响，乱流横古墟。且之浑沌界，不读圣贤书。一榻随安卧，如乘列子车。","dynasty":"当代","title":"凉梦"}
{"author":"陈忠平","content":"天凉期日暮，遐思逐风轻。云削山形矮，波回岸曲平。莲舟谁共棹，雁路合孤行。痴眼茫茫处，经秋月始明。","dynasty":"当代","title":"遐思"}
{"author":"陈忠平","content":"一梦嚣尘绝，名微我不虞。云摩松石冷，水绕鹤林孤。鸡犬各安分，虫鱼足友于。最怜风月好，日日起顽愚。","dynasty":"当代","title":"一梦"}
{"author":"陈忠平","content":"趣殊情未隔，烟酒每同谋。哲思让公健，牢骚劝我休。一生论谁定，三拜泪难收。去且罢文墨，莫教神鬼愁。","dynasty":"当代","title":"悼杨廷贵先生"}
{"author":"陈忠平","content":"田居半遗世，鹅鸭自成群。偶识成知己，时来唤采芹。村头归野鹤，山角响孤云。薄醉浑难觉，悠然戴夕曛。","dynasty":"当代","title":"南山柳村访友"}
{"author":"陈忠平","content":"流云飘易散，去去不知踪。野鸟鸣空谷，巉岩盘古松。秋新愁尚浅，霜未碧犹浓。或待播春日，还来化一龙。","dynasty":"当代","title":"流云"}
{"author":"陈忠平","content":"向晚高蝉息，清华堕渺茫。风过千枝老，窗开一扇凉。湖山凝素气，点滴入秋肠。不解浮云意，无端怨夜长。","dynasty":"当代","title":"中元夜雨不寐二首其一"}
{"author":"陈忠平","content":"雷骤云心乱，飘浮不可拿。秋灯玄鬓影，落叶冷窗纱。雨息虫先觉，宵深梦未芽。坐期新霁月，遍照海西涯。","dynasty":"当代","title":"中元夜雨不寐二首其二"}
{"author":"陈忠平","content":"去隔三千里，应怜阿母痴。灞陵圆缺月，蠡水煖寒时。老子无多嘱，平生只一儿。来年庭下过，许我稍开眉。","dynasty":"当代","title":"儿将之西安就学诗以嘱"}
{"author":"陈忠平","content":"凭楼风有意，送月上高岑。廫廓生空想，萧森递远吟。雁轻云可托，蕉老梦难寻。何以酬吾夜，清华抱一襟。","dynasty":"当代","title":"凭楼"}
{"author":"陈忠平","content":"素夜明窗几，十分圆月时。清光真可把，兰露复相滋。呵梦虫鸣缓，贪凉人醒迟。起将无限思，遣作感秋诗。","dynasty":"当代","title":"中秋夜有怀"}
{"author":"陈忠平","content":"月是中秋好，银光漫寿卮。卌年相沫以，七事共谋之。红袖添香早，兰窗弄线迟。微嗟双鬓上，百味总成诗。","dynasty":"当代","title":"应约依韵寿余九林先生室人某氏花甲兼贺四十周年婚庆"}
{"author":"陈忠平","content":"昏灯连晓月，倦眼认依稀。那管秋声冷，但抛心力微。事难都可意，吾本不知机。取舍存一拙，漫由人所非。","dynasty":"当代","title":"昏灯"}
{"author":"陈忠平","content":"吾道拙还直，用之尤抱残。惟因方法陋，故见寸衷难。岁月多棱镜，江湖百丈澜。有时深玩索，一一养成丹。","dynasty":"当代","title":"吾道"}
{"author":"陈忠平","content":"万丈盘旋下，微风送晚蛩。深机诗共辩，快意酒相逢。醉玩玲珑月，酣开块垒胸。莫愁明日别，秋未十分浓。","dynasty":"当代","title":"偕中华诗词研究院诸公游庐山归宿浔城畅饮"}
{"author":"陈忠平","content":"虞山元气动，一棹破冰封。吊古伤时事，寻禅到老松。江湖堪寄迹，虚静可雕龙。注目苍寒里，烟帷湿几重。","dynasty":"当代","title":"题虞山访友图"}
{"author":"陈忠平","content":"木末迸青气，鸦天霜影翻。湖涵千点白，林起万声喧。眉月涂难满，鬓星摧更繁。欲愁愁不尽，良久伫无言。","dynasty":"当代","title":"西风"}
{"author":"陈忠平","content":"夕阳归倦鸟，落木下寒檐。霜点菊三径，香侵月一帘。临风追陆羽，把酒忆陶潜。品得秋滋味，商声刮骨盐。","dynasty":"当代","title":"秋夕"}
{"author":"陈忠平","content":"乱絮不胜绾，纷披长短亭。千条风瑟缩，几点雨零星。曲岸喷霜笛，苍波泛梗萍。剧怜烟月梦，都付去年青。","dynasty":"当代","title":"秋柳"}
{"author":"陈忠平","content":"终岁烦多会，逃场到古岑。半腰馀翠薄，绝顶裹寒深。渚息归鸥白，城熔落日金。畸岩凭我践，一遂啸尘心。","dynasty":"当代","title":"逃会芙蓉山二首其一"}
{"author":"陈忠平","content":"拨荆寻古径，渐次远喧嘈。天觉三分矮，峰增七尺高。溪云侵石发，松壑响风刀。碌碌怜吾子，莫知秋气豪。","dynasty":"当代","title":"逃会芙蓉山二首其二"}
{"author":"陈忠平","content":"费续新农合，寻閒还故乡。半竿升薄日，一地落初霜。心急车嫌缓，身疲风恨狂。苦寒辞不得，念念在萱堂。","dynasty":"当代","title":"早起骑车返乡为老母续费新农合"}
{"author":"陈忠平","content":"步出西门外，牢愁一刹消。鱼跳鸬影直，风递橘香遥。菜籽隔年种，草根和粪烧。最怜霜岸下，童子烤红苕。","dynasty":"当代","title":"野望二首其一"}
{"author":"陈忠平","content":"徘徊丘壑上，不为羡渔樵。游屐印孤石，吟眸放九霄。水穷舟自远，云起鹤相招。欲驾长风去，蓬山横一箫。","dynasty":"当代","title":"野望二首其二"}
{"author":"陈忠平","content":"岂因惊梦寐，爱此夜清廉。裛露窗纱白，当风竹影纤。冷光垂野旷，孤雁过城尖。何以抚胸臆，楼头一远瞻。","dynasty":"当代","title":"冬夜不寐冷月垂空因有所寄"}
{"author":"陈忠平","content":"茅长疑径绝，荆棘两边分。信手摘山果，横刀割野云。暄风殊不至，寒鸟颇相闻。一抹残霞里，尧天葛氏民。","dynasty":"当代","title":"樵者用出群格"}
{"author":"陈忠平","content":"湖天犹未冻，日夕散清氛。波影倦归楫，笛声寒破云。那堪问渔市，聊可息劳筋。却看松门咀，炊烟落雁群。","dynasty":"当代","title":"閒步南山码头二首其一"}
{"author":"陈忠平","content":"一湖变今古，不变是清流。北倚匡山险，南襟赣水悠。真当披散发，何处觅扁舟。负手霜堤上，满怀奇气收。","dynasty":"当代","title":"閒步南山码头二首其二"}
{"author":"陈忠平","content":"公事暂容缓，不堪寒破门。将寻少人处，移坐矮墙根。展卷收清气，抚怀承薄暄。可怜衰草色，曾有鸟声繁。","dynasty":"当代","title":"曝日"}
{"author":"陈忠平","content":"循环恒有度，阴极复生阳。新雪玲珑白，寒枝落寞黄。吾怀似流水，天道自汪洋。莫为蹉跎恨，今宵梦最长。","dynasty":"当代","title":"冬至夜有感值初雪"}
{"author":"陈忠平","content":"眉齐双耋寿，艾发不言衰。情向笔头涌，花从梦里开。鸠扶因特网，趺坐白云隈。海晏沦涟隔，春风寄一杯。","dynasty":"当代","title":"奉寄台湾敏翔丈伉俪八十双寿兼贺对联赛抡元"}
{"author":"陈忠平","content":"腊催初短夜，暖枕一相亲。灯味如能嚼，蝇头认不真。风欺檐影旧，雨刺竹愁新。非为梅花约，吾心岂望春。","dynasty":"当代","title":"初腊雨夜遣怀"}
{"author":"陈忠平","content":"漫道春无力，欲来先透寒。触眸知世凛，切齿味风酸。蓬牖阳微动，茅檐雪未乾。剧怜嗜梅客，呵手抚香瘢。","dynasty":"当代","title":"偶占"}
{"author":"陈忠平","content":"腊消天尚凛，风过夜窗频。柳欲舒青眼，寒偏透白巾。梅边诗骨兀，芒角酒肠新。待把望霖梦，酿成牛背春。","dynasty":"当代","title":"试笔应江右春社"}
{"author":"陈忠平","content":"有客寻穷巷，惭予倒屐迟。座中忘齿序，窗外任喧卑。酒薄休辞醉，言多只为痴。微嗟春吝惜，不放碧来诗。","dynasty":"当代","title":"次韵答向山主人"}
{"author":"陈忠平","content":"香冰储玉翠，剔透见初心。火活宜烹雪，风清可漱琴。梅窗凭卓立，云片任浮沈。旦夕濯吾臆，寒尘无复侵。","dynasty":"当代","title":"答友惠茶"}
{"author":"陈忠平","content":"莫道予乡鄙，斯文不稍孤。清风凭调遣，寒砚自耕锄。橐笔家为客，倾情酒满觚。共期春浩荡，碧雨涨鄱湖。","dynasty":"当代","title":"德胜兄见招偕邑中文友共春蕊德利晓虎东华修成四博士饮"}
{"author":"陈忠平","content":"琴鸣初九日，红烛结双花。好雨宜鸾梦，霁窗窥月牙。画眉新弄笔，举案试调茶。笑看春醒处，盈盈涵翠芽。","dynasty":"当代","title":"立春前一日晓辉新婚四韵以贺"}
{"author":"陈忠平","content":"媆春不成景，何必倚窗看。绮思飘难捉，昏云散复攒。夜随风影曳，城浸雨声寒。故纸坐相拥，清芬携到肝。","dynasty":"当代","title":"春雨夜坐"}
{"author":"陈忠平","content":"小晴试春服，徐步水云陂。炊起山描黛，光浮柳弄姿。枯肠真可索，青眼更何之。东帝翻怜我，来将梦雨滋。","dynasty":"当代","title":"小晴閒步逢雨"}
{"author":"陈忠平","content":"春从堤上过，千条试一芽。纤雨梳烦鬓，和风抚冻痂。鸣禽应有梦，乱影不关花。波漾霁光碧，浮烟信可拿。","dynasty":"当代","title":"春柳"}
{"author":"陈忠平","content":"极道归休好，而无作息时。幽风凭料峭，碧影自参差。日薄山如梦，世清人不知。吾年空叹羡，但写望云诗。","dynasty":"当代","title":"甫接诗友电极言山居閒适因有感焉信口漫成"}
{"author":"陈忠平","content":"山溪流且缓，阻石更迂行。岁月磨无角，烟霞濡有声。经寒不曾冻，返景自然清。莫比江河阔，江河此处生。","dynasty":"当代","title":"山溪"}
{"author":"陈忠平","content":"旬日雨新停，释吾双足囿。街头积水洼，陌上散云逗。柳影碧千丝，梅魂寒一袖。翻怜剪剪风，春共晴波皱。","dynasty":"当代","title":"春晴"}
{"author":"陈忠平","content":"俗务枷吾足，惭难往叩庐。春风应早到，淑景正宜书。绿剥地瓜酒，红熏石涧鱼。且斟彭蠡月，遥对白云呼。","dynasty":"当代","title":"小石源探春不克往次韵谢汝启兄"}
{"author":"陈忠平","content":"夜閒何所适，寒煖正相宜。月色新如砺，春声细若诗。归舟横一角，抚柳惹多丝。莫立湖边久，恐惊鸥梦思。","dynasty":"当代","title":"春湖月夜寄兴"}
{"author":"陈忠平","content":"长鱼白浪翻，龙啸嚇苍狗。雨欲逼天倾，风真挟人走。孰怜孤客心，但问一湖柳。莽漠冷烟中，还开青眼否。","dynasty":"当代","title":"雷雨"}
{"author":"陈忠平","content":"第一晴明日，诣庐云水浔。新诗裁已就，野老试为吟。若叩玲珑玉，真开块垒襟。会看鸥鹤动，齐下紫烟岑。","dynasty":"当代","title":"诣庐聆吴吉林老吟诗"}
{"author":"陈忠平","content":"春风吹乱散，窗影晦还明。弄月潮难定，压眉诗易成。柔堪盈一握，幻若梦三生。莫更为人聚，零零作雨声。","dynasty":"当代","title":"春云"}
{"author":"陈忠平","content":"柳风揉不碎，烟色一浮清。圆缺殊无奈，循环自有情。翻将蛱蝶梦，叩作琉璃声。花影同呼吸，真堪照我生。","dynasty":"当代","title":"春月"}
{"author":"陈忠平","content":"板桥流水细，客至竹先迎。盘果四时具，园花一例清。论诗关世运，煮茗问涛声。暮别青山郭，缁尘复又生。","dynasty":"当代","title":"访友"}
{"author":"陈忠平","content":"一芽经雨发，九死未心灰。旦作遮阴伞，夕为承露台。烟云生蝶梦，日月结花胎。吩咐春风剪，文章细细裁。","dynasty":"当代","title":"春叶"}
{"author":"陈忠平","content":"草堂何处是，峡口泊游车。绿雨村边笋，黄云陌上花。溪流青石磴，路问老农家。林邈春泥滑，薄裳寒更加。","dynasty":"当代","title":"江右诗社己丑浔阳年会诗草其二访白居易草堂大雨不克而返用梅岗起句"}
{"author":"陈忠平","content":"群坐品佳茗，新知并旧盟。香浓逸诗兴，苦酽解春酲。江夜灯凝碧，旅窗尘濯清。深谈不相厌，风雨过无声。","dynasty":"当代","title":"江右诗社己丑浔阳年会诗草其三旅馆夜坐用殊熠出句"}
{"author":"陈忠平","content":"翠分匡阜秀，曩昔远人烟。春雨新城阙，孤风旧墓田。我来虽百感，公去已千年。莫问濂溪水，谁还爱此莲。","dynasty":"当代","title":"江右诗社己丑浔阳年会诗草其四雨中谒濂溪墓限莲字应社"}
{"author":"陈忠平","content":"晨钟敲不透，烟湿法天低。寺远微浮影，山深愈转迷。时风翻贝叶，何处坐菩提。铁佛循来历，茫然失所稽。","dynasty":"当代","title":"江右诗社己丑浔阳年会诗草其七铁佛寺"}
{"author":"陈忠平","content":"暗侵真不觉，浓锁一重楼。讵知何处起，莫问几时休。梦凭春调遣，花逐水漂流。幻个个人样，晨昏来解愁。","dynasty":"当代","title":"拟闺怨"}
{"author":"陈忠平","content":"病腰元不患，一诺负青山。云影鱼吹乱，鸥波花落閒。愁随萍化去，诗托梦携还。免惹春伤别，因教小闭关。","dynasty":"当代","title":"腰疾误诗友周末游矶山之约梦中得句"}
{"author":"陈忠平","content":"故园佳客至，连袂采山蔬。春屐红新湿，白云寒可储。当涂遇童子，信口问茶垆。指道深幽里，雨浓烟未疏。","dynasty":"当代","title":"殊熠猫儿过访其一登敝村阳储山分得储字"}
{"author":"陈忠平","content":"山水含清气，尘襟试一濡。寺荒僧逸去，佛在客来趋。探手拔新笋，放眸搜野凫。汀烟遥点指，或可卜居吾。","dynasty":"当代","title":"殊熠猫儿过访其二游城郊南山赋得『山水含清气』"}
{"author":"陈忠平","content":"病我倍怜汝，春风可托言。人虽千里隔，酒已七年温。苍月漫无极，丹霞掘有根。何当齐一梦，试把摄生论。","dynasty":"当代","title":"迟寄醉妹生日"}
{"author":"陈忠平","content":"时炎多事懒，何以释烦忧。小雨试销夏，新萤预演秋。争趋沈月夜，来照读书楼。草腐岂无用，孤华斯一浮。","dynasty":"当代","title":"夏夜见萤初飞"}
{"author":"陈忠平","content":"销得炎炎夜，披襟水一涯。虫邀无赖月，风抱野人怀。短发不须散，扁舟谁与偕。殆忘秦或汉，天地此和谐。","dynasty":"当代","title":"炎夜漫步湖陂"}
{"author":"陈忠平","content":"振铎怀初愿，长嗟不古风。开尊邀里老，卜地起黉宫。松涧鸣蝉脆，荷溪蘸日红。荐芹应有待，岂负剪茅功。","dynasty":"当代","title":"应邀参与阳峰书院选址寄柳春蕊兄"}
{"author":"陈忠平","content":"雨歇蛙声起，泥涂拨草通。珠圆千柄绿，影碎一池红。倦面凉新漱，清怀孰更同。晚香诚澹远，犹在粉云中。","dynasty":"当代","title":"雨后观荷"}
{"author":"陈忠平","content":"风剪浮云碎，天高月魄清。绮窗摇烛影，兰露裛虫声。隔海雁难托，近秋诗易成。不如寻一梦，好向汝边行。","dynasty":"当代","title":"秋妹芳辰将近诗以寄"}
{"author":"陈忠平","content":"清气拭蟾镜，吾怀未许瞒。何堪新落叶，况是旧雕栏。叩梦天涯近，棹云鸿爪寒。讵知风更起，青目复漫漫。","dynasty":"当代","title":"秋夜"}
{"author":"陈忠平","content":"泫露侵灯湿，兰心寒始妍。夜廫风刺破，秋肃月磨圆。白草流萤火，青莲碍纸船。斑衣疑到眼，纷戏梦窗前。","dynasty":"当代","title":"中元夜"}
{"author":"陈忠平","content":"真疑虫洞在，一霎即千程。执手认新侣，披肝话旧盟。苍心濡酒绿，红袖抱烟清。叩问秋窗月，复于何日明。","dynasty":"当代","title":"偕小李兄造访绿烟雅识文中茹彬狂蜂三友"}
{"author":"陈忠平","content":"十六最圆月，分明将缺时。秋光虽落寞，虫语尚呀伊。霜自鬓边起，风从何处吹。吾怀瞒不得，早被一灯知。","dynasty":"当代","title":"中元翌夜两首其一"}
{"author":"陈忠平","content":"芒角峥峥在，经秋瘦许多。已开凉世界，犹是谲云波。明镜成虚设，孤心欠一呵。不如安簟枕，踏遍梦山河。","dynasty":"当代","title":"中元翌夜两首其二"}
{"author":"陈忠平","content":"良日卜占就，饴糖降灶神。抹泥安鼎镬，试火抱柴薪。自许调羹手，肯为逃世人。村烟撩故梦，五味杂相陈。","dynasty":"当代","title":"村居安灶"}
{"author":"陈忠平","content":"驱车登紫清，晚袖拂风起。携酒坐孤亭，酌秋入深味。虫鸣云罅中，月卧石丛里。峰壑印吾心，盈亏何所计。","dynasty":"当代","title":"新喻赴会途中寄宿殊熠梅岭公寓酌月紫清山半翌日复邀渔歌访徐美华兄蛟溪二首其一"}
{"author":"陈忠平","content":"泊车沙渚边，隔水呼舟子。犬吠客稀来，波摇鸥共起。深谈各尽欢，小饮何须醉。拨棘寻林幽，清风坐次第。","dynasty":"当代","title":"新喻赴会途中寄宿殊熠梅岭公寓酌月紫清山半翌日复邀渔歌访徐美华兄蛟溪二首其二"}
{"author":"陈忠平","content":"小楼衣帽新，可惜湖山旧。满垄草争肥，盛时功特有。日斜生绮霞，云直幻苍狗。是处誇桃源，谁栽菊与柳。","dynasty":"当代","title":"乡间晚归即景"}
{"author":"陈忠平","content":"日落城如魅，鲁戈湮草莱。应时灯火丽，过处雁鸿哀。秋气易生露，寒云难作雷。我歌翻似哭，吟鼻有浮埃。","dynasty":"当代","title":"秋夜思"}
{"author":"陈忠平","content":"息网扪襟坐，烟花缭眼新。茶和秋味煮，霜藉竹痕匀。落桂寻无地，幽蛩泣有因。可怜今夜月，曾照汉时民。","dynasty":"当代","title":"月夜偶成"}
{"author":"陈忠平","content":"玉壶冰贮满，溢寒移影清。欲折云中桂，翻招海底鲸。大梦醒无觉，幽风渗有声。孤星悬一角，不惹月华明。","dynasty":"当代","title":"月夜又得"}
{"author":"陈忠平","content":"猎猎西风里，霜心结蕊清。野丛孤月卧，瘦影素烟横。不为黄巢种，岂因陶令名。真香与真色，寒士竞相盟。","dynasty":"当代","title":"菊"}
{"author":"陈忠平","content":"山形不妨矮，要在立峰尖。堪抱浮云脚，况开秋眼帘。楼增城自大，湖小陆新添。负手巉崖上，寒风欲动襜。","dynasty":"当代","title":"孟秋登矶山"}
{"author":"陈忠平","content":"南云方作别，一霎转深秋。又报石源里，分杯剪烛幽。蕉风动清响，诗雨释閒愁。惜未假身便，重兹雁背游。","dynasty":"当代","title":"小石源雅集听雨索题时余握别汝启兄月馀未逢斯盛"}
{"author":"陈忠平","content":"秋风翻故郡，滕阁拔吟旌。槛外江流古，渚边鸥鹤情。赤心从此托，韶管向谁鸣。新酿菊花酒，遥将青眼倾。","dynasty":"当代","title":"遥贺南昌诗词学会成立答云海兄嘱"}
{"author":"陈忠平","content":"玄阴积萍末，喷作射眸风。才逼秋阳白，复催霜野红。孤洲千笛起，万里一波通。漫拾飘零叶，试招来去鸿。","dynasty":"当代","title":"秋意"}
{"author":"陈忠平","content":"长夜宜长梦，无端梦不成。宿烟分鹤影，晓月动鸡鸣。贪早霜痕重，尚寒游屐轻。踏寻秋足迹，待与雪梅盟。","dynasty":"当代","title":"晨起"}
{"author":"陈忠平","content":"素心怀素志，逐我炎炎世。寒瘦外无情，酸咸内有味。剪愁幽梦中，倚醉清芬里。最惜鬓边霜，深镌秋记忆。","dynasty":"当代","title":"寄秋"}
{"author":"陈忠平","content":"秋云化屑飞，借得北风帚。信是地呈祥，莫疑天作秀。燕山忽大同，社鼠皆乌有。冽冽此清时，群黎竞呵手。","dynasty":"当代","title":"戏题燕山秋雪答于振洋兄索句"}
{"author":"陈忠平","content":"秋来天气好，不复惧炎威。临水观人钓，拔竿惊鹤飞。清风微拂面，凉汗漫侵衣。略爱行吟处，閒云共落晖。","dynasty":"当代","title":"秋湖行吟"}
{"author":"陈忠平","content":"当时一挥别，再握在京城。情到杯中热，秋从雨后生。风尘如我倦，灯火为谁明。值此清欢夜，何堪汽笛声。","dynasty":"当代","title":"望奎归途再过京华云弟水兄饯别于北京站"}
{"author":"陈忠平","content":"何独怜今夜，一年容易秋。雁都为过客，月只照离忧。珠露洗檐白，心潮到海休。清风扶薄醉，倚断小洋楼。","dynasty":"当代","title":"中秋"}
{"author":"陈忠平","content":"网牵三百里，人隔水云乡。烟渚钟灵秀，风涛破淼茫。情真殊可鉴，世浊亦何妨。照汝诗心净，不惭微烛光。","dynasty":"当代","title":"寄小月"}
{"author":"陈忠平","content":"何事极边地，声名竟远驰。一门三进士，万世独居奇。古巷喧为市，青岩砌作祠。文风未尝坠，兀自拂残碑。","dynasty":"当代","title":"黔中行吟其九青岩古镇"}
{"author":"陈忠平","content":"飞阁江烟翠，和风化九韶。文章同气味，市井任喧嚣。命笔春难画，停云鹤可招。一堤杏花雨，点滴涌成潮。","dynasty":"当代","title":"题上巳日滕王阁雅聚"}
{"author":"陈忠平","content":"彭蠡一为别，鱼鸿何久违。汀烟望渺渺，梦雨落霏霏。山右人应健，江南春又肥。东风无限好，吹借纸鸢飞。","dynasty":"当代","title":"忆去春风儿过访并贺生辰"}
{"author":"陈忠平","content":"独笑楼头月，清华逼眼新。何辞辽海远，来照豫章春。胸次专丘壑，机锋婴角鳞。幸君生盛世，不作诤廷臣。","dynasty":"当代","title":"辽东王震宇兄以独笑楼诗存见寄颇多咏史感时之作真有石破天惊之势振聋发聩"}
{"author":"陈忠平","content":"一梦赊吾久，炊烟袅远墟。有时玩风月，无事弄鲑蔬。泉汲深岩下，律探先哲馀。往来三二子，谈笑野云庐。","dynasty":"当代","title":"有梦"}
{"author":"陈忠平","content":"十载师兼友，殷勤启我愚。管弦披夏乐，道德仰尧夫。恐负期望重，敢辞才艺疏。坐残微雨夜，一一作爬梳。","dynasty":"当代","title":"应命为夏老道尧先生尧夫诗选校对兼贺付梓"}
{"author":"陈忠平","content":"霜天雁字稀，苍影横塘瘦。絮化不根萍，烟沈勾梦柳。萧萧笛破风，漠漠云寒岫。收拾惜秋心，封藏菊花酒。","dynasty":"当代","title":"送秋"}
{"author":"陈忠平","content":"未有青山买，楼居亦何碍。遥瞻市若枰，近触星如海。清梦枕诗书，盆花成世界。沽屠任四邻，敛手纷纭外。","dynasty":"当代","title":"新得楼居诗适闻秀禾乔迁聊为赠"}
{"author":"陈忠平","content":"风敲凉日响，霜气坼云层。白岸新烧秸，苍山早露棱。洲荒远鹰目，水浅下渔罾。向晚过浮宅，鲜鳞隔饭蒸。","dynasty":"当代","title":"晚过冬湖即景"}
{"author":"陈忠平","content":"诗朋招不至，独步小晴峦。草色照云白，风声吹日寒。车多行似蚁，鸥懒缩如馒。稍可湔吾臆，鄱湖水未乾。","dynasty":"当代","title":"周日小晴约诗友不果独步南山"}
{"author":"陈忠平","content":"北风吹梦裂，彻夜响栏杆。汉瓦浮新白，尧天入苦寒。拥炉书读易，出户路行难。独喜烟光里，尘污不稍瞒。","dynasty":"当代","title":"赋得新雪"}
{"author":"陈忠平","content":"我居幽巷底，日脚午当门。捧卷叩先哲，倚墙承薄暄。邻家童逐戏，檐角鸟争喧。些许风无碍，皇天未寡恩。","dynasty":"当代","title":"负暄"}
{"author":"陈忠平","content":"岂无閒去处，耽此一丘峦。况是知音恤，不教游屐单。泉流穿石古，趺坐味云酸。我且蓄清思，免搔吟鬓残。","dynasty":"当代","title":"答江春兄清游之约兼致荣森学炳诸君子"}
{"author":"陈忠平","content":"天解寒人意，双休故放晴。暂忘多事累，又拟独身行。应有风随侍，岂无鸥待盟。要向沧波上，借得一分清。","dynasty":"当代","title":"环大东湖独行四首其一"}
{"author":"陈忠平","content":"整衣方键户，倏忽转沈阴。不复察云色，何劳试我心。小桥横浅水，大道贯深林。轿车时过侧，幽独颇难寻。","dynasty":"当代","title":"环大东湖独行四首其二"}
{"author":"陈忠平","content":"行行觅荒径，野棘欲牵襟。石发翠先绝，杉针红未深。时难逢逸士，偶可听霜禽。小坐萧亭里，人庐隔几寻。","dynasty":"当代","title":"环大东湖独行四首其三"}
{"author":"陈忠平","content":"冰雪妒青翠，根蟠深石坚。云冠垂美荫，老干柱星天。更比松全直，不如梅可怜。苍山怀抱冷，阅尽古风烟。","dynasty":"当代","title":"奉题三首聊供柏窗兄新第补壁其一柏"}
{"author":"陈忠平","content":"赊将网一隅，辟作野云庐。恣意文堪弄，悠哉世不如。情于虚处有，梦到有时虚。何必青山买，归心向此居。","dynasty":"当代","title":"吾博"}
{"author":"陈忠平","content":"倏开云一罅，雾月接灯妍。春意寒难定，毂尘嘈未涓。思幽凭梦远，信捷任居偏。鸥鹭脩同契，曷忧时与年。","dynasty":"当代","title":"元韵酬答春蕊兄元夕诗见示"}
{"author":"陈忠平","content":"秋月自圆缺，知音梦不难。牵衣风袅娜，把臂夜阑珊。倩影柔能握，清华凉可餐。晓来一挥别，只隔万重山。","dynasty":"当代","title":"记梦其二"}
{"author":"陈忠平","content":"『月挂中天云半遮』，团圆有梦不胜嗟。问君可是无情物，惜取清光到海涯。","dynasty":"当代","title":"中元前夜逢秋有云遮月偶得两句因与吾社诸君相约赋得二绝其一"}
{"author":"陈忠平","content":"云沈雁声冻，霜气漫孤台。彼路长伊阻，此愁遥自来。萧骚还渺漠，跂立复徘徊。嗟有我知己，郁怀深不开。","dynasty":"当代","title":"寄远"}
{"author":"陈忠平","content":"何处寻真我，青衫拂不平。会心相一笑，两个腐书生。","dynasty":"当代","title":"对镜"}
{"author":"陈忠平","content":"烟雨甘棠旧将台，连云战舰鼓相催。当时豪气如亲见，去后儒冠不复来。一水孤悬绝鳌鳖，千楼林立竞崔嵬。柴桑自是英雄地，牧鸭牧州俱有才。","dynasty":"当代","title":"江右诗社己丑浔阳年会诗草其十一烟水亭"}
{"author":"陈忠平","content":"伤春何必问情由，点滴在心俱可愁。若为伤春愁欲绝，馀愁惜取到清秋。","dynasty":"当代","title":"临屏答秋妹见慰"}
{"author":"陈忠平","content":"草堂何处是，峡口泊游车。绿雨村边笋，黄云陌上花。溪流青石磴，路问老农家。林邈春泥滑，薄裳寒更加。","dynasty":"当代","title":"江右诗社己丑浔阳年会诗草其二访白居易草堂大雨不克而返用梅岗起句"}
{"author":"陈忠平","content":"差极人臣位，南柯梦转虚。盖棺论未定，颇费史家书。","dynasty":"当代","title":"绝句"}
{"author":"陈忠平","content":"暗侵真不觉，浓锁一重楼。讵知何处起，莫问几时休。梦凭春调遣，花逐水漂流。幻个个人样，晨昏来解愁。","dynasty":"当代","title":"拟闺怨"}
{"author":"陈忠平","content":"骤起风狂逼暑除，窗前花影认模糊。撩人思绪究何尔，趁隙吟虫真似吾。梦里颇疑云路近，醒时转觉雨灯孤。明知凉夜难长永，漫把鱼笺草草涂。","dynasty":"当代","title":"凉夜"}
{"author":"陈忠平","content":"月是中秋好，银光漫寿卮。卌年相沫以，七事共谋之。红袖添香早，兰窗弄线迟。微嗟双鬓上，百味总成诗。","dynasty":"当代","title":"应约依韵寿余九林先生室人某氏花甲兼贺四十周年婚庆"}
{"author":"陈忠平","content":"薪米堪支老退馀，无须七十学樵渔。身安蠡左閒何似，梦比山南幽不如。偶自新闻知善政，时从邻里得鲜蔬。鸥波久隔风波远，除却诗文尽觉虚。","dynasty":"当代","title":"读山南流水集寄宗兄齐明先生"}
{"author":"陈忠平","content":"三月江南春正肥，一溪烟雨抹胭脂。青君似解惜颜色，吩咐东风细细吹。","dynasty":"当代","title":"过桃溪"}
{"author":"陈忠平","content":"东君如抱憾，尽日雨潸潸。亲恙稍难缓，儿心终不閒。囿身彭蠡水，飞思大金山。若见慈航里，纷携春色还。","dynasty":"当代","title":"缺席江右年会次韵向閒兄雨中至临川云山大金山寺兼应课"}
{"author":"陈忠平","content":"耽网耽诗不计年，萤屏好当薛涛笺。惯成孤往原无意，偶遇相知却有缘。梦里雁书书个个，愁中心结结千千。侬今莫作思君念，念到深时更惘然。","dynasty":"当代","title":"拟网怨"}
{"author":"陈忠平","content":"一洞幽深鱼贯行，眼前顽石幻奇形。或为虾鳖依崖立，曾佐龙蛇倒海惊。过处阴风犹凛冽，当年恶迹渐零星。也无轻怪后来者，竟把妖邪冠义名。","dynasty":"当代","title":"谷雨江右诗社周年萍乡小石源雅集其四游孽龙洞有感其更名为义龙洞用进退格"}
{"author":"陈忠平","content":"风摇花影月当门，万缕银光散发根。久望天边无雁字，遥知海角有春痕。催诗小试相思枕，挂梦空馀离别樽。最是鸡声闻不得，生生啼破水云村。","dynasty":"当代","title":"有寄"}
{"author":"陈忠平","content":"不待冻销春影催，南窗先透一枝梅。浮香争怪风多事，摇烛翻怜楚有才。欲慰芳心偏隔网，却劳玉手自斟杯。我无长物堪为赠，吩咐东君扫镜台。","dynasty":"当代","title":"遥寄烛影摇红芳辰"}
{"author":"陈忠平","content":"来听芭蕉雨，风清韵自幽。吟魂从此系，千里有同俦。","dynasty":"当代","title":"黔中行吟其五口占绝句留别贵大文学院诸君"}
{"author":"陈忠平","content":"眉齐双耋寿，艾发不言衰。情向笔头涌，花从梦里开。鸠扶因特网，趺坐白云隈。海晏沦涟隔，春风寄一杯。","dynasty":"当代","title":"奉寄台湾敏翔丈伉俪八十双寿兼贺对联赛抡元"}
{"author":"陈忠平","content":"清风生此夜，一叶落深幽。有梦偏嫌枕，无人共倚楼。谁将已残月，托付可怜秋。沧海茫茫水，心中舴艋舟。","dynasty":"当代","title":"立秋夜"}
{"author":"陈忠平","content":"忧郁经年脏腑间，竟成块垒扼通关。夜号天地情难状，日煮金钱苦自餐。此世颇知生不易，当时真觉死尤艰。男儿胆气亦堪笑，一芥在身惶未安。","dynasty":"当代","title":"结石病中用进退格"}
{"author":"陈忠平","content":"怅望今夜月，何不似扁舟。载得阿侬去，悠悠河汉浮。","dynasty":"当代","title":"问月"}
{"author":"陈忠平","content":"冻云吹裂响檐牙，挂眼风光老可嗟。玉作天心寒有味，霜侵木末质无华。隔年鸡犬匆匆替，堆案诗书一一爬。块垒塞胸浇不得，病多误了酒生涯。","dynasty":"当代","title":"乙酉岁末"}
{"author":"陈忠平","content":"青眼屡相顾，小子一何能。立命诗无用，锥胸气有棱。心随寒影动，春压冻云崩。合是清游日，迢遥路可憎。","dynasty":"当代","title":"答岭南陈善埙宗翁梅花约"}
{"author":"陈忠平","content":"也曾娇媚惹人怜，未敢僭梅春佔先。花木无知罪何有，当时不合竟东迁。","dynasty":"当代","title":"罪樱"}
{"author":"陈忠平","content":"酒虫与我别多时，可共今宵一醉之。不必烦邀上元月，由他独醒照痴痴。","dynasty":"当代","title":"上元夜饮"}
{"author":"陈忠平","content":"偶放微晴起蜃楼，气槽高压未轻休。天心翻覆寻常事，莫对江山纵老眸。","dynasty":"当代","title":"暴雨三首其三"}
{"author":"陈忠平","content":"汲泉吾自煮，蟹眼立旗枪。漫品閒滋味，清风涤俗肠。","dynasty":"当代","title":"答猫儿寄茶"}
{"author":"陈忠平","content":"百载旧蓝图，赫然犹在壁。民生逢不辰，公去叹何急。溽气闷青天，噪蝉欢赤日。踟躇凉殿中，胡以汗衫湿。","dynasty":"当代","title":"粤中纪游其二谒孙中山故居"}
{"author":"陈忠平","content":"秋月自圆缺，知音梦不难。牵衣风袅娜，把臂夜阑珊。倩影柔能握，清华凉可餐。晓来一挥别，只隔万重山。","dynasty":"当代","title":"记梦其二"}
{"author":"陈忠平","content":"网牵三百里，人隔水云乡。烟渚钟灵秀，风涛破淼茫。情真殊可鉴，世浊亦何妨。照汝诗心净，不惭微烛光。","dynasty":"当代","title":"寄小月"}
{"author":"陈忠平","content":"欲上春阳步履蹒，道中积雨未全乾。悭开青眼怜初柳，宁向白烟分嫩寒。山寺堂堂僧磬绝，鱼波蠢蠢水禽欢。人间气象新更迭，一半生机一半残。","dynasty":"当代","title":"庚寅春望"}
{"author":"陈忠平","content":"一叶裹霜心，西风吹且起。欲之法华外，复堕寒烟里。","dynasty":"当代","title":"一叶"}
{"author":"陈忠平","content":"素夜明窗几，十分圆月时。清光真可把，兰露复相滋。呵梦虫鸣缓，贪凉人醒迟。起将无限思，遣作感秋诗。","dynasty":"当代","title":"中秋夜有怀"}
{"author":"陈忠平","content":"风摇水底几重天，山色湖光两惘然。倦鸟投林嫌太早，青衫落魄甚当年。去寻幽径曾携手，来过空门不问禅。便欲问禅何所用，那时幽径草芊绵。","dynasty":"当代","title":"再登矶山两首其一"}
{"author":"陈忠平","content":"为践兰亭约，千程扶梦来。青衿风雨客，碧酒水云台。即此收嘉气，将之濯俗埃。江声催我和，肯惜不才才。","dynasty":"当代","title":"江东行吟其一江阴道中次韵答海楼迎客诗"}
{"author":"陈忠平","content":"物繁无尽数，各备用之才。梧叶生高响，清风起草莱。花供斑蝶饱，鸟识白云哀。造化既如是，胡为心自灰。","dynasty":"当代","title":"物繁"}
{"author":"陈忠平","content":"日挂檐牙碧，阴晴六百年。一江舒白练，万宇缩青田。人似云中鹤，眸横海上天。炮台依旧在，只不识风烟。","dynasty":"当代","title":"粤中纪游其四越秀山镇海楼"}
{"author":"陈忠平","content":"天存恤人意，拟为世消炎。未待饕蚊灭，已招秋扇嫌。乱云响山表，残日奋潮尖。浑怕乾坤覆，清风价不廉。","dynasty":"当代","title":"秋感"}
{"author":"陈忠平","content":"双休閒不适，独步小城西。未见春渠涨，徒闻布谷啼。我惟伤草色，谁复念黔黎。去拽云之脚，来施雨一犁。","dynasty":"当代","title":"郊行"}
{"author":"陈忠平","content":"宝婺星初起，桂华盈室香。从兹埋酒瓮，待日醉东床。膝下欢愉足，闺中吟咏长。何怜谢家女，凤种定云翔。","dynasty":"当代","title":"海风喜得千金四韵以贺"}
{"author":"陈忠平","content":"觎破窗帘薄，寒氛不肯收。一灯孤似豆，漆夜黯如囚。舂梦风兼雨，滴阶长且悠。倚床诗在抱，聊以析吾愁。","dynasty":"当代","title":"雨夜"}
{"author":"陈忠平","content":"又值飓风季，予心为汝牵。孤身勿轻出，短信可频传。隔海祈波稳，望云待月圆。烛光摇梦语，浮到晓窗边。","dynasty":"当代","title":"预为秋灵生日贺"}
{"author":"陈忠平","content":"小立吟窗澹俗烦，花间流水有微喧。等閒绾取幽人梦，比附多情季物言。","dynasty":"当代","title":"女书汉俳二绝贺筠姊湘竹韵语付梓其二"}
{"author":"陈忠平","content":"狂风挟电过蓬门，一枕清眠碎作尘。有梦不曾逢乱世，无能只合作骚人。中年况味堪谁说，小我情怀咸自珍。明月沈吟云外久，几番却被雨磨新。","dynasty":"当代","title":"某公雨夜过访笑吾耽诗自误诗以答之"}
{"author":"陈忠平","content":"宾鸿点点月如钩，遥念灵君小倚楼。绰约冰姿风澹荡，呢喃虫语夜轻柔。缘牵网络千回梦，海隔东西两半球。对此良辰不须问，与谁同醉一壶秋。","dynasty":"当代","title":"遥寄秋灵生辰"}
{"author":"陈忠平","content":"登临旧约隔年成，天欲大晴云小晴。覆楫风波仍诡谲，积沙棱角自分明。上居雄殿香烟绕，下隐残碑乱砾横。移目寒洲鸥更瘦，真堪招作菊花盟。","dynasty":"当代","title":"九月偕诸诗友游王爷庙以践去春之约次韵山谷登快阁"}
{"author":"陈忠平","content":"事无绝对毋庸讳，应许青山偶著尘。化雨春风勤荡涤，一番荡涤一番新。","dynasty":"当代","title":"为先教诗赛作"}
{"author":"陈忠平","content":"日落城如魅，鲁戈湮草莱。应时灯火丽，过处雁鸿哀。秋气易生露，寒云难作雷。我歌翻似哭，吟鼻有浮埃。","dynasty":"当代","title":"秋夜思"}
{"author":"陈忠平","content":"别去溪山梦影微，又从小照认依稀。花间坐卧香堪染，醉后行吟神自飞。一老岂输诸子健，红云争比翠烟肥。我惟隔网空叹羡，不合当时仓促归。","dynasty":"当代","title":"奉题江右同好梅岭紫清山雅集次韵仰老时予自豫章归后数日未躬斯盛"}
{"author":"陈忠平","content":"村山何所适，葛蔓自纵横。人背骄阳立，风从古木生。蜩螗频唤雨，莺燕亦憎晴。幽径喧尘动，云心晦不明。","dynasty":"当代","title":"村山"}
{"author":"陈忠平","content":"掘得螭纹古，寒芒蛰久微。未经青石砺，已化白虹飞。碑勒月池在，劫移人世非。但期长啸里，有客斩蛇归。","dynasty":"当代","title":"丰城笔会四首其四剑池"}
{"author":"陈忠平","content":"一梦嚣尘绝，名微我不虞。云摩松石冷，水绕鹤林孤。鸡犬各安分，虫鱼足友于。最怜风月好，日日起顽愚。","dynasty":"当代","title":"一梦"}
{"author":"陈忠平","content":"有子居滇南，其名号为竹。拔乎云之巅，根于幽之谷。虚涵其有节，温润其如玉。其质瘦且直，其格雅不俗。纹之为青砚，春风满诗牍。调之为素琴，秋声凝夜曲。宜乎有缘人，采之置其屋。我今作长歌，预为斯人祝。","dynasty":"当代","title":"竹歌答小竹子索句"}
{"author":"陈忠平","content":"谷口黄云结梦真，绝清奥处蛰仙人。将军石峭威如历，玉女峰横妙毕陈。壁挂翠萝濆瀑响，林蒸紫气遏花新。临风秀木多情趣，连理枝生万古春。","dynasty":"当代","title":"仙居其九神仙居"}
{"author":"陈忠平","content":"秋云化屑飞，借得北风帚。信是地呈祥，莫疑天作秀。燕山忽大同，社鼠皆乌有。冽冽此清时，群黎竞呵手。","dynasty":"当代","title":"戏题燕山秋雪答于振洋兄索句"}
{"author":"陈忠平","content":"万籁俱喑雨脚长，风从窗隙渗微凉。那时点点梦犹在，何事恹恹病未央。不合秋心为药引，明知青眼隔殊方。可怜空捏催眠诀，数断檐牙夜渺茫。","dynasty":"当代","title":"失眠"}
{"author":"陈忠平","content":"高枕清风卧，吟虫我自听。当头无皓月，过眼有孤萤。骤响雷敲梦，浮身雨打萍。恐将四邻扰，坐待夜苏醒。","dynasty":"当代","title":"老宅重建轮值楼面露宿遭雨"}
{"author":"陈忠平","content":"楼头雁过却留春，可肯停云一小亲。彭蠡住时宜我友，天涯去处合渠邻。无端媆景寒如故，有种私怀味杂陈。来日荻洲重寄足，莫还孤负企书人。","dynasty":"当代","title":"立春日闻雁怀远再压春字"}
{"author":"陈忠平","content":"久耽吟事暗思量，为酿为炊为甚忙。渐老情怀殊可惜，偶谈风月不能长。千毫已秃诗三卷，一梦犹存泪几行。收拾平生沈网海，喧嚣尘俗欲全忘。","dynasty":"当代","title":"无题"}
{"author":"陈忠平","content":"驱车登紫清，晚袖拂风起。携酒坐孤亭，酌秋入深味。虫鸣云罅中，月卧石丛里。峰壑印吾心，盈亏何所计。","dynasty":"当代","title":"新喻赴会途中寄宿殊熠梅岭公寓酌月紫清山半翌日复邀渔歌访徐美华兄蛟溪二首其一"}
{"author":"陈忠平","content":"万类有其华，衰荣莫自嗟。红英收作梦，碧雨散成霞。偶尔生忧思，殷勤理乱麻。春潮凭涨落，都向海西涯。","dynasty":"当代","title":"送春应第二十一回世界汉诗同好会"}
{"author":"陈忠平","content":"祥烟锦屑漫城昏，夹道车如獭祭陈。稍喜寒襟沾细煖，剧怜剩水照初茵。传笺云度雁声软，写梦风饶年味新。烦绪心头暂收拾，九天同领一分春。","dynasty":"当代","title":"新正回煖三压春字并寄"}
{"author":"陈忠平","content":"秋月初逢满，清光倍可怜。閒虫勿相扰，人鬼此团圆。","dynasty":"当代","title":"中元夜"}
{"author":"陈忠平","content":"雨色秋城闇，凉云何淰淰。烟垂麻石桥，溜滴粉墙甉。煮茗坐清风，听涛倚朱槛。扁舟忽一过，五内归澄湛。","dynasty":"当代","title":"孟秋毗陵之什其四无锡清和楼茗坐约以毛明彊先生句『双桥槛外秋』分韵得『槛』字"}
{"author":"陈忠平","content":"千步长廊碧水隈，游鱼游客共徘徊。桃樱解趣故迟发，教惜枝头未坠梅。","dynasty":"当代","title":"无锡其三蠡园"}
{"author":"陈忠平","content":"俗务枷吾足，惭难往叩庐。春风应早到，淑景正宜书。绿剥地瓜酒，红熏石涧鱼。且斟彭蠡月，遥对白云呼。","dynasty":"当代","title":"小石源探春不克往次韵谢汝启兄"}
{"author":"陈忠平","content":"横窗有影自嵯岈，一树冲寒早著花。坐惜清孤真本色，无须冰雪去铅华。独支春意何妨瘦，久病诗心幸未痂。好是笛边声已冻，香幽不碍梦生涯。","dynasty":"当代","title":"题腊梅图"}
{"author":"陈忠平","content":"湖晏长鱼慵懒久，起予裂石试身手。一鸥俯翼似邀盟，去向沧波弄舟否。","dynasty":"当代","title":"江东行吟其九偕南风词社诸公游太湖湾奉题绝句其时风浪大作"}
{"author":"陈忠平","content":"乱草溪横小板桥，东风垂老尚堪招。才将涧外吹摇尽，又放山中千万娇。繁世皆言逢有道，閒身何以遣无憀。此来不为留春住，但向桃花问汛潮。","dynasty":"当代","title":"山中观桃"}
{"author":"陈忠平","content":"久负南山约，披襟趁小晴。摩云天欲近，极目路疑平。块垒胸中化，清凉脚下生。烟波衔日处，一棹自孤行。","dynasty":"当代","title":"登高"}
{"author":"陈忠平","content":"若不胜秋力，月摇云气腥。狂沙吹雁目，乱叶扑窗棂。欹枕人难寐，开轩夜未醒。寒侵诗骨瘦，念念有孤萍。","dynasty":"当代","title":"秋夜"}
{"author":"陈忠平","content":"宿雨含嘉树，烟光等梦浮。振衣暂有意，信足应无忧。鹭下平沙尾，鱼腾细浪头。南风吹叶落，一一任旋沤。","dynasty":"当代","title":"即占"}
{"author":"陈忠平","content":"漫道清风眷顾疏，又携凉雨过鄱湖。漂空城市诸色相，剩取山林瘦画图。","dynasty":"当代","title":"雨后"}
{"author":"陈忠平","content":"不劳忧国与忧民，泰半生涯味足珍。性拙颇能安末役，居偏岂为远豪人。老妻相惜拈髭断，痴子独游过雁亲。夤夜书窗帘密掩，恐教灯影漏芳邻。","dynasty":"当代","title":"纫霞诗贶贱辰忽忽两月矣偶触感慨依韵赋此"}
{"author":"陈忠平","content":"野人疏大志，端居一水浔。青眸谁顾惜，明月自升沈。鸥点秋沙白，烟笼春梦深。有时无所事，万籁共长吟。","dynasty":"当代","title":"野人"}
{"author":"陈忠平","content":"向晚青山殢醉红。几疑犹在好春中。唼云鱼影招人妒，弄月莲波与海通。虫语密，夜栏空。莫劳倦眼望离鸿。梦边拟把轻帆挂，惜取萤窗一榻风。","dynasty":"当代","title":"思佳客"}
{"author":"陈忠平","content":"谁倩麝煤涂作云，散成珠玉落纷纷。一池渌水翻荷细，十里膏风催果勤。閒榻缓招凉半枕，新梅漫煮梦微醺。生涯如此真堪味，任尔嘈嘈豹脚蚊。","dynasty":"当代","title":"诸子约以各自网名中某字为韵赋『梅雨』予拈『云』字"}
{"author":"陈忠平","content":"忍与妻儿别，孤身入苦寒。边风吹梦碎，长夜觉衾单。莽漠啸辽鹤，清凄摧客肝。行囊书可在，解释一时欢。","dynasty":"当代","title":"寄红叶海拉尔客中"}
{"author":"陈忠平","content":"群峰抱玉盆，而隔市尘喧。雪酿花间酒，风敲月下门。漫裁红叶句，趺坐白云根。异日閒能得，玄机复可论。","dynasty":"当代","title":"题梅岭野人别业二首其二"}
{"author":"陈忠平","content":"兀立风尘百劫波，嶙嶙瘦骨自嵯峨。但教留得根基在，胜却南山一烂柯。","dynasty":"当代","title":"再题枯树图"}
{"author":"陈忠平","content":"何处寻真我，青衫拂不平。会心相一笑，两个腐书生。","dynasty":"当代","title":"对镜"}
{"author":"陈忠平","content":"朝起松间道，苔衣渥露清。渌池山影碧，逸目稻畴平。林霭结初梦，鸥心得再生。恐将禽鸟嚇，企坐复周行。","dynasty":"当代","title":"辛卯仲夏蕲春之什其二三江生态农庄晨兴"}
{"author":"陈忠平","content":"赊将网一隅，辟作野云庐。恣意文堪弄，悠哉世不如。情于虚处有，梦到有时虚。何必青山买，归心向此居。","dynasty":"当代","title":"吾博"}
{"author":"陈忠平","content":"春半嘉期，重阴酿雨。踵谒丘山，荆棘为阻。怅然有怀，时风难抚。嗟彼桃源，引颈凝伫。","dynasty":"当代","title":"春游陶家冲"}
{"author":"陈忠平","content":"数声疏响此何时，落叶飘萧究可衰。便剩牢骚空对酒，渐磨棱角不成诗。可怜黄鹄青云梦，都做幽闺怨妇辞。万古情怀同寂寞，英雄儿女一般痴。","dynasty":"当代","title":"漫题"}
{"author":"陈忠平","content":"云深不遮日，热浪灼苗黄。村涧水车陡，农夫背影长。乱蝉凭噪聒，少憩自清凉。手枕槐柯下，居然到小康。","dynasty":"当代","title":"车水吟"}
{"author":"陈忠平","content":"饭罢行东野，晚风生细凉。灯昏闻犬闹，路仄夹荷香。何必衣冠正，略能形迹狂。忽奢尘外想，坐老旧林塘。","dynasty":"当代","title":"郊行"}
{"author":"陈忠平","content":"客疏随坐卧，院小隔炎凉。鸟语喧檐角，瓜藤爬女墙。闲吟工部细，偶学步兵狂。笔外不多事，自炊茶饭香。","dynasty":"当代","title":"周末閒居"}
{"author":"陈忠平","content":"久废思君梦，思君枉白头。有时憎满月，无事挂高楼。空许千般愿，孤吟四壁秋。心潮从此息，不共海波流。","dynasty":"当代","title":"无题"}
{"author":"陈忠平","content":"风剑割云裂，俄而夜色沈。隔窗凭雨泻，拔网恐雷侵。苦旱应能解，新诗自可吟。枕书天待晓，一洗俗人襟。","dynasty":"当代","title":"苦旱忽雨枕书待旦爰得一律"}
{"author":"陈忠平","content":"客从辽海至，卢子坐相招。小酌诗三昧，清谈酒一瓢。江城差可赏，溽气未全消。此去巴山险，关心到沈腰。","dynasty":"当代","title":"震宇兄之川过庐山象贤兄招饮联床夜谈翌日偕游九江名胜"}
{"author":"陈忠平","content":"市尘喧不息，一巷转幽深。竹屋良堪隐，松风自可吟。声闻思道貌，吐属见骚心。片语开茅塞，携归座右箴。","dynasty":"当代","title":"偕象贤震宇二兄谒宗老羽岩"}
{"author":"陈忠平","content":"久负南山约，披襟趁小晴。摩云天欲近，极目路疑平。块垒胸中化，清凉脚下生。烟波衔日处，一棹自孤行。","dynasty":"当代","title":"登高"}
{"author":"陈忠平","content":"我梦宜长寐，烟云幻作真。环居无俗物，独卧有佳人。春影窗纱碧，秋波月魄新。分明天上种，何事谪寰尘。","dynasty":"当代","title":"我梦"}
{"author":"陈忠平","content":"一痕春澹澹，最早到妆台。风影隔帘动，心花对镜开。分明枝上雪，疑是陇头梅。佳梦期人约，共携深浅杯。","dynasty":"当代","title":"拟作佳人期春诗三应江右春课"}
{"author":"陈忠平","content":"木叶已摇尽，寒檐水不流。无枝栖冻鹊，有意作閒鸥。飞絮拂还满，新诗哦未休。行人偷眼笑，若个老苍头。","dynasty":"当代","title":"久雨初雪早起漫步上班道中"}
{"author":"陈忠平","content":"循环恒有度，阴极复生阳。新雪玲珑白，寒枝落寞黄。吾怀似流水，天道自汪洋。莫为蹉跎恨，今宵梦最长。","dynasty":"当代","title":"冬至夜有感值初雪"}
{"author":"陈忠平","content":"一襟残照起乡思，遍野苍茫我是谁。橐笔生涯家四海，望云消息酒千卮。可堪往事翻来梦，况复啼鹃咽作诗。坐老青山情未老，此心萦处有相知。","dynasty":"当代","title":"江右群联句未果遂以出句『一襟残照起乡思』为题赋得"}
{"author":"陈忠平","content":"乐在滇山水，游人思不归。空劳千里念，梦逐綵云飞。","dynasty":"当代","title":"思游寄远"}
{"author":"陈忠平","content":"不欲撑云破，落拓风霜里。天馀一点蓝，汝心或未死。","dynasty":"当代","title":"题枯树图应诗昆作业"}
{"author":"陈忠平","content":"似有时无最惘然，或抽丝雨或凝烟。乱真难剪燕何苦，柔不胜梭莺可怜。碧酒试呼春到枕，云河暂藉月为船。莫教压断眉山脊，分把些些付子鹃。","dynasty":"当代","title":"春愁"}
{"author":"陈忠平","content":"病腰元不患，一诺负青山。云影鱼吹乱，鸥波花落閒。愁随萍化去，诗托梦携还。免惹春伤别，因教小闭关。","dynasty":"当代","title":"腰疾误诗友周末游矶山之约梦中得句"}
{"author":"陈忠平","content":"积雪几盈尺，乾坤一统寒。朱轮飞溅秽，綵帜冻黏竿。瑟缩役人踬，嬉娱童子欢。道中无殍骨，宜作瑞徵看。","dynasty":"当代","title":"雪后上班道中"}
{"author":"陈忠平","content":"宝婺星初起，桂华盈室香。从兹埋酒瓮，待日醉东床。膝下欢愉足，闺中吟咏长。何怜谢家女，凤种定云翔。","dynasty":"当代","title":"海风喜得千金四韵以贺"}
{"author":"陈忠平","content":"伏雨去来急，垄头收种忙。树高蝉愈噪，人倦影偏长。稚手破新茧，衰肩沉夕阳。居家多老弱，讵奈半抛荒。","dynasty":"当代","title":"夏收"}
{"author":"陈忠平","content":"谁遣狂龙捲怒波，生灵十万化南柯。尔曹莫向阎罗问，埋骨青山剩几何。","dynasty":"当代","title":"印度洋海难"}
{"author":"陈忠平","content":"千步长廊碧水隈，游鱼游客共徘徊。桃樱解趣故迟发，教惜枝头未坠梅。","dynasty":"当代","title":"无锡其三蠡园"}
{"author":"陈忠平","content":"断续晨钟烟外敲，檐牙数遍又通宵。扶床慢起窗前问，可藉东风倚沈腰。","dynasty":"当代","title":"彊支腰疾加班转剧难寐听雨待旦爰成四绝句其四"}
{"author":"陈忠平","content":"兀立风尘百劫波，嶙嶙瘦骨自嵯峨。但教留得根基在，胜却南山一烂柯。","dynasty":"当代","title":"再题枯树图"}
{"author":"陈忠平","content":"一叶秋惊万木秋，漫天摇落倩谁收。或供童子烧山芋，偶许骚人纪世忧。青鸟来衔偏不肯，沧波捲去更何休。笑怜汝似乖时客，宁自飘零得自由。","dynasty":"当代","title":"一叶"}
{"author":"陈忠平","content":"也曾娇媚惹人怜，未敢僭梅春佔先。花木无知罪何有，当时不合竟东迁。","dynasty":"当代","title":"罪樱"}
{"author":"陈忠平","content":"木叶已摇尽，寒檐水不流。无枝栖冻鹊，有意作閒鸥。飞絮拂还满，新诗哦未休。行人偷眼笑，若个老苍头。","dynasty":"当代","title":"久雨初雪早起漫步上班道中"}
{"author":"陈忠平","content":"玉壶冰贮满，溢寒移影清。欲折云中桂，翻招海底鲸。大梦醒无觉，幽风渗有声。孤星悬一角，不惹月华明。","dynasty":"当代","title":"月夜又得"}
{"author":"陈忠平","content":"久负南山约，披襟趁小晴。摩云天欲近，极目路疑平。块垒胸中化，清凉脚下生。烟波衔日处，一棹自孤行。","dynasty":"当代","title":"登高"}
{"author":"陈忠平","content":"良日卜占就，饴糖降灶神。抹泥安鼎镬，试火抱柴薪。自许调羹手，肯为逃世人。村烟撩故梦，五味杂相陈。","dynasty":"当代","title":"村居安灶"}
{"author":"陈忠平","content":"人文地，杯酒识词宗。梅雨荷池凝篆碧，天心塔影蘸波红。胸次写玲珑。清芬挹，尘袂一湔空。多景楼头堪吊古，寒山寺里好听钟。游屐复匆匆。","dynasty":"当代","title":"江东行吟其二望江南双调"}
{"author":"陈忠平","content":"镇日逢迎酒肉昏，其中积秽隐难言。放怀难得春勾引，错把清溪当浴盆。","dynasty":"当代","title":"豫章客中应江右诸子之邀郊游其三东华兄仰滑跌水沟戏作"}
{"author":"陈忠平","content":"错将红豆种当时，发了南枝又北枝。绮梦分成三世约，春愁捏作一瓶吹。由他破碎由他醉，怪我癫狂怪我痴。长昼难挨况长夜，侵窗风雨最相知。","dynasty":"当代","title":"拟绮怀应江右课外作业二首其一"}
{"author":"陈忠平","content":"一角墙先佔，雨梳千万条。叶旗犹卓卓，鹿梦已遥遥。露重寒虫碎，风清霁月饶。芸窗谁不寐，惆怅立中宵。","dynasty":"当代","title":"蕉"}
{"author":"陈忠平","content":"足踏巉岩放眼量，一湖遥接海天长。雁将振翮拖烟直，菊为淩寒披甲黄。有酒开怀怜蟹横，无冠压顶让风狂。吟馀更把题糕笔，投作山炊煮夕阳。","dynasty":"当代","title":"乙酉九日"}
{"author":"陈忠平","content":"袁州气象自然佳，故有高风发古槐。护郭江流清可见，居人竹径俗难谐。为寻新味沈伊网，好纵馀情忘此骸。把卷真能梦唐宋，斯文绝续仰斯斋。","dynasty":"当代","title":"读仰斋存稿寄傅义老"}
{"author":"陈忠平","content":"雨罅微晴宜小游，轻衣快履柳风柔。一行碧影闲过雁，数点白烟慵起鸥。吹浪鱼儿网难尽，趁潮艇子棹何悠。最怜野草佔春满，寸地不容人种愁。","dynasty":"当代","title":"春游"}
{"author":"陈忠平","content":"何独怜今夜，一年容易秋。雁都为过客，月只照离忧。珠露洗檐白，心潮到海休。清风扶薄醉，倚断小洋楼。","dynasty":"当代","title":"中秋"}
{"author":"陈忠平","content":"天心如铁砺为刀，难断还乡万里涛。望里寒山殊莽莽，怀中稚子正嗷嗷。九州翘首企晴日，百郡弹冠换锦袍。稍喜新闻聚焦处，有人施舍到寒号。","dynasty":"当代","title":"天心"}
{"author":"陈忠平","content":"又是一番春信动，和风拂过野人居。遥知旧燕行囊检，稍觉矮墙寒气除。绿意渐醒霜压后，村溪新涨雨来初。门前些许空閒地，锦绣文章任我书。","dynasty":"当代","title":"春兴"}
{"author":"陈忠平","content":"小炉矮凳坐成围，一壑松风拂素衣。客里颇知佳节近，峰头把酒酹清辉。","dynasty":"当代","title":"初秋酉阳之什其二金银山露天宴坐时当中元先夜"}
{"author":"陈忠平","content":"日落城如魅，鲁戈湮草莱。应时灯火丽，过处雁鸿哀。秋气易生露，寒云难作雷。我歌翻似哭，吟鼻有浮埃。","dynasty":"当代","title":"秋夜思"}
{"author":"陈忠平","content":"瑞雪不来梅自春，天教瘦骨独精神。园中枝影红兼白，户外桃符旧复新。刺夜烟花难作梦，滚屏歌吹欲迷人。偏居颇信治平好，廪有馀粮卯接寅。","dynasty":"当代","title":"迎春试笔约压春字"}
{"author":"陈忠平","content":"海气凝成度鬓风，暗随冷雨到帘栊。心花一瓣无端湿，梦底销魂梦亦穷。","dynasty":"当代","title":"霜降夜"}
{"author":"陈忠平","content":"树摇风影乱，帘隔小窗幽。明月殊无赖，窥人搔白头。","dynasty":"当代","title":"夜吟"}
{"author":"陈忠平","content":"网牵三百里，人隔水云乡。烟渚钟灵秀，风涛破淼茫。情真殊可鉴，世浊亦何妨。照汝诗心净，不惭微烛光。","dynasty":"当代","title":"寄小月"}
{"author":"陈忠平","content":"平仄行吟年复年，萤屏照眼接灯妍。喧尘与我渐无碍，结网于斯应有缘。情自醉人何必酒，事非如意总难全。但存一念须珍惜，风雨由他窗外旋。","dynasty":"当代","title":"缘"}
{"author":"陈忠平","content":"漫品秋滋味，来听雨后风。一鸥惊叶落，飞破夕烟红。","dynasty":"当代","title":"郊行"}
{"author":"陈忠平","content":"小楼衣帽新，可惜湖山旧。满垄草争肥，盛时功特有。日斜生绮霞，云直幻苍狗。是处誇桃源，谁栽菊与柳。","dynasty":"当代","title":"乡间晚归即景"}
{"author":"陈忠平","content":"雨罅微晴宜小游，轻衣快履柳风柔。一行碧影闲过雁，数点白烟慵起鸥。吹浪鱼儿网难尽，趁潮艇子棹何悠。最怜野草佔春满，寸地不容人种愁。","dynasty":"当代","title":"春游"}
{"author":"陈忠平","content":"大道尘嚣甚，折身荒径寻。郊烟堪拾梦，薄汗且开襟。触目嗟农政，论诗洽素心。零星牛矢散，拥鼻自沉吟。","dynasty":"当代","title":"偕江春兄郊行"}
{"author":"陈忠平","content":"又是一番春信动，和风拂过野人居。遥知旧燕行囊检，稍觉矮墙寒气除。绿意渐醒霜压后，村溪新涨雨来初。门前些许空閒地，锦绣文章任我书。","dynasty":"当代","title":"春兴"}
{"author":"陈忠平","content":"横窗有影自嵯岈，一树冲寒早著花。坐惜清孤真本色，无须冰雪去铅华。独支春意何妨瘦，久病诗心幸未痂。好是笛边声已冻，香幽不碍梦生涯。","dynasty":"当代","title":"题腊梅图"}
{"author":"陈忠平","content":"病我倍怜汝，春风可托言。人虽千里隔，酒已七年温。苍月漫无极，丹霞掘有根。何当齐一梦，试把摄生论。","dynasty":"当代","title":"迟寄醉妹生日"}
{"author":"陈忠平","content":"名士纷纷退作翁。承平谩道世难容。南山荒秽笑陶公。举目青天看舞鹤，摒心素夜听吟虫。长江波影石窗风。","dynasty":"当代","title":"浣溪沙·题安亭草阁填词图次石窗词翁韵二首其二"}
{"author":"陈忠平","content":"事无绝对毋庸讳，应许青山偶著尘。化雨春风勤荡涤，一番荡涤一番新。","dynasty":"当代","title":"为先教诗赛作"}
{"author":"陈忠平","content":"一捧清光满夜台，风中云月共徘徊。可怜老树移寒影，自惜残躯罢酒杯。人字有时难大写，天心到底未轻猜。撚些丝鬓搓成雪，不许梅花寂寞开。","dynasty":"当代","title":"赋得『不许梅花寂寞开』二首其一"}
{"author":"陈忠平","content":"梦出黔中雾色茫，细从窗外认潇湘。山川自古称形胜，人物至今思楚狂。约醉千杯君意厚，悭谋一面客途长。归来但遣鄱湖水，上溯长江到岳阳。","dynasty":"当代","title":"黔中行吟其十三归后念及途中有负齐卿兄约醉长沙美意聊作长句谢之"}
{"author":"陈忠平","content":"泫露侵灯湿，兰心寒始妍。夜廫风刺破，秋肃月磨圆。白草流萤火，青莲碍纸船。斑衣疑到眼，纷戏梦窗前。","dynasty":"当代","title":"中元夜"}
{"author":"陈忠平","content":"霜落枯枝月坠楼，雁声断续夹寒流。一心早到衡山顶，两翅暂羁彭蠡洲。遐思只堪摇入梦，孤烟不许散成愁。应怜明日苍波上，尚有天涯未系舟。","dynasty":"当代","title":"霜落"}
{"author":"陈忠平","content":"失落寒泥里，青君欲唤起。馀华迸作雷，划破梦之鄙。","dynasty":"当代","title":"落梅"}
{"author":"陈忠平","content":"一夜风兼雨，翠肥红也肥。可怜双蝴蝶，飞却不能飞。","dynasty":"当代","title":"风雨"}
{"author":"陈忠平","content":"莫嫌山不峻，纵目及遥天。秋影如人瘦，寒声让雁先。波浮苍野阔，日落夕云妍。一塔无端起，风华欲迥然。","dynasty":"当代","title":"九日其二"}
{"author":"陈忠平","content":"汲泉吾自煮，蟹眼立旗枪。漫品閒滋味，清风涤俗肠。","dynasty":"当代","title":"答猫儿寄茶"}
{"author":"陈忠平","content":"桂院寒枝又著花，筛香月倚琐窗斜。清光不许片云遮。拟倩鸥心追影事，难凭雁足棹浮槎。晓风一觉梦生涯。","dynasty":"当代","title":"浣溪沙·次韵奉答筠姊中秋寄友"}
{"author":"陈忠平","content":"足踏巉岩放眼量，一湖遥接海天长。雁将振翮拖烟直，菊为淩寒披甲黄。有酒开怀怜蟹横，无冠压顶让风狂。吟馀更把题糕笔，投作山炊煮夕阳。","dynasty":"当代","title":"乙酉九日"}
{"author":"陈忠平","content":"青简丰碑重节臣，江山陵替往来春。傥教失国皆轻死，吾族早应无一人。","dynasty":"当代","title":"江右诗社泰和年会之什其五吉安谒文信公纪念馆偶感"}
{"author":"陈忠平","content":"谁言公道不能量，万事由来有短长。自笑未生青白眼，却将甘苦遣同尝。","dynasty":"当代","title":"冰砚以茶具见寄草成四绝答之其二公道杯"}
{"author":"陈忠平","content":"春心久被冻云封，况隔关河一万重。到枕新诗随梦渺，逼窗寒气夹愁浓。快磨三尺龙泉剑，尽削巫山十二峰。料得东君归路上，更无风雪碍从容。","dynasty":"当代","title":"再作迎春辞应江右春课"}
{"author":"陈忠平","content":"山偏即招隐，何必更崔巍。林出紫檐角，磴披青藓衣。琴心悬壁古，花影簇烟微。绝好读书地，王孙去不归。","dynasty":"当代","title":"江东行吟其四京口招隐山"}
{"author":"陈忠平","content":"夕阳渐欲敛其华，半坠犹悬散绮霞。残絮千堆风扫乱，轻烟一缕雁拖斜。倩谁能把片心寄，底事却将孤月遮。化作秋声浸寒笛，随侬晓梦到天涯。","dynasty":"当代","title":"秋云寄怀云弟"}
{"author":"陈忠平","content":"情痴孰家子，偏爱此幽兰。烟澹真如梦，性温微带寒。佩裳香欲染，簪鬓怯宜看。劝汝多珍惜，清华细细餐。","dynasty":"当代","title":"兰宝新昏得句寄其婿"}
{"author":"陈忠平","content":"闺中幽思最难排，自把香笺细剪裁。兰指轻拈画眉笔，虫鱼花鸟任人猜。","dynasty":"当代","title":"女书汉俳二绝贺筠姊湘竹韵语付梓其一"}
{"author":"陈忠平","content":"高朋携雨泻成潭，肯让深寒阻夜探。任是风霜欺短鬓，漫随意兴竞长谈。诗心契合殊相重，人事纷纭不妄参。天地时惟君与我，由他红紫斗青蓝。","dynasty":"当代","title":"夜探向閒兄次元玉"}
{"author":"陈忠平","content":"我梦宜长寐，烟云幻作真。环居无俗物，独卧有佳人。春影窗纱碧，秋波月魄新。分明天上种，何事谪寰尘。","dynasty":"当代","title":"我梦"}
{"author":"陈忠平","content":"吹雨北风疲，追烟南雁起。閒窗动远情，幽夜分寒味。一霎过春边，千程如梦里。点头莺燕逢，何必更知己。","dynasty":"当代","title":"立春次夜二首其一雨窗闻雁有寄"}
{"author":"陈忠平","content":"泫露侵灯湿，兰心寒始妍。夜廫风刺破，秋肃月磨圆。白草流萤火，青莲碍纸船。斑衣疑到眼，纷戏梦窗前。","dynasty":"当代","title":"中元夜"}
{"author":"陈忠平","content":"居行何必在名山，湖国春开夜可怜。千盏碧镫摇嫩水，一镰新月坠青天。剪香风细花初信，过雁声渐诗未笺。忽报登门客催急，且携馀味梦中研。","dynasty":"当代","title":"人日夜游东湖南山有客催返"}
{"author":"陈忠平","content":"苦雨连宵忽已停，愁声恐我不堪听。波摇寒影空残柄，风夹馀香满野亭。七巧莲心藏藕白，一痕秋梦幻烟青。轮回有道寻常事，况与鸥盟可忘形。","dynasty":"当代","title":"晚秋携小小雪儿猫猫及寻梦梦姑夫妇游西湖『曲院风荷』分韵得听字"}
{"author":"陈忠平","content":"湖山终破阴，日晕尚涔涔。野菊摇初蕊，浮云动远心。萧骚芦岸白，溟漠水烟深。若怜之子意，凉飙举越禽。","dynasty":"当代","title":"秋湖远眺因念重九之约寄怀江春兄沪上"}
{"author":"陈忠平","content":"青眼屡相顾，小子一何能。立命诗无用，锥胸气有棱。心随寒影动，春压冻云崩。合是清游日，迢遥路可憎。","dynasty":"当代","title":"答岭南陈善埙宗翁梅花约"}
{"author":"陈忠平","content":"乐在滇山水，游人思不归。空劳千里念，梦逐綵云飞。","dynasty":"当代","title":"思游寄远"}
{"author":"陈忠平","content":"向晚高蝉息，清华堕渺茫。风过千枝老，窗开一扇凉。湖山凝素气，点滴入秋肠。不解浮云意，无端怨夜长。","dynasty":"当代","title":"中元夜雨不寐二首其一"}
{"author":"陈忠平","content":"雷骤云心乱，飘浮不可拿。秋灯玄鬓影，落叶冷窗纱。雨息虫先觉，宵深梦未芽。坐期新霁月，遍照海西涯。","dynasty":"当代","title":"中元夜雨不寐二首其二"}
{"author":"陈忠平","content":"虞山元气动，一棹破冰封。吊古伤时事，寻禅到老松。江湖堪寄迹，虚静可雕龙。注目苍寒里，烟帷湿几重。","dynasty":"当代","title":"题虞山访友图"}
{"author":"陈忠平","content":"茅长疑径绝，荆棘两边分。信手摘山果，横刀割野云。暄风殊不至，寒鸟颇相闻。一抹残霞里，尧天葛氏民。","dynasty":"当代","title":"樵者用出群格"}
{"author":"陈忠平","content":"熏风红剔透，万点挂繁枝。市价高难问，乡邻偶遗之。呲牙惭老子，抿嘴笑顽儿。一物殊滋味，酸甜各自知。","dynasty":"当代","title":"邻人遗樱桃"}
{"author":"陈忠平","content":"情痴孰家子，偏爱此幽兰。烟澹真如梦，性温微带寒。佩裳香欲染，簪鬓怯宜看。劝汝多珍惜，清华细细餐。","dynasty":"当代","title":"兰宝新昏得句寄其婿"}
{"author":"陈忠平","content":"野草多情老未休，『流萤点点写成秋』。算来今夕云遮月，好照离人共倚楼。","dynasty":"当代","title":"中元前夜逢秋有云遮月偶得两句因与吾社诸君相约赋得二绝其二"}
{"author":"陈忠平","content":"我辈苦营役，身心两羸疲。惭难供尔饱，隔巷有官糜。此生专嗜血，肥瘦颇能知。朱户重重密，等閒安可窥。","dynasty":"当代","title":"蚊虫扰眠戏为问答"}
{"author":"陈忠平","content":"潇潇雨初歇，一洗玉壶秋。木落风吹笛，月牵人上楼。微涟翻楚水，碎影喘吴牛。夜色清如许，素娥何必愁。","dynasty":"当代","title":"望月"}
{"author":"陈忠平","content":"日挂檐牙碧，阴晴六百年。一江舒白练，万宇缩青田。人似云中鹤，眸横海上天。炮台依旧在，只不识风烟。","dynasty":"当代","title":"粤中纪游其四越秀山镇海楼"}
{"author":"陈忠平","content":"吹借春风引线长。一丝一缕系遐方。嗔他燕子竟双双。望到巫山云不似，飞过沧海梦微茫。无端湿了綵霞裳。","dynasty":"当代","title":"浣溪纱·纸鸢二首其二"}
{"author":"陈忠平","content":"半年负笈梦迢遥，十八阿儿元不娇。自洗自浆衣早惯，笃行笃信友多招。倚门真欲穿云水，隔网差堪慰寂寥。怜汝屡言家饭好，银鱼汆粉鲫清烧。","dynasty":"当代","title":"儿负笈西安将归初"}
{"author":"陈忠平","content":"高朋携雨泻成潭，肯让深寒阻夜探。任是风霜欺短鬓，漫随意兴竞长谈。诗心契合殊相重，人事纷纭不妄参。天地时惟君与我，由他红紫斗青蓝。","dynasty":"当代","title":"夜探向閒兄次元玉"}
{"author":"陈忠平","content":"盛世光阴颇易过，奇怀讵奈二毛何。横胸块垒诗情兀，挂眼江山梦魇多。庭下佳儿堪慰藉，书中閒日自消磨。近知天命安禅定，任是涟波与潏波。","dynasty":"当代","title":"奉和卢兄五十初度"}
{"author":"陈忠平","content":"脱羁野马快游程，江上鸥波新旧盟。卜剑碧池收湛露，腾烟紫阁倚高晴。莫教块垒胸中逼，辄放风云笔下生。纵罢诗情还负手，繁尘暂似息纷争。","dynasty":"当代","title":"次韵雨如丰城归来"}
{"author":"陈忠平","content":"坛坫刁萧亦可怜，瓣香绝续恃公贤。秋窗露结幽兰气，绛帐春生碧梦烟。一卷清虚圆寄托，十分骚雅在缠绵。深微未必人咸识，默守心期待有年。","dynasty":"当代","title":"答蛰堪先生惠寄半梦庐词"}
{"author":"陈忠平","content":"湖山腾一角，筑得此幽园。石砌狮形怪，碑陈龙迹繁。游鱼拥荷伞，古木及泉根。客履匆匆过，何时细品论。","dynasty":"当代","title":"江东行吟其七无锡寄畅园"}
{"author":"陈忠平","content":"伊人宛在梦中央，轻拽荷裙澹澹香。清影有时怜月瘦，私心无计衍更长。临歧柳絮风前乱，带露鸡鸣窗外凉。一握可能天地远，为谁裁剪木桃章。","dynasty":"当代","title":"戏为偶像长句次韵"}
{"author":"陈忠平","content":"一湖变今古，不变是清流。北倚匡山险，南襟赣水悠。真当披散发，何处觅扁舟。负手霜堤上，满怀奇气收。","dynasty":"当代","title":"閒步南山码头二首其二"}
{"author":"陈忠平","content":"孤心惟羡酒，可以释悲欢。梦到当时热，灯随吟鬓残。经年缘转薄，落月夜生寒。一事差堪慰，无须更呕肝。","dynasty":"当代","title":"孤心"}
{"author":"陈忠平","content":"闷坐蜗居久，香风忽到门。兰盟曾早缔，网事此重温。青鸟萦多梦，苍山著一痕。有时期好雨，满眼绿烟翻。","dynasty":"当代","title":"契阔绿烟贤妹有日忽至吾博索句草寄之"}
{"author":"陈忠平","content":"不待冻销春影催，南窗先透一枝梅。浮香争怪风多事，摇烛翻怜楚有才。欲慰芳心偏隔网，却劳玉手自斟杯。我无长物堪为赠，吩咐东君扫镜台。","dynasty":"当代","title":"遥寄烛影摇红芳辰"}
{"author":"陈忠平","content":"田衣青木案，黄卷与孤灯。禅味入清茗，苍心镌古藤。云翻龙爪动，风扫雪涛崩。万象终归寂，拈花一老僧。","dynasty":"当代","title":"寄龙溪上人兼答尺幅见赐"}
{"author":"陈忠平","content":"不向青山卜去留，当门云水本清幽。更无一梦下鲸海，辄有双鳞上柳钩。过路车轿空到眼，宜人烟雨漫呼鸥。诗怀任被东风妒，散入飞花最自由。","dynasty":"当代","title":"答诸生贺寿诗"}
{"author":"陈忠平","content":"劫馀臞且健，诗骨自清遒。不复时年问，而无物事忧。独居弥塞默，冥坐任悠游。只待团圞夜，桂觞添鹤筹。","dynasty":"当代","title":"预为叶丈纯一先生九十大寿祝"}
{"author":"陈忠平","content":"一年容易又霜飞，摇曳书灯曙色微。数字翻新由我写，文章落臼让人讥。清茶有味供消遣，俗眼无能辨是非。不见寒号枝上鸟，殷勤只管劝加衣。","dynasty":"当代","title":"冬日通宵加班"}
{"author":"陈忠平","content":"乱絮不胜绾，纷披长短亭。千条风瑟缩，几点雨零星。曲岸喷霜笛，苍波泛梗萍。剧怜烟月梦，都付去年青。","dynasty":"当代","title":"秋柳"}
{"author":"陈忠平","content":"菩提是树原非树，明镜非台亦是台。蜗角佛门同一相，孰能孰秀不应猜。","dynasty":"当代","title":"蕲春行吟其三黄梅五祖庙"}
{"author":"陈忠平","content":"一笑重阳近，招邀我与君。来携菊花酒，去醉岭头云。水鸟闲相狎，松岩瘦不群。梦醒窗外雨，落叶自纷纷。","dynasty":"当代","title":"记梦其一"}
{"author":"陈忠平","content":"秋月自圆缺，知音梦不难。牵衣风袅娜，把臂夜阑珊。倩影柔能握，清华凉可餐。晓来一挥别，只隔万重山。","dynasty":"当代","title":"记梦其二"}
{"author":"陈忠平","content":"剑水东流去，茫茫尽可家。江春渔有信，岸碧草无涯。砧捣波中月，橹摇烟外霞。此生漂已惯，何必问桑麻。","dynasty":"当代","title":"豫章客中应江右诸子之邀郊游其五丰城剑江访渔次韵草啸兄"}
{"author":"陈忠平","content":"双休閒不适，独步小城西。未见春渠涨，徒闻布谷啼。我惟伤草色，谁复念黔黎。去拽云之脚，来施雨一犁。","dynasty":"当代","title":"郊行"}
{"author":"陈忠平","content":"池塘殊浅浅，草与乱荷平。水鸟潜无影，山云捲有声。雨携清韵至，凉夹晚风生。好梦如能再，何妨拥酒城。","dynasty":"当代","title":"闷热之极忽有凉雨至原来醉后一梦"}
{"author":"陈忠平","content":"劳歌如未息，镭射舞衣红。透湿非关雨，狂摇何必风。夜为情烤热，梦被酒淘空。我且步荒径，悠然思不穷。","dynasty":"当代","title":"夏夜散步即景"}
{"author":"陈忠平","content":"情痴孰家子，偏爱此幽兰。烟澹真如梦，性温微带寒。佩裳香欲染，簪鬓怯宜看。劝汝多珍惜，清华细细餐。","dynasty":"当代","title":"兰宝新昏得句寄其婿"}
{"author":"陈忠平","content":"新楼护养毕，閒坐小荷塘。看女采莲实，听蝉噪晚阳。雷云殊作态，蝼蚁忽成行。好雨顷将至，谁来共此凉。","dynasty":"当代","title":"故园废宅重建养护楼面之馀閒坐忽有雨至"}
{"author":"陈忠平","content":"闷坐蜗居久，香风忽到门。兰盟曾早缔，网事此重温。青鸟萦多梦，苍山著一痕。有时期好雨，满眼绿烟翻。","dynasty":"当代","title":"契阔绿烟贤妹有日忽至吾博索句草寄之"}
{"author":"陈忠平","content":"高枕清风卧，吟虫我自听。当头无皓月，过眼有孤萤。骤响雷敲梦，浮身雨打萍。恐将四邻扰，坐待夜苏醒。","dynasty":"当代","title":"老宅重建轮值楼面露宿遭雨"}
{"author":"陈忠平","content":"难堪停电夜，信步出东城。萤火沾衣倦，泉流入耳清。心中无俗碍，脚下有凉生。回首人喧处，不胜归去情。","dynasty":"当代","title":"停电夜酷暑难当寻凉东郊"}
{"author":"陈忠平","content":"春光销尽佛光明，幻作山崩地裂声。满目疮痍艰一哭，可怜木圣不重生。","dynasty":"当代","title":"五·一二汶川大地震九首其二"}
{"author":"陈忠平","content":"山高天觉小，林气自清嘉。石磴抱云影，尘襟浥露华。闻铃知饭熟，待月挂窗斜。白水参禅味，何须吃苦茶。","dynasty":"当代","title":"蕲春行吟其一太平山庄小住"}
{"author":"陈忠平","content":"暑寒逢狭路，殊死一相争。夜幕撕将裂，城云压欲崩。天何多异象，世已少冤情。我且闭深户，惟愁网不能。","dynasty":"当代","title":"秋夜暑热未消忽雷电大作为余平生所罕见也疑为暑寒二气相冲所至遂罢网哦诗用进退格"}
{"author":"陈忠平","content":"雨罅微晴宜小游，轻衣快履柳风柔。一行碧影闲过雁，数点白烟慵起鸥。吹浪鱼儿网难尽，趁潮艇子棹何悠。最怜野草佔春满，寸地不容人种愁。","dynasty":"当代","title":"春游"}
{"author":"陈忠平","content":"息网扪襟坐，烟花缭眼新。茶和秋味煮，霜藉竹痕匀。落桂寻无地，幽蛩泣有因。可怜今夜月，曾照汉时民。","dynasty":"当代","title":"月夜偶成"}
{"author":"陈忠平","content":"一芽经雨发，九死未心灰。旦作遮阴伞，夕为承露台。烟云生蝶梦，日月结花胎。吩咐春风剪，文章细细裁。","dynasty":"当代","title":"春叶"}
{"author":"陈忠平","content":"东风湿点小梅妆。何处螺鬟碧渺茫。一抹烟拖绮影长。那堪望。似个人人想玉郎。","dynasty":"当代","title":"忆王孙·春山应江右三月社"}
{"author":"陈忠平","content":"香气侵灯晓，孤山梦一惊。曳枝春妒我，化雨孰怜卿。风骨非关傲，乾坤只许清。且偕冰雪隐，那管蝶心情。","dynasty":"当代","title":"梅梦四首其四"}
{"author":"陈忠平","content":"旧事侵怀夜不宁，况兼溽气更相蒸。遮眸云翳劳空想，破茧蛾儿扑一灯。风过阳台人缱绻，花移残影月鬅鬙。趁凉且返逍遥梦，十二栏杆莫独凭。","dynasty":"当代","title":"偶寄"}
{"author":"陈忠平","content":"雷骤云心乱，飘浮不可拿。秋灯玄鬓影，落叶冷窗纱。雨息虫先觉，宵深梦未芽。坐期新霁月，遍照海西涯。","dynasty":"当代","title":"中元夜雨不寐二首其二"}
{"author":"陈忠平","content":"煖到鄱湖谁早知，浣花浣梦浣罗衣。砧敲晓月炊烟破，影弄晴波思绪飞。十丈软尘销骨薄，一堤乱絮裹愁肥。可怜望帝春心永，红点啼痕子不归。","dynasty":"当代","title":"春望"}
{"author":"陈忠平","content":"差极人臣位，南柯梦转虚。盖棺论未定，颇费史家书。","dynasty":"当代","title":"绝句"}
{"author":"陈忠平","content":"一身傲啸三千里，山水青葱若未秋。觉梦巡窗寻异景，隔车传信纪同游。才穿岭雾疑天近，忽下岩泉讶洞幽。遥想怪峰罗列处，桃源仙境或能求。","dynasty":"当代","title":"黔中行吟其一酬和金水兄赴黔途中"}
{"author":"陈忠平","content":"纷说江湖雨及时，声名渐著渐沈迷。三餐饱饭安能足，一县押司原不低。白日祸因村酒醉，黄粱梦值午鸡啼。牢骚自古人多有，莫向寻常楼肆题。","dynasty":"当代","title":"江右诗社己丑浔阳年会诗草其十浔阳楼"}
{"author":"陈忠平","content":"锁江宝塔立嵯峨，阅尽清波与浊波。一派威仪人造就，六边棱角日消磨。铁牛金铎堂皇在，万棹千舟忐忑过。漫倚危栏谁更问，镇妖事业竟如何。","dynasty":"当代","title":"江右诗社己丑浔阳年会诗草其九锁江楼"}
{"author":"陈忠平","content":"闺中幽思最难排，自把香笺细剪裁。兰指轻拈画眉笔，虫鱼花鸟任人猜。","dynasty":"当代","title":"女书汉俳二绝贺筠姊湘竹韵语付梓其一"}
{"author":"陈忠平","content":"春山乍煖又寒生，误了东君路几程。竹树频加窗影乱，草溪陡涨岭云横。连宵风雨元无奈，亲我诗书别有情。如此悠閒不须问，更消何日得晴明。","dynasty":"当代","title":"偶得"}
{"author":"陈忠平","content":"埋首文山力已疲，耳边忽觉噪蝉衰。清茶在手容吾懒，坐看窗前日脚移。","dynasty":"当代","title":"偶占两首其一"}
{"author":"陈忠平","content":"我未弹冠君挂冠，身名终得一般閒。深憎尘网耽伊网，高枕南山望北山。敛手风云过眼底，镂肝文字发心间。何当把袂优游去，掬尽清泉洗倦颜。","dynasty":"当代","title":"寄怀向閒兄"}
{"author":"陈忠平","content":"一别桥门散四涯，几番梦里话襟期。鸡窗灯火同为念，世路风霜各不知。廿六光阴髭半白，寻常况味酒千卮。可怜独有清宵月，才说圆时是缺时。","dynasty":"当代","title":"题毕业二十六周年高中同学聚会"}
{"author":"陈忠平","content":"良日卜占就，饴糖降灶神。抹泥安鼎镬，试火抱柴薪。自许调羹手，肯为逃世人。村烟撩故梦，五味杂相陈。","dynasty":"当代","title":"村居安灶"}
{"author":"陈忠平","content":"旬日雨新停，释吾双足囿。街头积水洼，陌上散云逗。柳影碧千丝，梅魂寒一袖。翻怜剪剪风，春共晴波皱。","dynasty":"当代","title":"春晴"}
{"author":"陈忠平","content":"阴阳相激夜嵯岈，冲破寒云始作花。蓬鬓有痕休著镜，草窗无月自生华。拣枝倦鸟蜷何处，落叶酸风刺旧痂。感慨万端奚以托，心之一角梦之涯。","dynasty":"当代","title":"再题冬至雪夜"}
{"author":"陈忠平","content":"掘得螭纹古，寒芒蛰久微。未经青石砺，已化白虹飞。碑勒月池在，劫移人世非。但期长啸里，有客斩蛇归。","dynasty":"当代","title":"丰城笔会四首其四剑池"}
{"author":"陈忠平","content":"麝煤香透布头笺，想见林公健腕旋。雅润真如灵兔伏，清遒更作老松蜷。十分高意惭鹅报，一点微衷倩雁传。不许斯文虚粉壁，风云涌到柏窗前。","dynasty":"当代","title":"新作赠柏窗兄补壁诗拜得林冠夫先生手书四韵柬谢"}
{"author":"陈忠平","content":"腐草应无恨，飞星别有情。殷勤劝学业，肯与月华争。","dynasty":"当代","title":"萤"}
{"author":"陈忠平","content":"山偏即招隐，何必更崔巍。林出紫檐角，磴披青藓衣。琴心悬壁古，花影簇烟微。绝好读书地，王孙去不归。","dynasty":"当代","title":"江东行吟其四京口招隐山"}
{"author":"陈忠平","content":"儒冠好正鬓难簪，况有酸风恣意侵。落日寒生游子屐，十年愁结五湖心。积诗成梦诗偏瘦，碾梦为诗梦不禁。怪道时来壮怀减，耽人奇癖易消沈。","dynasty":"当代","title":"十年"}
{"author":"陈忠平","content":"晓月转何处，海涯西更西。澄辉团有意，纷絮乱无题。返影蓬山近，怜人燕翅低。远林雷虺虺，前浦复冥迷。","dynasty":"当代","title":"晓月"}
{"author":"陈忠平","content":"烟收野岫，剩一缕疏风，断红残扫。絮黏春邈。渐荷溪柳曲，日蒸虫噪。翠盖撑圆，总是遮阴恨小。也应料，便据榻彊眠，清梦难到。梅子堪摘了。正煮酒时分，电云奔啸。壮怀都老。但持杯稳箸，味调盐好。醉里青眸，认得乾坤颠倒。谩讥诮。向空林，倦栖凡鸟。","dynasty":"当代","title":"扫地游"}
{"author":"陈忠平","content":"暑气初蒸雀噪枝，湖山憔悴乱云披。清风若许如人意，吹借榆钱卜后期。","dynasty":"当代","title":"云弟风儿过访四首其四"}
{"author":"陈忠平","content":"分明不许百花开，又见苍龙贯甲来。乍皱鹅黄连夜萎，新征紫燕半途回。天淆气象时无序，物破平衡岁有灾。一事嗟馀休自扰，或能二度访孤梅。","dynasty":"当代","title":"春日再雪"}
{"author":"陈忠平","content":"说可忘时真可忘，梅须柳眼各迷茫。只应不作吟春句，早把诗肠换酒肠。","dynasty":"当代","title":"迎春杂诗十首其十"}
{"author":"陈忠平","content":"小立吟窗澹俗烦，花间流水有微喧。等閒绾取幽人梦，比附多情季物言。","dynasty":"当代","title":"女书汉俳二绝贺筠姊湘竹韵语付梓其二"}
{"author":"陈忠平","content":"东风湿点小梅妆。何处螺鬟碧渺茫。一抹烟拖绮影长。那堪望。似个人人想玉郎。","dynasty":"当代","title":"忆王孙·春山应江右三月社"}
{"author":"陈忠平","content":"高朋携雨泻成潭，肯让深寒阻夜探。任是风霜欺短鬓，漫随意兴竞长谈。诗心契合殊相重，人事纷纭不妄参。天地时惟君与我，由他红紫斗青蓝。","dynasty":"当代","title":"夜探向閒兄次元玉"}
{"author":"陈忠平","content":"烟迷天易暮，细雨更斜风。久别情微隔，经年怯此逢。窗含春影碧，酒漫夜光红。愁尽不胜饮，相怜块垒胸。","dynasty":"当代","title":"与久别学友聚"}
{"author":"陈忠平","content":"晨钟敲不透，烟湿法天低。寺远微浮影，山深愈转迷。时风翻贝叶，何处坐菩提。铁佛循来历，茫然失所稽。","dynasty":"当代","title":"江右诗社己丑浔阳年会诗草其七铁佛寺"}
{"author":"陈忠平","content":"夤夜理诗旧，秋心愁不成。颇知冰月好，堪照桂窗清。云水虽云隔，雁行将欲行。阑干倚幽寂，暂许露蛩鸣。","dynasty":"当代","title":"不寐有寄是日白露"}
{"author":"陈忠平","content":"路循村妇指，赤日乱松冈。柴棘步难踵，石碑铭未详。公虽殊德业，孰更重文章。垂首空无语，风流让彼樟。","dynasty":"当代","title":"蕲春行吟其四吊黄公季刚墓在青石镇大樟树村有古樟二株分立蕲水两岸传为情侣人咸知彼樟而不知此公"}
{"author":"陈忠平","content":"一梦嚣尘绝，名微我不虞。云摩松石冷，水绕鹤林孤。鸡犬各安分，虫鱼足友于。最怜风月好，日日起顽愚。","dynasty":"当代","title":"一梦"}
{"author":"陈忠平","content":"田居半遗世，鹅鸭自成群。偶识成知己，时来唤采芹。村头归野鹤，山角响孤云。薄醉浑难觉，悠然戴夕曛。","dynasty":"当代","title":"南山柳村访友"}
{"author":"陈忠平","content":"热泪纷从热眼流，奇花妆点故城秋。万千气象翻中国，次第衣冠列上楼。盛景端凭诸子造，高歌合与兆民讴。况乎神技瞒天巧，酿雨寒云逐四陬。","dynasty":"当代","title":"视频观圣典闻人工驱雨以促都城晴明诗以歌之"}
{"author":"陈忠平","content":"絮云抽作雨丝长，滴遍檐牙夜未央。深闭竹窗犹剥啄，漫欹诗枕自思量。潮生海国偏遮月，人隔天涯各断肠。收拾愁怀蛰雷尽，那堪一剪梦微茫。","dynasty":"当代","title":"上元后夜听雨兼应月下群课"}
{"author":"陈忠平","content":"接引春君促岁华，风云雷电自交加。吾人别有诗怀抱，爱惜当窗一树花。","dynasty":"当代","title":"除夜口占贺岁绝句"}
{"author":"陈忠平","content":"宿雨含嘉树，烟光等梦浮。振衣暂有意，信足应无忧。鹭下平沙尾，鱼腾细浪头。南风吹叶落，一一任旋沤。","dynasty":"当代","title":"即占"}
{"author":"陈忠平","content":"车行缓缓到安源，乍起雷霆城欲翻。数片残英浮野水，一天急雨洗荒垣。当时只怪世多舛，此刻枉怜魂有冤。苦难于人略相似，楼头伫立各无言。","dynasty":"当代","title":"谷雨江右诗社周年萍乡小石源雅集其六雨中凭吊盛公祠传为矿难工人造棺处百馀年何止万计"}
{"author":"陈忠平","content":"萧然气压九天沈，过处孤风苦作吟。枕上旧书抛子夜，窗前残影动予心。挥愁不去春偏近，绾梦将成寒忽侵。却喜吹嘘旋即冻，免教漉漉更沾襟。","dynasty":"当代","title":"子夜"}
{"author":"陈忠平","content":"庙堂高踞有高才，汝本难群何足哀。不必忧烦天下计，合当放纵掌中杯。村居客少自幽寂，野径花繁凭剪裁。丘壑能专谁管得，书城坐拥小蓬莱。","dynasty":"当代","title":"江湖应三月诗社社课"}
{"author":"陈忠平","content":"一卷诗轻万贯钱，自娱自乐自陶然。有梅挂壁宜高咏，无客登门合早眠。往事萦怀人可梦，清风入抱句能弦。吟魂不共青衫老，除却二毛仍少年。","dynasty":"当代","title":"无以为题其二"}
{"author":"陈忠平","content":"日落城如魅，鲁戈湮草莱。应时灯火丽，过处雁鸿哀。秋气易生露，寒云难作雷。我歌翻似哭，吟鼻有浮埃。","dynasty":"当代","title":"秋夜思"}
{"author":"陈忠平","content":"成仙之术不曾谙，浪迹红尘遗笑谈。弄茧春蚕丝未尽，奋蹄驽马力何堪。拟将心结宽些许，拼把诗虫醉二三。一路行吟凭酒力，圆争怪眼看淮南。","dynasty":"当代","title":"小酌"}
{"author":"陈忠平","content":"莫嫌山不峻，纵目及遥天。秋影如人瘦，寒声让雁先。波浮苍野阔，日落夕云妍。一塔无端起，风华欲迥然。","dynasty":"当代","title":"九日其二"}
{"author":"陈忠平","content":"稻粱谋未足，盍与世相违。幻境开青眼，浮尘远素衣。辩诗咸作乐，坐网可知机。万卷一蒐便，持之疗我饥。","dynasty":"当代","title":"网"}
{"author":"陈忠平","content":"晓月转何处，海涯西更西。澄辉团有意，纷絮乱无题。返影蓬山近，怜人燕翅低。远林雷虺虺，前浦复冥迷。","dynasty":"当代","title":"晓月"}
{"author":"陈忠平","content":"循环恒有度，阴极复生阳。新雪玲珑白，寒枝落寞黄。吾怀似流水，天道自汪洋。莫为蹉跎恨，今宵梦最长。","dynasty":"当代","title":"冬至夜有感值初雪"}
{"author":"陈忠平","content":"梦里水居今我来，五湖烟琐旧池台。乍凉桐雨萧萧下，兀立秋荷落落开。曲槛久望苍鹭影，幽芬一酹白云杯。沧波仍故鳜鲈绝，直士弃臣何往哉。","dynasty":"当代","title":"孟秋毗陵之什其三偕白鹭纫霞游蠡湖高子水居次景逸先生韵"}
{"author":"陈忠平","content":"苍黎长在念，甘苦一壶悬。自信针砭手，不由生死天。红锄杏林雨，绿护药炉烟。何必相于国，隐庐名可传。","dynasty":"当代","title":"医者"}
{"author":"陈忠平","content":"漫道春无力，欲来先透寒。触眸知世凛，切齿味风酸。蓬牖阳微动，茅檐雪未乾。剧怜嗜梅客，呵手抚香瘢。","dynasty":"当代","title":"偶占"}
{"author":"陈忠平","content":"危亭邀把茗，倚徙白云端。青黛横层巘，明珠嵌翠盘。石空声殷殷，霞湿影漙漙。涧谷通溟极，蛟龙信可蟠。","dynasty":"当代","title":"辛卯仲夏蕲春之什其三李山品茗亭俯瞩"}
{"author":"陈忠平","content":"杜鹃溅血灿春裳，绝好丘山旧战场。漫笑英雄沦草莽，从来王霸诩成汤。青林垒骨嗟何已，丹帜为碑敬未遑。治术治功休细说，夺天奇气亦皇皇。","dynasty":"当代","title":"江右诗社泰和年会之什其三将之泰和年会访谒名山有作"}
{"author":"陈忠平","content":"虚心不欲比天高，立尽春寒翠色饶。道是清标真节士，因风何事乱弯腰。","dynasty":"当代","title":"竹"}
{"author":"陈忠平","content":"朝起松间道，苔衣渥露清。渌池山影碧，逸目稻畴平。林霭结初梦，鸥心得再生。恐将禽鸟嚇，企坐复周行。","dynasty":"当代","title":"辛卯仲夏蕲春之什其二三江生态农庄晨兴"}
{"author":"陈忠平","content":"树摇风影乱，帘隔小窗幽。明月殊无赖，窥人搔白头。","dynasty":"当代","title":"夜吟"}
{"author":"陈忠平","content":"信步西门趁小晴，微寒吹面觉神轻。閒云次第初归岫，野水微茫半抱城。却好放眸无物碍，况兼滴石有泉清。层峦一踏尘寰渺，剩有松涛与鹤鸣。","dynasty":"当代","title":"周末西郊登山"}
{"author":"陈忠平","content":"一别桥门散四涯，几番梦里话襟期。鸡窗灯火同为念，世路风霜各不知。廿六光阴髭半白，寻常况味酒千卮。可怜独有清宵月，才说圆时是缺时。","dynasty":"当代","title":"题毕业二十六周年高中同学聚会"}
{"author":"陈忠平","content":"半生心血此中收，抚卷真难决去留。灯味深尝知世味，閒忧几误作殷忧。有时好梦频催枕，无语清霜悄上头。稍喜墙隅不名草，盈盈未负一痕秋。","dynasty":"当代","title":"删稿"}
{"author":"陈忠平","content":"流云飘易散，去去不知踪。野鸟鸣空谷，巉岩盘古松。秋新愁尚浅，霜未碧犹浓。或待播春日，还来化一龙。","dynasty":"当代","title":"流云"}
{"author":"陈忠平","content":"老蔬生嫩荚，云湿月初收。怜惜无眠客，轻敲一院秋。","dynasty":"当代","title":"秋夜雨"}
{"author":"陈忠平","content":"居行何必在名山，湖国春开夜可怜。千盏碧镫摇嫩水，一镰新月坠青天。剪香风细花初信，过雁声渐诗未笺。忽报登门客催急，且携馀味梦中研。","dynasty":"当代","title":"人日夜游东湖南山有客催返"}
{"author":"陈忠平","content":"登临旧约隔年成，天欲大晴云小晴。覆楫风波仍诡谲，积沙棱角自分明。上居雄殿香烟绕，下隐残碑乱砾横。移目寒洲鸥更瘦，真堪招作菊花盟。","dynasty":"当代","title":"九月偕诸诗友游王爷庙以践去春之约次韵山谷登快阁"}
{"author":"陈忠平","content":"忌酒病躯春最寒，更无可觅解愁丹。肯教纷象奸吾志，漫对长风笑纸鸾。起榻抠诗三著袜，为人秉烛一悬肝。书生将老不多梦，快此素襟深倚栏。","dynasty":"当代","title":"生日将至云飞诗以贺次韵答之"}
{"author":"陈忠平","content":"青帝无方度最难，才抽新碧复摧残。倾天瑞雪偏妨日，作雨春风不了寒。欲命九原沾沃溉，苟将一色弄斑斓。高端又是喧雷过，挂眼黑云剸未剸。","dynasty":"当代","title":"阙题"}
{"author":"陈忠平","content":"蒸人暑气未全消，忽讶枝头叶早凋。虫语喓喓秋已近，星光悒悒梦何遥。坐期乌鹊酬良夜，相约清风过小桥。天若有心恤离别，抚平情海不翻潮。","dynasty":"当代","title":"七夕"}
{"author":"陈忠平","content":"有客寻穷巷，惭予倒屐迟。座中忘齿序，窗外任喧卑。酒薄休辞醉，言多只为痴。微嗟春吝惜，不放碧来诗。","dynasty":"当代","title":"次韵答向山主人"}
{"author":"陈忠平","content":"一树烟花一蜃楼。干支十二又从头。早将世界妆成画，莫把升平幻作愁。春动矣，雪消不。天涯尚有未归舟。抱寒真可支残夜，任是风刀割我眸。","dynasty":"当代","title":"鹧鸪天·迎春"}
{"author":"陈忠平","content":"芒角峥峥在，经秋瘦许多。已开凉世界，犹是谲云波。明镜成虚设，孤心欠一呵。不如安簟枕，踏遍梦山河。","dynasty":"当代","title":"中元翌夜两首其二"}
{"author":"陈忠平","content":"茅长疑径绝，荆棘两边分。信手摘山果，横刀割野云。暄风殊不至，寒鸟颇相闻。一抹残霞里，尧天葛氏民。","dynasty":"当代","title":"樵者用出群格"}
{"author":"陈忠平","content":"村山何所适，葛蔓自纵横。人背骄阳立，风从古木生。蜩螗频唤雨，莺燕亦憎晴。幽径喧尘动，云心晦不明。","dynasty":"当代","title":"村山"}
{"author":"陈忠平","content":"好道耽诗别有天，呼朋吆友各忘年。宁能超脱尘寰外，且自勾留醒醉边。多事能抛容我懒，此心半老乞谁怜。依稀呓语曾相约，会钓溪山待胜缘。","dynasty":"当代","title":"网游"}
{"author":"陈忠平","content":"混元初剖判，昏晓豁然分。秀木栖朱鸟，噰噰响白云。","dynasty":"当代","title":"辛卯仲夏蕲春之什其四题横岗山森林鸟瞰图"}
{"author":"陈忠平","content":"涧底迂深蜃气蒸，怪峰异树各崚嶒。湍流到耳石空响，乱草遮眸心独澄。信步穿行十二月，并肩谈笑两三朋。水穷忽见微明处，一颗残阳挂古藤。","dynasty":"当代","title":"黔中行吟其七天星桥峡谷"}
{"author":"陈忠平","content":"老蔬生嫩荚，云湿月初收。怜惜无眠客，轻敲一院秋。","dynasty":"当代","title":"秋夜雨"}
{"author":"陈忠平","content":"岁残春懒至，冷雨却霏霏。役务暂时息，痴儿亦已归。围炉閒可遣，把卷俗相违。巷隔朱门远，无虞错叩扉。","dynasty":"当代","title":"年假写兴"}
{"author":"陈忠平","content":"起自萍之末，萧萧吹梦裂。此愁千古同，能味不能说。","dynasty":"当代","title":"起自"}
{"author":"陈忠平","content":"欲坐禅关不似僧，那堪暑气更相蒸。无人可语怜长夜，有梦不成搔短鬙。些许清凉疑作雨，翻飞蝙蝠认为朋。忽看明月蹒跚上，大好乾坤仰一灯。","dynasty":"当代","title":"小院夜坐"}
{"author":"陈忠平","content":"长鱼白浪翻，龙啸嚇苍狗。雨欲逼天倾，风真挟人走。孰怜孤客心，但问一湖柳。莽漠冷烟中，还开青眼否。","dynasty":"当代","title":"雷雨"}
{"author":"陈忠平","content":"言在酒中言岂虚，藏山约待十年馀。算来都是清狂种，脱落形骸鹤不如。","dynasty":"当代","title":"返乡居遭雨总角旧友留餐四首其四"}
{"author":"陈忠平","content":"腊催初短夜，暖枕一相亲。灯味如能嚼，蝇头认不真。风欺檐影旧，雨刺竹愁新。非为梅花约，吾心岂望春。","dynasty":"当代","title":"初腊雨夜遣怀"}
{"author":"陈忠平","content":"田翁福寿齐，世代居农桑。儿孙有远志，劳劳各一方。老妻贤且健，日弄曾雏忙。倖存数亩田，肯令悉抛荒。白发不言衰，犁锄差堪将。晨起天微曙，暮归月昏黄。三餐温饱馀，尚能补小康。念念除夕近，天伦乐一堂。吾亦农家子，恋恋在吾乡。事暇垄上过，相与话衷肠。津津道政善，终岁不纳粮。民风淳如此。奚疑太平世。","dynasty":"当代","title":"田翁"}
{"author":"陈忠平","content":"镣气横波肃九秋，避风故港遍高楼。回堤杨柳未凋尽，拂上人肩劝逸游。","dynasty":"当代","title":"季秋环南山东湖游三次夏老尧夫韵其一"}
{"author":"陈忠平","content":"坛坫刁萧亦可怜，瓣香绝续恃公贤。秋窗露结幽兰气，绛帐春生碧梦烟。一卷清虚圆寄托，十分骚雅在缠绵。深微未必人咸识，默守心期待有年。","dynasty":"当代","title":"答蛰堪先生惠寄半梦庐词"}
{"author":"陈忠平","content":"霜天雁字稀，苍影横塘瘦。絮化不根萍，烟沈勾梦柳。萧萧笛破风，漠漠云寒岫。收拾惜秋心，封藏菊花酒。","dynasty":"当代","title":"送秋"}
{"author":"陈忠平","content":"湖干颓草动微青，拟和新诗踏软晴。懒日漫烘山色煖，野凫试拨水烟清。勾衣荆棘步无碍，藏涧人家喧有声。皱了春心风不管，拂开柳径一丝明。","dynasty":"当代","title":"寻诗南山塘次韵江春兄初春游九江南湖公园"}
{"author":"陈忠平","content":"俗务枷吾足，惭难往叩庐。春风应早到，淑景正宜书。绿剥地瓜酒，红熏石涧鱼。且斟彭蠡月，遥对白云呼。","dynasty":"当代","title":"小石源探春不克往次韵谢汝启兄"}
{"author":"陈忠平","content":"倦抱书眠到盛唐，寒侵衣袜月微霜。我殊不解今何世，一瓣孤心堕渺茫。","dynasty":"当代","title":"眠书"}
{"author":"陈忠平","content":"踏破荒烟向一隅，万竿翠竹拥坟孤。细摩字迹沧桑辨，若见文公涕泪俱。新法当时成废纸，后人至此束生刍。可怜亘古山河在，家国忧怀最误儒。","dynasty":"当代","title":"谷雨江右诗社周年萍乡小石源雅集其五谒文芸阁墓"}
{"author":"陈忠平","content":"鸡飞村犬跳，晓日共床摇。生死一悬念，尘心竟未消。","dynasty":"当代","title":"西历十一月二十六日清晨九江地震后口占"}
{"author":"陈忠平","content":"层翠若鳞栉，径迂山舍幽。耕云人自乐，涧沚饭青牛。","dynasty":"当代","title":"辛卯仲夏蕲春之什其五题泗流山风景图"}
{"author":"陈忠平","content":"出户门轻掩，微凉开素襟。风清催叶暗，月懒卧云深。小径容方步，幽虫可共吟。谁言不成调，领略在吾心。","dynasty":"当代","title":"出户"}
{"author":"陈忠平","content":"田衣青木案，黄卷与孤灯。禅味入清茗，苍心镌古藤。云翻龙爪动，风扫雪涛崩。万象终归寂，拈花一老僧。","dynasty":"当代","title":"寄龙溪上人兼答尺幅见赐"}
{"author":"陈忠平","content":"闻道林深处，苍髯盘石根。菩提自然净，贝叶不须翻。壶煮青溪月，云浮绿蚁樽。清风寒有味，奚与世人言。","dynasty":"当代","title":"再寄龙溪上人"}
{"author":"陈忠平","content":"溽暑燎人久，私心慕素秋。晚风催日落，凉月挂窗幽。去践三生约，来携一网游。荧屏柔似梦，虫语自啾啾。","dynasty":"当代","title":"拟作"}
{"author":"陈忠平","content":"梅花舒五瓣，清味此中持。梦境多奇趣，人间一绝痴。茶禅参入曲，苦难唾成诗。天地自勾画，而能忘世机。","dynasty":"当代","title":"寄猫儿用出群格"}
{"author":"陈忠平","content":"又值飓风季，予心为汝牵。孤身勿轻出，短信可频传。隔海祈波稳，望云待月圆。烛光摇梦语，浮到晓窗边。","dynasty":"当代","title":"预为秋灵生日贺"}
{"author":"陈忠平","content":"有女识之网，大名呼狗儿。刁蛮若乎号，灵秀及于诗。隔代难绳约，依人却解颐。老怀差可慰，胜我少年时。","dynasty":"当代","title":"戏赠狗儿"}
{"author":"陈忠平","content":"清风生此夜，一叶落深幽。有梦偏嫌枕，无人共倚楼。谁将已残月，托付可怜秋。沧海茫茫水，心中舴艋舟。","dynasty":"当代","title":"立秋夜"}
{"author":"陈忠平","content":"一晤寻何久，相思可以休。望穿老花眼，数尽小车流。病我不胜酒，醉君须满瓯。南山乘兴上，评点往来舟。","dynasty":"当代","title":"闻凤凰山主黄梅公干拟枉驾鄱湖"}
{"author":"陈忠平","content":"赊将网一隅，辟作野云庐。恣意文堪弄，悠哉世不如。情于虚处有，梦到有时虚。何必青山买，归心向此居。","dynasty":"当代","title":"吾博"}
{"author":"陈忠平","content":"一诺于今未敢忘，又招旅雁倩飞觞。春风能藉天非远，玉手频挥语且长。怜我倚坛千转梦，知卿牵网九回肠。逢人每问幽人讯，何处烟霞著药方。","dynasty":"当代","title":"醉妹临别嘱我留守拾叶欲三年矣犹不见芳踪适近其生辰忽念予曾有诺『年年有句到芳辰』因之仓促成句"}
{"author":"陈忠平","content":"奇岩踏遍访奇人，重整衣冠弹客尘。万壑沈酣枫点醒，一江舒啸韵流新。丰仪乍识犹疑幻，热盏频飞始认真。八面风云同此会，既宜秋色料宜春。","dynasty":"当代","title":"黔中行吟其十拜访傅老仰斋宜春诗友留饮时剑川剑尘自丰城汝启梅岗自萍乡水月自长沙纷至"}
{"author":"陈忠平","content":"缘灭缘生未可期，算来人事半如斯。风波挂碍勿轻涉，冷暖关怀各自知。太息霜严吹到镜，翻惊梦恶起抠诗。相逢陌路宁无日，亦不须猜谁是谁。","dynasty":"当代","title":"偶感"}
{"author":"陈忠平","content":"霜度湖天白雁秋，商声吹漫旧津楼。人间许转阳和信，约向碧烟深处游。","dynasty":"当代","title":"季秋环南山东湖游三次夏老尧夫韵其三"}
{"author":"陈忠平","content":"千步长廊碧水隈，游鱼游客共徘徊。桃樱解趣故迟发，教惜枝头未坠梅。","dynasty":"当代","title":"无锡其三蠡园"}
{"author":"陈忠平","content":"漫道清风眷顾疏，又携凉雨过鄱湖。漂空城市诸色相，剩取山林瘦画图。","dynasty":"当代","title":"雨后"}
{"author":"陈忠平","content":"轻雷划破梦千丝，起看苔痕上石墀。任尔寒风微沁骨，怜他香雨幻如诗。红烟浓澹嗅春便，碧影参差入画宜。遥念芹泥肥沃处，有人赤足一蓑披。","dynasty":"当代","title":"晓雨上班道中"}
{"author":"陈忠平","content":"又值飓风季，予心为汝牵。孤身勿轻出，短信可频传。隔海祈波稳，望云待月圆。烛光摇梦语，浮到晓窗边。","dynasty":"当代","title":"预为秋灵生日贺"}
{"author":"陈忠平","content":"别秋心绪乱如诗，红叶飘来不敢题。寒迫烟霞天易暮，时差子午梦难齐。可怜渚上归迟雁，最恼村头报晓鸡。未冻蟾蜍堪照我，无端跌落海云西。","dynasty":"当代","title":"别秋"}
{"author":"陈忠平","content":"烟雨甘棠旧将台，连云战舰鼓相催。当时豪气如亲见，去后儒冠不复来。一水孤悬绝鳌鳖，千楼林立竞崔嵬。柴桑自是英雄地，牧鸭牧州俱有才。","dynasty":"当代","title":"江右诗社己丑浔阳年会诗草其十一烟水亭"}
{"author":"陈忠平","content":"北风吹梦裂，彻夜响栏杆。汉瓦浮新白，尧天入苦寒。拥炉书读易，出户路行难。独喜烟光里，尘污不稍瞒。","dynasty":"当代","title":"赋得新雪"}
{"author":"陈忠平","content":"烟浮梦想想娉婷，有笋经霜长已成。万个寒窗筛碧影，一帘疏雨漏秋声。枝无繁锦招人折，质本虚涵入品清。若见沧浪钓波上，兰舟白鹭逐风轻。","dynasty":"当代","title":"秋竹长句寄小竹子生辰"}
{"author":"陈忠平","content":"出户门轻掩，微凉开素襟。风清催叶暗，月懒卧云深。小径容方步，幽虫可共吟。谁言不成调，领略在吾心。","dynasty":"当代","title":"出户"}
{"author":"陈忠平","content":"文章偏好古，声气广相求。不让须眉志，长怀家国忧。蚤梅催破腊，宝婺照飞瓯。一网能传语，何须望雁楼。","dynasty":"当代","title":"寄绿烟芳辰"}
{"author":"陈忠平","content":"湖天犹未冻，日夕散清氛。波影倦归楫，笛声寒破云。那堪问渔市，聊可息劳筋。却看松门咀，炊烟落雁群。","dynasty":"当代","title":"閒步南山码头二首其一"}
{"author":"陈忠平","content":"遥向海隅听鼓浪，雪花飞溅水云间。素心不共潮翻捲，小立轩窗一影娴。","dynasty":"当代","title":"寄怀雪儿厦门"}
{"author":"陈忠平","content":"剑水东流去，茫茫尽可家。江春渔有信，岸碧草无涯。砧捣波中月，橹摇烟外霞。此生漂已惯，何必问桑麻。","dynasty":"当代","title":"豫章客中应江右诸子之邀郊游其五丰城剑江访渔次韵草啸兄"}
{"author":"陈忠平","content":"旧地重游感不胜，群鸥争逐一帆轻。醉人霜色都无恙，裂岸雪涛空有声。欲踏层峦风渐紧，转看仄径意难平。青山谓我多憔悴，我谓青山不解情。","dynasty":"当代","title":"再登矶山两首其二"}
{"author":"陈忠平","content":"世故未随年岁深，乖时句欲索同音。蕉衣浪说道寖失，蓬鬓不知秋易侵。欺梦风疏灯影倦，漫窗雨细草烟沉。与虫相语长长夜，聊慰案头牢落心。","dynasty":"当代","title":"深秋夜遣怀"}
{"author":"陈忠平","content":"不劳忧国与忧民，泰半生涯味足珍。性拙颇能安末役，居偏岂为远豪人。老妻相惜拈髭断，痴子独游过雁亲。夤夜书窗帘密掩，恐教灯影漏芳邻。","dynasty":"当代","title":"纫霞诗贶贱辰忽忽两月矣偶触感慨依韵赋此"}
{"author":"陈忠平","content":"也曾娇媚惹人怜，未敢僭梅春佔先。花木无知罪何有，当时不合竟东迁。","dynasty":"当代","title":"罪樱"}
{"author":"陈忠平","content":"深岩抉得水云母，烈火夺胎存韵古。习习清风斗室生，人间至味甘中苦。","dynasty":"当代","title":"于振洋兄嘱题紫砂"}
{"author":"陈忠平","content":"云深不遮日，热浪灼苗黄。村涧水车陡，农夫背影长。乱蝉凭噪聒，少憩自清凉。手枕槐柯下，居然到小康。","dynasty":"当代","title":"车水吟"}
{"author":"陈忠平","content":"伤春何必问情由，点滴在心俱可愁。若为伤春愁欲绝，馀愁惜取到清秋。","dynasty":"当代","title":"临屏答秋妹见慰"}
{"author":"陈忠平","content":"青山迓词客，鹤翅共云垂。新作凄其句，疑难问与谁。","dynasty":"当代","title":"悼余正新先生两首其二"}
{"author":"陈忠平","content":"蜗居城一角，半与野为邻。瓜果无须种，沽屠自可亲。地偏辞代步，日暮息喧尘。饭罢屏前坐，乾坤刷又新。","dynasty":"当代","title":"城居二首其一"}
{"author":"陈忠平","content":"危亭邀把茗，倚徙白云端。青黛横层巘，明珠嵌翠盘。石空声殷殷，霞湿影漙漙。涧谷通溟极，蛟龙信可蟠。","dynasty":"当代","title":"辛卯仲夏蕲春之什其三李山品茗亭俯瞩"}
{"author":"陈忠平","content":"稻粱谋未足，盍与世相违。幻境开青眼，浮尘远素衣。辩诗咸作乐，坐网可知机。万卷一蒐便，持之疗我饥。","dynasty":"当代","title":"网"}
{"author":"陈忠平","content":"一年春事尽，花气漫馀腥。乱絮由他落，清风独我听。能安愁里病，难得醉中醒。但爱迷濛处，离离岸草青。","dynasty":"当代","title":"春事尽"}
{"author":"陈忠平","content":"旧事侵怀夜不宁，况兼溽气更相蒸。遮眸云翳劳空想，破茧蛾儿扑一灯。风过阳台人缱绻，花移残影月鬅鬙。趁凉且返逍遥梦，十二栏杆莫独凭。","dynasty":"当代","title":"偶寄"}
{"author":"陈忠平","content":"不为愁多不倚楼，倚楼偏又惹新愁。望云漠漠孤飞雁，听月萧萧老去秋。霜压鸢肩欺瘦我，风翻荻竹挟寒流。此身迷惘谁同渡，枯木刻成般若舟。","dynasty":"当代","title":"无题"}
{"author":"陈忠平","content":"桂院寒枝又著花，筛香月倚琐窗斜。清光不许片云遮。拟倩鸥心追影事，难凭雁足棹浮槎。晓风一觉梦生涯。","dynasty":"当代","title":"浣溪沙·次韵奉答筠姊中秋寄友"}
{"author":"陈忠平","content":"万里霜红一抹匀，黄芦岸渚影纷纷。无须商略自成阵，祗管冲腾直破云。振翮声兼寒气涌，射眸风隔暮烟闻。俯看落木萧萧里，峰壑崚嶒各不群。","dynasty":"当代","title":"秋雁"}
{"author":"陈忠平","content":"倏开云一罅，雾月接灯妍。春意寒难定，毂尘嘈未涓。思幽凭梦远，信捷任居偏。鸥鹭脩同契，曷忧时与年。","dynasty":"当代","title":"元韵酬答春蕊兄元夕诗见示"}
{"author":"陈忠平","content":"热泪纷从热眼流，奇花妆点故城秋。万千气象翻中国，次第衣冠列上楼。盛景端凭诸子造，高歌合与兆民讴。况乎神技瞒天巧，酿雨寒云逐四陬。","dynasty":"当代","title":"视频观圣典闻人工驱雨以促都城晴明诗以歌之"}
{"author":"陈忠平","content":"青山迓词客，鹤翅共云垂。新作凄其句，疑难问与谁。","dynasty":"当代","title":"悼余正新先生两首其二"}
{"author":"陈忠平","content":"鸥波暗递雁头笺，解释秋怀共可欢。经岁青眸偏眷旧，俟时黄道定销寒。渚烟芒芴劳麟趾，山味寻常愧凤肝。曲僻风光殊不恶，差肩一一指君看。","dynasty":"当代","title":"传信豫章胡邓李陶诸君子见过恰直邑中诗友泉石之约"}
{"author":"陈忠平","content":"钟鼓声疏梵语亲，香烟如幻幻如真。人无障念何来佛，佛有金针不择人。祈福谁曾先积福，脱尘讵耐反沾尘。莲池若许比肩坐，试为往生扶一轮。","dynasty":"当代","title":"在线聆经二首其二"}
{"author":"陈忠平","content":"极道归休好，而无作息时。幽风凭料峭，碧影自参差。日薄山如梦，世清人不知。吾年空叹羡，但写望云诗。","dynasty":"当代","title":"甫接诗友电极言山居閒适因有感焉信口漫成"}
{"author":"陈忠平","content":"首举吟旌网络殊，纷纷名士竞相扶。一时肝胆情何热，几度流离缘转无。梦湿青衫怀旧雨，风摇黄叶下寒梧。可怜廫落竟如此，谁更登坛捋臂呼。","dynasty":"当代","title":"寄怀拾叶旧友"}
{"author":"陈忠平","content":"纷说江湖雨及时，声名渐著渐沈迷。三餐饱饭安能足，一县押司原不低。白日祸因村酒醉，黄粱梦值午鸡啼。牢骚自古人多有，莫向寻常楼肆题。","dynasty":"当代","title":"江右诗社己丑浔阳年会诗草其十浔阳楼"}
{"author":"陈忠平","content":"山自青青水自清，羊肠九曲路难行。随分敌我村头战，不许蜩螗树上鸣。扫地斯文崇白卷，冲天斗志贯红缨。火烧炮打声缭耳，怕听群呼老父名。","dynasty":"当代","title":"忆童年"}
{"author":"陈忠平","content":"若不胜秋力，月摇云气腥。狂沙吹雁目，乱叶扑窗棂。欹枕人难寐，开轩夜未醒。寒侵诗骨瘦，念念有孤萍。","dynasty":"当代","title":"秋夜"}
{"author":"陈忠平","content":"有女识之网，大名呼狗儿。刁蛮若乎号，灵秀及于诗。隔代难绳约，依人却解颐。老怀差可慰，胜我少年时。","dynasty":"当代","title":"戏赠狗儿"}
{"author":"陈忠平","content":"伊人宛在梦中央，轻拽荷裙澹澹香。清影有时怜月瘦，私心无计衍更长。临歧柳絮风前乱，带露鸡鸣窗外凉。一握可能天地远，为谁裁剪木桃章。","dynasty":"当代","title":"戏为偶像长句次韵"}
{"author":"陈忠平","content":"不堕诗心可以群，诸贤累代著殊勋。野人未肯矜村语，微力何堪运大斤。隔网同分元亮井，挥旌重整赣家军。相期携手春三月，山谷风烟带雨耘。","dynasty":"当代","title":"次韵剑川兄江右诗社即立先寄诸君子"}
{"author":"陈忠平","content":"风中弱絮绾游丝，趁未分襟劝一卮。携得奚囊烟雨满，随心裁剪总成诗。","dynasty":"当代","title":"江右诗社己丑浔阳年会诗草其十二次韵梅云社长谢浔阳诗友绝句"}
{"author":"陈忠平","content":"真疑虫洞在，一霎即千程。执手认新侣，披肝话旧盟。苍心濡酒绿，红袖抱烟清。叩问秋窗月，复于何日明。","dynasty":"当代","title":"偕小李兄造访绿烟雅识文中茹彬狂蜂三友"}
{"author":"陈忠平","content":"雨洗寒檐销积尘，地催淑气酿微春。清茶当酒略无味，残夜拥屏殊有神。面壁书生逐年老，劈窗电剑照诗新。应知明日烟溪上，一树枯枝绿可人。","dynasty":"当代","title":"新春试笔"}
{"author":"陈忠平","content":"乱草溪横小板桥，东风垂老尚堪招。才将涧外吹摇尽，又放山中千万娇。繁世皆言逢有道，閒身何以遣无憀。此来不为留春住，但向桃花问汛潮。","dynasty":"当代","title":"山中观桃"}
{"author":"陈忠平","content":"湿翠熏红各自娇，桃源一望水迢遥。何当借我神丁斧，斫取长虹接此桥。","dynasty":"当代","title":"题象湖断桥"}
{"author":"陈忠平","content":"风流无复忆当年，吐角锋芒一黯然。世味渐知横眼后，春心半老落花前。手敲电脑天非远，竹掩蓬门地已偏。耽癖未妨三径冷，随栽桃李各争妍。","dynasty":"当代","title":"无以为题"}
{"author":"陈忠平","content":"杜鹃溅血灿春裳，绝好丘山旧战场。漫笑英雄沦草莽，从来王霸诩成汤。青林垒骨嗟何已，丹帜为碑敬未遑。治术治功休细说，夺天奇气亦皇皇。","dynasty":"当代","title":"江右诗社泰和年会之什其三将之泰和年会访谒名山有作"}
{"author":"陈忠平","content":"新年烟雨旧池台，料峭春寒漫酒杯。红烛依然摇梦语，心花不复向人开。","dynasty":"当代","title":"迎春杂诗十首其七"}
{"author":"陈忠平","content":"春风吹乱散，窗影晦还明。弄月潮难定，压眉诗易成。柔堪盈一握，幻若梦三生。莫更为人聚，零零作雨声。","dynasty":"当代","title":"春云"}
{"author":"陈忠平","content":"费续新农合，寻閒还故乡。半竿升薄日，一地落初霜。心急车嫌缓，身疲风恨狂。苦寒辞不得，念念在萱堂。","dynasty":"当代","title":"早起骑车返乡为老母续费新农合"}
{"author":"陈忠平","content":"行行将别奈何桥，十四亿人同折腰。痛化悲风翻素缟，情凝长笛动青霄。半旗始为苍生降，热血终教万劫销。天国梦魂通故国，勿劳更藉楚辞招。","dynasty":"当代","title":"五·一二汶川大地震九首其五"}
{"author":"陈忠平","content":"又是一年花事好，半匀稚绿杂盈红。梅时雨接杏林雨，破冻风催惊蛰风。舞蝶游蜂俱绰约，渔汀鸥渚各葱茏。算来只有鄱湖月，落寞情怀与我同。","dynasty":"当代","title":"春分应世界汉诗同好会诗题韵限一东"}
{"author":"陈忠平","content":"独笑楼头月，清华逼眼新。何辞辽海远，来照豫章春。胸次专丘壑，机锋婴角鳞。幸君生盛世，不作诤廷臣。","dynasty":"当代","title":"辽东王震宇兄以独笑楼诗存见寄颇多咏史感时之作真有石破天惊之势振聋发聩"}
{"author":"陈忠平","content":"妙手天成画本工，泼开浓墨又匀红。罗胸丘壑分明在，过眼烟云缥缈空。松藉石根摩素壁，竹分泉籁洗青风。不关晴雨不关梦，一抹春愁终古同。","dynasty":"当代","title":"春山"}
{"author":"陈忠平","content":"费续新农合，寻閒还故乡。半竿升薄日，一地落初霜。心急车嫌缓，身疲风恨狂。苦寒辞不得，念念在萱堂。","dynasty":"当代","title":"早起骑车返乡为老母续费新农合"}
{"author":"陈忠平","content":"霜度湖天白雁秋，商声吹漫旧津楼。人间许转阳和信，约向碧烟深处游。","dynasty":"当代","title":"季秋环南山东湖游三次夏老尧夫韵其三"}
{"author":"陈忠平","content":"春风携雨过东林，幻起祥烟庇荫深。结社白莲多逸士，避尘青鹤一瑶琴。法轮有序因皆果，净土无端古不今。但坐蒲团俱是佛，何劳面壁十年心。","dynasty":"当代","title":"江右诗社己丑浔阳年会诗草其六东林寺"}
{"author":"陈忠平","content":"未有青山买，楼居亦何碍。遥瞻市若枰，近触星如海。清梦枕诗书，盆花成世界。沽屠任四邻，敛手纷纭外。","dynasty":"当代","title":"新得楼居诗适闻秀禾乔迁聊为赠"}
{"author":"陈忠平","content":"辗转欲眠眠未曾，邻鸡三唱唤关灯。聊将宿茗消晨困，芜写新诗忆旧朋。照眼烟霞殊潋滟，横窗草木自崚嶒。供瓶独有山栀子，零落真如百衲僧。","dynasty":"当代","title":"辗转"}
{"author":"陈忠平","content":"塞雁影空过，扶头不关酒。此情何所堪，寂寞独吾有。","dynasty":"当代","title":"绝句三首其二"}
{"author":"陈忠平","content":"十载师兼友，殷勤启我愚。管弦披夏乐，道德仰尧夫。恐负期望重，敢辞才艺疏。坐残微雨夜，一一作爬梳。","dynasty":"当代","title":"应命为夏老道尧先生尧夫诗选校对兼贺付梓"}
{"author":"陈忠平","content":"不待冻销春影催，南窗先透一枝梅。浮香争怪风多事，摇烛翻怜楚有才。欲慰芳心偏隔网，却劳玉手自斟杯。我无长物堪为赠，吩咐东君扫镜台。","dynasty":"当代","title":"遥寄烛影摇红芳辰"}
{"author":"陈忠平","content":"风摇水底几重天，山色湖光两惘然。倦鸟投林嫌太早，青衫落魄甚当年。去寻幽径曾携手，来过空门不问禅。便欲问禅何所用，那时幽径草芊绵。","dynasty":"当代","title":"再登矶山两首其一"}
{"author":"陈忠平","content":"催霜风再起，收拾倦尘心。落木朽难杖，夕阳寒易沈。却看灯影沸，复入市喧深。不作明朝约，烟霞尚在襟。","dynasty":"当代","title":"环大东湖独行四首其四"}
{"author":"陈忠平","content":"饕蚊趋炎喧，新月厌不起。清凉何处寻，黑暗况如此。梦想都倾颓，太息蒸瘴里。","dynasty":"当代","title":"中宵停电难寝"}
{"author":"陈忠平","content":"十丈突孤石，下无春水流。茫然问樵子，何以坐陶侯。烟幻千重碧，沙栖数点鸥。残阳犹弄艳，不解替人忧。","dynasty":"当代","title":"陶侯钓矶"}
{"author":"陈忠平","content":"柳风揉不碎，烟色一浮清。圆缺殊无奈，循环自有情。翻将蛱蝶梦，叩作琉璃声。花影同呼吸，真堪照我生。","dynasty":"当代","title":"春月"}
{"author":"陈忠平","content":"情愁无可寄，踯躅老诗心。一语盘空硬，经年压梦深。我生于盛世，所慕在高岑。风露呼为酒，横骑五色禽。","dynasty":"当代","title":"偶感"}
{"author":"陈忠平","content":"当时一挥别，再握在京城。情到杯中热，秋从雨后生。风尘如我倦，灯火为谁明。值此清欢夜，何堪汽笛声。","dynasty":"当代","title":"望奎归途再过京华云弟水兄饯别于北京站"}
{"author":"陈忠平","content":"天堑已非险，一桥烟水横。炮台空俎豆，星宇暗戈兵。拟问重洋事，因观细柳营。虹旗旋凤舰，鼓舞迓安平。","dynasty":"当代","title":"孟秋毗陵之什其二江阴要塞眺归登远望六号顷见阖营出接五号舰返航次韵昆阳子"}
{"author":"陈忠平","content":"久耽吟事暗思量，为酿为炊为甚忙。渐老情怀殊可惜，偶谈风月不能长。千毫已秃诗三卷，一梦犹存泪几行。收拾平生沈网海，喧嚣尘俗欲全忘。","dynasty":"当代","title":"无题"}
{"author":"陈忠平","content":"积久寒雰坼欲崩，霜禽上下苦翻腾。浮家舣楫随开市，局影趋砧不死蝇。冥漠湖天淆一色，焦萧木树寄多藤。振衣谩道清风好，吹向残山恐有棱。","dynasty":"当代","title":"复过秋湖"}
{"author":"陈忠平","content":"岂无閒去处，耽此一丘峦。况是知音恤，不教游屐单。泉流穿石古，趺坐味云酸。我且蓄清思，免搔吟鬓残。","dynasty":"当代","title":"答江春兄清游之约兼致荣森学炳诸君子"}
{"author":"陈忠平","content":"蟠潜只待时，破茧终成蝶。盛服带熏风，光仪生素靥。柔肩有荷担，凡事无专辄。任彼浊清流，端方皆利涉。","dynasty":"当代","title":"寄贶高秋右迁"}
{"author":"陈忠平","content":"长鱼白浪翻，龙啸嚇苍狗。雨欲逼天倾，风真挟人走。孰怜孤客心，但问一湖柳。莽漠冷烟中，还开青眼否。","dynasty":"当代","title":"雷雨"}
{"author":"陈忠平","content":"风扫云台霁色微，一飘残絮湿人衣。我知春日渐行远，瘦了青山可再肥。","dynasty":"当代","title":"云弟风儿过访四首其三"}
{"author":"陈忠平","content":"往事烟云仍记否，杂陈五味酿为酒。千杯万杯醉何辞，踏破荒山招旧友。","dynasty":"当代","title":"醉妹病愈归来同嗟拾叶诗社往事得句"}
{"author":"陈忠平","content":"云沈雁声冻，霜气漫孤台。彼路长伊阻，此愁遥自来。萧骚还渺漠，跂立复徘徊。嗟有我知己，郁怀深不开。","dynasty":"当代","title":"寄远"}
{"author":"陈忠平","content":"底事伤怀不稳眠，人间三月有馀妍。临池碧柳柔堪弄，露角清荷细可怜。寻梦倘能同此夜，摘香何必待明年。吾生岂是多情种，偏把韶光掷浪笺。","dynasty":"当代","title":"春夏相交夜不成眠遂起而抠诗如是者三日其二"}
{"author":"陈忠平","content":"莫道予乡鄙，斯文不稍孤。清风凭调遣，寒砚自耕锄。橐笔家为客，倾情酒满觚。共期春浩荡，碧雨涨鄱湖。","dynasty":"当代","title":"德胜兄见招偕邑中文友共春蕊德利晓虎东华修成四博士饮"}
{"author":"陈忠平","content":"久怀林下志，检点梦心情。五亩宅能买，一溪云自耕。枝经风剪直，霜殢月痕清。更待雪华动，萧窗书几明。","dynasty":"当代","title":"梅梦四首其一"}
{"author":"陈忠平","content":"一水一山良可栖，孤村悬隔竹为蹊。客来轻叱当门犬，日落高呼上树鸡。自给鲜蔬补微俸，不将浊酒到深脐。清宵莫道閒难遣，听我吹嘘有逸妻。","dynasty":"当代","title":"殊熠猫儿过访其三茗坐夜谈极言吾村山水清嘉良可卜居"}
{"author":"陈忠平","content":"蜗居城一角，半与野为邻。瓜果无须种，沽屠自可亲。地偏辞代步，日暮息喧尘。饭罢屏前坐，乾坤刷又新。","dynasty":"当代","title":"城居二首其一"}
{"author":"陈忠平","content":"一帘新月挂窗前，怀抱清风正好眠。收拾閒情和梦叠，小心寄到白云边。","dynasty":"当代","title":"月夜"}
{"author":"陈忠平","content":"虚心不欲比天高，立尽春寒翠色饶。道是清标真节士，因风何事乱弯腰。","dynasty":"当代","title":"竹"}
{"author":"陈忠平","content":"居行何必在名山，湖国春开夜可怜。千盏碧镫摇嫩水，一镰新月坠青天。剪香风细花初信，过雁声渐诗未笺。忽报登门客催急，且携馀味梦中研。","dynasty":"当代","title":"人日夜游东湖南山有客催返"}
{"author":"陈忠平","content":"霜风昨岁失遮邀，草蔓平芜势未销。快阁旧存文相泪，名山新折沈郎腰。且持美酒狎鸥鹭，不信景云盘鹗雕。往哲有灵当击节，诗潮暂掩赤江潮。","dynasty":"当代","title":"江右诗社泰和年会之什其二复次剧饮千杯江右诗社辛卯年会元韵"}
{"author":"陈忠平","content":"欲坐禅关不似僧，那堪暑气更相蒸。无人可语怜长夜，有梦不成搔短鬙。些许清凉疑作雨，翻飞蝙蝠认为朋。忽看明月蹒跚上，大好乾坤仰一灯。","dynasty":"当代","title":"小院夜坐"}
{"author":"陈忠平","content":"佳什淋离畅俗眸，已忘劳顿已忘秋。逢君欲问别离事，把臂犹疑梦幻游。小酒漫斟人薄醉，清风徐拂夜深幽。当时若坐东篱下，如此生涯久渴求。","dynasty":"当代","title":"黔中行吟其三叠韵三酬金水兄"}
{"author":"陈忠平","content":"看时清晰却模糊，剩取残芳旧画图。絮化浮萍流水远，山沈红日白云孤。骤然风雨类歌哭，况复郊原啼鹧鸪。执手东君相惜别，那堪耳畔逸妻呼。","dynasty":"当代","title":"春夏相交夜不成眠遂起而抠诗如是者三日其一"}
{"author":"陈忠平","content":"乡居每思返，一垄四山幽。溪满草无碍，苗齐穗欲抽。微凉清似梦，小雨澹如秋。况有儿时友，相逢忆饭牛。","dynasty":"当代","title":"返乡居遭雨总角旧友留餐四首其一"}
{"author":"陈忠平","content":"一池一磊一佳构，煖阁凉亭嫌弗多。烹酒烹茶烹白雪，赏梅赏菊赏青荷。绝怜高士投閒地，翻作莽夫行乐窝。大好园林频历劫，清风明月恨如何。","dynasty":"当代","title":"江东行吟其三姑苏拙政园"}
{"author":"陈忠平","content":"第一江山第一楼，摩烟煮茗有良俦。洪涛尚可激吟胆，木叶赫然遮望眸。多少英雄青简没，几番更替赤云浮。閒谈莫作庸人叹，治世弗生孙仲谋。","dynasty":"当代","title":"江东行吟其六偕多景诗社于文清社长丁小玲女史并昆阳无锋飞羽诸君子北固山多景楼茗坐"}
{"author":"陈忠平","content":"公事暂容缓，不堪寒破门。将寻少人处，移坐矮墙根。展卷收清气，抚怀承薄暄。可怜衰草色，曾有鸟声繁。","dynasty":"当代","title":"曝日"}
{"author":"陈忠平","content":"多事撩于耳，春秋记不曾。清时艰一笑，危卵累千层。泡沫殊难灭，凤凰何自崩。胸中空剑气，欲吐恐无棱。","dynasty":"当代","title":"偶作"}
{"author":"陈忠平","content":"寤枕非关梦，呵窗清气凝。夜凉初可觉，衣薄略难胜。万里隔云路，秋心怯一灯。嗜之惟此网，聊以忆吾曾。","dynasty":"当代","title":"寤枕"}
{"author":"陈忠平","content":"彳亍葡藤下，微凉息晚蜩。银河应可渡，乌鹊不堪招。风澹云心倦，星疏梦影遥。相思宁自苦，馀悸凤凰桥。","dynasty":"当代","title":"拟七夕应江右社课"}
{"author":"陈忠平","content":"蕉梦几时醒，心波稍不平。凉风新落叶，疏雨老秋声。灯下书翻旧，窗前月洗明。自怜愁未绝，故爱作孤鸣。","dynasty":"当代","title":"蕉梦"}
{"author":"陈忠平","content":"活火涛翻细，泠泠漱玉琴。烟浮秋月碧，寒入井梧深。虚座思遥客，分汤到野禽。清风托高羽，系我白云心。","dynasty":"当代","title":"煮茶茶为凤凰山主过访所赠"}
{"author":"陈忠平","content":"暑寒逢狭路，殊死一相争。夜幕撕将裂，城云压欲崩。天何多异象，世已少冤情。我且闭深户，惟愁网不能。","dynasty":"当代","title":"秋夜暑热未消忽雷电大作为余平生所罕见也疑为暑寒二气相冲所至遂罢网哦诗用进退格"}
{"author":"陈忠平","content":"闲云倦归岫，万壑剩孤松。鸥点荒烟白，鸦驮夕日红。商声侵到梦，秋气塞于胸。山水俱清瘦，能堪跋扈风。","dynasty":"当代","title":"应东华宗兄吟秋命题用进退格"}
{"author":"陈忠平","content":"见说云深处，松筠掩有村。一溪盘石出，百鸟近人喧。为守梅花约，宁餐蕨草根。香添读书夜，风月自当门。","dynasty":"当代","title":"题梅岭野人别业二首其一"}
{"author":"陈忠平","content":"群峰抱玉盆，而隔市尘喧。雪酿花间酒，风敲月下门。漫裁红叶句，趺坐白云根。异日閒能得，玄机复可论。","dynasty":"当代","title":"题梅岭野人别业二首其二"}
{"author":"陈忠平","content":"韶光堪一笑，弹指忽成翁。老退閒都有，幽居感不同。格因孤拔瘦，韵到自然工。诗外无多虑，任翻青白瞳。","dynasty":"当代","title":"寿矶山钓客花甲二首其一"}
{"author":"陈忠平","content":"眠不成眠餐不餐，未应那夜独凭栏。揪心痛楚从寒起，挂眼风光扶病看。柳为撩人殊袅娜，人如惜柳岂孤单。此身好共春呼吸，无复忧怀起万端。","dynasty":"当代","title":"春日病中寄柳"}
{"author":"陈忠平","content":"风自温馨雨自新，漫敲竹韵寄生辰。天然意象天然趣，小巧心思小巧人。衰体偏劳千里念，三年殊觉此情真。汝诗不厌百回读，读到无牙倍可亲。","dynasty":"当代","title":"小小有寿吾句云『先生百岁再求句小小无牙却有诗』其情可感诗以谢之并贺生辰"}
{"author":"陈忠平","content":"久说睽违逢不期，人间遇合一如斯。奈何健语忽愁笔，遮莫新交非故知。过眼浮云翻作雨，横胸芒角吐为诗。男儿有梦应无悔，休问鹏程蹶者谁。","dynasty":"当代","title":"三叠前韵答十三狼见和"}
{"author":"陈忠平","content":"绝人天道欲何如，不许偷生雪劫馀。亿兆烝民同一恸，长街妄自笑蟾蜍。","dynasty":"当代","title":"五·一二汶川大地震九首其一"}
{"author":"陈忠平","content":"十月阳初动，寒云噬暖流。雨声催竹和，蕉叶替风愁。或道旱能解，谁知耕已休。莫如飘作雪，岭上待梅俦。","dynasty":"当代","title":"冬雨"}
{"author":"陈忠平","content":"深岩抉得水云母，烈火夺胎存韵古。习习清风斗室生，人间至味甘中苦。","dynasty":"当代","title":"于振洋兄嘱题紫砂"}
{"author":"陈忠平","content":"又是一年花事好，半匀稚绿杂盈红。梅时雨接杏林雨，破冻风催惊蛰风。舞蝶游蜂俱绰约，渔汀鸥渚各葱茏。算来只有鄱湖月，落寞情怀与我同。","dynasty":"当代","title":"春分应世界汉诗同好会诗题韵限一东"}
{"author":"陈忠平","content":"我懒心尘积，我愚人莫及。深宵秋不禁，犹向楼头立。","dynasty":"当代","title":"绝句三首其三"}
{"author":"陈忠平","content":"小晴试春服，徐步水云陂。炊起山描黛，光浮柳弄姿。枯肠真可索，青眼更何之。东帝翻怜我，来将梦雨滋。","dynasty":"当代","title":"小晴閒步逢雨"}
{"author":"陈忠平","content":"风流无复忆当年，吐角锋芒一黯然。世味渐知横眼后，春心半老落花前。手敲电脑天非远，竹掩蓬门地已偏。耽癖未妨三径冷，随栽桃李各争妍。","dynasty":"当代","title":"无以为题"}
{"author":"陈忠平","content":"半匀嫩绿半匀黄，细柳婆娑弄晓妆。阡陌谁家人更早，浣纱村女打鱼郎。","dynasty":"当代","title":"鄱湖春晓"}
{"author":"陈忠平","content":"人生能得几知音，网海茫茫岂易寻。惠我好诗真彻骨，念君近况每揪心。一湖镜水波初皱，二月江州绿未深。寒士衣衫多半薄，不劳风雨更相侵。","dynasty":"当代","title":"答卢象贤抱病见寄"}
{"author":"陈忠平","content":"三十年前旧雨盟，沈耽砚席望云腾。藻池忽作江湖阔，影事聊追懵懂曾。舞有佳人颐可解，胸无猛气酒难胜。独归馆舍梳千绪，连夜缫成系日绳。","dynasty":"当代","title":"粤中纪游其一高中同学约聚游粤恰三十年前终考日"}
{"author":"陈忠平","content":"十六最圆月，分明将缺时。秋光虽落寞，虫语尚呀伊。霜自鬓边起，风从何处吹。吾怀瞒不得，早被一灯知。","dynasty":"当代","title":"中元翌夜两首其一"}
{"author":"陈忠平","content":"一窍中开谁遣蚕，神工造化拟同参。倒悬石乳幻灵物，飞接天泉成古潭。渌水波渟云洗白，秋山风疾草翻蓝。弃舟已倦游人屐，曲径窅冥期再探。","dynasty":"当代","title":"黔中行吟其八天河潭溶洞"}
{"author":"陈忠平","content":"浮云蔽月夜森森，老矣秋虫都不吟。落叶空阶野人梦，一檐残雨滴诗心。","dynasty":"当代","title":"秋雨夜"}
{"author":"陈忠平","content":"病我倍怜汝，春风可托言。人虽千里隔，酒已七年温。苍月漫无极，丹霞掘有根。何当齐一梦，试把摄生论。","dynasty":"当代","title":"迟寄醉妹生日"}
{"author":"陈忠平","content":"十月阳初动，寒云噬暖流。雨声催竹和，蕉叶替风愁。或道旱能解，谁知耕已休。莫如飘作雪，岭上待梅俦。","dynasty":"当代","title":"冬雨"}
{"author":"陈忠平","content":"坐也艰难卧也艰，彊支伤骨步蹒跚。莫非天意竟怜我，从此不教腰脊弯。","dynasty":"当代","title":"病腰"}
{"author":"陈忠平","content":"子熟叶将老，霜刀割且深。为有枝栖凤，故存不死心。","dynasty":"当代","title":"秋梧"}
{"author":"陈忠平","content":"吟旌小竖象湖边，夹岸桃花醉欲燃。细听春风敲竹籁，漫飘梦雨上诗肩。盟虽初定千秋在，道不曾孤一线悬。未必俱成探骊手，分携馀味种清烟。","dynasty":"当代","title":"贺江右立社"}
{"author":"陈忠平","content":"我生无傲骨，不解斗强梁。拾得容人诀，来参却老方。经书閒可读，世味澹能忘。一日还山去，与谁论短长。","dynasty":"当代","title":"偶感"}
{"author":"陈忠平","content":"当时谁解少年愁，何意相逢半白头。长忆同窗分井砚，重来把臂过江楼。喓喓虫语尚能怨，去去烟波不可留。值此团圆尽欢夜，那堪霜月渐如钩。","dynasty":"当代","title":"为学友二十周年集会作"}
{"author":"陈忠平","content":"世象纷繁嗟未休，况乎近在御城陬。挽弓谁肯射颓日，触忌君当惜转喉。一事难安宜自乐，三餐能饱更何忧。且看明月閒窗外，亘古如磐挂顶头。","dynasty":"当代","title":"夜读雨如诗感而寄之"}
{"author":"陈忠平","content":"一样红尘小逗留，我居攘攘子居幽。运时不信有偏薄，异日同閒分钓钩。","dynasty":"当代","title":"返乡居遭雨总角旧友留餐四首其三"}
{"author":"陈忠平","content":"怅望今夜月，何不似扁舟。载得阿侬去，悠悠河汉浮。","dynasty":"当代","title":"问月"}
{"author":"陈忠平","content":"春肥鳜鲫秋鲈豸，随处曲流宜泛觞。蟹舍藏烟时掩映，罟船泊月自幽凉。去招京洛青衫客，来对湖山白鹭行。一棹清风容小借，不教块垒辄撑肠。","dynasty":"当代","title":"叠用山谷觞字韵再寄顾青泫"}
{"author":"陈忠平","content":"吩咐三巴水，流乾无尽哀。应知埋骨地，圣火即将来。","dynasty":"当代","title":"五·一二汶川大地震九首其八"}
{"author":"陈忠平","content":"忍与妻儿别，孤身入苦寒。边风吹梦碎，长夜觉衾单。莽漠啸辽鹤，清凄摧客肝。行囊书可在，解释一时欢。","dynasty":"当代","title":"寄红叶海拉尔客中"}
{"author":"陈忠平","content":"飞阁江烟翠，和风化九韶。文章同气味，市井任喧嚣。命笔春难画，停云鹤可招。一堤杏花雨，点滴涌成潮。","dynasty":"当代","title":"题上巳日滕王阁雅聚"}
{"author":"陈忠平","content":"小楼衣帽新，可惜湖山旧。满垄草争肥，盛时功特有。日斜生绮霞，云直幻苍狗。是处誇桃源，谁栽菊与柳。","dynasty":"当代","title":"乡间晚归即景"}
{"author":"陈忠平","content":"潇潇雨初歇，一洗玉壶秋。木落风吹笛，月牵人上楼。微涟翻楚水，碎影喘吴牛。夜色清如许，素娥何必愁。","dynasty":"当代","title":"望月"}
{"author":"陈忠平","content":"风敲凉日响，霜气坼云层。白岸新烧秸，苍山早露棱。洲荒远鹰目，水浅下渔罾。向晚过浮宅，鲜鳞隔饭蒸。","dynasty":"当代","title":"晚过冬湖即景"}
{"author":"陈忠平","content":"翻雨翻烟羡柳娇，随人心意短长条。书生不擅逢迎事，偶一垂肩便折腰。","dynasty":"当代","title":"彊支腰疾加班转剧难寐听雨待旦爰成四绝句其一"}
{"author":"陈忠平","content":"万点风声挟雨过，窗前花影湿如何。烟沈重幕愁难入，笺积繁埃字未讹。陋屋那堪招紫燕，昏灯依旧扑青蛾。此生合只梦相见，偏是无眠夜又多。","dynasty":"当代","title":"拟春思"}
{"author":"陈忠平","content":"冻云吹裂响檐牙，挂眼风光老可嗟。玉作天心寒有味，霜侵木末质无华。隔年鸡犬匆匆替，堆案诗书一一爬。块垒塞胸浇不得，病多误了酒生涯。","dynasty":"当代","title":"乙酉岁末"}
{"author":"陈忠平","content":"台风擦过夜何其，新扫空阶溅旧泥。木叶加窗频剥啄，书灯摇影忽凄迷。满腔离思因秋起，一缕吟魂与梦齐。只说此时容易见，斯人居处日才西。","dynasty":"当代","title":"台风"}
{"author":"陈忠平","content":"骤起风狂逼暑除，窗前花影认模糊。撩人思绪究何尔，趁隙吟虫真似吾。梦里颇疑云路近，醒时转觉雨灯孤。明知凉夜难长永，漫把鱼笺草草涂。","dynasty":"当代","title":"凉夜"}
{"author":"陈忠平","content":"不为愁多不倚楼，倚楼偏又惹新愁。望云漠漠孤飞雁，听月萧萧老去秋。霜压鸢肩欺瘦我，风翻荻竹挟寒流。此身迷惘谁同渡，枯木刻成般若舟。","dynasty":"当代","title":"无题"}
{"author":"陈忠平","content":"忌酒病躯春最寒，更无可觅解愁丹。肯教纷象奸吾志，漫对长风笑纸鸾。起榻抠诗三著袜，为人秉烛一悬肝。书生将老不多梦，快此素襟深倚栏。","dynasty":"当代","title":"生日将至云飞诗以贺次韵答之"}
{"author":"陈忠平","content":"久闻西郭外，水国有灵山。长浪鱼相激，高风鹤与还。振衣苍磴上，抗志白云间。仙迹或难问，潜盘一日閒。","dynasty":"当代","title":"仲冬游小矶山三首其一闻约"}
{"author":"陈忠平","content":"最怜春上小桃枝，曾嘱东风细细吹。天若长如人所愿，世间不必有胭脂。","dynasty":"当代","title":"桃红索句补记今春幽兰观桃不得事酬之"}
{"author":"陈忠平","content":"徙倚深云里，而能邈世情。乾坤同醒醉，草木自衰荣。岁熟三餐足，心閒万籁清。桃源随处有，五柳不重生。","dynasty":"当代","title":"读陶应江右月课韵限八庚"}
{"author":"陈忠平","content":"素夜明窗几，十分圆月时。清光真可把，兰露复相滋。呵梦虫鸣缓，贪凉人醒迟。起将无限思，遣作感秋诗。","dynasty":"当代","title":"中秋夜有怀"}
{"author":"陈忠平","content":"好雨熊投梦，天教降石麟。悬弧安簟稳，汤饼试啼新。从此绵瓜瓞，即今知苦辛。遥瞻竹轩里，题叶有传人。","dynasty":"当代","title":"遥贺红叶竹子弄璋之喜"}
{"author":"陈忠平","content":"风雨连宵扑短墙，空枝含泪褪霞裳。吹残蝶梦殊无恨，掬尽花溪枉自香。拟祭清魂呼杜宇，坐招馀韵到奚囊。可怜啭树莺歌巧，不解春愁为底长。","dynasty":"当代","title":"落花"}
{"author":"陈忠平","content":"曲径幽微隔碧浔，薄山幻叠五湖心。漫由兰棹移尘影，欲采清风问野禽。竹雨分凉秋味好，松针作饵钓纶深。此来不为藏身计，暂对烟霞试一吟。","dynasty":"当代","title":"送儿就学途中偕筠姊夫妇并渔歌殊熠雨如雪莲游驻马店薄山湖分韵得吟字"}
{"author":"陈忠平","content":"凭楼风有意，送月上高岑。廫廓生空想，萧森递远吟。雁轻云可托，蕉老梦难寻。何以酬吾夜，清华抱一襟。","dynasty":"当代","title":"凭楼"}
{"author":"陈忠平","content":"层翠若鳞栉，径迂山舍幽。耕云人自乐，涧沚饭青牛。","dynasty":"当代","title":"辛卯仲夏蕲春之什其五题泗流山风景图"}
{"author":"陈忠平","content":"摇窗灯影绝尘埃，若见斯翁劳案台。腑底箴言呵手写，诗中奥境为人开。风流早许倾多士，渥泽居然到散才。欲报青眸真愧我，心香一瓣托新梅。","dynasty":"当代","title":"仰斋老寄示眉批拙作时已岁杪感动莫名长句谢之"}
{"author":"陈忠平","content":"月是中秋好，银光漫寿卮。卌年相沫以，七事共谋之。红袖添香早，兰窗弄线迟。微嗟双鬓上，百味总成诗。","dynasty":"当代","title":"应约依韵寿余九林先生室人某氏花甲兼贺四十周年婚庆"}
{"author":"陈忠平","content":"云深不遮日，热浪灼苗黄。村涧水车陡，农夫背影长。乱蝉凭噪聒，少憩自清凉。手枕槐柯下，居然到小康。","dynasty":"当代","title":"车水吟"}
{"author":"陈忠平","content":"秋阳颓不堕，兀兀照寒新。野唳哀鸿疾，城过社鼠频。苍林犹弄艳，霜叶欲迷人。十月初元动，如何浪说春。","dynasty":"当代","title":"秋兴"}
{"author":"陈忠平","content":"初破冻云天尚低，缓招淑气下寒溪。我怜早雁传笺字，谁倩新梅带雪泥。无事端居彭蠡左，有时别梦夜郎西。诗情酿到春三月，共醉萍乡雨一犁。","dynasty":"当代","title":"临屏答娄季初先生赠诗"}
{"author":"陈忠平","content":"杜鹃溅血灿春裳，绝好丘山旧战场。漫笑英雄沦草莽，从来王霸诩成汤。青林垒骨嗟何已，丹帜为碑敬未遑。治术治功休细说，夺天奇气亦皇皇。","dynasty":"当代","title":"江右诗社泰和年会之什其三将之泰和年会访谒名山有作"}
{"author":"陈忠平","content":"高枕清风卧，吟虫我自听。当头无皓月，过眼有孤萤。骤响雷敲梦，浮身雨打萍。恐将四邻扰，坐待夜苏醒。","dynasty":"当代","title":"老宅重建轮值楼面露宿遭雨"}
{"author":"陈忠平","content":"错将红豆种当时，发了南枝又北枝。绮梦分成三世约，春愁捏作一瓶吹。由他破碎由他醉，怪我癫狂怪我痴。长昼难挨况长夜，侵窗风雨最相知。","dynasty":"当代","title":"拟绮怀应江右课外作业二首其一"}
{"author":"陈忠平","content":"晓起山初沸，行行拨古藤。林衣分露月，牛矢散田塍。遮目心无碍，摩云石有棱。最怜高峡上，一镜倍渟澄。","dynasty":"当代","title":"蕲春行吟其二太平山晓行"}
{"author":"陈忠平","content":"难堪停电夜，信步出东城。萤火沾衣倦，泉流入耳清。心中无俗碍，脚下有凉生。回首人喧处，不胜归去情。","dynasty":"当代","title":"停电夜酷暑难当寻凉东郊"}
{"author":"陈忠平","content":"晓月转何处，海涯西更西。澄辉团有意，纷絮乱无题。返影蓬山近，怜人燕翅低。远林雷虺虺，前浦复冥迷。","dynasty":"当代","title":"晓月"}
{"author":"陈忠平","content":"伊人宛在梦中央，轻拽荷裙澹澹香。清影有时怜月瘦，私心无计衍更长。临歧柳絮风前乱，带露鸡鸣窗外凉。一握可能天地远，为谁裁剪木桃章。","dynasty":"当代","title":"戏为偶像长句次韵"}
{"author":"陈忠平","content":"闲云倦归岫，万壑剩孤松。鸥点荒烟白，鸦驮夕日红。商声侵到梦，秋气塞于胸。山水俱清瘦，能堪跋扈风。","dynasty":"当代","title":"应东华宗兄吟秋命题用进退格"}
{"author":"陈忠平","content":"君多山水趣，暇日板桥西。雨霁鱼波活，烟凉柳径迷。禾田分鹭影，草渚散牛蹄。有石自安坐，何须严子矶。","dynasty":"当代","title":"江春兄垂钓有寄"}
{"author":"陈忠平","content":"酒虫与我别多时，可共今宵一醉之。不必烦邀上元月，由他独醒照痴痴。","dynasty":"当代","title":"上元夜饮"}
{"author":"陈忠平","content":"坛坫刁萧亦可怜，瓣香绝续恃公贤。秋窗露结幽兰气，绛帐春生碧梦烟。一卷清虚圆寄托，十分骚雅在缠绵。深微未必人咸识，默守心期待有年。","dynasty":"当代","title":"答蛰堪先生惠寄半梦庐词"}
{"author":"陈忠平","content":"出户门轻掩，微凉开素襟。风清催叶暗，月懒卧云深。小径容方步，幽虫可共吟。谁言不成调，领略在吾心。","dynasty":"当代","title":"出户"}
{"author":"陈忠平","content":"春呵吟梦浅，苦雨复回寒。寒迫春无碍，休将梦打残。瘦岂真寒色，肥亦有病枝。百态皆可画，吾心即吾诗。碧云抱城阴。红雨落渠深。依然春世界，只是愁满襟。错了看花时，徘徊在旁路。人心天不知，天意人岂悟。堕入红尘中，各各有其苦。一叶菩提心，著于无著处。","dynasty":"当代","title":"杂吟"}
{"author":"陈忠平","content":"宾鸿点点月如钩，遥念灵君小倚楼。绰约冰姿风澹荡，呢喃虫语夜轻柔。缘牵网络千回梦，海隔东西两半球。对此良辰不须问，与谁同醉一壶秋。","dynasty":"当代","title":"遥寄秋灵生辰"}
{"author":"陈忠平","content":"奋足沼泥中，丘山相鼓舞。甫惊宿雁洲，曩折过帆处。只道立身难，曷知逃世苦。渔烟接市廛，触目皆王土。","dynasty":"当代","title":"仲冬游小矶山三首其三登矶"}
{"author":"陈忠平","content":"冷月飕飕过小楼，小楼坐卧即春秋。三年空结千回梦，一水偏分两半球。有序星辰恒运转，无端思绪自烦忧。拟于此夜漂洋去，未解素娥携我不。","dynasty":"当代","title":"月夜有寄"}
{"author":"陈忠平","content":"春丝密密织纤衣，念汝衣单梦久违。偶尔帘开清影动，原来燕啄紫泥归。千山翠黛凝还叠，满院芳华落渐稀。庄蝶应怜双翅冷，窗前不见共于飞。","dynasty":"当代","title":"次韵玉溪生春雨以应两圈诗会"}
{"author":"陈忠平","content":"偶将脂粉扑轻轻，岁月霜痕抚不平。我见犹怜镜中影，当年一笑也倾城。","dynasty":"当代","title":"山妻"}
{"author":"陈忠平","content":"循环恒有度，阴极复生阳。新雪玲珑白，寒枝落寞黄。吾怀似流水，天道自汪洋。莫为蹉跎恨，今宵梦最长。","dynasty":"当代","title":"冬至夜有感值初雪"}
{"author":"陈忠平","content":"一点梅红瘦可怜，如何便佔好春先。风雷破冻倍殷切，草木馀寒犹黯然。拟向苍茫求大道，却从萧瑟感中年。不知明日新世界，歇了孤芳孰更妍。","dynasty":"当代","title":"甲申岁末"}
{"author":"陈忠平","content":"不许茶隔夜，况爱月如镰。菊风欲就我，寒影自襜襜。横眸秋野兀，垂死蚊语尖。何时木落尽，更待霜气严。","dynasty":"当代","title":"露坐独茗"}
{"author":"陈忠平","content":"北风如割梦何其，人隔天涯两未知。过处孤云难作雨，折馀衰柳尚抽丝。千年愿做三生约，百转肠回一笛吹。愁结飞花连夜舞，莫教压断小梅枝。","dynasty":"当代","title":"北风"}
{"author":"陈忠平","content":"别去溪山梦影微，又从小照认依稀。花间坐卧香堪染，醉后行吟神自飞。一老岂输诸子健，红云争比翠烟肥。我惟隔网空叹羡，不合当时仓促归。","dynasty":"当代","title":"奉题江右同好梅岭紫清山雅集次韵仰老时予自豫章归后数日未躬斯盛"}
{"author":"陈忠平","content":"万丈盘旋下，微风送晚蛩。深机诗共辩，快意酒相逢。醉玩玲珑月，酣开块垒胸。莫愁明日别，秋未十分浓。","dynasty":"当代","title":"偕中华诗词研究院诸公游庐山归宿浔城畅饮"}
{"author":"陈忠平","content":"长鱼白浪翻，龙啸嚇苍狗。雨欲逼天倾，风真挟人走。孰怜孤客心，但问一湖柳。莽漠冷烟中，还开青眼否。","dynasty":"当代","title":"雷雨"}
{"author":"陈忠平","content":"秋风翻故郡，滕阁拔吟旌。槛外江流古，渚边鸥鹤情。赤心从此托，韶管向谁鸣。新酿菊花酒，遥将青眼倾。","dynasty":"当代","title":"遥贺南昌诗词学会成立答云海兄嘱"}
{"author":"陈忠平","content":"冰雪妒青翠，根蟠深石坚。云冠垂美荫，老干柱星天。更比松全直，不如梅可怜。苍山怀抱冷，阅尽古风烟。","dynasty":"当代","title":"奉题三首聊供柏窗兄新第补壁其一柏"}
{"author":"陈忠平","content":"一笑重阳近，招邀我与君。来携菊花酒，去醉岭头云。水鸟闲相狎，松岩瘦不群。梦醒窗外雨，落叶自纷纷。","dynasty":"当代","title":"记梦其一"}
{"author":"陈忠平","content":"小立吟窗澹俗烦，花间流水有微喧。等閒绾取幽人梦，比附多情季物言。","dynasty":"当代","title":"女书汉俳二绝贺筠姊湘竹韵语付梓其二"}
{"author":"陈忠平","content":"费续新农合，寻閒还故乡。半竿升薄日，一地落初霜。心急车嫌缓，身疲风恨狂。苦寒辞不得，念念在萱堂。","dynasty":"当代","title":"早起骑车返乡为老母续费新农合"}
{"author":"陈忠平","content":"何事极边地，声名竟远驰。一门三进士，万世独居奇。古巷喧为市，青岩砌作祠。文风未尝坠，兀自拂残碑。","dynasty":"当代","title":"黔中行吟其九青岩古镇"}
{"author":"陈忠平","content":"乳燕讶风骤，倏焉携雨来。渚洲逃困鲋，蛙蝈起欢雷。油籽熟收尽，稻苗迟未栽。天心如不虐，复把庆云催。","dynasty":"当代","title":"辛卯初夏喜雨"}
{"author":"陈忠平","content":"足踏巉岩放眼量，一湖遥接海天长。雁将振翮拖烟直，菊为淩寒披甲黄。有酒开怀怜蟹横，无冠压顶让风狂。吟馀更把题糕笔，投作山炊煮夕阳。","dynasty":"当代","title":"乙酉九日"}
{"author":"陈忠平","content":"西历二月十四夜，心电叠波峰壑殊。绾取玫瑰春一束，却教梦雨湿模糊。","dynasty":"当代","title":"二月十四夜"}
{"author":"陈忠平","content":"塞雁影空过，扶头不关酒。此情何所堪，寂寞独吾有。","dynasty":"当代","title":"绝句三首其二"}
{"author":"陈忠平","content":"梦出黔中雾色茫，细从窗外认潇湘。山川自古称形胜，人物至今思楚狂。约醉千杯君意厚，悭谋一面客途长。归来但遣鄱湖水，上溯长江到岳阳。","dynasty":"当代","title":"黔中行吟其十三归后念及途中有负齐卿兄约醉长沙美意聊作长句谢之"}
{"author":"陈忠平","content":"万丈盘旋下，微风送晚蛩。深机诗共辩，快意酒相逢。醉玩玲珑月，酣开块垒胸。莫愁明日别，秋未十分浓。","dynasty":"当代","title":"偕中华诗词研究院诸公游庐山归宿浔城畅饮"}
{"author":"陈忠平","content":"北风逾紧火逾狂，雪压愁云一色茫。顿足欲呼天作孽，低眉自叹道无常。料知残壁逐年废，应是乱蒿如我长。梦里依稀情怯怯，怕思乡却总思乡。","dynasty":"当代","title":"庚辰雪日故宅遭丙悉化灰烬每每梦及黯然伤神"}
{"author":"陈忠平","content":"夜色凉如水，清风拂满襟。楼高怜影瘦，目倦碍云深。天道有圆缺，素华无古今。正堪邀一醉，了却出尘心。","dynasty":"当代","title":"望月寄月儿香港"}
{"author":"陈忠平","content":"溪烟曩接五湖烟，朝浣纱衣暮泊船。莫恨清流无觅处，良工写影正高悬。","dynasty":"当代","title":"无锡节候较吾赣及浙东略晚其五广长溪湿地"}
{"author":"陈忠平","content":"云峰跌水下成沟，故引骚人快此游。路夹烟氛轻似梦，苔侵溪石碧如油。空林经雨抽新笋，村汉贪春失老牛。拟与山花比颜色，行前先饮酒三瓯。","dynasty":"当代","title":"豫章客中应江右诸子之邀郊游其一殊熠弟见招游梅岭跌水沟限沟字"}
{"author":"陈忠平","content":"木叶已摇尽，寒檐水不流。无枝栖冻鹊，有意作閒鸥。飞絮拂还满，新诗哦未休。行人偷眼笑，若个老苍头。","dynasty":"当代","title":"久雨初雪早起漫步上班道中"}
{"author":"陈忠平","content":"何处商声递晚蝉，残霞碎点白云边。三秋凉动愁先动，万柄荷圆梦未圆。系日无绳尝扼腕，安心有术不关禅。由他海上升沈月，只借荒洲一角眠。","dynasty":"当代","title":"无题"}
{"author":"陈忠平","content":"狂风挟电过蓬门，一枕清眠碎作尘。有梦不曾逢乱世，无能只合作骚人。中年况味堪谁说，小我情怀咸自珍。明月沈吟云外久，几番却被雨磨新。","dynasty":"当代","title":"某公雨夜过访笑吾耽诗自误诗以答之"}
{"author":"陈忠平","content":"差极人臣位，南柯梦转虚。盖棺论未定，颇费史家书。","dynasty":"当代","title":"绝句"}
{"author":"陈忠平","content":"湖干颓草动微青，拟和新诗踏软晴。懒日漫烘山色煖，野凫试拨水烟清。勾衣荆棘步无碍，藏涧人家喧有声。皱了春心风不管，拂开柳径一丝明。","dynasty":"当代","title":"寻诗南山塘次韵江春兄初春游九江南湖公园"}
{"author":"陈忠平","content":"人生花甲子，只是半光阴。山不费钱买，诗能随处寻。清风常把臂，大事偶关心。稍待廿年后，烟霞分一襟。","dynasty":"当代","title":"寿矶山钓客花甲二首其二"}
{"author":"陈忠平","content":"若不胜秋力，月摇云气腥。狂沙吹雁目，乱叶扑窗棂。欹枕人难寐，开轩夜未醒。寒侵诗骨瘦，念念有孤萍。","dynasty":"当代","title":"秋夜"}
{"author":"陈忠平","content":"徙倚深云里，而能邈世情。乾坤同醒醉，草木自衰荣。岁熟三餐足，心閒万籁清。桃源随处有，五柳不重生。","dynasty":"当代","title":"读陶应江右月课韵限八庚"}
{"author":"陈忠平","content":"孤心惟羡酒，可以释悲欢。梦到当时热，灯随吟鬓残。经年缘转薄，落月夜生寒。一事差堪慰，无须更呕肝。","dynasty":"当代","title":"孤心"}
{"author":"陈忠平","content":"秋尽不曾觉，翻嗔雁字残。流云冻为铁，乱思涌成澜。海隔东西阔，月欺形影单。霜刀如可握，细细镌吾肝。","dynasty":"当代","title":"秋尽"}
{"author":"陈忠平","content":"青眼屡相顾，小子一何能。立命诗无用，锥胸气有棱。心随寒影动，春压冻云崩。合是清游日，迢遥路可憎。","dynasty":"当代","title":"答岭南陈善埙宗翁梅花约"}
{"author":"陈忠平","content":"水涨春同溢，莺知燕亦知。软烟织为梦，肥雨剪成丝。飞絮飘难定，游人折易衰。东风愁系稳，莫向灞桥吹。","dynasty":"当代","title":"春柳"}
{"author":"陈忠平","content":"稻粱谋未足，盍与世相违。幻境开青眼，浮尘远素衣。辩诗咸作乐，坐网可知机。万卷一蒐便，持之疗我饥。","dynasty":"当代","title":"网"}
{"author":"陈忠平","content":"花间香蚀骨，坐久不思归。翠雨饶人鬓，红烟泥我衣。愁随春散发，心逐蝶翻飞。情景殊相洽，谁来共此机。","dynasty":"当代","title":"花间"}
{"author":"陈忠平","content":"二月生机发，梅枝转柳枝。犁云堪播玉，作茧自抽丝。日暮春怜我，宵深梦到谁。风情千万种，一一遣成诗。","dynasty":"当代","title":"春思"}
{"author":"陈忠平","content":"吹破云心散九州，飞花一瞬白人头。大同世界怜胡雁，小困书生笑楚囚。为报清怀须耐冷，暂抛公事不言忧。见闻南岭梅争发，收拾诗囊趁早游。","dynasty":"当代","title":"初雪"}
{"author":"陈忠平","content":"识君坛坫间，日短缘偏笃。初晤视频中，再握珠江隩。饯我以佳肴，贶我黄金屋。胜景递登临，一一快游目。千里忍分襟，双丸跳何速。把卷每追思，惭对颜如玉。青鸟忽传音，设帨燃兰烛。殷勤语冰蟾，莫误深深祝。","dynasty":"当代","title":"粤游间高秋以昭明文选见贶归后月馀序近中秋闻渠芳辰聊以歌祝"}
{"author":"陈忠平","content":"细雨散秋寒，苍烟漠漠起。孤行山道中，夜影车如魅。","dynasty":"当代","title":"夜行"}
{"author":"陈忠平","content":"青帝初开窍，春情半未浓。相期二三月，一醉杏花丛。","dynasty":"当代","title":"无题"}
{"author":"陈忠平","content":"伤春何必问情由，点滴在心俱可愁。若为伤春愁欲绝，馀愁惜取到清秋。","dynasty":"当代","title":"临屏答秋妹见慰"}
{"author":"陈忠平","content":"第一江山第一楼，摩烟煮茗有良俦。洪涛尚可激吟胆，木叶赫然遮望眸。多少英雄青简没，几番更替赤云浮。閒谈莫作庸人叹，治世弗生孙仲谋。","dynasty":"当代","title":"江东行吟其六偕多景诗社于文清社长丁小玲女史并昆阳无锋飞羽诸君子北固山多景楼茗坐"}
{"author":"陈忠平","content":"寂空啼破雁醒初，久冻春心点点苏。夜半楼台人独立，望云绵渺有书无。","dynasty":"当代","title":"迎春杂诗十首其三"}
{"author":"陈忠平","content":"为践兰亭约，千程扶梦来。青衿风雨客，碧酒水云台。即此收嘉气，将之濯俗埃。江声催我和，肯惜不才才。","dynasty":"当代","title":"江东行吟其一江阴道中次韵答海楼迎客诗"}
{"author":"陈忠平","content":"孤屏坐拥月三更，漫向太虚深处行。绕耳玄音徐转疾，触眸黄卷奥难明。心观自在愁无碍，花落菩提春有情。何必往寻真乐土，十方佛应劫尘生。","dynasty":"当代","title":"在线聆经二首其一"}
{"author":"陈忠平","content":"南云方作别，一霎转深秋。又报石源里，分杯剪烛幽。蕉风动清响，诗雨释閒愁。惜未假身便，重兹雁背游。","dynasty":"当代","title":"小石源雅集听雨索题时余握别汝启兄月馀未逢斯盛"}
{"author":"陈忠平","content":"鸡鸣门启早，企伫认车尘。鲜橘佐香茗，清泉煮活鳞。不胜杯酒醉，殊感古风淳。几度殷勤嘱，来年趁好春。","dynasty":"当代","title":"仲冬游小矶山三首其二答农友高君置筵依齿分得十一真"}
{"author":"陈忠平","content":"也曾娇媚惹人怜，未敢僭梅春佔先。花木无知罪何有，当时不合竟东迁。","dynasty":"当代","title":"罪樱"}
{"author":"陈忠平","content":"宝婺星初起，桂华盈室香。从兹埋酒瓮，待日醉东床。膝下欢愉足，闺中吟咏长。何怜谢家女，凤种定云翔。","dynasty":"当代","title":"海风喜得千金四韵以贺"}
{"author":"陈忠平","content":"纷说江湖雨及时，声名渐著渐沈迷。三餐饱饭安能足，一县押司原不低。白日祸因村酒醉，黄粱梦值午鸡啼。牢骚自古人多有，莫向寻常楼肆题。","dynasty":"当代","title":"江右诗社己丑浔阳年会诗草其十浔阳楼"}
{"author":"陈忠平","content":"两晤缘不薄，七年诗梦深。湘云长在念，伊网每相寻。岁晏动梅信，风寒逗鹤吟。雪光盈满手，清漱月牙琴。","dynasty":"当代","title":"寄怀绿烟并贺芳辰"}
{"author":"陈忠平","content":"夤夜理诗旧，秋心愁不成。颇知冰月好，堪照桂窗清。云水虽云隔，雁行将欲行。阑干倚幽寂，暂许露蛩鸣。","dynasty":"当代","title":"不寐有寄是日白露"}
{"author":"陈忠平","content":"閒花偶落漾微涟，山溪清浅可人怜。石鱼生小不知趣，错认吟鞭为钓鞭。","dynasty":"当代","title":"题图应江右七月社"}
{"author":"陈忠平","content":"一径冤延下杳微，嵓泉无赖溅行衣。小忘洞外蒸炎世，信有清风太古遗。","dynasty":"当代","title":"初秋酉阳之什其四腾龙洞"}
{"author":"陈忠平","content":"坐也艰难卧也艰，彊支伤骨步蹒跚。莫非天意竟怜我，从此不教腰脊弯。","dynasty":"当代","title":"病腰"}
{"author":"陈忠平","content":"好雨熊投梦，天教降石麟。悬弧安簟稳，汤饼试啼新。从此绵瓜瓞，即今知苦辛。遥瞻竹轩里，题叶有传人。","dynasty":"当代","title":"遥贺红叶竹子弄璋之喜"}
{"author":"陈忠平","content":"风自温馨雨自新，漫敲竹韵寄生辰。天然意象天然趣，小巧心思小巧人。衰体偏劳千里念，三年殊觉此情真。汝诗不厌百回读，读到无牙倍可亲。","dynasty":"当代","title":"小小有寿吾句云『先生百岁再求句小小无牙却有诗』其情可感诗以谢之并贺生辰"}
{"author":"陈忠平","content":"二月共探梅岭春，半阴半霁最宜人。我惟爱此清溪水，一洗芒鞋净客尘。","dynasty":"当代","title":"豫章客中应江右诸子之邀郊游其二跌水沟滑足得绝句次韵草啸兄"}
{"author":"陈忠平","content":"深岩抉得水云母，烈火夺胎存韵古。习习清风斗室生，人间至味甘中苦。","dynasty":"当代","title":"于振洋兄嘱题紫砂"}
{"author":"陈忠平","content":"好友招邀一畅怀，湖光荡漾向人开。春风若解诗情趣，化雨涓涓漫酒杯。","dynasty":"当代","title":"象湖雨中与诸同仁聚饮共庆江右立社"}
{"author":"陈忠平","content":"稻粱不许碍初衣，卜筑茅山息世机。石脊采诗囊叶出，溪头种药袖云归。偶从梦寐探芳讯，坐对烟霞想翠微。海屋又添生意满，一樽遥托雁行飞。","dynasty":"当代","title":"寄醉妹芳辰次韵太白送贺监返四明应制"}
{"author":"陈忠平","content":"向晚青山殢醉红。几疑犹在好春中。唼云鱼影招人妒，弄月莲波与海通。虫语密，夜栏空。莫劳倦眼望离鸿。梦边拟把轻帆挂，惜取萤窗一榻风。","dynasty":"当代","title":"思佳客"}
{"author":"陈忠平","content":"第一伤心事，残骸不及收。万魂游荡处，明日又高楼。","dynasty":"当代","title":"五·一二汶川大地震九首其七"}
{"author":"陈忠平","content":"乱絮不胜绾，纷披长短亭。千条风瑟缩，几点雨零星。曲岸喷霜笛，苍波泛梗萍。剧怜烟月梦，都付去年青。","dynasty":"当代","title":"秋柳"}
{"author":"陈忠平","content":"清风生此夜，一叶落深幽。有梦偏嫌枕，无人共倚楼。谁将已残月，托付可怜秋。沧海茫茫水，心中舴艋舟。","dynasty":"当代","title":"立秋夜"}
{"author":"陈忠平","content":"半生心血此中收，抚卷真难决去留。灯味深尝知世味，閒忧几误作殷忧。有时好梦频催枕，无语清霜悄上头。稍喜墙隅不名草，盈盈未负一痕秋。","dynasty":"当代","title":"删稿"}
{"author":"陈忠平","content":"闲云倦归岫，万壑剩孤松。鸥点荒烟白，鸦驮夕日红。商声侵到梦，秋气塞于胸。山水俱清瘦，能堪跋扈风。","dynasty":"当代","title":"应东华宗兄吟秋命题用进退格"}
{"author":"陈忠平","content":"儒冠好正鬓难簪，况有酸风恣意侵。落日寒生游子屐，十年愁结五湖心。积诗成梦诗偏瘦，碾梦为诗梦不禁。怪道时来壮怀减，耽人奇癖易消沈。","dynasty":"当代","title":"十年"}
{"author":"陈忠平","content":"雨霁夜初煖，合该延客时。筵邀固难愿，茗坐莫还辞。既结乡情厚，况耽吾道痴。年年同此聚，何必约幽期。","dynasty":"当代","title":"夜邀红叶过舍即电学炳兄清晤"}
{"author":"陈忠平","content":"百载旧蓝图，赫然犹在壁。民生逢不辰，公去叹何急。溽气闷青天，噪蝉欢赤日。踟躇凉殿中，胡以汗衫湿。","dynasty":"当代","title":"粤中纪游其二谒孙中山故居"}
{"author":"陈忠平","content":"又是一番春信动，和风拂过野人居。遥知旧燕行囊检，稍觉矮墙寒气除。绿意渐醒霜压后，村溪新涨雨来初。门前些许空閒地，锦绣文章任我书。","dynasty":"当代","title":"春兴"}
{"author":"陈忠平","content":"鸡鸣门启早，企伫认车尘。鲜橘佐香茗，清泉煮活鳞。不胜杯酒醉，殊感古风淳。几度殷勤嘱，来年趁好春。","dynasty":"当代","title":"仲冬游小矶山三首其二答农友高君置筵依齿分得十一真"}
{"author":"陈忠平","content":"踏破荒烟向一隅，万竿翠竹拥坟孤。细摩字迹沧桑辨，若见文公涕泪俱。新法当时成废纸，后人至此束生刍。可怜亘古山河在，家国忧怀最误儒。","dynasty":"当代","title":"谷雨江右诗社周年萍乡小石源雅集其五谒文芸阁墓"}
{"author":"陈忠平","content":"翠烟红雨湿，桃李下成蹊。坐沐春风煖，何堪杜宇啼。","dynasty":"当代","title":"悼余正新先生两首其一"}
{"author":"陈忠平","content":"一夜风兼雨，翠肥红也肥。可怜双蝴蝶，飞却不能飞。","dynasty":"当代","title":"风雨"}
{"author":"陈忠平","content":"春心破茧欲何之，抽作游丝并雨丝。绾住梅魂萦旧梦，托于雁足寄新诗。和风初啭莺啼序，寒雾薄笼杨柳枝。携手虹桥待晴日，莫教误了看花期。","dynasty":"当代","title":"迎春辞应江右春课"}
{"author":"陈忠平","content":"日落城如魅，鲁戈湮草莱。应时灯火丽，过处雁鸿哀。秋气易生露，寒云难作雷。我歌翻似哭，吟鼻有浮埃。","dynasty":"当代","title":"秋夜思"}
{"author":"陈忠平","content":"骄阳恒作态，虫鸟各呻吟。榴火春馀艳，荷清秋借阴。羲皇如可友，槐梦岂难寻。暂把诗心息，閒愁不许侵。","dynasty":"当代","title":"夏日偶感"}
{"author":"陈忠平","content":"帘印读书影，窗含柏露清。暗蛩休杂扰，璧月正虚明。颌首心神会，忘形妻子惊。有人微太息，沐手奉莼羹。","dynasty":"当代","title":"奉题三首聊供柏窗兄新第补壁其三秋月夜读"}
{"author":"陈忠平","content":"闺中幽思最难排，自把香笺细剪裁。兰指轻拈画眉笔，虫鱼花鸟任人猜。","dynasty":"当代","title":"女书汉俳二绝贺筠姊湘竹韵语付梓其一"}
{"author":"陈忠平","content":"病腰元不患，一诺负青山。云影鱼吹乱，鸥波花落閒。愁随萍化去，诗托梦携还。免惹春伤别，因教小闭关。","dynasty":"当代","title":"腰疾误诗友周末游矶山之约梦中得句"}
{"author":"陈忠平","content":"半年负笈梦迢遥，十八阿儿元不娇。自洗自浆衣早惯，笃行笃信友多招。倚门真欲穿云水，隔网差堪慰寂寥。怜汝屡言家饭好，银鱼汆粉鲫清烧。","dynasty":"当代","title":"儿负笈西安将归初"}
{"author":"陈忠平","content":"信步西门趁小晴，微寒吹面觉神轻。閒云次第初归岫，野水微茫半抱城。却好放眸无物碍，况兼滴石有泉清。层峦一踏尘寰渺，剩有松涛与鹤鸣。","dynasty":"当代","title":"周末西郊登山"}
{"author":"陈忠平","content":"苦雨连宵忽已停，愁声恐我不堪听。波摇寒影空残柄，风夹馀香满野亭。七巧莲心藏藕白，一痕秋梦幻烟青。轮回有道寻常事，况与鸥盟可忘形。","dynasty":"当代","title":"晚秋携小小雪儿猫猫及寻梦梦姑夫妇游西湖『曲院风荷』分韵得听字"}
{"author":"陈忠平","content":"昌江夜谧适吾子，一角楼台閒照水。几上清茶款款添，窗前新月姗姗起。世情叹喟颇无端，诗道论争俱有理。闻说寒从别后生，转怜寒处多知己。","dynasty":"当代","title":"景德镇客中余兄招偕刘陈二子茶楼夜坐分韵得水字适闻次日大幅降温"}
{"author":"陈忠平","content":"网事烟云过眼频，鸥盟共忆拾芳尘。任凭网事随春老，惜取芳尘贮梦新。心镜恐为风点破，诗情好藉雨调匀。遥知楚水红翻处，一掬清芬最沁人。","dynasty":"当代","title":"寄醉妹芳辰兼怀拾叶诗社事"}
{"author":"陈忠平","content":"暑气初蒸雀噪枝，湖山憔悴乱云披。清风若许如人意，吹借榆钱卜后期。","dynasty":"当代","title":"云弟风儿过访四首其四"}
{"author":"陈忠平","content":"莫为思春小倚阑，徒怜春色幻千般。多情风夹无情雨，吹滴花心和梦残。","dynasty":"当代","title":"迎春杂诗十首其九"}
{"author":"陈忠平","content":"桂院寒枝又著花，筛香月倚琐窗斜。清光不许片云遮。拟倩鸥心追影事，难凭雁足棹浮槎。晓风一觉梦生涯。","dynasty":"当代","title":"浣溪沙·次韵奉答筠姊中秋寄友"}
{"author":"陈忠平","content":"四围岩壁立，吊脚木楼危。波影荡檐角，峰腰斜酒旗。开轩青鸟过，鼓枻白猿随。任涨乌江水，人烟弟可移。","dynasty":"当代","title":"初秋酉阳之什其三龚滩古镇"}
{"author":"陈忠平","content":"早起非关酒醒。鹧鸪昨夜悽零。村姑不解愁味，浣动秋波蓼汀。","dynasty":"当代","title":"早起"}
{"author":"陈忠平","content":"青帝无方度最难，才抽新碧复摧残。倾天瑞雪偏妨日，作雨春风不了寒。欲命九原沾沃溉，苟将一色弄斑斓。高端又是喧雷过，挂眼黑云剸未剸。","dynasty":"当代","title":"阙题"}
{"author":"陈忠平","content":"闭门如隔世，园草自生机。不放清风出，坐承兰露滋。香微幽到枕，交寡拙于辞。偶有虫喧耳，轻轻一拍之。","dynasty":"当代","title":"城居二首其二"}
{"author":"陈忠平","content":"第一伤心事，残骸不及收。万魂游荡处，明日又高楼。","dynasty":"当代","title":"五·一二汶川大地震九首其七"}
{"author":"陈忠平","content":"背负苍天恣意行，风雷激荡耳边生。铁鞋踏破寻常事，未许人间有不平。","dynasty":"当代","title":"咏蹄"}
{"author":"陈忠平","content":"云倦随风去，新池落玉盘。莫照桃花面，珠泪未曾乾。","dynasty":"当代","title":"霁月"}
{"author":"陈忠平","content":"草庐寄穷巷，飞鸟趋林鸣。秋菊有佳色，园林无世情。只鸡招近局，举俗爱其名。秉耒欢时务，依依在耦耕。","dynasty":"当代","title":"集陶句"}
{"author":"陈忠平","content":"云何春睡足，人隔海天遥。齿臂痕应在，牵衣念早消。梦如能够到，愁亦不须浇。慵起看双燕，相搀风雨桥。","dynasty":"当代","title":"拟作"}
{"author":"陈忠平","content":"烟迷天易暮，细雨更斜风。久别情微隔，经年怯此逢。窗含春影碧，酒漫夜光红。愁尽不胜饮，相怜块垒胸。","dynasty":"当代","title":"与久别学友聚"}
{"author":"陈忠平","content":"欲雨未曾雨，湖山缥缈中。几疑尘世隔，若与梦台通。绕树云停鹤，餐霞天作东。俄而薄熙动，拱手谢春风。","dynasty":"当代","title":"携游"}
{"author":"陈忠平","content":"万类有其华，衰荣莫自嗟。红英收作梦，碧雨散成霞。偶尔生忧思，殷勤理乱麻。春潮凭涨落，都向海西涯。","dynasty":"当代","title":"送春应第二十一回世界汉诗同好会"}
{"author":"陈忠平","content":"耆年伤股骨，况是久偏瘫。稍解侍汤药，无能替病残。三春晖正好，寸草独心寒。作孽天如此，争知跪乳难。","dynasty":"当代","title":"侍母恙"}
{"author":"陈忠平","content":"十丈突孤石，下无春水流。茫然问樵子，何以坐陶侯。烟幻千重碧，沙栖数点鸥。残阳犹弄艳，不解替人忧。","dynasty":"当代","title":"陶侯钓矶"}
{"author":"陈忠平","content":"苍黎长在念，甘苦一壶悬。自信针砭手，不由生死天。红锄杏林雨，绿护药炉烟。何必相于国，隐庐名可传。","dynasty":"当代","title":"医者"}
{"author":"陈忠平","content":"东君如抱憾，尽日雨潸潸。亲恙稍难缓，儿心终不閒。囿身彭蠡水，飞思大金山。若见慈航里，纷携春色还。","dynasty":"当代","title":"缺席江右年会次韵向閒兄雨中至临川云山大金山寺兼应课"}
{"author":"陈忠平","content":"殷殷春雷动，云低曙色微。新村旧农事，红雨绿蓑衣。絮落萍池满，秧齐原草肥。最堪怜布谷，自带梦烟飞。","dynasty":"当代","title":"催耕"}
{"author":"陈忠平","content":"挥春春不去，花影乱黏襟。思绮约偏嫩，红稀碧自深。浮云知子意，落月动予心。刻梦痕何在，茫茫一海浔。","dynasty":"当代","title":"挥春"}
{"author":"陈忠平","content":"经年耽一好，半似瓮中人。清境独难造，野狐皆可亲。情于真处澹，味到澹时真。物我如相洽，何须远避尘。","dynasty":"当代","title":"偶感"}
{"author":"陈忠平","content":"一年春事尽，花气漫馀腥。乱絮由他落，清风独我听。能安愁里病，难得醉中醒。但爱迷濛处，离离岸草青。","dynasty":"当代","title":"春事尽"}
{"author":"陈忠平","content":"年年惭此日，日日负流年。肠热忧常积，胃寒汤自煎。青云遥一梦，薄领过千钱。别有閒滋味，清茶并纸烟。","dynasty":"当代","title":"生日"}
{"author":"陈忠平","content":"悠忽六年矣，年年期此时。含膏风甸甸，弄笛影丝丝。芳讯报无恙，愁云散不知。天涯一痕梦，商略汎琼卮。","dynasty":"当代","title":"贺醉妹生日"}
{"author":"陈忠平","content":"役身耽案牍，久与白云违。新插秧苗嫩，閒游水鸟肥。独来非恶市，小坐欲忘机。彭蠡波澄澈，山山倒影微。","dynasty":"当代","title":"郊行"}
{"author":"陈忠平","content":"熏风红剔透，万点挂繁枝。市价高难问，乡邻偶遗之。呲牙惭老子，抿嘴笑顽儿。一物殊滋味，酸甜各自知。","dynasty":"当代","title":"邻人遗樱桃"}
{"author":"陈忠平","content":"野人疏大志，端居一水浔。青眸谁顾惜，明月自升沈。鸥点秋沙白，烟笼春梦深。有时无所事，万籁共长吟。","dynasty":"当代","title":"野人"}
{"author":"陈忠平","content":"蜗居城一角，半与野为邻。瓜果无须种，沽屠自可亲。地偏辞代步，日暮息喧尘。饭罢屏前坐，乾坤刷又新。","dynasty":"当代","title":"城居二首其一"}
{"author":"陈忠平","content":"闭门如隔世，园草自生机。不放清风出，坐承兰露滋。香微幽到枕，交寡拙于辞。偶有虫喧耳，轻轻一拍之。","dynasty":"当代","title":"城居二首其二"}
{"author":"查女","content":"薄命飞花水上游，翠蛾双锁对沙鸥。塞垣草没三韩路，野戍风凄六月秋。渤海频流思母泪，连山不断背乡愁。伤心漫谱琵琶怨，罗袖香消土满头。","dynasty":"清代","title":"题驿壁"}
{"author":"宇文融","content":"申甫生周日，宣慈举舜年。何如偶昌运，比德迈前贤。宠获元良密，荣瞻端揆迁。职优三事老，位在百僚先。北极回宸渥，南宫饰御筵。飞文瑶札降，赐酒玉杯传。谬列台衡重，俱承雨露偏。誓将同竭力，相与郊尘涓。","dynasty":"唐代","title":"奉和圣制左丞相说右丞相璟太子少傅乾曜同…宴都堂赐诗"}
{"author":"杜鼒","content":"何处堪投宿，黄昏古渡头。疏钟闻远寺，微火识孤舟。烟隔荒城起，波通大海流。却寻杨柳岸，沽酒市边楼。","dynasty":"清代","title":"青县晚渡"}
{"author":"袁表","content":"妆楼夕掩扉，独坐望春归。忽见梅花落，犹疑陇云飞。因风点瑶瑟，乱月影罗帏。欲折南枝寄，边庭驿使稀。","dynasty":"明代","title":"梅花落"}
{"author":"袁表","content":"烟波杳何之，汀洲郁寒翠。一江春水生，是妾相思泪。","dynasty":"明代","title":"湘妃怨"}
{"author":"袁表","content":"渔梁渡头新雨歇，大竿岭外飞云没。迟回不见故乡人，却见云间故乡月。","dynasty":"明代","title":"题渔梁客舍"}
{"author":"袁表","content":"明月照河洲，露气闻芳草。幽村二三家，农事春方好。","dynasty":"明代","title":"流河步月"}
{"author":"郑师贞","content":"禁树敷荣早，偏将丽日宜。光摇连北阙，影泛满南枝。得地方知照，逢时异赫曦。叶和盈数积，根是永年移。宵露犹残润，薰风更共吹。馀晖诚可托，况近凤凰池。","dynasty":"唐代","title":"日暖万年枝"}
{"author":"陈为","content":"青年文艺冠群英，桂籍标题第一名。简命特膺登仕版，清勤与慎竭丹诚。","dynasty":"清代","title":"曹仁宪谨荣寿"}
{"author":"陈为","content":"移风易俗重明伦，德泽如膏信似春。转瞬行年知与化，甘棠垂荫咏深仁。","dynasty":"清代","title":"曹仁宪谨荣寿其二"}
{"author":"陈为","content":"耆英胜会庆休祥，共祝三多介寿觞。帝德天休同眷顾，年年歌咏九如章。","dynasty":"清代","title":"曹仁宪谨荣寿其三"}
{"author":"陈为","content":"轩然霞举欲投簪，爱子爱民一片心。九老丰标堪济美，优游杖履抚昭琴。","dynasty":"清代","title":"曹仁宪谨荣寿其四"}
{"author":"陈丽芳","content":"月凉如水浸窗纱，何处悲声起暮笳。欲觅迢遥千里梦，可怜消瘦半庭花。露零荒沼莲房冷，风紧遥空雁字斜。漫道莼鲈滋味好，三吴归去已无家。","dynasty":"清代","title":"秋夜感怀时羁旅桂林"}
{"author":"苏绾","content":"汉主新丰邑，周王尚父师。云符沛童唱，雪应海神期。林变惊春早，山明讶夕迟。况逢温液霈，恩重御裘诗。","dynasty":"唐代","title":"奉和姚令公驾幸温汤喜雪应制"}
{"author":"蔡普和","content":"草堂睡起未归鸦，懒去寻芳采蕨芽。岩静煮茶烧竹叶，涧深流水散桃花。冰消万壑春回翠，落日千峰晚带霞。林里旃檀香蔼遍，东风吹送到谁家。","dynasty":"明代","title":"春日"}
{"author":"李乂","content":"绮萼成蹊遍籞芳，红英扑地满筵香。莫将秋宴传王母，来比春华奉圣皇。","dynasty":"唐代","title":"侍宴桃花园咏桃花应制"}
{"author":"李乂","content":"田郎才貌出咸京，潘子文华向洛城。愿以深心留善政，当令强项谢高名。","dynasty":"唐代","title":"饯唐永昌"}
{"author":"李乂","content":"抠掖调梅暇，林园种槿初。入朝荣剑履，退食偶琴书。地隐东岩室，天回北斗车。旌门临窈窕，辇道属扶疏。云罕明丹谷，霜笳彻紫虚。水疑投石处，溪似钓璜馀。帝泽颁卮酒，人欢颂里闾。一承黄竹咏，长奉白茆居。","dynasty":"唐代","title":"陪幸韦嗣立山庄应制（一作宋之问诗）"}
{"author":"李乂","content":"象设隆新宇，龙潜想旧居。碧楼披玉额，丹仗导金舆。代日兴光近，周星掩曜初。空歌清沛筑，梵乐奏胡书。帝造环三界，天文贲六虚。康哉孝理日，崇德在真如。","dynasty":"唐代","title":"奉和幸大荐福寺（幸即中宗旧宅）"}
{"author":"李乂","content":"宾卫俨相依，横门启曙扉。灵阴蟾兔缺，仙影凤皇飞。一水秋难渡，三泉夜不归。况临青女节，瑶草更前哀。","dynasty":"唐代","title":"高安公主挽歌二首其二"}
{"author":"李乂","content":"象设隆新宇，龙潜想旧居。碧楼披玉额，丹仗导金舆。代日兴光近，周星掩曜初。空歌清沛筑，梵乐奏胡书。帝造环三界，天文贲六虚。康哉孝理日，崇德在真如。","dynasty":"唐代","title":"奉和幸大荐福寺"}
{"author":"李乂","content":"上林花鸟暮春时，上巳陪游乐在兹。此日欣逢临渭赏，昔年空道济汾词。","dynasty":"唐代","title":"奉和三日祓禊渭滨"}
{"author":"李乂","content":"曲榭回廊绕涧幽，飞泉喷下溢池流。只应感发明王梦，遂得邀迎圣帝游。","dynasty":"唐代","title":"奉和幸韦嗣立山庄侍宴应制"}
{"author":"李乂","content":"牵牛南渡象昭回，学凤楼成帝女来。平旦鹓鸾歌舞席，方宵鹦鹉献酬杯。","dynasty":"唐代","title":"侍宴安乐公主新宅应制"}
{"author":"李乂","content":"星分邑里四人居，水洊源流万顷馀。魏国君王称象处，晋家藩邸化龙初。青蒲暂似游梁马，绿藻还疑宴镐鱼。自有神灵滋液地，年年云物史官书。","dynasty":"唐代","title":"郊庙歌辞。享龙池乐章。第八章"}
{"author":"李乂","content":"水殿临丹籞，山楼绕翠微。昔游人托乘，今幸帝垂衣。涧筱缘峰合，岩花逗浦飞。朝来江曲地，无处不光辉。","dynasty":"唐代","title":"春日侍宴芙蓉园应制"}
{"author":"李乂","content":"崖巘万寻悬，居高敞御筵。行戈疑驻日，步辇若登天。城阙雾中近，关河云外连。谬陪登岱驾，欣奉济汾篇。","dynasty":"唐代","title":"奉和登骊山高顶寓目应制"}
{"author":"李乂","content":"桂宫明月夜，兰殿起秋风。云汉弥年阻，星筵此夕同。倏来疑有处，旋去已成空。睿作钧天响，魂飞在梦中。","dynasty":"唐代","title":"奉和七夕两仪殿会宴应制"}
{"author":"李乂","content":"上日登楼赏，中天御辇飞。后庭联舞唱，前席仰恩辉。睿作风云起，农祥雨雪霏。幸陪人胜节，长愿奉垂衣。","dynasty":"唐代","title":"奉和人日清晖阁宴群臣遇雪应制"}
{"author":"李乂","content":"青阳御紫微，白雪下彤闱。浃壤流天霈，绵区洒帝辉。水如银度烛，云似玉披衣。为得因风起，还来就日飞。","dynasty":"唐代","title":"陪幸临渭亭遇雪应制"}
{"author":"李乂","content":"望幸纡千乘，登高自九重。台疑临戏马，殿似接疏龙。捧箧萸香遍，称觞菊气浓。更看仙鹤舞，来此庆时雍。","dynasty":"唐代","title":"奉和九日侍宴应制得浓字"}
{"author":"李乂","content":"初日承归旨，秋风起赠言。汉珠留道味，江璧返真源。地出南关远，天回北斗尊。宁知一柱观，却启四禅门。","dynasty":"唐代","title":"送沙门弘景道俊玄奘还荆州应制"}
{"author":"李乂","content":"涌塔临玄地，高层瞰紫微。鸣銮陪帝出，攀橑翊天飞。庆洽重阳寿，文含列象辉。小臣叨载笔，欣此颂巍巍。","dynasty":"唐代","title":"奉和九月九日登慈恩寺浮图应制"}
{"author":"李乂","content":"清跸幸禅楼，前驱历御沟。还疑九日豫，更想六年游。圣藻辉缨络，仙花缀冕旒。所欣延亿载，宁祗庆重秋。","dynasty":"唐代","title":"闰九月九日幸总持寺登浮图应制"}
{"author":"李乂","content":"紫禁乘宵动，青门访水嬉。贵游鳣序集，仙女凤楼期。合宴簪绅满，承恩雨露滋。北辰还捧日，东馆幸逢时。","dynasty":"唐代","title":"侍宴长宁公主东庄应制"}
{"author":"李乂","content":"制跸乘骊阜，回舆指凤京。南山四皓谒，西岳两童迎。云幄临悬圃，霞杯荐赤城。神明近兹地，何必往蓬瀛。","dynasty":"唐代","title":"幸白鹿观应制"}
{"author":"李乂","content":"徭役苦流滞，风波限溯洄。江流通地骨，山道绕天台。有鸟图南去，无人见北来。闭门沧海曲，云雾待君开。","dynasty":"唐代","title":"寄胡皓时在南中"}
{"author":"李乂","content":"展骥旌时杰，谈鸡美代贤。暂离仙掖务，追送近郊筵。地惨金商节，人康璧假田。从来昆友事，咸以佩刀传。","dynasty":"唐代","title":"饯许州宋司马赴任"}
{"author":"李乂","content":"淮源之水清，可以濯君缨。彼美称才杰，亲人伫政声。岁寒畴曩意，春晚别离情。终叹临岐远，行看拥传荣。","dynasty":"唐代","title":"饯唐州高使君赴任"}
{"author":"李乂","content":"端揆凝邦绩，台阶阐国猷。方崇大厦栋，忽逝巨川舟。白日铭安在，清风颂独留。死生恩命毕，零落掩山丘。","dynasty":"唐代","title":"哭仆射鄂公杨再思"}
{"author":"李乂","content":"暮归泉壤隔，朝发城池恋。汉畤结愁阴，秦陵下悲霰。駸駸百驷驰，悯悯群龙饯。石马徒自施，玉人终不见。","dynasty":"唐代","title":"故赵王属赠黄门侍郎上官公挽词"}
{"author":"李乂","content":"玉颜生汉渚，汤沐荣天女。金缕化邙尘，哀荣感路人。凤凰曾作伴，蝼蚁忽为亲。畴日成蹊处，秾华不复春。","dynasty":"唐代","title":"淮阳公主挽歌"}
{"author":"李乂","content":"宇内文儒重，朝端礼命优。立言多启沃，论道盛谋猷。顾日琴安在，冲星剑不留。徒怀东武襚，更掩北原丘。","dynasty":"唐代","title":"故西台侍郎上官公挽歌"}
{"author":"李乂","content":"汤沐三千赋，楼台十二重。银炉称贵幸，玉辇盛过逢。嫔则留中馈，娥辉没下舂。平阳百岁后，歌舞为谁容。宾卫俨相依，横门启曙扉。灵阴蟾兔缺，仙影凤凰飞。一水秋难渡，三泉夜不归。况临青女节，瑶草更前哀。","dynasty":"唐代","title":"高安公主挽歌二首"}
{"author":"李乂","content":"平阳馆外有仙家，沁水园中好物华。地出东郊回日御，城临南斗度云车。风泉韵绕幽林竹，雨霰光摇杂树花。已庆时来千亿寿，还言日暮九重赊。","dynasty":"唐代","title":"奉和初春幸太平公主南庄应制"}
{"author":"李乂","content":"神池泛滥水盈科，仙跸纡徐步辇过。纵棹洄沿萍溜合，开轩眺赏麦风和。潭鱼在藻供游咏，谷鸟含樱入赋歌。寄语乘槎溟海客，回头来此问天河。","dynasty":"唐代","title":"兴庆池侍宴应制"}
{"author":"李乂","content":"金舆玉辇背三条，水阁山楼望九霄。野外初迷七圣道，河边忽睹二灵桥。悬冰滴滴依虬箭，清吹泠泠杂凤箫。回晚平阳歌舞合，前溪更转木兰桡。","dynasty":"唐代","title":"侍宴安乐公主山庄应制"}
{"author":"李乂","content":"东城结宇敞千寻，北阙回舆具四临。丽日祥烟承罕毕，轻荑弱草藉衣簪。秦商重沓云岩近，河渭萦纡雾壑深。谬接鹓鸿陪赏乐，还欣鱼鸟遂飞沉。","dynasty":"唐代","title":"奉和春日幸望春宫应制"}
{"author":"李乂","content":"诘旦行春上苑中，凭高却下大明宫。千年执象寰瀛泰，七日为人庆赏隆。铁凤曾鶱摇瑞雪，铜乌细转入祥风。此时朝野欢无算，此岁云天乐未穷。","dynasty":"唐代","title":"人日重宴大明宫恩赐彩缕人胜应制"}
{"author":"李乂","content":"家住千门侧，亭临二水傍。贵游开北地，宸眷幸西乡。曳履迎中谷，鸣丝出后堂。浦疑观万象，峰似驻三光。草向琼筵乐，花承绣扆香。圣情思旧重，留饮赋雕章。","dynasty":"唐代","title":"奉和幸礼部尚书窦希玠宅应制（一作陪幸五王宅）"}
{"author":"李乂","content":"玉辂寻春赏，金堤重晦游。川通黑水浸，地派紫泉流。晃朗扶桑出，绵联杞树周。乌疑填海处，人似隔河秋。劫尽灰犹识，年移石故留。汀洲归棹晚，箫鼓杂汾讴。","dynasty":"唐代","title":"奉和晦日幸昆明池应制"}
{"author":"李乂","content":"凤辇乘春陌，龙山访故台。北宫才尽处，南斗独昭回。肆览飞宸札，称觞引御杯。已观蓬海变，谁厌柏梁灾。代挹孙通礼，朝称贾谊才。忝侪文雅地，先后各时来。","dynasty":"唐代","title":"奉和幸长安故城未央宫应制"}
{"author":"李乂","content":"枢掖调梅暇，林园种槿初。入朝荣剑履，退食偶琴书。地隐东岩室，天回北斗车。旌门临窈窕，辇道属扶疏。云罕明丹谷，霜笳彻紫虚。水疑投石处，溪似钓璜馀。帝泽颁卮酒，人欢颂里闾。一承黄竹咏，长奉白茆居。","dynasty":"唐代","title":"陪幸韦嗣立山庄应制（一作宋之问诗）"}
{"author":"李乂","content":"边郊草具腓，河塞有兵机。上宰调梅寄，元戎细柳威。武貔东道出，鹰隼北庭飞。玉匣谋中野，金舆下太微。投醪衔饯酌，缉衮事征衣。勿谓公孙老，行闻奏凯归。","dynasty":"唐代","title":"奉和幸望春宫送朔方军大总管张仁亶"}
{"author":"李乂","content":"睿德总无边，神皋择胜缘。二仪齐法驾，三会礼香筵。汉阙中黄近，秦山太白连。台疑观鸟日，池似刻鲸年。满月临真境，秋风入御弦。小臣叨下列，持管谬窥天。","dynasty":"唐代","title":"奉和幸三会寺应制"}
{"author":"李乂","content":"象设隆新宇，龙潜想旧居。碧楼披玉额，丹仗导金舆。代日兴光近，周星掩曜初。空歌清沛筑，梵乐奏胡书。帝造环三界，天文贲六虚。康哉孝理日，崇德在真如。","dynasty":"唐代","title":"奉和幸大荐福寺（寺即中宗旧宅）"}
{"author":"李乂","content":"日逐滋南寇，天威抚北垂。析珪行仗节，持印且分麾。羽檄双凫去，兵车驷马驰。虎旗悬气色，龙剑抱雄雌。候月期戡翦，经时念别离。坐闻关陇外，无复引弓儿。","dynasty":"唐代","title":"夏日都门送司马员外逸客孙员外佺北征"}
{"author":"李乂","content":"劲节凌冬劲，芳心待岁芳。能令人益寿，非止麝含香。","dynasty":"唐代","title":"元日恩赐柏叶应制（景龙四年）"}
{"author":"冯戡","content":"桃花浪里成龙去，竹叶山头退鹢飞。","dynasty":"唐代","title":"句"}
{"author":"文天祥","content":"辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。","dynasty":"宋代","tags":"古诗三百首，初中古诗，爱国，励志，忧国忧民，早教古诗100首","title":"过零丁洋"}
{"author":"文天祥","content":"余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。","dynasty":"宋代","tags":"咏史怀古，爱国","title":"正气歌"}
{"author":"文天祥","content":"乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。","dynasty":"宋代","tags":"节日，春节","title":"除夜"}
{"author":"文天祥","content":"五月五日午，赠我一枝艾。故人不可见，新知万里外。丹心照夙昔，鬓发日已改。我欲从灵均，三湘隔辽海。","dynasty":"宋代","tags":"端午节，无奈，壮志","title":"端午即事"}
{"author":"文天祥","content":"几日随风北海游，回从扬子大江头。臣心一片磁针石，不指南方不肯休。","dynasty":"宋代","tags":"爱国，励志","title":"扬子江"}
{"author":"文天祥","content":"乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。(寒蛩一作：寒虫)堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。","dynasty":"宋代","tags":"豪放，爱国","title":"酹江月·和友驿中言别"}
{"author":"文天祥","content":"为子死孝，为臣死忠，死又何妨。自光岳气分，士无全节；君臣义缺，谁负刚肠。骂贼睢阳，爱君许远，留取声名万古香。后来者，无二公之操，百炼之钢。人生翕歘云亡。好烈烈轰轰做一场。使当时卖国，甘心降虏，受人唾骂，安得流芳。古庙幽沉，仪容俨雅，枯木寒鸦几夕阳。邮亭下，有奸雄过此，仔细思量。","dynasty":"宋代","tags":"赞美，爱国，忠义","title":"沁园春·题潮阳张许二公庙"}
{"author":"文天祥","content":"草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","tags":"咏史怀古，爱国","title":"金陵驿二首"}
{"author":"文天祥","content":"梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。","dynasty":"宋代","tags":"行军，爱国，壮志","title":"南安军"}
{"author":"文天祥","content":"和王夫人《满江红》韵，以庶几后山《妾薄命》之意。燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端蕉影上窗纱，青灯歇。曲池合，高台灭。人间事，何堪说！向南阳阡上，满襟清血。世态便如翻覆雨，妾身元是分明月。笑乐昌一段好风流，菱花缺。","dynasty":"宋代","tags":"婉约，爱国","title":"满江红·燕子楼中"}
{"author":"文天祥","content":"浩荡想幽冀，行行郡国遥。天寒落万里，回首向风飙。","dynasty":"宋代","title":"至燕城第九十七"}
{"author":"文天祥","content":"此庙何神三十郎，问郎行客忒琅珰。荒阶枕籍无人问，风露满堂清夜长。","dynasty":"宋代","title":"至扬州"}
{"author":"文天祥","content":"谯鼓咚咚入四更，行行三五入西城。隔壕喝问无人应，怕恐人来捉眼生。","dynasty":"宋代","title":"至扬州"}
{"author":"文天祥","content":"怅怅乾坤靡所之，平山风露夜何其。翁翁岂有甘心事，何故高楼鼓角悲。","dynasty":"宋代","title":"至扬州"}
{"author":"文天祥","content":"城上兜鍪按剑看，四郊胡骑绕团团。平生不解杨朱泣，到此方知进退难。","dynasty":"宋代","title":"至扬州"}
{"author":"文天祥","content":"吾戴吾头向广陵，仰天无告可怜生。争如负命投东海，犹会乘风近玉京。","dynasty":"宋代","title":"至扬州"}
{"author":"文天祥","content":"海云渺渺楚天头，满路胡尘不自由。若使一朝俘上去，不如制命死扬州。","dynasty":"宋代","title":"至扬州"}
{"author":"文天祥","content":"路傍邂逅卖柴人，为说高沙可问津。此去侬家三十里，山坳聊可避风尘。","dynasty":"宋代","title":"至扬州"}
{"author":"文天祥","content":"且行且止正依违，彷佛长空曙影微。从者仓皇心绪急，各持议论泣牵衣。","dynasty":"宋代","title":"至扬州"}
{"author":"文天祥","content":"问谁攫去橐中金，惮仆双双不可寻。折节从今交国士，死生一片岁寒心。","dynasty":"宋代","title":"至扬州"}
{"author":"文天祥","content":"神龙荡失水，驯扰终未得。威凤虽在薮，肯顾鸡鹜食。所以古之人，受变心不易。毫鼎已迁周，西山竟肌瘠。豫子身自漆，长弘血成碧。何尝怨废兴，而或二心迹。坚白不在缁，羔裘良自惜。此谊公素明，俗见或未识。","dynasty":"宋代","title":"送行中斋三首"}
{"author":"文天祥","content":"我作朱金沙上游，诸君冠盖渡瓜洲。淮云一片不相隔，南北死生分路头。","dynasty":"宋代","title":"真州杂赋"}
{"author":"文天祥","content":"隔河见胡骑，朝进东门营。皇皇使臣体，词气浩纵横。","dynasty":"宋代","title":"出使第五十六"}
{"author":"文天祥","content":"乘槎人从天上来，天上知有君平术。黄生能谈君平书，不知曾认支机石。","dynasty":"宋代","title":"赠黄生银河数"}
{"author":"文天祥","content":"江南浪子是何官，只当空庐杂剧看。拨取公卿如粪土，沐猴徒自辱衣冠。","dynasty":"宋代","title":"使北其三"}
{"author":"文天祥","content":"炎图启不运，皇路熙以平。蜿蟺发令姿，有美洵一人。鸿藻舒朝华，大音锵韶钧。黼珽丽三阶，火龙昭紞纮。桓圭殿南服，熊旂被金城。瞻彼鹑为火，翼轸宣其精。祥鸾舞瑶席，鸣凤翔娲笙。孟冬兆阳气，西北无浮云。驾言酌春酒，可以写我情。扬旍下祝融，躧履朝泰清。嘉猷扇九垓，还以邃古淳。君子保金石，所以永国成。纯嘏锡千岁，绵绵赞休明。","dynasty":"宋代","title":"古心江先生以旧弼出镇长沙癸酉十月乙亥是为"}
{"author":"文天祥","content":"少日屠龙事已劳，送人千里发江涛。蓬莱地近风方细，阊阖门开日正高。春里看花须款款，雨中剪韭且陶陶。金吾已办长安月，双凤扶云立海鳌。","dynasty":"宋代","title":"和韵送逸轩刘民"}
{"author":"文天祥","content":"晓日半窗红，邻鸡振翼雄。馀子贪慵睡，佳人理发蓬。未忘尘俗虑，那免是非攻。前山浑不见，笼翠雾烟中。","dynasty":"宋代","title":"早起"}
{"author":"文天祥","content":"五月五日扬子江心水，铸作道人双瞳子。吾面碟子大，安用镜照二百里。","dynasty":"宋代","title":"赠镜湖相士"}
{"author":"文天祥","content":"蒲萄肥汗马，荆棘冷铜驼。巫峡朝云湿，洞庭秋水波。穷愁空突兀，暗泪自滂沱。莫恨吾生误，江东才俊多。","dynasty":"宋代","title":"江行有感"}
{"author":"文天祥","content":"月之所在谓之身，朝市山林几样人。静看一轮如此洁，莫将身著软红尘。","dynasty":"宋代","title":"赠余月心五首"}
{"author":"文天祥","content":"高人不烟火，跳出天地窰。掀然立千仞，块视金与焦。香袂拂雪冷，紫髯逐风飘。摩挲云冥树，凯随群卉凋。但知仙骨轻，不学倒影摇。人间尽描貌，妙不在生绡。揭斗斟天浆，霞衣却琼瑶。","dynasty":"宋代","title":"暑布送王廷举用萧敬夫韵"}
{"author":"文天祥","content":"已矣勿复道，安之如自然。闲陪黄妳坐，倦退白衣眠。一死知何地，此生休问天。怪哉茨野客，宿果堕幽燕。","dynasty":"宋代","title":"有感"}
{"author":"文天祥","content":"秦世失其鹿，丰沛发龙颜。王侯与将相，不出徐济间。当时数公起，四海王气闲。至今尚想见，虹光照人寰。我来千载下，吊古泪如潸。白云落荒草，隐隐芒砀山。黄河天下雄，南去不复还。乃知盈虚故，天道如循环。","dynasty":"宋代","title":"沛歌"}
{"author":"文天祥","content":"水火坎离紫阳怪，滑波皮骨长坡骇。解州得解解中胶，费家封铺同一解。唫字从金诗反穷，贝何为分田何同。黄绢幼妇我自乐，竹犬多事鸦鹤翁。","dynasty":"宋代","title":"赠拆字嗅衣相士其一"}
{"author":"文天祥","content":"北辙更寒暑，南冠几晦冥。家山时入梦，妻子亦关情。惆怅心如失，崎岖命复轻。遭时命如此，薄分笑三生。","dynasty":"宋代","title":"自叹三首其二"}
{"author":"文天祥","content":"虎牌毡笠号公卿，不直人间一唾轻。但愿扶桑红日上，江南匹士死犹荣。","dynasty":"宋代","title":"唆都"}
{"author":"文天祥","content":"先帝弓剑远，永怀侍芳茵。今朝汉社稷，为话涕沾巾。","dynasty":"宋代","title":"理宗度宗第二"}
{"author":"文天祥","content":"四十羲娥落虎狼，今朝骑马入真阳。山川莫道非吾土，一见衣冠是故乡。","dynasty":"宋代","title":"真州杂赋"}
{"author":"文天祥","content":"卧听风雷叱，天官赦小臣。平生无害物，不死复为人。道德门庭远，君亲念虑新。自怜蝼蚁辈，岂意动苍旻。","dynasty":"宋代","title":"病甚梦召至帝所获宥觉而顿愈遂赋"}
{"author":"文天祥","content":"海近山如沃，杼深屋半芜。乾坤正风雨，轩冕总泥途。自叹鸢肩薄，谁怜鹤影孤。少年狂不醒，夜夜梦伊吾。","dynasty":"宋代","title":"英德道中"}
{"author":"文天祥","content":"扬子江心第一泉，南金来此铸文渊。男儿斩却楼兰首，闲品茶经拜羽仙。","dynasty":"宋代","title":"太白楼"}
{"author":"文天祥","content":"故人满江海，游子下潇湘。梦载月千里，意行云一方。橹声人语小，岸影客心长。总是浮萍迹，飞花莫近樯。","dynasty":"宋代","title":"幕客载酒舟中即席序别"}
{"author":"文天祥","content":"天地沉沉夜溯舟，鬼神未觉走何州。明朝遣间应无是，莫恐元戎逐客不。","dynasty":"宋代","title":"出真州其六"}
{"author":"文天祥","content":"一条一褐髯如铁，神为秋水眼为月。欲从壶子觅三机，剑首终然吹一吷。","dynasty":"宋代","title":"赠赵神眼"}
{"author":"文天祥","content":"剑外春天远，江阁邻石面。幕府盛才贤，意气今谁见。","dynasty":"宋代","title":"南剑州督第六十四"}
{"author":"文天祥","content":"寥阳殿上步黄金，一落颠崖地狱深。苏武窖中偏喜卧，刘琨囚里不妨吟。生前已见夜叉面，死去只因菩萨心。万里风沙知己尽，谁人会得广陵音。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"百计经营夜负舟，仓皇谁趣渡瓜洲。若非绐虏成宵遁，哭死界河天地愁。","dynasty":"宋代","title":"绐北难"}
{"author":"文天祥","content":"南楼月转银河曙，玉箫又吹梅早。鹦鹉沙晴，葡萄水暖，一缕燕香清袅。瑶池春透。想桃露霏霞，菊波沁晓。袍锦风流，御仙花带瑞虹绕。玉关人下未老。唤矶头黄鹤，岸巾谈笑。剑拂准清，槊横楚黛，雨洗一川烟草。印黄似斗。看半砚蔷薇，满鞍杨柳。沙路归来，金貂蝉翼小。","dynasty":"宋代","title":"齐天乐（庆湖北漕知鄂州李楼峰）"}
{"author":"文天祥","content":"急流勇退神仙，跛蹩龙钟将相。借问华山山中，何似天津桥上。","dynasty":"宋代","title":"赠秋月叶相士"}
{"author":"文天祥","content":"使旃尽道有回期，独陷羁臣去牧羝。小尔含沙浑小事，白云飞处楚天低。","dynasty":"宋代","title":"使北"}
{"author":"文天祥","content":"涯海真何地，驱来坐战场。家人半分合，国事决存亡。一死不足道，百忧何可当。故人髯似戟，起舞为君伤。","dynasty":"宋代","title":"怀友人二首"}
{"author":"文天祥","content":"出处同世网，高谊迈等伦。异方惊会面，慰此贞良臣。","dynasty":"宋代","title":"家枢密铉翁第一百三十八"}
{"author":"文天祥","content":"江海日凄凉，贤圣尽萧索。西河共风味，顾步涕横落。","dynasty":"宋代","title":"曾先生第一百三十六"}
{"author":"文天祥","content":"北来追骑满江滨，那更元戎按剑嗔。不是神明扶正直，淮头何处可安身。","dynasty":"宋代","title":"闻蝶"}
{"author":"文天祥","content":"闻说江陵府，今又降元戎。甲外控鸣镝，肩舆强老翁。","dynasty":"宋代","title":"江陵第二十四"}
{"author":"文天祥","content":"今吾抱何恨，恨无匡复姿。含笑看吴钩，回首蛟龙池。","dynasty":"宋代","title":"第一百六十九"}
{"author":"文天祥","content":"秋光沁人骨，意气晓来新。古鼎龙团雪，虚檐麈尾春。商山弈棋老，赤壁洞箫宾。风月真仓扁，招呼入屋频。","dynasty":"宋代","title":"病愈简刘小村"}
{"author":"文天祥","content":"君不见常山太守骂羯奴，天津桥上舌尽刳。又不见睢阳将军怒切齿，三十六人同日死。去冬长至前一日，朔庭呼我弗为屈。丈夫开即见胆，竟谓生死在顷刻。赭衣冉冉生苍苔，书云时节忽复来。鬼影青灯照孤坐，梦啼死血丹心破。只今便作渭水囚，食粟已是西山羞。悔不当年跳东海，空有鲁连心独在。","dynasty":"宋代","title":"去年十月九日余至燕城今周星不报为赋长句"}
{"author":"文天祥","content":"桓桓陈将军，东屯大江北。化作虎与豺，楚星南天黑。","dynasty":"宋代","title":"黄州第七"}
{"author":"文天祥","content":"纷然丧乱际，反覆归圣朝。秉钧孰为偶，扶颠永萧条。","dynasty":"宋代","title":"福安宰相第六十三"}
{"author":"文天祥","content":"兹游良邂逅，吾道未逶迟。斗野横双剑，牛津直两旗。此风应小住，明日便相思。输与君家近，扶桑五色曦。","dynasty":"宋代","title":"用韵谢前人"}
{"author":"文天祥","content":"送君天上去，当户理瑶琴。万里白鸥远，千山黄叶深。江空行路影，日暮倚门心。若见西湖雪，霸桥人正吟。","dynasty":"宋代","title":"钱新班弟"}
{"author":"文天祥","content":"八十馀翁雪满颠，深衣大带耳垂肩。磻溪回首今三载，绛县论心又十年。归去来兮真富贵，美哉寿也活神仙。门前燕雀纷如雨，愧我白云深处眠。","dynasty":"宋代","title":"寿朱约山八十三岁"}
{"author":"文天祥","content":"五月五日午，薰风自南至。试为问大钧，举杯三酹地。田文当日生，屈原当日死。生为薛城君，死作汨罗鬼。高堂狐兔游，雍门发悲涕。人命草头露，荣华风过耳。唯有烈士心，不随水俱逝。至今荆楚人，江上年年祭。不知生者荣，但知死者贵。勿谓死可憎，勿谓生可喜。万物皆有尽，不灭唯天理。百年如一日，一日或千岁。秋风汾水辞，春暮兰亭记。莫作留连悲，高歌舞槐翠。","dynasty":"宋代","title":"端午"}
{"author":"文天祥","content":"空有丹心贯碧霄，泮冰亡国不崇朝。小臣万死无遗慨，曾见天家十八朝。","dynasty":"宋代","title":"河间"}
{"author":"文天祥","content":"近闻韦氏妹，零落依草木。深负鹡鴒诗，临风欲痛哭。","dynasty":"宋代","title":"长妹第一百四十八"}
{"author":"文天祥","content":"儒冠多误身，识字用心苦。斯文忧患馀，郁郁流年度。","dynasty":"宋代","title":"第一百八十二"}
{"author":"文天祥","content":"文采珊瑚钩，淑气含公鼎。炯炯一心在，天水相与永。","dynasty":"宋代","title":"陆枢密秀夫第五十二"}
{"author":"文天祥","content":"黄河北岸海西军，翻身向天仰射云。胡马长鸣不知数，衣冠南渡多崩奔。山木惨惨天欲雨，前有毒蛇后猛虎。欲问长安无使来，终日戚戚忍羁旅。","dynasty":"宋代","title":"四拍"}
{"author":"文天祥","content":"　　德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。　　初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。　　至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。　　呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！　　予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。　　呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！　　是年夏五，改元景炎，庐陵文天祥自序其诗，名曰《指南录》。","dynasty":"宋代","tags":"爱国，抒情，议论","title":"指南录后序"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"西楚惊鸿晚，东淮落木秋。蒸湘今石鼓，句宛古宣州。白日聊清赏，青山总旧游。不知沧海水，何处接天流。","dynasty":"宋代","title":"合江楼"}
{"author":"文天祥","content":"悠悠成败百年中，笑看柯山局未终。金马胜游成旧雨，铜驼遗恨付西风。黑头尔自夸江总，冷齿人能说褚公。龙首黄扉真一梦，梦回何面见江东。","dynasty":"宋代","title":"为或人赋"}
{"author":"文天祥","content":"楚州城门外，白杨吹悲风。累累死人塚，死向锋镝中。岂无匹妇冤，定无万夫雄。中原在其北，登城望何穷。","dynasty":"宋代","title":"淮安军"}
{"author":"文天祥","content":"家国衰千古，星霜忽一周。黄沙漫故道，白骨委荒丘。许远死何晚，李陵生自羞。南来冠不改，吾且任吾囚。","dynasty":"宋代","title":"十二月二十日作"}
{"author":"文天祥","content":"虎牌毡笠号公卿，不直人间一唾轻。但愿扶桑红日上，江南匹士死犹荣。","dynasty":"宋代","title":"唆都"}
{"author":"文天祥","content":"黄河流活活，太行高巍巍。王屋山以东，百泉山以西。邹鲁盛文献，燕赵多雄姿。右摩泰山碑，左蹑函谷泥。郏鄏吊周公，曲阜拜宣尼。或登广武叹，或上北邙悲。平生几两屐，汗漫以为期。绝交天下士，要为男子奇。吴会偏王业，中原隔遗黎。安得与黄鹤，比翼天上飞。江河异风景，击楫感且欷。阳运遘百六，兴否俄推移。桑田变沧海，楚囚发孔悲。我本槛车客，为我解絷维。青蝇附天骥，万里相追随。人生尚行乐，矧复新相知。周道思下泉，王风怀黍离。富贵岂不愿，忧患那自持。人命危且浅，忽若朝露晞。长恐折我轴，中道欲差池。去我父母邦，我行且迟迟。听我远游曲，寄我长相思。","dynasty":"宋代","title":"远游"}
{"author":"文天祥","content":"心如明镜台，此言出浮屠。后来发精义，并谓此台无。此台已是赘，何况形而器。圆释正超然，点头会意思。多谢城山翁，一语迎禅锋。顾我尘俗人，与物方溶溶。","dynasty":"宋代","title":"京城借永福寺漆台口占似王城山"}
{"author":"文天祥","content":"东鲁遗黎老子孙，南方心事北方身。几多江左腰金客，便把君王作路人。","dynasty":"宋代","title":"信云父"}
{"author":"文天祥","content":"昔人一出正朋字，今我惭非行秘书。人样相看愿元佑，诗章甚雅突黄初。竞言汲戆犹须复，或谓颜愚亦可如。把酒对花姑勿论，春行后长莫妨徐。","dynasty":"宋代","title":"和朱衡守约山韵"}
{"author":"文天祥","content":"沙晚鹡鸰寒，风吹紫荆树。忍泪独含情，江湖春欲暮。","dynasty":"宋代","title":"弟第一百五十三"}
{"author":"文天祥","content":"君为湘水燕，我作衡阳雁。雁去燕方留，白云草迷岸。","dynasty":"宋代","title":"咸淳甲戌第二朔予道槠洲里笔畋方谏自长沙来"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"病里心如故，闲中事更生。睡猫随我懒，黠鼠向人鸣。羽扇看棋坐，黄冠扶杖行。灯前翻自喜，瘦得此诗清。","dynasty":"宋代","title":"又赋"}
{"author":"文天祥","content":"烈风西北来，万窍号高秋。宿云蔽层空，浮潦迷中州。行人苦沮洳，道阻路且修。流澌被鞍（左革右登），飞沫缀衣裘。昏鸦接翅落，原野惨以愁。城郭何萧条，闭户寒飕飕。中宵月色满，馀光散衾禂。余子戒明发，飞雾霭郊丘。微见扶桑红，隐隐如沉浮。身游大荒野，海气吹蜃楼。须臾划当空，六合开沉幽。千年厌颜色，苍翠光欲流。太阳经天行，大化不暂留。辉光何曾灭，晻霭终当收。严霜下丰草，长歌夜悠悠。明日东阿道，方轨骤骅骝。","dynasty":"宋代","title":"发郓州喜晴"}
{"author":"文天祥","content":"寒魄澹玄河，商飙慓明发。羁人坐环堵，壮士衣穿褐。晋陵谁复新，秦陵尚云秣。夫君百世心，患不在饥渴。","dynasty":"宋代","title":"蚤秋"}
{"author":"文天祥","content":"白氏贤司马，昌黎真学官。江湖惊落笔，朝野望弹冠。天马高风骨，秋鹰折羽翰。莱庭人白发，烟雨万松寒。","dynasty":"宋代","title":"挽太博朱古平"}
{"author":"文天祥","content":"自海陵来向海安，分明如渡鬼门关。若将九折回车看，倦鸟何年可得还。","dynasty":"宋代","title":"发海陵"}
{"author":"文天祥","content":"扫退蜣螂枕败墙，一朝何止九回肠。睡馀扪虱沉沉坐，偏觉人间白昼长。","dynasty":"宋代","title":"至扬州其十三"}
{"author":"文天祥","content":"衮衣坐缧绁，世事亦堪哀。枕外亲炊黍，炉边细画灰。无人泪垂血，何地骨生苔。风雪江南路，梦中行探梅。","dynasty":"宋代","title":"己卯十月一日至燕越五日罹狴犴有感而赋其十四"}
{"author":"文天祥","content":"枚乘擅七发，郭玉明四难。微言起沈痼，此道今漫漫。云何东海生，而乃绪真要。砉然以神遇，契彼镜经妙。我欲炊雕胡，俯凿菊水泉。寿彼方舆人，六气何由諐。","dynasty":"宋代","title":"赠明脉萧信叔"}
{"author":"文天祥","content":"淳熙稽古再明禋，制作规模汶上新。未植羽旄朝万国，首将玉币荐三神。灵车欲下天先雨，御幄虚张帝在茵。熙事告成中外贺，与民同乐霈恩均。","dynasty":"宋代","title":"明堂庆成诗"}
{"author":"文天祥","content":"江湖一都会，宇宙几兴亡。走马芦林外，买鱼茅舍傍。南人撑快桨，北客坐危樯。江水交岷水，东流日夜长。","dynasty":"宋代","title":"湖口"}
{"author":"文天祥","content":"山深不用结凉棚，风起江苹暑气轻。处士林泉自今古，男儿弧矢付豪英。客来不必笼中羽，我爱无如橘里枰。一任苍松栽十里，他年犹见茯苓生。","dynasty":"宋代","title":"生日山中和萧敬夫韵"}
{"author":"文天祥","content":"北辙更寒暑，南冠几晦冥。家山时入梦，妻子亦关情。惆怅心如失，崎岖命复轻。遭时命如此，薄分笑三生。","dynasty":"宋代","title":"自叹三首其二"}
{"author":"文天祥","content":"六龙忽蹉跎，川广不可泝。东风吹春水，乾坤莽回互。","dynasty":"宋代","title":"祥兴第三十六"}
{"author":"文天祥","content":"蒲萄肥汗马，荆棘冷铜驼。巫峡朝云湿，洞庭秋水波。穷愁空突兀，暗泪自滂沱。莫恨吾生误，江东才俊多。","dynasty":"宋代","title":"江行有感"}
{"author":"文天祥","content":"一番潮信过，时暂脱熬煎。心似辘轳转，身如徽纆缠。夜听饥鼠啸，昼看伏雌眠。急雨千山动，应知为解弦。","dynasty":"宋代","title":"又赋"}
{"author":"文天祥","content":"晏岁着脚来东瓯，始觉坤轴东南浮。百川同归无异脉，有如天子朝诸侯。何年飞落两巨石，孤撑肮脏分江流。初疑炼失女娲手，又疑钓脱任公钩。冯夷海若不敢有，涌出精舍如莲舟。楼高百尺蜃吐气，塔耸双角龙昂头。蒲牢撞撞鼍坎坎，潮声滚滚风飕飕。沙高峰顶德门住，海门山上焦公留。长淮在望铁甕近，大浪不洗英雄愁。孰知隶古百粤地，今为礼乐衣冠州。池塘芳草年年绿，谢公胜事遗江楼。蓝田无颣蟾架夜，黄金作颗人家秋。客帆渺茫拂宸极，渔舠散漫轻凫鸥。丽天红日起初浴，五云扶上烟氛收。孤臣涕泗如此水，恨不从帝崆峒游。","dynasty":"宋代","title":"至温州"}
{"author":"文天祥","content":"人生柳絮斗坚牢，过眼春光叹伯劳。蜀道谩传千古险，庐山方许一人高。眼前见赤徒妨道，耳后生风未当豪。明月芦花随处有，扁舟自在不须篙。","dynasty":"宋代","title":"山中再次胡德昭韵其二"}
{"author":"文天祥","content":"荆扬风土暖，大城铁不如。秦山忽破碎，流落随丘墟。","dynasty":"宋代","title":"京湖两淮第二十七"}
{"author":"文天祥","content":"乾坤沸嗷嗷，名击朱鸟影。寥落寸心违，斯文亦吾病。","dynasty":"宋代","title":"第一百八十一"}
{"author":"文天祥","content":"炼石为形，铿金为音。世方好圆，痴守方心。阴阳絪緼，人一气质。善恶之微，证于声色。意所欲发，虽吾不知。彼美子刘，洞其先几。骯脏难合，今世道病。如子所言，生禀已定。戆夫勇士，往往一偏。以视妾妇，岂不犹贤。洪范得三，二曰刚克。会其归其，好是正直。学问工夫，气质用微。汝能观形，安知其馀。子术已定，吾情已成。子执子术，吾安吾情。","dynasty":"宋代","title":"赠刘矮跛相士"}
{"author":"文天祥","content":"初日照高楼，轻烟在疏树。峨峨远岫出，泯泯清江去。檐隙委残籀，屋隅连宿莽。荟蔚互低昂，熹微分散聚。城郭谅非昔，山川俨如故。童鬓已零落，姝颜慰迟莫。沈沈澹忘归，欲归重回顾。","dynasty":"宋代","title":"题宣州叠嶂楼"}
{"author":"文天祥","content":"去岁营船隩，今朝馆汶阳。海空沙漠漠，河广草茫茫。家国哀千古，男儿慨四方。老槐秋雨暗，孤影照淋浪。","dynasty":"宋代","title":"汶阳馆"}
{"author":"文天祥","content":"世变江河渺未涯，如公真是济时危。几年荆益龙骧誉，一日潇湘鵩谶悲。天下皆传清献节，人心自有武侯碑。郎君昔共慈恩约，抆泪西风寄些词。","dynasty":"宋代","title":"挽李制帅二首其二"}
{"author":"文天祥","content":"炎图启不运，皇路熙以平。蜿蟺发令姿，有美洵一人。鸿藻舒朝华，大音锵韶钧。黼珽丽三阶，火龙昭紞纮。桓圭殿南服，熊旂被金城。瞻彼鹑为火，翼轸宣其精。祥鸾舞瑶席，鸣凤翔娲笙。孟冬兆阳气，西北无浮云。驾言酌春酒，可以写我情。扬旍下祝融，躧履朝泰清。嘉猷扇九垓，还以邃古淳。君子保金石，所以永国成。纯嘏锡千岁，绵绵赞休明。","dynasty":"宋代","title":"古心江先生以旧弼出镇长沙癸酉十月乙亥是为"}
{"author":"文天祥","content":"经营十日苦无舟，惨惨椎心泪血流。渔父疑为神物遣，相逢扬子大江头。","dynasty":"宋代","title":"得船难"}
{"author":"文天祥","content":"风雪重门老楚囚，梦回长夜意悠悠。熊鱼自古无双得，鹄雀如何可共谋。万里山河真堕甑，一家妻子枉填沟。儿时爱读忠臣传，不谓身当百六秋。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"颠崖一陷落千寻，奴仆偏生负主心。饥火相煎疲欲绝，满山荒草晓沉沉。","dynasty":"宋代","title":"至扬州"}
{"author":"文天祥","content":"戴星欲赴野人家，曙色纷纷路愈赊。仓卒只从山半住，颓垣上有白云遮。","dynasty":"宋代","title":"至扬州"}
{"author":"文天祥","content":"路逢败屋作鸡栖，白屋荒荒鬼哭悲。袖有金钱无米籴，假饶有米亦无炊。","dynasty":"宋代","title":"至扬州"}
{"author":"文天祥","content":"扫退蜣蜋枕败墙，一朝何止九回肠。睡馀扪虱沉沉坐，偏觉人间白昼长。","dynasty":"宋代","title":"至扬州"}
{"author":"文天祥","content":"飘零无绪叹途穷，搔首踟蹰日已中。何处人声似潮泝，黑云骤起满山风。","dynasty":"宋代","title":"至扬州"}
{"author":"文天祥","content":"昼阑万骑忽东行，鼠伏荒村命羽轻。隔壁但闻风雨过，人人顾影贺更生。","dynasty":"宋代","title":"至扬州"}
{"author":"文天祥","content":"青衣山下汲荒泉，道遇腥风走不前。向晚归来号且哭，胡儿只为解腰缠。","dynasty":"宋代","title":"至扬州"}
{"author":"文天祥","content":"眼穿只候卖柴回，今日堡城门不开。籴米已无消息至，黄昏惆怅下山来。","dynasty":"宋代","title":"至扬州"}
{"author":"文天祥","content":"既投古庙觅藜羹，三五樵夫不识名。僮子似知予梦恶，生柴烧火到天明。","dynasty":"宋代","title":"至扬州"}
{"author":"文天祥","content":"苦作江头乞食翁，一层破庙五更风。眼前境界身何许，始悟人间万法空。","dynasty":"宋代","title":"至扬州"}
{"author":"文天祥","content":"樵夫偏念客途长，肯向城中为裹粮。晓指高沙移处泊，司徒庙下贾家庄。","dynasty":"宋代","title":"至扬州"}
{"author":"文天祥","content":"万里长江边，去国同目粲。青山意不尽，皇天照嗟叹。","dynasty":"宋代","title":"至真州第五十九"}
{"author":"文天祥","content":"不教收骨瘴江边，驱向胡沙着去鞭。旧夺宫袍空独步，新食宫饭饱孤眠。客程恰与秋天半，人影何如月倍圆。犹是江南佳丽地，徘徊把酒看苍天。","dynasty":"宋代","title":"中秋"}
{"author":"文天祥","content":"中原方万里，明日是重阳。桑枣人家近，蓬蒿客路长。引弓虚射雁，失马为寻羊。见说今年旱，青青麦又秧。","dynasty":"宋代","title":"中原"}
{"author":"文天祥","content":"万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。","dynasty":"宋代","title":"重阳"}
{"author":"文天祥","content":"飘零万里若为家，一夜西风吹鬓华。只有新诗题甲子，更无故旧对黄花。","dynasty":"宋代","title":"重阳"}
{"author":"文天祥","content":"江南秋色满梧桐，回首青山万事空。怕见镜中新白发，长将破帽裹西风。","dynasty":"宋代","title":"重阳"}
{"author":"文天祥","content":"风卷车尘弄晓寒，天涯流落寸心丹。去年醉与茱萸别，不把今年作健看。","dynasty":"宋代","title":"重阳"}
{"author":"文天祥","content":"三生石上结因缘，袍笏横斜学米颠。渔父几忘山下路，仙人时访岭头船。乌猿白鹤无根树，淡月疏星一线天。为我醉呼添蒙澒，倦来平卧看云烟。","dynasty":"宋代","title":"周苍崖入吾山作图诗赠之"}
{"author":"文天祥","content":"入幕未展才，辛苦在道路。回首一茫茫，风悲浮云去。","dynasty":"宋代","title":"诸幕客第一百一十八"}
{"author":"文天祥","content":"黄家紫家斗魏姚，夷齐玉立青萧萧。便是人间小天地，不特水上作萍漂。","dynasty":"宋代","title":"竹花"}
{"author":"文天祥","content":"倦来聊歇马，随分此青山。流水竹千个，清风沙一湾。乾坤醒醉里，身世有无间。客路真希绝，浮生半日闲。","dynasty":"宋代","title":"竹间"}
{"author":"文天祥","content":"寒城朝烟淡，江沫拥春沙。群盗乱豺虎，回首白日斜。","dynasty":"宋代","title":"驻潮阳第七十二"}
{"author":"文天祥","content":"朱凤日威垂，罗浮展衰步。北风吹蒹葭，送此齿发暮。","dynasty":"宋代","title":"驻惠境第七十一"}
{"author":"文天祥","content":"自予居狴犴，一室以自治。二年二大雨，地污实成池。圄人为我恻，畚土以筑之。筑之可二尺，宛然水中坻。初运朽壤来，臭秽恨莫追。掩鼻不可近，牛皂鸡于埘。须臾传黑坟，千杵鸣参差。但见如坻平，粪土不复疑。乃知天下事，不在论镃基。苟可掩耳目，臭腐夸神奇。世人所不辨，羊质而虎皮。大者莫不然，小者又何知。深居守我玄，默观道推移。何时蝉蜕去，忽与浊世违。","dynasty":"宋代","title":"筑房子歌"}
{"author":"文天祥","content":"北走惊险难，十步一回首。碧海吹衣裳，挂席上南斗。","dynasty":"宋代","title":"自淮归浙东第六十一"}
{"author":"文天祥","content":"诗馀眠白日，饮后坐清风。万事乘除里，平生宠辱中。心无随境变，意自与天通。莫笑邯郸梦，惺惺更是空。","dynasty":"宋代","title":"自遣"}
{"author":"文天祥","content":"赤舄登黄道，朱旗上紫垣。有心扶日月，无力报乾坤。往事飞鸿渺，新愁落照昏。千年沧海上，精卫是吾魂。","dynasty":"宋代","title":"自述"}
{"author":"文天祥","content":"当年嚼血渍铜驼，风气悠悠柰若何。汉贼已成千古恨，楚囚不觉二年过。古今咸道天骄子，老去忽如春梦婆。试把睢阳双庙看。只今事业愧蹉跎。","dynasty":"宋代","title":"自述二首"}
{"author":"文天祥","content":"江南啼血送残春，漂泊风沙万里身。汉末固应多死士，周馀乃止一遗民。乍看须少疑非我，只要心存尚是人。坐拥牢愁书眼倦，土床伸脚任吾真。","dynasty":"宋代","title":"自述二首"}
{"author":"文天祥","content":"草宿披宵露，松餐立晚风。乱离嗟我在，艰苦有谁同。祖逖关河志，程婴社稷功。身谋百年事，宇宙浩舞穷。","dynasty":"宋代","title":"自叹"}
{"author":"文天祥","content":"可怜大流落，白发鲁连翁。每夜瞻南斗，连年坐北风。三生遭际处，一死笑谈中。赢得千年在，丹心射碧空。","dynasty":"宋代","title":"自叹"}
{"author":"文天祥","content":"三年海峤拥貔貅，一日蹉跎白尽头。垓下雌雄羞故老，长安咫尺泣孤囚。鱼龙沸海地为泣，烟雨满山天也愁。万死小臣无足憾，荡阴谁共侍中游。","dynasty":"宋代","title":"自叹"}
{"author":"文天祥","content":"瑟瑟秋风悲，烈烈寒气骄。蒲柳先已零，松柏何后凋。天意重肃杀，造物无不销。强弱有异禀，忧患同一朝。惟有南山石，千载一岧峣。人苦不自足，空羡王子乔。","dynasty":"宋代","title":"自叹"}
{"author":"文天祥","content":"长安不可诣，何故会皋亭。倦鸟非无翼，神龟弗自灵。乾坤增感慨，身世付飘零。回首西湖晓，雨馀山更青。","dynasty":"宋代","title":"自叹"}
{"author":"文天祥","content":"功业羞前辈，形骸感故吾。屡判嵇绍血，几无庆公须。落落惟心在，苍他有意无。江流总遗泪，何止失吞吴。","dynasty":"宋代","title":"自叹"}
{"author":"文天祥","content":"门掩牢愁白日过，不应老子坐婆娑。虽生得似无生好，欲死其如不死何。王蠋高风真可挹，鲁连大节岂容磨。东流不尽铜驼恨，四海悠悠总一波。","dynasty":"宋代","title":"自叹"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"猛思身世事，四十七年无。鹤发俄然在，鸾飞久已殂。二儿化成土，六女掠为奴。只有南冠在，何妨是丈夫。","dynasty":"宋代","title":"自叹三首"}
{"author":"文天祥","content":"北辙更寒暑，南冠几晦冥。家山时入梦，妻子亦关情。惆怅心如失，崎岖命复轻。遭时命如此，薄分笑三生。","dynasty":"宋代","title":"自叹三首"}
{"author":"文天祥","content":"疾病连三次，形容落九分。几成白宰相，谁识故将军。暗坐羞红日，闲眠想白云。苍苍竟何意，未肯丧斯文。","dynasty":"宋代","title":"自叹三首"}
{"author":"文天祥","content":"渺渺中原道，劳生叹百非。风雨吹打人，泥泞飞上衣。目力去天短，心事与时违。夫子昔相鲁，侵疆自齐归。","dynasty":"宋代","title":"自汶阳至郓"}
{"author":"文天祥","content":"西江接锦城，山阴一茅宇。宗族忍相遗，乾坤此深阻。","dynasty":"宋代","title":"宗族第一百四十"}
{"author":"文天祥","content":"方当节钺用，不返旧征魂。凄凉馀部曲，发声为尔吞。","dynasty":"宋代","title":"邹处置第一百二十八"}
{"author":"文天祥","content":"东郊暗长戟，死地脱斯须。庾公兴不浅，居然屈壮图。","dynasty":"宋代","title":"邹处置第一百二十七"}
{"author":"文天祥","content":"平生祖豫州，白首起大事。东门长啸儿，为逊一头地。何哉戴若思，中道奋螳臂。豪杰事垂成，今古为短气。","dynasty":"宋代","title":"祖逖"}
{"author":"文天祥","content":"石鼎吟方透，瑶觞醉未阑。疏林花密缀，旧垒燕新安。春半湖山好，夜深江海寒。王孙隔芳草，初月正相看。","dynasty":"宋代","title":"醉清湖上三日存叟独不在坐即席有怀"}
{"author":"文天祥","content":"惊风翻河叹，鹑首丽泥涂。吾衰将焉托，愁绝付摧枯。","dynasty":"宋代","title":"第一百六十六"}
{"author":"文天祥","content":"船只时閒锁，城孤日闭关。惊心常有马，极目柰无山。出路相传险，行囊愈觉悭。归心风絮乱，无柰一身闲。","dynasty":"宋代","title":"即事"}
{"author":"文天祥","content":"晓移天仗入思成，雨脚先驱御路清。虹影倒垂云气卷，日轮飞上衮衣明。韶音九奏真游格，酌献三行福酒顷。景命有开和未艾，万年孙子庆纯精。","dynasty":"宋代","title":"明堂庆成诗"}
{"author":"文天祥","content":"携壶藉草醉斜阳，白鹤飞来月下双。芦叶西风惊别浦，芭蕉夜雨隔疏窗。千年帝子朱帘梦，一曲仙人铁笛腔。若问山翁还瘦否，手持渔竹下寒江。","dynasty":"宋代","title":"山中即事"}
{"author":"文天祥","content":"嗟予抱区区，畴昔同里闬。过从三十年，知心不知面。零落忽重逢，家亡市朝变。惸惸蹈海馀，踽踽南冠殿。剧谈泥涂际，握手鞍马倦。依依斯文意，苦恨十年晚。鲁仲偶不逢，随世本非愿。灵胥目未抉，端欲诣所见。及兹万里别，一夕肠百转。余生谅须臾，孤感横九县。庶几太尉事，万一中丞传。","dynasty":"宋代","title":"送行中斋三首"}
{"author":"文天祥","content":"金螺晓气照人寒，手把天浆领佩环。夜有送鱼来赤壁，秋风吹雁发衡山。东南折处旗花见，牛女光中槎影还。见说青年文赋好，士龙一笑共云间。","dynasty":"宋代","title":"送张宗甫兄弟楚观登舟赴湖北试"}
{"author":"文天祥","content":"风流不比贺家狂，潇洒黄冠意更长。自有武夷溪九曲，鉴湖何必问君王。","dynasty":"宋代","title":"送赵王宾三首"}
{"author":"文天祥","content":"萧然被褐不求知，归倚溪船理钓丝。却笑荆山空自售，未应有智不如葵。","dynasty":"宋代","title":"送赵王宾三首"}
{"author":"文天祥","content":"惭愧疚云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。","dynasty":"宋代","title":"元日"}
{"author":"文天祥","content":"我有一丛篱下花，黄金满眼无人拾。夜看璇玑度玉衡，猿啼雨外青山湿。","dynasty":"宋代","title":"赠金称"}
{"author":"文天祥","content":"五月五日扬子江心水，铸作道人双瞳子。吾面碟子大，安用镜照二百里。","dynasty":"宋代","title":"赠镜湖相士"}
{"author":"文天祥","content":"钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。","dynasty":"宋代","title":"游青源二首其一"}
{"author":"文天祥","content":"空庭横螮蝀，断碣偃龙蛇。活火参禅笋，真泉透佛茶。晚钟何处雨，春水满城花。夜影灯前客，江西七祖家。","dynasty":"宋代","title":"游青源二首其二"}
{"author":"文天祥","content":"去岁湟中谷，医疮咸粜新。一言堪救药，三秩敢贪嗔。自是仁由己，休论哲保身。当时若瘖默，何面见乡人。","dynasty":"宋代","title":"和故人韵其一"}
{"author":"文天祥","content":"人情嗟愈变，世法合何如。气以心平定，才因意广疏。时行或时止，无咎亦无誉。第一严交际，琴绅敢不书。","dynasty":"宋代","title":"和故人韵其二"}
{"author":"文天祥","content":"江流风㶁㶁，云薄雨丝丝。上马忙呼伞，巡檐静看棋。露天厨作泞，沙地水生池。秉烛留前夕，兹游更绝奇。","dynasty":"宋代","title":"入山即事"}
{"author":"文天祥","content":"倏忽当年遇，蒙茸几度披。水霞明画卷，草树幻骚词。鸟过目不瞬，江流意自迟。世人空黑白，一色看坡棋。","dynasty":"宋代","title":"山中其二"}
{"author":"文天祥","content":"病里心如故，闲中事更生。睡猫随我懒，黠鼠向人鸣。羽扇看棋坐，黄冠扶杖行。灯前翻自喜，瘦得此诗清。","dynasty":"宋代","title":"又赋其三"}
{"author":"文天祥","content":"梦破风烟迥，衾寒不自由。钟声到枕曙，月影入帘秋。雁过江山老，蛩吟草树愁。整冠人共笑，两月不梳头。","dynasty":"宋代","title":"晓起其一"}
{"author":"文天祥","content":"晓色重帘捲，春声叠鼓催。长垣连草树，远水照楼台。八境烟浓淡，六街人往来。平安消息好，看到岭头梅。","dynasty":"宋代","title":"石楼"}
{"author":"文天祥","content":"翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。","dynasty":"宋代","title":"和前人赋别其一"}
{"author":"文天祥","content":"昔趋魏公子，今事霍将军。世态炎凉甚，交情贵贱分。黄沙扬暮霭，黑海起朝氛。独与君携手，行吟看白云。","dynasty":"宋代","title":"杜架阁其二"}
{"author":"文天祥","content":"铁瓮山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。","dynasty":"宋代","title":"镇江"}
{"author":"文天祥","content":"万里论心晚，相看慰乱离。丹成俄已化，璧碎尚无缁。禾黍西原梦，川原落日悲。斯文今已矣，来世以为期。","dynasty":"宋代","title":"又呈中斋其二"}
{"author":"文天祥","content":"方誇金坞筑，岂料玉床摇。国体真三代，江流旧六朝。鞭投能几日，瓦解不崇朝。千古燕山恨，西风捲怒潮。","dynasty":"宋代","title":"鲁港"}
{"author":"文天祥","content":"向来松下鹤，今日傍谁门。梦见瑶池沸，愁看玉垒昏。所思多死所，焉用独生存。可惜菖蒲老，风烟满故园。","dynasty":"宋代","title":"端午初度其二"}
{"author":"文天祥","content":"幕燕方如寄，屠羊忽复旋。霜枝空独立，雪窖已三迁。漂泊知何所，逍遥付自然。庭空谁共语，拄颊望青天。","dynasty":"宋代","title":"还司即事其一"}
{"author":"文天祥","content":"秋声满南国，一叶此飘蓬。墙外千门迥，庭皋四壁空。谁家驴吼月，隔巷犬嘷风。灯暗人无寐，沉沉夜正中。","dynasty":"宋代","title":"还司即事其二"}
{"author":"文天祥","content":"云低昏海日，风急沸洪涛。昔日乘龙贵，今朝汗马劳。纨绮污尘土，珠玉委蓬蒿。若作凄然赋，吾将仆命骚。","dynasty":"宋代","title":"石三峰为示十字云昔日乘龙贵今朝汗马劳为足六句"}
{"author":"文天祥","content":"海阔南风慢，天昏北斗斜。孤臣伤失国，游子叹无家。官饭身如寄，征衣鬓欲华。越王台上望，家国在天涯。","dynasty":"宋代","title":"自叹"}
{"author":"文天祥","content":"蚤不逃秦帝，终然陷楚囚。故园春草梦，旧国夕阳愁。妾妇生何益，男儿死未休。虎头山下路，挥泪忆虔州。","dynasty":"宋代","title":"虎头山"}
{"author":"文天祥","content":"风前泣灯影，日下泣霜花。钟信忽然动，屋阴俄又斜。闷中聊度岁，梦里尚还家。地狱何须问，人间见夜叉。","dynasty":"宋代","title":"己卯十月一日至燕越五日罹狴犴有感而赋其八"}
{"author":"文天祥","content":"风霜阴忽忽，天地澹悠悠。我自操吴语，谁来问楚囚。寂中惟灭想，达处尽忘忧。手有韦编在，朝闻夕死休。","dynasty":"宋代","title":"己卯十月一日至燕越五日罹狴犴有感而赋其九"}
{"author":"文天祥","content":"两月缧囚里，一年忧患馀。疏因随事直，忠故有时愚。道在身何拙，心安体自舒。近来都勘破，人世只蘧庐。","dynasty":"宋代","title":"己卯十月一日至燕越五日罹狴犴有感而赋其十三"}
{"author":"文天祥","content":"衮衣坐缧绁，世事亦堪哀。枕外亲炊黍，炉边细画灰。无人泪垂血，何地骨生苔。风雪江南路，梦中行探梅。","dynasty":"宋代","title":"己卯十月一日至燕越五日罹狴犴有感而赋其十四"}
{"author":"文天祥","content":"家国哀千古，星霜忽一周。黄沙漫故道，白骨委荒丘。许远死何晚，李陵生自羞。南来冠不改，吾且任吾囚。","dynasty":"宋代","title":"十二月二十日作"}
{"author":"文天祥","content":"谁知真患难，忽悟大光明。日出云俱静，风消水自平。功名几灭性，忠孝大劳生。天下惟豪杰，神仙立地成。","dynasty":"宋代","title":"岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句"}
{"author":"文天祥","content":"门掩千山黑，孤灯伴不眠。故乡在何处，今夕是穷年。住世真无系，为囚已自然。劳劳空岁月，得死似登仙。","dynasty":"宋代","title":"除夜"}
{"author":"文天祥","content":"大厦新成燕雀欢，与君聊此共清闲。地居一郡楼台上，人在半空烟雨间。修复尽还今宇宙，感伤犹记旧江山。近来又报秋风紧，颇觉忧时鬓欲斑。","dynasty":"宋代","title":"题碧落堂"}
{"author":"文天祥","content":"一笠一蓑三钓矶，归来不费买山赀。洞天福地深数里，石壁湍流清四时。樵牧旧蹊今可马，鬼神天巧不容诗。先生曾有空同约，那里江山未是奇。","dynasty":"宋代","title":"辟山寄朱约山"}
{"author":"文天祥","content":"东风解冻出行嬉，一鬨烟尘隔翠微。自有溪山真乐地，从来富贵是危机。二三辈行惟须醉，多少公卿未得归。明日主人酬一座，小船旋网鳜鱼肥。","dynasty":"宋代","title":"山中谩成柬刘方斋"}
{"author":"文天祥","content":"□□□□□□□，门外苍松一水修。不必清高逼巢许，祇教潇洒胜由求。空花自满三千界，老树相看五百秋。坐有鹰扬人物在，怕牵昨梦上渔舟。","dynasty":"宋代","title":"山中自赋"}
{"author":"文天祥","content":"名花韵在午晴初，雨沁胭脂脸更敷。蒲驿莫妨娱刺史，锦坊岂不胜中书。时无艳曲临轩纵，公莫巍坛韫匮沽。春老绿阴青子近，东风来往一吹嘘。","dynasty":"宋代","title":"次约山赋杏花韵"}
{"author":"文天祥","content":"　　德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。　　初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。　　至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。　　呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！　　予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。　　呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！　　是年夏五，改元景炎，庐陵文天祥自序其诗，名曰《指南录》。","dynasty":"宋代","tags":"爱国，抒情，议论","title":"指南录后序"}
{"author":"文天祥","content":"试问琵琶，胡沙外怎生风色。最苦是、姚黄一朵，移根仙阙。王母欢阑琼宴罢，仙人泪满金盘侧。听行宫、半夜雨淋铃，声声歇。彩云散，香尘灭。铜驼恨，那堪说！想男儿慷慨，嚼穿龈血。回首昭阳辞落日，伤心铜雀迎秋月。算妾身、不愿似天家，金瓯缺。","dynasty":"宋代","tags":"爱国，勉励","title":"满江红·代王夫人作"}
{"author":"文天祥","content":"照江叠节，载画舫之清冰；待月举杯，呼芳樽于绿净。拜华星之坠几，约明月之浮槎。风雨满城，何幸两重阳之近；江山如画，尚从前赤壁之游。槁秸申酬，轮嗣布。","dynasty":"宋代","tags":"中秋节，风俗","title":"回董提举中秋请宴启"}
{"author":"文天祥","content":"远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。","dynasty":"宋代","tags":"写景，抒情","title":"晓起"}
{"author":"文天祥","content":"南楼月转银河曙，玉箫又吹梅早。鹦鹉沙晴，葡萄水暖，一缕燕香清袅。瑶池春透。想桃露霏霞，菊波沁晓。袍锦风流，御仙花带瑞虹绕。玉关人下未老。唤矶头黄鹤，岸巾谈笑。剑拂准清，槊横楚黛，雨洗一川烟草。印黄似斗。看半砚蔷薇，满鞍杨柳。沙路归来，金貂蝉翼小。","dynasty":"宋代","title":"齐天乐（庆湖北漕知鄂州李楼峰）"}
{"author":"文天祥","content":"夜来早得东风信，潇湘一川新绿，柳色含晴，梅心沁暖，春浅千花如束。银蝉乍浴。正沙雁将还，海鳌初矗。云拥旌旗，笑声人在画阑曲。星虹瑶树缥缈，佩环鸣碧落，瑞笼华屋。露耿铜虬，冰翻铁马，帘幕光摇金粟。迟迟倚竹。更为把瑶尊，满斟醽醁。回首宫莲，夜深归院烛。","dynasty":"宋代","title":"齐天乐（甲戌湘宪种德堂灯屏）"}
{"author":"文天祥","content":"庐山依旧，凄凉处、无限江南风物。空翠睛岚浮汗漫，还障天东半壁。雁过孤峰，猿归危嶂，风急波翻雪。乾坤未老，地灵尚有人杰。堪嗟漂泊孤舟，河倾斗落，客梦催明发。南浦闲云过草树，回首旌旗明灭。三十年来，十年一过，空有星星发。夜深悉听，胡笳吹彻寒月。","dynasty":"宋代","title":"酹江月（南康军和苏韵）"}
{"author":"文天祥","content":"天地西江远，无家问死生。凉风起天末，万里故乡情。","dynasty":"宋代","title":"思故乡第一百五十六"}
{"author":"文天祥","content":"扬旌来冉冉，卷旆去堂堂。恨我飞无翼，思君济有航。麒麟还共处，熊虎已何乡。南国应无恙，中兴事会长。","dynasty":"宋代","title":"思蒲塘"}
{"author":"文天祥","content":"归来泉石国，日月共溪翁。夏气重渊底，春光万象中。穷吟到云黑，淡饮胜裙红。一阵弦声好，人间解愠风。","dynasty":"宋代","title":"山中立夏用坐客韵"}
{"author":"文天祥","content":"世变江河渺未涯，如公真是济时危。几年荆益龙骧誉，一日潇湘鵩谶悲。天下皆传清献节，人心自有武侯碑。郎君昔共慈恩约，抆泪西风寄些词。","dynasty":"宋代","title":"挽李制帅二首其二"}
{"author":"文天祥","content":"方共衡云把酒杯，春风吹向郁孤台。雁将回处惊帆落，花未开时怯笛催。别草可堪游子去，寄梅应为故人来。临行笑觅凝香谱，十驾那追逸骥材。","dynasty":"宋代","title":"和衡守宋安序送行诗其二"}
{"author":"文天祥","content":"不将颜色汗黄金，落得灞桥驴上吟。是处江山生酒兴，满天风雪得梅心。觥筹堂里春声沸，灯火林皋夜色深。人世可能行乐耳，重游不用卜晴阴。","dynasty":"宋代","title":"山中再次胡德昭韵其一"}
{"author":"文天祥","content":"人生柳絮斗坚牢，过眼春光叹伯劳。蜀道谩传千古险，庐山方许一人高。眼前见赤徒妨道，耳后生风未当豪。明月芦花随处有，扁舟自在不须篙。","dynasty":"宋代","title":"山中再次胡德昭韵其二"}
{"author":"文天祥","content":"漠漠愁云海戍迷，十年何事望京师。李陵罪在偷生日，苏武功成未死时。铁石心存无镜变，君臣义重与天期。纵饶夜久胡尘黑，百炼丹心涅不缁。","dynasty":"宋代","title":"题苏武忠节图其三"}
{"author":"文天祥","content":"风打船头系夕阳，亭前老子旧胡床。青牛过去关山动，白鹤归来城郭荒。忠节风流落尘土，英雄遗恨满沧浪。故园水月应无恙，江上新松几许长。","dynasty":"宋代","title":"苍然亭"}
{"author":"文天祥","content":"草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。","dynasty":"宋代","tags":"漂泊，抒情，伤怀","title":"金陵驿·其一"}
{"author":"文天祥","content":"万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","title":"金陵驿其二"}
{"author":"文天祥","content":"万里飘零等一毫，满前风景恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。","dynasty":"宋代","title":"览镜见须髯消落为之流涕"}
{"author":"文天祥","content":"当年嚼血洒铜驼，风气悠悠柰若何。汉贼已成千古恨，楚囚不觉二年过。古今咸道天骄子，老去忽如春梦婆。试把睢阳双庙看，只今事业愧蹉跎。","dynasty":"宋代","title":"自述二首其一"}
{"author":"文天祥","content":"青山重回首，风雨暗啼猿。杨柳溪头钓，梅花石上尊。故人无复见，烈士尚谁言。长有归来梦，衣冠满故园。","dynasty":"宋代","title":"别里中诸友"}
{"author":"文天祥","content":"风卷车尘弄晓寒，天涯流落寸心丹。去年醉与茱萸别，不把今年作健看。","dynasty":"宋代","title":"重阳"}
{"author":"文天祥","content":"万里论心晚，相看慰乱离。丹成俄已化，璧碎尚无缁。禾黍西原梦，川原落日悲。斯文今已矣，来世以为期。","dynasty":"宋代","title":"又呈中斋"}
{"author":"文天祥","content":"平原太守颜真卿，长安天子不知名。一朝渔阳动鼙鼓，大河以北无坚城。公家兄弟奋戈起，一十七郡连夏盟。贼闻失色分兵还，不敢长驱入咸京。明皇父子将西狩，由是灵武起义兵。唐家再造李郭力，若论牵制公威灵。哀哉常山惨钩舌，心归朝廷气不慑。崎岖坎坷不得志，出入四朝老忠节。当年幸脱安禄山，白首竟陷李希烈。希烈安能遽杀公，宰相卢杞欺日月。乱臣贼子归何处，茫茫烟草中原土。公死于今六百年，忠精赫赫雷行天。","dynasty":"宋代","title":"平原"}
{"author":"文天祥","content":"江岸今多啮，城居昔屡焚。市人半伧父，竖子亦将军。蛟哭金洲雨，猿啼玉观云。周郎坟土上，回首泪成痕。","dynasty":"宋代","title":"临江军"}
{"author":"文天祥","content":"我闼无纖埃，风日自清好。面面有芙蓉，何如交翠草。","dynasty":"宋代","title":"题颜景彝八窗玲珑"}
{"author":"文天祥","content":"子负经济才，郁陶抱长策。安得万里风，南图回羽翮。","dynasty":"宋代","title":"曾渊子第四十四"}
{"author":"文天祥","content":"禁门三五金吾夜，回首青春忽二毛。池上昔陪王母宴，斗中今直贵人牢。风生江海龙游远，月满关山鹤唳高。梦到钧天灯火闹，依然彩笔照宫袍。","dynasty":"宋代","title":"上元怀旧"}
{"author":"文天祥","content":"海上多时断去舟，公来容易渡南州。子胥江上逢渔父，莫是神明遣汝否。","dynasty":"宋代","title":"海船"}
{"author":"文天祥","content":"我爱商山茹紫芝，逍遥胜似橘中时。纷纷玄白方龙战，世事从他一局棋。","dynasty":"宋代","title":"又送前人琴棋书画四首其二棋"}
{"author":"文天祥","content":"淡和心事葛天民，回首归来清渭滨。长倩君宝孙子行，道原义仲辈流人。一生受用忘非是，万事升沉等故新。近日贞元朝士少，蒲轮有命出枫宸。","dynasty":"宋代","title":"和龚使君韵"}
{"author":"文天祥","content":"秋光连夜色，万里客凄凄。落木空山杳，孤云故国迷。衾寒霜正下，灯晚月平西。梦过重成梦，千门鸡乱啼。","dynasty":"宋代","title":"夜"}
{"author":"文天祥","content":"平生方寸心，誓开玄冥北。岁暮日月疾，我叹黑头白。","dynasty":"宋代","title":"第一百六十八"}
{"author":"文天祥","content":"君今拂衣去，我独枕书眠。一片过林雨，数声当户蝉。情长空有恨，吟苦不成篇。后会知何日，西风老雁天。","dynasty":"宋代","title":"别谢爱山"}
{"author":"文天祥","content":"门掩牢愁白日过，不应老子坐婆娑。虽生得似无生好，欲死其如不死何。王蠋高风真可挹，鲁连大节岂容磨。东流不尽铜驼恨，四海悠悠总一波。","dynasty":"宋代","title":"自叹"}
{"author":"文天祥","content":"雄狐假虎之林皋，河水腥风接海涛。行客不知身世险，一窗春梦送轻舠。","dynasty":"宋代","title":"如皋"}
{"author":"文天祥","content":"世情千万变，险甚剑头炊。嗜传姑成癖，登山且作痴。烟霞非疾痼，泉石自心驰。独喜精神健，山中剩有诗。","dynasty":"宋代","title":"简琴窗云屋竹轩诸友"}
{"author":"文天祥","content":"日色隐孤戍，大江声怒号。朝廷任猛将，宿昔恨滔滔。","dynasty":"宋代","title":"阳罗堡第八"}
{"author":"文天祥","content":"早发东阿县，暮宿高唐州。哲人达几微，志士怀隐忧。山河已历历，天地空悠悠。孤馆一夜宿，北风吹白头。","dynasty":"宋代","title":"宿高唐州"}
{"author":"文天祥","content":"中原行几日，今日才见山。问山在何处，云在徐邳间。邳州山，徐州水，项籍不还韩信死。龙争虎斗不肯止，烟草漫漫青万里。","dynasty":"宋代","title":"望邳州"}
{"author":"文天祥","content":"双双夹方流，知有至妙蕴。山石发清晖，草木得馀涧。泉源皆宝气，樵牧骇潜蜃。仙翁独危坐，华池养水性。神泽温而栗，骨峭老益劲。苔矶枕泓碧，时有鱼出听。糜琼饭潺湲，冲淡意无朕。","dynasty":"宋代","title":"题延真罗道士玉涧"}
{"author":"文天祥","content":"楚月穿春袖，吴霜透晓鞯。壮心欲填海，苦胆为忧天。役役惭金注，悠悠欢瓦全。丈夫竟何事，一日定千年。","dynasty":"宋代","title":"赴阙"}
{"author":"文天祥","content":"猛思身世事，四十七年无。鹤发俄然在，鸾飞久已殂。二儿化成土，六女掠为奴。只有南冠在，何妨是丈夫。","dynasty":"宋代","title":"自叹三首"}
{"author":"文天祥","content":"春水满南国，惨淡故园烟。三年门巷空，永为邻里怜。","dynasty":"宋代","title":"第一百六十"}
{"author":"文天祥","content":"归来泉石国，日月共溪翁。夏气重渊底，春光万象中。穷吟到云黑，淡饮胜裙红。一阵弦声好，人间解愠风。","dynasty":"宋代","title":"山中立夏用坐客韵"}
{"author":"文天祥","content":"不教收骨瘴江边，驱向胡沙着去鞭。旧夺宫袍空独步，新食宫饭饱孤眠。客程恰与秋天半，人影何如月倍圆。犹是江南佳丽地，徘徊把酒看苍天。","dynasty":"宋代","title":"中秋"}
{"author":"文天祥","content":"风雪衡山涕满膺，懒残不管自家身。殷勤拨火分煨芋，却有工夫到别人。","dynasty":"宋代","title":"慧和尚三绝其二相"}
{"author":"文天祥","content":"乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。(寒蛩一作：寒虫)堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。","dynasty":"宋代","tags":"豪放，爱国","title":"酹江月·和友驿中言别"}
{"author":"文天祥","content":"大儿九龄色清彻，骅骝作驹已汗血。小儿五岁气食牛，冰壶玉衡悬清秋。罢琴惆怅月照席，人生有情泪沾臆。离别不堪无限意，更为后会知何地。酒肉如山又一时，只今未醉已先悲。","dynasty":"宋代","title":"十三拍"}
{"author":"文天祥","content":"近闻韦氏妹，零落依草木。深负鹡鸰诗，临风欲痛哭。","dynasty":"宋代","title":"长妹第一百四十八"}
{"author":"文天祥","content":"重来鸥阁晓，帆影涨新晴。倚槛云来去，闭帘花送迎。江湖春汗漫，岁月老峥嵘。手把忘忧草，夔夔绕太清。","dynasty":"宋代","title":"将母赴赣道西昌"}
{"author":"文天祥","content":"初修降表我无名，不是随班拜舞人。谁遣附庸祈请使，要教索虏识忠臣。","dynasty":"宋代","title":"使北"}
{"author":"文天祥","content":"今朝车马地，昔日战争场。我有扬州鹤，谁存邵伯棠。一湾流水小，数亩故城荒。回首江南路，青山断夕阳。","dynasty":"宋代","title":"过邵伯镇"}
{"author":"文天祥","content":"丈夫四方志，丧乱饱经过。清心听鸣镝，衰老强高歌。","dynasty":"宋代","title":"第一百八十七"}
{"author":"文天祥","content":"戎衣啧啧叹忠臣，为说城头不识人。押出相公州界去，真州城里榜安民。","dynasty":"宋代","title":"出真州"}
{"author":"文天祥","content":"烟云开窈缈，荆棘剪离披。蜡屐上下齿，竹枝长短词。半山江色透，独树午阴迟。世上儿孙老，有人犹看棋。","dynasty":"宋代","title":"山中"}
{"author":"文天祥","content":"九月初九日，客游戏马台。黄花弄朝露，古人花飞埃。今人哀后人，后人复今哀。世事那可及，泪落茱萸杯。","dynasty":"宋代","title":"戏马台"}
{"author":"文天祥","content":"故人有孙宰，义均骨肉地。连为粪土丛，挥手洒衰泪。","dynasty":"宋代","title":"孙粟第一百二十一"}
{"author":"文天祥","content":"今朝正重九，行人意迟迟。回首戏马台，野花发葳蕤。草埋范增塚，云见樊哙旗。时节正如此，道路将何之。我爱陶渊明，甲子题新诗。白衣送酒来，把菊卧东篱。","dynasty":"宋代","title":"发彭城"}
{"author":"文天祥","content":"秦世失其鹿，丰沛发龙颜。王侯与将相，不出徐济间。当时数公起，四海王气闲。至今尚想见，虹光照人寰。我来千载下，吊古泪如潸。白云落荒草，隐隐芒砀山。黄河天下雄，南去不复还。乃知盈虚故，天道如循环。","dynasty":"宋代","title":"沛歌"}
{"author":"文天祥","content":"浩浩歌，人生如寄可奈何。春秋去来传鸿燕，朝暮出没奔羲娥。青丝冉冉上霜雪，百年欻若弹指过。封侯未必胜瓜圃，青门老子聊婆娑。江湖流浪何不可，亦曾力士为脱靴。清风明月不用买，何处不是安乐窝。鹤胫岂长凫岂短，夔足非少蚿非多。浩浩歌，人生如寄可奈何。不能高飞与远举，天荒地老悬网罗。到头北邙一抔土，万事碌碌空奔波。金张许史久寂寞，古来贤圣闻丘轲。乃知世间为长物，惟有真我难灭磨。浩浩歌，人生如寄可奈何。春梦婆，春梦婆，拍手笑呵呵。是亦一东坡，非亦一东坡。","dynasty":"宋代","title":"陈贯道摘坡诗如寄以自号达者之流也为赋浩浩歌一首"}
{"author":"文天祥","content":"翠微三岛近，画阁五云横。春水鸥声滑，夕阳鸦背明。尊前持一笑，花下卧馀酲。曾见瑶池母，不为虚此生。","dynasty":"宋代","title":"拜罗氏百岁母之明日主人举酒客张千载心赋诗"}
{"author":"文天祥","content":"小人困驰骤，后生血气豪。世事固堪论，我何随汝曹。","dynasty":"宋代","title":"第一百七十五"}
{"author":"文天祥","content":"平野入青徐，桑柘叶如雨。信美无与适，沉思情延伫。","dynasty":"宋代","title":"北行第九十三"}
{"author":"文天祥","content":"江流风㶁㶁，云薄雨丝丝。上马忙呼伞，巡檐静看棋。露天厨作泞，沙地水生池。秉烛留前夕，兹游更绝奇。","dynasty":"宋代","title":"入山即事"}
{"author":"文天祥","content":"剑外春天远，江阁邻石面。幕府盛才贤，意气今谁见。","dynasty":"宋代","title":"南剑州督第六十四"}
{"author":"文天祥","content":"畏途随长江，万里沧茫水。游子去日长，壮心不肯已。","dynasty":"宋代","title":"江行第八十五"}
{"author":"文天祥","content":"我欲登山去采薇，江南秋雨正霏霏。仙家解有逡巡手，一筹西风落翠微。","dynasty":"宋代","title":"为刘定伯索油蕨"}
{"author":"文天祥","content":"万里飘零等一毫，满前风景恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。","dynasty":"宋代","title":"览镜见须髯消落为之流涕"}
{"author":"文天祥","content":"石郎草草割山川，一落人手三百年。八州风雨暗连天，三皇五帝如飞烟。人人野祭伊水边，春秋断烂不复传。白头潦倒今鲁连，夜深危坐日晏眠。","dynasty":"宋代","title":"有感"}
{"author":"文天祥","content":"桃花何夭夭，杨柳何依依。去年白鸟集，今年黄鹄飞。昔为江上潮，今为山中云。江上潮有声，山中云无情。一年足自念，况复百年长。但存松柏心，天地真茫茫。","dynasty":"宋代","title":"山中感兴三首其三"}
{"author":"文天祥","content":"书生曾拥碧油幢，耻与群儿共竖降。汉节几回登快阁，楚囚今度过澄江。丹心不改君臣谊，清泪难忘父母邦。惟有乡人知我瘦，下帷绝粒坐蓬窗。","dynasty":"宋代","title":"泰和"}
{"author":"文天祥","content":"金山冉冉波涛雨，锡水泯泯草木春。二十年前曾去路，三千里外作行人。英雄未死心为碎，父老相逢鼻欲辛。夜读程婴存赵事，一回惆怅一沾巾。","dynasty":"宋代","title":"无锡"}
{"author":"文天祥","content":"百计经营夜负舟，仓皇谁趣渡瓜洲。若非绐虏成宵遁，哭死界河天地愁。","dynasty":"宋代","title":"绐北难"}
{"author":"文天祥","content":"去冬阳月朔，吾始至幽燕。浩劫真千载，浮生又一年。天南照天北，山后接山前。梦里乾坤老，孤臣雪咽毡。","dynasty":"宋代","title":"己卯十月一日予入燕城岁月冉冉忽复周星而予"}
{"author":"文天祥","content":"床前两小女，各在天一涯。所愧为人父，风物长年悲。","dynasty":"宋代","title":"二女第一百四十四"}
{"author":"文天祥","content":"海近山如沃，杼深屋半芜。乾坤正风雨，轩冕总泥途。自叹鸢肩薄，谁怜鹤影孤。少年狂不醒，夜夜梦伊吾。","dynasty":"宋代","title":"英德道中"}
{"author":"文天祥","content":"只影飘零天一涯，千秋摇落欲何之。朝看带缓方嫌瘦，夜怯衾单始觉衰。眼里游从惊死别，梦中儿女慰生离。六朝无限江山在，搔首斜阳独立时。","dynasty":"宋代","title":"早秋"}
{"author":"文天祥","content":"寄兴逃吾病，吟诗老此生。风高鸿雁起，晴久鹁鸠鸣。野树辞秋落，溪云带雨行。晚凉便懒坐，移傍竹阴清。","dynasty":"宋代","title":"又赋"}
{"author":"文天祥","content":"长江几千里，万折必归东。南浦惊新雁，庐山隔晚风。人行荒树外，秋在断芜中。何日洗兵马，车书四海同。","dynasty":"宋代","title":"题黄冈寺次吴履斋韵"}
{"author":"文天祥","content":"东风吹草日高眠，试把平生细问天。燕子愁迷江右月，杜鹃声破洛阳烟。何从林下寻元亮，只向尘中作鲁连。莫笑道人空打坐，英雄收敛便神仙。","dynasty":"宋代","title":"遣兴"}
{"author":"文天祥","content":"初出高沙门，轻舫绕城楼。一水何曲折，百年此绸缪。北望渺无际，飞鸟翔平畴。寒芜入荒落，日薄行人愁。行行行湖曲，万顷涵清秋。大风吹樯倒，如汤彭蠡舟。欲寄故乡泪，使入长江流。篙人为我言，此水通淮头。前与黄河合，同作沧海沤。踟蹰忽夫意，拭泪泪不收。吴会日已远，回首重悠悠。驰驱梁赵郊，壮士何离忧。吾道久矣东，陆沈古神州。我今载南冠，何异有北投。不能裂肝脑，直气摩斗牛。但愿光岳合，休明复商周。","dynasty":"宋代","title":"发高邮"}
{"author":"文天祥","content":"军衙马足起黄埃，门掩西风梦正回。自入燕关人世隔，隔墙忽送市声来。","dynasty":"宋代","title":"宫籍监"}
{"author":"文天祥","content":"云低昏海日，风急沸洪涛。昔日乘龙贵，今朝汗马劳。纨绮污尘土，珠玉委蓬蒿。若作凄然赋，吾将仆命骚。","dynasty":"宋代","title":"石三峰为示十字云昔日乘龙贵今朝汗马劳为足六句"}
{"author":"文天祥","content":"久要何落落，末路重依依，风雨连兵幕，泥途满客衣。人间龙虎变，天外燕鸿违。死矣烦公传，北方人是非。","dynasty":"宋代","title":"怀友人二首"}
{"author":"文天祥","content":"昨朝门前地寸裂，今朝床下泥尺深。人生世间一蒲柳，岂堪日炙复雨淋。起来高歌离骚赋，睡去细和梁父吟。已矣已矣尚何道，犹有天地知吾心。","dynasty":"宋代","title":"偶成"}
{"author":"文天祥","content":"风雪重门老楚囚，梦回长夜意悠悠。熊鱼自古无双得，鹄雀如何可共谋。万里山河真堕甑，一家妻子枉填沟。儿时爱读忠臣传，不谓身当百六秋。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。","dynasty":"宋代","title":"游青源二首"}
{"author":"文天祥","content":"当年童子见，今见二毛翁。海月三秋别，江云一日同。鸥心驰舍北，龙尾曳天东。定有延和奏，南来寄一通。","dynasty":"宋代","title":"和前人赋别"}
{"author":"文天祥","content":"世以千金重，谁能学隐君。一门名似雨，满座客如云。志愿生无憾，声华死有闻。韩碑照原草，含笑有斯文。","dynasty":"宋代","title":"挽萧帅机虎溪"}
{"author":"文天祥","content":"久要何落落，末路重依依。风雨连兵幕，泥涂满客衣。人间龙虎变，天外燕鸿违。死矣烦公传，北方人是非。","dynasty":"宋代","title":"怀中甫"}
{"author":"文天祥","content":"谁入山来问野舟，一篙花外渡深流。小颦风树蹁跹鹤，浅约湍沙浩荡鸥。湖上有时思洛社，人间何处不滁州。徘徊才是黄昏候，短笛先催月上楼。","dynasty":"宋代","title":"山中呈聂心远诸客"}
{"author":"文天祥","content":"自说家乡古相州，白麻风旨出狂酋。中书尽出降元表，北渡黄河衣锦游。","dynasty":"宋代","title":"使北"}
{"author":"文天祥","content":"风霜阴忽忽，天地澹悠悠。我自操吴语，谁来问楚囚。寂中惟灭想，达处尽忘忧。手有韦编在，朝闻夕死休。","dynasty":"宋代","title":"己卯十月一日至燕越五日罹狴犴有感而赋其九"}
{"author":"文天祥","content":"小雅尽废兮，出车采薇矣。戎有中国兮，人类熄矣。明王不兴兮，吾谁与归矣。抱春秋以没世兮，甚矣吾衰矣。","dynasty":"宋代","title":"和夷齐西山歌"}
{"author":"文天祥","content":"河流双星会使槎，分明彻夜照长沙。辔丝晓转全龟影，衣绣春随锦鹊花。云杏旧阴凉绿净，野萍新韵度朱华。明年共侍蓬莱宴，回首丹墀日未斜。","dynasty":"宋代","title":"宴交代湖南提弄李运使致语口号"}
{"author":"文天祥","content":"貔貅十万众，日夜望南辕。老马翻迷路，羝羊竟触藩。武夫伤铁错，达士笑金昏。单骑见回纥，汾阳岂易言。","dynasty":"宋代","title":"铁错"}
{"author":"文天祥","content":"固陵城下两龙争，不见齐王来会兵。勒取河山新分地，项王之后到韩彭。","dynasty":"宋代","title":"固陵道中三首"}
{"author":"文天祥","content":"自诡衡山道士孙，至今句法有轩辕。世人未见题尧庙，尽把昌黎作寓言。收拾衡云作羽衣，便如屈子远游归。离骚忘却题天柱，为立斜阳问翠微。","dynasty":"宋代","title":"湘潭道中赠送丁碧眼相士"}
{"author":"文天祥","content":"起师哭玄元，义气震天地。百战奋雄姿，脔妾士挥泪。睢阳水东流，双庙垂百世。当时令狐潮，乃是贼游说。","dynasty":"宋代","title":"许远"}
{"author":"文天祥","content":"三年戎服行，五岭文玉会。跻攀上崖磴，厉揭涉潇濑。十步九崎岖，山水何破碎。坐信纸管仲小，自觉伯夷隘。乃今来中州，万里如一概。四望登原隰，桑麻蔚旆旆。骅骝出清庙，过都真历块。历历古战场，俯仰生感慨。吾常涉重湖，东海际南海。兹游冠平生，天宇更宏大。心与太虚际，目空九围内。男儿不出居，妇人坐帷盖。反身以自观，须弥纳一芥。以此处死生，超然万形内。","dynasty":"宋代","title":"献州道中"}
{"author":"文天祥","content":"我闼无纤埃，风日自清好。面面有芙蓉，何如交翠草。","dynasty":"宋代","title":"题颜景彝八窗玲珑其一"}
{"author":"文天祥","content":"忆昔三月朔，岁在火鼠乡。朝登迎銮镇，夜宿清边堂。于时坌飙雾，阳精暗无芒。胡羯犯彤宫，犬戎升御床。惨淡铜驼泣，威垂朱鸟翔。我欲疏河岳，借助金与汤。吾道率旷野，绕树空徬徨。慷慨抚鳌背，艰关出羊肠。扶日上天门，随云拜东皇。我逖誓兴晋，郑畋义扶唐。人谋岂云及，天命不于堂。泗水沉洛鼎，蓟丘植汶篁。瑶宫可敦后，玉陛单于王。革命旷千古，被发绵八荒。海流忽西注，天旋俄右方。嗟予俘为馘，万里劳梯航。秋风上瓯脱，夜雪卧桁杨。南冠郑大夫，北窖苏中郎。龙蛇共窟穴，蚁虱连衣裳。周旋溲勃间，宛转沮洳场。漠漠苍天黑，悠悠白日黄。风埃满沙漠，岁月稔星霜。地下双气烈，狱中孤愤长。唯存葵藿心，不改铁石肠。断舌奋常山，抉齿厉睢阳。此志已沟壑，馀命终岩墙。夷吾不可作，仲连久云亡。王衍劝石勒，冯道朝德光。末俗正靡靡，横流已汤汤。馀子不足言，丈夫何可当。","dynasty":"宋代","title":"壬午"}
{"author":"文天祥","content":"道上观行人，半似重相见。古云性相近，性岂不如面。万形本一性，万心方一殊。世固难绝圣，亦恐难绝愚。","dynasty":"宋代","title":"赠萍乡道士"}
{"author":"文天祥","content":"麾节东南会一堂，兰亭昨日记流觞。六丝星度银潢影，五彩春浮玉翠香。院柳旧云怀燕语，野华新雨挹虹光。凤池对秉他年事，伫看天街接佩珰。帘影晴丝落舞茵，崆峒云晚聚星辰。翠虹光度楼台月，香燕先浮霄汉春。一道清风华辔远，双江绿水彩衣新。相逢屡有朝花约，又看貂蝉会紫宸。","dynasty":"宋代","title":"宴交代权赣州孙提刑致语口号"}
{"author":"文天祥","content":"我行保州塞，御河直其东。山川犹有灵，佳气何郁葱。顾我巾车囚，厉气转秋蓬。瓣香欲往拜，惆怅临长空。","dynasty":"宋代","title":"赵太祖暮"}
{"author":"文天祥","content":"寒雨飒飒枯树湿，坐卧只多少行立。青春欲暮急还乡，非关使者徵求急。欲别上马身无力，去住彼此无消息。关塞萧条行路难，行路难行涩如棘。男儿性命绝可怜，十日不一见颜色。","dynasty":"宋代","title":"十五拍"}
{"author":"文天祥","content":"磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。","dynasty":"宋代","title":"赠曾一轩"}
{"author":"文天祥","content":"春云惨惨兮春水漫漫，思我故人兮行路难。君辕以南兮我辕以北，去日以远兮忧不可以终极。蹇予马兮江皋，式燕兮以游遨。念我平生兮君郁陶。在师中兮岂造次之可离，忠言不闻兮思君忸怩。毫厘之差兮天壤易位，驷不及舌兮脐不可噬。思我故人兮怀我亲，怀我亲兮思故人。怀哉怀哉，不可忍兮不如速死。慨百年之未半兮，胡中道而遄止。鲁连子兮义不帝秦，负玄德兮羽不名为人。委骨草莽兮时乃天命，自古孰无死兮首丘为正。我行我行兮梦寐所思，故人望我兮胡不归，胡不归。","dynasty":"宋代","title":"思小村"}
{"author":"文天祥","content":"翠盖蒙尘飞，仗钺奋忠烈。千秋沧海南，事与云水白。","dynasty":"宋代","title":"行府之败第七十四"}
{"author":"文天祥","content":"昔时张叔夜，统兵赴勤王。东都一不守，羸马迁龙荒。适过白沟河，裂眦须欲张。绝粒不遄死，仰天扼其吭。群臣总奄奄，一土垂天光。读史识其他，抚卷为凄凉。我生何不辰，异世忽相望。皇图遘阳刀，天堑满飞堭。引兵诣阙下，捧土障澜狂。出使义不屈，持节还中郎。六飞独南海，金钺将煌煌。武侯空威心，出狩惊四方。吾属竟为虏，世事吁彼苍。思公有奇节，一死何慨慷。江淮我分地，我欲投沧浪。沧浪却不受，中原行路长。初登项籍宫，次览刘季邦。涉足河与济，回首嵩与恒。下车抚梁门，上马指楼桑。戴星渡一水，惨淡天微茫。行人为我言，宋辽此分疆。悬知公死处，为公出涕滂。恨不持束刍，徘徊官道傍。我死还在燕，烈烈同肝肠。今我为公哀，后来谁我伤。天地垂日月，斯人未云亡。文武道不坠，我辈终堂堂。","dynasty":"宋代","title":"白沟河"}
{"author":"文天祥","content":"海近山如沃，杼深屋半芜。乾坤正风雨，轩冕总泥途。自叹鸢肩薄，谁怜鹤影孤。少年狂不醒，夜夜梦伊吾。","dynasty":"宋代","title":"英德道中"}
{"author":"文天祥","content":"山河千里在，烟火一家无。壮甚睢阳守，冤哉马邑屠。苍天如可问，赤子果何辜。唇齿提封旧，抚膺三叹吁。","dynasty":"宋代","title":"常州"}
{"author":"文天祥","content":"斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。","dynasty":"宋代","title":"怀孔明"}
{"author":"文天祥","content":"江岸今多啮，城居昔屡焚。市人半伧父，竖子亦将军。蛟哭金洲雨，猿啼玉观云。周郎坟土上，回首泪成痕。","dynasty":"宋代","title":"临江军"}
{"author":"文天祥","content":"倾盖年华晚，行人早发湘。白云虹浪小，明月燕花香。明浦春何急，巴山日正长。祝君加一饭，我意为桐乡。","dynasty":"宋代","title":"安序宋吏部来牧衡阳某将指联事好也会以便郡"}
{"author":"文天祥","content":"邹忌不如徐公美，引镜自窥得真是。门下食客才有求，昏昏便与妻妾比。徐家耳孙却不然，自名一镜京师市。世人无用看青铜，此君双眼明秋水。君以无求游公卿，勿令此镜生瑕滓。碟子大面何难知，从今光照二百里。","dynasty":"宋代","title":"赠镜斋徐相士"}
{"author":"文天祥","content":"燕颔鸢肩都易写，从前只道点睛难。近来阿堵君休问，灯下时将颊影看。","dynasty":"宋代","title":"赠刘可轩写真"}
{"author":"文天祥","content":"楹何为折剑何借，须肯为佛粪肯尝。马公布衾王公饭，石家锦障丁家香。忠邪佞邪两无定，一雕一璞异其性。忠朴先生躔法高，古今四者岂关命。五九六馀能善恶，铁算不是并州错。便从忠朴问如今，忠果谁忠朴谁朴。","dynasty":"宋代","title":"赠刘忠朴"}
{"author":"文天祥","content":"急流勇退识真臞，昔有麻衣拨地炉。我亦爱君云水趣，莫言雷雨趄江湖。","dynasty":"宋代","title":"赠闾丘相士"}
{"author":"文天祥","content":"去冬阳月朔，吾始至幽燕。浩劫真千载，浮生又一年。天南照天北，山后接山前。梦里乾坤老，孤臣雪咽毡。","dynasty":"宋代","title":"己卯十月一日予入燕城岁月冉冉忽复周星而予"}
{"author":"文天祥","content":"老夫悲暮年，天涯故人少。每望东南云，决眦入归鸟。","dynasty":"宋代","title":"第一百五十八"}
{"author":"文天祥","content":"小洞烟霞国，重阳风雨秋。欧公嵩岳步，朱子武夷舟。香火真吾职，觥筹且此游。龙山马台事，糠秕旧王侯。","dynasty":"宋代","title":"游集灵观"}
{"author":"文天祥","content":"三年独立已成僧，欲与何人说葛藤。夜夜隔墙囚叫佛，三生因果伴孤灯。","dynasty":"宋代","title":"夜起二绝"}
{"author":"文天祥","content":"北归秦川多鼓鼙，禾生陇亩无东西。三步回头五步坐，谁家捣练风凄凄。已近苦寒月，惨惨中肠悲，自恐二男儿，不得相追随。去留俱失意，徘徊感生离。十年蹴踘将雏远，目极伤神谁为携。此别还须各努力，无使霜露沾人衣。","dynasty":"宋代","title":"十四拍"}
{"author":"文天祥","content":"怅怅乾坤靡所之，平山风露夜何其。翁翁岂有甘心事，何故高楼鼓角悲。","dynasty":"宋代","title":"至扬州其三"}
{"author":"文天祥","content":"旄头彗紫微，蚩尤塞寒空。愚智心尽死，漂荡随高风。","dynasty":"宋代","title":"陵寝第二十三"}
{"author":"文天祥","content":"磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。","dynasty":"宋代","title":"赠曾一轩"}
{"author":"文天祥","content":"海上我时断去舟，公来容易渡南州。子胥江上逢渔父，莫是神遣汝否。","dynasty":"宋代","title":"海船"}
{"author":"文天祥","content":"大儿九龄色清彻，骅骝作驹已汗血。小儿五岁气食牛，冰壶玉衡悬清秋。罢琴惆怅月照席，人生有情泪沾臆。离别不堪无限意，更为后会知何地。酒肉如山又一时，只今未醉已先悲。","dynasty":"宋代","title":"十三拍"}
{"author":"文天祥","content":"北征垂半年，依依只南土。今晨渡淮河，始觉非故宇。江乡已无家，三年一羁旅。龙翔在何方，乃我妻子所。昔也无柰何，忽已置念虑。今行日已近，使我泪如雨。我为网常谋，有身不得顾。妻兮莫望夫，子兮莫望父。天长与地久，此恨极千古。来生业缘在，骨肉当如故。","dynasty":"宋代","title":"过淮河宿阚石有感"}
{"author":"文天祥","content":"便作乘槎客，萧萧骨发清。尊前山月过，笛里水风生。半夜鱼龙沸，三秋河汉明。雪堂眠二客，梦与白鸥盟。","dynasty":"宋代","title":"山中泛舟觞客"}
{"author":"文天祥","content":"北风吹黄花，落木寒萧飕。哀哀我慈母，玉化炎海秋。日月水东流，音容隔悠悠。小祥哭下邳，大祥哭幽州。今此复何夕，荏苒三星周。嗟哉不肖孤，宗职旷不修。昔母肉未寒，委身堕寇雠。仰药早云遂，庶从地下游。太阿落人手，死生不自由。南冠坐绝域，大期落淹流。白华下玄发，碧苏生缁裘。心口自相语，形影旁无俦。空庭鬼火阒，天黑对牢愁。鱼轩在何处，魂魄今安否。儿女各北归，坟墓委南陬。寒食雨凄凄，盂饭谁与投。荆棘缠蔓草，狐兔缘荒丘。长夜良寂寞，与我同幽幽。我心亦劳止，我命实不犹。昨夕梦堂上，乐昔欢绸缪。觉来尚恍惚，血涕连衾禂。晨兴一瓣香，痛如螫在头。吾家白云下，万里同关忧。遥怜弟与妹，几筵罗庶羞。既伤母在殡，又念兄在囚。兄囚不足念，毋亦为母谋。三圣去已远。穹垠莽洪流。缅怀百世虑，白骨甘填沟。冥冥先大夫，郁郁苍松楸。","dynasty":"宋代","title":"先两国初忌"}
{"author":"文天祥","content":"乃知贫贱别更苦，况我飘转无定所。心怀百忧复千虑，世人那得知其故。娇儿不离膝，哀哉两决绝。也复可怜人，里巷尽呜咽。断肠分手各风烟，中间消息两茫然。自断此生休问天，看射猛虎终残年。","dynasty":"宋代","title":"十六拍"}
{"author":"文天祥","content":"魏睢变张禄，越蠡改陶朱。谁料文山氏，姓刘名是洙。","dynasty":"宋代","title":"过黄岩"}
{"author":"文天祥","content":"仰看八尺躯，不要悬黄金。青青岁寒后，乃知君子心。","dynasty":"宋代","title":"第一百七十四"}
{"author":"文天祥","content":"皇后嘉树生僪佹，四衢五衢合一轨。德泽纯洽八方一，乘木而王固如此。大明香琴橘，贞观玉华李。一时图传传奇观，荣华过眼转九易。惟有武城宅前树，不知何年己连理。从来县官不以闻，武城子孙世专美。人言协气薰嘉生，此家孝友陶协气。朱门多少锁乔木，百年瞬息滋一渭。焉得鼎鼎为轮囷，受命不迁相曾氏。传闻此木更八世，方遇麻阳大夫记。麻阳又几年，却入青螺地舆志。比来彻当路，表名连瑞里。有日捧图上，嘉禾灵草共青史。物生隐显殆有时，展如之人亦应尔。楩楠杞梓离奇生继此，庐陵城北不止称三瑞。","dynasty":"宋代","title":"题曾氏连理本"}
{"author":"文天祥","content":"风打船头系夕阳，亭前老子旧胡床。青牛过去关山动，白鹤归来城郭荒。忠节风流落尘土，英雄遗恨满沧浪。故园水月应无恙，江上新松几许长。","dynasty":"宋代","title":"苍然亭"}
{"author":"文天祥","content":"终夕起推枕，五更闻打钟。精神入朱鸟，形影落卢龙。弭节蓬莱岛，扬旗太华峰。奔驰竟何事，回首谢乔松。","dynasty":"宋代","title":"不睡"}
{"author":"文天祥","content":"江南自好筑金台，何事风花堕向淮。若使两遭豺虎手，而今玉也有谁埋。","dynasty":"宋代","title":"至高沙"}
{"author":"文天祥","content":"孤舟渐渐脱长淮，星斗当空月照怀。今夜分明栖海角，未应便道是天涯。","dynasty":"宋代","title":"发通州"}
{"author":"文天祥","content":"两两渔舟摇下，双双紫燕飞回。流水白云芳草，清风明月苍苔。","dynasty":"宋代","title":"山中六言三首"}
{"author":"文天祥","content":"九天云下垂，一雨作秋色。尘埃化泥涂，原野转萧瑟。十里一双堠，狐兔卧荆棘。见说数年来，中州乍苏息。","dynasty":"宋代","title":"固陵道中三首"}
{"author":"文天祥","content":"远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。","dynasty":"宋代","tags":"写景，抒情","title":"晓起"}
{"author":"文天祥","content":"五云窗户瞰沧浪，犹带唐人翰墨香。日月四时黄道阔，江山一片画图长。回风何处抟双雁，冻雨谁人驾独航。回首十年此漂泊，阁前新柳已成行。","dynasty":"宋代","title":"题滕王阁"}
{"author":"文天祥","content":"海上多时断去舟，公来容易渡南州。子胥江上逢渔父，莫是神明遣汝否。","dynasty":"宋代","title":"海船"}
{"author":"文天祥","content":"老兵中变意差池，仓卒呼来朽索危。若使阿婆真一吼，目生随后悔何追。","dynasty":"宋代","title":"定变难"}
{"author":"文天祥","content":"萱草秋已死，岁暮有严霜。落日渭阳明，涕泪溅我裳。","dynasty":"宋代","title":"鼠第一百四十二"}
{"author":"文天祥","content":"梦破风烟迥，衾寒不自由。钟声到枕曙，月影入帘秋。雁过江山老，蛩吟草树愁。整冠人共笑，两月不梳头。","dynasty":"宋代","title":"晓起"}
{"author":"文天祥","content":"平生凉薄资，埏陶误大窰。谁知此石怪，愈沃乃愈焦。崑崙织火鼠，顿易鹑衣飘。荣我丝苏附，免此蒲柳凋。服之雪漫白，长袂风摇摇。表之以雾縠，缘之以烟绡。振衣从姬满，佩玉游西瑶。","dynasty":"宋代","title":"暑布送王廷举用萧敬夫韵"}
{"author":"文天祥","content":"万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","title":"金陵驿其二"}
{"author":"文天祥","content":"桃花何夭夭，杨柳何依依。去年白鸟集，今年黄鹄飞。昔为江上潮，今为山中云。江上潮有声，山中云无情。一年足自念，况复百年长。但存松柏心，天地真茫茫。","dynasty":"宋代","title":"山中感兴三首"}
{"author":"文天祥","content":"文采珊瑚钩，淑气含公鼎。炯炯一心在，天水相与永。","dynasty":"宋代","title":"陆枢密秀夫第五十二"}
{"author":"文天祥","content":"五云窗户瞰沧浪，犹带唐人翰墨香。日月四时黄道阔，江山一片画图长。回风何处抟双雁，冻雨谁人驾独航。回首十年此漂泊，阁前新柳已成行。","dynasty":"宋代","title":"题滕王阁"}
{"author":"文天祥","content":"急流勇退识真臞，昔有麻衣拨地炉。我亦爱君云水趣，莫言雷雨趄江湖。","dynasty":"宋代","title":"赠闾丘相士"}
{"author":"文天祥","content":"大儿九龄色清彻，骅骝作驹已汗血。小儿五岁气食牛，冰壶玉衡悬清秋。罢琴惆怅月照席，人生有情泪沾臆。离别不堪无限意，更为后会知何地。酒肉如山又一时，只今未醉已先悲。","dynasty":"宋代","title":"十三拍"}
{"author":"文天祥","content":"水边飞雁年年见，湖上新亭日日来。酹菊醉馀披草坐，探梅吟罢带花回。北崖尚被刚风隔，笑按匆匆上马杯。","dynasty":"宋代","title":"山中再次胡德昭韵"}
{"author":"文天祥","content":"岁月侵寻见二毛，剑花冷落鸊鹈膏。睡馀吸海龙身瘦，渴里奔云马骨高。百忌不容亲酒具，千愁那解减诗豪。起来大作屠门嚼，自笑我非儿女曹。","dynasty":"宋代","title":"病中作"}
{"author":"文天祥","content":"一绦一褐髯如铁，神为秋水眼为月。欲从壶子觅三机，剑首终然吹一吷。","dynasty":"宋代","title":"赠赵神眼"}
{"author":"文天祥","content":"我生我生何不辰，孤根不识桃李春。天寒日短重愁人，北风随我铁马尘。初怜骨肉钟奇祸，而今骨肉相怜我。汝在北兮婴我怀，我死谁当收我骸。人生百年何丑好，黄粱得丧俱草草。呜呼六歌兮勿复道，出门一笑天地老。","dynasty":"宋代","title":"六歌"}
{"author":"文天祥","content":"畏途随长江，万里沧茫水。游子去日长，壮心不肯已。","dynasty":"宋代","title":"江行第八十五"}
{"author":"文天祥","content":"壮士血相视，斯人已云亡。哀哀失木狖，夜深经战场。","dynasty":"宋代","title":"巩宣使信第一百一十四"}
{"author":"文天祥","content":"钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。","dynasty":"宋代","title":"游青源二首其一"}
{"author":"文天祥","content":"戴星欲赴野人家，曙色纷纷路愈赊。仓卒只从山半住，颓垣上有白云遮。","dynasty":"宋代","title":"至扬州"}
{"author":"文天祥","content":"斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。","dynasty":"宋代","title":"怀孔明"}
{"author":"文天祥","content":"忆昔闲居日，端二逢始生。升堂拜亲寿，抠衣接宾荣。载酒出郊去，江花相送迎。诗歌和盈轴，铿戛金石声。于时果何时，朝野方休明。人生足自乐，帝力无能名。譬如江海鱼，与水俱忘情。讵知君父恩。天地同生成。旄头忽堕地，氛雾迷三精。黄屋朔风卷，园林杀气平。四海靡所骋，三年老于行。宾僚半荡覆，妻子同飘零。无几哭慈母，有顷遭溃兵。束兵献穹帐，囚首送空囹。痛甚衣冠烈，甘于鼎镬烹。死生久已定，宠辱安足惊。不图坐罗网，四见槐云青。朱颜日复少，玄发益以星。往事真蕉鹿，浮名一草萤。牢愁写玄语，初度感骚经。朝登蓬莱门，暮涉芙蓉城。忽复临故国，摇摇我心旌。想见家下人，念我涕为倾。交朋说畴昔，惆怅鸡豚盟。空花从何来，为吾舞娉婷。莫道无人歌，时鸟不可听。达人贵知命，俗士空劳形。吾生复安适，拄颊观苍冥。","dynasty":"宋代","title":"生日"}
{"author":"文天祥","content":"登临我向乱离来，落落千年一越台。春事暗随流水去，潮声空逐暮天回。烟横古道人行少，月堕荒村鬼哭哀。莫作楚囚愁绝看，旧家歌舞此衔杯。","dynasty":"宋代","title":"越王台"}
{"author":"文天祥","content":"清秋望不极，中原杳茫茫。游子怅寂寥，下马古战场。","dynasty":"宋代","title":"北行第九十一"}
{"author":"文天祥","content":"淳熙稽古再明禋，制作规模汶上新。未植羽旄朝万国，首将玉币荐三神。灵车欲下天先雨，御幄虚张帝在茵。熙事告成中外贺，与民同乐霈恩均。","dynasty":"宋代","title":"明堂庆成诗"}
{"author":"文天祥","content":"瑟瑟秋风悲，烈烈寒气骄。蒲柳先已零，松柏何后凋。天意重肃杀，造物无不销。强弱有异禀，忧患同一朝。惟有南山石，千载一岧峣。人苦不自足，空羡王子乔。","dynasty":"宋代","title":"自叹"}
{"author":"文天祥","content":"秋风晚正烈，客衣早知寒。把衣不能别，更尽此日欢。出门一万里，风沙浩漫漫。岂无儿女情，为君思汍澜。百年有时尽，千载无馀观。明明君臣义，公独为其难。愿持丹一寸，写入青琅玕。会有抚卷人，孤灯起长叹。","dynasty":"宋代","title":"送行中斋三首"}
{"author":"文天祥","content":"炎皇览众草，异种多西州。为君望岷峨，使我双泪流。向来秦越人，朝洛夕邯郸。子持鹊经来，自西亦徂南。江南有羁羽，岂不怀故营。何当同皇风，六气和且平。","dynasty":"宋代","title":"赠蜀医钟正甫"}
{"author":"文天祥","content":"疾病连三次，形容落九分。几成白宰相，谁识故将军。暗坐羞红日，闲眠想白云。苍苍竟何意，未肯丧斯文。","dynasty":"宋代","title":"自叹三首"}
{"author":"文天祥","content":"天长眺东南，衰谢多酸辛。丈夫誓许国，直笔在史臣。","dynasty":"宋代","title":"第一百七十"}
{"author":"文天祥","content":"客从南溟来，黄屋今在否。天高无消息，未忍即开口。","dynasty":"宋代","title":"祥兴第三十八"}
{"author":"文天祥","content":"自来百里半九十，望见城头路愈长。薄命只愁追者至，人人摇桨渡沧浪。","dynasty":"宋代","title":"望城难"}
{"author":"文天祥","content":"江流风虢虢，云薄雨丝丝。上马忙呼繖，巡檐静看棋。露天厨作泞，沙地水生池。秉烛留前夕，兹游更绝奇。","dynasty":"宋代","title":"入山即事"}
{"author":"文天祥","content":"惊风翻河叹，鹑首丽泥涂。吾衰将焉托，愁绝付摧枯。","dynasty":"宋代","title":"第一百六十六"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"春云惨惨兮春水漫漫，思我故人兮行路难。君辕以南兮我辕以北，去日以远兮忧不可以终极。蹇予马兮江皋，式燕兮以游遨。念我平生兮君郁陶。在师中兮岂造次之可离，忠言不闻兮思君忸怩。毫厘之差兮天壤易位，驷不及舌兮脐不可噬。思我故人兮怀我亲，怀我亲兮思故人。怀哉怀哉，不可忍兮不如速死。慨百年之未半兮，胡中道而遄止。鲁连子兮义不帝秦，负玄德兮羽不名为人。委骨草莽兮时乃天命，自古孰无死兮首丘为正。我行我行兮梦寐所思，故人望我兮胡不归，胡不归。","dynasty":"宋代","title":"思小村"}
{"author":"文天祥","content":"书生曾拥碧油幢，耻与群儿共竖降。汉节几回登快阁，楚囚今度过澄江。丹心不改君臣谊，清泪难忘父母邦。惟有乡人知我瘦，下帷绝粒坐蓬窗。","dynasty":"宋代","title":"泰和"}
{"author":"文天祥","content":"云低昏海日，风急沸洪涛。昔日乘龙贵，今朝汗马劳。纨绮污尘土，珠玉委蓬蒿。若作凄然赋，吾将仆命骚。","dynasty":"宋代","title":"石三峰为示十字云昔日乘龙贵今朝汗马劳为足六句"}
{"author":"文天祥","content":"得失元来付塞翁，何心桃李问东风。人皆有喜荣三仕，我尚无文谢五穷。秘苑固知朋可正，畏途犹恐甲方衷。欲酬长者殷勤祝，坎止流行学四忠。","dynasty":"宋代","title":"和萧安抚平林送行韵"}
{"author":"文天祥","content":"四十羲娥落虎狼，今朝骑马入真阳。山川莫道非吾土，一见衣冠是故乡。","dynasty":"宋代","title":"真州杂赋"}
{"author":"文天祥","content":"有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。","dynasty":"宋代","title":"六歌"}
{"author":"文天祥","content":"千金铸镜百神愁，功与当年禹服侔。荆棘故宫魑魅走，空馀扬子水东流。","dynasty":"宋代","title":"端午感兴"}
{"author":"文天祥","content":"翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。","dynasty":"宋代","title":"和前人赋别其一"}
{"author":"文天祥","content":"旄头彗紫微，蚩尤塞寒空。愚智心尽死，漂荡随高风。","dynasty":"宋代","title":"陵寝第二十三"}
{"author":"文天祥","content":"青衣山下汲荒泉，道遇腥风走不前。向晚归来号且哭，胡儿只为解腰缠。","dynasty":"宋代","title":"至扬州"}
{"author":"文天祥","content":"雷霆走精锐，斧钺下青冥。江城今夜客，惨淡飞云汀。","dynasty":"宋代","title":"汀州第六十五"}
{"author":"文天祥","content":"单骑堂堂诣虏营，古今祸富了如陈。北方相顾称男子，似谓江南尚有人。","dynasty":"宋代","title":"纪事"}
{"author":"文天祥","content":"翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。","dynasty":"宋代","title":"和前人赋别"}
{"author":"文天祥","content":"市腰石有千年磵，石眼泉无一日乾。天下苍生应有望，不知龙向此中蟠。","dynasty":"宋代","title":"题古磵"}
{"author":"文天祥","content":"观君潇湘图，起我濠上心。短褐波涛旧，秋雨菰蒲深。","dynasty":"宋代","title":"赠周东卿画鱼"}
{"author":"文天祥","content":"岸转异江湖，江水流城郭，鸱鸮志意满，山鬼独一脚。","dynasty":"宋代","title":"安庆府第十三"}
{"author":"文天祥","content":"九天云下垂，一雨作秋色。尘埃化泥涂，原野转萧瑟。十里一双堠，狐兔卧荆棘。见说数年来，中州乍苏息。","dynasty":"宋代","title":"固陵道中三首其一"}
{"author":"文天祥","content":"今朝正重九，行人意迟迟。回首戏马台，野花发葳蕤。草埋范增塚，云见樊哙旗。时节正如此，道路将何之。我爱陶渊明，甲子题新诗。白衣送酒来，把菊卧东篱。","dynasty":"宋代","title":"发彭城"}
{"author":"文天祥","content":"不时徇铺路纵横，小队戎衣自出城。天假汉儿灯一炬，旁人只道是官行。","dynasty":"宋代","title":"出巷难"}
{"author":"文天祥","content":"地维倾渤澥，天柱折崑崙。清夜为挥泪，白云空断魂。死生苏子节，贵贱翟公门。高庙神灵在，乾坤付不言。","dynasty":"宋代","title":"感伤"}
{"author":"文天祥","content":"倏忽当年遇，蒙茸几度披。水霞明画卷，草树幻骚词。鸟过目不瞬，江流意自迟。世人空黑白，一色看坡棋。","dynasty":"宋代","title":"山中其二"}
{"author":"文天祥","content":"草宿披宵露，松餐立晚风。乱离嗟我在，艰苦有谁同。祖逖关河志，程婴社稷功。身谋百年事，宇宙浩舞穷。","dynasty":"宋代","title":"自叹"}
{"author":"文天祥","content":"去年今日遁崖山，望见龙舟咫尺间。海上楼台俄已变，河阳车驾不须还。可怜羝乳烟横塞，空想鹃啼月掩关。人世流光忽如此，东风吹雪鬓毛班。","dynasty":"宋代","title":"正月十三日"}
{"author":"文天祥","content":"禁门三五金吾夜，回首青春忽二毛。池上昔陪王母宴，斗中今直贵人牢。风生江海龙游远，月满关山鹤唳高。梦到钧天灯火闹，依然彩笔照宫袍。","dynasty":"宋代","title":"上元怀旧"}
{"author":"文天祥","content":"汝南市人眼，壶小天地大。谁知卖药翁，壶宽天地隘。李君血肉身，大化中一芥。天度三百馀，满腔粲蓍蔡。仙翁以过谪，长房以术败。造化多漏泄，鬼神争讶怪。君归视斯壶，口匏深覆盖。得钱且沽酒，日晚便罢卖。","dynasty":"宋代","title":"赠一壶天李日者"}
{"author":"文天祥","content":"痛愤寄所宣，四方服勇决。壮士敛精魂，里巷犹呜咽。","dynasty":"宋代","title":"张云第一百一十一"}
{"author":"文天祥","content":"和王夫人《满江红》韵，以庶几后山《妾薄命》之意。燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端蕉影上窗纱，青灯歇。曲池合，高台灭。人间事，何堪说！向南阳阡上，满襟清血。世态便如翻覆雨，妾身元是分明月。笑乐昌一段好风流，菱花缺。","dynasty":"宋代","tags":"婉约，爱国","title":"满江红·燕子楼中"}
{"author":"文天祥","content":"天寒霜雪繁，萧萧北风劲。高鸟黄云暮，斗上捩孤影。","dynasty":"宋代","title":"第一百八十"}
{"author":"文天祥","content":"珙璧衣冠十六传，更无一士死君前。自惭重赵非九鼎，犹幸延韩更数年。孟博囊头真自爱，杲卿钩舌要谁怜。人间信有网常在，万古西山皎月悬。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"岸行五里入真州，城外荒荒鬼也愁。忽听路人嗟叹说，昨朝哨马到江头。","dynasty":"宋代","title":"上岸难"}
{"author":"文天祥","content":"石郎草草割山川，一落人手三百年。八州风雨暗连天，三皇五帝如飞烟。人人野祭伊水边，春秋断烂不复传。白头潦倒今鲁连，夜深危坐日晏眠。","dynasty":"宋代","title":"有感"}
{"author":"文天祥","content":"山河千里在，烟火一家无。壮甚睢阳守，冤哉马邑屠。苍天如可问，赤子果何辜。唇齿提封旧，抚膺三叹吁。","dynasty":"宋代","title":"常州"}
{"author":"文天祥","content":"一叶漂摇扬子江，白云尽处是苏洋。便如伍子当年苦，只少行头宝剑装。","dynasty":"宋代","title":"苏州洋"}
{"author":"文天祥","content":"熊罴十万建行台，单骑谁教免胄来。一日捉将沙漠去，遭逢碧眼老回回。","dynasty":"宋代","title":"命里"}
{"author":"文天祥","content":"天地西江远，无家问死生。凉风起天末，万里故乡情。","dynasty":"宋代","title":"思故乡第一百五十六"}
{"author":"文天祥","content":"鄂渚分云树，春城带雨长。惜哉形胜地，河岳空金汤。","dynasty":"宋代","title":"鄂州第十一"}
{"author":"文天祥","content":"东风解冻出行嬉，一哄烟尘隔翠微。自有溪山真乐地，从来富贵是危机。二三辈行惟须醉，多少公卿未得归。明日主人酬一座，小船旋网鳜鱼肥。","dynasty":"宋代","title":"山中谩成柬刘方斋"}
{"author":"文天祥","content":"几日随风北海游，回从扬子大江头。臣心一片磁针石，不指南方不肯休。","dynasty":"宋代","tags":"爱国，励志","title":"扬子江"}
{"author":"文天祥","content":"楚月穿春袖，吴霜透晓鞯。壮心欲填海，苦胆为忧天。役役惭金注，悠悠欢瓦全。丈夫竟何事，一日定千年。","dynasty":"宋代","title":"赴阙"}
{"author":"文天祥","content":"一绦一褐髯如铁，神为秋水眼为月。欲从壶子觅三机，剑首终然吹一吷。","dynasty":"宋代","title":"赠赵神眼"}
{"author":"文天祥","content":"崔嵬扶桑日，阔会沧海潮。倾都看黄屋，此意竟萧条。","dynasty":"宋代","title":"福安府第二十九"}
{"author":"文天祥","content":"萧萧山下人，闭门衣裘单。春心动溪谷，晓起扪松看。","dynasty":"宋代","title":"赠罗雪崖樵青"}
{"author":"文天祥","content":"当年寿阳额，春风点颜色。后来广平肠，冰雪峙气骨。世人识花面，识花还自浅。花有岁寒心，清贞坚百炼。君家在梅谷，自诡知梅熟。须得花性情，不假花头目。莫说和羹事，花被和羹累。突兀烟水村，我梅自林氏。","dynasty":"宋代","title":"赠梅谷相士"}
{"author":"文天祥","content":"君不见秘书外监贺放翁，镜湖一曲高清风。又不见太子师傅两疏氏，东门祖帐罗群公。人生晚节良不易，颓波下下谁障东。使人知有在我者，二三君子为有功。我公金华山下住，赤松安期白云处。风骨细瘦真神仙，急流勇退不肯顾。我昔山中想风采，几回击节归田疏。适来追陪水苍佩，亲见辞归白云路。御笔擢公领蓬山，师表玉立东宫官。两年苦口一去字，未许鸥鹭从公闲。瑶池深深锁策府，玉皇宫阙侨其间。暂分赤符管下界，半空云气常往还。多少持麾辞上国，悠悠风尘见此客。莫作寻常太守看，疏贺以来伟人物。夜瞻婺女次舍中，一点光明射南极。公归眠食重调护，世道尚凭公气力。","dynasty":"宋代","title":"赠秘书王监丞"}
{"author":"文天祥","content":"枚乘擅七发，郭玉明四难。微言起沈痼，此道今漫漫。云何东海生，而乃绪真要。砉然以神遇，契彼镜经妙。我欲炊雕胡，俯凿菊水泉。寿彼方舆人，六气何由諐。","dynasty":"宋代","title":"赠明脉萧信叔"}
{"author":"文天祥","content":"巍峨幼妇碑，伶俜七步诗。又得墨林墨淋漓，凑作曹家三绝奇。","dynasty":"宋代","title":"赠墨林曹大崧"}
{"author":"文天祥","content":"清浅风流圣得知，黄昏归鹤月来时。岭头更有高寒处，却是江南第一枝。","dynasty":"宋代","title":"赠南安黄梅峰"}
{"author":"文天祥","content":"手把先天已后书，当来一画本全无。白云山下泠泠水，自在人间太极图。","dynasty":"宋代","title":"赠彭别峰太极数"}
{"author":"文天祥","content":"挽强二石徒碌碌，学到穿杨精艺熟。百发百中无虚弦，百中一趺前功辱。彭君绝识透黄间，不师逢羿师珞琭。天度三百六十强，一算不容失正鹄。吾闻天机难语人，往来了了拈众镞。君姑藏用凝于神，矢口莫轻谈祸福。","dynasty":"宋代","title":"赠彭神机"}
{"author":"文天祥","content":"道上观行人，半似重相见。古云性相近，性岂不如面。万形本一性，万心方一殊。世固难绝圣，亦恐难绝愚。","dynasty":"宋代","title":"赠萍乡道士"}
{"author":"文天祥","content":"人生天地间，一死非细事。识破此条贯，八九分地位。赵岐图寿藏，杜牧拟墓志。祭文潜自撰，荷锸伶常醉。此等蜕浮生，见解已不易。齐物逍遥游，大抵蒙庄意，圣门有大法，学者必孔自。知生未了了，未到知死地。原始则返终，终始本一致。后来得西铭，精蕴发洙泗。吾体天地塞，吾气天地帅。一节非践形，终身莫继志。舜功禹顾养，参全颖锡类。伯奇令无违，申生恭不贰。圣贤当其生，无日不惴惴。彼岂不大观，何苦勤兴寐。吾顺苟不亏，吾宁始无愧。人而有所忝，旷达未足智。卓哉居士翁，方心不姿媚。蒙谗以去国，七年无怨怼。风雨三间茅，松楸接苍翠。斯丘亦乐哉，未老先位置。宇宙如许大，岂以为敝屣。当其归去来，致命聊自遂。天之生贤才，初意岂无为。民胞物同与，何莫非己累。君方仕于朝，名高贵所萃。乾坤父母身，方来日川至。西铭一篇书，顺事为大义。请君观我生，姑置末四字。","dynasty":"宋代","title":"赠莆阳卓大著顺宁精舍三十韵"}
{"author":"文天祥","content":"倚柯睨苍髯，短簑挟风雨。谈道谁我知，对弈者其侣。狂吟发悲调，谷鸣相律吕。扊扅岂不怨，宁售大夫股。长镵斸仙苓，获薪为吾煮。","dynasty":"宋代","title":"题王声甫松坡樵苦唱后"}
{"author":"文天祥","content":"早作田文去，终无苏武留。偷生宁伏剑，忍死欲焚舟。逸骥思超乘，飞鹰志脱鞲。登楼望江上，日日数行艘。","dynasty":"宋代","title":"回京口"}
{"author":"文天祥","content":"万里先人忌，呼号痛不天。遗孤馀二纪，旷祀忽三年。永恨丘园隔，遥怜弟妹圆。义方如昨日，地下想欣然。","dynasty":"宋代","title":"先太师忌日"}
{"author":"文天祥","content":"长平一坑四十万，秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋猬交沧溟。游兵日来复日往，相持一月为鹬蚌。南人志欲扶昆崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有北船在。昨夜两边桴鼓鸣，今朝船船鼾睡声。北兵去家八千里，椎牛酾酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。","dynasty":"宋代","title":"二月六日海上大战国事不济孤臣天祥坐北舟中向南恸哭为之诗曰"}
{"author":"文天祥","content":"吴楚东南坼，风云地一隅。蹉跎暮容色，不敢恨危途。","dynasty":"宋代","title":"第一百六十四"}
{"author":"文天祥","content":"初日照高楼，轻烟在疏树。峨峨远岫出，泯泯清江去。檐隙委残籀，屋隅连宿莽。荟蔚互低昂，熹微分散聚。城郭谅非昔，山川俨如故。童鬓已零落，姝颜慰迟莫。沈沈澹忘归，欲归重回顾。","dynasty":"宋代","title":"题宣州叠嶂楼"}
{"author":"文天祥","content":"陶潜避俗翁，庞公竟独往。明明君臣契，牢落吾安放。","dynasty":"宋代","title":"第一百六十三"}
{"author":"文天祥","content":"梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。","dynasty":"宋代","tags":"行军，爱国，壮志","title":"南安军"}
{"author":"文天祥","content":"南国卷云水，黄金倾有无。蛟龙亦狼狈，反复乃须臾。","dynasty":"宋代","title":"张世杰第四十一"}
{"author":"文天祥","content":"北风吹春草，阳乌日已至。天时岂云爽，人事胡乃异。三月方皇皇，衣冠道如坠。栋挠榱桷折，木颠桢干悴。大者怀端忧，燋头求室燬。小者嗟行役，泥涂跋其尾。长平与新安，露胔如栉比。赋分本尔殊，适与天时值。哲人处明夷，致命以遂志。但令守吾贞，死生浩无愧。","dynasty":"宋代","title":"有感呈景山校书诸丈"}
{"author":"文天祥","content":"高人不烟火，跳出天地窰。掀然立千仞，块视金与焦。香袂拂雪冷，紫髯逐风飘。摩挲云冥树，凯随群卉凋。但知仙骨轻，不学倒影摇。人间尽描貌，妙不在生绡。揭斗斟天浆，霞衣却琼瑶。","dynasty":"宋代","title":"暑布送王廷举用萧敬夫韵"}
{"author":"文天祥","content":"丈夫四方志，丧乱饱经过。清心听鸣镝，衰老强高歌。","dynasty":"宋代","title":"第一百八十七"}
{"author":"文天祥","content":"我为吾君役，而从乃主行。险夷宁异趣，休戚与同情。遇贼能无死，寻医剧不生。通州一丘土，相望泪如倾。","dynasty":"宋代","title":"哭金路分应"}
{"author":"文天祥","content":"道上观行人，半似重相见。古云性相近，性岂不如面。万形本一性，万心方一殊。世固难绝圣，亦恐难绝愚。","dynasty":"宋代","title":"赠萍乡道士"}
{"author":"文天祥","content":"八十馀翁雪满颠，深衣大带耳垂肩。磻溪回首今三载，绛县论心又十年。归去来兮真富贵，美哉寿也活神仙。门前燕雀纷如雨，愧我白云深处眠。","dynasty":"宋代","title":"寿朱约山八十三岁"}
{"author":"文天祥","content":"聚观夹道捲红楼，夺得南朝一状头。将谓燕人骑屋看，而今马首向真州。","dynasty":"宋代","title":"真州杂赋其二"}
{"author":"文天祥","content":"去岁湟中谷，医疮咸糶新。一言堪救药，三秩敢贪嗔。自是仁由己，休论哲保身。当时若瘖默，何面见乡人。","dynasty":"宋代","title":"和故人韵"}
{"author":"文天祥","content":"北庭数有关中使，飘飘远自流沙至。胡人高鼻动成群，仍唱胡歌饮都市。中原无书归不得，道路只今多拥隔。身欲奋飞病在床，时独看云泪沾臆。","dynasty":"宋代","title":"五拍"}
{"author":"文天祥","content":"江南车盖走燕山，老子旁观袖手閒。见说新诗题甲子，桃源元只在人间。","dynasty":"宋代","title":"河间"}
{"author":"文天祥","content":"无限斜阳故国愁，朔风吹马上幽州。天翻地覆三生劫，岁晚江空万里囚。烈士丧元端不惜，达人知命复何忧。只应四十三年死，两度无端见土牛。","dynasty":"宋代","title":"立春"}
{"author":"文天祥","content":"楚观檐花晓，舟人击鼓东。蛟龙噀灵雨，雕鹗展雄风。此客云宵士，斯文造化工。捷来君饮此，我亦岂元戎。","dynasty":"宋代","title":"衡州送胡端逸赴漕"}
{"author":"文天祥","content":"灯影沉沉夜气清，朔风吹梦度江城。觉来知打明钟未，忽听邻家叫佛声。","dynasty":"宋代","title":"偶成二首"}
{"author":"文天祥","content":"束书游京师，孤云瞻太行。辞归慕何蕃，舍养殊欧阳。山林乾坤静，菽水日月长。好味诸公诗，胜读寒泉章。","dynasty":"宋代","title":"送三山林溶孙归省"}
{"author":"文天祥","content":"烟云开窈缈，荆棘剪离披。蜡屐上下齿，竹枝长短词。半山江色透，独树午阴迟。世上儿孙老，有人犹看棋。","dynasty":"宋代","title":"山中"}
{"author":"文天祥","content":"人生天地间，一死非细事。识破此条贯，八九分地位。赵岐图寿藏，杜牧拟墓志。祭文潜自撰，荷锸伶常醉。此等蜕浮生，见解已不易。齐物逍遥游，大抵蒙庄意，圣门有大法，学者必孔自。知生未了了，未到知死地。原始则返终，终始本一致。后来得西铭，精蕴发洙泗。吾体天地塞，吾气天地帅。一节非践形，终身莫继志。舜功禹顾养，参全颖锡类。伯奇令无违，申生恭不贰。圣贤当其生，无日不惴惴。彼岂不大观，何苦勤兴寐。吾顺苟不亏，吾宁始无愧。人而有所忝，旷达未足智。卓哉居士翁，方心不姿媚。蒙谗以去国，七年无怨怼。风雨三间茅，松楸接苍翠。斯丘亦乐哉，未老先位置。宇宙如许大，岂以为敝屣。当其归去来，致命聊自遂。天之生贤才，初意岂无为。民胞物同与，何莫非己累。君方仕于朝，名高贵所萃。乾坤父母身，方来日川至。西铭一篇书，顺事为大义。请君观我生，姑置末四字。","dynasty":"宋代","title":"赠莆阳卓大著顺宁精舍三十韵"}
{"author":"文天祥","content":"陆氏登三阁，源明出一麾。清声光漳浦，便道拜长基。赤子歌来暮，同寅赋去思。西铭功用大，伫验顺宁诗。","dynasty":"宋代","title":"又送卓大著知漳州"}
{"author":"文天祥","content":"空庭横螮蝀，断碣偃龙蛇。活火参禅笋，真泉透佛茶。晚钟何处雨，春水满城花。夜影灯前客，江西七祖家。","dynasty":"宋代","title":"游青源二首"}
{"author":"文天祥","content":"自海陵来向海安，分明如渡鬼门关。若将九折回车看，倦鸟何年可得还。","dynasty":"宋代","title":"发海陵"}
{"author":"文天祥","content":"虎头牌子织金裳，北面三年蚁梦长。借问一门朱与紫，江南几世谢君王。","dynasty":"宋代","title":"纪事其二"}
{"author":"文天祥","content":"世乱遭飘荡，飞藿共徘徊。十口隔风雪，反畏消息来。","dynasty":"宋代","title":"妻子第一百四十七"}
{"author":"文天祥","content":"礼乐皇皇使者行，光华分似及乡英。贞元虎榜虽联捷，司隶龙门幸缀名。二宋高科犹易事，两苏清节乃真荣。囊书自负应如此，肯逊当年祢正平。","dynasty":"宋代","title":"次鹿鸣宴诗"}
{"author":"文天祥","content":"昨夜分明梦到家，飘飖依旧客天涯。故园门掩东风老，无限杜鹃啼落花。","dynasty":"宋代","title":"旅怀"}
{"author":"文天祥","content":"渟渟岩下泓，澄碧落梧影。寒瑶披清飙，残月照濎濙。俯渊测浮云，流日荡苕颖。向来沧浪歌，孺子不可诇。载沾衣上尘，怀古意深永。招招素心人，相期发深省。","dynasty":"宋代","title":"题高君宝绀泉"}
{"author":"文天祥","content":"一笑登临晚，江流接太虚。自惭云出岫，争讶雨随车。慷慨十围柳，周回千里鱼。故园堤好在，夜梦绕吾庐。","dynasty":"宋代","title":"快阁遇雨观澜"}
{"author":"文天祥","content":"□□□□□□□，门外苍松一水修。不必清高逼巢许，只教潇洒胜由求。空花自满三千界，老树相看五百秋。坐有鹰扬人物在，怕牵昨梦上渔舟。","dynasty":"宋代","title":"山中自赋"}
{"author":"文天祥","content":"秀气冲星斗，壮笔过飞泉。旧游易磨灭，魂伤山寂然。","dynasty":"宋代","title":"刘监簿第一百三十"}
{"author":"文天祥","content":"寒魄澹玄河，商飙慓明发。羁人坐环堵，壮士衣穿褐。晋陵谁复新，秦陵尚云秣。夫君百世心，患不在饥渴。","dynasty":"宋代","title":"蚤秋"}
{"author":"文天祥","content":"宇宙风烟阔，山林日月长。开滩通燕尾，伐石割羊肠。盘谷堪居李，庐山偶姓康。知名总闲事，一醉棹沧浪。","dynasty":"宋代","title":"文山即事"}
{"author":"文天祥","content":"三生石上结因缘，袍笏横斜学米颠。渔父几忘山下路，仙人时访岭头船。乌猿白鹤无根树，淡月疏星一线天。为我醉呼添蒙澒，倦来平卧看云烟。","dynasty":"宋代","title":"周苍崖入吾山作图诗赠之"}
{"author":"文天祥","content":"万里飘零一毫，满前风影恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。","dynasty":"宋代","title":"览镜见须髯消落为之流涕"}
{"author":"文天祥","content":"棣华晴雨好，风急手足寒。百战今谁在，羁栖见汝难。","dynasty":"宋代","title":"弟第一百五十二"}
{"author":"文天祥","content":"鸾凤不相待，白鱼困密网。但讶鹿皮翁，冥冥任所往。","dynasty":"宋代","title":"第一百七十八"}
{"author":"文天祥","content":"黄河流活活，太行高巍巍。王屋山以东，百泉山以西。邹鲁盛文献，燕赵多雄姿。右摩泰山碑，左蹑函谷泥。郏鄏吊周公，曲阜拜宣尼。或登广武叹，或上北邙悲。平生几两屐，汗漫以为期。绝交天下士，要为男子奇。吴会偏王业，中原隔遗黎。安得与黄鹤，比翼天上飞。江河异风景，击楫感且欷。阳运遘百六，兴否俄推移。桑田变沧海，楚囚发孔悲。我本槛车客，为我解絷维。青蝇附天骥，万里相追随。人生尚行乐，矧复新相知。周道思下泉，王风怀黍离。富贵岂不愿，忧患那自持。人命危且浅，忽若朝露晞。长恐折我轴，中道欲差池。去我父母邦，我行且迟迟。听我远游曲，寄我长相思。","dynasty":"宋代","title":"远游"}
{"author":"文天祥","content":"日日看山好，山山山色苍。忘机鸥下早，恋厩马行忙。松晓清风湿，荷秋流水香。短簑吹铁笛，年岁大江长。","dynasty":"宋代","title":"江行"}
{"author":"文天祥","content":"交游兵后似蓬飞，流落天涯鹊绕枝。唐室老臣唯我在，柳州先友托谁碑。泥涂犹幸瞻佳士，甘雨如何遇故知。一死一生情义重，莫嫌收拾老牛尸。","dynasty":"宋代","title":"感怀二首"}
{"author":"文天祥","content":"首赴勤王役，成功事则天。富平名委地，好水泪成川。我作招魂想，谁为掩骼缘。中兴须再举，寄语慰重泉。","dynasty":"宋代","title":"吊五木"}
{"author":"文天祥","content":"三年海峤拥貔貅，一日蹉跎白尽头。垓下雌雄羞故老，长安咫尺泣孤囚。鱼龙沸海地为泣，烟雨满山天也愁。万死小臣无足憾，荡阴谁共侍中游。","dynasty":"宋代","title":"自叹"}
{"author":"文天祥","content":"当年嚼血洒铜驼，风气悠悠柰若何。汉贼已成千古恨，楚囚不觉二年过。古今咸道天骄子，老去忽如春梦婆。试把睢阳双庙看，只今事业愧蹉跎。","dynasty":"宋代","title":"自述二首其一"}
{"author":"文天祥","content":"凛凛千军笔，堂堂一面威。荆流春浪涌，峡树莫云飞。素壁琴犹在，中桥鹤不归。剑亭遗迹古，丰石照山辉。","dynasty":"宋代","title":"挽湖守吴西林"}
{"author":"文天祥","content":"炎图启不运，皇路熙以平。蜿蟺发令姿，有美洵一人。鸿藻舒朝华，大音锵韶钧。黼珽丽三阶，火龙昭紞纮。桓圭殿南服，熊旂被金城。瞻彼鹑为火，翼轸宣其精。祥鸾舞瑶席，鸣凤翔娲笙。孟冬兆阳气，西北无浮云。驾言酌春酒，可以写我情。扬旍下祝融，躧履朝泰清。嘉猷扇九垓，还以邃古淳。君子保金石，所以永国成。纯嘏锡千岁，绵绵赞休明。","dynasty":"宋代","title":"古心江先生以旧弼出镇长沙癸酉十月乙亥是为"}
{"author":"文天祥","content":"忆昔守宣时，白上一根发。去之四五年，一化为七八。今年客衡湘，黑髭已多黄。众黄忽一白，惊见如陵阳。白发已为常，白髭何足怪。岁月不可歇。雪霜日长大。世人竞染淄，厌之固足嗤。谁服芦菔汤，避老亦奚为。少老如春秋，造物以为俦。吾方乐吾天，乐天故不忧。","dynasty":"宋代","title":"白髭行"}
{"author":"文天祥","content":"潮风连地吼，江雨带天流。宫殿扃春仗，衣冠锁月游。伤心今北府，遗恨古东洲。王气如川至，龙兴海上州。","dynasty":"宋代","title":"长溪道中和张自山韵"}
{"author":"文天祥","content":"苍生起谢安，翠华拥吴岳。可以一木支，俯恐坤轴弱。","dynasty":"宋代","title":"相陈宜中第十六"}
{"author":"文天祥","content":"高雁空秋兴，寒螀破晓眠。淡烟白似海，野水碧于天。兴废嗟何及，行藏信自然。南人乍骑马，北客半乘船。","dynasty":"宋代","title":"发崔镇"}
{"author":"文天祥","content":"南极连铜柱，煌煌太宗业。始谋谁其间，风雨秋一叶。","dynasty":"宋代","title":"社稷第一"}
{"author":"文天祥","content":"江流风虢虢，云薄雨丝丝。上马忙呼繖，巡檐静看棋。露天厨作泞，沙地水生池。秉烛留前夕，兹游更绝奇。","dynasty":"宋代","title":"入山即事"}
{"author":"文天祥","content":"病里心如故，闲中事更生。睡猫随我懒，黠鼠向人鸣。羽扇看棋坐，黄冠扶杖行。灯前翻自喜，瘦得此诗清。","dynasty":"宋代","title":"又赋其三"}
{"author":"文天祥","content":"漠漠地千里，垂垂天四围。隔溪胡骑过，傍草野鸡飞。风露吹青笠，尘沙薄素衣。吾家白云下，都伴北人归。","dynasty":"宋代","title":"桃源道中"}
{"author":"文天祥","content":"东浮沧海漘，南为祝融客。漂转混泥沙，迫此短景急。","dynasty":"宋代","title":"复入广第七十"}
{"author":"文天祥","content":"流棹西来恨未销，鱼龙寂寞暗风潮。楚人犹自贪儿戏，江上年年夺锦标。","dynasty":"宋代","title":"端午感兴"}
{"author":"文天祥","content":"画我郎潜先帝时，而今白发渐参差。若交传入都人眼，疑汝前身妙善师。风雪衡山涕满膺，懒残不管自家身。殷勤拨火分煨芋，却有工夫到别人。花光老矣墨婆娑，无赖梅花一白何。为问西来宗旨道，世间色相是空麽。","dynasty":"宋代","title":"慧和尚三绝"}
{"author":"文天祥","content":"邹忌不如徐公美，引镜自窥得真是。门下食客才有求，昏昏便与妻妾比。徐家耳孙却不然，自名一镜京师市。世人无用看青铜，此君双眼明秋水。君以无求游公卿，勿令此镜生瑕滓。碟子大面何难知，从今光照二百里。","dynasty":"宋代","title":"赠镜斋徐相士"}
{"author":"文天祥","content":"不时徇铺路纵横，小队戎衣自出城。天假汉儿灯一炬，旁人只道是官行。","dynasty":"宋代","title":"出巷难"}
{"author":"文天祥","content":"家国衰千古，星霜忽一周。黄沙漫故道，白骨委荒丘。许远死何晚，李陵生自羞。南来冠不改，吾且任吾囚。","dynasty":"宋代","title":"十二月二十日作"}
{"author":"文天祥","content":"茫然阮籍途，益叹身世拙。零落蛟龙匣，开视化为血。","dynasty":"宋代","title":"第一百八十八"}
{"author":"文天祥","content":"南国卷云水，黄金倾有无。蛟龙亦狼狈，反复乃须臾。","dynasty":"宋代","title":"张世杰第四十一"}
{"author":"文天祥","content":"都官自楚产，文采光陆离。当年从事君，如与山川期。岁月忽已遒，天球落尘土。岂曰无嘉宾，过者不我顾。谁令赤城子，发坎出方珉。灵物必复见，其见乃以人。回视城南端，飞甍俯苍蒨。物理有屈伸，流峙岂云变。寥寥南楼月，至今有遐音。千年一邂逅，共调风中琴。亦欲结方轨，揽茝事幽寻。行行且言迈，踟蹰思何深。","dynasty":"宋代","title":"题宣州推官厅览翠堂"}
{"author":"文天祥","content":"当年嚼血渍铜驼，风气悠悠柰若何。汉贼已成千古恨，楚囚不觉二年过。古今咸道天骄子，老去忽如春梦婆。试把睢阳双庙看。只今事业愧蹉跎。","dynasty":"宋代","title":"自述二首"}
{"author":"文天祥","content":"有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。","dynasty":"宋代","title":"六歌"}
{"author":"文天祥","content":"古道松花空翠香，风前鬓影照沧浪。飞泉半壁朝云湿，啼鸟澌满山春日长。须信神仙元有国，不知蛮触是何乡。道人横笛招归鹤，坐到斜晖上壁珰。","dynasty":"宋代","title":"改题万安县凝祥观"}
{"author":"文天祥","content":"陆氏登三阁，源明出一麾。清声光漳浦，便道拜长基。赤子歌来暮，同寅赋去思。西铭功用大，伫验顺宁诗。","dynasty":"宋代","title":"又送卓大著知漳州"}
{"author":"文天祥","content":"空堂孤影起闻鸡，风起高楼鼓角悲。江海无情游子倦，岁年如梦美人迟。平生管鲍成何事，千古夷齐在一时。坐久日斜庭木落，浮云灭没漏朝曦。","dynasty":"宋代","title":"睡起"}
{"author":"文天祥","content":"半山风雨截江城，未脱人间总是尘。中夜起看衣上月，青天如水露华新。","dynasty":"宋代","title":"尘外"}
{"author":"文天祥","content":"听著啼鹃泪满襟，国亡家破见忠臣。关河历落三生梦，风雪飘零万死身。丞相岂能堪狱吏，故侯安得作园人。神农虞夏吾谁适，回首西山继绝尘。","dynasty":"宋代","title":"己卯十月一日至燕越五日罹狴犴有感而赋其七"}
{"author":"文天祥","content":"晨炊发鱼台，碎雨飞击面。团团四野周，冥冥万象变。疑是江南山，烟雾昏不见。岂知此中原，今古经百战。英雄化为土，飞雾洒郊甸。天寒日欲短，游子泪如霰。","dynasty":"宋代","title":"发鱼台"}
{"author":"文天祥","content":"磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。","dynasty":"宋代","title":"赠曾一轩"}
{"author":"文天祥","content":"曾将飞锡破苔痕，一片云根锁洞门。出外人家山下路，石头心事付无言。","dynasty":"宋代","title":"马祖岩"}
{"author":"文天祥","content":"儒冠多误身，识字用心苦。斯文忧患馀，郁郁流年度。","dynasty":"宋代","title":"第一百八十二"}
{"author":"文天祥","content":"汉运初中兴，扶颠待柱石。畴能补天漏，登阶捧玉册。","dynasty":"宋代","title":"景炎拥立第二十八"}
{"author":"文天祥","content":"江湖一都会，宇宙几兴亡。走马芦林外，买鱼茅舍傍。南人撑快桨，北客坐危樯。江水交岷水，东流日夜长。","dynasty":"宋代","title":"湖口"}
{"author":"文天祥","content":"乃翁圣俞君，瑰辞灿琳琅。吾乡欧阳子，逸韵谐宫商。人物雄中原，园囿盛洛阳。醲郁追皇风，诡怪抑晚唐。云仍四方志，生长百战场。忧国杜少陵，感兴陈子昂。我亦青原人，君遗明月光。掩卷不能和，握手谈肝肠。","dynasty":"宋代","title":"题梅尉诗轴"}
{"author":"文天祥","content":"西风吹感慨，晓气薄登临。半壁楚云立，一川湘雨深。乾坤横笛影，江海倚楼心。遗恨飞鸿外，南来访远音。","dynasty":"宋代","title":"题楚观楼"}
{"author":"文天祥","content":"纸帐白如雪，上有坐客影。一白不自由，黑光荡无定。人倦影已散，依然雪花莹。须臾秉烛眠，相忘心目静。","dynasty":"宋代","title":"纸帐"}
{"author":"文天祥","content":"中原方万里，明日是重阳。桑枣人家近，蓬蒿客路长。引弓虚射雁，失马为寻羊。见说今年旱，青青麦又秧。","dynasty":"宋代","title":"中原"}
{"author":"文天祥","content":"蒙冲两岸夹长川，鼠伏孤蓬棹向前。七里江边惊一喝，天教潮退阁巡船。","dynasty":"宋代","title":"上江难"}
{"author":"文天祥","content":"团练濠州庙赣川，官其二子赐良田。西台捕逐多亡将，还有焚黄到墓前。","dynasty":"宋代","title":"哭尹玉"}
{"author":"文天祥","content":"寒魄澹玄河，商飙慓明发。羁人坐环堵，壮士衣穿褐。晋陵谁复新，秦陵尚云秣。夫君百世心，患不在饥渴。","dynasty":"宋代","title":"蚤秋"}
{"author":"文天祥","content":"荣悴纷纷未可期，夕多未振已朝披。得刚难免于今世，行好须看有验时。萱昼堂前惟有母，槐阴庭下岂无儿。好官要做无难做，身后生前是两岐。","dynasty":"宋代","title":"赠桂岩杨相士"}
{"author":"文天祥","content":"瓜洲相望隔山椒，烟树光中扬子桥。夜静衔枚莫轻语，草间惟恐有鸱鹗。","dynasty":"宋代","title":"出真州"}
{"author":"文天祥","content":"故人满江海，游子下潇湘。梦载月千里，意行云一方。橹声人语小，岸影客心长。总是浮萍迹，飞花莫近樯。","dynasty":"宋代","title":"幕客载酒舟中即席序别"}
{"author":"文天祥","content":"我闼无纤埃，风日自清好。面面有芙蓉，何如交翠草。","dynasty":"宋代","title":"题颜景彝八窗玲珑其一"}
{"author":"文天祥","content":"早发东阿县，暮宿高唐州。哲人达几微，志士怀隐忧。山河已历历，天地空悠悠。孤馆一夜宿，北风吹白头。","dynasty":"宋代","title":"宿高唐州"}
{"author":"文天祥","content":"昔趋魏公子，今事霍将军。世态炎凉甚，交情贵贱分。黄沙扬暮霭，黑海起朝氛。独与君携手，行吟看白云。","dynasty":"宋代","title":"杜架阁其二"}
{"author":"文天祥","content":"徘徊西河上，月落众星稀。哲人萎中道，雨绝将安之。昔者丽鸿藻，玉振含清晖。名理轶晋魏，雅言袭轲思。连驾觐驰道，并坐侍端闱。及门怀燕婉，升堂接逶迤。方期黄鹄翔，忽作朝露晞。黔娄不盖体，延陵有遗悲。层阿翳寒树，平楚暧希微。帷（左巾右荒）衣广柳，缟冠涕如縻。水从章江去，云绕楚山飞。已矣如有闻，斯文不在兹。","dynasty":"宋代","title":"挽巽斋先生欧阳大著"}
{"author":"文天祥","content":"仗节辞王室，悠悠万里辕。诸君皆雨别，一士独星言。啼鸟乱人意，落花销客魂。东坡爱巢谷，颇恨晚登门。","dynasty":"宋代","title":"杜架阁"}
{"author":"文天祥","content":"金山冉冉波涛雨，锡水泯泯草木春。二十年前曾去路，三千里外作行人。英雄未死心为碎，父老相逢鼻欲辛。夜读程婴存赵事，一回惆怅一沾巾。","dynasty":"宋代","title":"无锡"}
{"author":"文天祥","content":"便当缟素驾戎车，畏贼何当畏虎如。看取摘星楼咫尺，可怜城下哭包胥。","dynasty":"宋代","title":"扬州地分官其二"}
{"author":"文天祥","content":"风烟渺吴蜀，云帆转辽海。丧乱纷嗷嗷，尚愧微躯在。","dynasty":"宋代","title":"第一百六十五"}
{"author":"文天祥","content":"皇王著姓复炎图，此是中兴受命符。独向迎鸾呈瑞字，为言艺祖有灵无。","dynasty":"宋代","title":"天下赵"}
{"author":"文天祥","content":"月到中天云划开，断桥幻出玉楼台。夜深一鹤掠舟过，疑是坡仙赤壁来。","dynasty":"宋代","title":"月夜"}
{"author":"文天祥","content":"急流勇退神仙，跋蹩龙钟将相。借问华山山中，何似天津桥上。","dynasty":"宋代","title":"赠秋月叶相士"}
{"author":"文天祥","content":"道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。","dynasty":"宋代","title":"赠神目相士"}
{"author":"文天祥","content":"本是儒家子，学为方外事。此身恨凫短，有意求蝉蜕。犹留鼎馀药，还授人间世。从君卧山中，共谈弘景秘。","dynasty":"宋代","title":"赠适庵册工"}
{"author":"文天祥","content":"麻源谪仙人，嘘呵成阴阳。向来怀袖间，冉冉天孙裳。一夕大雷电，六丁下取将。仙人乘风来帝乡，又从肤寸起飞扬。仙术亦如此，天机神翕张。有时行浑天，周游十三万里强。往来仙驭不可韁，正恐问命人，望气蓬莱隔渺茫。","dynasty":"宋代","title":"赠舒片云"}
{"author":"文天祥","content":"炎皇鉴从草，异种多西州。为君望岷峨，使我双泪流。向来秦越人，朝洛夕邯郸。子持鹊经来，自西亦徂南。江南有羁羽，岂不怀故营。何当同皇风，六气和且平。","dynasty":"宋代","title":"赠蜀医钟正甫"}
{"author":"文天祥","content":"老云五色令人盲，面壁不视佛慧生。彼皆去眼绝人伪，孰知涂者出天成。有口能谈贵人命，有耳能听贵人声。此中一片光明藏，嗜欲浅处天机深。","dynasty":"宋代","title":"赠涂内明"}
{"author":"文天祥","content":"君不见而家直臣犯天怒，身死未寒碑已仆。又不见而家处士承天渥，闭门水竹以自乐。云仍妙参曾杨诀，谓余地宅谁优劣。小烦稳作子午针，灵于己则灵于人。","dynasty":"宋代","title":"赠魏山人"}
{"author":"文天祥","content":"未有大挠书，先有伏羲易。古人尚卜筮，今人信命术。八卦与五行，皆自河图出。易中元有命，道一万事毕。卦义六十四，萧君得其一。江湖旅琐琐，谈命以巽入。人情爱委曲，喉舌嫌棘棘。言言依忠孝，君平意未失。我生独骯脏，动取无妄疾。是有命流行，谁陨复谁诎。安能从儿女，朝夕谈昵昵。若卦有人买，不妨君卖直。","dynasty":"宋代","title":"赠萧巽斋"}
{"author":"文天祥","content":"长风吹飞藿，蜻蛚吟野草。流光速代谢，兴怀令人老。游子中夜起，悠悠酣且歌。明月委清照，江湖秋涉多。岂无临淄鱼，亦有邯郸酒。怀古招王孙，登高重回首。","dynasty":"宋代","title":"赠许柏溪惟一"}
{"author":"文天祥","content":"莘郊一介，尧舜君民。薇山二难，百世忠清。富春耕叟，涕洟云台。终南遁士，仕宦梯媒。是数公者，俱以隐名。木石一迹，霄渊异情。九华山人，卖樵江湖。请算世间，几种樵夫。","dynasty":"宋代","title":"赠杨樵隐应炎谈命"}
{"author":"文天祥","content":"半山风雨截江城，未脱人间总是尘。中夜起看衣上月，青天如水露华新。","dynasty":"宋代","title":"尘外"}
{"author":"文天祥","content":"堂上会亲戚，可怜马上郎。呻吟更流血，干戈浩茫茫。","dynasty":"宋代","title":"彭司令震龙第一百二十二"}
{"author":"文天祥","content":"可怜大流落，白发鲁连翁。每夜瞻南斗，连年坐北风。三生遭际处，一死笑谈中。赢得千年在，丹心射碧空。","dynasty":"宋代","title":"自叹"}
{"author":"文天祥","content":"日落未落天沧凉，悬崖挂壁留馀光。紫烟翠雾空迷茫，飕飕度壑松风长。牛背短笛催归忙，飘飘逸兴空悠扬。襟怀洒落万虑亡，须臾薄暝山色藏。长歌浩浩相激昂，淡云弄月微昏黄。","dynasty":"宋代","title":"和谢爱山晚吟韵日晚与客散步因诵夕阳虽好不"}
{"author":"文天祥","content":"晚识宗文忆浣花，删馀今见雅名家。牙签料理西风读，共笑钟山说老鸦。","dynasty":"宋代","title":"题彭小林诗稿"}
{"author":"文天祥","content":"平生凉薄资，埏陶误大窰。谁知此石怪，愈沃乃愈焦。崑崙织火鼠，顿易鹑衣飘。荣我丝苏附，免此蒲柳凋。服之雪漫白，长袂风摇摇。表之以雾縠，缘之以烟绡。振衣从姬满，佩玉游西瑶。","dynasty":"宋代","title":"暑布送王廷举用萧敬夫韵"}
{"author":"文天祥","content":"淡和心事葛天民，回首归来清渭滨。长倩君宝孙子行，道原义仲辈流人。一生受用忘非是，万事升沉等故新。近日贞元朝士少，蒲轮有命出枫宸。","dynasty":"宋代","title":"和龚使君韵"}
{"author":"文天祥","content":"去岁营船隩，今朝馆汶阳。海空沙漠漠，河广草茫茫。家国哀千古，男儿慨四方。老槐秋雨暗，孤影照淋浪。","dynasty":"宋代","title":"汶阳馆"}
{"author":"文天祥","content":"烟云开窈缈，荆棘剪离披。蜡屐上下齿，竹枝长短词。半山江色透，独树午阴迟。世上儿孙老，有人犹看棋。","dynasty":"宋代","title":"山中"}
{"author":"文天祥","content":"幕燕方如寄，屠羊忽复旋。霜枝空独立，雪窖已三迁。漂泊知何所，逍遥付自然。庭空谁共语，拄颊望青天。","dynasty":"宋代","title":"还司即事其一"}
{"author":"文天祥","content":"松风一榻雨萧萧，万里封疆夜寂寥。独坐瑶琴悲世虑，君恩犹恐壮怀消。","dynasty":"宋代","title":"夜宿青原寺感怀"}
{"author":"文天祥","content":"拍拍春风满面浮，出门一笑大江流。坐中狂客有醉白，物外闲人惟弈秋。晴抹雨妆总西子，日开云暝一滁州。忽传十万军声至，如在浙江亭上游。","dynasty":"宋代","title":"山中载酒用萧敬夫韵赋江涨"}
{"author":"文天祥","content":"渟渟岩下泓，澄碧落梧影。寒瑶披清飙，残月照濎濙。俯渊测浮云，流日荡苕颖。向来沧浪歌，孺子不可诇。载沾衣上尘，怀古意深永。招招素心人，相期发深省。","dynasty":"宋代","title":"题高君宝绀泉"}
{"author":"文天祥","content":"不教收骨瘴江边，驱向胡沙着去鞭。旧夺宫袍空独步，新食宫饭饱孤眠。客程恰与秋天半，人影何如月倍圆。犹是江南佳丽地，徘徊把酒看苍天。","dynasty":"宋代","title":"中秋"}
{"author":"文天祥","content":"万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。","dynasty":"宋代","title":"重阳"}
{"author":"文天祥","content":"烟云开窈缈，荆棘剪离披。蜡屐上下齿，竹枝长短词。半山江色透，独树午阴迟。世上儿孙老，有人犹看棋。","dynasty":"宋代","title":"山中"}
{"author":"文天祥","content":"萧萧山下人，闭门衣裘单。春心动溪谷，晓起扪松看。","dynasty":"宋代","title":"赠罗雪崖樵青"}
{"author":"文天祥","content":"燕子楼中，又挨过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。曲池合，高台灭。人间事，何堪说。向南阳阡上，满襟清血。世态便如翻覆雨，妾身元是分明月。笑乐昌、一段好风流，菱花缺。","dynasty":"宋代","title":"满江红其一和王夫人《满江红》韵，以庶几后山《妾薄命》之意。"}
{"author":"文天祥","content":"乾坤沸嗷嗷，名击朱鸟影。寥落寸心违，斯文亦吾病。","dynasty":"宋代","title":"第一百八十一"}
{"author":"文天祥","content":"眼看铜驼燕雀羞，东风花柳自皇州。白云万里易成梦，明月一间都是愁。男子铁心无地着，故人血泪向天流，鸡鸣曾脱函关厄，还有当年此客不。","dynasty":"宋代","title":"求客"}
{"author":"文天祥","content":"长鹤展轻翮，远栖松桂林。故宇入清梦，盘盘亦苦心。中林风月赊，十亩团幽阴。林下有奇士，绕树从之吟。","dynasty":"宋代","title":"题陈国秀小园"}
{"author":"文天祥","content":"携壶藉草醉斜阳，白鹤飞来月下双。芦叶西风惊别浦，芭蕉夜雨隔疏窗。千年帝子朱帘梦，一曲仙人铁笛腔。若问山翁还瘦否，手持渔竹下寒江。","dynasty":"宋代","title":"山中即事"}
{"author":"文天祥","content":"麻源谪仙人，嘘呵成阴阳。向来怀袖间，冉冉天孙裳。一夕大雷电，六丁下取将。仙人乘风来帝乡，又从肤寸起飞扬。仙术亦如此，天机神翕张。有时行浑天，周游十三万里强。往来仙驭不可韁，正恐问命人，望气蓬莱隔渺茫。","dynasty":"宋代","title":"赠舒片云"}
{"author":"文天祥","content":"阇黎钟后访团蒲，江色漫漫昼欲晡。一笛梅边何满子，千簑芦外笔头奴。急风吹雁还家未，新雨生涛到海无。本是白鸥随浩荡，野田漂泊不为孤。","dynasty":"宋代","title":"龙雾洲觉海寺次李文溪壁间韵"}
{"author":"文天祥","content":"北风吹黄花，落木寒萧飕。哀哀我慈母，玉化炎海秋。日月水东流，音容隔悠悠。小祥哭下邳，大祥哭幽州。今此复何夕，荏苒三星周。嗟哉不肖孤，宗职旷不修。昔母肉未寒，委身堕寇雠。仰药早云遂，庶从地下游。太阿落人手，死生不自由。南冠坐绝域，大期落淹流。白华下玄发，碧苏生缁裘。心口自相语，形影旁无俦。空庭鬼火阒，天黑对牢愁。鱼轩在何处，魂魄今安否。儿女各北归，坟墓委南陬。寒食雨凄凄，盂饭谁与投。荆棘缠蔓草，狐兔缘荒丘。长夜良寂寞，与我同幽幽。我心亦劳止，我命实不犹。昨夕梦堂上，乐昔欢绸缪。觉来尚恍惚，血涕连衾禂。晨兴一瓣香，痛如螫在头。吾家白云下，万里同关忧。遥怜弟与妹，几筵罗庶羞。既伤母在殡，又念兄在囚。兄囚不足念，毋亦为母谋。三圣去已远。穹垠莽洪流。缅怀百世虑，白骨甘填沟。冥冥先大夫，郁郁苍松楸。","dynasty":"宋代","title":"先两国初忌"}
{"author":"文天祥","content":"柴门寒自闭，不识赏花心。春笋翠如玉，为人拈绣针。","dynasty":"宋代","title":"贫女吟四首"}
{"author":"文天祥","content":"崆峒地无轴，江山云雾昏。萍漂忍流涕，故里但空存。","dynasty":"宋代","title":"过章贡第七十九"}
{"author":"文天祥","content":"今朝正重九，行人意迟迟。回首戏马台，野花发葳蕤。草埋范增塚，云见樊哙旗。时节正如此，道路将何之。我爱陶渊明，甲子题新诗。白衣送酒来，把菊卧东篱。","dynasty":"宋代","title":"发彭城"}
{"author":"文天祥","content":"扬州昨夜有人来，误把忠良按剑猜。怪道使君无见解，城门前日不应开。","dynasty":"宋代","title":"出真州"}
{"author":"文天祥","content":"北走惊险难，十步一回首。碧海吹衣裳，挂席上南斗。","dynasty":"宋代","title":"自淮归浙东第六十一"}
{"author":"文天祥","content":"天地西江远，无家问死生。凉风起天末，万里故乡情。","dynasty":"宋代","title":"思故乡第一百五十六"}
{"author":"文天祥","content":"庭院芭蕉碎绿阴，高山一曲寄瑶琴。西风游子万山影，明月故乡千里心。江上断鸿随我老，天涯芳草为谁深。雪中若作梅花梦，约莫孤山人姓林。","dynasty":"宋代","title":"用萧敬夫韵"}
{"author":"文天祥","content":"兹游良邂逅，吾道未逶迟。斗野横双剑，牛津直两旗。此风应小住，明日便相思。输与君家近，扶桑五色曦。","dynasty":"宋代","title":"用韵谢前人"}
{"author":"文天祥","content":"天寒霜雪繁，萧萧北风劲。高鸟黄云暮，斗上捩孤影。","dynasty":"宋代","title":"第一百八十"}
{"author":"文天祥","content":"溪头浊潦拥鱼虾，笑杀渔翁下钓差。棹取扁舟湖海去，悠悠心事寄芦花。","dynasty":"宋代","title":"寄故人刘方斋"}
{"author":"文天祥","content":"一笠一蓑三钓矶，归来不费买山赀。洞天福地深数里，石壁湍流清四时。樵牧旧蹊今可马，鬼神天巧不容诗。先生曾有空同约，那里江山未是奇。","dynasty":"宋代","title":"辟山寄朱约山"}
{"author":"文天祥","content":"一代文昌贵，千年谏议名。天球声浑厚，玄酒韵和平。岩穴思风采，朝廷惜老成。东西生死别，江水泪为倾。","dynasty":"宋代","title":"挽朱尚书貔孙"}
{"author":"文天祥","content":"荒郊下马问何之，死活元来任便宜。不是白兵生眼孔，一团冤血有谁知。","dynasty":"宋代","title":"出真州"}
{"author":"文天祥","content":"水水坎离紫阳怪，滑波皮骨长坡骇。解州得解解中胶，费家封铺同一解。唫字从金诗反穷，贝何为分田何同。黄绢幼妇我自乐，竹犬多事鸦鹤翁。","dynasty":"宋代","title":"赠拆字嗅衣相士"}
{"author":"文天祥","content":"灯火喧三市，衣冠宴九宸。金吾不禁夜，公子早行春。梦断青山远，愁侵白发新。燕山今夕月，清影伴孤臣。","dynasty":"宋代","title":"元夕"}
{"author":"文天祥","content":"白头北使驾双鞯，沙阔天长泪晓烟。中夜想应发深省，故人南北地行仙。","dynasty":"宋代","title":"怀则堂实堂"}
{"author":"文天祥","content":"五月五日午，薰风自南至。试为问大钧，举杯三酹地。田文当日生，屈原当日死。生为薛城君，死作汨罗鬼。高堂狐兔游，雍门发悲涕。人命草头露，荣华风过耳。唯有烈士心，不随水俱逝。至今荆楚人，江上年年祭。不知生者荣，但知死者贵。勿谓死可憎，勿谓生可喜。万物皆有尽，不灭唯天理。百年如一日，一日或千岁。秋风汾水辞，春暮兰亭记。莫作留连悲，高歌舞槐翠。","dynasty":"宋代","title":"端午"}
{"author":"文天祥","content":"空荒咆熊罴，摧残没藜莠。平生江海心，其人骨已朽。","dynasty":"宋代","title":"缪朝宗第一百一十六"}
{"author":"文天祥","content":"卧听风雷叱，天官赦小臣。平生无害物，不死复为人。道德门庭远，君亲念虑新。自怜蝼蚁辈，岂意动苍旻。","dynasty":"宋代","title":"病甚梦召至帝所获宥觉而顿愈遂赋"}
{"author":"文天祥","content":"元丰五年正月日，洛中耆英佳话出。当时韩公七十九，欢噱赓酬老吟笔。伟然冠剑照孔鸾，鲐背鸠杖蒲轮安。韩公而下文宽夫，相高以寿不以官。洛尘已随流水急，云仍相逢松下石。顾我行辈真我来，兼谟故事强安排。约对青山共长久，醉歌要赛滁州守。愿随后社著深衣，阑风伏雨从是非。便令携樽西墅去，山花山鸟为歌舞。招招瑶母来庭闱，拍手共笑偷桃儿。吾山陂陀白云满，猿鹤司我北门管。紫霞隔断鸡犬声，下有琥珀滋长龄。向来福地七十二，此亦清高仙地位。朝游崑崙暮崆峒，驾风鞭霆迎我公。丹崖翠壁千万丈，与公上上上上上。","dynasty":"宋代","title":"生日谢朱约山和来韵"}
{"author":"文天祥","content":"秋光沁人骨，意气晓来新。古鼎龙团雪，虚檐麈尾春。商山弈棋老，赤壁洞箫宾。风月真仓扁，招呼入屋频。","dynasty":"宋代","title":"病愈简刘小村"}
{"author":"文天祥","content":"阴阳相烹然，天地一釜鬵。人生居其间，便同肉在砧。热犹以火燎，湿犹以汤浔。一岁一煅炼，老形忽駸駸。吾生四十六，弱质本不任。矧当五六年，患难长侵寻。子卿羝羊节，少陵杜鹃心。酷罚毒我肤，深忧烦我襟。蹉蹉夏涉秋，天道何其淫。或时日杲杲，或时雨淋淋。方如坐蒸甑，又似立烘煁。水火交相禅，益热与益深。宛转儿戏中，日夜空呻吟。何如真鼎镬，殊我一寸金。脱此寒暑殻，谁能复岖嵚。","dynasty":"宋代","title":"咏怀"}
{"author":"文天祥","content":"铁瓮山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。","dynasty":"宋代","title":"镇江"}
{"author":"文天祥","content":"追随三十载，艰难愧深情。何处埋尔骨，呼号傍孤城。","dynasty":"宋代","title":"金应第一百一十"}
{"author":"文天祥","content":"南山之隩北山阳，羽扇轻风共影双。画桨菰蒲明月笛，青灯蟋蟀白云窗。半生游子成行债，一夜佳人作别腔。倚钓重来此簑笠，梅花十里雪空江。","dynasty":"宋代","title":"宿山中用前韵"}
{"author":"文天祥","content":"月比于人历世多，才圆又缺几消磨。只因受用长生药，嗟尔死蛙如月何。","dynasty":"宋代","title":"赠余月心五首"}
{"author":"文天祥","content":"南楼月转银河曙，玉箫又吹梅早。鹦鹉沙晴，葡萄水暖，一缕燕香清袅。瑶池春透。想桃露霏霞，菊波沁晓。袍锦风流，御仙花带瑞虹绕。玉关人下未老。唤矶头黄鹤，岸巾谈笑。剑拂准清，槊横楚黛，雨洗一川烟草。印黄似斗。看半砚蔷薇，满鞍杨柳。沙路归来，金貂蝉翼小。","dynasty":"宋代","title":"齐天乐（庆湖北漕知鄂州李楼峰）"}
{"author":"文天祥","content":"君不见秘书外监贺放翁，镜湖一曲高清风。又不见太子师傅两疏氏，东门祖帐罗群公。人生晚节良不易，颓波下下谁障东。使人知有在我者，二三君子为有功。我公金华山下住，赤松安期白云处。风骨细瘦真神仙，急流勇退不肯顾。我昔山中想风采，几回击节归田疏。适来追陪水苍佩，亲见辞归白云路。御笔擢公领蓬山，师表玉立东宫官。两年苦口一去字，未许鸥鹭从公闲。瑶池深深锁策府，玉皇宫阙侨其间。暂分赤符管下界，半空云气常往还。多少持麾辞上国，悠悠风尘见此客。莫作寻常太守看，疏贺以来伟人物。夜瞻婺女次舍中，一点光明射南极。公归眠食重调护，世道尚凭公气力。","dynasty":"宋代","title":"赠秘书王监丞"}
{"author":"文天祥","content":"寄兴逃吾病，吟诗老此生。风高鸿雁起，晴久鹁鸠鸣。野树辞秋落，溪云带雨行。晚凉便懒坐，移傍竹阴清。","dynasty":"宋代","title":"又赋"}
{"author":"文天祥","content":"翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。","dynasty":"宋代","title":"和前人赋别其一"}
{"author":"文天祥","content":"甘心卖国罪滔天，酒后猖狂诈作颠。把酒逢迎酋虏笑，从头骂坐数时贤。落得称呼浪子刘，樽前百媚佞旃裘。当年鲍老不如此，留远亭前犬也羞。","dynasty":"宋代","title":"留远亭"}
{"author":"文天祥","content":"便作乘槎客，萧萧骨发清。尊前山月过，笛里水风生。半夜鱼龙沸，三秋河汉明。雪堂眠二客，梦与白鸥盟。","dynasty":"宋代","title":"山中泛舟觞客"}
{"author":"文天祥","content":"当宁陷玉座，两宫弃紫微。北城悲笳发，失涕万人挥。","dynasty":"宋代","title":"京城第二十"}
{"author":"文天祥","content":"朔风飘胡雁，江城带素月。安得覆八溟，滂沱洗吴越。","dynasty":"宋代","title":"江行第八十九"}
{"author":"文天祥","content":"风尘澒洞昏王室，天地惨惨无颜色。而今西北自反胡，西望千山万山赤。叹息人间万事非，被驱不异犬与鸡。不知明月为谁好，来岁如今归未归。","dynasty":"宋代","title":"一拍"}
{"author":"文天祥","content":"绝域三冬暮，垂老见飘零。林气森喷薄，意钟老柏青。","dynasty":"宋代","title":"第一百七十三"}
{"author":"文天祥","content":"人生天地间，一死非细事。识破此条贯，八九分地位。赵岐图寿藏，杜牧拟墓志。祭文潜自撰，荷锸伶常醉。此等蜕浮生，见解已不易。齐物逍遥游，大抵蒙庄意，圣门有大法，学者必孔自。知生未了了，未到知死地。原始则返终，终始本一致。后来得西铭，精蕴发洙泗。吾体天地塞，吾气天地帅。一节非践形，终身莫继志。舜功禹顾养，参全颖锡类。伯奇令无违，申生恭不贰。圣贤当其生，无日不惴惴。彼岂不大观，何苦勤兴寐。吾顺苟不亏，吾宁始无愧。人而有所忝，旷达未足智。卓哉居士翁，方心不姿媚。蒙谗以去国，七年无怨怼。风雨三间茅，松楸接苍翠。斯丘亦乐哉，未老先位置。宇宙如许大，岂以为敝屣。当其归去来，致命聊自遂。天之生贤才，初意岂无为。民胞物同与，何莫非己累。君方仕于朝，名高贵所萃。乾坤父母身，方来日川至。西铭一篇书，顺事为大义。请君观我生，姑置末四字。","dynasty":"宋代","title":"赠莆阳卓大著顺宁精舍三十韵"}
{"author":"文天祥","content":"自别张公子，婵娟不下楼。遂令楼上燕，百岁称风流。我游彭城门，来吊楚王阙。问楼在何处，城东草如雪。蛾眉代不乏，埋没安足论。因何张家妾，名与山川存。自古皆有死，忠义长不没。但传美人心，不说美人色。","dynasty":"宋代","title":"燕子楼"}
{"author":"文天祥","content":"五老湖光远，九华山色昏。南冠前进士，北部故将军。芳草江头路，斜阳郭外村。匆匆十年梦，故国黯销魂。","dynasty":"宋代","title":"池州"}
{"author":"文天祥","content":"疾恶怀刚肠，世人皆欲杀。魂魄犹正直，回首肝肺热。","dynasty":"宋代","title":"吕武第一百一十三"}
{"author":"文天祥","content":"北庭数有关中使，飘飘远自流沙至。胡人高鼻动成群，仍唱胡歌饮都市。中原无书归不得，道路只今多拥隔。身欲奋飞病在床，时独看云泪沾臆。","dynasty":"宋代","title":"五拍"}
{"author":"文天祥","content":"玉塔穿空不可梯，剨然霹坜暗招提。四城决破吴胥眼，一炷然成汉卓脐。风雨满山连地卷，鬼神现世觉天低。时人子细回头看，万事悠悠落日西。","dynasty":"宋代","title":"赋吉州隆庆寺塔火"}
{"author":"文天祥","content":"万里论心晚，相看慰乱离。丹成俄已化，璧碎尚无缁。禾黍西原梦，川原落日悲。斯文今已矣，来世以为期。","dynasty":"宋代","title":"又呈中斋"}
{"author":"文天祥","content":"本是儒家子，学为方外事。此身恨凫短，有意求蝉蜕。犹留鼎馀药，还授人间世。从君卧山中，共谈弘景秘。","dynasty":"宋代","title":"赠适庵册工"}
{"author":"文天祥","content":"使旃尽道有回期，独陷羁臣去牧羝。小尔含沙浑小事，白云飞处楚天低。","dynasty":"宋代","title":"使北"}
{"author":"文天祥","content":"竹扇掩红颜，辛苦纫白苧。人间罗雪香，白苧汗如雨。","dynasty":"宋代","title":"贫女吟四首"}
{"author":"文天祥","content":"频搔白首强忧煎，细雨青灯思欲颠。南北东西三万里，古今上下几千年。只因知事翻成恼，未到放心那得眠。眼不识丁马前卒，隔床鼾鼻正陶然。","dynasty":"宋代","title":"不睡"}
{"author":"文天祥","content":"我自怜人丑，人方笑我愚。身生豫让癞，背发范增疽。已愧功臣传，犹堪烈士书。衣冠事至此，命也欲何如。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"春陵光霁落苍苔，葛水神仙立翠槐。万里云霞麒骥路，三年风月凤凰台。兴同老子复不浅，歌曰先生归去来。庾岭梅花开渐遍，一枝就与寄蓬莱。","dynasty":"宋代","title":"送曹倅岩山官满归里"}
{"author":"文天祥","content":"一团荡漾水晶盘，四畔青天作护阑。著我扁舟了无碍，分明便作混沦看。水天一色玉空明，便似乘槎上太清。我爱东坡南海句，兹游奇绝冠平生。","dynasty":"宋代","title":"出海"}
{"author":"文天祥","content":"扬旌来冉冉，卷旆去堂堂。恨我飞无翼，思君济有航。麒麟还共处，熊虎已何乡。南国应无恙，中兴事会长。","dynasty":"宋代","title":"思蒲塘"}
{"author":"文天祥","content":"枭獍何堪共劝酬，衣冠涂炭可胜羞。袖中若有击贼笏，便使凶渠面血流。","dynasty":"宋代","title":"纪事"}
{"author":"文天祥","content":"俨然楚君子，一日造王庭。议论探坚白，精神入汗青。无书求出狱，有舌到临刑。宋故忠臣墓，真吾五字铭。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"惭愧云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。","dynasty":"宋代","title":"元日"}
{"author":"文天祥","content":"瘦竹凌风弄碧漪，山光云影共熹微。月黄昏里疏枝外，认取半天孤鹤飞。","dynasty":"宋代","title":"赠鉴湖相士"}
{"author":"文天祥","content":"珙璧衣冠十六传，更无一士死君前。自惭重赵非九鼎，犹幸延韩更数年。孟博囊头真自爱，杲卿钩舌要谁怜。人间信有网常在，万古西山皎月悬。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"江头宫殿锁千门，千家今有百家存。面妆首饰杂啼痕，教我叹恨伤精魂。自有两儿郎，忽在天一方。胡尘暗天道路长，安得送我置汝傍。","dynasty":"宋代","title":"十七拍"}
{"author":"文天祥","content":"连山四围合，吕梁贯其中。河南大都会，故有项王宫。晋牧连杨豫，虎视北方雄。唐时燕子楼，风流张建封。西望睢阳城，只与汴水通。太平黄楼赋，尚能想遗风。迩来百馀年，正朔归江东。遗民死欲尽，莽然狐兔丛。我从南方来，停骖抚遗踪。故河蓄潢潦，荒城翳秋蓬。凄凉戏马台，憔悴巨佛峰。沧海变桑田，陵谷代不同。朝为朱门贵，暮作行旅穷。乘除信物理，感慨击所逢。古来贤达人，一醉万虑空。如此独醒何，悲风逐征鸿。","dynasty":"宋代","title":"彭城行"}
{"author":"文天祥","content":"空中哨响到孤蓬，尽道江河田相公。神物自来扶正直，中流半夜一帆风。","dynasty":"宋代","title":"得风难"}
{"author":"文天祥","content":"崆峒杀气黑，洒血暗郊坰。哀笳晓幽咽，石壁断空青。","dynasty":"宋代","title":"赣州第六十七"}
{"author":"文天祥","content":"一片归心似乱云，逢人时漏话三分。当时若也私谋泄，春梦悠悠郭璞坟。","dynasty":"宋代","title":"谋人难"}
{"author":"文天祥","content":"晓日半窗红，邻鸡振翼雄。馀子贪慵睡，佳人理发蓬。未忘尘俗虑，那免是非攻。前山浑不见，笼翠雾烟中。","dynasty":"宋代","title":"早起"}
{"author":"文天祥","content":"借问新济州，徐郓兄弟国。昔为大河南，今为大河北。垂云阴万里，平原望不极。百草尽枯死，黄花自秋色。时时见桑树，青青杂阡陌。路上无人行，烟火渺萧瑟。车辙分纵横，过者临岐泣。积潦流交衢，霜蹄破丛棘。江南寒未深，铜炉兽花赤。为知行路人，铁冷衣裳湿。","dynasty":"宋代","title":"新济州"}
{"author":"文天祥","content":"有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。","dynasty":"宋代","title":"六歌"}
{"author":"文天祥","content":"日落未落天沧凉，悬崖挂壁留馀光。紫烟翠雾空迷茫，飕飕度壑松风长。牛背短笛催归忙，飘飘逸兴空悠扬。襟怀洒落万虑亡，须臾薄暝山色藏。长歌浩浩相激昂，淡云弄月微昏黄。","dynasty":"宋代","title":"和谢爱山晚吟韵日晚与客散步因诵夕阳虽好不"}
{"author":"文天祥","content":"钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。","dynasty":"宋代","title":"游青源二首其一"}
{"author":"文天祥","content":"钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。","dynasty":"宋代","title":"游青源二首"}
{"author":"文天祥","content":"畏途随长江，万里沧茫水。游子去日长，壮心不肯已。","dynasty":"宋代","title":"江行第八十五"}
{"author":"文天祥","content":"城峻随天壁，胡来但自守。士卒终倒戟，仰望嗟叹久。","dynasty":"宋代","title":"扬州第二十六"}
{"author":"文天祥","content":"眼前列杻械，熊挂玄蛇吼。夜看丰城气，朝光入甕牖。","dynasty":"宋代","title":"入狱第一百三"}
{"author":"文天祥","content":"书云今日事，梦破晓鸣钟。家祸三生劫，年愁两度冬。江山乏小草，霜雪见孤松。春色蒙泉里，烟芜几万重。","dynasty":"宋代","title":"冬至"}
{"author":"文天祥","content":"白须老子宿招提，香积厨边供晚炊。借问鱼羹何处少，北风安得似南枝。","dynasty":"宋代","title":"思则堂先生"}
{"author":"文天祥","content":"今朝浴佛旧风流，身落山前第一州。赣上瑶桃俄五稔，海中玉果已三周。人生聚散真成梦，世事悲欢一转头。坐对薰风开口笑，满怀耿耿复何求。","dynasty":"宋代","title":"四月八日"}
{"author":"文天祥","content":"万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","title":"金陵驿其二"}
{"author":"文天祥","content":"灯影沉沉夜气清，朔风吹梦度江城。觉来知打明钟未，忽听邻家叫佛声。","dynasty":"宋代","title":"偶成二首"}
{"author":"文天祥","content":"大明标榜叶氏子，自称后村门下士。误言木吉孛为灾，后村曾发一笑来。其师流传说如此，宁知祸福乃不尔。犀腰貂首徒劳人，甘藜豢藿无苦辛。我生有命殊六六，木孛循环相起伏。袖中莫出将相图，尽洗旧学读吾书。","dynasty":"宋代","title":"赠叶大明"}
{"author":"文天祥","content":"汝南市人眼，壶小天地大。谁知卖药翁，壶宽天地隘。李君血肉身，大化中一芥。天度三百馀，满腔粲蓍蔡。仙翁以过谪，长房以术败。造化多漏泄，鬼神争讶怪。君归视斯壶，口匏深覆盖。得钱且沽酒，日晚便罢卖。","dynasty":"宋代","title":"赠一壶天李日者"}
{"author":"文天祥","content":"月之所在谓之身，朝市山林几样人。静看一轮如此洁，莫将身著软红尘。","dynasty":"宋代","title":"赠余月心五首"}
{"author":"文天祥","content":"我生之辰月宿斗，如何谤誉由箕口。月明只合醒眼看，斗亦何须挹浆酒。","dynasty":"宋代","title":"赠余月心五首"}
{"author":"文天祥","content":"月比于人历世多，才圆又缺几消磨。只因受用长生药，嗟尔死蛙如月何。","dynasty":"宋代","title":"赠余月心五首"}
{"author":"文天祥","content":"一种黄州月，曹苏善恶几。吾矶连月钓，此月是邪非。","dynasty":"宋代","title":"赠余月心五首"}
{"author":"文天祥","content":"子心月其明，子术星之数。为月诘众星，不知何以故。","dynasty":"宋代","title":"赠余月心五首"}
{"author":"文天祥","content":"月洲月眼阅人多，且道西州事若何。朱紫贵人皆好命，不知中有孔明麽。","dynasty":"宋代","title":"赠月洲相士"}
{"author":"文天祥","content":"许负眼，祢衡口。巧言甘，莠言丑。","dynasty":"宋代","title":"赠曾兰谷相士"}
{"author":"文天祥","content":"磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。","dynasty":"宋代","title":"赠曾一轩"}
{"author":"文天祥","content":"万死奔波落一生，飘零淮海命何轻。近来学得赵清献，叫苦时时数十声。","dynasty":"宋代","title":"声苦"}
{"author":"文天祥","content":"有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。","dynasty":"宋代","title":"六歌"}
{"author":"文天祥","content":"威凤高其翔，老鹤万里心。脱略谁能驯，兀兀遂至今。","dynasty":"宋代","title":"第一百七十九"}
{"author":"文天祥","content":"近来烦恼障，左目忽茫茫。聂政心虽碎，刘伶醉未忘。问天天不应，食日日何伤。万想由来假，收拾太乙光。","dynasty":"宋代","title":"病目二首其一"}
{"author":"文天祥","content":"飘零无绪叹途穷，搔首踟蹰日已中。何处人声似潮泝，黑云骤起满山风。","dynasty":"宋代","title":"至扬州"}
{"author":"文天祥","content":"岸转异江湖，江水流城郭，鸱鸮志意满，山鬼独一脚。","dynasty":"宋代","title":"安庆府第十三"}
{"author":"文天祥","content":"聚观夹道捲红楼，夺得南朝一状头。将谓燕人骑屋看，而今马首向真州。","dynasty":"宋代","title":"真州杂赋其二"}
{"author":"文天祥","content":"便把长江作界河，负舟半夜泝烟波。明朝方觉田文去，追骑如云可柰何。","dynasty":"宋代","title":"真州杂赋"}
{"author":"文天祥","content":"斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。","dynasty":"宋代","title":"怀孔明"}
{"author":"文天祥","content":"日日骑马来山中，归时明月长在地。但愿山人一百年，一年三百馀番醉。","dynasty":"宋代","title":"出山"}
{"author":"文天祥","content":"万古一死生，谁是长年者。我何良叹嗟，短褐即长夜。","dynasty":"宋代","title":"第一百九十"}
{"author":"文天祥","content":"长平一坑四十万，秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋猬交沧溟。游兵日来复日往，相持一月为鹬蚌。南人志欲扶昆崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有北船在。昨夜两边桴鼓鸣，今朝船船鼾睡声。北兵去家八千里，椎牛酾酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。","dynasty":"宋代","title":"二月六日海上大战国事不济孤臣天祥坐北舟中向南恸哭为之诗曰"}
{"author":"文天祥","content":"神龙荡失水，驯扰终未得。威凤虽在薮，肯顾鸡鹜食。所以古之人，受变心不易。毫鼎已迁周，西山竟肌瘠。豫子身自漆，长弘血成碧。何尝怨废兴，而或二心迹。坚白不在缁，羔裘良自惜。此谊公素明，俗见或未识。","dynasty":"宋代","title":"送行中斋三首"}
{"author":"文天祥","content":"晓移天仗入思成，雨脚先驱御路清。虹影倒垂云气卷，日轮飞上衮衣明。韶音九奏真游格，酌献三行福酒顷。景命有开和未艾，万年孙子庆纯精。","dynasty":"宋代","title":"明堂庆成诗"}
{"author":"文天祥","content":"一叶漂摇扬子江，白云尽处是苏洋。便如伍子当年苦，只少行头宝剑装。","dynasty":"宋代","title":"苏州洋"}
{"author":"文天祥","content":"飘零无绪叹途穷，搔首踟蹰日已中。何处人声似潮泝，黑云骤起满山风。","dynasty":"宋代","title":"至扬州"}
{"author":"文天祥","content":"正当艰难时，岂无济时策。连樯荆州船，悠悠回赤壁。","dynasty":"宋代","title":"京湖宣阃第九"}
{"author":"文天祥","content":"书云今日事，梦破晓鸣钟。家祸三生劫，年愁两度冬。江山乏小草，霜雪见孤松。春色蒙泉里，烟芜几万重。","dynasty":"宋代","title":"冬至"}
{"author":"文天祥","content":"大儿九龄色清彻，骅骝作驹已汗血。小儿五岁气食牛，冰壶玉衡悬清秋。罢琴惆怅月照席，人生有情泪沾臆。离别不堪无限意，更为后会知何地。酒肉如山又一时，只今未醉已先悲。","dynasty":"宋代","title":"十三拍"}
{"author":"文天祥","content":"南风之薰兮琴无弦，北风其凉兮诗无传。云之汉兮水之渊，佳哉斯人兮水云之仙。","dynasty":"宋代","title":"书汪水云诗后"}
{"author":"文天祥","content":"媻姗三尺躯，举止如不扬。瞻视照肝胆，音吐何琅琅。君看水中凫，不及鹤胫长。昔闻夔怜蚿，未闻一足僵。万物各自适，形色安足量。子言良有理，与子持酒浆。","dynasty":"宋代","title":"赠刘矮跛相士"}
{"author":"文天祥","content":"衮衣坐缧绁，世事亦堪哀。枕外亲炊黍，炉边细画灰。无人泪垂血，何地骨生苔。风雪江南路，梦中行探梅。","dynasty":"宋代","title":"己卯十月一日至燕越五日罹狴犴有感而赋其十四"}
{"author":"文天祥","content":"平野入青徐，桑柘叶如雨。信美无与适，沉思情延伫。","dynasty":"宋代","title":"北行第九十三"}
{"author":"文天祥","content":"麟笔严于首恶书，我将口舌击奸谀。虽非周勃安刘手，不愧当年产禄诛。","dynasty":"宋代","title":"纪事"}
{"author":"文天祥","content":"五月五日午，赠我一枝艾。故人不可见，新知万里外。丹心照夙昔，鬓发日已改。我欲从灵均，三湘隔辽海。","dynasty":"宋代","tags":"端午节，无奈，壮志","title":"端午即事"}
{"author":"文天祥","content":"扫残竹径随人坐，凿破苔矶到处棋。一水楼台开晓镜，万山花木领先春闱。雪中便有回舟兴，林下岂无烧笋时。莫待东风吹柳絮，眼穿笼鹤绕湖飞。","dynasty":"宋代","title":"用前人韵招山行以春为期"}
{"author":"文天祥","content":"清边堂上老将军，南望天家雨湿巾。为道两淮兵定出，相公同作歃盟人。","dynasty":"宋代","title":"议纠合两淮复兴"}
{"author":"文天祥","content":"万里论心晚，相看慰乱离。丹成俄已化，璧碎尚无缁。禾黍西原梦，川原落日悲。斯文今已矣，来世以为期。","dynasty":"宋代","title":"又呈中斋其二"}
{"author":"文天祥","content":"路傍邂逅卖柴人，为说高沙可问津。此去侬家三十里，山坳聊可避风尘。","dynasty":"宋代","title":"至扬州"}
{"author":"文天祥","content":"坐踞河南百战雄，少年飞槊健如龙。世间只畏两人在，上有高公下慕容。","dynasty":"宋代","title":"象弈各有等级四绝品四人高下"}
{"author":"文天祥","content":"聚观夹道捲红楼，夺得南朝一状头。将谓燕人骑屋看，而今马首向真州。","dynasty":"宋代","title":"真州杂赋其二"}
{"author":"文天祥","content":"济时肯杀身，惨淡苦土志。百年能几何，终古立忠义。","dynasty":"宋代","title":"第一百七十二"}
{"author":"文天祥","content":"门掩千山黑，孤灯伴不眠。故乡在何处，今夕是穷年。住世真无系，为囚已自然。劳劳空岁月，得死似登仙。","dynasty":"宋代","title":"除夜"}
{"author":"文天祥","content":"于皇艺祖德乘乾，圣主宣光奕叶前。运再庚申皇建极，祀同癸亥数参天。中严外办三千礼，累洽重熙四十年。愿赞帝心长对越。至忱功用贯垓埏。","dynasty":"宋代","title":"明堂庆成恭进诗"}
{"author":"文天祥","content":"熊罴十万建行台，单骑谁教免胄来。一日捉将沙漠去，遭逢碧眼老回回。","dynasty":"宋代","title":"命里"}
{"author":"文天祥","content":"胡人归来血洗箭，白马将军若雷电。蛮夷杂种错相干，洛阳宫殿烧焚尽。干戈兵革斗未已，魑魅魍魉徒为尔。恸哭秋原何处村，千村万落生荆杞。","dynasty":"宋代","title":"六拍"}
{"author":"文天祥","content":"一别迎銮十八秋，重来意气落旄头。平山老子不收拾，南望端门泪雨流。","dynasty":"宋代","title":"出真州"}
{"author":"文天祥","content":"两月缧囚里，一年忧患馀。疏因随事直，忠故有时愚。道在身何拙，心安体自舒。近来都勘破，人世只蘧庐。","dynasty":"宋代","title":"己卯十月一日至燕越五日罹狴犴有感而赋其十三"}
{"author":"文天祥","content":"道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。","dynasty":"宋代","title":"赠神目相士"}
{"author":"文天祥","content":"日日骑马来山中，归时明月长在地。但愿山人一百年，一年三百馀番醉。","dynasty":"宋代","title":"出山"}
{"author":"文天祥","content":"欲觅龙眠旧时事，相传此本世间无。黄金不买昭君本，只买严陵归钓图。","dynasty":"宋代","title":"又送前人琴棋书画四首其四画"}
{"author":"文天祥","content":"桃花何夭夭，杨柳何依依。去年白鸟集，今年黄鹄飞。昔为江上潮，今为山中云。江上潮有声，山中云无情。一年足自念，况复百年长。但存松柏心，天地真茫茫。","dynasty":"宋代","title":"山中感兴三首其三"}
{"author":"文天祥","content":"秀气冲星斗，壮笔过飞泉。旧游易磨灭，魂伤山寂然。","dynasty":"宋代","title":"刘监簿第一百三十"}
{"author":"文天祥","content":"漠漠愁云海戍迷，十年何事望京师。李陵罪在偷生日，苏武功成未死时。铁石心存无镜变，君臣义重与天期。纵饶夜久胡尘黑，百炼丹心涅不缁。","dynasty":"宋代","title":"题苏武忠节图其三"}
{"author":"文天祥","content":"流棹西来恨未销，鱼龙寂寞暗风潮。楚人犹自贪儿戏，江上年年夺锦标。","dynasty":"宋代","title":"端午感兴"}
{"author":"文天祥","content":"空中哨响到孤蓬，尽道江河田相公。神物自来扶正直，中流半夜一帆风。","dynasty":"宋代","title":"得风难"}
{"author":"文天祥","content":"扬州昨夜有人来，误把忠良按剑猜。怪道使君无见解，城门前日不应开。","dynasty":"宋代","title":"出真州"}
{"author":"文天祥","content":"初出高沙门，轻舫绕城楼。一水何曲折，百年此绸缪。北望渺无际，飞鸟翔平畴。寒芜入荒落，日薄行人愁。行行行湖曲，万顷涵清秋。大风吹樯倒，如汤彭蠡舟。欲寄故乡泪，使入长江流。篙人为我言，此水通淮头。前与黄河合，同作沧海沤。踟蹰忽夫意，拭泪泪不收。吴会日已远，回首重悠悠。驰驱梁赵郊，壮士何离忧。吾道久矣东，陆沈古神州。我今载南冠，何异有北投。不能裂肝脑，直气摩斗牛。但愿光岳合，休明复商周。","dynasty":"宋代","title":"发高邮"}
{"author":"文天祥","content":"己卯六月初一日，苍然亭下楚囚立，山河颠倒纷雨泣。乙亥七夕此何夕，煌煌斗牛剑光湿，戈鋋彗云雷电击。三百馀年火为德，须臾风雨天地黑。皇网解纽地维折，妾妇偷生自为贼。英雄扼腕怒须赤，贯日血忠死穷北。首阳风流落南国，正气未亡人未息。青原万丈光赫赫，大江东去日夜白。","dynasty":"宋代","title":"发吉州"}
{"author":"文天祥","content":"夜静吴歌咽，春深蜀血流。向来苏武节，今日子长游。海角云为岸，江心石作洲。丈夫竟何事，底用泣神州。","dynasty":"宋代","title":"长溪道中和张自山韵"}
{"author":"文天祥","content":"弧矢暗江海，百万化为鱼。帝子留遗恨，故园莽丘墟。","dynasty":"宋代","title":"祥兴第三十四"}
{"author":"文天祥","content":"关河霜雪清，故人亦流落。夷歌奉玉盘，悲君随燕雀。","dynasty":"宋代","title":"第一百九十七"}
{"author":"文天祥","content":"读书破万卷，许身一何愚。赤骥顿长缨，健儿胜腐儒。","dynasty":"宋代","title":"第一百八十四"}
{"author":"文天祥","content":"当年寿阳额，春风点颜色。后来广平肠，冰雪峙气骨。世人识花面，识花还自浅。花有岁寒心，清贞坚百炼。君家在梅谷，自诡知梅熟。须得花性情，不假花头目。莫说和羹事，花被和羹累。突兀烟水村，我梅自林氏。","dynasty":"宋代","title":"赠梅谷相士"}
{"author":"文天祥","content":"少日屠龙事已劳，送人千里发江涛。蓬莱地近风方细，阊阖门开日正高。春里看花须款款，雨中剪韭且陶陶。金吾已办长安月，双凤扶云立海鳌。","dynasty":"宋代","title":"和韵送逸轩刘民"}
{"author":"文天祥","content":"漠漠地千里，垂垂天四围。隔溪胡骑过，傍草野鸡飞。风露吹青笠，尘沙薄素衣。吾家白云下，都伴北人归。","dynasty":"宋代","title":"桃源道中"}
{"author":"文天祥","content":"黄叶婆娑上钓舟，唤回旧梦到江流。多情政自怜樯燕，两鬓终当付野鸥。未说离怀向南浦，须知诗意在夔州。朔风昨夜吹沙急，早觉寒声战玉楼。","dynasty":"宋代","title":"山中呈聂心远诸客"}
{"author":"文天祥","content":"道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。","dynasty":"宋代","title":"赠神目相士"}
{"author":"文天祥","content":"故人入我梦，相视涕阑干。四海一涂炭，焉用身独完。","dynasty":"宋代","title":"怀旧第一百八"}
{"author":"文天祥","content":"故国斜阳草自春，争元作相总成尘。孔明已负金刀志，元亮犹怜典午身。肮脏到头方是汉，娉婷更欲向何人。痴儿莫问今生计，还种来生未了因。","dynasty":"宋代","title":"得儿女消息"}
{"author":"文天祥","content":"天王守太白，立国自有疆。舍此复何之，已具浮海航。","dynasty":"宋代","title":"幸海道第三十"}
{"author":"文天祥","content":"江南啼血送残春，漂泊风沙万里身。汉末固应多死士，周馀乃止一遗民。乍看须少疑非我，只要心存尚是人。坐拥牢愁书眼倦，土床伸脚任吾真。","dynasty":"宋代","title":"自述二首"}
{"author":"文天祥","content":"近闻韦氏妹，零落依草木。深负鹡鸰诗，临风欲痛哭。","dynasty":"宋代","title":"长妹第一百四十八"}
{"author":"文天祥","content":"半山风雨截江城，未脱人间总是尘。中夜起看衣上月，青天如水露华新。","dynasty":"宋代","title":"尘外"}
{"author":"文天祥","content":"羁臣家万里，天目鉴孤忠。心在坤维外，身游坎窞中。长淮行不断，苦海望无穷。晚鹊传佳好，通州路已通。","dynasty":"宋代","title":"泰州"}
{"author":"文天祥","content":"天开盘谷隐，春到浣溪家。一水楼台影，满山桃李花。春风寄横笛，夜月拟乘槎。政好逢佳客，江空北斗斜。","dynasty":"宋代","title":"罗山长存叟兄弟来谢宴山中"}
{"author":"文天祥","content":"翠盖蒙尘飞，仗钺奋忠烈。千秋沧海南，事与云水白。","dynasty":"宋代","title":"行府之败第七十四"}
{"author":"文天祥","content":"登临我向乱离来，落落千年一越台。春事暗随流水去，潮声空逐暮天回。烟横古道人行少，月堕荒村鬼哭哀。莫作楚囚愁绝看，旧家歌舞此衔杯。","dynasty":"宋代","title":"越王台"}
{"author":"文天祥","content":"惊风翻河汉，鹑首丽泥涂。吾衰将焉托，愁绝付摧枯。","dynasty":"宋代","title":"第一百六十六"}
{"author":"文天祥","content":"瘦竹凌风弄碧漪，山光云影共熹微。月黄昏里疏枝外，认取半天孤鹤飞。","dynasty":"宋代","title":"赠鉴湖相士"}
{"author":"文天祥","content":"山深不用结凉棚，风起江苹暑气轻。处士林泉自今古，男儿弧矢付豪英。客来不必笼中羽，我爱无如橘里枰。一任苍松栽十里，他年犹见茯苓生。","dynasty":"宋代","title":"生日山中和萧敬夫韵"}
{"author":"文天祥","content":"谁知真患难，忽悟大光明。日出云俱静，风消水自平。功名几灭性，忠孝大劳生。天下惟豪杰，神仙立地成。","dynasty":"宋代","title":"岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句"}
{"author":"文天祥","content":"船只时閒锁，城孤日闭关。惊心常有马，极目柰无山。出路相传险，行囊愈觉悭。归心风絮乱，无柰一身闲。","dynasty":"宋代","title":"即事"}
{"author":"文天祥","content":"乃翁圣俞君，瑰辞灿琳琅。吾乡欧阳子，逸韵谐宫商。人物雄中原，园囿盛洛阳。醲郁追皇风，诡怪抑晚唐。云仍四方志，生长百战场。忧国杜少陵，感兴陈子昂。我亦青原人，君遗明月光。掩卷不能和，握手谈肝肠。","dynasty":"宋代","title":"题梅尉诗轴"}
{"author":"文天祥","content":"本是儒家子，学为方外事。此身恨凫短，有意求蝉蜕。犹留鼎馀药，还授人间世。从君卧山中，共谈弘景秘。","dynasty":"宋代","title":"赠适庵册工"}
{"author":"文天祥","content":"乃翁犹旅殡，霜露几焄蒿。日与清江游，云连桂岭高。时无郭元振，梦有令狐绹。目断方田墓，招魂我欲骚。","dynasty":"宋代","title":"予邓峒□巽斋欧阳先生为淦邓峒赋诗以孝子慈"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"铁瓮山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。","dynasty":"宋代","title":"镇江"}
{"author":"文天祥","content":"杀气吹沅湘，高兴激荆衡。城中贤府主，千秋万岁名。","dynasty":"宋代","title":"李安抚芾第四十八"}
{"author":"文天祥","content":"北风吹春草，阳乌日已至。天时岂云爽，人事胡乃异。三月方皇皇，衣冠道如坠。栋挠榱桷折，木颠桢干悴。大者怀端忧，燋头求室燬。小者嗟行役，泥涂跋其尾。长平与新安，露胔如栉比。赋分本尔殊，适与天时值。哲人处明夷，致命以遂志。但令守吾贞，死生浩无愧。","dynasty":"宋代","title":"有感呈景山校书诸丈"}
{"author":"文天祥","content":"黄河北岸海西军，翻身向天仰射云。胡马长鸣不知数，衣冠南渡多崩奔。山木惨惨天欲雨，前有毒蛇后猛虎。欲问长安无使来，终日戚戚忍羁旅。","dynasty":"宋代","title":"四拍"}
{"author":"文天祥","content":"梅花南北路，风雨湿征衣。出岭同谁出？归乡如不归！山河千古在，城郭一时非。饿死真吾志，梦中行采薇。","dynasty":"宋代","tags":"行军，爱国，壮志","title":"南安军"}
{"author":"文天祥","content":"大儿聪明到，青岁已摧颓。回风吹独树，吾宁舍一哀。","dynasty":"宋代","title":"长子第一百四十九"}
{"author":"文天祥","content":"终夕起推枕，五更闻打钟。精神入朱鸟，形影落卢龙。弭节蓬莱岛，扬旗太华峰。奔驰竟何事，回首谢乔松。","dynasty":"宋代","title":"不睡"}
{"author":"文天祥","content":"诗馀眠白日，饮后坐清风。万事乘除里，平生宠辱中。心无随境变，意自与天通。莫笑邯郸梦，惺惺更是空。","dynasty":"宋代","title":"自遣"}
{"author":"文天祥","content":"心如明镜台，此言出浮屠。后来发精义，并谓此台无。此台已是赘，何况形而器。圆释正超然，点头会意思。多谢城山翁，一语迎禅锋。顾我尘俗人，与物方溶溶。","dynasty":"宋代","title":"京城借永福寺漆台占似王城山"}
{"author":"文天祥","content":"坐踞河南百战雄，少年飞槊健如龙。世间只畏两人在，上有高公下慕容。","dynasty":"宋代","title":"象弈各有等级四绝品四人高下"}
{"author":"文天祥","content":"浩浩歌，人生如寄可奈何。春秋去来传鸿燕，朝暮出没奔羲娥。青丝冉冉上霜雪，百年欻若弹指过。封侯未必胜瓜圃，青门老子聊婆娑。江湖流浪何不可，亦曾力士为脱靴。清风明月不用买，何处不是安乐窝。鹤胫岂长凫岂短，夔足非少蚿非多。浩浩歌，人生如寄可奈何。不能高飞与远举，天荒地老悬网罗。到头北邙一抙王，万事碌碌空奔波。金张许史久寂寞，古来贤圣闻丘轲。乃知世间为长物，惟有真我难灭磨。浩浩歌，人生如寄可奈何。春梦婆，春梦婆，拍手笑呵呵。是亦一东坡，非亦一东坡。","dynasty":"宋代","title":"陈贯道摘坡诗如寄以自号达者之流也为赋浩浩"}
{"author":"文天祥","content":"借问曾游处，高沙第几山。潜行鹰攫道，直上虎当关。一命虚空里，三年瞬息间。自怜今死晚，何复望生还。","dynasty":"宋代","title":"高邮怀旧"}
{"author":"文天祥","content":"绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。","dynasty":"宋代","title":"自叹"}
{"author":"文天祥","content":"漠漠愁云海戌迷，十年何事望京师。李陵罪在偷生日，苏武功成未死时。铁石心存无镜变，君臣义重与天期。纵饶夜久胡尘黑，百炼丹心涅不缁。","dynasty":"宋代","title":"题苏武忠节图"}
{"author":"文天祥","content":"高人名若浼，烈士死如归。智灭犹吞炭，商亡正采薇。岂因徼后福，其肯蹈危机。万古春秋义，悠悠双泪挥。","dynasty":"宋代","title":"张元帅谓予国已亡矣杀身以忠谁复书之予谓商"}
{"author":"文天祥","content":"束书游京师，孤云瞻太行。辞归慕何蕃，舍养殊欧阳。山林乾坤静，菽水日月长。好味诸公诗，胜读寒泉章。","dynasty":"宋代","title":"送三山林溶孙归省"}
{"author":"文天祥","content":"草宿披宵露，松餐立晚风。乱离嗟我在，艰苦有谁同。祖逖关河志，程婴社稷功。身谋百年事，宇宙浩舞穷。","dynasty":"宋代","title":"自叹"}
{"author":"文天祥","content":"西风两鬓松，凉意吹伶俜。百巧不救贫，误拜织女星。","dynasty":"宋代","title":"贫女吟四首其三"}
{"author":"文天祥","content":"曾过卢沟望塔尖，今朝塔影接虚檐。道人心事真方丈，静坐日长云满帘。","dynasty":"宋代","title":"宫籍监"}
{"author":"文天祥","content":"风打船头系夕阳，亭前老子旧胡床。青牛过去关山动，白鹤归来城郭荒。忠节风流落尘土，英雄遗恨满沧浪。故园水月应无恙，江上新松几许长。","dynasty":"宋代","title":"苍然亭"}
{"author":"文天祥","content":"积雨不肯霁，行陆如涉川。青毡纩我后，白毡覆我前。我欲正衣冠，两手如纠缠。飞沫流被面，代我泣涕涟。鸿雁纷南翔，游子北入燕。平楚渺四极，雪风迷远天。昔闻济上军，又说汶阳田。我今履其地，吊古怆苍烟。","dynasty":"宋代","title":"汶阳道中"}
{"author":"文天祥","content":"百年不敢料，先后无丑好。绝境与谁同，飘泊南庭老。","dynasty":"宋代","title":"至燕城第九十八"}
{"author":"文天祥","content":"慷慨轻身堕蒺藜，羝羊生乳是归期。岂无从史私袁盎，恨我从前少侍儿。","dynasty":"宋代","title":"纪事"}
{"author":"文天祥","content":"一条一褐髯如铁，神为秋水眼为月。欲从壶子觅三机，剑首终然吹一吷。","dynasty":"宋代","title":"赠赵神眼"}
{"author":"文天祥","content":"观君潇湘图，起我濠上心。短褐波涛旧，秋雨菰蒲深。","dynasty":"宋代","title":"赠周东卿画鱼"}
{"author":"文天祥","content":"入幕旌旗动，挥翰绮绣扬。烟雾蒙玉质，斯人今则亡。","dynasty":"宋代","title":"张秘撰汴第一百一十五"}
{"author":"文天祥","content":"长风驾高浪，偃蹇龙虎姿。萧条犹在否，寒日出雾迟。","dynasty":"宋代","title":"张世杰第四十二"}
{"author":"文天祥","content":"南国卷云水，黄金倾有无。蛟龙亦狼狈，反复乃须臾。","dynasty":"宋代","title":"张世杰第四十一"}
{"author":"文天祥","content":"高人名若浼，烈士死如归。智灭犹吞炭，商亡正采薇。岂因徼后福，其肯蹈危机。万古春秋义，悠悠双泪挥。","dynasty":"宋代","title":"张元帅谓予国已亡矣杀身以忠谁复书之予谓商"}
{"author":"文天祥","content":"痛愤寄所宣，四方服勇决。壮士敛精魂，里巷犹呜咽。","dynasty":"宋代","title":"张云第一百一十一"}
{"author":"文天祥","content":"气敌万人将，独在天一隅。向使国不亡，功业竟何如。","dynasty":"宋代","title":"张制置珏第五十一"}
{"author":"文天祥","content":"诏发西山将，熊虎亘阡陌。笳鼓凝皇情，佳气向金阙。","dynasty":"宋代","title":"召张世杰第十七"}
{"author":"文天祥","content":"风雷飒万里，大江动我前。青衿一惟悴，名与日月悬。","dynasty":"宋代","title":"赵倅昴发第四十六"}
{"author":"文天祥","content":"眼前列杻械，熊挂玄蛇吼。夜看丰城气，朝光入甕牖。","dynasty":"宋代","title":"入狱第一百三"}
{"author":"文天祥","content":"怪底秦淮一水长，几多客泪洒斜阳。江流本是限南北，地气何曾减帝王。台沼渐荒基历落，莺花犹在意凄凉。青天毕竟有情否，旧月东来失女墙。","dynasty":"宋代","title":"行宫"}
{"author":"文天祥","content":"珊瑚香点胭脂雪，芙蓉帐压春云热。明朝早弄灯前月，潋滟九霞碧藕折。璇杓高耸婺女明，金波漾晓辉郎星。赤琼曲里长眉青，头上更有瑶池君。六九五十四东风，西蟠桃花花未红。鸣鸾鼓玉声玲珑，绿毛蒙茸莲水龟。媥斓五色人间稀，春多瑞叶不敢飞。冰壶光满鱼龙转，笑中低舞玉钗燕。明年今日长秋殿，安舆入侍金桃宴。","dynasty":"宋代","title":"古乐府"}
{"author":"文天祥","content":"挺身艰难际，虎穴连里闾。高天高恓恻，同尽随丘墟。","dynasty":"宋代","title":"陈督干第一百二十五"}
{"author":"文天祥","content":"车马燕山闹，谁家早管弦。开门忽见雪，拥被不知年。箧破书犹在，炉残火复燃。偷桃昨日事，回首哭尧天。","dynasty":"宋代","title":"初六日即事"}
{"author":"文天祥","content":"忽报忠图纪岁华，东风吹泪落天涯。苏卿更有归时国，老相兼无去后家。烈士丧元心不易，达人知命事何嗟。生平爱览忠臣传，不为吾身亦陷车。","dynasty":"宋代","title":"题苏武忠节图"}
{"author":"文天祥","content":"百年矛上淅，万事枕中炊。病苦还思老，贪嗔未若痴。云低天欲动，江长岸如驰。明月西风健，山头赋别诗。","dynasty":"宋代","title":"用前韵留琴窗"}
{"author":"文天祥","content":"初修降表我无名，不是随班拜舞人。谁遣附庸祈请使，要教索虏识忠臣。","dynasty":"宋代","title":"使北"}
{"author":"文天祥","content":"昔我爱泉石，长揖离公卿。结屋青山下，咫尺蓬与瀛。至人不可见，世尘忽相缨。业风吹浩劫，蜗角争浮名。偶逢大吕翁，如有宿世盟。相从语寥廓，俯仰万念轻。天地不知老，日月交其精。人一阴阳性，本来自长生。指点虚无间，引我归员明。一针透顶门，道骨由天成。我如一逆旅，久欲蹑屩行。闻师此妙廖，蘧庐复何情。","dynasty":"宋代","title":"遇灵阳子谈道赠以诗"}
{"author":"文天祥","content":"平生王佐心，世运蹈衰末。齐虏谁复封，楚囚讵当脱。金陵虽怀古，尚友在风烈。褒忠侈遗庙，夫子我先达。","dynasty":"宋代","title":"怀忠襄"}
{"author":"文天祥","content":"大明标榜叶氏子，自称后村门下士。误言木吉孛为灾，后村曾发一笑来。其师流传说如此，宁知祸福乃不尔。犀腰貂首徒劳人，甘藜豢藿无苦辛。我生有命殊六六，木孛循环相起伏。袖中莫出将相图，尽洗旧学读吾书。","dynasty":"宋代","title":"赠叶大明"}
{"author":"文天祥","content":"地得一以宁，凝然者卷石。嵁岩及培塿，异形不异质。古之能定者，悟此为一极。春荣秋以悴，一岁百态出。鸟鸣花落句，此意谁与诘。所以尼丘人，仁智不废一。万象此纬经，死灰彼何物。明发此乎游，参入观水术。","dynasty":"宋代","title":"题静山"}
{"author":"文天祥","content":"天地日蛙黾，劳生苦柰何。聊欲从此逝，人少豺虎多。","dynasty":"宋代","title":"第一百七十六"}
{"author":"文天祥","content":"扫残竹径随人坐，凿破苔矶到处棋。一水楼台开晓镜，万山花木领先春闱。雪中便有回舟兴，林下岂无烧笋时。莫待东风吹柳絮，眼穿笼鹤绕湖飞。","dynasty":"宋代","title":"用前人韵招山行以春为期"}
{"author":"文天祥","content":"骤雨知何处，一溪秋水生。苦吟肩鹤瘦，多病耳蝉鸣。隐几惟便睡，挑包正倦行。山深明月夜，乞我半窗清。","dynasty":"宋代","title":"又赋"}
{"author":"文天祥","content":"管葛本时须，经纶中兴业。有志乘鲸鳌，南纪阻归楫。","dynasty":"宋代","title":"陈宜中第四十"}
{"author":"文天祥","content":"已矣勿复道，安之如自然。闲陪黄妳坐，倦退白衣眠。一死知何地，此生休问天。怪哉茨野客，宿果堕幽燕。","dynasty":"宋代","title":"有感"}
{"author":"文天祥","content":"水边飞雁年年见，湖上新亭日日来。酹菊醉馀披草坐，探梅吟罢带花回。北崖尚被刚风隔，笑按匆匆上马杯。","dynasty":"宋代","title":"山中再次胡德昭韵"}
{"author":"文天祥","content":"百年不敢料，先后无丑好。绝境与谁同，飘泊南庭老。","dynasty":"宋代","title":"至燕城第九十八"}
{"author":"文天祥","content":"当宁陷玉座，两宫弃紫微。北城悲笳发，失涕万人挥。","dynasty":"宋代","title":"京城第二十"}
{"author":"文天祥","content":"地得一以宁，凝然者卷石。嵁岩及培塿，异形不异质。古之能定者，悟此为一极。春荣秋以悴，一岁百态出。鸟鸣花落句，此意谁与诘。所以尼丘人，仁智不废一。万象此纬经，死灰彼何物。明发此乎游，参入观水术。","dynasty":"宋代","title":"题静山"}
{"author":"文天祥","content":"读书破万卷，许身一何愚。赤骥顿长缨，健儿胜腐儒。","dynasty":"宋代","title":"第一百八十四"}
{"author":"文天祥","content":"于皇天子自乘龙，三十三年此道中。悠远直参天地化，升平奚羡帝王功。但坚圣志持常久，须使生民见泰通。第一胪传新渥重，报恩惟有厉清忠。","dynasty":"宋代","title":"集英殿赐进士及第恭谢诗"}
{"author":"文天祥","content":"东风昨夜忽相过，天地无情柰老何。千载方来那有尽，百年未半已为多。君传南海长生药，我爱西山饿死歌。泡影生来随自在，悠悠不管世间魔。","dynasty":"宋代","title":"庚辰四十五岁"}
{"author":"文天祥","content":"京口流江航，穷途仗神道。萧条向水陆，云雨白浩浩。","dynasty":"宋代","title":"去镇江第五十八"}
{"author":"文天祥","content":"灯影沉沉夜气清，朔风吹梦度江城。觉来知打明钟未，忽听邻家叫佛声。","dynasty":"宋代","title":"偶成二首"}
{"author":"文天祥","content":"去岁趋燕路，今晨发楚津。浪名千里客，剩作一年人。镜里秋容别，灯前暮影亲。鲁连疑未死，聊用托芳尘。","dynasty":"宋代","title":"感怀"}
{"author":"文天祥","content":"崔嵬扶桑日，阔会沧海潮。倾都看黄屋，此意竟萧条。","dynasty":"宋代","title":"福安府第二十九"}
{"author":"文天祥","content":"世情千万变，险甚剑头炊。嗜传姑成癖，登山且作痴。烟霞非疾痼，泉石自心驰。独喜精神健，山中剩有诗。","dynasty":"宋代","title":"简琴窗云屋竹轩诸友"}
{"author":"文天祥","content":"有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔溯风立斯须。","dynasty":"宋代","title":"六歌其五"}
{"author":"文天祥","content":"吹面北风来，拂鬓坚冰至。轩冕委道途，衮绣易毡毳。百年杂丑好，始酬四方志。浩歌激浮云，亭亭复揽辔。","dynasty":"宋代","title":"发潭口"}
{"author":"文天祥","content":"赏心亭下路，拍手唱吾歌。楼外梁时塔，城中秦氏河。江山如梦耳，天地柰愁何。回首清溪曲，长江一雁过。","dynasty":"宋代","title":"发建康"}
{"author":"文天祥","content":"扈圣登黄阁，大将赴朝廷。胡为入云雾，浩荡乘沧溟。","dynasty":"宋代","title":"将相弃国第十九"}
{"author":"文天祥","content":"道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。","dynasty":"宋代","title":"赠神目相士"}
{"author":"文天祥","content":"美人策良马，弭节螺江湄。岁年忽晼晚，桃李已成蹊。遥遥一水间，复复东与西。晴川夹修杨，行舟何能维。朱凤翔海山，层汉扬音徽。高冈有梧桐，驾言览朝晖。赠君以白云，白云不我持。赠君以明月，明月不我携。白云与明月，远道相追随。","dynasty":"宋代","title":"送吉州陈守解任"}
{"author":"文天祥","content":"麟笔严于首恶书，我将口舌击奸谀。虽非周勃安刘手，不愧当年产禄诛。","dynasty":"宋代","title":"纪事"}
{"author":"文天祥","content":"此庙何神三十郎，问郎行客忒琅珰。荒阶枕籍无人问，风露满堂清夜长。","dynasty":"宋代","title":"至扬州"}
{"author":"文天祥","content":"乾坤沸嗷嗷，名击朱鸟影。寥落寸心违，斯文亦吾病。","dynasty":"宋代","title":"第一百八十一"}
{"author":"文天祥","content":"乘槎人从天上来，天上知有君平术。黄生能谈君平书，不知曾认支机石。","dynasty":"宋代","title":"赠黄生银河数"}
{"author":"文天祥","content":"乃心王室故，日夜奔南征。蹈险宁追悔，怀忠莫见明。雁声连水远，山色与天平。枉作穷途哭，男儿付死生。","dynasty":"宋代","title":"稽庄即事"}
{"author":"文天祥","content":"纸帐白如雪，上有坐客影。一白不自由，黑光荡无定。人倦影已散，依然雪花莹。须臾秉烛眠，相忘心目静。","dynasty":"宋代","title":"纸帐"}
{"author":"文天祥","content":"便作乘槎客，萧萧骨发清。尊前山月过，笛里水风生。半夜鱼龙沸，三秋河汉明。雪堂眠二客，梦与白鸥盟。","dynasty":"宋代","title":"山中泛舟觞客"}
{"author":"文天祥","content":"晚识宗文忆浣花，删馀今见雅名家。牙签料理西风读，共笑钟山说老鸦。","dynasty":"宋代","title":"题彭小林诗稿"}
{"author":"文天祥","content":"渥洼骐骥儿，众中见毛骨。别来忽三岁，残害为异物。","dynasty":"宋代","title":"次子第一百四十五"}
{"author":"文天祥","content":"壮心负光岳，病质落幽燕。春节前三日，江乡正小年。岁时如有水，风欲不同天。家庙荒苔滑。","dynasty":"宋代","title":"二十四日"}
{"author":"文天祥","content":"昨夜分明梦到家，飘飖依旧客天涯。故园门掩东风老，无限杜鹃啼落花。","dynasty":"宋代","title":"旅怀"}
{"author":"文天祥","content":"惊风翻河叹，鹑首丽泥涂。吾衰将焉托，愁绝付摧枯。","dynasty":"宋代","title":"第一百六十六"}
{"author":"文天祥","content":"拍拍春风满面浮，出门一笑大江流。坐中狂客有醉白，物外闲人惟弈秋。晴抹雨妆总西子，日开云暝一滁州。忽传十万军声至，如在浙江亭上游。","dynasty":"宋代","title":"山中载酒用萧敬夫韵赋江涨"}
{"author":"文天祥","content":"江海日凄凉，贤圣尽萧索。西河共风味，顾步涕横落。","dynasty":"宋代","title":"曾先生第一百三十六"}
{"author":"文天祥","content":"楚观檐花晓，舟人击鼓东。蛟龙噀灵雨，雕鹗展雄风。此客云宵士，斯文造化工。捷来君饮此，我亦岂元戎。","dynasty":"宋代","title":"衡州送胡端逸赴漕"}
{"author":"文天祥","content":"北辙更寒暑，南冠几晦冥。家山时入梦，妻子亦关情。惆怅心如失，崎岖命复轻。遭时命如此，薄分笑三生。","dynasty":"宋代","title":"自叹三首"}
{"author":"文天祥","content":"病里心如故，闲中事更生。睡猫随我懒，黠鼠向人鸣。羽扇看棋坐，黄冠扶杖行。灯前翻自喜，瘦得此诗清。","dynasty":"宋代","title":"又赋其三"}
{"author":"文天祥","content":"虎头牌子织金裳，北面三年蚁梦长。借问一门朱与紫，江南几世谢君王。","dynasty":"宋代","title":"纪事"}
{"author":"文天祥","content":"三年海峤拥貔貅，一日蹉跎白尽头。垓下雌雄羞故老，长安咫尺泣孤囚。鱼龙沸海地为泣，烟雨满山天也愁。万死小臣无足憾，荡阴谁共侍中游。","dynasty":"宋代","title":"自叹"}
{"author":"文天祥","content":"南方有珍禽，鸣声天下奇。毛羽黑如漆，两脸凝璚脂。燕赵佳公子，笼槛以自随。童子重丁宁，饮食必以时。将献上林苑，来巢万年枝。待之岂少恩，不免加絷维。珊瑚真珊瑚，碎琢良自悲。中原寒气深，风土非所宜。","dynasty":"宋代","title":"珊瑚吟"}
{"author":"文天祥","content":"昔年仙子谪黄州，赤壁矶头汗漫游。今古兴亡真过影，乾坤俯仰一虚舟。人间忧患何曾少，天上风流更有不。我亦洞箫吹一曲，不知身世是蜉蝣。","dynasty":"宋代","title":"读赤壁赋前后二首"}
{"author":"文天祥","content":"澹澹池光曙，沉沉野色秋。片云生北舍，只雁过南楼。有见皆成趣，无言总是愁。芭蕉夜来水，嚥罢自搔头。","dynasty":"宋代","title":"早起偶成"}
{"author":"文天祥","content":"拍拍春风满面浮，出门一笑大江流。坐中狂客有醉白，物外闲人惟弈秋。晴抹雨妆总西子，日开云暝一滁州。忽传十万军声至，如在浙江亭上游。","dynasty":"宋代","title":"山中载酒用萧敬夫韵赋江涨"}
{"author":"文天祥","content":"杀气吹沅湘，高兴激荆衡。城中贤府主，千秋万岁名。","dynasty":"宋代","title":"李安抚芾第四十八"}
{"author":"文天祥","content":"一病四十日，西风草木凉。倚床腰见骨，览镜眼留眶。倦策吟诗杖，频烧读易香。夜深排果饵，乞巧大医王。","dynasty":"宋代","title":"又赋"}
{"author":"文天祥","content":"秋光连夜色，万里客凄凄。落木空山杳，孤云故国迷。衾寒霜正下，灯晚月平西。梦过重成梦，千门鸡乱啼。","dynasty":"宋代","title":"夜"}
{"author":"文天祥","content":"有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。","dynasty":"宋代","title":"六歌"}
{"author":"文天祥","content":"倏忽当年遇，蒙茸几度披。水霞明画卷，草树幻骚词。鸟过目不瞬，江流意自迟。世人空黑白，一色看坡棋。","dynasty":"宋代","title":"山中其二"}
{"author":"文天祥","content":"风烟渺吴蜀，云帆转辽海。丧乱纷嗷嗷，尚愧微躯在。","dynasty":"宋代","title":"第一百六十五"}
{"author":"文天祥","content":"故人有孙宰，义均骨肉地。连为粪土丛，挥手洒衰泪。","dynasty":"宋代","title":"孙粟第一百二十一"}
{"author":"文天祥","content":"懒从原上访桃花，又不青门去种瓜。传得神仙蝉蜕法，君如觅我问烟霞。","dynasty":"宋代","title":"送赵王宾三首"}
{"author":"文天祥","content":"船只时閒锁，城孤日闭关。惊心常有马，极目柰无山。出路相传险，行囊愈觉悭。归心风絮乱，无柰一身闲。","dynasty":"宋代","title":"即事"}
{"author":"文天祥","content":"皇王著姓复炎图，此是中兴受命符。独向迎鸾呈瑞字，为言艺祖有灵无。","dynasty":"宋代","title":"天下赵"}
{"author":"文天祥","content":"忆昔守宣时，白上一根发。去之四五年，一化为七八。今年客衡湘，黑髭已多黄。众黄忽一白，惊见如陵阳。白发已为常，白髭何足怪。岁月不可歇。雪霜日长大。世人竞染淄，厌之固足嗤。谁服芦菔汤，避老亦奚为。少老如春秋，造物以为俦。吾方乐吾天，乐天故不忧。","dynasty":"宋代","title":"白髭行"}
{"author":"文天祥","content":"不知甲子定何年，题满柴桑日醉眠。意不在言君解否，壁间琴本是无弦。我爱商山茹紫芝，逍遥胜似橘中时。纷纷玄白方龙战，世事从他一局棋。蔡邕去后右军死，谁是风流入品题。只少蛟龙大师字，至今风骨在浯溪。欲觅龙眠旧时事，相传此本世间无。黄金不买昭君本，只买严陵归钓图。","dynasty":"宋代","title":"又送前人琴棋书画四首"}
{"author":"文天祥","content":"去岁营船隩，今朝馆汶阳。海空沙漠漠，河广草茫茫。家国哀千古，男儿慨四方。老槐秋雨暗，孤影照淋浪。","dynasty":"宋代","title":"汶阳馆"}
{"author":"文天祥","content":"暗云霜雾暗扶桑，半壁东南尽雪霜。壮气不随天地变，笑骑飞鹤入维扬。","dynasty":"宋代","title":"扬州城下赋"}
{"author":"文天祥","content":"白氏贤司马，昌黎真学官。江湖惊落笔，朝野望弹冠。天马高风骨，秋鹰折羽翰。莱庭人白发，烟雨万松寒。","dynasty":"宋代","title":"挽太博朱古平"}
{"author":"文天祥","content":"燕山五六月，气候苦不常。积阴绵五旬，畏景淡无光。天漏比西极，地湿等南方。今何苦常雨，昔何苦常暘。七月二日夜，天工为谁忙。浮云黑如墨，飘风怒如狂。滂沱至夜半，天地为低昂。势如蛟龙出，平陆俄怀襄。初疑倒巫峡，又似翻萧湘。千门各已闭，仰视天茫茫。但闻屋侧声，人力无支当。嗟哉此圜土，占胜非高冈。赭衣无容足，南房并北房。北房水二尺，聚立唯东箱。桎梏犹自可，凛然覆穹墙。嘈嘈复杂杂，丞汗流成浆。张目以待旦，沈沈漏何长。南冠者为谁，独居沮洳场。此夕水弥满，浮动八尺床。壁老如欲压，守者殊皇皇。我方鼾鼻睡，逍遥游帝乡。百年一大梦，所历皆黄粱。死生已勘破，身世如遗忘。雄鸡叫东白，渐闻语场扬。论言苦飘扬，形势犹仓黄。起来立泥涂，一笑褰衣裳。遗书宛在架，吾道终未亡。","dynasty":"宋代","title":"七月二日大雨歌"}
{"author":"文天祥","content":"自来百里半九十，望见城头路愈长。薄命只愁追者至，人人摇桨渡沧浪。","dynasty":"宋代","title":"望城难"}
{"author":"文天祥","content":"大儿聪明到，青岁已摧颓。回风吹独树，吾宁舍一哀。","dynasty":"宋代","title":"长子第一百四十九"}
{"author":"文天祥","content":"海上我时断去舟，公来容易渡南州。子胥江上逢渔父，莫是神遣汝否。","dynasty":"宋代","title":"海船"}
{"author":"文天祥","content":"方夸金坞筑，岂料玉床摇。国体真三代，江流旧六朝。鞭投能几日，丽解不崇朝。千古燕山恨，西风卷怒潮。","dynasty":"宋代","title":"鲁港"}
{"author":"文天祥","content":"斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。","dynasty":"宋代","title":"怀孔明"}
{"author":"文天祥","content":"天地有逆顺，惘然难久留。当歌欲一放，河汉声西流。","dynasty":"宋代","title":"第一百八十九"}
{"author":"文天祥","content":"日色隐孤戍，大江声怒号。朝廷任猛将，宿昔恨滔滔。","dynasty":"宋代","title":"阳罗堡第八"}
{"author":"文天祥","content":"正当艰难时，岂无济时策。连樯荆州船，悠悠回赤壁。","dynasty":"宋代","title":"京湖宣阃第九"}
{"author":"文天祥","content":"潇湘一夜雨，湖海十年云。相见皆成老，重逢便作分。啼鹃春浩荡，回雁晓殷勤。江阔人方健，月明思对君。","dynasty":"宋代","title":"某叨臬衡湘蒙恩以便郡归养肯斋大卿实寓衡我"}
{"author":"文天祥","content":"玉立湘西第一州，丹梯小为岳云留。东风城郭人行乐，春日旌旗公出游。便趁绨香摩碧汉，莫嫌绣影涴清流。两君相见衣冠好，记取儿孙好话头。方共衡云把酒杯，春风吹向郁孤台。雁将回处惊帆落，花未开时怯笛催。别草可堪游子去，寄梅应为故人来。临行笑觅凝香谱，十驾那追逸骥材。","dynasty":"宋代","title":"和衡守宋安序送行诗"}
{"author":"文天祥","content":"涯海真何地，驱来坐战场。家人半分合，国事决存亡。一死不足道，百忧何可当。故人髯似戟，起舞为君伤。","dynasty":"宋代","title":"怀友人二首"}
{"author":"文天祥","content":"雷霆走业锐，斧钺下青冥。江城今夜客，惨淡飞云汀。","dynasty":"宋代","title":"汀州第六十五"}
{"author":"文天祥","content":"燕子楼中，又挨过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。曲池合，高台灭。人间事，何堪说。向南阳阡上，满襟清血。世态便如翻覆雨，妾身元是分明月。笑乐昌、一段好风流，菱花缺。","dynasty":"宋代","title":"满江红其一和王夫人《满江红》韵，以庶几后山《妾薄命》之意。"}
{"author":"文天祥","content":"万里飘零一毫，满前风影恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。","dynasty":"宋代","title":"览镜见须髯消落为之流涕"}
{"author":"文天祥","content":"胡人归来血洗箭，白马将军若雷电。蛮夷杂种错相干，洛阳宫殿烧焚尽。干戈兵革斗未已，魑魅魍魉徒为尔。恸哭秋原何处村，千村万落生荆杞。","dynasty":"宋代","title":"六拍"}
{"author":"文天祥","content":"唤渡江沙眼欲枯，羁臣中道落崎岖。乘船不管千金购，渔父真成大丈夫。","dynasty":"宋代","title":"怀扬通州"}
{"author":"文天祥","content":"市桥灯火未阑珊，一簇人家树影间。想把神仙争羡我，不知我正羡渠閒。","dynasty":"宋代","title":"夜归"}
{"author":"文天祥","content":"浮龙倚长津，参错走洲渚。苍梧云正愁，初日翳复吐。","dynasty":"宋代","title":"祥兴登极第三十二"}
{"author":"文天祥","content":"不时徇铺路纵横，小队戎衣自出城。天假汉儿灯一炬，旁人只道是官行。","dynasty":"宋代","title":"出巷难"}
{"author":"文天祥","content":"白扇挥残暑，青鞋踏嫩晴。花床寻小隐，石鼎引长鸣。纱帽有时去，酒壶惟意倾。山僧痴与坐，闲却瘦弥明。","dynasty":"宋代","title":"山中和韵"}
{"author":"文天祥","content":"惭愧疚云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。","dynasty":"宋代","title":"元日"}
{"author":"文天祥","content":"长平一坑四十万秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋蝟交沧溟。游兵日来复日往，相持一月为鹬蚌。南人志欲扶崑崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有兹有船在。昨夜两边桴鼓鸣，今朝船船鼾睡声。北兵去家八千里，椎牛釃酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。","dynasty":"宋代","title":"二月六日海上大战国事不济孤臣天祥坐北舟中"}
{"author":"文天祥","content":"山川如识我，故旧更无人。俯仰干戈迹，往来车马尘。英雄遗算晚，天地暗愁新。北首燕山路，凄凉夜向晨。","dynasty":"宋代","title":"真州驿"}
{"author":"文天祥","content":"东鲁遗黎老子孙，南方心事北方身。几多江左腰金客，便把君王作路人。","dynasty":"宋代","title":"信云父"}
{"author":"文天祥","content":"幕燕方如寄，屠羊忽复旋。霜枝空独立，雪窖已三迁。漂泊知何所，逍遥付自然。庭空谁共语，拄颊望青天。","dynasty":"宋代","title":"还司即事其一"}
{"author":"文天祥","content":"炎皇鉴从草，异种多西州。为君望岷峨，使我双泪流。向来秦越人，朝洛夕邯郸。子持鹊经来，自西亦徂南。江南有羁羽，岂不怀故营。何当同皇风，六气和且平。","dynasty":"宋代","title":"赠蜀医钟正甫"}
{"author":"文天祥","content":"豪杰贵勋业，宗支神翘后。平生白羽扇，欝结回我首。","dynasty":"宋代","title":"赵大监时赏第一百一十九"}
{"author":"文天祥","content":"四十羲娥落虎狼，今朝骑马入真阳。山川莫道非吾土，一见衣冠是故乡。","dynasty":"宋代","title":"真州杂赋"}
{"author":"文天祥","content":"聚观夹道卷红楼，夺得南朝一状头。将谓燕人骑屋看，而今马首向真州。","dynasty":"宋代","title":"真州杂赋"}
{"author":"文天祥","content":"卖却私盐一舸回，天教壮士果安排。子胥流向江南去，我独他皇夜走淮。","dynasty":"宋代","title":"真州杂赋"}
{"author":"文天祥","content":"便把长江作界河，负舟半夜泝烟波。明朝方觉田文去，追骑如云可柰何。","dynasty":"宋代","title":"真州杂赋"}
{"author":"文天祥","content":"十二男儿夜出关，晓来到处捉南冠。博浪力士犹难觅，要觅张良更是难。","dynasty":"宋代","title":"真州杂赋"}
{"author":"文天祥","content":"我作朱金沙上游，诸君冠盖渡瓜洲。淮云一片不相隔，南北死生分路头。","dynasty":"宋代","title":"真州杂赋"}
{"author":"文天祥","content":"公卿北去共低眉，世事兴亡付不知。不是谋归全赵璧，东南那个是男儿。","dynasty":"宋代","title":"真州杂赋"}
{"author":"文天祥","content":"铁甕山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。","dynasty":"宋代","title":"镇江"}
{"author":"文天祥","content":"海胡舶千艘，肉食三十万。江平不肯流，到今有遗恨。","dynasty":"宋代","title":"镇江之战第十八"}
{"author":"文天祥","content":"日日骑马来山中，归时明月长在地。但愿山人一百年，一年三百馀番醉。","dynasty":"宋代","title":"出山"}
{"author":"文天祥","content":"山中方雨笠，天外忽晴丝。夕钓江澄练，春行路布棋。乾坤供俯仰，岁月任差池。有酒如渑在，何妨日问奇。","dynasty":"宋代","title":"山中即事"}
{"author":"文天祥","content":"平生祖豫州，白首起大事。东门长啸儿，为逊一头地。何哉戴若思，中道奋螳臂。豪杰事垂成，今古为短气。","dynasty":"宋代","title":"祖逖"}
{"author":"文天祥","content":"心如明镜台，此言出浮屠。后来发精义，并谓此台无。此台已是赘，何况形而器。圆释正超然，点头会意思。多谢城山翁，一语迎禅锋。顾我尘俗人，与物方溶溶。","dynasty":"宋代","title":"京城借永福寺漆台口占似王城山"}
{"author":"文天祥","content":"夜来早得东风信，潇湘一川新绿，柳色含晴，梅心沁暖，春浅千花如束。银蝉乍浴。正沙雁将还，海鳌初矗。云拥旌旗，笑声人在画阑曲。星虹瑶树缥缈，佩环鸣碧落，瑞笼华屋。露耿铜虬，冰翻铁马，帘幕光摇金粟。迟迟倚竹。更为把瑶尊，满斟醽醁。回首宫莲，夜深归院烛。","dynasty":"宋代","title":"齐天乐（甲戌湘宪种德堂灯屏）"}
{"author":"文天祥","content":"北国天寒少，南方地气来。年光如箭去，世事正轮回。可怪新祈雪，相思久别梅。夜阑灯坐暗，独自拨残灰。","dynasty":"宋代","title":"冬晴"}
{"author":"文天祥","content":"柴门寒自闭，不识赏花心。春笋翠如玉，为人拈绣针。","dynasty":"宋代","title":"贫女吟四首"}
{"author":"文天祥","content":"西江接锦城，山阴一茅宇。宗族忍相遗，乾坤此深阻。","dynasty":"宋代","title":"宗族第一百四十"}
{"author":"文天祥","content":"去年五月望，流水满一房。今年后三夕，大雨复没床。我辞江海来，中原路茫茫。舟楫不复见，车马驰康庄。矧居圜土中，得水犹得浆。忽如巨石浸，仓卒殊徬徨。明星尚未启，大风方发狂。叫呼人不应，宛转水中央。壁下有水穴，群鼠走踉蹡。或如鱼泼刺，垫溺无所藏。周身莫如物，患至不得防。业为世间人，何处逃祸殃。朝来辟沟道，宛如决陂塘。尽室泥泞涂，化为糜烂场。炎蒸迫其上，臭腐薰其傍。恶气所侵薄，疫疠何可当。楚囚欲何之，寝食此一方。羁栖无复望，坐待仆且僵。乾坤莽空阔，何为此凉凉。达人识义命，此事关网常。万物方焦枯，皇皇祷穹苍。上帝实好生，夜半下龙章。但愿天下人，家家足稻粱。我命浑小事，我死庸何伤。","dynasty":"宋代","title":"五月十七夜大雨歌"}
{"author":"文天祥","content":"挂帆远色外，缅邈怀旧丘。江水风萧萧，乌啼满城头。","dynasty":"宋代","title":"至吉州第八十"}
{"author":"文天祥","content":"北风吹春草，阳乌日已至。天时岂云爽，人事胡乃异。三月方皇皇，衣冠道如坠。栋挠榱桷折，木颠桢干悴。大者怀端忧，燋头求室燬。小者嗟行役，泥涂跋其尾。长平与新安，露胔如栉比。赋分本尔殊，适与天时值。哲人处明夷，致命以遂志。但令守吾贞，死生浩无愧。","dynasty":"宋代","title":"有感呈景山校书诸丈"}
{"author":"文天祥","content":"茫茫天造间，高岸尚为谷。百川日东流，势阅人代速。","dynasty":"宋代","title":"第二百"}
{"author":"文天祥","content":"吾家小黄溪，其间石甚巨。可写归来辞，可刻盘谷序。晋唐文章手，谁敢以自负。异时此重来，烦君作玉筹。","dynasty":"宋代","title":"赠乐轩彭善之"}
{"author":"文天祥","content":"别离已五年，不及祖父茔。霜露晚凄凄，痛哭松声回。","dynasty":"宋代","title":"坟墓第一百三十九"}
{"author":"文天祥","content":"孟尝生五日，白首叹遭逢。灯火残编雨，虀盐短褐风。八天下雕鹗，半水偃蛟龙。原上诸生哭，黄花衰草中。","dynasty":"宋代","title":"挽王远叔"}
{"author":"文天祥","content":"借问新济州，徐郓兄弟国。昔为大河南，今为大河北。垂云阴万里，平原望不极。百草尽枯死，黄花自秋色。时时见桑树，青青杂阡陌。路上无人行，烟火渺萧瑟。车辙分纵横，过者临岐泣。积潦流交衢，霜蹄破丛棘。江南寒未深，铜炉兽花赤。为知行路人，铁冷衣裳湿。","dynasty":"宋代","title":"新济州"}
{"author":"文天祥","content":"一水楼台绕，半空图画开，蜗涎行薜荔，雀影上莓苔。碧落人千载，青山酒一杯。晚烟看不尽，待月却归来。","dynasty":"宋代","title":"皂盖楼"}
{"author":"文天祥","content":"水边飞雁年年见，湖上新亭日日来。酹菊醉馀披草坐，探梅吟罢带花回。北崖尚被刚风隔，笑按匆匆上马杯。","dynasty":"宋代","title":"山中再次胡德昭韵"}
{"author":"文天祥","content":"星拆台衡地，斯文去矣休。湖光与天远，屈注沧江流。","dynasty":"宋代","title":"江丞相万里第四十五"}
{"author":"文天祥","content":"媻姗三尺躯，举止如不扬。瞻视照肝胆，音吐何琅琅。君看水中凫，不及鹤胫长。昔闻夔怜蚿，未闻一足僵。万物各自适，形色安足量。子言良有理，与子持酒浆。","dynasty":"宋代","title":"赠刘矮跛相士"}
{"author":"文天祥","content":"兄弟分离苦，凄凉忆去年。何以有羽翼，飞去堕尔前。","dynasty":"宋代","title":"弟第一百五十一"}
{"author":"文天祥","content":"小人困驰骤，后生血气豪。世事固堪论，我何随汝曹。","dynasty":"宋代","title":"第一百七十五"}
{"author":"文天祥","content":"日色隐孤戍，大江声怒号。朝廷任猛将，宿昔恨滔滔。","dynasty":"宋代","title":"阳罗堡第八"}
{"author":"文天祥","content":"诸生旧短褐，张目视寇雠。高义终焉在，白骨更何忧。","dynasty":"宋代","title":"萧架阁第一百二十四"}
{"author":"文天祥","content":"萱草秋已死，岁暮有严霜。落日渭阳明，涕泪溅我裳。","dynasty":"宋代","title":"舅第一百四十二"}
{"author":"文天祥","content":"渺渺乘风出海门，一行淡水带潮浑。长江尽处还如此，何日岷山看发源。","dynasty":"宋代","title":"过扬子江心"}
{"author":"文天祥","content":"断雁西江远，无家寄万金。乾坤风月老，沙漠岁年深。白日去如梦，青天知此心。素琴弦已绝，不绝是南音。","dynasty":"宋代","title":"断雁"}
{"author":"文天祥","content":"江汉故人少，东西消息稀。异花开绝域，野风吹征衣。","dynasty":"宋代","title":"第一百五十七"}
{"author":"文天祥","content":"天上名鹑尾，人间说虎头。春风千万岫，秋水两三洲。客晚惊黄叶，官闲笑白鸥。双江日东下，我欲赋扁舟。","dynasty":"宋代","title":"合江楼"}
{"author":"文天祥","content":"北走惊险难，十步一回首。碧海吹衣裳，挂席上南斗。","dynasty":"宋代","title":"自淮归浙东第六十一"}
{"author":"文天祥","content":"文采珊瑚钩，淑气含公鼎。炯炯一心在，天水相与永。","dynasty":"宋代","title":"陆枢密秀夫第五十二"}
{"author":"文天祥","content":"乾坤几反覆，乘凌惜俄顷。怀古视平芜，令人发深省。","dynasty":"宋代","title":"北行第九十四"}
{"author":"文天祥","content":"公卿北去共低眉，世事兴亡付不知。不是谋归全赵璧，东南那个是男儿。","dynasty":"宋代","title":"真州杂赋"}
{"author":"文天祥","content":"有女有女婉清扬，大者学帖临钟王，小者读字声琅琅。朔风吹衣白日黄，一双白璧委道傍。雁儿啄啄秋无粱，随母北首谁人将。呜呼三歌兮歌愈伤，非为儿女泪淋浪。","dynasty":"宋代","title":"六歌其三"}
{"author":"文天祥","content":"虎头牌子织金裳，北面三年蚁梦长。借问一门朱与紫，江南几世谢君王。","dynasty":"宋代","title":"纪事"}
{"author":"文天祥","content":"传鼓发船去，我秦君向湘。持螯思太白，占鹊问东方。世味秋云薄，交情江水长。相期天路晓，阵马度风樯。","dynasty":"宋代","title":"用韵谢诸客和章"}
{"author":"文天祥","content":"貔貅十万众，日夜望南辕。老马翻迷路，羝羊竟触藩。武夫伤铁错，达士笑金昏。单骑见回纥，汾阳岂易言。","dynasty":"宋代","title":"铁错"}
{"author":"文天祥","content":"有妹有妹家流离，良人去后携诸儿。北风吹沙塞草凄，穷猿惨淡将安归。去年哭母南海湄，三男一女同歔欷，惟汝不在割我肌。汝家零落母不知，母知岂有瞑目时。呜呼再歌兮歌孔悲，鹡鸰在原我何为。","dynasty":"宋代","title":"六歌其二"}
{"author":"文天祥","content":"渟渟岩下泓，澄碧落梧影。寒瑶披清飙，残月照濎濙。俯渊测浮云，流日荡苕颖。向来沧浪歌，孺子不可诇。载沾衣上尘，怀古意深永。招招素心人，相期发深省。","dynasty":"宋代","title":"题高君宝绀泉"}
{"author":"文天祥","content":"昔时张叔夜，统兵赴勤王。东都一不守，羸马迁龙荒。适过白沟河，裂眦须欲张。绝粒不遄死，仰天扼其吭。群臣总奄奄，一土垂天光。读史识其他，抚卷为凄凉。我生何不辰，异世忽相望。皇图遘阳刀，天堑满飞堭。引兵诣阙下，捧土障澜狂。出使义不屈，持节还中郎。六飞独南海，金钺将煌煌。武侯空威心，出狩惊四方。吾属竟为虏，世事吁彼苍。思公有奇节，一死何慨慷。江淮我分地，我欲投沧浪。沧浪却不受，中原行路长。初登项籍宫，次览刘季邦。涉足河与济，回首嵩与恒。下车抚梁门，上马指楼桑。戴星渡一水，惨淡天微茫。行人为我言，宋辽此分疆。悬知公死处，为公出涕滂。恨不持束刍，徘徊官道傍。我死还在燕，烈烈同肝肠。今我为公哀，后来谁我伤。天地垂日月，斯人未云亡。文武道不坠，我辈终堂堂。","dynasty":"宋代","title":"白沟河"}
{"author":"文天祥","content":"客影鱼千里，年华柳十围。白云栖石密，黄鹄出烟微。江少秋风老，湖山晚日晖。郁孤台上望，野阔犊初肥。","dynasty":"宋代","title":"翠玉楼和胡端逸韵"}
{"author":"文天祥","content":"问谁攫去橐中金，惮仆双双不可寻。折节从今交国士，死生一片岁寒心。","dynasty":"宋代","title":"至扬州"}
{"author":"文天祥","content":"正当艰难时，岂无济时策。连樯荆州船，悠悠回赤壁。","dynasty":"宋代","title":"京湖宣阃第九"}
{"author":"文天祥","content":"夜梦入星槎，晓行随斗柄。衣暖露自乾，鬓寒冰欲凝。将军戴铁笠，壮士敲金镫。白眼睨青天，我生不有命。","dynasty":"宋代","title":"发宿迁县"}
{"author":"文天祥","content":"船只时閒锁，城孤日闭关。惊心常有马，极目柰无山。出路相传险，行囊愈觉悭。归心风絮乱，无柰一身闲。","dynasty":"宋代","title":"即事"}
{"author":"文天祥","content":"空荒咆熊罴，摧残没藜莠。平生江海心，其人骨已朽。","dynasty":"宋代","title":"缪朝宗第一百一十六"}
{"author":"文天祥","content":"挟策考休微，巫甘迈何追。君亦布灵草，乃复探其微。载观河洛书，今也休明时。天高凤鸟翔，击拊遨以嬉。","dynasty":"宋代","title":"赠龚豫轩数术"}
{"author":"文天祥","content":"欲觅龙眠旧时事，相传此本世间无。黄金不买昭君本，只买严陵归钓图。","dynasty":"宋代","title":"又送前人琴棋书画四首其四画"}
{"author":"文天祥","content":"邹忌不如徐公美，引镜自窥得真是。门下食客才有求，昏昏便与妻妾比。徐家耳孙却不然，自名一镜京师市。世人无用看青铜，此君双眼明秋水。君以无求游公卿，勿令此镜生瑕滓。碟子大面何难知，从今光照二百里。","dynasty":"宋代","title":"赠镜斋徐相士"}
{"author":"文天祥","content":"戎衣啧啧叹忠臣，为说城头不识人。押出相公州界去，真州城里榜安民。","dynasty":"宋代","title":"出真州"}
{"author":"文天祥","content":"五月五日午，薰风自南至。试为问大钧，举杯三酹地。田文当日生，屈原当日死。生为薛城君，死作汨罗鬼。高堂狐兔游，雍门发悲涕。人命草头露，荣华风过耳。唯有烈士心，不随水俱逝。至今荆楚人，江上年年祭。不知生者荣，但知死者贵。勿谓死可憎，勿谓生可喜。万物皆有尽，不灭唯天理。百年如一日，一日或千岁。秋风汾水辞，春暮兰亭记。莫作留连悲，高歌舞槐翠。","dynasty":"宋代","title":"端午"}
{"author":"文天祥","content":"淮南已仙去，桂树郁青青。五马贤声望，三丞旧典刑。邦人多感叹，诸老半凋零。何日持鸡酒，伤心请葬铭。","dynasty":"宋代","title":"挽高邮守晏桂山"}
{"author":"文天祥","content":"倚柯睨苍髯，短簑挟风雨。谈道谁我知，对弈者其侣。狂吟发悲调，谷鸣相律吕。扊扅岂不怨，宁售大夫股。长镵斸仙苓，获薪为吾煮。","dynasty":"宋代","title":"题王声甫松坡樵苦唱后"}
{"author":"文天祥","content":"元丰五年正月日，洛中耆英佳话出。当时韩公七十九，欢噱赓酬老吟笔。伟然冠剑照孔鸾，鲐背鸠杖蒲轮安。韩公而下文宽夫，相高以寿不以官。洛尘已随流水急，云仍相逢松下石。顾我行辈真我来，兼谟故事强安排。约对青山共长久，醉歌要赛滁州守。愿随后社著深衣，阑风伏雨从是非。便令携樽西墅去，山花山鸟为歌舞。招招瑶母来庭闱，拍手共笑偷桃儿。吾山陂陀白云满，猿鹤司我北门管。紫霞隔断鸡犬声，下有琥珀滋长龄。向来福地七十二，此亦清高仙地位。朝游崑崙暮崆峒，驾风鞭霆迎我公。丹崖翠壁千万丈，与公上上上上上。","dynasty":"宋代","title":"生日谢朱约山和来韵"}
{"author":"文天祥","content":"百色无厌不可支，甘心卖国问为谁，豺狼尚畏忠臣在，相戒勿令丞相知。","dynasty":"宋代","title":"纪事"}
{"author":"文天祥","content":"日日骑马来山中，归时明月长在地。但愿山人一百年，一年三百馀番醉。","dynasty":"宋代","title":"出山"}
{"author":"文天祥","content":"病中忽误通真理，静处专寻入定工。雨汗淋头都不管，须臾和气自冲融。","dynasty":"宋代","title":"又二绝"}
{"author":"文天祥","content":"剑外春天远，江阁邻石面。幕府盛才贤，意气今谁见。","dynasty":"宋代","title":"南剑州督第六十四"}
{"author":"文天祥","content":"天地沉沉夜泝舟，鬼神未觉走何州。明朝遣间应无是，莫恐元戎逐客不。","dynasty":"宋代","title":"出真州"}
{"author":"文天祥","content":"自予居狴犴，一室以自治。二年二大雨，地污实成池。圄人为我恻，畚土以筑之。筑之可二尺，宛然水中坻。初运朽壤来，臭秽恨莫追。掩鼻不可近，牛皂鸡于埘。须臾传黑坟，千杵鸣参差。但见如坻平，粪土不复疑。乃知天下事，不在论镃基。苟可掩耳目，臭腐夸神奇。世人所不辨，羊质而虎皮。大者莫不然，小者又何知。深居守我玄，默观道推移。何时蝉蜕去，忽与浊世违。","dynasty":"宋代","title":"筑房子歌"}
{"author":"文天祥","content":"夜梦入星槎，晓行随斗柄。衣暖露自乾，鬓寒冰欲凝。将军戴铁笠，壮士敲金镫。白眼睨青天，我生不有命。","dynasty":"宋代","title":"发宿迁县"}
{"author":"文天祥","content":"铁瓮山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。","dynasty":"宋代","title":"镇江"}
{"author":"文天祥","content":"朔风飘胡雁，江城带素月。安得覆八溟，滂沱洗吴越。","dynasty":"宋代","title":"江行第八十九"}
{"author":"文天祥","content":"君不见而家直臣犯天怒，身死未寒碑已仆。又不见而家处士承天渥，闭门水竹以自乐。云仍妙参曾杨诀，谓余地宅谁优劣。小烦稳作子午针，灵于己则灵于人。","dynasty":"宋代","title":"赠魏山人"}
{"author":"文天祥","content":"济时肯杀身，惨淡苦土志。百年能几何，终古立忠义。","dynasty":"宋代","title":"第一百七十二"}
{"author":"文天祥","content":"久矣忘荣辱，今兹一死生。理明心自裕，神定气还清。欲了男儿事，几无妻子情。出门天宇阔，一笑暮云横。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"崔嵬扶桑日，阔会沧海潮。倾都看黄屋，此意竟萧条。","dynasty":"宋代","title":"福安府第二十九"}
{"author":"文天祥","content":"漠漠地千里，垂垂天四围。隔溪胡骑过，傍草野鸡飞。风露吹青笠，尘沙薄素衣。吾家白云下，都伴北人归。","dynasty":"宋代","title":"桃源道中"}
{"author":"文天祥","content":"澹澹池光曙，沉沉野色秋。片云生北舍，只雁过南楼。有见皆成趣，无言总是愁。芭蕉夜来水，嚥罢自搔头。","dynasty":"宋代","title":"早起偶成"}
{"author":"文天祥","content":"金虬衔日出，铁骑勒春回。天上青门隔，人间白发催。霜寒欺旧草，山晚放新梅。环堵甘牢落，东风枉却来。","dynasty":"宋代","title":"元日"}
{"author":"文天祥","content":"青山曲折水天平，不是南征是北征。举世更无巡远死，当年谁道甫申生。遥知岭外相思处，不见滩头皇恐声。传语故园猿鹤好，梦回江路月风清。","dynasty":"宋代","title":"万安县"}
{"author":"文天祥","content":"已矣勿复道，安之如自然。闲陪黄妳坐，倦退白衣眠。一死知何地，此生休问天。怪哉茨野客，宿果堕幽燕。","dynasty":"宋代","title":"有感"}
{"author":"文天祥","content":"嵯峨阊门北，朱旗散广川。控带莽悠悠，惨淡陵风烟。","dynasty":"宋代","title":"苏州第五十四"}
{"author":"文天祥","content":"痴女饥咬我，郁没一悲魂。不得收骨肉，痛哭苍烟根。","dynasty":"宋代","title":"二女第一百五十"}
{"author":"文天祥","content":"萧萧白杨路，死人积如丘。大江东流去，苍山旌旆愁。","dynasty":"宋代","title":"江行第八十七"}
{"author":"文天祥","content":"谁知真患难，忽悟大光明。日出云俱静，风消水自平。功名几灭性，忠孝大劳生。天下惟豪杰，神仙立地成。","dynasty":"宋代","title":"岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句"}
{"author":"文天祥","content":"弧矢暗江海，百万化为鱼。帝子留遗恨，故园莽丘墟。","dynasty":"宋代","title":"祥兴第三十四"}
{"author":"文天祥","content":"萧条四海内，慷慨有馀悲。路逢相识人，开怀无愧辞。","dynasty":"宋代","title":"第一百八十五"}
{"author":"文天祥","content":"晓日半窗红，邻鸡振翼雄。馀子贪慵睡，佳人理发蓬。未忘尘俗虑，那免是非攻。前山浑不见，笼翠雾烟中。","dynasty":"宋代","title":"早起"}
{"author":"文天祥","content":"仲连义不帝西秦，拔宅逃来住海滨。我亦东寻烟雾去，扶桑影里看金轮。","dynasty":"宋代","title":"怀扬通州"}
{"author":"文天祥","content":"越王台下路，搔首叹萍踪。城古都招水，山高易得风。鼓声残雨后，塔影暮林中。一样连营火，山同河不同。","dynasty":"宋代","title":"出广州第一宿"}
{"author":"文天祥","content":"我来属时危，朝野色枯槁。倚君金华省，不在相逢早。","dynasty":"宋代","title":"拜相第五十五"}
{"author":"文天祥","content":"传鼓发船去，我秦君向湘。持螯思太白，占鹊问东方。世味秋云薄，交情江水长。相期天路晓，阵马度风樯。","dynasty":"宋代","title":"用韵谢诸客和章"}
{"author":"文天祥","content":"眼前列杻械，熊挂玄蛇吼。夜看丰城气，朝光入甕牖。","dynasty":"宋代","title":"入狱第一百三"}
{"author":"文天祥","content":"翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。","dynasty":"宋代","title":"和前人赋别"}
{"author":"文天祥","content":"岁暮难为客，天涯况是囚。乾坤还许大，岁月忽如流。梦过元无梦，忧多更不忧。屠苏儿女态，肯作百年谋。","dynasty":"宋代","title":"除夜"}
{"author":"文天祥","content":"月洲月眼阅人多，且道西州事若何。朱紫贵人皆好命，不知中有孔明麽。","dynasty":"宋代","title":"赠月洲相士"}
{"author":"文天祥","content":"西风两鬓松，凉意吹伶俜。百巧不救贫，误拜织女星。","dynasty":"宋代","title":"贫女吟四首其三"}
{"author":"文天祥","content":"断崖千仞碧，下有寒泉落。道人挥丝桐，清风转寥廓。飘飘襟袂举，冰纨不禁薄。紫烟护丹霞，双舞天外鹤。","dynasty":"宋代","title":"听罗道士琴"}
{"author":"文天祥","content":"古道松花空翠香，风前鬓影照沧浪。飞泉半壁朝云湿，啼鸟澌满山春日长。须信神仙元有国，不知蛮触是何乡。道人横笛招归鹤，坐到斜晖上壁珰。","dynasty":"宋代","title":"改题万安县凝祥观"}
{"author":"文天祥","content":"吾闻泗滨磬，暗含角与徵。又闻天乐泉，净洗筝笛耳。如何碧一泓，乃此并二美。蓝田沧海意，请问玉溪子。","dynasty":"宋代","title":"听罗道士琴"}
{"author":"文天祥","content":"今朝浴佛旧风流，身落山前第一州。赣上瑶桃俄五稔，海中玉果已三周。人生聚散真成梦，世事悲欢一转头。坐对薰风开口笑，满怀耿耿复何求。","dynasty":"宋代","title":"四月八日"}
{"author":"文天祥","content":"长鹤展轻翮，远栖松桂林。故宇入清梦，盘盘亦苦心。中林风月赊，十亩团幽阴。林下有奇士，绕树从之吟。","dynasty":"宋代","title":"题陈国秀小园其二"}
{"author":"文天祥","content":"夏中与秋仲，兄弟客京华。椒柏同欢贺，萍蓬可叹嗟。孤云在何处，明岁却谁家。料想亲帏喜，中堂自点茶。","dynasty":"宋代","title":"景定壬戌司户弟生日有感赋诗"}
{"author":"文天祥","content":"寒雨飒飒枯树湿，坐卧只多少行立。青春欲暮急还乡，非关使者徵求急。欲别上马身无力，去住彼此无消息。关塞萧条行路难，行路难行涩如棘。男儿性命绝可怜，十日不一见颜色。","dynasty":"宋代","title":"十五拍"}
{"author":"文天祥","content":"百年矛上淅，万事枕中炊。病苦还思老，贪嗔未若痴。云低天欲动，江长岸如驰。明月西风健，山头赋别诗。","dynasty":"宋代","title":"用前韵留琴窗"}
{"author":"文天祥","content":"天高并地迥，与子独牢愁。初作燕齐客，今为淮海游。半生谁俯仰，一死共沉浮。我视君年长，相看比惠州。","dynasty":"宋代","title":"贵卿"}
{"author":"文天祥","content":"故人满江海，游子下潇湘。梦载月千里，意行云一方。橹声人语小，岸影客心长。总是浮萍迹，飞花莫近樯。","dynasty":"宋代","title":"幕客载酒舟中即席序别"}
{"author":"文天祥","content":"谯鼓鼕鼕入四更，行行三五入西城。隔壕喝问无人应，怕恐人来捉眼生。","dynasty":"宋代","title":"至扬州其二"}
{"author":"文天祥","content":"洛阳一别四千里，边庭流血成海水。自经丧乱少睡眠，手脚冻皴皮肉死。反鏁衡门守环堵，稚子无忧走风雨。此时与子空归来，喜得与子长夜语。","dynasty":"宋代","title":"十二拍"}
{"author":"文天祥","content":"去年今日遁崖山，望见龙舟咫尺间。海上楼台俄已变，河阳车驾不须还。可怜羝乳烟横塞，空想鹃啼月掩关。人世流光忽如此，东风吹雪鬓毛班。","dynasty":"宋代","title":"正月十三日"}
{"author":"文天祥","content":"纸帐白如雪，上有坐客影。一白不自由，黑光荡无定。人倦影已散，依然雪花莹。须臾秉烛眠，相忘心目静。","dynasty":"宋代","title":"纸帐"}
{"author":"文天祥","content":"握节汉臣回，麻鞋见天子。感激动四极，壮士泪如雨。","dynasty":"宋代","title":"至福安第六十二"}
{"author":"文天祥","content":"南方瘴疠地，白马东北来。长城扫遗堞，泪落强徘徊。","dynasty":"宋代","title":"至广州第七十七"}
{"author":"文天祥","content":"挂颿远色外，缅邈怀旧丘。江水风萧萧，乌啼满城头。","dynasty":"宋代","title":"至吉州第八十"}
{"author":"文天祥","content":"短日行梅岭，天门郁嵯峨。江西万里船，归期无柰何。","dynasty":"宋代","title":"至南安军第七十八"}
{"author":"文天祥","content":"万里风霜鬓已丝，飘零回首壮心悲。罗浮山下雪来未，扬子江心月照谁。只谓虎头非贵相，不图羝乳有归期。乘潮一到中川寺，暗读中兴第二碑。","dynasty":"宋代","title":"至温州"}
{"author":"文天祥","content":"晏岁着脚来东瓯，始觉坤轴东南浮。百川同归无异脉，有如天子朝诸侯。何年飞落两巨石，孤撑肮脏分江流。初疑炼失女娲手，又疑钓脱任公钩。冯夷海若不敢有，涌出精舍如莲舟。楼高百尺蜃吐气，塔耸双角龙昂头。蒲牢撞撞鼍坎坎，潮声滚滚风飕飕。沙高峰顶德门住，海门山上焦公留。长淮在望铁甕近，大浪不洗英雄愁。孰知隶古百粤地，今为礼乐衣冠州。池塘芳草年年绿，谢公胜事遗江楼。蓝田无颣蟾架夜，黄金作颗人家秋。客帆渺茫拂宸极，渔舠散漫轻凫鸥。丽天红日起初浴，五云扶上烟氛收。孤臣涕泗如此水，恨不从帝崆峒游。","dynasty":"宋代","title":"至温州"}
{"author":"文天祥","content":"百年不敢料，先后无丑好。绝境与谁同，飘泊南庭老。","dynasty":"宋代","title":"至燕城第九十八"}
{"author":"文天祥","content":"往在西京时，胡星坠燕地。登临意惘然，千秋一拭泪。","dynasty":"宋代","title":"至燕城第九十六"}
{"author":"文天祥","content":"江湖一都会，宇宙几兴亡。走马芦林外，买鱼茅舍傍。南人撑快桨，北客坐危樯。江水交岷水，东流日夜长。","dynasty":"宋代","title":"湖口"}
{"author":"文天祥","content":"泊舟沧江岸，身轻一鸟过。请为父老歌，歌长击樽破。","dynasty":"宋代","title":"吉州第八十一"}
{"author":"文天祥","content":"一日经行白骨堆，中流失柁为心摧。海陵棹子长狼顾，水有船来步马来。","dynasty":"宋代","title":"发高沙其三"}
{"author":"文天祥","content":"萧萧白杨路，死人积如丘。大江东流去，苍山旌旆愁。","dynasty":"宋代","title":"江行第八十七"}
{"author":"文天祥","content":"中原行几日，今日才见山。问山在何处，云在徐邳间。邳州山，徐州水，项籍不还韩信死。龙争虎斗不肯止，烟草漫漫青万里。","dynasty":"宋代","title":"望邳州"}
{"author":"文天祥","content":"城郭春声阔，楼台昼影迟。并天浮雪界，盖海出云旗。风雨十年梦，江湖湖城思。倚阑时北顾，空翠湿朝曦。","dynasty":"宋代","title":"题郁孤台"}
{"author":"文天祥","content":"老来忧患易凄凉，说到悲秋更断肠。世事不堪逢九九，休言今日是重阳。","dynasty":"宋代","title":"又三绝"}
{"author":"文天祥","content":"黄河北岸海西军，翻身向天仰射云。胡马长鸣不知数，衣冠南渡多崩奔。山木惨惨天欲雨，前有毒蛇后猛虎。欲问长安无使来，终日戚戚忍羁旅。","dynasty":"宋代","title":"四拍"}
{"author":"文天祥","content":"百年不敢料，先后无丑好。绝境与谁同，飘泊南庭老。","dynasty":"宋代","title":"至燕城第九十八"}
{"author":"文天祥","content":"渺渺乘风出海门，一行淡水带潮浑。长江尽处还如此，何日岷山看发源。","dynasty":"宋代","title":"过扬子江心"}
{"author":"文天祥","content":"柴门寒自闭，不识赏花心。春笋翠如玉，为人拈绣针。","dynasty":"宋代","title":"贫女吟四首"}
{"author":"文天祥","content":"南海观元夕，兹游古未曾。人间大竞渡，水上小烧灯。世事争强弱，人情尚废兴。孤臣腔血满，死不愧庐陵。","dynasty":"宋代","title":"元夕"}
{"author":"文天祥","content":"风煖江鸿海燕，雨晴檐鹊林鸠。一段青山颜色，不随江水俱流。","dynasty":"宋代","title":"山中六言三首其三"}
{"author":"文天祥","content":"人情感故物，百年多离忧。桑下住三宿，应者犹迟留。矧兹方丈室，屏居二春秋。夜眠与昼坐，隤乎安楚囚。自罹大雨水，圜土俱汤舟。此身委传舍，迁徒无定谋。去之已旬月，宫室重绸缪。今夕果何夕，复此搔白头。恍如流浪人，一旦归旧游。故家不可复，故国已成丘。对此重回首，汪然涕泗流。人生如空花，随风任飘浮。","dynasty":"宋代","title":"还狱"}
{"author":"文天祥","content":"廷争堂堂负直声，飘零沙漠若为情。程婴存赵真公志，赖有忠良壮此行。","dynasty":"宋代","title":"使北"}
{"author":"文天祥","content":"九门一夜涨风尘，何事痴儿竟误身。子产片言图救郑，仲连本志为排秦。但知慷慨称男子，不料蹉跎愧故人。玉勒雕鞍南上去，天高月冷泣孤臣。","dynasty":"宋代","title":"愧故人"}
{"author":"文天祥","content":"吴楚东南坼，风云地一隅。蹉跎暮容色，不敢恨危途。","dynasty":"宋代","title":"第一百六十四"}
{"author":"文天祥","content":"萧萧白杨路，死人积如丘。大江东流去，苍山旌旆愁。","dynasty":"宋代","title":"江行第八十七"}
{"author":"文天祥","content":"翠微三岛近，画阁五云横。春水鸥声滑，夕阳鸦背明。尊前持一笑，花下卧馀酲。曾见瑶池母，不为虚此生。","dynasty":"宋代","title":"拜罗氏百岁母之明日主人举酒客张千载心赋诗"}
{"author":"文天祥","content":"自诡衡山道士孙，至今句法有轩辕。世人未见题尧庙，尽把昌黎作寓言。收拾衡云作羽衣，便如屈子远游归。离骚忘却题天柱，为立斜阳问翠微。","dynasty":"宋代","title":"湘潭道中赠送丁碧眼相士"}
{"author":"文天祥","content":"磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。","dynasty":"宋代","title":"赠曾一轩"}
{"author":"文天祥","content":"万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","title":"金陵驿其二"}
{"author":"文天祥","content":"文彩珊瑚钩，淑气含公鼎。烱烱一心在，天水相与永。","dynasty":"宋代","title":"陆枢密秀夫第五十二"}
{"author":"文天祥","content":"岁暮难为客，天涯况是囚。乾坤还许大，岁月忽如流。梦过元无梦，忧多更不忧。屠苏儿女态，肯作百年谋。","dynasty":"宋代","title":"除夜"}
{"author":"文天祥","content":"赤舄登黄道，朱旗上紫垣。有心扶日月，无力报乾坤。往事飞鸿渺，新愁落照昏。千年沧海上，精卫是吾魂。","dynasty":"宋代","title":"自述"}
{"author":"文天祥","content":"公卿北去共低眉，世事兴亡付不知。不是谋归全赵璧，东南那个是男儿。","dynasty":"宋代","title":"真州杂赋"}
{"author":"文天祥","content":"忽报忠图纪岁华，东风吹泪落天涯。苏卿更有归时国，老相兼无去后家。烈士丧元心不易，达人知命事何嗟。生平爱览忠臣传，不为吾身亦陷车。","dynasty":"宋代","title":"题苏武忠节图"}
{"author":"文天祥","content":"乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。","dynasty":"宋代","tags":"节日，春节","title":"除夜"}
{"author":"文天祥","content":"长风吹飞藿，蜻蛚吟野草。流光速代谢，兴怀令人老。游子中夜起，悠悠酣且歌。明月委清照，江湖秋涉多。岂无临淄鱼，亦有邯郸酒。怀古招王孙，登高重回首。","dynasty":"宋代","title":"赠许柏溪惟一"}
{"author":"文天祥","content":"平生凉薄资，埏陶误大窰。谁知此石怪，愈沃乃愈焦。崑崙织火鼠，顿易鹑衣飘。荣我丝苏附，免此蒲柳凋。服之雪漫白，长袂风摇摇。表之以雾縠，缘之以烟绡。振衣从姬满，佩玉游西瑶。","dynasty":"宋代","title":"暑布送王廷举用萧敬夫韵"}
{"author":"文天祥","content":"南方有珍禽，鸣声天下奇。毛羽黑如漆，两脸凝璚脂。燕赵佳公子，笼槛以自随。童子重丁宁，饮食必以时。将献上林苑，来巢万年枝。待之岂少恩，不免加絷维。珊瑚真珊瑚，碎琢良自悲。中原寒气深，风土非所宜。","dynasty":"宋代","title":"珊瑚吟"}
{"author":"文天祥","content":"百年不敢料，先后无丑好。绝境与谁同，飘泊南庭老。","dynasty":"宋代","title":"至燕城第九十八"}
{"author":"文天祥","content":"秋声满南国，一叶此飘蓬。墙外千门迥，庭皋四壁空。谁家驴吼月，隔巷犬嘷风。灯暗人无寐，沉沉夜正中。","dynasty":"宋代","title":"还司即事其二"}
{"author":"文天祥","content":"廷争堂堂负直声，飘零沙漠若为情。程婴存赵真公志，赖有忠良壮此行。","dynasty":"宋代","title":"使北"}
{"author":"文天祥","content":"忆昔三月朔，岁在火鼠乡。朝登迎銮镇，夜宿清边堂。于时坌飙雾，阳精暗无芒。胡羯犯彤宫，犬戎升御床。惨淡铜驼泣，威垂朱鸟翔。我欲疏河岳，借助金与汤。吾道率旷野，绕树空徬徨。慷慨抚鳌背，艰关出羊肠。扶日上天门，随云拜东皇。我逖誓兴晋，郑畋义扶唐。人谋岂云及，天命不于堂。泗水沉洛鼎，蓟丘植汶篁。瑶宫可敦后，玉陛单于王。革命旷千古，被发绵八荒。海流忽西注，天旋俄右方。嗟予俘为馘，万里劳梯航。秋风上瓯脱，夜雪卧桁杨。南冠郑大夫，北窖苏中郎。龙蛇共窟穴，蚁虱连衣裳。周旋溲勃间，宛转沮洳场。漠漠苍天黑，悠悠白日黄。风埃满沙漠，岁月稔星霜。地下双气烈，狱中孤愤长。唯存葵藿心，不改铁石肠。断舌奋常山，抉齿厉睢阳。此志已沟壑，馀命终岩墙。夷吾不可作，仲连久云亡。王衍劝石勒，冯道朝德光。末俗正靡靡，横流已汤汤。馀子不足言，丈夫何可当。","dynasty":"宋代","title":"壬午"}
{"author":"文天祥","content":"书云今日事，梦破晓鸣钟。家祸三生劫，年愁两度冬。江山乏小草，霜雪见孤松。春色蒙泉里，烟芜几万重。","dynasty":"宋代","title":"冬至"}
{"author":"文天祥","content":"方誇金坞筑，岂料玉床摇。国体真三代，江流旧六朝。鞭投能几日，瓦解不崇朝。千古燕山恨，西风捲怒潮。","dynasty":"宋代","title":"鲁港"}
{"author":"文天祥","content":"气概如虹俺得知，留吴那肯竖降旗。北人不解欺心语，正恐南人作浅窥。","dynasty":"宋代","title":"气慨"}
{"author":"文天祥","content":"九门一夜涨风尘，何事痴儿竟误身。子产片言图救郑，仲连本志为排秦。但知慷慨称男子，不料蹉跎愧故人。玉勒雕鞍南上去，天高月冷泣孤臣。","dynasty":"宋代","title":"愧故人"}
{"author":"文天祥","content":"空荒咆熊罴，摧残没藜莠。平生江海心，其人骨已朽。","dynasty":"宋代","title":"缪朝宗第一百一十六"}
{"author":"文天祥","content":"晚尊和月吸，早饭带星炊。鹏鷃从高下，螳蝉任黠痴。水澄神自止，云远意俱驰。门外谁车马，故人来课诗。","dynasty":"宋代","title":"又用韵简李深之"}
{"author":"文天祥","content":"万里飘零一毫，满前风影恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。","dynasty":"宋代","title":"览镜见须髯消落为之流涕"}
{"author":"文天祥","content":"子负经济才，郁陶抱长策。安得万里风，南图回羽翮。","dynasty":"宋代","title":"曾渊子第四十四"}
{"author":"文天祥","content":"短日行梅岭，天门郁嵯峨。江西万里船，归期无柰何。","dynasty":"宋代","title":"至南安军第七十八"}
{"author":"文天祥","content":"龙行人鬼外，神在地天间。彭蠡石砮出，洞庭商舶还。秋风黄鹄阔，春雨白鸥闲。云际青如粟，河流接海山。","dynasty":"宋代","title":"题吴城山"}
{"author":"文天祥","content":"短屐平生几两穿，锦囊真得当家传。山中老去称庵主，天上将来说地仙。面皱不妨筋骨健，舌存何必齿牙全。金精深处苓堪饭，更住人间八百年。","dynasty":"宋代","title":"赠老庵廖希说"}
{"author":"文天祥","content":"澹澹池光曙，沉沉野色秋。片云生北舍，只雁过南楼。有见皆成趣，无言总是愁。芭蕉夜来水，嚥罢自搔头。","dynasty":"宋代","title":"早起偶成"}
{"author":"文天祥","content":"江南浪子是何官，只当空庐杂剧看。拨取公卿如粪土，沐猴徒自辱衣冠。","dynasty":"宋代","title":"使北"}
{"author":"文天祥","content":"辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。","dynasty":"宋代","tags":"古诗三百首，初中古诗，爱国，励志，忧国忧民，早教古诗100首","title":"过零丁洋"}
{"author":"文天祥","content":"虎头牌子织金裳，北面三年蚁梦长。借问一门朱与紫，江南几世谢君王。","dynasty":"宋代","title":"纪事其二"}
{"author":"文天祥","content":"惭愧疚云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。","dynasty":"宋代","title":"元日"}
{"author":"文天祥","content":"客影鱼千里，年华柳十围。白云栖石密，黄鹄出烟微。江少秋风老，湖山晚日晖。郁孤台上望，野阔犊初肥。","dynasty":"宋代","title":"翠玉楼和胡端逸韵"}
{"author":"文天祥","content":"楹何为折剑何借，须肯为佛粪肯尝。马公布衾王公饭，石家锦障丁家香。忠邪佞邪两无定，一雕一璞异其性。忠朴先生躔法高，古今四者岂关命。五九六馀能善恶，铁算不是并州错。便从忠朴问如今，忠果谁忠朴谁朴。","dynasty":"宋代","title":"赠刘忠朴"}
{"author":"文天祥","content":"南海观元夕，兹游古未曾。人间大竞渡，水上小烧灯。世事争强弱，人情尚废兴。孤臣腔血满，死不愧庐陵。","dynasty":"宋代","title":"元夕"}
{"author":"文天祥","content":"白须老子宿招提，香积厨边供晚炊。借问鱼羹何处少，北风安得似南枝。","dynasty":"宋代","title":"思则堂先生"}
{"author":"文天祥","content":"秋光沁人骨，意气晓来新。古鼎龙团雪，虚檐麈尾春。商山弈棋老，赤壁洞箫宾。风月真仓扁，招呼入屋频。","dynasty":"宋代","title":"病愈简刘小村"}
{"author":"文天祥","content":"秋风晚正烈，客衣早知寒。把衣不能别，更尽此日欢。出门一万里，风沙浩漫漫。岂无儿女情，为君思汍澜。百年有时尽，千载无馀观。明明君臣义，公独为其难。愿持丹一寸，写入青琅玕。会有抚卷人，孤灯起长叹。","dynasty":"宋代","title":"送行中斋三首"}
{"author":"文天祥","content":"于皇艺祖德乘乾，圣主宣光奕叶前。运再庚申皇建极，祀同癸亥数参天。中严外办三千礼，累洽重熙四十年。愿赞帝心长对越。至忱功用贯垓埏。","dynasty":"宋代","title":"明堂庆成恭进诗"}
{"author":"文天祥","content":"倦来聊歇马，随分此青山。流水竹千个，清风沙一湾。乾坤醒醉里，身世有无间。客路真希绝，浮生半日闲。","dynasty":"宋代","title":"竹间"}
{"author":"文天祥","content":"三年独立已成僧，欲与何人说葛藤。夜夜隔墙囚叫佛，三生因果伴孤灯。","dynasty":"宋代","title":"夜起二绝"}
{"author":"文天祥","content":"风雨羊肠道，飘零万死身。牛儿朝共载，木客夜为邻。庾子江南梦，苏郎海上贫。悠悠看晚渡，谁是济川人。","dynasty":"宋代","title":"又呈中斋"}
{"author":"文天祥","content":"东风解冻出行嬉，一鬨烟尘隔翠微。自有溪山真乐地，从来富贵是危机。二三辈行惟须醉，多少公卿未得归。明日主人酬一座，小船旋网鳜鱼肥。","dynasty":"宋代","title":"山中谩成柬刘方斋"}
{"author":"文天祥","content":"正当艰难时，岂无济时策。连樯荆州船，悠悠回赤壁。","dynasty":"宋代","title":"京湖宣阃第九"}
{"author":"文天祥","content":"西风吹感慨，晓气薄登临。半壁楚云立，一川湘雨深。乾坤横笛影，江海倚楼心。遗恨飞鸿外，南来访远音。","dynasty":"宋代","title":"题楚观楼"}
{"author":"文天祥","content":"苦作江头乞食翁，一层破庙五更风。眼前境界身何许，始悟人间万法空。","dynasty":"宋代","title":"至扬州"}
{"author":"文天祥","content":"万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。","dynasty":"宋代","title":"金陵驿其二"}
{"author":"文天祥","content":"一番潮信过，时暂脱熬煎。心似辘轳转，身如徽纆缠。夜听饥鼠啸，昼看伏雌眠。急雨千山动，应知为解弦。","dynasty":"宋代","title":"又赋"}
{"author":"文天祥","content":"蒙冲两岸夹长川，鼠伏孤蓬棹向前。七里江边惊一喝，天教潮退阁巡船。","dynasty":"宋代","title":"上江难"}
{"author":"文天祥","content":"肯从悟室课儿书，啮雪风流却减渠。我爱信陵冠带意，任教句法问何如。","dynasty":"宋代","title":"信云父"}
{"author":"文天祥","content":"金山冉冉波涛雨，锡水泯泯草木春。二十年前曾去路，三千里外作行人。英雄未死心为碎，父老相逢鼻欲辛。夜读程婴存赵事，一回惆怅一沾巾。","dynasty":"宋代","title":"无锡"}
{"author":"文天祥","content":"海胡舶千艘，肉食三十万。江平不肯流，到今有遗恨。","dynasty":"宋代","title":"镇江之战第十八"}
{"author":"文天祥","content":"相府亭前梅六株，四围香影护琴书。月华犹带玉堂色，风味曾分金鼎馀。五柳门前空寂寞，三槐堂上竟萧疏。惟渠不变凌霜操，千古风标只自如。","dynasty":"宋代","title":"题陈正献公六梅亭"}
{"author":"文天祥","content":"卖却私盐一舸回，天教壮士果安排。子胥流向江南去，我独他皇夜走淮。","dynasty":"宋代","title":"真州杂赋"}
{"author":"文天祥","content":"谯鼓鼕鼕入四更，行行三五入西城。隔壕喝问无人应，怕恐人来捉眼生。","dynasty":"宋代","title":"至扬州其二"}
{"author":"文天祥","content":"萱草秋已死，岁暮有严霜。落日渭阳明，涕泪溅我裳。","dynasty":"宋代","title":"鼠第一百四十二"}
{"author":"文天祥","content":"古道松花空翠香，风前鬓影照沧浪。飞泉半壁朝云湿，啼鸟澌满山春日长。须信神仙元有国，不知蛮触是何乡。道人横笛招归鹤，坐到斜晖上壁珰。","dynasty":"宋代","title":"改题万安县凝祥观"}
{"author":"文天祥","content":"忆昔闲居日，端二逢始生。升堂拜亲寿，抠衣接宾荣。载酒出郊去，江花相送迎。诗歌和盈轴，铿戛金石声。于时果何时，朝野方休明。人生足自乐，帝力无能名。譬如江海鱼，与水俱忘情。讵知君父恩。天地同生成。旄头忽堕地，氛雾迷三精。黄屋朔风卷，园林杀气平。四海靡所骋，三年老于行。宾僚半荡覆，妻子同飘零。无几哭慈母，有顷遭溃兵。束兵献穹帐，囚首送空囹。痛甚衣冠烈，甘于鼎镬烹。死生久已定，宠辱安足惊。不图坐罗网，四见槐云青。朱颜日复少，玄发益以星。往事真蕉鹿，浮名一草萤。牢愁写玄语，初度感骚经。朝登蓬莱门，暮涉芙蓉城。忽复临故国，摇摇我心旌。想见家下人，念我涕为倾。交朋说畴昔，惆怅鸡豚盟。空花从何来，为吾舞娉婷。莫道无人歌，时鸟不可听。达人贵知命，俗士空劳形。吾生复安适，拄颊观苍冥。","dynasty":"宋代","title":"生日"}
{"author":"文天祥","content":"颠崖一陷落千寻，奴仆偏生负主心。饥火相煎疲欲绝，满山荒草晓沉沉。","dynasty":"宋代","title":"至扬州"}
{"author":"文天祥","content":"此君何坦坦，回首杏园游。魂魄湘潭去，声名彭泽休。百年中道短，千里故乡愁。六子三方幼，遗言可泪流。","dynasty":"宋代","title":"挽鄢晋步主簿"}
{"author":"文天祥","content":"寒城朝烟淡，江沫拥春沙。群盗乱豺虎，回首白日斜。","dynasty":"宋代","title":"驻潮阳第七十二"}
{"author":"文天祥","content":"老夫悲暮年，天涯故人少。每望东南云，决眦入归鸟。","dynasty":"宋代","title":"第一百五十八"}
{"author":"文天祥","content":"雁拖秋月洞庭边，客路凄凉野菊天。云隔酒尊横北海，风吹诗史落西川。夜深鬼火千山雪，春后鹃花一树烟。为我祝融峰上看，朝暾白处礼蓬仙。","dynasty":"宋代","title":"送人往湖南"}
{"author":"文天祥","content":"急流勇退神仙，跋蹩龙钟将相。借问华山山中，何似天津桥上。","dynasty":"宋代","title":"赠秋月叶相士"}
{"author":"文天祥","content":"徘徊虎穴上，吾道正羁束。落日将何如，清文动哀玉。","dynasty":"宋代","title":"入狱第一百四"}
{"author":"文天祥","content":"黎民困逆节，残孽驻艰虞。孰云网恢恢，自及枭獍徒。","dynasty":"宋代","title":"第一百九十四"}
{"author":"文天祥","content":"几日随风北海游，回从扬子大江头。臣心一片磁针石，不指南方不肯休。","dynasty":"宋代","tags":"爱国，励志","title":"扬子江"}
{"author":"文天祥","content":"平生方寸心，誓开玄冥北。岁暮日月疾，我叹黑头白。","dynasty":"宋代","title":"第一百六十八"}
{"author":"文天祥","content":"长平一坑四十万，秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋猬交沧溟。游兵日来复日往，相持一月为鹬蚌。南人志欲扶昆崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有北船在。昨夜两边桴鼓鸣，今朝船船鼾睡声。北兵去家八千里，椎牛酾酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。","dynasty":"宋代","title":"二月六日海上大战国事不济孤臣天祥坐北舟中向南恸哭为之诗曰"}
{"author":"文天祥","content":"挽强二石徒碌碌，学到穿杨精艺熟。百发百中无虚弦，百中一趺前功辱。彭君绝识透黄间，不师逢羿师珞琭。天度三百六十强，一算不容失正鹄。吾闻天机难语人，往来了了拈众镞。君姑藏用凝于神，矢口莫轻谈祸福。","dynasty":"宋代","title":"赠彭神机"}
{"author":"文天祥","content":"万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。","dynasty":"宋代","title":"重阳"}
{"author":"文天祥","content":"甘心卖国罪滔天，酒后猖狂诈作颠。把酒逢迎酋虏笑，从头骂坐数时贤。落得称呼浪子刘，樽前百媚佞旃裘。当年鲍老不如此，留远亭前犬也羞。","dynasty":"宋代","title":"留远亭"}
{"author":"文天祥","content":"蔡邕去后右军死，谁是风流入品题。只少蛟龙大师字，至今风骨在浯溪。","dynasty":"宋代","title":"又送前人琴棋书画四首其三书"}
{"author":"文天祥","content":"连山暗烽燧，川谷血横流。挥泪临大江，上有行云愁。","dynasty":"宋代","title":"江行第八十八"}
{"author":"文天祥","content":"渺渺茫茫远愈微，乘风日夜趁东归。半醒半困模糊处，一似醉中骑马飞。","dynasty":"宋代","title":"使风"}
{"author":"文天祥","content":"风霜阴忽忽，天地澹悠悠。我自操吴语，谁来问楚囚。寂中惟灭想，达处尽忘忧。手有韦编在，朝闻夕死休。","dynasty":"宋代","title":"己卯十月一日至燕越五日罹狴犴有感而赋"}
{"author":"文天祥","content":"南岳配朱鸟，地轴为之翻。皇纲未为绝，云台谁再论。","dynasty":"宋代","title":"祥兴第三十九"}
{"author":"文天祥","content":"秋声满南国，一叶此飘蓬。墙外千门迥，庭皋四壁空。谁家驴吼月，隔巷犬嘷风。灯暗人无寐，沉沉夜正中。","dynasty":"宋代","title":"还司即事其二"}
{"author":"文天祥","content":"名贤慎出处，志士怀感伤。犹残数行泪，引古惜兴亡。","dynasty":"宋代","title":"第一百八十三"}
{"author":"文天祥","content":"吾闻泗滨磬，暗含角与徵。又闻天乐泉，净洗筝笛耳。如何碧一泓，乃此并二美。蓝田沧海意，请问玉溪子。","dynasty":"宋代","title":"听罗道士琴"}
{"author":"文天祥","content":"小洞烟霞国，重阳风雨秋。欧公嵩岳步，朱子武夷舟。香火真吾职，觥筹且此游。龙山马台事，糠秕旧王侯。","dynasty":"宋代","title":"游集灵观"}
{"author":"陈律","content":"失身名利易沉浮，晚悟真筌盖退休。咫尺洞天无间阻，百岩芝蕨为吾留。","dynasty":"宋代","title":"到九锁陆永仲出迎次韵二绝"}
{"author":"陈律","content":"老木阴阴拥涧深，九山锁锁问知音。白云仙侣藏云窦，先与好风吹醉吟。","dynasty":"宋代","title":"到九锁陆永仲出迎次韵二绝"}
{"author":"陈律","content":"吾家四正峰前住，射策君门亦快哉。三岛路从天外去，一枝香折月中来。鲤鱼晴跃桃花浪，鹦鹉春倾竹叶杯。预宴琼林非所望，偶先英俊步金台。","dynasty":"宋代","title":"题西门亭"}
{"author":"陈律","content":"白日黄尘客路迷，偶寻幽事入烟扉。云行翠岫鹤争舞，月落青林人未归。自喜身心无世系，愿从岩谷谢朝衣。祥光洞口仙题在，读罢令人悟昨非。","dynasty":"宋代","title":"游洞霄山"}
{"author":"曹一士","content":"仲氏遗村古，祠堂济水阴。结缨千载志，负米一生心。斜日聊扪碣，清飙乍拂镡。车裘非我有，此义到于今。","dynasty":"清代","title":"谒仲子庙"}
{"author":"曹一士","content":"百折孤忠奉至尊，黄杨闰后厄还存。臣心似水甘分谤，天语如雷敢负恩。直恐汉廷成党祸，重教楚泽有冤魂。三吴父老频遮道，圣世何烦叫九阍。","dynasty":"清代","title":"即事呈沧洲师其一"}
{"author":"曹一士","content":"刍牧艰难罪不辞，烟消日出秣陵时。再生顶踵皆君赐，三黜功名是数奇。归梦千山惊虎豹，家园八口客耘耔。国恩未报身焉往，鶗鴂鸣残鬓欲丝。","dynasty":"清代","title":"即事呈沧洲师其二"}
{"author":"曹一士","content":"飘零绿羽向秋阴，风雨时能惠好音。老去诗篇多错落，闲来佛语费沉吟。十年庑下高人迹，万里秦山故国心。惆怅云霄空有志，病躯拟共息长林。","dynasty":"清代","title":"鹦鹉"}
{"author":"曹一士","content":"龙沙漠漠草荒荒，嘹唳冰弦落雁王。作阵阴山呼伴侣，离群葱岭入微茫。欲弹闺阁刀镮泪，可寄关山锦字行。听到一声边月白，受降城上有新霜。","dynasty":"清代","title":"听弹塞上鸿"}
{"author":"曹一士","content":"落日彭城上，秋原多古人。有怀孟尝客，言访雍门村。飒飒风动树，悠悠樵负薪。焉知墓中骨，气压东西秦。无弦发哀弹，千载声如闻。寄谢弹铗子，三窟徒纷纭。","dynasty":"清代","title":"访雍门村"}
{"author":"曹一士","content":"旷野张异乐，如在洞庭旁。元气裹六极，太音弥八荒。不顾世上耳，安能主故常。听者惑且骇，充耳神茫茫。焉得万里风，吹送来帝乡。一奏四时理，再奏百族康。","dynasty":"清代","title":"拟古"}
{"author":"曹一士","content":"桃李艳春日，松析黯无光。贞心结千古，誓不随众芳。风云一朝变，天地为苍苍。有明盛坛坫，七子互腾骧。牛耳执王李，才高气愈扬。仰视高秦汉，府窥藐宋唐。指挥籍湜辈，匍匐邾莒行。震川老举子，茅屋荒江旁。言招故生徒，讲学称先王。势焰固不敌，名声讵相当。云何百世下，中天吐寒芒。古今几作者，身晦道乃昌。祧祔有定论，翕赫安可常。","dynasty":"清代","title":"咏古"}
{"author":"蔡昆","content":"几到坛边登阁望，因思遗迹咏今朝。当时为有重华出，不是先生傲帝尧。","dynasty":"唐代","title":"善卷先生坛"}
{"author":"蔡昆","content":"飘飘随暮雨，飒飒落秋山。（《落叶》，王正字《诗格》）","dynasty":"唐代","title":"句"}
{"author":"曹明善","content":"春来南国花如绣，雨过西湖水似油。小瀛洲外小红楼，人病酒，料自下帘钩。","dynasty":"元代","title":"喜春来·春来南国花如绣"}
{"author":"曹明善","content":"春云巧似山翁帽，古柳横为独木桥。风微尘软落红飘，沙岸好，草色上罗袍。","dynasty":"元代","title":"喜春来·春云巧似山翁帽"}
{"author":"陈大政","content":"玺书特授为分忧，十万天兵下粤陬。制阃权宜鈇钺重，运筹机入鬼神幽。平猺颂满苍生口，启邑功高锦石头。万里山河如带砺，千年屏翰壮南州。","dynasty":"明代","title":"上凌军门大征德庆两山平"}
{"author":"柴中守","content":"小春昼日如春晚，饮罢披图清兴远。夜光照屋四座惊，金薤银钩真墨本。当年太史谪宜州，肠断梅花栖戌楼。拾遗不逢东道主，翰林长作夜郎囚。蛮烟瘴雨森鈇钺，更值韩卢搜兔窟。老色上面欢去心，惟有忠肝悬日月。郡丞嗜好殊世人，投笺乞字傅儿孙。平生孟傅是知已，笔下写出精神骞。兴亡万古同一辙，党论到头不堪说。刊章下郡汉道微，清流入河唐祚绝。先朝白昼狐亦鸣，正气消尽邪气生。殿门断碑仆未起，中原戎马来从横。生蛟入手不敢玩，往事凄凉重三欢。兰亭痤鹤徒尔为，好刻此书裨庙算。","dynasty":"宋代","title":"跋山谷书范滂傅贴"}
{"author":"高凤翰","content":"聊尔将扶去，衡门一暂临。雁声秋意迥，人语夕阳沈。变灭看云眼，苍茫袖手心。惟余双岭旧，迢递下暝阴。","dynasty":"清代","title":"门前"}
{"author":"高凤翰","content":"鼓舵凌清晓，推篷坐拥衾。波流双桨影，树落半塘阴。沙鸟云汀小，人烟水市深。几声欸乃曲，萧瑟送秋音。","dynasty":"清代","title":"青县舟中早发"}
{"author":"高凤翰","content":"极目寒烟接大荒，海山秋色共苍茫。风高响落钟儿石，潮怒声催鼓子洋。设险至今留楚塞，求仙何处问秦皇。马蹄踏处情何极，下尽千峰落日黄。","dynasty":"清代","title":"海上怀古"}
{"author":"高凤翰","content":"石头城外放般行，野泊荒滩欲二更。露下平沙闻雁语，月明春水看潮生。上元节候余村鼓，薄宦心期付酒觥。满眼升沈直底事，海边鸥鹭久寒盟。","dynasty":"清代","title":"野泊"}
{"author":"高凤翰","content":"黄芦下夕阳，野塘秋水冷。隔岸鹭衔鱼，侧眼窥云影。荻花卷雪来，海风吹断梗。惊起破青天，残霞红在岭。","dynasty":"清代","title":"野鹭"}
{"author":"高凤翰","content":"桐荫下芦帘，凉亭生清樾。徙倚傍前村，乱蝉鸣不歇。丛树低远天，山影青一发。原草醉夕阳，归鸟旋林没。行歌独去来，坐上东山月。","dynasty":"清代","title":"村晚"}
{"author":"高凤翰","content":"客堂书掩红云骄，火龙衙衙排空烧。树头不动焦欲秃，暍禽坐树愁郁陶。忽然有客叩门至，手提数幅生鲛绡。飞烟散雾张四壁，指顾一一忘疲劳。就中一幅尤奇绝，荒汀野岸风萧骚。残芦半折溪色冻，霜花雪气横清宵。下有群雁宿沙嘴，三三两两纷为曹。江南江北梦寒雨，衔芦何处凌穹霄。人生寄迹亦如此，鸿泥转眼迷江潮。意外余闲妙点缀，更扫堕羽穷芒毫，委沙拂雪欲飞动，风来疑逐帘须飘。边鸾崔白不在眠，世间余子空自豪。摩挲瞪目噤不语，当头似有寒泉浇。寻常颇怪北风妄，此时真觉森颠毛。呼童扫地拂竹簟，支颐卧对霜天高。","dynasty":"清代","title":"大热中题宋人雪芦宿雁图"}
{"author":"高凤翰","content":"侏儒饱死臣饥死，老朔殿上呼天子。稽首顿首玉阶前，玉花一片随朔起。流传人代入吾曹，刮垢磨光见肌理。蟠云郁作葡萄团，簏簌累垂万颗紫。断角残印半未真，太初之字犹可指，双题并行纪宫名，宫字空存亡其尾。摩挲对客发长吁，此君阅人应多矣。坼痕啮土蚀古花，几入荒坟几战垒。我凿作砚伴书生，不雕不琢存其始。贮墨一石饱霜毫，斗酒犹堪注汉史。","dynasty":"清代","title":"太初古甓凿砚歌"}
{"author":"傅圭","content":"青云曾及第，绿野更开堂。南北三千里，勤劳四十霜。容台周礼乐，史局汉文章。寂寞龙峰下，春风桂子香。","dynasty":"明代","title":"挽黎尚书"}
{"author":"傅圭","content":"孤鸟上鱼梁，行人雨湿装。两行堤柳翠，一片野云黄。问路从渔父，沿河到普庄。故人冠亦白，相见各神伤。","dynasty":"明代","title":"访晁克仁"}
{"author":"傅圭","content":"献策登高第，分符得要津。鹿岩连郡郭，滹水亘城闉。父老咸称喜，桑麻总待春。凭谁传循吏，太史是姻亲。","dynasty":"明代","title":"送刘宗哲进士知束鹿"}
{"author":"傅圭","content":"策马秦川道，春光欲半时。暖风迎旆发，甘雨向车随。宦业唐师度，才名汉不疑。烦君寻旧迹，一慰故人私。","dynasty":"明代","title":"送乡同年梁君奇才判西安府"}
{"author":"傅圭","content":"游子欲何之，乡园向海涯。百年炊臼梦，一寸倚门私。赐告恩何重，还朝驾莫迟。木天常职在，应不负幽期。","dynasty":"明代","title":"送刘可大编修"}
{"author":"傅圭","content":"战伐馀骸骨，勋庸有汗青。赐祠昭壮节，列爵重新宁。雨露杉松茂，春秋黍稷馨。敬承孙子事，应慰在天灵。","dynasty":"明代","title":"新宁伯家飨堂成赐额壮节"}
{"author":"傅圭","content":"案牍劳终日，何如此职清。坐谈惟往圣，环立有书生。棘院频抽句，贤关久擅名。尽心期报国，端不负生平。","dynasty":"明代","title":"送李司训之乾州"}
{"author":"傅圭","content":"人情如世态，蚤暮有炎凉。才曝西岩日，俄飞远塞霜。曲终陈雅乐，酒进托流觞。月色中天在，亭亭照四方。","dynasty":"明代","title":"饮张黄门宅夜归有感"}
{"author":"傅圭","content":"雪花方数点，庭院已生寒。治具烦东道，敲诗待长官。剡溪乘兴往，御柳隔春看。却笑髭空断，能吟几字安。","dynasty":"明代","title":"雪落赴悔轩席马上口占"}
{"author":"傅圭","content":"自公还小坐，拙与懒相宜。花外莺啼远，藤稍鹿下迟。厨丁收午饭，堂吏报申时。印钥题封罢，刚能课一诗。","dynasty":"明代","title":"首夏吏部左堂即事"}
{"author":"傅圭","content":"村外重冈护，原头怪石蹲。水声来树杪，花影上山根。寺古残碑蚀，僧贫破衲存。俗尘消不得，何用访柴门。","dynasty":"明代","title":"抵大宁书僧舍西楹"}
{"author":"傅圭","content":"傍花春日趣，未必胜秋吟。霜落水清浅，木凋山静深。淡容存老菊，爽籁得禅林。空谷经行处，幽怀更不禁。","dynasty":"明代","title":"霜落后议游葛洪山答问"}
{"author":"傅圭","content":"重领除书下玉京，一尊相对不胜情。师儒有道官非冷，案牍无劳梦亦清。榕树翠含山店雨，荔枝香喷海天晴。知君定有苏湖教，倾耳南闽听铎声。","dynasty":"明代","title":"送王司训之闽中"}
{"author":"傅圭","content":"千红万紫竞芳菲，何事黄花独放迟。中谷英英零露质，东篱采采傲霜姿。就荒曾入渊明赋，已老还怜子美诗。不是春风故相妒，寒香自与晚秋宜。","dynasty":"明代","title":"晚菊"}
{"author":"傅圭","content":"十年芹泮喜相知，一别今成两地思。宾馆空悬徐孺榻，暮云常忆杜陵诗。泚毫梁苑真惭拙，抱玉荆山莫叹迟。圣代登贤隆往古，秋风蟾桂有高枝。","dynasty":"明代","title":"寄同学知友"}
{"author":"傅圭","content":"曾闻江汉有垂纶，潇洒人间六十春。卜式向来能拜汉，园公老去爱逃秦。剑悬新墓松三尺，鹤吊空庭月一轮。简点当年高士传，名流相顾欲沾巾。","dynasty":"明代","title":"挽邹抚松"}
{"author":"傅圭","content":"曾将词赋奏长杨，又捧除书下建章。小邑也应归礼乐，同乡真亦借辉光。离筵春酒沽燕市，匹马秋风出太行。莫为临岐重惆怅，汉庭虚席待循良。","dynasty":"明代","title":"送刘进士克立知屯留"}
{"author":"傅圭","content":"暂看辞直下承明，故里聊为昼锦行。梦里江山归啸咏，望中桑梓亦光荣。陶园未许开荒径，商鼎还须作和羹。悬望我惭门士后，春风屈指算回程。","dynasty":"明代","title":"送体斋先生还乡省祭"}
{"author":"傅圭","content":"花落纷纷满路歧，东风客去独凄其。一年景象惟春日，百岁光阴几别离。马踏卢沟看月晓，钟鸣长乐待晨熹。庙堂便合忧民瘼，不似南窗寄傲时。","dynasty":"明代","title":"送郝汝容赴京"}
{"author":"傅圭","content":"故人同叙故园情，花气馨香酒气清。且尽东君投辖意，谩怜西塾读书声。望迷远塞云俱黑，坐久空堂烛自明。却忆元戎窦车骑，燕然新勒几时成。","dynasty":"明代","title":"夜酌"}
{"author":"赵武建","content":"野鸭滩头宿，朝朝被鹘梢。忽惊飞入水，留命到今朝。","dynasty":"唐代","title":"刺左右膊诗"}
{"author":"张光朝","content":"门在荻塘西，塘高何联联。往昔分地利，远近无闲田。水国信污下，霖霪即成川。苗稼尽淹没，兹乡独丰年。家肥待亲懿，人乐思管弦。日晏始能起，盥漱看厨烟。酝酒寒正熟，养鱼长食鲜。黄昏钟未鸣，偃息早已眠。何意久城市，寂寥丘中缘。俯仰在颜色，区区人事间。忆昔炎汉时，乃知绮季贤。静默不能仕，养老终南山。","dynasty":"唐代","title":"荻塘西庄赠房元垂"}
{"author":"张光朝","content":"仙媛来朱邸，名山出紫微。三周初展义，百两遂言归。郑国通梁苑，天津接帝畿。桥成乌鹊助，盖转凤凰飞。霜仗迎秋色，星缸满夜辉。从兹磐石固，应为得贤妃。","dynasty":"唐代","title":"天门街西观荣王聘妃（荣王，宪宗幼子）"}
{"author":"董乂","content":"缥缈烟中渔父桨，坡陀山上使君衙。","dynasty":"宋代","title":"望江南/忆江南"}
{"author":"董乂","content":"六月凉窗凉衽袖，二苏辞翰照青冥。","dynasty":"宋代","title":"望江南/忆江南"}
{"author":"董乂","content":"缥渺烟中渔父桨，坡陀山上使君衙。","dynasty":"宋代","title":"句其一"}
{"author":"董乂","content":"使宇高连徐邈洞，人家都食武昌鱼。","dynasty":"宋代","title":"句其三"}
{"author":"董乂","content":"云影万重连鄂渚，风帆一日到浔阳。","dynasty":"宋代","title":"句其四"}
{"author":"董乂","content":"数封天子诏，两代帝王师。","dynasty":"宋代","title":"句其五"}
{"author":"张又新","content":"牡丹一朵值千金，将谓从来色最深。今日满栏开似雪，一生辜负看花心。","dynasty":"唐代","title":"牡丹"}
{"author":"张又新","content":"灵海泓澄匝翠峰，昔贤心赏已成空。今朝亭馆无遗制，积水沧浪一望中。","dynasty":"唐代","title":"青岙山"}
{"author":"张又新","content":"江北重峦积翠浓，绮霞遥映碧芙蓉。不知末后沧溟上，减却瀛洲第几峰。","dynasty":"唐代","title":"罗浮山"}
{"author":"张又新","content":"谢公梦草一差微，谪宦当时道不机。且谓飞霞游赏地，池塘烟柳亦依依。","dynasty":"唐代","title":"春草池"}
{"author":"张又新","content":"上巳余风景，芳辰集远坰。彩舟浮泛荡，绣毂下娉婷。栖树回葱蒨，笙歌转杳冥。湖光迷翡翠，草色醉蜻蜓。鸟弄桐花日，鱼翻谷雨萍。从今留胜会，谁看画兰亭。","dynasty":"唐代","title":"三月五日陪大夫泛长沙东湖"}
{"author":"张又新","content":"白鹤山边秋复春，文君宅畔少风尘。欲驱五马寻真隐，谁是当年入竹人？","dynasty":"唐代","title":"永嘉百咏白鹤山"}
{"author":"张又新","content":"滴水泠泠彻碧纱，旱时无减雨无加。澄清好是为官侣，引入孤城一带斜。","dynasty":"唐代","title":"永嘉百咏"}
{"author":"张又新","content":"越王曾保此山巅，杨仆楼船几控弦。犹有旧时悬冰在，鲛绡千尺玉潺湲。","dynasty":"唐代","title":"永嘉百咏大罗山"}
{"author":"张又新","content":"时清游骑南徂暑，正值荷花百里开。民喜出行迎五马，全家知是使君来。","dynasty":"唐代","title":"永嘉百咏百里芳"}
{"author":"张又新","content":"昔贤登步立神州，气象千年始一浮。南望群州如列宿，北观江水似龙虬。","dynasty":"唐代","title":"永嘉百咏郭公山"}
{"author":"张又新","content":"吹台山上綵烟凝，日落云收叠翠屏。应谓焦桐堪采斲，不知谁是柳吴兴。","dynasty":"唐代","title":"吹台山"}
{"author":"张又新","content":"祠像已加唐衮冕，乐工犹服晋衣冠。","dynasty":"唐代","title":"永嘉百咏周公庙"}
{"author":"张又新","content":"一派远光澄碧月，万株耸翠猎金飙。陶仙谩学长生术，暑往寒来更寂寥。","dynasty":"唐代","title":"青障山（一作慈湖山）"}
{"author":"张又新","content":"瑟瑟峰头玉水流，晋时遗迹更堪愁。愁人到此劳长望，何处烟波是祖州。","dynasty":"唐代","title":"中界山"}
{"author":"张又新","content":"涨海尝从此地流，千帆飞过碧山头。君看深谷为陵后，翻覆人间未肯休。","dynasty":"唐代","title":"帆游山"}
{"author":"张又新","content":"郡郭东南积谷山，谢公曾是此跻攀。今来惟有灵池月，犹是婵娟一水间。","dynasty":"唐代","title":"谢池"}
{"author":"张又新","content":"一岫坡陀凝绿草，千重虚翠透红霞。愁来始上消归思，见尽江城数百家。","dynasty":"唐代","title":"华盖山"}
{"author":"张又新","content":"吹台山上彩烟凝，日落云收叠翠屏。应谓焦桐堪采斫，不知谁是柳吴兴。","dynasty":"唐代","title":"吹台山"}
{"author":"张又新","content":"碧水逶迤浮翠巘，绿萝蒙密媚晴江。不知谁与名孤屿，其实中川是一双。","dynasty":"唐代","title":"孤屿"}
{"author":"张又新","content":"白鹤山边秋复春，张文宅畔少风尘。欲驱五马寻真隐，谁是当初入竹人。","dynasty":"唐代","title":"游白鹤山"}
{"author":"张又新","content":"白石岩前湖水春，湖边旧境有清尘。欲追谢守行田意，今古同忧是长人。","dynasty":"唐代","title":"行田诗（一作白石岩）"}
{"author":"张又新","content":"云雨分飞二十年，当时求梦不曾眠。今来头白重相见，还上襄王玳瑁筵。","dynasty":"唐代","title":"赠广陵妓"}
{"author":"宋徵舆","content":"黄金陌，茫茫十里春云白。春云白，迷离满眼，江南江北。来时无奈珠帘隔，去时着尽东风力。东风力，留他如梦，送他如客。","dynasty":"清代","tags":"婉约，写花，伤怀","title":"忆秦娥·杨花"}
{"author":"宋徵舆","content":"燕雕梁画栋原无数，不问主人随意住。红襟惹尽百花香，翠尾扫开三月雨。半年别我归何处？相见如将离恨诉。海棠枝上立多时，飞向小桥西畔去。","dynasty":"清代","tags":"婉约，咏物，写鸟，抒情","title":"玉楼春·燕雕梁画栋原无数"}
{"author":"宋徵舆","content":"孤舟泻石滩，双桨下云端。浪涌分花落，涛惊溅雪寒。乱山皆曲向，飞渡怯回看。千里无诸国，天南自郁盘。","dynasty":"清代","title":"下滩"}
{"author":"宋徵舆","content":"碧玉堂西红粉楼，长安归思忆凉州。咸阳桥上三年别，回乐峰前万里愁。秦地烟花明月夜，汉家关塞白榆秋。梦魂欲识金微路，应逐交河水北流。","dynasty":"清代","title":"古意"}
{"author":"宋徵舆","content":"碧玉堂西红粉楼，楼中思妇忆凉州。咸阳桥上三年梦，回乐峰前万里愁。秦地烟花明月夜，胡天沙草白云秋。离魂不识金微路，愿逐交河水北流。","dynasty":"清代","title":"古意"}
{"author":"宋徵舆","content":"燕市霜飞五月寒，投荒君子更南冠。谪同贾谊官仍夺，时异灵均死亦难。大涤春阴猿鹤怨，武夷秋雨薜萝残。凭君归报金鸡信，重扫先生旧讲坛。","dynasty":"清代","title":"林天孙自漳州来见访，天孙乃黄石斋先生弟子，时黄先生被逮"}
{"author":"宋徵舆","content":"青青长信草，无意学逢迎。不厌凄凉地，春来还自生。","dynasty":"清代","title":"长信草"}
{"author":"宋徵舆","content":"落尽飞云暮色寒，黄昏北斗照阑干。可怜一片如霜月，惟有深闺独自看。","dynasty":"清代","title":"冬闺夜怨"}
{"author":"宋徵舆","content":"襄阳二月花艳时，城头高曳五丈旗。东风一夜动笳鼓，夹城传呼丞相归。红缨金甲光炤日，霜刀乱挥贼争出。仓卒谁辨非官军，满城鼎沸嗟何及。岘山日落黑云重，大堤女儿哭相送。襄王宫殿野火烧，何人更起猎云梦。","dynasty":"清代","title":"襄阳曲"}
{"author":"宋徵舆","content":"我来勾践国，结交张公子。华灯夜相迎，痛饮从此始。三尺罗袖红，一尺虬髯紫。紫髯飘飘拂予肩，自言畴昔称少年。西走咸阳北走燕，终南太行相接连。此乡索寞少奇士，风沙万里心茫然。以兹感叹归故乡，黄河千尺流汤汤。河堤蓄水出平地，决之可以沈大梁。黄龙青雀未可测，果然今日成怀襄。酒酣对伎重岸帻，重道当年解音律。琵琶弦索谁第一，武宗供奉查八十。万历季年范昆白，雷轰铁拨今有谁。练川陆曜称杰出，闻君此论多嵚崎。河转星稀未忍归，归来落月屋梁西。卧龙山上乌乱啼。","dynasty":"清代","title":"赠张燕客"}
{"author":"宋徵舆","content":"檀州军败泲南陷，铁骑西山逼云栈。九门辛苦坐公卿，按兵不动有高监。玉堂美人胡不平，上书北阙苦论兵。参军新命一朝下，单骑夜出长安城。是时主将卢司马，独将西兵兵力寡。不教国士死黄沙，别遣参军向城下。参军不行司马嗔，参军既行军伍陈。北向再拜谢至尊，曰臣象升死国恩。鼓声阗阗军出垒，司马一呼创者起。三万边兵夜合围，孤军虽胜终斗死。朝廷颇轻死事功，翻疑讼疏多雷同。司马几受斫棺惨，参军一官成转蓬。呜呼权臣报复有如此，疆埸谁肯摅孤忠。","dynasty":"清代","title":"参军行"}
{"author":"郑少微","content":"谁折南枝傍小丛。佳人丰色与梅同。有花无叶真潇酒，不问胭脂借淡红。应未许，嫁春风。天教雪月伴玲珑。池塘疏影伤幽独，何似横斜酒盏中。","dynasty":"宋代","title":"鹧鸪天"}
{"author":"郑少微","content":"欲把长绳系日难。纷纷从此见花残。休将世事兼身事，须看人间比梦间。红烛继，艳歌阑。等闲留客却成欢。劝君更尽一杯酒，赢得浮生半日闲。","dynasty":"宋代","title":"思越人（集句）"}
{"author":"郑少微","content":"谁折南枝傍小丛。佳人丰色与梅同。有花无叶真潇洒，不问胭脂借淡红。应未许，嫁春风。天教雪月伴玲珑。池塘疏影伤幽独，何似横斜酒盏中。","dynasty":"宋代","title":"鹧鸪天·谁折南枝傍小丛"}
{"author":"徐坚","content":"棹女饰银钩，新妆下翠楼。霜丝青桂楫，兰枻紫霞舟。水落金陵曙，风起洞庭秋。扣船过曲浦，飞帆越回流。影入桃花浪，香飘杜若洲。洲长殊未返，萧散云霞晚。日下大江平，烟生归岸远。岸远闻潮波，争途游戏多。因声赵津女，来听采菱歌。","dynasty":"唐代","title":"相和歌辞。棹歌行"}
{"author":"徐坚","content":"崇文德化洽，新殿集贤初。庸菲参高选，首滥承明庐。殊私光辅弼，荣送列簪裾。座引中厨馔，杯锡上尊馀。翠叶浓丹苑，晴空卷碧虚。忝同文史地，愿草登封书。","dynasty":"唐代","title":"奉和圣制送张说赴集贤院学士赐宴赋得虚字"}
{"author":"徐坚","content":"至德抚遐荒，神兵赴朔方。帝思元帅重，爰择股肱良。累相承安世，深筹协子房。寄崇专斧钺，礼备设坛场。鼙鼓喧雷电，戈剑凛风霜。四騑将戒道，十乘启先行。圣锡加恒数，天文耀宠光。出郊开帐饮，寅饯盛离章。雨濯梅林润，风清麦野凉。燕山应勒颂，麟阁伫名扬。","dynasty":"唐代","title":"奉和圣制送张说巡边"}
{"author":"徐坚","content":"星汉下天孙，车服降殊蕃。匣中词易切，马上曲虚繁。关塞移朱帐，风尘暗锦轩。箫声去日远，万里望河源。","dynasty":"唐代","title":"奉和送金城公主适西蕃应制"}
{"author":"徐坚","content":"旧许星车转，神京祖帐开。断烟伤别望，零雨送离杯。辞燕依空绕，宾鸿入听哀。分襟与秋气，日夕共悲哉。","dynasty":"唐代","title":"饯许州宋司马赴任"}
{"author":"徐坚","content":"郎官出宰赴伊瀍，征传駸駸灞水前。此时怅望新丰道，握手相看共黯然。","dynasty":"唐代","title":"饯唐永昌"}
{"author":"徐坚","content":"伊川别骑，灞岸分筵。对三春之花月，览千里之风烟。望青山兮分地，见白云兮在天。寄愁心于樽酒，怆离绪于清弦。共握手而相顾，各衔凄而黯然。","dynasty":"唐代","title":"送考功武员外学士使嵩山置舍利塔歌"}
{"author":"徐坚","content":"于穆清庙，肃雍严祀。合福受釐，介以繁祉。","dynasty":"唐代","title":"郊庙歌辞仪坤庙乐章寿和"}
{"author":"徐坚","content":"有客攀条感旧游，依然风景画桥头。青帘沽酒烟中市，银甲调筝水上楼。不是别离常带恨，纵非风雨也关愁。那堪玉露凋伤后，落叶哀蝉咽暮秋。","dynasty":"清代","title":"咏柳"}
{"author":"徐坚","content":"向晚峦气清，浮阴散虚阁。忘言坐永日，冲襟入寥廓。竹深新粉香，林静残花落。隔坞踏歌来，归逢人采药。","dynasty":"清代","title":"登六浮阁"}
{"author":"徐坚","content":"於穆清庙，肃雍严祀。合福受釐，介以繁祉。","dynasty":"唐代","title":"郊庙歌辞。仪坤庙乐章。寿和"}
{"author":"安荣","content":"罨画楼边菊未残，葛巾无恙布袍宽。盟要兰芷人俱健，气挟风霜梦独安。白有性情涵宇宙，不将肝胆媚衣冠。遥知此夜怀荣意，惆怅应吟蜀道难。","dynasty":"清代","title":"巩昌感怀孟公叔祖二首其一"}
{"author":"安荣","content":"玉垒关舟夜气寒，江声萧飒角声酸。四山风雨悲秋急，一室蛩螀咏夜阑。梦隔晨昏唯有泪，恩深寄托独剜肝。何年方得窗庑下，报答平生色笑宽。","dynasty":"清代","title":"巩昌感怀孟公叔祖二首其二"}
{"author":"甘立","content":"风雨夜窗急，庭帷秋思多。萧萧闻落木，汹汹度惊波。阶湿吟蛩乱，檐深宿鸟过。青灯挑不尽，无奈客愁何。","dynasty":"元代","title":"秋雨夜坐"}
{"author":"甘立","content":"羡子才名久，人称老郑虔。风流今共识，政事昔曾传。坐幕挥谈麈，移家载酒船。郡城秋水上，相望故依然。","dynasty":"元代","title":"送唐子华嘉兴照磨"}
{"author":"甘立","content":"江楼酒欲醺，离思乱江云。官舍山阴近，邮亭水驿分。声华当众望，赞画藉多闻。退食须行乐，裁诗孰和君。","dynasty":"元代","title":"送孙士元越州经历"}
{"author":"甘立","content":"眉山老仙丹丘生，三日不出风雨惊。玉文深沈发奇秘，天藻动荡流芳英。锦鳞行酒白昼静，金鸭焚香长夜清。秋深病久不得住，抚卷怅望难为情。","dynasty":"元代","title":"有怀玉文堂"}
{"author":"甘立","content":"从官万骑拥銮舆，东閤词臣载宝书。雨过草肥金络马，月明山转紫驼车。龙庭日近瀛洲路，滦水天高玉帝居。明日仙凡便相隔，少年僚吏谩踟蹰。","dynasty":"元代","title":"送閤"}
{"author":"甘立","content":"奕世名王策骏功，远分茅土镇辽东。玉符金印传孙子，铁券丹书誓始终。沧海断霞通虎帐，黑河飞雪暗雕弓。莫忘圣武艰难日，四杰从容陟降同。","dynasty":"元代","title":"送国王朵儿只就国"}
{"author":"甘立","content":"圜丘亲祀自吾皇，夙驾銮舆建太常。冕服并行周典礼，乐歌不数汉文章。清台夜奏灵光紫，温室朝迎瑞日黄。今代侍臣多马郑，明年应许议明堂。","dynasty":"元代","title":"郊祀庆成"}
{"author":"甘立","content":"暮光霞彩炫金题，绛阙高居雉堞低。上相楼台连御苑，中郎车骑过沙堤。皂雕孤捩凌云翮，紫燕双翻踣雪蹄。回首上林凉月夜，橤珠多是凤鸾栖。","dynasty":"元代","title":"和完"}
{"author":"甘立","content":"嶰谷春回落粉香，拂云和露倚苍苍。月明后夜吹箫过，应是伶伦学凤凰。","dynasty":"元代","title":"题柯博士墨竹"}
{"author":"甘立","content":"六月长洲水殿凉，酒酣挥袖倚新妆。芙蓉露冷秋云薄，回首西风响屧廊。","dynasty":"元代","title":"吴王纳凉图"}
{"author":"甘立","content":"西风乌帽鬓毵毵，拂袖长吟倚暮酣。得句不冲京兆尹，蹇驴行遍大江南。","dynasty":"元代","title":"贾治安骑驴图"}
{"author":"甘立","content":"彩鹢齐飞簇画旗，甲光如水入云低。长杨五柞遥相望，笳鼓归来日每西。","dynasty":"元代","title":"昆明池乐歌二首其一"}
{"author":"甘立","content":"博望封侯万里还，血流青海骨如山。将军新赐楼船印，锦缆牙樯杳霭间。","dynasty":"元代","title":"昆明池乐歌二首其二"}
{"author":"甘立","content":"阖闾城外乱莺啼，笠泽春深水满陂。好买扁舟载图画，布帆东下若耶溪。","dynasty":"元代","title":"春日有怀柯博士二首其一"}
{"author":"甘立","content":"闻说新来白发稠，茂陵多病不胜愁。吟成定似张公子，痴绝真成顾虎头。","dynasty":"元代","title":"春日有怀柯博士二首其二"}
{"author":"甘立","content":"凉风生广除，白露坠斜汉。沈沈夜气集，皎皎月光烂。门深棨戟严，庭寂兵吏散。柝鸣栖雀起，阶湿吟蛩乱。徘徊久不寐，感慨辄兴叹。非才直承明，弱冠弄柔翰。遭逢愧终贾，漂泊类王粲。名臣镇大藩，从事乏良算。","dynasty":"元代","title":"八月十一夜直省中"}
{"author":"甘立","content":"云林生晓阴，露叶表秋净。天清鹤能高，风急蝉更竞。果落忽疑雨，交柯转成暝。龙影翻研池，翠羽窥水镜。幽人此优游，读书了深性。","dynasty":"元代","title":"寄题湖口方氏木斋"}
{"author":"甘立","content":"春水生霅溪，轻舠去容与。东风吹白蘋，晴烟散芳渚。飞花著离筵，翔鸥逐柔橹。酒阑意弥深，别至惨无语。缅彼嘉树林，之人事笾俎。所望崇德业，前修有遗绪。","dynasty":"元代","title":"送张文焕安定山长"}
{"author":"甘立","content":"薄暮出重闉，逶迟望双阙。辇路犹轻尘，上林已初月。悠悠文书静，去去车马绝。小草惭长松，承恩总无别。","dynasty":"元代","title":"晚出西掖同柯博士赋"}
{"author":"甘立","content":"月落城上楼，乌啼楼上头。一啼海色动，再啼朝景浮。马鸣黄金勒，霜满翠羽裘。乌啼在故处，人生多去留。","dynasty":"元代","title":"送客赋得城上乌"}
{"author":"甘立","content":"西山有崇台，上与云气通。仙人紫霞佩，导以双青童。逍遥琪树林，盘礴瑶华宫。积石象玄圃，连岑搆空同。纚纚驻朝景，泠泠度天风。丹凤刷仪羽，绛节飘曈昽。矫首不可及，灭没凌飞鸿。愿言授灵药，与世无终穷。","dynasty":"元代","title":"琼林台为薛玄卿赋"}
{"author":"甘立","content":"灞陵桥上秋风早，行人晓出长安道。长安城头乌正啼，长安陌上闻朝鸡。征车遥遥行复止，征马萧萧鸣不已。将军年少美且都，黄金箭镞雕玉弧。未央前殿进书罢，诸生拜官辞石渠。将军归去亦草草，长安道边人羡好。莫怜贾谊谪长沙，不见冯唐禁中老。","dynasty":"元代","title":"送方叔高赋得长安道"}
{"author":"甘立","content":"河西女儿戴罟𦋆，当时生长在西湖。手抱琵琶作胡语，记得吴中吴大姑。","dynasty":"元代","title":"和西湖竹枝词"}
{"author":"元晦","content":"乏才叨八使，徇禄非三顾。南服颁诏条，东林证迷误。未闻述职效，偶脱嚣烦趣。激水浚坳塘，缘崖欹磴步。西岩焕朝旭，深壑囊宿雾。影气爽衣巾，凉飔轻杖履。临高神虑寂，远眺川原布。孤帆逗汀烟，翻鸦集江树。独探洞府静，恍若偓佺遇。一瞬契真宗，百年成妄故。孱颜石户启，杳霭溪云度。松籁韵宫商，鸳甍势翔溯。津梁危彴架，济物虚舟渡。环流驰羽觞，金英妒妆嫭。笳吟寒垒迥，鸟噪空山暮。怅望麋鹿心，低回车马路。悬冠谢陶令，褫珮怀疏傅。遐想蜕缨緌，徒惭恤襦袴.福盈祸之倚，权胜道所恶。何必栖禅关，无言自冥悟。","dynasty":"唐代","title":"越亭二十韵"}
{"author":"元晦","content":"紫泥远自金銮降，朱旆翻驰镜水头。陶令风光偏畏夜，子牟衰鬓暗惊秋。西邻月色何时见，南国春光岂再游。莫遣艳歌催客醉，不堪回首翠蛾愁。","dynasty":"唐代","title":"除浙东留题桂郡林亭"}
{"author":"元晦","content":"石静如开镜，山高若耸莲。笋竿抽玉管，花蔓缀金钿。（岩光亭楼海虞衡志）。","dynasty":"唐代","title":"句"}
{"author":"高日新","content":"长啸哭途穷，风流怀阮公。胸真多块垒，时定少英雄。白眼相看外，黄垆酣饮中。步兵堪吏隐，谁与测冥鸿？","dynasty":"清代","title":"咏阮步兵"}
{"author":"顾封人","content":"芬馥天边桂，扶疏在月中。能齐大椿长，不与小山同。皎皎舒华色，亭亭丽碧空。亏盈宁委露，摇落不关风。岁晚花应发，春馀质讵丰。无因遂攀赏，徒欲望青葱。","dynasty":"唐代","title":"月中桂树"}
{"author":"邓林梓","content":"篆却灵檀细罽头，似因墨浪跃潜虬。横侵画壁岚方起，曲绕瓶花雾未收。层阁忽生三凤鼎，斐云分盖五绫篝。依稀镜里双鬟乱，春睡初醒十二楼。","dynasty":"清代","title":"香烟同昙谷限韵"}
{"author":"丁骘","content":"秀出眉山有庆门，风流长与蜀山存。翰林未老生曾嫡，想见累累百世孙。","dynasty":"宋代","title":"诗一首"}
{"author":"赵执信","content":"和雨还穿户，经风忽过墙。虽缘草成质，不借月为光。解识幽人意，请今聊处囊。君看落空阔，何异大星芒。","dynasty":"清代","tags":"古诗三百首，写雨，抒怀","title":"萤火"}
{"author":"赵执信","content":"晓色熹微岭上横，望中云物转凄清。林收宿雾初通日，山挟回风尽入城。客路远随残月没，乡心半向早寒生。惊鸦满眼苍烟里，愁绝戍楼横吹声。","dynasty":"清代","title":"晓过灵石"}
{"author":"赵执信","content":"小阁高栖老一枝，闲吟了不为秋悲。寒山常带斜阳色，新月偏明落叶时。烟水极天鸿有影，霜风卷地菊无姿。二更短烛三升酒，北斗低横未拟窥。","dynasty":"清代","tags":"秋天，写景，抒情，寂寞，惆怅","title":"秋暮吟望"}
{"author":"赵执信","content":"久旱惜庭草，秋来随意繁。宁知藉残雨，亦复碍闲门。芳芷元殊臭，寒霜岂有恩。殷勤向原野，何处不春温。","dynasty":"清代","title":"除草"}
{"author":"赵执信","content":"事往浑如梦，忧来岂有端。罢官怜酒失，去国觉天寒。北阙烟中远，西山马首宽。十年一挥手，今日别长安。","dynasty":"清代","title":"出都"}
{"author":"赵执信","content":"生长山水窟，新归似乍经。书来羡岩瀑，梦去畏山灵。醉遣池鱼见，吟教谷鸟听。追游失仙侣，怅望向晨星。","dynasty":"清代","title":"酬王阮亭先生见寄其一"}
{"author":"赵执信","content":"不为耽闲寂，终朝坐拥书。敢衔湘水怨，祇傍漆园居。噫气飘风外，忘形大瘿余。犹多奇字在，载酒欲谁如。","dynasty":"清代","title":"酬王阮亭先生见寄其二"}
{"author":"赵执信","content":"何事中朝旧，他年愿卜邻。乘时朱虎让，失意绮黄亲。斜日依台柏，惊风荡塞尘。请公树奇绩，容我乐芳春。","dynasty":"清代","title":"酬王阮亭先生见寄其三"}
{"author":"赵执信","content":"大雅此丘阿，千秋寄恨多。名非宾客借，才自父兄过。雨暗狼崖树，风生马颊波。灵祠傍神女，作赋问如何。","dynasty":"清代","title":"陈思王墓"}
{"author":"赵执信","content":"闲身恋残岁，相守海南偏。旧历随镫尽，春星傍户悬。客愁先入醉，归梦不知年。迢递今宵漏，遥同故国传。","dynasty":"清代","title":"除夜杂感"}
{"author":"赵执信","content":"微雨牵行色，离觞且对君。预愁见何日，不惜手轻分。远海高于岸，空烟聚作云。来朝倚仙阁，吟望背斜曛。","dynasty":"清代","title":"赴登州留别康海"}
{"author":"赵执信","content":"菊篱茅屋正萧然，往事随君到眼前。荷锸真堪唤牛走，拂衣同是值蛇年。青门夜月三更梦，丹水秋风十亩田。莫倚清樽说生计，神洲东去海浮天。","dynasty":"清代","title":"昌乐过阎谕德前辈话旧"}
{"author":"赵执信","content":"秋骑羸马营丘道，千里齐风入旧闻。鸡狗有雄还自许，淄渑无味底须分。原头寒意离离草，海上朝光叠叠云。几度爽鸠增太息，牛山长傍景公坟。","dynasty":"清代","title":"临淄道中怀古"}
{"author":"赵执信","content":"颇忆旗亭画壁时，相逢各讶鬓边丝。早知才薄犹为患，正使秋深总不悲。吴越管弦君自领，江湖来往我无期。祇应分付亭中鹤，莫为风高放故迟。","dynasty":"清代","title":"晤洪昉思聊答赠"}
{"author":"赵执信","content":"雨飐仙舟似在空，故教蜡炬照江红。扶筇幸不虚灵境，载酒何辞信好风。三月烟花荒徼外，二更宾主乱流中。州民他日传遗事，莫唤闲身作醉翁。","dynasty":"清代","title":"冒雨归自碧落洞夜泛浈江饮酒示门人田英德及同舟诸子"}
{"author":"赵执信","content":"烟披岳麓翠帷张，雨浥春畴细草香。人带断霞过小渡，鸟冲飞絮入斜阳。鞭丝帽影垂垂远，日观天门望望长。岭半桃花陇头麦，肯输物色与江乡。","dynasty":"清代","title":"晚晴过泰山下时将之江南"}
{"author":"赵执信","content":"海日江烟弄晓晴，渔舟斜引乱帆轻。旧游如醉三年觉，豪气和潮一昔平。勋业已甘充水手，儿童但解问山名。岂知摇落西风候，庾信频来赋未成。","dynasty":"清代","title":"渡江舟中示儿逊"}
{"author":"赵执信","content":"江村水树澹秋烟，不见幽人思悄然。往接簪裾三殿侧，近联踪迹五湖前。老为莺脰渔翁长，闲上鸱夷估客船。各有弹文留日下，他时谁作《旧闻》传？","dynasty":"清代","title":"寄朱竹垞检讨村居"}
{"author":"赵执信","content":"乱峰重叠水横斜，村舍依稀在若耶。垂老渐能分菽麦，全家合得住烟霞。扶衰地有君臣药，劝酒庭馀姊妹花。雨玩山姿晴对月，莫辞闲淡送生涯。","dynasty":"清代","title":"村舍"}
{"author":"赵执信","content":"屋角参差漏晚晖，黄头闲缉绿蓑衣。倦来枕石无人唤，鹅鸭如云解自归。","dynasty":"清代","title":"昭阳湖行书所见"}
{"author":"赵执信","content":"垂堂高坐本难安，身外鸿毛掷一官。独抱焦桐俯流水，哀音还为董庭兰。","dynasty":"清代","title":"寄洪昉思"}
{"author":"赵执信","content":"霜裛风翻袅袅枝，可怜闲淡与霜宜。江妃无语空含睇，妒杀天寒独倚时。","dynasty":"清代","title":"咏江岸拒霜花"}
{"author":"赵执信","content":"村氓终岁不入城，入城怕逢县令行。行逢县令犹自可，莫见当衙据案坐。但闻坐处已惊魂，何事喧轰来向村。锒铛杻械从青盖，狼顾狐嗥怖杀人。鞭笞榜掠惨不止，老幼家家血相视。官私计尽生路无，不如却就城中死。一呼万应齐挥拳，胥隶奔散如飞烟。可怜县令窜何处？眼望高城不敢前。城中大官临广堂，颇知县令出赈荒。门外氓声忽鼎沸，急传温语无张皇。城中酒浓馎饦好，人人给钱买醉饱。醉饱争趋县令衙，撤扉毁阁如风扫。县令深宵匍匐归，奴颜囚首销凶威。诘朝氓去城中定，大官咨嗟顾县令。","dynasty":"清代","title":"氓入城行"}
{"author":"赵执信","content":"禁门际晓开，敕放如花女。起作辞宫妆，低头泪如雨。所悲入宫早，不恨出宫迟。十年闭永巷，妾貌犹昔时。当窗理镜奁，容华良独惜。君王岂无恩，妾自未相识。同时良家子，多在昭阳宫。齐纨虽皎洁，不如蜀锦红。旧家送我时，愿妾承天眷。归去姊妹行，含羞说金殿。","dynasty":"清代","title":"出宫词"}
{"author":"赵执信","content":"当时长羡东方生，嘲弄侏儒排列卿。君王犹解赏辨口，世俗谁能知岁星。我行厌次道，祠墓荒烟晓。却忆汉廷人，齐国何草草。孙宏儿宽田舍翁，臣才兼之羞与同。独寻神药入东海，胡卢大笑天西风。","dynasty":"清代","title":"平原道中作"}
{"author":"赵执信","content":"公今游戏仙人乡，手折若木攀扶桑。却挥龙骑返故里，碧鬣苍鳞欲飞起。化为老树当庭蹲，排突云窟盘山根。要将直干留天地，岂为清阴覆子孙。我来俯仰三叹息，何必新甫之颠锦官侧。吁嗟乎！门前几日不霜风，君看万柳何颜色。","dynasty":"清代","title":"冯文毅公别业古柏"}
{"author":"赵执信","content":"君不见不周崩摧地维裂，东南海溅共工血。千山万山皆平沈，鳌撑无力海水深。女娲拣石炼天色，余块累累向空掷。落处蓬莱浅且清，看当霜雪寒逾碧。长山西接沙门长，鼍矶北去凌苍苍。牵牛灭没见尻臂，大竹小竹争颉颃。或如星槎堕河汉，或如古鼎腾光芒。鱼鼋戢戢尽昂首，云霞历历森成行。余者琐细不足数，鸥浮鹭立参微茫。雄观何年付高阁，丹丘县圃檐间落。云卧分明见凤麟，天飞真拟骖鸾鹤。惊风飒飁碣石来，银涛连山中划开。漂摇岛屿相摩戛，激荡海底生轰雷。登高望远心易哀，黄昏白日须臾催。半城烟火下山路，身是仙人被放回。","dynasty":"清代","title":"蓬莱阁望诸岛歌"}
{"author":"赵执信","content":"疾风鼓穷冬，大海势一变。顿收浩溔形，坐获奇丽观。耸身列缺旁，侧足虬龙畔。譬如倚阊阖，下见元黄战。波腾银屋翻，沫吼白雨乱。万灵助呼吸，百怪互隐见。东连汤谷沸，北汩雪山转。恍忽掣丹崖，苍茫吞赤县。天吴本肆威，飞廉苦相煽。莫测天地机，但觉心目眩。倍看城市亲，遥被舟楫羡。一笑险夷间，吾生失忧患。","dynasty":"清代","title":"大风登海镜亭观潮"}
{"author":"赵执信","content":"我本滑稽雄，平生喙三尺。偶窥白玉京，谁假青云翮。空为舍人憎，岂得紫皇惜。铩羽投故巢，舌在嗟无益。故巢富林木，亦复饶山石。木使人恒寒，石使人恒瘠。非无清泠对，未足荡心魄。笑对苟不舒，天地亦云窄。昨过北海头，视听忽开坼。茫茫造化形，有与无相积。日月避路行，阴阳势常只。九州巨浸中，飘漾若一席。蛟龙所弃遗，今古争窟宅。空濛倏变现，世界生历历。真妄理无殊，观者目燀赫。回头阅人间，何处为陈迹。归来每注目，慌惚云涛碧。卮言贶好事，窃比谈天客。临觞决百川，向若写胸臆。宁惟引君醉，更欲取我适。","dynasty":"清代","title":"说海"}
{"author":"赵执信","content":"毒溪收乱流，炎海纵轻装。群山似相识，左右献奇状。赫如鲸波怒，云雪立叠浪。灿如季伦豪，青锦排步障。气郁水木秀，势倚霄汉壮。横江失全照，急景迷定向。高帆忽飞动，远目屡得丧。谁知英灵姿，竞进无苟让。顾望姿恢诡，登临阻雄旷。幽岩落钟声，结想烟霞上。","dynasty":"清代","title":"舟中观英德濒江诸山"}
{"author":"李颙","content":"黯{上雨下对}重云阴，碎棱震雷咤。","dynasty":"宋代","title":"句"}
{"author":"李颙","content":"旋经义兴境，顿棹石兰渚。震泽为何在，今惟太湖浦。圆经萦五百，盼目盼无睹。高天淼著岸。长津杂如缕。窈窕寻湾碕，迢递望峦屿。惊飙扬飞湍，浮霄漾悬岨。轻禽翔云汉，游鳞憩中浒。暗霭天时阴，嶢岧舟航舞。冯河安可狥，静观戒行旅。","dynasty":"宋代","title":"舟泊太湖"}
{"author":"李颙","content":"言归越东足，逝将反上都。后洫填中路，改辙修兹道。旦发石亭境，夕宿桑首墟。劲焱不兴润，零雨莫能濡。亢阳弥十旬，涓滴未暂舒。泉流成平陆，结驷可回车。肇允相忘鳞，翻为涸池鱼。咫步不能移，白日奄桑榆。","dynasty":"魏晋","title":"经涡路作诗"}
{"author":"李颙","content":"旋经义兴境，弭棹石兰渚。震泽为何在，今唯太湖浦。图径萦五百，眇目缅无睹。高天淼若岸，长津杂如缕。窈窕寻湾漪，迢递望峦屿。惊飙扬飞湍，浮霄薄悬岨。轻禽翔云汉，游鳞憩中浒。黯蔼天时阴，岧峣舟航舞。凭河安可殉，静观戒征旅。","dynasty":"魏晋","title":"涉湖诗"}
{"author":"李颙","content":"炎光烁南溟，溽暑融三夏。黮对重云荫，砰棱震雷咤。","dynasty":"魏晋","title":"夏日诗"}
{"author":"李颙","content":"羲和游与并，朱融骋离光。照穴应时启，超川随化亡。咧咧林蜩鸣，翩翩鸣鵙翔。","dynasty":"魏晋","title":"羡夏篇"}
{"author":"李颙","content":"高阳揽玄辔，太皞御冬始。望舒游天策，曜灵协燕纪。蜿虹潜太阴，文雉化淮汜。","dynasty":"魏晋","title":"感冬篇"}
{"author":"李颙","content":"烈烈寒气严，寥寥天宇清。","dynasty":"魏晋","title":"离思篇"}
{"author":"李颙","content":"焦肺枯肝，抽肠裂膈。","dynasty":"魏晋","title":"诗"}
{"author":"李颙","content":"黯䨴重云阴，碎棱震雷咤。","dynasty":"宋代","title":"句"}
{"author":"李颙","content":"吾郡佳山水，罗浮久著名。笛吹黄道仲，洞隐葛先生。瀑布悬崖泻，松笙入夜鸣。何迟赋归去，采药养颓龄。","dynasty":"明代","title":"忆罗浮"}
{"author":"李颙","content":"绕舍乌成阵，终年虎卧门。山梅初并蒂，冬竹又生孙。耿耿天公识，明明国典存。千秋何孝子，不愧史官言。","dynasty":"明代","title":"赠何孝子"}
{"author":"李颙","content":"阴崖风雨泻回湍，一朵芙蓉不可探。流水断桥缘石过，野花随意倚晴岚。","dynasty":"清代","title":"桃林坪"}
{"author":"王罙高","content":"今夕是何夕，南极见祥光。自天飘下佳气，五色覆黄堂。为借监梅妙手，暂对袴襦欢颂，森戟护凝香。余事剩吟咏，金薤灿琳琅。眷田园，松迳旧，菊畦荒。欲乘风驭归去，策杖从相羊。物外乾坤自在，壶里无尘日月，千岁傲义皇。天意未应许，军国要平章。","dynasty":"宋代","title":"水调歌头"}
{"author":"王罙高","content":"千枝蔓仙牒，眉宇肖苍龙。就中天赋英杰，玉磬照金钟。满袖春风和气，散在苕溪霅水，讴歌颂儿童。好个庙堂样，貂弁马头公。烛如椽，香似雾，宴蓬瀛。我家寿酒须信，不与世间同。昨夜欢传清禁，今日黄堂歌舞，千载一相逢。来岁五云里，宣劝折黄封。","dynasty":"宋代","title":"水调歌头·千枝蔓仙牒"}
{"author":"王罙高","content":"千枝蔓仙牒，眉宇肖苍龙。就中天赋英杰，玉磬照金钟。满袖春风和气，散在苕溪霅水，讴歌闹儿童。好个庙堂样，貂弁马头公。烛如椽，香似雾，宴蓬瀛。我家寿酒须信，不与世间同。昨夜欢传清禁，今日黄堂歌舞，千载一相逢。来岁五云里，宣劝折黄封。","dynasty":"宋代","title":"水调歌头其一"}
{"author":"王罙高","content":"千枝蔓仙牒，眉宇肖苍龙。就中天赋英杰，玉磬照金钟。满袖春风和气，散在苕溪霅水，讴歌颂儿童。好个庙堂样，貂弁马头公。烛如椽，香似雾，宴蓬瀛。我家寿酒须信，不与世间同。昨夜欢传清禁，今日黄堂歌舞，千载一相逢。来岁五云里，宣劝折黄封。","dynasty":"宋代","title":"水调歌头"}
{"author":"卫立中","content":"碧云深，碧云深处路难寻。数椽茅屋和云赁，云在松阴。挂云和八尺琴瑟，卧苔石将云根枕，折梅蕊把云梢沁。云心无我，云我无心。","dynasty":"元代","tags":"自然，写景，闲适，悠闲","title":"殿前欢·碧云深"}
{"author":"卫立中","content":"小　令　　【双调】殿前欢碧云深，碧云深处路难寻。数椽茅屋和云赁，小　令云在松阴。挂云和八尺琴，卧苔石将云根枕，折梅蕊把云梢沁。云心无我，云我无心。　　懒云窝，懒云窝里客来多。客来时伴我闲些个，酒灶茶锅。且停杯听我歌，醒时节披衣坐，醉后也和衣卧。兴来时玉箫绿绮，问甚么天籁云和？","dynasty":"元代","title":"【双调】殿前欢碧云深"}
{"author":"潘图","content":"归来无所利，骨肉亦不喜。黄犬却有情，当门卧摇尾。","dynasty":"唐代","title":"末秋到家"}
{"author":"卞思义","content":"野人结屋临溪上，溪上白云生叠嶂。城中车马自纷纭，朝听樵歌暮渔唱。云林叆叇春日低，小桥流水行人稀。桃花落尽春何处？风雨满山啼竹鸡。","dynasty":"元代","title":"溪山春雨图"}
{"author":"卞思义","content":"上使开华宴，高楼倚碧霄。山如屏嶂列，风逐管弦飘。事简春偏永，歌长酒易消。月明人散后，骢马不胜骄。","dynasty":"元代","title":"上元日侍宴叠嶂楼"}
{"author":"卞思义","content":"一段清冰百鍊钢，曾翻宫徵侍虚皇。裂开黄鹤矶头石，惊落青鸾镜里霜。仙子佩环新乐府，翰林风月旧文章。道人清节磨砻久，却笑桓伊独据床。","dynasty":"元代","title":"铁笛诗寄杨廉夫"}
{"author":"卞思义","content":"楼居最喜傍西河，春水溶溶生绿波。近市小桥云影乱，隔帘疏雨竹声多。执经弟子登金马，换帖山人贽白鹅。欲向尊前吹铁笛，且听牙板翠儿歌。","dynasty":"元代","title":"和杨廉夫新居韵"}
{"author":"卞思义","content":"野鹤昂藏自不群，往来瀛海绝嚣氛。碧瞳老去照秋水，石室晓来生白云。采药每于松下见，步虚时向月中闻。《太玄》亲授神仙秘，霜茧淋漓旧墨纹。","dynasty":"元代","title":"赠清隐杨鍊师"}
{"author":"卞思义","content":"人间咫尺大瀛海，方丈蓬莱信杳然。若木三更先吐日，弱流万里不通船。未同徐福来求药，好访安期且问仙。闻说吕公高隐处，蛟龙常护石床眠。","dynasty":"元代","title":"大瀛海道院为吕啬斋作"}
{"author":"卞思义","content":"元气氤氲天四垂，我来高处足栖迟。笑看乌鹊空三匝，肯与鹪鹩共一枝。露湿衣裳星斗近，暖生毛骨梦魂知。有时借得天风便，唤取仙人白鹤骑。","dynasty":"元代","title":"巢云为吴义卿作"}
{"author":"卞思义","content":"使君閒暇宴高台，佩玉珊珊得重陪。无数好山成叠嶂，一湾流水似天台。烟中佛寺藏楼阁，火后人家半草莱。不用登临增感慨，春风梁燕又归来。","dynasty":"元代","title":"侍宴叠嶂楼次苏资道韵"}
{"author":"卞思义","content":"西津渡口望瓜洲，候吏欢迎使客舟。天堑已无南北限，江流不尽古今愁。云连巨舰来湖口，风送残潮过石头。驿舍题诗满东壁，重来还忆去年秋。","dynasty":"元代","title":"西津渡"}
{"author":"卞思义","content":"天下黄河势欲奔，江南游子黯销魂。阴风怒作波涛险，秋雨忽来天地昏。下榻可堪尘满席，开怀赖有酒盈尊。晓晴又上征鞍去，城下新添涨潦痕。","dynasty":"元代","title":"过邳州风雨不能渡宿州治"}
{"author":"卞思义","content":"古柏青衫锁翠霏，寥阳金阙隐玄扉。幡幢影动群仙下，星斗坛空独鹤归。高阁云深分树色，修廊雨过湿苔衣。壁间若问双龙迹，化作天池宝剑飞。","dynasty":"元代","title":"毗陵玄妙观"}
{"author":"卞思义","content":"水火谁传既济方，满铛香汗滴琼浆。开尊错认蔷薇露，溜齿微沾菡萏香。水泄尾闾知节候，津生华盖识温凉。千钟鲁酒空劳劝，一酌端能作醉乡。","dynasty":"元代","title":"汗酒"}
{"author":"卞思义","content":"绿野桥边系短篷，归来微雨湿青骢。草堂无梦寻康乐，莲社何人忆远公。海上相逢疑昨日，尊前谈笑自春风。明朝旧约知谁问，隔岸海棠花正红。","dynasty":"元代","title":"马善长设宴思远楼湖船"}
{"author":"卞思义","content":"芳草茸茸衬马蹄，重陪使者过琴溪。东风又属梨花月，夜雨新添燕子泥。石室尘空苍藓合，钓台人去暮云低。破奚莫厌诗囊重，多少江山未品题。","dynasty":"元代","title":"过琴溪徐公钓台"}
{"author":"卞思义","content":"杖策来寻隐者居，闭门重著绝交书。入城无事不骑马，临水有时看钓鱼。未羡渊明开菊径，拟从诸葛住茅庐。清时羽翼知多少，肯散黄金学二疏。","dynasty":"元代","title":"次王安行韵"}
{"author":"卞思义","content":"扬州曾赏琼花宴，吴下新传翡翠屏。湘水月明环佩冷，巫山云湿髻鬟青。蹙金孔雀非为贵，隔屋琵琶正好听。青鸟无情易飞去，雕笼深锁重丁宁。","dynasty":"元代","title":"次杨廉夫韵赠歌者翡翠屏"}
{"author":"卞思义","content":"宾幕归来野兴浓，卜居还得近城东。绕篱自斸荆榛地，傍屋添栽杞菊丛。一钁燕泥春雨后，数声牛笛暮烟中。红尘轩冕非吾事，老圃如今愿己同。","dynasty":"元代","title":"题舒秀实锄隐"}
{"author":"卞思义","content":"登临独上最高层，东北阑干不敢凭。云近蓬莱连复道，天低星斗挂觚棱。悯忠曾葬征辽骨，破暗空存供佛灯。欲浣京尘振衣袂，冷风萧瑟洒炎蒸。","dynasty":"元代","title":"悯忠阁"}
{"author":"卞思义","content":"西崦人家枕碧流，屋头高树近山头。短蓑烟雨归来晚，满地落花人倚楼。","dynasty":"元代","title":"题溪山烟雨图"}
{"author":"卞思义","content":"露冷金盘酒价添，云埋琼树客愁兼。竹西旧曲无人理，谩捲红楼一半帘。","dynasty":"元代","title":"过维扬"}
{"author":"卞思义","content":"黄鹤矶头一棹还，白鸥波上几人閒。笛声吹断江南曲，不见渔翁祇见山。","dynasty":"元代","title":"春江逸响图"}
{"author":"卞思义","content":"琵琶声断翠鸾孤，铁笛山人泪眼枯。闻道小弦今已绝，《竹枝》依旧唱西湖。","dynasty":"元代","title":"怀杨铁笛"}
{"author":"卞思义","content":"小苏吹笛最高楼，吹作大堤杨柳秋。只今青冢在湖上，不识黄云出塞愁。","dynasty":"元代","title":"和西湖竹枝词"}
{"author":"平曾","content":"白马披鬃练一团，今朝被绊欲行难。雪中放去空留迹，月下牵来只见鞍。向北长鸣天外远，临风斜控耳边寒。自知毛骨还应异，更请孙阳仔细看。","dynasty":"唐代","title":"絷白马诗上薛仆射"}
{"author":"平曾","content":"老夫三日门前立，珠箔银屏昼不开。诗卷却抛书袋里，正如闲看华山来。","dynasty":"唐代","title":"谒李相不遇"}
{"author":"平曾","content":"梯山航海几崎岖，来谒金陵薛大夫。毛发竖时趋剑戟，衣冠俨处拜冰壶。诚知两轴非珠玉，深愧三缣恤旅途。明日过江风景好，不堪回首望勾吴。","dynasty":"唐代","title":"留别薛仆射（薛平仆射出镇浙西主礼稍薄曾留诗讽之）"}
{"author":"张少博","content":"残雪初晴后，鸣珂奉阙庭。九门传晓漏，五夜候晨扃。北斗横斜汉，东方落曙星。烟氛初动色，簪珮未分形。雪重犹垂白，山遥不辨青。鸡人更唱处，偏入此时听。","dynasty":"唐代","title":"雪夜观象阙待漏"}
{"author":"张少博","content":"残雪初睛后，鸣珂奉阙庭。九门传晓漏，五夜候晨扃。北斗横斜汉，东方落曙星。烟氛初动色，簪佩未分形。雪重犹垂白，山遥不辨青。鸡人更唱处，偏入此时听。","dynasty":"唐代","title":"雪夜观象阙待漏"}
{"author":"丁裔沆","content":"君不见龙骧将军意气豪，连帆战舰明珠袍。雄师八万挂席进，角声吹断黄云高。鸾旗半卷青山里，鱼龙悲咽秋江水。自将玉篆付官家，不遣将军折一矢。赤乌事业不崇朝，尽逐东风散怒涛。横江振旅铙歌发，白发将军看宝刀。寄语横行且复休，孙郎战骨随蒿丘。当年割据山河壮，谁道降帆下石头。","dynasty":"清代","title":"石头城"}
{"author":"丁裔沆","content":"楚山青，楚江永，幽弦出水寒波动。青丝短，别恨长，碧潭浸月照微茫。声清切，惊落叶，夜半啼猿愁不歇。听悠悠，湘水流，苍梧缥缈黛云秋。猿声急，丝声咽，吹入《竹枝》转凄绝。竹烟浮，泪未收，寥天清怨泣渔舟。","dynasty":"清代","title":"湘灵怨"}
{"author":"冯奕垣","content":"阳回黍谷琯葭飞，一线昭阳日影迟。天子万年新玉历，汉宫千载旧朝仪。寒云钟漏因风落，辇道旌旗向晓披。此日宸旒欣拜舞，年年长献未央诗。","dynasty":"明代","title":"长至朝天宫习仪"}
{"author":"冯奕垣","content":"朝趋载笔侍长杨，夕捧天书出建章。正睹储星天际耀，还瞻宸渥日边翔。川原半绕函关道，驿路遥临紫塞傍。到日诸侯应授简，马卿词赋已游梁。","dynasty":"明代","title":"送瑞石张太史使梁"}
{"author":"冯奕垣","content":"朝趋簪笔谒长杨，夕捧天书到越裳。万里星槎劳汉使，百年王享奉商常。中原山色随行旆，远岛蛮烟迥画墙。知是波涛炎海静，一天明月照归航。","dynasty":"明代","title":"送都谏夏子阳使琉球"}
{"author":"冯奕垣","content":"少年才子似君稀，看柳燕关走马迟。衔命自今迎相去，陈情兼慰报刘私。香飘桂馥凌萱草，露滴金浆湛玉卮。温国推崇知不远，会看鸾诰下龙池。","dynasty":"明代","title":"寿同年史傅霖祖母"}
{"author":"冯奕垣","content":"细雨轩窗湿，微风枕簟凉。梦魂不知远，夜夜到家乡。","dynasty":"明代","title":"思乡其一"}
{"author":"冯奕垣","content":"为客燕山久，婆娑两鬓斑。呼童问耕事，错认是乡关。","dynasty":"明代","title":"思乡其二"}
{"author":"冯奕垣","content":"曙色金门晓，晴熏玉烛和。星从前晃耀，海自幻澄波。花簇黄麾仗，风清白玉珂。瑶枝佳气护，苍竹瑞烟过。望阙三山迩，瞻云五色多。敬承开夏社，闻望并卷阿。剑佩千官拥，衣冠万国罗。大明新日月，孔固旧山河。方内均推戴，神灵总护呵。璇源流泽远，同咏太平歌。","dynasty":"明代","title":"皇太子初出文华门百官笺贺"}
{"author":"冯奕垣","content":"九月九日西山爽，都门车马纷来往。白玉装轮流水飞，黄金作勒游龙上。帝京佳节异寻常，山间满目生辉光。峰头锦绮千层绚，坞里笙歌百道杨。五侯七贵竞繁华，步障行庖处处誇。不分开襟听觱栗，愿言停斝奏琵琶。日拥扶桑翠黛新，行人藉藉动芳尘。登山一望中原色，万里苍茫倍怆神。空传雄迈称宣武，莫叹爽鸠真乐土。风前落帽是何人，花下白衣贤地主。沧海桑田那可纪，紫萸黄菊年年事。斗酒相倾自古今，牛山何必多挥涕。","dynasty":"明代","title":"登高怀古"}
{"author":"段僧奴","content":"珊瑚勾我出香闺，满目潸然泪湿衣。冰鉴银台前长大，金枝玉叶下芳菲。乌飞兔走频来往，桂馥梅馨不暂移。惆怅同胞未忍别，应知含恨点苍低。","dynasty":"元代","title":"寄兄诗二首其一"}
{"author":"段僧奴","content":"何彼秾秾花自红，归车犹别洱河东。鸿台燕苑难经目，风刺霜刀易塞胸。云旧山高连水远，月新春叠与秋重。泪珠却似通宵雨，千里关河几处逢？","dynasty":"元代","title":"寄兄诗二首其二"}
{"author":"沈钦","content":"有吴僧、醉倒墨池边，西风暗吹芳。对苍髯冷挂，龙珠万颗，晴映经窗。却似仙人黄鹤，笛里换时光。静处观生意，竹老梅荒。犹说当年分种，是枯槎远驾，万里途长。信留真何许，烨烨楮毫香。□前度、离宫别馆，正金铺、深掩绿苔床。都休问，一番展卷，清昼生凉。","dynasty":"宋代","title":"甘州/八声甘州"}
{"author":"陈嘉","content":"春到孤山，满山密糁胭脂颗。翠禽啼过。只恐繁英堕。细萼如椒，鬓角簪应可。东风裹。圆苞紧锁。不许芳心破。","dynasty":"清代","title":"点绛唇咏梅蕊"}
{"author":"陈嘉","content":"望里魂销。和烟和雨，绿遍亭皋。半拂征尘，半牵离恨，乱逐风飘。踏青才过花朝。听一路、莺声画桥。浅蹙颦眉，微开倦眼，低舞纤腰。","dynasty":"清代","title":"柳梢青新柳"}
{"author":"陈嘉","content":"冰簟银床暑不侵。绿阴满地一蝉吟。帘栊如水昼愔愔。紫蕙初开堪作佩，红莲虽好未宜簪。闲评花谱惯停针。","dynasty":"清代","title":"浣溪沙夏日闺思"}
{"author":"陈嘉","content":"借病常耽睡，贪闲易惹愁。旧时影事到心头。叹息韶华如水、付东流。香烬还重炷，帘垂不上钩。一星灯火黯妆楼。偏是风风雨雨、作深秋。","dynasty":"清代","title":"南柯子秋夜遣怀，和陆芝仙"}
{"author":"陈嘉","content":"停针无语倚妆台。花信费疑猜。山桃未破，海棠犹睡，林杏初开。今年毕竟春寒重，梁燕不曾来。清明时节，阴晴气候，懊恼情怀。","dynasty":"清代","title":"眼儿媚清明时节馀寒殢人，燕子不来，悄然有感"}
{"author":"陈嘉","content":"银汉无声珠露湿。一抹秋痕，沁透诗人骨。冰簟凉生清梦惬。枕边茉莉花如雪。风飏罗帷灯欲灭。切切凄凄，向曙啼蛩急。远寺钟鸣催落月。纱窗微透东方白。","dynasty":"清代","title":"蝶恋花秋夜不寐，枕上口占"}
{"author":"陈嘉","content":"芳事倏将残。新愁镜里看。薄罗衣、尚怯馀寒。不为伤春非中酒，将一味、病阑珊。咫尺阻云山。音书寄便难。报高堂、两字平安。琐屑家常君莫问，须努力、劝加餐。","dynasty":"清代","title":"唐多令外子客海昌，以词见寄，谱小令答之"}
{"author":"陈嘉","content":"芳草侵阶，落花辞树。韶光一半随流去。杏饧门巷又清明，踏青试约邻家女。旅燕初归，流莺欲语。垂杨绿遍闲庭宇。二分春色一分阴，一分不定晴和雨。","dynasty":"清代","title":"踏莎行花朝"}
{"author":"陈嘉","content":"宵深倦绣。细数铜壶漏。剔尽釭花红似豆。人比影儿还瘦。窗前悔种梧桐。飘摇易感秋风。欲写音书寄远，天边盼断飞鸿。","dynasty":"清代","title":"清平乐题家书后寄外"}
{"author":"陈嘉","content":"幕底层阴黯绮栊。柳枝摇曳怨东风。鹧鸪声里春将晚，满地苍苔糁落红。情默默，恨重重。一年芳事惜匆匆。縻芜远道无消息，肠断零烟剩雨中。","dynasty":"清代","title":"鹧鸪天春晚"}
{"author":"陈嘉","content":"饧箫声里逢寒食，花映重帘。柳插高檐。芳草萋萋绿似烟。踏青怕上西湖路，莺语堤边。鹃泣山前。麦饭家家扫墓田。","dynasty":"清代","title":"采桑子丁已寒食"}
{"author":"陈嘉","content":"弓刀结束。戎装貌出人如玉。单骑从征。也学男儿愿请缨。嗟嗟奇事。深闺姓氏垂青史。绝塞冰天。只比看羊少七年。","dynasty":"清代","title":"减字木兰花题孙蘋桥画木兰从军图"}
{"author":"陈嘉","content":"彩笔炫风神。谱入金荃认不真。如此才华谁比拟，前身。应是钟陵写韵人。题遍镜湖春。缕雪裁冰句崭新。除却花帘称敌手，纷纷。巾帼论词合让君。","dynasty":"清代","title":"南乡子题赵君兰碧桃仙馆词"}
{"author":"陈嘉","content":"铁马颤楼阴。风撼疏林。荒烟满地乱蛩吟。街鼓迢迢更漏转，月色将沉。何处捣寒砧。捣碎秋心。天边孤雁递哀音。啼彻城乌鸡动野，好梦难成。","dynasty":"清代","title":"浪淘沙枕上杂闻秋声，谱成此解"}
{"author":"陈嘉","content":"苏堤长。白堤长。百卉齐开斗艳阳。莺莺燕燕忙。桃花香。柳花香。画舫笙歌满岸傍。销金锅未荒。","dynasty":"清代","title":"长相思春日湖上"}
{"author":"陈嘉","content":"云鬟装就娇模样。罗带风前飏。手拈花朵下瑶阶。引得一双蝴蝶、过墙来。寻香摘艳来还去。欲住何曾住。飞飞飞傍玉搔头。好把轻罗小扇、向前兜。","dynasty":"清代","title":"虞美人题美人扑蝶图"}
{"author":"陈嘉","content":"试问春归何处。几度欲留不住。楼上子规啼，似向东风说与。归去。归去。满院落红如雨。","dynasty":"清代","title":"如梦令春尽日闻杜宇声有感"}
{"author":"陈嘉","content":"菊瘦黄荒秋意老。记得临行，曾说归期早。转眼重阳都过了。刀环数遍愁怀悄。别后双娥慵不扫。盼煞音书，喜听□尼报。况说他乡知己少。远游争似家居好。","dynasty":"清代","title":"蝶恋花戊午秋晚寄外沪城"}
{"author":"陈嘉","content":"风雪近残年。恁受别离滋味。梦中倘许相随，奈关山迢递。亏它征雁带书来，珍重万金抵。料得羁愁难遣，早商量归计。","dynasty":"清代","title":"好事近己未冬月得外子崇川见寄词，知有归意，即用原韵为答"}
{"author":"陈嘉","content":"钱江东去，荡一枝柔橹。大好溪山快重睹。算全家数口、同上租船，凝眺处，隔岸峰青无数。桃源今尚在，黄发垂髫，不识人间战争苦。即此是仙乡，千百年来，看鸡犬、桑麻如故。问何日、扁舟赋归欤，待扫尽欃枪、片帆重度。","dynasty":"清代","title":"洞仙歌"}
{"author":"陈嘉","content":"绿杨踠地春愁重。流莺啼破红闺梦。睡起悄凭栏。罗襦怯晓寒。卖花声渐近。催把云鬟整。对镜画双娥。远山眉样多。","dynasty":"清代","title":"菩萨蛮其一闺中四时词"}
{"author":"陈嘉","content":"梧桐渐长芭蕉裹。愔愔庭院清阴锁。曲槛绕芳塘。风来荷叶香。昼长人意懒。盼煞斜阳晚。粉汗湿鲛绡。休将纨扇抛。","dynasty":"清代","title":"菩萨蛮其二闺中四时词"}
{"author":"陈嘉","content":"藕花开瘦红衣落。金风袭体罗衫薄。屈指数星期。神仙还别离。玉阶鸣促织。砧杵千家急。枕簟爱新凉。梦和莲漏长。","dynasty":"清代","title":"菩萨蛮其三闺中四时词"}
{"author":"陈嘉","content":"日高犹恋重衾卧。葱纤怯冷慵梳裹。帘外暗香来。早梅开未开。彤云天欲雪。鸦阵盘空黑。数九约围炉。先将窗纸糊。","dynasty":"清代","title":"菩萨蛮其四闺中四时词"}
{"author":"储徵甲","content":"梅天过了，尚萧萧残雨。付与羁人做凄楚。忆秋宵听遍，春国余寒，都不似，者样凄凉情绪。瑶台应不远，遥想朱楼，也听叮咚铎铃语。欹枕数深更，入晓行云，可递到、乡关烟树。怕润逼衣篝未成薰，欲寄予都梁，断鸿无据。","dynasty":"清代","title":"洞仙歌"}
{"author":"高鼎","content":"草长莺飞二月天，拂堤杨柳醉春烟。儿童散学归来早，忙趁东风放纸鸢。","dynasty":"清代","tags":"古诗三百首，小学古诗，春天，乡村，写景，儿童，早教古诗100首","title":"村居"}
{"author":"高鼎","content":"吴苑文章客，余溪落拓身。一生惟爱酒，万语不言贫。依隐常安拙，相交只率真。记从分短袂，又度两重春。","dynasty":"清代","title":"怀李啸云"}
{"author":"高鼎","content":"一叶西风里，催程曙色微。水流残梦急，帆带落星飞。宿鸟未离树，寒潮欲上矶。江湖无远近，莫问几时归。","dynasty":"清代","title":"早行"}
{"author":"高鼎","content":"虚堂独自掩疏棂，久客天涯醉亦醒。廿载江湖双眼白，五更风雨一镫青。艰危已觉尘心淡，魂梦犹惊战血腥。祇为深恩酬未得，琴书何暇叹飘零。","dynasty":"清代","title":"虚堂"}
{"author":"高鼎","content":"高楼人去碧天长，点点帆迎落日黄。敢冀舟中逢谢尚，漫劳市上识韩康。丧家毕竟非秦赘，悯世何曾是楚狂。二十年来尤守拙，白云沧海总茫茫。","dynasty":"清代","title":"偶书"}
{"author":"高鼎","content":"萧疏树影过西墙，残月溶溶到草堂。秋景最清尤在夜，客居虽好总怀乡。延青水榭吟诗舫，饮渌山庄斗酒场。一自孙卢蹂躏后，悲风燐火啸枯杨。","dynasty":"清代","title":"秋宵怀湖上"}
{"author":"张志和","content":"西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。","dynasty":"唐代","tags":"宋词三百首，小学古诗，水乡，写景，写人，抒怀","title":"渔歌子·西塞山前白鹭飞"}
{"author":"张志和","content":"西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。钓台渔父褐为裘，两两三三舴艋舟。能纵棹，惯乘流，长江白浪不曾忧。霅谿湾里钓渔翁，舴艋为家西复东。江上雪，浦边风，笑著荷衣不叹穷。松江蟹舍主人欢，菰饭莼羹亦共餐。枫叶落，荻花乾，醉宿渔舟不觉寒。青草湖中月正圆，巴陵渔父棹歌连。钓车子，橛头船，乐在风波不用仙。","dynasty":"唐代","title":"渔父歌"}
{"author":"张志和","content":"八月九月芦花飞，南谿老人重钓归。秋山入帘翠滴滴，野艇倚槛云依依。却把渔竿寻小径，闲梳鹤发对斜晖。翻嫌四皓曾多事，出为储皇定是非。","dynasty":"唐代","tags":"垂钓，隐逸","title":"渔父"}
{"author":"张志和","content":"化元灵哉，碧虚清哉，红霞明哉。冥哉茫哉，惟化之工无疆哉。","dynasty":"唐代","title":"太寥歌"}
{"author":"张志和","content":"无自而然，自然之元；无造而化，造化之端。廓然悫然，其形团圞.反尔之视，绝尔之思，可以观。","dynasty":"唐代","title":"空洞歌"}
{"author":"张志和","content":"黄河西绕郡城流，上巳应无祓禊游。为忆渌江春水色，更随宵梦向吴洲。","dynasty":"唐代","title":"上巳日忆江南禊事"}
{"author":"张志和","content":"青草湖中月正圆，巴陵渔父棹歌连。钓车子，橛头船，乐在风波不用仙。","dynasty":"唐代","title":"渔父·青草湖中月正圆"}
{"author":"张志和","content":"松江蟹舍主人欢，菰饭莼羹亦共餐。枫叶落，荻花干，醉宿渔舟不觉寒。","dynasty":"唐代","title":"渔父·松江蟹舍主人欢"}
{"author":"张志和","content":"霅溪湾里钓鱼翁，蚱艋为家西复东。江上雪，浦边风，笑着荷衣不叹穷。","dynasty":"唐代","title":"渔歌子·霅溪湾里钓鱼翁"}
{"author":"张志和","content":"钓台渔父褐为裘，两两三三舴艋舟。能纵棹，惯乘流，长江白浪不曾忧。","dynasty":"唐代","title":"渔父·钓台渔父褐为裘"}
{"author":"张志和","content":"霅溪湾里钓鱼翁，舴艋为家西复东。江上雪，浦边风，笑着荷衣不叹穷。","dynasty":"唐代","tags":"写人，抒情，乐观","title":"渔父·云溪湾里钓鱼翁"}
{"author":"张志和","content":"八月九月芦花飞，南溪老人垂钓归。秋山入帘翠滴滴，野艇倚槛云依依。却把渔竿寻小径，闲梳鹤发对斜晖。翻嫌四皓曾多事，出为储皇定是非。","dynasty":"唐代","title":"渔父"}
{"author":"张志和","content":"钓台渔父褐为裘，两两三三舴艋舟。能纵棹，惯乘流，长江白浪不曾忧。","dynasty":"唐代","title":"渔父其一"}
{"author":"叶绍翁","content":"应怜屐齿印苍苔，小扣柴扉久不开。春色满园关不住，一枝红杏出墙来。","dynasty":"宋代","tags":"古诗三百首，春天，游园，写景，哲理，早教古诗100首","title":"游园不值"}
{"author":"叶绍翁","content":"萧萧梧叶送寒声，江上秋风动客情。知有儿童挑促织，夜深篱落一灯明。","dynasty":"宋代","tags":"小学古诗，写景，思念","title":"夜书所见"}
{"author":"叶绍翁","content":"五色流苏不用垂，楮衾木枕更相宜。高眠但许留禅客，低唱应难着侍儿。白似雪窗微霁后，暖於酒力半醺时。蒲团静学观身法，岁晚工夫要自知。","dynasty":"宋代","title":"纸帐"}
{"author":"叶绍翁","content":"隐隐烟村闻犬吠，欲寻寻不见人家。只於桥断溪回处，流出碧桃三数花。","dynasty":"宋代","title":"烟村"}
{"author":"叶绍翁","content":"捻吟髭，剑在前。心中月，天上圆。","dynasty":"宋代","title":"赞洞宾像"}
{"author":"叶绍翁","content":"引道烦双鹤，携囊倩一童。竹光杯影里，人语水声中。不雨云常湿，无霜叶自红。我来何所事，端为听松风。","dynasty":"宋代","title":"秋日游龙井"}
{"author":"叶绍翁","content":"归去田畴问老农，力行新法竟何功。已知供佛追前过，尚惜修书谢数公。塑像难陪夫子壁，古祠谁访觉王宫。都来二百年间事，燕麦戎葵几度风。","dynasty":"宋代","title":"谒半山祠"}
{"author":"叶绍翁","content":"云补青山缺，琴销白日长。鸥从雨外没，蛇入树间藏。客久衣常黑，童蛮发半黄。萤多邻舍少，此意自凄凉。","dynasty":"宋代","title":"寓居·其一"}
{"author":"叶绍翁","content":"无酒难留客，借书方入城。洗衣知水落，贪睡畏窗明。野竹藤缠杀，枯枝草寄生。十年林下隐，差觉世缘轻。","dynasty":"宋代","title":"寓居·其二"}
{"author":"叶绍翁","content":"门幽缘近寺，官冷未成家。楼借山为障，风吹水作花。诗方酬北磵，经又节南华。闻说新雏凤，宾来解唤茶。","dynasty":"宋代","title":"寄湖上黄教"}
{"author":"叶绍翁","content":"犬驯迎且吠，儿小笑还啼。樱熟施鱼网，桑空卧竹梯。枯枝禽啄折，野草鹿眠低。屋后登山路，牛栏更向西。","dynasty":"宋代","title":"田舍小憩"}
{"author":"叶绍翁","content":"爱山不买城中地，畏客长撑屋后船。荷叶无多秋事晚，又同鸥鹭过残年。","dynasty":"宋代","title":"西湖秋晚"}
{"author":"叶绍翁","content":"官河深水绿悠悠，门外梧桐数叶秋。中有武林陈学士，吟诗销遣一生愁。十载京尘染布衣，西湖烟雨与心违。随车尚有书千卷，拟向君家卖却归。","dynasty":"宋代","title":"赠陈宗之二首"}
{"author":"叶绍翁","content":"应嫌屐齿印苍苔，十扣柴门九不开。春色满园关不住，一枝红杏出墙来。","dynasty":"宋代","title":"游园不值"}
{"author":"叶绍翁","content":"野塍泉自注，断岸柳空存。雨霁云开塔，船过犬吠门。柴扉斜着水，草迳别通村。翻羡田家乐，盈盈老瓦盆。","dynasty":"宋代","title":"过崇德"}
{"author":"叶绍翁","content":"织篱为界编红槿，排石成桥接断塍。野老生涯差省事，一间茅屋两池菱。田因水坏秧重插，家为蚕忙户紧关。黄犊归来莎草阔，绿桑采尽竹梯闲。抱儿更送田头饭，画鬓浓调灶额烟。争信春风红袖女，绿杨庭院正秋千。","dynasty":"宋代","title":"田家三咏"}
{"author":"叶绍翁","content":"雨打荒篱豆荚垂，柴门未启立多时。客来自掘蹲鸱煮，旋拾枯松三数枝。","dynasty":"宋代","title":"访龙井山中村叟"}
{"author":"叶绍翁","content":"倦身只合卧家林，客里消磨感慨心。水国逢春梅未见，山城到午雾犹深。地名不记维舟问，酒味曾谙入巷寻。泛宅浮家何日了，庄头栽竹已成阴。","dynasty":"宋代","title":"舟次崇德"}
{"author":"叶绍翁","content":"五陵年少尽风流，十日安排一日游。林下幽人差省事，笔床茶灶便登舟。","dynasty":"宋代","title":"贵游"}
{"author":"叶绍翁","content":"江远潮痕细，城回路势斜。竹行穿砌笋，风堕过墙花。篆叶虫留字，衔泥燕理家。主人清到骨，相对只杯茶。","dynasty":"宋代","title":"和葛天民呈吴韬仲韵赋其庭馆所有"}
{"author":"叶绍翁","content":"平野无山见尽天，九分芦苇一分烟。悠悠绿水分枝港，撑出南邻放鸭船。","dynasty":"宋代","title":"嘉兴界"}
{"author":"叶绍翁","content":"清时天上诏书稀，曲水从游许布衣。插羽满浮寒食酒，倚栏同忆故山薇。碧桃绕观春风静，柔櫨摇汀夕照微。慨想兰亭如昨日，沙鸥飞下钓钱矶。","dynasty":"宋代","title":"敬陪直院右史上已后一日西斋之集"}
{"author":"叶绍翁","content":"秋负吹客客思家，破帽从渠自在斜。肠断故山归未得，借人篱落种黄花。","dynasty":"宋代","title":"九日呈真直院"}
{"author":"叶绍翁","content":"醉薄荷，扑蝉蛾。主人家，奈鼠何。","dynasty":"宋代","title":"猫图"}
{"author":"叶绍翁","content":"江总能文土，空贻狎客名。旧基荒草占，废圃野人耕。古柳无多树，新蝉第一声。青溪固亡恙，依旧与孤城。","dynasty":"宋代","title":"青溪阁"}
{"author":"叶绍翁","content":"夷甫诸人者，龟趺已故丘。但能挥玉尘，不解冠兜鍪。正朔从江左，经营仅石头。中原虽可望，不忍上层楼。","dynasty":"宋代","title":"石头感古"}
{"author":"叶绍翁","content":"家贫地上却钱流，朽贯年深不可收。若使用之堪买爵，等闲门巷亦封侯。","dynasty":"宋代","title":"苔钱"}
{"author":"叶绍翁","content":"先生新卜宅，只许白云知。野蜜和峰割，岩花带蝶移。坐谙苔石稳，醉忘木桥危。屋后寒梅放，因风寄一枝。","dynasty":"宋代","title":"闻顶山徐道人改卜"}
{"author":"叶绍翁","content":"一条横木过前溪，村女齐登采叶梯。独立衡门春雨细，白鸡飞上树梢啼。","dynasty":"宋代","title":"西溪"}
{"author":"叶绍翁","content":"金书宫殿玉阑干，雪瀑泉飞洞口寒。日暮仙翁骑鹤去，碧桃花满石棋盘。","dynasty":"宋代","title":"仙兴"}
{"author":"叶绍翁","content":"银为须翅粉为肌，驱役春风不解肥。桃李上林无分到，可怜却傍菜花飞。","dynasty":"宋代","title":"野蝶"}
{"author":"叶绍翁","content":"讲罢闲来立矮阑，袈裟衣薄翠光寒。请师莫起云屏想，只作当年面壁看。","dynasty":"宋代","title":"宜对亭"}
{"author":"叶绍翁","content":"相随万里途，汝岂被名驱。挂壁疑何用，辞家不可无。店翁先酒扫，津吏认称呼。举子无钱刻，惟将□纸糊。","dynasty":"宋代","title":"咏先牌"}
{"author":"叶绍翁","content":"客开双佛塔，水绕数鱼家。酒剩沾邻里，时平买钓车。童闲唯伴鹤，树老自成槎。枕上关心事，侵晨扫落花。","dynasty":"宋代","title":"幽居书事"}
{"author":"叶绍翁","content":"江总能文士，空贻狎客名。旧基荒草占，废圃野人耕。古柳无多树，新蝉第一声。青溪固亡恙，依旧与孤城。","dynasty":"宋代","title":"青溪阁"}
{"author":"叶绍翁","content":"窗开双佛塔，水绕数鱼家。酒剩沾邻里，时平买钓车。童闲唯伴鹤，树老自成槎。枕上关心事，侵晨扫落花。","dynasty":"宋代","title":"幽居书事"}
{"author":"叶绍翁","content":"开门迎客着山袍，井畔猕猴一树桃。儿向草间寻落果，妻从墙角过香醪。旧栽松子今能大，新起茅堂不甚高。历遍贵游无此味，韭和春雨笋和糟。","dynasty":"宋代","title":"访隐者"}
{"author":"叶绍翁","content":"不作王门梦，来敲隐者关。童先孤鹤化，云伴一身闲。碍笋新移路，低墙为看山。几回松下去，锄得茯苓还。","dynasty":"宋代","title":"访隐者"}
{"author":"叶绍翁","content":"叶碍渔舟入，丛分水国宽。低回藏鹭渚，仿佛钓鱼竿。荡户和萍送，溪翁当竹看。所怜如许节，不耐雪霜寒。","dynasty":"宋代","title":"赋葛天民栽苇"}
{"author":"叶绍翁","content":"种竹成新列，移兰即旧阴。老铛犹有耳，古柳已无心。得句添杯满，贪炉到夜深。篝灯聊点校，春水没衣砧。","dynasty":"宋代","title":"葛天民隐居"}
{"author":"叶绍翁","content":"观里韩风子，无心似有灵。绕廊时自语，扪虱故忘形。午暴松檐暖，晨餐柏叶青。客来知有馈，迎笑立中庭。","dynasty":"宋代","title":"表忠观韩小官人"}
{"author":"叶绍翁","content":"脱衣命仆洗尘埃，篱落人家未见梅。出得城门能几步，船头便有白鸥来。","dynasty":"宋代","title":"出北关二里"}
{"author":"叶绍翁","content":"倦身只欲卧林丘，羽客知心解款留。泉溜涓涓中夜雨，天风凛凛四时秋。虎岩月澹迷仙路，龙洞云深透别州。九锁青山元不锁，碧桃开后更来游。","dynasty":"宋代","title":"大涤山"}
{"author":"叶绍翁","content":"夏老虫声切，晨兴草气香。买瓜依绿树，出水{左氵右旱}青身。船聚知村近，牛闲觉昼长，双凫莲叶荡，无雨故生凉。","dynasty":"宋代","title":"发长安堰"}
{"author":"叶绍翁","content":"殿号长秋花寂寂，台名思子草茫茫。尚无人世团圞乐，枉认蓬莱作帝乡。","dynasty":"宋代","title":"汉武帝"}
{"author":"叶绍翁","content":"君家灵运有山癖，平生费却几两屐。从人唤渠作山贼，内史风流定谁识。西窗小憩足力疲，梦赋池塘春草诗。只今屐朽诗不朽，五字句法谁人追。天台览遍兴未已，天竺山前听流水。秦人称帝鲁连耻，宁向苍苔留屐齿。乙庵是渠几世孙，登山认得屐齿痕。摩挲苔石坐良久，便欲老此岩之根。吾侬劝渠且归去，请君更学遥遥祖。遥遥之祖定阿谁，曾出东山作霖雨。乙庵未省却问侬，莫是当年折屐翁？","dynasty":"宋代","title":"登谢屐亭赠谢行之"}
{"author":"叶绍翁","content":"梅花宜雪犹宜月，水畔山边更自奇。十四字传和靖后，又传君际五言诗。","dynasty":"宋代","title":"赏梅"}
{"author":"叶绍翁","content":"勇唤东吴万里船，皂囊来奏九重天。一官岂为苏洵冗，诸老宁容贾谊先。满载月归应有命，便耕云去岂无田。竹枝歌罢篷窗掩，到此相思倍黯然。","dynasty":"宋代","title":"送冯济川归蜀"}
{"author":"叶绍翁","content":"万古知心只老天，英雄堪恨复堪怜。如公更缓须臾死，此虏安能八十年。漠漠凝尘空偃月，堂堂遗像在凌烟。早知埋骨西湖路，学取鸱夷理钓船。","dynasty":"宋代","title":"题鄂王墓"}
{"author":"叶绍翁","content":"山间虽寂静，未得事全无。锄地留莎草，添泉养石蒲。庭除风自扫，身世月同孤。老去知禅味，松间试结趺。","dynasty":"宋代","title":"题山间老友壁"}
{"author":"叶绍翁","content":"幽居地僻少人知，野水春风枳树篱。检历预寻移竹日，题墙闲记种花时。堪嗤狡兔须三窟，只学鹪鹩占一枝。净扫绿苔斟浊酒，邻家吹过野棠梨。","dynasty":"宋代","title":"题孙端甫别墅"}
{"author":"叶绍翁","content":"秋风吹客客思家，破帽从渠自在斜。肠断故山归未得，借人篱落种黄花。","dynasty":"宋代","title":"九日呈真直院"}
{"author":"叶绍翁","content":"田因水坏秧重插，家为蚕忙户紧关。黄犊归来莎草阔，绿桑采尽竹梯闲。","dynasty":"宋代","title":"田家三咏其二"}
{"author":"叶绍翁","content":"抱儿更送田头饭，画鬓浓调灶额烟。争信春风红袖女，绿杨庭院正秋千。","dynasty":"宋代","title":"田家三咏其三"}
{"author":"叶绍翁","content":"君王未肯赐西湖，鸥鹭丛中借地居。憔悴风姿今钓叟，痴心犹望故人书。","dynasty":"宋代","title":"寄赵眉翁二首其二"}
{"author":"叶绍翁","content":"撚吟髭，剑在前。心中月，天上圆。","dynasty":"宋代","title":"赞洞宾像"}
{"author":"叶绍翁","content":"两度驰书未报音，温陵尺纸定千金。多应驿使曾相访，短艇烟波无处寻。君王未肯赐西湖，鸥鹭丛中借地居。憔悴风姿今钓叟，痴心犹望故人书。","dynasty":"宋代","title":"寄赵眉翁二首"}
{"author":"叶绍翁","content":"无事时来立葑田，几回惊去为归船。霜姿不特他人爱，照影沧波亦自怜。","dynasty":"宋代","title":"鹭"}
{"author":"黄庚","content":"客舟系缆柳阴旁，湖影侵篷夜气凉。万顷波光摇月碎，一天风露藕花香。","dynasty":"元代","tags":"古诗三百首，羁旅，孤独，思乡，写景","title":"临平泊舟"}
{"author":"黄庚","content":"光阴催我才，衰病亦堪邻。残腊不多日，余生能几年。有为俱是妄，无事即成仙。近得安心潮，莆团学坐禅。","dynasty":"宋代","title":"岁晚书怀呈月山太守"}
{"author":"黄庚","content":"觅句逋仙琢肺肝，声名千古冠吟坛。一诗香尽西湖水，白雪阳春和者难。","dynasty":"宋代","title":"和李蓝溪梅花韵"}
{"author":"黄庚","content":"人无气节何足道，腹有诗书自不同。实学真才谁具眼，江湖难遇杜司空。","dynasty":"宋代","title":"杂咏"}
{"author":"黄庚","content":"古画从来宝绘堂，遗君敢借旧珍藏。貌存故国三公贵，泽衍来孙百世芳。家庙几年成阙典，宗枝此日倍增光。当时种德根苗远，分得槐阴到鹤乡。","dynasty":"宋代","title":"送文正公遗像与王东庐"}
{"author":"黄庚","content":"满载琴书事宦游，皇皇使节重咨诹。蒲帆风饱三千里，绣斧霜寒十六州。荆渚行观新德政，越人共忆旧风流。市桥衰柳难攀折，只拗梅花送去舟。","dynasty":"宋代","title":"送张按察移节江陵"}
{"author":"黄庚","content":"人生聚散等浮沤，忆昔过从与胜游。棋局敲残清夜月，菊花吟老半窗秋。客中送客难为别，山外看山总是愁。回首片帆江路远，疏烟斜雨到西州。","dynasty":"宋代","title":"送张伯威提举"}
{"author":"黄庚","content":"山险疑无路，萦回一径通。钟声寒瀑外，塔影夕阳中。窗出茶烟白，炉分葑火红。禅房遇耆旧，清话数霄同。","dynasty":"宋代","title":"宿甘露寺"}
{"author":"黄庚","content":"木叶秋容瘦，客怀思故乡。淡云微见月，薄露不成霜。忽忽朱颜改，悠悠白日长。空心仍独夜，减尽昔年狂。","dynasty":"宋代","title":"宿龙瑞山房次周云隐韵"}
{"author":"黄庚","content":"踪迹何拘似白云，不专丘壑避红尘。田堪耕稼即莘野，水可钓鱼皆渭滨。无碍滞心宁择地，有幽闲处便容身。一筇忽入青山去，岂是终南捷径人。","dynasty":"宋代","title":"随隐为祝南山赋"}
{"author":"黄庚","content":"银烛烧残听漏声，春寒诗思觉凄清。一庭夜色无人管，分付梨花伴月明。","dynasty":"宋代","title":"春寒夜"}
{"author":"黄庚","content":"一径秋风老碧苔，柴扉掩昼少曾开。诗书门户无人到，只有通玄道士来。","dynasty":"宋代","title":"唐竹卿道士相过"}
{"author":"黄庚","content":"蜀质何人为写生，金杯翠袖捧朝阳。花前露重宫题湿，犹带南薰殿里香。","dynasty":"宋代","title":"黄蜀葵画卷"}
{"author":"黄庚","content":"客里春残又一年，落花满地草连天。缘何不动归与兴，祇为龙江无杜鹃。","dynasty":"宋代","title":"龙江无杜鹃"}
{"author":"黄庚","content":"孤山别后有谁怜，踏雪看花又一年。几度相思空夜月，角声吹恨不成眠。","dynasty":"宋代","title":"和李蓝溪梅花韵其一"}
{"author":"黄庚","content":"阳关一曲灞桥春，垂绿阴中别恨新。漫折青丝千万缕，多应绊不住行人。","dynasty":"宋代","title":"折柳"}
{"author":"黄庚","content":"沦落天涯已白头，西风吹帽冷飕飕。悲秋未了悲身世，一样情怀两样愁。","dynasty":"宋代","title":"秋吟其四"}
{"author":"黄庚","content":"失计鸿门恨未消，一生霸业亦徒劳。当时漫筑台千尺，争似歌风地步高。","dynasty":"宋代","title":"项羽台"}
{"author":"黄庚","content":"不受炎光玉万竿，仙林便作晋林看。此君长带冰霜气，醉卧绿阴诗梦寒。","dynasty":"宋代","title":"竹林夏日"}
{"author":"黄庚","content":"新绿园林雨过时，黄鹂无语恨春归。杨花怕逐东风去，搭住阑干不肯飞。","dynasty":"宋代","title":"一春"}
{"author":"黄庚","content":"晓径支筇步屧迟，西风吹露湿秋衣。举头凝望青山外，万里江天一雁飞。","dynasty":"宋代","title":"秋吟二首其一"}
{"author":"黄庚","content":"金鸭烟销一字香，满怀春恨强梳妆。看花又怕东风恶，偷隔纱窗看海棠。","dynasty":"宋代","title":"闺情效香奁体三首其一"}
{"author":"黄庚","content":"黛眉愁里敛双蛾，别久无书争奈何。欲待怨他还又忆，怨时较少忆时多。","dynasty":"宋代","title":"闺情效香奁体三首其二"}
{"author":"黄庚","content":"骊龙有明珠，奇气久磅礴。一为鲛人采，夜半泣海若。至宝谅难得，珍藏思远托。如何贱所贵，用之以弹雀，弹雀亦何惜，一去恐流落。","dynasty":"宋代","title":"拟古其二"}
{"author":"黄庚","content":"徂徕有嘉木，薿薿高连天。修柯濯雨露，沃叶藏云烟。根蟠九地暖，声落四壁寒。由来所养□，不与春相干。岁久产茯苓，玉色腴且坚。山人斸为药，至味通灵仙。愿言事服饵，身可三千年。","dynasty":"宋代","title":"拟古其五"}
{"author":"黄庚","content":"当年搆华屋，权势倾卫霍。堂宇穷斧斤，天章焕丹雘。花石拟平泉，水陆致兹壑。惟闻丞相嗔，肯后天下乐。朱门锁荆榛，花木已萧索。苍生颠堕崖，国亡身孰托。空悲上蔡犬，不返华表鹤。丈夫保勋名，风采照麟阁。胡为一声钲，聚铁铸此错。回头暮烟昏，不能掩馀怍。","dynasty":"宋代","title":"故相贾秋壑旧府"}
{"author":"黄庚","content":"清飙卷炎埃，碧水出秋素。迢迢见山亭，回首隔烟雾。酒帘飏渔村，笳鼓响军戍。倚篷问舟人，云是三江路。篱落鸡欲栖，野水牛已渡。钓翁炊荻烟，稚子收渔具。抱琴人不来，残阳在高树。","dynasty":"宋代","title":"约王琴所不来舟中偶成"}
{"author":"黄庚","content":"一枝寒玉倚横塘，和雪攀来袖亦香。插向胆瓶笼纸帐，长教梦绕月黄昏。","dynasty":"宋代","title":"和李蓝溪梅花韵"}
{"author":"黄庚","content":"南枝开遍北枝开，祗恐飞香落砌苔。踏雪诗人应癖好，杖藜日日为诗来。","dynasty":"宋代","title":"和李蓝溪梅花韵"}
{"author":"黄庚","content":"杰阁挥飞翠霭间，蓬莱元不在人寰。绿围城郭千村水，青逼帘栊四面山。华表鹤归辽海远，高台凤去夕阳间。我来倚遍阑干月，云锁重门夜不关。","dynasty":"宋代","title":"和毛宣尉蓬莱阁韵"}
{"author":"黄庚","content":"老来吟拙自知羞，好景无诗未易酬。湖海愁看今夜月，功名虚度十年秋。清光偏照虑仝屋，孤影自登王粲楼。我欲乘风蟾窟去，安能与世人沉浮。","dynasty":"宋代","title":"和茅亦山秋夜感怀"}
{"author":"黄庚","content":"风柳吹花糁白毡，莺愁蝶恨有谁邻。不知春事又三月，堪叹人生无百年。清气长留诗卷裹，间愁不到酒樽边。山窗书永浑无事，一榻分云枕易眠。","dynasty":"宋代","title":"和茅亦山先生杂咏"}
{"author":"黄庚","content":"身世飘浮水上蓬，间中清事有谁同。吟窗梦草添诗料，画笔生花奋化工。酒后乌鸟时击缶，愁来咄咄自书空。园林寂寞春何处，春在桑麻雨露中。","dynasty":"宋代","title":"和茅亦山先生杂咏"}
{"author":"黄庚","content":"破砚尘封懒赋诗，晚年才思觉衰迟，耽书自笑已成癖，煮字元来不疗饥。风月满怀诗可写，地霜侵鬓镜先知。太公八十方荣遇，把钓溪边更待时。","dynasty":"宋代","title":"和茅亦山先生杂咏"}
{"author":"黄庚","content":"一生场屋梦，老去付悠悠。始信功名事，难为智力谋。有才如孔孟，无命不伊周。吾道今如此，苍天可问不。","dynasty":"宋代","title":"和茅亦山韵二首"}
{"author":"黄庚","content":"爱静吟成僻，耽书近欲痴。事多因错省，节不为贫移。长物新添画，生涯旧有诗。穷通系天命，知命复何疑。","dynasty":"宋代","title":"和茅亦山韵二首"}
{"author":"黄庚","content":"地僻浑无车马喧，禅房修饰称居女。庄严固是由心造，丹雘多应被眼满。佛法不须身外觅，世缘只作梦中看。我来欲问无生话，万面西江一吸乾。","dynasty":"宋代","title":"和葺庐韵"}
{"author":"黄庚","content":"天边日月似梭飞，百岁光阴难预期。有酒不妨留野客，无钱何惜典春衣。江山犹记登临处，身世都非少壮时。晚影清闲宜学道，黄庭一卷究玄微。","dynasty":"宋代","title":"和俞教授见寄并非韵"}
{"author":"黄庚","content":"江湖新识面，恰似旧相知。腹贮三余学，才工十咏诗。声名艺太史，家世郑当时。客路携琴去，终须遇子期。","dynasty":"宋代","title":"和郑梅深"}
{"author":"黄庚","content":"玉环倾国起胡兵，有色终污后世名，九夏专房何在貌，一身空洞若为情。宠名本自无心得，妇节从来澈骨清。愁见婕妤秋后扇，共怀幽恨几时平。","dynasty":"宋代","title":"和郑枢山竹夫人韵"}
{"author":"黄庚","content":"古坛归鹤杳，野鹿自成群。岚气浮清晓，钟声出白云。树穿僧屋老，水到寺门分。人世无穷事，山中了不闻。","dynasty":"宋代","title":"鹤林仙坛寺"}
{"author":"黄庚","content":"石阑浸碧剑池空，池外秋声万壑风。人倚僧窗看风雨，亭亭塔影有无中。","dynasty":"宋代","title":"虎丘阻雨"}
{"author":"黄庚","content":"花半睡时分蝶梦，柳三眠处足莺声。谁知花柳无情物，添个蝶莺便有情。","dynasty":"宋代","title":"花柳"}
{"author":"黄庚","content":"锦箨斑斑带露痕，毫端写出君孙。清高不肯埋尘土，根本虽无有节存。","dynasty":"宋代","title":"画笋"}
{"author":"黄庚","content":"听雨思君泪欲流，檐声滴老鬓边秋。何时过我晴窗下，共话思君听雨愁。","dynasty":"宋代","title":"怀友"}
{"author":"黄庚","content":"柴门春事尽，未见故人来。树密鸟相语，山空花自开。倾心多日别，屈指几时回。为问频书札，何时共酒杯。","dynasty":"宋代","title":"怀友"}
{"author":"黄庚","content":"媚色津津散朵芳，道人装束胜红妆。诗人若作桃花看，便觉西风不甚凉。","dynasty":"宋代","title":"黄芙蓉"}
{"author":"黄庚","content":"压丛秋色万黄英，多少金风染得成。篱下年来无靖节，寒香不似晋时清。","dynasty":"宋代","title":"黄菊"}
{"author":"黄庚","content":"篱落西风野老家，闲看景物感年华。柳衰荷改芙蓉死，交割秋光与菊花。","dynasty":"宋代","title":"即景"}
{"author":"黄庚","content":"花露妍朱朝点易，药炉分火书焚香。道人不管世间事，自觉间中日月长。","dynasty":"宋代","title":"即事"}
{"author":"黄庚","content":"蝇头蜗角两无营，心地宽间景亦清。山色浅深分远近，云容舒卷弄阴晴。晓窗对菊思元亮，秋佩纫兰效屈平。独倚西风凝望眼，一行雁影夕阳明。","dynasty":"宋代","title":"即事"}
{"author":"黄庚","content":"雀罗门户静，无客扣柴扃。索句髭先白，看书眼尚青。云粘题石壁，月浸汲泉瓶。笑杀利名客，沉酣死不醒。","dynasty":"宋代","title":"即事"}
{"author":"黄庚","content":"春晴无处不繁华，多少游人逐钿车。尽道东风花柳好，谁知生意在桑麻。","dynasty":"宋代","title":"即事"}
{"author":"黄庚","content":"烛夜飞觞客在山，同看明月上云端。粘天水阔蟾光湿，卷海风高蜃气寒。会友幸逢三益在，娱情休恨四并难。座中喜有能诗者，便作唐诗顾况看。","dynasty":"宋代","title":"即席和卫山斋韵并呈顾渊白路教"}
{"author":"黄庚","content":"老年屏人事，北窗寄高眠。梦魂御风去，金阙开九天。虎豹狞不嗔，知予有仙缘。玉座拥五云，香炉飞紫烟。青衣两童子，举手导我前。下土虮虱臣，愚衷欲敷宣。兵戈幸休息，饥馑方连绵。洪惟大生德，实司水旱权。愿言回哀眷，与世解倒悬。玉帝允臣请，乃曰赐丰年。再拜谢阙下，回飚堕林泉。夜雷声殷殷，甘泽朝满田。沉思喜且惊，异梦非偶然。士怀当世忧，□□□□□。贞观有房杜，斗米三文钱。","dynasty":"宋代","title":"纪梦是岁太早"}
{"author":"黄庚","content":"客袂临分日，杨花落酒边。重来期半月，一去忽经年。莎草平诗屋，江潮没钓船。何时归旧隐，风雨对床眠。","dynasty":"宋代","title":"寄表兄王升之"}
{"author":"黄庚","content":"醉下山楼客袂分，杖藜犹带碧阑云。归来纸帐眠清夜，半梦梅花半梦君。","dynasty":"宋代","title":"寄别方兰室"}
{"author":"黄庚","content":"相思何日得相逢，料想君心与我同。莫怪近来书寄少，雁飞不肯下秋空。","dynasty":"宋代","title":"寄郭印斋"}
{"author":"黄庚","content":"独学苦无友，年来愧广文。怀贤歌伐木，忆别赋停云。病后少出户，梦中多见君。盍簪须有日，却与共论文。","dynasty":"宋代","title":"寄姜仕可"}
{"author":"黄庚","content":"客怀元自恶，非是为秋悲。一别又三载，百年能几时。音书无雁时。音书无雁寄，心事有鸥知。遥想菊坡菊，西风香满篱。","dynasty":"宋代","title":"寄菊坡吴府判"}
{"author":"黄庚","content":"旌麾曾驻鉴湖边，别去匆匆又两年。清夜梦分千里月，同乡人名一方天。素知心事有鸥在，欲寄音书无雁传。见说使星临浙右，明朝便买渡江船。","dynasty":"宋代","title":"寄毛素轩宣慰"}
{"author":"黄庚","content":"梦断膏梁记几年，舍身事佛绝尘缘。把茅盖屋孤峰顶，片衲蒙头万竹边。支遁才高交杜老，参寥诗好动苏仙。何当尽弃人间事，特地来参一击禅。","dynasty":"宋代","title":"寄钱竹深"}
{"author":"黄庚","content":"几夜孤吟忆贯休，疏钟敲月动诗愁。何人来入匡庐社，分我山中一半秋。","dynasty":"宋代","title":"寄秋山和尚"}
{"author":"黄庚","content":"老去怀人鬓已秋，江山犹带别时愁。碧云不隔相思梦，几度吟魂到客舟。","dynasty":"宋代","title":"寄任子忠"}
{"author":"黄庚","content":"诸生归去暮庭空。塔下游观倚瘦筇。千尺宝轮擎海月，七层金铎语天风。升堂尽可同僧饭，持钵何须听寺钟。","dynasty":"宋代","title":"寄王爱梅"}
{"author":"黄庚","content":"鉴湖狂客又西湖，笔砚生涯计已迂。五斗自惭腰不折，四方安得口能糊。家山迢递乡心远，灯火凄凉客影孤。莫误风前看落雁，尺书还肯寄来无。","dynasty":"宋代","title":"寄峡山胡府判"}
{"author":"黄庚","content":"一别丰标又一旬，尺书多荷寄殷勤。交游满眼谁知忆，契阔心独复忆君。蕙帐梦寒同夜月，松江人远隔秋云。明朝便买扁舟去，来访贞阳旧广文。","dynasty":"宋代","title":"寄谢蔡松江路教"}
{"author":"黄庚","content":"相望咫尺地，久不到蜗庐。室迩人何远，心亲迹任疏。交游常念旧，情意只如初。我欲携囊去，相逢胜寄书。","dynasty":"宋代","title":"寄友人"}
{"author":"黄庚","content":"一片襟怀海样宽，眉头肯为别离攒。臂鹰惯识从君乐，汗马宁辞行路难。角带边声关月冷，雁传乡信塞云寒。归来未许东山卧，见说苍生望谢安。","dynasty":"宋代","title":"寄月山少监"}
{"author":"黄庚","content":"南北相望各一天，江湖久别思凄在。迢遥道路三千里，倏然光阴五六年。清节立朝君可羡，白头为客我堪邻。折梅难寄江南信，惟有新诗数十篇。","dynasty":"宋代","title":"寄月山少监"}
{"author":"黄庚","content":"下车方数月，早已政声驰。太守一身瘦，东川百姓肥。勤劳惟听政，闲暇即吟诗。官况依然在，何须赋式微。","dynasty":"宋代","title":"寄月山太守"}
{"author":"黄庚","content":"曾记还家日，重来约夏初。自从一别从，又是十年余。原宪非关病，嵇康懒读书。无从问消息，近况果何如。","dynasty":"宋代","title":"寄云谷王府判"}
{"author":"黄庚","content":"起敬英声亦有年，酒边曾见锦囊篇。吟情六义初删后，古意三爻未画前。放旷嗣宗应绝俗，清狂太白不妨仙。如今海内无工部，谁肯题诗寄郑虔。","dynasty":"宋代","title":"寄郑枢山"}
{"author":"黄庚","content":"天开正旦宿云收，宇宙回和气浮。岁换上元新甲子，时同太古旧春秋。朱颜不逐年华改，清思惟从造化游。柏酒满斟吟兴动，题诗记节自赓酬。","dynasty":"宋代","title":"甲子岁旦"}
{"author":"黄庚","content":"不学苍龙卧浙东，惊飚吟佩堕青璁。既无良策安江左，空有名园似洛中，危栈连云晴亦雨，飞楼近海夜生风。人间富贵皆尘士，回首吴山落照红。","dynasty":"宋代","title":"贾秋壑圃"}
{"author":"黄庚","content":"闻君骑鹤赋归欤，漫写诗篇问起居。后土祠前花在否，平山常是柳何如。","dynasty":"宋代","title":"简孙治中归维扬"}
{"author":"黄庚","content":"孤根偷转一分阳，枝北枝南次第芳。照水晓妆冰镜冷，横空雪树冻云香。未成林实调金鼎，先占春魁伴玉堂。因忆西湖林处士，年年觅句为伊忙。","dynasty":"宋代","title":"见梅"}
{"author":"黄庚","content":"乾坤主宰妙难窥，识破倪便万可知。阳动於阴分太阴，剥穷必复露真机。化工自有经纶处，生意元无间断时。万象皆春从此始，细参羲画究精微。","dynasty":"宋代","title":"见天地心"}
{"author":"黄庚","content":"满眼西风忆故庐，亲朋音问久相疏。年年江上无情雁，只带秋来不带书。","dynasty":"宋代","title":"见雁有怀"}
{"author":"黄庚","content":"极目江天一望赊，寒烟漠漠日西斜。十分秋色无人管，半属芦花半蓼花。","dynasty":"宋代","title":"江村"}
{"author":"黄庚","content":"江村暝色渐凄迷。数点残鸦杂雁飞。雁宿芦花鸦宿树，各分一半夕阳归。","dynasty":"宋代","title":"江村即事"}
{"author":"黄庚","content":"环峙山川秀气锺，人烟楼阁郁重重。潮生潮落东西浙，云去云来南北峰。海曙扶桑红影湿，堤春杨柳绿阴浓。子胥已远岳侯死，斗柄聊洗磊块胸。","dynasty":"宋代","title":"江湖伟观"}
{"author":"黄庚","content":"寒生雁背天将雪，冷入鱼腮水欲冰。钓艇归来江路暝，舟人分火点渔灯。","dynasty":"宋代","title":"江景"}
{"author":"黄庚","content":"凭高间眺望，老眼倍增明。林白山云出，潮红海日生。登临怀旧恨，吟笑遣闲情。客裹逢心友，开樽叙昔盟。","dynasty":"宋代","title":"江楼"}
{"author":"黄庚","content":"江上支筇眼界宽，夕阳影裹水云寒。恁谁说与闲鸥鹭，借我渔矶把钓竿。","dynasty":"宋代","title":"江上"}
{"author":"黄庚","content":"镜裹从渠白发添，吟边抵掌复掀髯。十年为客甘清苦，一枕忘情付黑甜。短褐怯风绵未絮，破窗漏月纸重粘。梅花应念人孤寂，寒夜吹香入竹帘。","dynasty":"宋代","title":"江上客怀"}
{"author":"黄庚","content":"六宫禾黍千年恨，一片江山万古情。明月不关兴废事，夜深还照石头城。","dynasty":"宋代","title":"金陵怀古"}
{"author":"黄庚","content":"梵刹当年聚众僧，丛林深处著禅扃。金沙布地阶无土，玉轴堆函藏有经。云树千寻张翠盖，烟萝一片殿青屏。星移物换今寥落，古寺犹存柏子庭。","dynasty":"宋代","title":"金润玉隐废寺间居"}
{"author":"黄庚","content":"槿菊丛丛绕水涯，深红浅紫映山家。平生不识春风面，篱落秋深各自花。","dynasty":"宋代","title":"槿菊"}
{"author":"黄庚","content":"萸节今朝是，秋光又一年。但教樽有酒，休问箧无钱。白发羞唐帽，黄花识晋贤。龙山渺何许，回首思凄然。","dynasty":"宋代","title":"九日"}
{"author":"黄庚","content":"新橙初试蟹螯肥，一曲清歌酒一卮。料得故园秋正好，黄花应怪客归迟。","dynasty":"宋代","title":"九日感怀"}
{"author":"黄庚","content":"冉冉五云深，山西日光薄，登楼集群贤，纵目天宇廓。落木悲徂年，寒光照杯酌。浩歌兴悠然，意行非涧壑。缅怀龙山游，此乐久寂寞。胡为落帽人，白首恋宾幕。醉余发诗情，分韵尽佳作。吾爱漉酒巾，西风吹不落。","dynasty":"宋代","title":"九日会王修竹西楼预坐者七人以落霞与孤鹜齐"}
{"author":"黄庚","content":"乌帽斜欹白发侵，老来空忆旧登临。一枝黄菊西风泪，数亩苍苔故国心。梧颤秋声庭露冷，雁传寒信塞云深。不须贳酒酬佳节，只把陶诗细细吟。","dynasty":"宋代","title":"九日客怀"}
{"author":"黄庚","content":"水国雁已到，山篱菊未开。判吹头上帽，莫放手不杯。幕雨滕王阁，西风项羽台。人生几台屐，余恨付苍苔。","dynasty":"宋代","title":"九日偶书"}
{"author":"黄庚","content":"客鬓同秋老，乡心逐雁飞。重阳今日是，三径几时归。篱下多黄菊，门前少白衣。无人慰岑寂，独立对斜晖。","dynasty":"宋代","title":"九日书怀"}
{"author":"黄庚","content":"蓬莱阁上笑谈余，别后思君看画图。萍水相逢俱老矣，家山自好盍归乎。清风一榻庄周蝶，明月扁舟范蠡湖。此是达人真乐事，客中何必叹穷途。","dynasty":"宋代","title":"酒边呈张景纯"}
{"author":"黄庚","content":"风飐青帘出杏林，行人未醉翁头春。安知涤器茅桅者，不是相如行辈人。","dynasty":"宋代","title":"酒家"}
{"author":"黄庚","content":"风飐青帘挂杏村，田家新酿瓮头春。今年米贵无钱籴，买醉衔杯能几人。","dynasty":"宋代","title":"酒家"}
{"author":"黄庚","content":"浊醪妙理契心期，小瓮新篘香满卮。闲裹一生长是醉，饮中三昧有谁知。幕天席地忘形处，枕曲眠糟得意时。此味灵均应未解，独醒到死欲何为。","dynasty":"宋代","title":"酒趣"}
{"author":"黄庚","content":"年年春暮客天涯，愁见东风飏柳花。自叹身如梁上燕，营巢长傍别人家。","dynasty":"宋代","title":"客怀"}
{"author":"黄庚","content":"春风客路草萋萋，小驻征鞍日又西。回首前山云树暗，竹鸡声裹鹧鸪啼。","dynasty":"宋代","title":"客路"}
{"author":"黄庚","content":"未用胸中八阵兵，草庐高卧掩柴扃。当时不见刘玄德，谁识先生是将星。","dynasty":"宋代","title":"孔明高卧图"}
{"author":"黄庚","content":"交游惟子独相知，此老天胡不憖遗。行辈凋零亡益友，文风寥落失儒师。在生曾与传遗像，临死犹能寄别诗。月落村空人不见，伤心千古隔幽期。","dynasty":"宋代","title":"哭别月村"}
{"author":"黄庚","content":"三山秀气孕英奇，表表才名冠一时。唐殿策高蕡不第，荆州人去粲何依。传家有子犹堪羡，埋骨无山亦可悲。留得帚金诗稿在，灯窗读罢泪沾衣。","dynasty":"宋代","title":"哭别月村"}
{"author":"黄庚","content":"祗说清谈晋业虚，兰亭之乐后来无。一时人物已陈迹，千古山林空画图。钟带夕阳来远寺，碑和春风卧平芜。昭陵玉匣犹难保，笔意从谁认鼠须。","dynasty":"宋代","title":"兰亭会饮观晋帖"}
{"author":"黄庚","content":"门掩荒苔客到稀，间情已与世相违。胸中宇宙自然景，眼底江山不尽诗。云淡风轻皆道体，鸢飞鱼跃总天机。吾心与物同真乐，此处宁容俗子知。","dynasty":"宋代","title":"乐道"}
{"author":"黄庚","content":"缚草为庵枕碧漪，蒲团长是坐禅时。一声霹雳惊龙起，布衲蒙头总不知。","dynasty":"宋代","title":"雷潭为定讲师赋"}
{"author":"黄庚","content":"日火烧空海欲乾，莲宫深处书生寒。佛家一片清凉景，借与诗人尽日看。","dynasty":"宋代","title":"莲花亭避暑"}
{"author":"黄庚","content":"凉人虚堂睡思浓，夜深剪尽灯花红。光摇珠箔梧桐月，香透纱厨茉莉风。欹枕觉来人不寐，捻须吟罢句难工。小蛮问我诗成未，诗在池塘草梦中。","dynasty":"宋代","title":"凉夜即事"}
{"author":"黄庚","content":"梁间两处燕成窠，来往衔泥带落花。昵昵并头休巧语，相依总在别人家。","dynasty":"宋代","title":"梁燕"}
{"author":"黄庚","content":"地多种竹堪容鹤，池不栽莲恐碍鱼。小径荒苔人不到，闭门间学换鹅书。","dynasty":"宋代","title":"杂咏"}
{"author":"黄庚","content":"佛屋参差傍水涯，天然富贵属僧家。油幢碧立当轩竹，步障红围绕槛花。隐隐磬声春书永，停停塔影夕阳斜。白头道者留连客，自汲山泉煮石茶。","dynasty":"宋代","title":"赠大禅寺昉上人"}
{"author":"黄庚","content":"兰若分清隐，秋窗饱看山。风霜双鬓老，天地一身间。拄杖穿云去，吟囊贮月还。诗成谁与语，时访竹林间。","dynasty":"宋代","title":"赠葛秋岩时寓能仁兰若"}
{"author":"黄庚","content":"破衲和云著，何时下赤城。高年头未白，得道骨全青。诗思秋空阔，禅心夜月明。何当捐世事，来结远公盟。","dynasty":"宋代","title":"赠皎上人"}
{"author":"黄庚","content":"破衲卷秋云，入山深更深。近闻营梵刹，应不累禅心。寒瀑泻苍壁，晚花生古林。遥思明月夜，谁听颖师琴。","dynasty":"宋代","title":"赠了上人抄化"}
{"author":"黄庚","content":"懒听人是与人非，有耳如聋未是痴。不采当时临济喝，威王前事已先知。","dynasty":"宋代","title":"赠上人"}
{"author":"黄庚","content":"胸中消息千年历，舌底穷通一世人。试把五行推测看，广文官冷几时春。","dynasty":"宋代","title":"赠谈命姚月壶"}
{"author":"黄庚","content":"通玄道士苦修行，坐见桑田几变更。云屋苔封烧药灶，风林花落煮茶铛。休粮剩有青松啖，却老应无白发生。月满竹乡乘鹤去，欲邀子晋学吹笙。","dynasty":"宋代","title":"赠通玄观道士竹乡"}
{"author":"黄庚","content":"一曲丝桐余古意，百篇风月寄闲情。君诗即是琴中操，底用离鸾别鹤声。","dynasty":"宋代","title":"赠王琴所"}
{"author":"黄庚","content":"藜杖横肩过竹扉，半挑药笼半挑诗。笑予盘礴山云裹，泉石膏盲作历医。","dynasty":"宋代","title":"赠医者花道人"}
{"author":"黄庚","content":"家住西湖深更深，古松隐裹礼茅君。白猿攀树藤花落，点破岩前一地云。","dynasty":"宋代","title":"林高士隐居"}
{"author":"黄庚","content":"秋风山馆客，移席近灯前。共语忽深夜，相看非少年。斗垂天末树，鳞出雨余天。亦有茅檐下，饭牛人未眠。","dynasty":"宋代","title":"林霁山架阁同宿同中"}
{"author":"黄庚","content":"腰舞东风未肯休，西风吹叶翠眉愁。谁知此是多情树，最爱春光最怕秋。","dynasty":"宋代","title":"柳"}
{"author":"黄庚","content":"□客背时芳，何须晚节香。人间方夏热。篱下自秋光。便是重阳日，真成六月霜。若教陶令见，应以醉为乡。","dynasty":"宋代","title":"六月白菊"}
{"author":"黄庚","content":"幽栖俗事不相关，家在青松翠竹间。绕屋四围都是水，隔林一片不多山。诗篇陶写清秋景，书册消磨白日间。门外沙鸥如旧识，忘机飞去又飞还。","dynasty":"宋代","title":"龙江馆舍"}
{"author":"黄庚","content":"客裹春残又一年，落花满地草连天。缘何不动归与兴，祗为龙江无杜鹃。","dynasty":"宋代","title":"龙江无杜鹃"}
{"author":"黄庚","content":"娉婷名家姝，荣显晋朝使。斛珠不论货，得奋巾栉侍。一笑金谷春，粉黛皆斂避。岂知步障中，乃复为愁地。念主爱妾深，因妾为主累。□楼风月愁，残花抱春坠。","dynasty":"宋代","title":"绿珠"}
{"author":"黄庚","content":"三百余篇岂苦思，个中妙处少人知。籁鸣机动何容力，才涉推敲不是诗。","dynasty":"宋代","title":"论诗"}
{"author":"黄庚","content":"百拙嫩营生计事，一贫方识丈夫心。箪瓢陋巷皆真乐，何用多藏郿坞金。","dynasty":"宋代","title":"漫述"}
{"author":"黄庚","content":"青春易过不多日，白书得间能几人。有限光阴空役役，堆钱难买百年身。","dynasty":"宋代","title":"漫述"}
{"author":"黄庚","content":"一池清浸藕花月，午夜凉生菰叶风。风月无边诗兴动，品题收拾锦囊中。","dynasty":"宋代","title":"夜景"}
{"author":"黄庚","content":"小酌酬清兴，恁阑看日移。分茶醒醉客，添灯了残棋。萤影明桐井，蛙声出草池。荒城江漏远，试问夜何其。","dynasty":"宋代","title":"夏夜小酌"}
{"author":"黄庚","content":"稚柳已回春暖意，残梅犹结岁寒心。百年身世诗中老，好景难消几度吟。","dynasty":"宋代","title":"杂咏"}
{"author":"黄庚","content":"文盟无主江湖冷，诗社欠人风月闲。老去盍为归隐计，却於何处买青山。","dynasty":"宋代","title":"漫述"}
{"author":"黄庚","content":"沧生偷得片时间，古寺寻僧借景看。楼阁倚云山气湿，辘轳卷水涧声寒。地埋吴剑痕犹在，碑刻唐诗字未漫。寄榻禅房不知晓，起来松日已三竿。","dynasty":"宋代","title":"游虎丘山寺"}
{"author":"黄庚","content":"满载琴书事宦游，皇皇使节重咨诹。蒲帆风饱三千里，绣斧霜寒十六州。荆渚行观新德政，越人共忆旧风流。市桥衰柳难攀折，只拗梅花送去舟。","dynasty":"宋代","title":"送张按察移节江陵"}
{"author":"黄庚","content":"泪浣香腮粉未乾，相思成病怯春寒。此情欲向琵琶诉，整得琵琶又倦弹。","dynasty":"宋代","title":"闺情效香奁体"}
{"author":"黄庚","content":"故乡迢递几时还，目断长江杳渺间。一雁飞边天万里，白云多处是青山。","dynasty":"宋代","title":"述怀"}
{"author":"黄庚","content":"家住西湖深更深，古松隐裹礼茅君。白猿攀树藤花落，点破岩前一地云。","dynasty":"宋代","title":"林高士隐居"}
{"author":"黄庚","content":"何年凿山骨，八面锁苍苔。海月照还白，天风吹不开。玲珑宜丈室，明洁称经台。眼界皆通透，间云任去来。","dynasty":"宋代","title":"石窗为明上人赋"}
{"author":"黄庚","content":"一生场屋梦，老去付悠悠。始信功名事，难为智力谋。有才如孔孟，无命不伊周。吾道今如此，苍天可问不。","dynasty":"宋代","title":"和茅亦山韵二首其一"}
{"author":"黄庚","content":"破衲卷秋云，入山深更深。近闻营梵刹，应不累禅心。寒瀑泻苍壁，晚花生古林。遥思明月夜，谁听颖师琴。","dynasty":"宋代","title":"赠了上人抄化"}
{"author":"黄庚","content":"冰魂月魄水精神，翠袂凌波湿楚云。雪后清闲谁是侣，汨罗江上伴湘君。","dynasty":"宋代","title":"水仙花"}
{"author":"黄庚","content":"木落孤山墓草荒，梅花千古带诗香。吟魂仙去谁招得，独鹤一声幽恨长。","dynasty":"宋代","title":"和靖墓"}
{"author":"黄庚","content":"诸生归去暮庭空。塔下游观倚瘦筇。千尺宝轮擎海月，七层金铎语天风。升堂尽可同僧饭，持钵何须听寺钟。","dynasty":"宋代","title":"寄王爱梅"}
{"author":"黄庚","content":"为爱园林好，支筇伴独行。花香能醉蝶，柳色欲迷莺。但得青春在，何妨白发生。斜阳红尽处，一抹暮出横。","dynasty":"宋代","title":"春日西园晚步"}
{"author":"黄庚","content":"浮云开合晚风轻，白鸟飞边落照明。一曲彩虹横界断，南山雷雨北山晴。","dynasty":"宋代","title":"暮景"}
{"author":"黄庚","content":"觅句逋仙琢肺肝，声名千古冠吟坛。一诗香尽西湖水，白雪阳春和者难。","dynasty":"宋代","title":"和李蓝溪梅花韵"}
{"author":"黄庚","content":"契阔又两载，光阴一掷梭。祗因离别久，不觉语言多。安得长留此，其如欲去何。诗盟终未冷，早晚更相过。","dynasty":"宋代","title":"别徐敬菊"}
{"author":"黄庚","content":"缚草为庵枕碧漪，蒲团长是坐禅时。一声霹雳惊龙起，布衲蒙头总不知。","dynasty":"宋代","title":"雷潭为定讲师赋"}
{"author":"黄庚","content":"云深红日出林迟，晞发檐前力未衰。老爱归田追靖节，狂思入海访安期。春风巷陌杨花后，故国江山杜宇时，一种间愁无着处，倚窗重读寄来诗。","dynasty":"宋代","title":"次郑朴翁国正见寄"}
{"author":"黄庚","content":"豆雨初晴浣溽埃，报凉梧叶堕阶苔。一声新雁南楼外，早送西风信息来。","dynasty":"宋代","title":"秋信"}
{"author":"黄庚","content":"百年光景易侵寻，消遣间愁只苦吟。但觉笔头风雨湿，不知鬓底雪霜侵。冥鸿九负九霄志，老骥空怀千里心。富贵倘来应有命，何须弹铗扣知音。","dynasty":"宋代","title":"偶成简任肃斋教论"}
{"author":"黄庚","content":"一函香骨埋沙漠，魂魄多应绕汉庭。惟有春风知此恨，年年吹指草痕青。","dynasty":"宋代","title":"明妃"}
{"author":"黄庚","content":"仙翁不可见，惟有一空亭。地冷春留雪，林深书见星。松篁团秀色，兰蕙吐幽馨。立尽斜阳影，闲看鹤刷翎。","dynasty":"宋代","title":"王可交升仙台四首"}
{"author":"黄庚","content":"河洛图书排纸上，乾坤爻象只胸中。烦君细算乘除数，吾道何时可变通。","dynasty":"宋代","title":"赠易数周仁山"}
{"author":"黄庚","content":"风霜头已白，悔不早归耕。客路远千里，儒冠误一生。世情云共薄，心事月同明。老去便疏散，逢人懒送迎。","dynasty":"宋代","title":"次韵书怀"}
{"author":"黄庚","content":"老年屏人事，北窗寄高眠。梦魂御风去，金阙开九天。虎豹狞不嗔，知予有仙缘。玉座拥五云，香炉飞紫烟。青衣两童子，举手导我前。下土虮虱臣，愚衷欲敷宣。兵戈幸休息，饥馑方连绵。洪惟大生德，实司水旱权。愿言回哀眷，与世解倒悬。玉帝允臣请，乃曰赐丰年。再拜谢阙下，回飚堕林泉。夜雷声殷殷，甘泽朝满田。沉思喜且惊，异梦非偶然。士怀当世忧，□□□□□。贞观有房杜，斗米三文钱。","dynasty":"宋代","title":"纪梦是岁太早"}
{"author":"黄庚","content":"竹边篱外树对苔，两蕊三花带雪开。蜂蝶只贪桃杏艳，嫌花冷淡不飞来。","dynasty":"宋代","title":"梅花"}
{"author":"黄庚","content":"满眼西风忆故庐，亲朋音问久相疏。年年江上无情雁，只带秋来不带书。","dynasty":"宋代","title":"见雁有怀"}
{"author":"黄庚","content":"片片随风整复斜，飘来老鬓觉添华。江山不夜月千里，天地无私玉万象。远岸未春飞柳絮，前村破晓压梅花。羔羊金帐应粗俗，自掬水泉煮石茶。","dynasty":"宋代","title":"雪"}
{"author":"黄庚","content":"茫茫古堪舆，何日分九州。封域如许人，仅能着我胸中愁。浇愁须是如渑酒，曲波酿尽银河流。贮以倒海千顷黄金罍，酌以倾江万斛玻璃舟。天为青罗幕，月为白玉钩。月边天孙织云锦，制成五色蒙茸裘。披裘把酒踏月窟，长揖北斗相劝酬。一饮一千古，一醉三千秋。高卧五城十二楼，刚风冽冽吹酒醒，起来披发骑赤虬。大呼洪崖折浮丘，飞上昆仑山顶头。下视尘寰一培塿，挥斥八极逍遥游。","dynasty":"宋代","title":"醉时歌"}
{"author":"黄庚","content":"雨过郊墟凉意新，凝云驳尽十分晴。隔江一抹斜阳影，怪向蓼花红处明。","dynasty":"宋代","title":"秋霁"}
{"author":"黄庚","content":"一曲猗兰按玉徽，高山流水少知。纷纷耳听非心听，安得人间有子期。","dynasty":"宋代","title":"听琴"}
{"author":"黄庚","content":"儒林学海老宗师，每恨闻名识面迟。一部山川司马记，百篇风月谪仙诗。玉堂挥翰思当日，金鼎调元定此时。抱负大才应大用，得看事业迈周伊。","dynasty":"宋代","title":"上李承旨学士"}
{"author":"黄庚","content":"园林芳事歇，风雨暗荒城。转眼青春过，临头白发生。啼鹃亡国恨，归鹤故乡情。三径多荒草，东还计未成。","dynasty":"宋代","title":"晚春即事"}
{"author":"黄庚","content":"闻说君王御宴回，宫人留钥内门开。琵琶拨尽黄昏月，不见花间凤辇来。","dynasty":"宋代","title":"宫词"}
{"author":"黄庚","content":"武公后裔有仍孙，德望才名世所尊。拟向山中专注易，忽传地下趣修文。月楼不复赓诗句，春阁犹思共酒樽。痛恨死生千古隔，西风吹泪湿秋云。","dynasty":"宋代","title":"挽卫山斋"}
{"author":"黄庚","content":"寂寞茅檐下，穷居更待时。吾侪贫可忍，余子俗难医。风月最宜酒，江山多是诗。广文无郑老，谁与共襟期。","dynasty":"宋代","title":"书怀寄呈诸友"}
{"author":"黄庚","content":"旌麾曾驻鉴湖边，别去匆匆又两年。清夜梦分千里月，同乡人名一方天。素知心事有鸥在，欲寄音书无雁传。见说使星临浙右，明朝便买渡江船。","dynasty":"宋代","title":"寄毛素轩宣慰"}
{"author":"黄庚","content":"烘柳日高花院暖，炷沉烟冷竹窗虚。开编怕见伤怀事，不读离骚读四书。","dynasty":"宋代","title":"漫述"}
{"author":"黄庚","content":"雨过郊墟凉意新，凝云驳尽十分晴。隔江一抹斜阳影，怪向蓼花红处明。","dynasty":"宋代","title":"秋霁"}
{"author":"黄庚","content":"园林芳事渐阑珊，客思无聊午梦残。红杏花繁蜂蜜饱，碧芹香老燕泥乾。光阴有限鬓已白，勋业无杨心尚丹。倚遍吟阑天俗暮，一帘风雨卷青春。","dynasty":"宋代","title":"春日即事"}
{"author":"黄庚","content":"园林芳事歇，风雨暗荒城。转眼青春过，临头白发生。啼鹃亡国恨，归鹤故乡情。三径多荒草，东还计未成。","dynasty":"宋代","title":"晚春即事"}
{"author":"黄庚","content":"凭高望不极，望断动愁情。落日凄凉处，西风点染成。丹枫明野驿，白水浸江城。马上人回首，戎戎黯客程。","dynasty":"宋代","title":"秋色"}
{"author":"黄庚","content":"雨过山头云气湿，潮生渡口岸痕深。一声短笛斜阳外，知有渔舟泊柳阴。","dynasty":"宋代","title":"雨过"}
{"author":"黄庚","content":"水国雁已到，山篱菊未开。判吹头上帽，莫放手不杯。幕雨滕王阁，西风项羽台。人生几台屐，余恨付苍苔。","dynasty":"宋代","title":"九日偶书"}
{"author":"黄庚","content":"踪迹何拘似白云，不专丘壑避红尘。田堪耕稼即莘野，水可钓鱼皆渭滨。无碍滞心宁择地，有幽闲处便容身。一筇忽入青山去，岂是终南捷径人。","dynasty":"宋代","title":"随隐为祝南山赋"}
{"author":"黄庚","content":"翠叶离披傍竹林，几年雨露受恩深。绿章封事今无用，空对西风抱赤心。","dynasty":"宋代","title":"芭蕉"}
{"author":"黄庚","content":"乌帽斜攲白发侵，老来空忆旧登临。一枝黄菊西风泪，数亩苍苔故国心。梧颤秋声庭露冷，雁传寒信塞云深。不须贳酒酬佳节，只把陶诗细细吟。","dynasty":"宋代","title":"九日客怀"}
{"author":"黄庚","content":"万壑松声撼翠微，夜寒风露湿人衣。山翁踏月巡幽径，竹裹笼开鹤未归。","dynasty":"宋代","title":"山中"}
{"author":"黄庚","content":"屏山梦断整云鬟，金鸭吹香火未残。背倚阑干听燕语，一帘风雨卷春寒。","dynasty":"宋代","title":"春闺"}
{"author":"黄庚","content":"古画从来宝绘堂，遗君敢借旧珍藏。貌存故国三公贵，泽衍来孙百世芳。家庙几年成阙典，宗枝此日倍增光。当时种德根苗远，分得槐阴到鹤乡。","dynasty":"宋代","title":"送文正公遗像与王东庐"}
{"author":"黄庚","content":"檐前数点弄晴光，浥露庭花枕簟香。池草梦回诗思杳，吟窗分得一边凉。","dynasty":"宋代","title":"半轩疏雨"}
{"author":"黄庚","content":"晨星寥落曙光浮，柳岸风轻送客舟。万点远山重叠根，一江流水浅深愁。淡烟茅店家家晓，白露枫林处处秋。独倚蓬窗还自笑，此身漂泊愧沙鸥。","dynasty":"宋代","title":"舟行送王琴所之澉州"}
{"author":"黄庚","content":"懒向妆台对镜鸾，罗衣怯薄正春寒。黄金络索珊瑚坠，独立春风看牡丹。","dynasty":"宋代","title":"闺情效香奁体"}
{"author":"黄庚","content":"雨过山头云气湿，潮生渡口岸痕深。一声短笛斜阳外，知有渔舟泊柳阴。","dynasty":"宋代","title":"雨过"}
{"author":"黄庚","content":"池馆翠凉处，宽閒称客居。未仙犹阆苑，不梦亦华胥。竹净堪居鹤，荷香欲醉鱼。心清无个事，长日一编书。","dynasty":"宋代","title":"王修竹馆舍即事"}
{"author":"黄庚","content":"长空独嘹唳，隐约背斜晖。塞北离群远，江南失侣归。度云邻只影，照水认双飞。却羡投林鸟，相逢入翠微。","dynasty":"宋代","title":"孤雁"}
{"author":"黄庚","content":"略彴当门石径斜，槿篱深护野人家。炊烟起处江村晚，一片斜阳万点鸦。","dynasty":"宋代","title":"秋吟"}
{"author":"黄庚","content":"河洛图书排纸上，乾坤爻象只胸中。烦君细算乘除数，吾道何时可变通。","dynasty":"宋代","title":"赠易数周仁山"}
{"author":"黄庚","content":"飞仙挟我上瑶坛，古桂香中夜倚阑。铁笛一声吹月落，满身风露不知寒。","dynasty":"宋代","title":"照瑞宫月夜"}
{"author":"黄庚","content":"岩桂花开风露天，一枝折向枕屏边。清香重透诗佩服，半榻眠秋梦亦仙。","dynasty":"宋代","title":"枕边瓶桂"}
{"author":"黄庚","content":"古鼎烟销倦点朱，翛然高卧夜寒初。四檐寂寂半床梦，两鬓萧萧一卷书。日月冥心知代谢，阴阳回首验盈虚。起来万象皆吾有，收拾乾坤有草庐。","dynasty":"宋代","title":"枕易"}
{"author":"黄庚","content":"道人坐茅宇，独抱无弦琴。对此景物变，夕云散还阴。雨气一帘润，云意千山深。新阳畅微暄，疏花点孤林。芳时坐消歇，孰同岁寒心。孤梅发清夜，庭树惊栖禽。","dynasty":"宋代","title":"至后"}
{"author":"黄庚","content":"十分蟾影照人间，一片山河古影寒。惆怅年年今夜月，人生能得几回看。","dynasty":"宋代","title":"中秋对月"}
{"author":"黄庚","content":"去年种松树，未有蒿与蓬。今年松渐长，埋没蓬蒿中。老髯何苍葵，岁华不改容。回视蒿与蓬，零落悲秋风。","dynasty":"宋代","title":"种松"}
{"author":"黄庚","content":"短棹冲寒过浦东，扁舟一叶载诗翁。断烟流水残云外，古木荒祠夕照中。吟罢小楼何处笛，酒醒孤枕半江风。潮生潮落朝还暮，堪叹人生自转蓬。","dynasty":"宋代","title":"舟次樗蒱庙"}
{"author":"黄庚","content":"水云尽处列奇峰，螺髻参差杳霭中。江岸维舟看不了，烟岚分碧入疏蓬。","dynasty":"宋代","title":"舟次九山"}
{"author":"黄庚","content":"晨星寥落曙光浮，柳岸风轻送客舟。万点远山重叠根，一江流水浅深愁。淡烟茅店家家晓，白露枫林处处秋。独倚蓬窗还自笑，此身漂泊愧沙鸥。","dynasty":"宋代","title":"舟行送王琴所之澉州"}
{"author":"黄庚","content":"莫将生死视如来，要看莲花火裹开。勘到灰飞烟灭处，涅磐不是涅磐台。","dynasty":"宋代","title":"总讲师涅磐台"}
{"author":"黄庚","content":"茫茫古堪舆，何日分九州。封域如许人，仅能着我胸中愁。浇愁须是如渑酒，曲波酿尽银河流。贮以倒海千顷黄金罍，酌以倾江万斛玻璃舟。天为青罗幕，月为白玉钩。月边天孙织云锦，制成五色蒙茸裘。披裘把酒踏月窟，长揖北斗相劝酬。一饮一千古，一醉三千秋。高卧五城十二楼，刚风冽冽吹酒醒，起来披发骑赤虬。大呼洪崖折浮丘，飞上昆仑山顶头。下视尘寰一培塿，挥斥八极逍遥游。","dynasty":"宋代","title":"醉时歌"}
{"author":"黄庚","content":"北山佳境胜南山，乘兴登临眼界宽。樵斧伐云春谷暗，渔榔敲月夜溪寒。一区池占林泉胜，四面天开图画看。竹屋数间尘不到，主人日日凭阑干。","dynasty":"宋代","title":"题吴实斋北山别业"}
{"author":"黄庚","content":"旌旆涨天飞，江山惨夕晖。倾城饯州牧，别泪点朝衣。人指生祠说，春随祖帐归。自来言越瘠，公去转难肥。","dynasty":"宋代","title":"饯越守"}
{"author":"黄庚","content":"寂寞寒窗下，观书胜苦吟。青灯风雪夜，黄卷圣贤心。吾道关兴废，斯文几古今。凤兮胡不至，三叹泪沾襟。","dynasty":"宋代","title":"夜坐读书"}
{"author":"黄庚","content":"柴门闲掩昼，云护竹窗深。茂草多生意，枯松见古心。有书消白日，无术化黄金。客问生涯事，长年只苦吟。","dynasty":"宋代","title":"述怀"}
{"author":"黄庚","content":"山色青边屋，幽深称隐居。瓶梅香笔砚，窗雪冷琴书。壁有先贤像，门无俗客车。代耕惟舌在，何必耦长沮。","dynasty":"宋代","title":"月山书馆"}
{"author":"黄庚","content":"羸马东山路，骎骎抵石门。落花春夜雨，流水暮烟村。久客悲行役，清愁搅梦魂。劳生多感慨，馀恨付乾坤。","dynasty":"宋代","title":"石门"}
{"author":"黄庚","content":"凭高閒眺望，老眼倍增明。林白山云出，潮红海日生。登临怀旧恨，吟笑遣闲情。客里逢心友，开樽叙昔盟。","dynasty":"宋代","title":"江楼"}
{"author":"黄庚","content":"一枝苍节瘦，恰称地行仙。不但挑诗卷，尤堪挂酒钱。看梅敲雪落，引鹤卓苔穿。莫近葛陂水，化龙飞上天。","dynasty":"宋代","title":"竹杖"}
{"author":"黄庚","content":"异人钟秀气，草木亦精神。见说为渔父，谁知悟道真。仙家多胜景，世路有迷津。安得骑黄鹤，相随入昊旻。","dynasty":"宋代","title":"王可交升仙台四首其二"}
{"author":"黄庚","content":"我来闲吊古，触景觉凄凉。踏石云侵履，扪萝露湿裳。森森林木茂，馥馥野花香。寺近寻僧话，谈禅坐竹床。","dynasty":"宋代","title":"王可交升仙台四首其四"}
{"author":"黄庚","content":"老来惊岁晚，愁里度年华。云冻天将雪，山寒梅未花。晓窗留客饭，午寺觅僧茶。归路江村暝，行行及暮鸦。","dynasty":"宋代","title":"偶书"}
{"author":"黄庚","content":"一生场屋梦，老去付悠悠。始信功名事，难为智力谋。有才如孔孟，无命不伊周。吾道今如此，苍天可问不。","dynasty":"宋代","title":"和茅亦山韵二首其一"}
{"author":"黄庚","content":"故人虽即位，自不愿为官。天下事已定，山中人可闲。一丝江月色，千古客星寒。捷径终南士，闻风定报然。","dynasty":"宋代","title":"题严子陵"}
{"author":"黄庚","content":"空斋对孤客，寂寞似僧家。炉冷频烧叶，灯昏不吐花。夜长添睡思，岁晚忆年华。吟倦推窗坐，梅檐月未斜。","dynasty":"宋代","title":"寒夜呈梅深"}
{"author":"黄庚","content":"前辈凋零尽，如公尚典型。为僧眉独白，见客眼长青。教子成三俊，传家有六经。我来问奇字，应许扣柴扃。","dynasty":"宋代","title":"呈茅一斋先生"}
{"author":"黄庚","content":"光阴催我老，衰病亦堪怜。残腊不多日，馀生能几年。有为俱是妄，无事即成仙。近得安心法，蒲团学坐禅。","dynasty":"宋代","title":"岁晚书怀呈月山太守"}
{"author":"黄庚","content":"凭高望不及，望断动愁情。落日凄凉处，西风点染成。丹枫明野驿，白水浸江城。马上人回首，戎戎黯客程。","dynasty":"宋代","title":"秋色"}
{"author":"黄庚","content":"对影坐清夜，萧然鬓已华。诗悭难就稿，灯暗不成花。易醉愁边酒，频归梦里家。何时锄旧圃，学种邵平瓜。","dynasty":"宋代","title":"夜坐即事"}
{"author":"黄庚","content":"竟日寻幽处，杖藜不惮遥。客行黄叶路，僧立碧溪桥。岩瀑飞寒雪，松风吼夜潮。是山皆可隐，何用楚辞招。","dynasty":"宋代","title":"翠峰庵即事"}
{"author":"黄庚","content":"池馆翠凉处，宽閒称客居。未仙犹阆苑，不梦亦华胥。竹净堪居鹤，荷香欲醉鱼。心清无个事，长日一编书。","dynasty":"宋代","title":"王修竹馆舍即事"}
{"author":"黄庚","content":"一室冷于冰，秋高夜气清。月窗搀烛影，风叶乱琴声。寡欲知身健，安贫觉累轻。吟边閒倚竹，谁识此时情。","dynasty":"宋代","title":"夜坐即事呈修竹"}
{"author":"黄庚","content":"自怜身是客，又送客登舟。虽有重来约，难禁一别愁。风烟迷柳驿，草树暗春洲。后夜怀人处，山空月满楼。","dynasty":"宋代","title":"送别胡汲古"}
{"author":"黄庚","content":"爱静吟成癖，耽书近欲痴。事多因错省，节不为贫移。长物新添画，生涯旧有诗。穷通系天命，知命复何疑。","dynasty":"宋代","title":"和茅亦山韵"}
{"author":"黄庚","content":"祇说清谈晋业虚，兰亭之乐后来无。一时人物已陈迹，千古山林空画图。钟带夕阳来远寺，碑和春雨卧平芜。昭陵玉匣犹难保，笔意从谁认鼠须。","dynasty":"宋代","title":"兰亭会饮观晋帖"}
{"author":"黄庚","content":"乌帽斜攲白发侵，老来空忆旧登临。一枝黄菊西风泪，数亩苍苔故国心。梧颤秋声庭露冷，雁传寒信塞云深。不须贳酒酬佳节，只把陶诗细细吟。","dynasty":"宋代","title":"九日客怀"}
{"author":"黄庚","content":"子规声里已非春，消遣光阴只苦吟。肘后无方医白发，床头有易胜黄金。年来不作功名梦，老去全休富贵心。独抱焦桐游海角，纷纷俗耳少知音。","dynasty":"宋代","title":"寓浦东书怀"}
{"author":"黄庚","content":"雨里西风已倦游，老怀悲感不禁秋。世无阮籍谁青眼，今有杜陵人白头。雁摆行知兄弟义，燕营巢为子孙谋。谁怜湖海飘蓬客，只影孤灯相对愁。","dynasty":"宋代","title":"秋怀"}
{"author":"黄庚","content":"漂泊江湖祇自怜，人生穷达信关天。老来干禄心灰矣，贫不求人气浩然。五斗岂能留靖节，一瓢亦足乐颜渊。客来问我生涯事，闭户开书对圣贤。","dynasty":"宋代","title":"偶述"}
{"author":"黄庚","content":"谯角咿呜到枕边，边情似向曲中传。梅花三弄月将晚，榆塞一声霜满天。织锦佳人应有恨，枕戈老将想无眠。争如二月春风市，卖酒楼头听管弦。","dynasty":"宋代","title":"闻角"}
{"author":"黄庚","content":"行止非人可豫谋，爱君无计为君留。张仪失策犹存舌，穆傅知机可掉头。黯黯别怀江路晚，萧萧行李驿亭秋。明年我亦携书去，不落人间第二筹。","dynasty":"宋代","title":"送姜仕可去馆"}
{"author":"黄庚","content":"环峙山川秀气钟，人烟楼阁郁重重。潮生潮落东西浙，云去云来南北峰。海曙扶桑红影湿，堤春杨柳绿阴浓。子胥已远岳侯死，斗柄聊洗磊块胸。","dynasty":"宋代","title":"江湖伟观"}
{"author":"黄庚","content":"蓬莱阁上笑谈馀，别后思君看画图。萍水相逢俱老矣，家山自好盍归乎。清风一榻庄周蝶，明月扁舟范蠡湖。此是达人真乐事，客中何必叹穷途。","dynasty":"宋代","title":"酒边呈张景纯"}
{"author":"黄庚","content":"鞭影拖云入帝京，少年正好作功名。不辞驿骑三千里，欲奋鹏抟九万程。白玉楼中挥翰墨，黄金台上被恩荣。何须折柳送行色，只写诗篇话别情。","dynasty":"宋代","title":"送任子敏司丞赴北"}
{"author":"黄庚","content":"身世飘浮水上蓬，閒中清事有谁同。吟窗梦草添诗料，画笔生花夺化工。酒后乌乌时击缶，愁来咄咄自书空。园林寂寞春何处，春在桑麻雨露中。","dynasty":"宋代","title":"和茅亦山先生杂咏其二"}
{"author":"黄庚","content":"浮生偷得片时閒，古寺寻僧借景看。楼阁倚云山气湿，辘轳捲水涧声寒。地埋吴剑痕犹在，碑刻唐诗字未漫。寄榻禅房不知晓，起来松日已三竿。","dynasty":"宋代","title":"游虎丘山寺"}
{"author":"黄庚","content":"寒蟾初上海云收，何处仙禽过庾楼。清夜照人千里月，碧天警露一声秋。玉笙缥缈缑山去，羽袂蹁跹赤壁游。回首女墙旧时事，千年华表动新愁。","dynasty":"宋代","title":"闻鹤"}
{"author":"黄庚","content":"杰阁翚飞翠霭间，蓬莱元不在人寰。绿围城郭千村水，青逼帘栊四面山。华表鹤归辽海远，高台凤去夕阳间。我来倚遍阑干月，云锁重门夜不关。","dynasty":"宋代","title":"和毛宣尉蓬莱阁韵"}
{"author":"黄庚","content":"白眉公子气昂昂，年少多才姓氏香。腹饱儒书宗孔孟，心传医学祖岐黄。秋亭听鹤游吴会，春馆看花忆洛阳。老我自怜身是客，江湖又送客还乡。","dynasty":"宋代","title":"送人归洛"}
{"author":"黄庚","content":"交游惟子独相知，此老天胡不慭遗。行辈凋零亡益友，文风寥落失儒师。在生曾与传遗像，临死犹能寄别诗。月落村空人不见，伤心千古隔幽期。","dynasty":"宋代","title":"哭别月村其一"}
{"author":"黄庚","content":"梦断膏粱记几年，舍身事佛绝尘缘。把茅盖屋孤峰顶，片衲蒙头万竹边。支遁才高交杜老，参寥诗好动苏仙。何当尽弃人间事，特地来参一击禅。","dynasty":"宋代","title":"寄钱竹深"}
{"author":"黄庚","content":"寒夜残灯照客愁，衾单添尽鹔鹴裘。半窗明月三更梦，一枕西风两鬓秋。吟骨棱棱宽带眼，归心切切望刀头。何时束箧家山去，独驾柴车访伯休。","dynasty":"宋代","title":"秋夜和月山韵"}
{"author":"黄庚","content":"二月韶光泼眼浓，携尊宴客小亭东。酒当半醉半醒处，春在轻寒轻暖中。拂槛柳添吟鬓绿，压阑花妒舞衣红。晚来听唱《梁州》曲，声绕吴姬扇底风。","dynasty":"宋代","title":"修竹宴客东园"}
{"author":"黄庚","content":"人倚幽窗夜未阑，竹炉灰冷篆烟残。一天露气星辰湿，万壑风声草木寒。老去客怀多感慨，年来世事转艰难。何时归隐孤山下？明月梅花约共看。","dynasty":"宋代","title":"夜坐次林梅山韵"}
{"author":"黄庚","content":"徙倚吟阑傍野塘，古谯莲漏滴更长。月阶夜静蛩声切，竹院秋深鹤梦凉。坐挹水风侵袂冷，眠分花露满身香。浩歌欲Y明河去，醉唤天孙织锦裳。","dynasty":"宋代","title":"月夜次修竹韵"}
{"author":"黄庚","content":"镜里从渠白发添，吟边抵掌复掀髯。十年为客甘清苦，一枕忘情付黑甜。短褐怯风棉未絮，破窗漏月纸重粘。梅花应念人孤寂，寒夜吹香入竹帘。","dynasty":"宋代","title":"江上客怀"}
{"author":"黄庚","content":"百拙懒营生计事，一贫方识丈夫心。箪瓢陋巷皆真乐，何用多藏郿坞金。","dynasty":"宋代","title":"漫述其一"}
{"author":"黄庚","content":"青春易过不多日，白昼得閒能几人。有限光阴空役役，堆钱难买百年身。","dynasty":"宋代","title":"漫述其二"}
{"author":"黄庚","content":"楚江何忍沉清客，周粟安能活饿夫。慨想前修千古事，孤忠高义后来无。","dynasty":"宋代","title":"漫述其四"}
{"author":"黄庚","content":"脱巾漉酒心先醉，著屐登山脚便轻。豪饮清游忆陶谢，古人千载尚留名。","dynasty":"宋代","title":"漫述其七"}
{"author":"黄庚","content":"恨杀毛锥久不灵，特分二辈到禅扃。难书八万四千偈，只写波罗一卷经。","dynasty":"宋代","title":"送笔与各庵和尚"}
{"author":"黄庚","content":"一饭岂能忘漂母，英雄未遇有谁知。可怜屏底丹青笔，不画登坛拜将时。","dynasty":"宋代","title":"题漂母饭信图其二"}
{"author":"黄庚","content":"花露研朱朝点易，药炉分火昼焚香。道人不管世间事，自觉閒中日月长。","dynasty":"宋代","title":"即事"}
{"author":"黄庚","content":"一池清浸藕花月，午夜凉生菰叶风。风月无边诗兴动，品题收拾锦囊中。","dynasty":"宋代","title":"夜景"}
{"author":"黄庚","content":"三百馀篇岂苦思，个中妙处少人知。籁鸣机动何容力，才涉推敲不是诗。","dynasty":"宋代","title":"论诗"}
{"author":"黄庚","content":"伍相祠前云气昏，奔吴心事与谁论。怒涛夜半翻江月，疑是忠臣一片魂。","dynasty":"宋代","title":"子胥庙"}
{"author":"黄庚","content":"落尽荼蘼燕未归，小园寂寂掩柴扉。吟边正苦无诗料，风递杨花扑客衣。","dynasty":"宋代","title":"吟边"}
{"author":"黄庚","content":"步虚声里碧云飞，佩玉珊珊谒紫微。月浸刚风鸾鹤过，仙都道士拜章归。","dynasty":"宋代","title":"道士夜醮"}
{"author":"黄庚","content":"一曲丝桐馀古意，百篇风月寄闲情。君诗即是琴中操，底用离鸾别鹤声。","dynasty":"宋代","title":"赠王琴所"}
{"author":"窦冀","content":"狂僧挥翰狂且逸，独任天机摧格律。龙虎惭因点画生，雷霆却避锋芒疾。鱼笺绢素岂不贵，只嫌局促儿童戏。粉壁长廊数十间，兴来小豁胸襟气。长幼集，贤豪至，枕糟藉麹犹半醉。忽然绝叫三五声，满壁纵横千万字。吴兴张老尔莫颠，叶县公孙我何谓。如熊如罴不足比，如虺如蛇不足拟。涵物为动鬼神泣，狂风入林花乱起。殊形怪状不易说，就中惊燥尤枯绝。边风杀气同惨烈，崩槎卧木争摧折。塞草遥飞大漠霜，胡天乱下阴山雪。偏看能事转新奇，郡守王公同赋诗。枯藤劲铁愧三舍，骤雨寒猿惊一时。此生绝艺人莫测，假此常为护持力。连城之璧不可量，五百年知草圣当。","dynasty":"唐代","title":"怀素上人草书歌"}
{"author":"高登","content":"瘴气如云。暑气如焚。病轻时、也是十分。沈疴恼客，罪罟萦人。叹槛中猿，笼中鸟，辙中鳞。休负文章，休说经纶。得生还、已早因循。菱花照影，筇竹随身。奈沈郎尫，潘郎老，阮郎贫。","dynasty":"宋代","title":"行香子"}
{"author":"高登","content":"人间世，偶然攘臂来游。何须恁、乾坤角抵，又成冷笑俳优。且宽心、待他天命，谩鼓舌、夸吾人谋。李广不侯，刘蕡未第，千年公论合谁羞。往矣瓦飘无意，甑堕懒回头。真堪笑，直钩论议，圆枘机筹。幸斯道、元无得丧，壮心岂有沈浮。好温存、困中节概，莫冷落、穷里风流。酒滴真珠，饭钞云子，醉饱卧信缘休。归去也，幅巾谈笑，卒岁且优游。循环事，亡羊须在，失马何忧。","dynasty":"宋代","title":"多丽"}
{"author":"高登","content":"武仙花县谒凫仙。急招横渡船。重门心理掩讼庭闲。虚檐群雀喧。金屋畔，玉阑边。新春桃李妍。主人情重客无缘。销魂空黯然。","dynasty":"宋代","title":"阮郎归（过武仙悬，谒许宰不遇，作此寄之）"}
{"author":"高登","content":"黄茅时节，病恼南来客。瘦得不胜衣，试腰围、都无一搦。东篱兴在，手种菊方黄，摘晚艳，泛新篘，谁道乾坤窄。百年役役，乐事真难得。短发已无多，更何劳、霜风染白。儿曹齐健，扶□一翁孱，龙山帽，习池巾，归路从欹侧。","dynasty":"宋代","title":"蓦山溪（容州病起作）"}
{"author":"高登","content":"名利场中空扰扰。十年南北东西道。依旧缘山尘扑帽。空懊恼。羡他陶令归来早。归去来兮秋已杪。菊花又绕东篱好。有酒一尊开口笑。虽然老。玉山犹解花前倒。","dynasty":"宋代","title":"渔家傲（绍兴甲子潮州考官作）"}
{"author":"高登","content":"潇洒带霜枝，独向岁寒时节。触目千林憔悴，更幽姿清绝。多才应赋得天真，落笔惊风叶。从此绿窗深处，有一梢秋月。","dynasty":"宋代","title":"好事近（黄义卿画带霜竹）"}
{"author":"高登","content":"送客过江村，况值重阳佳节。向晚西风萧瑟，正离人愁绝。尊前相顾惜参商，引十分蕉叶。回首高阳人散，负西楼风月。","dynasty":"宋代","title":"好事近（再和饯别）"}
{"author":"高登","content":"饮兴正阑珊，正是挥毫时节。霜干银钩锦句，看壁间三绝。西风特地飒秋声，楼外触残叶。匹马翩然归去，向征鞍敲月。","dynasty":"宋代","title":"好事近（又和纪别）"}
{"author":"高登","content":"璧月挂秋宵。丹桂香飘。广寒宫殿路迢迢。试问嫦娥缘底事，欲下层霄。兰玉自垂髫。拜命当朝。神仙会里且逍遥。分取壶中闲日月，来伴王乔。","dynasty":"宋代","title":"浪淘沙（王宰母生日，寓居道州，勉其来富州）"}
{"author":"高登","content":"渺渺西江流水，翩翩北客征帆。清秋月影浸人寒。云净碧天澄淡。飘泊道途零落，疏慵鬓发{髟監}鬖。从来涉世戒三缄。只好随时饮啖。","dynasty":"宋代","title":"西江月"}
{"author":"高登","content":"菊捻黄金嫩，杯倾琥珀浓。良辰何处寄萍踪。短艇飘摇一叶、浪花中。凤阙游娃馆，幽坡赏梵宫。当年乐事总成空。目断天边想像、意可穷。","dynasty":"宋代","title":"南歌子"}
{"author":"高登","content":"溶溶瘴雾暗朝暾，咫尺山关号鬼门。疾病年年不相贷，朱颜凋尽赤心存。","dynasty":"宋代","title":"病中杂兴"}
{"author":"高登","content":"垂老飘零万里余，肌肤瘦尽鬓毛疏。皇恩若许归山去，豆地虽存不解锄。","dynasty":"宋代","title":"病中杂兴"}
{"author":"高登","content":"不羡云霄欲网罗，百年人物总相磨。死如归耳生如寄，造物从今奈我何。","dynasty":"宋代","title":"病中杂兴"}
{"author":"高登","content":"九死穷荒一病翁，晓来犹怯北窗风。谁知葵藿倾心切，待到日轮升太空。","dynasty":"宋代","title":"病中杂兴"}
{"author":"高登","content":"不辞南北叹飘零，俯仰乾坤一草亭。鸢堕水中从沓沓，鸿飞天外自冥冥。","dynasty":"宋代","title":"病中杂兴"}
{"author":"高登","content":"长袖深藏批敕手，短筇斜倚作诗肩。有时极目愧辽汉，兴在孤鸿落照边。","dynasty":"宋代","title":"病中杂兴"}
{"author":"高登","content":"病损腰围减未休，二毛垂领飒先秋。梦中那复化为蝶，林下不妨问斗牛。","dynasty":"宋代","title":"病中杂兴"}
{"author":"高登","content":"口腹相煎亦可羞，饥来欲食饱还忧。一编地下我无用，须学留侯辟谷不。","dynasty":"宋代","title":"病中杂兴"}
{"author":"高登","content":"忆昔靖康初，厄运会中微。严禁驰边备，长驱来健儿。堂堂捣京阙，百万呼鼓鼙。天地为改色，日月晴晦迷。当宁犹未悟，聪明遭蔽欺。六贼久盘结，如山屹莫移。故人陈夫子，忠□□根资。拊髀惜机会，祸端良在茲。吾侪沐厚泽，颠危合扶持。不闻王蠋贤，绝脰由布衣。书成数千言，挥翰捷如飞。明朝伏阙下，儒冠翕相随。种李夺兵权，愤痛社稷危。抱书再诣阙，恸哭声犹悲。天意难遽回，人心□□离。时雍恣凶暴，纵兵欲屠之。马前森利刃，此时命垂丝。要领两不愿，相视情怡怡。虎口仅获脱，好爵安能縻。俄起故乡情，各归天一涯。壮哉欧阳生，倽生诚所宜。圣主图兴复，忠诚蒙诛夷。宸心顷自责，疏节录其遗。君乎死不亡，泉壤增光辉。魂气钟庆云，体魄蒸灵芝。言言英烈在，昭昭星斗垂。兰死则留芳，豹死则留皮。男儿倘得死，其死甘如饴。君死逾生荣，我生叹奚为。九原如可作，微君谁与归。","dynasty":"宋代","title":"陈少阳赠官"}
{"author":"高登","content":"刘君政成□□□，阖境欢谣腾载道。民不见吏犬无声，持以百钱勤父老。嗟我官卑志未伸，於人何德人称好。腾牒当途愿丐留，馈赆交驰杂金宝。天涯百指携空囊，号寒啼饥日相恼。可取无取未伤廉。为念易污惟皓皓。不如买书惠泮宫，聊助贤侯采芹藻。别后青衿倘见思，窗前黄卷宜探讨。","dynasty":"宋代","title":"辞馈金"}
{"author":"高登","content":"故人方谢客，为问意如何。午枕清风足，夜窗明月多。易招惟酒圣，难遣是诗魔。一榻君家事，何妨独我过。","dynasty":"宋代","title":"杜门"}
{"author":"高登","content":"孙吴摅将略，申甫翰王家。腐儒要底用，归种东陵瓜。","dynasty":"宋代","title":"归途叹"}
{"author":"高登","content":"乾坤莽回互，日月相盪摩。百年才瞬息，万类总么麽。是身非吾有，造物如我何。触事会心少，幽栖废兴多。眷言意所适，乐此山之阿。修篁擢亲干，老木荣旧柯。谷声传地籁，松韶答天和。独石介而安，寒泉淡无波。园蔬掇纤嫩，名果仍骈罗。红绽着雨花，碧卷受风荷。随意坐莓苔，絺衣挂薜萝。得酒即酩酊，作诗苦吟哦。啸长情浩荡，舞短影婆娑。妻奴鹿门趣，黄绮商山歌。崎岖路辞遥，迢递谁见过。交亲忆同调，出处矢靡他。每怜伤弓禽，因感赴烛蛾。无心更□□，试艺趁投戈。自觉此身浮，相看双鬓皤。人事何时休，归来勿蹉跎。","dynasty":"宋代","title":"还山招陈希韩"}
{"author":"高登","content":"寒雁南飞度戍楼，一声天地有余秋。家连沧海难穷目，人在蛮荒欲尽头。莫效涓埃裨国计，况无毛发为身谋。所须菽水能多少，踪迹飘然不系舟。","dynasty":"宋代","title":"九日"}
{"author":"高登","content":"无邪烦艾子，有愠赖桐孙。","dynasty":"宋代","title":"句"}
{"author":"高登","content":"瘴侵玉骨终难起，魂断巫山永不归。","dynasty":"宋代","title":"句"}
{"author":"高登","content":"黄茅时节瘴烟深，人在山凹第几重。梁竦负才徒感慨，嵇康赋性本疏慵。此生自断天休问，吾道频年世不容。会脱帻巾还自隐，鹿门妻子惯相从。","dynasty":"宋代","title":"立冬道中"}
{"author":"高登","content":"不能枉道取富贵，是致尔辈愁饥寒。频年别离情更恶，两地狼狈心何安。从人数寄安否问，使我相思怀抱宽。平生窃叹曹家儿，临歧莫堕双阑干。","dynasty":"宋代","title":"临别示子"}
{"author":"高登","content":"丈夫四方志，肯作儿女别。顾我差崛强，羡君真秀发。道义重千钧，利名轻一叶。壮风吐虹蜺，忠诚贯日月。插剑露肝胆，看镜念勋业。何当拔茅茹，同在陈力列。","dynasty":"宋代","title":"留别"}
{"author":"高登","content":"号风撼枯卉，冻雨凝路尘。乾坤秘日月，八荒同一云。遥知沙漠寒，黯淡愁杀人。天涯望不极，流涕满衣巾。","dynasty":"宋代","title":"冒寒行风雨有感"}
{"author":"高登","content":"风际氅披鹤，云根杖策鸠。幽栖知好在，归梦故难留。山放数峰出，泉分一派流。把茅何日办，缚屋护松楸。","dynasty":"宋代","title":"梦游故山"}
{"author":"高登","content":"顾影低徊只自怜，怕寒时耸作诗肩。全家食粥已数月，坐客无毡今几年。君劈槽烧当止酒，我和琴爨况无弦。雪中送炭从来事，况尔羁躬觅蠹椽。","dynasty":"宋代","title":"觅蠹椽"}
{"author":"高登","content":"天道杳难凭，人言殊不经。佳期传七夕，欢事污双星。女騃占蛛巧，儿痴托鹊灵。吾诗非好诋，聊与订顽冥。","dynasty":"宋代","title":"七夕"}
{"author":"高登","content":"臣饥欲死侏儒饱，方朔谁怜是岁星。馆下诸生笑丰暖，江头渔父诮清醒。鲁公已作乞米帖，陶令旋寻储粟瓶。亲旧依然眼相向，故应特地为吾青。","dynasty":"宋代","title":"乞米"}
{"author":"高登","content":"情感此宵元切恨，遣怀高唱一声歌。清澄月满铺逵路，烜赫莲开未绿荷。觥酒滞时追伴侣，袖香凝处想纨罗。更深候望遥肠断，爽约人归不我过。","dynasty":"宋代","title":"上元"}
{"author":"高登","content":"心知一字不堪煮，矻矻穷年黄卷中。食粥由来未为过，储瓶况乃嗟屡空。令君好贤媲韩愈，贱子受赐惭卢仝。春水从教绕舍北，痴儿不复啼门东。","dynasty":"宋代","title":"水涨谢邑宰送米"}
{"author":"高登","content":"忽忽已秋杪，言归欣有期。节物想吾庐，青蕊繁东篱。流匙白云子，蘸甲黄鹅儿。对此忆羁旅，多应歌式微。喜慰倚门心，愁消举案眉。稚子闹檐隙，绕膝牵人衣。归兴念如许，兼程犹苦迟。明朝秋色里，乌帽风披披。","dynasty":"宋代","title":"思归"}
{"author":"高登","content":"二阁宁独暖，万家方号寒。何当放春去，和气满人间。","dynasty":"宋代","title":"似春阁"}
{"author":"高登","content":"但得身长健，何妨发已华。胸中翻锦绣，笔下走龙蛇。作掾只三语，读书空五车。卷怀良得计，去去卧烟霞。","dynasty":"宋代","title":"送元大"}
{"author":"高登","content":"潮颊香醪晕醉红，{左革右登}敲归路勒青骢。水涵万顷曾孙稼，月逗盈衿少女风。大误平生缘画足，无聊中夜只书空。拟将方宇难论事，直扣天门问化工。","dynasty":"宋代","title":"小原欲归"}
{"author":"高登","content":"甲子岁秋杪，负罪西南驰。脚历山万重，身坠天一涯。茅茨蔽聚落，培塿围孤埤。何处有洞天，玄真之所栖。维南颇挺拔，隐隐浮修眉。采菊东篱下，悠然一见之。欲往觉旌摇，兀坐嗟黏黐。彼美二三子，知我多爱奇。□□□□□，□□登翠微。天公喜我来，阁雨云垂垂。坤灵喜我来，林壑回春姿。山禽喜我来，上下鸣嘤咿。江梅喜我来，蓓蕾敷南枝。高兴□幽寻，绝□□□□。□□□如许，郁葱琐烟□。谁遣衢聃徒，列此怪状为。□冯贤主人，痛□弥年非。我生逢百罹，不慕太庙牺。况从夺袍简，欣若脱马羁。投荒得胜践，□与□分宜。清芬追六逸，余龄寄三危。明时甘自誓，敢□□□词。暂游已难得，短畧仍易移。山脚趣回驭，□□□□□。□□意默契，欲下思惧迟。准拟供冥搜，草木□□□。□气知多少，凄入诗人脾。暮途双迳松，归马四□□。出没山光里，乌帽风波披。","dynasty":"宋代","title":"偕学子游都峤"}
{"author":"高登","content":"归去东皋独荷犁，笔床书卷有儿持。一无可意身将老，百不如人心自知。梦寐摩挲元结颂，经从省忆少陵诗。体肤饿尽天应错，依旧臞然山泽姿。","dynasty":"宋代","title":"言怀"}
{"author":"高登","content":"绣江再见中秋月，岁去月圆人尚缺。相望千里共婵娟，苦恨亭亭照离别。今夕一尊谁与同，孟光举案对梁鸿。众雏立侍俨成列，以次持杯寿乃翁。乃翁看月揩病目。手足顽麻头发秃。但愿团圞三十秋，不计东西与南北。","dynasty":"宋代","title":"中秋月"}
{"author":"高登","content":"平生无技能，素业□□□。□□□□□，世期跻唐虞。愤尝献瞽言，□□□□□。□□□□□，宁惮攀虎须。由此隔□□，□□□□□。□□□□□，□束如囚拘。索米无处□，□□□□□。□□□□□，漫不分贤愚。梁竦知徒劳，渊明奈□□。□书狱讼简，沈迷眩铅朱。□□□□□，窗几罗蛛丝。简编残□□，□□□□□。","dynasty":"宋代","title":"自叹"}
{"author":"高登","content":"黄茅时节瘴烟浓，人在山凹第几重。梁竦负才徒感慨，嵇康赋性本疏慵。此生自断天休问，吾道频年世不容。会脱帻巾还自隐，鹿门妻子惯相从。","dynasty":"宋代","title":"立冬"}
{"author":"高登","content":"塞雁南飞度戍楼，一声天地有馀秋。家连沧海难穷目，人在蛮荒欲尽头。莫效涓埃裨国计，况无毛发为身谋。所须菽水能多少，踪迹飘然不系舟。","dynasty":"宋代","title":"九日"}
{"author":"高登","content":"垂老飘零万里馀，肌肤瘦尽鬓毛疏。皇恩若许归山去，豆地虽存不解锄。","dynasty":"宋代","title":"病中杂兴其二"}
{"author":"高登","content":"号风撼枯蘖，冻雨凝路尘。乾坤秘日月，八荒同一云。遥知沙漠寒，黯淡愁杀人。天涯望不极，流涕满衣巾。","dynasty":"宋代","title":"冒寒行风雨有感"}
{"author":"蔡汝楠","content":"解说澄湖上，高斋拟石渠。九州分职贡，万户入图书。常侍传符后，郎官对草余。绨缃随处满，人吏此中疏。积水神龙泽，青莲太一居。鸟啼喧静院，云暖护幽墟。式重思周典，先收忆汉初。不知供事日，仰止意何如。","dynasty":"明代","title":"奉和皇甫百泉玄武湖供事"}
{"author":"蔡汝楠","content":"西园飞盖月中游，随意登攀自可留。门径近连驰道树，池塘遥接汉宫流。坐看虚牖明朱絺，行见深松间画楼。一自王孙开别第，凤台花鸟不知秋。","dynasty":"明代","title":"游徐公子西园"}
{"author":"蔡汝楠","content":"草堂旧结北山阿，逋客还家洽薜萝。绕院松林岚翠重，满庭蕉叶雨声多。清樽自对丛花发，高枕无如啼鸟何。若道世情堪澹处，门前终日俯沧波。","dynasty":"明代","title":"自题前山草堂"}
{"author":"蔡汝楠","content":"半山亭树影参差，帝里风烟开古祠。芳社自宜彭泽酒，后湖兼胜习家池。坛前松列停云盖，岩曲梅抽带雪枝。孟月即看迟景丽，阳春已入郢歌词。","dynasty":"明代","title":"正月三日同诸公蒋词游宴"}
{"author":"蔡汝楠","content":"问余何事谢京华，远向南州寄一家。兴似步兵缘嗜酒，地如勾漏为丹砂。枫看江上三秋叶，荷挹湖中几度花。欲识此来兼吏隐，抱关仍得傍烟霞。","dynasty":"明代","title":"答岑山人见问"}
{"author":"蔡汝楠","content":"云公台榭至今留，休暇追随访古游。秋色总归红叶寺，楚江还见白蘋洲。松林月上言弥静，阁道钟残思转幽。莫讶为郎贪佛日，官闲禅定两悠悠。","dynasty":"明代","title":"高座寺"}
{"author":"蔡汝楠","content":"后园凿沼爱涟漪，日日行园人不知。浴鸟参差云宿处，戏鱼来往芰摇时。晚依岩岫分寒翠，秋入芙蓉映倒枝。最是一泓清兴足，五湖情事寄临池。","dynasty":"明代","title":"行后园新池"}
{"author":"蔡汝楠","content":"一还初服谢朱轓，自爱吾庐堪避喧。书为倒囊收万卷，玄因拙宦草千言。院中流水鸣残雨，窗里青山近小园。已觉林丘容懒慢，更看风物满前轩。","dynasty":"明代","title":"山中书斋偶题"}
{"author":"蔡汝楠","content":"与君阙下共弹冠，翰墨筵中更结欢。五字沉吟诗品绝，一官憔悴世途难。清琴欲鼓含愁断，短札犹存掩泪看。词客招魂终渺邈，独惭作诔似潘安。","dynasty":"明代","title":"哭皇甫子安"}
{"author":"蔡汝楠","content":"自觉外臣还旧里，客来稀甚草堂闲。乍逢野老频呼酒，惯学禅家独闭关。树近书帷云冉冉，溪喧人语水潺潺。广文肯枉篮舆过，五柳门前且看山。","dynasty":"明代","title":"柬施广文"}
{"author":"蔡汝楠","content":"湖烟漠漠草萧萧，湖上柴关正寂寥。络纬吟愁连蟋蟀，梧桐滴雨间芭蕉。家园病肺谁相问，僻地惊秋不自聊。独有沙鸥为伴侣，且将心迹混渔樵。","dynasty":"明代","title":"秋山积雨"}
{"author":"蔡汝楠","content":"晓晴已到开云处，昼静疑闻鼓瑟歌。湘水英灵终缥缈，潮阳道路此经过。乍怜出郭尘喧断，翻为登山感慨多。更道秋风□□□，葳蕤朱凤欲如何。","dynasty":"明代","title":"游南岳二首"}
{"author":"蔡汝楠","content":"何君标格冠衡阳，官应星辰近拜郎。衣锦暂还湘水曲，腰□言赴粤人乡。蒌藤接室公庭静，茉莉编篱别院香。一片冰心向南海，谁知岭表是炎方。","dynasty":"明代","title":"送何县令赴东莞"}
{"author":"蔡汝楠","content":"外家庭玉最相怜，久客今来思□然。院里看花□□后，壁间题字几秋前。亲知送远难为别，薄宦怀归岂待年。留取渚泉初酿酒，春风还拟泛湖船。","dynasty":"明代","title":"过内弟臧原顺新筑草堂留题"}
{"author":"蔡汝楠","content":"怜余万里向川西，薄暮携舟泛霅溪。秋霁尚看乡月近，风鸣已忆峡猿啼。陈情欲疏同乌鸟，奉使聊因访碧鸡。那得回车东下日，相迎还复几人齐。","dynasty":"明代","title":"赴蜀初发明斋南石诸君相送溪上"}
{"author":"蔡汝楠","content":"年来已厌远行游，新命严程敢自由。江上那堪玄雁断，山头犹见白云浮。乡心蜀国闻鹃语，时态瞿塘看峡流。弟且还家报兄好，归期定不过明秋。","dynasty":"明代","title":"途中别舍弟汝言"}
{"author":"蔡汝楠","content":"春林绿缛午云稠，万里归人下益州。桃雨正看相逐去，鹃啼从此不须愁。轻舟迅速沿中溜，胜地经过即上游。计日峡东葭菼外，水天一色接江洲。","dynasty":"明代","title":"发锦官后江行纪兴"}
{"author":"蔡汝楠","content":"劳师久驻碧江濆，白鹭青螺证昔闻。已挂归心行省月，尚余游兴隔洲云。曲滩枫叶回渔棹，两岸芦花叫雁群。堪叹清波照尘绂，关山羽檄转纷纷。","dynasty":"明代","title":"督兵后还省发吉州"}
{"author":"蔡汝楠","content":"紫盖千盘山转幽，还分岳色绕潭州。朱张院启松阴静，屈贾台连岸月秋。泉折九回归洞壑，峰开一面见江流。官程且逐闲行伴，肯信吾能尽日游。","dynasty":"明代","title":"同瞿星谷瞿紫山黄星池游岳麓书院"}
{"author":"蔡汝楠","content":"炎天征路洞湖边，联驻油幢诗洞仙。徒从便随渔客棹，烟波谁认使君船。鸭栏落水沙痕出，鱼浦浓阴树色连。伫望江楼黄鹤近，白云如待意悠然。","dynasty":"明代","title":"自岳阳泛舟下武昌呈姚严二使君"}
{"author":"蔡汝楠","content":"燕山昭代玉舆临，处处园林抱碧岑。曲磴苍梧万盘路，秋天白露九重心。岩开御帐重祎外，地茁灵芝寝殿阴。窃愧遗臣□桢干，诸陵培植柏森森。","dynasty":"明代","title":"癸亥暮秋遣祀山陵恭览七陵御寝二首"}
{"author":"蔡汝楠","content":"茅茨带壑两三家，火种人归石径斜。行值深山小春候，女郎祠下半岩花。","dynasty":"明代","title":"小桥道中即事"}
{"author":"蔡汝楠","content":"蜀江云里唤钩釐，几片残花万树稠。未换征衣逢入夏，一年春事在行舟。","dynasty":"明代","title":"将出峡立夏前作"}
{"author":"蔡汝楠","content":"女萝垂壁翠屏开，水落空营雨滴苔。征客漫愁城路湿，蜀山返照向关来。","dynasty":"明代","title":"过古寨口"}
{"author":"蔡汝楠","content":"昨揽荆州莽，今宿文阳陂。遥天收密雨，平隰茂春荑。分泉临渡咽，愁云出岫离。载弹山水曲，坐结孤弦悲。","dynasty":"明代","title":"舟行杂诗三首其二"}
{"author":"蔡汝楠","content":"霜风初应候，兰芷澹无滋。暮心依泽渚，晓驾阻江歧。地迥连山渺，天长绝雁迟。苍梧望君处，挟瑟应灵妃。","dynasty":"明代","title":"荆州杂诗七首其二"}
{"author":"蔡汝楠","content":"万里清秋望楚疆，郢中潜邸协灵昌。形连交桂炎荒外，星应玑衡北极傍。岳郡自怜依宝地，帝乡独似近龙光。宁知往代浮湘客，江畔离居怨碧芳。","dynasty":"明代","title":"游南岳二首其一"}
{"author":"蔡汝楠","content":"华候熙春阳，客行夐已久。林惊啭月莺，岸密稍云柳。徂心度停渊，蓬颜照光薮。幸采韵音多，歌风尽杯酒。","dynasty":"明代","title":"舟行杂诗三首其一"}
{"author":"蔡汝楠","content":"南皮驾未返，西园岁欲周。王门虽巨丽，羁旅叹飞浮。将因旷望去，乘风泛新秋。路出龙山馆，帆经鹤泽洲。名都昔信美，旷迹今安求。高甍垂新草，凋杨拂古丘。缄情会萧瑟，归步蹇淹留。伤心不可继，西日临江流。眷言弭兰耽，俄顷慰孤游。翻涛叠晴盖，空云结重楼。玉尊如未暮，金瑟堪娱忧。","dynasty":"明代","title":"荆州杂诗七首其一"}
{"author":"蔡汝楠","content":"迢遥乐平境，寥泬潇湘空。日月光相照，兰椒气未穷。大招三楚内，余怨九秋中。微有怀忠赋，谁当继国风？雨气余三峡，云彩藏孤台。雕旗傃暮野，绮席挥春杯。神仙度影尽，年岁浮心摧。噭噭巴猿响，疑为楚王哀。君门今阒寂，佳人宁再来？巉岩蒙山路，威纡涧岭斜。池光疑秋月，泉蕊代春华。寒溪聚瑶叶，浅径萦金沙。洒然坐相望，高亭流水霞。","dynasty":"明代","title":"荆州杂诗七首其三"}
{"author":"蔡汝楠","content":"三楚多秀士，善剑复闲辞。陪銮一柱观，解佩七星池。芳流戏绿芷，平路结青骊。时进雄风赋，还承暮雨词。弦歌未解已，原野动旌旗。秦师带百万，吴国安危。夷陵既已毁，鄢城讵能支。在昔承欢豫，联组荫光仪。一朝陷兵气，王室忽如遗。至今嗟百士，如何勿三思。","dynasty":"明代","title":"荆州杂诗七首其四"}
{"author":"蔡汝楠","content":"帝城佳气五陵通，路转红门望郁葱。秘室孝缘时省笃，清班礼视月游崇。金茎几树垂甘露，绣岭千里障朔风。职领熊罴看宿卫，万年长守翠微宫。","dynasty":"明代","title":"癸亥暮秋遣祀山陵恭览七陵御寝二首其一"}
{"author":"蔡汝楠","content":"华候熙春阳，客行敻已久。林惊啭月莺，岸密稍云柳。徂心度停渊，蓬颜照光薮。幸采韵音多，歌风尽杯酒。¤","dynasty":"明代","title":"舟行杂诗三首"}
{"author":"蔡汝楠","content":"扬帆平海波，系缆长江浦。清眺倦水族，春心寄芳树。风传女娲歌，朝送冯夷鼓。行迹方滞淫，卜居问三楚。","dynasty":"明代","title":"舟行杂诗三首"}
{"author":"蔡汝楠","content":"故宅曲沱隈，荒烟南浦外。岚气蒙重林，空江飘万籁。远行自憭栗，适与悲愁会。绪思既已兴，前忠复云迈。宁惜凋蕙兰，言伤杂萧艾。九辨且勿申，聊遣愁心泰。","dynasty":"明代","title":"荆州杂诗七首"}
{"author":"蔡汝楠","content":"乘舟竟绵泽，弭楫次齐关。默听喧春鸟，晴看叠暮山。曲洲饶秀树，别渚聚芳菅。他乡时已茂，游人殊未还。","dynasty":"明代","title":"安陵春夕"}
{"author":"蔡汝楠","content":"三稔别知己，一言殊未申。谁谓同京邑，犹复阻风神。松云含夙露，花日映游尘。西曹有嘉树，怅隔南宫春。","dynasty":"明代","title":"即事贻仪部皇甫员外"}
{"author":"蔡汝楠","content":"崇朝署字罢，退食坐园庐。春草阶下歇，夏花树底疏。推窗玩幽鸟，汲水灌嘉蔬。即此为邦处，亦似北山居。","dynasty":"明代","title":"退食园亭效韦刺史"}
{"author":"蔡汝楠","content":"共向青门饯，谁为棠枤歌。与君零落后，仍苦别离多。鸿雁分歧路，风波溯曲河。传诗惠连日，莫不寄羊何。","dynasty":"明代","title":"和皇甫子循送兄赴浙中"}
{"author":"蔡汝楠","content":"一倚层楼上，风烟自曲阿。山晴俱入牖，月湿迥临河。散帙流萤落，吟秋早雁过。无端见乡树，却忆别年多。","dynasty":"明代","title":"初上读书楼"}
{"author":"蔡汝楠","content":"一樽开首夏，独对落花飞。幽僻还闻鸟，清和未换衣。绿帏槐影合，香饭药苗肥。尽日柴关启，蚕家过客稀。","dynasty":"明代","title":"山中立夏即事"}
{"author":"蔡汝楠","content":"访旧乌溪畔，空林别戍闲。凿池通暗水，移石垒高山。微雨秋云后，疏花夕照间。平生爱幽寂，于此欲忘还。","dynasty":"明代","title":"乌戍唐氏林亭"}
{"author":"蔡汝楠","content":"宝塔中天构，君王奠镐年。皇图香界合，海气凤楼悬。万岭开江左，千门倚日边。南山留作镇，长见法轮圆。","dynasty":"明代","title":"报恩寺塔"}
{"author":"蔡汝楠","content":"沙畔石纵横，回流向玉京。游人望远至，高阁几年成。落槛青山色，边江细雨声。乘舟何处客，正及海潮平。","dynasty":"明代","title":"观音山阁"}
{"author":"蔡汝楠","content":"恋别南州守，聊为越客吟。三江看雁尽，五岭入云深。风气通蛮落，人烟接海阴。炎方将帝命，并切饮冰心。","dynasty":"明代","title":"送陈郎中出守广州"}
{"author":"蔡汝楠","content":"楚洲寒意动，忽感授衣天。白雁投斜日，黄花隐暮烟。秋残风雨后，鬓改滞留年。乡思东篱畔，江流为我传。","dynasty":"明代","title":"九日登高"}
{"author":"蔡汝楠","content":"禅榻澄湖上，山光似镜中。疏钟摇落叶，细雨带秋虫。峰竹虚窗映，炉香别院通。何期碧云合，一酌对休公。","dynasty":"明代","title":"题岘山济公房"}
{"author":"蔡汝楠","content":"霁景开芳宴，樽前落晚霞。蝉声经雨断，鸟道入风斜。幽径过求仲，青山近谢家。相看江上客，共惜九秋花。","dynasty":"明代","title":"晚过施子"}
{"author":"蔡汝楠","content":"知君谢朝谒，山水赋尤工。才迈雕龙客，心齐失马翁。烟霞留户内，花竹隐墙东。莫道风流意，如今异洛中。","dynasty":"明代","title":"寄华鸿山学士"}
{"author":"蔡汝楠","content":"暂得辞文牒，虚窗画舫开。江趋鄱口落，山向信州来。接树迷帆入，残莺唤梦回。无人共登眺，翘首越王台。","dynasty":"明代","title":"自瑞洪溯江入信州"}
{"author":"蔡汝楠","content":"祇役初纡览，兹方信巨藩。词人在梁苑，侠客近夷门。水势神河奠，花枝岳树繁。两京联络处，何以固中原。","dynasty":"明代","title":"初至大梁题抚院壁"}
{"author":"蔡汝楠","content":"行趋紫薇阙，俨是北辰居。灏气通王屋，玄风彻禁庐。神祇犹望幸，云雨为前驱。将命叨成礼，端章扣玉虚。","dynasty":"明代","title":"紫薇宫行祈祝礼"}
{"author":"商衟","content":"寒梅清秀谁知？霜禽翠羽同期，潇洒寒塘月淡。暗香幽意，一枝雪里偏宜。剡溪媚压群芳，玉容偏称宫妆，暗惹诗人断肠。月明江上，一枝弄影飘香。野桥当日谁栽？前村昨夜先开，雪散珍珠乱筛。多情娇态，一枝风送香来。雪飞柳絮梨花，梅开玉蕊琼葩，云淡帘筛月华。玲珑堪画，一枝瘦影窗纱。","dynasty":"元代","title":"【越调】天净沙"}
{"author":"商衟","content":"戏三英暖律回春过腊，融和布满天涯。禁城元夜生和气，况金吾不禁，良宵欢洽。九衢三市，万户千门。重重绣帘高挂，列银烛荧煌家家斗骋奢华。玉帘灯细捻琼丝，金莲灯匀排艳葩，栀子灯碎剪红纱。壁灯儿，巧画。过街灯照映纱灯、戏灯机关妙，滚灯、转雚瓦灯耍。月灯高悬水灯戏，将天地酬答。【幺】彩结鳌山对耸，箫韶鼓吹喧哗。仕女王孙知多少？宝鞍锦轿，来往交叉。酒豪诗俊，谢馆秦楼。会传杯笑饮流霞，见游女行歌尽〔落梅花〕。向杜郎家酒馆里开樽，王厨家食店里饭罢，张胡家茗肆里分茶。玉人，娇姹。爱云英辨利绛英天然俊，共联臂同把。偶过平康赏茗妭，越女吴姬。【赚煞】绮罗珠翠金钗插，兰麝风生异香撒，弦管相煎声咿哑。民物熙熙，谁道太平无象？听歌舞见风化，酩酊归来，控玉骢不记得还家。唱道玉漏沉沉，楼头仿佛三更打。灯影伴月明下，醉醺醺婉英扶下马。","dynasty":"元代","title":"【南吕】梁州第七"}
{"author":"商衟","content":"风里杨花水上萍，踪迹自来无定。席上温存，枕边侥幸，嫁字儿把人来领。【幺】花底潜潜月下等，几度柳影花阴。锦机情词，石镌心事，半句儿几时曾应。【风入松】都是些钞儿根底假恩情，那里有倘买的真诚。鬼胡由眼下唵光阴，终不是久远前程。自从少个苏卿，闲煞豫章城。【阿那忽】合下手合平，先负心先赢。休只待学那人薄幸，往和他急竟。【尾声】俏家风，说与那小后生，识破这酒愁花病。再不留情，分开宝镜。既曾经，只被红粉香中赚得醒。","dynasty":"元代","title":"【双调】夜行船"}
{"author":"商衟","content":"彩云声断紫鸾箫，夜深沉绣帏中冷落。愁转增，不相饶。粉悴烟憔，云鬓乱倦梳掠。【乔牌儿】自从他去了，无一日不口店道。眼皮儿不住了梭梭跳，料应他作念着。【雁儿落】愁闻砧杵敲，倦听宾鸿叫。懒将烟粉施，羞对菱花照。【挂玉钩】这些时针线慵拈懒绣作，愁闷的人颠倒。想着燕尔新婚那一宵，怎下得把奴抛调。意似痴，肌如削。只望他步步相随，谁承望拆散鸾交！【乱柳叶】为他、为他曾把香烧，怎下的将咱、将咱抛调。惨可可曾对神明道，也不索，和他、和他叫。紧交，誓约，天开眼自然报。【太平令】骂你个短命簿情才料，小可的无福怎生难消。想着咱月下星前期约，受了些无打算凄凉烦恼。我呵，你想着，记着，梦着，又被这雨打纱窗惊觉。【豆叶黄】不觉的地北天南，抵多少水远山遥。一个粉脸儿，他身上何曾忘却。钟送黄昏鸡报晓，昏晓相催，断送了愁人，多多少少。【七兄弟】懊恼，这宵，受煎熬，被凄凉一弄儿相刮躁。画檐间铁马儿晚风敲，纱窗外促织儿频频叫。【梅花酒】孤帏儿静悄悄，烛灭烟消，枕剩衾薄。扑簌簌泪点抛，急煎煎眼难交。睡不着，更那堪雨潇潇！【收江南】淅零零和泪上芭蕉，孤眠独枕最难熬。绛绡裙褪小蛮腰，急煎煎瘦了，相思满腹对谁学？【尾】急煎煎每夜伤怀抱，扑簌簌泪点腮边落。唱道是废寝忘飧，玉减香消。小院深沉，孤帏里静悄。瘦影儿紧相随，一盏孤灯照。好教我急煎煎心痒难揉，则教我几声长吁到的晓。","dynasty":"元代","title":"【双调】新水令"}
{"author":"商衟","content":"远寄粘花惹草心，招揽风流事，都不似今日个这娇姿。伶变知音，雅有林泉志。合欢连理枝，两意相投，美满夫妻相似。【梁州第七】甘不过轻狂子弟，难禁受极纣勤儿。撞声打怕无淹润。倚强压弱，滴溜着官司。轰盆打甑，走踢飞拳。查核相万般街市，待勉强过从枉费神思。是他惯追陪济楚高人，见不得村沙谎厮，钦不定冷笑孜孜。可人，举止。为他十分吃尽不肯随时，变除此外没瑕玼。聚少离多信有之，古今如此。【赚煞】好姻缘眼见得无终始，一载恩情似弹指，别离怨草次。感恨无言谩搔耳，后会何时？唱道痛泪连洒，花笺闷写相思字，托鱼雁寄传示。我志诚心一点无辞，无辞惮去伊身上死。","dynasty":"元代","title":"【南吕】一枝花"}
{"author":"商衟","content":"叹秀英钗横金凤偏，鬓乱香云亸，早是身是名染沉疴。自想前缘，结下何因果？今生遭折磨，流落在娼门，一旦把躯点污。【梁州第七】生把俺殃及做顶老，为妓路刬地波波。忍耻包羞排场上坐。念诗执板，打和开呵。随高逐下，送故迎新。身心受尽摧挫，奈恶业姻缘好家风俏无些个。纣撅丁走踢飞拳，老妖精缚手缠脚，拣挣勤到下锹镬。甚娘，过活。每朝分外说不尽无廉耻，颠狂相爱左。应有的私房贴了汉子，姿意淫讹。【赚煞】禽唇撮口由闲可，殴面枭头甚罪过，圣长里厮搽抹。倒把人看舌头厮缴络，气杀人呵。唱道晓夜评薄，待嫁人时要财定囫囵课，惊心碎唬胆破。只为你没情肠五奴虔婆，毒害相扶持得残病了我。","dynasty":"元代","title":"【南吕】一枝花_叹秀英"}
{"author":"商衟","content":"问花万木争荣，各逞娇红嫩紫。呈浓淡，斗妍蚩。为谁开？为谁落？何苦孜孜？吾来问：汝有私？【幺】云幕高张，捧出天然艳质。颜如玉，体凝脂。绿罗裳，红锦帔，貌胜西施。蒙君问，尽妾词。【最高楼】发生各自随时，艳冶非人所使。铅华满树添妆次，远胜梨园弟子。【喜春来】清香引客眠花市，艳色迷人殢酒卮，东风舞困瘦腰肢。犹未止，零落暮春时。【六幺遍】听花言，巧才思，直待伴落絮游丝。披离满径点胭脂，干忙煞燕子莺儿。芳苞折尽谁挂齿？道杏花不看开时。早寻人做主遮护你，煞强如花貌参差，凭谁赋断肠诗？【幺】妾斟量，自三思，正芳年不甚心慈。仗聪明国色两件儿，觑五陵英俊。因而渐消香减玉剥幽姿，但温存谁敢推辞。想游蜂戏蝶有正事，向眼前面配了雄雌，闪下我害相思。【尾】先生教妾感承，妾身言君试思：如今罗纰锦故人何似？阑珊了春事，惜花人谁肯折残枝？","dynasty":"元代","title":"【正宫】月照庭"}
{"author":"商衟","content":"嫩橙初破酒微温，银烛照黄昏。玉人座上娇如许，低低唱白雪阳春。谁管狂风过处，那知瑞雪屯门。【乔牌儿】画堂更漏冷，金炉篆烟尽。厮偎厮抱心儿顺，百年姻两意肯。【新水令】晓鸡三唱凤离群，空回首楚台云褪。枕上欢，霎儿恩。漏永更长，怎支持许多闷？【搅筝琶】萦方寸，两叶翠眉颦。万想千思，行眠立盹。半世买风流，费尽精神。呆心儿掩然容易亲，吃不过温存。【离亭宴煞】客窗夜永愁成阵，冷清清有谁存问？汉宫中金闺梦断，秦台上玉箫声尽。昨夜欢，今宵恨，都只为风风韵韵。相见话偏多，孤眠睡不稳。暮云楼阁景萧疏，秋水泛萍湖。几双鸣鹭蒹葭浦，昏鸦噪争宿林木。锁闲愁朱扉半掩，约西风绣帘低簌。【乔牌儿】倦将鸳被舒，愁把黛眉蹙。戍楼寒角声凄楚，引初更催禁鼓。【新水令】夜深香烬冷金炉，对银釭甚娘情绪。和泪看，寄来书。诉不尽相思，尽写做断肠句。【搅筝琶】心怞忬，刚道不思虑。除饮香醪，醉时节睡足。但合眼见他来，欲语从初。言不尽受过无限苦，恰欲待欢娱。【离亭宴煞】秋声儿也是无情物，忽惊回楚台人去。酒醒时鸾孤凤只，梦回时枕剩衾余。塞雁哀，寒蛩絮，会把离人对付。翠竹响西风，苍梧战秋雨。","dynasty":"元代","title":"【双调】风入松"}
{"author":"张道古","content":"亢阳今已久，嘉雨自云倾。一点不斜去，极多时下成。","dynasty":"唐代","title":"咏雨"}
{"author":"张道古","content":"封章才达冕旒前，黜诏俄离玉座端。二乱岂由明主用，五危终被佞臣弹。西巡凤府非为固，东播銮舆卒未安。谏疏至今如可在，谁能更与读来看。","dynasty":"唐代","title":"上蜀王"}
{"author":"徐君宝妻","content":"汉上繁华，江南人物，尚遗宣政风流。绿窗朱户，十里烂银钩。一旦刀兵齐举，旌旗拥、百万貔貅。长驱入，歌楼舞榭，风卷落花愁。清平三百载，典章文物，扫地俱休。幸此身未北，犹客南州。破鉴徐郎何在？空惆怅、相见无由。从今后，断魂千里，夜夜岳阳楼。","dynasty":"宋代","tags":"婉约，女子，感伤，思念","title":"满庭芳·汉上繁华"}
{"author":"徐君宝妻","content":"双峦斗碧，寒玉雕秋壁。两道凝螺天半，横无限、青青色。拍案涛声急。似鼓临邛瑟。窗下镜台鸾去，空留得、春山迹。","dynasty":"宋代","title":"霜天晓角·双峦斗碧"}
{"author":"孙翃","content":"受命谳封疆，逢君牧豫章。於焉审虞芮，复尔共舟航。怅别秋阴尽，怀归客思长。江皋枉离赠，持此慰他乡。","dynasty":"唐代","title":"奉酬张洪州九龄江上见赠"}
{"author":"马异","content":"马蹄声特特，去入天子国。借问去是谁，秀才皇甫湜。吞吐一腹文，八音兼五色。主文有崔李，郁郁为朝德。青铜镜必明，朱丝绳必直。称意太平年，愿子长相忆。","dynasty":"唐代","title":"送皇甫湜赴举"}
{"author":"马异","content":"赤地炎都寸草无，百川水沸煮虫鱼。定应焦烂无人救，泪落三篇古尚书。","dynasty":"唐代","title":"贞元旱岁"}
{"author":"马异","content":"欢异且交亲，酒生开瓮春。不须愁犯卯，且乞醉过申。折草为筹箸，铺花作锦裀.娇莺解言语，留客也殷勤。","dynasty":"唐代","title":"暮春醉中寄李干秀才"}
{"author":"马异","content":"有鸟自南翔，口衔一书扎，达我山之维。开缄金玉焕陆离，乃是卢仝结交诗。此诗峭绝天边格，力与文星色相射。长河拔作数条丝，太华磨成一拳石。莫嗟独笑无往还，月中芳桂难追攀。况值乱邦不平年，回陵倒谷如等闲。与君俯首大艰阻，喙长三尺不得语，因君今日形章句。羡猕猴兮著衣裳，悲蚯蚓兮安翅羽。上天不识察，仰我为辽天失所，将吾剑兮切淤泥，使良骥兮捕老鼠。昨日脱身卑贱笼，卯星借与老人峰。抱锄劚地芸芝朮，偃盖参天旧有松，术与松兮保身世。卧居居兮起于于，漱潺潺兮聆嘒嘒.道在其中可终岁，不教辜负尧为帝。烧我荷衣摧我身，回看天地如砥平。钢刀剉骨不辞去，卑躬君子今明明。俯首辞山心惨恻，白云虽好恋不得。看云且拟直须臾，疾风又卷西飞翼。为报覃怀心结交，死生富贵存后凋。我心不畏朱公叔，君意须防刘孝标。以胶投漆苦不早，就中相去万里道。河水悠悠山之间，无由把袂摅怀抱。忆仝吟能文，洽臭成兰薰。不知何处清风夕，拟使张华见陆云。","dynasty":"唐代","title":"答卢仝结交诗"}
{"author":"陈汝秩","content":"前身定是王摩诘，黄鹄溪山似辋川。薜荔十寻悬绿树，芙蓉千仞倚青天。长歌不用来招隐，闭户当应疏草《玄》。怪底西风波浪恶，披图莫上五湖船。","dynasty":"明代","title":"题王叔明溪山图"}
{"author":"曹秀先","content":"秘感敷神草，幽元洞《孝经》。仙人渺踪迹，芝阁閟仪形。玉叶云心冷，琼盘雨意冥。可堪四十载，灼灼未凋零。","dynasty":"清代","title":"玉芝"}
{"author":"曹秀先","content":"绕城一水自弯环，野色云容各自閒。便当乘槎溯天汉，眼中少个是名山。","dynasty":"清代","title":"雄县舟中"}
{"author":"曹秀先","content":"欲雨复不雨，云气郁寒阴。飕飕远风起，飘散吹平林。阳乌敛飞焰，高隐层霄岑。韬光黜外视，而无尘埃侵。自然得所养，沐浴江海浔。此时如水镜，罔象堪幽寻。","dynasty":"清代","title":"阴云"}
{"author":"高正臣","content":"正月符嘉节，三春玩物华。忘怀寄尊酒，陶性狎山家。柳翠含烟叶，梅芳带雪花。光阴不相借，迟迟落景斜。","dynasty":"唐代","title":"晦日置酒林亭"}
{"author":"高正臣","content":"芳辰重游衍，乘景共追随。班荆陪旧识，倾盖得新知。水叶分莲沼，风花落柳枝。自符河朔趣，宁羡高阳池。","dynasty":"唐代","title":"晦日重宴"}
{"author":"陈昉","content":"桂影婆娑玉殿凉，风传花漏夜声长。内人亦有思仙者，月下吹箫引凤皇。","dynasty":"宋代","title":"宫词"}
{"author":"陈昉","content":"花瘦水肥三月天，画桡双动木兰船。人家尽换新榆火，唯有垂杨带旧烟","dynasty":"宋代","title":"寒食湖上"}
{"author":"陈昉","content":"湘中惟此郡，地接五溪蛮。楚水波长碧，尧时竹尚斑。昔曾行乐处，今在梦魂间。桥墩是先建，休言我涕潸。","dynasty":"宋代","title":"金州"}
{"author":"陈昉","content":"兰麝香消委废宫，纷纷漠漠夕阳中。长门梦断金闺月，南国歌残玉树风。流水池塘春色去，绿阴庭院彩云空。西园半醉休回首，烟草凄凄雨正红。","dynasty":"宋代","title":"落花"}
{"author":"陈昉","content":"二十年余作吏人，后园花木也成林。尽是笔头那撚得，枝枝叶叶有冤声。刑重惟恐囚人怨，情轻又怕本官嗔。不知无事早归去，免得生魂对死魂。","dynasty":"宋代","title":"诗一首"}
{"author":"陈昉","content":"二十馀年作吏人，后园花木也成林。尽是笔头那撚得，枝枝叶叶有冤声。刑重惟恐囚人怨，情轻又怕本官嗔。不知无事早归去，免得生魂对死魂。","dynasty":"宋代","title":"诗一首"}
{"author":"申屠衡","content":"寥阳之阙天皇居，百灵拱卫群真趋。羽人神游尻为舆，招摇御气凌空虚。九关洞启光县珠，绿章封奏人间书。吴田潦淫三月余，吴淞决防连具区。春苗荡溺无遗株，吴民业业忧为鱼。上天好生哀冥愚，羽人稽首帝曰俞。廓除霾曀开天衢，蛟龙伏藏黑蜧诛。有秋芃芃还土腴，人无菜色国有储。羽人有道神明俱，手持玄纲旋斗枢。紫云为舄丹霞裾，蓬莱清都随所如。琳宫载敞虞山隅，为予分驻飙轮车。","dynasty":"明代","title":"周玄初祈晴诗"}
{"author":"申屠衡","content":"青琐春间漏点迟，博山香暖翠烟微。隔帘谁撼金铃响，知是花间燕子归。","dynasty":"明代","title":"宫词"}
{"author":"申屠衡","content":"童子爱白云，闭置密室内。不如放令出，去住得自在。","dynasty":"明代","title":"卧云室（师子林十二咏）"}
{"author":"申屠衡","content":"石阑护苔枝，相对黄昏月。问答本无言，翠禽强饶舌。","dynasty":"明代","title":"问梅阁"}
{"author":"申屠衡","content":"冰霜二百年，老骨耐撑拄。欲知僧腊高，即是阶前树。","dynasty":"明代","title":"指柏轩"}
{"author":"申屠衡","content":"阴森生昼寒，仰不睹天日。时从绿云中，窥见一星出。","dynasty":"明代","title":"竹谷"}
{"author":"申屠衡","content":"青锁春閒漏点迟，博山香煖翠烟微。隔帘谁撼金铃响，知是花间燕子归。","dynasty":"元代","title":"绝句"}
{"author":"袁宏道","content":"　　燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。　　廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。　　夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。","dynasty":"明代","tags":"初中文言文，小品，春天，纪游，写景，抒情","title":"满井游记"}
{"author":"袁宏道","content":"　　虎丘去城可七八里，其山无高岩邃壑，独以近城，故箫鼓楼船，无日无之。凡月之夜，花之晨，雪之夕，游人往来，纷错如织，而中秋为尤胜。　　每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，无得而状。　　布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。　　剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷无际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！　　吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？","dynasty":"明代","tags":"辞赋精选，纪游，山水，散文","title":"虎丘记"}
{"author":"袁宏道","content":"　　余少时过里肆中，见北杂剧有《四声猿》，意气豪达，与近时书生所演传奇绝异，题曰“天池生”，疑为元人作。后适越，见人家单幅上有署“田水月”者，强心铁骨，与夫一种磊块不平之气，字画之中，宛宛可见。意甚骇之，而不知田水月为何人。　　一夕，坐陶编修楼，随意抽架上书，得《阙编》诗一帙。恶楮毛书，烟煤败黑，微有字形。稍就灯间读之，读未数首，不觉惊跃，忽呼石篑：“《阙编》何人作者？今耶？古耶？”石篑曰：“此余乡先辈徐天池先生书也。先生名渭，字文长，嘉、隆间人，前五六年方卒。今卷轴题额上有田水月者，即其人也。”余始悟前后所疑，皆即文长一人。又当诗道荒秽之时，获此奇秘，如魇得醒。两人跃起，灯影下，读复叫，叫复读，僮仆睡者皆惊起。余自是或向人，或作书，皆首称文长先生。有来看余者，即出诗与之读。一时名公巨匠，浸浸知向慕云。　　文长为山阴秀才，大试辄不利，豪荡不羁。总督胡梅林公知之，聘为幕客。文长与胡公约：“若欲客某者，当具宾礼，非时辄得出入。”胡公皆许之。文长乃葛衣乌巾，长揖就坐，纵谈天下事，旁若无人。胡公大喜。是时公督数边兵，威振东南，介胄之士，膝语蛇行，不敢举头；而文长以部下一诸生傲之，信心而行，恣臆谈谑，了无忌惮。会得白鹿，属文长代作表。表上，永陵喜甚。公以是益重之，一切疏记，皆出其手。　　文长自负才略，好奇计，谈兵多中。凡公所以饵汪、徐诸虏者，皆密相议然后行。尝饮一酒楼，有数健儿亦饮其下，不肯留钱。文长密以数字驰公，公立命缚健儿至麾下，皆斩之，一军股栗。有沙门负资而秽，酒间偶言于公，公后以他事杖杀之。其信任多此类。　　胡公既怜文长之才，哀其数困，时方省试，凡入帘者，公密属曰：“徐子，天下才，若在本房，幸勿脱失。”皆曰：“如命。”一知县以他羁后至，至期方谒公，偶忘属，卷适在其房，遂不偶。　　文长既已不得志于有司，遂乃放浪曲糵，恣情山水，走齐、鲁、燕、赵之地，穷览朔漠。其所见山奔海立，沙起云行，风鸣树偃，幽谷大都，人物鱼鸟，一切可惊可愕之状，一一皆达之于诗。其胸中又有一段不可磨灭之气，英雄失路、托足无门之悲，故其为诗，如嗔如笑，如水鸣峡，如种出土，如寡妇之夜哭，羁人之寒起。当其放意，平畴千里；偶尔幽峭，鬼语秋坟。文长眼空千古，独立一时。当时所谓达官贵人、骚士墨客，文长皆叱而奴之，耻不与交，故其名不出于越。悲夫！　　一日，饮其乡大夫家。乡大夫指筵上一小物求赋，阴令童仆续纸丈余进，欲以苦之。文长援笔立成，竟满其纸，气韵遒逸，物无遁情，一座大惊。　　文长喜作书，笔意奔放如其诗，苍劲中姿媚跃出。余不能书，而谬谓文长书决当在王雅宜、文征仲之上。不论书法，而论书神：先生者，诚八法之散圣，字林之侠客也。间以其余，旁溢为花草竹石，皆超逸有致。　　卒以疑杀其继室，下狱论死。张阳和力解，乃得出。既出，倔强如初。晚年愤益深，佯狂益甚。显者至门，皆拒不纳。当道官至，求一字不可得。时携钱至酒肆，呼下隶与饮。或自持斧击破其头，血流被面，头骨皆折，揉之有声。或槌其囊，或以利锥锥其两耳，深入寸余，竟不得死。　　石篑言：晚岁诗文益奇，无刻本，集藏于家。予所见者，《徐文长集》、《阙编》二种而已。然文长竟以不得志于时，抱愤而卒。　　石公曰：先生数奇不已，遂为狂疾；狂疾不已，遂为囹圄。古今文人，牢骚困苦，未有若先生者也。虽然，胡公间世豪杰，永陵英主，幕中礼数异等，是胡公知有先生矣；表上，人主悦，是人主知有先生矣。独身未贵耳。先生诗文崛起，一扫近代芜秽之习，百世而下，自有定论，胡为不遇哉？梅客生尝寄余书曰：“文长吾老友，病奇于人，人奇于诗，诗奇于字，字奇于文，文奇于画。”余谓文长无之而不奇者也。无之而不奇，斯无之而不奇也哉！悲夫！","dynasty":"明代","tags":"古文观止，写人，怀才不遇，传记","title":"徐文长传"}
{"author":"袁宏道","content":"湘山晴色远微微，尽日江头独醉归。不见两关传露布，尚闻三殿未垂衣。边筹自古无中下，朝论于今有是非。日暮平沙秋草乱，一双白鸟避人飞。","dynasty":"明代","tags":"古诗三百首，写景，抒怀","title":"感事"}
{"author":"袁宏道","content":"　　天目幽邃奇古不可言，由庄至颠，可二十余里。　　凡山深辟者多荒凉，峭削者鲜迂曲；貌古则鲜妍不足，骨大则玲珑绝少，以至山高水乏，石峻毛枯：凡此皆山之病。　　天目盈山皆壑，飞流淙淙，若万匹缟，一绝也。石色苍润，石骨奥巧，石径曲折，石壁竦峭，二绝也。虽幽谷县岩，庵宇皆精，三绝也。余耳不喜雷，而天目雷声甚小，听之若婴儿声，四绝也。晓起看云，在绝壑下，白净如绵，奔腾如浪，尽大地作琉璃海，诸山尖出云上若萍，五绝也。然云变态最不常，其观奇甚，非山居久者不能悉其形状。山树大者，几四十围，松形如盖，高不逾数尺，一株直万余钱，六绝也。头茶之香者，远胜龙井，笋味类绍兴破塘，而清远过之，七绝也。余谓大江之南，修真栖隐之地，无逾此者，便有出缠结室之想矣。　　宿幻住之次日，晨起看云，巳后登绝顶，晚宿高峰死关。次日，由活埋庵寻旧路而下。数日晴霁甚，山僧以为异，下山率相贺。山中僧四百余人，执礼甚恭，争以饭相劝。临行，诸僧进曰：“荒山僻小，不足当巨目，奈何?”余曰：“天目山某等亦有些子分，山僧不劳过谦，某亦不敢面誉。”因大笑而别。","dynasty":"明代","tags":"记游，写山，写景","title":"天目"}
{"author":"袁宏道","content":"野花遮眼酒沾涕，塞耳愁听新朝事；邸报束作一筐灰，朝衣典与栽花市。新诗日日千余言，诗中无一忧民字；旁人道我真聩聩，口不能答指山翠。自从老杜得诗名，忧君爱国成儿戏。言既无庸默不可，阮家那得不沉醉？眼底浓浓一杯春，恸于洛阳年少泪。","dynasty":"明代","title":"显灵宫集诸公，以“城市山林”为韵（四首选—）"}
{"author":"袁宏道","content":"黄鹄矶头红染泪，手杀都堂如儿戏；飞鞍叠骑尘碾尘，报书一夕三回至。天子圣明臣敛手，胸臆决尽天下事。二百年来好纪网，辰裂星纷委平地。天长阍永叫不闻，健马那堪持朽辔。书生痛哭倚蒿篱，有钱难买青山翠。","dynasty":"明代","title":"闻省城急报"}
{"author":"袁宏道","content":"妾家白苹洲，随风作乡土；弄篙如弄铖，不曾拈一缕。四月鱼苗风，随君到巴东；十月洗河水；送君发扬子。扬子波势恶，无风浪亦作；江深得鱼难，鹧鸶充餻臛。生子若凫雏，穿江复入湖；长时剪荷叶，与儿作衣襦。","dynasty":"明代","title":"棹歌行·妾家白苹洲"}
{"author":"袁宏道","content":"文窗斜对木香篱，胡粉薄施细作眉。贪向墙头看车马，不知裙着刺花儿。","dynasty":"明代","title":"大堤女"}
{"author":"袁宏道","content":"野树凋青叶，寒江扫白波。讹音东事变，重语北船过。衢橘连霜买，卢姬尽日歌。扬州饶嫁娶，箫鼓夜来多。","dynasty":"明代","title":"即事"}
{"author":"袁宏道","content":"空街羸马有何荣，寂寞繁华两不成。破懒始知经有味，送眠微觉酒多情。腮毛未老随霜换，肺病无根见腊生。收拾閒烟与閒水，凭将筠管作干城。","dynasty":"明代","title":"閒居其二"}
{"author":"袁宏道","content":"幽房睡足簟纹红，香鸭灰寒唤小童。弦里乱流崩谷水，瓶中微带入松风。身心何处谋长策，鬓发而今渐老翁。净榻如绵窗似洗，明眸皓齿话虚空。","dynasty":"明代","title":"閒居其三"}
{"author":"袁宏道","content":"有衲层层煖蔽身，道书观了且存神。懒心不恼思朝事，法服无端裹野人。芡叶笺中书小偈，柘枝风里拾陈薪。江湖冻裂冰皮老，霜郭时时有巨鳞。","dynasty":"明代","title":"閒居其四"}
{"author":"袁宏道","content":"空斋独坐拥残薪，笔有枯芒研有鳞。梦里风窗听似语，山中烟树念如人。儿童也解谈东事，箫鼓何因动壮邻。竟日飞霾无却处，一层吹了一层尘。","dynasty":"明代","title":"閒居其五"}
{"author":"袁宏道","content":"霜鹤衔冰且忍饥，穷沙休忆稻梁肥。低棋动欲求先著，钝鸟焉能不早飞。身分无多难了事，酸迂那得济时机。长安未有胶粘却，日日开门放客归。","dynasty":"明代","title":"閒居其六"}
{"author":"袁宏道","content":"卑官自觉与心安，五亩无家去亦难。毡榻所亲唯老易，儒衫相对几孤寒。香茶每供邻僧去，院树时同小弟看。雪色照帘花飐水，浊尊聊复对空盘。","dynasty":"明代","title":"戊戌初度其一"}
{"author":"袁宏道","content":"禅灯滟滟雪玻璃，贝典将来戒小妻。客里羁情笼野鸽，乡中春梦阅山鸡。灰心竟日疏《庄子》，弹舌清晨诵准提。无限长林无限羽，一枝那复计高低。","dynasty":"明代","title":"戊戌初度其二"}
{"author":"袁宏道","content":"閒居心似夹冰鱼，雪里轮蹄亦自疏。研酒和来香泛帖，瓶花吹落湿沾书。艰深乍觉诗如谶，消散方知道是虚。一卷杂华诵未了，被人邀得过僧庐。","dynasty":"明代","title":"戊戌初度其三"}
{"author":"袁宏道","content":"清溪曲曲几千松，梦里开门看鹤踪。乡计久要桃叶渡，客程长念壮高峰。笙歌渐渐于人懒，山水时时觉话重。六载牵羁成底事，不如潇洒学为农。","dynasty":"明代","title":"戊戌初度其四"}
{"author":"袁宏道","content":"窗前独种庵婆罗，石火风灯不浪过。箱帙夜翻尘牍少，客衣春晒衲头多。毫端漭漭书巴水，枕上巉巉梦小峨。诗有馀师禅有友，前希李白后东坡。","dynasty":"明代","title":"赠黄平倩编修"}
{"author":"袁宏道","content":"偏是佳人少，鸺鹠日日鸣。应刘皆早世，晁贾竟虚生。雪涧寒当户，渔梁怒满城。怜才与惜宝，天似未分明。","dynasty":"明代","title":"哭江进之其四"}
{"author":"袁宏道","content":"儿童每见求甘草，道侣相逢话药方。高邮城里寻常去，收得姜芽几许长。","dynasty":"明代","title":"题方医卷方歙人客高邮"}
{"author":"袁宏道","content":"西风罥藤如罥索，急雨穿棚如穿幕。树梢投地水溅珠，葛衫吹上毗卢阁。乍黑乍丹云态多，骤寒骤燠天公疟。热席得雨亦快人，愁杀山僧卖花萼。","dynasty":"明代","title":"和伯修"}
{"author":"袁宏道","content":"敢谓冯唐老，为郎十五年。不因君濡滞，那与我周旋。历历分行树，匆匆两去船。此心无近远，月在浩池边。","dynasty":"明代","title":"德州舟中逢沈何山其二"}
{"author":"袁宏道","content":"海内奇士如君少，双眼识君恨不早。纷纷俗士尽轻肥，嗟君短褐长安道。男儿有骨不乘时，处处相逢荐福碑。请君试秘丰城剑，他年倘有张华知。","dynasty":"明代","title":"赠黄道元"}
{"author":"袁宏道","content":"稼圃也优游，山庄又一秋。迎风收栗子，过雨剪花头。自洗蒙苔石，聊通滞叶沟。閒中真本草，蠲忿与忘忧。","dynasty":"明代","title":"再和散木韵其五"}
{"author":"袁宏道","content":"东去人人叩，西来事事疑。苦心真学者，出世好男儿。消息蕲州得，机缘老宿知。何人皮相士，道尔定狂痴。","dynasty":"明代","title":"三弟回志喜其四"}
{"author":"袁宏道","content":"去住非无谓，蹉跎似不羁。亲朋尽欲杀，知己半相疑。独我能青眼，因君是白眉。东来书一纸，读罢泪如丝。","dynasty":"明代","title":"忆弟其三"}
{"author":"袁宏道","content":"幽居长在定，直与简编亲。东鲁先夫子，西方古圣人。侍儿泉洗面，座客鸟衔巾。几日僧寮去，山房一半尘。","dynasty":"明代","title":"再和散木韵其七"}
{"author":"袁宏道","content":"像设都非丽，疏题亦不红。花移牛槛日，槐老一庭风。寓目皆成淡，诸方敢斗空。到门有醉客，乡里旧山公。","dynasty":"明代","title":"偕曾退如过净土盖"}
{"author":"袁宏道","content":"醉里提壶荷锸还，大伸脚步即登山。何如且作收云法，施得清光与世间。","dynasty":"明代","title":"公超谷"}
{"author":"袁宏道","content":"只觉秋悲苦，那堪别赋工。予瞻南去雁，尔望北来风。寒日疏篱菊，清霜落井桐。江湖夕照里，登眺许谁同。","dynasty":"明代","title":"寄散材"}
{"author":"袁宏道","content":"一倍惜花时，寒香滴酒卮。幸依无事客，且喜不蟠枝。近枕通幽梦，安禅伴净尼。未知白苏老，酬唱几番诗。","dynasty":"明代","title":"花朝日白苏斋看梅"}
{"author":"袁宏道","content":"山僧能险语，酷似李才江。坐久衣粘石，人归雪满窗。看云开竹户，会境写花幢。手把枯藤去，孤清鹤一双。","dynasty":"明代","title":"和僧韵因赠"}
{"author":"袁宏道","content":"且莫问提壶，春风一半孤。暮云啼滑滑，晓树语呱呱。梦绕飞花社，思牵线柳湖。无方可醉得，浊酒坐灰垆。","dynasty":"明代","title":"苦雨"}
{"author":"袁宏道","content":"玉立映澄壶，儿郎洵美都。香含新豆蔻，花引嫩鹓雏。案小频过额，烟轻欲散垆。韦门素业好，付与外甥卢。","dynasty":"明代","title":"外甥毛云花烛诗"}
{"author":"袁宏道","content":"浅屋低檐下，春花滴小槽。箸阑思蟹足，话久觅绒袍。竹语调刀切，云啼獝狖高。等閒历寒暑，颠里换斑毛。","dynasty":"明代","title":"乍寒集王连玉宅小饮"}
{"author":"袁宏道","content":"树树新莺啼晓晖，春风南国笋初肥。花前白发光垂地，天上红云绣绕衣。孺子榻香芝数本，麻姑山近柏千围。使君自是烟凫侣，趁取青溪老鹤飞。","dynasty":"明代","title":"寿雷元亮母太宜人"}
{"author":"袁宏道","content":"银河夜长天堤绽，空中现出琉璃变。电布云奔一派垂，山都昼吼白龙战。四壁阴阴吹雨足，画峦活舞玲珑玉。天孙夜夜踏歌来，一曲飞珠二万斛。","dynasty":"明代","title":"第五泄"}
{"author":"袁宏道","content":"卜日轻为别，重来未有期。出门馀泪眼，终不是男儿。","dynasty":"明代","title":"龙湖师其一"}
{"author":"袁宏道","content":"抺却浓岚作羽衫，抚松终日坐枯岩。盗悲老氏折衡斗，马谢庄生祱辔衔。青凤下来传古字，白云飞去护仙缄。芝田数亩那耕得，收拾山中木柄欃。","dynasty":"明代","title":"放言效白其五"}
{"author":"袁宏道","content":"尝怪杨真珈，作俑飞来峰。名山如有灵，请以一九封。齐云富奇壁，题识遍空翠。卷石亦不容，岳神有何罪。碑文多谀辞，金壁增腐气。所幸五老峰，笔灾尚未至。珍重后来人，慎勿妄题字。山神已證明，后生毋轻易。好事倘不然，头骨随鞭碎。","dynasty":"明代","title":"戒五老峰题石"}
{"author":"袁宏道","content":"临卬酒垆卓氏盘，携向禅堂醉里看。橘皮蟹瓜未足云，分明远山秋水寒。残膏剩馥沾唇吻，引得青娥入肺肝。世远物微不可知，且欲借此为乐瑞。百盘一吸无遗沥，奔注有若顺风湍。醉中逸思不可止，援却老僧新竹竿。书空卜丈作凰字，平地跃跃飞生鸾。","dynasty":"明代","title":"和黄平倩平倩有文君盘出以行酒"}
{"author":"袁宏道","content":"脆瓦稀疏点，凉窗稳贴眠。梦中何所见，峡水与帘泉。","dynasty":"明代","title":"途中口占其四"}
{"author":"袁宏道","content":"一喝二日聋，江西立宗派。师瞆多少时，證得观自在。不受喧寂尘，跳出声闻界。笑杀观世音，圆通却成碍。","dynasty":"明代","title":"云上人"}
{"author":"袁宏道","content":"不独林园胜，居停更可儿。云生卧地石，山压傍墙枝。字母逢僧转，文心问水知。看君举业好，岐路不须疑。","dynasty":"明代","title":"宿落石台山房其二"}
{"author":"袁宏道","content":"蜘蛛生采解织罗，吴儿十五能娇歌。旧曲嘹厉商声紧，新腔啴缓务头多。一拍一箫一寸管，虎丘夜夜石苔暖。家家宴喜串歌儿，红女停捘田畯懒。","dynasty":"明代","title":"江南子其三"}
{"author":"袁宏道","content":"少年工谐谑，颇溺滑稽传。后来读水浒，文字益奇变。六经非至文，马迁失组练。一雨快西风，听君酣舌战。","dynasty":"明代","title":"听朱生说水浒传"}
{"author":"袁宏道","content":"薄雾随风尽，寒霜对酒销。芋魁腾晓市，蟹子趁归潮。往事琼花观，新沟杨子桥。虽然富罗绮，未必似前朝。","dynasty":"明代","title":"扬州晓泊"}
{"author":"袁宏道","content":"爱取春江一抺澄，斜帆叠叠柳层层。閒来袖得佳石子，付与山中好事僧。","dynasty":"明代","title":"游石洲其一"}
{"author":"袁宏道","content":"扫断红霞陌上尘，青鸾白凤集仙真。吹笙捣药皆厮品，要作蓬山骂坐人。","dynasty":"明代","title":"桃花流水引四首"}
{"author":"袁宏道","content":"尘头飞骑竟茫然，望尽云棱日角边。税使逐来才两载，楚人机动已三年。从知鹿死非阴地，转恐乌横欲暮天。国体藩规俱莫论，老臣涂血也堪怜。","dynasty":"明代","title":"郡人来言楚事久未得旨感赋其二"}
{"author":"袁宏道","content":"得得寻花去，冲烟过柳居。见僧询母字，为客检方书。幽梦通巢鹤，閒心系沼鱼。浮尘无可竞，竞得也空虚。","dynasty":"明代","title":"柳浪杂咏其三"}
{"author":"袁宏道","content":"寤寐高斋柳，穷阴到亦多。云齐千亩稻，雪捲四时波。竹里垆烟出，花间艇子过。醉来即高枕，梦境也清和。","dynasty":"明代","title":"赋得风雨亦来过"}
{"author":"袁宏道","content":"烧却门符纸，匝地竞如蚁。青眉稚齿儿，堂上诵夫子。余也亦皇皇，趁时治山水。瓢笠共山僧，缁衣附行李。是壑即吾居，是云即吾市。逸思触东风，吐若争春蕊。冒霜遵脩途，十里黄埃起。","dynasty":"明代","title":"人日同度门发足上玉泉其一"}
{"author":"袁宏道","content":"湖丝细嫩婴儿发，水光滟滟春云洁。凭将圣手劈秋毛，巨斧划开枯筒节。十日一眼九日眉，幻出白毫光满月。衣摺瘦健貌清古，笔墨无功畦径绝。白描设色种种工，活夺龙眠与松雪。横见侧出灯取影，有意无意鸿没灭。绛州淳化老定武，针锋摹出无差别。谁能纸上卧王濛，要使赝充走殷铁。堂上传视色生动，四坐欲言口无舌。唐钩森紧损神情，宋绣阿娜无筋骨。长卿秀句夺云烟，佳儿指上现青莲。一家净侣团圞语，大胜诗人王辋川。","dynasty":"明代","title":"长卿内子无如氏绣佛及诸人物行楷精绝诗以记之"}
{"author":"袁宏道","content":"玉立映澄壶，儿郎洵美都。香含新豆蔻，花引嫩鹓雏。案小频过额，烟轻欲散垆。韦门素业好，付与外甥卢。","dynasty":"明代","title":"外甥毛云花烛诗"}
{"author":"袁宏道","content":"一身狼狈踰冬秋，姊妹人人叹白头。刚得在家三日好，明朝行李又杭州。","dynasty":"明代","title":"小妇别诗其一"}
{"author":"袁宏道","content":"随意移床枕，无窗不可眠。西山篱落下，流水卷炉边。茭叶遮城垒，荻花隐寺田。儿童私打网，时有白鱼鲜。","dynasty":"明代","title":"刘常侍水轩其二"}
{"author":"袁宏道","content":"一段青石堤，袅娜千垂杨。十许种名花，红紫白成行。借问此谁种，云是监中郎。纱纹织作浪，文玉砌为堂。安得冢子山，吹来置此傍。醉中发狂思，醒后益周张。吾身自可移，何必移吾乡。","dynasty":"明代","title":"湖上别同方子公赋其三"}
{"author":"袁宏道","content":"钱塘江上云如狗，一片顽石露粗丑。苦竹丛丛本岭烟，毛松落落千行韭。道旁时榜赵州茶，室中不戒声闻酒。更问如之与如何，便是颈上重加纽。","dynasty":"明代","title":"过云栖见连池上人有狗丑韭酒纽诗戏作其一"}
{"author":"袁宏道","content":"都说今龙井，幽奇踰昔时。路迂迷旧处，树古失名儿。渴仰鸡苏佛，饥参王版师。因循坐谷口，欲去复还疑。","dynasty":"明代","title":"过龙井"}
{"author":"袁宏道","content":"瞥眼花成实，惊心鸟作桥。婆娑巫觋笑，斋沐老僧朝。薄月疏烟竹，回风怒水条。馀生施静峤，转觉世途遥。","dynasty":"明代","title":"七月六日"}
{"author":"袁宏道","content":"镜澈古苔光，溪风湛碧香。花犹知世代，水不解兴亡。粉黛山川俗，烟泉岁月长。而今正好景，石骨照苍凉。","dynasty":"明代","title":"过华清宫浴汤泉其一"}
{"author":"袁宏道","content":"无官有客尚留吴，难道陶潜不腐儒。魂亦寻花如蛱蝶，梦惟逐浪似鹈鹕。孤灯影瘦寒山寺，荒草流青夏驾湖。学道参禅都未澈，一毛聊得比杨朱。","dynasty":"明代","title":"雨中过苏其二"}
{"author":"袁宏道","content":"不是频游地，如何亦遇君。相看唯惜死，所问不离云。白帢增官韵，黄蕉织水纹。冶心今较可，敝笈委缃裙。","dynasty":"明代","title":"汉阳逢丘长孺其一"}
{"author":"袁宏道","content":"移席就佳荫，萧散去巾带。南风倏然来，令我意通泰。是风如好语，妙契心所会。又加渴时泉，一吸沁肝肺。是风何所有，凉云与清濑。虽然经市嚣，冷冷意自在。禅宫有废圃，植槿以为柴。虚旷多容风，雨具不须贷。尔我虽云贫，尚能施扫洒。更施无系心，鼾声震地籁。","dynasty":"明代","title":"夏日过葡萄园赋得薰风自南来"}
{"author":"袁宏道","content":"帝女传花信，阳官布省刑。帘霜淋故额，窗彩烂残经。轧轧声初乱，乌乌乐可听。题书邀宝月，祝面忆添丁。薰帖防新润，磨烟散古硎。茗花香后滟，艇子过时腥。少树波千溜，寒梅月一瓶。彩光匀水市，青黛扑门扃。玳瑁噞盆鲫，连钱玩小鸰。面暄酣白战，决口泻河泾。","dynasty":"明代","title":"雪霁后仍用前韵"}
{"author":"袁宏道","content":"歌舞丛中可度身，六桥随处嗅香尘。西家有个如花女，可得将来有远人。","dynasty":"明代","title":"湖上迟陶石篑戏题其二"}
{"author":"袁宏道","content":"病合当求去，宦情非是阑。与其官作病，宁可活无官。腰膝皆相贺，妻儿亦自驩。高堂垂万里，谁与说平安。","dynasty":"明代","title":"病痊"}
{"author":"袁宏道","content":"拟将杯棬作家乡，卧月横烟梦几场。况是蛾眉消得死，争教白也不郎当。","dynasty":"明代","title":"采石蛾眉亭其二"}
{"author":"袁宏道","content":"旋赊白发号衰翁，旧业今缘次第空。山鸟乍闻新格磔，峡僧遥寄小玲珑。坐消纤雨轻阴日，閒踏疏黄浅碧风。收拾方桥与兰桨，待看红萼慢流中。","dynasty":"明代","title":"柳浪初正"}
{"author":"袁宏道","content":"辛苦老鱼轩，廿年同道路。今日白杨村，乡留我独去。","dynasty":"明代","title":"途中口占其三"}
{"author":"袁宏道","content":"东街晴雪未消泥。南陌阴𩆍又涨堤。恰似江头娼女面，乍时欢笑乍时啼。","dynasty":"明代","title":"竹枝词其四"}
{"author":"袁宏道","content":"盖膝衣三补，充脾饭一匙。长贫商贾贵，久客保佣知。开帖临黄字，关门变黑髭。飞蓬逐流水，何日是休时。","dynasty":"明代","title":"雪中"}
{"author":"袁宏道","content":"通国皆狂死，谁家解满栏。径须一石醉，消得几生看。小榭迎初月，层岚作晚寒。携归才数朵，掩尽百罗纨。","dynasty":"明代","title":"惠安伯圜亭同顾升伯李长卿汤嘉宾看牡丹其二"}
{"author":"袁宏道","content":"惜别在今朝，车马去遥遥。一行一回首，踟蹰过板桥。","dynasty":"明代","title":"龙湖师其二"}
{"author":"袁宏道","content":"藤叶常悬四五葩，闲随方罫过邻家。西厢托疾东厢假，南寺听经北寺茶。蝶老花阑如倦客，天清云薄似飞纱。姬衫典尽瓶犹馁，学把缗钱托画叉。¤","dynasty":"明代","title":"和江进之杂咏四首"}
{"author":"袁宏道","content":"烛气烘人煖，帘丝透月来。近花安饮几，分筱出重台。细曲龙香拨，清酣鹄卵杯。彻明尚不去，安肯见灯回。","dynasty":"明代","title":"集乔光禄斋头"}
{"author":"袁宏道","content":"红叶霜花积几重，青山蜕骨走眠龙。伊祈善卷俱陈迹，各向秋云占一峰。","dynasty":"明代","title":"杪秋陪祀山陵同陶孝若黄道元谢响泉入仙人洞洞奇绝去驰道二里许"}
{"author":"袁宏道","content":"才呼痛快忽伤唇，积玉堆霜止一巡。便与唤名西施腕，较他舌乳更清新。","dynasty":"明代","title":"食笋时方正月其三"}
{"author":"袁宏道","content":"独树扣镶谁，幽人觅故知。斜鬟溪女笑，丫路板桥危。山户虫封蜡，花乡果旧卮。白公君记取，是处有僧随。","dynasty":"明代","title":"九月二日盛集诸公郊游至二圣寺仍用散木韵其八"}
{"author":"袁宏道","content":"十载青山约，今番始赴期。如云投旧岭，似鸟念高枝。蓝压仙翁井，苔深鬼谷祠。车将一喝去，秤取布裈师。","dynasty":"明代","title":"当阳僧来邀游青溪紫盖诸胜其一"}
{"author":"袁宏道","content":"秋芳老尽枯香在，缸花夜煖朱丝佩。洞庭橘子割霜寒，碧椀青盘雅相对。钓月半窗吐薄晖，长眉小史换宫衣。金炉火急焦声碎，杯面鱼珠点点飞。","dynasty":"明代","title":"集张园分得对字"}
{"author":"袁宏道","content":"众蛙强饮角雄雌，怒腮鼓腹入清池。池面不减一涓滴，千众蹒跚醉淋漓。学宫老儒课童子，长头短项叫相随。蒲根荇底互嘲笑，我吻犹燥汝不支。白龙鱼服过而语，汝辈虽饮奚以为。众蛙曹怒呼其侣，波心跳掷如熊罴。前驱大腹后丁尾，鼓角虽雄剑戟疲。白龙一呷池水渴，诸蛙骇愕号且驰。聚族隐姓人污泥，羞教东海见涔蹄。","dynasty":"明代","title":"蛙饮叹"}
{"author":"袁宏道","content":"苜蓿风高万马齐，东华门里映花嘶。平明挟弹西园去，白日晴翻碧玉蹄。","dynasty":"明代","title":"见宫监走马"}
{"author":"袁宏道","content":"丝烟丝雨润江湄，又到花娇鸟嫩时。杜宇一身皆口颊，垂杨通体是腰肢。閒观水态思吴壁，暗记方言證楚辞。鸂鶒太文凫太野，就中洁白是银鸶。","dynasty":"明代","title":"新买得画舫将以为庵因作舟居诗其六"}
{"author":"袁宏道","content":"搔头几日见新丝，二月河桥上马时。长短官街惊梦鼓，高低杨柳罥肠枝。江烟一担充行李，流水三叉各路歧。北地南天千万里，青巾白帢几人知。","dynasty":"明代","title":"广陵别景升小修"}
{"author":"袁宏道","content":"死去君何恨，藏书大得名。纷纷薄俗子，相激转相成。","dynasty":"明代","title":"龙湖师其七"}
{"author":"袁宏道","content":"碧溪香重水鳞鳞，飘雪回风舞最新。欲止又飞如照影，乍开忽乱似分身。愁深孝女江头月，梦逐陈王枕里人。欲把遗芳付仙子，任他杨柳六街尘。","dynasty":"明代","title":"赋得溪上落花"}
{"author":"袁宏道","content":"瑟瑟残规吐，泠泠小籁吹。偶然低远碧，恰好透疏枝。罥藻勾萝去，笼烟压露垂。归樵与去艇，处处杜陵诗。","dynasty":"明代","title":"风林纤月落其一"}
{"author":"袁宏道","content":"师从峨嵋来，往返经几宿。兹山闻最高，几许到天竺。师行遍天下，无乃是神足。竦身入梵宫，镂此旃檀佛。","dynasty":"明代","title":"送峨嵋僧清源时源请有檀香佛刻镂甚精"}
{"author":"袁宏道","content":"仄岭东移半尺苔，如何横度碧崔嵬。上头若有朝三叟，料得胡孙也喜来。","dynasty":"明代","title":"胡孙愁"}
{"author":"袁宏道","content":"东亭故宅昔曾过，旋著新花剪旧莎。帘远颇宜低度曲，门宽兼得大张罗。鸠巢唤妇真成拙，瓜屋随身也觉多。试问柳浪湖上柳，几回秋草几春波。","dynasty":"明代","title":"荅鲁印山见贺新居之作"}
{"author":"袁宏道","content":"溪头微雪点疏松，睡起开窗对远峰。谁写画图来寿汝，谢家江上九芙蓉。","dynasty":"明代","title":"丁未初度泊池阳自寿兼忆李安人其一"}
{"author":"袁宏道","content":"悔逐缁尘帝里游，除君何处可消愁。蚍蜉失土先谋芥，野鹤移家亦傍鸥。稍质衣衫充酒品，尽搬香茗在书楼。帘开忽见新晴日，又到黄姑织女愁。","dynasty":"明代","title":"七夕同方子公蒋子厚弟小修避水长孺楼居"}
{"author":"袁宏道","content":"艳阳二三月，杨柳枝参差。每逢双燕子，忆得别君时。忆得别君时，遗君珊瑚枕。君行佳丽地，何人荐君寝。越女性如绵，吴妓情似纸。夫君浪子心，吹作东西水。前月父书来，道君游淮北。今月见君字，知作江南客。江水自清流，照君不照妾。","dynasty":"明代","title":"折杨柳"}
{"author":"袁宏道","content":"良月下空窗，秋水浸缃帙。寒气迫衣米，垂帷禦风入。驱风月亦驱，转若麾旧识。端坐不可忍，强起下檐立。苦酒呼一杯，聊以宽风力。不惜待阳和，三春光景失。永夜伴清晖，寒士寒亦得。","dynasty":"明代","title":"看月"}
{"author":"袁宏道","content":"谋士虎兼龙，三家霸局同。文章分鼎足，才品第英雄。龌龊司徒后，昏顽锻锡公。陈琳檄自有，离可愈头风。","dynasty":"明代","title":"邺城道其九"}
{"author":"袁宏道","content":"芦花枝上水痕新，南市东村打白鳞。只在梁山山背面，梁山何苦不离人。","dynasty":"明代","title":"竹枝词四首时阻风安乡河中"}
{"author":"袁宏道","content":"曾挈东皋到酒泉，而今醉国也骖然。睡乡若有閒图籍，欲向先生受一廛。","dynasty":"明代","title":"希夷峡其二"}
{"author":"袁宏道","content":"夜深蕉帢带寒澌，隔水青梧辨露枝。问取无心老衲子，几人消得幻琉璃。","dynasty":"明代","title":"芜湖舟中同范长白念公看月其一"}
{"author":"袁宏道","content":"低鬟染就宫云绿，麝裙晓展潇湘六。杨子桥东梅岭西，归魂几夜销香肉。轻妆淡抺浅规眉，爱著生衣弃纨縠。一身飘落等吹花，千里家乡任白鹄。东邻移去复西邻，那得王昌与宋玉。梅花终作处士妻，海棠暂试诗人目。卖珠补屋是何人，方领长环穷也足。但得夫婿不从军，同向沙田种麻谷。","dynasty":"明代","title":"代广陵姬用前韵"}
{"author":"袁宏道","content":"萍迹犹怜滞水乡，濯缨满地是沧浪。罢来仙县郎官绶，扮作青溪道士装。沙鸟惯人眠不醒，岸花经雨折还香。相思别后知无益，烂向春风醉一场。","dynasty":"明代","title":"皇甫仲璋邀饮惠山上其二"}
{"author":"袁宏道","content":"不恨今日雨，却恨前日晴。无端放隙光，诱我馀杭行。馀行有何趣，败寺老和尚。若使在西湖，亦得闲眺望。出门无去处，袖手东西顾。桑下见蚕娘，泥滓沾衣裤。只是去临安，已觉步步难。何况径山路，千盘与万盘。","dynasty":"明代","title":"馀杭雨其一"}
{"author":"袁宏道","content":"閒将柏叶搅胡茶，供养方情老作家。不似破头山道者，贪他传代古袈裟。","dynasty":"明代","title":"法华庵看月江老衲移柏树其四"}
{"author":"袁宏道","content":"轮相居然足，漆光与鉴新。神魂知也未，爪齿幻耶真。一个庄严佛，千年骨董人。饶他铜与铁，到此亦成尘。","dynasty":"明代","title":"拜长耳和尚肉身"}
{"author":"袁宏道","content":"寒日篱花少，虚窗五尺馀。砚皴呵绣墨，壁老剧垂书。定业诗调冶，幽忧酒破除。家人攀釜看，绨锦当黄糈。","dynasty":"明代","title":"坐小修斋中"}
{"author":"袁宏道","content":"归来兄弟对门居，石浦河边小结庐。可比维摩方丈地，不妨杨子一床书。蔬园有处皆添甲，花雨无多亦溜渠。野服科头常聚首，阮家礼法向来疏。","dynasty":"明代","title":"归来"}
{"author":"袁宏道","content":"尝胆经时苦，劳薪几日休。秃须黄印绶，芒履黑平头。簿领分从事，腰肢恼督邮。可怜人似玉，赢得发如秋。","dynasty":"明代","title":"赠江进之其七"}
{"author":"袁宏道","content":"瘦石鳞鳞带碧丝，百盘无地不青枝。人间那得西方种，问取嘉州合眼师。","dynasty":"明代","title":"大林寺宝树其二"}
{"author":"袁宏道","content":"青杨如缕罥斜晖，霍霍班骓出帝畿。山府官迎听鸟语，瘴乡人去著毡衣。桄榔叶密偏宜坐，鹦鹉雏娇不耐飞。百粤山川题欲遍，素馨花老陆郎归。","dynasty":"明代","title":"送南粤使"}
{"author":"袁宏道","content":"万瓦如鳞绣作堆，别山重见秃翁来。晴川阁下南条水，一日同君荡几回。","dynasty":"明代","title":"罗隐南王章甫小集斋中说旧事偶成三首"}
{"author":"袁宏道","content":"士老不曾官，女老不曾媒。无媒知真性，不官见隐才。守道七十载，寂寞类寒灰。逢山遍瑑句，得黍即衔杯。笔绝知麟获，人亡为国哀。科斗馀文字，残书化草莱。马鬣封三尺，文翁安在哉。空斋遗杖履，长叹续归来。","dynasty":"明代","title":"过二酉师旧斋"}
{"author":"袁宏道","content":"鸾靴争说上场难，衫袖郎当且自看。世路两平三仄岭，人情八折九回滩。胸中毛女霞千片，石上王乔药一丸。梦去几番登岳顶，扶桑清水浴赪盘。","dynasty":"明代","title":"放言效白其三"}
{"author":"袁宏道","content":"少年容易起悲酸，每为春条惹肺肝。而今心老烟灰灭，只作遮篱映水看。","dynasty":"明代","title":"柳其三"}
{"author":"袁宏道","content":"同调古无有，相怜今亦稀。如何万里去，又作两行飞。孤塔冲人立，寒云并马归。长安三月里，好得看轻肥。","dynasty":"明代","title":"良乡道中忆弟"}
{"author":"袁宏道","content":"流莺舌倦语初歇，画峦微点梨花雪。茶叶白抽四五旗，竹孙班裹两三节。芳草如绵陷归辙，花气薰人醒不得。落红雨过更愁人，六桥十里猩猩血。","dynasty":"明代","title":"湖上"}
{"author":"袁宏道","content":"寒食春犹烂，东风草自芊。花燃无焰火，柳吐不机绵。宦博人间累，贫遭妻子怜。一官如病旅，直得几缗钱。","dynasty":"明代","title":"荒园独步"}
{"author":"袁宏道","content":"明月照我身，宿鹭熟吾貌。床几落柯文，临风忽一笑。净月贮空潭，如以照衔照。递互发光明，幽阴洗晴耀。面石张枯桐，自发凄寒调。疾风传远林，万类振清窍。","dynasty":"明代","title":"月下"}
{"author":"袁宏道","content":"疏散庸庸寄一官，匡床趺坐觉身安。聊将古道酬宾客，免把閒思累肾肝。萤火几时能脱腐，醯鸡无日得离酸。东风已放西门柳，冻水冰条亦解欢。","dynasty":"明代","title":"和陆放翁初春遣兴"}
{"author":"袁宏道","content":"花时晴色酿芳原，出郭犹如出槛猿。雾质风梢新柳缕，皴皮瘦骨老藤根。红云尾变知鱼热，碧缬纹繁觉水温。耳听碧流心翠岭，閒谈恰已到山门。","dynasty":"明代","title":"游高梁桥"}
{"author":"袁宏道","content":"一曲池台半畹花，远山如髻隔层纱。南人作客多亲水，北地无春不苦沙。熟马惯行溪柳路，山僧解点密云茶。满川澄月千条缕，踏踏苍波过几家。","dynasty":"明代","title":"暮春同谢生汪生小修游北城临水诸寺至德胜桥水轩待月其一"}
{"author":"袁宏道","content":"无才终是乐官閒，何地何宾不解颜。乍叠乍铺风里水，半酣半醒雾中山。御沟板落金鳞出，宫树花翻乳燕还。浅绿疏黄是处有，泥人真自胜姬鬟。","dynasty":"明代","title":"暮春同谢生汪生小修游北城临水诸寺至德胜桥水轩待月其二"}
{"author":"袁宏道","content":"逍遥未必是无官，割累忘情梦也安。入室祗容金相好，伴身唯有铁肠肝。蓬莱监里真先辈，冠带场中老细酸。一帙雒摩三斗酒，孤灯寒雨亦欢欢。","dynasty":"明代","title":"和韵赠黄平倩"}
{"author":"袁宏道","content":"柳下何曾耐小官，青毡缘简且偷安。空窗净阁销尘眼，时草新花养病肝。庙市客来询古字，粮船僧至饷吴酸。密函怪牒閒搜取，钞得仙方寄所欢。","dynasty":"明代","title":"即事和韵"}
{"author":"袁宏道","content":"四月西山雨过时，箫吹阑道沸旌旗。痛怜知己他乡别，懒作诸王奉使诗。绕驿青芦呼水鹳，渡江白笋荐冰鲥。雕窗画舸堂堂去，间解花嫦首小儿。","dynasty":"明代","title":"送顾升伯出使还吴其一"}
{"author":"袁宏道","content":"青峦生色水生波，处处吴姬饷酒醝。震泽有山皆树橘，虎丘无月不听歌。潮田没去春畦少，侬语讹时怪事多。近日押徵知不免，阊门风景看如何。","dynasty":"明代","title":"送顾升伯出使还吴其二"}
{"author":"袁宏道","content":"踏尽层岩见稔畬，烟峦鸡犬若仙家。公亭客过开生酿，石室僧来判种花。竹下簿书閒草偈，山中人使学烹砂。高槐影静莎庭里，香散屏空放早衙。","dynasty":"明代","title":"送夹山舅令太原其一"}
{"author":"袁宏道","content":"閒将公事了尊罍，郭外青山探几回。从事也因流水出，长官多为踏花来。印文长日封苍藓，簿筴经年长蠹灰。身是嘉祥旧令尹，东西历尽始知才。","dynasty":"明代","title":"送夹山舅令太原其二"}
{"author":"袁宏道","content":"阴𩆍如不扫，风伯有常刑。楼阁云初坼，玻璃魄乍经。沙容兼雪看，垆响入泉听。近阁梅题逊，横江鹤姓丁。诗魂将化石，霜颖发于硎。河鼓呈天练，蛟宫匝冷腥。夜光辞岭蛤，舍利泻吴瓶。窈窕宫腰国，仓琅帝子扃。穿林眠冻兕，触苇叫寒鸰。濯足求清濑，刚肠恶浊泾。","dynasty":"明代","title":"舟中看月仍用前韵"}
{"author":"袁宏道","content":"弱柳轻帆快送人，巫山原是女儿神。愿随泼火清明雨，洗却钱塘十里尘。","dynasty":"明代","title":"小妇别诗"}
{"author":"袁宏道","content":"寒空日夜摩幽绿，雾縠龙绡披几束。银湾截断牵牛人，鞭起眠龙驾天毂。帝宫酒暖浇愁春，云汁茫茫泻清渌。夜寒霜重玉女骄，袖裹金匜向地覆。湘娥手挈潇湘来，雪魄云魂斗不足。炎官不到落星城，六月人间呵冻玉。","dynasty":"明代","title":"瀑布"}
{"author":"袁宏道","content":"十年声籍甚，一日去长安。作赋元投楚，为文欲吊韩。云开龙首出，雨过鳄溪寒。到处青山好，何忧行路难。","dynasty":"明代","title":"送周尚宝左迁海澄典史其三"}
{"author":"袁宏道","content":"吴儿纤晰语音侬。北客高檐项领重。江西贾子面如漆，裤褶行缠伴老佣。","dynasty":"明代","title":"竹枝词其八"}
{"author":"袁宏道","content":"枕上见青天，明月光流地。空水色相函，千里无停翳。微云起天末，缭绕忽成字。或散或披丝，或累若椎髻。属思尚未竟，候人催解辔。携梦入征途，马上犹啽呓。翘首望漳河，停鞭思魏帝。","dynasty":"明代","title":"邺郡梦中诗"}
{"author":"袁宏道","content":"坠叶惊沙积蓼窗，射波寒月影幢幢。此身却似淘河鸟，才过南江人北江。","dynasty":"明代","title":"卫河道中和丘长孺惜别其一"}
{"author":"袁宏道","content":"六年通籍滥儒绅，疋马天街触路尘。惭愧黄冠羽衣者，朱笼双引亦呵人。","dynasty":"明代","title":"天坛其三"}
{"author":"袁宏道","content":"极态穷工出，摩天插地孤。平开东震旦，坐想先供卢。曰石铛何在，青溪鹤也无。浩歌中夜月，万里湛冰壶。","dynasty":"明代","title":"和朱非二山间之作其四"}
{"author":"袁宏道","content":"撇却閒嚣冗，残书且自哦。官贫人事减，客久面纹多。坏壁涂僧豫，高窗见鸟窠。词曹虽冷秩，亦复慎风波。","dynasty":"明代","title":"入燕初遇伯兄述近事"}
{"author":"袁宏道","content":"睡阑日影度疏寮，廿载君王罢早朝。安石榴开红照地，御河水酿绿平桥。花前晓佩闻燕语，醉后春云梦楚腰。近日蒙庄通大旨，间烧藜火注逍遥。","dynasty":"明代","title":"五月十二日退如生辰蒙以诗见示聊述二章奏报其二"}
{"author":"袁宏道","content":"不问南和北，都成故与新。放开双孔眼，阅尽一时人。言语谁同味，肝肠孰最真。金陵居可买，是否作佳邻。","dynasty":"明代","title":"丘长孺其一"}
{"author":"袁宏道","content":"竹外斜侵十步强，千枝万朵亚邻墙。东风若过黄梅节，吹得先生醋瓮香。","dynasty":"明代","title":"王闇然馆中看梅其二"}
{"author":"袁宏道","content":"螺子洗春云，空塘系瘦鹄。柳烟不蔽条，遮得鸦雏不。裁剪湘波纹，苍根删古玉。附僧觅紫绵，筠笼客西蜀。","dynasty":"明代","title":"五弟新卜园居余笑曰柰物力不敷何社中遂以为韵作诗嘲之仍限四章各四韵其三"}
{"author":"袁宏道","content":"传言天女化时生，毕竟移根种不成。阅尽大官诸本草，上头未有白松名。","dynasty":"明代","title":"密县天仙庙白松其四"}
{"author":"袁宏道","content":"苑花经四果，门柳近千枝。年俭迟君俸，官贫独我知。痛民心似病，感事泪成诗。不是催科拙，由来薄茧丝。","dynasty":"明代","title":"赠江进之其一"}
{"author":"袁宏道","content":"男儿但得志，何必知阶级。往者三殿灾，梓人进公秩。督木数万里，杞梓被天黑。长年千许人，餐餐损邮食。目今事戎马，公私敝已极。减得一丝毫，便是竭心力。雀飞无劲毛，不若蛟有翼。爱君才调好，部署有规则。气猛而肠刚，幕府中难得。此是有用人，终堪事绝域。","dynasty":"明代","title":"送梅子马督木北上"}
{"author":"袁宏道","content":"荒烟残戍几家村，庭锁苍苔古木昏。不恨君家开远略，恨君尚未识昆崙。","dynasty":"明代","title":"慱望驿"}
{"author":"袁宏道","content":"诘曲攲呕路，皱秀透瘦石。飞岩绣铁花，螺子点云额。平生米南宫，耽幽穷鬼迹。石根搜古云，踏遍秋空碧。豁眼见新峦，长笑落巾帻。贪看不知晚，悬石布奠席。回首神仙吏，青嶂达门阈。侍史朝焚香，秋云几回白。棱棱怪石供，聊以施游容。","dynasty":"明代","title":"宿千像寺柬钟刺史"}
{"author":"袁宏道","content":"碧渚苍烟分外奇，浪中丹雉影离离。云开绝壁趋庭吏，溪尽春杯见戟枝。暇日山臞多对语，清时苗部也传诗。南阳子骥今谁是，正好从君觅路岐。","dynasty":"明代","title":"德山简刘宪使其一"}
{"author":"袁宏道","content":"自从智者去，宝珠曾游此。今日无念来，添一故事矣。","dynasty":"明代","title":"同无念过二圣寺其一"}
{"author":"袁宏道","content":"入寺稀人识，僧雏尽老成。花犹香废苑，石莫话前生。壁上苔栖墨，廊间雨坏楹。春衣能几日，又复过清明。","dynasty":"明代","title":"游崇国寺得明字其一"}
{"author":"袁宏道","content":"乘赤雾，鞭鸾辙。路逢王子晋，玉箫已吹折。织女弄机丝，馀纬烂霄阙。下土虮虱民，误唤作雌霓。张翁老且耄，举止多媟亵。侍仙三万年，不曾见隆准。真人多窜左，天狐惨馀孽。羲御失长鞭，牵牛叹河竭。","dynasty":"明代","title":"升天行"}
{"author":"袁宏道","content":"积雪峨嵋路，三年渺去鸿。岷江惟有浪，巫峡祗闻风。惊绝西僧语，愁深太史筒。子瞻定不死，吾已料天公。","dynasty":"明代","title":"黄平倩久无书有僧自蜀来传其厌世余不信数日后陶周望书来云闻平倩有疾且求消息于余余谓小修曰必无他诗以志之"}
{"author":"袁宏道","content":"少年学得跳胡神，十地三贤眼上尘。老去无端呈败丑，倒持霜刃与他人。","dynasty":"明代","title":"甲辰中秋后二日礼德山鉴大师塔偶成四偈示同行诸衲其一"}
{"author":"袁宏道","content":"鬡发茁霜根，精神出骨上。能令见者心，自发幽岩想。西山万螺青，得意即孤往。履崄若平陂，宽衣不持杖。道逢破衲人，长跪必合掌。除却身口外，一钟无馀镪。经行达曙鸡，念珠长五丈。净月含宝瓶，彻底皆澄朗。","dynasty":"明代","title":"赠大宗长老"}
{"author":"袁宏道","content":"急雨朝翻箔，飞泉夏入庐。竹高遗凤子，石长出雷书。山鸟衔云语，园丁带翠锄。南冈北岭草，枯却几年馀。","dynasty":"明代","title":"题龙腾山房"}
{"author":"袁宏道","content":"京师盛重五，所在竞繁华。空庭唯竹石，胜之以清嘉。藤阴代帷幄，禅板代笙笳。荷筒当酒盏，药草当名花。栝柏四五株，胜彼百髻丫。风篁数枝响，陋彼百淫哇。彼歌此呕喁，质朴类田家。区区起免俗，白酒渍红砂。","dynasty":"明代","title":"和伯修家字"}
{"author":"袁宏道","content":"一缝纳倾城，江河倒瓶瓮。人肩承马蹄，百里接飞鞚。神妆金粉鲜，璜壁嵌飞栋。天家出名香，梅檀作薪用。掖廷千许人，绯罗刺文凤。常年三月终，宫监恣献贡。庭中百怪陈，歌呼殊万众。趋走稠人场，昏荒如昼梦。禅寺稍空旷，置酒罗鲜供。尘埃不到唇，高议窥鸿洞。席终陈雅戏，钩发每奇中。西日沉未魄，归鞅尚不动。醉馀踏高阁，俯视听雷閧。万古同一裈，安问知与懜。","dynasty":"明代","title":"三月二十八日曹季和邀游岳祠置酒灵慧寺中"}
{"author":"袁宏道","content":"　　虎丘去城可七八里，其山无高岩邃壑，独以近城，故箫鼓楼船，无日无之。凡月之夜，花之晨，雪之夕，游人往来，纷错如织，而中秋为尤胜。　　每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，无得而状。　　布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。　　剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷无际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！　　吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？","dynasty":"明代","tags":"辞赋精选，纪游，山水，散文","title":"虎丘记"}
{"author":"袁宏道","content":"灯前小语背流苏，偷看封章就也无。花外日高屏扇掩，府中未省有啼乌。","dynasty":"明代","title":"苏潜夫侍御买燕姬为赋合欢诗其三"}
{"author":"袁宏道","content":"独往吾何有，狂痴世所怜。一身书蠹后，万事酒杯前。礼乐从先进，交游附少年。昨来益自喜，信口野狐禅。","dynasty":"明代","title":"漫兴其二"}
{"author":"袁宏道","content":"小筏平如舫，文纱蔽赤栏。只贪下水易，谁识上滩难。蕨粉和为馔，石班鲙作盘。梅天多骤雨，重来晚亦寒。","dynasty":"明代","title":"泛溪"}
{"author":"袁宏道","content":"石钥扃春风，篱棘森戈殳。閒云不隶馆，任意逻门窬。天花烂僧祴，逼眼霞纹敷。缊衣裹小蛮，茆茨享淳母。","dynasty":"明代","title":"五弟新卜园居余笑曰柰物力不敷何社中遂以为韵作诗嘲之仍限四章各四韵其四"}
{"author":"袁宏道","content":"空窗画掩红纱隔，一夕温风长葵麦。秋去春来双燕儿，年年衔粉扮妆额。芍药死枝不死根，焉知黄土不青春。幽魂异日逢杨柳，应悔生前别舍人。","dynasty":"明代","title":"燕子楼"}
{"author":"袁宏道","content":"梦回青草峡，人远细腰宫。意气争欣锷，文章宝大弓。白头耽月露，苍简注鱼虫。墨老研秦土，衣宽变鲁风。苔文镌翠壁，兰楫十丹枫。山市烟如滴，溪潭影似空。饮猿知接臂，言鸟解呼公。门下疑夫子，吴中怪阿蒙。异书搜古穴，珍茗出筠笼。北海林中白，彭宣座上红。拔钗妻子怒，识字小儿聪。著述门常掩，微风语断蓬。","dynasty":"明代","title":"至日集山响斋送陶孝若谕祁门限韵其二"}
{"author":"袁宏道","content":"清晨阁外逢乡使，持得平安书信来。初问三哥何处去，次言八口几时回。新城渐渐沈流水，旧舍荒荒长草莱。幸有南龚与北李，时时出郭时衔杯。","dynasty":"明代","title":"得家报其一"}
{"author":"袁宏道","content":"看穷人代只青葱，山鬼那能记始终。手把洛书逢大禹，眼窥日表见周公。龙鳞抉石方知地，鹏翮抟天始送风。纵使文成能诳语，问渠霞壁几时红。","dynasty":"明代","title":"嵩阳宫古柏封于汉非汉物也都玄敬以为三代时物信然"}
{"author":"袁宏道","content":"轮相居然足，漆光与鉴新。神魂知也未，爪齿幻耶真。一个庄严佛，千年骨董人。饶他铜与铁，到此亦成尘。","dynasty":"明代","title":"拜长耳和尚肉身"}
{"author":"袁宏道","content":"滟滪三冬雪，潇湘五月波。疾流翻地转，远势触云过。县尉临江祭，巴人下水歌。世平无孟珙，父老恨如何。","dynasty":"明代","title":"江涨"}
{"author":"袁宏道","content":"蓝衫脱却乍归乡，心了无官也不妨。客过试开陈白酿，病馀聊服地黄汤。谩追舌底新朝事，且觅山中旧睡方。𢬵取大觥与长管，一齐阑入少年场。","dynasty":"明代","title":"喜小修至自燕"}
{"author":"袁宏道","content":"小雨润苔枯，鱼人集晓湖。著书要惠子，作帖与官奴。夜语天台约，秋山瀑布图。霜花看渐老，著意养寒株。","dynasty":"明代","title":"散木和前诗仍用韵答其一"}
{"author":"袁宏道","content":"江干丝雨洗残春，瘦朵浓条取次新。桐叶烟中遮去艇，麦苗风里数行人。钟彝屡辨商周识，绢帖閒翻晋宋尘。碧草青畦烦指点，尚书高垒卧麒麟。","dynasty":"明代","title":"雨中集龚名世平远楼"}
{"author":"袁宏道","content":"留都十月九塘报，程生拍手向东笑。三百斤石一手提，自典冬衣买乌号。玄霜十月道途难，雪花如石打马鞍。敝衣三尺不掩体，尚说淮南飞不寒。自从和议成反复，正使羁囚尚书戮。天子咨嗟发帑金，经略提兵过鸭绿。材官猛士气如云，玉刻腰带金麒麟。朝廷岂无胡都堂，人问不少戚将军。往闻倭奴寇浙时，义乌贵者至千人。倭奴机关亦易与，结羊挥扇驱妇女。十步一伏九步连，八尺神刀吼秋雨。程君切玉如切肉，倭刀虽强不过玉。","dynasty":"明代","title":"从军行赠程生"}
{"author":"袁宏道","content":"扫断红霞陌上尘，青鸾白凤集仙真。吹笙捣药皆厮品，要作蓬山骂坐人。","dynasty":"明代","title":"桃花流水引四首"}
{"author":"袁宏道","content":"万水千山路，羁魂来不来。双签题姓字，两处送钱财。风叶牵钩幔，寒花背镜台。思量具杯酒，有口向谁开。","dynasty":"明代","title":"中秋泊潞河看月同子公云影赋其二"}
{"author":"袁宏道","content":"谓尔真吾师，谓吾真尔友。不知欧冶炉，肯铸顽铁否。","dynasty":"明代","title":"别无念其六"}
{"author":"袁宏道","content":"阿监当头送好音，羊车行处载鸾衾。朝来领取铺宫例，御帕亲封少府金。","dynasty":"明代","title":"拟作内词其四"}
{"author":"袁宏道","content":"草丰不辨树，山隐却如烟。客舫因滩浅，牵夫傍兕眠。谁家朝奉去，几得少年还。历尽江儿水，嬴来合子钱。","dynasty":"明代","title":"新安江其八"}
{"author":"袁宏道","content":"河漕西下沸如汤，骤雨那知触禁墙。金马门前泥没象，铜驼陌上水平坊。千家灯火然阴壑，五夜哀呼彻未央。缚竹为箄通市口，大都风景似南方。","dynasty":"明代","title":"秋日苦雨和退如太史其三"}
{"author":"袁宏道","content":"蜡屐先春试，新诗倍日吟。为花常驻马，有字即题襟。竹老云辞去，廊空月到深。将何伴幽冷，水响与柯音。","dynasty":"明代","title":"和王以明山居韵其一"}
{"author":"袁宏道","content":"知不是天造，良工匠意成。千年云气老，七日浑沌生。精祟虚无出，猿猱叹息行。道傍因借问，恐是越王城。","dynasty":"明代","title":"吼山观石壁"}
{"author":"袁宏道","content":"平常心远处，即是最高峰。小辟池三亩，横开室几重。花枝宜古瘦，酒味去甘浓。莫道追随厌，读书老亦慵。","dynasty":"明代","title":"次峰字韵其一"}
{"author":"袁宏道","content":"六尺莎阶九尺庐，玄毫白楮任生疏。花前屡泛摈愁酒，架上聊存引睡书。蕲竹细纹如浪滑，吴绡寒纬似云舒。幽窗一枕腾腾去，炼佛求仙事总虚。","dynasty":"明代","title":"和江进之杂咏其四"}
{"author":"袁宏道","content":"白日悲难驻，英雄谁不然。鱼膏焚地底，蛾黛哭生前。南国香成雾，西山石化烟。人间绝快事，天子作神仙。","dynasty":"明代","title":"邺城道其二"}
{"author":"袁宏道","content":"霜庭五叶晚抽枝，喜得犹通一线儿。时戒每尝无味水，闲情多赋落花诗。台宗贤教谁能识，何肉周妻到应疑。若使相逢不吐胆，更于何处觅相知。","dynasty":"明代","title":"赠虞德园兄弟"}
{"author":"袁宏道","content":"君是滕元发，长舠破浪来。入群瞻岳岳，顾水影䰄䰄。黄石曾窥奥，稠林每乱才。通侯画地取，筠管亦何哉。","dynasty":"明代","title":"舟中逢周行可"}
{"author":"袁宏道","content":"一室闭冷云，花月摈无盐。兀坐生泉石，榻风吹水帘。花斑绣青铜，夜夜吼红奁。微言破尘缕，厉彼昆刀铦。野梦牵墟落，松寮丽省詹。空潭侣水影，垂竿揖枯髯。往往抽栗尾，拾鲜弃其腌。当其隽发时，叱盲排马阉。秀句传活水，死语遭夷歼。骚家心恍惘，玄子口吃钳。异物乖今直，时味饱软甜。穷怪铸九鼎，等以一毛拈。尺水昂巨鳞，吐沫聊自噞。","dynasty":"明代","title":"别王以明用前韵"}
{"author":"袁宏道","content":"痰石如何比老颜，才留筋骨在人间。一舟破衲慈明哭，几叶寒帆学士还。病久思归黄柏岭，衰来梦上戒坛山。江西湖北频来往，学得心閒似水閒。","dynasty":"明代","title":"无念同余迎先伯修赋此为别"}
{"author":"袁宏道","content":"一抹青烟沉远峦，禅心汰得似冰寒。閒山閒水都休却，付与瞻风衲子看。","dynasty":"明代","title":"山中逢老僧其二"}
{"author":"袁宏道","content":"瘦画娟娟半欲攲，分如钗服络如丝。千行写尽黄姑练，一字题成碧落碑。南浦逆风文破碎，西江披雨墨淋漓。斜骞蔓引黄沙去，谱出胡笳出塞诗。","dynasty":"明代","title":"雁字其五"}
{"author":"袁宏道","content":"西山去城五十里，紫巘青逻见湖底。一泓寒水半庭莎，赚得白云到城里。茭叶浓浓遮雉朵，野客登堂如登舸。稻花水渍御池香，槐风阵阵宫云凉。一番热雨蹙波沸，穿檐扑屋生荷气。乍时泼墨乍清澄，云容闪烁螭蛟戏。帘波斜带水条烟，北窗雨后梦清圆。兑将数斗薏仁酒，赁取山光不用钱。","dynasty":"明代","title":"德胜桥水轩集诸公诗"}
{"author":"袁宏道","content":"平驱妖国洗蛟潭，月下高禅独自参。耻与摄山为伴侣，为他靳尚作伽蓝。","dynasty":"明代","title":"关公祠"}
{"author":"袁宏道","content":"閒花閒月免萦神，且乐明朝到手春。前日柳浪亭上客，今来留得几多人。","dynasty":"明代","title":"除夕有感"}
{"author":"袁宏道","content":"宿昔城南约，苍茫十载情。交游悲喜尽，文字揣摩成。古屋繁阴入，空阶冻鸟行。终年雅搦管，辛苦是书生。","dynasty":"明代","title":"社中"}
{"author":"袁宏道","content":"空岩著古花，石路水纹斜。瘦野多耘枣，桑门屡饷茶。逢人皆说旱，上马但愁砂。匣地诛求尽，孤云也失家。","dynasty":"明代","title":"寒溪道中"}
{"author":"袁宏道","content":"恶态频来见，清谈事每差。杯徼合券客，庭老晒裈花。遇月长扃户，登山屡忆家。每当欢饮夕，三五散如鸦。","dynasty":"明代","title":"赋得欢场害马"}
{"author":"袁宏道","content":"白傅可能无舞女，高柔那得少贤妻。柳浪湖上君来日，把酒唯听一个鹂。","dynasty":"明代","title":"和曾退如别诗次韵其二"}
{"author":"袁宏道","content":"駻石奔云浪几春，黄泥坊底射洄鳞。周郎事业玻公赋，递与黄州作主人。","dynasty":"明代","title":"过赤壁"}
{"author":"袁宏道","content":"青山憔悴故将军，苔甲年年印水纹。受尽蛮烟与瘴雨，不知溪上有閒云。","dynasty":"明代","title":"伏波将军避暑石室其一"}
{"author":"袁宏道","content":"夏后倾城喜，羊家通体腰。蝶魂抛冷絮，莺梦恼娼条。几日青门道，当时红版桥。閒思与閒恨，种种逐烟销。","dynasty":"明代","title":"风柳"}
{"author":"袁宏道","content":"抺却浓岚作羽衫，抚松终日坐枯岩。盗悲老氏折衡斗，马谢庄生祱辔衔。青凤下来传古字，白云飞去护仙缄。芝田数亩那耕得，收拾山中木柄欃。","dynasty":"明代","title":"放言效白其五"}
{"author":"袁宏道","content":"双龙毛羽若为乖，销尽琵琶十里街。燕子有情终恋主，鸡皮无色强名娃。愁同班氏秋来扇，愿作杨家多浚钗。桃叶桃根君记否，当年亲指带如淮。","dynasty":"明代","title":"和沈飞霞代老姬别用原韵"}
{"author":"袁宏道","content":"蜘蛛生采解织罗，吴儿十五能娇歌。旧曲嘹厉商声紧，新腔啴缓务头多。一拍一箫一寸管，虎丘夜夜石苔暖。家家宴喜串歌儿，红女停捘田畯懒。","dynasty":"明代","title":"江南子其三"}
{"author":"袁宏道","content":"道逢一古叟，开唇论紫朱。方上而锐下，将无是鲁儒。鲁国有微言，儒者窃其肤。家家飨五城，谁辨鱼目珠。","dynasty":"明代","title":"感兴其三"}
{"author":"袁宏道","content":"禅板佐尊罍，青溪曲曲回。鱼閒知浪静，鸟喜觉风来。漠漠新云树，荒荒旧沼台。一番见高冢，一度使眉开。","dynasty":"明代","title":"泛舟便河其二"}
{"author":"袁宏道","content":"六藉信刍狗，三皇争纸上。犹龙以后人，渐渐陈伎俩。嘘气若云烟，红紫殊万状。醯鸡未发覆，瓮里天浩荡。宿昔假孔势，自云铁步障。一闻至人言，垂头色沮爽。","dynasty":"明代","title":"狂歌"}
{"author":"袁宏道","content":"流莺舌倦语初歇，画峦微点梨花雪。茶叶白抽四五旗，竹孙班裹两三节。芳草如绵陷归辙，花气薰人醒不得。落红雨过更愁人，六桥十里猩猩血。","dynasty":"明代","title":"湖上"}
{"author":"袁宏道","content":"能再相从否。若驾相思车，当问白门柳。","dynasty":"明代","title":"别石篑其十"}
{"author":"袁宏道","content":"閒适也相宜，楸枰彻暮棋。晚花残蓓蕾，古榻乱装池。云脚才收雨，秋容渐上诗。家家贮新酿，等取菊开时。","dynasty":"明代","title":"和散木韵其一"}
{"author":"袁宏道","content":"骏马红丝络，幞头金蟒装。儿童拦路语，道是赛牛王。","dynasty":"明代","title":"途中口占其三"}
{"author":"袁宏道","content":"慷慨歌燕市，依然屠狗亲。远山随酒媪，胡粉抺天人。异服花纹裤，高风垫角巾。绯桃一夜雨，浣却素衣尘。","dynasty":"明代","title":"九月初五日得三弟京闱第三报志喜仍用散木韵践前约也其七"}
{"author":"袁宏道","content":"渺渺辞沙屿，嘹嘹带远空。分行来树里，送影入池中。小艇烟江月，高楼晚箔风。佳人天末许，同此眄归鸿。","dynasty":"明代","title":"暮鸟投林和张明教其三"}
{"author":"袁宏道","content":"秋尽天山道几盘，萧萧韎韐塞霜寒。材官似雪分行出，胡女如花隘路看。白鼻騧前因舞袖，青油幕底拜呼韩。知君解得从军乐，不畏沙场行路难。","dynasty":"明代","title":"送君御宪佥治兵甘州其一"}
{"author":"袁宏道","content":"凉月下空疏，萧萧静者居。休心花事断，忌药酒船虚。竹外披烟鹤，尊前带子鱼。盘飧聊复尔，商略古人书。","dynasty":"明代","title":"林兰阁同王以明先生及尚父谢道人小集偶成"}
{"author":"袁宏道","content":"深入终防饵，高张远避罗。课儿书上字，听客唱吴歌。检药神方少，疏经悟语多。一枝生计足，五斗奈人何。","dynasty":"明代","title":"斋居戏题"}
{"author":"袁宏道","content":"莫向南枝问旧栖，花开如笑复如啼。空怜夜月刀环梦，犹记东风桃李蹊。游子赠无青王案，佳人歌有白铜鞮。殷勤为念章台草，几度春郊散马蹄。","dynasty":"明代","title":"寄赠"}
{"author":"袁宏道","content":"疏竹萧萧昼掩扉，一樽潦倒世情微。三湘踪迹枯藤杖，二岳烟霞老布衣。夜雨阶心桐子滴，秋斋檐面菊花飞。却怜太史周南滞，乡国凄凉久未归。","dynasty":"明代","title":"饮彭山人"}
{"author":"袁宏道","content":"河阳三度放花春，毕竟抛他凫舄身。左手直教持老子，空闺断不哭佳人。苔深旧灶丹池冷，胞发金台白朵新。泪眼一丝能几许，那堪分洒两家尘。","dynasty":"明代","title":"哭夹山先生时先伯修归窆"}
{"author":"袁宏道","content":"篆烟划月过潇湘，流丽森疏缀几行。禅客辨来知半满，儒生记去识边傍。回波影出双钩拓，暮雨催成急就章。凤鸟不来河洛隐，年年编录为谁忙。","dynasty":"明代","title":"雁字其六"}
{"author":"袁宏道","content":"官程屈指三千馀，颇怪真州消息疏。七月始传江令字，道儿亡在杪春初。","dynasty":"明代","title":"儿开美殇江进之书来始知其二"}
{"author":"袁宏道","content":"兰焰添灯重，花光簇夜红。綵枝閒玉剪，金帖冷屏风。宦意如霜草，乡心折晚鸿。谁能学少女，眉画入时工。","dynasty":"明代","title":"岁暮即事"}
{"author":"袁宏道","content":"清媚知无敌，披丽寔可怜。易方唯月里，难写是风前。才子影皆好，倾城背亦妍。赵昌真粉本，一洗黛螺烟。","dynasty":"明代","title":"灯下观菊花影同社中诸友赋其一"}
{"author":"袁宏道","content":"雨过庭花好，开尊亦自幽。不知今夕醉，消得几年愁。一朵新红甲，四筵半白头。久知行乐是，老矣复何求。","dynasty":"明代","title":"花朝即事"}
{"author":"袁宏道","content":"巉石蹲如象，枯松驳似鳞。鹤仙何处是，龙母果然神。穴有能言兽，岩多不语人。吴宫零落尽，踪迹果谁真。","dynasty":"明代","title":"登阳山"}
{"author":"袁宏道","content":"蜡屐先春试，新诗倍日吟。为花常驻马，有字即题襟。竹老云辞去，廊空月到深。将何伴幽冷，水响与柯音。","dynasty":"明代","title":"和王以明山居韵其一"}
{"author":"袁宏道","content":"一盘三十级，低窗平鸟翅。空里约数盘，始尽金色臂。碑文深藓痕，历历隋唐字。树老北朝根，霜绣生古翠。飞题接绮疏，斑驳有奇致。斗古不斗鲜，真丹无两寺。凭虚吊古人，触眼伤新事。拥𣯅一谈空，稍蠲忧时泪。忆初直省时，把手青卿地。光华若春条，白面青丝髻。尘土十年馀，䰄毛添老悴。面皮堆浪纹，阴忧如有蒂。少年可喜谭，入口皆无味。相延低两眉，但欣𡹙林计。莲花求主人，长誓作兄弟。沐猴暂衣冠，了却开箱戏。","dynasty":"明代","title":"真定大悲阁同王六宇年兄及小修弟登览有述"}
{"author":"袁宏道","content":"弥天作旅人，著处为眷属。新知与旧欢，凑集如云族。堂上罗楚羞，堂下度吴曲。东阶串仆奴，西阶悬马毂。面缕大如柱，盘鲜高于屋。鞭车行酒杯，犹恐欢不足。咳吐寸寸肠，挥毫字字玉。不过沈宋门，宁作李王役。世人眼如盲，相牵入阱狱。岂以瓮中鸡，而易云外鹄。万事无奈君，难君只有贫。转贫客转多，贫岂奈君何。","dynasty":"明代","title":"赠潘景升"}
{"author":"袁宏道","content":"入秋寒已来，将夏春未至。暖气与寒官，相值如相避。麦田无寸青，山容添老悴。古梅不敢开，何况桃李媚。京师重拜客，酬荅有成例。强起出西街，天风吼涛势。飞沙涩齿牙，雾眼挥酸泪。未必诸高官，不省尘霾气。","dynasty":"明代","title":"偶成"}
{"author":"袁宏道","content":"物色千林换，江声四面澜。脱冠酬胜节，呼酒贺新寒。童子携方罫，庖人进鲙盘。秋郊如醉里，潇洒一凭栏。","dynasty":"明代","title":"九日江上小集"}
{"author":"袁宏道","content":"撇却孤山旧葛巾，暂时朱紫缚閒身。高才正不须违俗，七尺何妨也拜人。花里课书分小吏，山中留偈谢高真。直将收斗西湖水，一洗南州案牍尘。","dynasty":"明代","title":"送黄贞父令进贤"}
{"author":"袁宏道","content":"百钱买得梨花春，洗却并州面上尘。万里质田无售主，一生知己是贫人。扶摇不肯吹飞絮，尺水如何继巨鳞。醉起弯弓犹一石，清时羁绁老麒麟。","dynasty":"明代","title":"丘长孺自塞上来"}
{"author":"袁宏道","content":"山亭处处挈胡床，不独游忙睡亦忙。官况易消如暴水，痴儿难长似黄杨。岩花盛日求长假，石榻开时见古方。掷却儒绅与巾子，添将冰水注茶汤。","dynasty":"明代","title":"和江进之杂咏其一"}
{"author":"袁宏道","content":"盆池清浅薄苔封，弱竹丛丛个影重。残帙有芸犹被蠹，空阑无蕊亦招蜂。西山郁郁蓁蓁气，讲阁朝朝暮暮钟。箬叶数筐书尺五，岕茶新寄自吴侬。","dynasty":"明代","title":"和江进之杂咏其二"}
{"author":"袁宏道","content":"藤叶常悬四五葩，閒随方罫过邻家。西厢托疾东厢假，南寺听经北寺茶。蝶老花阑如倦客，天清云薄似飞纱。姬衫典尽瓶犹馁，学把缗钱托画叉。","dynasty":"明代","title":"和江进之杂咏其三"}
{"author":"袁宏道","content":"六尺莎阶九尺庐，玄毫白楮任生疏。花前屡泛摈愁酒，架上聊存引睡书。蕲竹细纹如浪滑，吴绡寒纬似云舒。幽窗一枕腾腾去，炼佛求仙事总虚。","dynasty":"明代","title":"和江进之杂咏其四"}
{"author":"袁宏道","content":"遍将蓝沈浸春颜，风柳鬖鬖九尺鬟。鹤过几回沉影去，僧来时复带云还。閒疏滞叶通邻水，拟典荒居作小山。欲住维摩容得否，湖亭才得两三间。","dynasty":"明代","title":"柳浪馆其一"}
{"author":"袁宏道","content":"一春博得几开颜，欲买湖居先买閒。鹤有累心犹被斥，梅无高韵也遭删。凿窗每欲当流水，咏物长如画远山。客雾屯烟青箧里，不知僧在那溪湾。","dynasty":"明代","title":"柳浪馆其二"}
{"author":"袁宏道","content":"柏屏藤格径森疏，阑外蔬畦十亩馀。坐客始闻烹水法，高人时有乞花书。瓶中熟结香尤老，雨后山茶韵不如。本欲死心无可死，烂红堆里话清虚。","dynasty":"明代","title":"雨中坐方平弟旃檀馆即事"}
{"author":"袁宏道","content":"相逢各自叹秋姿，长忆春郊走马时。细竹也来成老节，稚松何意见霜皮。眼中几度消寒水，鬓脚公然长秃髭。十五盛年看又过，不知难是蜡梅枝。","dynasty":"明代","title":"伯学斋中话旧感赋"}
{"author":"袁宏道","content":"十载青山约，今番始赴期。如云投旧岭，似鸟念高枝。蓝压仙翁井，苔深鬼谷祠。车将一喝去，秤取布裈师。","dynasty":"明代","title":"当阳僧来邀游青溪紫盖诸胜其一"}
{"author":"袁宏道","content":"百尺亭亭干写空，虚阶浮日水玲珑。青山好共陶弘景，歌枕闲听带雪风。","dynasty":"明代","title":"密县天仙庙白松其二"}
{"author":"袁宏道","content":"洗头盆下撷芝苗，古洞深松话寂寥。仙迹久湮无后辈，游人逆数即前朝。身轻眼豁肠皆换，月冷烟清梦亦遥。见说乳泉甘似酒，扪萝亲与试云瓢。","dynasty":"明代","title":"得家报其四"}
{"author":"袁宏道","content":"禅月罗汉天下绝，螺烟渗石光不灭。面纹漆黑眼生棱，衲衣袖展秋云洁。幅巾谈道老先生，以刀割影影愈彻。如虫蚀木偶成文，镜花岂必生枝节。中山废圃石如铁，白浪缠身捲飞雪。移向山中作一盆，飘然乘风苇可折。","dynasty":"明代","title":"达磨影石"}
{"author":"袁宏道","content":"信美此土兮，乐而忘死。彼国之人兮，爱贤好士。彼国之王所与游者何人兮，华胥之君臣，西方之父子。彼国无劫数等量兮，不知者以为自酉而开，至卯而止。于是醉君闻石公名，乃召以为客卿。","dynasty":"明代","title":"石公解嘲诗"}
{"author":"袁宏道","content":"历尽边霜与塞云，旧题名处墨氤氲。要将麟凤誇殊俗，也使侏禽识古文。汉世才人求属国，晋家词客带将军。腐儒半尺毛锥子，大纛高牙得似君。","dynasty":"明代","title":"送君御宪佥治兵甘州其二"}
{"author":"袁宏道","content":"客里逢除夕，灯前少故人。乍如云没海，忽似影离身。满褶衣衫泪，半年河渚尘。井枯泉脉在，栋老燕巢新。","dynasty":"明代","title":"舟中除夕忆李安人"}
{"author":"袁宏道","content":"空房夜尽落灯煤，一络窗风似剪来。三尺雪中乘梦去，五更天外觅愁回。薏仁酒尽唯空盏，螺甲薰残只死灰。为忆朱门深宅里，几人歌笑几楼台。","dynasty":"明代","title":"雪夜感怀"}
{"author":"袁宏道","content":"霞光犹绕芰荷衣，红袖前迎远客归。玄鬓返来犹可辨，丹砂健后却疑非。三山誓许鸾台入，一鹤终随弄玉飞。云作风神花作语，看君战胜几多肥。","dynasty":"明代","title":"和退如舟中韵退如访道回家有新姬并以为嘲"}
{"author":"袁宏道","content":"不是干时客，零丁向吴越。家贫访故人，吞声学干谒。先鬼能文章，清新好气骨。遗篇犹入梓，桂枝已摧折。不忍念姓名，逢君滋哽咽。哀哉勿复言，长风捲愁雪。","dynasty":"明代","title":"赠汪咸池乃郎"}
{"author":"袁宏道","content":"鹊尾唾兰烟，灰冷烟不灭。东风多少愁，吹落谢豹血。郎寄鲳鱼子，妾寄西施舌。花开不待人，青春忍相别。","dynasty":"明代","title":"艳歌"}
{"author":"袁宏道","content":"归去寻阿宾，阿宾亦可人。公家廿一弟，超脱是其伦。天不孤生物，有必辀有轮。狂态诚可取，其若头上巾。","dynasty":"明代","title":"别石篑其八"}
{"author":"袁宏道","content":"入室翠层层，秋容分外澄。花分西内种，树古北朝僧。波净寒生簟，峰高夜见灯。墨光浓淡里，山水赵吴兴。","dynasty":"明代","title":"刘常侍水轩其一"}
{"author":"袁宏道","content":"峰脚微微仄，篁梢个个清。听钟龙忏悔，入室虎经行。鞭笋和泥重，头茶带纸轻。山僧谈往事，一倍惜尘情。","dynasty":"明代","title":"憩法相"}
{"author":"袁宏道","content":"踪迹人间冷，生濡一世疏。近花安酒曰，避雨约床书。文雅王元美，清夷孙太初。长庆名不死，有子亦为馀。","dynasty":"明代","title":"曹以新"}
{"author":"袁宏道","content":"清歌袅袅两妖童，尼酒题诗兴转工。拾翠女来虚槛外，分蔬人立小畦中。落花扑面都如雪，密树宜亭不碍风。怪得夜来乡梦好，穿云直入武陵东。","dynasty":"明代","title":"郊外水亭小集三首"}
{"author":"袁宏道","content":"田家打枣妇盈亩，高髻垂肩竿在手。此是六郎系马椿，郎君未审停鞭否。","dynasty":"明代","title":"入红螺崄道中纪事其二"}
{"author":"袁宏道","content":"昔去逢秋至，今来送九归。菊残将入枕，绵老渐装衣。定起书黄叶，杯阑语翠微。禅翁兼醉侣，一种不相违。","dynasty":"明代","title":"九月二十九日同罗服卿及社中诸兄弟登高二圣寺其一"}
{"author":"袁宏道","content":"案有君遗迹，时时动我悲。梦中呼白也，卷里哭微之。骨似凝冰石，心如静水池。太玄那得比，嘱累有佳儿。","dynasty":"明代","title":"哭江进之其二"}
{"author":"袁宏道","content":"青峰只在两眉间，何事三回不驻颜。信是黄冠多俗品，不曾俗却谢罗山。","dynasty":"明代","title":"送寒灰入参上兼访陈卿其一"}
{"author":"袁宏道","content":"一尊相看意苍范，布置须看到尔长。作字喜临王氏帖，笺经常驳宋儒章。衡茅坐接高人笑，僮仆都无俗子肠。敝绨南冠还楚楚，男儿那复困词场。","dynasty":"明代","title":"赠李子髯"}
{"author":"袁宏道","content":"白傅可能无舞女，高柔那得少贤妻。柳浪湖上君来日，把酒唯听一个鹂。","dynasty":"明代","title":"和曾退如别诗次韵其二"}
{"author":"袁宏道","content":"白雾迷荒楚，青流带远空。沙平晴献雪，树老夜屯风。旷野眠饥兕，孤洲落晚鸿。布帆如屋里，何处有城中。","dynasty":"明代","title":"江上"}
{"author":"袁宏道","content":"归去寻阿宾，阿宾亦可人。公家廿一弟，超脱是其伦。天不孤生物，有必辀有轮。狂态诚可取，其若头上巾。","dynasty":"明代","title":"别石篑其八"}
{"author":"袁宏道","content":"凉风沁石骨，快雨过山头。筏上行沙鼠，云中啸老猴。天长鸭绿水，斛许翰青舟。万里游垂尽，六休休未休。","dynasty":"明代","title":"新安江其十"}
{"author":"袁宏道","content":"灯煤和就染双眉，想得春窗欲曙时。只为顾家妇大好，五年尚赠合欢诗。","dynasty":"明代","title":"花烛诗为顾小侯所建作时所建娶妇巳五年其一"}
{"author":"袁宏道","content":"斋阁行将近，迂回又隔蹊。八窗中远水，万柳外长堤。凿曲添鱼舍，芟枝减鹤栖。无人残暴汝，宜近亦宜低。","dynasty":"明代","title":"柳浪馆杂咏其四"}
{"author":"袁宏道","content":"麈尾一麾案牍稀，石淙潭水洗秋衣。公庭叶落书常满，绝壁云开舄自飞。入寺每教求藓迹，上山亲与勘松围。梦中白鹤如相语，君是重来丁令威。","dynasty":"明代","title":"赠登封令傅元鼎"}
{"author":"袁宏道","content":"六年通籍滥儒绅，疋马天街触路尘。惭愧黄冠羽衣者，朱笼双引亦呵人。","dynasty":"明代","title":"天坛其三"}
{"author":"袁宏道","content":"端居持简体，吏隐见仙才。案牍皆诗料，纷庬入酒杯。横乌移卯去，灵鹊抱巢来。一见逍遥作，知君笑口开。","dynasty":"明代","title":"赠江进之其五"}
{"author":"袁宏道","content":"罗绮如烟粉作丘，青娥国里小诸侯。河阳不敢谈花事，只是天堂见亦羞。","dynasty":"明代","title":"湖上赠钱塘汤令其三"}
{"author":"袁宏道","content":"黄垆别去路漫漫，泽国空馀九畹兰。白骨千年知己在，玄言湖海和人难。秋江寂寞龙孙死，夜壑萧条鬼火寒。痛杀君山笛里月，可同仙子一凭栏。","dynasty":"明代","title":"哭兆孺其二"}
{"author":"袁宏道","content":"少年读书求富贵，白手青云能自致。屈首空云事已成，到头转觉官无味。一尺刚肠五尺身，我非儿女宁拜人。莱子有妻终是隐，原宪无病莫忧贫。我腕如绵面似纸，未得一钱先羞死。书生无才不解贪，不是将身比秋水。","dynasty":"明代","title":"答内"}
{"author":"袁宏道","content":"高人窃欲比无功，闲把心情托去鸿。《易》象有时输瓦卜，骚材兼不废淫风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。","dynasty":"明代","title":"放言效白三首"}
{"author":"袁宏道","content":"湖上腰如许，那能不系人。到门青李帖，屈指永和辰。笋蕨抽蔘嫩，旗枪战火新。云山无处少，只少自由身。","dynasty":"明代","title":"曾长石诗来约以寒食见过用韵合之"}
{"author":"袁宏道","content":"突兀英雄气，飘零病苦身。黄金憎赋客，青眼谢时人。按剑投珠恨，呼牛应马真。无钱觅知己，到底白头新。","dynasty":"明代","title":"三弟回志喜其二"}
{"author":"袁宏道","content":"广陵细酒真珠沸，瓮花决决倒河渭。研朱泼面火生肌，离身一里闻糟气。初如渴骥奔鸣泉，渐如怒虎吞脔胾。乍如山石压一丝，又如云絮泊空际。须臾变幻如偶儿，乍孤乍末恣俳戏。又如分身作数人，口耳心神不目制。旋风著树刺钩藤，郭郎舞袖张颠字。口中牵丝舌力蹇，千言不能达一义。酒人讳醉强惺惺，容貌矜持礼法赘。强将拜跪学常人，不觉攲身落崖砌。千扶万拥不能支，吻中微闻呼白二。檐溜丁丁滴到唇，举手推屋若辞醉。一酣三日昏如泥，齁声吼若惊涛至。天然一幅浑沌图，人间械路争回避。","dynasty":"明代","title":"丘长孺醉歌和黄平倩"}
{"author":"袁宏道","content":"桃叶成蹊柳作行，东风吹热少年场。赵家姊妹皆端正，谢族儿郎有短长。陌上口声多汴语，垆头结束尽唐装。吴歌越舞颠如梦，不是湖山也断肠。","dynasty":"明代","title":"踏堤曲其三"}
{"author":"袁宏道","content":"青郊垂柳氶依依，一片仙帆带月飞。蛮曲听来醒暮酒，瘴烟行处湿征衣。荔滨草送王孙远，梅岭花逢汉使稀。总为浮名淹此地，江南江北看君归。","dynasty":"明代","title":"送庄冲虚使粤"}
{"author":"袁宏道","content":"骤传伏枕去，转觉泪沾巾。短发三江棹，孤蓬四海人。文章妻子怪，姓字友朋嗔。兄弟皆衣紫，君胡命苦辛。","dynasty":"明代","title":"忆弟其二"}
{"author":"袁宏道","content":"红叶霜花积几重，青山蜕骨走眠龙。伊祈善卷俱陈迹，各向秋云占一峰。","dynasty":"明代","title":"杪秋陪祀山陵同陶孝若黄道元谢响泉入仙人洞洞奇绝去驰道二里许"}
{"author":"袁宏道","content":"削尽秾华是此君，碧栏银沼醉氤氲。全凭出格幽微韵，体出无声大古文。定里只消风引月，梦来唯觉水依云。袜材写尽湖州派，清冷知他闻不闻。","dynasty":"明代","title":"竹香其二"}
{"author":"袁宏道","content":"羯胡岁岁括金钱，称侄称臣也枉然。马角不生龙蜕冷，酸心直到犬儿年。","dynasty":"明代","title":"宿朱仙镇"}
{"author":"袁宏道","content":"东风杨柳濯青枝，暖日池台艳艳姿。巧石疏花宜对酒，文窗香阁好弹棋。饥来野鹤如人懒，饮去河豚亦自疑。竹里辛夷差得似，天然一幅辋川诗。","dynasty":"明代","title":"饮华中秘园亭上"}
{"author":"袁宏道","content":"飞鸿是处有遗踪，题破苍崖雾几重。枉把真形图五岳，难将奇句答三峰。山臞未老身惭鹤，雪顶归来杖有龙。紫蕨黄精君记否，铁犁沟下旧村农。","dynasty":"明代","title":"岳顶归至青柯坪示同游道人"}
{"author":"袁宏道","content":"百折琉璃沸，千峰帝网罗。更忧尘界少，却碍岭云多。说法乌成马，穷源水是波。死关真个死，赚尔儿孙何。","dynasty":"明代","title":"宿双清庄赠印上人"}
{"author":"袁宏道","content":"卧观残帖蠡，閒拨冷池灰。洗碗供梨汁，分垆炙芋魁。雉班穿砌笋，兔目长官槐。谢草吟三复，支堂看几回。思深泉透石，吟苦将衔枚。敝册胶春卤，花笺污晓煤。鵁飞频带子，鸠雨不通媒。种药愁沙涩，增栏值岸颓。茜衫宫长过，小服野人推。木壁涂番像，丹房裂净苔。菘菁欲放满，自起斮旁莱。","dynasty":"明代","title":"旃檀馆雨中限十一韵"}
{"author":"袁宏道","content":"只将空榻伴嶙峋，踏遍桃花涧底春。一口也摈为长物，诸缘皆可作飞尘。施来白粲都饲鹤，种得黄精每寄人。留却石炉烟少许，深山遥夜礼高真。","dynasty":"明代","title":"长生岩逢休粮道者"}
{"author":"袁宏道","content":"百看百如意，随他作笑颦。回钗生溜影，分耀及旁人。睡少添自重，思多理注频。面光滑似水，脂粉不如尘。","dynasty":"明代","title":"美人临镜其四"}
{"author":"袁宏道","content":"江波日夜鸣颓绿，眼底屏山青六六。茶花冷茜烧春云，酒晕生腮红照肉。先生吟诗新履道，儿童觅砚旧纱縠。只觉营生让怒鹏，未许卑飞夺倦鹄。水响风枝伴楚吟，浓烟淡月随燕玉。竞奇角险建骚场，彻夜灯花守鱼目。规红缕碧惟好手，入地搜天快神足。诗成佳恶自平章，除却莨稊留嘉谷。","dynasty":"明代","title":"和谷字韵"}
{"author":"袁宏道","content":"瘦柏多连架，寒花半入瓶。山僧轮指语，幽客倚窗听。苔壁三年墨，蔬园十亩青。茶烟细细起，竟日锁柴扃。","dynasty":"明代","title":"过法华练若"}
{"author":"袁宏道","content":"客里逢除夕，灯前少故人。乍如云没海，忽似影离身。满褶衣衫泪，半年河渚尘。井枯泉脉在，栋老燕巢新。","dynasty":"明代","title":"舟中除夕忆李安人"}
{"author":"袁宏道","content":"拟将杯棬作家乡，卧月横烟梦几场。况是蛾眉消得死，争教白也不郎当。","dynasty":"明代","title":"采石蛾眉亭其二"}
{"author":"袁宏道","content":"二月王花接郡城，绛桃垂柳独分明。请看高冢宫人草，别作青春一段情。","dynasty":"明代","title":"江上其二"}
{"author":"袁宏道","content":"佛大刚盈尺，山高也避尘。时时闻戒定，法法遇贪嗔。竹粉遗天女，松脂食道人。南能休借阅，即汝是前身。","dynasty":"明代","title":"偶成其二"}
{"author":"袁宏道","content":"娇年那得逼人清，雪骨云肌已十成。枝色与香皆第一，蔬经头上拟题卿。","dynasty":"明代","title":"食笋时方正月其四"}
{"author":"袁宏道","content":"死去君何恨，藏书大得名。纷纷薄俗子，相激转相成。","dynasty":"明代","title":"龙湖师其七"}
{"author":"袁宏道","content":"闲居心似夹冰鱼，雪里轮蹄亦自疏。研酒和来香泛帖，瓶花吹落湿沾书。艰深乍觉诗如谶，消散方知道是虚。一卷杂华繙未了，被人邀得过僧庐。","dynasty":"明代","title":"戊戌初度二首"}
{"author":"袁宏道","content":"一笑烂云霞，青娥驱法华。章台新马足，洞口旧鱼槎。秋水人人月，春风面面花。不同愁未玉，萧瑟对东家。","dynasty":"明代","title":"龙君超徼集章台以看花台为韵其二"}
{"author":"袁宏道","content":"少年读书求富贵，白手青云能自致。屈首空云事已成，到头转觉官无味。一尺刚肠五尺身，我非儿女宁拜人。莱子有妻终是隐，原宪无病莫忧贫。我腕如绵面似纸，未得一钱先羞死。书生无才不解贪，不是将身比秋水。","dynasty":"明代","title":"答内"}
{"author":"袁宏道","content":"鄂州为客处，紫蟹最堪怜。朱邸争先买，青楼不计钱。昔年桐乳下，今日菊花前。咫尺晴川水，无由见尔鲜。","dynasty":"明代","title":"忆蟹"}
{"author":"袁宏道","content":"债子今应长，钱儿久不神。簿书行流水，参佐拥空尘。蓄古频分客，题诗每向人。退斋修竹里，盆沼漾文鳞。","dynasty":"明代","title":"赠江进之其六"}
{"author":"袁宏道","content":"草草命洼樽，秋花瘦满盆。题诗红桕叶，坐语绿槐根。僧懒迟鸣磬，鸦昏不过村。开帘见树影，月在槿篱门。","dynasty":"明代","title":"过五弟天花馆同郝公琰王尚父小酌"}
{"author":"袁宏道","content":"閒即攀萝上，倦来枕石眠。田庐阴翠壁，鸡犬入层烟。竹院通茶户，山乡近水廛。主人心但了，胜作苦形仙。","dynasty":"明代","title":"龙君超邀余过新置山庄庄在翠微中甚幽僻其二"}
{"author":"袁宏道","content":"柳下何曾耐小官，青毡缘简且偷安。空窗净阁销尘眼，时草新花养病肝。庙市客来询古字，粮船僧至饷吴酸。密函怪牒閒搜取，钞得仙方寄所欢。","dynasty":"明代","title":"即事和韵"}
{"author":"袁宏道","content":"钱塘艳若花，山阴芊如草。六朝以上人，不闻西湖好。平生王献之，酷爱山阴道。彼此俱清奇，输他得名早。","dynasty":"明代","title":"山阴道"}
{"author":"袁宏道","content":"靖节一生懒，秋来有底忙。妻儿团菊社，宾客守糟床。西肆驼蹄熟，东邻蟹甲香。山中无姓字，呼我作高阳。","dynasty":"明代","title":"九月二日盛集诸公郊游至二圣寺仍用散木韵其四"}
{"author":"袁宏道","content":"仄岭东移半尺苔，如何横度碧崔嵬。上头若有朝三叟，料得胡孙也喜来。","dynasty":"明代","title":"胡孙愁"}
{"author":"袁宏道","content":"生既将不来，灭岂将得去。欲识师真身，问取阶前树。手中枯木枝，脚下芒草屦。面皱而神清，是师苦心处。","dynasty":"明代","title":"可道人影赞"}
{"author":"袁宏道","content":"百叠青山亦起澜，虚空赞毁岂相干。幸逢梅福称先辈，却唤陶潜作长官。溪雨松风聊簿领，云心石面且衣冠。何妨盩厔来仙尉，便作集贤校理看。","dynasty":"明代","title":"送曹远生进士左迁宜川典史"}
{"author":"袁宏道","content":"三年掷却皂纱巾，五柳家风一味贫。愿得龙沙休带印，儿孙只作爱山人。","dynasty":"明代","title":"范生善形家言自山西还将归豫章诗以别之其三"}
{"author":"袁宏道","content":"丝丝新柳飏堤门，早晚南村又北村。风信煖寒观树色，药苗深浅记竿痕。行来渐觉姑绒重，静里频将奼火温。是物逢春皆作语，子规未必是啼魂。","dynasty":"明代","title":"花朝和坡公韵"}
{"author":"袁宏道","content":"柳缕时常罥，花溪不断飞。因寻涧底水，忽过树傍扉。面熟逢僧问，心闲数客归。沿流多石趾，尽可作渔矶。","dynasty":"明代","title":"灵隐路上其一"}
{"author":"袁宏道","content":"自从智者去，宝珠曾游此。今日无念来，添一故事矣。","dynasty":"明代","title":"同无念过二圣寺其一"}
{"author":"袁宏道","content":"尚有青云旧，谁云白首新。孤尊相对日，万死可怜身。曝衲惊黄鸟，开轩跳紫鳞。名臣何必贵，衰腐据要津。","dynasty":"明代","title":"嘉鱼李太清书斋"}
{"author":"袁宏道","content":"冻乌无语僵寒叶，晓起漫阶五尺雪。穿帘扑慢缀斜风，楯碧纱红景幽绝。垆膏乍涩紫绒生，研冷煤枯霜金折。千梢摆压凤翅垂，万瓦齐铺乌鳞灭。近墙老鹄不知人，却立氋氃如被掣。月团三百沸温瓶，盈碗沤花泻文缬。高禅满坐𣰽毹床，佳言冲口栴檀屑。杨岐偈子再三题，庞老机锋时一瞥。东坡先生写雪真，不用烦言与喻说。杜老梅花诗亦然，广平空有心如铁。","dynasty":"明代","title":"和东坡聚星堂韵"}
{"author":"袁宏道","content":"远水轻云意，孤桐野鹤心。消磨归酒政，游戏入花林。赵姊双名燕，卢郎一字琛。庞公见亦悔，湘水错沉金。","dynasty":"明代","title":"刘元质宅宴得金字"}
{"author":"袁宏道","content":"把酒新听百舌鸣，苍烟尽处看君行。梨花雨涨春流疾，柳絮风香画桨轻。宝剑危冠真国士，高牙大纛尽门生。秋来怒翮天池老，不怕垂天化不成。","dynasty":"明代","title":"送王以明先生赴南都试"}
{"author":"袁宏道","content":"弱女紫丝筐，藤花刺路傍。柳繁风絮乱，波浅水茅香。老学耕田法，贫添省事方。头茶与鲜笋，刻日待新尝。","dynasty":"明代","title":"清明"}
{"author":"袁宏道","content":"其下有龙渊，潜通印度天。云畴螺子地，雾顶树王年。就石为君枕，迷津指我船。向来神怪事，勿为小儒传。","dynasty":"明代","title":"智者洞"}
{"author":"袁宏道","content":"高柳著溪烟，团团翠可怜。空街摇白水，疏日冷青钱。原宪贫非病，维摩疾是禅。居然城廓里，一种小林泉。","dynasty":"明代","title":"夏日同龚能者崔晦之邹伯学纳凉李子髯斋中高柳下"}
{"author":"袁宏道","content":"贝叶重分甲乙科，残编无奈蠹虫何。因君一问阿难老，强记如何得许多。","dynasty":"明代","title":"祗园理藏完其一"}
{"author":"袁宏道","content":"云山虽近不相亲，草色烟光各自春。君欲读书我从仕，何曾真作看山人。","dynasty":"明代","title":"元日登王章甫水明楼其二"}
{"author":"袁宏道","content":"郊居绝胜午桥庄，南客行来眼亦忙。马上乍逢蒲苇地，梦中移入水烟乡。疏林透户凉风出，翠叶平池急雨香。危石幽篁相对冷，一庭清影话潇湘。","dynasty":"明代","title":"汤嘉宾邀同顾升伯李长卿唐君平游草桥别墅"}
{"author":"袁宏道","content":"念珠策得定功成，绝壑松涛夜夜行。说与时贤都不省，依稀记得老阳明。","dynasty":"明代","title":"山中逢老僧其三"}
{"author":"袁宏道","content":"青骢挽断绿杨丝，寒食西湖祭酒时。第六桥头香十里，桃花风起叠琉璃。","dynasty":"明代","title":"宿朱仙镇"}
{"author":"袁宏道","content":"山僧问亦不知名，凹处唯将腹背行。石骨数卷泉一缕，游人多少只闻声。","dynasty":"明代","title":"石雨洞"}
{"author":"袁宏道","content":"弥天作旅人，著处为眷属。新知与旧欢，凑集如云族。堂上罗楚羞，堂下度吴曲。东阶串仆奴，西阶悬马毂。面缕大如柱，盘鲜高于屋。鞭车行酒杯，犹恐欢不足。咳吐寸寸肠，挥毫字字玉。不过沈宋门，宁作李王役。世人眼如盲，相牵入阱狱。岂以瓮中鸡，而易云外鹄。万事无奈君，难君只有贫。转贫客转多，贫岂奈君何。","dynasty":"明代","title":"赠潘景升"}
{"author":"袁宏道","content":"弟也檀州去，征南尚可依。青油寒夜醉，画戟晓风威。塞草鞲鹰疾，胡天字鸟飞。吾庐行信美，乡社几时归。","dynasty":"明代","title":"潞河舟中和小修别诗其八"}
{"author":"袁宏道","content":"寤寐高斋柳，穷阴到亦多。云齐千亩稻，雪捲四时波。竹里垆烟出，花间艇子过。醉来即高枕，梦境也清和。","dynasty":"明代","title":"赋得风雨亦来过"}
{"author":"袁宏道","content":"不分成迁客，那堪掩夜台。人应销朽骨，鬼亦溺寒灰。海阔羁魂度，天昏怪雨来。高堂悬爱子，早晚若为哀。","dynasty":"明代","title":"哭龙君御诗其二"}
{"author":"袁宏道","content":"长樯铁鹿破洪涛。木绵子花七尺高。搜时蛮力强三虎，抛掷轻如一鸟毛。","dynasty":"明代","title":"竹枝词其六"}
{"author":"袁宏道","content":"长城水呜咽，夜夜作秦语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。洗多成黑流，水性毒于蛊。立马古战场，长嘶待天雨。","dynasty":"明代","title":"饮马长城窟行"}
{"author":"袁宏道","content":"一百二秦地，三千五去程。山鲜充豆品，野服礼诸生。把卷听夷乐，开轩见虎行。犹将京国意，一洗近边城。","dynasty":"明代","title":"送艾教谕之镇安"}
{"author":"袁宏道","content":"禅客恶花繁，引水植香草。迸阶多子篁，栖树无凡鸟。碎日摇空庭，波纹如可扫。鹦鹉与凫鹥，自邻自社保。客来非习静，偶然合大道。一味出林风，销尽诸尘抱。止酒但止甘，聚朋先聚老。","dynasty":"明代","title":"和小修扫字"}
{"author":"袁宏道","content":"野树凋青叶，寒江扫白波。讹音东事变，重语北船过。衢橘连霜买，卢姬尽日歌。扬州饶嫁娶，箫鼓夜来多。","dynasty":"明代","title":"即事"}
{"author":"袁宏道","content":"竹子居数梢，且有干云势。斋居足丈馀，迂回有馀地。閒花不用多，一株两株腻。闭户矣沈心，石眼通云气。卷中秋水波，画里春山意。晞影生浪纹，衣光沈冷翠。","dynasty":"明代","title":"题伯学斋居"}
{"author":"袁宏道","content":"眉如霜叶骨如峦，破衲何曾畏早寒。夜坐连云春带雨，如今真作画图看。","dynasty":"明代","title":"法华庵看月江老衲移柏树其五"}
{"author":"袁宏道","content":"一帘秋色一堂云，白石滩头坐使君。套取桃花为押字，判来山水作移文。","dynasty":"明代","title":"湖上赠钱塘汤令其一"}
{"author":"袁宏道","content":"课得西崖杉柏成，山中知面不知名。少时曾学收云法，拟把一囊送我行。","dynasty":"明代","title":"山中逢老僧其六"}
{"author":"袁宏道","content":"无成何用出昭关，眼底浓华阅几般。陆品携来寻白水，谢家将去入名山。缁寮乞作分桃忏，练帢羞归掷果湾。七十二峰青朵朵，岚光只在屋楣间。","dynasty":"明代","title":"别程彦之归吴"}
{"author":"袁宏道","content":"散发长吟縠水边，吹烟唾月小游仙。也知紫阁双扉梦，不破青溪半枕眠。避客偶然抛竹屦，邀僧埘一上花船。无心更著红衫去，学得寒灰苦未禅。","dynasty":"明代","title":"梦中得诗醒记中二联足成之"}
{"author":"袁宏道","content":"夜深清拍袅杨枝，惊起澄江白鹭鸶。过客争浇赤壁酒，几人曾和雪堂诗。山民自种元修菜，石榻刚存乳母碑。见欲铸金范老子，柳浪湖上拜新祠。","dynasty":"明代","title":"赤壁怀子瞻"}
{"author":"袁宏道","content":"寒香寞寞上屏纱，活火烹泉石碾茶。溪翠柳烟争压叠，雪条风干五攲斜。旋开曲社通莲社，痛饮南家又北家。禅榻归来清似洗，醉看红燄吐膏花。","dynasty":"明代","title":"寒香"}
{"author":"袁宏道","content":"痰石如何比老颜，才留筋骨在人间。一舟破衲慈明哭，几叶寒帆学士还。病久思归黄柏岭，衰来梦上戒坛山。江西湖北频来往，学得心閒似水閒。","dynasty":"明代","title":"无念同余迎先伯修赋此为别"}
{"author":"袁宏道","content":"宦情拟上武牙滩，世味真吞栗棘丸。腕上千珠胡语熟，秋来一影射堂寒。面慈每觉违心易，肌疥当思忍痒难。枵木如庵茶似掌，蓝堆山色倩谁看。","dynasty":"明代","title":"寄黄谕德平倩兼申玉泉之约"}
{"author":"袁宏道","content":"惯懒无心更出关，清时梦亦趁人閒。几回寺里寻花去，独自江头看水还。处世渐同栗里子，全家拟注玉泉山。千溪万碧何由见，只是苍枝也破颜。","dynasty":"明代","title":"初正偶题"}
{"author":"袁宏道","content":"斑发今来是老成，缁衣聊复大堤行。见僧每忆年多少，观水因悲物变更。率尔扣门常误姓，偶然题壁不书名。章台寺里曾游处，古棘丛篁绕地生。","dynasty":"明代","title":"久不到沙市矣感赋"}
{"author":"袁宏道","content":"北平曾记写疏时，黄帕亲封下赤墀。三十四年薄宦客，一千七众讲经师。蓝堆山续开皇诏，仙掌茶抽谷雨旗。鬼斧神工仍七日，直教重勒玉泉碑。","dynasty":"明代","title":"示度门"}
{"author":"袁宏道","content":"掉头谁拟作公卿，只合林间树下行。臧是谷非凭耳迥，元轻白俗任诗成。有身秪作他人看，无事休将造物争。夜踏芒鞋深雪里，自呼东郭冷先生。","dynasty":"明代","title":"放言效白其一"}
{"author":"袁宏道","content":"莎径许谁通，香寮紫翠中。窗衔半岭日，院钱一池风。认药收花片，阄题得草虫。玄言三五反，小欲困支公。","dynasty":"明代","title":"九月二日盛集诸公郊游至二圣寺仍用散木韵其二"}
{"author":"袁宏道","content":"归来兄弟对门居，石浦河边小结庐。可比维摩方丈地，不妨杨子一床书。蔬园有处皆添甲，花雨无多亦溜渠。野服科头常聚首，阮家礼法向来疏。","dynasty":"明代","title":"归来"}
{"author":"袁宏道","content":"不是刘文叔，讵说严老子。羊裘钓滩下，一渔户而已。无用合退藏，非是退藏是。谁知误得名，来者趋如市。末世竞声称，藏丑翻成美。与其作假龙，孰若真虫蚁。","dynasty":"明代","title":"严子陵滩限韵同陶石篑方子公赋其二"}
{"author":"袁宏道","content":"离却至公堂，飞舠出汉阳。新衣荷碧色，远瓮蟹黄香。笺牍频频出，文章字字商。家传弧矢诀，个个解穿杨。","dynasty":"明代","title":"两弟自文战归"}
{"author":"袁宏道","content":"蓝衫脱却乍归乡，心了无官也不妨。客过试开陈白酿，病馀聊服地黄汤。谩追舌底新朝事，且觅山中旧睡方。𢬵取大觥与长管，一齐阑入少年场。","dynasty":"明代","title":"喜小修至自燕"}
{"author":"袁宏道","content":"树树新莺啼晓晖，春风南国笋初肥。花前白发光垂地，天上红云绣绕衣。孺子榻香芝数本，麻姑山近柏千围。使君自是烟凫侣，趁取青溪老鹤飞。","dynasty":"明代","title":"寿雷元亮母太宜人"}
{"author":"袁宏道","content":"积阴负故腊，莽莽压天来。白马酸冰渡，苍猊死冻灰。祝晴频梦大，诅雨孰鞭雷。拨闷凭毛氏，浇寒命草魁。垂头花拥肿，裹絮衲隳颓。看帖遮愁眼，嘘天鼓怒䰄。青娥隔带水，负我一窗梅。","dynasty":"明代","title":"舟中风雪迟苏潜夫游玉泉不至和客韵其二"}
{"author":"袁宏道","content":"十年尘土敝衣裳，瞥见昆池旧景光。无佛称尊鸡足老，与天孰大夜郎王。蛮娘乍隐溪花笑，番客遥怀瘴草香。秘药如山砂似镞，试探何处有仙方。","dynasty":"明代","title":"陶不退以容城谕丁内艰归滇中至敝邑殇其令子遂瘗焉于其行也诗以送之其二"}
{"author":"袁宏道","content":"云作雨，不成归。箭离弦，无还期。昨日犬，前日狮。一番花，一番泥。花有色，槛周之。人有容，镜照之。镜方新，容已非。槛未敝，花先飞。短可续，用何物。一曲歌，三杯醁。我欲长生天下人，拔刀斩断金乌足。","dynasty":"明代","title":"浩歌"}
{"author":"袁宏道","content":"梨花初点贴窗流，斜月笙萧处处楼。醉里不知花是影，隔纱惊唤小杨州。","dynasty":"明代","title":"梨花初月夜"}
{"author":"袁宏道","content":"问年知得是辰生，甲子校君少一更。过去一般无影迹，何妨呼我作同庚。","dynasty":"明代","title":"天宁洲逢老僧一百一岁其三"}
{"author":"袁宏道","content":"岁岁疲车马，劳劳憩此州。精神渐耗减，名字益虚浮。斜月微茫岫，平河散漫流。西溪莲在否，持语去年鸥。","dynasty":"明代","title":"次定川和壁间韵"}
{"author":"袁宏道","content":"校尽中原士，初逢国手棋。孙郎争一道，刘冑仅双持。石悍刀方利，风高海始奇。唐宗与宋祖，应悔不同时。","dynasty":"明代","title":"邺城道其十"}
{"author":"袁宏道","content":"一作刀笔吏，通身埋故纸。鞭笞惨容颜，簿领枯心髓。奔走疲马牛，跪拜羞奴婢。复衣炎日中，赤面霜风里。心若捕鼠猫，身似近膻蚁。举眼尽无欢，垂头私自鄙。南山一顷豆，可以没馀齿。千钟曲与糟，百城经若史。结庐甑箪峰，系艇车台水。至理本无非，从心即为是。岂不爱热官，思之烂熟尔。","dynasty":"明代","title":"戏题斋壁"}
{"author":"袁宏道","content":"睡阑日影度疏寮，廿载君王罢早朝。安石榴开红照地，御河水酿绿平桥。花前晓佩闻燕语，醉后春云梦楚腰。近日蒙庄通大旨，间烧藜火注逍遥。","dynasty":"明代","title":"五月十二日退如生辰蒙以诗见示聊述二章奏报其二"}
{"author":"袁宏道","content":"我醉中山酒，兴衰渺莽间。宋家遗塞垒，唐典旧河山。破壁风雷出，空堂燕雀还。莫言无外警，西去即层关。","dynasty":"明代","title":"登定州开元寺塔其二"}
{"author":"袁宏道","content":"葡桃阅人几载，衣绦量去二围。不放云烟渺漠，焉知鸿鹄能飞。","dynasty":"明代","title":"与曾退如过葡桃园话旧偶成其四"}
{"author":"袁宏道","content":"好伴青山作主人，门前衲子去如尘。法堂草长深三尺，更与腰镰走一巡。","dynasty":"明代","title":"德山遇大智龙湖旧侣也其二"}
{"author":"袁宏道","content":"梦国不离枕，枕上觅不得。当其在梦时，有枕亦不识。醒里梦元空，梦中醒亦灭。安知醒天地，无枕在其侧。梦醒若循环，谁幻复谁实。","dynasty":"明代","title":"梦诗"}
{"author":"袁宏道","content":"平平数点岫，大水发妖倩。鳞鳞万室瓦，以山增奇艳。檐际织波纹，盌里落霞片。风樯对岸出，人影隔江见。是日云态繁，薄阴与晴战。漏光缬水花，净眼生微眴。三山五湖舫，只此大江面。几人厉霜刀，割尽闲尘罥。无发可留青，何绳堪系电。为问橘皮仙，江渚几回变。","dynasty":"明代","title":"汉阳萧仲子参知山亭清话"}
{"author":"袁宏道","content":"禅𨵿避客昼常扃，竹树阴森可一庭。野雀半衔天女粉，梁尘渐污佛头青。六时僧礼莲花漏，三教人翻贝叶经。衣下有珠君识否，寤来如欲曙明星。","dynasty":"明代","title":"初夏同惟学惟长舅尊游二圣禅林检藏有述其三"}
{"author":"袁宏道","content":"赤轴犹如水泻瓶，草颠书尽万梢青。而今老矣都休却，日课杂花两卷经。","dynasty":"明代","title":"白门逢焦师座主其二"}
{"author":"袁宏道","content":"万事传经懒，官閒且自由。闭门无不可，得秫更何求。玄草扬云宅，清时王粲楼。莫言工作赋，此地易悲秋。","dynasty":"明代","title":"寄杨敦初其二"}
{"author":"袁宏道","content":"云捲三分地，尘飞六国王。自然归灭劫，不必问巫阳。古叠荒遗搆，澄波照冷篁。廿年双屈指，头白话儿郎。","dynasty":"明代","title":"游章台寺和小修韵其三"}
{"author":"袁宏道","content":"吊古意不禁，披搸倚断枝。道逢雪岭叟，笑我真情痴。尔从京师来，习见汉官仪。未央即宫阙，金马即铜墀。团营即细柳，绮陌即庄逵。西山千万髻，终南同崔巍。下有高梁河，即古曲江池。瑶台与金屋，所贮即妖姬。残棺断火垄，即今金紫儿。辟彼膏烛光，前者已灰飞。后火续新火，焰焰同一辉。若以天眼观，青草生蛾眉。飘风遇轻云，无事哭荒碑。","dynasty":"明代","title":"秦中杂咏其二"}
{"author":"袁宏道","content":"古寺行宫是，荒台迹近真。枫枯能作语，钗老化为人。夜蜡烧天泪，秋蛾幻月新。当年倘不乐，难道不成尘。","dynasty":"明代","title":"赋得迷楼"}
{"author":"袁宏道","content":"时节回燕谷，家山问渚宫。头颅将化雪，腰领渐成弓。郑草终为带，杨经竟是虫。瓶无濡鬣水，笔有怒鹏风。古道水添石，寒崖翠倚枫。门前端木过，瓢里子渊空。白脯聊从俗，青襟解恼公。四箴书两壁，二礼语诸蒙。皱瘦多盈袖，芎藭尽入笼。廪人供麝墨，月俸买肌红。小史髭皆皓，邻斋耳未聪。萧然心澹远，自振乃孤蓬。","dynasty":"明代","title":"至日集山响斋送陶孝若谕祁门限韵其一"}
{"author":"袁宏道","content":"气嘘为风，云流为水。人之小人，人之君子。鸭不能飞，蚓不能跃。枭哭非愁，鸾歌非乐。无曰升天，天卑于渊。无曰瞰渊，渊高于天。即佛即圣，非儒非禅。","dynasty":"明代","title":"别石篑其九"}
{"author":"袁宏道","content":"瘦枝逸格总天真，不属东风旖旎尘。尚有蜡梅为佞倖，可无修竹作同人。花前乍许孙登啸，座上唯容靖节巾。国艳名葩世岂少，祗缘无此秀丰神。","dynasty":"明代","title":"梅花其二"}
{"author":"袁宏道","content":"雾卷复烟披，嘈嘈话许时。大都寻故侣，莫是拣高枝。半岭云千态，疏林月一规。夜寒风袅袅，归梦在天池。","dynasty":"明代","title":"暮鸟投林和张明教其一"}
{"author":"袁宏道","content":"转觉云沉重，翻疑天苦辛。横将无厌两，淹杀有情春。山作龙钟貌，花如失意人。百钱一斗米，谁与贷官贫。","dynasty":"明代","title":"苦雨"}
{"author":"袁宏道","content":"聊作栖身地，遂成隐者家。三面修閤子，四度看荷花。碎影方塘月，苍烟活水茶。稚川徒自累，白首恋丹砂。","dynasty":"明代","title":"湖上碧酣楼落成"}
{"author":"袁宏道","content":"落日度微岑，红霞带碧林。渔箱风卷目，客哨晚传金。波瞥劳鱼尾，云桃古鹤心。醉归如梦里，歌马路昏沉。","dynasty":"明代","title":"和散木登高之作"}
{"author":"袁宏道","content":"湖州镜子开生练，昨日红颜今皱面。只道镜子不长情，谁知我面时时变。背文回合双蛟戏，千钟粟锦藏鸳翅。阔眼方鼻浅翠纹，古籀盘屈乌银字。拂拭旋生缕缕烟，摩挲喜得重重翠。古往今来半尺铜，人间多少伤心泪。","dynasty":"明代","title":"叹镜"}
{"author":"袁宏道","content":"舞影将流地，颓香乍可闻。玲珑千朵月，碎琐一窠云。押以无弦韵，吟成没字文。长时嗔罔两，或恐近夫君。","dynasty":"明代","title":"灯下观菊花影同社中诸友赋其五"}
{"author":"袁宏道","content":"且著双眉目，休随俗笑嚬。帘前挝鼓吏，床上捉刀人。胡粉装尤怪，蔗竿舞入神。精光如可画，宁与魄俱尘。","dynasty":"明代","title":"邺城道其四"}
{"author":"袁宏道","content":"江上喧阗甚，城中乍解骖。坊趋芹祉北，水过石桥南。丫路今犹识，枵杨旧亦谙。未曾添屋舍，稍觉足云岚。鹤立琴台石，乌巢画舫庵。长廊安棐几，斜幔隐书龛。碎影柯枝乱，疏行竹柏参。异花防鹿践，细果畏禽含。奕客频留势，骚人每过谭。解空犹负堕，高户也沉酣。幽意关鱼鬣，新思类茧蚕。起居凭邺架，来往借陶篮。地暖溪毛翠，日和林鸟諵。江南山信美，隔水看堆蓝。","dynasty":"明代","title":"过三桥庄庄在真州城西余旧游地也属潘稚恭"}
{"author":"袁宏道","content":"閒即过东皋，衲衣对酒糟。袖中怀米帖，花底读离骚。箔卷垆烟细，窗寒石累高。负家无可供，沚水与溪毛。","dynasty":"明代","title":"诸衲见过"}
{"author":"袁宏道","content":"细鸟伤心叫，闲花作意飞。芳蹊红茜雨，古涧绿沈衣。艳女逢僧拜，游人缓骑归。幸随真寔友，无复可忘机。","dynasty":"明代","title":"灵隐路上其三"}
{"author":"袁宏道","content":"仙苑桃花朵朵香，曾于天上看霓裳。刘郎老去风情减，閒把音容问太常。","dynasty":"明代","title":"天坛其四"}
{"author":"袁宏道","content":"一片篱花谱，吴绡墨未成。何人工点染，添我作渊明。月浪沉沉路，风香淡淡情。骚魂多念汝，梦里屈先生。","dynasty":"明代","title":"灯下观菊花影同社中诸友赋其二"}
{"author":"袁宏道","content":"富贵岂非情，荣枯未必平。破笼麾鸟去，斸竹放云行。穷骨耽书傲，寒毛看剑生。东方唇自腐，执戟竟何成。","dynasty":"明代","title":"无题"}
{"author":"袁宏道","content":"凿地出方空，日费十蛮力。东溪招鹭鸶，西溪捕锦鶒。束腹耨青畦，图租云母食。墙屏列胸中，日夜几雕刻。","dynasty":"明代","title":"五弟新卜园居余笑曰柰物力不敷何社中遂以为韵作诗嘲之仍限四章各四韵其二"}
{"author":"袁宏道","content":"男儿但得志，何必知阶级。往者三殿灾，梓人进公秩。督木数万里，杞梓被天黑。长年千许人，餐餐损邮食。目今事戎马，公私敝已极。减得一丝毫，便是竭心力。雀飞无劲毛，不若蛟有翼。爱君才调好，部署有规则。气猛而肠刚，幕府中难得。此是有用人，终堪事绝域。","dynasty":"明代","title":"送梅子马督木北上"}
{"author":"袁宏道","content":"禅灯滟滟雪玻璃，贝典将来戒小妻。客里羁情笼野鸽，乡中春梦阅山鸡。灰心竟日疏《庄子》，弹舌清晨诵准提。无限长林无限羽，一枝那复计高低。","dynasty":"明代","title":"戊戌初度其二"}
{"author":"袁宏道","content":"海内交游多，何人可与语。我欲知姓名，东西南北去。","dynasty":"明代","title":"别无念其七"}
{"author":"袁宏道","content":"卧观残帖蠡，閒拨冷池灰。洗碗供梨汁，分垆炙芋魁。雉班穿砌笋，兔目长官槐。谢草吟三复，支堂看几回。思深泉透石，吟苦将衔枚。敝册胶春卤，花笺污晓煤。鵁飞频带子，鸠雨不通媒。种药愁沙涩，增栏值岸颓。茜衫宫长过，小服野人推。木壁涂番像，丹房裂净苔。菘菁欲放满，自起斮旁莱。","dynasty":"明代","title":"旃檀馆雨中限十一韵"}
{"author":"袁宏道","content":"盖膝衣三补，充脾饭一匙。长贫商贾贵，久客保佣知。开帖临黄字，关门变黑髭。飞蓬逐流水，何日是休时。","dynasty":"明代","title":"雪中"}
{"author":"袁宏道","content":"葛巾不束毛，纱祫常见肘。无日不酲花，有时坐枯柳。天地一排场，谁分旦与丑。神仙既荒唐，富贵复难偶。杭人有谚言，言卑趣则有。雷峰变作糟，西湖化为酒。藕花作美人，一歌了一口。三万六千回，一回三百斗。","dynasty":"明代","title":"湖上别同方子公赋其四"}
{"author":"袁宏道","content":"兄弟为知己，同袍若比邻。出门去亦易，只愁加一身。","dynasty":"明代","title":"龙湖师其六"}
{"author":"袁宏道","content":"隐几牙签横，蠹鱼渐次成。花枝合苑影，骚雅一楼声。租薄盘飧瘦，人閒笑韵清。篱东香未歇，展限与渊明。","dynasty":"明代","title":"五弟清梵阁落成闰九月九日同邹伯学王闇然王连玉刘绳之方平弟觞其上得清字"}
{"author":"袁宏道","content":"能再相从否。若驾相思车，当问白门柳。","dynasty":"明代","title":"别石篑其十"}
{"author":"袁宏道","content":"俗尘近不得，远之亦为弋。扰扰色界里，具足清净人。何边超梦幻，无法过贪嗔。曹丘一滴水，自然智慧津。","dynasty":"明代","title":"感兴其四"}
{"author":"袁宏道","content":"幽篁戛戛坐来清，懒慢都无对客情。戏水鸥雏分浪出，趁巢乌母曳枝行。堂前羯鼓人三爵，花下弹棋鸟一声。红药青轩如梦里，几年尘傍马头生。","dynasty":"明代","title":"郊外水亭小集其二"}
{"author":"袁宏道","content":"天门即前阍，石桥即复户。两门去几何，五五二十五。石老易生云，山髡不藏虎。岳神饶客情，阁起千峰雨。","dynasty":"明代","title":"石桥岩"}
{"author":"袁宏道","content":"小雨润苔枯，鱼人集晓湖。著书要惠子，作帖与官奴。夜语天台约，秋山瀑布图。霜花看渐老，著意养寒株。","dynasty":"明代","title":"散木和前诗仍用韵答其一"}
{"author":"袁宏道","content":"偶然临水见苍颜，且喜安身紫翠间。老去无心防白发，众中开口问青山。文书狼籍恣情看，宾客逢迎学语閒。三十七年恒河眼，试观那似旧潺湲。","dynasty":"明代","title":"甲辰初度其一"}
{"author":"袁宏道","content":"萧骚叶满窗，枫落话吴江。坐久枯兰烬，言深倒酒缸。寒泉鸣废圃，邻月影高幢。碧楯方塘曲，昂藏老鹤双。","dynasty":"明代","title":"夜话清梵阁限韵"}
{"author":"袁宏道","content":"暖风吹雨溉花畦，荣辱何劳问木鸡。窗下止容三亩月，门前亲著一丸泥。功名且自轮诸弟，家政都将付老妻。碧水丹崖身自领，黄柑斗酒伴莺啼。","dynasty":"明代","title":"和散木韵其一"}
{"author":"袁宏道","content":"不到天开岩，不见此山奇僻趣。辟如读书不读石鼓与丘坟，不知古人幻变突兀处。石下常生有蒂云，石旁粘著无根树。骨格遒劲毛爪寒，山鬼吞声巨灵怖。灵隐寺前万窍风，石公山上一方雾。","dynasty":"明代","title":"天开岩"}
{"author":"袁宏道","content":"榴花历历烂青枝，又到分丝剪艾时。布谷语乾辞社老，寒皋舌长畏童儿。酒人每自欺新户，骚客频来竞险诗。花路柳关闲不启，免将肉面照清池。","dynasty":"明代","title":"柳浪偕诸客偶题时午节将至"}
{"author":"袁宏道","content":"白酒青盐强作欢，长歌到底意摧残。当时京邸团圞日，只作寻常聚会看。","dynasty":"明代","title":"除夕偶题其二"}
{"author":"袁宏道","content":"暾日迟迟影，和风淡淡新。山微舒态度，柳小足精神。宗测当如祖，梁鸿竟傍人。欲从游客饮，除里觅纱巾。","dynasty":"明代","title":"初晴"}
{"author":"袁宏道","content":"一帘秋色一堂云，白石滩头坐使君。套取桃花为押字，判来山水作移文。","dynasty":"明代","title":"湖上赠钱塘汤令其一"}
{"author":"袁宏道","content":"西林禅人东林弟，朝作新诗暮作偈。将禅比诗不争多，色里胶青水中味。室中枯坐一绳床，窗风吹出沈香气。","dynasty":"明代","title":"西林庵为从石上人题"}
{"author":"袁宏道","content":"曾向昭容于内传，绿绨亲押圣人前。三千里路秦宫月，和雪和烟到楚天。","dynasty":"明代","title":"元夕度门出宫中月饼同赋其一"}
{"author":"袁宏道","content":"蓬形如广字，石骨间沙砾。泉脉似融冰，飘空偶一滴。","dynasty":"明代","title":"滴沥蓬书壁"}
{"author":"袁宏道","content":"骨如枯竹面如灰，顷刻酸呼四五回。人世万千穷恼病，被君包揽上身来。","dynasty":"明代","title":"予公贫病无日开颜闷坐舟中口占乞笑"}
{"author":"袁宏道","content":"空阶锐草枯，山影落澄湖。花下舂云母，霜中课橘奴。移家求水石，舍宅事浮图。一笑掀髯去，孤峰绝顶株。","dynasty":"明代","title":"再和散木韵其一"}
{"author":"袁宏道","content":"怪我频来去，无樽亦啸歌。店荒酤酒浊，僧近施茶多。竹里分黄阙，波间语翠娥。溪光最胜处，高柳荫长坡。","dynasty":"明代","title":"游满井"}
{"author":"袁宏道","content":"儒生习气总难除，万转千番楮墨馀。入地也应为带草，化虫依旧作蟫鱼。江南塞北难移性，兄弟妻孥总解书。一扫云间狂迹去，研光千尺展空虚。","dynasty":"明代","title":"雁字其十"}
{"author":"袁宏道","content":"肌香薰透绣罗襦，小立窗前拭粉朱。挂起眉图亲与较，果然颜色胜当炉。","dynasty":"明代","title":"广陵曲戏赠黄昭质时昭质校士归其三"}
{"author":"袁宏道","content":"寒潭冰月澹须眉，话到钟沉呗冷时。绿水携来寻和者，白云收去赠相知。閒耽碧柳新莎地，认取长林倦鸟枝。谢客已坚复屐齿，峡猿巫雨任追随。","dynasty":"明代","title":"长石过访共宿二圣禅林次日至柳浪遂有三峡之约"}
{"author":"袁宏道","content":"节物何堪问，流光转自哀。世情搔首过，秋色闭门来。才子新开社，参军旧有台。菊花才作药，迟尔共衔杯。","dynasty":"明代","title":"迎九"}
{"author":"袁宏道","content":"十年一瞥意苍茫，话到青山且尽觞。免与泡沤愁起灭，聊从烟水决行藏。閒吹玉笛翻新曲，醉倚天花入道场。试去武陵溪上照，头毛白尽老萧郎。","dynasty":"明代","title":"龙君御载酒过德山见访一别十三年矣感念存没不觉悽然已复自笑举觥相乐遂大醉"}
{"author":"袁宏道","content":"掷却颠毛去，百无一事齐。客中稀信至，梦里别家啼。野店胡桃小，山房枸杞低。慇勤托鹪鸟，借取半枝栖。","dynasty":"明代","title":"偶成"}
{"author":"袁宏道","content":"山禽漠漠堕霜翎，户外长搜老茯苓。蒲柳根中抽夏笋，桃花枝上寄冬青。竹蜂入壁垂千穴，夭棘萦丝满一庭。犹有数行残粉字，古槐西角旧传经。","dynasty":"明代","title":"山中旧斋"}
{"author":"袁宏道","content":"不独林园胜，居停更可儿。云生卧地石，山压傍墙枝。字母逢僧转，文心问水知。看君举业好，岐路不须疑。","dynasty":"明代","title":"宿落石台山房其二"}
{"author":"袁宏道","content":"气嘘为风，云流为水。人之小人，人之君子。鸭不能飞，蚓不能跃。枭哭非愁，鸾歌非乐。无曰升天，天卑于渊。无曰瞰渊，渊高于天。即佛即圣，非儒非禅。","dynasty":"明代","title":"别石篑其九"}
{"author":"袁宏道","content":"藤带丝袍强束身，北风虽厉不吹尘。轩窗尽日閒诸史，眷属经年断五辛。官牒注来呈府吏，俸钱支得与门人。床头一夜西湖语，霜色萧条上角巾。","dynasty":"明代","title":"閒居其一"}
{"author":"袁宏道","content":"一溪才顺一溪湾，一尺才过一丈还。船子已愁箭括水，儿童又指帽儿山。","dynasty":"明代","title":"竹枝词四首时阻风安乡河中"}
{"author":"袁宏道","content":"出门二三月，客行常踰质。问我亦不知，奔波为何物。越鸟也嘲人，解问爹归弗。爹岂不思𡹙，山淫成痼疾。百里一名山，一山须十日。东南半壁地，十分未了一。云霞朝到眉，魈鬼夜入室。遇伴觅定方，逢仙谈飞术。形体节节劳，心神𦨚般逸。名胜尚可穷，游子兴难毕。","dynasty":"明代","title":"于潜道中偶成"}
{"author":"袁宏道","content":"虽在高云地，长怀冷石心。羽流分体魄，骚客与声音。竹柏风相乱，笙歌耳可箴。如何君与我，俱不守长林。","dynasty":"明代","title":"夏日城西园亭闻蝉得阴字其三"}
{"author":"袁宏道","content":"濯濯齐纨素，团团明月辉。舍羞王氏女，失宠汉宫妃。出入心犹在，炎凉态已非。自甘藏箧笥，不敢触寒威。","dynasty":"明代","title":"秋扇"}
{"author":"袁宏道","content":"黄河水浊如泥注，晓起颠风欲断渡。白头舟子敛手愁，黑雾龙竿大王怒。黄熊庙倾庚辰死，潭底狝猴锁不住。龙骧万斛掀一毛，怪鸦作语湾头树。我告舟人亦偶然，神灵未必苦相怖。驱风走浪乞羊豕，神若有知神亦恶。僧伽古塔向米灵，月下心香聊一炷。假宠乞怜非我心，何以供养唯无惧。人生祸福有前期，辟若古邮亭上路。","dynasty":"明代","title":"宿迁道中阻风和方子公"}
{"author":"袁宏道","content":"文藻如今更老成，风流人识小冯名。胸中早有吞牛气，卷上时闻掷地声。五字诗催筠管乱，一帘香散酒筹横。他时得第烦天语，幸免鞭笞及老兄。","dynasty":"明代","title":"又次三弟韵"}
{"author":"袁宏道","content":"怪我频来去，无樽亦啸歌。店荒酤酒浊，僧近施茶多。竹里分黄阙，波间语翠娥。溪光最胜处，高柳荫长坡。","dynasty":"明代","title":"游满井"}
{"author":"袁宏道","content":"百年身世付疏顽，只在溪花浪柳间。已分发毛捐白足，但凭牙类佞青山。梦回巴国云千里，书到蛾眉翠几湾。龙不隐鳞真可耻，汉阴瓮里省机关。","dynasty":"明代","title":"寄黄平倩庶子其二"}
{"author":"袁宏道","content":"为向山僧述老狂，这番清泪又沾裳。薄红腮颊秋生腻，湛碧瞳人夜有光。阮籍一杯浇磊块，徵君千顷泛汪洋。方言故事閒编集，白水青霞洗肺肠。玄理每将参国是，冥谭直抇作家常。终年问道忘人我，老去论交绝辈行。五十金闺才挂籍，八年符玺尚称郎。虚心圣主惮词正，侧目权臣避矩方。大易传成王弼死，小桃园就洞仙亡。蒲萄方丈新莲社，首帕街坊旧燕梁。司马也须杨恽在，广陵终作孝尼伤。极知实落栖真地，不是荒唐渺嘿乡。魂魄若归先洞府，平生开口说天堂。地年京国西州路，动杀羊昙哭几场。","dynasty":"明代","title":"丹中与诸上人谈亡友潘雪松事诗以记之"}
{"author":"袁宏道","content":"古柳半心枯，楼台泻碧湖。山花权作侑，溪鸟乍名奴。邻叟询难字，田家挂历图。老松饶韵格，屋底近千株。","dynasty":"明代","title":"村居杂题其一"}
{"author":"袁宏道","content":"无才终是乐官閒，何地何宾不解颜。乍叠乍铺风里水，半酣半醒雾中山。御沟板落金鳞出，宫树花翻乳燕还。浅绿疏黄是处有，泥人真自胜姬鬟。","dynasty":"明代","title":"暮春同谢生汪生小修游北城临水诸寺至德胜桥水轩待月其二"}
{"author":"袁宏道","content":"衰草乱畦平，长江一线明。云开智者寺，山表润州城。万井清霞气，千樯晚吹声。隋宫何处问，荆杞傍墙生。","dynasty":"明代","title":"集平山堂用平山字为韵偕游者方子两谢生也其一"}
{"author":"袁宏道","content":"莫将香色论梅花，毛女而今已出家。老干瘦枝苍几许，总无花萼也输他。","dynasty":"明代","title":"看梅其一"}
{"author":"袁宏道","content":"年年为客向潇湘，楚泽烟云拾满囊，绵花如雪归故乡。归故乡，应知青雀临流日，内人蟢子坠衣裳。","dynasty":"明代","title":"戏别唐客客丰城人其一"}
{"author":"袁宏道","content":"旅况无些子，空扉阅广轮。气寒薪少力，客谢几生尘。心切投林羽，身悲贷沬鳞。滔滔人尽是，未始出非人。","dynasty":"明代","title":"人日"}
{"author":"袁宏道","content":"试说鸳鸾侣，何如鸥鹭群。溪光描翠黛，竹影写罗裙。云日鱼鳞气，霞波雉尾文。鹤飞冲树起，天半一声闻。","dynasty":"明代","title":"夏日同龚散木能者崔晦之邹伯学李子髯携妓泛舟和尚桥其二"}
{"author":"袁宏道","content":"侬家生长在河干，夫婿如鱼不去滩。冬夜趁霜春趁水，芦花被底一生寒。","dynasty":"明代","title":"竹枝词四首时阻风安乡河中"}
{"author":"袁宏道","content":"云烟回合蔽仙关，万仞斜通一发山。事往已迷新甲子，洞深忘却旧人间。橘皮鹤下遗雏去，萼绿花来采药还。白日饵将三五斗，方瞳如水照丹颜。","dynasty":"明代","title":"七真洞赠道者"}
{"author":"袁宏道","content":"稼圃也优游，山庄又一秋。迎风收栗子，过雨剪花头。自洗蒙苔石，聊通滞叶沟。閒中真本草，蠲忿与忘忧。","dynasty":"明代","title":"再和散木韵其五"}
{"author":"袁宏道","content":"蜀魄悲鸣后，巫猿叫啸初。峨嵋徒有黛，巴水不成书。女鬼行云侍，仙邻卖卜居。浣花溪上叟，情切旧乡庐。","dynasty":"明代","title":"哭江进之其五"}
{"author":"袁宏道","content":"贤愚富贵且凭他，山上髻鬟柳上娥。铁网试捞穿海月，渔舟任截过头波。齐肩大士辞荤久，秃发中书感事多。船上老郎江口女，咿哑容易得成歌。","dynasty":"明代","title":"放言效白其二"}
{"author":"袁宏道","content":"鸾靴争说上场难，衫袖郎当且自看。世路两平三仄岭，人情八折九回滩。胸中毛女霞千片，石上王乔药一丸。梦去几番登岳顶，扶桑清水浴赪盘。","dynasty":"明代","title":"放言效白其三"}
{"author":"袁宏道","content":"高人窃欲比无功，閒把心情托去鸿。《易》象有时输瓦卜，骚材兼不废媱风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。","dynasty":"明代","title":"放言效白其四"}
{"author":"袁宏道","content":"抺却浓岚作羽衫，抚松终日坐枯岩。盗悲老氏折衡斗，马谢庄生祱辔衔。青凤下来传古字，白云飞去护仙缄。芝田数亩那耕得，收拾山中木柄欃。","dynasty":"明代","title":"放言效白其五"}
{"author":"袁宏道","content":"残墨犹香落姓名，孤缸清夜泪充横。公然墨发人将去，毕竟青山约未成。心事如冰见底里，交游于我快平生。柳浪湖上深更月，料得诗魂近水行。","dynasty":"明代","title":"卷中见亡友王官谷姓字感赋其一"}
{"author":"袁宏道","content":"云霞拟置别堂春，其奈些儿露水身。碧柳典来求古佛，青鬟嫁去事高真。一生书画皆偿债，数亩琅玕也卖人。湖石迤南栀子北，哭君此地最伤神。","dynasty":"明代","title":"卷中见亡友王官谷姓字感赋其二"}
{"author":"袁宏道","content":"十日不曾开木扉，弓风苦欲弄残威。辜他媚媚明明节，只作团团絮絮飞。琴客己闻将鹤煮，诗翁又诉打花稀。山人欲取画中意，故著红衫戴笠归。","dynasty":"明代","title":"苦雪戏作"}
{"author":"袁宏道","content":"拟将船舫作庵居，载月凭风信所如。鱼鸟教他为侍史，云烟呼我作尚书。居如老蠹身藏木，行似蜗牛首戴庐。下无卓锥上片瓦，致身今口在空虚。","dynasty":"明代","title":"新买得画舫将以为庵因作舟居诗其一"}
{"author":"袁宏道","content":"囊中随意贮青蚨，歌吹虽喧不可无。隐逸也须添故事，江山真合点狂夫。随身恰似天宫殿，寓目皆披水画图。甲子不须颁凤历，但看莲发与莲枯。","dynasty":"明代","title":"新买得画舫将以为庵因作舟居诗其二"}
{"author":"袁宏道","content":"五湖不是学玄真，且喜素衣不上尘。家移碧缬绫中任，身是屏风画里人。闲追船子咨行脚，老倩中峰作近邻。一衲蒙头万事已，无怀民与葛天民。","dynasty":"明代","title":"新买得画舫将以为庵因作舟居诗其三"}
{"author":"袁宏道","content":"中山酒可饮，塔可登。辋川翠竹风棱棱。东坡瘦墨如健鹰。唐封古迹石崚嶒。刺史爱民慈且能。高看青山夜抱冰。","dynasty":"明代","title":"过中山见诸名迹题清风店壁"}
{"author":"袁宏道","content":"而我游湘湖，恰值湖水小。湘湖旧有名，敢道湖不好。辟彼如花人，必须眉黛姣。一旦决洪流，山宁不枯老。白鲤曝腮鳞，渔刀蔽深草。水少已不堪，何况酒更少。","dynasty":"明代","title":"湘湖"}
{"author":"袁宏道","content":"客程行尽太行山，又见嵩高紫翠间。料得有人山上笑，红尘如海没朱颜。","dynasty":"明代","title":"望嵩少其一"}
{"author":"袁宏道","content":"更无他物作遮阑，但得心忘梦亦安。渭水一竿犹有待，严滩百尺也无端。鱼龙直作鸡豚狎，荇藻却如蔓棘看。莫把古人来比我，同床各梦不相干。","dynasty":"明代","title":"新买得画舫将以为庵因作舟居诗其七"}
{"author":"袁宏道","content":"玉娘一曲叫天鹅。此地曾经牙板过。十五年前细腰柳，而今枯瘦十围多。","dynasty":"明代","title":"竹枝词其十"}
{"author":"袁宏道","content":"入寺稀人识，僧雏尽老成。花犹香废苑，石莫话前生。壁上苔栖墨，廊间雨坏楹。春衣能几日，又复过清明。","dynasty":"明代","title":"游崇国寺得明字其一"}
{"author":"袁宏道","content":"四月西山雨过时，箫吹阑道沸旌旗。痛怜知己他乡别，懒作诸王奉使诗。绕驿青芦呼水鹳，渡江白笋荐冰鲥。雕窗画舸堂堂去，间解花嫦首小儿。","dynasty":"明代","title":"送顾升伯出使还吴其一"}
{"author":"袁宏道","content":"手抚松围数匝行，润于肤色白于珩。看来亦是夭乔种，和月和霜种始成。","dynasty":"明代","title":"密县天仙庙白松其一"}
{"author":"袁宏道","content":"柳澜滴沥溜春渠，牡丹已老木香初。黄蕉白纨蔽香庐，唾云沫月课空虚。剡溪十丈雪不如，长眉辟支手自舒。波折瘦硬结浅疏，细如春蚓浓如猪。书成诘曲不能读，牛鬼蛇神者谁欤，天竺胡儿解我书。","dynasty":"明代","title":"偕崔晦之过二圣禅林时诸衲子出纸索书戏得猪字"}
{"author":"袁宏道","content":"十年尘土敝衣裳，瞥见昆池旧景光。无佛称尊鸡足老，与天孰大夜郎王。蛮娘乍隐溪花笑，番客遥怀瘴草香。秘药如山砂似镞，试探何处有仙方。","dynasty":"明代","title":"陶不退以容城谕丁内艰归滇中至敝邑殇其令子遂瘗焉于其行也诗以送之其二"}
{"author":"袁宏道","content":"霜崖突出藓纱斑，铁笛临风去不还。百里帆墙千里水，一层城郭几层山。遥知郁郁葱葱地，只在熙熙攘攘间。沙鸟窥鱼鸥觅渚，试看何物是清閒。","dynasty":"明代","title":"登晴川阁望武昌"}
{"author":"袁宏道","content":"天门即前阍，石桥即复户。两门去几何，五五二十五。石老易生云，山髡不藏虎。岳神饶客情，阁起千峰雨。","dynasty":"明代","title":"石桥岩"}
{"author":"袁宏道","content":"文叔真有为，先生真无用。试问宛洛都，谁似严滩重。","dynasty":"明代","title":"严陵其二"}
{"author":"袁宏道","content":"人生如驿骑，往复无停勒。胸怀无尽丝，漫天作虚织。秋霜与春风，乘间递为贼。哀老迫红颜，白髭传消息。积雪填枯井，井深填不得。眉棱万斤重，白日沉幽墨。欲行戒崄难，欲飞防缯弋。","dynasty":"明代","title":"有所思"}
{"author":"袁宏道","content":"胸臆知难尽，行藏未可陈。摊书嫌字小，烹水试茶新。拨闷占茅卜，祈归拜上神。闲云与倦鸟，终是一流人。","dynasty":"明代","title":"独坐"}
{"author":"袁宏道","content":"白石青山到处缘，月高梳栉日高眠。无闻已是惭夫子，四十于今少二年。","dynasty":"明代","title":"乙巳初度口占其二"}
{"author":"袁宏道","content":"白衱与乌藤，相邀访定僧。君言未合齿，吾屐已先登。但省乾无事，何忧百不能。如临幽涧水，虽小却清澄。","dynasty":"明代","title":"郝公琰邀过禅堂访诸高衲其一"}
{"author":"袁宏道","content":"劳碌岂堪怜，心情亦自偏。閒中长似郁，途里却翛然。草屦多生业，名山老去缘。云岚成妄想，渴梦走鸣泉。","dynasty":"明代","title":"次良乡"}
{"author":"袁宏道","content":"西台御史气如云，白简霜飞海外闻。归去海棠花下语，却妨鹦鹉作弹文。","dynasty":"明代","title":"苏潜夫侍御买燕姬为赋合欢诗其四"}
{"author":"袁宏道","content":"细鸟藏窗叶，幽花缀静枝。猎心生翠管，冶习露春诗。为发添尘罥，因寒罢讲期。贪嗔真可去，何事并除痴。","dynasty":"明代","title":"和王以明山居韵其五"}
{"author":"袁宏道","content":"云捲三分地，尘飞六国王。自然归灭劫，不必问巫阳。古叠荒遗搆，澄波照冷篁。廿年双屈指，头白话儿郎。","dynasty":"明代","title":"游章台寺和小修韵其三"}
{"author":"袁宏道","content":"儒生习气总难除，万转千番楮墨馀。入地也应为带草，化虫依旧作蟫鱼。江南塞北难移性，兄弟妻孥总解书。一扫云间狂迹去，研光千尺展空虚。","dynasty":"明代","title":"雁字其十"}
{"author":"袁宏道","content":"白头学得一无成，倦即抛书饱即行。渐老始知穷本草，多閒方喜读渊明。东家流水倾庄买，西角丛梢绕屋生。拟与乐天为近舍，借他歌板佐莺声。","dynasty":"明代","title":"偶成"}
{"author":"袁宏道","content":"筵前百戏总逡巡，角底鱼龙且让新。逆往顺来吴道子，乍非忽是李夫人。宫城隐约琉璃国，冠带飘飖魍魉身。水沬乾坤成坏等，空中风籥火中轮。","dynasty":"明代","title":"龙堂招提观影戏精致妙解前此未有汪师中龙君超皆有作其一"}
{"author":"袁宏道","content":"山居忘甲子，玄想證无生。天意私高士，人间瑞老成。文章不死药，形体岁星精。避世羞藜火，桃灯传五行。","dynasty":"明代","title":"刘子威其二"}
{"author":"袁宏道","content":"湘水濯魂清，纷纷兰芷生。桃花仙路艳，薜荔鬼衣轻。喜去朝虞帝，悲来过屈平。沙萝村口上，夜引瞿童行。","dynasty":"明代","title":"哭江进之其八"}
{"author":"袁宏道","content":"口合任烟云，全家鸥鹭群。软黄将柳信，滑碧上溪纹。花榭因窗作，葑田带水耘。湖塘三十顷，自著藕根分。","dynasty":"明代","title":"元日书怀其一"}
{"author":"袁宏道","content":"野花遮眼酒沾涕，塞耳愁听新朝事；邸报束作一筐灰，朝衣典与栽花市。新诗日日千余言，诗中无一忧民字；旁人道我真聩聩，口不能答指山翠。自从老杜得诗名，忧君爱国成儿戏。言既无庸默不可，阮家那得不沉醉？眼底浓浓一杯春，恸于洛阳年少泪。","dynasty":"明代","title":"显灵宫集诸公，以“城市山林”为韵（四首选—）"}
{"author":"袁宏道","content":"巉石蹲如象，枯松驳似鳞。鹤仙何处是，龙母果然神。穴有能言兽，岩多不语人。吴宫零落尽，踪迹果谁真。","dynasty":"明代","title":"登阳山"}
{"author":"袁宏道","content":"浪道渔家乐，供输亦未閒。君欲长安稳，隐于徒隶间。","dynasty":"明代","title":"江上见数渔舟为公卒所窘其二"}
{"author":"袁宏道","content":"碧草涨寒塘，菖蒲花下香。山禽犹翠羽，野果尚丹房。残粉迎新帝，妖魂逐小郎。曹家兄弟好，无那太淫荒。","dynasty":"明代","title":"邺城道其三"}
{"author":"袁宏道","content":"一笑凌云去，高寒自少尘。骚魂皆楚鬼，吊客尽秦人。作诔倾南国，移书诅北辰。斯文凋丧尽，何用死麒麟。","dynasty":"明代","title":"哭江进之其三"}
{"author":"袁宏道","content":"卜日轻为别，重来未有期。出门馀泪眼，终不是男儿。","dynasty":"明代","title":"龙湖师其一"}
{"author":"袁宏道","content":"雪里山茶取次红。白头孀妇哭春风。自从貂虎横行后，十室金钱九室空。","dynasty":"明代","title":"竹枝词其二"}
{"author":"袁宏道","content":"尚有青云旧，谁云白首新。孤尊相对日，万死可怜身。曝衲惊黄鸟，开轩跳紫鳞。名臣何必贵，衰腐据要津。","dynasty":"明代","title":"嘉鱼李太清书斋"}
{"author":"袁宏道","content":"君意不在书，著书为谁子。安得东南风，吹君渡湘水。","dynasty":"明代","title":"龙湖师其八"}
{"author":"袁宏道","content":"塔上烟煤句，何人勒此中。鸣虚聊以蚓，篆壁偶如虫。蚀去宜苔藓，销来仗雨风。而今真入石，泥土被丹红。","dynasty":"明代","title":"定州见拙诗拓戏题"}
{"author":"袁宏道","content":"赤仄何年至，青蛾几日休。当衣归楚子，兑酒卖吴钩。冻雨江豚泣，邮风海若秋。相思无寄处，独上县西楼。","dynasty":"明代","title":"忆潘景升"}
{"author":"袁宏道","content":"平生四不宜，担粪与围棋。强捉山公斝，生填逸少池。窗前微点石，花底小裁诗。稍欲装风景，休推临老时。","dynasty":"明代","title":"再和散木韵其一"}
{"author":"袁宏道","content":"角声催晓关，云冷梦初还。秋是王维句，月如李白颜。涸泉长念雨，笼鸟岂忘山。拟把一竿去，相从水石间。","dynasty":"明代","title":"崤陵壁间见黄平倩诗怅然有怀和韵"}
{"author":"袁宏道","content":"几度青门抑，荣枯送尔行。庙谋何日定，边事仗谁成。名以批鳞重，恩因市虎轻。知君心独苦，万死亦关情。","dynasty":"明代","title":"送周尚宝左迁海澄典史其二"}
{"author":"袁宏道","content":"长竿百尺拥灯轮，浊酒千巡意转真。霜亚残枝花片老，云拖轻影月痕新。订将白石成知己，掷却乌纱是野人。漏水销来杯不尽，当轩鹦鹉亦留宾。","dynasty":"明代","title":"元宵饮华中秘宅上其二"}
{"author":"袁宏道","content":"棒头有眼师辨取，响里寻文我不知。前日少陵祠上过，秋花秋鸟总如诗。","dynasty":"明代","title":"甲辰中秋后二日礼德山鉴大师塔偶成四偈示同行诸衲其四"}
{"author":"袁宏道","content":"东皇放晴亦不恶，何事飞雵巧穿凿。入市不填万井饥，积峡推助江神虐。蔬盘日日嚼冰丝，岂有羊脂充𦎟𦞦。扑窗打幔十日落，千门无路贷金错。厨断烟销牙齿阁，下方自苦天自乐。玉娘斜坐抱双脚，仙官云吏供嘲谑。东海盛醑黄姑酌，天狸夜窃九关钥。倒骑狞龙捶金络，羲和上书翻见缚。丁令无官化飞鹤，吁嗟天公待民何其薄，野人扶曰觅沟壑。","dynasty":"明代","title":"荆州后苦雪引"}
{"author":"袁宏道","content":"物色千林换，江声四面澜。脱冠酬胜节，呼酒贺新寒。童子携方罫，庖人进鲙盘。秋郊如醉里，潇洒一凭栏。","dynasty":"明代","title":"九日江上小集"}
{"author":"袁宏道","content":"飞尘冷冷消，人语隔烟遥。雨洗青畦道，风薰白芷苗。竹深存废碣，僧老话前朝。霸业荒残尽，虚名只细腰。","dynasty":"明代","title":"游章台寺和小修韵其一"}
{"author":"袁宏道","content":"三年掷却皂纱巾，五柳家风一味贫。愿得龙沙休带印，儿孙只作爱山人。","dynasty":"明代","title":"范生善形家言自山西还将归豫章诗以别之其三"}
{"author":"袁宏道","content":"天际飒轻雷，浓阴泼地来。丛中避粉黛，树底卧樽罍。数点将穿屋，移时忽泛台。只疑旧歌舞，化作雨云回。","dynasty":"明代","title":"龙君超徼集章台以看花台为韵其三"}
{"author":"袁宏道","content":"钓竿拂晓霜，衣薄芦花絮。一亩不籍官，也被官差去。","dynasty":"明代","title":"江上见数渔舟为公卒所窘"}
{"author":"袁宏道","content":"吏老心尤苦，才清调转孤。花飞常乱押，梅气欲侵符。旧俸开来否，新粮勾也无。政成须勉强，尺步是𡼭途。","dynasty":"明代","title":"寄江进之"}
{"author":"袁宏道","content":"山僧能险语，酷似李才江。坐久衣粘石，人归雪满窗。看云开竹户，会境写花幢。手把枯藤去，孤清鹤一双。","dynasty":"明代","title":"和僧韵因赠"}
{"author":"袁宏道","content":"一片千人石，莹晶若有神。剑光销不尽，留与醉花人。","dynasty":"明代","title":"虎丘"}
{"author":"袁宏道","content":"羯虏终无赖，馀波横及人。清时骄魍魉，平地蹶麒麟。去国宁辞谤，投荒幸有身。边筹终及尔，勿复叹沉沦。","dynasty":"明代","title":"送周尚宝左迁海澄典史"}
{"author":"袁宏道","content":"花外红绡白雪垂，豸袍如火映春卮。皋桥祇有齐眉伴，彭泽唯闻历齿儿。玉树种成千亩实，鹓雏栖遍万年枝。黄山石上青松老，閒看仙人数局棋。","dynasty":"明代","title":"寿毕侍御两尊人"}
{"author":"袁宏道","content":"藤带丝袍强束身，北风虽厉不吹尘。轩窗尽日閒诸史，眷属经年断五辛。官牒注来呈府吏，俸钱支得与门人。床头一夜西湖语，霜色萧条上角巾。","dynasty":"明代","title":"閒居其一"}
{"author":"袁宏道","content":"主人被谑如摧槁，空庭百匝愁颠倒。抗颜也作花忠臣，摘叶披枝恐花恼。贮君玉照金谷之堂，山骄石佞君开早。贶君和羹驿使之辞，调卑格弱君言好。我无红碧为君妍，莎台莓榭躬除扫。宋砚蜀纸李廷圭，折枝貌得花韵老。荣枯开落等一观，自觉与花非草草。月沉风止两无言，一方积雪照冥昊。","dynasty":"明代","title":"和东坡梅花诗韵今年雪多梅开不甚畅为花解嘲复以自解云耳其三"}
{"author":"袁宏道","content":"脱屐入春丛，拾芳携翠笼。一番洗竹雨，几阵报花风。薪老知茶忌，须长论药功。疏黄秾碧里，一树石楠红。","dynasty":"明代","title":"雨中过王官谷香光林其一"}
{"author":"袁宏道","content":"滟滪三冬雪，潇湘五月波。疾流翻地转，远势触云过。县尉临江祭，巴人下水歌。世平无孟珙，父老恨如何。","dynasty":"明代","title":"江涨"}
{"author":"袁宏道","content":"捉得松为柄，粘来纸作衾。山云娇老态，溪水有无心。挂锡沉香树，安禅天竹林。西来闲会取，空迹寄飞禽。","dynasty":"明代","title":"赠高峰"}
{"author":"袁宏道","content":"一片湖州水，吹光到晓堂。暗规时世样，校取浅深妆。山髻平分叠，宫眉与斗长。常时樈掠罢，背底立何郎。","dynasty":"明代","title":"美人临镜其一"}
{"author":"袁宏道","content":"宝髻暗尘灰，只凤啼晓额。举眼望愁空，苍苍不如石。箧装能几何，典发买书籍。孤灯瘦形影，寒帏风雨夕。廿年立孤成，名字照丹册。宫锦到地红，霜心与头白。","dynasty":"明代","title":"贞寿诗为冯太史母"}
{"author":"袁宏道","content":"残帙随风卷，閒窗尽日哦。胆瓶青剥落，梵呗语殽吪。寒节逢人少，新诗说酒多。小蛮持管笑，呵墨写长蛾。","dynasty":"明代","title":"冬日杂兴其四"}
{"author":"袁宏道","content":"拟将船舫作庵居，载月凭风信所如。鱼鸟教他为侍史，云烟呼我作尚书。居如老蠹身藏木，行似蜗牛首戴庐。下无卓锥上片瓦，致身今口在空虚。","dynasty":"明代","title":"新买得画舫将以为庵因作舟居诗其一"}
{"author":"袁宏道","content":"閒花閒月免萦神，且乐明朝到手春。前日柳浪亭上客，今来留得几多人。","dynasty":"明代","title":"除夕有感"}
{"author":"袁宏道","content":"惯懒无心更出关，清时梦亦趁人閒。几回寺里寻花去，独自江头看水还。处世渐同栗里子，全家拟注玉泉山。千溪万碧何由见，只是苍枝也破颜。","dynasty":"明代","title":"初正偶题"}
{"author":"袁宏道","content":"醉里提壶荷锸还，大伸脚步即登山。何如且作收云法，施得清光与世间。","dynasty":"明代","title":"公超谷"}
{"author":"袁宏道","content":"饮马长城窟长城水呜咽，夜夜作鬼语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。多洗成黑流，水性毒于蛊。立马古战场，长嘶待天雨。长安有狭斜行按金驹，立长沟，枇杷落尽茱萸秋。山西女儿帕勒头，面上堆粉鬓堆油。二十五弦弹箜篌，猩红衫子葡萄筿。笑问南妆如此不？妾薄命落花去故条，尚有根可依。妇人失夫心，含情欲告谁？灯光不到明，宠极心还变。只此双蛾眉，供得几回盼。看多自成故，未必真衰老。辟彼数开花，不若初生草。织发为君衣，君看不如纸。割腹为君餐，君咽不如水。旧人百宛顺，不若新人骂。死若可回君，待君以长夜。相逢行行行即曲巷，曲巷多蒿草。窗路掠蛛丝，读书岁月老。壁上荣启图，手里黄石编。当尽三时衣，不直数缗钱。儿女无裈著，常时煨故纸。税地植桃花，十树九树死。君莫悲腐草，腐草发光耀。玄霜畏冬青，白发傲年少。悲哉行石马立荆棘，荒城叫老狸。昔时冠带人，唯有鹤来归。宿志慕长生，朋党尽刺讥。父母不我容，碧海三山飞。朝牧老君龙，暮守刘安鸡。仙家岁月长，桃子三垂枝。归来见荒冢，半是孙曾碑。城池百易主，族里无从知。古人悲夜绣，今我亦似之。白骨不可语，鹤归空尔为。门有车马客行门有车马客，锦晙乌纱巾。寒毛接短鬓，丝丝沙与尘。问子何劳劳，上书西入秦。八年始一命，官卑不救贫。冒霜揖槐柳，望灰拜车轮。一身百纠缚，形如一束薪。手缠不自解，利刃寄他人。蔗与蘖同餐，虽甘亦苦辛。京洛篇煌煌京洛城，朱衣喧广道。白首贱书生，驴鞯挂诗草。怀刺谒恩门，门卒相轻眇。十上十不达，登街颜色槁。叠身事贵公，习谀苦不早。罩眼一寸纱，茫茫遮人老。虾鳝行虾鳝出潢潦，道逢东海使。鱼服而介身，呷浪以相戏。物微恐见侵，跳波争努臂。东陂招能兄，西溪唤螺弟。水虫万余种，各各条兵议。聚族鼓鳞鬛，不能当一嚏。升天行乘赤雾，鞭鸾辙。路逢王子晋，玉箫吹已折。织女弄机丝，余纬烂霄阙。下土虮虱民，误唤作雌霓。张翁老且耄，举止多媟亵。侍仙三万年，不曾见隆准。真人多窜左，天狐惨余孽。羲御失长鞭，牵牛叹河竭。棹歌行妾家白频洲，随风作乡土。弄篙如弄针，不曾拈一缕。四月鱼苗风，随君到巴东。十月洗河水，送君发杨子。杨子波势恶，无风浪亦作。江深得鱼难，鸬鹚充糕臛。生子若凫雏，穿江复入湖。长时剪荷叶，与儿作衣襦。","dynasty":"明代","title":"拟古乐府（有序）"}
{"author":"袁宏道","content":"秋郊兔尽韩卢窘，三尺青蛇捲锋颖。到手山河掷与人，却向雌鸡纳腰领。英雄桎足归罗网，辩士舌端空来往。本将衣饭畜王孙，未许肝肠敌亭长。一局残棋了项秦，五湖西子白纶巾。贪他一颗真王印，卖却淮阴跨下人。","dynasty":"明代","title":"淮阴侯祠"}
{"author":"袁宏道","content":"发足自髻石，湾还可四里。一步一惊魂，路荒不容趾。粘壁行刀脊，下视深无底。狂锷搆虚空，痴石缀瘢𢈓。其沙生以坟，其骨污而泚。其草油以丝，其树糟而圯。忽然硗确岩，忽然崩腾水。忽而没九天，忽而九渊起。健夫引长绳，半日一移趾。四肢互相用，臂行足以视。或如鸭折身，或如丁旋尾。或如鷇出壳，或如蟹引跪。又如研古绘，虫蠹蚀丝理。又如读殷盘，聱轧饤奥诡。当其快心意，虚空跃绳妓。少焉筋力疲，蚊虻撼犀兕。须发生烟岚，肌肤碎荆杞。百苦到天门，相对惟口哆。双壁削青铜，飞鸟不能止。一匣衔古光，方空如水洗。阴阳工刻轹，霜雪恣摩砥。万古贮云霞，石纹绣青紫。鉃桐蛇腹段，古钮蛴螬蠡。诘曲史籀画，斑驳朱砂蕊。僧言三十年，兹石未沾履。往时戚将军，架空一游此。长老传白猿，今来猿亦死。是时七月初，寒肌如粟子。引指人人危，回身面而鬼。归来问僮仆，髭须白馀几。破网取珊瑚，判命竞奇傀。","dynasty":"明代","title":"游天门关"}
{"author":"袁宏道","content":"探春犹记出青门，先问门头第几村。近水只观娥散影，匝堤唯见酒淋痕。花时乞假朝参少，醉后联鞭笑语温。是日把杯人已往，雏莺新柳也伤魂。","dynasty":"明代","title":"述旧西山下有门头村多精蓝"}
{"author":"袁宏道","content":"野树吟秋日，江云送目初。百年谁命驾，两地且传书。潘岳功名薄，庄生吏体疏。禅心知不减，挥麈近何如。","dynasty":"明代","title":"寄杨敦初其一"}
{"author":"袁宏道","content":"少年多浪迹，老大合幽栖。事业卑牛口，生涯尚马蹄。避人嘲自解，隐几物难齐。每忆山中友，秋来好杖藜。","dynasty":"明代","title":"漫兴其一"}
{"author":"袁宏道","content":"昔日饥寒伴，凄凉无一存。去花难返榭，好月不留轩。龟手衣犹在，齐眉案尚温。一门新旧鬼，强半北方魂。","dynasty":"明代","title":"潞河舟中和小修别诗其二"}
{"author":"袁宏道","content":"槛外即危岭，烟中跨楚秦。石留前劫字，洞老别朝人。夏月莲花雪，冬风暖谷春。云深无隙地，千里瘦龙鳞。","dynasty":"明代","title":"偕朱非二汪以虚段徽之雨中投兴教寺望南山其三"}
{"author":"袁宏道","content":"恶态频来见，清谈事每差。杯徼合券客，庭老晒裈花。遇月长扃户，登山屡忆家。每当欢饮夕，三五散如鸦。","dynasty":"明代","title":"赋得欢场害马"}
{"author":"袁宏道","content":"两家稚子共追随，似我与君初上时。松老石攲楼亦换，可容玄鬓不成丝。","dynasty":"明代","title":"偕王章甫陈公弼登黄鹤楼其二"}
{"author":"袁宏道","content":"浪迹真无赖，狂心今若何。一尊聊对酒，万事且狂歌。稚子矜黄叶，渔人语白波。芦花青袅袅，秋意满溪蓑。","dynasty":"明代","title":"郊外小集其二"}
{"author":"袁宏道","content":"孙枝郁郁遍三秦，溜雨笼烟不记春。若论花黄忙举子，已曾忙过九朝人。","dynasty":"明代","title":"华州公署古槐大可四十围，盖二百馀年物也。余题之曰国槐，诗以记之"}
{"author":"袁宏道","content":"盘中犹折半宫花，刻凤攒龙自内家。不是国师争袖得，也应坠破紫袈裟。","dynasty":"明代","title":"元夕度门出宫中月饼同赋其二"}
{"author":"袁宏道","content":"其下有龙渊，潜通印度天。云畴螺子地，雾顶树王年。就石为君枕，迷津指我船。向来神怪事，勿为小儒传。","dynasty":"明代","title":"智者洞"}
{"author":"袁宏道","content":"山骨连墙粘碧筱，穴苔自种吉祥草。茶到三钟也醉人，花无百枝亦藏鸟。少年长老姿格清，竹炉莲卷古先生。东风不道禅心定，吹入山头环佩声。","dynasty":"明代","title":"惠山僧房短歌"}
{"author":"袁宏道","content":"青霜一寸冰皮老，冻楚荒荒落饥鸟。老去惭看日脚忙，冬来怕见历头少。客里关心辽左书，梦中失路京华道。宦心灰尽复如何，大都也似霜前草。","dynasty":"明代","title":"冬尽偶成"}
{"author":"袁宏道","content":"山色重重冶，云容片片鲜。花风香水气，梅雨润苔钱。茶别松萝味，兰销鹊尾烟。每于诗外旨，悟得句中禅。","dynasty":"明代","title":"潘庚生馆同诸公得钱字"}
{"author":"袁宏道","content":"懒看梧叶下空堂，秋月秋风泪几行。独夜香皋缄远字，经年鸾匣缓离妆。兰披别恨潇湘浦，柳带愁烟汉水傍。折尽庭花人不见，枉教蟢子堕流黄。","dynasty":"明代","title":"青楼曲"}
{"author":"袁宏道","content":"高人窃欲比无功，閒把心情托去鸿。《易》象有时输瓦卜，骚材兼不废媱风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。","dynasty":"明代","title":"放言效白其四"}
{"author":"袁宏道","content":"落尽梧桐叶，萧骚满一庭。当书裁枕被，减食买参苓。壁暗秋虫泣，垆攲夜火青。病来曾几日，疏发冷生星。","dynasty":"明代","title":"问方子公病其一"}
{"author":"袁宏道","content":"入青口，青口山何翠。涧色吠琉璃，山花红玳瑁。天荒地窘无行处，山头魍魉纷来去。","dynasty":"明代","title":"入青口其三"}
{"author":"袁宏道","content":"野树吟秋日，江云送目初。百年谁命驾，两地且传书。潘岳功名薄，庄生吏体疏。禅心知不减，挥麈近何如。","dynasty":"明代","title":"寄杨敦初其一"}
{"author":"袁宏道","content":"溪鸟溪花尽寄声，花源无路只空行。陶潜老被渔翁误，枉把青山累后生。","dynasty":"明代","title":"荅君御诸作其二"}
{"author":"袁宏道","content":"閒适鱼归水，孤羁鸟怯飞。寒江粘戍艘，贾俗厌儒衣。失路于人左，贪生学道非。无才甘自弃，不是怨知希。","dynasty":"明代","title":"感怀作"}
{"author":"袁宏道","content":"寒花如古玉，未出屡遭刑。幽魂欣冷石，怨入楚骚经。置驿报花安，未晓心先听。梦到讯不到，浇炙瘦园丁。雪心胶蜡蒂，乱结如顽硎。安得鹤膝枝，一洗龙脑腥。扫室待天女，㓗水贮空瓶。枕上见罗浮，诸仙门反扃。菊格与兰韵，于汝犹鹡鸰。纷纷缛桃李，奚啻渭与泾。","dynasty":"明代","title":"入春屡作雪不见梅花仍用雪中韵作古诗悲之"}
{"author":"袁宏道","content":"买印支公僻，输瓶座首能。咒言听似鸟，梵字写如藤。托钵施仙饭，支床面佛灯。一身犹不用，何处有三乘。","dynasty":"明代","title":"异僧"}
{"author":"袁宏道","content":"节物何堪问，流光转自哀。世情搔首过，秋色闭门来。才子新开社，参军旧有台。菊花才作药，迟尔共衔杯。","dynasty":"明代","title":"迎九"}
{"author":"袁宏道","content":"红花点点灼青树，开尊正值花无数。不知庚甲是何年，但道桃花开几度。玉堂署里课葵蔬，鸳鷟池边领鸥鹜。新年诗兴更勃勃，墨汁淋漓染绢素。惊雷忽发万山芽，俊鹰陡落平原兔。一束牛腰足自骄，九陌飞尘何所慕。花下兄弟睦州禅，梦中烟月油江渡。拟把天竿随丈人，不向天家作师傅。","dynasty":"明代","title":"花朝日伯修初度"}
{"author":"袁宏道","content":"閒丹閒碧长秋思，水榭风轩分外宜。老衲寄书离岳久，田家留语赴斋迟。枫堤壮枕西湖庙，瀼水斜通濯足池。免使韩公嗤粪壤，园亭是处有新诗。","dynasty":"明代","title":"馆中再用前字寄王以明"}
{"author":"袁宏道","content":"仆去前王碣，耕来故国坟。蜂巢无两大，兔窟有三分。夜火生空树，阴龙战野云。美人何处所，试与定遗文。","dynasty":"明代","title":"邺城道其七"}
{"author":"袁宏道","content":"竹皮屋子槿条篱，繁蕊浓花最不宜。乞得赵州柏树子，当窗乱插两三枝。","dynasty":"明代","title":"法华庵看月江老衲移柏树其一"}
{"author":"袁宏道","content":"野树吟秋日，江云送目初。百年谁命驾，两地且传书。潘岳功名薄，庄生吏体疏。禅心知不减，挥麈近何如。","dynasty":"明代","title":"寄杨敦初其一"}
{"author":"袁宏道","content":"四月西山雨过时，箫吹阑道沸旌旗。痛怜知己他乡别，懒作诸王奉使诗。绕驿青芦呼水鹳，渡江白笋荐冰鲥。雕窗画舸堂堂去，间解花嫦首小儿。","dynasty":"明代","title":"送顾升伯出使还吴其一"}
{"author":"袁宏道","content":"三十年藐诸，一顾一呜咽。泪湿琐窗花，红紫也成雪。穷巷苦书声，孤釭语寒铁。敝帙三五箱，字字殷痕血。垂老课儿官，霜花冷白发。湘湖千顷莼，不敢饷儿侄。母贞益子廉，源清者流洁。辟如干霄筠，稚笋亦高节。翚锦落天花，万古水潭热。乡邦传盛事，似作昔贤说。试检孀娥编，女史难为烈。","dynasty":"明代","title":"节寿篇其一"}
{"author":"袁宏道","content":"鸥邻鱼社作新知，才唱杨枝又竹枝。风打白蘋来夏口，雨深斑竹过湘祠。不愁入目山无态，只怕磨心景要诗。唤作朱公些子似，当窗祗是欠西施。","dynasty":"明代","title":"新买得画舫将以为庵因作舟居诗其四"}
{"author":"袁宏道","content":"峰峦曲折水湾环，时与游僧作往还。暂为书碑来禹庙，才因买橘上包山。心关网密聊成叹，梦被云牵偶不闲。慎勿誇张竿水过，惹他桑孔算鱼蛮。","dynasty":"明代","title":"新买得画舫将以为庵因作舟居诗其五"}
{"author":"袁宏道","content":"丝烟丝雨润江湄，又到花娇鸟嫩时。杜宇一身皆口颊，垂杨通体是腰肢。閒观水态思吴壁，暗记方言證楚辞。鸂鶒太文凫太野，就中洁白是银鸶。","dynasty":"明代","title":"新买得画舫将以为庵因作舟居诗其六"}
{"author":"袁宏道","content":"更无他物作遮阑，但得心忘梦亦安。渭水一竿犹有待，严滩百尺也无端。鱼龙直作鸡豚狎，荇藻却如蔓棘看。莫把古人来比我，同床各梦不相干。","dynasty":"明代","title":"新买得画舫将以为庵因作舟居诗其七"}
{"author":"袁宏道","content":"舟居元不即田功，稍与农家节令同。纵小也妨月额雨，虽暄不用卯头风。才闻摊税征渔户，又说抽丁报老翁。每被山民来借问，今年湖比几都丰。","dynasty":"明代","title":"新买得画舫将以为庵因作舟居诗其八"}
{"author":"袁宏道","content":"全家相次入烟云，老鹤稚鸥共一群。便与青山坚作誓，免劳白水更移文。澄江夜月连天泛，古涧寒声彻岁闻。欲把姓名通远峤，函书先达武夷君。","dynasty":"明代","title":"新买得画舫将以为庵因作舟居诗其九"}
{"author":"袁宏道","content":"聊将幽思托芳菲，閒月閒花总息机。青草盖蹄黄犊喜，白波点尾翠禽飞。江蓠不作牢骚咏，神女全抛艳粉衣。纵有志和难比我，我能容得鳜鱼肥。","dynasty":"明代","title":"新买得画舫将以为庵因作舟居诗其十"}
{"author":"袁宏道","content":"江程才隔一牛鸣，人事参差奈此行。枉把青山来作梦，孤他白石上题名。花间废巷查遗迹，雪后崩崖战水声。到日天台应寄讯，讲堂久矣待袁生。","dynasty":"明代","title":"期苏潜夫游玉泉竟月不至及至而余复以大人病疮归于其行也诗以讯之"}
{"author":"袁宏道","content":"丝丝新柳飏堤门，早晚南村又北村。风信煖寒观树色，药苗深浅记竿痕。行来渐觉姑绒重，静里频将奼火温。是物逢春皆作语，子规未必是啼魂。","dynasty":"明代","title":"花朝和坡公韵"}
{"author":"袁宏道","content":"一泓幽碧照篱门，偶为题名过远村。愁去东风消冻液，喜来春草迸苔痕。莺花又作新情看，山水间将旧谱温。东野浪仙谁在者，苦吟清句当招魂。","dynasty":"明代","title":"是日新晴"}
{"author":"袁宏道","content":"顿觉水沉粗，幽香袭一湖。瘦枝梅韵格，鲜蕊桂肌肤。月下高真梦，烟中静女图。主人无俗累，花性也清孤。","dynasty":"明代","title":"小竹林蜡梅盛开兼赠主人"}
{"author":"袁宏道","content":"行行即曲巷，曲巷多蒿草。窗路掠蛛丝，读书岁月老。壁上荣启图，手里黄石编。当尽三时衣，不直数缗钱。儿女无裈著，常时煨故纸。税地植桃花，十树九树死。君莫悲腐草，腐草发光耀。玄霜畏冬青，白发傲年少。","dynasty":"明代","title":"相逢行"}
{"author":"袁宏道","content":"浮荣历尽叹膏花，晓起方知鬓有华。弘景道成矜曰日，乐天老去事丹砂。聊开小阁延方士，𢬵取深闺锁夜叉。云外须眉烟外语，一瓶相对社前茶。","dynasty":"明代","title":"碧鲜楼小集谈养生"}
{"author":"袁宏道","content":"西泠桥，水长在。松叶细如针，不肯结罗带。莺如衫，燕如钗，油壁车，砍为柴，青骢马，自西来。昨日树头花，今日陌上土。恨血与啼魂，一半逐风雨。","dynasty":"明代","title":"西泠桥"}
{"author":"袁宏道","content":"寒月冲帘薄，空阶似水凉。橘皮消酒气，栗尾乱书床。校拇人高下，踏歌调短长。自知非饮客，亦不喜欢场。","dynasty":"明代","title":"小集吴嗣仙斋头"}
{"author":"袁宏道","content":"富贵岂非情，荣枯未必平。破笼麾鸟去，斸竹放云行。穷骨耽书傲，寒毛看剑生。东方唇自腐，执戟竟何成。","dynasty":"明代","title":"无题"}
{"author":"袁宏道","content":"兄弟为知己，同袍若比邻。出门去亦易，只愁加一身。","dynasty":"明代","title":"龙湖师其六"}
{"author":"袁宏道","content":"陆程华容道，水程京口驿。良无黄金赠，感慨复何益。","dynasty":"明代","title":"别无念其五"}
{"author":"袁宏道","content":"天地如文人，精华不可刊。而其秀杰气，常在水与山。华山翠天表，五岳让高寒。当其匠意时，百灵穷肺肝。琢以月天斤，洗以银浦澜。抺以洪濛烟，照以日月丸。十二楼五城，处处映青鬟。尝恐诸仙人，鹤辔憩此间。天风刷毛羽，千里佩珊珊。","dynasty":"明代","title":"经太华其一"}
{"author":"袁宏道","content":"兀兀叹淫滞，西风两日馀。近床铺纸叶，研彩类方书。触目无非网，登盘只是鱼。荒村经水后，十屋九家虚。","dynasty":"明代","title":"淮安舟中其二"}
{"author":"袁宏道","content":"雾卷复烟披，嘈嘈话许时。大都寻故侣，莫是拣高枝。半岭云千态，疏林月一规。夜寒风袅袅，归梦在天池。","dynasty":"明代","title":"暮鸟投林和张明教其一"}
{"author":"袁宏道","content":"蜘蛛生采解织罗，吴儿十五能娇歌。旧曲嘹厉商声紧，新腔啴缓务头多。一拍一箫一寸管，虎丘夜夜石苔暖。家家宴喜串歌儿，红女停捘田畯懒。","dynasty":"明代","title":"江南子其三"}
{"author":"袁宏道","content":"湖上烟峦一抺青，他时亲见望州亭。也知鲁国真男子，要识中郎旧典刑。","dynasty":"明代","title":"德山遇大智龙湖旧侣也其一"}
{"author":"袁宏道","content":"睡阑日影度疏寮，廿载君王罢早朝。安石榴开红照地，御河水酿绿平桥。花前晓佩闻燕语，醉后春云梦楚腰。近日蒙庄通大旨，间烧藜火注逍遥。","dynasty":"明代","title":"五月十二日退如生辰蒙以诗见示聊述二章奏报其二"}
{"author":"袁宏道","content":"积阴负故腊，莽莽压天来。白马酸冰渡，苍猊死冻灰。祝晴频梦大，诅雨孰鞭雷。拨闷凭毛氏，浇寒命草魁。垂头花拥肿，裹絮衲隳颓。看帖遮愁眼，嘘天鼓怒䰄。青娥隔带水，负我一窗梅。","dynasty":"明代","title":"舟中风雪迟苏潜夫游玉泉不至和客韵其二"}
{"author":"袁宏道","content":"一曲莓苔地，风光属老慵。稍除疏冗蔓，略植典刑松。徙石云纹出，移花月影从。买时才数本，我处已三重。红叶刚遮砌，高枯未掩筇。干唯求老健，姿不取纤浓。雏笋犹呼凤，稚藤也学龙。夜阶云淰淰，晴槛雨淙淙。障日聊铺苇，防窊且益封。公然藏小鸟，亦自集间蜂。分翠来屏扇，流香扑酒钟。折攀愁楚女，浇剔倩吴侬。景入单条画，清连怪石供。幽奇无大小，袖里九华峰。","dynasty":"明代","title":"小斋有隙地植花木数本同孝若寓庸赋得松字"}
{"author":"袁宏道","content":"盆池清浅薄苔封，弱竹丛丛个影重。残帙有芸犹被蠹，空阑无蕊亦招蜂。西山郁郁蓁蓁气，讲阁朝朝暮暮钟。箬叶数筐书尺五，岕茶新寄自吴侬。","dynasty":"明代","title":"和江进之杂咏其二"}
{"author":"袁宏道","content":"吊古意不禁，披搸倚断枝。道逢雪岭叟，笑我真情痴。尔从京师来，习见汉官仪。未央即宫阙，金马即铜墀。团营即细柳，绮陌即庄逵。西山千万髻，终南同崔巍。下有高梁河，即古曲江池。瑶台与金屋，所贮即妖姬。残棺断火垄，即今金紫儿。辟彼膏烛光，前者已灰飞。后火续新火，焰焰同一辉。若以天眼观，青草生蛾眉。飘风遇轻云，无事哭荒碑。","dynasty":"明代","title":"秦中杂咏其二"}
{"author":"袁宏道","content":"万水千山路，羁魂来不来。双签题姓字，两处送钱财。风叶牵钩幔，寒花背镜台。思量具杯酒，有口向谁开。","dynasty":"明代","title":"中秋泊潞河看月同子公云影赋其二"}
{"author":"袁宏道","content":"青山不改黛螺春，孤閤娉婷是女神。一脔秋光半匣水，人间多少热忙人。","dynasty":"明代","title":"芜湖舟中同范长白念公看月其三"}
{"author":"袁宏道","content":"角杯椰子酿，沈水博山炉。酒至申三令，诗成偿五都。茶花披冷艳，笋竹放冬雏。痛饮何妨夜，西邻有浊酤。","dynasty":"明代","title":"集沈青平斋限韵其二"}
{"author":"袁宏道","content":"都说今龙井，幽奇踰昔时。路迂迷旧处，树古失名儿。渴仰鸡苏佛，饥参王版师。因循坐谷口，欲去复还疑。","dynasty":"明代","title":"过龙井"}
{"author":"袁宏道","content":"一片牙光地，南宫墨不成。近窗花淡泊，就枕梦孤清。吊古前朝泪，耽幽后夜行。刻期峰顶上，踏雪共题名。","dynasty":"明代","title":"雪霁看月和度门韵时将发玉泉"}
{"author":"袁宏道","content":"轻寒轻热养花天，个日钱塘更可怜。骢马欲嘶嘶不得，白公堤畔柳如鞭。","dynasty":"明代","title":"小妇别诗其三"}
{"author":"袁宏道","content":"一月探会稽，二月了西湖。五日登西目，十日瞰天都。醉中逢山神，长笑捋其须。渴饮仙人浆，寒分王女襦。奚囊虽小狭，所贮尽奇珠。世无售珠人，欲开复踟蹰。前者道新安，有客貌类胡。发箧玩三日，略以宝其肤。具眼非无人，要与慧眼殊。持此试江郎，江郎售也无。","dynasty":"明代","title":"舟中寄江进之得珠帘字其一"}
{"author":"袁宏道","content":"只觉秋悲苦，那堪别赋工。予瞻南去雁，尔望北来风。寒日疏篱菊，清霜落井桐。江湖夕照里，登眺许谁同。","dynasty":"明代","title":"寄散材"}
{"author":"袁宏道","content":"云霄极目古亭州，江上凄其感昔游。天下文章怜尔老，潇湘风雨动人愁。云眠楚国黄泥坂，潮打巴陵青雀舟。敢向乾坤寻胜览，祗因李耳在西周。","dynasty":"明代","title":"阻雨"}
{"author":"袁宏道","content":"三番石上听歌唇，转眼杨花一纪春。座客十来消却五，更无一个六旬人。","dynasty":"明代","title":"游石洲其二"}
{"author":"袁宏道","content":"节是祗园会，欢同曲水池。妖童歌串乱，天女鬟华随。是树皆停盖，无波不泛卮。鱼龙与角抵，乐事看君为。","dynasty":"明代","title":"浴佛日刘元定邀诸公偕游高梁桥得为字其一"}
{"author":"袁宏道","content":"白石青烟梦，空花水月诗。禅锋摧老敌，糟垒竖高旗。云湿篬筤岭，江寒社若祠。榔梅多手植，忽已见孙枝。","dynasty":"明代","title":"再和散木韵其二"}
{"author":"袁宏道","content":"将军此日驱征轮，枫叶萧萧汉水滨。我巳销魂千里外，那堪重别故乡人。西风马度离亭柳，落日衣吹客舍尘。莫向劳劳亭上望，秋江容易得沾巾。","dynasty":"明代","title":"送邹金吾游白下时寓武昌"}
{"author":"袁宏道","content":"看君如欲老岩阿，矫首青霄路若何。近日弹章中贵少，一时谪籍楚人多。山岚会意还生色，湖水无心也自波。天语丁宁犹记尔，年来或恐滞渔蓑。","dynasty":"明代","title":"赠人"}
{"author":"袁宏道","content":"玉井前头乳穴重，奚儿聊以一瓯从。空崖壁冷长留雪，古屋云昏尚锁龙。明月自升千尺岭，道人閒说五株松。瀑帘洞下真官老，占断林泉是此峰。","dynasty":"明代","title":"得家报其六"}
{"author":"袁宏道","content":"一番丹蕊一番泥，何处垂杨无马嘶。芍药有香兼有态，山鸡能舞亦能啼。阴晴雨旱劳占问，云月风花细品题。十分漆园学得五，逍遥犹可物难齐。","dynasty":"明代","title":"閒居杂题其四"}
{"author":"袁宏道","content":"不独林园胜，居停更可儿。云生卧地石，山压傍墙枝。字母逢僧转，文心问水知。看君举业好，岐路不须疑。","dynasty":"明代","title":"宿落石台山房其二"}
{"author":"袁宏道","content":"山居饶水石，消得一生忙。夜雨沉丹灶，秋花蔽井床。古苔烦树瘿，乾牍老鱼香。梦里匡山路，斜帆指汉阳。","dynasty":"明代","title":"再和散木韵其四"}
{"author":"袁宏道","content":"空坛深净驳琉璃，秃发簪冠老导师。铜呇金涂秋草里，如今不似世宗时。","dynasty":"明代","title":"天坛三首"}
{"author":"袁宏道","content":"玉殿莲筹夜未央，内人传旨出昭阳。朝来刚赴西宫约，莫遣经筵进讲章。","dynasty":"明代","title":"拟作内词其一"}
{"author":"袁宏道","content":"稼圃也优游，山庄又一秋。迎风收栗子，过雨剪花头。自洗蒙苔石，聊通滞叶沟。閒中真本草，蠲忿与忘忧。","dynasty":"明代","title":"再和散木韵其五"}
{"author":"袁宏道","content":"窥铜怜貌减，裹鬓觉霜欺。乡语青奴误，官情白鸟知。佳儿能问字，小妇与填词。解得庭中乐，闲官亦可为。","dynasty":"明代","title":"赠江进之其三"}
{"author":"袁宏道","content":"东风吹水浴平沙，厓騑鸬鹚满钓槎。去日翟公犹有客，到来潘岳已无花。溪鳞呷雨层层浪，山碓舂云处处家。白石青松如画里，临流乞得惠泉茶。","dynasty":"明代","title":"皇甫仲璋邀饮惠山"}
