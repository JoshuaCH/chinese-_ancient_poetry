{"author":"赵蕃","content":"自辱缄书报，于今岁有秋。飘流闻客语，消息解人忧。荐牍新频上，诗声旧得优。君归定蓬阁，我去复炎州。","dynasty":"宋代","title":"闻曾幼度近况于陈择之作二诗觅使寄之"}
{"author":"赵蕃","content":"时序飞腾不贷人，相从还此赋迎春。祇言世态有凉燠，须信吾曹无故新。长句能同李白好，为儒未许贾山醇。两郎玉立仍难弟，谁道先生解久贫。","dynasty":"宋代","title":"用老谢丈立春韵赠周文显蕃与文显以癸巳岁是日相识始有倡酬故及之"}
{"author":"赵蕃","content":"汉阳在何许，越在河之北。圣朝富文物，要使均万国。辍我学省彦，以为远方重。化成亟归来，明堂待梁栋。","dynasty":"宋代","title":"送刘得华赴汉阳教授二首"}
{"author":"赵蕃","content":"耕道十年无九秋，无田长抱老农愁。因君动我束书感，君子恶居惟下流。","dynasty":"宋代","title":"次韵秉文初九日过先垄"}
{"author":"赵蕃","content":"桃源梅岭几成游，天欲昌诗不自由。一代如公才得此，五溪著我更何尤。","dynasty":"宋代","title":"途中阅曾运使所况文清集得四绝句寄之"}
{"author":"赵蕃","content":"有鱼可漉酒可沽，尔更未知山水娱。今晨系缆才须臾，异日回头看画图。","dynasty":"宋代","title":"题新市酒家"}
{"author":"赵蕃","content":"去年别君重九日，君时痁作卧一室。许我为我一入山，人事好乖言竟食。一官我落江之西，每附书来必以诗。宣心写妙无不尽，知君不累寒与饥。念君见君何由得，江西水深波浪阔。无何奄忽室人丧，系舟复在南山侧。君来见我颜色好，不但文章能合道。信知木润山有辉，盎背晬然眸子瞭。向来之所未见书，向我诵读如贯珠。有时举问不知对，汗为浃背口辄呿。嗟我忝惟十年长，学业无功时既往。羡渠松柏拱把姿，绝胜樗栎高寻丈。一官羁我端何为，投劾归来亦未迟。岂惟问字当载酒，傥复借书仍一痴。","dynasty":"宋代","title":"呈审知"}
{"author":"赵蕃","content":"万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。","dynasty":"宋代","title":"月"}
{"author":"赵蕃","content":"剩有骑驴兴，终成闭户居。江山峙书阁，松竹隐僧庐。但遣官成集，莫言丞负余。可于风雪际，顿使唱酬疏。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"忽有长沙使至，为传江右书来。茅屋于时已黑，青灯为尔频开。","dynasty":"宋代","title":"因书寄黄子耕六言三首其二"}
{"author":"赵蕃","content":"近市嫌纷扰，山居取静深。俗尘虽远隔，住处阙同临。孰愈思君瘦，频来可老吟。便应如对面，何止伴孤斟。","dynasty":"宋代","title":"次韵期远见寄"}
{"author":"赵蕃","content":"旧时曾咏木兰幽，旧藁飘零莫自收。老境不妨花固发，人今白尽十分头。","dynasty":"宋代","title":"春日杂言十一首其六"}
{"author":"赵蕃","content":"婆娑风月隅，窈窕溪山宅。林园故幽幽，鸥鹭空脉脉。虽云有逢迎，未易相主客。桃李自成蹊，岁寒知松柏。","dynasty":"宋代","title":"十一月二十三夜通夕不寐为赋梅诗且怀斯远成"}
{"author":"赵蕃","content":"不见存斋老，风流尚竹林。一官香火吏，五字短长吟。快阁鸥鹭渚，仰山钟磬音。何当同蜡屐，不用动离襟。","dynasty":"宋代","title":"送陈监岳参告宜春"}
{"author":"赵蕃","content":"昨期执热扇慵挥，今夕凉生寝益衣。想见山房听风竹，怅余何日定成归。","dynasty":"宋代","title":"二十夜起对月怀斯无成父"}
{"author":"赵蕃","content":"闲居顾合亲杯勺，醉后无人怪疏略。所嗟故旧不可同，往往茅斋成独酌。儿曹痴疾故我问，问我嗜此有何乐。那知是乡疆场宽，南北东西无住著。自应祗觅睡昏昏，不肯留计绶若若。浮生倏忽几许事，今是何必还须昨。粗能适意效陶阮，底用策勋追卫霍。比年多病苦羸劣，暇日关心惟裹药。誓从欢伯重寻盟，身虽欲前心乃却。今晨风日亦佳哉，冬暖如春木阴薄。潜鱼拨剌鸟缓鸣，得处与我端相各。应门走报白衣至，麾去谓尔宁善谑。山阴应接已不暇，安得此君仍大嚼。须臾负担置我侧，趺坐方稳为惊作。问之遣向阿连家，季也不爽千金诺。竟徵西园昔人例，尚病无花来自洛。快令汲井洗觥觞，小摘畦蔬失穿屩。俱来数纸定谁氏，疑枉续帖摹秘阁。抽簪击钵一诵之，郊居赋谢东阳约。苍然暮色且欲合，檐光小占明窗拓。一时顿有未足道，真是曹刘暗中索。预愁取将下雷电，破箧深藏更牢钥。出门仰视天雨霜，良夜初沉云四幂。","dynasty":"宋代","title":"比作诗从成父索不老泉并简子进昆仲今日成父送酒与子进子肃子仪诗俱来复次元韵"}
{"author":"赵蕃","content":"梅花佳处是孤影，月落参横真见之。几欲烦我为摹写，却愁才尽不能支。","dynasty":"宋代","title":"梅花十绝句"}
{"author":"赵蕃","content":"山嵯峨，江汹涌，舟疾如飞得无恐。忽来何处有竹编，势与江山欲争勇。回思往日曾倡酬，我诗岛屿萦微流。鹤凫长短天所付，追随恐失邯郸步。","dynasty":"宋代","title":"读去非有行集"}
{"author":"赵蕃","content":"我居何有惟修竹，一日真成不可无。别后平安久无报，为予十日写成图。","dynasty":"宋代","title":"简见可觅画三首"}
{"author":"赵蕃","content":"俞君昔行倦，曾此见留题。丘壑胸中具，烟云笔下跻。如闻在干越，复道走江西。使我登临处，依依独杖藜。","dynasty":"宋代","title":"题白龙洞三首其三"}
{"author":"赵蕃","content":"满城车马走尘埃，湖上幽蹊长积苔。喟叹高风尚千载，殷勤两日为重来。吾生讵老五斗米，此地终期三径开。大厦崇成非往者，况予拥肿自樗材。","dynasty":"宋代","title":"初八日过总持以雨不得观龙井休日再往经孺子"}
{"author":"赵蕃","content":"栗里当年节，柯山七字诗。举觞非徇俗，怀往要销悲。暑络肤侵凛，风巾鬓飒衰。多君能醉我，有客更同之。","dynasty":"宋代","title":"邢兄大声以重九日置酒约梁丈仁伯段兄元衡蕃亦与焉赋诗二首其二"}
{"author":"赵蕃","content":"江南花草易芳菲，今我还家已似迟。最恨春风苦无思，卷藏红绮不容披。","dynasty":"宋代","title":"又次签判丈惜花绝句三首"}
{"author":"赵蕃","content":"大雨固滂霈，小雨更霡霂。萧然凉已生，隐若雷未伏。前时历月阴，迩日连朝暴。早田有愁乾，菜本亦恐缩。居闲苦无事，忧国愿时熟。老翠上松篁，余滋到兰菊。","dynasty":"宋代","title":"闰月二日雨三日复雨寄斯远三首"}
{"author":"赵蕃","content":"先生文力早骞胜，今代词人尽服膺。已见陈诗歌上寿，更须作颂纪中兴。敢如杜集高岑比，尚愧韩门籍湜朋。政尔周流不知届，况于朝夕遂师承。","dynasty":"宋代","title":"赠杨左司三首"}
{"author":"赵蕃","content":"去却蔫花意转新，是知疏密总宜人。正由秽去清虚集，不碍萧然冠与巾。","dynasty":"宋代","title":"即事呈斯远三首"}
{"author":"赵蕃","content":"回舟德清县，期以一会面。去去不可留，岁尽多冰霰。","dynasty":"宋代","title":"呈宜之兄八首其四"}
{"author":"赵蕃","content":"时论归台阁，交情异笠车。不甘腰为折，宁使鬓成华。莽莽湖之北，悠悠海一涯。铜鱼偶逢使，书寄阿戎家。","dynasty":"宋代","title":"真游觅唐舆题诗不见有怀其人八首"}
{"author":"赵蕃","content":"梅花玉立知何许，回首江东日暮云。白发萧萧不归去，顾徵蛮语作参军。","dynasty":"宋代","title":"亭午欲过意复凄然偶引杯酒而沅陵丈送诗适至"}
{"author":"赵蕃","content":"歆向当年苦持难，少卿为有广之风。求君政合形骸外，笑我犹拘意匠中。远寄一朝成暴富，深藏没世免终穷。客来剩喜夸张事，何幸交游得是公。","dynasty":"宋代","title":"子耕录寄老圃赋及千秋观诸诗寄谢"}
{"author":"赵蕃","content":"逢迎非我事，且逐众人行。粗识郊原趣，因兹诗句成。黄华菜谁主，自唤鸟何名。忽忆来时路，还思去日程。","dynasty":"宋代","title":"十六日出迓客"}
{"author":"赵蕃","content":"雨势忽已过，云峰空复生。蹔能苏暑病，未足慰农情。同社推诗好，今宵况月明。三人非对影，难弟与难兄。","dynasty":"宋代","title":"用初三日韵简伯玉昆仲"}
{"author":"赵蕃","content":"君来能破闷，雨至更蠲愁。旧识庐山道，长怀鹦鹉洲。相从今十载，一饭未成谋。俱作江西去，君车我具舟。","dynasty":"宋代","title":"施过之见过二首"}
{"author":"赵蕃","content":"鹭影投山背，蝉声满树头。千峰雪未释，四野雨初周。甚矣厌馀暑，欣然当早秋。半年才此见，一夕可辞留。","dynasty":"宋代","title":"施进之见过二首其二"}
{"author":"赵蕃","content":"漫刺不待投，数面自成亲。对言或无味，况乃诗筒新。佳处在阿堵，小异果此君。我行萧滩上，所食杨与陈。百药及寿玉，磊落俱可珍。今又见夫子，此邦何多人。一官二十年，须发颇费耘。得非坐诗故，造物主怒嗔。如我亦复然，此理又奚云。一见互兴叹，呴濡胡足仁。湖边雨新足，荷背白胜银。是中何以思，何当并车巾。","dynasty":"宋代","title":"呈严造道主簿"}
{"author":"赵蕃","content":"乡来识面苦无因，今日升堂叙所亲。岂爱潇湘为隐地，故嗟伊洛涴风尘。周程授受源流远，广受声名物望均。诏旨已闻班郡绂，徵书看即动蒲轮。","dynasty":"宋代","title":"呈郭峡州二首"}
{"author":"赵蕃","content":"入春不雨忧在田，数朝乃复相属连。今晨得晴绝可喜，病体素羸犹著锦。杏花始开忽已落，桃李安能问今昨。独余杨柳故青青，乃似仍叔之子弱。春今二月已强半，匆匆何方为羁绊。雨虽未厌愁奈何，又听仆仆林鸠唤。","dynasty":"宋代","title":"二月十七日"}
{"author":"赵蕃","content":"晓枕闻檐溜，閒筇立寺门。宿酲连卯酒，幽趣落无言。山色丹青湿，梅花璧玉温。谁能此乘兴，风味昔人存。","dynasty":"宋代","title":"十一日简王进之"}
{"author":"赵蕃","content":"草木均是体，顾有幸不幸。故侯住瓜田，四皓卧芝岭。譬如佳山川，何地乏幽屏。居然说终少，籍甚谈箕颍。得非以人重，后世闻之警。维菊本甚微，在昔曾莫省。罗生蓬蒿间，自分托地冷。一趋骚人国，再堕渊明境。遂同隐居者，身晦名独耿。何当园五亩，不凯田二顷。秋风及春雨，采撷花与颖。既充天随饥，亦望南阳永。有志未能摅，对花徒引领。","dynasty":"宋代","title":"对菊有作"}
{"author":"赵蕃","content":"争观苏翰林，未识李北海。独能亲话言，异彼想风采。徬徨计拍马，留滞搴兰茝。匹马候南还，轻舟即东汇。","dynasty":"宋代","title":"常州先生以太守入对五首其二"}
{"author":"赵蕃","content":"濒湖有幽寺，避雨适来过。吏役毋庸遽，幽寻所得多。雷祠真诡特，古墓绝微讹。鸟篆森奇画，龟趺载雅歌。","dynasty":"宋代","title":"避雨入总持寺谒澹台子羽墓"}
{"author":"赵蕃","content":"访子林间宅，系余溪上船。还成一夕语，宛似五年前。白发惊新梦，青灯读近编。黎明又当别，相对欲忘眠。","dynasty":"宋代","title":"夜过半村李商叟谓不可无所赋为作唐律二首"}
{"author":"赵蕃","content":"已后儿曹疾走夸，分同杜叟客忠嘉。白衣莫致有名物，青眼谩看无数花。念我岂无岩壑暇，从君恐及簿书哗。不唯孤负登临约，亦觉诗筒到眼赊。","dynasty":"宋代","title":"蕃尝以闰九日约谢章二丈会南堂有事而止既欲"}
{"author":"赵蕃","content":"积雨能凉故自佳，候当秋早欲收畬。频宵佳月连朝雾，雾破山空日已斜。","dynasty":"宋代","title":"孝扬成父约须晴见过二首其一"}
{"author":"赵蕃","content":"尺浑孰愈千丈清，幽居何以争城倾。翱翔蓬蒿岂不适，乃欲万里劳蜚鸣。文章纵云有定价，瓦釜亦或能铿鍧。知音固当属善听，我初未鼓一再行。郑人之璞周死鼠，昧者自谓怀连城。我于翰墨虽早嗜，四十五十今何情。元无小异君孰取，矻矻便欲扬其名。得非念我西南征，倦游久意思佣耕。少年不饮老更醒，而众纷纷多绝缨。属君勿用扬其名，臃肿拳曲能全生。","dynasty":"宋代","title":"次韵徐季纯见贻"}
{"author":"赵蕃","content":"俯仰犹前日，侵寻已半春。行因累符檄，来为阅松筠。著脚尽可隐，是身宁属人。云泉混麋鹿，冠剑上麒麟。","dynasty":"宋代","title":"宿龙须山"}
{"author":"赵蕃","content":"物生惧焦枯，吾身困蒸煮。起占天外云，坐隔空中雨。故人住吴越，一别几寒暑。今焉在咫尺，何事复间阻。缅思冰雪容，重想金玉玉器。可但发其蒙，端能病斯愈。","dynasty":"宋代","title":"简寄潘恭叔"}
{"author":"赵蕃","content":"忆昔曾闻谪道州，每天文字见曾游。白鹅寺近永明县，试觅记碑还在不。","dynasty":"宋代","title":"送曾季永赴道州永明尉三首"}
{"author":"赵蕃","content":"病过春风二月时，不知春已到酴醾。当公置酒招新社，念我因诗辱旧知。岂但讙言慰羇旅，更容醉墨对淋漓。寒窗卧想夜来乐，门外卒然风雨驰。","dynasty":"宋代","title":"简谢张王臣"}
{"author":"赵蕃","content":"晚雨催寒著破裘，官梅应是动扬州。相思不见苏门隐，好在当年玉局游。拟向会稽探禹穴，却从吴会下扁舟。不须幸甚门亡恙，翻到旧诗容我不。","dynasty":"宋代","title":"寄怀子进昆仲三首其一"}
{"author":"赵蕃","content":"儿曹谩作看花忙，我辈看山兴更长。败意幸赊凫雁集，少须落日下牛羊。","dynasty":"宋代","title":"从礼载酒要余及明叔游合普六首"}
{"author":"赵蕃","content":"吾邦豪杰未多闻，义薄云天独数君。遇兼登仓真甚惠，当郊置驿信徒勤。目前米价未为贵，我自囊空先有云。食粥敢言今数月，更忧无粥但羹芹。","dynasty":"宋代","title":"寄郑秘校"}
{"author":"赵蕃","content":"梅开堑边勿渠陋，倚竹长年固成瘦。风期唤得高人就，几度行看仍落嗅。是花佳处绝难摹，思虽宛转终不如。我诗有愧渭南赵，君句自续东湖徐。","dynasty":"宋代","title":"对隔堑梅赠斯远"}
{"author":"赵蕃","content":"世纷往往竞趋奇，半额真同慕广眉。我已自知成忤俗，公今岂亦故违时。解鞍屡辱留连饮，出袖仍蒙惠好诗。异县绝疏亲且故，相从且免问为谁。","dynasty":"宋代","title":"次韵魏饶州用蕃唱酬诗卷最后一篇韵见赠之作"}
{"author":"赵蕃","content":"秋月日以明，秋风日以清。秋今且云暮，而我遄东征。虽云别寓邦，且复遵故程。久结山水念，况关朋友情。惟昔未识初，闻风已先倾。一见辱与交，再焉许同盟。吾徒务切磋，俗士资飞鸣。我事太卤莽，君为久专精。我行政依刘，君言将入衡。要期一见重，可使万户轻。春风一转首，南山各归耕。君亦竟闭户，坐阅水火争。临分枉题赠，至味如太羹。此意可虚辱，不然讵为荣。去去复去去，行行重行行。","dynasty":"宋代","title":"次韵和答周伯寿送行"}
{"author":"赵蕃","content":"传闻起柂只数日，引领白云犹在天。试问今谁满台阁，顾令是老落林泉。","dynasty":"宋代","title":"次韵李袁州绝句七首"}
{"author":"赵蕃","content":"湖北终连北，辰州是古州。故家唯宋氏，旧物有书不。几踏缘江路，频登小阁幽。虽微少陵句，不减浣花头。","dynasty":"宋代","title":"寄题宋舜卿家小阁兼属李亦韩梁进父二首其一"}
{"author":"赵蕃","content":"百个修篁一树梅，蕙盆兰斛共相陪。客来不但繙书帖，兴至更能传酒杯。","dynasty":"宋代","title":"呈愚卿昆仲二首"}
{"author":"赵蕃","content":"春风可是独嗔梅，不待飘零著雨催。我欲挽留无上策，戏拈落蕊荐芳醅。","dynasty":"宋代","title":"梅落二首"}
{"author":"赵蕃","content":"越国春芽旧有闻，换来佳句益堪珍。主张品格曾无过，吟写工夫直有神。鸿渐烹煎应巧密，玉川才调本清新。索居海角凄凉甚，时得吟哦慰此身。","dynasty":"宋代","title":"和青田刘令同年见答寄茶之作"}
{"author":"赵蕃","content":"簿领三年吏，江天百里居。我非拘雁鹜，君乃傲樵渔。得誉且得谤，似高仍似疏。襄阳耆旧传，书子定联予。","dynasty":"宋代","title":"留别陈明叔兼属胡仲威五首其三"}
{"author":"赵蕃","content":"江驿频临我，林园屡过公。只言成遂别，何意复来同。有用期思勉，无诗枉坐穷。旧闻京口酒，准拟醉孤蓬。","dynasty":"宋代","title":"赠刘子卿时刘将赴官镇江并以道别三首"}
{"author":"赵蕃","content":"门径萧萧乔木风，问君胡乐此安穷。五言寓兴杂今古，一饭留人随俭丰。白雨已催兰楫浪，绿樽尚拟菊花丛。可人更约王郎子，共上山亭送远鸿。","dynasty":"宋代","title":"六日复饭于审知家作长句并呈彦博"}
{"author":"赵蕃","content":"夜雨细无声，朝光快作晴。空庭芳草合，远树鹁鸠鸣。无复知春处，閒来看水生。不唯身暂适，更觉眼增明。","dynasty":"宋代","title":"早出城"}
{"author":"赵蕃","content":"直道堪嗟故不容，更持谏味欲谁从。昏昏度日惟贪睡，茗椀聊充午后供。","dynasty":"宋代","title":"倪秀才惠橄榄二首"}
{"author":"赵蕃","content":"建邺复当涂，征行岁又徂。青山奠椒桂，白鹭泊菰蒲。人物豪三国，文章到两都。因君俾传诵，使我不枝梧。","dynasty":"宋代","title":"斯远徐兄携李丈子永去冬江上诗卷来成四十字"}
{"author":"赵蕃","content":"璧月俨中悬，村空听悄然。借床依树阁，辍棹上滩船。物外我怀趣，区中公了缘。异时殊出处，安否要诗传。","dynasty":"宋代","title":"次韵莫令因迓使者同泛舟至漂神已而误焉问宿"}
{"author":"赵蕃","content":"一棹夷犹石壁来，寺门杂树向溪开。七言粗可供诗本，十幅谁能致袜材。想见高情澹云水，未嗟陈迹掩莓苔。倦游到处浑如昔，欲住还成破雨回。","dynasty":"宋代","title":"游石壁寺怀禅月"}
{"author":"赵蕃","content":"松竹青原刹，香灯七祖签。穷通非所问，风雨暂成淹。","dynasty":"宋代","title":"雨游青原山二首"}
{"author":"赵蕃","content":"武陵曾远客，主簿作南征。缅想经行地，犹含赋咏情。故人如见问，白发欲千茎。却记相逢日，回头岁月惊。","dynasty":"宋代","title":"送李仲诗二首"}
{"author":"赵蕃","content":"叶落归根莫漫悲，春风解发次年枝。人如草木空多智，一老宁闻再少时。","dynasty":"宋代","title":"白发三首"}
{"author":"赵蕃","content":"度日无悰得养痾，不知春事已云多。桃花灼灼为谁好，杨柳依依如恨何。曲折东西山展画，抑扬高下鸟闻歌。是间有句彊能管，古淡如君莫我诃。","dynasty":"宋代","title":"同张伯永出郊迓客倦叹之馀因以成咏"}
{"author":"赵蕃","content":"湖外频年客，江东迩日归。欲知年事迫，看取鬓毛非。寄意虽梅柳，关心在蕨薇。令余倒芒屦，须子叩柴扉。","dynasty":"宋代","title":"雨中不出呈斯远兼示成父四首其三"}
{"author":"赵蕃","content":"几思载酒更携筇，一访梅花山崦中。忽念去君三十里，怅然将复与谁同。","dynasty":"宋代","title":"怀梅花及斯远"}
{"author":"赵蕃","content":"请到江西得正宗，后来曾吕出群雄。大阳遗履归何处，端欲从公一破聋。","dynasty":"宋代","title":"投曾秀州逢四首其四"}
{"author":"赵蕃","content":"徐子崖根竹，风雪不掩绿。郑子谷中兰，冰霜已腾馥。二子有此风，宜尔生穷冬。我独何为者，飘然直转蓬。","dynasty":"宋代","title":"蕃与斯远季奕同生于十二月蕃初五日季奕初十"}
{"author":"赵蕃","content":"未解桃源果有无，树林楼阁世行图。此亭纵说空无物，犹有仙山来坐隅。","dynasty":"宋代","title":"登安仁云锦驿后挹仙亭三首"}
{"author":"赵蕃","content":"一尉荒山里，高名四海中。初非大夫逐，定自溧阳穷。荐士犹王政，招魂已变风。怀今更思古，伫立晚江空。","dynasty":"宋代","title":"寄吕谦益卿三首"}
{"author":"赵蕃","content":"雪抵东野县，晴值安丰车。坐定取谈兄，示以咫尺书。","dynasty":"宋代","title":"呈宜之兄八首"}
{"author":"赵蕃","content":"一日风帆数日程，绝知快意亦轻生。延缘始欲滨湖去，可奈同途莫并行。","dynasty":"宋代","title":"漫兴十一首"}
{"author":"赵蕃","content":"忽逢旗鼓去翩翩，道上行人喜欲颠。为说吾州新得雨，使君惠政实关天。","dynasty":"宋代","title":"与李衢州峄四首"}
{"author":"赵蕃","content":"浑忘生朽腐，直拟暮光辉。解烛书帷静，能添列宿稀。当风方自表，带雨忽成微。变灭无多理，荣枯会一归。","dynasty":"宋代","title":"萤火"}
{"author":"赵蕃","content":"我诗纵疾无多工，君诗严甚仍匆匆。君酬我唱辄愧我，野鹜欲睨天边鸿。平生交游不乏此，快笔相追属吾子。莫愁风雨留滞人，不尔归装孰慰贫。","dynasty":"宋代","title":"季承作诗敏捷而工因成长句"}
{"author":"赵蕃","content":"莫道松原路不通，担肩樵斧往来同。老夫自是山中友，要涉崎岖尽日中。","dynasty":"宋代","title":"松原山行七绝"}
{"author":"赵蕃","content":"万壑分争汹汹来，扁舟寸上亦难哉。晚晴只有山堪看，望极还忧远思哀。","dynasty":"宋代","title":"与庆伯广声别后有怀"}
{"author":"赵蕃","content":"每见清江使，常询向子平。徐行为山健，老眼对书明。世共尊耆旧，愚犹及老成。谁人要半道，愿与一门生。","dynasty":"宋代","title":"二诗敬寄致政大夫先生"}
{"author":"赵蕃","content":"尔何不归乎故宇，却向殊方书闵雨。江东数月不得书，忆弟看云在何许。旧传重湖北之北，米贱真成等泥土。如何比岁公及私，衰竭不能堪再鼓。贫家一饭有并日，远市朝炊或亭午。朱门但知粱可厌，我辈翻嫌字难煮。晚且禾秀早向实，舂箕不须逾处暑。胡为旱势复如此，坐致诗人形苦语。如闻巫觋有通灵，肸蛮似逢人问妪。前朝一雨苦不难，况今磨神无不举。会当劳以三日霖，绿浪黄云看掀舞。","dynasty":"宋代","title":"次韵毕叔文苦旱叹"}
{"author":"赵蕃","content":"秋入园林日夜稀，慨然那复更临岐。暗中摸索非其物，海内流传会有知。岂但文章振吾道，更蕲饥溺济斯时。直声旧著尚书履，召节行闻夜席思。","dynasty":"宋代","title":"次韵南涧韩先生二首"}
{"author":"赵蕃","content":"五更催发船无限，及此风收浪不生。何事渔舟亦争进，始知为利总营营。","dynasty":"宋代","title":"发大通"}
{"author":"赵蕃","content":"不见存斋老，风流尚竹林。一官香火吏，五字短长吟。快阁鸥鹭渚，仰山钟磬音。何当同蜡屐，不用动离襟。","dynasty":"宋代","title":"送陈监岳参告宜春"}
{"author":"赵蕃","content":"眼边风月佳如此，把卷题诗却未工。剩喜俗尘如世隔，更怜清趣与谁同。荷侵水槛公怀我，桧合茅檐我念公。想与阿连当此夕，停杯剥茨话吴中。","dynasty":"宋代","title":"月夜怀子肃昆仲"}
{"author":"赵蕃","content":"驿使相看合寄梅，日边消息几时回。平生所积故已厚，九万不须风更培。","dynasty":"宋代","title":"送刘克昌文显二首"}
{"author":"赵蕃","content":"仰山山峙季溪流，知我东归俾暂留。尽日如推复如荡，为之成喜不成忧。","dynasty":"宋代","title":"八月八日发潭州后得绝句四十首"}
{"author":"赵蕃","content":"忆昨题诗岁且更，路长谁与附书行。登楼见说同王粲，为赋悬知似贾生。杜老性非真傲诞，元龙气自旧峥嵘。天寒万物皆收敛，惟有孤松独向荣。","dynasty":"宋代","title":"寄怀畏知二首"}
{"author":"赵蕃","content":"插秧未了早愁乾，民不知由作屡叹。天欲明吾使君政，故令一雨示艰难。","dynasty":"宋代","title":"喜雨投詹信州口号六首"}
{"author":"赵蕃","content":"凿开何自来，名得因形似。似欲使先生，因兹号居士。","dynasty":"宋代","title":"磬湖"}
{"author":"赵蕃","content":"校书非隐遁，逢乱偶栖迟。少日治安策，暮年忠义诗。空闻狩岐陇，不见颂浯溪。有暮荒丛棘，无祠奠酒卮。","dynasty":"宋代","title":"读王有道诗"}
{"author":"赵蕃","content":"学诗曾及谢玄晖，传授应同一唯归。旧宅纵荒书故在，不妨幽僻借僧扉。","dynasty":"宋代","title":"赠别耆英二首"}
{"author":"赵蕃","content":"万进沅湘路，千年贾屈文。迹同探禹穴，心每望尧云。未说渺茫隐，长思矍铄勋。不应迷出处，四十畏无闻。","dynasty":"宋代","title":"与李潭州椿寿翁五首"}
{"author":"赵蕃","content":"我行一何忙，羽檄来星奔。忙行抑何事，列境备戍屯。贼犯连英郴，江右声已宣。往年缚李金，此邦盖晏然。而今独胡为，骚驿穷朝昏。政坐茶贼时，曾窥此邦藩。茶贼异此贼，本皆商贩民。忽当法令变，州县复少恩。求生既无路，冒此图或存。此贼据巢穴，其徒况是繁。萌芽手可披，不披生恶根。虽云巢穴深，岂离率土滨。彼犹蜂蚁聚，我军貔虎群。彼积鼠壤馀，我粟多腐陈。彼乃寇攘尔，我盖仁义云。边庭尚思犁，此又何足言。何当快除扫，听民乐耕耘。我亦得抛官，归舟趁春浑。胡为故使我，驹局仍鸱蹲。更虑一朝焚，珷玞同玙璠。","dynasty":"宋代","title":"书事其十"}
{"author":"赵蕃","content":"穷冬固多悲，冻雨仍并作。真成昼连夜，直欲寐无觉。其阴似春仲，其令岂天错。林栖未归休，萧寺犹旅泊。孰宽留滞怀，政赖朋友乐。梅华开且半，芒屦曾未著。溪亭纵微吟，破屋成细酌。悠然起遐心，彼哉羞好爵。渊明念田园，幼舆志丘壑。坐钓有羊裘，峨冠自麟阁。","dynasty":"宋代","title":"寒雨感怀呈斯远三首其一"}
{"author":"赵蕃","content":"郎罢肩犁稚子前，牛行熟路不须牵。归来饭倒羹初糁，洗脚还将草履穿。","dynasty":"宋代","title":"晚行田间书事三首其二"}
{"author":"赵蕃","content":"春风吹绿满天涯，想见山园尽落花。少日意狂轻节物，祇令流转谩成嗟。","dynasty":"宋代","title":"漫兴十一首其十"}
{"author":"赵蕃","content":"夜雨晓犹湿，晓天晴未分。澄波静如练，秀野绿于云。禽语无殊听，乡音有异闻。要知皆可隐，鸟兽讵同群。","dynasty":"宋代","title":"早题"}
{"author":"赵蕃","content":"盛心盖俗忘，奸声其道伤。掺别伊何吟，停杯慨以慷。君官上饶郡，分教明虞唐。俄而及瓜代，朝天架康庄。岩廊冠剑地，学省翰墨场。失人易揣摩，失己劳酌量。情融香梅葩，玉水春茫茫。鸿毛遇顺风，市朝在钱塘。","dynasty":"宋代","title":"送施教授"}
{"author":"赵蕃","content":"贰卿辞郡日，刺史乞身年。往事甑已堕，归来璧顾全。坐令颓俗振，未觉古人贤。白鹭思高举，琵琶有直弦。","dynasty":"宋代","title":"投介庵先生并寄庐陵周侍郎四首"}
{"author":"赵蕃","content":"黄妳能生睡，朱弦孰写忧。客居兹已病，归去合成谋。华岳虽遥吏，陶窗得素求。小舟何日具，湖水正漫洲。","dynasty":"宋代","title":"广文先生送诗方思所以报之而未得忽鹂落庭树"}
{"author":"赵蕃","content":"白也江南逐客，少陵因梦成诗。我亦移官衡岳，惊乌未有安枝。","dynasty":"宋代","title":"次韵斯远见梦有作六言二首"}
{"author":"赵蕃","content":"霜风不成霜，雨云复为雨。溪山谁旧游，草树得新趋。蓬窗递明暗，客枕随仰俯。老子政哦诗，诸儿贪赋芋。","dynasty":"宋代","title":"弋阳道中"}
{"author":"赵蕃","content":"欲雨雨似止，为霜霜不成。山云解衣带，晚日挂铜钲。","dynasty":"宋代","title":"早题"}
{"author":"赵蕃","content":"水南佳处说吾州，塔庙相高竹树幽。落尽梅花雨方暗，垫巾无藉一来游。","dynasty":"宋代","title":"奉寄斯远兼属文鼎处州子永提属五首"}
{"author":"赵蕃","content":"仲舒区中贤，谈治苦吃吃。但知羡川鱼，不虑网罟密。仁哉东坡公，游戏亦此术。究其广大心，意钓真玩物。我欲窃其语，作庐以自逸。东西南北人，有志特未必。相会有溪竹，竹下亭可立。亭成乞以名，四海一明月。","dynasty":"宋代","title":"意钓"}
{"author":"赵蕃","content":"太史羲皇上，嵩山季孟间。诸孙均内外，文采被斓斑。顾我何足数，遗风莫可攀。知音愧流水，仰止在高山。","dynasty":"宋代","title":"移官巴陵行有日矣书呈唐德舆程士和梁和仲于"}
{"author":"赵蕃","content":"卧看修筠不见梢，所欣轩户绿阴交。蝉吟鸟语尽堪喜，不用先生自解嘲。","dynasty":"宋代","title":"西轩杂题三首"}
{"author":"赵蕃","content":"两公贤比道州阳，总为勤民鬓已苍。喜雨喜晴俱有赋，乐忧宁止为诗昌。","dynasty":"宋代","title":"喜晴"}
{"author":"赵蕃","content":"醉状初如春水船，梦成蝴蝶更翩翩。觉来已是情无奈，那更急风吹雨颠。","dynasty":"宋代","title":"社日醉起"}
{"author":"赵蕃","content":"酒薄仅饮湿，歌长欲泪垂。人皆有兄弟，我独困乖离。苦乏田园计，初非干谒资。途穷与计拙，千载少陵诗。","dynasty":"宋代","title":"丰城送成父弟还玉山三首"}
{"author":"赵蕃","content":"敬问周夫子，端居又半春。初无酒作崇，合有句如神。桃李已陈迹，谿山同故人。何能过茅宇，谈笑奉清真。","dynasty":"宋代","title":"简文显"}
{"author":"赵蕃","content":"沙如星射水流光，忆著南山步石梁。秋兴日来知几首，可无南落雁成行。","dynasty":"宋代","title":"是夕有怀斯远二首"}
{"author":"赵蕃","content":"踯躅来千里，崎岖为一饥。客情方惨惨，雪意又垂垂。万事岂无命，百穷宁坐诗。前贤有如此，而汝欲何为。","dynasty":"宋代","title":"同子肃过玉汝饮题玉汝壁二首"}
{"author":"赵蕃","content":"风月随地有，溪山天下稀。临流醒客寐，静夜觉渔归。浥浥露侵鬓，飞飞萤点衣。鹭鸥栖亦稳，知我故忘机。","dynasty":"宋代","title":"余干月夜"}
{"author":"赵蕃","content":"乐是烟波好，宁须竿线劳。功高殊钓渭，意适似游濠。","dynasty":"宋代","title":"钓矶"}
{"author":"赵蕃","content":"戏学韩公盆作池，雨来亦解起风漪。蛙鸣莫作鼓吹想，更问属官仍属私。","dynasty":"宋代","title":"晚卧二首"}
{"author":"赵蕃","content":"沧浪一夜起鸣雷，雨阵因之续续来。所病农家成久旱，未论花事有新开。书生狂妄常忧国，圣代飘零岂弃才。儒馆尉曹俱国士，好为诗赋咏康哉。","dynasty":"宋代","title":"二月十日喜雨呈李纯教授去非尉曹"}
{"author":"赵蕃","content":"君不减徐稚，豫章仍主人。结交非势利，此客况清真。今日山中友，他年席上珍。玉堂如伴直，怨句不须陈。","dynasty":"宋代","title":"寄徐季益四首"}
{"author":"赵蕃","content":"秋日清且美，于游也固宜。迨今冬已仲，墐户惟其时。若人兴公家，嗜好夙有诗。几谭岩壑间，尘落不自知。靡辞陟降难，顾病风露披。旧闻怀玉山，地置多侧危。我为是邦人，每恨著脚迟。闻公勇决往，身住心俱驰。是邦有兹山，盖已千祀垂。曩者君夫子，携家隐于斯。与山结胜因，诗成多及之。去年公二仲，探讨曾至兹。今公又继去，秘密真无遗。山名谓怀玉，自昔传我疑，众作乃圭璧，名实信不欺。书来报行程，快读只欠诗。春膏有余否，佳笔锐若锥。会当写真行，寄我光茅茨。","dynasty":"宋代","title":"子进游怀玉山度必有诗未辱寄来作诗索之"}
{"author":"赵蕃","content":"我家章泉旁，生事苦不足。惟馀数亩地，有竹森似束。别来梦寐之，诗语见编录。况当萌茁时，孰杜樵采辱。官居亦何有，有此数竿绿。定应好事人，知我来此欲。不然朝暮间，何计能医俗。尚嫌地形浅，笋夥当掘斸。不能助幽深，何况增诘曲。袖短舞难长，吾俸五斗粟。","dynasty":"宋代","title":"有怀竹隐之笋复用前韵"}
{"author":"赵蕃","content":"旧雨连今雨，空庭断行迹。有时出门看，平湖四无壁。忽传何处书，令我喜折屐。新知吕夫子，寄我诗满册。是时羊牛下，携之就檐隙。首报山居赋，奇字多莫识。徐徐见关键，坦若由户出。定师离骚经，不入相如室。秋怀似选诗，法严仍事实。白沙龙阳作，如杜纪行役。卒至同谷吟，三读泪横臆。君何知之晚，今古盖一律。儿曹苦问爷，何事尔不怿。径卧忘解衣，中夜犹太息。晓窗啼鴃喧，今日复何日。和以扶疎篇，吾驭真可叱。","dynasty":"宋代","title":"读吕益卿所寄诗编明日四月一日也"}
{"author":"赵蕃","content":"纷纷阅投刺，往往尽冠儒。岁晚见松柏，火炎知珷玞。寒厅怜我独，玉趾赖君迂。政尔如修竹，何能一日无。","dynasty":"宋代","title":"怀明叔三首其二"}
{"author":"赵蕃","content":"南渡六十载，况谈元祐时。故家垂欲尽，遗事莽难知。文字既多舛，传闻宁破疑。唯公有源委，万折必东之。","dynasty":"宋代","title":"呈刘子卿四首其一"}
{"author":"赵蕃","content":"几日暄寒候，浑如到岭南。岑岑无药疗，愦愦祇书耽。雨止隅仍漏，鸢飞潦政涵。君来得披豁，万里散晴岚。","dynasty":"宋代","title":"赠别欧阳全真三首其二"}
{"author":"赵蕃","content":"旧岁只五日，晚梅能机枝。婆娑一尊酒，陶冶数篇诗。窗静游蜂寂，檐深立雀窥。书斋寂寞里，藉尔对支颐。","dynasty":"宋代","title":"再题"}
{"author":"赵蕃","content":"不向芗林去，于今又四年。琴书故间止，草木想苍然。安否音书旷，飘零日月还。礼加如下榻，兴尽敢回船。","dynasty":"宋代","title":"二诗敬寄致政大夫先生"}
{"author":"赵蕃","content":"诗工于我贫相似，憇迹招提亦尔同。问讯稍愆书草划，往来长恨马匆匆。黄花红叶时将晚，衰发苍颜道转公。寄谢俞郎近安否，会看抟翮上秋风。","dynasty":"宋代","title":"晨起闻徐应卿诵季益诗作诗寄季益兼简公择"}
{"author":"赵蕃","content":"来往区区莫谩忙，转头还是俗相妨。题诗见子留人意，作客如家自我常。休叹清明仍值雨，好于元已趁还乡。布衾木枕犹堪质，要似当年人姓阳。","dynasty":"宋代","title":"次韵伯瑞叔骥常字韵"}
{"author":"赵蕃","content":"我归犹尔未还家，送汝令人重叹嗟。送汝叹嗟犹自可，最思阿庆语咿哑。","dynasty":"宋代","title":"逸再为婺女之行既别出郭矣夜不能寐成六绝句"}
{"author":"赵蕃","content":"昔我过此屋，四壁蔽莫窥。屋外何所有，榛草连污池。今我重来过，壁去檐竹垂。榛草既除屏，洿池出涟漪。檐前复何有，江上山参差。山穷望不穷，所恨眼力遗。主人要命名，名汎境不随。昔闇今则廓，曰廓咸谓宜。慨兹一室尔，系在治不治。除昏与致明，可不念已为。游焉且息焉，舍斯复何斯。岂惟君是规，我亦因得师。","dynasty":"宋代","title":"题沅陵县治廓轩"}
{"author":"赵蕃","content":"水鸟飞鸣自往还，苍然暝色暗林峦。离家又见磨镰月，九月谁怜絺绤寒。","dynasty":"宋代","title":"月其二"}
{"author":"赵蕃","content":"稍稍云初集，泠泠风未停。粗能成点缀，还是学飘零。径路高低滑，炊烟远近青。篮舆所经历，诗语费平亭。","dynasty":"宋代","title":"九月十三日雪"}
{"author":"赵蕃","content":"甚厌穷居陋，聊为佛界遨。追随有逢掖，应对属方袍。褊性便幽隐，畏途思避逃。明当与山别，回首念尘劳。","dynasty":"宋代","title":"端峰往还三首"}
{"author":"赵蕃","content":"南山最数月台高，曾著能诗何水曹。略计出山今几载，生令梅赋阙风骚。","dynasty":"宋代","title":"简徐季益"}
{"author":"赵蕃","content":"忆昨分携地，阴风送酒杯。深嗟九日菊，未说一枝梅。我友多贫士，夫君况茂才。行藏苟无愧，流落未须哀。","dynasty":"宋代","title":"寄公择兼问讯季益二首"}
{"author":"赵蕃","content":"公为浙东行，曾憩桐江碧。汉节世闻风，羊裘人尽识。","dynasty":"宋代","title":"钓矶"}
{"author":"赵蕃","content":"日出山门晓，日入山径阴。区区昏复旦，役役古犹今。竹瘦人群玉，菊荒文碎金。泛观难究理，默识自明心。","dynasty":"宋代","title":"冬日杂兴"}
{"author":"赵蕃","content":"世乱离乡里，愚生后老成。契笃冯翊幕，亲叙颍川盟。薄厚宁同俗，死生无异情。一枝殊未稳，何日息飞鸣。","dynasty":"宋代","title":"送周袁州赴镇三首其三"}
{"author":"赵蕃","content":"坐对窗中帙，起寻檐外花。因之观物化，藉以发天葩。一笑故无恙，百年终匪他。端殊苦心士，志失鬓先华。","dynasty":"宋代","title":"次韵何叔信书斋梅花"}
{"author":"赵蕃","content":"提封俱是太平人，尔辈何缘独苦辛。见说穷南有蛮蜑，直疑于此是比邻。","dynasty":"宋代","title":"自安仁至豫章途中杂兴十九首"}
{"author":"赵蕃","content":"腊前再雪已相侵，年后更连人日阴。欲问梅花苦无地，把君诗卷得参寻。","dynasty":"宋代","title":"王兆明惠梅花诗二十首口占谢之"}
{"author":"赵蕃","content":"栗里当年节，柯山七字诗。举觞非徇俗，怀往要销悲。暑络肤侵凛，风巾鬓飒衰。多君能醉我，有客更同之。","dynasty":"宋代","title":"邢兄大声以重九日置酒约梁丈仁伯段兄元衡蕃亦与焉赋诗二首其二"}
{"author":"赵蕃","content":"问君家在离骚国，句里应含兰芷香。邂逅宜春须小住，要期倾倒锦为囊。","dynasty":"宋代","title":"宜春道中赠邢公昭二首"}
{"author":"赵蕃","content":"冻笔题诗我故穷，怜君嗜好有同风。政如之越资章甫，何异当冰语夏虫。既欲纷纷视儿子，可须衮衮羡诸公。虽然心气无多废，冰旱犹闻咎取铜。","dynasty":"宋代","title":"在伯用铜字韵作诗复次韵二首"}
{"author":"赵蕃","content":"遂初赋就笔余铓，赠我蒙探古锦囊。耐久固殊流俗败，含情浑似故人长。","dynasty":"宋代","title":"昆山兄惠笔乃周寿玉簪样试用其一已作秃翁犹"}
{"author":"赵蕃","content":"牂牁何处莫穷源，万折千矶剧迅奔。寸寸上来良亦苦，不知断却几番魂。","dynasty":"宋代","title":"自桃川至辰州绝句四十有二其四十二"}
{"author":"赵蕃","content":"既自科名就，方勤问学为。一官宁恨晚，万里此其基。晁魏通家旧，沅湘识面迟。高怀每倾倒，胜日共追随。要拟维熊什，惭无黄绢辞。乃翁松柏茂，骥子渥洼姿。","dynasty":"宋代","title":"何叔信生日"}
{"author":"赵蕃","content":"芗林再世企疏堂，不但私荣国有光。毕娶了知家法在，耐官爰自祖风长。眼明图史犹年少，手种桧松今老苍。父客同时亦同盛，成都卜宅匪它杨。","dynasty":"宋代","title":"贺向伯元通判休致"}
{"author":"赵蕃","content":"数载炎州不惯寒，并江已怯瘦栾栾。旧识淮南今更老，绝知于此亦良难。","dynasty":"宋代","title":"将谒延庐州行至板桥忽病而止复还建康以五诗"}
{"author":"赵蕃","content":"虽云闲主簿，曷日顾能闲。因榜白云句，遂追千古还。功名常慕蔺，事业亦希颜。易地能同道，高山俯仰间。","dynasty":"宋代","title":"寄题分宜簿舍怀古阁为刘公度赋"}
{"author":"赵蕃","content":"一自嘉禾见，于今岁几多。飞腾公可那，流落我如何。旧说金能点，今成镜失磨。未甘终痼疾，还复向医和。","dynasty":"宋代","title":"投曾原伯运使二首其一"}
{"author":"赵蕃","content":"天将绝境付奇才，万里飘零莫自哀。不尔如何吾幼度，郁孤台又粤王台。","dynasty":"宋代","title":"寄潘恭叔曾幼度三首"}
{"author":"赵蕃","content":"来归迨一载，借屋已三迁。易觉林间寺，难求郭外田。瓶储朝乏粟，市籴日增钱。屡起瞻云汉，今年甚去年。","dynasty":"宋代","title":"五月二十一日徙寓智门二首"}
{"author":"赵蕃","content":"竹薄方思渐补锄，筍时可得尽驱除。此生已负管城债，计且不悛真个疏。","dynasty":"宋代","title":"张伯永和诗以仆送筍减于常年复用韵以调一笑"}
{"author":"赵蕃","content":"忽忽江头住一旬，敢疏请谒恐烦人。肯敦宿昔论交旧，更辱慇勤枉句新。已向清澌看流水，更从高节抚霜筠。白醪煮饼留终日，吾舅于今惊座陈。","dynasty":"宋代","title":"呈刘子后其二"}
{"author":"赵蕃","content":"叶落归根莫漫悲，春风解发次年枝。人如草木空多智，一老宁闻再少时。","dynasty":"宋代","title":"白发三首"}
{"author":"赵蕃","content":"平生清远地，几首往来诗。独负寻山债，长年属梦思。故人今五马，薄宦乃南夷。要寄登临胜，当来墨妙碑。","dynasty":"宋代","title":"寄赵湖州"}
{"author":"赵蕃","content":"封侯寂寞空飞将，佳句流传自谪仙。半世作民才六考，他年垂世有千篇。箧中酬唱都无恙，天外音书不复传。五岭三苗底处所，千岩万壑若何边。","dynasty":"宋代","title":"挽李子永二首"}
{"author":"赵蕃","content":"风清胜夏暑，月薄借秋光。坐觉还神观，心期隔帝乡。满阶蛩送感，何许笛飞凉。盘礴俄成久，轩然睡倚墙。","dynasty":"宋代","title":"对月"}
{"author":"赵蕃","content":"春今回首便天涯，留得芳英在物华。野色似云閒放犊，树阴如幄暗巢鸦。金钱满地空心草，紫绮漫郊苦菜花。试考方言助多识，欲传名字入诗家。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"反照入江雷殷然，直疑飞雨堕谈间。不知吹落何方去，突兀犹馀云涌山。","dynasty":"宋代","title":"自桃川至辰州绝句四十有二其四十"}
{"author":"赵蕃","content":"几度拿舟湘水西，风雩亭下咏而归。驩然诸友相忘意，不叩仙坛与佛扉。","dynasty":"宋代","title":"郑仲理送行六首其二"}
{"author":"赵蕃","content":"余行江左路，曾涉蒋山椒。野逸思乘蹇，仪型想冠貂。帖窥藏五世，诗续咏前朝。永日欣无斁，巾欹膝屡摇。","dynasty":"宋代","title":"观王文之所藏荆公帖"}
{"author":"赵蕃","content":"故相曾兴告讦风，一时多坐语言中。乃知复壁遮防意，是谓知公亦爱公。","dynasty":"宋代","title":"知府提举访求前守凌公遗迹忽于庭庑雨压复壁中得公所题诗赋六绝句其四"}
{"author":"赵蕃","content":"风月悬知非俗物，与梅相对却成三。是中故有无穷意，曲几团蒲须细参。","dynasty":"宋代","title":"梅花十绝句"}
{"author":"赵蕃","content":"谒客因过寺，无车且借驴。晴岚四填拥，我意一凋疎。僧劝茱萸饮，身能瘴疠祛。宁堪久居此，曷日遂归与。","dynasty":"宋代","title":"早过兴福寺"}
{"author":"赵蕃","content":"日出早烟消，舟行不待招。乍明村市坞，初露远山椒。胜处宜规隐，浮生只浪飘。章泉在何许，绕堑碧萧萧。","dynasty":"宋代","title":"早起登览有怀山居"}
{"author":"赵蕃","content":"侧岭横峰面面同，雾空烟扫鸟声中。丁宁不用忧泥滑，珍重提壶屡劝翁。","dynasty":"宋代","title":"早晴闻啼鸟作"}
{"author":"赵蕃","content":"早岁耽诗老不工，但余多难似诗穷。忽来数纸丁宁甚，恍忆他时缱绻同。幕府十年公勿厌，风霜满面我思东。几因江发蛮夷涨，欲问渔翁借短篷。","dynasty":"宋代","title":"早岁"}
{"author":"赵蕃","content":"夜雨晓犹湿，晓天晴未分。澄波静如练，秀野绿于云。禽语无殊听，乡音有异闻。要知皆可隐，鸟兽讵同群。","dynasty":"宋代","title":"早题"}
{"author":"赵蕃","content":"欲雨雨似止，为霜霜不成。山云解衣带，晚日挂铜钲。","dynasty":"宋代","title":"早题"}
{"author":"赵蕃","content":"了了晴山见，纷纷宿雾空。樵归妇腰斧，渔罢叟收筒。但取登临适，何须吟啸工。平生钓台路，明日与君同。","dynasty":"宋代","title":"早行示同舟"}
{"author":"赵蕃","content":"前迈不待晓，昔归何苦稽。挂帆欣暂逸，薄险悸深挤。试问危行水，何如稳杖藜。梅花好调护，春事有端倪。","dynasty":"宋代","title":"早行五首"}
{"author":"赵蕃","content":"万石湖南港，杨林湖北潭。不胜摇橹倦，顾欲使风贪。凛凛岩墙戒，悠悠鸩毒耽。频能愧沙鸟，数可傲征帆。","dynasty":"宋代","title":"早行五首"}
{"author":"赵蕃","content":"茅屋鸡初递，枫林月半残。滩倾惊枕仄，露下觉衾寒。客子愁无那，舟人语未阑。兰溪今夜泊，须酒慰艰难。","dynasty":"宋代","title":"早行五首"}
{"author":"赵蕃","content":"汉竹初来号令班，不知疆域远长安。阳升顿使群阴伏，旱极真成上瑞看。比拟敢言风絮乱，丰登预想麦秋寒。冰清玉润登临处，不用赋诗名喜欢。","dynasty":"宋代","title":"贺魏使君雪用何叔信韵"}
{"author":"赵蕃","content":"十载依脩竹，今秋始一辞。琴书与俱载，风月故长随。四海均为寓，旁观莫浪疑。全家肯同住，未愧鹿门期。","dynasty":"宋代","title":"徙居祖印寺"}
{"author":"赵蕃","content":"池草似争长，木阴如合围。不惟催我去，政欲饯春归。","dynasty":"宋代","title":"题邢园壁"}
{"author":"赵蕃","content":"已别重成见，重来那得长。顺流听虢虢，冷日对荒荒。既历冰霜至，还忧雨露至，还忧寸露雱。去留俱有念，搔首漫彷程。","dynasty":"宋代","title":"再见晦庵既行有怀"}
{"author":"赵蕃","content":"梦过百花蝴蝶飞，可堪朝暮子规啼。山中有屋不归去，想见当门碧草齐。","dynasty":"宋代","title":"雨后晨起怀斯远"}
{"author":"赵蕃","content":"出门无所诣，引兴独兹长。万事一杯酒，三春百草芳。暇能过巷隐，痴岂累官忙。久坐疑成晚，樵归渔返乡。","dynasty":"宋代","title":"过明叔有诗次韵"}
{"author":"赵蕃","content":"寒雀萧萧冻不喧，背人缘底过颓垣。似矜玉粒堪充饱，啄破霜包无乃冤。","dynasty":"宋代","title":"梅花十绝句"}
{"author":"赵蕃","content":"朝从日挂钲，暮至月吐璧。坐得少文图，不资康乐屐。","dynasty":"宋代","title":"爱山堂"}
{"author":"赵蕃","content":"斗坡能曲折，乱石故峥嵘。篁竹几成蔽，幽兰何处生。","dynasty":"宋代","title":"幽兰坡"}
{"author":"赵蕃","content":"鼠上书檠暗，巢惊瓮牖明。不眠知夜久，欲起怕寒生。城与江山近，秋添鼓角清。经营才五字，展转欲残更。","dynasty":"宋代","title":"枕上"}
{"author":"赵蕃","content":"竟日江行历抵寻，耸然高屋在深林。夷犹未觉矶头远，下上方知磴级深。好句已从天上落，快谈仍慰别来心。经行剩约重来见，岭海他年无雁音。","dynasty":"宋代","title":"过丰城访甘叔异闻在曲江之矶头庵放舟过之棹"}
{"author":"赵蕃","content":"吾祖曾为沙苑牧，有孙穷相合骑驴。朝来忽起驰驱兴，为见龙眠十马图。","dynasty":"宋代","title":"观祝少林所藏画三首"}
{"author":"赵蕃","content":"生年月日虽则同，学而闻道莫比踪。学而闻道胡不庸，咎且不免宁论功。一官俯首蛮貊中，几年积弊频年凶。去奸植善扶疲癃，我所目见非闻风。孰持黄诏来自东，谓君违天合君冲。天家误听州家谬，历计月日曾未充。使家熟视州家惜，万里君门谁为通。学而闻道要有用，达岂吾泰穷何穷。君之授受远有宗，湘水浩浩湘山雄。龙门当日谓不遇，尹杨亦到明光宫。","dynasty":"宋代","title":"送吴叙浦"}
{"author":"赵蕃","content":"意行何之，陟此云岭。如梦而觉，如昏而醒。","dynasty":"宋代","title":"山行见月作"}
{"author":"赵蕃","content":"阴巘犹施白，朝木已沐青。坠乌飞蔌蔌。射日粲荧荧。便恐归无迹，聊须记所经。耳声并目色，佳处若为形。","dynasty":"宋代","title":"雪后三首"}
{"author":"赵蕃","content":"西来政尔叹离居，数士英英端起予。情话不遗亲且故，高交宁有数能疏。诗章许和平反暇，尊酒仍饕簿领余。幕府河南亦名胜，愿交烦为问何如。","dynasty":"宋代","title":"寄徐季纯于去非兼属梁和仲曾元之吴仲权"}
{"author":"赵蕃","content":"强说岁寒姿，曾无旬浃期。多缘风日苦，休道雪霜欺。炯炯方怀璧，依俯遽泣岐。飘零陌上土，收拾卷中诗。","dynasty":"宋代","title":"梅骤开旋有落者"}
{"author":"赵蕃","content":"今代长沙帅，当年汉李膺。登门故未易，为御亦堪矜。嗜好虽章句，经营在斗升。青衫旧蓝缕，白发近鬅鬙。","dynasty":"宋代","title":"与李潭州椿寿翁五首"}
{"author":"赵蕃","content":"要识丰年象，闲观别墅诗。鸡声一閒暇，人语两娱嬉。北阙非无怒，东皋且自怡。物华从晼晚，吾意亦差池。","dynasty":"宋代","title":"冬日杂兴"}
{"author":"赵蕃","content":"几日舟行罢作诗，直缘山水剩含辉。今朝眼界荒凉甚，却遣毫端为解围。","dynasty":"宋代","title":"自安仁至豫章途中杂兴十九首"}
{"author":"赵蕃","content":"庐陵得交君弟兄，杨子诗中称鲁卿。问云携琴岳麓行，归期去日云秋清。今晨复见杨子面，为方卓卿近相见。玉隆阁皂两仙山，游以娱亲趁鲜健。我时闻之与杨子，啧啧叹息久不已。我方五斗困尘埃，渠亦栖迟一丘底。鲁卿卓卿真愈人，枉道儒冠解误身。异日名山倘行遍，卧图好学宗少文。","dynasty":"宋代","title":"比见愚卿于庐陵出示杨谨仲诗卷中及其弟鲁卿"}
{"author":"赵蕃","content":"忽忽江头住一旬，敢疏请谒恐烦人。肯敦宿昔论交旧，更辱慇勤枉句新。已向清澌看流水，更从高节抚霜筠。白醪煮饼留终日，吾舅于今惊座陈。","dynasty":"宋代","title":"呈刘子后其二"}
{"author":"赵蕃","content":"旧说诗坛不可攀，岂期于此得窥斑。茫茫世事催人别，数见犹期数日閒。","dynasty":"宋代","title":"次韵元衡两绝句其二"}
{"author":"赵蕃","content":"太玄适足覆酱瓿，旧藁乃获塓酒尊。从来事有幸不幸，一笑掀髯谁与论。","dynasty":"宋代","title":"小酿告熟童子索覆瓶纸坼旧藁与之"}
{"author":"赵蕃","content":"不见千株树，空留百尺台。仙人定无有，行客自裴回。更欲危栏倚，生嫌莫色催。病僧多不出，门外长苍苔。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"我客怀玉山，有如梓与桑。地故隶江东，与衢盖邻疆。自公剖符来，亦既阅雨霜。非惟衢人安，我民亦小康。去年旱无收，闾里惊欲惶。匪藉衢粟输，乌能免流亡。嗣闻被灾郡，诛赏率亦当。况于惠比境，于今见何尝。事虽郁上闻，我民不公忘。","dynasty":"宋代","title":"施衢州除浙西提刑以诗寄饯三首其三"}
{"author":"赵蕃","content":"参军出郭匪幽寻，使者移文播德音。石蒜榆皮那得饱，刀耕火种岂能任。义仓政尔因饥发，赈历兹焉遣吏临。比屋故知难户晓，分行聊得尽吾心。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"人谓先生老，诗坛近一昂。共知文力健，何有鬓毛霜。自料才非敌，从今气减狂。同宗有徐谢，我亦漫窥墙。","dynasty":"宋代","title":"贾丈用昂字韵作诗中有见及复用韵奉呈并简徐"}
{"author":"赵蕃","content":"道人持钵向何村，黄叶投风静拥门。自买束薪来烧浴，浴终早已四山昏。","dynasty":"宋代","title":"书乾明庵壁"}
{"author":"赵蕃","content":"昔人重离合，感慨思功名。我今迫贫贱，乃作分袂惊。徘徊未能别，崎岖复同行。扪萝到黄岩，倚杖日已倾。摩挲磴道古，开拓窗户明。道人惯看客，拨火治短檠。村醪偶提携，霜柑亦包并。病来不喜饮，一再泻浊清。道涂今日劳，林壑他年盟。苏州对床卧，不下五言城。自经长少公，增重手足情。细听松竹响，疑是风雨鸣。披衣更起坐，月出山四更。","dynasty":"宋代","title":"与成父弟自严砻同入城晚宿黄岩"}
{"author":"赵蕃","content":"诗成每辄肺肝愁，那与人充耳目谋。敢谓老怀千里志，故怜饥作四方游。若人尚隐南山雾，老我合从春水鸥。旧契百年谈未易，且言家共古扬州。","dynasty":"宋代","title":"次韵酬答陈席庆伯见贻二首"}
{"author":"赵蕃","content":"甚厌穷居陋，聊为佛界遨。追随有逢掖，应对属方袍。褊性便幽隐，畏途思避逃。明当与山别，回首念尘劳。","dynasty":"宋代","title":"端峰往还三首"}
{"author":"赵蕃","content":"人物如公乃作州，不知谁合致公侯。清名不与官称等，颇解天公用意不。","dynasty":"宋代","title":"投曾秀州逢四首其二"}
{"author":"赵蕃","content":"长年遇百艰，十步九逢滩。龙湫平渊蓄，灵山列岫寒。庖厨朝饭薄，絺绤晚衣单。独抱高深意，知音谁为弹。","dynasty":"宋代","title":"将至信州二首其一"}
{"author":"赵蕃","content":"风雨属连殊未休，豫章城中十日留。江云有意作晴色，今者薄暮当行舟。","dynasty":"宋代","title":"漫兴十一首"}
{"author":"赵蕃","content":"奔逸闻千里，飞腾见九迁。禁途才咫尺，玉节屡回旋。看即自天下，催归夜席前。如怜落鸢外，为遣反驱边。","dynasty":"宋代","title":"呈丘运使三首"}
{"author":"赵蕃","content":"严冬今日更天风，我与梅花瘦骨同。我纵寒生犹附火，尔能孤立乱山中。","dynasty":"宋代","title":"感梅属周文显二首"}
{"author":"赵蕃","content":"春风吹雨昼成昏，萧寺萧条早闭门。坐久行人更萧瑟，定倾老酒向何村。","dynasty":"宋代","title":"怀远父斯远成父"}
{"author":"赵蕃","content":"是间何处有涟漪，况复双莲为出奇。要使惔焚成一洗，政须冰雪露多姿。折来不许从君玩，赋就空能唤我为。已见神人出姑射，定烦朝日避咸池。","dynasty":"宋代","title":"毕叔文以双头白莲送程士和录唱酬诗以求次韵"}
{"author":"赵蕃","content":"故人留我过寒食，意重宁同所历家。苦信长年贪道里，翻成五日滞风沙。拟从塔上占铃语，又见云间起炮车。立遍津头无数柳，乱丝频摆失栖鸦。","dynasty":"宋代","title":"寒食前一日发黄堰明日抵定誇连日逆风吹沙不可渡湖"}
{"author":"赵蕃","content":"问讯先生江上村，雪中高兴与谁论。乍明不厌鸡啼昼，忽散应憎鹊踏翻。闻道为梅新作圃，更期因竹别开门。老来孰愈幽居趣，愧我飘流不自存。","dynasty":"宋代","title":"雪中寄怀公昭丈"}
{"author":"赵蕃","content":"曾恨固无遗，谢兴亦不浅。人言介庵介，我谓远斋远。","dynasty":"宋代","title":"题钓雪图"}
{"author":"赵蕃","content":"问讯安丰守，开藩且半年。秋收多少麦，春辟几何田。但使民能足，端知化已宣。誉毋求赫赫，腹肯愧便便。","dynasty":"宋代","title":"寄胡达孝二首"}
{"author":"赵蕃","content":"问我能嗟远，如公肯见卑。十分期一见，四首仅蒙诗。傥许抄传可，何堪绝赠宜。虽然籍湜辈，附此姓名知。","dynasty":"宋代","title":"陈丞以南安寨上所得二诗及到龙泉闻余戍地最"}
{"author":"赵蕃","content":"给事勋庸太史诗，凛然人物见家规。霜须同老岂无种，孝友深根真得师。治行所居皆可纪，人亡于此叹吾衰。旧闻有道碑无愧，今见云孙无愧词。","dynasty":"宋代","title":"挽黄参议"}
{"author":"赵蕃","content":"平生溧阳船，白首凡几遭。宜其登览地，靡复应接劳。吴流乱如带，吴岫冗若毛。吴人阙共载，吴语闻空嘈。虽云面目熟，竟尔名字逃。冬常置雨雪，春复冲波涛。兹行又累日，逆风苦悲号。曾微咫尺帆，颇费千万篙。一以付累句，再焉兹薄醪。诗书陶靖节，相马九方皋。","dynasty":"宋代","title":"自溧阳达上塘官河舟屡行矣不能尽名其所经偶"}
{"author":"赵蕃","content":"使君有佳招，宿雨晓更惊。晨起候天色，对岸烟岚生。使君匪遨游，因行问农甿。农甿趋急务，欢然慰中情。天公亦喜事，为办终日晴。唤酒屡酌客，往往颜半赪。兴乘不暇止，遂作浮舟行。园荒久关闭，谁复相逢迎。但余古梅花，点缀莓苔轻。想其种莳时，老大繇孩婴。中筵出高唱，妙绝五言城。勇起欲强和，愧此淫哇声。","dynasty":"宋代","title":"次韵衡州先生游花光因泛舟过向园示坐客之作"}
{"author":"赵蕃","content":"阴雨春三月，倦游天一隅。故难同类我，还复叹犹吾。不惑防终蔽，无闻恐遂愚。犹欣得师友，可以慰羁孤。","dynasty":"宋代","title":"呈毛伯明李叔器"}
{"author":"赵蕃","content":"夜窗连晓枕，城郭与山林。旱苦七八月，雨欣三日霖。殊胜建武谷，更愈栎阳金。斗食端可直，胡为久滞淫。","dynasty":"宋代","title":"连雨"}
{"author":"赵蕃","content":"建邺复当涂，征行岁又徂。青山奠椒桂，白鹭泊菰蒲。人物豪三国，文章到两都。因君俾传诵，使我不枝梧。","dynasty":"宋代","title":"斯远徐兄携李丈子永去冬江上诗卷来成四十字"}
{"author":"赵蕃","content":"江东何许上饶郡，置吏能淹谢法曹。与世相逢腰漫折，对山吟咏首频搔。谁怜老去斗升禄，未博平生灯火劳。我自都城与君别，一官于此始青袍。","dynasty":"宋代","title":"赠别谢茂直"}
{"author":"赵蕃","content":"荦确浑因石，飕飗半以松。秋鸡添老状，老木怯秋容。迩日朱张句，当年韩杜踪。辞工欠诗本，理到倚谈锋。","dynasty":"宋代","title":"自九度至衡岳呈同游潘文叔二首"}
{"author":"赵蕃","content":"王郎立志谁能似，适远宁为中道止。愚斋之名岂真愚，用心盖欲师颜子。圣门之徒三千人，回独好学学何事。箪瓢陋巷不自贫，看此力量如何尔。愿君勿作岁月计，有为要之亦若是。它年究竟所归宿，莫负名斋本来意。","dynasty":"宋代","title":"王彦博愚斋"}
{"author":"赵蕃","content":"王子母之弟，徐子父之友。徐学自赣翁，王则因病叟。游目乡闾中，孰若二士秀。为汝名本斋，乞言置汝右。如病资药石，如饥待粮糗。嗟余亦老矣，门户百年旧。躬耕贫无田，为圃圣所陋。家携一束书，勉汝期日懋。","dynasty":"宋代","title":"本斋"}
{"author":"赵蕃","content":"米尽不忧饥，行行且赋诗。相看一大笑，从谓两真痴。未用追元白，聊须效陆皮。流传君不愧，附益我奚为。","dynasty":"宋代","title":"二十四日一日作十诗季承同之既罢复书四十字"}
{"author":"赵蕃","content":"南渡六十载，况谈元祐时。故家垂欲尽，遗事莽难知。文字既多舛，传闻宁破疑。唯公有源委，万折必东之。","dynasty":"宋代","title":"呈刘子卿四首其一"}
{"author":"赵蕃","content":"鹭立长滩本为饥，水深鱼没定奚为。何如烟雨青林畔，漠漠冥冥纵所之。","dynasty":"宋代","title":"次韵见可书示二绝并以送行"}
{"author":"赵蕃","content":"士有孟东野，荐乃乾退之。五十才一尉，俸钱仍半支。嗟予亦蹇者，白发方糟醨。因声谢吾友，十万亦多为。","dynasty":"宋代","title":"得友人俞玉汝书云客游建业月尝能致钱十万时"}
{"author":"赵蕃","content":"荷衣绿破碎，稻实乱撑拄。秋悲空多风，云重乃不雨。黄花已成昨，白酒真漫举。小作谈笑期，暂纾追送苦。","dynasty":"宋代","title":"因送客过六叔"}
{"author":"赵蕃","content":"作诗政欲江山助，老矣东西南北人。弟却把诗摹作画，东西南北是知津。","dynasty":"宋代","title":"题沈弟所作短轴"}
{"author":"赵蕃","content":"籍甚中秋月，飘然四海兄。诗兼淡仍泊，酒任浊还清。柳映萧萧影，滩闻活活声。明年当此夕，击柝政重城。","dynasty":"宋代","title":"十六日夜邀二刘饶钱同成父饮"}
{"author":"赵蕃","content":"已失连宵望，犹馀此夕谋。疏明时递见，暗淡幸空休。无复丹梯意，居然四壁幽。有怀千万种，都付一搔头。","dynasty":"宋代","title":"八月十二夜至十六夜皆无月赋诗三首其三"}
{"author":"赵蕃","content":"谁道春风未发生，杞苗试摘已堪羹。莫将口腹为人累，竹瘦殊胜豕腹亨。","dynasty":"宋代","title":"食枸杞"}
{"author":"赵蕃","content":"二月已尽三月来，计君行日已相催。奈何病著不能往，岂但看花仍把杯。","dynasty":"宋代","title":"沅陵见招赏海棠病不能往辄尔言谢三首"}
{"author":"赵蕃","content":"梅园想见绿增深，竹迳遥知筍出林。坐底未能成一出，只缘多病与多阴。","dynasty":"宋代","title":"简邢公昭丈"}
{"author":"赵蕃","content":"居者与仕者，所知张宋间。咸能谓君好，政欲警余顽。论已穷千载，才宁减二班。何当传副本，免使访名山。","dynasty":"宋代","title":"送刘伯瑞四首其三"}
{"author":"赵蕃","content":"大谢文经长公，观妙有广之风。君今玄文白首，肯誇乡里儿童。","dynasty":"宋代","title":"曾"}
{"author":"赵蕃","content":"雨声飒飒断复来，间作隐隐兼出雷。田家作苦乐不哀，拔秧插田政时哉。谁知有客洞庭上，船破篷疏蔽无障。何如雨笠与烟蓑，相逐田伴歌田歌。","dynasty":"宋代","title":"田家行二首其一"}
{"author":"赵蕃","content":"往未瞻乌府，先曾涉杏坛。予诗廑和答，贻教异暄寒。名位元相绝，知闻共骇观。干霄峙松柏，流水会波澜。应念登门旧，几嗟行路难。蒸湘方渺渺，淮楚忘曼曼。既见得良慰，语离还浩叹。深思尽心曲，直觉欠豪端。","dynasty":"宋代","title":"呈王侍郎昆仲二首其二"}
{"author":"赵蕃","content":"旧闻黄誉走头颅，近岁清江亦与俱。舒卷定怜无尺枉，敷陈尽可见臣愚。","dynasty":"宋代","title":"从赵崇道求蜀纸五首"}
{"author":"赵蕃","content":"诗篇圆熟无凝滞，四六雍容有典型。请君持上图书府，要与紫微俱杀青。","dynasty":"宋代","title":"阅韩伯修集示其子二首"}
{"author":"赵蕃","content":"涪翁昔在黔戎贬，逸翰遗章久更多。字画公今元祐脚，拟烦妙手定如何。","dynasty":"宋代","title":"简沈沅陵求潮州韩文公庙碑并抄山谷碑诗二首其二"}
{"author":"赵蕃","content":"忆昨追凉孺子亭，再来荷柳竞凋零。试当止水凭栏看，我亦疏髯白数茎。","dynasty":"宋代","title":"重过东湖二首其一"}
{"author":"赵蕃","content":"开船风打头，举棹水分流。到处皆成客，今年未识秋。意哀吟蟋蟀，声苦乱飕飕。拊枕仍推枕，谁知梦觉优。","dynasty":"宋代","title":"九月二日发舟快阁下"}
{"author":"赵蕃","content":"滩长有馀逸，滩迥不胜迟。山帽堆云絮，水纹飞雨丝。鸥鸣如避弋，鸟倦盍投枝。无计繁忧整，聊因课小诗。","dynasty":"宋代","title":"课诗"}
{"author":"赵蕃","content":"世竞江西派，人吟老杜诗。五言真有律，徐稚是吾师。不但时相似，还能猛出奇。平生误学处，深恐不能医。","dynasty":"宋代","title":"读东湖集二首"}
{"author":"赵蕃","content":"卧闻急雨吹风颠，吾家泊船若个边。此怀自足滋白发，况复哦诗浑废眠。欲呼杯酒慰枵腹，童奴告我尊空然。","dynasty":"宋代","title":"卧闻"}
{"author":"赵蕃","content":"望觉林峦合，行知陇亩分。转亭桥跨壑，入寺阁连云。薪水僮奴事，经禅长少勤。令人生爱敬，何止息尘氛。","dynasty":"宋代","title":"题梅山"}
{"author":"赵蕃","content":"前日日莫相逢初，今日日斜来看再。鬨然肯作时世妆，萧然自有无人态。题诗欲报故人知，为尔停骖一杯买。","dynasty":"宋代","title":"初五夜再过昨逢之梅乃酒家保也"}
{"author":"赵蕃","content":"明月同千里，寒乡又一秋。床随桧阴侧，巾与桂香浮。此夕山中趣，它年霅上游。诸儿皆楚语，老子自商讴。","dynasty":"宋代","title":"中秋夜作去年今夕仆自北关过吴兴"}
{"author":"赵蕃","content":"个中著我添图画，能画今谁如辋川。但写一蓑仍一笠，不须羽服记蹁跹。","dynasty":"宋代","title":"用洪觉范诗为首作四绝"}
{"author":"赵蕃","content":"下水乘舟恨少滩，溯流翻恨溯滩难。人生淹速祇如此，何必区区千万端。","dynasty":"宋代","title":"寄怀二十首其十六"}
{"author":"赵蕃","content":"此山祇合便终焉，底用心劳学计然。贫贱已安身外事，功名宁顾俗间缘。旧游要纪东南胜，有句须从甲乙编。闲向晴窗遮老眼，亦堪时伴结跏禅。","dynasty":"宋代","title":"子进昆仲俱和寄怀三诗复次韵其一"}
{"author":"赵蕃","content":"道人学易更参禅，一住江头已六年。劝我小留殊小顾，那知风雪有回船。","dynasty":"宋代","title":"赠龙王山庵秀上人"}
{"author":"赵蕃","content":"久旱疑为瘴，晚风生许寒。梅花逾孤厉，人意绝荒残。漉酒能呼我，知公故解欢。平明如雪满，快阁上危栏。","dynasty":"宋代","title":"张伯永简来云雪欲作而酒适熟尉又过之要余同"}
{"author":"赵蕃","content":"盛时无穷民，汉诏优廪粥。迩来诏书行，亦赍帛与肉。荐才职诸侯，因异驾徵卜。共思急贤治，惟日有不足。士生幸斯时，讵应隐岩谷。盍出致吾君，尧舜其尔俗。余孽何足云，况说故地复。堂堂胡澹庵，夫子乃其族。看君妙人物，门户真不辱。必须长养成，明显待拭目。而我本散堵，谬赋支离粟。宜从力田科，邂逅赋取菽。敢如陶渊明，归欤托松菊。亦有父时书，续将教人读。","dynasty":"宋代","title":"仲威复枉粥字韵诗见属甚厚不可不答"}
{"author":"赵蕃","content":"空濛天外林，璀璨岸头石。何许放舟回，寂然方自得。","dynasty":"宋代","title":"题钓雪图其一"}
{"author":"赵蕃","content":"草软沙平路不泥，岸巾扶策步循堤。江南春事信能早，正月已闻林鸟啼。","dynasty":"宋代","title":"步溪头"}
{"author":"赵蕃","content":"烹鱼得素书，欲读字半漫。上如说相思，下如祝加餐。","dynasty":"宋代","title":"独行五首"}
{"author":"赵蕃","content":"处士当年配水仙，范公亦俨客星悬。谁知旧日番君国，飒爽英姿盖九贤。","dynasty":"宋代","title":"谒颜范祠"}
{"author":"赵蕃","content":"居然自驽骥，陋矣说玄黄。章贡昔连地，沅湘今一乡。谈端惊绝倒，诗学味尤长。对月他时白，披风此日凉。","dynasty":"宋代","title":"蕃近有鄙句简诸公而广文先生专以见贶盛意自"}
{"author":"赵蕃","content":"细雨微风湖上亭，柳深荷密竞青青。生平漫与形神接，客里孤游耳目醒。题咏纷绘几诗板，画图零落半幽屏。像祠只在荒墩外，小复舆篮更一经。","dynasty":"宋代","title":"初八日人事少閒命车……"}
{"author":"赵蕃","content":"北风故应阴，南风还当晴。占风更占雨，巢穴寄吾生。","dynasty":"宋代","title":"北风"}
{"author":"赵蕃","content":"试用初如江发源，斯人欠使百其年。有孙解保书如束，过我不嫌寒乏毡。郡守旧闻曾奏疏，乡人今日有经筵。纵云录后有前例，循吏艺文应并编。","dynasty":"宋代","title":"曾耆英录先提举著述及屠龙禾谱与先世志文见"}
{"author":"赵蕃","content":"楚国千年薮，岷山万里江。胡为入吟笔，政以落蓬窗。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"墨妙初闻探锦囊，刻成愈觉烂生光。登登打就分来处，雨合新篁夏日凉。","dynasty":"宋代","title":"魏昭父惠新刻李西台诸公帖二首"}
{"author":"赵蕃","content":"风树萧萧雨若筛，间飘黄叶挂蛛丝。虫号亡赖更满耳，况是病夫新起诗。","dynasty":"宋代","title":"病中"}
{"author":"赵蕃","content":"如闻欲印葆真诗，我亦犹多未见之。副本傥蒙轻乞与，真成暴富诧穷儿。","dynasty":"宋代","title":"呈折子明丈十首"}
{"author":"赵蕃","content":"谁咏韩家府，建阳刘叔通。是为闻以戒，斯可谓之风。妄矣彼侂胄，哀哉吾魏公。向来歌颂者，岂但剧秦雄。","dynasty":"宋代","title":"跋刘溪翁题韩府诗"}
{"author":"赵蕃","content":"吾家旧物见君家，说起漂流屡叹嗟。甚欲持归试摹写，不堪病眼已昏花。","dynasty":"宋代","title":"题王远父所藏苏沧浪帖"}
{"author":"赵蕃","content":"何处忽秋声，千崖万壑并。不知繇雨故，直觉太清生。絺綌且重著，褐裘须渐营。晚禾资秀实，尚有暖而晴。","dynasty":"宋代","title":"秋声"}
{"author":"赵蕃","content":"士不知闻未易轻，问医谁复话君名。殷勤多谢长沙掾，为我致之分死生。","dynasty":"宋代","title":"余客长沙寒热骤作其证未分理掾次律张君为致"}
{"author":"赵蕃","content":"霜雨飞何密，穷秋易作悲。长身竹孤瘦，短发草黄萎。渐迩风霜迫，谁无裘褐思。向惟逃夏日，今已念朝曦。","dynasty":"宋代","title":"郊居秋晚五首其五"}
{"author":"赵蕃","content":"雪后晴催江上船，一杯政尔话蝉连。人生契阔可堪数，后会渺茫还属天。荐墨向来非草划，除书此去定翩翩。西湖处士当年句，借问沙鸥若个边。","dynasty":"宋代","title":"送人赴阙"}
{"author":"赵蕃","content":"秋色肃已甚，斋居清可知。无由一夜话，漫兴五言诗。祀有同王者，居无陋九夷。校官俱长吏，不比判司卑。","dynasty":"宋代","title":"教授知县以释奠宿于学宫辄尔奉简"}
{"author":"赵蕃","content":"谁云徐郎瘦如竹，撑肠书若相如粟。渠侬高处背时俗，而独许我游与辱。旧来诗已有老气，迩日更觉加圆熟。我生取友固不苟，乃复得君真厌足。清朝求士正侧席，可使白驹咏空谷。期君布衣应徵书，未见却从东观读。我今作官竟何事，亟拜未应徒鼎肉。与民忧乐安得同，所念因人终碌碌。","dynasty":"宋代","title":"次韵呈审知"}
{"author":"赵蕃","content":"去日春江白芷生，再来秋野蟪蛄鸣。浩然已分不才弃，张翰安能恤后名。自叹还山何太晚，政须杯酒为深倾。凭愚邀敬多官府，与想桃源源上行。","dynasty":"宋代","title":"书怀二首"}
{"author":"赵蕃","content":"山果秋皆实，山花晚更馨。鸟飞时暗落，风静或微听。","dynasty":"宋代","title":"途中杂题六首"}
{"author":"赵蕃","content":"公作庐陵掾，先君官赣州。书邮时问讯，江驿几淹留。抚事今安在，临风涕莫收。谁为耆旧传，好奇竹林游。","dynasty":"宋代","title":"挽汪义源舍人二首"}
{"author":"赵蕃","content":"春来不雨即冲风，纸贵冲阳欠此工。未问姚黄并魏紫，但思涧碧与山红。敲门惠我枉新作，展卷想君恰绕丛。旧事与谁谈洛下，倦游聊尔话黔中。","dynasty":"宋代","title":"次韵华叔文牡丹"}
{"author":"赵蕃","content":"出户江山好，入门风月新。荒凉如宅舍，窘束是官身。念子岂为远，能来端可人。笑谈殊未了，催去阻重闉。","dynasty":"宋代","title":"新月甚佳方思明叔乃忽见过作此诗"}
{"author":"赵蕃","content":"几日云昏病亦昏，问春咫尺负名园。两枝何自落书几，一笑为之开酒尊。怪底江南新种得，未饶洛下旧名喧。不然故有栽培力，能使芳根学返魂。","dynasty":"宋代","title":"严从礼折送牡丹且副以诗次韵"}
{"author":"赵蕃","content":"安否别来端若何，尺书可是雁无过。南丰惠我新诗什，亦复怀君旧琢磨。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"疏去良臣散，文兴大老归。能忘缪公侧，何有步兵几。暴虎无苛政，鸣冈览德辉。辈虽参落落，业且相巍巍。","dynasty":"宋代","title":"与李潭州椿寿翁五首"}
{"author":"赵蕃","content":"土断既已久，北人谁复论。莫嗟前辈远，尚有束书存。未免文科事，犹须素业尊。怅余今白首，宁复振吾门。","dynasty":"宋代","title":"成父弟作书室于前山举予旧名堂日青毡以榜之"}
{"author":"赵蕃","content":"径荒空道菊犹存，岂不怀归病苦昏。乞得邻花有根拨，带泥栽著定州盆。","dynasty":"宋代","title":"过邻家看菊乞之以归"}
{"author":"赵蕃","content":"人行冥昧中，遇坎辄自省。闻是微妙音，安得忘所警。","dynasty":"宋代","title":"成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵其三"}
{"author":"赵蕃","content":"江天买得总输君，我亦当年作记人。珍重平生一杯酒，又孤洲渚绿生春。","dynasty":"宋代","title":"怀明叔"}
{"author":"赵蕃","content":"雨来山为昏，雨罢山如洗。秋风欻已高，长空澹如水。其谁知此乐，胜处属幽子。登临无所诣，谿楼成徙倚。沙鸥意气逸，冲烟栖复起。是身困覉束，沿戏直愧尔。平生耽佳句，此癖殆至死。得酒忽诗成，颓然自醒醉。","dynasty":"宋代","title":"闰七月五日雨中记所见"}
{"author":"赵蕃","content":"野驿人稀到，空庭草自生。霜清殊未觉，雨细更含晴。","dynasty":"宋代","title":"长田舖二首"}
{"author":"赵蕃","content":"稚梅非不佳，颜色终敷腴。惟此老不枯，故能清且臞。","dynasty":"宋代","title":"老梅"}
{"author":"赵蕃","content":"一别定不免，重来聊见情。匆匆置朝饭，愦愦困余酲。会合知何日，升沉恐异情。毋忘尺书寄，慰此寸心倾。","dynasty":"宋代","title":"初四日同诸公饮饯共叔于株林明日再往共叔为"}
{"author":"赵蕃","content":"九十日春余十日，庭阴已作夏扶疏。桃花浪暖且振{左揖右戈}，燕子日长空废书。故人行行重作别，倦云悠悠思定居。及此莫孤朝与暮，易胜书礼问何如。","dynasty":"宋代","title":"晚春呈全真"}
{"author":"赵蕃","content":"既悟当寒雨，乃知雾乃晴。病躯聊自适，閒望亦增明。絮落还将化，荷新且解擎。怀哉老将至，没世曷为名。","dynasty":"宋代","title":"再题"}
{"author":"赵蕃","content":"雁不归时闻有行，雁南飞处更关情。三年有句说还往，半载无书存死生。莫叹河山殊举目，会须童仆为欢迎。四方取友吾非乏，孰若君家贤弟兄。","dynasty":"宋代","title":"寄怀子进昆仲三首"}
{"author":"赵蕃","content":"君家三尺窗，尽著溪上山。怪君坐其中，举世招不还。馀嬉到五言，时许见一斑。顾我仅曹郐，季孟胡可间。比年尔何缘，乃复罹间关。试问蓬蒿居，孰愈辙迹环。古来千里足，未必十二闲。是故东方士，长饥犹好颜。","dynasty":"宋代","title":"酬季"}
{"author":"赵蕃","content":"南朝文士数徐陵，骑省流风篆法存。翰墨了知无异道，丹青今复见诸孙。规模要自胸中具，绳尺嫌于笔下论。太息艺成头已白，谁能持使献金门。","dynasty":"宋代","title":"赠徐处士"}
{"author":"赵蕃","content":"荒坛有柏翠参天，尽道栽从五代前。仙事茫茫真是否，试当风月听跫然。","dynasty":"宋代","title":"过生米市舣舟求浴望山巅有屋岿然至石岸数步"}
{"author":"赵蕃","content":"剩水残山惨澹间，道人名字满江干。向疑此语来天上，何意真成朝暮看。","dynasty":"宋代","title":"用洪觉范诗为首作四绝其一"}
{"author":"赵蕃","content":"古货自难买，良工徒苦心。谁能明致力，于此是知音。门第成乖隔，江湖阻滞淫。寄书因有使，还得附微吟。","dynasty":"宋代","title":"以近诗寄丘运使"}
{"author":"赵蕃","content":"已载相如赋，还披杜老诗。团团自长叶，佳实欠累累。","dynasty":"宋代","title":"重午日摘楷杷荐酒因成两绝句"}
{"author":"赵蕃","content":"溪山故无尽，随取随以足。平生笑贺监，敕赐镜湖曲。今代介庵老，未归先筑屋。一区占何地，琵琶欣在目。是洲出谁氏，诗自随州续。当年名绝唱，今也安可独。溪如益弯环，山为增隐伏。以知得所托，水润由韫玉。一朝起乘传，屡疏乞祠禄。俞音落天上，装行不待束。还家谢溪山，拄杖巾一幅。开堂会宾友，快语泻酃醁。我时得得来，奉屦期追逐。维摩适示病，对客倦冠服。悠然失前瞻，重诣规再卜。尺书往问讯，劳公手亲复。爱我诲我至，敬拜不敢渎。自怜生无资，是役尤仆仆。辕驹岂忘远，归棹戒已宿。但乞老先生，一言壮空麓。","dynasty":"宋代","title":"将谒介庵以诗先之"}
{"author":"赵蕃","content":"雨里过新喻，风前忆旧游。凄凉孤鹤化，寂寞两羊裘。屡雪交游涕，无惊鬓发秋。君归应有感，荣谢各悠悠。","dynasty":"宋代","title":"去冬过新喻得前四句因见全真行足以成篇"}
{"author":"赵蕃","content":"去岁重阳事已讹，今年亦复病蹉跎。明年想见山中集，弟妹团栾黄菊歌。","dynasty":"宋代","title":"八月八日发潭州后得绝句四十首"}
{"author":"赵蕃","content":"孤雁哀哀叫晚洲，水长山远政悠悠。凶年未必稻粱足，巧中更防罹缴忧。","dynasty":"宋代","title":"孤雁三首其三"}
{"author":"赵蕃","content":"抱关故悠悠，挂壁仍骎骎。况此十日病，酒止诗废吟。别来定安否，千万关我心。","dynasty":"宋代","title":"溧水道中回寄子肃玉汝并属李晦庵八首其五"}
{"author":"赵蕃","content":"落叶疏疏似雨鸣，莫疑春晚有秋声。抽条易叶年年事，看取一番新绿成。","dynasty":"宋代","title":"春日杂言十一首其七"}
{"author":"赵蕃","content":"经年不遇辰州使，忽喜黔阳信使通。县尉已闻辞令尹，校官仍说困治中。可堪契阔漂流处，长忆追随寂寞同。已是湖南更湖北，欲言风物怕愁公。","dynasty":"宋代","title":"因送王亢宗便寄"}
{"author":"赵蕃","content":"起步寒梢百尺长，骤惊触目尽琳琅。直疑霜月能为幻，作意槛之还有香。","dynasty":"宋代","title":"梅花绝句五首要明叔仲威同作"}
{"author":"赵蕃","content":"政孤朱轓起，旋惊丹旐归。死生何忽忽，闻见悉依依。献纳名元在，吟哦事已非。清风端可继，黄发独成违。","dynasty":"宋代","title":"挽曾仲躬侍郎三首"}
{"author":"赵蕃","content":"危岑百尺高，下有溪流深。高深日相激，合此无尽音。","dynasty":"宋代","title":"成父居于普宁寺钟楼之下辟以为斋旧名坎止近"}
{"author":"赵蕃","content":"大琛酒价旧知名，樟树姑洲得并行。晨起亟思谋一醉，远钟已作叫岩声。","dynasty":"宋代","title":"八月八日发潭州后得绝句四十首"}
{"author":"赵蕃","content":"秋风已作重阳雨，客子将回下水船。卒岁褐裘悲破箧，丰年稌黍欠多田。平生漫说诗书学，满眼不祛儿女煎。颇怪渊明瓶乏粟，若为犹送酒家钱。","dynasty":"宋代","title":"呈审知二首"}
{"author":"赵蕃","content":"渊明抱羸疾，犹复归田园。安能为五斗，折腰若拳拳。箪瓢非可乐，不改乃称贤。夫子故不死，仰鑽高且坚。","dynasty":"宋代","title":"连日雨作顿有秋意怀感之余得诗七首书呈教授"}
{"author":"赵蕃","content":"郡斋新刻总珍藏，得此遗踪益有光。再拜从公乞馀本，归赍不复恨空囊。","dynasty":"宋代","title":"知府提举访求前守凌公遗迹忽于庭庑雨压复壁中得公所题诗赋六绝句其六"}
{"author":"赵蕃","content":"溪山虽好政须人，终日伥伥此水滨。试并栏干一回首，祇馀鸥鸟似相亲。","dynasty":"宋代","title":"馀干登眺有怀其二"}
{"author":"赵蕃","content":"此雨不易得，有秋端可期。微官如饱饭，馀事亦穷诗。鸡远村场听，鸠深客路疑。是身真已老，何事此长羁。","dynasty":"宋代","title":"二十日同官相约过水乡蕃雨中先至偶成二诗其二"}
{"author":"赵蕃","content":"大笑能株小作丛，吐香全似酒微中。旧观但比山茶白，无此枝头破颗红。","dynasty":"宋代","title":"祝君适中折所居南山岩花二种曰玉梅曰含笑者为况名乃适中自制人鲜知之题五绝以广焉其三"}
{"author":"赵蕃","content":"四皓逃商山，下视衣褐娄。不知建成客，孰与封君酬。夷齐古逸民，食粟犹耻周。何曾堕人计，图安卒成忧。不然靖节翁，那与沮溺俦。顾于一日间，无羡斯无求。","dynasty":"宋代","title":"东坡在惠州窘于衣食以重九近有樽俎萧然之叹"}
{"author":"赵蕃","content":"冥冥落月子规哭，幽人梦成续复续。茅檐坏砌到何许，酴醾架倒留紫竹。紫竹新抽雨又滋，泪粉娟娟凝翠玉。梦中自省非宿游，又意檐村旧林谷。阿连对床呼得醒，亦说梦作看花行。看花梦向江南去，江石荦确屐有声。行逢古屋郁峥嵘，仙家释氏俱莫名。看花非扬亦非洛，但见满眼灼灼朝霞明。梦中又意东庄路，普圆寺下芙蓉树。主人亦道旧相识，乃复不逢户外屦。嗟我与君无自疑，夜之所梦昼所为。扁舟若具可径归，知长不必询筮龟。","dynasty":"宋代","title":"十八日记梦"}
{"author":"赵蕃","content":"麦浪摇波柳映津，吴乡春色见今晨。欲将何以慰无赖，一酌浊醪如有神。","dynasty":"宋代","title":"姑苏道中"}
{"author":"赵蕃","content":"昔我堕极南，去兹千万山。见面夫岂易，附书良亦难。官今听之归，连日乃获语。洗苏尘埃怀，如久旱得雨。君才日苍苍，略已千丈长。计其所功用，可中栋与梁。如我蓬艾等，怒长不尺寸。秋风一摧折，仅可供束蕴。宜君有声名，光彩益以新。而我复何事，强谓诗穷人。春秋了集义，诗笺复编类。建有朱校书，婺有吕正字。二公今儒先，名满天地间。勿谓东家丘，睎颜人亦颜。","dynasty":"宋代","title":"答审知见贻"}
{"author":"赵蕃","content":"闻君治书楼，诵书仍课文。古人不朽计，政在三冬勤。今时独不然，白屋期青云。君岂期人欤，大雅迥不群。","dynasty":"宋代","title":"十月八日闻鸡鸣即起案上偶有陶集繙阅数诗有"}
{"author":"赵蕃","content":"上饶耆旧无曾吕，月旦多称李德翁。闻道二难真顿有，盖公堂下求盍通。","dynasty":"宋代","title":"斯远兄入城见使君郎中且谒尚书韩先生提属李"}
{"author":"赵蕃","content":"交旧年来寝作疏，两翁频肯问林居。儿时已诵天台赋，老去思传秘府书。可使鸾凰栖枳棘，未应骐骥伏盐车。时平自是功名晚，莫叹江湖岁月除。","dynasty":"宋代","title":"远斋和示疏字韵四诗复用韵并呈子肃"}
{"author":"赵蕃","content":"自失孤山杯酒，两年相望梅花。交友平生几许，差池重复成嗟。","dynasty":"宋代","title":"因书寄黄子耕六言三首"}
{"author":"赵蕃","content":"闻道石湖天下奇，城南未数阆州稀。江山胜处世或有，祗欠若人相发挥。","dynasty":"宋代","title":"范参政自建康得资政宫祠六诗寄呈其一"}
{"author":"赵蕃","content":"拟过君家看牡丹，数枝才及海棠看。百年旧事谁从说，杯酒相逢强自宽。","dynasty":"宋代","title":"过饮毕叔文家题其壁"}
{"author":"赵蕃","content":"红紫矜春一梦空，绿阴青子竟匆匆。那知黛色二千尺，况说苍髯十八翁。万卷读书余旧习，百年种德待成功。吾家相望牛鸣地，来往悬知亦许同。","dynasty":"宋代","title":"寄题周氏园亭"}
{"author":"赵蕃","content":"我生天地间，亦是天地民。造物苦见欺，轻薄随时人。抱道鄙富贵，徇势陵贱贫。声名自青史，骨肉终黄尘。","dynasty":"宋代","title":"感怀五首"}
{"author":"赵蕃","content":"昨宵已辨雪中灯，今日晴来聊记曾。病骨可堪风似刮，衰眸自喜句如冰。雁因就暖长为客，鱼为逃寒返坠罾。北去南来勿渠叹，身今淹泊岁还仍。","dynasty":"宋代","title":"十二月一日因出小憩愉阁而归"}
{"author":"赵蕃","content":"弟诗吴江枫，未秋先陨风。骚人或取咏，零落鸥鸟同。","dynasty":"宋代","title":"呈宜之兄八首"}
{"author":"赵蕃","content":"白云故绕青原寺，青竹深藏白鹭洲。物外未能穷往迹，眼中欣复对诗流。功名邂逅何嗟晚，岁月侵寻直漫遒。拟尽崎岖仍窈窕，几时扶策更拿舟。","dynasty":"宋代","title":"登愚卿无尽藏再用韵呈愚卿"}
{"author":"赵蕃","content":"忆昨追凉孺子亭，再来荷柳竞凋零。试当止水凭栏看，我亦疏髯白数茎。","dynasty":"宋代","title":"重过东湖二首其一"}
{"author":"赵蕃","content":"邹阳困游梁，自喻托枯朽。功名彼何能，慷慨终无取。宁知古君臣，义盖存师友。高谢亦有人，班班推广受。先师有遗言，何有居夷陋。叹息柳仪曹，枉尺赞五就。诗书自青矜，事业见白首。基本苟不定，岁月宁能又。煌煌潇湘姿，肯杂摣梨饾而彼倚市门，讵复工刺绣。骐骥伏盐车，驽骀空满厩。置是勿易谈，旧矣憎多口。君诗定自佳，官乃等尉候。诗成不自足，乃复过我牖。同官有欧沈，一时真颇有。要加万镒雕，必待无价手。君其往从之，我亦瞠其后。","dynasty":"宋代","title":"向监税以前韵见贻复用韵答之"}
{"author":"赵蕃","content":"坐久思行步，因而上野亭。日兼梅雨落，山接稻田青。何术销终讼，连朝役瘦形。早知还走俗，不用学通经。","dynasty":"宋代","title":"书李氏园亭"}
{"author":"赵蕃","content":"尔何不归乎故宇，却向殊方书闵雨。江东数月不得书，忆弟看云在何许。旧传重湖北之北，米贱真成等泥土。如何比岁公及私，衰竭不能堪再鼓。贫家一饭有并日，远市朝炊或亭午。朱门但知粱可厌，我辈翻嫌字难煮。晚且禾秀早向实，舂箕不须逾处暑。胡为旱势复如此，坐致诗人形苦语。如闻巫觋有通灵，肸蛮似逢人问妪。前朝一雨苦不难，况今磨神无不举。会当劳以三日霖，绿浪黄云看掀舞。","dynasty":"宋代","title":"次韵毕叔文苦旱叹"}
{"author":"赵蕃","content":"旧说诗坛不可攀，岂期于此得窥斑。茫茫世事催人别，数见犹期数日閒。","dynasty":"宋代","title":"次韵元衡两绝句"}
{"author":"赵蕃","content":"学语浑似学参禅，要保心传与耳传。秋菊春兰宁易地，清风明月本同天。","dynasty":"宋代","title":"诗一首"}
{"author":"赵蕃","content":"默也未识面，向来曾予书。由来几兄弟，绝叹每乖疏。见说长沙驿，犹迟古寺车。差池今再矣，伫立又何如。","dynasty":"宋代","title":"寄赵元归并属元默三首"}
{"author":"赵蕃","content":"何处黄鹂语，玲珑芳树间。可怜求友意，飞去又飞还。","dynasty":"宋代","title":"晚书二首"}
{"author":"赵蕃","content":"文章定价如金玉，入手可知高与低。今代师儒晦庵老，许君先达并江西。","dynasty":"宋代","title":"段元衡出示与晦翁九日登紫霄峰诗及手帖并及"}
{"author":"赵蕃","content":"草树葱茏山有衣，稻秧刺水绿生漪。眼中风物方人境，犬吠鸡啼间扊扅。","dynasty":"宋代","title":"自安仁至豫章途中杂兴十九首其十"}
{"author":"赵蕃","content":"重设匡炉火，还披故絮裘。春风今已半，地域况南头。次第农耕动，侵寻花事休。浮生有过鸟，归计欠沉牛。","dynasty":"宋代","title":"二月十二日雨寒"}
{"author":"赵蕃","content":"邻父疑为三径孙，一生辛苦在田园。近来交友谁相顾，渠独频沾菜把恩。","dynasty":"宋代","title":"晚秋郊居八首"}
{"author":"赵蕃","content":"雨合筠窗书满床，坐来颇觉欠炉香。卒然欲买何繇得，问遒倪家有异藏。","dynasty":"宋代","title":"简倪秘校觅香"}
{"author":"赵蕃","content":"离骚皎皎在湖湘，冀北茫茫失乘黄。徒手岂能探虎穴，敝车安得绕羊肠。外家文律况吾祖，有作岁时常一囊。天遣南来端有意，要须健笔写秋光。","dynasty":"宋代","title":"次韵晁大舅祖子应"}
{"author":"赵蕃","content":"王子诗如照，滕侯隐似真。倘来宁取遇，居易若为屯。酬倡虽才始，风期自夙亲。江湖纵悠远，德盛罔非邻。","dynasty":"宋代","title":"次王照邻滕彦真韵二首其二"}
{"author":"赵蕃","content":"酒恶思茶更炷香，不如梅蕊嚼冰霜。文园病渴知如此，未遽骑鲸返帝乡。","dynasty":"宋代","title":"对梅有作六首"}
{"author":"赵蕃","content":"尝评节物佳，无出九日上。岂独为黄花，端由有元亮。","dynasty":"宋代","title":"九日"}
{"author":"赵蕃","content":"一尉荒山里，高名四海中。初非大夫逐，定自溧阳穷。荐士犹王政，招魂已变风。怀今更思古，伫立晚江空。","dynasty":"宋代","title":"寄吕谦益卿三首"}
{"author":"赵蕃","content":"南朝文士数徐陵，骑省流风篆法存。翰墨了知无异道，丹青今复见诸孙。规模要自胸中具，绳尺嫌于笔下论。太息艺成头已白，谁能持使献金门。","dynasty":"宋代","title":"赠徐处士"}
{"author":"赵蕃","content":"雨雪欣能霁，冰霜苦未和。体孱寒有相，絮败暖无多。二妙今谁敌，有诗皆可歌。暗中知沈谢，灰里拨阴何。","dynasty":"宋代","title":"俗有雪上加霜之谚今日之谓也二诗呈知县契丈"}
{"author":"赵蕃","content":"闻说湘中马奉先，数诗初喜见流传。何处家州勿多薄，金华曾识老诗仙。","dynasty":"宋代","title":"见马奉先宁祖诗于伯言处题其后"}
{"author":"赵蕃","content":"雪堂竟向雪中成，四壁纷纷洒雪霙。春秋记事有成法，匪同风月徒虚名。雪巢之雪竟何许，岂角主人清且苦。长鑱长鑱吾与汝，诗瘦谁令如杜甫。我尝快读诚斋赋，凛凛风前留不住。几思从君借一窗，细读妙句令心降。","dynasty":"宋代","title":"寄题林宪景思雪巢"}
{"author":"赵蕃","content":"萧萧风雨急还休，无数仓官立道同。多少诗情浑漫兴，烟云不隔四山秋。","dynasty":"宋代","title":"江山道中"}
{"author":"赵蕃","content":"高谭自可解人颐，何况携醪烹伏雌。衰白无庸辨须发，困穷端只坐书诗。西湖阅境君其访，南亩深耕我自期。异日书来话畴昔，黄溪寺下雨昏时。","dynasty":"宋代","title":"呈康职君谟"}
{"author":"赵蕃","content":"去始丰城剑，还终大仰禅。纵横几诗句，摹写百山川。竹使承流日，蓬山促召年。侬行亦何为，白首使如迁。","dynasty":"宋代","title":"既别晦庵复成二诗呈之近欲同游善权不果临行"}
{"author":"赵蕃","content":"竹户与松窗，当年拜老庞。鬓毛霜自满，文力鼎犹扛。我句何堪读，公诗旧所降。宁闻曹与郐，可并楚三江。","dynasty":"宋代","title":"寄呈寿冈先生二首"}
{"author":"赵蕃","content":"避暑真成畏病，逢秋便觉生愁。回首南山幽处，有怀数子同游。","dynasty":"宋代","title":"次韵斯远别后见寄六言四首"}
{"author":"赵蕃","content":"桃李成阴麦有花，筍舆咿哑我还家。谬薛莫望临邛令，雨后东陵宜种瓜。","dynasty":"宋代","title":"常山道中"}
{"author":"赵蕃","content":"雨止鸠频唤，雨来鸠暂停。愁怀惟惨惨，望极更冥冥。鹭举青林破，牛行白水经。浑忘峻岭在，便拟午钟听。","dynasty":"宋代","title":"秋陂道中三首其三"}
{"author":"赵蕃","content":"谁道蛮州异故园，夏来草木亦苍然。扶疏绕屋平生句，有愧青山啼杜鹃。","dynasty":"宋代","title":"自桃川至辰州绝句四十有二"}
{"author":"赵蕃","content":"尺水真成起丈波，水南水北断经过。几思落笔题观涨，却恨诗材本不多。","dynasty":"宋代","title":"次韵审知十三日四绝"}
{"author":"赵蕃","content":"我为怀玉人，不踏怀玉路。非因访仙懒，自畏触崄去。闻君兄弟往，勇决不少顾。念将摄衣从，欲行却回虑。人云山峰高，白日蔽烟雾。况方迫穷冬，我褐犹未具。虽欣陟幽遐，政恐成疾痼。以兹不暇游，心与飞云溯。君还得新作，快读喜莫喻。上言道傍见，次及岩下趣。恨无龙眠手，按此摅毫素。昔君家兴公，曾为海山赋。至今斯文名，殆将压彪固。凄凉禅月踪，牢落高人住。得君为著眼，草木应亦豫。好事俨上人，方集山中故。并当收君诗，在在神物护。","dynasty":"宋代","title":"子肃示九日山谷间怀兄弟三诗因怀子进子仪次韵并呈子肃"}
{"author":"赵蕃","content":"贫贱可余置，死生无彼抛。遗书曾不博，斗粟与枝巢。","dynasty":"宋代","title":"祝游子泉刘叔通二家孤寡"}
{"author":"赵蕃","content":"野市穿残路接溪，败船糜索两相依。居人欲渡频回首，客子将行屡揽衣。","dynasty":"宋代","title":"自安仁至豫章途中杂兴十九首"}
{"author":"赵蕃","content":"桃源政自人间世，山故苍苍水故流。不是幔亭张席地，卒然风雨卷山头。","dynasty":"宋代","title":"山中四绝句"}
{"author":"赵蕃","content":"问薪薪已无，问米米已空。假贷愧邻里，奔走愁仆童。乞食陶徵君，乞米平原公。昔人有如此，吾今未为穷。","dynasty":"宋代","title":"即事二首"}
{"author":"赵蕃","content":"为竹作亭还斫竹，取诗名榜更题诗。归来十日未一往，聊待萧然雨后时。","dynasty":"宋代","title":"曾相士约过意钓答以绝句"}
{"author":"赵蕃","content":"炎蒸三伏有无中，十里荷花四面风。严濑苏门两奇侣，一尊共德使君公。","dynasty":"宋代","title":"张帅置酒环波觞孙会之签判严造道主簿及蕃作"}
{"author":"赵蕃","content":"大暑惧死暍，祁寒愁仆僵。岁时空卒卒，身世益伥伥。问服遗官叹，怀沙去国伤。终殊弋何慕，况事色斯翔。","dynasty":"宋代","title":"寄秋怀"}
{"author":"赵蕃","content":"今年非闰年，是月已腊月。北风勿渠嗔，汝自衣百结。永夜只愁阴，清晨吹作雪。","dynasty":"宋代","title":"溧水道中回寄子肃玉汝并属李晦庵八首"}
{"author":"赵蕃","content":"蔽天才集雨，动地忽惊风。苧絮潜加力，杯觞稍费功。山川相映发，竹树失青葱。幼质知难久，茅檐溜已通。","dynasty":"宋代","title":"十二月二十九日雪三首其三"}
{"author":"赵蕃","content":"去岁诸公祖敬之，我曾同席共委蛇。相逢傥复蒙相问，为道东归鬓益丝。","dynasty":"宋代","title":"逸再为婺女之行既别出郭矣夜不能寐成六绝句"}
{"author":"赵蕃","content":"招真岩畔菊花秋，忆昨赋诗相赠投。不但居民思憩树，每令客子击行舟。只言腾踏已云远，岂料转输由尔留。我亦老焉犹昔日，倚楼看镜两悠悠。","dynasty":"宋代","title":"呈广仲运干"}
{"author":"赵蕃","content":"旱而逢小雨，月亦当季秋。便觉重阳近，还成一舸游。关余荒径菊，愧尔没波鸥。诗就云如卷，推篷得纵求。","dynasty":"宋代","title":"舟中雨作"}
{"author":"赵蕃","content":"兼旬眠食同，慷慨豁心胸。尚喜斯文在，未忧吾道穷。鹅湖余旧历，鹫岭子新逢。四海均同宇，休言两地中。","dynasty":"宋代","title":"别季承"}
{"author":"赵蕃","content":"十载郊居赋，当年蜡屐游。江山元好在，人物继风流。奏牍频能上，弦歌特暂留。白云宽志养，黄纸拜天休。先契仍僚契，赓酬复献酬。悬弧颂初度，横鹗看清流。","dynasty":"宋代","title":"沈沅陵生日"}
{"author":"赵蕃","content":"向子识损益，扬雄爱清静。我行萧滩上，二宅驾辄命。而于酬唱中，又得胡安丰。诗作文选体，字有眉山踪。扫门今已后，倾盖非敢望。谈间问先世，盖乃丈人行。归州片时程，乃复来高轩。从容仅数刻，倾倒贻百篇。平生嗜江山，到处须著语。及兹足漫摇，久乃舌自拄。时惟桂林掾，与彼新喻丞。俱以行卷来，暴富如不胜。","dynasty":"宋代","title":"寄谢新安丰守胡达孝见遗近诗一轴便呈甘叔异"}
{"author":"赵蕃","content":"狱事生人系，使臣王命将。移官乏童马，泛宅恃舟航。浩浩沅湘疾，滔滔孟夏长。妻孥累微禄，盗贼幸空囊。水驿才容借，风帆又趣张。谁与可尤怨，政尔赋行藏。","dynasty":"宋代","title":"四月十五日发岳州"}
{"author":"赵蕃","content":"旧闻良月似春时，真有梅花如许枝。绿萼深宜翠羽宿，静香独许蜜蜂知。木犀莫道开能再，庭菊无嗟晚乃移。不是南方地偏暖，宠光潜已落天涯。","dynasty":"宋代","title":"九月十六日文兴折赠绿萼梅数枝花多而甚香非"}
{"author":"赵蕃","content":"月待今宵满，秋空此夕中。与君俱客路，而我欠诗工。短发添新白，颓颜失旧红。波长嬉属玉，渚远怆宾鸿。","dynasty":"宋代","title":"中秋不见月次韵元衡十四夜江干步月五言"}
{"author":"赵蕃","content":"雨雪欣能霁，冰霜苦未和。体孱寒有相，絮败暖无多。二妙今谁敌，有诗皆可歌。暗中知沈谢，灰里拨阴何。","dynasty":"宋代","title":"俗有雪上加霜之谚今日之谓也二诗呈知县契丈"}
{"author":"赵蕃","content":"姿态何雄杰，盘拿更崛奇。曾闻左绵画，旧熟少陵诗。说似殊方寄，还容老眼窥。君手速收卷，燕雀恐惊疑。","dynasty":"宋代","title":"题刘正之所得绵州摹本画鹰"}
{"author":"赵蕃","content":"巫峡闻归旆，潇湘说定居。若亲千里面，曾捧一缄书。山桧风霜老，江枫日夜疏。穷秋已凉冷，体候复何如。","dynasty":"宋代","title":"三诗寄郭古夫"}
{"author":"赵蕃","content":"东郭竹谿君所庐，我家此物也扶疏。何时归去数来往，不似而今空寄书。","dynasty":"宋代","title":"寄向伯休且约他日道为芗林之游二首"}
{"author":"赵蕃","content":"起望若有得，欲言殊费辞。冥搜累肝肾，凝想见须眉。此乐谁能愈，虽贫自勿疑。是身宁大谬，无事及诸儿。","dynasty":"宋代","title":"饭后独立寺门颇见摇落之境欲收以诗大费弹压"}
{"author":"赵蕃","content":"有见匪山色，所闻非市声。思公藏有塔，钓士隐无名。兀兀故林愿，悠悠流俗情。经禅虽未暇，樵牧念馀生。","dynasty":"宋代","title":"周十三丈约同马三丈入青原山赋诗五首以记行其二"}
{"author":"赵蕃","content":"今年非闰年，是月已腊月。北风勿渠嗔，汝自衣百结。永夜只愁阴，清晨吹作雪。","dynasty":"宋代","title":"溧水道中回寄子肃玉汝并属李晦庵八首"}
{"author":"赵蕃","content":"时雨催农不厌多，客行无奈路长何。怨咨何与天公事，慷慨聊为劳者歌。","dynasty":"宋代","title":"自安仁至豫章途中杂兴十九首"}
{"author":"赵蕃","content":"云蔽初疑雨，云开复似晴。北风何自起，南雪骤能成。沴气应无作，东郊看有耕。怨咨怀往咎，驩喜见今情。","dynasty":"宋代","title":"次韵签判丈喜雪二首其一"}
{"author":"赵蕃","content":"南朝文士数徐陵，骑省流风篆法存。翰墨了知无异道，丹青今复见诸孙。规模要自胸中具，绳尺嫌于笔下论。太息艺成头已白，谁能持使献金门。","dynasty":"宋代","title":"赠徐处士"}
{"author":"赵蕃","content":"寒温问虚名，杜老厌束书。半百无一行，又似计数疏。傥非奉子公，不妨问何如。因声遇斋叟，簿领想多馀。","dynasty":"宋代","title":"秋怀十首其四"}
{"author":"赵蕃","content":"雨势崩腾略未休，涧冲溪恶使人愁。那知今日松原路，拄杖挑包得自由。","dynasty":"宋代","title":"松原山行七绝"}
{"author":"赵蕃","content":"政尔羞余子，胡然说故家。人方笑蓝缕，君乃不疵瑕。厚义重缟紵，空言非笠车。委思精绝处，百链出披沙。","dynasty":"宋代","title":"再呈伯潜"}
{"author":"赵蕃","content":"今日之热不可触，闭门养疴适所欲。振衣策杖一欣然，凉风为我生脩竹。","dynasty":"宋代","title":"简施文叔绝句四首其二"}
{"author":"赵蕃","content":"僧房四立壁，淅沥夜吹风。破衲作深拥，其势乃若空。晨钟不能待，宿火拨通红。","dynasty":"宋代","title":"溧水道中回寄子肃玉汝并属李晦庵八首其三"}
{"author":"赵蕃","content":"君见陈夫子，悬知问我能。江鸥惯眠草，野雁怯逢矰。矫首困疾首，折肱怀曲肱。携家能有弟，托死岂无朋。","dynasty":"宋代","title":"送信丰詹丞并寄赣陈丞二首"}
{"author":"赵蕃","content":"不识高安县，饱闻明恕堂。毋卑百里小，未觉四年长。议论兼秦汉，规模类越杭。庙堂方急此，已试乃为良。","dynasty":"宋代","title":"呈闾丘四舅二首"}
{"author":"赵蕃","content":"赵壹乡党摈，陈登湖海豪。飘飘风欲举，凛凛雪争高。眼界自无极，画图空复劳。未须惊白发，聊得湛春醪。","dynasty":"宋代","title":"书买江天阁壁"}
{"author":"赵蕃","content":"乡人不识王有道，抔土空传唐校书。闻道遗诗尚多有，典型不似晚唐馀。","dynasty":"宋代","title":"简周文显借王有道集二首其一"}
{"author":"赵蕃","content":"秋来瘧鬼不销亡，令我兼旬病在床。治药频成问良苦，易衣终日屡炎凉。但添特色色增悲壮，那有功名忆慨慷。多谢故人来问疾，几回宵度石为梁。","dynasty":"宋代","title":"王彦博徐审知频来问疾口占示之"}
{"author":"赵蕃","content":"处处江边阁，悠悠客子诗。欲知岁不与，验取鬓中丝。风雨凄其作，江山益尔奇。怜渠不解语，有恨莫能知。","dynasty":"宋代","title":"题飞霞亭"}
{"author":"赵蕃","content":"仆夫催蓐食，客子叹萧晨。青嶂如迎客，黄花似笑人。所思空脉脉，何是罢踆踆。未慕龙山达，深怀靖节真。","dynasty":"宋代","title":"重阳日"}
{"author":"赵蕃","content":"昔日曾升君子堂，祇今萧艾与俱长。可怜冷蝶无时态，尽日伶俜为汝忙。","dynasty":"宋代","title":"道傍菊有感"}
{"author":"赵蕃","content":"上天怜久旱，赫日变浓阴。要使今年熟，须成三日霖。萧疏财却暑，点滴谩过林。问我无田客，那怀闵雨心。","dynasty":"宋代","title":"初七日雨殊未沾足作四十字"}
{"author":"赵蕃","content":"卧闻急雨响林柯，想见江头声更多。两日不来百忧集，一杯犹忆醉时歌。已孤柿栗霜天熟，其奈衣裘卒岁何。掾奉酸寒古云叹，治时还重力田科。","dynasty":"宋代","title":"两日不见在伯风雨中有怀因以简之"}
{"author":"赵蕃","content":"沅有茝兮澧有兰，到今风物尚班班。有怀未觉千年远，无力能追一字还。赠我诗何富风月，知君助不待江山。况闻方奏凌云赋，宁复留繻待出关。","dynasty":"宋代","title":"和答李季蓬因观鄙语见赠"}
{"author":"赵蕃","content":"渊明种秫有公田，郑老时时得酒钱。笑我作官浑乏此，自炊斗酒慰馋涎。","dynasty":"宋代","title":"奉简在伯四首"}
{"author":"赵蕃","content":"识了才能项籍欺，灶煤研瓦分甘之。如何乞索忘唐突，拟赋江南鹤膝枝。","dynasty":"宋代","title":"从李崇道觅潘衡墨四首"}
{"author":"赵蕃","content":"身落江南不自悲，正欣梅也可供诗。纷纷桃李胡为者，政似当年蔡克儿。","dynasty":"宋代","title":"夜坐读书闻瓶梅之香口占五绝"}
{"author":"赵蕃","content":"梅开在高冈，仰望不可攀。微风一动摇，落片纷斓斑。下者隐幽閟，丛然榛棘间。著根近溪流，堕地即水湾。是物佳莫匹，在处堪解颜。扶藜曳芒屩，永日不得还。","dynasty":"宋代","title":"十四日二首其一"}
{"author":"赵蕃","content":"六飞驻吴中，地实三辅比。择守固甚艰，况于部刺史。惟公治衢州，他郡盖无是。岂惟教条清，坐见风俗美。邦畿四方本，王化所自始。俾公按连城，此责亦重矣。绣衣非古官，汉乃有直指。于今盗贼清，所系狱事尔。谳议苟以平，遗公孙若子。","dynasty":"宋代","title":"施衢州除浙西提刑以诗寄饯三首"}
{"author":"赵蕃","content":"溪上桥危亭亦高，柳阴直下有鱼舠。夜来雨足洪初涨，突岸冲矶声怒号。","dynasty":"宋代","title":"城下道中二首"}
{"author":"赵蕃","content":"冷澹清明节，萧疎斑白翁。不知春事减，但见绿阴重。坐卧书窗书，阴晴啼鸟中。年龄故尔似，贫病亦应同。","dynasty":"宋代","title":"初六日呈明叔"}
{"author":"赵蕃","content":"一盏华灯直万钱，谁知下里取薪然。绮纨照耀舆台体，民得褐衣犹破穿。","dynasty":"宋代","title":"上元口号呈莫令三首其二"}
{"author":"赵蕃","content":"斗酒百篇家有风，故应名堕胜流中。从教客论嘲元白，懒向东华恋软红。好句旧来传已熟，并游今日敢言同。看公人物非如我，毕志区区在草丰。","dynasty":"宋代","title":"同签判谢丈简寄教授李丈仍用王原庆旧韵"}
{"author":"赵蕃","content":"数月卧城郭，兹晨历郊原。林莺语声近，陂鹭背影翻。稻栽已遍亩，桑采无剩园。因行一欣尔，送友重惘然。","dynasty":"宋代","title":"同诸友送潘文叔出郊"}
{"author":"赵蕃","content":"鄙夫食肉书生菜，要是均为口腹卖。箨龙虽美亦菜流，我苦嗜之还自怪。君家作屋溪上篁，想见春风参短长。柰何反向寒厅乞，一束未能成报章。","dynasty":"宋代","title":"次韵曾季永乞笋"}
{"author":"赵蕃","content":"自君来主玉光亭，老柳频看秃又青。鸡黍欣留故人饭，文书恶杂长官厅。乡来念别今真去，从此微言孰为听。伯氏譍门季同役，叹予无策佐扬舲。","dynasty":"宋代","title":"送孙子肃子仪兼寄子进"}
{"author":"赵蕃","content":"倏尔听鸣鴂，慨然悲众芳。春事且衰歇，吾行可相羊。问年踰不惑，嘐嘐斯谓狂。益矣多闻友，从之道阻长。","dynasty":"宋代","title":"寄怀在伯三首其三"}
{"author":"赵蕃","content":"投罾政尔不能逃，偶逭还遭别网要。此意岂能知数罟，不论他日且今朝。","dynasty":"宋代","title":"八月八日发潭州后得绝句四十首其六"}
{"author":"赵蕃","content":"波静童闲笛，舟横翁卖鱼。村村皆乐业，处处尽安居。","dynasty":"宋代","title":"田家即事八首"}
{"author":"赵蕃","content":"身世一飘摇，羇愁两寂寥。怨歌空耿耿，晚雨况萧萧。饮强真能醉，诗成或当谣。明朝对清镜，鬓恐十分凋。","dynasty":"宋代","title":"雨中与公择对饮已而大醉既醒作此"}
{"author":"赵蕃","content":"昨夕斜阳照墟落，今晨细雨暗檐楹。田夫荷笠趋田去，织妇连机竞织声。畏馁但忧瓶粟罄，怕寒聊倚鬓丝明。古来名士多如此，底事于予亦麽生。","dynasty":"宋代","title":"十月晨雨"}
{"author":"赵蕃","content":"楼上长江江上山，烟云鸥鸟尚班班。归来靖节荒三径，已矣卢仝屋数间。书肯细行知义立，梦能频见识心关。因声重谢穷冈叟，太息刘郎去不还。","dynasty":"宋代","title":"寄愚卿兄弟兼属伯威"}
{"author":"赵蕃","content":"弟曾一识金川驿，兄盖屡维干越舟。群书博极诗无敌，乞尔此编无暗投。","dynasty":"宋代","title":"以介庵集遗成父"}
{"author":"赵蕃","content":"作别已半百，得书无二三。飘零各天外，摇落共江南。此去仍加远，相思转不堪。怀哉对床约，老矣折腰惭。","dynasty":"宋代","title":"九月一日晨起风物凄然不胜怀远之思作五首寄"}
{"author":"赵蕃","content":"上天怜久旱，赫日变浓阴。要使今年熟，须成三日霖。萧疏财却暑，点滴谩过林。问我无田客，那怀闵雨心。","dynasty":"宋代","title":"初七日雨殊未沾足作四十字"}
{"author":"赵蕃","content":"落月挂林高，溪行屡着篙。不令惊水宿，频觉送鸡号。此趋今成熟，吾生毋乃劳。何能永谢去，自学小舟操。","dynasty":"宋代","title":"早行五首"}
{"author":"赵蕃","content":"晨起倦乌巾，还倾老瓦盆。自知中了了，人谓日昏昏。迤逦谿山别，披纷雁鹜喧。春风得亡赖，幽趣与谁论。","dynasty":"宋代","title":"早醉"}
{"author":"赵蕃","content":"鸡送山窗月，钟残欹枕眠。栉疏知鬓秃。肘见觉裘穿。觅句无新意，繙书有旧缘。纵违幽事喜，差免俗尘煎。","dynasty":"宋代","title":"早作"}
{"author":"赵蕃","content":"萧萧初对雨，滟滟急看晴。远树孤烟出，旷陂春水生。不关形役累，自作野田行。独愧龙钟者，犹敺觳觫耕。","dynasty":"宋代","title":"早作"}
{"author":"赵蕃","content":"夫子文章何所如，高处直命骚为奴。世人共诵词人赋，不道雕虫羞壮夫。儿时闻公芗林社，既见则喜已白须。公亦与我自言志，笑谓此客向来无。昨传得官隶王都，且复将试齐相壶。岐江严湍浪饶舌，爱公愿公吾道扶。今知谢事归悬车，食可无肉寒须襦。再三问公近起居，复道今腴非昔癯。君今好去相与娱，马牛宁得加我呼。绝代幽居在空谷，市门三五方当垆。","dynasty":"宋代","title":"曾季明经过相见闻寿冈先生挂冠之报且承动静"}
{"author":"赵蕃","content":"庭空不张爵萝，林静可窥鸟窠。髯曾暇能过我，诵诗口若悬河。","dynasty":"宋代","title":"曾耆英见过题赠六言四首"}
{"author":"赵蕃","content":"衣敝不羞狐貉，气华正在诗书。穷通故是有命，天也岂人力欤。","dynasty":"宋代","title":"曾耆英见过题赠六言四首"}
{"author":"赵蕃","content":"我敬大门名节，绝叹乃孙贱贫。故知风气犹在，不肯叩户随尘。","dynasty":"宋代","title":"曾耆英见过题赠六言四首"}
{"author":"赵蕃","content":"试用初如江发源，斯人欠使百其年。有孙解保书如束，过我不嫌寒乏毡。郡守旧闻曾奏疏，乡人今日有经筵。纵云录后有前例，循吏艺文应并编。","dynasty":"宋代","title":"曾耆英录先提举著述及屠龙禾谱与先世志文见"}
{"author":"赵蕃","content":"别时落落问山风，见日清霜鸣哑钟。二谢有诗皆可诵，七言兼与见传宗。举幡故异司隶救，右袒徒闻吕氏从。君独凄凉能过我，逢迎敢作谬为恭。","dynasty":"宋代","title":"曾耆英自太和携所录谢民师观妙诗文副以长句"}
{"author":"赵蕃","content":"几向图经问水源，未知蜀道远如天。书题无自寄鸿雁，鸟语不堪闻杜鹃。已自革堂参句法，更于锦里醉风烟。使行万里无空反，乞与新诗到处传。","dynasty":"宋代","title":"寄陈择之"}
{"author":"赵蕃","content":"及是凡几见，于今乃白头。殷勤蒙饭设，缓急与医谋。夫子自为德，畸人何足忧。诸家何所历，更有若人不。","dynasty":"宋代","title":"赠张次律司理三首其二"}
{"author":"赵蕃","content":"试登云锦阁，还上揖仙亭。栋宇虽摧落，江山自典型。冲风聊策杖，晚日更扬舲。要写吴江句，初无六尺屏。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"亦到溪南否，还能念我不。梅花今次第，客子政飘浮。师法真难得，微官盍罢休。饥寒还累我，寤寐只关忧。","dynasty":"宋代","title":"客长沙邢园堂下梅花一萼先开有怀成父斯远二"}
{"author":"赵蕃","content":"未解桃源果有无，树林楼阁世行图。此亭纵说空无物，犹有仙山来坐隅。","dynasty":"宋代","title":"登安仁云锦驿后挹仙亭三首"}
{"author":"赵蕃","content":"松间谡谡冲浮埃，跫然谁能为余来。凭高所历故已下，得君更觉争崔嵬。兹山不到近十载，频日能来已再回。人生万事每如此，而欲取必真愚哉。袖衔文书辱持似，快读不待纸尾开。金声讵须掷地出，隐隐自杂山风哀。吾曹用意果痴绝，非尔何以娱岁月。明当举似子王子，不但慰归仍赋别。","dynasty":"宋代","title":"明日同数公复登山忽闻履声乃审知也携和诗三篇来复用韵作一首"}
{"author":"赵蕃","content":"三国功名可立谈，赋成赤壁倍崭岩。想君梦去神游处，慷慨风流真可参。","dynasty":"宋代","title":"题刘叔骥梦游赤壁赋后二首"}
{"author":"赵蕃","content":"平生几作送行诗，展卷常增别后思。我分无堪祇贫贱，君才未免尚驱驰。江山此去虽多识，桃李何心亦念离。邂逅有人频寄字，要知安否慰孤羁。","dynasty":"宋代","title":"公择过门告别口占送之"}
{"author":"赵蕃","content":"老眼看花抵雾中，寥寥鼻观与香通。水仙蜕去梅成实，只有山矾印此风。","dynasty":"宋代","title":"十一日其一"}
{"author":"赵蕃","content":"去岁飘然反自闽，访君曾为驻征轮。尺书不至知殊县，五字可追如隔晨。秦论旧闻追乃祖，汉庭那得弃平津。行当过我一饭去，要话别来长苦辛。","dynasty":"宋代","title":"去年过铅山一见季承自后邈不相闻秋试度必入"}
{"author":"赵蕃","content":"剩水残山觉范诗，泛然孤棹去何之。倚樯吟啸元无忤，谁信今朝无早炊。","dynasty":"宋代","title":"寄怀二十首"}
{"author":"赵蕃","content":"著论端能拟过秦，苦吟长学跨驴人。十年不调非求异，三径为资本作贫。回首浮梁屡还往，断魂宿草几陈新。藏家有集曾三复，借我流传莫谩珍。","dynasty":"宋代","title":"以孟夏唱酬陈子高诗寄季承并借穷愁志及其兄"}
{"author":"赵蕃","content":"雨后凉虽在，秋中月遂孤。未妨疏狡兔，端恐失遗珠。屡起瞻云汉，还成候挈壶。清羸祇益苦，庭树有栖乌。","dynasty":"宋代","title":"八月十二夜至十六夜皆无月赋诗三首其二"}
{"author":"赵蕃","content":"斜日欲向夕，孤怀谁与开。慵能繙故纸，閒且拨寒灰。海内长为客，江南欲放梅。竟将身自絷，宁有水西回。","dynasty":"宋代","title":"独坐晚题"}
{"author":"赵蕃","content":"自离竹隐居，借宅亦多种。周旋虽不乏，潇洒常入梦。猗欤此窗绿，辍自口腹奉。别之亦几年，似困鸟雀哄。兹晨暂来归，溉扫何妨痛。竹隐从未还，风猷入吾用。","dynasty":"宋代","title":"天帚竹"}
{"author":"赵蕃","content":"心远渊明趣，室虚庄叟书。宅边种柳树，濠上乐鯈鱼。往者不复作，斯人今则疏。谁为赏静者，吾欲并门居。","dynasty":"宋代","title":"寄题安福士人家赏静轩听雨二首其一"}
{"author":"赵蕃","content":"柯茎全与腊梅同，色洁香幽梅亦通。以玉谥之真不僣，何须汉赋楚骚中。","dynasty":"宋代","title":"祝君适中折所居南山岩花二种曰玉梅曰含笑者为况名乃适中自制人鲜知之题五绝以广焉其一"}
{"author":"赵蕃","content":"地瘠不宜竹，山寒多种松。路穷千折险，庵在最高峰。石溜通泉乳，晴檐喧蜜蜂。客来僧不语，日暮自鸣钟。","dynasty":"宋代","title":"东庵上方"}
{"author":"赵蕃","content":"几年惆怅荔枝红，妇荐孙擎寿媪翁。我亦得归无此乐，弟兄相对小灯笼。","dynasty":"宋代","title":"送何叔信三首"}
{"author":"赵蕃","content":"桃李成阴麦有花，筍舆咿哑我还家。谬薛莫望临邛令，雨后东陵宜种瓜。","dynasty":"宋代","title":"常山道中"}
{"author":"赵蕃","content":"迩日使岭表，历论无此贤。谁欤记南海，久矣赋贪泉。已上蓬山直，还居吏部铨。省郎迟岂恨，宣室夜重前。掌制宜鸿笔，谈经合细旃。兹为重儒术，何止用诗仙。四海推鸣凤，孤长怅跕鸢。长安近抵日，蜀道远如天。裋褐春风倚，归心夜雨悬。十年期撰屦，斗食政穷边。","dynasty":"宋代","title":"寄诚斋先生"}
{"author":"赵蕃","content":"东村鞭牛耕未已，西村车水愁秧死。可怜番人长苦辛，旱乾水溢年年事。旱乾水溢天之为，天意如回一弹指。所愁郡县无良吏，不得辛勤住田里。","dynasty":"宋代","title":"田家即事"}
{"author":"赵蕃","content":"风雨属连殊未休，豫章城中十日留。江云有意作晴色，今者薄暮当行舟。","dynasty":"宋代","title":"漫兴十一首"}
{"author":"赵蕃","content":"望望吴楚隔，悠悠兄弟思。经行偶来过，喜极为成诗。二父已名世，诸郎皆好辞。谁云前辈远，未觉此风衰。","dynasty":"宋代","title":"次韵和叔并呈叔鱼"}
{"author":"赵蕃","content":"夜久寂无听，晓来微有声。鸡鸣疑远墅，鼓动忽孤城。异县留妻子，殊方老弟兄。怀哉一斗粟，于汝岂无情。","dynasty":"宋代","title":"二十八日雪二十九日未已赋诗凡五首"}
{"author":"赵蕃","content":"落日明深坞，微流咽断桥。牛童肩滞穗，汲妇抱遗樵。谁谓居田贱，殊胜处富骄。归哉各其所，吾亦饫吾瓢。","dynasty":"宋代","title":"晴晚立田间二首其一"}
{"author":"赵蕃","content":"瑟缩从渠体尚生，不妨攲拥度天明。书生活计能消底，太息牛衣王仲卿。","dynasty":"宋代","title":"初寒无衾买纸被以纾急作四绝其二"}
{"author":"赵蕃","content":"一琖华灯直万钱，谁知下里取薪然。绮纨照耀舆台体，民得褐衣犹破穿。","dynasty":"宋代","title":"上元口号呈莫令三首"}
{"author":"赵蕃","content":"蜡梅当日过苏黄，名压西川旧海棠。太息此花终未遇，而余与子漫平章。","dynasty":"宋代","title":"祝君适中所所居南山岩花二种日玉梅日含笑者"}
{"author":"赵蕃","content":"绝叹园林枯杭，顿惊溪谷精神。两鬓我终如雪，数花渠可回春。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"君见陈夫子，悬知问我能。江鸥惯眠草，野雁怯逢矰。矫首困疾首，折肱怀曲肱。携家能有弟，托死岂无朋。","dynasty":"宋代","title":"送信丰詹丞并寄赣陈丞二首"}
{"author":"赵蕃","content":"丁蔡纷纷竞宠加，底如好事玉溪家。至今有子能传业，不待茶精句亦佳。","dynasty":"宋代","title":"从萧秀才求茶二首其一"}
{"author":"赵蕃","content":"旧说洛阳天地中，遂令北客病南风。只今政教通南粤，亦有大寒桑树红。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"陶翁避暑者，容膝取易安。贾生忧世患，晚乃悟达观。出处等蘧庐，可作异致看。胸中极空洞，流止亦鲵盘。","dynasty":"宋代","title":"胖轩"}
{"author":"赵蕃","content":"斯文吕与张，用世故落落。年来踵蒿原，天意亦已虐。君尝登其门，如户发管籥。何当传相授，此道得深酌。","dynasty":"宋代","title":"寄答潘文叔并属恭叔五首其五"}
{"author":"赵蕃","content":"废宅委尘埃，梅花亦自开。九泉无起日，双鬓有新摧。索莫生何理，飘零句易哀。若为归去晚，茅屋老苍苔。","dynasty":"宋代","title":"题堂前梅花"}
{"author":"赵蕃","content":"陇麦茁尚短，畦蔬裁未匀。既饥还苦馑，度腊复当春。往者虽深念，天乎本至仁。忽来风不断，遂俾雪无垠。摵摵初兼霰，霏霏且蔽尘。田家欣鼓舞，客子敢颦呻。破衲深跧夜，生薪急燎晨。无从漉醅旧，聊且赋诗新。","dynasty":"宋代","title":"春雪四首其二"}
{"author":"赵蕃","content":"大机石头云自横。钓鱼台一潮初平。侧闻左蠡春水生，蛟龙改穴鼋鼊争。扁舟夜泊邬江尾，空山月出中夜起。政须杰名弹压此，乃祖诗成会泣鬼。","dynasty":"宋代","title":"呈李齐之文学"}
{"author":"赵蕃","content":"洪井登龙记昔年，祇今太末又行缠。馀波所及盖多矣，一夜水高溪有船。","dynasty":"宋代","title":"与李衢州峄四首其四"}
{"author":"赵蕃","content":"复岭重冈向背迷，瘦筇深与病夫宜。早禾未割尤艰食，过午人家犹未炊。","dynasty":"宋代","title":"凿磨岭"}
{"author":"赵蕃","content":"一代数人君有传，九原可作我无缘。颇思灯火亲余暇，却恨江湖枉过年。载辱新诗为永好，绝知高义有哀怜。官闲借问忙何事，日日经营作和篇。","dynasty":"宋代","title":"在伯用沅陵韵见贻次韵"}
{"author":"赵蕃","content":"侯芭老于玄，后山称嫡孙。师法苟自是，顾可名他门。欲观尹方斋，请视周伯仁。我亦识此老，一尊思细论。","dynasty":"宋代","title":"秋怀十首"}
{"author":"赵蕃","content":"种花本欲娱行客，客子逢花特地悲。忽忽重阳今半月，依然青蕊网蛛丝。","dynasty":"宋代","title":"道店菊"}
{"author":"赵蕃","content":"访子林间宅，系余溪上船。还成一夕语，宛似五年前。白发惊新梦，青灯读近编。黎明又当别，相对欲忘眠。","dynasty":"宋代","title":"夜过半村李商叟谓不可无所赋为作唐律二首"}
{"author":"赵蕃","content":"南渡凄凉六十年，故家遗俗日萧然。不应门户端如此，政坐吾曹欠勉旃。斗食我今悲白发，束书今喜继青毡。乡来未识衡州士，闾里皆推有此贤。","dynasty":"宋代","title":"呈刘子后"}
{"author":"赵蕃","content":"学语浑似学参禅，要保心传与耳传。秋菊春兰宁易地，清风明月本同天。","dynasty":"宋代","title":"诗一首"}
{"author":"赵蕃","content":"农事催人未遽央，种秧未了插秧忙。田家作苦吾常逸，所愧饥寒趋路旁。","dynasty":"宋代","title":"自安仁至豫章途中杂兴十九首"}
{"author":"赵蕃","content":"今年至日还为客，堕我侵寻老境中。照影不堪诗鬓秃，向人无复酒颜红。石田茅屋乡关异，官柳野梅时序同。试问一廛何所直，苦令飘泊困西东。","dynasty":"宋代","title":"至日"}
{"author":"赵蕃","content":"风雨虽如晦，鸡鸣不废晨。窗明惊次第，吾卧特逡巡。泣豆因煮豆，柏人何迫人。为家疑宿业，旧学似前身。","dynasty":"宋代","title":"病中即事十五首其十五"}
{"author":"赵蕃","content":"旧抄题作茶山集，每恨不多看易穷。全编敢意落吾手，何自得之从长公。","dynasty":"宋代","title":"途中阅曾运使所况文清集得四绝句寄之"}
{"author":"赵蕃","content":"郡邑贪残固合诛，釁端繇尔复何如。官军可怖无轻敌，直恐微躯不足锄。","dynasty":"宋代","title":"自安仁至豫章途中杂兴十九首"}
{"author":"赵蕃","content":"小出端如远客归，仆迎儿候犬循衣。家人不问城中事，但道雨多蔬茹肥。","dynasty":"宋代","title":"还家二绝"}
{"author":"赵蕃","content":"平岸朝阳已映光，高林宿霭尚深藏。客中亟起繇何事，要趁侵晨数刻凉。","dynasty":"宋代","title":"八月八日发潭州后得绝句四十首"}
{"author":"赵蕃","content":"先生自词伯，举世孰诗人。纵不藏人善，惭无佳句新。每怀青眼旧，应念白头贫。未弭沅湘楫，蒸湘复问津。","dynasty":"宋代","title":"呈王平江二首"}
{"author":"赵蕃","content":"岭路萦纡合，泉流诘曲通。田毛无岁旱，山课与耕同。","dynasty":"宋代","title":"涧舖岭道中四首"}
{"author":"赵蕃","content":"御雨无过以瓦为，古人朴直致君辞。我今闭户疏还往，滑滑从深三尺泥。","dynasty":"宋代","title":"反禽言二首"}
{"author":"赵蕃","content":"长年遇百艰，十步九逢滩。龙湫平渊蓄，灵山列岫寒。庖厨朝饭薄，絺绤晚衣单。独抱高深意，知音谁为弹。","dynasty":"宋代","title":"将至信州二首其一"}
{"author":"赵蕃","content":"晚风吹雨过前湾，载酒谁欤起病颜。政尔交游能不乏，故知酬唱未令悭。只今冲口从俱录，异日芜词合细删。如我论材真款段，两君骏足本天闲。","dynasty":"宋代","title":"次韵严从礼兼简明叔"}
{"author":"赵蕃","content":"无人南涧游，老我北窗卧。雨为洗炎蒸，身成起颓惰。幽花曜丛丛，新竹排个个。是中有馀诗，独唱谁其和。怀君固非远，念我当数过。蝉噪晚声清，萤飞新月破。","dynasty":"宋代","title":"闰月二日雨三日复雨寄斯远三首其三"}
{"author":"赵蕃","content":"败砌初无菊，空林合有梅。如何长至后，不见一枝开。岂是春渝信，端缘旱作灾。蔬畦与麦垅，满目但黄埃。","dynasty":"宋代","title":"至节后犹未见梅疑旱使然"}
{"author":"赵蕃","content":"寒风动地至，有如穷冬时。居人不知感，客子深怀悲。故山邈何许，倏忽半岁辞。行脚债未了，悠悠遂臻兹。刍薪且弗给，更问裘褐为。","dynasty":"宋代","title":"九月十一日雪二首其二"}
{"author":"赵蕃","content":"禅月台边草树苍，下临溪流碧泱泱。君卜居之岁且长，径路不忍夷其荒。我时巾幅上君堂，劳君煮茶炷炉香。与谈世故如有亡，掉头诵诗声绕梁。别来书劄阙寄将，忽然贻我细作行。似言欲从怀玉旁，迤逦远趣金华装。金华尚书汉豫章，招礼孺子固所当。出处有道君素详，此行甚重无或伤。况君袖手久退藏，九十半百胡可忘。傥谒地主询吾乡，为致登临忆侍郎。","dynasty":"宋代","title":"送徐季益赴婺州陈尚书之招并属寄谢郡守韩侍"}
{"author":"赵蕃","content":"今代河南客，当年吏部孙。青毡馀翰墨，白发念田园。邂逅成相识，飘零忍重论。三王如见问，寄谢勿辞烦。","dynasty":"宋代","title":"寄怀大声兄弟叔文老丈兼属三王叔侄二首其二"}
{"author":"赵蕃","content":"晴烟生野聚，冻雪被山田。树树梅花下，芊芊麦秀边。青春今日立，白发此身怜。更想痴儿女，悲啼忆去年。","dynasty":"宋代","title":"立春日自城还县道中作"}
{"author":"赵蕃","content":"晓枕闻屐声，方知夜来雨。遥怜江南梅，玉立胜越女。林深笑成暗，溪浅照亦俯。想象不胜情，吾宁久羁旅。","dynasty":"宋代","title":"十二月七日病题四首其一"}
{"author":"赵蕃","content":"平生食肉吾无相，雨甲烟苗足慰贫。几日山行更无此，况堪拈米恶于尘。","dynasty":"宋代","title":"自安仁至豫章途中杂兴十九首"}
{"author":"赵蕃","content":"不但元戎贵，仍兼制使雄。深沉天与度，简敬学成功。人士薰陶内，兵民教训中。讵应先郤縠，宁复后文翁。","dynasty":"宋代","title":"送赵成都五首"}
{"author":"赵蕃","content":"三日舟行风打头，春愁那更值覊愁。一年谁似清明节，忍向天涯除破休。","dynasty":"宋代","title":"舟中清明"}
{"author":"赵蕃","content":"籍甚所闻三桂堂，向来相与但南昌。横经重识泮宫老，捧檄仍思幕府良。日暮酒尊勤洒扫，竹边谈几爱苍凉。梅江父子风流旧，今见君家鸿雁行。","dynasty":"宋代","title":"寄赠孙教授兄弟"}
{"author":"赵蕃","content":"好在茶青竹，青青十百竿。风烟饱持护，鸟雀静嘲欢。父子当年趣，声名后代看。兴怀非一事，愁绝更思韩。","dynasty":"宋代","title":"挽曾仲躬侍郎三首其三"}
{"author":"赵蕃","content":"前辈已云远，公身亲见之。老成疑故在，风俗未忧衰。问学本日用，文章先达辞。从兹得夷步，不复困多歧。","dynasty":"宋代","title":"呈邢叔三首"}
{"author":"赵蕃","content":"草屋竹门江岸旁，三三两两竞携将。尔曹应念宦游好，不念西来道阻长。","dynasty":"宋代","title":"自桃川至辰州绝句四十有二其五"}
{"author":"赵蕃","content":"苔藓斑斑过雨廊，菱荷猎猎晚秋乡。庐山大似要元亮，江夏安能隐戴良。酒遇诸豪君可敌，诗逢二妙我无长。昔何勇锐今何怯，畅叙深孤咏与觞。","dynasty":"宋代","title":"次韵何叔信"}
{"author":"赵蕃","content":"江东闻田歌，湖北听田鼓。鼓声于以相疾徐，歌调因之慰劳苦。东山丝竹仍携妓，风月鸣蛙胜鼓吹。何如田鼓与田歌，乌乌坎坎安而和。","dynasty":"宋代","title":"田家行二首"}
{"author":"赵蕃","content":"抱病俱不饮，清言醒肺肝。山空知室迥，念静失忧端。纵笔诗还作，无弦琴废弹。庵居已清绝，况及夜微阑。","dynasty":"宋代","title":"与成父夜坐"}
{"author":"赵蕃","content":"客里送行人，情钟况所亲。絮飘吟帽雪，花杂马蹄尘。何处为寒食，还家尚及春。园林检校事，欠酒著诗陈。","dynasty":"宋代","title":"送邢大声宏音二首"}
{"author":"赵蕃","content":"秋入园林日夜稀，慨然那复更临岐。暗中摸索非其物，海内流传会有知。岂但文章振吾道，更蕲饥溺济斯时。直声旧著尚书履，召节行闻夜席思。","dynasty":"宋代","title":"次韵南涧韩先生二首"}
{"author":"赵蕃","content":"十载依修竹，今秋始一辞。琴书与俱载，风月故长随。四海均为寓，旁观莫浪疑。全家肯同住，未愧鹿门期。","dynasty":"宋代","title":"徙居祖印寺"}
{"author":"赵蕃","content":"睡思昏然昼掩门，觉来山雨已翻盆。黄梅应熟骚人念，绿野可耕田父言。林外竹鸡时自语，阶前花鸭故相喧。诗材满眼费驱使，此事合输刘与孙。","dynasty":"宋代","title":"雨中遣兴呈远斋父子孙丈昆仲"}
{"author":"赵蕃","content":"穷冬无苦寒，宽我欠裘褐。裘褐苟不备，道有犹絺葛。童奴忽告言，薪尽米复竭。市籴不可赊，囊钱顾安得。诗成讵堪煮，梅望当止渴。一笑谢儿曹，尔饥由我拙。","dynasty":"宋代","title":"十四日二首"}
{"author":"赵蕃","content":"世俗争知竞冶容，纷纷墙穴交相从。谁知亦有秉正色，奉养辛勤供织舂。过期不嫁心不悔，偃蹇数夫终德配。君不见兰生林下久含章，得时可以充君佩。","dynasty":"宋代","title":"周愚卿用荀卿氏之语以遇名斋从余求诗为赋古"}
{"author":"赵蕃","content":"竟孤春碧醉梅前，犹喜囊中有和篇。雪后晚风衡岳路，雨余秋色五溪边。一书寥阔忘重寄，小别侵寻过半年。赖是时从安道逸，有时共说伯仁贤。","dynasty":"宋代","title":"寄周允升"}
{"author":"赵蕃","content":"满城车马走尘埃，湖上幽蹊长积苔。喟叹高风尚千载，殷勤两日为重来。吾生讵老五斗米，此地终期三径开。大厦崇成非往者，况予拥肿自樗材。","dynasty":"宋代","title":"初八日过总持以雨不得观龙井休日再往经孺子"}
{"author":"赵蕃","content":"平生几读右丞诗，未见贤孙归去迟。邂逅虽欣适吾愿，欲嗟人事好乖离。","dynasty":"宋代","title":"次张汉卿次房"}
{"author":"赵蕃","content":"携家本避长城戍，孙子相仍住桃坞。虽云秦暴赋可逃，后乃开通晋南渡。当时未有神仙传，创自渊明诗五言。祇今图画遍四海，楼台树木空苍然。玄都亦说桃千树，梦得飘零因怨句。未应只属羽人家，亦有因兹悟初祖。我州那得桃花台，台下清溪转石哀。仙耶释耶不可见，每一过之空系缆。","dynasty":"宋代","title":"泊舟桃花台入妙香院"}
{"author":"赵蕃","content":"流传昔多闻，邂逅今既见。顾我何足收，期公示深眷。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"忽忆沧洲去，何心汉节持。上书期得请，勇退复奚疑。用舍非吾事，荣枯自彼时。疾风劲草见，松柏岁寒知。","dynasty":"宋代","title":"投介庵先生并寄庐陵周侍郎四首"}
{"author":"赵蕃","content":"秋入江湖事事幽，未妨著我咏洪流。水居三两似相识，苦问来船仍去舟。","dynasty":"宋代","title":"晚登邬子亭用壁间韵四首"}
{"author":"赵蕃","content":"衣敝不羞狐貉，气华正在诗书。穷通故是有命，天也岂人力欤。","dynasty":"宋代","title":"曾耆英见过题赠六言四首"}
{"author":"赵蕃","content":"晚风何许递参差，南望令人思九疑。渺渺烟波莫能极，谁云一苇可杭之。","dynasty":"宋代","title":"登岳阳楼"}
{"author":"赵蕃","content":"清江台上读君诗，颇欲相从慰所思。何意昌山夜止宿，忽成风雨对床期。","dynasty":"宋代","title":"宜春道中赠邢公昭二首"}
{"author":"赵蕃","content":"死别生难见，生离死会逢。休凭海山信，浪觅少翁容。春院无新迹，罗衣有旧缝。昨朝桃李艳，今日绿阴重。","dynasty":"宋代","title":"悼亡"}
{"author":"赵蕃","content":"汭口成孤泊，章岩说旧游。征商毋见挽，日暮自应休。烟暝栖鸦树，沙昏宿鹭洲。浮生真泛泛，吾道莽悠悠。","dynasty":"宋代","title":"闰月二十日离玉山八月到余干易舟又二日抵鄱"}
{"author":"赵蕃","content":"帆来鸟去苏州句，落木长江老杜诗。得意写图那办此，惊人吐句或能之。长年役役愁肝肾，老态骎骎入鬓髭。寄谢樵夫与渔子，可怜日用不能知。","dynasty":"宋代","title":"十九日雨中"}
{"author":"赵蕃","content":"东湖共款竹多竿，妙果同登塔几盘。冲雨冲风总幽事，一谈一笑尽诗端。随人似我空为计，出语如君当不刊。派后江西有惊坐，封题并与略评看。","dynasty":"宋代","title":"以孟夏唱酬陈子高诗寄季承并借穷愁志及其兄"}
{"author":"赵蕃","content":"战伐求三国，羁縻自五溪。归飞慕鸿雁，沿戏狎凫鹥。酒以忘忧酌，诗因访古题。是身真老矣，南北更东西。","dynasty":"宋代","title":"巴丘驿晚题二首其二"}
{"author":"赵蕃","content":"寺后溪亭我所开，春风应已长莓苔。南州高士如临赋，为把新诗写寄来。","dynasty":"宋代","title":"送智门祥师便呈斯远兄"}
{"author":"赵蕃","content":"伯兮当日意，蘐也直云忘。岂是名兹草，真将种北堂。能丛又能干，非绛复非黄。开处阴当合，看时昼阅长。","dynasty":"宋代","title":"蘐草"}
{"author":"赵蕃","content":"萧萧风雨急还休，无数仓官立道同。多少诗情浑漫兴，烟云不隔四山秋。","dynasty":"宋代","title":"江山道中"}
{"author":"赵蕃","content":"丛篁乱临溪，丛树深隔堑。爱之不能即，玩之宁有厌。五字遣谁哦，一杯频尔念。幸勿折新开，留将遂幽占。","dynasty":"宋代","title":"咏隔堑梅"}
{"author":"赵蕃","content":"向来共和有羊何，今见公才十倍过。可念此身如垢镜，要须著手为揩磨。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"安否别来端若何，尺书可是雁无过。南丰惠我新诗什，亦复怀君旧琢磨。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"南丰鬓发已如翁，子盖他时冰雪容。长少结交端有道，我凡何处滥登龙。","dynasty":"宋代","title":"曾裘父寄二绝并呈审知一再次韵前以寄曾后寄"}
{"author":"赵蕃","content":"为竹作亭还斫竹，取诗名榜更题诗。归来十日未一往，聊待萧然雨后时。","dynasty":"宋代","title":"曾相士约过意钓答以绝句"}
{"author":"赵蕃","content":"正尔耽诗不耐閒，镜中频觉瘦栾栾。曾郎惠我尽清供，椀把春风香并兰。","dynasty":"宋代","title":"曾秀才送茶"}
{"author":"赵蕃","content":"家世风流翰墨林，政和佛祖务传心。浮辞肯作齐梁体，古调直谐韶濩音。入社敢期陪唱属，赠言从此得参寻。惠然更辱高轩过，不问春溪绿涨深。","dynasty":"宋代","title":"曾郢州携和诗见过次韵谢之"}
{"author":"赵蕃","content":"管城封已失，少室价难高。外作萧嵩表，中惭去病鏖。纵横才适用，脱略已陈劳。自分当频弃，毋庸谓不遭。","dynasty":"宋代","title":"赠笔"}
{"author":"赵蕃","content":"食肉既无相，良工徒苦心。吁嗟君类我，何处觅知音。","dynasty":"宋代","title":"赠笔工"}
{"author":"赵蕃","content":"几日暄寒候，浑如到岭南。岑岑无药疗，愦愦只书耽。雨止隅仍漏，鸢飞潦政涵。君来得披豁，万里散晴岚。","dynasty":"宋代","title":"赠别欧阳全真三首"}
{"author":"赵蕃","content":"往者赣州牧，与君乡里儒。身俱上黄阁，官或伏青蒲。荐口宁虚启，才名不可诬。下僚如处士，鲠论亦时须。","dynasty":"宋代","title":"赠别欧阳全真三首"}
{"author":"赵蕃","content":"忆过君家黄堰居，春风杨柳政扶疏。人生离合自多感，邂逅更当摇落馀。","dynasty":"宋代","title":"呈子肃三首其二"}
{"author":"赵蕃","content":"湖外频年客，江东迩日归。欲知年事迫，看取鬓毛非。寄意虽梅柳，关心在蕨薇。令余倒芒屦，须子叩柴扉。","dynasty":"宋代","title":"雨中不出呈斯远兼示成父四首其三"}
{"author":"赵蕃","content":"梅句商量未隐，兰诗拥并人来。试问关山细雨，何如茅屋苍苔。","dynasty":"宋代","title":"戏作梅花六言未就而得兰一盆并颂之三首"}
{"author":"赵蕃","content":"万石湖南港，杨林湖北潭。不胜摇橹倦，顾欲使风贪。凛凛岩墙戒，悠悠鸩毒耽。频能愧沙鸟，数可傲征帆。","dynasty":"宋代","title":"早行五首"}
{"author":"赵蕃","content":"南涧先生归几时，南溪如泛未传诗。君行为我殷勤录，并问茶山僧乞碑。","dynasty":"宋代","title":"斯远兄入城见使君郎中且谒尚书韩先生提属李"}
{"author":"赵蕃","content":"林雪乾留冻，巘云行带昏。幽人贪熟睡，檐鹊故多言。宿润微侵屦，晨光渐满轩。倦能行竹径，闲且灌兰盆。","dynasty":"宋代","title":"幽居多暇风雨兼旬山色菁葱禽声在树顾而乐之因赋此"}
{"author":"赵蕃","content":"老树发青枝，晴多雨亦奇。一花成独破，病眼得先窥。又作殊方见，还成寄远诗。不知闽与浙，何处念乖离。","dynasty":"宋代","title":"客长沙邢园堂下梅花一萼先开有怀成父斯远二首其一"}
{"author":"赵蕃","content":"朱弦昔日被歌声，岁月频更感易生。唯有锦江桥下水，相逢不改旧时清。","dynasty":"宋代","title":"至邑有感二首"}
{"author":"赵蕃","content":"江南山水尽宜诗，几欲经营竟不奇。不料此编能到手，意曾关处辄能知。","dynasty":"宋代","title":"题曾幼度诗集后二首"}
{"author":"赵蕃","content":"谁能当此风霜面，政要渠侬铁石心。我亦苦吟羞不足，愿从千古觅遗香。","dynasty":"宋代","title":"梅花绝句五首要明叔仲威同作"}
{"author":"赵蕃","content":"身堕南州已觉赊，五溪从此更天涯。别肠何止成万转，霜鬓不堪今半加。颇念客留同此日，绝怜归梦每还家。公如踵赴仙都约，犹拟颉颃飞佩霞。","dynasty":"宋代","title":"别晦庵"}
{"author":"赵蕃","content":"旧闻但觉生米矶，新游更见黄连石。石边矶上有轩窗，万里一时来咫尺。","dynasty":"宋代","title":"生米矶之至德观余旧游也尝有题钓矶胡柏七言"}
{"author":"赵蕃","content":"旧来绝叹茶山竹，今日重悲南涧泉。儒雅风流真不愧，两贤真可作三贤。","dynasty":"宋代","title":"寄韩仲止主簿其一"}
{"author":"赵蕃","content":"老衲迎门祇敝裳，问年还举四山黄。谁云此院通衢著，渠自长閒人自忙。","dynasty":"宋代","title":"题石潭观音院用王枢密庶愚丘正宗韵二首其一"}
{"author":"赵蕃","content":"路尽庵才出，云深山更藏。陂池新得水，松桧旧成行。午供随斋钵，留题陟上方。林鸠方唤雨，归路恐相妨。","dynasty":"宋代","title":"章坞庵"}
{"author":"赵蕃","content":"我有章贡役，而君亦解舟。飞腾今有路，憔悴不同谋。黄甲昔簿尉，秘书行校雠。同年若同舍，好为话绸缪。","dynasty":"宋代","title":"送常宁吴尉并属寄声吴交代尉比行余亦行追作此诗与之"}
{"author":"赵蕃","content":"思隐今年竹几竿，因人略不报平安。门东叫认真痴绝，但有书来说饱餐。","dynasty":"宋代","title":"寄逸"}
{"author":"赵蕃","content":"去年别君重九日，君时痁作卧一室。许我为我一入山，人事好乖言竟食。一官我落江之西，每附书来必以诗。宣心写妙无不尽，知君不累寒与饥。念君见君何由得，江西水深波浪阔。无何奄忽室人丧，系舟复在南山侧。君来见我颜色好，不但文章能合道。信知木润山有辉，盎背晬然眸子瞭。向来之所未见书，向我诵读如贯珠。有时举问不知对，汗为浃背口辄呿。嗟我忝惟十年长，学业无功时既往。羡渠松柏拱把姿，绝胜樗栎高寻丈。一官羁我端何为，投劾归来亦未迟。岂惟问字当载酒，傥复借书仍一痴。","dynasty":"宋代","title":"呈审知"}
{"author":"赵蕃","content":"三迳虽荒菊尚存，江东书到每伤神。七盘八叠辰州路，赖尔相看作故人。","dynasty":"宋代","title":"赋道傍菊"}
{"author":"赵蕃","content":"平生苕霅几扁舟，意在斯人岂漫游。闻道千岩有高隐，甚思一见苦无由。虽云药石稍亲近，未害烟霞廑揽收。况是交承我伯父，援兹论契许前不。","dynasty":"宋代","title":"赠萧参议德藻二首"}
{"author":"赵蕃","content":"江南梅蕊腊前破，忆我林园疲坐卧。君行正过玉溪边，雪后应余欲残朵。君既不饮何以酬，诗成寄我无悠悠。得意归来应不晚，雨肥红绽绿阴稠。","dynasty":"宋代","title":"忆山中梅送大声瞻军赴调"}
{"author":"赵蕃","content":"我裾未洗闽山土，君驾柴车过茅宇。相从仅作一夕留，冒雨冲风何自苦。如君人才岂终滞，瑚琏要为清庙器。宜黄玉山俱作客，近湜何殊远居易。我贫不得为君谋，恐君远适关我忧。作诗寄示三径蒋，并简平生顾曲周。","dynasty":"宋代","title":"公择客于玉山簿尉之馆忽有挽为宜黄之行者公"}
{"author":"赵蕃","content":"我家怀玉居，盖自南渡初。元无五亩宅，仅保一束书。不调如释之，何翅十年馀。但有四壁在，倦游亦相如。况此方病卧，何繇瞻使车。所徯公嚬笑，以为民惨舒。","dynasty":"宋代","title":"以予与斯远倡酬诗一卷寄钱伯同运使郎中二首其二"}
{"author":"赵蕃","content":"愦愦若有失，岑岑殊未佳。枯藜茅屋静，高枕竹窗斜。冬日谁云短，吾生幸有涯。薰炉微结篆，茗盌细浮花。","dynasty":"宋代","title":"冬日杂兴其四"}
{"author":"赵蕃","content":"秋气故悲哉，连阴况不开。黄花九日近，白发数茎催。山际擎新塔，江边峙旧台。谩看云日暮，安得雁同来。","dynasty":"宋代","title":"九月一日晨起风物凄然不胜怀远之思作五首寄"}
{"author":"赵蕃","content":"世奇粤水与湘山，此地元居楚粤间。尽日觅诗终莫就，有时游目不能还。骤来遥点雨初过，忽尔数峰云自閒。远碧近苍元互映，浅青深绿更相关。","dynasty":"宋代","title":"三月十七日以檄出行赈贷旬日而复反自州门至"}
{"author":"赵蕃","content":"君从桂林来，我欲衡阳去。邂逅一尊同，飘流数年叙。我未长沙去，君复衡阳来。还思数年隔，更遣五言裁。我归玉溪傍，君向灵山侧。来往方自兹，飘流勿多惜。","dynasty":"宋代","title":"呈段元衡"}
{"author":"赵蕃","content":"君行日未昏，意适先投宿。世有疾走人，奔波宁自足。遥知琢诗际，声韵惊邻曲。寄谢主人翁，取将宜刻竹。","dynasty":"宋代","title":"次韵斯远投宿招贤道店对竹再用前韵见怀二首其二"}
{"author":"赵蕃","content":"江南秋得闰，草木向迟彫。正性失松桧，群生同艾萧。漂流又舟楫，隐约念箪瓢。剩暑犹须葛，谁能远致韶。","dynasty":"宋代","title":"杨谨仲和顷者三诗见贻复次韵六首其一"}
{"author":"赵蕃","content":"今日东阳郡，城南尺五天。胡为五溪行，道里踰几千。","dynasty":"宋代","title":"以坡公君如大江日千里我如此水千山底为韵作小诗十四首重送在伯盖深有感于斯句云其六"}
{"author":"赵蕃","content":"故家人物久荒凉，政为诗书种不长。邂逅得兄真大雅，浮湛如弟漫斯狂。平反已与于张辈，文力更居崔蔡行。以荐陟官虽足喜，奈何涂辙仅寻常。","dynasty":"宋代","title":"送梁和仲兼属寄谢吴丈三首"}
{"author":"赵蕃","content":"种得离离职尔劬，朝塍暮陇只生刍。丝毫无补家先实，愧杀纷纷小丈夫。","dynasty":"宋代","title":"安福道中见牛行陇亩间齕草而不食禾问之皆云"}
{"author":"赵蕃","content":"修眉画就莫求工，自昔常闻妒入宫。不为无人芳自吐，也胜能白又能红。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"风潮涌琉璃，露朵纷锦绣。景物故不贫，诗篇况能富。","dynasty":"宋代","title":"登亦好亭"}
{"author":"赵蕃","content":"曾闻檐葡林，自是佛世界。何许郁若风，飘飖能自在。不然山之灵，作意现奇怪。于此证香严，通途盖亡碍。","dynasty":"宋代","title":"桥上闻檐葡香"}
{"author":"赵蕃","content":"山果秋皆实，山花晚更馨。鸟飞时暗落，风静或微听。","dynasty":"宋代","title":"途中杂题六首"}
{"author":"赵蕃","content":"雨合筠窗书满床，坐来颇觉欠炉香。卒然欲买何繇得，问遒倪家有异藏。","dynasty":"宋代","title":"简倪秘校觅香"}
{"author":"赵蕃","content":"急雪几欲塞路，奔流更逢绝杭。惨惨不堪龟折，踆踆况度羊肠。","dynasty":"宋代","title":"衡山道中遇雪四首"}
{"author":"赵蕃","content":"闻道君家绿萼梅，韵胜绛袂拥冰肌。夜来一雨应堪折，好寄尘窗伴觅诗。","dynasty":"宋代","title":"简严先辈"}
{"author":"赵蕃","content":"卧闻落叶疑飘雨，起对空庭盖卷风。政自摧颓同病鹤，况堪吟飒类寒虫。忽思有客浑如我，却念题诗不似公，已分虀盐终白首，可因霜雪愧青铜。","dynasty":"宋代","title":"十一月初五日晨起书呈叶德章司法"}
{"author":"赵蕃","content":"野寺钟鸣后，溪桥雨合时。杖藜能过我，酌酒更论诗。意作匆匆别，仍愆得得期。近知疎问讯，不那费怀思。","dynasty":"宋代","title":"简徐季益二首"}
{"author":"赵蕃","content":"暮色苍然遂不开，我舟亦欲傍崖隈。不唯帆过谁家宿，水鸟林栖亦并来。","dynasty":"宋代","title":"八月八日发潭州后得绝句四十首"}
{"author":"赵蕃","content":"隔墅鸡啼午，经檐鸟唤春。静中成野步，老去得閒身。咫尺频相觅，追随定几晨。村中应倍忆，海内复谁亲。","dynasty":"宋代","title":"独步寺前待斯远不至"}
{"author":"赵蕃","content":"雨过湖边秋思多，怅无轻枳傲渔蓑。向来梦境今安在，名与青山保不磨。","dynasty":"宋代","title":"题三老堂壁"}
{"author":"赵蕃","content":"十月江行多北风，打头不用怨天公。清音堂下换船处，想见挂帆滩已空。","dynasty":"宋代","title":"己亥十月送成父弟絜两户幼累归玉山五首"}
{"author":"赵蕃","content":"旧闻新喻学，面势如眉州。宜有妙人物，举世让一头。君于文忠公，谱牒明派流。当时山公启，有言曾未讎。在今人与门，推君两俱优。分教固罔外，首善乃所由。南见属初度，杯酒相献酬。愿君云间鹄，听我江上鸥。","dynasty":"宋代","title":"欧阳全真生日"}
{"author":"赵蕃","content":"世俗纷为伪，躬行率以诚。拳拳将母念，侃侃友于情。济物岂求报，得仁非近名。谁为太史传，独行有宗英。","dynasty":"宋代","title":"挽赵路分善应三首"}
{"author":"赵蕃","content":"大热有如此，凉风安在哉。书凭长日度，客欠好怀开。豹立妨看竹，蟾飞为扫槐。欣然王氏子，枉步袖诗来。","dynasty":"宋代","title":"王璠伯玉携诗见过二首"}
{"author":"赵蕃","content":"梅蕊何曾见，诗筒已再开。如怜今岁尽，唤起好春来。咫尺花当动，侵寻老故催。不知荣悴阅，更得几何回。","dynasty":"宋代","title":"陈严二先生和前诗见示次韵报之"}
{"author":"赵蕃","content":"砲云忽作空中起，坐觉相顾移表里。儿曹厌静欣聚落，数问篙师行几里。人生到处如燕鸿，南北故怜无定耳。有时相与说旧游，此味犹如蠹书纸。秋风日夜催落水，我鬓半霜那足倚。况堪忽忽新悼亡，忍并高山对流水。陈侯于我四海人，气合能同旧州里。向来风雨懒出门，今乃江程劳玉趾。","dynasty":"宋代","title":"明叔同舟见别于永和"}
{"author":"赵蕃","content":"青衫县尹沈泉久，黄绶尉曹华发多。重到滩头旧游寺，一觞独举奈愁何。","dynasty":"宋代","title":"滩头寺怀莫升之"}
{"author":"赵蕃","content":"西南定何方，路远惟迢迢。白鹭带演迤，青居郁岧峣。下有隐君子，内盛外不骄。芳春觉兰馨，穷冬知木乔。无为事独往，车乘方翘翘。","dynasty":"宋代","title":"期斯远不至登溪亭有怀并属云台刘先生三首其二"}
{"author":"赵蕃","content":"纵欲必富贵，成身多贱贫。寸阴宁重璧，江水本觞岷。勿但愈流俗，要当论古人。残冬不十日，又说待来春。","dynasty":"宋代","title":"示逸二首"}
{"author":"赵蕃","content":"了了晴山见，纷纷宿雾空。樵归妇腰斧，渔罢叟收筒。但取登临适，何须吟啸工。平生钓台路，明日与君同。","dynasty":"宋代","title":"早行示同舟"}
{"author":"赵蕃","content":"可人费招呼，柰此陈与胡。问事失昏忘，论诗辨精粗。清风不可绊，白日易成晡。欲睡难安枕，翻书得踞炉。聒人纷宿鸟，对面走饥鼯。啁哳聊容汝，睢盱反闯吾。宁无捕黄口，亦有聘狸奴。","dynasty":"宋代","title":"明叔每见过不久辄去仲威尤难招致索居书事呈二君"}
{"author":"赵蕃","content":"茅轩临水自谁开，况有荼蘼玉作堆。佳节愁孤一百五，可人共约两三杯。轻雷淡雨林间过，落日清风座上催。更喜经行远城市，不妨杖屦晚方回。","dynasty":"宋代","title":"寒食前一日伯永相约过陈氏茅轩蕃亦载酒共往与者常宁尉曹明叔伯和蕃赋诗"}
{"author":"赵蕃","content":"忆昔相从初，二十有三年。别日更莫纪，少壮成华颠。中间何不有，匪但岁月迁。几寻长安居，莫访新市船。尺书且难寄，再面端何缘。今晨大阮来，倒屣不待前。问君比安否，谈君语蝉连。短发尚短褐，青箱保青毡。吾人相从初，情与兄弟肩。兰陵折梅赠，虞山听鸡眠。如何一分首，遂作胡越然。诗以道所怀，宁写宣城笺。","dynasty":"宋代","title":"茂德行亟不及作昭礼书姑此问讯"}
{"author":"赵蕃","content":"听雨侵阶竹，归艎入槛荷。天晴龟曝背，人静鸟吟柯。挟册弟兄对，煮茶宾客过。居閒在此乐，余乃事奔波。","dynasty":"宋代","title":"寄怀大声兄弟叔文老丈兼属三王叔侄二首"}
{"author":"赵蕃","content":"莫与兰争长，风期本自同。俱高汉赋上，并录楚词中。斛种当书屋，篮移自佛宫。更余千个竹，相与慰诗穷。","dynasty":"宋代","title":"咏蕙"}
{"author":"赵蕃","content":"举头见日犹为近，何况凌虚到月边。更欲裴徊究真妄，无人与我共谈玄。","dynasty":"宋代","title":"月岩"}
{"author":"赵蕃","content":"饿死因细腰，半额由广眉。是知风化速，有类形影移。时人走功名，我辈陈诗书。虽病勿是疚，虽贫勿自悲。","dynasty":"宋代","title":"徐审知置酒会者三人以为此春酒以介眉寿分韵"}
{"author":"赵蕃","content":"少小已诵山谷文，老大始游山谷寺。按诗寻境尽可得，落笔不容追一字。旧闻是老诗有宗，韩门更许愚丘雄。风流前辈日已远，此道此山俱属公。","dynasty":"宋代","title":"游山谷寺赠住山钦老钦嗣愚丘诗"}
{"author":"赵蕃","content":"昨夜秋风入短檠，试繙编简似前生。不求甚解慕名语，足记姓名嗤老兵。但得作诗穷有味，曷忧从宦久无成。汝曹未可还翁学，当念无田事笔耕。","dynasty":"宋代","title":"夜坐读书有感示儿曹"}
{"author":"赵蕃","content":"倚赖尊中酒，枝梧卷里诗。贫嗟居不易，境对语成危。往日行犹记，冲风去不疑。舟师笑相谓，未有若人痴。","dynasty":"宋代","title":"二月初十日自荻浦绝湖三首其三"}
{"author":"赵蕃","content":"故意还叨累十觞，诸家所历信踰常。黄尘倦马久非地，野水白鸥终是乡。勾漏不惟兼采药，长沙更欲访沉湘。凭虚便谓神仙近，却觉仕途真渺茫。","dynasty":"宋代","title":"留别周参政诗二首其二"}
{"author":"赵蕃","content":"陇麦茁尚短，畦蔬裁未匀。既饥还苦馑，度腊复当春。往者虽深念，天乎本至仁。忽来风不断，遂俾雪无垠。摵摵初兼霰，霏霏且蔽尘。田家欣鼓舞，客子敢颦呻。破衲深跧夜，生薪急燎晨。无从漉醅旧，聊且赋诗新。","dynasty":"宋代","title":"春雪四首其二"}
{"author":"赵蕃","content":"旧抄题作茶山集，每恨不多看易穷。全编敢意落吾手，何自得之从长公。","dynasty":"宋代","title":"途中阅曾运使所况文清集得四绝句寄之"}
{"author":"赵蕃","content":"荷衣绿破碎，稻实乱撑拄。秋悲空多风，云重乃不雨。黄花已成昨，白酒真漫举。小作谈笑期，暂纾追送苦。","dynasty":"宋代","title":"因送客过六叔"}
{"author":"赵蕃","content":"去年秋旱冬尤剧，一雪不能濡土瘠。立春日雨虽应时，到今阙然又几日。游人但欣春物荣，农夫痛心田未耕。我因于役偶适野，骇见蓬勃烟埃生。我今一官非劝农，为民闵雨常颙颙。如闻春寒雨之候，病骨不惮添衣重。朝来数点初蔌蔌，势压黄昏成霡霂。虽云润物要无声，未救田畴龟背暴。眼前市籴虽云贱，复道输租钱乏见。从来谷贱必伤农，政亦何能堪此旱。天公用意何难为，三日为霖事可知。区区折腰困日籴，苦忆村舂宿雨时。屠龙先生曾夫子，著书斤斤良有以。往曾持献儒林苏，为歌秧马附书尾。髯孙知我此书爱，遗我殷勤意何在。世人菽麦或未分，而翁有意除稊稗。我今一官故不堪，此书归田为指南。便当教儿罢群读，读此宁忧饭不足。","dynasty":"宋代","title":"二月十日夜雨起书曾移忠禾谱后"}
{"author":"赵蕃","content":"霜月有余照，风灯无停光。客梦一何短，乡关一何长。拊身念艰虞，失足增彷徨。平明揽清镜，鬓发应成苍。","dynasty":"宋代","title":"枕上有感二首"}
{"author":"赵蕃","content":"旧闻新喻学，面势如眉州。宜有妙人物，举世让一头。君于文忠公，谱牒明派流。当时山公启，有言曾未讎。在今人与门，推君两俱优。分教固罔外，首善乃所由。南见属初度，杯酒相献酬。愿君云间鹄，听我江上鸥。","dynasty":"宋代","title":"欧阳全真生日"}
{"author":"赵蕃","content":"那得空山月半轮，天将绝境验诗人。古今来往知多少，底事流传略未闻。","dynasty":"宋代","title":"月岩"}
{"author":"赵蕃","content":"无竹恐人俗，无梅忧竹孤。阿连解我意，为致三尺株。莳之西窗前，青白相与扶。梅瘦竹亦瘠，岂唯人独癯。终年厄贫病，藉尔得暂愉。索酒莫计琖，瓶罄当续沽。","dynasty":"宋代","title":"成父送梅一株"}
{"author":"赵蕃","content":"知君雅趣在沧洲，游戏名斋亦以舟。旧识盈川川上路，几时乘月下严州。","dynasty":"宋代","title":"徐君季纯常德教授廨中名一室日如舟取东坡为"}
{"author":"赵蕃","content":"东街女儿谁家子，有名籍籍长发市。不知身失不自回，顾侈金珠炫罗绮。西街贫女夫何如，年长不见行媒车。有时视倡独叹息，从之不可翻踌躇。伤哉彼倡不自丑，顾嘲贫女为牛后。此时贫女将何言，嫁与不嫁悬诸天。","dynasty":"宋代","title":"长安行"}
{"author":"赵蕃","content":"识字才能项籍欺，灶煤研瓦分甘之。如何乞索忘唐突，拟赋江南鹤膝枝。","dynasty":"宋代","title":"从李崇道觅潘衡墨四首其四"}
{"author":"赵蕃","content":"句里兴怀快阁晴，独登长是费幽吟。有兴能来故差易，真愁回棹似山阴。","dynasty":"宋代","title":"次韵伯元季奕送成父因以见寄五绝句"}
{"author":"赵蕃","content":"安石榴花照眼明，去年四月在都城。曾于古锦窥书帖，更以香醪酌兕觥。照耀屡嗟红最盛，宠光今想绿增荣。定王旧国重看处，门第违离岁已更。","dynasty":"宋代","title":"见榴花寄周丈"}
{"author":"赵蕃","content":"天地如许宽，出门自无之。筠窗书味长，靠壁筇一枝。吾曹本通脱，孰谓书有色。但取翰墨娱，且然相主客。霜檐晓皑皑，落叶拥不开。门开有竹迹，元是题诗来。","dynasty":"宋代","title":"次韵斯远见寄"}
{"author":"赵蕃","content":"逾淮为枳信堪奴，珍植何分楚与吴。不但居家有遗帖，酿成赋辱长公苏。","dynasty":"宋代","title":"从王彦博觅洞庭柑三首"}
{"author":"赵蕃","content":"以我思君见，知君念我还。相逢劳苦外，迳问竹平安。","dynasty":"宋代","title":"次韵审知寄赠"}
{"author":"赵蕃","content":"高下钟声一听闻，林梢落月乱纷纷。忽来眼底诗无数，颇念高人与细分。","dynasty":"宋代","title":"夜作绝句三首"}
{"author":"赵蕃","content":"去年犯雪到严州，呵笔题诗曳履投。所恨决然成间阔，故兹复尔小迟留。精金美玉自有价，伯乐王良无即休。珠玉见褒犹美疢，药须瞑眩疾方瘳。","dynasty":"宋代","title":"呈陆严州二首"}
{"author":"赵蕃","content":"山川曾是避秦余，何得真成画不如。想象曾闻昔所赋，经行为记我今初。欲知赋役无逃遁，看取耕桑映密疏。雨笠烟蓑春正好，盍抛手板便从渠。","dynasty":"宋代","title":"桃源道中用邢子中丈旧韵"}
{"author":"赵蕃","content":"雨落余雷风罢狂，二更江月照苍凉。蓬窗白发醒无寐，感此虫鸣草岸旁。","dynasty":"宋代","title":"二十夜起对月怀斯无成父"}
{"author":"赵蕃","content":"节里留羁客，愁边识此心。台高午时暖，斋静晚来阴。白发有衰盛，黄花无古今。君其赐茱会，我乃见山吟。","dynasty":"宋代","title":"九日欲行宜之兄见留赋诗一首"}
{"author":"赵蕃","content":"携锄乘夏雨，分菊待秋风。幽事常关我，闲居不负公。苔深连竹地，篱破接兰丛。更约儿童辈，须勤灌溉功。","dynasty":"宋代","title":"理菊"}
{"author":"赵蕃","content":"君行足迹遍江南，我亦飘零老不堪。幸自尊中有醇酎，何妨醉倒又空谈。","dynasty":"宋代","title":"赠吴昴其二"}
{"author":"赵蕃","content":"道大谁能与，才难圣所叹。浮云虽暂掩，宝气不终蟠。走卒称司马，苍生起谢安。纵无临贺送，当有翰林观。","dynasty":"宋代","title":"寄晦庵二首其一"}
{"author":"赵蕃","content":"姑苏访虎丘，西庵作清游。能谈著书人，老僧非黑头。义兴望荆溪，景坡亦前脩。不能乘桴者，沧波没白鸥。","dynasty":"宋代","title":"常州先生以太守入对五首其五"}
{"author":"赵蕃","content":"全树婆娑夥匪奢，数枝纤瘦少尤佳。春风上苑吾何泰，落月孤村汝自嗟。定论要为尘外物，细看那是世间花。不然山谷能诗老，曷与山矾计等差。","dynasty":"宋代","title":"梅花六首其六"}
{"author":"赵蕃","content":"山色仍前日，梅花又一年。休为招屈些，好泛渡湘船。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"鸡声茅店炊残月。板桥人迹霜如雪。此是古人诗。身经老忘之。君行当此境。令我昏成醒。乘月犯霜来。诗真误尔哉。","dynasty":"宋代","title":"菩萨蛮（送游季仙归东阳）"}
{"author":"赵蕃","content":"畏寒终日卧窗阴，衰飒政如霜后林。勿谓官閒得厅冷，几因诗至启门深。酒才饮湿宁崇味，琴且无弦岂嗜音。政尔欲閒閒不得，和诗频改又频吟。","dynasty":"宋代","title":"沅陵用在伯林字作诗见属次韵答之"}
{"author":"赵蕃","content":"去岁重阳事已讹，今年亦复病蹉跎。明年想见山中集，弟妹团栾黄菊歌。","dynasty":"宋代","title":"八月八日发潭州后得绝句四十首"}
{"author":"赵蕃","content":"吾州畴昔聚文星，我已后之君有声。丹笔未雠天禄阁，白头犹住锦官城。旧谙林麓深堪隐，今见溪山远更明。剩欲相投小盘礴，溪头亡那橹双鸣。","dynasty":"宋代","title":"李商叟举似用南涧山字韵茶山星字韵数诗辄借韵呈商叟二首其二"}
{"author":"赵蕃","content":"梅花当冬吐冰雪，古今已复称高洁。春风草木争宠光，尔乃白乎无得涅。屈原放逐楚江滨，山高水疾谁与邻。商山山中四老人，汉且终辞肯事秦。白山茶有涪翁赋，莲自远公仍白傅。数公已矣不可作，风雨明朝埋玉树。","dynasty":"宋代","title":"偶得牡丹之白者赋之"}
{"author":"赵蕃","content":"丐去秋今晚，能归岁且徐。须公一尊酒，胜我十年书。生死交情异，乖离人事疏。如闻厚风谊，何敢自趑趄。","dynasty":"宋代","title":"三诗寄郭古夫其三"}
{"author":"赵蕃","content":"一饭留人意甚真，数篇仍出好诗新。追随却恨向来少，怅望空增别后频。到处鹭鸥如习熟，转经山水尽精神。可怜吟讽多馀地，只是登临无若人。","dynasty":"宋代","title":"赵蕲州枉示数诗皆弋阳往还所作经行道间有怀其人作长句寄之"}
{"author":"赵蕃","content":"寒灯耿书窗，槁叶鸣竹屋。怀人在咫尺，令我叹幽独。难兄如大苏，令弟优小陆。未容待明光，端合校天禄。如何衫尚青，或乃袍更鹄。又疑致远大，无事计淹速。不然被造化，宁忍恣颠覆。如我辱交友，蒙顾等骨肉。三年且过半，良晤可不促。要将倡酬诗。尽用首尾录。我曾泛荆溪，君亦访怀玉。他年三人名，定载图经续。","dynasty":"宋代","title":"夜坐怀子肃子仪"}
{"author":"赵蕃","content":"学诗曾及谢玄晖，传授应同一唯归。旧宅纵荒书故在，不妨幽僻借僧扉。","dynasty":"宋代","title":"赠别耆英二首"}
{"author":"赵蕃","content":"忆我移官惶恐滩，肯来徒步不为难。颇亦念君家四壁，囊中羞涩但频看。","dynasty":"宋代","title":"赠别耆英二首"}
{"author":"赵蕃","content":"英英延陵家，蔼蔼宜章县。政用鲁诸生，俗今齐一变。诸公竞推毂，天子思晚见。用舍有是夫，交亲谁不羡。","dynasty":"宋代","title":"赠别吴仲权三首"}
{"author":"赵蕃","content":"江东何许上饶郡，置吏能淹谢法曹。与世相逢腰漫折，对山吟咏首频搔。谁怜老去斗升禄，未博平生灯火劳。我自都城与君别，一官于此始青袍。","dynasty":"宋代","title":"赠别谢茂直"}
{"author":"赵蕃","content":"忆曾看竹过焦山，重记同舟骇浪间。邂逅真成肺肝热，别离空益鬓毛斑。刍青饭白吾能设，车殆马烦君莫还。此去江淮两萧瑟，为言无遣尺书悭。","dynasty":"宋代","title":"赠别徐永叔"}
{"author":"赵蕃","content":"频年此地几维舟，愧费主人鸡黍留。只道双凫已朝帝，那知一鹗尚迟秋。小能过我谈不恶，重复别君空作忧。问讯东归所经历，但云岩石过丫头。","dynasty":"宋代","title":"赠别游子明"}
{"author":"赵蕃","content":"苦节虽非中道，清风要激贪夫。寂寞掩关高卧，纷纷顿辔长途。","dynasty":"宋代","title":"赠别周文显三首"}
{"author":"赵蕃","content":"有别动五六载，相过才一二朝。白首我方糟曲，素风君欠箪瓢。","dynasty":"宋代","title":"赠别周文显三首"}
{"author":"赵蕃","content":"夏旱更忧秋旱，江南未卜湖南。兀兀相看蹇步，萧萧重跨羸骖。","dynasty":"宋代","title":"赠别周文显三首"}
{"author":"赵蕃","content":"湖北湖南路，俱行不惮疲。难追燎须意，姑慰倚门思。世士才华取，君家孝友基。更能知我友，相与切磋为。","dynasty":"宋代","title":"赠别邹君昆仲"}
{"author":"赵蕃","content":"庭空不张爵罗，林静可窥鸟窠。髯曾暇能过我，诵诗口若悬河。","dynasty":"宋代","title":"曾"}
{"author":"赵蕃","content":"中年非畏别，我辈自情钟。惨澹千山雨，凄凉四壁蛩。有诗因闷得，先酒似愁浓。未说扶携去，犹期一再逢。","dynasty":"宋代","title":"怀谢子畅"}
{"author":"赵蕃","content":"谁欤觅我更贻诗，欲报翻惭思苦迟。自古结交真有道，可能随俗似凡儿。功名有命宁须此，贫贱从吾欲怨谁。我亦与君俱白发，世间冷暖要当知。","dynasty":"宋代","title":"次韵王驹父"}
{"author":"赵蕃","content":"已别重成见，重来那得长。顺流听虢虢，冷日对荒荒。既历冰霜至，还忧雨露至，还忧寸露雱。去留俱有念，搔首漫彷程。","dynasty":"宋代","title":"再见晦庵既行有怀"}
{"author":"赵蕃","content":"万里沅湘路，千年贾屈文。迹同探禹穴，心每望尧云。未说渺茫隐，长思矍铄勋。不应迷出处，四十畏无闻。","dynasty":"宋代","title":"与李潭州椿寿翁五首其四"}
{"author":"赵蕃","content":"三迳虽荒菊尚存，江东书到每伤神。七盘八叠辰州路，赖尔相看作故人。","dynasty":"宋代","title":"赋道傍菊"}
{"author":"赵蕃","content":"千骑朝祈仙佛祠，玉花夜散答诚思。守惟民虑知何德，天不人违固可知。拟效联诗家契阔，念将乘兴体清羸。歌呼且与邻翁醉，乐我邦君政不疵。","dynasty":"宋代","title":"喜雪投王守"}
{"author":"赵蕃","content":"纵有丝纶不暇施，痴鱼吞月自惊疑。旁观莫作风波想，比著人间未是危。","dynasty":"宋代","title":"题船子和尚图"}
{"author":"赵蕃","content":"草屋竹门江岸旁，三三两两竞携将。尔曹应念宦游好，不念西来道阻长。","dynasty":"宋代","title":"自桃川至辰州绝句四十有二"}
{"author":"赵蕃","content":"先生力学自诚明，忠信今知蛮貊行。忆昔韩苏两仙伯，海成冬市况融晴。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"令君忧乐与民同，灯火随时祝岁丰。我亦颇怀归去乐，田蚕处处逐儿童。","dynasty":"宋代","title":"上元口号呈莫令三首"}
{"author":"赵蕃","content":"昔在山水乐，往往失意人。公今弦歌馀，乃复于此亲。搜罗既奇胜，落笔为写真。文章复何似，高处殆先秦。","dynasty":"宋代","title":"赠别吴仲权三首其二"}
{"author":"赵蕃","content":"傥欲昌身诗莫时，折腰也莫叹凄凉。上书假传非无例，慷慨相期入皂囊。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"古木阴中屋数椽，下临萦折几山川。晚来快雨仍新浴，端觉飘飘意欲仙。","dynasty":"宋代","title":"登安仁云锦驿后挹仙亭三首"}
{"author":"赵蕃","content":"我客犹湖外，君行返汉中。乖离从此异，邂逅复兹同。始见忘曾识，徐言乃渐通。怪来颜重渥，深感鬓成蓬。","dynasty":"宋代","title":"再见王进之于潭王即有岳鄂之行赠之四首"}
{"author":"赵蕃","content":"营营青蝇挥不去，为问适从何处来。病人埃郁思一洗，沈李浮瓜亦快哉。","dynasty":"宋代","title":"简施文叔绝句四首"}
{"author":"赵蕃","content":"风声雨滴相骚屑，深山深处应凝雪。丰年未虑米如珠，病骨自安衣百结。邻翁墐户行径断，怪我读书声屋彻。兹时意绪政复佳，欲往寻梅间何阔。","dynasty":"宋代","title":"寄怀"}
{"author":"赵蕃","content":"西昌阀阅推曾氏，夫子家居仍旧溪。我政结亭临水际，君行谁与共攀跻。","dynasty":"宋代","title":"送曾季永赴道州永明尉三首"}
{"author":"赵蕃","content":"前有天随后老坡，杞粮仍欲寿西河。吾今何意更思此，但喜杯羹风味多。","dynasty":"宋代","title":"自桃川至辰州绝句四十有二"}
{"author":"赵蕃","content":"文士今固有，未闻居一门。松筠无异操，茧蕙若同根。试问临风读，何如把酒论。兹行羡吾弟，弭楫向湖村。","dynasty":"宋代","title":"舟中读子进昆仲西游集有怀其人作诗寄之并示成父弟二首其二"}
{"author":"赵蕃","content":"飘流老矣谓知津，邂逅欣然愿卜邻。不但梁邢丈人行，更吾骚雅社中人。前秋一见遽为别，今日重来情倍亲。政自论诗得欢喜，更因话旧忽酸辛。","dynasty":"宋代","title":"呈梁从善"}
{"author":"赵蕃","content":"望压大江东，兹峰独著雄。潜珍伏其下，神画隐于中。旧俗多庞说，因公得髓穷。从今逢有问，身与到山同。","dynasty":"宋代","title":"子进示怀玉诗卷有归途见怀恨不同游二诗次韵"}
{"author":"赵蕃","content":"我住难期夏，君归岂待秋。投章同缟带，共敝愈轻裘。浩浩群属玉，阴阴黄栗留。叙行如有寄，伺处觅孤舟。","dynasty":"宋代","title":"次韵张王臣既晴复雨欲去尚留见示且以识别二"}
{"author":"赵蕃","content":"丁蔡纷纷竞宠加，底如好事玉溪家。至今有子能传业，不待茶精句亦佳。","dynasty":"宋代","title":"从萧秀才求茶二首其一"}
{"author":"赵蕃","content":"雨合湍流息，风高松韵寒。中宵空耿耿，长夜苦漫漫。梦去无多地，愁来匪一端。明朝对清镜，政恐觉凋残。","dynasty":"宋代","title":"病中即事十五首"}
{"author":"赵蕃","content":"溪流渴雨今几日，夜夜月明翻我室。江西回首安在哉，南北故怜无定食。君居未尽乔木西，旧识邻墙解作诗。如闻过语必更仆，饭寒麈秃忘其饥。我思从之不可得，书疏空云间何阔。秋风吹我逐转蓬，何自翩然堕君侧。君诗比昔更大好，谁谓文章技非道。暗中摸索未易窥，众里卒逢分眊瞭。我昔少小嗜读书，老类贾胡空识珠。潜珍怀宝衣蓝缕，见之每辄惊成呿。郑君况是余所长，君得结交真迈往。如我何取亦与游，听呼殷兄唤张丈。两君抱才终有为，丰年未厌甘雨迟。我无良田莳嘉谷，取譬但可同蹲鸱。","dynasty":"宋代","title":"呈审知并简伯元"}
{"author":"赵蕃","content":"骤逢初粲粲，俨立更亭亭。汲井洗醉尽，倦谭挥麈停。搜诗未穷妙，能画孰遗形。风日人间苦，飞仙不假翎。","dynasty":"宋代","title":"瓶梅"}
{"author":"赵蕃","content":"陈君作斋舍，谥之以虚白。惟虚白故生，此义无二说。人言庄周愚，我爱庄周达。东坡老仙翁，出语世津栰。亦尝为虚白，是乃道所集。庄苏一等人，夫子盖三益。惟虚定何虚，而室又何室。是取此蘧庐，而谓无一物。鉴明尘垢去，水静鬓眉出。是中可观妙，无但充游息。何当过夫君，相与以终日。宾主两嗒焉，不言而目击。","dynasty":"宋代","title":"虚白"}
{"author":"赵蕃","content":"衢信相望百里间，从来疏阔若为颜。与君既亲亦有故，他日当期数往还。","dynasty":"宋代","title":"送陈庆伯三乎"}
{"author":"赵蕃","content":"仙人之为仙，终古莫尽世。颇笑区中人，沄沄逐川逝。念将与之游，端恐吾道废。如为千里行，数步辄一憩。不如返吾乡，耕凿仍树艺。及私具伏腊，输王应租税。人惟颜徒睎，学匪桀犬吠。桃源定何许，说自渊明制。今日复何日，身乃中山诣。嗟哉彼嬴秦，其虐甚幽厉。不知丧无日，万欲从始岁。商山被褐者，疢疾由德慧。徐福尚海山，此地只楚界。胡为略不闻，政坐耳目蔽。神仙非吾学，可以置度外。山高水深深，好事幽寻契。","dynasty":"宋代","title":"桃川山中用陈苏旧韵示周游"}
{"author":"赵蕃","content":"所见与所闻，豪华同贱贫。寒时端有独，温处乃能均。幸止药饵费，深知天地仁。流行代斯有，不必嫁诸邻。","dynasty":"宋代","title":"二月初二日二首"}
{"author":"赵蕃","content":"江南处士杨无咎，畴昔最工梅写真。闻道徐郎得其妙，何妨乞我一枝春。","dynasty":"宋代","title":"从徐处士乞梅二首其一"}
{"author":"赵蕃","content":"篱竹又离箨，沼荷还叠钱。我来成伫立，公为起高眠。清静子云宅，扶疎陶令篇。三年浑易尔，此别各苍然。","dynasty":"宋代","title":"别杨谨仲"}
{"author":"赵蕃","content":"暑威验伏始，月迟知望过。无风能濯热，有句可蠲疴。竟拙空频点，求工复屡哦。思寻戴安道，宁待雪舟何。","dynasty":"宋代","title":"晚坐欲过在伯而不能"}
{"author":"赵蕃","content":"回舟德清县，期以一会面。去去不可留，岁尽多冰霰。","dynasty":"宋代","title":"呈宜之兄八首"}
{"author":"赵蕃","content":"道上行人暍，林间释子幽。去无相趣迫，聊得小夷犹。竹树拥檐立，溪山随槛流。自非能赋者，常是欲眠休。","dynasty":"宋代","title":"和斯远西轩竹二首"}
{"author":"赵蕃","content":"几度相从酌酒深，向来相识未如今。临分念我亦穷者，乞与郊诗俾细吟。","dynasty":"宋代","title":"阎伯善以孟东野集见惠二首"}
{"author":"赵蕃","content":"有见匪山色，所闻非市声。思公藏有塔，钓士隐无名。兀兀故林愿，悠悠流俗情。经禅虽未暇，樵牧念余生。","dynasty":"宋代","title":"周十三丈约同马三丈入青原山赋诗五首以记行"}
{"author":"赵蕃","content":"得酒不孤酌，有诗仍寄看。亲舂闻失伴，执戟报除官。浩荡皆鸥鹭，翱翔岂凤鸾。尝评峡江上，山水似严湍。","dynasty":"宋代","title":"闻杨谨仲得车辂院又闻其哭妻有寄"}
{"author":"赵蕃","content":"当年治安策，通达如贾谊。汲黯不留内，似非朝廷美。得非萧望之，政事要详试。两州已有声，刺史还连帅。","dynasty":"宋代","title":"送赵叔自吏部知福州四首"}
{"author":"赵蕃","content":"只道浑无雪，那知待得春。人情聊自慰，造物信如神。凶旱拘常数，乾坤本至仁。麦迟犹可种，米贱况多陈。问我官居趣，还如宿昔贫。未能忧簿领，长苦计刍薪。对此得无感，慨然成久颦。更闻江左弟，仍困甑中尘。","dynasty":"宋代","title":"雪中怀成父"}
{"author":"赵蕃","content":"春今半历未知春，可奈昏昏昼复晨。药裹岂能知许病，诗囊亦觉顿成贫。羲和送日何其怯，天女司花不解神。何但子行无所诣，我怀端亦在湖漘。","dynasty":"宋代","title":"次韵斯远见寄"}
{"author":"赵蕃","content":"闻道当年五色裘，飘然又入帝王州。烦君一为问行李，早晚遣诗相报投。","dynasty":"宋代","title":"奉寄斯远兼属文鼎处州子永提属五首"}
{"author":"赵蕃","content":"慧力知名寺，混融开士英。宗乘真继祖，翰墨亦兼名。更用终何得，悠然听此生。怀哉躬井碓，永绝世尘撄。","dynasty":"宋代","title":"呈慧力然老"}
{"author":"赵蕃","content":"幕府江宁日，校书元祐时。堂堂公可作，岌岌我何衰。孰有入门冠，而淹管库卑。用长宜顾问，谁与荐天墀。","dynasty":"宋代","title":"赠刘子卿时刘将赴官镇江并以道别三首其一"}
{"author":"赵蕃","content":"空庭无人风自扫，风定时闻有啼鸟。簿书幸免苦束缚，文字何妨恣探讨。菊汤瀹茗杂鼠蓂，瓦炉欲作风泠泠。睡魔于此不得灵，檐间卧对山横青。","dynasty":"宋代","title":"二月十二日偶题"}
{"author":"赵蕃","content":"傥欲昌身诗莫时，折腰也莫叹凄凉。上书假传非无例，慷慨相期入皂囊。","dynasty":"宋代","title":"见梁检法书怀八绝句于广文尉曹处次韵"}
{"author":"赵蕃","content":"人从闽中来，尽道闽中乐。旧谷既年丰，今雨还时若。公行亦何事，重赴三山约。我乃愿从之，微官还见缚。","dynasty":"宋代","title":"送赵叔自吏部知福州四首"}
{"author":"赵蕃","content":"江西人物况欧阳，少有诗名老更昌。左辖虽能诵佳句，子虚胡不荐君王。","dynasty":"宋代","title":"简赠欧阳伯威二绝句"}
{"author":"赵蕃","content":"频年颇觉困邅屯，勇意归寻寂寞滨。去日屡移虽怕别，积霖成潦政迷津。浮生聚散不终免，一语丁宁惟爱身。来岁入关须早计，要期过我待王春。","dynasty":"宋代","title":"次韵希登送行之什"}
{"author":"赵蕃","content":"伯威虽拙诗故巧，我拙似渠诗欠工。竹溪想见梅花发，问讯穷冈今不穷。","dynasty":"宋代","title":"呈明叔七首"}
{"author":"赵蕃","content":"了了晴山见，纷纷宿雾空。樵归妇腰斧，渔罢叟收筒。但取登临适，何须吟啸工。平生钓台路，明日与君同。","dynasty":"宋代","title":"早行示同舟"}
{"author":"赵蕃","content":"雨挟松声落枕边，道人巾屦极萧然。忽思旧宿庐山寺，曾听悬崖瀑布泉。","dynasty":"宋代","title":"夜赋"}
{"author":"赵蕃","content":"伯兮当日意，蘐也直云忘。岂是名兹草，真将种北堂。能丛又能干，非绛复非黄。开处阴当合，看时昼阅长。","dynasty":"宋代","title":"蘐草"}
{"author":"赵蕃","content":"阿连折简能招我，危坐哦诗正忆渠。不是下山防破戒，政缘抱病怯行舆。","dynasty":"宋代","title":"予方作书招成父入山成父亦移书招予出县报以"}
{"author":"赵蕃","content":"幽兰一收馨，馀卉无足睨。今晨采樵子，贻我以数蕙。风气固王谢，兄弟犹鲁卫。雨合打窗深，于余真得计。","dynasty":"宋代","title":"得蕙数本有怀斯远二首其一"}
{"author":"赵蕃","content":"我生天与山林相，不羡人间富贵花。折得幽芳顿何许，纸窗书屋伴煎茶。","dynasty":"宋代","title":"木犀四首"}
{"author":"赵蕃","content":"几欲相酬答，诗情了不关。携从五溪远，直过洞庭宽。叹我终成累，多君不可删。黄昏伫立久，云尽觉无山。","dynasty":"宋代","title":"寄秋怀其七"}
{"author":"赵蕃","content":"游君父子间，情谊等骨肉。那知三年度，但谓一日足。今晨复何事，溪头有行舳。临别惨莫言，裴回谩瞻瞩。","dynasty":"宋代","title":"子畅尉曹秩满侍亲摄户掾于上饶赋诗二首以送"}
{"author":"赵蕃","content":"我生天地间，亦是天地民。造物苦见欺，轻薄随时人。抱道鄙富贵，徇势陵贱贫。声名自青史，骨肉终黄尘。","dynasty":"宋代","title":"感怀五首"}
{"author":"赵蕃","content":"为政悬知如治疾，岂求汤砭一时功。但今安养无遗策，肤革充盈由本丰。","dynasty":"宋代","title":"投王饶州日勤四首"}
{"author":"赵蕃","content":"君昔少年日，起家官帝城。诸公盛称许，往往动得名。夷途一步趋，可到公与卿。永怀松柏坚，高谢桃李荣。谥斋乃曰渐，毫发无妄行。惟时尹夫子，犹躬南山耕。是公妙言语，一字与不轻。铭能为君述，君志益以明。蹉跎才几何，白发殆数茎。低回尚前衔，牢落方南征。潇湘清绝地，屈贾放逐情。感今重恻古，慨叹识此生。究竟渐之义，顾未忘蘖萌。彼哉少年事，老矣夫何营。彻之易以寓，俯梦仰辄惊。何止宦为客，身悟浮云更。南轩子张子，好学如玄成。奋然吐长句，真觉万户轻。尹张志则异，与君尽同盟。见君极空洞，不比小器盈。嗣宗绝臧否，白眼常若瞠。司马万事好，是中差自宏。看君接物际，二士盖熟评。君今家山居，扁榜犹在桁。傍陈漆园书，立参舆倚衡。因兹大有得，居穷亦如亨，嗟我道学晚，颇困尘网缨。性又多忤物，举足逢沟阬。誓将过君斋，指南问初程。但恐持寸莛，莫致洪钟鸣。","dynasty":"宋代","title":"重赋畏知寓斋"}
{"author":"赵蕃","content":"我访茶山公已仙，向人惟有竹苍然。摩挲欲问当时事，竹不能言风为传。","dynasty":"宋代","title":"观曾文清诗刻"}
{"author":"赵蕃","content":"人言会合难，会合端有数。公不绝槠洲，我政长沙住。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"读书万卷不充饥，枵腹吟哦大似痴。不是邻僧能送米，囊空何以续晨炊。","dynasty":"宋代","title":"寄怀二十首"}
{"author":"赵蕃","content":"几思载酒更携筇，一访梅花山崦中。忽念去君三十里，怅然将复与谁同。","dynasty":"宋代","title":"怀梅花及斯远"}
{"author":"赵蕃","content":"草屋竹门江岸旁，三三两两竞携将。尔曹应念宦游好，不念西来道阻长。","dynasty":"宋代","title":"自桃川至辰州绝句四十有二"}
{"author":"赵蕃","content":"远庵庵榜晦庵书，不独人高字亦如。陇亩纵令非我有，溪山政自要君居。","dynasty":"宋代","title":"题方士繇伯谟五丈所居三首"}
{"author":"赵蕃","content":"才把离觞已足悲，况哦别句慰相思。月明未比夜来别，人影已知天外追。","dynasty":"宋代","title":"八月八日发潭州后得绝句四十首"}
{"author":"赵蕃","content":"凿开何自来，名得因形似。似欲使先生，因兹号居士。","dynasty":"宋代","title":"磬湖"}
{"author":"赵蕃","content":"命有丛祠事，晨兴敢惮勤。渚沙微隐艇，山林总藏云。雨势纷未已，诗材怳见分。中流更回首，片片愧鸥群。","dynasty":"宋代","title":"十八日分谒升德庙过江作"}
{"author":"赵蕃","content":"旧说诗坛不可攀，岂期于此得窥斑。茫茫世事催人别，数见犹期数日閒。","dynasty":"宋代","title":"次韵元衡两绝句"}
{"author":"赵蕃","content":"数月卧城郭，兹晨历郊原。林莺语声近，陂鹭背影翻。稻栽已遍亩，桑采无剩园。因行一欣尔，送友重惘然。","dynasty":"宋代","title":"同诸友送潘文叔出郊"}
{"author":"赵蕃","content":"梅花初出炯如冰，未许馀花似我能。太息天公不加意，放教风雨苦侵陵。","dynasty":"宋代","title":"呈潘潭州十首其三"}
{"author":"赵蕃","content":"畴昔王门耻曳裾，每怀端拜献公书。简编讫补遗忘后，馈赆分沾忧患馀。只信此心无改事，讵知彼谮欲何如。属闻盛府重开幕，适此故山归驾车。","dynasty":"宋代","title":"通问赣州留尚书并寄三首其二"}
{"author":"赵蕃","content":"藉藉沩山寺，堂堂忠献坟。幽光发泉石，义气惨风云。文舅雅能赋，令君深发好。悬知契谈麈，不待对炉熏。","dynasty":"宋代","title":"送晁舅翁子应过宁乡谒令李思求"}
{"author":"赵蕃","content":"鸟雀知既夕，相逢如择栖。嗟余独何者，失侣自东西。","dynasty":"宋代","title":"感归鸟"}
{"author":"赵蕃","content":"诗老当年聚此州，迩来零落尽山邱。公虽暂尔淹时用，天岂特令继夙游。幽事傥多尘事绝，灵山孰与博山优。林栖相去无百里，窈窕崎岖可后不。","dynasty":"宋代","title":"呈辛卿二首其一"}
{"author":"赵蕃","content":"我敬周夫子，安贫得士常。眇然居陋巷，隐若卧襄阳。应对昔为役，滞濡今阻方。虽惭寿陵步，犹拟旧君傍。","dynasty":"宋代","title":"寄周文显二首"}
{"author":"赵蕃","content":"丧乱违初载，飘零得晚交。薰蒸厌糟麹，尘土困傍敲。折柳分青带，赠兰开紫苞。君行过怀玉，下有我衡茅。","dynasty":"宋代","title":"送潘元寿"}
{"author":"赵蕃","content":"青山咫尺不容看，岂是山灵意有难。定自知侬坐诗瘦，故令空雾作漫漫。","dynasty":"宋代","title":"是日雨阴殊甚咫尺如隔然"}
{"author":"赵蕃","content":"岁是明朝尽，春犹半月迟。人言无复雪，天意肯违时。宿麦争萌达，遗蝗绝类滋。年丰如可待，吾岂病长饥。","dynasty":"宋代","title":"十二月二十九日雪三首"}
{"author":"赵蕃","content":"玉美终怀璞，兰香竟死林。名期百世后，恨独九原深。夜雨长形梦，秋风遂绝音。扁舟载孤旐，行路亦沾襟。","dynasty":"宋代","title":"挽杨茂原二首"}
{"author":"赵蕃","content":"古寺僧容客寓居，客行仍许借藏书。老无眼力书慵看，忆著竹根泉漱渠。","dynasty":"宋代","title":"怀祖印"}
{"author":"赵蕃","content":"病骨觉难强，鬓华惊易彫。壮怀鲸访李，老习蚓同萧。久已思抛笏，悠哉曷泛瓢。东游穴探禹，西上石宾韶。","dynasty":"宋代","title":"杨谨仲和顷者三诗见贻复次韵六首其四"}
{"author":"赵蕃","content":"既悟当寒雨，乃知雾乃晴。病躯聊自适，閒望亦增明。絮落还将化，荷新且解擎。怀哉老将至，没世曷为名。","dynasty":"宋代","title":"再题"}
{"author":"赵蕃","content":"昔我过此暑正薄，是时此亭亦新作。竹移不问醉与迷，柯叶一敷无病箨。今兹再来毒热新，客尘昏昏能病人。正思一坐此亭上，骇俗宁待徵龙鳞。世将大热比酷吏，亦以清风喻君子。公凉何止一庭中，寒露清冰遍闾里。嗟我行色一何迟，不及亭成分韵诗。竹溪之逸故难著，竹林之贤容可追。","dynasty":"宋代","title":"题沈临江邀赐亭"}
{"author":"赵蕃","content":"忆过万安连郭，家家碧树团栾。想见如今霜后，摘来可口甘酸。","dynasty":"宋代","title":"从莫万安觅柑子并以玉山沙药合寄之六言三首"}
{"author":"赵蕃","content":"朝行巴陵帆，暮泊汉阳鼓。胡为我所思，只说在何许。折麻念离居，搴若怀远渚。望望莫致之，江头漫延伫。","dynasty":"宋代","title":"寄刘叔骥"}
{"author":"赵蕃","content":"今朝欣雨止，天气渐清和。篱落小桃破，阶除驯雀多。占方移果树，带土数蔬科。农务侵寻及，吾宁久卧疴。","dynasty":"宋代","title":"小园早步"}
{"author":"赵蕃","content":"姨母比苦胫，涉秋今若何。音书君定密，离苦我何多。凫舄思文瑞，灯窗想骥和。何能俱款集，未厌数经过。","dynasty":"宋代","title":"九月一日晨起风物凄然不胜怀远之思作五首寄和父憨申并烦转致湖池二州也其四"}
{"author":"赵蕃","content":"越国春芽旧有闻，换来佳句益堪珍。主张品格曾无过，吟写工夫直有神。鸿渐烹煎应巧密，玉川才调本清新。索居海角凄凉甚，时得吟哦慰此身。","dynasty":"宋代","title":"和青田刘令同年见答寄茶之作"}
{"author":"赵蕃","content":"君诗耻作阆仙瘦，颇厌飘零其故何。求士近闻劳仄席，斯人未用岂悬科。交情满眼尽今雨，世态由来俱一波。所愿深持后凋节，传书独行不为过。","dynasty":"宋代","title":"简贾新之"}
{"author":"赵蕃","content":"朝廷不忘远，徒欲得公重。不然如公贤，久合居侍从。少须岁和丰，归骑承天宠。看取武陵原，田耕麦米垄。","dynasty":"宋代","title":"呈赵常德四首"}
{"author":"赵蕃","content":"一间茅屋数株梅，三径频成为我开。剩有游蜂能掠蕊，寂无饥雀下行苔。长吟共惜频惊落，久坐何妨晚始回。为语清风莫轻扫，明朝更欲杖藜来。","dynasty":"宋代","title":"元衡过邢园同广声终日坐于习堂梅树之下得长句"}
{"author":"赵蕃","content":"天将绝境付奇才，万里飘零莫自哀。不尔如何吾幼度，郁孤台又粤王台。","dynasty":"宋代","title":"寄潘恭叔曾幼度三首"}
{"author":"赵蕃","content":"携家本避长城戍，孙子相仍住桃坞。虽云秦暴赋可逃，后乃开通晋南渡。当时未有神仙传，创自渊明诗五言。祇今图画遍四海，楼台树木空苍然。玄都亦说桃千树，梦得飘零因怨句。未应只属羽人家，亦有因兹悟初祖。我州那得桃花台，台下清溪转石哀。仙耶释耶不可见，每一过之空系缆。","dynasty":"宋代","title":"泊舟桃花台入妙香院"}
{"author":"赵蕃","content":"自昔嗜酒徒，往往皆能诗。诗亦何与酒，胡为必相资。我诗既不工，我酒还复漓。颓然亦复醉，信笔辄书之。","dynasty":"宋代","title":"连雨独饮偶书四首"}
{"author":"赵蕃","content":"春芳凋兮瘖杜宇，留得鸣鸠呼渴雨。谁能使我病斯愈，矻矻深思诵诗许。朝来剥啄有扣户，亟起褰裾犯尘土。三王诗就俱送与，律应节疏如会鼓。我家与君同郑圃。流落殊方繇丙午。岂惟交友叹云翻，亦有弟兄悲豆煮。羡君聚首共文书，怜我离形屡寒暑。江南丰歉未可知，安得书来相告语。已过有力健如犊，莫待无须行似妪。我归当事力田科，君行宁后公车举。会当过我南山南，门有修篁风屡舞。","dynasty":"宋代","title":"王伯玉兄弟皆用叔文韵作诗见示答之"}
{"author":"赵蕃","content":"人行冥昧中，遇坎辄自省。闻是微妙音，安得忘所警。","dynasty":"宋代","title":"成父居于普宁寺钟楼之下辟以为斋旧名坎止近易榜曰发深省衡州舅氏书之仆为赋四小诗以发深省斋为韵其三"}
{"author":"赵蕃","content":"临川郡古多奇迹，严黎已老裘父没。江山纵是诗得摹，峨峨洋洋亦其物。谪仙几世之云仍，平生嗜渠如嗜文。光风霁月胸次有，渭北江东脚底频。忽来过我今几日，拟欲赠行空四壁。临分谩与一篇诗，筝笛纷纷敢谓知。","dynasty":"宋代","title":"赠弹琴李晞尹"}
{"author":"赵蕃","content":"道人曾与谪仙游，仙去骑鲸师白头。骑鲸端复向何处，试问援琴招得不。","dynasty":"宋代","title":"赠法雷"}
{"author":"赵蕃","content":"漫刺平生不妄投，不知我者谓何求。平生愿作李君御，问事况闻他秩抽。驿舍夜凉陪麈尾，野田风晚从遨头。可嗟鞅掌催成去，未尽登临山水幽。","dynasty":"宋代","title":"赠李子永泳"}
{"author":"赵蕃","content":"退士今安有，微官讵足旌。茹蔬知味薄，不饮见神清。要是高其事，况堪诗有声。淮南人物论，是亦一权衡。","dynasty":"宋代","title":"赠刘进父监庙四首"}
{"author":"赵蕃","content":"北客自无几，老亲宁重论。客居谁肯记，郊寺辱深存。厚义真难得，高情独见敦。寒灯仍薄粥，相与话黄昏。","dynasty":"宋代","title":"赠刘进父监庙四首"}
{"author":"赵蕃","content":"彼美南山石，槎牙更贯之。道虽横至宝，谁复赏奇姿。叹息已云屡，写摹尝有诗。吾曹从行者，名字亦俱垂。","dynasty":"宋代","title":"赠刘进父监庙四首"}
{"author":"赵蕃","content":"岁晚戒行路，问君何远征。风霜虽自苦，坟墓不胜情。南徙计岂得，北归边未平。非惟慕严父，抑亦念难兄。","dynasty":"宋代","title":"赠刘进父监庙四首"}
{"author":"赵蕃","content":"幕府江宁日，校书元佑时。堂堂公可作，岌岌我何衰。孰有入门冠，而淹管库卑。用长宜顾问，谁与荐天墀。","dynasty":"宋代","title":"赠刘子卿时刘将赴官镇江并以道别三首"}
{"author":"赵蕃","content":"江驿频临我，林园屡过公。只言成遂别，何意复来同。有用期思勉，无诗枉坐穷。旧闻京口酒，准拟醉孤蓬。","dynasty":"宋代","title":"赠刘子卿时刘将赴官镇江并以道别三首"}
{"author":"赵蕃","content":"吾友周信道，坐思终死穷。眼中宁复有，地下亦难同。梦绝西州路，愁闻北固鸿。并游惟伯厚，还愧尺书通。","dynasty":"宋代","title":"赠刘子卿时刘将赴官镇江并以道别三首"}
{"author":"赵蕃","content":"旧箑已成挥，还披御腊衣。乘除固人事，变化亦天机。道路飘零久，形容少壮非。无徒微禄眷，长与故人违。","dynasty":"宋代","title":"偶作二首其一"}
{"author":"赵蕃","content":"遮眼文书倦，可人亲友赊。寸疏无更有，鸦断直还斜。两鬓宁禁白，余生孰可涯。关余三作径，愧尔五其车。","dynasty":"宋代","title":"怀王彦博徐审知"}
{"author":"赵蕃","content":"年来困奔牛，事与素心违。岁晏草木肃，天高鸿雁微。故人天外别，尺素眼中稀。问我还乡旆，春风当与归。","dynasty":"宋代","title":"寄王彦博"}
{"author":"赵蕃","content":"身落江南不自悲，正欣梅也可供诗。纷纷桃李胡为者，政似当年蔡克儿。","dynasty":"宋代","title":"夜坐读书闻瓶梅之香口占五绝"}
{"author":"赵蕃","content":"茅屋啼鸡日过中，小舟随问曲能通。遥遥黄堰忽重到，落落白头今一翁。别后每怀音问阔，见时还许笑言同。倡予和汝平生事，惆怅春风又起鸿。","dynasty":"宋代","title":"访孙子进子肃于黄堰"}
{"author":"赵蕃","content":"昔我移官皇恐滩，缄诗送公因阿连。转头梅事两飘忽，我亦解秩当返辕。岂期邂逅客归舍，逢公政成朝日边。可无一语道离阔，顾待别后空阑干。我闻袁人道路言，往者颇病吏道烦。袁人徯公以为治，如赤子待父母安。问公治袁竟何如，宽不至弛严不残。不惟民绝催科瘢，吏亦不急惠文冠。太平官府见今日，珥笔旧俗略不存。簿书期会足閒暇，江山风月忘游般。作堂圃中视所尚，我所尊者房李韩。东西日月双跳丸，后人思公面孱颜。人言循吏治无迹，有如春风被田园。试看一一发生意，从千百数何繇论。淳熙圣人叹才难，得人之路无不殚。而于守令最注意，往往六察并郎官。少公迩日与几政，仲氏力请得皖灊。公虽迟登玉笋班，持节其惠寡与鳏。未知除书落何地，我家怀玉江东山。勿言形迹暂云远，在处孰非千万间。","dynasty":"宋代","title":"送周守二首其一"}
{"author":"赵蕃","content":"甑倒悬知解死饥，故殊道路永为嗤。我今恃有彭州牧，二柄宁当复误疑。","dynasty":"宋代","title":"将谒延庐州行至板桥忽病而止复还建康以五诗"}
{"author":"赵蕃","content":"珍重徐斯远，兹行岂漫游。过江探禹穴，下水到严州。损益观其友，渊源问所由。我居如有絷，君去莫能留。","dynasty":"宋代","title":"送处州斯远二首"}
{"author":"赵蕃","content":"筍迸阶石欲落，树成窗影疑深。未能作有画句，聊且弄无弦琴。","dynasty":"宋代","title":"幽居即事八首"}
{"author":"赵蕃","content":"摩挲石刻叹微茫，孰若汗青移硬黄。几净窗明肯游戏，千金便当橐中装。","dynasty":"宋代","title":"从潘丈求字二首"}
{"author":"赵蕃","content":"兄诗楚山竹，岁晚色愈绿。譬彼朝阳桐，当令凤栖宿。","dynasty":"宋代","title":"呈宜之兄八首"}
{"author":"赵蕃","content":"牢落空房我挂包，忆君过我夜推敲。东南大半行将遍，应有新诗许借钞。","dynasty":"宋代","title":"呈子肃三首"}
{"author":"赵蕃","content":"鹭举虞卿璧，山开京兆眉。穷愁虽付酒，閒意更关诗。地瘠黄杨燥，旱深荞麦迟。冬温要非正，冰霰汝为期。","dynasty":"宋代","title":"冬日杂兴"}
{"author":"赵蕃","content":"平明策蹇出，遇雨且归休。树树花藏雾，田田水漫流。徙居还客寓，败意阻春游。赖有题诗兴，聊当一以酬。","dynasty":"宋代","title":"早出"}
{"author":"赵蕃","content":"远看云吐吞，近见日出没。解駮谓须臾，迷漫翻倏忽。山灵似知我，老兴不得发。纵使尽高深，安能造剞劂。","dynasty":"宋代","title":"与潘文叔游稀岳四首"}
{"author":"赵蕃","content":"望极平湖不得山，水长山远画图间。赋诗不似王摩诘，湖北湖南空往还。","dynasty":"宋代","title":"漫兴十一首"}
{"author":"赵蕃","content":"太华难攀十丈花，白莲零落远公家。此中那得嘉名占，绿水绕除山四遮。","dynasty":"宋代","title":"回憇芙蓉寺偶题"}
{"author":"赵蕃","content":"岭近梅花开已多，水南梅事又如何。使君假日曾游否，客子临风空屡哦。好士何妨勤下榻，丰年那有拙催科。倦游我亦怀三径，何况传闻政免苛。","dynasty":"宋代","title":"寄林信州"}
{"author":"赵蕃","content":"岸尽催撑渡，风横促解桥。传闻记常岁，伟观得今朝。时有疏钟度，谁云隔岸遥。明当绝溪去，应为好山招。","dynasty":"宋代","title":"闰月二十日离玉山八月到馀干易舟又二日抵鄱阳城追集途中所作得诗十有二首其三"}
{"author":"赵蕃","content":"湖山十里芰荷香，稳送朝天一夜航。前席固应思见贾，留行政不待徵黄。悬知笔下三千字，小试囊中一二方。自笑侯芭今白首，弹冠何敢企王阳。","dynasty":"宋代","title":"程阁学知建宁府入对二首"}
{"author":"赵蕃","content":"飘然一舸顺流东，敏捷如鸿恨不同。为我能留半日许，得君何翅一联中。颇思著句记初识，已复枉诗醉古风。沅芷澧兰元属尔，既难衮衮又匆匆。","dynasty":"宋代","title":"慈利簿乐思中自沅州考试回经过见之留以小酌既以诗来次韵"}
{"author":"赵蕃","content":"大麦初齐积渐黄，青青小麦更连冈。去冬屡雪有如此，今岁一丰端可望。负笼不须嗟甚苦，腰镰行且看争忙。太仓红腐憎泥土，亦复遥思饼饵香。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其四"}
{"author":"赵蕃","content":"台高十丈独株松，下有仙人旧履踪。三十二窠丹灶在，亦云数目应龟峰。","dynasty":"宋代","title":"妙香院僧堂后路直临溪石台古松蟠其上松之下"}
{"author":"赵蕃","content":"东郭竹谿君所庐，我家此物也扶疏。何时归去数来往，不似而今空寄书。","dynasty":"宋代","title":"寄向伯休且约他日道为芗林之游二首"}
{"author":"赵蕃","content":"九十日春余十日，庭阴已作夏扶疏。桃花浪暖且振{左揖右戈}，燕子日长空废书。故人行行重作别，倦云悠悠思定居。及此莫孤朝与暮，易胜书礼问何如。","dynasty":"宋代","title":"晚春呈全真"}
{"author":"赵蕃","content":"卜兆虽自古，迩来闻见殊。一言福后嗣，百计走愚巫。用意非流俗，惟贤毕此涂。徐看好兄弟，玉立骋天衢。","dynasty":"宋代","title":"挽周畏知母俞夫人二首"}
{"author":"赵蕃","content":"爱竹知人忆故山，食贫过午尚悬箪。长篇乞与小诗并，要似韩豪东野寒。","dynasty":"宋代","title":"次韵杨廷秀太和万安道中所寄七首"}
{"author":"赵蕃","content":"溪流渴雨今几日，夜夜月明翻我室。江西回首安在哉，南北故怜无定食。君居未尽乔木西，旧识邻墙解作诗。如闻过语必更仆，饭寒麈秃忘其饥。我思从之不可得，书疏空云间何阔。秋风吹我逐转蓬，何自翩然堕君侧。君诗比昔更大好，谁谓文章技非道。暗中摸索未易窥，众里卒逢分眊瞭。我昔少小嗜读书，老类贾胡空识珠。潜珍怀宝衣蓝缕，见之每辄惊成呿。郑君况是余所长，君得结交真迈往。如我何取亦与游，听呼殷兄唤张丈。两君抱才终有为，丰年未厌甘雨迟。我无良田莳嘉谷，取譬但可同蹲鸱。","dynasty":"宋代","title":"呈审知并简伯元"}
{"author":"赵蕃","content":"春风次第归桃李，催得梅花一夜飞。时序匆匆几回首，即看红绽雨添肥。","dynasty":"宋代","title":"梅落二首"}
{"author":"赵蕃","content":"林雨凄凄林鸟啼，水田漠漠水禽飞。人间何处有此境，只欠冰纨相发挥。","dynasty":"宋代","title":"自安仁至豫章途中杂兴十九首其十七"}
{"author":"赵蕃","content":"去冬黄公亭，咏诗看梅花。深行或山崦，纵步亦水涯。虽知追随乐，固有间阔嗟。词锋君莫当，锐甚如莫邪。我欲尾其后，志局道苦遐。千年定藏山，一世斯名家。","dynasty":"宋代","title":"次韵斯远二十七日道中见怀二首其一"}
{"author":"赵蕃","content":"闻君访隐晓冲泥，竹尽林峦入稻畦。我亦有怀思并辙，不堪驴蹇更牛罢。","dynasty":"宋代","title":"次韵斯远雨过彦章并属彦章二首"}
{"author":"赵蕃","content":"无人南涧游，老我北窗卧。雨为洗炎蒸，身成起颓惰。幽花曜丛丛，新竹排个个。是中有馀诗，独唱谁其和。怀君固非远，念我当数过。蝉噪晚声清，萤飞新月破。","dynasty":"宋代","title":"闰月二日雨三日复雨寄斯远三首其三"}
{"author":"赵蕃","content":"相逢日日讶冬暄，为此阴寒仅覆翻。破屋未愁茅尽卷，近林无奈鸟相喧。驰驱短景贪黄卷，咫尺梅花忆故园。闻道频迂长者辙，教儿勿掩席为门。","dynasty":"宋代","title":"骤寒简明叔闻仲威数过之"}
{"author":"赵蕃","content":"臂膝真成具老形，每逢趋走叹伶仃。故园松菊幸亡恙，何日扶藜得屡经。","dynasty":"宋代","title":"呈潘潭州十首"}
{"author":"赵蕃","content":"晚日微风坠镜平，中流直下縠纹生。烟云点缀多新态，鸥鸟逢迎殆宿盟。聚落近于边境接，村墟亦有戍楼横。虽然王化初无外，接畛农桑畔不争。","dynasty":"宋代","title":"三月十七日以檄出行赈贷旬日而复反自州门至老竹自老竹至鹅口复回老竹由乾溪上入浦口汎舟以归得诗十首其九"}
{"author":"赵蕃","content":"溪风乱林影，林月漾溪光。宿鸟无安止，飞鸟为敛芒。儿曹从杖屦，老子废杯觞。谁谓时方暑，端疑候已凉。","dynasty":"宋代","title":"同儿曹步月寺门作"}
{"author":"赵蕃","content":"二君思飘飘，独我意落落。博乎犹贤已，谑兮不为虐。是中有关键，未易轻启钥。至味匪盐梅，舍古复奚酌。","dynasty":"宋代","title":"在伯沅陵俱和前诗复次韵五首"}
{"author":"赵蕃","content":"白下初逢使广轩，始披云雾见青天。黄花红叶蒙深赏，白发青衫又十年。举室尚为湖外客，一身还上浙江船。莼羹鲈鲙虽佳矣，不是东归重惘然。","dynasty":"宋代","title":"赠杨左司三首其一"}
{"author":"赵蕃","content":"薄暮雨如驰，中宵月半规。真成忆玄度，不是突西施。蝉堕风枝急，蛩鸣露草垂。不眠还索句，自笑欲奚为。","dynasty":"宋代","title":"用斯远韵寄赵湖州三首其二"}
{"author":"赵蕃","content":"已是霜凝更雨温，春其渐起但无痕。莫嗟草色有垂死，定自梅花当返魂。小驻要须穷日日，细寻无惜遍村村。揩摩病目从兹始，并待君诗洗睡昏。","dynasty":"宋代","title":"雨后呈斯远"}
{"author":"赵蕃","content":"相望千里旧闻风，何意论交邂逅中。别去伤心念风雨，诗来满眼眩青红。通家契好君能记，末路飘零我亦同。江左名流数王谢，一时况有小安丰。","dynasty":"宋代","title":"王原庆有诗寄谢丈签判子畅尉曹具以见及次韵"}
{"author":"赵蕃","content":"贵者多骄士，古然宁迩来。惟公独超俗，片善靡遗才。誉已满台阁，勤方散草莱。深知桃李径，不为看花栽。","dynasty":"宋代","title":"呈张太平三首其二"}
{"author":"赵蕃","content":"新月净林木，微风动菰蒲。客子不能寐，拊身念艰虞。忽思骑鲸翁，已去不可呼。乐哉今夕境，忍令堕空虚。南都李文学，豪气老不除。将为章江行，值我彭蠡湖。一见如平生，健论真起予。座间诵新作，峥嵘突黄初。携酒夜过我，烹鸡仍脍鱼。快饮不记琖，耳热歌乌乌。乘坠俱大谬，醉倒不用扶。几梦即了我，此身无复余。胜践无古今，人事自作疎。东西南北人，何必怀此都。明朝两茫茫，危途各崎岖。语离有遗恨，更起捋君须。","dynasty":"宋代","title":"别齐之"}
{"author":"赵蕃","content":"清时择士岂充员，大辟贤关务远延。一日擅场称举子，百年匡国是儒先。为言行役加餐饭，仍祝涛江稳放船。意惬归来期不晚，秋风觞酒大人前。","dynasty":"宋代","title":"送孝显彦博昆仲赴补仍用前韵"}
{"author":"赵蕃","content":"君言不为诗，乃有如许味。诗亦何与人，政恐伤吾气。中怀松柏坚，外暴丹雘塈。君虽不我语，我亦长自畏。不惟费口颊，政尔悲肠胃。良由习未除，匪是真为贵。君言固邹鲁，君笔犹汉魏。绝倒岂自文，善谑非加诽。赠言要有益，佩服当无既。胜私与致果，曰克仍曰毅。曾闻郑渠凿，终有秦亩溉。闵闵望其成，悠悠勿虚费。","dynasty":"宋代","title":"次韵潘端叔送行二首其二"}
{"author":"赵蕃","content":"探支重九日，试手菊花斟。论置人繁寡，觞行自浅深。风能度林杪，月亦吐山阴。四听虫仍起，中还著我吟。","dynasty":"宋代","title":"九月五日具草酌同彦博审知成父集于普宁山半之亭作诗二首其一"}
{"author":"赵蕃","content":"渚花飘锦已残春，几对江山思故人。邂逅欲书书不得，醒狂于此见天真。","dynasty":"宋代","title":"寄周愚卿兄弟"}
{"author":"赵蕃","content":"月落橹咿哑，晓登江上家。冲田多偃稻，直岸有颓沙。始悟雨如许，更欣晴亦佳。林中尚馀滴，不管垫乌纱。","dynasty":"宋代","title":"六月十三日四更登舟县岸迟明抵秽步宿雨犹湿昨夕近郭风而不雨不知此间盖滂沱也"}
{"author":"赵蕃","content":"云物瞻闽峤，风声望海滨。如何一年内，顿得见斯人。","dynasty":"宋代","title":"用一代不数人百年能几见为韵诗赋十章呈陈君"}
{"author":"赵蕃","content":"盛心盖俗忘，奸声其道伤。掺别伊何吟，停杯慨以慷。君官上饶郡，分教明虞唐。俄而及瓜代，朝天架康庄。岩廊冠剑地，学省翰墨场。失人易揣摩，失己劳酌量。情融香梅葩，玉水春茫茫。鸿毛遇顺风，市朝在钱塘。","dynasty":"宋代","title":"送施教授"}
{"author":"赵蕃","content":"大谢文经长公，观妙有广之风。君今玄文白首，肯誇乡里儿童。","dynasty":"宋代","title":"曾"}
{"author":"赵蕃","content":"翰墨有先达，知己仅三数。省斋怜其贫，晦庵过其誉。怀哉介庵老，先我骑鲸去。公如幸教之，岂叹岁不与。","dynasty":"宋代","title":"呈尤运使袤延之五首"}
{"author":"赵蕃","content":"云蔽初疑雨，云开复似晴。北风何自起，南雪骤能成。沴气应无作，东郊看有耕。怨咨怀往咎，驩喜见今情。","dynasty":"宋代","title":"次韵签判丈喜雪二首其一"}
{"author":"赵蕃","content":"旧说东西圃，新知上下池。山亭犹有记，水馆独无碑。疏凿由今守，登临要子诗。倦游吾老矣，况复思多迟。","dynasty":"宋代","title":"次韵师契早过东园"}
{"author":"赵蕃","content":"木落山空君未归，我行江山几依依。山空木落有佳处，政尔待君相发挥。","dynasty":"宋代","title":"在伯考试未归有怀"}
{"author":"赵蕃","content":"畦资搰搰功，爨藉丁丁力。但取茅盖头，不嗟家立壁。","dynasty":"宋代","title":"寒栖馆"}
{"author":"赵蕃","content":"宝气疑犹在，诸公盛得名。新知虽可乐，旧恨卒难平。我句野无格，君诗工莫评。青钱宜妙选，墨绶盍迟行。","dynasty":"宋代","title":"再呈思永"}
{"author":"赵蕃","content":"学语浑似学参禅，要保心传与耳传。秋菊春兰宁易地，清风明月本同天。","dynasty":"宋代","title":"诗一首"}
{"author":"赵蕃","content":"一日复一日，何胜一万周。有山皆崒崒，无水不悠悠。为我谋归策，将诗说旧游。山林与城市，吾亦任乘流。","dynasty":"宋代","title":"次韵审知寄来二首"}
{"author":"赵蕃","content":"人言潘谷久腾空，衡也崎岖隐墨中。谷见坡诗衡用诀，了知真是一家风。","dynasty":"宋代","title":"从李崇道觅潘衡墨四首"}
{"author":"赵蕃","content":"吁嗟古诗人，达少穷则多。定逢造物嗔，故此成折磨。怀哉兴化令，累然蓬一窠。融州计官满，归日定如何。","dynasty":"宋代","title":"秋怀十首"}
{"author":"赵蕃","content":"避地初尚走，吾家住瑞峰。曾门有遗刻，一代仰高踪。几恨烟霞隔，忽欣窗户逢。眼明聊隐几，足倦免扶筇。","dynasty":"宋代","title":"成父弟作书室于前山举予旧名堂日青毡以榜之"}
{"author":"赵蕃","content":"竹不愧老可，人今无老坡。聊将一卮酒，相与酹苹波。","dynasty":"宋代","title":"题刘叔骥所画竹"}
{"author":"赵蕃","content":"满目风埃顿尔清，只缘朝雨过林声。兴乘政欲蝉连语，酒酽才胜一再行。容我不应嗔醉卧，忆君还复有诗成。定知今夜江东梦，梦炤冰溪雪鬓生。","dynasty":"宋代","title":"次韵程士和并帖元衡"}
{"author":"赵蕃","content":"近事真堪深骇，欲言未可轻论。唤起庄周蝶梦，多由杜宇啼魂。","dynasty":"宋代","title":"蕃丙午冬分宜见公度簿公尊兄已而邂逅于宜春"}
{"author":"赵蕃","content":"清时择士岂充员，大辟贤关务远延。一日擅场称举子，百年匡国是儒先。为言行役加餐饭，仍祝涛江稳放船。意惬归来期不晚，秋风觞酒大人前。","dynasty":"宋代","title":"送孝显彦博昆仲赴补仍用前韵"}
{"author":"赵蕃","content":"积潦当涂三尺强，筍舆那得代浮梁。脱靴直厉成孤笑，赤脚踏冰思旧狂。","dynasty":"宋代","title":"自安仁至豫章途中杂兴十九首"}
{"author":"赵蕃","content":"溪上桥危亭亦高，柳阴直下有鱼舠。夜来雨足洪初涨，突岸冲矶声怒号。","dynasty":"宋代","title":"城下道中二首"}
{"author":"赵蕃","content":"南山白塔高何许，弄日摩穹相与曾。放歌直下清溪去，落日半衔渔木灯。","dynasty":"宋代","title":"怀玉山旧游寄王彦博徐审知"}
{"author":"赵蕃","content":"二君思飘飘，独我意落落。博乎犹贤已，谑兮不为虐。是中有关键，未易轻启钥。至味匪盐梅，舍古复奚酌。","dynasty":"宋代","title":"在伯沅陵俱和前诗复次韵五首其五"}
{"author":"赵蕃","content":"结交不在早，倾盖有馀欢。愧比陈蕃榻，犹吾陋巷箪。新来几日别，无计百忧宽。世俗轻交态，相期在岁寒。","dynasty":"宋代","title":"怀明叔三首其一"}
{"author":"赵蕃","content":"雨暗湖堤没，藤交树色深。两来因问疾，每至亦幽寻。勿谓的方壮，须知老故侵。暄寒多变节，调护盍关心。","dynasty":"宋代","title":"再过斯远"}
{"author":"赵蕃","content":"赵壹乡党摈，陈登湖海豪。飘飘风欲举，凛凛雪争高。眼界自无极，画图空复劳。未须惊白发，聊得湛春醪。","dynasty":"宋代","title":"书买江天阁壁"}
{"author":"赵蕃","content":"路熟江郊不待寻，每来真得慰余心。新诗自作弹丸羡，旧帖不教鱼蠹侵。莫叹高山与流水，难迷美玉及精金。频年浪作江湖走，从此冰溪得并吟。","dynasty":"宋代","title":"次韵李商叟见示"}
{"author":"赵蕃","content":"旧诵凌云赋，新哦泣鬼诗。结交何用早，倾盖诈深期。捷径看君绝，长途觉我衰。殷勤今夜月，全似过桥时。","dynasty":"宋代","title":"夜坐怀李季蓬"}
{"author":"赵蕃","content":"遂初赋就笔余铓，赠我蒙探古锦囊。耐久固殊流俗败，含情浑似故人长。","dynasty":"宋代","title":"昆山兄惠笔乃周寿玉簪样试用其一已作秃翁犹"}
{"author":"赵蕃","content":"前有天随后老坡，杞粮仍欲寿西河。吾今何意更思此，但喜杯羹风味多。","dynasty":"宋代","title":"自桃川至辰州绝句四十有二"}
{"author":"赵蕃","content":"爱竹旧时王子猷，造门忘主见风流。如君不但无锁钥，更向山阴具小舟。","dynasty":"宋代","title":"晒蓑亭其三"}
{"author":"赵蕃","content":"行到湖边却筍舆，眼中浑似画屏纡。梅花又作临风笑，亦有高人似旧无。","dynasty":"宋代","title":"西湖雪后"}
{"author":"赵蕃","content":"一雨毋嫌骤，炎蒸得解围。桃笙疏不御，蕉萐顿忘挥。月暗萤偷照，风清虫趣机。所思期不至，还是掩荆扉。","dynasty":"宋代","title":"八日雨是日期成交来已而不至"}
{"author":"赵蕃","content":"春花苦无阴，况与花俱秀。好在月明中，仰攀仍落嗅。","dynasty":"宋代","title":"荼釄洞"}
{"author":"赵蕃","content":"谢子姿野鹤，耸然常自昂。贪留故人饭，忘踏板桥霜。举世谬为敬，从吾醒亦狂。交游有徐庶，头白尚东墙。","dynasty":"宋代","title":"徐丈大雅有诗赠子畅尉曹用韵呈子畅兼柬徐丈"}
{"author":"赵蕃","content":"说似桃花寺，逢人举旧题。山门循古磴，阁槛枕清溪。三老催人去，孤筇得暂携。龟峰仍不远，触热未能跻。","dynasty":"宋代","title":"游妙香院"}
{"author":"赵蕃","content":"湘山湘水久经怀，近岁扁舟始一来。颇见留传诗句写，故胜摸索画图开。城南虽郁平生志，冀北未空千里才。壮节曾闻趣除诏，辞官何乃尚徘徊。","dynasty":"宋代","title":"赠马奉先二首值其已病竟不相识其二"}
{"author":"赵蕃","content":"邦人初喜两桥成，诏旨还传易镇荣。千里溪山如有恨，一川风雨似增情。未应重畀临凋郡，看即归来侍迩英。平日空哦海山赋，便思怀谒问经行。","dynasty":"宋代","title":"代成父送赵信州移知台州"}
{"author":"赵蕃","content":"虚憍徒恃井陉归，空壁争趋汉鼓旗。少不如人当自笑，况于心在力疲时。","dynasty":"宋代","title":"次王照邻韵二首"}
{"author":"赵蕃","content":"去日春江白芷生，再来秋野蟪蛄鸣。浩然已分不才弃，张翰安能恤后名。自叹还山何太晚，政须杯酒为深倾。凭愚邀敬多官府，与想桃源源上行。","dynasty":"宋代","title":"书怀二首"}
{"author":"赵蕃","content":"书中道何似，诗有林霏寄。怪其句律工，定自工夫至。","dynasty":"宋代","title":"呈宜之兄八首"}
{"author":"赵蕃","content":"老树才能半白，远山已没全青。胜践颇思朋盍，独行定谁汝令。","dynasty":"宋代","title":"衡山道中遇雪四首"}
{"author":"赵蕃","content":"何处忽秋声，千崖万壑并。不知繇雨故，直觉太清生。絺綌且重著，褐裘须渐营。晚禾资秀实，尚有暖而晴。","dynasty":"宋代","title":"秋声"}
{"author":"赵蕃","content":"伯兮当日意，蘐也直云忘。岂是名兹草，真将种北堂。能丛又能干，非绛复非黄。开处阴当合，看时昼阅长。","dynasty":"宋代","title":"蘐草"}
{"author":"赵蕃","content":"风人伐木歌，咏写求友声。亦有脊令赋，月迈而日征。平时朝夕居，一旦离合情。何以著此情，赋诗兼轴盈。怪来担肩重，忘去破橐轻。时时一披展，绝胜五色盲。今日复何日，霜檐晓争明。青天尽开露，如见心目诚。鄙夫独何为，似觉幽忧撄。缅怀平生游，多留定王城。晨出湘雾湿，夕归湘浪平。王滕唱酬诗，我亦滥一名。别之今几何，秋枯复春荣。素书渺不来，叹我无鱼烹。要赓旧贻诗，饾饤仍经营。定知他年见，不复刮目惊。檐前坐久如，四体醺欲酲。梦作扁舟去，湘西寻旧盟。曾微白首哀，但作青眼横。山鸟何自鸣，欠伸巾尚倾。","dynasty":"宋代","title":"次韵王照邻去秋送行并呈滕彦真"}
{"author":"赵蕃","content":"水有萦纡何自来，竹能森爽为谁栽。山僧乞饭朝一出，幽子题诗日几廻。故鹤未妨频有客，骑驴正尔独寻梅。得閒且尽幽居趣，顾我初无当世才。","dynasty":"宋代","title":"十二月二十六日"}
{"author":"赵蕃","content":"五日舟行雨间晴，晚逢寒日上晴林。山因绝翳修眉展，水得无风坠镜深。可恨飘零独南北，不如水鸟共浮沈。向来止酒缘多病，新为清羸又一斟。","dynasty":"宋代","title":"晚晴四首"}
{"author":"赵蕃","content":"雨来山为昏，雨罢山如洗。秋风欻已高，长空澹如水。其谁知此乐，胜处属幽子。登临无所诣，谿楼成徙倚。沙鸥意气逸，冲烟栖复起。是身困覉束，沿戏直愧尔。平生耽佳句，此癖殆至死。得酒忽诗成，颓然自醒醉。","dynasty":"宋代","title":"闰七月五日雨中记所见"}
{"author":"赵蕃","content":"篱落桃花小破红，野田细雨又微风。莫嗤款段行难进，正要寻诗漠漠中。","dynasty":"宋代","title":"正月二十二日晚过袁父"}
{"author":"赵蕃","content":"璿之戏墨万之诗，不到浯溪坐可知。凛凛元颜千载意，若为付与水云期。","dynasty":"宋代","title":"题子璿浯溪图"}
{"author":"赵蕃","content":"漠漠烟村四五家，水清霜落路平沙。我来欲问梅消息，地冷年年未放花。","dynasty":"宋代","title":"泊舟西村见居民云数里间有梅访之殊未花"}
{"author":"赵蕃","content":"蚤日已俊茂，高交仍老成。贯通虽七略，陶冶异长城。圣世患才少，忠言繇主明。平生捩眼看，得隽每知名。","dynasty":"宋代","title":"刘茂实赴省袖澹庵旧赠见过索送行诗用韵"}
{"author":"赵蕃","content":"道人学易更参禅，一住江头已六年。劝我小留殊小顾，那知风雪有回船。","dynasty":"宋代","title":"赠龙王山庵秀上人"}
{"author":"赵蕃","content":"忆昔介庵老，视我犹子弟。于今于越州，必洒西州涕。重忆郎中公，契与外氏通。慨我未知学，一见宁发蒙。公于介庵老，笔砚相亲友。而于郎中公，学问躬授受。与我非素交，有儿仍甚愚。辱公收教之，举俗有是夫。辱书示深眷，未报无加谴。平日但闻风，今朝真识面。","dynasty":"宋代","title":"赠路芾德章"}
{"author":"赵蕃","content":"使君何苦向宜州，应为涪翁句法留。铜柱宁兴跕鸢叹，金华要遂牧羊求。壮时根本先培固，老去波澜重卷收。我亦学诗穷未达，是中得处可闻否。","dynasty":"宋代","title":"赠马奉先二首值其已病竟不相识"}
{"author":"赵蕃","content":"奚李风流远，名家得自贤。粗能明款识，不暇别中边。岁计一丸足，痴人连屋悬。此生能几屐，兹士信超然。","dynasty":"宋代","title":"赠墨二首"}
{"author":"赵蕃","content":"斲我千年质，成兹数寸瑿。当从黑白辨，岂问姓名题。愿效文章用，宁辞肌骨刲。先生无浪语，略为究端倪。","dynasty":"宋代","title":"赠墨二首"}
{"author":"赵蕃","content":"主人禅伯乃诗伯，招得渠来共此山。挂搭问侬能胆大，诗关直上有禅关。","dynasty":"宋代","title":"赠南首座兼简卢老二首"}
{"author":"赵蕃","content":"用世故欲巧，拙者终近德。人皆笑髯曾，我独长太息。贫吾岂人为，问天天不痴。君看松柏受，宁与春风期。","dynasty":"宋代","title":"赠耆英"}
{"author":"赵蕃","content":"绍圣同年今几家，泛然游宦偶天涯。先因避贼来江左，身欠看山到永嘉。世禄相期会腾踏，束书宁复漫咨嗟。我今山色催归意，君政黄紬稳听衙。","dynasty":"宋代","title":"赠沈沅陵"}
{"author":"赵蕃","content":"吏事要及民，何假须缘饰。是故西都儒，往往名背实。萍乡孙明府，抱负惟儒术。起家长此邦，为政皆有述。催科非我急，急民使滋殖。今夏戒艰食，粒米劝蓄积。种麦贵宿耕，禾孙视前绩。是我贤弟昆，三市俱鼎立。正之官南昌，大吏遭丝刻。为陈先世事，稍稍从吾律。窃尝叹斯人，当补谏争缺。如何即九原，我为长太息。叔也今王官，路以云霄逼。才难未易识，屡荐今始人。赣川与洪州，目见非耳得。使之佐庙谟，弥缝宁阙职。公行被里言，步武俱文石。为移一县政，于以均万国。我虽落蛮夷，归来岂无日。傥遂乐耕耘，于焉吾事毕。","dynasty":"宋代","title":"赠孙从之"}
{"author":"赵蕃","content":"先君昔作濡须令，闾里所知清德高。末路我今惭世业，一门君乃冠长髦。长公已有朝阳誉，夫子宁淹独冷曹。颇念相从问畴昔，不堪岁月去滔滔。","dynasty":"宋代","title":"赠王教授基仲"}
{"author":"赵蕃","content":"信是长安远，休疑蜀道难。千崖悬尽斗，万石列皆攒。举足无非仄，扪心每为寒。不堪天更雨，政欲助吾官。","dynasty":"宋代","title":"雨入丈七坳"}
{"author":"赵蕃","content":"樟源岭下炼丹井，建德道间仙女泉。埋没只今谁汲引，信知名字托人贤。","dynasty":"宋代","title":"题曾真君炼丹井"}
{"author":"赵蕃","content":"橹折故难进，牵殊深足虞。百艰甘薄命，共济赖同途。聚落强名地，并吞总是湖。遥遥闻吠犬，更问酒家酤。","dynasty":"宋代","title":"夜宿沙涡"}
{"author":"赵蕃","content":"北风故应阴，南风还当晴。占风更占雨，巢穴寄吾生。","dynasty":"宋代","title":"北风"}
{"author":"赵蕃","content":"陈君胸中殊不粗，胡子臞甚语则腴。梅花佳处我不识，付与二妙烦追摹。","dynasty":"宋代","title":"梅花绝句五首要明叔仲威同作"}
{"author":"赵蕃","content":"去年十月君行此，今岁兹时我继君。黄花赤叶虽如昨，所恨诗坛欠策勋。","dynasty":"宋代","title":"将至辰州走笔寄在伯教授二首"}
{"author":"赵蕃","content":"四时佳节惟重九，况接君家鸿雁行。乃以病躯亲药石，坐妨山屐共壶觞。别来忽忽春逾仲，望极悠悠昼莫常。想见回头登眺地，清源云合鹭洲长。","dynasty":"宋代","title":"寄周愚卿昆仲"}
{"author":"赵蕃","content":"经行此地几维舟，我亦飘零苦倦游。旱久未教梅破腊，霜迟留得划含秋。离怀不似残年促，细雨何如骤雪收。底事令人重分首，自兹出处恐殊谋。","dynasty":"宋代","title":"赣丞陈择之官满归清江追饯珠林"}
{"author":"赵蕃","content":"尽室蕲偕隐，持家又即浮。可怜居不易，还是食为谋。风雨连朝暗，江山千里游。不能携汝去，翻觉重吾忧。","dynasty":"宋代","title":"重别成父二首"}
{"author":"赵蕃","content":"近日杭州见，殷勤蒙置樽。别来几朝夕，书问欠寒温。谭妙元超诣，诗高外语言。何当从杖履，底尽得深论。","dynasty":"宋代","title":"远斋顷寄在湖日所作三诗舟中次韵"}
{"author":"赵蕃","content":"所见与所闻，豪华同贱贫。寒时端有独，温处乃能均。幸止药饵费，深知天地仁。流行代斯有，不必嫁诸邻。","dynasty":"宋代","title":"二月初二日二首"}
{"author":"赵蕃","content":"棹落归云底，帆飞夕照间。趣予为白社，极目是西山。芦雪新须鬓，枫丹昔面颜。炊迟饿已惯，酒贵醉能悭。","dynasty":"宋代","title":"将至豫章"}
{"author":"赵蕃","content":"忆昨携诗辱报诗，再来有约竟乖期。不应置我毋庸友，何自令人极所思。千里叶舟黄落后，一官斗粟倦游时。访寻不见萧齐处，风雨何由话别离。","dynasty":"宋代","title":"过吉水问萧伯和兄弟云在县四十里之罗陂远不"}
{"author":"赵蕃","content":"一别动五载，此生能几回。其间何不有，只是恐生哀。我病真衰矣，君才盍勉哉。要留还索去，风雨更漼漼。","dynasty":"宋代","title":"别沈二弟"}
{"author":"赵蕃","content":"重湖岳阳楼，五柳渊明里。定复有佳人，与之同徒倚。","dynasty":"宋代","title":"以坡公君如大江日千里我如此水千山底为韵作"}
{"author":"赵蕃","content":"久旱始足雨，畦圃新料理。秋茄尚入馔，晚菘能败齿。万钱固无相，三韭聊自诡。抱瓮岂忘勤，移家嫌近市。","dynasty":"宋代","title":"书事其四"}
{"author":"赵蕃","content":"屋冷频添火，窗深远炷香。荆榛白堕境，杖履黑甜乡。晚日谁云短，閒身得暂长。畏人成免俗，治药屡传方。","dynasty":"宋代","title":"散庵即事"}
{"author":"赵蕃","content":"落月挂林高，溪行屡着篙。不令惊水宿，频觉送鸡号。此趋今成熟，吾生毋乃劳。何能永谢去，自学小舟操。","dynasty":"宋代","title":"早行五首"}
{"author":"赵蕃","content":"不识梅当牖，唯知竹映墙。脱成元似蜡，染就却殊黄。自是风神秀，宁由肌骨香。木犀虽琐碎，品色庶同方。","dynasty":"宋代","title":"和何叔信别种蜡梅韵"}
{"author":"赵蕃","content":"闻道常年会，尚书领客来。公能哦旧句，我恨阙初陪。郁郁云峰雨，苍苍石磴苔。人亡与节逝，已矣两裴回。","dynasty":"宋代","title":"蕃侍舅翁衡州史君游吉阳山舅翁举往年与南涧韩公唱酬长短句蕃赋三诗其二"}
{"author":"赵蕃","content":"溪行又作叫岩登，凉冷端如快踏冰。所过有山成一访，是知我亦在家僧。","dynasty":"宋代","title":"游叫岩用范元卿自普康归日留题韵"}
{"author":"赵蕃","content":"朝从前山看，莫与后岭对。晓雾或纷绿，晚烟增紫翠。","dynasty":"宋代","title":"晚对"}
{"author":"赵蕃","content":"沙鸥故飞飞，湖雁更历历。顾我亦忘机，相看同一适。","dynasty":"宋代","title":"题钓雪图"}
{"author":"赵蕃","content":"炎蒸三伏有无中，十里荷花四面风。严濑苏门两奇侣，一尊共德使君公。","dynasty":"宋代","title":"张帅置酒环波觞孙会之签判严造道主簿及蕃作"}
{"author":"赵蕃","content":"旱后虽逢月，方忧未觉佳。雨余当委照，此趣熟能加。更觉湖边宅，遥知海上槎。绝嗟同味少，莫遣寸心遐。","dynasty":"宋代","title":"雨后对月怀斯远"}
{"author":"赵蕃","content":"水有萦纡何自来，竹能森爽为谁栽。山僧乞饭朝一出，幽子题诗日几廻。故鹤未妨频有客，骑驴正尔独寻梅。得閒且尽幽居趣，顾我初无当世才。","dynasty":"宋代","title":"十二月二十六日"}
{"author":"赵蕃","content":"小雨洗清昼，幽花耀寒厅。云间返微照，风薄成细零。蝉悽如欲收，虫咽无暂停。渠将趣寒事，我自感颓龄。","dynasty":"宋代","title":"连日雨作顿有秋意怀感之馀得诗七首书呈教授知县其一"}
{"author":"赵蕃","content":"山行渐欲堕荆榛，夹道黄花独尔新。野外篱边非失所，尚能寒眼动诗人。","dynasty":"宋代","title":"赋道傍菊"}
{"author":"赵蕃","content":"社鼓村村急，春流岸岸高。双分待鱼鹭，红认隔溪桃。","dynasty":"宋代","title":"田家即事八首"}
{"author":"赵蕃","content":"白发丝难理，青衫叶半枯。自怜谋斗食，敢作恸穷途。试问遥书札，何如迩坐隅。合江趋浩渺，分水忘崎岖。","dynasty":"宋代","title":"呈林子方运使四首"}
{"author":"赵蕃","content":"霜风不成霜，雨云复为雨。溪山谁旧游，草树得新趋。蓬窗递明暗，客枕随仰俯。老子政哦诗，诸儿贪赋芋。","dynasty":"宋代","title":"弋阳道中"}
{"author":"赵蕃","content":"过得旁罗上下滩，望中青出是灵山。三年此地四来往，老矣向渠成厚颜。","dynasty":"宋代","title":"过旁罗见灵山"}
{"author":"赵蕃","content":"芙蓉山下芙蓉渡，历尽崔嵬何物路。更观溪水突人来，令我诗情杂欣惧。舆夫重说松原山，如此积雨应生湍。从来潢潦无根源，水收石露须臾间。","dynasty":"宋代","title":"芙蓉道间二首"}
{"author":"赵蕃","content":"王郎妙人物，独步向江东。昔尉既不醉，今丞宁肯聋。相依唇齿国，忽去马牛风。清绝官曹外，何年著我同。","dynasty":"宋代","title":"送王子尊赴衡阳丞"}
{"author":"赵蕃","content":"临川郡古多奇迹，严黎已老裘父没。江山纵是诗得摹，峨峨洋洋亦其物。谪仙几世之云仍，平生嗜渠如嗜文。光风霁月胸次有，渭北江东脚底频。忽来过我今几日，拟欲赠行空四壁。临分谩与一篇诗，筝笛纷纷敢谓知。","dynasty":"宋代","title":"赠弹琴李晞尹"}
{"author":"赵蕃","content":"簿领三年吏，江天百里居。我非拘雁鹜，君乃傲樵渔。得誉且得谤，似高仍似疏。襄阳耆旧传，书子定联予。","dynasty":"宋代","title":"留别陈明叔兼属胡仲威五首其三"}
{"author":"赵蕃","content":"曾闻薝葡林，自是佛世界。何许郁若风，飘飖能自在。不然山之灵，作意现奇怪。于此證香严，通途盖亡碍。","dynasty":"宋代","title":"桥上闻薝葡香"}
{"author":"赵蕃","content":"太玄适足覆酱瓿，旧藁乃获塓酒尊。从来事有幸不幸，一笑掀髯谁与论。","dynasty":"宋代","title":"小酿告熟童子索覆瓶纸坼旧藁与之"}
{"author":"赵蕃","content":"七十且强半，駸駸数日间。不成悲白发，犹说爱青山。五斗虽为累，千篇政不悭。与君同甲子，此事合相关。","dynasty":"宋代","title":"二十五日呈明叔"}
{"author":"赵蕃","content":"晓起题诗砚欲冰，折梅还却步凌兢。不如纳被蒙头坐，坐到斋鱼始一兴。","dynasty":"宋代","title":"戏呈卢老"}
{"author":"赵蕃","content":"青山本无垢，坐受瘴雾侵。马倦不加鞭，暑气令人昏。去年蝗为灾，千家百不存。流亡不自保，聚掠连诸村。闵闵望一雨，可招若敖魂。旱势复如此，早禾空如云。丰登数有常，赤子皆天民。惜此三尺雨，龙师恐不仁。禳禬古有法，至和格神人。不见东海郡，孝妇冤欲伸。","dynasty":"宋代","title":"闵雨"}
{"author":"赵蕃","content":"雨脚才能驻，风头倏又高。未成曾点服，犹衣仲由袍。斗食尘埃愧，束书灯火劳。丁丁几樵斧。泛泛一渔舠。","dynasty":"宋代","title":"雨脚"}
{"author":"赵蕃","content":"冒晨造谒愧悠悠，残客不来门更幽。邂逅行人觅花看，春风已属杏梢头。","dynasty":"宋代","title":"元日寄成父四首"}
{"author":"赵蕃","content":"寒厅冷日不能暄，杯酒时须手自温。赖有好诗频送我，能教病眼洗眵昏。","dynasty":"宋代","title":"亭午欲过意复凄然偶引杯酒而沅陵丈送诗适至"}
{"author":"赵蕃","content":"炎蒸三伏有无中，十里荷花四面风。严濑苏门两奇侣，一尊共德使君公。","dynasty":"宋代","title":"张帅置酒环波觞孙会之签判严造道主簿及蕃作"}
{"author":"赵蕃","content":"窈窕缘江路，幽深隔岸祠。为梅期载酒，因雪重赓诗。傥匪相娱乐，畴能遣岁时。出门方积冻，散策待晴曦。","dynasty":"宋代","title":"教授以忆梅韵赋雪诗蕃同之五首"}
{"author":"赵蕃","content":"忽来叩户新诗句，谓我将行可自疏。暂向沅湘采兰芷，扶疏终亦爱吾庐。","dynasty":"宋代","title":"次韵斯远十六日见简"}
{"author":"赵蕃","content":"漫刺不待投，数面自成亲。对言或无味，况乃诗筒新。佳处在阿堵，小异果此君。我行萧滩上，所食杨与陈。百药及寿玉，磊落俱可珍。今又见夫子，此邦何多人。一官二十年，须发颇费耘。得非坐诗故，造物主怒嗔。如我亦复然，此理又奚云。一见互兴叹，呴濡胡足仁。湖边雨新足，荷背白胜银。是中何以思，何当并车巾。","dynasty":"宋代","title":"呈严造道主簿"}
{"author":"赵蕃","content":"好官堪底用，厚禄竟如何。诗可传家集，名能继世科。流风亲党竞，馀庆子孙多。挽送归无策，凄凉谩拟歌。","dynasty":"宋代","title":"挽俞克晦丈二首其二"}
{"author":"赵蕃","content":"远浪已摇目，疾风仍打头。翩翻仰飞鸟，矫捷羡轻鸥。湖有万顷白，舟才一叶浮。意行从泛泛，吾道本悠悠。","dynasty":"宋代","title":"二月初十日自荻浦绝湖三首其二"}
{"author":"赵蕃","content":"作画与作诗，妙处元同科。苟无自得处，当复奈渠何。","dynasty":"宋代","title":"观吴兴俞君新之作画于瑞竹俞君索诗漫兴四绝句其三"}
{"author":"赵蕃","content":"忆昨鬓毛殊未白，斑斑已复见于诗。天公嫌汝底相耗，故遣齐生不待衰。","dynasty":"宋代","title":"白发三首"}
{"author":"赵蕃","content":"步上危亭欲细看，忽惊风雨暗江干。此身不作蛮州鬼，犹拟扶筇再倚栏。","dynasty":"宋代","title":"登清虚亭"}
{"author":"赵蕃","content":"有约端能赴，如君信可人。解冲衡岳雪，宁问海棠春。雨后虽悬榻，泥涂政没轮。笑谈能款款，书札胜频频。","dynasty":"宋代","title":"次韵愚卿留别"}
{"author":"赵蕃","content":"山川略吴楚，岁月涉春秋。为米愧元亮，乘舟思子猷。黑貂尘土重，白鬓雪霜稠。志合成三益，诗来减四愁。","dynasty":"宋代","title":"次毕叔文见贻二首其一"}
{"author":"赵蕃","content":"陇亩循行不惮难，是知汉诏本从宽。讲求利病非无补，老矣犹能策治安。","dynasty":"宋代","title":"王主簿以湘潭检旱诗卷为示用其广惠寺蠲放韵谢之其二"}
{"author":"赵蕃","content":"送君只数梅花节，开到岭梅君不回。折得花来有重出，妾惟孤影愧妆台。","dynasty":"宋代","title":"折梅赠答二首"}
{"author":"赵蕃","content":"世竞江西派，人吟老杜诗。五言真有律，徐稚是吾师。不但时相似，还能猛出奇。平生误学处，深恐不能医。","dynasty":"宋代","title":"读东湖集二首"}
{"author":"赵蕃","content":"幼子未识面，吾儿无用英。家虽以儒奋，身欲事农耕。水竹为居处，布荆令女行。超然老夫妇，脱粟配藜羹。","dynasty":"宋代","title":"寄内及儿女二首其二"}
{"author":"赵蕃","content":"城中一雨仅飘洒，城外此雨乃霈滂。分龙古语信不妄，不尔惠施何偏方。我行驱车一何忙，早起犹乘昨夜凉。旧闻既雨晴亦佳，岂但蕙叶蒙宠光。早禾已秀半且实，晚禾已作早禾长。不惟稻陇有佳色，菜畦苗叶相与昌。园丁采撷入城市，不用涤濯临沧浪。我虽无田岂无圃，归计不决空傍徨。翻怜买菜籴占米，烟火薰人官道傍。","dynasty":"宋代","title":"抚州城外作"}
{"author":"赵蕃","content":"蓬蓬楼鼓趣征航，草草邮亭共别觞。对面已惊时节换，分襟难复话言长。君今去路云霄逼，我正落身糟曲傍。邂逅诗成傥垂寄，年年有雁到衡阳。","dynasty":"宋代","title":"重送刘伯瑞二首其一"}
{"author":"赵蕃","content":"频宵为月卧风前，异世风流怀谪仙。半年且阔书邮置，六辈肯来从事贤。白衣不但觅陶令，春草因之感惠连。醉里悠悠更何梦，南池水长叠荷钱。","dynasty":"宋代","title":"寄南安李使君三章其一"}
{"author":"赵蕃","content":"山林岂真遁，江海讵忘君。乘传既良已，变名诚有云。遗风故凛凛，异教莫纷纷。尚有十年臭，千年宁废薰。蓬藋暗成径，树林深拥门。人言旧宅是，乱绝古碑存。渺渺烟霞趣，萧萧风雨昏。何从觅遗蜕，但可赋招魂。","dynasty":"宋代","title":"访梅仙宅"}
{"author":"赵蕃","content":"忆昔介庵老，视我犹子弟。于今于越州，必洒西州涕。重忆郎中公，契与外氏通。慨我未知学，一见宁发蒙。公于介庵老，笔砚相亲友。而于郎中公，学问躬授受。与我非素交，有儿仍甚愚。辱公收教之，举俗有是夫。辱书示深眷，未报无加谴。平日但闻风，今朝真识面。","dynasty":"宋代","title":"赠路芾德章"}
{"author":"赵蕃","content":"春今著物几陈新，未抵新诗得许荣。韩子虽云誉东野，侯生终竟愧弥明。已知林下栖迟计，何处人间宠辱惊。更欲从公问归宿，夜深风雨四山倾。","dynasty":"宋代","title":"次韵远斋春雨有感"}
{"author":"赵蕃","content":"吾家章泉村，有竹数十百。平时爱不伐，雪后多摧折。江东绝近书，未省有无雪。颇复念此君，谁欤抚霜节。","dynasty":"宋代","title":"冬晴三首"}
{"author":"赵蕃","content":"早起难胜上水寒，为君还复念湖滩。泥滑蹇驴难跨去，七言聊遣问平安。","dynasty":"宋代","title":"答简审知"}
{"author":"赵蕃","content":"倪郎知我愁无度，故遣水仙来叩关。悄悄如逢度相远，亭亭似直待夫还。飘流歌舞余杯斝，脱略簪笄失佩环。寒眼何堪重对此，一轩风月闭穷山。","dynasty":"宋代","title":"倪先辈送水仙一科数花"}
{"author":"赵蕃","content":"四海今诗伯，三衢聊署曹。望之甘录录，桀溺病滔滔。有志躬蓑笠，宁能类桔槔。我交天下士，如子未多遭。","dynasty":"宋代","title":"寄怀伯瑞"}
{"author":"赵蕃","content":"昔人重离合，感慨思功名。我今迫贫贱，乃作分袂惊。徘徊未能别，崎岖复同行。扪萝到黄岩，倚杖日已倾。摩挲磴道古，开拓窗户明。道人惯看客，拨火治短檠。村醪偶提携，霜柑亦包并。病来不喜饮，一再泻浊清。道涂今日劳，林壑他年盟。苏州对床卧，不下五言城。自经长少公，增重手足情。细听松竹响，疑是风雨鸣。披衣更起坐，月出山四更。","dynasty":"宋代","title":"与成父弟自严砻同入城晚宿黄岩"}
{"author":"赵蕃","content":"已见横山塔，兰溪路不多。青铜吾欠此，竹叶奈渠何。贫病成驱役，幽忧复放歌。平生钓台下，老矣负渔蓑。","dynasty":"宋代","title":"舟中病思三首"}
{"author":"赵蕃","content":"至日长为客，天涯空浩叹。贫知学道力，晚悟作诗难。故旧劳相问，功名梦已残。书生例难蹇，未可厌寒酸。","dynasty":"宋代","title":"仆自乙酉至今凡四冬至皆在羁旅感慨成诗"}
{"author":"赵蕃","content":"春风忽满目，感叹离群居。郊行竟何之，野蔓徒侵裾。仰看岭头云，片段随卷舒。悠然若有得，似我心地初。乃愧学道晚，何时悟真如。自兹稍鞭策，齿发及未疎。有儿幸成丁，可以亲犁鉏。要同商州民，穷功治山畲。王租及时了，优游伴樵渔。时乘少游马，或卧渊明舆。所过辄就醉，其他焉取余。此计傥遂心，谁能更淫书。公诗胡为哉，指南实前车。事贵在勇决，駸駸岁将除。","dynasty":"宋代","title":"子肃以古风见还诗轴颇述归田之乐次韵答之"}
{"author":"赵蕃","content":"梦里槐安底处宫，梦回依旧向来空。竹阴可藉日已薄，柿叶堪书霜未红。酌酒谁知幽子独，纵谈那得两君同。诗拈信手初无味，閒迥西窗运秃翁。","dynasty":"宋代","title":"午寝而起怀子仪公择"}
{"author":"赵蕃","content":"日和犹有采花蜂，日冷凄然难为容。不以无人废芳事，政应兰薏与同宗。","dynasty":"宋代","title":"赋道傍菊"}
{"author":"赵蕃","content":"黄山别久阻再披，青山路远终未窥。忽逢隐静高监寺，不但学禅仍学诗。禅机最上吾不会，诗笔少亲今老退。青山卧冢谪仙才，功名孰愈凌歊台。","dynasty":"宋代","title":"简赠祖高上人"}
{"author":"赵蕃","content":"逸兴犹鸥白，残驱异犊黄。青衫漫蛮府，黄帽合鲈乡。既自老将至，何由心甚长。倘能藏斗酒，未暇博西凉。","dynasty":"宋代","title":"复次韵呈沅陵诸丈并怀在伯二首"}
{"author":"赵蕃","content":"山深不知暑，五月冷如冰。寂寞前朝寺，风流帝子能。田荒空野水，树老半枯藤。不尽怀人兴，钟楼日暮登。","dynasty":"宋代","title":"隐山寺梁昭明题额"}
{"author":"赵蕃","content":"不见徐夫子，于今已二年。转头疑夙昔，屈指悟推迁。书欠洪乔寄，诗烦阿买传。相思到极地，把诵一悠然。","dynasty":"宋代","title":"寄徐季益四首"}
{"author":"赵蕃","content":"江夏无双士，嘉禾百里君。信非今日吏，要与古人群。阅世卧松柏，过前纷蚋蚊。薰莸自我别，青白在渠分。","dynasty":"宋代","title":"呈黄永新希二首"}
{"author":"赵蕃","content":"君诗悟入已多年，信手拈来总自然。静似幽人居在谷，勇如壮士起临边。波澜收卷虽馀地，光艳发舒终属天。笑我饥吟空白首，乱蛩衰草晚风蝉。","dynasty":"宋代","title":"进之复有湘潭之役二诗见惜别意其二"}
{"author":"赵蕃","content":"去岁重阳事已讹，今年亦复病蹉跎。明年想见山中集，弟妹团栾黄菊歌。","dynasty":"宋代","title":"八月八日发潭州后得绝句四十首"}
{"author":"赵蕃","content":"生事平生非我谋，饥寒长是费君忧。相如自厌游成倦，曲逆人知老不侯。尽室经年曾未厌，一官千里去难留。异时安否如相忆，一问溪头上水舟。","dynasty":"宋代","title":"留别俞孝显孝扬"}
{"author":"赵蕃","content":"岁晚仍湖路，客中还病身。似闻今大熟，那故独长贫。方朔一囊栗，季鹰千里莼。扁舟固高蹈，金马亦沉沦。","dynasty":"宋代","title":"二十一日湖中"}
{"author":"赵蕃","content":"我生堕贫中，欲避将安之。去年未是贫，假贷犹有辞。亲朋戒今年，相与谢往来。朝昏曷以度，半菽藜羹杯。大笑不知悔，且和渊明诗。儿曹相与语，我幸乏此才。","dynasty":"宋代","title":"和陶渊明乞食诗一首"}
{"author":"赵蕃","content":"古步经黄狗，平沙隐白鸥。顺流翻逆浪，欲去若苛留。历历川原路，萧萧风雨秋。颓然怕看镜，白尽几分头。","dynasty":"宋代","title":"过黄狗步"}
{"author":"赵蕃","content":"萧寺相从三十日，知君有画未曾窥。烟云过眼还收去，恰似凭栏立久时。","dynasty":"宋代","title":"观祝少林所藏画三首其一米元晖画"}
{"author":"赵蕃","content":"不知林薄上新月，但见村墟生远烟。满地蝉声争嘒嘒，连溪鹭影落翩翩。旧时不负登临集，未老还为疾病缠。赖得一晴供节物，未妨七字发孤妍。","dynasty":"宋代","title":"晚晴四首"}
{"author":"赵蕃","content":"大雨固霶霈，小雨更霢霂。萧然凉已生，隐若雷未伏。前时历月阴，迩日连朝暴。早田有愁乾，菜本亦恐缩。居闲苦无事，忧国愿时熟。老翠上松篁，馀滋到兰菊。","dynasty":"宋代","title":"闰月二日雨三日复雨寄斯远三首其一"}
{"author":"赵蕃","content":"我家如陶舍，幼稚有盈室。汝家亦十口，持去何可得。嗟我寡兄弟，至此得无戚。虽尔敢或忘，呴濡期沫湿。","dynasty":"宋代","title":"留别成父弟以贫贱亲戚离为韵五首"}
{"author":"赵蕃","content":"霜落湖边路，林疏溪上居。向来行载酒，今日问凭书。一饱异初计，五言真累渠。故人谁我念，烦为语王徐。","dynasty":"宋代","title":"寄成父并帖彦博审知"}
{"author":"赵蕃","content":"竹里人家茅舍烟，竹篱崩缺涧鸣泉。几声啼鸟隔林唤，两树桃花相对然。古路经行斜更直，好山迎我后仍前。暂谋坐睡还成觉，春草池塘思惠连。","dynasty":"宋代","title":"怀成父"}
{"author":"赵蕃","content":"节里留羁客，愁边识此心。台高午时暖，斋静晚来阴。白发有衰盛，黄花无古今。君其赐茱会，我乃见山吟。","dynasty":"宋代","title":"九日欲行宜之兄见留赋诗一首"}
{"author":"赵蕃","content":"木落山空君未归，我行江山几依依。山空木落有佳处，政尔待君相发挥。","dynasty":"宋代","title":"在伯考试未归有怀"}
{"author":"赵蕃","content":"晓枕闻屐声，方知夜来雨。遥怜江南梅，玉立胜越女。林深笑成暗，溪浅照亦俯。想象不胜情，吾宁久羁旅。","dynasty":"宋代","title":"十二月七日病题四首其一"}
{"author":"赵蕃","content":"昔公立螭坳，秉笔罔不书。及乎上谏坡，论议无日虚。直言有不雠，柴桑念归欤。高卧属几日，朱轓起阎闾。政成合入奏，返直承明庐。如何更持节，未使经纶摅。上心岂无谓，劳公重皇居。吏恶必剪刈，士良必吹嘘。此自宰相事，于公定何如。","dynasty":"宋代","title":"施衢州除浙西提刑以诗寄饯三首其一"}
{"author":"赵蕃","content":"雪浪涌如山，乘风朱溯滩。穷途虽粗慰，悸魄敢怀安。灯闪渔家迥，雁哀江渚寒。怪来诗语瘦，良欠酒杯宽。","dynasty":"宋代","title":"十三夜使风"}
{"author":"赵蕃","content":"乡来识面苦无因，今日升堂叙所亲。岂爱潇湘为隐地，故嗟伊洛涴风尘。周程授受源流远，广受声名物望均。诏旨已闻班郡绂，徵书看即动蒲轮。","dynasty":"宋代","title":"呈郭峡州二首"}
{"author":"赵蕃","content":"隐墅夙未到，扁舟空屡经。滩长石璧寺，洲绕縠波亭。厚禄头空白，新知眼倍青。虽云遽离阔，也足慰飘零。","dynasty":"宋代","title":"留别徐季纯"}
{"author":"赵蕃","content":"文章定价如金玉，入手可知高与低。今代师儒晦庵老，许君先达并江西。","dynasty":"宋代","title":"段元衡出示与晦翁九日登紫霄峰诗及手帖并及"}
{"author":"程芳铭","content":"神房阿阁谺然开，玉策金函访道来。不是秦皇能羽化，岂知汉帝有仙才。燕齐怪士空闻语，辽海仙人候不回。自是鼎湖龙去杳，山形终古隔蓬莱。","dynasty":"清代","title":"拟登泰山怀古"}
{"author":"程芳铭","content":"杨柳萧疏拂绮窗，芙蓉烂漫开秋江。凉月娟娟露华白，渔歌欸乃歌轻艭。玉缸香泛流霞席，搊筝小伎来迎客。素手高擎鹦鹉杯，朱唇低按《霓裳》拍。此时月色明秋河，芗泽微闻酒更多。麻笺已度《花游曲》，苍玉重翻铁笛歌。纪昔流传玉山第，舞榭歌楼绵藻丽。更筑幽居号草堂，奇禽珍玩开清閟。桐帽棕鞋去不还，余钱买郭惟青山。鸳鸯弹尽《骊驹》曲，鸂𪄠空栖流水湾。几年佳处题名改，旧址犹留玉峰在。赐第新开菉竹堂，忠贞并入青编载。三百年来忆胜游，渔庄台榭成墟丘。芙蓉落尽红颜色，杨柳飘残过客愁。马鞍山前十里路，禾黍秋风起烟雾。学士徒瞻顾相祠，行人但识归公墓。文庄旧宅已苍凉，郑氏园林亦久荒。茜泾西望界溪水，湘湖云树俱茫茫。","dynasty":"清代","title":"玉山草堂歌"}
{"author":"程芳铭","content":"漳水东流去不回，穗纬寂寞鸟啼哀。夕阳一片西陵土，曾见宫人歌吹来。","dynasty":"清代","title":"铜雀台"}
{"author":"程芳铭","content":"玉勒金羁百万钱，五陵车骑日翩翩。乐游原畔争相问，一曲胡姬酒肆眠。","dynasty":"清代","title":"少年行"}
{"author":"沈士柱","content":"生平不射猎，麋鹿随我游。入山复不深，未闻虎豹愁。今将弃诗书，买刀系马头。筋力虽不强，臂后矢可抽。雁雉宿高岗，狐兔穴深丘。将令飞走惊，一洗诸生羞。","dynasty":"清代","title":"闻有长流之信拟出塞曲"}
{"author":"冯梦龙","content":"　　明有陆庐峰者，于京城待用。尝于市遇一佳砚，议价未定。既还邸，使门人往，以一金易归。门人持砚归，公讶其不类。门人坚称其是。公曰：“向观砚有鸲鹆眼，今何无之？”答曰：“吾嫌其微凸，路值石工，幸有余银，令磨而平之。”公大惋惜。","dynasty":"明代","tags":"初中文言文，寓言，故事","title":"砚眼"}
{"author":"冯梦龙","content":"　　欧阳晔治鄂州，民有争舟而相殴至死者，狱久不决。晔自临其狱，坐囚于庭中，去其桎梏而饮食之，食讫，悉劳而还之狱。独留一人于庭，留者色变而惶顾。晔曰：“杀人者汝也！”囚佯为不知所以。晔曰：“吾观食者皆以右手持箸，而汝独以左。今死者伤在右肋，非汝而谁？”囚无以对。","dynasty":"明代","tags":"初中文言文，赞颂，写人，故事","title":"欧阳晔破案"}
{"author":"冯梦龙","content":"富贵本无根，尽从勤里得。请观懒惰者，面待饥寒色。","dynasty":"明代","title":"醒世恒言"}
{"author":"夏云英","content":"秋风吹雨过南楼，一夜新凉是立秋。宝鸭香消沉火冷，侍儿闲自理空侯。","dynasty":"明代","title":"立秋"}
{"author":"夏云英","content":"海棠初种竹新移，流水潺潺入小池。春雨乍晴风日好，一声啼鸟过花枝。","dynasty":"明代","title":"雨晴"}
{"author":"夏云英","content":"西风飒飒动罗帏，初夜焚香下玉墀。礼罢真如庭院静，银缸高照看围棋。","dynasty":"明代","title":"秋夜即事"}
{"author":"蔡汝南","content":"谁将三字狱，堕此一长城。北望真堪泪，南枝空自荣。国随身共尽，君恃相为生。落日松风起，犹闻剑戟鸣。","dynasty":"明代","title":"岳王墓"}
{"author":"陈廷绅","content":"久客消间俗累轻，凭阑凝望远山平。眼前树影横秋色，耳底溪流咽雁声。惜忆香醅消旅邸，于今诗思落江城。探幽恰喜无余事，自向空阶彳亍行。","dynasty":"清代","title":"梦芗阁次五叔父韵"}
{"author":"曹豳","content":"门外无人问落花，绿阴冉冉遍天涯。林莺啼到无声处，青草池塘独听蛙。","dynasty":"宋代","tags":"古诗三百首，写景，惜春","title":"春暮"}
{"author":"曹豳","content":"今日事。何人弄得如此。漫漫白骨蔽川原，恨何日已。关河万里寂无烟，月明空照芦苇。谩哀痛，无及矣。无情莫问江水。西风落日惨新亭，几人坠泪。战和何者是良筹，扶危但看天意。只今寂寞薮泽里。岂无人、高卧闾里。试问安危谁寄。定相将、有诏催公起。须信前书言犹未。","dynasty":"宋代","tags":"宋词精选，忧国忧民","title":"西河·和王潜斋韵"}
{"author":"曹豳","content":"春闱期近也，望帝乡迢迢，犹在天际。懊恨这一双脚底。一日厮赶上五六十里。争气。扶持我去，转得官归，恁时赏你。穿对朝靴，安排你在轿儿里。更选个、宫样鞋，夜间伴你。","dynasty":"宋代","title":"红窗迥"}
{"author":"曹豳","content":"春闱期近也，望帝乡迢迢，犹在天际。懊恨这一双脚底。一日厮赶上五六十里。争气。扶持我去，转得官归，恁时赏你。穿对朝靴，安排你在轿儿里。更选个、宫样鞋，夜间伴你。","dynasty":"宋代","title":"红窗迥·春闱期近也"}
{"author":"曹豳","content":"凤去寥寥今几年，至今人唤凤凰山。只愁有凤无人识，却指凡禽误世间。","dynasty":"宋代","title":"凤凰山"}
{"author":"曹豳","content":"未到桐江上，先寻旧隐栖。水光明月夜，山影夕阳西。道在行藏逸，身轻得丧齐。更从高处看，转觉路非迷。","dynasty":"宋代","title":"和徐清叟题会江驿"}
{"author":"曹豳","content":"又被锣声送上竿，者番难似旧时难。劝君著脚须教稳，多少旁人冷眼看。","dynasty":"宋代","title":"上竿诗"}
{"author":"曹豳","content":"平芜千里绿迢迢，水宿山行好耐劳。最是愁人最奇崛，冯公之巘浙江潮。","dynasty":"宋代","title":"题括苍冯公岭二首"}
{"author":"曹豳","content":"村南村北梧桐树，山后山前白菜花。莫向杜鹃啼处宿，楚乡寒食客思家。","dynasty":"宋代","title":"题括苍冯公岭二首"}
{"author":"曹豳","content":"春至风花各自荣，就中杨柳最多情。自从初学宫腰舞，直至飘绵不老成。","dynasty":"宋代","title":"杨柳"}
{"author":"曹豳","content":"两公千载士，出处不须齐。好事赵明府，合祠元瀼溪。清芬兰馥馥，往事草萋萋。新额人瞻仰，知君手自题。","dynasty":"宋代","title":"元苏二公祠"}
{"author":"郑丹","content":"律历千年会，车书万里同。固期常戴日，岂意厌观风。地惨新疆理，城摧旧战功。山河万古壮，今夕尽归空。","dynasty":"唐代","title":"明皇帝挽歌"}
{"author":"郑丹","content":"国以重明受，天从谅闇移。诸侯方北面，白日忽西驰。龙影当泉落，鸿名向庙垂。永言青史上，还见戴无为。","dynasty":"唐代","title":"肃宗挽歌"}
{"author":"程先","content":"雨洗红尘，云迷翠麓，小车难去。凄凉感慨，未有今年春暮。想曲江水边丽人，影沉香歇谁为主。但兔葵燕麦，风前摇荡，径花成土。空被多情苦。庆会难逢，少年几许。纷纷沸鼎，负了青阳百五。待何时、重享太平，典衣贳洒相尔汝。算兰亭、有此欢娱，又却悲今古。","dynasty":"宋代","title":"锁窗寒"}
{"author":"葛天民","content":"咫尺春三月，寻常百姓家。为迎新燕入，不下旧帘遮。翅湿沾微雨，泥香带落花。巢成雏长大，相伴过年华。","dynasty":"宋代","tags":"燕子","title":"迎燕"}
{"author":"葛天民","content":"耿耿思田舍，修修倚钓竿。一犁歌短阙，十口饭长安。老觉驱驰倦，生知稼穑难。画图诗卷在，留与后人看。","dynasty":"宋代","title":"题谢耕疲乏一犁春雨图"}
{"author":"葛天民","content":"粉翅来何许，春风卒未休。众芳皆旧识，微雨是新愁。斩舞围墙角，贪香缀蕊头。与花俱不语，相可自风流。","dynasty":"宋代","title":"玩蝶"}
{"author":"葛天民","content":"高帝陵边我故庐，白云惨淡带苍梧。归心政与江流动，更着青山隔岸呼。","dynasty":"宋代","title":"望越怀亲"}
{"author":"葛天民","content":"望帝知何苦，催归不自禁。竄身依树密，啼血染花深。细雨离人泪，游丝荡子心。青山明月夜，老耳最知音。","dynasty":"宋代","title":"闻杜鹃"}
{"author":"葛天民","content":"蛰动犹寒在，鸠鸣恰睡馀。素传鹰羽化，多占鹊巢居。报我晴何用，怜渠拙自如，年年偏感处，风急杏花初。","dynasty":"宋代","title":"闻鸠"}
{"author":"葛天民","content":"北窗隐隐透南薰，老子全身是此君。冷入鱼腮池面雨，静连禽语树头云。苔因觅句行来破，石为观空坐得温。时事自多无耳听，长安虽近不曾闻。","dynasty":"宋代","title":"戊三月夏五过抱朴岩"}
{"author":"葛天民","content":"晴岚漠漠水溶溶，落叶遮船翠盖重。秋色尽为渔者占，山光多向道人浓。云连合抱前村树，磵绕飞来小朵峰。送罢夕阳凶素月，楼台高下自鸣钟。","dynasty":"宋代","title":"西湖泛舟入灵隐山"}
{"author":"葛天民","content":"晓荷随坠露，晚岫障斜阳。树下地常荫，水边风最凉。蝉移惊鹊近，鹭起得鱼忙。独坐观群动，闲消夏日长。","dynasty":"宋代","title":"夏日"}
{"author":"葛天民","content":"微波漾漾雨濛濛，岸脚烟莎间水葓。照影已无双鬓绿，关心犹有一丝风。鸳鸯对浴红衣扑，菡萏相亲翠盖笼。醉舞罗吟皆胜处，个中非异亦非同。","dynasty":"宋代","title":"夏日池上"}
{"author":"葛天民","content":"绿树何稠叠，清风梢羡馀。枕萦云片片，帘透雨疏疏。修笕通泉壑，残碑出野锄。丘陵知几变，耕稼杂陶渔。","dynasty":"宋代","title":"偶题"}
{"author":"葛天民","content":"早诵相如赋，知渠旧姓卢。花香冰里见，风味药中须。细雨同梅熟，清声混乐呼。山禽嗔老子，拍竹护金珠。","dynasty":"宋代","title":"蓬居咏楷杷"}
{"author":"葛天民","content":"隔篱人语自喧嘲，紧闭苔扉不许敲，谈麈带尘悬屋角，牵牛承露上林梢。投闲得计心常足，拟古成编手自抄。风雨欲来偏感处，蚁先移穴鹤移巢。","dynasty":"宋代","title":"平居遗兴"}
{"author":"葛天民","content":"绕岸堆青嶂，游船满绿波。楼台临水近，杨柳占春多。老去谁同调，尊前且放歌。韶华能几日，随棹已新荷。","dynasty":"宋代","title":"清明前四日泛湖"}
{"author":"葛天民","content":"花蔼悬灯柳插檐，老怀那得似饧甜。画船已载先生去，燕子无人自入帘。","dynasty":"宋代","title":"清明日访白石不值"}
{"author":"葛天民","content":"雨洗千峰晓，波涵万顷秋。菱花开古镜，莲叶度轻舟。思远人谁识，身闲世不收。望中时得句，倚櫂杂吴讴。","dynasty":"宋代","title":"秋日西湖闲泛"}
{"author":"葛天民","content":"冢荒无树亦无碑，土面砖痕似灼龟。坏道尚存翁仲守，传家知是子孙谁。又成东海终难料，欲锢南山最可悲。要寄此情浮世去，临流说与落花知。","dynasty":"宋代","title":"山中题古墓"}
{"author":"葛天民","content":"时俗常谈已断霜，雨寒翻著絮衣裳。花枝照眼堂堂去，茗碗关心故故香。杨柳稍传莺割据，茅茨敢望燕商量。旧游莫诵兰亭语，自觉中年易感伤。","dynasty":"宋代","title":"上已呈严叟"}
{"author":"葛天民","content":"齿发中年态，丘园素隐主。因栽白匾豆，欲当紫团参。筐筥收繁荚，窗扉失茂阴。萧萧檐外竹，抱蔓替予吟。","dynasty":"宋代","title":"收白匾豆因得二首"}
{"author":"葛天民","content":"古香无伴侣，一榻共云分。磵水塘头过，樵歌枕上闻。余生聊自适，此意与谁论。落叶如相委，时敲月下门。","dynasty":"宋代","title":"收白匾豆因得二首"}
{"author":"葛天民","content":"玉涧金寒窈窕身，翩翩翠袖挽青春。水晶宫里成仙女，香醉山中得道人。朔雪几回埋不死，南洲一出净无尘。朴翁老矣谁同调，相对无言意转亲。","dynasty":"宋代","title":"水仙"}
{"author":"葛天民","content":"睡少秋难晓，吟多食愈贫。南柯无近阙，差尽梦中人。","dynasty":"宋代","title":"睡少"}
{"author":"葛天民","content":"西望群山碧入吴，故人一笠片云俱。东风不断村村柳，展尽阳关送客图。","dynasty":"宋代","title":"送刘僧善行"}
{"author":"葛天民","content":"忆君江上去，船重载书多。学乃从吾好，闲应喜客过。薰风新绿树，明月旧沧波。自古关情处，相思人咏歌。","dynasty":"宋代","title":"送薛予舒船官"}
{"author":"葛天民","content":"南渡今何似，中流欲济船。虽凭人击楫，要若水行川。竹木如山积，桑田与海连。吴宫犹可问，白鸟暮推烟。","dynasty":"宋代","title":"送薛子舒"}
{"author":"葛天民","content":"海邑青龙镇，船官野鹤身。谁知贵公子，却是苦吟人。二陆多遗迹，三高属近邻。新篇因吊古，时寄葛天民。","dynasty":"宋代","title":"送薛子舒"}
{"author":"葛天民","content":"一径松杉迥，成阴见日稀。山晴僧尽出，风暖燕交飞。结子花抛树，攔人犬护扉。闲看山月上，清坐更添衣。","dynasty":"宋代","title":"宿裴庵"}
{"author":"葛天民","content":"洞里桃花自古初，人间尘事几乘除。重来渔父难相觅，前度刘郎未忍疏。画楫迎逢春女渡，采符供奉岁朝书。嫣然似共幽篁语，占尽风兴奈得渠。","dynasty":"宋代","title":"桃花"}
{"author":"葛天民","content":"南翔建自梁天监，白鹤不归江自轨。深禅空忆祖师齐，昔有老堪今有远。我趁江鸥访远公，远公不有湖天晚。七岁驱凫有几房，三百苾蒭无半面。殿阁参差高入云，一堂可着千僧饭。古柏槎牙不记年，柯如屈铁色苍藓。古意偏关倦客怀，归舟有句无人遗。明日中流遇阿英，连宵细说南阉院。少待崇莲宝塔成，春风共看巢梁燕。我欲婆娑借数椽，子当力学如吾愿。一任江花恼杀人，闲边自数飞花处","dynasty":"宋代","title":"题南翔寺"}
{"author":"葛天民","content":"霜高群木落，湖上数峰秋。野笛归牛径，烟蓑宿鹭洲。望中多隐约，佳处小迟留。百岁无虚日，能堪几度游。","dynasty":"宋代","title":"小峰行乐却望北山"}
{"author":"葛天民","content":"小亭终日坚幽丛，兀坐无言似定中。苍藓静连湘竹紫，绿阴深映蜀葵红。猎来戏捉穿花蝶，雀下偷衔卷叶虫。斜照尚多高柳少，明年更欲种梧桐。","dynasty":"宋代","title":"小亭"}
{"author":"葛天民","content":"水拍荒篱外，山攒落照边。鸦鸦乘犊去，鸭鸭伴鸥眠。思淡秋云薄，情高陇月圆。武陵和避世，初不为求仙。","dynasty":"宋代","title":"小隐自题"}
{"author":"葛天民","content":"万顷波中独钓身，短仓低屋旧丝纶。自怜清夜歌明月，谁共沧洲采白苹。","dynasty":"宋代","title":"小舟"}
{"author":"葛天民","content":"半山徐敬伯，薄宦在中都。柳舍偷闲到，村醪就近酤。易添诗债负，难得醉工夫。却羡鱼樵叟，虽贫一事无。","dynasty":"宋代","title":"谢文思徐敬伯见访"}
{"author":"葛天民","content":"陌上春泥苦未乾，绛唇渐吐不禁寒。海棠尚晚教谁伴，山帽冲风每自看。声好最怜清晓卖，味甘长纪绿阴团。年年过雨胭脂落，时序关心有几般。","dynasty":"宋代","title":"杏花"}
{"author":"葛天民","content":"九月离东嘉，长安子岁华。未登杨子渡，先访葛翁家。天作今朝雪，灯开昨夜花。一杯能强饮，不必问丹砂。","dynasty":"宋代","title":"徐赵紫芝"}
{"author":"葛天民","content":"雪中多日静，湖上少人游。秃树花为市，断槎鸥当舟。一杯残腊酒，万古夕阳愁。富贵非吾愿，葛天云正浮。","dynasty":"宋代","title":"雪后"}
{"author":"葛天民","content":"冷蕊通幽信，孤山欠几遭。杯因寒更满，句到淡方高。雪滴晴檐雨，松翻夜壑涛。布衾虽似铁，犹念早趋朝。","dynasty":"宋代","title":"雪后"}
{"author":"葛天民","content":"远怀日与静相宜，山色窥帘涧撼扉。野草自花聊献笑，重云不雨谩垂衣。人间事业难争长，睡里工夫独造微。却怪蒙庄独寐语，梦为胡蝶未忘机。","dynasty":"宋代","title":"幽居"}
{"author":"葛天民","content":"梅雨朝仍暮，莲塘夏似秋。水高侵树脚，屋漏滴人头。歇书厨烟出，占晴礎汗收。群山思会面，扶病一登楼。","dynasty":"宋代","title":"雨中"}
{"author":"葛天民","content":"平生寡合虽竭斗，几曾自饮一杯酒。不因风月与湖山，更为松篁与花柳。今夕何夕风雨来，知侬渴肺生秋埃。麴生三缄忽自荐，诗为风雨聊一开。老夫呼前呼示了，死生脱帽倾怀抱。风雨横斜入会中，宾主淋漓俱醉倒。须臾风止雨亦休，主人送客凝双眸。葛天无怀不可状，但觉两耳风飕飕。匆匆便是中秋节，更与麴生潜地说。此夜宁容著杂宾，一尊只辨浇明月。","dynasty":"宋代","title":"雨中独酌"}
{"author":"葛天民","content":"暖气先回宿草根，青青行可藉芳尊。耒须着意催花格，且为乾坤补烧痕。","dynasty":"宋代","title":"雨中郊外"}
{"author":"葛天民","content":"天街夜鼓彻云霄，一望星河影动摇。佳节无如元夕盛，老怀不似少年豪。红尘巷陌青丝鞚，明月楼台紫玉箫。谁料南坡招野叟，诗肩相对两峰高。","dynasty":"宋代","title":"元夕"}
{"author":"葛天民","content":"元宵有月更无愁，已是新年第一筹。说与素娥从此去，只须依样做中秋。","dynasty":"宋代","title":"元夕"}
{"author":"葛天民","content":"年头半月雪漫漫，养就嫦娥玉一团。老子今宵奇绝处，西陵桥上独凭栏。","dynasty":"宋代","title":"元夕西陵桥观月"}
{"author":"葛天民","content":"下竺山前打一遭，丁宁门子看溪桥。恐惊绕磵梅花落，莫遣行人语笑高。","dynasty":"宋代","title":"杂诗"}
{"author":"葛天民","content":"道人只具一只眼，觌面全提格外机。尘里神仙谁做得，归来试举问麻衣。","dynasty":"宋代","title":"赠眇目道人说相"}
{"author":"葛天民","content":"青山历历映江流，半是明州半越州。亭下寒潮亭上客，不知来往几时休。","dynasty":"宋代","title":"丈亭馆"}
{"author":"葛天民","content":"小巷春阴独掩扉，峭寒著尽过冬衣。老来情绪无多子，禁得梅花似雪飞。","dynasty":"宋代","title":"正月二日"}
{"author":"葛天民","content":"一堤杨柳占春风，柳外群山细雨中。人苦未晴浑不到，只宜老眼看空濛。","dynasty":"宋代","title":"正月二十七雨中过苏堤"}
{"author":"葛天民","content":"断岸春风峭，江空夜雨清。萧疏蓬上点，仿佛叶间声。今日双眸冷，乾坤一棹轻。鬓从湖海白，谁识谢郎情。","dynasty":"宋代","title":"正月十二日夜姚江"}
{"author":"葛天民","content":"落梅如雪雨如麻，最怕春寒是杏花。病后不能涓滴饮，可怜芳信到贫家。","dynasty":"宋代","title":"仲春初二绝"}
{"author":"葛天民","content":"初交二朋草蒙茸，邻里纷纷去折蓬。柳下闭门非懒出，苦无筋力趁儿童。","dynasty":"宋代","title":"仲春初二绝"}
{"author":"葛天民","content":"长安唯白石，与我最相关。每到难逢面，翻思懒下山，欲归愁路远，小往待君还。尽日看幽桂，无人似我闲。","dynasty":"宋代","title":"重访白右"}
{"author":"葛天民","content":"此君别后稍添丁，留得清风镇户庭。老鬓不禁霜点缀，旧邻多似树凋零。一竿带雪进垂钓，数亩连苔书掩扃。此话有谁堪委似，几回无语向青青。","dynasty":"宋代","title":"竹"}
{"author":"葛天民","content":"龙脊桥边鹤膝幽，一枝斜亚水横流。自从识破胡笳曲，吹彻黄昏不解愁。","dynasty":"宋代","title":"竺涧梅"}
{"author":"葛天民","content":"碧床酒盎香拍浮，吴姬粉醉不识愁。黄金手挥博歌头，夜半春回杨柳楼。","dynasty":"宋代","title":"醉书酒肆"}
{"author":"葛天民","content":"耿耿思田舍，攸攸倚钓竿。一犁歌短阕，十口饭长安。老觉驱驰倦，生知稼穑难。画图诗卷在，留与后人看。","dynasty":"宋代","title":"题谢耕道一犁春雨图"}
{"author":"葛天民","content":"九月离东嘉，长安了岁华。未登杨子渡，先访葛翁家。天作今朝雪，灯开昨夜花。一杯能强饮，不必问丹砂。","dynasty":"宋代","title":"答赵紫芝"}
{"author":"葛天民","content":"晓荷承坠露，晚岫障斜阳。树下地常荫，水边风最凉。蝉移惊鹊近，鹭起得鱼忙。独坐观群动，闲消夏日长。","dynasty":"宋代","title":"夏日"}
{"author":"葛天民","content":"平生南涧古遗民，初度招呼我辈人。每听谑谈须绝倒，极知老气政轮囷。杯盘满坐添灯火，儿女成行劝主宾。但愿吾侪似梅柳，年年相见一回新。","dynasty":"宋代","title":"涧泉招饮次日乃生朝"}
{"author":"葛天民","content":"黛拂双眉粉衬毫，翅烘晴日伴相遭。戏勾稚子从花远，恐惹游丝莫斗高。栩栩倏来仍易散，深深交舞为谁劳。吴王花草滕王笔，千载风流敌楚骚。","dynasty":"宋代","title":"蝶"}
{"author":"葛天民","content":"小亭终日对幽丛，兀坐无言似定中。苍藓静连湘竹紫，绿阴深映蜀葵红。猫来戏捉穿花蝶，雀下偷衔卷叶虫。斜照尚多高柳少，明年更欲种梧桐。","dynasty":"宋代","title":"小亭"}
{"author":"葛天民","content":"初交二月草蒙茸，邻里纷纷去折蓬。柳下闭门非懒出，苦无筋力趁儿童。","dynasty":"宋代","title":"仲春初二绝其二"}
{"author":"葛天民","content":"元宵有月便无愁，已是新年第一筹。说与素娥从此去，只须依样做中秋。","dynasty":"宋代","title":"元夕"}
{"author":"葛天民","content":"花荠悬灯柳插檐，老怀那得似饧甜。画船已载先生去，燕子无人自入帘。","dynasty":"宋代","title":"清明日访白石不值"}
{"author":"葛天民","content":"二十四友金谷宴，千三百里锦帆游。人间无此春风乐，乐极人间无此愁。","dynasty":"宋代","title":"绝句"}
{"author":"葛天民","content":"连天芳草雨漫漫，赢得鸥边野水宽。花欲尽时风扑起，柳绵无力护春寒。","dynasty":"宋代","title":"江上"}
{"author":"葛天民","content":"每到年头感物华，新尝梨到野人家。甘酸尚带中原味，肠断春风不见花。","dynasty":"宋代","title":"尝北梨"}
{"author":"葛天民","content":"疏影横斜处，匆匆入自看。绿阴遮得暗，青子结来酸。因病全疏酒，如痴犹凭栏。杨花无藉在，风急正漫漫。","dynasty":"宋代","title":"尝青梅"}
{"author":"葛天民","content":"荡荡春风草木香，茫茫泽国水云长。莺来占柳为歌院，蝶去寻花作醉乡。闲与物情聊品带，老於文字懒巡行。望中别有关情处，几度朝阳又夕阳。","dynasty":"宋代","title":"酬画上人石湖春望"}
{"author":"葛天民","content":"泽国茫茫水接天，孰云无法与人传。见成风月难回避，尽在华亭一钓船。","dynasty":"宋代","title":"船子钧滩"}
{"author":"葛天民","content":"向晚一鸠鸣，道人春睡足。无处写幽怀，巡桅数修竹。","dynasty":"宋代","title":"春怀"}
{"author":"葛天民","content":"钦羡私居好，楼深夏必凉。小窗通远岫，古木蔽斜阳。露槛安花斛，尘编满竹床。如君清到骨，只合静焚香。","dynasty":"宋代","title":"次紫芝韵"}
{"author":"葛天民","content":"一言已出驷难追，赖得君王放过伊。杨子江心杭折苇，浪头何似问头危。","dynasty":"宋代","title":"达磨渡芦像"}
{"author":"葛天民","content":"黛拂双粉衬毫，翅烘晴日伴相遭。戏勾穉子从花远，恐惹游丝莫斩高。栩栩倏来仍易散，深深交舞为谁劳。吴王花草腾王笔，千载风流敌楚骚。","dynasty":"宋代","title":"蝶"}
{"author":"葛天民","content":"月趁潮头上，山随柁尾行。大江中夜满，双橹半空鸣。雁冷来无几，鸥清睡不成。平生师友地，此夕最关情。","dynasty":"宋代","title":"访端叔提干"}
{"author":"葛天民","content":"君参唐句法，亲得浪仙衣。薄宦因吟苦，高风与世违。春寒留夜饮，月黑借灯归。共隐知何日，空山老蕨薇。","dynasty":"宋代","title":"访紫芝回与子舒集"}
{"author":"葛天民","content":"凭高每叹昔人非，空有群峰碍落晖。大雅风流谁举似，长安秋草又衰微。寒花负红开犹懒，幽鸟忘机趁不飞。来往半生堪记处，西村灯火夜船归。","dynasty":"宋代","title":"孤山后写望"}
{"author":"葛天民","content":"水接遥空分外宽，孤山月出静中看。疑从弱水移圆峤，似共姮娥住广寒。秋雨秋风初过后，荷花荷叶半凋残。西村数点归鸦湿，老子新题墨未乾。","dynasty":"宋代","title":"孤山后舟中写望"}
{"author":"葛天民","content":"亭空山尽入，人静夜初分。乔木阴遮月，清泉影浸云。不题波上叶，只采磵中芹。涧水令人忆，何当入郡闻。","dynasty":"宋代","title":"和子舒冷泉夜坐"}
{"author":"葛天民","content":"急雨捎荷分外奇，珠玑狼籍锦纷披。下塘六月关心处，西塞扁舟入手时。却傍青芦深处宿，还思白石去年诗。平生浩荡烟波趣，月淡风微只自知。","dynasty":"宋代","title":"荷叶浦中"}
{"author":"葛天民","content":"残霞伴孤鹜，远烧杂斜晖。秋向诗中出，人从画里归。柳塘双桨急，茅舍一灯微。小艇穿篱入，蒲蓬正拥扉。","dynasty":"宋代","title":"湖村晚兴"}
{"author":"葛天民","content":"照影怜寒水，关情奈夕阳。雪悭天欠冷，年近日添长。好句谁相寄，浮生各自忙。有身聊顿入，亡事可思理。","dynasty":"宋代","title":"湖堤晚步"}
{"author":"葛天民","content":"断槎无叶又无枝，得似勾春柳一丝。不是画舟棲泊处，白鸥飞下立多时。","dynasty":"宋代","title":"湖上观柳偶记龙泉先生勾春柳一丝之句感而有"}
{"author":"葛天民","content":"十里荷风盖尽倾，城中忆杀水边清。催诗末用西湖雨，且送新凉入帝城。","dynasty":"宋代","title":"湖上新秋"}
{"author":"葛天民","content":"陌上红尘歇，湖中翠蔼生。定钟山寺过，新月夜船清。蛙乱鸣方急，鸥闲睡不惊。儿曹知我到，认得打门声。","dynasty":"宋代","title":"湖上夜归"}
{"author":"葛天民","content":"根在岩边结，枝从水际横。此花殊近道，凡木欠修行。密雪笼幽片，疏篁倚瘦茎。那时香不浅，忆我话无生。","dynasty":"宋代","title":"怀天竺磵梅"}
{"author":"葛天民","content":"春涨侵高岸，春云裹乱山。倒迁杨柳活，斜倚桔槔闲。世味老方淡，花时晴最悭。东风嗔懒动，故故撼紫关。","dynasty":"宋代","title":"即事"}
{"author":"葛天民","content":"暮年居柳下，终日闭柴门。壁为题诗暗，池因洗砚浑。闲知真富贵，醉至古乾坤。回首长安道，无言只断魂。","dynasty":"宋代","title":"即事"}
{"author":"葛天民","content":"寒食少逢天气佳，十朝九日雨如麻。新巢唯有燕生子，小巷已无人卖花。","dynasty":"宋代","title":"即事用天竺韵"}
{"author":"葛天民","content":"忆杀平生辅汉卿，武夷山晨话寒更。不知新岁还家未，白发冲冠有几茎。","dynasty":"宋代","title":"寄辅汉卿"}
{"author":"葛天民","content":"参禅学诗无两法，死蛇解弄活鲅鲅。气正心空眼自高，吹毛不动全生杀。生机熟语却不徘，近代独有杨诚斋。才名万古付公论。风月四时输好怀。知公别具顶门竅，参得彻兮吟得到。赵州禅在口皮边，渊明诗写脸中妙。用则致君尧舜前，舍时便灌庐陵园。六十四卦只两画，三百五篇惟一言。我与诚斋略相识，亦不知他好官职。但知拚得忍饥七十年，脊梁如铁心如石。不曾屈膝不皱眉，不把文章做出诗。玉川后身却不怪，乐天再世尤能奇。隔千里兮共明月，何似寒灰相对拨。公亦何须要我知，我只欠公头上发。","dynasty":"宋代","title":"寄杨诚斋"}
{"author":"葛天民","content":"相将除夜南风起，雁已声声向北飞。骤暖定知为雪骨，瘦年终不似冬肥。日来病可方开酒，节下春回稍减衣。正好伴公湖上去，孤山观里看梅归。","dynasty":"宋代","title":"简道安"}
{"author":"葛天民","content":"紫芝虽漫仕，五字已专城。清坐有仙骨，苦吟无宦情。囊因诗句重，分与酒杯轻。所好煎茶外，烧香过一生。","dynasty":"宋代","title":"简赵紫芝"}
{"author":"葛天民","content":"平生南磵古遗民，初度招呼我辈人。每听谑谈须绝倒，极知老气政轮囷。杯盘满坐添灯火，儿女成行劝主宾。但愿吾侪似梅柳，年年相见一回新。","dynasty":"宋代","title":"涧录招饮次日乃生朝"}
{"author":"葛天民","content":"有暑犹当避，无忧可得忘。竹疏身共瘦，湖近意先凉。静胜宁须弈，幽酣不待觞。还同残梦乐，炙背负朝阳。","dynasty":"宋代","title":"郊园辟暑"}
{"author":"葛天民","content":"夜雨涨波高二尺，失却捣衣平正石。天明水落石依然，老夫一夜空相忆。","dynasty":"宋代","title":"绝句"}
{"author":"葛天民","content":"二古四友金谷宴，千三百里锦帆游。人间无此春风乐，乐极人间无此愁。","dynasty":"宋代","title":"绝句"}
{"author":"葛天民","content":"小圃新穿土，中藏一丈空。山腰泉脉透，进口树阴蒙。浇药先资用，煎茶已见功。甘凉羞自荐，汲许四邻同。","dynasty":"宋代","title":"开井"}
{"author":"葛天民","content":"我本田夫作比丘，也知骑马胜骑牛。如今马上看山色，不似骑牛得自由。","dynasty":"宋代","title":"看山"}
{"author":"葛天民","content":"片片嘉平瑞，无声有耿光。来虽成顷刻，酿亦费商量。天阔花无赖，风休絮不狂。孤山林处士，魂在陇头香。","dynasty":"宋代","title":"腊雪"}
{"author":"葛天民","content":"摩挲只作钓矶看，相伴秦翁且住山。霜洗旧棱人共瘦，藓侵孤韵鹤同闲。因思樵牧分争处，已过唐虞揖逊间。风月满林时憩寂，三生幽事梦中还。","dynasty":"宋代","title":"林间石"}
{"author":"葛天民","content":"老柳中间野岸滨，水清常照村边知。白鸥黄鸟相忘久，来往如今不避人。","dynasty":"宋代","title":"柳下即事"}
{"author":"葛天民","content":"六月西湖带雨山，小膛终日傍鸥闲。风烟如许关情甚，宾主相推下语难。几点送君归大雅，一凉今夜满长安。江湖远思知多少，归去风前各倚栏。","dynasty":"宋代","title":"六月一日同姜白石泛湖"}
{"author":"葛天民","content":"龙护深潭草木昏，断碑元佑典刑存。蜀仙已去吴僧少，岭上松篁亦断魂。","dynasty":"宋代","title":"龙井"}
{"author":"葛天民","content":"桃李粗疏合负荆，岁寒标格许谁并。花中有道须称最，天下无香可斩清。倚竹向人如少诉，临流窥影更多情。何当唤取湘累起，伴我空山茹落英。","dynasty":"宋代","title":"梅花"}
{"author":"葛天民","content":"寄远含芳别陇头，胡沙漠漠去无休。谁招青冢千年魄，散作黄昏万斛愁。画角霜清肠屡断，花光墨淡影空留。年年最忆前村夜，一段孤明雪亦羞。","dynasty":"宋代","title":"梅花"}
{"author":"葛天民","content":"始参龙象种，终现马牛身。再整冲冠髻，难忘漉酒巾。散花天上女，拨草道中人。寄语林和靖，非翁不卜邻。","dynasty":"宋代","title":"偶成"}
{"author":"孙元晏","content":"古迹荒基好叹嗟，满川吟景只烟霞。乌衣巷在何人住，回首令人忆谢家。","dynasty":"唐代","title":"宋。乌衣巷"}
{"author":"孙元晏","content":"叔宝羊车海内稀，山家女婿好风姿。江东士女无端甚，看杀玉人浑不知。","dynasty":"唐代","title":"晋。卫玠"}
{"author":"孙元晏","content":"嬿婉回风态若飞，丽华翘袖玉为姿。后庭一曲从教舞，舞破江山君未知。","dynasty":"唐代","title":"陈。后庭舞"}
{"author":"孙元晏","content":"斫案兴言断众疑，鼎分从此定雄雌。若无子敬心相似，争得乌林破魏师。","dynasty":"唐代","title":"吴。鲁肃"}
{"author":"孙元晏","content":"会猎书来举国惊，只应周鲁不教迎。曹公一战奔波后，赤壁功传万古名。","dynasty":"唐代","title":"吴。赤壁"}
{"author":"孙元晏","content":"幼小家贫实可哀，愿征行去志难回。不探虎穴求身达，争得人间富贵来。","dynasty":"唐代","title":"吴。吕蒙"}
{"author":"孙元晏","content":"好道君王遇亦难，变通灵异几多般。介先生有神仙术，钓得鲈鱼在玉盘。","dynasty":"唐代","title":"吴。介象"}
{"author":"孙元晏","content":"风揭洪涛响若雷，枕波为垒险相隈。莫言有个濡须坞，几度曹公失志回。","dynasty":"唐代","title":"吴。濡须坞"}
{"author":"孙元晏","content":"名与诸公又不同，金疮痕在满身中。不将御盖宣恩泽，谁信将军别有功。","dynasty":"唐代","title":"吴。周泰"}
{"author":"孙元晏","content":"东部张公与众殊，共施经略赞全吴。陈琳漫自称雄伯，神气应须怯大巫。","dynasty":"唐代","title":"吴。张纮"}
{"author":"孙元晏","content":"圣德招贤远近知，曹公心计却成欺。陈韩昔日尝投楚，岂是当归召得伊。","dynasty":"唐代","title":"吴。太史慈"}
{"author":"孙元晏","content":"委存张公翊圣材，几将贤德赞文台。争教不霸江山得，日月征曾入梦来。","dynasty":"唐代","title":"吴。孙坚后"}
{"author":"孙元晏","content":"将军身殁有儿孤，虎子为名教读书。更向宫中教骑马，感君恩重合何如。","dynasty":"唐代","title":"吴。陆统"}
{"author":"孙元晏","content":"历数将终势已摧，不修君德更堪哀。被他青盖言相误，元是须教入晋来。","dynasty":"唐代","title":"吴。青盖"}
{"author":"孙元晏","content":"天命须知岂偶然，乱臣徒欲用兵权。圣谟庙略还应别，浑不消他七宝鞭。","dynasty":"唐代","title":"晋。七宝鞭"}
{"author":"孙元晏","content":"春暖江南景气新，子鹅炙美就中珍。庾家厨盛刘公困，浑弗相贻也恼人。","dynasty":"唐代","title":"晋。庾悦鹅炙"}
{"author":"孙元晏","content":"百万兵来逼合肥，谢玄为将统雄师。旌旗首尾千馀里，浑不消他一局棋。","dynasty":"唐代","title":"晋。谢玄"}
{"author":"孙元晏","content":"尚主当初偶未成，此时谁合更关情。可怜谢混风华在，千古翻传禁脔名。","dynasty":"唐代","title":"晋。谢混"}
{"author":"孙元晏","content":"陆公高论亦由衷，谦让还惭未有功。天下忠良人欲尽，始应交我作三公。","dynasty":"唐代","title":"晋。陆玩"}
{"author":"孙元晏","content":"晋祚安危只此行，坦之何必苦忧惊。谢公合定寰区在，争遣当时事得成。","dynasty":"唐代","title":"晋。王坦之"}
{"author":"孙元晏","content":"抛舍东山岁月遥，几施经略挫雄豪。若非名德喧寰宇，争得蒲葵价数高。","dynasty":"唐代","title":"晋。蒲葵扇"}
{"author":"孙元晏","content":"太尉门庭亦甚高，王郎名重礼相饶。自家妻父犹如此，谁更逢君得折腰。","dynasty":"唐代","title":"晋。王郎"}
{"author":"孙元晏","content":"绕床堪壮喝卢声，似铁容仪众尽惊。二十七人同举义，几人全得旧功名。","dynasty":"唐代","title":"晋。刘毅"}
{"author":"孙元晏","content":"春风濯濯柳容仪，鹤氅神情举世推。可惜教君仗旄钺，枉将心地托牢之。","dynasty":"唐代","title":"晋。王恭"}
{"author":"孙元晏","content":"发遣将军欲去时，略无情挠只贪棋。自从乞与羊昙后，赌墅功成更有谁。","dynasty":"唐代","title":"晋。谢公赌墅"}
{"author":"孙元晏","content":"投箠填江语未终，谢安乘此立殊功。三台星烂乾坤在，且与张华死不同。","dynasty":"唐代","title":"晋。苻坚投箠"}
{"author":"孙元晏","content":"破产移家事亦难，佐吴从此霸江山。争教不立功勋得，指出千囷如等闲。","dynasty":"唐代","title":"吴。鲁肃指囷"}
{"author":"孙元晏","content":"夜深偷入魏军营，满寨惊忙火似星。百口宝刀千匹绢，也应消得与甘宁。","dynasty":"唐代","title":"吴。甘宁斫营"}
{"author":"孙元晏","content":"欲把江山鼎足分，邢真衔册到江南。当时将相谁堪重，徐盛将军最不甘。","dynasty":"唐代","title":"吴。徐盛"}
{"author":"孙元晏","content":"名与诸公又不同，金疮痕在满身中。不将御盖宣恩泽，谁信将军别有功。","dynasty":"唐代","title":"吴·周泰"}
{"author":"孙元晏","content":"大岘才过喜可知，指空言已副心期。公孙计策嗟无用，天与南朝作霸基。","dynasty":"唐代","title":"宋·大岘"}
{"author":"孙元晏","content":"前后兵师战胜回，百余城垒尽归来。当时将卒应知感，况得君王为举哀。","dynasty":"唐代","title":"陈·宣帝伤将卒"}
{"author":"孙元晏","content":"名与诸公又不同，金疮痕在满身中。不将御盖宣恩泽，谁信将军别有功。","dynasty":"唐代","title":"吴周泰"}
{"author":"孙元晏","content":"大岘才过喜可知，指空言已副心期。公孙计策嗟无用，天与南朝作霸基。","dynasty":"唐代","title":"宋大岘"}
{"author":"孙元晏","content":"吟坐因思郭景纯，每言穷达似通神。到头分命难移改，解脱青襦与别人。","dynasty":"唐代","title":"晋。郭璞脱襦"}
{"author":"孙元晏","content":"江州楼上月明中，从事同登眺远空。玉树忽薶千载后，有谁重此继清风。","dynasty":"唐代","title":"晋。庾楼"}
{"author":"孙元晏","content":"容易乘虚逼帝畿，满江艛橹与旌旗。卢循若解新亭上，胜负还应未可知。","dynasty":"唐代","title":"晋。新亭"}
{"author":"孙元晏","content":"大岘才过喜可知，指空言已副心期。公孙计策嗟无用，天与南朝作霸基。","dynasty":"唐代","title":"宋。大岘"}
{"author":"孙元晏","content":"纳谏廷臣免犯颜，自然恩可霸江山。姚兴侍女方承宠，放出宫闱若等闲。","dynasty":"唐代","title":"宋。放宫人"}
{"author":"孙元晏","content":"人主词应不偶然，几人曾说笑掀天。不知南苑今何在，借与张公三百年。","dynasty":"唐代","title":"宋。借南苑"}
{"author":"孙元晏","content":"仗气凌人岂可亲，只将范泰是知闻。缘何唤作云霞友，却恐云霞未似君。","dynasty":"唐代","title":"宋。谢澹云霞友"}
{"author":"孙元晏","content":"负才尚气满朝知，高卧闲吟见客稀。独步何人识袁尹，白杨郊外醉方归。","dynasty":"唐代","title":"宋。袁粲"}
{"author":"孙元晏","content":"位重何如不厌贫，伯龙孤子只修身。固知生计还须有，穷鬼临时也笑人。","dynasty":"唐代","title":"宋。刘伯龙"}
{"author":"孙元晏","content":"拂衣耕钓已多时，江上山前乐可知。著却貂裘将采药，任他人唤作渔师。","dynasty":"唐代","title":"宋。王方平"}
{"author":"孙元晏","content":"戚属群臣尽见猜，预忧身后又堪哀。到头委付何曾是，虚把罗襦与彦回。","dynasty":"唐代","title":"宋。黄罗襦"}
{"author":"孙元晏","content":"谢家诸子尽兰香，各震芳名满帝乡。惟有千金更堪重，只将高卧向齐王。","dynasty":"唐代","title":"宋。谢朏"}
{"author":"孙元晏","content":"运命将来各有期，好官才阙即思之。就中堪爱羊玄保，偏受君王分外知。","dynasty":"唐代","title":"宋。羊玄保"}
{"author":"孙元晏","content":"解玺传呼诏侍中，却来高卧岂疏慵。此时忠节还希有，堪羡君王特地容。","dynasty":"唐代","title":"齐。谢朏"}
{"author":"孙元晏","content":"谢公情量已难量，忠宋心诚岂暂忘。执烛小儿浑放去，略无言语与君王。","dynasty":"唐代","title":"齐。小儿执烛"}
{"author":"孙元晏","content":"肯与公卿作等伦，澹然名德只推君。任他车骑来相访，箫鼓盈庭似不闻。","dynasty":"唐代","title":"齐。王僧祐"}
{"author":"孙元晏","content":"位高名重不堪疑，恳让仪同帝亦知。不学常流争进取，却忧门有二台司。","dynasty":"唐代","title":"齐。王僧虔"}
{"author":"孙元晏","content":"至尊尊贵异人间，御膳天厨岂等闲。惜得裹蒸无用处，不如安霸取江山。","dynasty":"唐代","title":"齐。明帝裹蒸"}
{"author":"孙元晏","content":"强哀强惨亦从伊，归到私庭喜可知。喜字漫书三十六，到头能得几多时。","dynasty":"唐代","title":"齐。郁林王"}
{"author":"孙元晏","content":"显达何曾肯系心，筑居郊外好园林。赚他谢朏出山去，赢得高名直至今。","dynasty":"唐代","title":"齐。何氏小山"}
{"author":"孙元晏","content":"豫章太守重词林，图画陈蕃与华歆。更奠子将并孺子，为君千载作知音。","dynasty":"唐代","title":"齐。王伦之"}
{"author":"孙元晏","content":"曾步金莲宠绝伦，岂甘今日委埃尘。玉儿还有怀恩处，不肯将身嫁小臣。","dynasty":"唐代","title":"齐。潘妃"}
{"author":"孙元晏","content":"后见梁王未免哀，奈何无计拯倾颓。若教彼相颠扶得，争遣明公到此来。","dynasty":"唐代","title":"齐。王亮"}
{"author":"孙元晏","content":"涤荡齐宫法令新，分张宫女二千人。可怜无限如花貌，重见世间桃李春。","dynasty":"唐代","title":"梁。分宫女"}
{"author":"孙元晏","content":"齐朝太守不甘降，忠节当时动四方。义士要教天下见，且留君住待袁昂。","dynasty":"唐代","title":"梁。马仙埤"}
{"author":"孙元晏","content":"传闻天子重儒才，特为皇华绮宴开。今日方惊遇勍敌，此人元自北朝来。","dynasty":"唐代","title":"梁。勍敌"}
{"author":"孙元晏","content":"紫茄白苋以为珍，守任清真转更贫。不饮吴兴郡中水，古今能有几多人。","dynasty":"唐代","title":"梁。蔡撙"}
{"author":"孙元晏","content":"曾与萧侯醉玉杯，此时神影尽倾颓。莫云千古无灵圣，也向西川助敌来。","dynasty":"唐代","title":"梁。楚祠"}
{"author":"孙元晏","content":"小舆升殿掌钧台，不免无憀却忆回。应恨被他何胤误，悔先容易出山来。","dynasty":"唐代","title":"梁。谢朏小舆"}
{"author":"孙元晏","content":"依凭金地甚虔诚，忍溺空王为圣明。内殿设斋申祷祝，岂无功德及台城。","dynasty":"唐代","title":"梁。八关斋"}
{"author":"孙元晏","content":"苦心词赋向谁谈，沦落周朝志岂甘。可惜多才庾开府，一生惆怅忆江南。","dynasty":"唐代","title":"梁。庾信"}
{"author":"孙元晏","content":"彼此英雄各有名，石头高卧拟争衡。当时堪笑王僧辨，待欲将心托圣明。","dynasty":"唐代","title":"陈。王僧辨"}
{"author":"孙元晏","content":"金翠丝黄略不舒，蚌盘清宴意何如。岂知三阁繁华日，解为君王妙破除。","dynasty":"唐代","title":"陈。武帝蚌盘"}
{"author":"孙元晏","content":"苦谏将军总不知，几随烟焰作尘飞。东山居士何人识，惟有君王却许归。","dynasty":"唐代","title":"陈。虞居士"}
{"author":"孙元晏","content":"曾佐徐陵向北游，剖陈疑事动名流。却归掌选清何甚，一匹花綀不肯收。","dynasty":"唐代","title":"陈。姚察"}
{"author":"孙元晏","content":"前后兵师战胜回，百馀城垒尽归来。当时将卒应知感，况得君王为举哀。","dynasty":"唐代","title":"陈。宣帝伤将卒"}
{"author":"孙元晏","content":"临春高阁上侵云，风起香飘数里闻。自是君王正沈醉，岂知消息报隋军。","dynasty":"唐代","title":"陈。临春阁"}
{"author":"孙元晏","content":"结绮高宜眺海涯，上凌丹汉拂云霞。一千朱翠同居此，争奈恩多属丽华。","dynasty":"唐代","title":"陈。结绮阁"}
{"author":"孙元晏","content":"多少沈檀结筑成，望仙为号倚青冥。不知孔氏何形状，醉得君王不解醒。","dynasty":"唐代","title":"陈。望仙阁"}
{"author":"孙元晏","content":"三阁相通绮宴开，数千朱翠绕周回。只知断送君王醉，不道韩擒已到来。","dynasty":"唐代","title":"陈。三阁"}
{"author":"孙元晏","content":"八宫妃尽赋篇章，风揭歌声锦绣香。选得十人为狎客，有谁能解谏君王。","dynasty":"唐代","title":"陈。狎客"}
{"author":"孙元晏","content":"文物衣冠尽入秦，六朝繁盛忽埃尘。自从淮水干枯后，不见王家更有人。","dynasty":"唐代","title":"陈。淮水"}
{"author":"孙元晏","content":"不向南朝立谏名，旧居基在事分明。令人惆怅江中令，只作篇章过一生。","dynasty":"唐代","title":"陈。江令宅"}
{"author":"孙元晏","content":"西塞山高截九垓，谶谣终日自相催。武昌鱼美应难恋，历数须归建业来。","dynasty":"唐代","title":"吴。武昌"}
{"author":"孙元晏","content":"赞国经纶更有谁，蔡公相叹亦相师。贵为丞相封侯了，归后家人总不知。","dynasty":"唐代","title":"吴。顾雍"}
{"author":"孙元晏","content":"分擘山河即渐开，许昌基业已倾颓。黄金车与斑斓耳，早个须知入谶来。","dynasty":"唐代","title":"吴。黄金车"}
{"author":"赵匡胤","content":"太阳初出光赫赫，千山万山如火发。一轮顷刻上天衢，逐退群星与残月。","dynasty":"宋代","tags":"咏物，太阳，抒怀，壮志","title":"咏初日"}
{"author":"赵匡胤","content":"欲出未出光辣达，千山万山如火发。须臾走向天上来，逐却残星赶却月。","dynasty":"宋代","title":"日诗"}
{"author":"赵匡胤","content":"未离海底千山黑，才到天中万国明。","dynasty":"宋代","title":"句"}
{"author":"史弥宁","content":"倒影晴溪蘸碧峰，庵居活计尽从容。懒能著眼看时事，相约梅花住过冬。","dynasty":"宋代","title":"庵居"}
{"author":"史弥宁","content":"去城不隔五七里，云宝谁镵能怪奇。石屋尽头天罅坼，林柯缺处日光垂。山禽上下有余乐，仟鼠往来无倦时。惜许千岩旧游所，摩挱藓壁欠渠诗。","dynasty":"宋代","title":"按图志去城而南有岩日金紫昔萧千擅一世诗声"}
{"author":"史弥宁","content":"欲知天意各英奇，端为斯文待发挥。挺挺魏暮祖风烈，堂堂伏湛国光辉。久参机政儒臣贵，未到公台物论违。丹旐东风马鞍袅，送车谁不泪襟衣。","dynasty":"宋代","title":"参政宣献楼公挽歌辞"}
{"author":"史弥宁","content":"耆英续续必重泉，好在灵光独岿然。入侍已成鸿鹄羽，退休俄值白鸡年。伤心藏笈书无恙，盥手开缄墨尚鲜。刮目相期良不薄，可无斗酒奠桥玄。","dynasty":"宋代","title":"参政宣献楼公挽歌辞"}
{"author":"史弥宁","content":"诗编旅吾前，火齐间木难。读书二十载，勖哉师阿瞒。相期箭正始，可但黄安间。相当醉吟时，意觉潇湘宽。吾庐切东溟，迟子同遐亲。","dynasty":"宋代","title":"酬黄云夫用所寄诗卷中韵"}
{"author":"史弥宁","content":"楼上诗声缭屋梁，楼前寒叶舞秋光。明霞点破江碧聊，断雁叫群惊夕阳。","dynasty":"宋代","title":"楚望"}
{"author":"史弥宁","content":"瞢腾午困懒吟哦，鼎沸枪旗不厌多。战退睡魔三十里，安知门外有诗魔。","dynasty":"宋代","title":"啜茗"}
{"author":"史弥宁","content":"丝丝古柳纲罗鸦，拍拍平田鼓吹鼃。不是青烟出林杪，得知山崦有人家。","dynasty":"宋代","title":"炊烟"}
{"author":"史弥宁","content":"残红委地水平池，杨柳阴阴莺乱飞。山色满楼新雨后，一帘风絮卷春归。","dynasty":"宋代","title":"春莫同社会饮张园小楼分韵得飞字"}
{"author":"史弥宁","content":"角声和月透窗纱，惊起啼晴半村鸦。搅乱先生眼不得，一庭春露湿梨花。","dynasty":"宋代","title":"春宵"}
{"author":"史弥宁","content":"绵蕝南湖屋数椽，鸥边一壑许容侬专。小轩东面云生树，贡槛前头水接天。饷客清风无尽藏，可人明月不论钱。爱闲闻取身顽健，逸老祠旁理钓船。","dynasty":"宋代","title":"南湖静寄"}
{"author":"史弥宁","content":"农忻膏泽了春耕，客免深泥阻去程。日里放晴终夜雨，天公两下做人情。","dynasty":"宋代","title":"偶述"}
{"author":"史弥宁","content":"筹量节物细评诗，诗要天然莫强为。蛩韵酸寒东野句，莺吟富贵小山词。","dynasty":"宋代","title":"评诗"}
{"author":"史弥宁","content":"青山见我喜可掬，我喜青山重盍簪。石鼎车声煎玉乳，竹炉云缕试花沉。三杯暖热渊明酒，一曲凄清叔夜琴。莫怪相看能冷淡，交游如此却情深。","dynasty":"宋代","title":"青山"}
{"author":"史弥宁","content":"鸭鸭新晴出翠蒲，春江水暖互相呼。避人深入苍烟去，莫是乔仟双履无。","dynasty":"宋代","title":"晴江观鸭"}
{"author":"史弥宁","content":"声作饥鸢吟未休，蛩螿斩合赋清秋。被他聒得浑无句，独力难胜众楚咻。","dynasty":"宋代","title":"蛩螿"}
{"author":"史弥宁","content":"叶叶低垂翠带长，花清干瘦吐微香。西风劣相添寒色，簇立晴蜓冻欲僵。","dynasty":"宋代","title":"秋兰三绝"}
{"author":"史弥宁","content":"杜若江蓠汝弟兄，楚骚经里总知名。虽然臭味略相似，毕竟还他骨格清。","dynasty":"宋代","title":"秋兰三绝"}
{"author":"史弥宁","content":"砌蜡成花浅带黄，紫茎绿叶媚秋光。不吟尚自清羸甚，怪得诗腰肖沈郎。","dynasty":"宋代","title":"秋兰三绝"}
{"author":"史弥宁","content":"朝市逡逡走利名，道人许样不关情。西窗梦破梅花晓，敲月数声钟磬清。","dynasty":"宋代","title":"僧窗"}
{"author":"史弥宁","content":"杜宇声中历翠微，涧泉决决演幽奇。与君笑入白云去，柱杖前头尽是诗。","dynasty":"宋代","title":"邵阳界上同友人山行"}
{"author":"史弥宁","content":"粲玉梢头出小亭，忍寒索笑太清生。楚山活脱青屏样，影得疏花分外明。","dynasty":"宋代","title":"邵阳郡圃梅坡"}
{"author":"史弥宁","content":"诗家活法类禅机，悟处工夫谁得知。寻著这些关{捩犬换友}子，国风雅颂不难追。","dynasty":"宋代","title":"诗禅"}
{"author":"史弥宁","content":"薄劣东风性叵常，欺人才去顿炎凉，夜来解尽池塘冻，不到诗髯点检霜。","dynasty":"宋代","title":"诗髯"}
{"author":"史弥宁","content":"十里樵风自一村，草庵挨拶小林园。霜严古木正当路，玉立晴峰新青门。诗境销磨闲日月，醉乡整顿别乾坤。浮名浮利非吾愿，时把黄庭漱门根。","dynasty":"宋代","title":"十里"}
{"author":"史弥宁","content":"叟也胸中天地宽，云烟衮衮出毫端。如何万里经行处，不费晴窗半日看。","dynasty":"宋代","title":"书苏道士江行图后"}
{"author":"史弥宁","content":"诗酒漂零自在身，吴樯楚柂往来频。拂开数匹临川纸，一一江山是故人。","dynasty":"宋代","title":"书苏道士江行图后"}
{"author":"史弥宁","content":"飘然云鹤老江湖，匠出烟波绝世无。一见昏眸为渠豁，半生空挂辋川图。","dynasty":"宋代","title":"书苏道士江行图后"}
{"author":"史弥宁","content":"趁凉延客早，待月放船迟。河朔一尊酒，湘干六月时。莺喉翻白伫，兔颖扫乌丝。羡杀王明府，长城五字诗。","dynasty":"宋代","title":"暑夕泛次王令君韵"}
{"author":"史弥宁","content":"吟社有如此，终当让一头。功名吾已晚，富贵子何愁。努力看书最，偷闲且拍浮。清游未可负，只尺荻花秋。","dynasty":"宋代","title":"暑夕泛次王令君韵"}
{"author":"史弥宁","content":"湘水衡云画轴开，天将此本勘诗才。我无健句可题品。包宁江西曾撙斋。","dynasty":"宋代","title":"双清楼曹水云分韵得斋字"}
{"author":"史弥宁","content":"十分冬暖学春华，嫋嫋垂杨映日斜。一色淡黄霜染就，看来祗欠带棲鸦。","dynasty":"宋代","title":"霜柳"}
{"author":"史弥宁","content":"不见岩犀整一秋，厌厌对我诉清愁。公筵余沥何曾见，两度开花只暗投。","dynasty":"宋代","title":"水犀重开"}
{"author":"史弥宁","content":"慈尊宴坐从香国，环列毗耶彼上人。老子也揩凡肉眼，来瞻清净法王身。","dynasty":"宋代","title":"寺中观梅"}
{"author":"史弥宁","content":"幸无风雨窘重阳，且唤龙丘倒菊觞。糜样交情愁隔阔，酒般归兴笑奔忙。朗君足下云霄近，阿母堂前日月长。若见南闽旧同社，为言诗鬓已苍浪。","dynasty":"宋代","title":"送陈法曹文卿兼柬松窗"}
{"author":"史弥宁","content":"七十臞仟鬓未秋，肯来为我说真休。归欤恐负青山约，跨鹤吹笙挽不留。","dynasty":"宋代","title":"送苏道士"}
{"author":"史弥宁","content":"一世邬文伯，三生钟子期。风流到尊俎，酬介迭埙箎。去棹趋兰养，来鞯趁菊时。南湖清镜里，明日欠君诗。","dynasty":"宋代","title":"送邬文伯"}
{"author":"史弥宁","content":"莫管东风归路长，但将绮句答春光。候门儿女应相讶，满袖离骚草木香。","dynasty":"宋代","title":"送邬文伯归侍临川二首"}
{"author":"史弥宁","content":"易学寥寥一线然，谁人口里说先天。近来惟有朴斋老，白首焚芗尚草玄。","dynasty":"宋代","title":"送邬文伯归侍临川二首"}
{"author":"史弥宁","content":"又作中年别，西征难强留。挂帆冲雪浪，怀牒董糟丘。严濑未为远，陟云良易收。功名于拭目，老气尚横秋。","dynasty":"宋代","title":"送伍启之赴严陵比较务"}
{"author":"史弥宁","content":"赪乌喷晓金溶溶，入檐涨帽梅花风。寒香唤我度篱落，蹋破藓碧巡芳丛。弥襟清兴不可柰，瓮云渴想佳人同。长须急走喘且汗，曰有重客过匆匆。撑犁颇亦眷岑绝，跫音满尉逃虚空。出门一粲辄倾盖，岩电烂烂惊王戎。长笺衔袖照屋壁，明珠大贝来龙宫。建安昔者富奇士，迄今代有文章公。儿童惯见此客否，气象盍求古人中。翻思槐市出处异，一官何幸俱湘东。夜阑秉烛浮大白，款接软语春怡融，公车荐墨行蜚动，腾身隐去陪鸳鸿。得时要不负所学，鼎鼎事业摩苍穹。平生琢句肯浪与，持此饯别今文通。","dynasty":"宋代","title":"送武冈法曹江叔文"}
{"author":"史弥宁","content":"点检园禽谁口多，错嫌百舌逞喽罗。春归怪见难留驻，撺掇元来却是他。","dynasty":"宋代","title":"啼鹃"}
{"author":"史弥宁","content":"月殿双鬟整镜台，俄然拂下玉梳来。失惊怕触姮娥怒，走奔人间不敢回。","dynasty":"宋代","title":"题两岩"}
{"author":"史弥宁","content":"溪园歌筦日纷分，锦乡香中扶醉人。斗酒不嫌呼李白，倩渠品藻一林春。","dynasty":"宋代","title":"题临川晏子直百花林"}
{"author":"史弥宁","content":"岩壁开张半幅悭，权名人见若为颜。那知别有具丘壑，不在区区纸上山。","dynasty":"宋代","title":"题刘君鼎臣盘谷图"}
{"author":"史弥宁","content":"湘山诗眼两争高，醉墨淋浪湿斗杓。说似元龙彻栏楯，恐妨纵武上曾霄。","dynasty":"宋代","title":"题清湘管善甫青云楼"}
{"author":"史弥宁","content":"粲晓轻舠掠水飞，趁闲来款长官祠。云峦著色四时画，石濑有声千古诗。华黍几沾膏泽润，基棠长起后人思。渠伊不尽为霖意，除却梅龙谁得知。","dynasty":"宋代","title":"题它山善政侯庙"}
{"author":"史弥宁","content":"买他磐石作经邻，谁道风烟不属君。占断好山犹可在，无端吞并一江云。","dynasty":"宋代","title":"题湘西廖次高水南真趣"}
{"author":"史弥宁","content":"鲜碧缘坡古径深，夜窗风雨作龙吟。自从八叶传芳后，数到孙枝玉满林。","dynasty":"宋代","title":"题萧氏竹坡"}
{"author":"史弥宁","content":"鵷甃霜明欺晓色，一笔巡檐梅摘索。犯寒上队出郊坰，攀折南枝饯行客。此客端的梅样清，秋水为神月为魄。瑶葩粲日耿林园，玉树凌空挺标格。悬知仟出闽峤过，分得幽姿来楚泽。蘼芜蘅芷逊孤芳，万绿千红俱避席。共惟别驾东合郎，战退膏粱凛冰檗。流传好语到前村，是谁不道君清白。手调金鼎升庙廊。稳继大门名烜赫。朅来得此岁寒友，气味深长歹莫逆。相期嚼蕊吐瑰词，更拟浮香醉琼液。天飚吹起朝玉皇，香案前头颜咫尺。回班烂漫赏西湖，不妨频著孤山屐。明朝风月半凄凉，我老沧浪尚萍迹。满城稚耋重相思，江路攀辕累千百。归骢蹋雪度关山，有句先春害来驿。","dynasty":"宋代","title":"通守黄子说解印造朝之日江梅辄花天其或者以"}
{"author":"史弥宁","content":"邵陵壁立三奇峰，温泉云山接长龙。西北谽谺几岩谷，烟霏深琐文仟屋。黄冠祷雨蹑瑶坛，锵然环佩松风寒。阿香驱雷天地转，灵虬激水潇湘翻。将迎鹤驭谁来往，恻恻勤民紧令长。已欣一稔宽百忧，更读君诗毛骨爽。","dynasty":"宋代","title":"王令君惠示用少陵韵奉和"}
{"author":"史弥宁","content":"淋淳醉墨洒屏间，逃暑祗园闯一斑。小阮诗怀饱丘壑，可无只句饷江山。","dynasty":"宋代","title":"维则庵追凉题月湖屏间诗后"}
{"author":"史弥宁","content":"卸帆沽酒荻花村，水色天光净不分。霜月凄凉何许笛，一声吹裂洞霆云。","dynasty":"宋代","title":"闻笛"}
{"author":"史弥宁","content":"合向青林岸幅巾，却来闹里著吟身。竹君门上私相语，两日无诗羞杀人。","dynasty":"宋代","title":"无诗"}
{"author":"史弥宁","content":"干了岩犀奔拒霜，又催茱菊趁重阳。白苹红蓼仓黄染，冷笑西多有底忙。","dynasty":"宋代","title":"西风"}
{"author":"史弥宁","content":"冻吟肩耸学刘叉，痴坐山房井底蛙。财过溪桥风景别，淡烟和月罩梅花。","dynasty":"宋代","title":"溪桥"}
{"author":"史弥宁","content":"过眼光阴发样多，几年客路欢奔波。已抛南楚云千嶂，旋买东湖雨一蓑。好景胜将诗料理，闲愁全靠酒消磨。如今世事都看破，冷笑侯王梦虮窠。","dynasty":"宋代","title":"喜闲"}
{"author":"史弥宁","content":"拓窗一粲俯晴川，尽放薰风到酒边。小待夜深清月上，藕花影里榜渔船。","dynasty":"宋代","title":"夏日小酌"}
{"author":"史弥宁","content":"山云送我丹青幅，花气撩人兰麝香。诗债幸在逢人务，被渠催索又奔忙。","dynasty":"宋代","title":"闲居"}
{"author":"史弥宁","content":"长松翠竹拱晴波，不饮其如月色何。珍重阿连能好事，高轩携酒夜深过。","dynasty":"宋代","title":"香涧老衲示似玉林首介极道竹溪宴月之乐玉林"}
{"author":"史弥宁","content":"孤令青莲欠所亲，月边和影是三人。何如洗醆溪光里，弟劝兄酬泛玉轮。","dynasty":"宋代","title":"香涧老衲示似玉林首介极道竹溪宴月之乐玉林"}
{"author":"史弥宁","content":"障山可奈白云何，露出峰尖能几多。宛心群仵粉墙外，髻环历历见青螺。","dynasty":"宋代","title":"哓望云气平凝前山遮尽仅余翠峰数点因赋"}
{"author":"史弥宁","content":"密傍轩窗开小池，巧安窠石俯清漪。道人不爱闲花草，祗种瓶蕉和水栀。","dynasty":"宋代","title":"小轩窠石"}
{"author":"史弥宁","content":"子陵滩下放船开，老我经行知几回。别岩舂锄殊解事，冲烟冉冉送诗来。","dynasty":"宋代","title":"晓发严濑舟中和戴步振韵"}
{"author":"史弥宁","content":"翠分浓淡山开画，红晕浅深花弄妆。诗料自来寻老子，句成浑费思量。","dynasty":"宋代","title":"新喻道上"}
{"author":"史弥宁","content":"东门祖帐何骈阗，绣衣使者发汝川。星轺未远竹坡侧，风采已驰梅岭边。潢池带刀吾赤子，威信凭渠半幅纸。寸抹尺铁曾不烦，坐令悔悟安田里。化顽一日归吾仁，此特细事胡足云。频年惨惨楚氛恶，旱潦呼天天莫闻。民须粒食瓶无粟，非公谁捄沟壑辱。倾囷倒廪不遐遗，十一州人均谷腹。安得天下使者心公心，尽变愁欢为义吟。君不见乡来使蜀韩忠献，起危饥民七百万。又不见传公拥节京西时，狱讼不苛传经典。公今阴德能穹崇，活人手段如两翁。于嗟活人手段如两翁，名位它日将无同。","dynasty":"宋代","title":"绣衣行送赵道中寺丞"}
{"author":"史弥宁","content":"山前露立几时休，老大垂髫羞不羞。与汝云冠别梳洗，免教人唤作丫头。","dynasty":"宋代","title":"丫头岩"}
{"author":"史弥宁","content":"过雨秋檐不住声，敲盆滴砌带诗清。料渠要学侬搜句，旋叠平平仄仄平。","dynasty":"宋代","title":"檐滴"}
{"author":"史弥宁","content":"管鲍交情已矣夫，君看门上翟公书。茅檐不鄙频来往，叔末衣冠得似渠。","dynasty":"宋代","title":"燕"}
{"author":"史弥宁","content":"玉产秋塘一振衣，竦肩莫是为寻诗。近来绝洗了和样，岛瘦郊寒渠得之。","dynasty":"宋代","title":"野塘秋鹭"}
{"author":"史弥宁","content":"一烬银灯两架书，十年伴我夜窗虚。不因见性明心俊，定自人呼作蠹鱼。","dynasty":"宋代","title":"夜窗书事"}
{"author":"史弥宁","content":"伊谁闯我小窗关，偷却西楼一面山。谇语白云猜是汝，秋风出意急追还。","dynasty":"宋代","title":"伊谁"}
{"author":"史弥宁","content":"流水孤村三两家，夕阳背载寒鸦。扶筇笑入梅花去，个样吟天嘉不嘉。","dynasty":"宋代","title":"吟天"}
{"author":"史弥宁","content":"生平岩岫饱跻攀，忽得云峦挂壁间。不怕老来无脚力，闭门端坐看庐山。","dynasty":"宋代","title":"有惠庐山图者"}
{"author":"史弥宁","content":"财到南村六月时，累累红紫玉低垂。筠笼送似露犹湿，更费支郎七字诗。","dynasty":"宋代","title":"又次韵杨梅三绝句"}
{"author":"史弥宁","content":"桃李漫山等俗流，诸杨汝是荔支俦。当时若贡长生殿，又得真妃笑点头。","dynasty":"宋代","title":"又次韵杨梅三绝句"}
{"author":"史弥宁","content":"酿蜜搓成绛雪团，莫嫌风味欠儒酸。此诗此果君知麽，一样骊珠粲玉盘。","dynasty":"宋代","title":"又次韵杨梅三绝句"}
{"author":"史弥宁","content":"人入湘累俎豆间，也分半席缀诗坛。杜陵老肯明於镜，醉撚西风子细看。","dynasty":"宋代","title":"萸"}
{"author":"史弥宁","content":"春锄似厌觅诗材，飞向溪心唤不回。赖有渔翁相尉荐，雨中撑得篇来。","dynasty":"宋代","title":"雨中觅句"}
{"author":"史弥宁","content":"天公收画底论钱，借与山人换样看。云巘浮春晴嶂暖，烟岩积雪晓屏寒。平林淡抹精神妩，小景横陈气象宽。定自米家船上买，不然那得许多般。","dynasty":"宋代","title":"云山诗境"}
{"author":"史弥宁","content":"旱魃重为妖，点雨如点血。一念神所矜，蜚廉变骚屑。灵螭卷天河，千里洗袢热。二妙喜欲颠，钨豪赓白雪。云烟落溪藤，传玩几漫灭。韩孟不可作，吟社谁与结。赖有飞凫仟，鸾棲等超绝。娱我清庙音，熏蕤听疏越。","dynasty":"宋代","title":"再次王宰簿喜雨聊句韵"}
{"author":"史弥宁","content":"为报风流无献家，丁宁百卉驻春华。侬归载酒溪园去，一首诗吟一种花。","dynasty":"宋代","title":"再赋晏子真百花林"}
{"author":"史弥宁","content":"我本人间有胡僧，只堪林下续传灯。君恩强遗司民社，千里江山笑不能。","dynasty":"宋代","title":"再入湖南境"}
{"author":"史弥宁","content":"有客谭医惊四座，指下玄微应识破。药市棲迟三十年，安知不是伯休那。","dynasty":"宋代","title":"赠临汝曾医士"}
{"author":"史弥宁","content":"一卷麻衣易洗心，弦琴山水是知音。有时盘礴晴窗下，随手云烟喷晓林。","dynasty":"宋代","title":"赠苏道士"}
{"author":"史弥宁","content":"饮月漱吟齿，心事可轮囷。醉舞影凌乱，子其谪仟人。","dynasty":"宋代","title":"翟簿示似中秋高作命意着语殆与商素争清读至"}
{"author":"史弥宁","content":"老蟾挂青冥。寒影堕秋渚。流声倒楚泽，千古相深与。","dynasty":"宋代","title":"翟簿示似中秋高作命意着语殆与商素争清读至"}
{"author":"史弥宁","content":"露气粟我肤，弃捐掌中月。高眠没云鸿，澄辉眇穷发。","dynasty":"宋代","title":"翟簿示似中秋高作命意着语殆与商素争清读至"}
{"author":"史弥宁","content":"天风来广寒，吹下云锦裳。虽无金错刀，缇革余敢忘。","dynasty":"宋代","title":"翟簿示似中秋高作命意着语殆与商素争清读至"}
{"author":"史弥宁","content":"歌子秋风叠，诵子明月篇。信有习鉴齿，胜读书十年。","dynasty":"宋代","title":"翟簿示似中秋高作命意着语殆与商素争清读至"}
{"author":"史弥宁","content":"景物身相投，茅檐俯碧流。镜中双鹭下，画里几山秋。日落谁横笛，江寒独倚棂。有人过裴迪，问是辋川不。","dynasty":"宋代","title":"张氏溪馆"}
{"author":"史弥宁","content":"客窗不作侯鲭梦，随分鱼虾荐一杯。食指怪生连夜动，敲门郭索送诗来。","dynasty":"宋代","title":"郑中卿惠蝤蛑"}
{"author":"史弥宁","content":"高卧义皇万虑空，吟怀肃落杳无踪。恨渠纸帐关诗梦，勾引梅花搅一冬。","dynasty":"宋代","title":"纸帐"}
{"author":"史弥宁","content":"西风吹上木兰船，人讶今时李郭仙。一抹烟光粘远树，十分山翠滴晴川。夕阳半在寒鸦外，秋色全归过雁边。纵有清诗费摹写，楮生为我唤龙眠。","dynasty":"宋代","title":"舟中"}
{"author":"史弥宁","content":"竹根碧涧落寒声，竹外双溪抵镜明。满袖天风吟不彻，坡头直有放多清。","dynasty":"宋代","title":"周晦叔所宅之左一坡隐然而高有竹万个架小轩"}
{"author":"史弥宁","content":"保社荒寒欠主盟，此君却解以诗鸣。风窗满耳吟秋句，比似侬诗渠更清。","dynasty":"宋代","title":"竹所夜思"}
{"author":"史弥宁","content":"芳苞暗解紫罗囊，香杀东风一味狂。试问花神缘底笑，笑他莺蝶为春忙。","dynasty":"宋代","title":"紫笑"}
{"author":"史弥宁","content":"景物自相投，茅檐俯碧流。镜中双鹭下，画里几山秋。日落谁横笛，江寒独倚楼。有人过裴迪，问是辋川不。","dynasty":"宋代","title":"张氏溪馆"}
{"author":"史弥宁","content":"及瓜剩喜发南州，纳纳春光销客忧。细麦风前蓝袖举，新秧水面绿针浮。行程又过山深处，归梦还寻天尽头。收拾怀乡旧诗藁，探先封寄与沙鸥。","dynasty":"宋代","title":"东还"}
{"author":"史弥宁","content":"诗名千古杜陵翁，身不胜穷道不穷。编简湛酣君有味，江山弹压我无功。稚凉庭院梧桐雨，晚照陂塘蓼荻风。如此秋光欠料理，故人缘底尚东蒙。","dynasty":"宋代","title":"和黄云夫武攸见寄韵"}
{"author":"史弥宁","content":"淋漓醉墨洒屏间，逃暑祇园闯一斑。小阮诗怀饱丘壑，可无只句饷江山。","dynasty":"宋代","title":"维则庵追凉题月湖屏间诗后"}
{"author":"史弥宁","content":"有底江鸥不耐烦，月明连夜送诗还。沙头接得重搜句，推与侬忙渠倒闲。","dynasty":"宋代","title":"江亭晚思二首其二"}
{"author":"史弥宁","content":"玉立秋塘一振衣，竦肩莫是为寻诗。近来绝少元和样，岛瘦郊寒渠得之。","dynasty":"宋代","title":"野塘秋鹭"}
{"author":"史弥宁","content":"崖壁开张半幅悭，权名人见若为颜。那知别有真丘壑，不在区区纸上山。","dynasty":"宋代","title":"题刘君鼎臣盘谷图"}
{"author":"史弥宁","content":"不才只合老林丘，也玷班行也典州。惭愧一家都饱暖，君恩海样若为酬。","dynasty":"宋代","title":"荷恩堂"}
{"author":"史弥宁","content":"慈尊宴坐众香国，环列毗耶彼上人。老子也揩凡肉眼，来瞻清净法王身。","dynasty":"宋代","title":"寺中观梅"}
{"author":"史弥宁","content":"声作饥鸢吟未休，蛩螀斗合赋清秋。被他聒得浑无句，独力难胜众楚咻。","dynasty":"宋代","title":"蛩螀"}
{"author":"史弥宁","content":"朝市踆踆走利名，道人许样不关情。西窗梦破梅花晓，敲月数声钟磬清。","dynasty":"宋代","title":"僧窗"}
{"author":"史弥宁","content":"□□□□□□□，□句挥毫手不停。□雁旁观偷笔法，仓忙书破楚天青。","dynasty":"宋代","title":"登雁峰"}
{"author":"史弥宁","content":"几年枉挂右丞图，未办家山瓜芋区。骑马红尘归计晚，逢人嗫嗫话江湖。","dynasty":"宋代","title":"次韵陈慈明五绝句其一"}
{"author":"史弥宁","content":"孤屿清江落木天，十分诗思满归船。岩犀稛载香浮鼻，一味书窗恼夜眠。","dynasty":"宋代","title":"次邬文伯城南夜归韵"}
{"author":"史弥宁","content":"几年枉挂右丞图，未辨家山瓜芋区。骑马红尘归计晚，逢人嗫嗫话江湖。","dynasty":"宋代","title":"次韵陈兹明五绝句"}
{"author":"史弥宁","content":"小春梅玉点烟村，花信从今第一番。缘底吟窗印疏影，梢梢偃月破黄昏。","dynasty":"宋代","title":"次韵陈兹明五绝句"}
{"author":"史弥宁","content":"南湖经雨绿弥漫，偏照诗人两眼寒。一笑鸥边时独速，吟魂飞不到愁端。","dynasty":"宋代","title":"次韵陈兹明五绝句"}
{"author":"史弥宁","content":"买得湖阴数顷秋，斩新窗户府清流。了无俗子溷人意，况有清尊浇客愁。","dynasty":"宋代","title":"次韵陈兹明五绝句"}
{"author":"史弥宁","content":"羡子寻诗盟未寒，鼎来健句压还还。不妨小缓丹霄步，雨笠烟蓑伴我闲。","dynasty":"宋代","title":"次韵陈兹明五绝句"}
{"author":"史弥宁","content":"金粟如来翠葆中，天香飘堕梵王宫。西风一帚无留迹，印证浮生色是空。","dynasty":"宋代","title":"次韵观音寺访木犀已过"}
{"author":"史弥宁","content":"唤起神龙泽楚乡，午天转首失炎光。怪生未到秋深处，早有萧萧叶响廊。","dynasty":"宋代","title":"次韵黄倅喜雨"}
{"author":"史弥宁","content":"菩提坊里著诗豪，佳木繁阴暑易逃。不用移文勒回驾，个中境界尽清高。","dynasty":"宋代","title":"次韵黄贰车三绝句"}
{"author":"史弥宁","content":"我本无心山上山，随风聊复过沧湾。等闲偿了为霖愿，却敛神功紫翠间。","dynasty":"宋代","title":"次韵黄贰车三绝句"}
{"author":"史弥宁","content":"南湖经雨绿瀰漫，偏照诗人两眼寒。一笑鸥边时独速，吟魂飞不到愁端。","dynasty":"宋代","title":"次韵陈慈明五绝句其三"}
{"author":"史弥宁","content":"说似田家好著忙，剩培宿麦接青黄。定知不落薰风后，万垄晴催煮饼香。","dynasty":"宋代","title":"丁丑岁中秋日劭农于城南得五绝句其二"}
{"author":"史弥宁","content":"家家童稚笑迎门，接得翁归酒半醺。邻舍相呼来屋里，听翁解说劝农文。","dynasty":"宋代","title":"丁丑岁中秋日劭农于城南得五绝句其四"}
{"author":"史弥宁","content":"清标别是一家春，风帽飘飘翠染匀。贪向波间弄明月，谪仙居士□前身。","dynasty":"宋代","title":"和邵阳张茂才青莲花韵其一"}
{"author":"史弥宁","content":"昨夜群仙宴十洲，再三招我伴清游。酒酣忽跨长鲸去，碧玉杯盘散不收。","dynasty":"宋代","title":"和邵阳张茂才青莲花韵其二"}
{"author":"史弥宁","content":"舂锄似厌觅诗材，飞向溪心唤不回。赖有渔翁相尉荐，雨中撑得一篇来。","dynasty":"宋代","title":"雨中觅句"}
{"author":"史弥宁","content":"茶芗从臾访栖真，闯户蔫红绝可人。不逐群芳更代谢，一生享用四时春。","dynasty":"宋代","title":"赋栖真观月季"}
{"author":"史弥宁","content":"七十臞仙鬓未秋，肯来为我说真休。归欤恐负青山约，跨鹤吹笙挽不留。","dynasty":"宋代","title":"送苏道士"}
{"author":"史弥宁","content":"丝丝古柳网罗鸦，拍拍平田鼓吹蛙。不是青烟出林杪，得知山崦有人家。","dynasty":"宋代","title":"炊烟"}
{"author":"史弥宁","content":"高卧羲皇万虑空，吟怀剥落杳无踪。恨渠纸帐关诗梦，勾引梅花搅一冬。","dynasty":"宋代","title":"纸帐"}
{"author":"史弥宁","content":"昨夜群仙宴十洲，再三招我伴清游。酒酣忽跨长鲸去，碧玉杯盘散不收。","dynasty":"宋代","title":"和邵阳张茂才青莲花韵其二"}
{"author":"史弥宁","content":"湘山诗眼两争高，醉墨淋浪湿斗杓。说似元龙彻栏楯，恐妨纵武上曾霄。","dynasty":"宋代","title":"题清湘管善甫青云楼"}
{"author":"史弥宁","content":"又作中年别，西征难强留。挂帆冲雪浪，怀牒董糟丘。严濑未为远，陟云良易收。功名于拭目，老气尚横秋。","dynasty":"宋代","title":"送伍启之赴严陵比较务"}
{"author":"史弥宁","content":"家家童穉笑迎门，接得翁归酒半醺。邻舍相呼来屋里，听翁解说劝农文。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"易学寥寥一线然，谁人口里说先天。近来惟有朴斋老，白首焚芗尚草玄。","dynasty":"宋代","title":"送邬文伯归侍临川二首"}
{"author":"史弥宁","content":"青山见我喜可掬，我喜青山重盍簪。石鼎车声煎玉乳，竹炉云缕试花沉。三杯暖热渊明酒，一曲凄清叔夜琴。莫怪相看能冷淡，交游如此却情深。","dynasty":"宋代","title":"青山"}
{"author":"史弥宁","content":"春岸移舟雪半消，长年忍冷转塘坳。数声雅轧催归橹，属玉惊飞上柳梢。","dynasty":"宋代","title":"归航"}
{"author":"史弥宁","content":"寿藤伴我倚秋风，老去无诗意转慵。只是看花非觅句，清香错认恼冲龙。","dynasty":"宋代","title":"木犀"}
{"author":"史弥宁","content":"景物自相投，茅檐俯碧流。镜中双鹭下，画里几山秋。日落谁横笛，江寒独倚楼。有人过裴迪，问是辋川不。","dynasty":"宋代","title":"张氏溪馆"}
{"author":"史弥宁","content":"耆英续续必重泉，好在灵光独岿然。入侍已成鸿鹄羽，退休俄值白鸡年。伤心藏笈书无恙，盥手开缄墨尚鲜。刮目相期良不薄，可无斗酒奠桥玄。","dynasty":"宋代","title":"参政宣献楼公挽歌辞"}
{"author":"史弥宁","content":"了却文书可是痴，幅巾行散任风吹。挥毫飒飒诗惊雨，洒面萧萧雨送诗。","dynasty":"宋代","title":"次韵黄贰车三绝句"}
{"author":"史弥宁","content":"疲甿吾所矜，可忍浚膏血。每事既厥心，其敢惮烦屑。旱魃介挺灾。慨念肠欲热。笺天走群望，精神重澡雪。一雨斗清凉，炎歊随荡灭。多稼复如云，指日看秀结。感通翻覆手，田里洗愁绝。祷萗荷同寅，肝胆无楚越。","dynasty":"宋代","title":"次韵王令君祷雨用杜草堂韵"}
{"author":"史弥宁","content":"解道碧云句，三生汤惠休。试春辍鹰爪，斸雨饷猎头。梦境可容到，饞涎那复流。舌端吾荐取，倘不负珍投。","dynasty":"宋代","title":"琮上人以诗惠茶笋"}
{"author":"史弥宁","content":"梅怨霜欺春未知，商量着蕊尚迟疑。戏将诗句催花看，催得花开转费诗。","dynasty":"宋代","title":"催花"}
{"author":"史弥宁","content":"擐甲边城教即戎，三军锦绣晓光中。影摇资水旌旗动，声震文山鼓角雄。马惯挥戈翻寒雪，雁惊鸣镝响天风。十行忍负君王意，同向燕然勒隽功。","dynasty":"宋代","title":"大阅"}
{"author":"史弥宁","content":"东风劫劫趁芳辰，调柳唆梅著处新。翠筦声中千里月，银花影里万家春。楼台拚饮夜不夜，罗绮飘香人看人。抖搂吟怀歌乐岁，江山分外长精神。","dynasty":"宋代","title":"灯夕"}
{"author":"史弥宁","content":"□□□□□□□，□句挥毫手不停。□雁旁观偷笔法，仓忙书破楚天青。","dynasty":"宋代","title":"登陆雁峰"}
{"author":"史弥宁","content":"风林辊雪冷惊鸦，来吊孤山处士家。只有寒泉欠秋菊，一杯聊复荐梅花。","dynasty":"宋代","title":"吊和晴"}
{"author":"史弥宁","content":"莫讶灵均苦费词，骚章炳炳日星垂，身虽楚泽有遗恨，名与湘流无尽期。一笑底关渔父事，此心惟有洛阳知。是非付与群鸥判，不上先生吊古诗。","dynasty":"宋代","title":"吊湘累"}
{"author":"史弥宁","content":"家家童穉笑迎门，接得翁归酒半醺。邻舍相呼来屋里，听翁解说劝农文。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"楚俗秋来也劝耕，西风招我出郊坰。此行不负寻诗眼，队队云山拥画屏。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"说似田家好著忙，胜培宿麦接青黄。定知不落薰风后，万垄晴催煮饼香。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"人事当先莫靠天，蚤修陂堰贮清泉。来年未必晴明久，万一晴明溉得田。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"箯舆幸自到山南，尚有清杯可共衔。何似更行三二里，大家相伴看云岩。","dynasty":"宋代","title":"丁丑岁中秋日劭农於城南得五绝句"}
{"author":"史弥宁","content":"扁舟去稳似乘槎，瞥眼轻鸥掠浪花。绝爱陶公山尽处，淡烟斜日几渔家。","dynasty":"宋代","title":"东湖泛舟"}
{"author":"史弥宁","content":"瘦藤十载别康庐，五老山中安称无。霜后诗禅来访我，为言面目带清臞。","dynasty":"宋代","title":"东林云上人见过"}
{"author":"史弥宁","content":"一蕊青镫手自挑，霜风木叶下亭皋。篆香销尽寒灰塌，细嚼梅花味楚骚。","dynasty":"宋代","title":"读楚骚"}
{"author":"史弥宁","content":"满地干戈老厌逢，酒杯诗卷吒孤忠。自人风雅离骚后，数到而今无此翁。","dynasty":"宋代","title":"读杜诗"}
{"author":"史弥宁","content":"诗老毫端别有春，岩前草木也精神。锦囊留得灵犀在，辟尽人间俗子尘。","dynasty":"宋代","title":"读千岩续藁"}
{"author":"史弥宁","content":"曾把梅诗细品题，逋仟去后可容追。君看疏影暗香句，二百年来无此诗。","dynasty":"宋代","title":"访孤山"}
{"author":"史弥宁","content":"天净风平水不痕，浮骖带雪击篱根。欺寒酒兴峥嵘甚，又访梅花过别村。","dynasty":"宋代","title":"浮骖"}
{"author":"史弥宁","content":"诗禅在在谈见月，未抵江西龙象窟。尔来结习莲社丛，谁欤超出行辈中。我知桂隐传衣处，玄机参透涪仙句。萧萧吟鬓天风吹，有酒唤客斟酌之。渠伊放浪真达者，诗成醉卧清阴下。只恐香名吹上天，学容花底长陶然。","dynasty":"宋代","title":"赋桂隐用王从周韵"}
{"author":"史弥宁","content":"茶芗从臾访棲真，闯户蔫红绝可人。不逐群芳更代谢，一生享用四时春。","dynasty":"宋代","title":"赋棲真观月季"}
{"author":"史弥宁","content":"云惨胡天倦客程，西风失喜到江城。自传属国书来后，猎猎声名动汉京。","dynasty":"宋代","title":"赋雁"}
{"author":"史弥宁","content":"孤山数幅古名画，著在暗香疏影边。不是逋仟有梅癖，梅花清韵似逋仟。","dynasty":"宋代","title":"孤山"}
{"author":"史弥宁","content":"江山梅竹好精神，渔父畦丁也带真。终是有些堪恨处，画中更欠著诗人。","dynasty":"宋代","title":"观画"}
{"author":"史弥宁","content":"春岸移舟雪半消，长年忍冷转塘坳。数声雅轧催归橹，属玉惊飞上柳梢。","dynasty":"宋代","title":"归航"}
{"author":"史弥宁","content":"嘉定有八禩，三月哉生明。史子说吏鞅，超然若登瀛。酾酒渡清江，风帆引归程。僮奴忽报我，重客来相迎。推篷惊且喜，火急问姓名。云是远近山，江湖旧有声。各欲贽韵语，藉手论交情。倒屣延见之，驭甚如平生。近山属思久，伫立诗未成。意者事工致，一字百炼精，远山得句易，奔走随东征。颇似夸隽捷，搀先求献呈。顾予虽不敏，尝试与子评。自古文章士，大率多相轻。二君富丘睛，气象俱峥嵘。万世所宗仰，尹任夷之清。譬彼兰与菊，春媚或秋荣。底用角迟速，区区尚争衡。端盍如奏雅，迭和韶钧鸣。愿言酬嘉惠，吒身与齐盟。扁舟劈箭飞，怀抱何由倾。感子勤拳头，写作江上行。","dynasty":"宋代","title":"过临江"}
{"author":"史弥宁","content":"此老胸襟玉雪清，逃禅画里著茅亭。个般雅淡须吾辈，俗子何曾有半星。","dynasty":"宋代","title":"过梅坞"}
{"author":"史弥宁","content":"羊肠归路若为程，财过槠洲掌样平。客舍笼烟炊早顿，田家带月喝春耕。青林绿水画千尺，白鹭乌鸢棋一枰。坐倦笋舆呼穉子，野花迳里说诗行。","dynasty":"宋代","title":"过槠洲行散"}
{"author":"史弥宁","content":"雁声切切楚乡来，似唤秋光入酒杯。好景欠人同历览，归程为我小迟回。一天风月诗囊富，千里江山画轴开。祗恐黄华簪未了，日边丹检已相催。","dynasty":"宋代","title":"和黄倅怀归"}
{"author":"史弥宁","content":"诗名千古社陵翁，身不胜穷道不穷。编简湛酣君有味，江山弹压我无功。穉凉庭院梧桐雨，晚照陂墉蓼荻风。如此秋光欠料理，故人缘底尚东蒙。","dynasty":"宋代","title":"和黄云夫武攸见寄韵"}
{"author":"史弥宁","content":"洋洋雅颂几遗篇，删后求诗类一偏。直下谢陶能出手，就中李杜亦差肩。多君句好堪呈佛，老我时来未得仟。两地河山费蘧栩，吟窗何日勘尘编。","dynasty":"宋代","title":"和潘帐干二首"}
{"author":"史弥宁","content":"铁研磨穿志未伸，也叨朝迹也临民。九关犹记钧天梦，一舸重寻湘水春。自笑装怀多倥偬，从知满腹欠精神。调高郢曲难和，羞杀歈歌籋后尘。","dynasty":"宋代","title":"和潘帐干二首"}
{"author":"史弥宁","content":"昨夜群仟宴十洲，再三招我伴清游。酒酣忽跨长鲸去，碧玉杯盘散不收。","dynasty":"宋代","title":"和邵阳张茂才青莲花韵"}
{"author":"史弥宁","content":"巡檐诗袖涨寒香，日炙南枝泫晓霜。净洗宫妆转明洁，恰如汤饼试何郎。","dynasty":"宋代","title":"和叔振晓上梅坡小亭"}
{"author":"史弥宁","content":"太史骚坛峙豫章，诗豪角立壮颜行。遗风凛凛清人骨，飞露娟娟洒我裳。五字顾惭非应物，一灯今幸属仇香。玉堂蚤晚须椽笑，快写平生锦乡肠。","dynasty":"宋代","title":"和翟主簿"}
{"author":"史弥宁","content":"不才只全老林丘，也玷班行也典州。惭愧一家都饱暖，君恩海样若为酬。","dynasty":"宋代","title":"荷恩堂"}
{"author":"史弥宁","content":"金衣花里亸春寒，桃杏墙头正耐看。苦被东风爱装景，借些红雪打阑干。","dynasty":"宋代","title":"红雪"}
{"author":"史弥宁","content":"秋堂风露夜沉沉，赖有寒螀伴苦吟。诗句未苍人自老，十年山负知音。","dynasty":"宋代","title":"怀白石"}
{"author":"史弥宁","content":"全家索米又边头，冷落南湖一镜秋。了却眼前儿女债，买蓑烟际伴闲鸥。","dynasty":"宋代","title":"怀归"}
{"author":"史弥宁","content":"倚阁南湖一钓舟，西风将梦到乡州。蛙蝇名利苦多事，薄有田园归去休。","dynasty":"宋代","title":"怀归"}
{"author":"史弥宁","content":"酷甚骄阳似杜周，火云焰焰雨悠悠。平畴龟兆何曾润，蒸得田夫汗转流。","dynasty":"宋代","title":"火云"}
{"author":"史弥宁","content":"翠屏珠幌水沉烟，日日春风醉筦弦。得似南湖老渔隐，短蓑铜斗白鸥前。","dynasty":"宋代","title":"即事"}
{"author":"史弥宁","content":"好在灵均几叶孙，棲迟何事尚衡门。骚章愤世今谁嗣，忠概传家君独存。夜雨短檠能搰搰，春风逸翻定轩轩。有书难倩南片雁，巫水黔山劳梦魂。","dynasty":"宋代","title":"寄屈英发"}
{"author":"史弥宁","content":"黔国相逢地，苍灯共夜篝。云龙念东野，柏马欢之罘。邮传一分手，河山再见秋。交情如缱绻，不在寄书稠。","dynasty":"宋代","title":"寄云夫"}
{"author":"史弥宁","content":"鸥鹭逢人问归信，三年作客负沧洲。诗袍醉帽黄埃底，羞见扶风马少游。","dynasty":"宋代","title":"寄慥斋弟"}
{"author":"史弥宁","content":"风烟酬酢费吟笺，剩句残章尚满前。际晚奚囊收未尽，一时寄在白欧边。","dynasty":"宋代","title":"江亭晚思二首"}
{"author":"史弥宁","content":"有底江鸥不而烦，月明连夜送诗还。沙头接得重搜句，推与侬忙渠倒闲。","dynasty":"宋代","title":"江亭晚思二首"}
{"author":"史弥宁","content":"居官役役簿书间，及到家山困往还。若欲静吟无俗累，算来却是客中闲。","dynasty":"宋代","title":"静吟"}
{"author":"史弥宁","content":"着诗催得雨垂垂，连累林鸠逐妇归。为汝赋晴休怨望，自今已后免分飞。","dynasty":"宋代","title":"鸠"}
{"author":"史弥宁","content":"癖好秋光劝不回，挥金一{左麦右山}买诗材。寒花也自矜前辈，曾与柴桑保社来。","dynasty":"宋代","title":"菊"}
{"author":"史弥宁","content":"一湖春渌万山围，著我兰舟自在飞。老子行藏有神助，顺风出去顺风归。","dynasty":"宋代","title":"绝湖"}
{"author":"史弥宁","content":"东园水亭良佳哉，红白藕花前后开。千机织就云锦段，万玉琢成风露杯。南邻女儿学淡抹，强嫌传粉无艳色。北邻女儿学淡妆，刚道施朱涴天质。红儿雪儿俱绝奇，安用底苦相嘲嗤。道人明眼付一笑，绿尊唤客花前嬉。","dynasty":"宋代","title":"郡圃红白莲竞放斐然短歌呈似席间诸丈"}
{"author":"史弥宁","content":"岩壑蟠胸秦太虚，辋川一见病全甦。可愁地僻无医药，绕屋营丘山水图。","dynasty":"宋代","title":"看李成画"}
{"author":"史弥宁","content":"片石玲珑水抱根，巧栽松竹间兰荪。怕人触弄鱼儿活，疏织筠笼护瓦盆。","dynasty":"宋代","title":"客舍瓦池"}
{"author":"史弥宁","content":"一毛不拔管城子，冷眼相看石丈人。急性陈玄楮居士，未分分皂白也生嗔。","dynasty":"宋代","title":"懒不作诗觉文房四友俱有愠然谩赋"}
{"author":"史弥宁","content":"老境寻诗一字无，锦囊枵腹怨奚奴。多君俎豆庚桑子，不省今吾非故吾。","dynasty":"宋代","title":"老境"}
{"author":"史弥宁","content":"及瓜胜喜发南州，纳纳春光销客忧。细麦风前蓝袖举，新秧水面绿针浮。行程又过山深处，归梦还寻天尽头。收拾怀乡旧诗藁，探先封寄与沙鸥。","dynasty":"宋代","title":"乐还"}
{"author":"史弥宁","content":"鸡声催起度江乡，病酒无憀客路长。掩上轿窗无只句，著何面目见春光。","dynasty":"宋代","title":"醴陵道上饱别故人被困坐竹舆因赋"}
{"author":"史弥宁","content":"情知天也眷诗人，借与林园别样春。竹影因风我态度，梅花得月更精神。","dynasty":"宋代","title":"林园"}
{"author":"史弥宁","content":"我不能如叔子登岘首，名配此山垂不朽。又不能如少陵登吹台，酒酣怀古胸崔嵬。但见穹崖翠阜清绝处，爱此出奇不尽之诗材。邵阳城中景何好，峻屏四面森围绕。西南诸峰尤蔚然，地接衡庐青未了。天将图画开湘堧，云木罗立呈鲜妍。上有蝉聊百雉堞，下有鳞差之晴烟。人指山形似龙跃，绣谷峥嵘露头角。遐观捧出颔底珠，背负凌虚势腾踔。一爪突起扶杏冈，一爪盘踞苍雪傍。翘尾蜿蜒卷寒碧，便拟为霖苏八荒。老我跻攀兴不浅，醉吟拍拍诗瓢满。祗言此乐与人同，谁子看山能具眼。","dynasty":"宋代","title":"六亭"}
{"author":"史弥宁","content":"晨光泫露华，秋声乱风叶。悠然步中庭。诗瘦单衣怯。尘销玉宇净，西爽浮双眼下。围绕簿书丛，颇觉汗欲浃。吏散仍心清，窗泛炉香浥。生平耆幽讨，此意若为惬。沧浪楚名郡，江澄山嵬页。流派潇湘分，气脉衡庐接。四序春无边，万象光有晔。阁束范宽手，天开画屏摺。怡融田野间，夫耕而妇馌。林鸡鸣喈喈，沙禽堕跕跕。千里趋农桑，渠肯事游侠。不晚刈黄云。腰鎌忙劫劫。年丰多暇时，陈迹旋搜猎。六亭仅一存，感慨思足蹑。访古亟临眺，乐此忘疲{上共下尔}。腾身一柱峰，頫首百雉堞。怀哉千岩翁，骚坛未易躐。书览五言城，中宵劳梦蝶。词锋摧泰华，畴敢撄其铗。有来二妙吟，骊珠粲盈笈。格律守萧规，欲和可容辄。荒园伫更新，成趣期日涉。旧贯仍追还，轮奂顿增烨。绣谷酒一尊，杏冈琴三叠。苍雪清肺肝，寒碧漱牙颊。凌虚及遐观，崇成赖谋叶。废兴端有数，鲜裳换须捷。公余约遨嬉，倘不负随牒。","dynasty":"宋代","title":"六亭为邵阳登临之胜识其名於千岩之诗稔矣乃"}
{"author":"史弥宁","content":"雪天领客倚清狂，战退玄冥酒百缸。柳絮辊风粘冻壁，梨花撒雨响寒窗。琼田隐隐迷翘鹭，玉砌狺狺走吠龙。一稔明年宽万虑，更催三白瑞资江。","dynasty":"宋代","title":"六亭宴雪"}
{"author":"史弥宁","content":"诗酒江南剑外身，眼惊幻墨带天真。是谁不道君无对，世上元来更有人。","dynasty":"宋代","title":"陆放翁画像"}
{"author":"史弥宁","content":"驿路逢梅香满襟，携家又过鹭鸶林。含风野水琉璃软，沐雨春山翡翠深。","dynasty":"宋代","title":"鹭鸶林"}
{"author":"史弥宁","content":"山院清吟雪作堆，锦囊开口等诗来。尚嫌句里欠平淡，忍冷巡檐看老梅。","dynasty":"宋代","title":"觅句"}
{"author":"史弥宁","content":"峭峰顶上著危亭，四面山开云锦屏。农淡浅深多变态，天公浪费几丹青。","dynasty":"宋代","title":"妙峰亭晚望"}
{"author":"史弥宁","content":"一段长长寂寞秋，著鞭芙菊尚包羞。搀先饱绽黄金粟，不落西风第二筹。","dynasty":"宋代","title":"木犀"}
{"author":"史弥宁","content":"寿藤伴我倚秋风，老去无诗意转慵。只是看花非觅句，清香错认恼冲龙。","dynasty":"宋代","title":"木犀"}
{"author":"李密","content":"金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。","dynasty":"隋代","tags":"地名，秋天，写景，怀古","title":"淮阳感秋"}
{"author":"李密","content":"金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何冀。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。","dynasty":"隋代","tags":"秋天，写景，抒怀，惆怅","title":"淮阳感怀"}
{"author":"李密","content":"人亦有言，有因有缘。官无中人，不如归田。明明在上，斯语岂然。","dynasty":"魏晋","title":"赐饯东堂诏令赋诗"}
{"author":"丁蓉绶","content":"一困沙泥一上天，欲参真谛识前缘。年时怨羡都无著，见惯人家顺水船。","dynasty":"清代","title":"阻风"}
{"author":"丁蓉绶","content":"西风挟愁来，一岁一相侵。引手掬秋意，浩旷不可寻。胡为愁因依，苍然与之深。得非缠缚怀，乘此萧飒音。倾膏入尘缘，迫使煎其心。静思了能悟，百虑澄孤襟。君看中天月，万里云无阴。","dynasty":"清代","title":"感秋"}
{"author":"谢薖","content":"月胧星淡，南飞乌鹊，暗数秋期天上。锦楼不到野人家，但门外、清流叠嶂。一杯相属，佳人何在，不见绕梁清唱。人间平地亦崎岖，叹银汉、何曾风浪。","dynasty":"宋代","tags":"七夕节，怀人","title":"鹊桥仙·月胧星淡"}
{"author":"谢薖","content":"景阳楼上钟声晓。半面啼妆匀未了。斜月纷纷。斜影幽香暗断魂。玉颜应在昭阳殿。却向前村深夜见。冰雪肌肤。还有斑斑雪点无。","dynasty":"宋代","title":"偷声木兰花（梅）"}
{"author":"谢薖","content":"江边一树。愁绝黄昏谁与度。琪树琼枝。不受雄蜂取次欺。风前望处。直恐乘风吹得去。能动诗情。故与诗人独目成。","dynasty":"宋代","title":"减字木兰花（和人梅词）"}
{"author":"谢薖","content":"人似已圆孤月。心似丁香百结。不见谪仙人，孤负梅花时节。愁绝。愁绝。江上落英如雪。","dynasty":"宋代","title":"如梦令（陈虚中席上作，赠李商老）"}
{"author":"谢薖","content":"柳絮随风散漫飞。檐冰成柱粟生肌。力排寒气赖金卮。赋丽谁为梁苑客，调高难和郢中词。且烦呵笔写乌丝。","dynasty":"宋代","title":"浣溪沙（陈虚中席上和李商老雪词）"}
{"author":"谢薖","content":"望晴峰染黛，暮霭澄空，碧天银汉。圆镜高飞，又一年秋半。皓色谁同，归心暗折，听唳云孤雁。问月停杯，锦袍何处，一尊无伴。好在南邻，诗盟酒社，刻烛争成，引觞愁缓。今夕楼中，继阿连清玩。饮剧狂歌，歌终起舞，醉冷光凌乱。乐事难穷，疏星易晓，又成浩叹。","dynasty":"宋代","title":"醉蓬莱（中秋有怀无逸兄并示何之忱诸友）"}
{"author":"谢薖","content":"雪消新洗寒林碧。华堂向晚开瑶席。一曲杜韦娘。有人空断肠。谪仙同夜宴。晓即归程远。莫放酒尊空。主人陈孟公。","dynasty":"宋代","title":"菩萨蛮（陈虚中席上别李商老）"}
{"author":"谢薖","content":"相思一夜庭花发。窗前忽认生尘袜。晓起艳寒妆。雪肌生暗香。佳人纤手摘。手与花同色。插鬓有谁宜。惟应潘玉儿。","dynasty":"宋代","title":"菩萨蛮（梅）"}
{"author":"谢薖","content":"情亲难语离，且尽玻璃盏。双鲤有来时，莫使音书缓。征骖去若飞，不道家山远。相见小冯君，笑语迎归雁。","dynasty":"宋代","title":"生查子（和李商老）"}
{"author":"谢薖","content":"寻常三五。坐待丹山飞玉兔。试问常娥。底事清光此夜多。尊空客满。纵有肃鸟霜鸟无处换。不倒金荷。可奈金波潋滟何。","dynasty":"宋代","title":"减字木兰花（中秋）"}
{"author":"谢薖","content":"风篁度曲。倦倚银屏初睡足。清簟疏帘。金鸭香销懒更添。纤纤露玉。风雹纵横飞钿局。颦敛双蛾。凝伫无言密意多。","dynasty":"宋代","title":"减字木兰花（赠棋妓）"}
{"author":"谢薖","content":"金钗尽醉何须伴。萸糁浮杯乱。黄花香返岭梅魂。好把一枝斜插、向乌云。坡词欲唱无人会。桃叶知何在。与君同咏一联诗。但道老来能趁、菊花时。","dynasty":"宋代","title":"虞美人（九日和董彦远）"}
{"author":"谢薖","content":"人间离合常相半。璧月宁长满。九秋风露又方阑。何日小窗相对、话悲欢。月华临夜宜人醉。老去嗟颜悴。君如玉树照清空。况有凝之道蕴、一尊同。","dynasty":"宋代","title":"虞美人"}
{"author":"谢薖","content":"一水盈盈牛与女。目送经年，脉脉无由语。后夜鹊桥知暗度。持杯乞与开愁绪。君似庾郎愁几许。万斛愁生，更作征人去。留定征鞍君且住。人间岂有无愁处。","dynasty":"宋代","title":"蝶恋花（留董之南过七夕）"}
{"author":"谢薖","content":"牛女心期与目成。弥弥脉脉得盈盈。今夕银河凭鹊度。相遇。玉钩新吐照云屏。行旆雍容留宴语。将暮。方携珠袖到山亭。寂寞江天正云雾。回顾。不应中有少微星。","dynasty":"宋代","title":"定风波（七夕莫莫堂席上呈陈虚中）"}
{"author":"谢薖","content":"破瓜年纪柳腰身。懒精神。带羞瞋。手把江梅，冰雪斗清新。不向鸦儿飞处著，留乞与，眼中人。水精船里酒粼粼。皱香茵。驻行云。舞罢歌余，花困不胜春。问著些儿心底事，才靥笑，又眉颦。","dynasty":"宋代","title":"江神子"}
{"author":"谢薖","content":"人似已圆孤月。心似丁香百结。不见谪仙人，孤负梅花时节。愁绝。愁绝。江上落英如雪。","dynasty":"宋代","title":"如梦令·人似已圆孤月"}
{"author":"谢薖","content":"破瓜年纪柳腰身。懒精神。带羞瞋。手把江梅，冰雪斗清新。不向鸦儿飞处著，留乞与，眼中人。水精船里酒粼粼。皱香茵。驻行云。舞罢歌余，花困不胜春。问著些儿心底事，才靥笑，又眉颦。","dynasty":"宋代","title":"江神子/江城子"}
{"author":"谢薖","content":"清时甘小隐，卜筑在山阿。家有传蚕室，机如凌行婆。閒看斩猫话，羞作扣牛歌。不出又三月，柴门生薜萝。","dynasty":"宋代","title":"隐居"}
{"author":"谢薖","content":"秋暑不可奈，秋风殊未来。何时疏画扇，无处觅凉台。谁谓月离毕，空惊山殷雷。愁闻老农语，南亩半黄埃。","dynasty":"宋代","title":"秋暑"}
{"author":"谢薖","content":"泮水传经老，蓬山佐著才。宦游思引去，禄养可归来。要路眼谁白，浮云心自灰。少年马何驶，君马独虺隤。","dynasty":"宋代","title":"寄汪信民二首其一"}
{"author":"谢薖","content":"系缆符离日，君行殊未归。寄书问毫杜，有梦向江西。不见挥犀柄，顿惊响马蹄。殷勤具鸡黍，多谢德公妻。","dynasty":"宋代","title":"寄汪信民二首其二"}
{"author":"谢薖","content":"僻寂漏茅屋，萧梢新竹枝。径迷人不到，荫密鸟还知。绿色葱葱换，薰风细细吹。即看柯叶老，不受岁寒欺。","dynasty":"宋代","title":"莫莫堂新竹"}
{"author":"谢薖","content":"客憩茂林晚，风生凉簟秋。纵横飞碎玉，胜败决中流。北叟暂亡马，西风还覆舟。谁能关许事，寓目且忘忧。","dynasty":"宋代","title":"观棋"}
{"author":"谢薖","content":"冉冉云生岭，翻翻雨决渠。畏寒成墐户，恶湿问生鱼。始惬春衫薄，俄惊团扇疏。天怜憔悴骨，莫遣峭风梳。","dynasty":"宋代","title":"春寒"}
{"author":"谢薖","content":"季月何多雨，经旬不见山。云师工蔽塞，羲驭久间关。水已泽中满，寒应天际还。坏墙忧盗入，只益鬓毛斑。","dynasty":"宋代","title":"暮春久雨"}
{"author":"谢薖","content":"日出知何许，宵行有底忙。自疑缘寸草，不敢近扶桑。琐碎岂堪数，神奇安得长。微风迹未扫，更待九秋霜。","dynasty":"宋代","title":"萤火"}
{"author":"谢薖","content":"烧烛留今夕，衔杯忆故年。风前失二士，句里问三玄。随分瓜蔬设，占星古老传。不须文乞巧，只有直如弦。","dynasty":"宋代","title":"七夕书事"}
{"author":"谢薖","content":"俊轶金闺彦，风流粉署郎。忧民形玉色，治郡辍鹓行。籍甚闻前席，居然叹掩芒。何人杀青简，惠政在濠梁。","dynasty":"宋代","title":"朱濠州挽词二首其一"}
{"author":"谢薖","content":"公才真霹雳，令德故从容。未锡九环带，俄倾千丈松。清香销燕寝，遗札陋登封。身后累累印，纡青已二龙。","dynasty":"宋代","title":"朱濠州挽词二首其二"}
{"author":"曹希蕴","content":"零落不因春雨，吹嘘何假东风。纱窗一点自然红。费尽工夫怎种。有艳难寻腻粉，无香不惹游蜂。更阑人静画堂中。相伴玉人春梦。","dynasty":"宋代","title":"西江月（灯花）"}
{"author":"曹希蕴","content":"解遣愁人，能添喜气。些儿好事先施力。画堂深处伴妖娆，绛纱笼里丹砂赤。有艳难留，无根怎觅。几回不忍轻轻别。玉人曾向耳边言，花有信、人无的。","dynasty":"宋代","title":"踏莎行（灯花）"}
{"author":"曹希蕴","content":"记得小轩岑寂夜，月移疏影上东墙。","dynasty":"宋代","title":"句"}
{"author":"曹希蕴","content":"禁鼓初闻第一敲，乍看新月出林梢。谁家宝鉴新磨出，匣小参差盖不交。","dynasty":"宋代","title":"新月"}
{"author":"顾道泰","content":"空庭吟步晚萧条，屐齿铿然破寂寥。平野暝烟浮叆叇，隔城寒岭锁迢峣。诗名老去随人说，侠气重来转自骄。世道式微吾道贵，不妨踪迹寄渔樵。","dynasty":"明代","title":"旅书"}
{"author":"陈柄德","content":"煮茗宜新汲，栽瓜合旧畦。屋围深涨绿，门向小桥低。饶得三农趣，聊将万物齐。桔槔声寂寞，细雨鹁鸠啼。","dynasty":"清代","title":"初夏江乡即事"}
{"author":"陈柄德","content":"久作彭门客，羁心强自宽。莺花春梦老，风雨麦秋寒。吾道一尊酒，生涯半旧毡。故园松菊好，翘首暮云端。","dynasty":"清代","title":"丙辰秋黄水漫口，奉家慈及眷属寄居徐郡城。丁巳春，公暇赴省，侨居数月，旅窗述怀"}
{"author":"陈柄德","content":"采菽中原正及秋，一筐好借水云溲。蒸来香近红莲美，砻去浆飞白练柔。自有清腴宜雅俗，不教渣滓稍分留。从今莫笑先生腐，冰雪声华夹袋收。","dynasty":"清代","title":"豆腐诗次韵二首其一"}
{"author":"陈柄德","content":"漫嫌留客少盘飧，春韭秋葵共讨论。摊入筠篮霜满地，切飞昆刃月无痕。高堂饮啜嗤三釜，身世乾坤剩一尊。饱食不知寒夜冷，独扛健笔酒初温。","dynasty":"清代","title":"豆腐诗次韵二首其二"}
{"author":"陈柄德","content":"繁川一榻十年尘，晨夕依依想性真。峡树沧江悲杜老，桃花潭水感汪伦。风声惊破凫山梦，药笼归寻梅市人。畴昔渔矶仍宛在，私心拟共复投纶。","dynasty":"清代","title":"挽王蔗芗明四首其一"}
{"author":"陈柄德","content":"入门于邑泪潸然，执手尪羸木榻前。往事谈来聊草草，拊膺郁处尚填填。已教吴质长愁老，更使崔骃一病绵。转眼星辰成永诀，秋风秋雨苦啼鹃。","dynasty":"清代","title":"挽王蔗芗明四首其二"}
{"author":"陈柄德","content":"淩云妙笔制心裁，香案趋班跻上台。文藻空山常照眼，肝肠劫火岂成灰。枯桐入灶枉留尾，玄鹤升天不复胎。抛我衰残徒吊影，八哀咏罢更添哀。","dynasty":"清代","title":"挽王蔗芗明四首其三"}
{"author":"陈柄德","content":"佗傺忳忳病易侵，还凭曲檗解烦襟。不堪有七嵇中散，对影成三李翰林。仙客已乘箕尾去，世人空向酒垆寻。可怜后死招魂痛，一纸烧残一片心。","dynasty":"清代","title":"挽王蔗芗明四首其四"}
{"author":"陈柄德","content":"鸣珂队里晓风凉，御苑荷花冉冉香。阊阖开时移树影，帡幪高处隐朝阳。小臣也许随班进，圣德何从拜手飏。云日光华欣咫尺，此身岂独庆明良。","dynasty":"清代","title":"六月初二日，圆明园引见，口占纪恩四首其一"}
{"author":"陈柄德","content":"激切屏营抚寸衷，天颜有喜蔼春风。一人垂拱衣裳外，六合和同干羽中。郊岛自惭寒乞甚，皋夔共乐泰交融。从知雨露栽培处，润槁嘘枯总化工。","dynasty":"清代","title":"六月初二日，圆明园引见，口占纪恩四首其二"}
{"author":"陈柄德","content":"禁柳斜斜露未乾，从容引退听和鸾。回瞻御气瑶台迥，叨沐恩波太液宽。银汉几层悬镜朗，玉壶一片置身寒。最宜到此忘炎热，月地云阶仔细看。","dynasty":"清代","title":"六月初二日，圆明园引见，口占纪恩四首其三"}
{"author":"陈柄德","content":"五色天书彩凤腾，圣恩高厚貌躬膺。八年司铎犹多忝，百里专城岂曰能。毡过三冬忘冷薄，梯升初级早淩兢。追思射策明光殿，廿载功名得未曾。","dynasty":"清代","title":"六月初二日，圆明园引见，口占纪恩四首其四"}
{"author":"陈柄德","content":"笑指繁江雁影来，升堂拍手旅颜开。七千尘海欢相见，十万军储巧作媒。淡入芭蕉听夜雨，春酣曲米忘深怀。天涯聚首真难得，何事愁肠日九回。","dynasty":"清代","title":"归舟道中寄新繁大尹王蔗芗四首其一"}
{"author":"陈柄德","content":"会面为难别更难，简书频促上征鞍。赠言无计将何赠，官况同清笑此官。未许青山当玉沥，好从仙吏问金丹。望君此后佳消息，如向晴云高处看。","dynasty":"清代","title":"归舟道中寄新繁大尹王蔗芗四首其二"}
{"author":"陈柄德","content":"红桥落日正初冬，橘柚垂黄霜气浓。杜宇声声啼别恨，郫筒款款送游踪。风前白发三千丈，眼底青山十二峰。一水滔滔下夔峡，瞿塘滟滪险重重。","dynasty":"清代","title":"归舟道中寄新繁大尹王蔗芗四首其三"}
{"author":"陈柄德","content":"绝怜寒水老菰蒲，岁序催人感慨无。客舍漫劳严武骑，酒痕犹恋马卿垆。岸飞翠羽人将去，诗结青莲兴不孤。剩有薛涛笺几片，蓬窗一路赋成都。","dynasty":"清代","title":"归舟道中寄新繁大尹王蔗芗四首其四"}
{"author":"陈柄德","content":"镜里勋名春梦婆，一周花甲竟如梭。命中磨砺惟余毒，天下名山贶我多。久愧悬弧虚壮志，敢因捧檄作劳歌。只愁堂上星星白，罄尽瓶罍可奈何。","dynasty":"清代","title":"衢州道中八月廿一日为余六十生辰感赋"}
{"author":"陈柄德","content":"使车轣辘到长安，百二山河立马看。八水分流三辅阔，五星连影九霄寒。宾来续赋嗤狂简，札到分金壮羽翰。一曲秦腔四更角，凉风暂此卸征鞍。","dynasty":"清代","title":"六月二十四日抵西安得尹农书"}
{"author":"陈柄德","content":"晚天微雨过，菰蒲似新浴。花气还袭人，轻舟荡空绿。春山列芳甸，翠黛遥天续。景光足延览，廛市厌拘束。幽情寄何许，滩声漱寒玉。","dynasty":"清代","title":"雨后顾山舟中晚眺"}
{"author":"陈柄德","content":"不采商山芝，不饮菊溪水。积善有馀庆，本根庇葛藟。蔼蔼苍颜翁，卓哉古君子。含饴弄曾元，一一分甘旨。养堂临清溪，溶溶风日美。崇兰叶娟娟，流泉石齿齿。孙枝又生孙，莲子复结子。老翁顾而笑，童孙喜欲起。握印复提戈，他日卜青紫。青紫何足荣，善人后应尔。煌煌五代诰，垂光仁寿里。","dynasty":"清代","title":"题赠和斋先生五代同堂图"}
{"author":"道慈","content":"三宝持圣德，百灵扶仙寿。寿共日月长，德与天地久。","dynasty":"唐代","title":"在唐奉本国皇太子"}
{"author":"陈次升","content":"土精成石石成星，屈曲安排天北形。自是山游玩物者，依稀信步踏苍冥。","dynasty":"宋代","title":"北斗岐山"}
{"author":"甄宓","content":"蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何修修。从君致独乐，延年寿千秋。","dynasty":"两汉","tags":"乐府，叙事，抒情","title":"塘上行"}
{"author":"严恽","content":"春光冉冉归何处，更向花前把一杯。尽日问花花不语，为谁零落为谁开。","dynasty":"唐代","title":"落花"}
{"author":"范溶","content":"兰汀六雁图。","dynasty":"宋代","title":"句"}
{"author":"魏知古","content":"拜门传漏晚，寓直索居时。昔重安仁赋，今称伯玉诗。鸳池满不溢，鸡树久逾滋。夙夜怀山甫，清风咏所思。","dynasty":"唐代","title":"春夜寓直凤阁怀群公（一本题上有和中书侍郎杨再思）"}
{"author":"魏知古","content":"皇舆向洛城，时雨应天行。丽日登岩送，阴云出野迎。濯枝林杏发，润叶渚蒲生。丝入纶言喜，花依锦字明。微臣忝东观，载笔伫西成。","dynasty":"唐代","title":"奉和春日途中喜雨应诏"}
{"author":"魏知古","content":"尝闻夏太康，五弟训禽荒。我后来冬狩，三驱盛礼张。顺时鹰隼击，讲事武功扬。奔走未及去，翾飞岂暇翔。非熊从渭水，瑞翟想陈仓。此欲诚难纵，兹游不可常。子云陈羽猎，僖伯谏渔棠。得失鉴齐楚，仁思念禹汤。雍熙亮在宥，亭毒匪多伤。辛甲今为史，虞箴遂孔彰。","dynasty":"唐代","title":"从猎渭川献诗"}
{"author":"魏知古","content":"羽客今何在，空寻伊洛间。忽闻归苦县，复想入函关。未作千年别，犹应七日还。神仙不可见，寂寞返蓬山。","dynasty":"唐代","title":"玄元观寻李先生不遇"}
{"author":"陈纲","content":"前朝建立梵王宫，清胜幽深一径通。栖老松巢看院鹤，吸乾砚水听经龙。不尘僧榻月常照，无锁禅关云自封。澹墨数行留壁上，他年可有碧纱笼。","dynasty":"明代","title":"花林院"}
{"author":"葛昕","content":"叠嶂回旋处，蓬壶宛在兹。潺湲远浦度，蓊郁秀云驰。虎豹千官卫，龙蛇万岁枝。凭虚颙对望，佳气帝王居。","dynasty":"明代","title":"西山北望"}
{"author":"葛昕","content":"晓日临芳墅，簪联秘苑卿。层山回艇秀，新柳拂衣轻。鸟杂流泉韵，花传擿鼓觥。圣明大惠酺，身世总升平。","dynasty":"明代","title":"郊园偕西峪丈泛舟"}
{"author":"葛昕","content":"法王来西域，梵刹插东天。复阁松杉迥，浮图星斗悬。涛声酬鸟语，云影荫川田。乙夜无生话，尘心顿惘然。","dynasty":"明代","title":"赠东升上人"}
{"author":"葛昕","content":"公馀湖畔赏，携仲步虚房。琴鼓清流碧，杯浮嫩菊黄。浩源通太液，远嶂抱披香。曲罢饶佳况，鸣榔夜渡湘。","dynasty":"明代","title":"秋日湖上"}
{"author":"葛昕","content":"禅宇多幽意，招寻此共过。花芬袭委佩，露蔼带松萝。树老虬龙影，村深牧竖歌。三竿未下榻，不羡夜鸣珂。","dynasty":"明代","title":"游天宁寺次钟砺山韵其一"}
{"author":"葛昕","content":"幻海苦尘扰，避喧此地过。诸天俨法象，一水入烟萝。鸥傍矶头钓，樵传谷口歌。松簧来绝巘，清韵胜瑶珂。","dynasty":"明代","title":"游天宁寺次钟砺山韵其二"}
{"author":"葛昕","content":"无言建业远，自是帝王州。抱玉终还售，怀珠安所求。金山纡紫气，皇路拥青斿。何处追芳度，行看觐冕旒。","dynasty":"明代","title":"送弘阳王丈之南光禄"}
{"author":"葛昕","content":"海内怀知己，屈指谁更深。十年同采谊，一掬为公心。我偶中州节，君多鲁国霖。班荆恣笑语，感慨旧槐音。","dynasty":"明代","title":"赠易海州寅丈"}
{"author":"葛昕","content":"有美名园地，停骖一笑临。习池留霭日，王榭枕芳浔。世事谁鞅掌，吾徒自素心。莫谓投簪逸，苍生望正深。","dynasty":"明代","title":"路文园亭"}
{"author":"葛昕","content":"周鲁纡行径，相将重惠连。春山馀客兴，晚树丽宾筵。鸟语腾花气，鳞游触芰钱。烛残还剧思，玉屑话便便。","dynasty":"明代","title":"偕张丈登峄山次韵其一"}
{"author":"葛昕","content":"叠嶂盘旋处，书门一径分。树新浥过雨，籁爽逐流云。帘水从天落，经声隔洞闻。主人意逾适，命酌更成醺。","dynasty":"明代","title":"偕张丈登峄山次韵其二"}
{"author":"葛昕","content":"平原劳小试，汉吏竞鸿猷。龙阙飞凫去，花城制锦游。政清推建德，俗美羡雍邱。昼日公庭静，鸣琴意自幽。","dynasty":"明代","title":"送李县尹"}
{"author":"葛昕","content":"古寺何岑寂，名山喜更过。曲流山外涧，翠倚石中萝。贝叶浮禅榻，昙花度鸟歌。芳林多乐事，身世欲南柯。","dynasty":"明代","title":"游灵岩寺"}
{"author":"葛昕","content":"紫陌天衢开射闱，衔杯览胜夕阳归。千家云树葱茏合，上苑霞光晻映飞。塞北方传息战鼓，朔南又报典征衣。草离花谢年年暮，回首高台挹落晖。","dynasty":"明代","title":"将台晚眺和苏馥山"}
{"author":"葛昕","content":"冀北此日空群望，海徼当年驭远名。圣主抡才偏保障，遐邦仰化待干城。石崖云度三春早，邛水凫飞双舄明。天上鹓班离思切，文翁万里震贤声。","dynasty":"明代","title":"赠友人任蜀"}
{"author":"葛昕","content":"名藩宠沐分符日，天使承恩出禁闱。双佩暂辞金马去，片帆遥向玉河飞。赋成梁苑花生笔，舞近南山綵作衣。我亦陈情归未得，羡君世美共春晖。","dynasty":"明代","title":"赠全太史使赵过省"}
{"author":"葛昕","content":"碧桃几度海南开，青鸟翩翩云际来。人世喜逢周六甲，使君今已近三台。葱茏宝树连芳合，灿烂天章取次裁。回首高堂同白发，愿言常对百年杯。","dynasty":"明代","title":"寿王母太淑人"}
{"author":"葛昕","content":"曾问留云洞里奇，由来天上使臣稀。龙垂钟乳悬犹接，鹊啄岩花落更飞。似入武陵迷旧径，欲乘槎木叩支机。蛮方思甫归王化，引领枢光卜太微。","dynasty":"明代","title":"明宇周丈留云洞次韵其一"}
{"author":"葛昕","content":"九重将命出严城，符剖东藩拥传行。道载黄华香更远，橐装白雪夜还明。霓旌飞度淄河色，丝竹应闻鲁殿声。最是寅恭多世雅，津亭何以慰离情。","dynasty":"明代","title":"李丈奉使东藩"}
{"author":"葛昕","content":"熙朝上宰抽簪日，一代题材旷古今。赵国完归三献璧，汉庭加锡二疏金。桃增万树仙源近，禄永千钟帝泽深。感慨都门群祖帐，高风千载剩玄心。","dynasty":"明代","title":"杨冢宰东归其一"}
{"author":"葛昕","content":"抗疏金门久息机，承恩今始遂初衣。庙廊共惜山公隐，海岱欣迎谢傅归。绿野堂开春正永，绥山兴剧梦应稀。閒身自许烟霞外，赤舄还期曳紫微。","dynasty":"明代","title":"杨冢宰东归其二"}
{"author":"葛昕","content":"拥节遥临帝子乡，皇华犹自愧星郎。一从波浥天潢润，顿觉风生玉殿香。金谷春光空秀丽，梁园词赋迈寻常。赓歌白雪应难和，一曲巴音对别觞。","dynasty":"明代","title":"文所殿下赐韵和答"}
{"author":"葛昕","content":"八十年来白发繁，守中漫自说真元。乡邦奕代簪缨族，齐鲁名家齿德尊。浥水碧波当海屋，犁邱黄石种云根。他年轩后行清跸，好上崆峒至道言。","dynasty":"明代","title":"邑涯邢公八帙其一"}
{"author":"葛昕","content":"作伴求羊足隐沦，素书丹灶百年身。德培天汉三珠树，庆衍仙班几玉麟。皤鬓鹤颜清岳岳，峨冠豸绂乐申申。遥知舞綵添筹处，一曲歌鸣万洞春。","dynasty":"明代","title":"邑涯邢公八帙其二"}
{"author":"葛昕","content":"偶持使节过中州，帝子相看意气投。德誉不殊河献侣，诗才堪作杜陵俦。草堂醉我青春宴，郊舍怜君信宿留。携手高台极目处，神京海甸总悠悠。","dynasty":"明代","title":"别崇岗宗侯"}
{"author":"葛昕","content":"稷下仙洲几曲深，千层荷气笼幽岑。高松密结藏雄阁，修竹阴森带瑞禽。百和香凝清客兴，数峰翠叠远人心。乘槎不尽回溪绿，杳蔼烟光海色临。","dynasty":"明代","title":"韩中丞丰水园"}
{"author":"葛昕","content":"梵宫高插碧天西，绮桧层盘叆叇迷。有恨伊人缘底事，雕栏独对雨凄凄。","dynasty":"明代","title":"游大慧寺"}
{"author":"葛昕","content":"几年今复过名山，石磴苔深鸟道宽。万壑行云千里树，尘寰俯瞰倚危栏。","dynasty":"明代","title":"重过泰山其一"}
{"author":"葛昕","content":"偶过小轩逢道士，飘然示我步虚声。明月临川风影静，浑忘身在玉虚京。","dynasty":"明代","title":"重过泰山其二"}
{"author":"葛昕","content":"戏折桃花带露餐，白云迷合俯回湍。轻风萧瑟松阴下，舞玉霓裳入耳寒。","dynasty":"明代","title":"山园春秋其一"}
{"author":"葛昕","content":"瀛洲方丈与蓬壶，谁道人间此景无。三径独开心会处，山光水色足吾庐。","dynasty":"明代","title":"山园春秋其二"}
{"author":"葛昕","content":"闻道山灵异，此日遂登临。主人饶逸兴，况复值春深。巀嵲千峰矗，浸浔百窦吟。禅堂栖古木，桧响带幽禽。洞远岩花馥，池明岸芷森。陈荀期不愧，何事慕宁歆。倾盖馀投分，臭味几知心。我怀归北阙，君岂耽山岑。努力康皇业，行看雪满簪。","dynasty":"明代","title":"暮春峄山偕对宸张丈"}
{"author":"葛昕","content":"君自古良牧，我亦葛天民。羡君声藉藉，愧我车辚辚。山花逐客笑，野鸟傍人驯。一谷呈天异，万籁发吾真。行李依东道，酣歌偿丽晨。执御吾何事，朱幡漫尔屯。","dynasty":"明代","title":"易太守席约登东山"}
{"author":"葛昕","content":"河东有三凤，令望昭后先。伟哉周氏郎，旷世式蹁跹。伯氏璠玙高谱系，更有仲季难兄弟。一朝奋翮起天池，次第剖符成锦制。汉庭出玺褒明仁，温纶宠命何缤纷。父兮母兮兄及弟，袍笏簪裾华如云。我幸同寅周仲子，有怀高雅良无已。藉诵龙章三锡编，荣光自昔称完美。二陆已轶闻，八荀或啬位。难封易老失古人，何似世泽亲显被。司马家学自可寻，声华落落茂槐阴。多君慈孝传家史，忍使忠盟负短簪。","dynasty":"明代","title":"周敬所恩纶三锡编"}
{"author":"葛昕","content":"老子昔去周，函谷度青牛。关尹攀紫气，道德衍千秋。翻然忽思游人间，李树复指雍之邱。雍邱优游七十载，笑把一筹添沧海。鸾停鹄峙何矍铄，青鬓朱颜常不改。有子腰金侍紫宸，汝作纳言帝命新。事业方辉伊陟谱，奉诏归欢未老人。献罢纶綍舞莱服，筵列松乔洛社宾。南山献颂当此时，青鸟正栖灵长椿。椿年绵邈梅作友，椿庭蓊郁槐当牖。和羹若作须梅实，食报咸知种槐叟。肆余栎材何足论，生平窃幸登龙门。燕山聊寄灵椿颂，颂君世泽满乾坤。太史岁岁奏国瑞，老人一星光晨昏。","dynasty":"明代","title":"李丈椿庭荣寿图"}
{"author":"葛昕","content":"都城祖帐旌旗拥，送君将命如殽陇。腰袅嘶风千里间，壶觞落日情种种。人生离合最关心，况是相知知更深。候馆阳关三唱彻，漫将别思继骊音。忆昔承恩同鼓箧，君为成人我髫发。与君璧沼游春风，更披春风鼓春色。成均卒业归闾里，地邈齐梁任爰止。青霄万里冀图南，奋翼扶摇争迅举。可怜君先我着鞭，参军枢府望岿然。由来司马誇神授，重光奕叶相后先。我今筮仕从君列，吁谟犹仗君胥决。皇皇使节又南征，鞅掌纷糺谁与协。君家世业铭鼎彝，磊落如君亦足奇。荣承纶命欢亲侧，雍雍昼锦生春辉。丈夫事业不可量，世平主圣身馀壮。早来奏绩上承明，箕裘好副明时望。君不见长孺正色气不羁，德裕风猷特遇知。二子竖立何炳炳，肇基俶轫吾与伊。共期努力图掀揭，孰云汲李勋庸非可为。","dynasty":"明代","title":"许丈使陕"}
{"author":"葛昕","content":"春风蔼蔼春日暄，肃将王命临梁园。梁园景物由来胜，开府至今康万姓。忆昔先公曾此署，余方舞象随朝暮。风尘荏苒几经年，秉节重游感慨素。主翁矫矫誇人龙，开阁满座意豪雄。三生不负盱山斗，五夜尊前肝膈剖。狂呼长啸发酣馀，倾盖劳君故非偶。我歌酒倒樽，我醉月倾轮。曾闻嵩岳关贤佐，愿祝君家作甫申。","dynasty":"明代","title":"吴中丞席有感"}
{"author":"李邕","content":"彩云惊岁晚，缭绕孤山头。散作五般色，凝为一段愁。影虽沉涧底，形在天际游。风动必飞去，不应长此留。","dynasty":"唐代","title":"咏云"}
{"author":"李邕","content":"吾宗固神秀，体物写谋长。形制开古迹，曾冰延乐方。太山雄地理，巨壑眇云庄。高兴汩烦促，永怀清典常。含弘知四大，出入见三光。负郭喜粳稻，安时歌吉祥。","dynasty":"唐代","title":"登历下古城员外孙新亭"}
{"author":"李邕","content":"传闻银汉支机石，复见金舆出紫微。织女桥边乌鹊起，仙人楼上凤凰飞。流风入座飘歌扇，瀑水侵阶溅舞衣。今日还同犯牛斗，乘槎共逐海潮归。","dynasty":"唐代","title":"奉和初春幸太平公主南庄应制"}
{"author":"李邕","content":"客从巴水渡，传尔溯行舟。是日风波霁，高唐雨半收。青山满蜀道，绿水向荆州。不作书相问，谁能慰别愁。","dynasty":"唐代","title":"度巴硖"}
{"author":"李邕","content":"夜闻木叶落，疑是洞庭秋。中宵起□望，正见沧江流。□风□□□，山月隐城楼。浔阳几万里，朝夕泛孤舟。","dynasty":"唐代","title":"秋夜泊江渚其一"}
{"author":"李邕","content":"山势转深看更好，岭霞溪雾没楼台。异时花向阴崖发，远处泉从青壁来。世界自知千古促，贤愚悉被四时催。须知此地堪终老，七窍终成一片灰。","dynasty":"唐代","title":"游法华寺"}
{"author":"李邕","content":"明时奉遣别黄州，行至汉阳南渡头。春风不解传乡信，江月偏能照客愁。","dynasty":"唐代","title":"□□其一"}
{"author":"李邕","content":"綵云惊岁晚，缭绕孤山头。散作五般色，凝为一段愁。影虽沈涧底，形在天际游。风动必飞去，不应长此留。","dynasty":"唐代","title":"咏云"}
{"author":"李邕","content":"我有方寸心，安在六尺躯。怀山复怀□，□□□□□。水能澄不浑，剑用持复酬。珠已含报恩，□□□□□。□□贫与富，但愿一相知。","dynasty":"唐代","title":"秋夜泊江渚其二"}
{"author":"李邕","content":"披云睹日兮日则明，就日瞻云兮心若惊。日尔一日兮何道，时哉几时兮此生。","dynasty":"唐代","title":"日赋附歌"}
{"author":"李邕","content":"大厦中构，山屹云斗。黄河畎浍，太行培塿。整庶宣风，缉戎备寇。镇宁一方，光辅元后。","dynasty":"唐代","title":"题滑州公府大厅梁上"}
{"author":"李邕","content":"西陵望何及，弦管徒在兹。谁言死者乐，但令生者悲。丈夫有馀志，儿女焉足私。扰扰多俗情，投迹互相师。直节岂感激，荒淫乃凄其。颍水有许由，西山有伯夷。颂声何寥寥，唯闻铜雀诗。君举良未易，永为后代嗤。","dynasty":"唐代","title":"铜雀妓"}
{"author":"卞梦珏","content":"半塘容膝半年多，一别浑如一梦过。记得山光青似黛，肯忘水色碧于螺。邯郸卢子留萍迹，蝴蝶庄生笑网罗。不是橹声鸡唱候，此身犹自滞南柯。","dynasty":"清代","title":"去半塘"}
{"author":"卞梦珏","content":"静夜新雷雨欲滋，无端愁为落梅支。因追灞上初春日，转念孤山二月时。香雪易飘风细细，飞琼难挽柳丝丝。问梅那得情如我，祇恐桃花笑也痴。","dynasty":"清代","title":"落梅"}
{"author":"卞梦珏","content":"深篁蔚卉未知秋，几叶棱棱似探幽。月槛风窗聊寄傲，石屏萝磴谩稽留。迟归恐值吴江冷，先遁奚惭御水流。依约晓阶迎曙色，古槐高柳鸟声稠。","dynasty":"清代","title":"咏六月小庭落叶"}
{"author":"卞梦珏","content":"一湖幽况送诗篇，画阁初晴暮卷帘。两岸烟岚飞鹤点，数声钟磬醒鸥眠。山从虚镜遗真影，塔向空天立自然。多少白云分片段，悠悠竟与远峰连。","dynasty":"清代","title":"湖楼"}
{"author":"陈见智","content":"百战成皋地，中原第一关。大河回九曲，少室互重山。风雨崤函外，人烟巩洛间。往来凭眺处，回首已苍颜。","dynasty":"清代","title":"虎牢关"}
{"author":"马援","content":"　　援兄子严、敦，并喜讥议，而通轻侠客。援前在交趾，还书诫之曰：“吾欲汝曹闻人过失，如闻父母之名：耳可得闻，口不可得言也。好议论人长短，妄是非正法，此吾所大恶也：宁死，不愿闻子孙有此行也。汝曹知吾恶之甚矣，所以复言者，施衿结缡，申父母之戒，欲使汝曹不忘之耳！　　“龙伯高敦厚周慎，口无择言，谦约节俭，廉公有威。吾爱之重之，愿汝曹效之。杜季良豪侠好义，忧人之忧，乐人之乐，清浊无所失。父丧致客，数郡毕至。吾爱之重之，不愿汝曹效也。效伯高不得，犹为谨敕之士，所谓‘刻鹄不成尚类鹜’者也。效季良不得，陷为天下轻薄子，所谓‘画虎不成反类狗’者也。讫今季良尚未可知，郡将下车辄切齿，州郡以为言，吾常为寒心，是以不愿子孙效也。”","dynasty":"两汉","tags":"古文观止，劝诫，书信","title":"诫兄子严敦书"}
{"author":"马援","content":"滔滔五溪一何深。鸟飞不度兽不敢临。嗟哉五溪多毒淫。","dynasty":"两汉","title":"武溪深"}
{"author":"萧彧","content":"丽汉金波满，当筵玉斝倾。因思频聚散，几复换亏盈。光彻离襟冷，声符别管清。那堪还目此，两地倚楼情。","dynasty":"唐代","title":"送钟员外（赋月）"}
{"author":"萧彧","content":"离情折杨柳，此别异春哉。含露东篱艳，泛香南浦杯。惜持行次赠，留插醉中回。暮齿如能制，玉山甘判颓。","dynasty":"唐代","title":"送德林郎中学士赴东府（得菊）"}
{"author":"程节","content":"妆罢幽闺坐，门前叫卖花。春光用钱买，那得到贫家。","dynasty":"明代","title":"卖花吟"}
{"author":"程节","content":"万□□南泮水遥，清风来拂瘴烟消。袖中突兀龙蛇出，聊慰天涯久寂寥。","dynasty":"宋代","title":"教授推官出示米元章诗词翰俱美三四读而不能休敬书二十八字谢之"}
{"author":"韦表微","content":"二仪既闭，三象乃乖。圣道埋郁，人心不开。上无文武，下有定哀。吁嗟麟兮，孰为来哉。周虽不纲，孔实嗣圣。诗书既删，礼乐大定。劝善惩恶，奸邪乃正。吁嗟麟兮，克昭符命。圣与时合，代行位尊。苟或乖戾，身穷道存。於昭鲁邑，栖迟孔门。吁嗟麟兮，孰知其仁。运极数残，德至时否。楚国浸广，秦封益侈。墙仞迫厄，崎岖阙里。吁嗟麟兮，靡有攸止。世治则麟，世乱则麇。出非其时，麋鹿同群。孔不自圣，麟不自祥。吁嗟麟兮，天何所亡。","dynasty":"唐代","title":"池州夫子庙麟台"}
{"author":"冒襄","content":"南浦西风合断魂，数枝清影立朱门。可知春去浑无迹，忽地霜来渐有痕。家世凄凉灵武殿，腰肢憔悴莫愁村。曲中旧侣如相忆，急管哀筝与细论。红闺紫塞昼飞霜，顾影羞窥白玉塘。近日心情惟短笛，当年花絮已空箱。梦残舞榭还歌榭，泪落岐王与薛王。回首三春攀折苦，错教根植善和坊。","dynasty":"清代","title":"和阮亭《秋柳》诗原韵（四首选二）"}
{"author":"冒襄","content":"无复春城《金缕衣》，斑骓蹀躞是耶非。张郎街后人何处，白傅园中客已稀。誓作浮萍随水去，好从燕子背人飞。误传柳宿来天上，一堕风尘万事违。","dynasty":"明代","title":"和阮亭《秋柳》诗原韵其三"}
{"author":"冒襄","content":"台城隋苑总相怜，忆昔萦堤并拂烟。金屋流萤俱寂寞，玉关羁雁苦缠绵。十围种就知何代，千缕垂时已隔年。最恨健儿偏欲折，凉秋闻道又临边。","dynasty":"明代","title":"和阮亭《秋柳》诗原韵其四"}
{"author":"冒襄","content":"历尽中原破衲身，竹关坚键识前因。更生至再留今我，万死濒仍见古人。朱岳有怀煨茧芋，青林无发岸纶巾。齐年当日称联璧，犹记来游共抚尘。","dynasty":"明代","title":"无大师掩关高座客秋相见以诗示余今夏无忝重过白下因倚韵和寄"}
{"author":"冒襄","content":"异代论交风雪寒，飘然书剑泪痕看。楼松化石今余几，风雨如期古所难。对尔须眉堪共照，问他薇蕨许谁餐。霜天片月当年白，萧飒西风夜未残。","dynasty":"明代","title":"戊戌仲冬九日陈其年初过塞庐宴集即席限韵"}
{"author":"冒襄","content":"盐官留滞叹蹉跎，遗老飘零事若何？万里烽烟横塞雁，五都荆棘没铜驼。遥瞻吴苑乡关隔，近接邗江涕泪多。闻道子山消息在，白头红豆只悲歌。","dynasty":"明代","title":"寄吴梅村先生"}
{"author":"冒襄","content":"何处能令客思消，沿流出郭到红桥。更无丽瞩堪娱悦，随苑风光是柳条。","dynasty":"明代","title":"小秦淮曲其一"}
{"author":"冒襄","content":"千丝吐尽尚为蚕，花月心情事事堪。前夕家园争乞巧，穿针小妇忆江南。","dynasty":"明代","title":"小秦淮曲其二"}
{"author":"冒襄","content":"游侠髯麻柳敬亭，恢谐笑骂不曾停。重逢快说隋家事，又向河亭一日听。","dynasty":"明代","title":"小秦淮曲其三"}
{"author":"冒襄","content":"忆昔孤军鄂渚秋，武昌城外战云愁。如今衰白谁相问，独对西风哭故侯。","dynasty":"明代","title":"赠柳敬亭"}
{"author":"冒襄","content":"怪石大小立，冲激发高响。偃仰适所乐，苍莽结幽党。一望古参横，位置各有像。绿雪拄波帘，喷珠上余颡。水石角异观，万态堪奇赏。游鱼吹雨丝，俊鸟洗翠氅。薄舟袅娜行，{氵众}然滞双桨。榜人嗟蹇涩，余意怅遄往。","dynasty":"明代","title":"昌田洞"}
{"author":"冒襄","content":"龙眠先生须鬓皤，两朝鼎贵称鸣珂。丝纶世掌遭迁播，邗江卖字书擘窠。生平嗜古入骨髓，玩好不惜三婆娑。有炉光怪真异绝，肌腻肉好神清和。窄边蚰耳藏经色，黄云隐跃穷雕磨。洼隆丰杀中规矩，红榴甘黛粉雷蝌。我时捧视惊未有，精光迸出呼奈何。恭闻此炉始宣庙，制器尚象勤搜罗。宫闺风雅厌奇巧，炉煹精妙无偏颇。或云流乌一夜镕宝藏，首阳铜枯汁流酡。或云炼铜十二取轻液，式仿官瓷非鬲牺。彝乳花边称最上，鱼蚰诸耳无相过。博山睡鸭真俗丑，宋烧江制咸差讹。工倕拨腊昭千古，香龙火暖浮金波。宜香宜火宜几席，宁惟鉴赏堪吟哦。百金重购拟和璧，旃檀函贮文犀驮。后来北铸并南铸，道南施蔡皆幺魔。乱真火色终枯槁，磨治雕凿蛟龙呵。平生真赏惟忏阁，同我最好沈江河。抚今追昔再三叹，怜汝不异诸铜驼。一炉非小关一代，列圣德泽相渐摩。我今为公作此歌，万事一往何其多。歌成乞公书大字，明日且换山阴鹅。","dynasty":"明代","title":"宣德铜炉歌为方坦庵年伯赋"}
{"author":"冒襄","content":"程君一生湖海客，慷慨悲歌古无匹。当代谁人更游侠，意气纵横称第一。余也愁病隋堤别，片言相托成胶漆。忆昔君家蜚语连，竹林大阮真可怜。孤身七入蜚狐塞，独夜长歌《猛虎》篇。保孤全宗果不易，此事已有千人传。月明跌荡旗亭肆，握手秋宵论往事。阙下将为汗漫游，座间不露英雄气。余也有子趋燕台，何时振融还归来。托君之语语何骤，此意敢望常人哉。西风萧萧日将夕，满目骊歌留不得。为我须乾白玉壶，因君一拓黄金戟。","dynasty":"明代","title":"送别程明士"}
{"author":"曹炜南","content":"日到蓬门睡起迟，偶然得句便成诗。客来欲问春深浅，试看梅开第几枝。","dynasty":"清代","title":"初春睡起得句"}
{"author":"陈大用","content":"闲拈红叶欲题诗，待得诗成又赖题。心事不随流水去，月明人在赤桥西。","dynasty":"宋代","title":"无题"}
{"author":"杜安世","content":"樽前一曲歌，歌里千重意。才欲歌时泪已流，恨应更、多于泪。试问缘何事？不语如痴醉。我亦情多不忍闻，怕和我、成憔悴。","dynasty":"宋代","tags":"婉约，音乐，伤怀","title":"卜算子·樽前一曲歌"}
{"author":"杜安世","content":"深院花铺地。淡淡阴天气。水榭风亭朱明景，又别是、愁情味。有情奈无计。漫惹成憔悴。欲把罗巾暗传寄。细认取、斑点泪。","dynasty":"宋代","title":"卜算子"}
{"author":"杜安世","content":"尽思量，还叵耐。因甚当初，故故相招买。早是幽欢多障碍。更遣分飞，脉脉如天外。有心怜，无计奈。两处厌厌，一点虚恩爱。独上高楼临暮霭。凭暖朱阑，这意无人会。","dynasty":"宋代","title":"苏幕遮"}
{"author":"杜安世","content":"清明天气，永日愁如醉。台榭绿阴浓，薰风细。燕子巢方就，盆池小，新荷蔽。恰是逍遥际。单夹衣裳，半笼软玉肌体。石榴美艳，一撮红绡比。窗外数修篁，寒相倚。有个关心处，难相见，空凝睇。行坐深闺里，懒更妆梳，自知新来憔悴。","dynasty":"宋代","tags":"清明节，女子，闺怨，怀远","title":"鹤冲天·清明天气"}
{"author":"杜安世","content":"巍巍剑外，寒霜覆林枝。望衰柳、尚色依依。暮天静、雁阵高飞。入碧云际。江山秋色，遣客心悲。蜀道巇崄行迟。瞻京都迢递。听巴峡、数声猿啼。惟独个、未有归计。谩空怅望，每每无言，独对斜晖。","dynasty":"宋代","tags":"写景，抒情，羁旅，悲凉","title":"两同心·巍巍剑外"}
{"author":"杜安世","content":"小楼归燕又黄昏。寂寞锁高门。轻风细雨，惜花天气，相次过春分。画堂无绪，初燃绛蜡，罗帐掩余薰。多情不解怨王孙，任薄幸、一从君。","dynasty":"宋代","title":"少年游"}
{"author":"杜安世","content":"整顿云鬟初睡起。庭院无风，尽日帘垂地。画阁巢新燕声喜。杨花狂散无拘系。近来早是添憔悴。金缕衣宽，赛过宫腰细。苒苒光阴似流水。春残莺老人千里。","dynasty":"宋代","title":"凤栖梧"}
{"author":"杜安世","content":"黄金叶细，碧玉枝纤。初暖日、当乍晴天。向武昌溪畔，于彭泽门前。陶潜影，张绪态，两相牵。数株堤面，几树桥边。嫩垂条、絮荡轻绵。系长江舴艋，拂深院秋千。寒食下，半和雨，半和烟。","dynasty":"宋代","title":"行香子"}
{"author":"杜安世","content":"别浦迟留恋清浅。菱蔓荷花，尽日妨钩线。向晚澄江静如练。风送归帆飞似箭。鸥鹭相将是家眷。坐对云山，一任炎凉变。定是寰区又清宴。不见龙骧波上战。","dynasty":"宋代","title":"凤栖梧"}
{"author":"杜安世","content":"又是春暮。落花飞絮。子规啼尽断肠声，秋千庭院，红旗彩索，淡烟疏雨。念念相思苦。黛眉长聚。碧池惊散睡鸳鸯，当初容易分飞去。恨孤儿欢侣。","dynasty":"宋代","title":"浪淘沙"}
{"author":"杜安世","content":"关山魂梦长，寒雁音书少。两鬓可怜青，只为相思老。归傍碧纱窗，说向人人道。真个别离难，不似相逢好。","dynasty":"宋代","title":"生查子"}
{"author":"杜安世","content":"池上新秋帘幕卷。菡萏娇红，鉴里西施面。衰柳摇风尚柔软。眠沙鸂鶒临清浅。新翻归翅云间燕。满地槐花，尽日蝉声乱。独倚阑干暮山远。一场寂寞无人见。","dynasty":"宋代","title":"凤栖梧"}
{"author":"杜安世","content":"雪肌轻，花脸薄。愁困不忄欠梳掠。眉翠袅，眼波长。偎人言语香。看难厌，怜不足。苦恨别离何速。珠树远，彩鸾孤。今生重见无。","dynasty":"宋代","title":"更漏子"}
{"author":"杜安世","content":"春景抛人无处问。多谢石榴花又喷。茜罗揉出碎英繁，红蜡缕成香萼润。血色新裙羞莫近。密叶柔条相间衬。雨余寂寞假山傍，乡国尚遥西海信。","dynasty":"宋代","title":"玉楼春"}
{"author":"杜安世","content":"春梦无凭犹懒起。银烛尽、画帘低垂。小庭杨柳黄金翠，桃脸两三枝。妆阁慵梳洗。闷无绪、玉箫抛掷。絮飘纷纷人疏远，空对日迟迟。","dynasty":"宋代","title":"惜春令"}
{"author":"杜安世","content":"春色欺人拂眼清。柳条绿丝软，雪花轻。黄金才钺掩银屏。阴沈深院静，语娇莺。美人春困宝钗横。惜花芳态，泪盈盈。风流何处最多情。千金一笑，须信倾城。","dynasty":"宋代","title":"朝玉阶"}
{"author":"杜安世","content":"坐卧双眉镇长敛。绣户初开花满院。罗帏翠屏空，风微动、玉炉烟飐。儿夫心肠多薄幸，百计思、难为拘捡。几回向伊言，交今后、更休抛闪。","dynasty":"宋代","title":"菊花新"}
{"author":"杜安世","content":"别离情绪，多方开解，却免厌厌似醉。楼高终日倚阑干，目断有、千山万水。妖娆薄媚，不禁抛摆，渐觉肌肤瘦悴。当初相见偶然间，不唤作、如今恁地。","dynasty":"宋代","title":"鹊桥仙"}
{"author":"杜安世","content":"日长天气，深深庭院，又是春愁滋味。池边昨夜雨兼风，战红杏、余香乱坠。阴阴亭榭，暖烟轻柳，万缕黄金窣地。一双新燕却重来，但暗把、罗巾掩泪。","dynasty":"宋代","title":"鹊桥仙"}
{"author":"杜安世","content":"红颜绿鬓催人老。世事何时了。君心天意与年光。春花未遍已秋霜。为谁忙。樽前正好闲风月。莫话生离别。直饶终日踏红尘。浮名浮利枉劳神。更愁萦。","dynasty":"宋代","title":"虞美人"}
{"author":"杜安世","content":"江亭春晚芳菲尽。行色青天近。画桥杨柳也多情。暗抛飞絮惹前行。路尘清。彤庭早晚瞻虞舜。遥听恩迁峻。二年歌宴绮罗人。片云疏雨忍漂沦。泪沾巾。","dynasty":"宋代","title":"虞美人"}
{"author":"杜安世","content":"秋日楼台在空际。画解声沈，历历寒更起。深院黄昏人独自。想伊遥共伤前事。懊恼当初无算计。些子欢娱，多少凄凉味。相去江山千万里。一回东望心如醉。","dynasty":"宋代","title":"凤栖梧"}
{"author":"杜安世","content":"任在芦花最深处。浪静风恬，又泛轻舟去。去到滩头遇俦侣。散唱狂歌鱼未取。不把身心干时务。一副轮竿，莫笑闲家具。待拟观光佐明主。将甚医他民病苦。","dynasty":"宋代","title":"凤栖梧"}
{"author":"杜安世","content":"夜来风雨损余芳。数片衰红落槛傍。媚景背人容易去，半轩飞絮日空长。从来不信相思切，及至如今倍感伤。独立黄昏绣帘外，可堪新月露圆光。","dynasty":"宋代","title":"瑞鹧鸪"}
{"author":"杜安世","content":"风摆红绦卷画帘。宝鉴慵拈。日高梳洗几时忄欠。金盆水，弄纤纤。髻云松亸衣斜褪。和娇懒、瘦岩岩。离愁更被宿酲兼。空赢得，病厌厌。","dynasty":"宋代","title":"燕归梁"}
{"author":"杜安世","content":"怎奈花残又莺老。槛里青梅数枝小。新荷长池沼。当晴昼、燕子声闹。亭栏花绽颜色好。风雨催催、等闲开了。酒醒暗思量，无个事、甚刚烦恼。","dynasty":"宋代","title":"菊花新"}
{"author":"杜安世","content":"帘卷春寒小雨天。牡丹花落尽，悄庭轩。高空双燕无翩翩。无风轻絮坠，暗苔钱。拟将幽怨写香笺。中心多少事，语难传。思量真个恶因缘。那堪长梦见，在伊边。","dynasty":"宋代","title":"朝玉阶"}
{"author":"杜安世","content":"今夕重阳秋意深。篱边散、嫩菊开金。万里霜天林叶坠，萧索动离心。臂上茱萸新。似旧年、堪赏光阴。百盏香醪且酬身。牛山会难寻。","dynasty":"宋代","title":"惜春令"}
{"author":"杜安世","content":"夜雨朝晴，东风微冷。雕梁燕子闲相并。后园次第数芳菲，千香百艳年年定。步险楼高，人赊途迥。烟芜冉冉斜阳暝。红笺写尽寄无因，想伊不信人成病。","dynasty":"宋代","title":"踏莎行"}
{"author":"杜安世","content":"嫩柳成阴，残花双舞。尘消院落新经雨。洞房深掩日长天，珠帘时有沈烟度。夜梦凄凉，晨妆薄注。香肌瘦尽宽金缕。到头终是恶因缘，当初只被多情误。","dynasty":"宋代","title":"踏莎行"}
{"author":"杜安世","content":"闲院秋千，又还拆了。绿苔遍地青春老。画楼日晚燕归巢，红稀翠盛梅初小。窈窕身轻，怎禁烦恼。罗衣渐减怯风峭。韶华好景想多才，厌厌只为书音少。","dynasty":"宋代","title":"踏莎行"}
{"author":"杜安世","content":"槛菊愁烟沾秋露。天微冷、双燕辞去。月明空照别离苦。透素光、穿朱户。夜来西风雕寒树。凭阑望、迢遥长路。花笺写就此情绪。特寄传、知何处。","dynasty":"宋代","title":"端正好"}
{"author":"杜安世","content":"每逢春来长如病，玉容瘦、薄妆相称。双欢未经成孤令。奈厚约、全无定。众禽啾唧声愁听。相思事、多少春恨。孤眠帐外银缸耿。透一点、炉烟暝。","dynasty":"宋代","title":"端正好"}
{"author":"杜安世","content":"露落风高桐叶坠。小庭院、秋凉佳气。兰堂聚饮华筵启。罢令曲、呈珠缀。晚天行云凝香袂。新声内、分明心意。玉炉初喷檀烟起。敛愁在、双蛾翠。","dynasty":"宋代","title":"端正好"}
{"author":"杜安世","content":"野禽林栖啾唧语。闲庭院、残阳将暮。兰堂静悄珠帘窣。想玉人、归何处。喜鹊几回薄无据。愁都在、双眉头聚。凄凉方感孤鸳侣。对夜永、成愁绪。","dynasty":"宋代","title":"端正好"}
{"author":"杜安世","content":"游丝欲坠还重上。春残日永人相望。花共燕争飞。青梅细雨枝。离愁终未解。忘了依前在。拟待不寻思。刚眠梦见伊。","dynasty":"宋代","title":"菩萨蛮"}
{"author":"杜安世","content":"锦机织了相思字。天涯路远无由寄。寒雁只衔芦。何曾解寄书。缄封和血泪。目断西江水。拟欲托双鱼。问君情有无。","dynasty":"宋代","title":"菩萨蛮"}
{"author":"杜安世","content":"人生不似月初圆。叹分飞、容易经年。凄惨断云片雨、□□□。□□□、□□□。金钵小，玉槽慳。想至今、谁为相怜。多少旧欢往事、一潸然。空牵惹、病缠绵。","dynasty":"宋代","title":"凤衔杯"}
{"author":"杜安世","content":"小轩深院是秋时。风叶坠高枝。疏帘静永，薄帷清夜，暑退觉寒微。凄凉天气离愁意，音书杳难期。多情成病不须医。更憔悴、转寻思。","dynasty":"宋代","title":"少年游"}
{"author":"杜安世","content":"玉烛光明正旦好。斗柄东回春太早。岭寒犹锁去年梅，江暖新催今岁草。蜀国熙熙冬令杪。更喜寿阳新梦觉。玉杯齐举乐音谐，遥想金阶天仗晓。","dynasty":"宋代","title":"玉楼春"}
{"author":"杜安世","content":"风解池冰蝉翅薄。庭树枝枯笼翠萼。背寒迎暖起犹慵，闲卷珠帘凭画阁。晴景融融烟漠漠。天际行人乖信约。病容先怯见春来，长到恁时添瘦削。","dynasty":"宋代","title":"玉楼春"}
{"author":"杜安世","content":"晴景融融春色浅、落尽梅花千万片。小池冰解水纹生，消息未闻梁上燕。楼倚轻寒风力软。目断孤云天自远。又还依旧去年时，寂寞病容人怪见。","dynasty":"宋代","title":"玉楼春"}
{"author":"杜安世","content":"三月牡丹呈艳态。壮观人间春世界。鲛绡玉槛作扃栊，淹雅洞中王母队。不奈风吹兼日煞。国貌天香无物赛。直须共赏莫轻孤，回首万金何处买。","dynasty":"宋代","title":"玉楼春"}
{"author":"杜安世","content":"纶命忽从天上至。便绾兵权辞漕计。汉廷起草旧郎官。蜀部坐筹新将帅。红旆碧幢春色里。娇马嘶风花片坠。送行今日短亭中，恼乱故人须尽醉。","dynasty":"宋代","title":"玉楼春"}
{"author":"杜安世","content":"三月初三春渐老。遍地残花风暗扫。命俦啸侣拥笙歌，临水泛觞游宴好。浮利浮名何足道。丽景芳时须笑傲。今年不似去年欢，云海路长天杳杳。","dynasty":"宋代","title":"玉楼春"}
{"author":"杜安世","content":"细雨裛开红杏，新妆粉面鲜明。东君何事交来早，更无绿叶同荣。独倚青楼吟赏，目前无限轻盈。命薄不倚栏槛，或占郊垌。清香繁艳真堪爱，枉教寂寞凋零。相次牡丹芍药，王孙谁道多情。","dynasty":"宋代","title":"河满子"}
{"author":"杜安世","content":"柳嫩不禁摇动，梅残尽任飘零。雨余天气来深院，向阳纤草重青。寂寞小桃初绽，两三枝上红英。又见云中归雁，断续和鸣。年年依旧无情绪，镇长冷落银屏。不语闲寻往事，微风频动帘旌。","dynasty":"宋代","title":"河满子"}
{"author":"杜安世","content":"晓来风雨，万花飘落。叹韶光虚过。却芳草萋萋，映楼台、淡烟漠漠。纷纷絮飞院宇，燕子过朱阁。玉容淡妆添寂寞。檀郎孤愿太情薄。数归期，绝信约。暗添春宵恨，平康恣迷欢乐。时时闷饮绿醑，甚转转、思时著。","dynasty":"宋代","title":"山亭柳"}
{"author":"杜安世","content":"楼台高下玲珑。斗芳草绿阴浓。芍药孤栖香艳晚，见樱桃、万颗初红。巢喧乳燕，珠帘镂曳，满户香风。罩纱帏、象床屏枕，昼眠才似朦胧。起来无语更兼慵。念分明、事成空。被你厌厌牵系我，怪纤腰、绣带宽松。春来早是，分飞两处，长恨西东。到如今、扇移明月，簟铺寒浪与谁同。","dynasty":"宋代","title":"合欢带"}
{"author":"杜安世","content":"珠帘怕卷春残景。小雨牡丹零欲尽。庭轩悄悄燕高空，风飘絮、绿苔侵径。欲将幽恨传愁信。想后期、无个凭定。几回独睡不思量。还悠悠、梦里寻趁。","dynasty":"宋代","title":"玉阑干"}
{"author":"杜安世","content":"模样偏宜掌上怜。云如双鬓玉如颜。身材轻妙眼儿单。幽会未成双怅望，深情欲诉两艰难。空教魂梦到巫山。","dynasty":"宋代","title":"浣溪沙"}
{"author":"杜安世","content":"横画工夫想未全。双双文彩羽仪鲜。和鸣偕老是天然。暮雨并深流细草，暖风交颈傍清涟。羡他真个好因缘。","dynasty":"宋代","title":"浣溪沙"}
{"author":"杜安世","content":"脸如花，花不笑。双脸胜花能笑。肌似玉，玉非温。肌温胜玉温。既相逢，情不重。何似当初休共。情既重，却分飞。争如不见伊。","dynasty":"宋代","title":"更漏子"}
{"author":"杜安世","content":"镂金环，连玉珥。颗颗蚌蛤相缀。偎粉面，映莲腮。露浓花正开。冷光凝，员影重。几度偷期摇动。山枕上，恐人知。摘嫌纤手迟。","dynasty":"宋代","title":"更漏子"}
{"author":"杜安世","content":"暮春天气，莺老燕子忙如织。间嫩叶题诗哨梅小，乍遍水、新萍圆碧。初牡丹谢了，秋千搭起，垂杨暗锁深深陌。暖风轻，尽日闲把、榆钱乱掷。恨寂寂。芳容衰减，顿欹玳枕困无力。为少年、狂荡恩情薄，尚未有、归来消息。想当初、凤侣鸳俦，唤作平生，更不轻离拆。倚朱扉，泪眼滴损、红绡数尺。","dynasty":"宋代","title":"杜韦娘"}
{"author":"杜安世","content":"数枝半敛半开时，洞阁晓妆新注。宝香格艳姿天赋。甘被群芳妒。狂风横雨且相饶，又恐有彩云迎去。牵破少年心情，无计为长主。","dynasty":"宋代","title":"胡捣练"}
{"author":"杜安世","content":"闲上江楼初雨过。满袖清风，微散谁知我。莲脸佳人颜未破。沙洲两两鸳鸯卧。时有渔歌相应和。叠秀危横，黛拨山千朵。一片凄凉无计那。离愁还有些些个。","dynasty":"宋代","title":"凤栖梧"}
{"author":"杜安世","content":"惆怅留春留不住。欲到清和，背我堂堂去。飞絮落花和细雨。凄凉庭院流莺度。更被闲愁相赚误。梦断高唐，回首桃源路。一饷沈吟无意绪。分明往事今何处。","dynasty":"宋代","title":"凤栖梧"}
{"author":"杜安世","content":"后约无凭。往事堪惊。秋蛩永夜绕床鸣。展转寻思求好梦，还又难成。愁思若浮云。消尽重生。佳人何处独盈盈。可惜一天无用月，照空为谁明。","dynasty":"宋代","title":"浪淘沙"}
{"author":"杜安世","content":"东君造物无凝滞。芳容相替。杏花桃萼一时开，就中明媚。绿丛金朵，枝长叶细。称花王相待。万般堪爱，暂时见了，断肠无计。","dynasty":"宋代","title":"贺圣朝"}
{"author":"杜安世","content":"牡丹盛拆春将暮。群芳羞妒。几时流落在人间，半间仙露。馨香艳冶，吟看醉赏，叹谁能留住。莫辞持烛夜深深，怨等闲风雨。","dynasty":"宋代","title":"贺圣朝"}
{"author":"杜安世","content":"又是春将半。杏花零落闲庭院。天气有时阴淡淡，绿杨轻软。连画阁、绣帘半卷。招新燕。残黛敛、独倚阑干遍。暗思前事，月下风流，狂踪无限。惜恐莺花晚。更堪容易相抛远。离恨结成心上病，几时消散。空际有、断云片片。遥峰暖。闻杜字、终日衰啼怨。暮烟芳草，写望迢迢，甚时重见。","dynasty":"宋代","title":"安公子"}
{"author":"杜安世","content":"帘外微风。云雨回踪。银釭烬冷锦帏中。枕上深盟，年少心事，陡顿成空。岭外白头翁。到没由逢。一床鸳被叠香红。明月满庭花似绣，闷不见虫虫。","dynasty":"宋代","title":"浪淘沙"}
{"author":"杜安世","content":"庭远途程，算万山千水，路入神京。暖日春郊，绿柳红杏，香迳舞燕流莺。客馆悄悄闲庭，堪惹旧恨深。有多少駈駈，蓦岭涉水，枉费身心。思想厚利高名。谩惹得忧烦，枉度浮生。幸有青松，白云深洞，清闲且乐升平。长是宦游羁思，别离泪满襟。望江乡踪迹，旧游题书，尚自分明。","dynasty":"宋代","title":"更漏子"}
{"author":"杜安世","content":"笑拟条风戏，装迟谷雨催。彩云飞下柳楼台。千朵一时开。惜恐尘埃染，惊疑紫府来。有时香喷入人怀。魂断客徘徊。","dynasty":"宋代","title":"巫山一段云"}
{"author":"杜安世","content":"微雨初收月映云。巢栖燕子欲黄昏。花片不飞风力困。春色尽。蜡梅枝上樱□嫩。谁撼金环锁洞深。薰余乍厌锦衾温。消灭玉肌谁与问。朱明近。日长无事添闲闷。","dynasty":"宋代","title":"渔家傲"}
{"author":"杜安世","content":"疏雨才收淡泞天。微云绽处月婵娟。寒雁一声人正远。添幽怨。那堪往事思量遍。谁道绸缪两意坚。水萍风絮不相缘。舞鉴鸾肠虚寸断。芳容变。好将憔悴教伊见。","dynasty":"宋代","title":"渔家傲"}
{"author":"杜安世","content":"每到春来长如病。玉容瘦与薄妆称。不惯被人抛掷煞。思当本。奈向后期全无定。早是厌厌愁欲凝。花间众禽愁难听。天赋多情翻成恨。有谁问。画屏一点炉烟暝。","dynasty":"宋代","title":"渔家傲"}
{"author":"杜安世","content":"昨夜一场风雨。催促牡丹归去。孙武宫中，石崇楼下，多情怎生为主。真疑洛浦。云水算、杳无重数。独倚阑干凝伫。香片乱沾尘土。争似当初，不曾相见，免恁恼人肠肚。绿丛无语。空留得、宝刀翦处。","dynasty":"宋代","title":"剔银灯"}
{"author":"杜安世","content":"夜永衾寒梦觉。翠屏共、绣帏灯照。就枕思量，离多会少。孤负小欢轻笑。风流争表。空惹尽、一生烦恼。写遍香笺，分剖鳞翼，路遥难到。泪眼愁肠，朝朝暮暮，去便不知音耗。终须拚了。别选个、如伊才调。","dynasty":"宋代","title":"剔银灯"}
{"author":"杜安世","content":"好事争如不遇。可惜许、多情相误。月下风前，偷期窃会，共把衷肠分付。尤云殢雨。正缱绻、朝朝暮暮。无奈别离情绪。和酒病、双眉长聚。信事凄凉，佳音迢递，似此因缘谁做。洞云深处。暗回首、落花飞絮。","dynasty":"宋代","title":"剔银灯"}
{"author":"杜安世","content":"太史占天云物好，初阳律合黄钟。日缠南极北郊风。雪花先柳絮，飞舞透帘栊。圣运时和兼岁稔，歌欢处处皆同。簪声相庆晓光中。金炉红兽炭，一举寿杯空。","dynasty":"宋代","title":"临江仙"}
{"author":"杜安世","content":"遍地残花庭院静，流莺对对相过。万条风柳间婆娑。樱桃初弄色，萱草自成窠。早是芳菲时节晚，追游期会无多。眉山敛翠近秋波。日长初睡起，愁与病相和。","dynasty":"宋代","title":"临江仙"}
{"author":"杜安世","content":"雨乍收，小院尘消，云淡天高露冷。坐看月华生，射玉楼清莹。蟠蟀鸣金井。下帘帏、悄悄空阶，败叶坠风，惹动闲愁，千端万绪难整。秋夜永。凉天迥。可不念光景。嗟薄命。倏忽少年，忍交孤令。灯闪红窗影。步回廊、懒入香闺，暗落泪珠满面，谁人知我，为伊成病。","dynasty":"宋代","title":"采明珠"}
{"author":"杜安世","content":"闲把浮生细思算。百岁光阴，梦里销除半。白首为郎休浩叹。偷安自喜身强健。多少英贤裨圣旦。一个非才，深谢容疏懒。席上清歌珠一串。莫教欢会轻分散。","dynasty":"宋代","title":"凤栖梧"}
{"author":"杜安世","content":"新月羞光影庭树。窗外芭蕉，数点黄昏雨。何事秋来无意绪。玉容寂寞双眉聚。一点银釭扃绣户。莎砌寒蛩，历历啼声苦。孤枕夜长君信否。披衣颙坐魂飞去。","dynasty":"宋代","title":"凤栖梧"}
{"author":"杜安世","content":"红杏一枝遥见。凝露粉愁香怨。吹开吹谢任春风，恨流莺、不能拘管。曲池连夜雨，绿水上、碎红千片。直拟移来向深院。任凋零、不孤双眼。","dynasty":"宋代","title":"忆汉月"}
{"author":"杜安世","content":"烧残绛蜡泪成痕。街鼓报黄昏。碧云又阻来信，廊上月侵门。愁永夜，拂香茵。待谁温。梦兰憔悴，掷果凄凉，两处消魂。","dynasty":"宋代","title":"诉衷情"}
{"author":"杜安世","content":"养花天气近清明。丝雨酿寒轻。满眼春工如绣。消磨不尽离情。行行又宿，小桃旧坞，芳草邮亭。唤起两眉新恨。绿杨深处啼莺。","dynasty":"宋代","title":"朝中措"}
{"author":"杜安世","content":"横画功夫想未全。双双文彩羽仪鲜。和鸣偕老是天然。暮雨并深流细草，暖风交颈傍清涟。羡他真个好因缘。","dynasty":"宋代","title":"浣溪沙"}
{"author":"杜安世","content":"栏菊愁烟沾秋露。天微冷、双燕辞去。月明空照别离苦。透素光、穿朱户。夜来西风雕寒树。凭阑望、迢遥长路。花笺写就此情绪。特寄传、知何处。","dynasty":"宋代","title":"端正好"}
{"author":"杜安世","content":"游丝欲堕还重上。春残日永人相望。花共燕争飞。青梅细雨枝。离愁终未解。忘了依前在。拟待不寻思。刚眠梦见伊。","dynasty":"宋代","title":"菩萨蛮·游丝欲堕还重上"}
{"author":"杜安世","content":"镂金环，连玉珥。颗颗蚌蛤相缀。偎粉面，映莲腮。露浓花正开。冷光凝，员影重。几度偷期摇动。山枕上，恐人知。摘嫌纤手迟。","dynasty":"宋代","title":"更漏子·镂金环"}
{"author":"杜安世","content":"昨夜一场风雨。催促牡丹归去。孙武宫中，石崇楼下，多情怎生为主。真疑洛浦。云水算、杳无重数。独倚阑干凝伫。香片乱沾尘土。争似当初，不曾相见，免恁恼人肠肚。绿丛无语。空留得、宝刀翦处。","dynasty":"宋代","title":"剔银灯·昨夜一场风雨"}
{"author":"杜安世","content":"尊前一曲歌。歌里千重意，才欲歌时泪已流，恨应更、多于泪。试问缘何事。不语如痴醉。我亦情多不忍闻，怕和我、成憔悴。","dynasty":"宋代","title":"卜算子·尊前一曲歌"}
{"author":"杜安世","content":"秋日楼台在空际。画角声沈，历历寒更起。深院黄昏人独自。想伊遥共伤前事。懊恼当初无算计。些子欢娱，多少凄凉味。相去江山千万里。一回东望心如醉。","dynasty":"宋代","title":"凤栖梧/蝶恋花"}
{"author":"杜安世","content":"露落风高桐叶坠。小庭院、秋凉佳气。兰堂聚饮华筵启。罢令曲、呈珠缀。晚天行云凝香袂。新声内、分明心意。玉炉初喷檀烟起。敛愁在、双蛾翠。","dynasty":"宋代","title":"端正好其三"}
{"author":"杜安世","content":"风解池冰蝉翅薄。庭树枝枯笼翠萼。背寒迎暖起犹慵，闲卷珠帘凭画阁。晴景融融烟漠漠。天际行人乖信约。病容先怯见春来，长到恁时添瘦削。","dynasty":"宋代","title":"玉楼春其二"}
{"author":"杜安世","content":"镂金环，连玉珥。颗颗蚌蛤相缀。偎粉面，映莲腮。露浓花正开。冷光凝，员影重。几度偷期摇动。山枕上，恐人知。摘嫌纤手迟。","dynasty":"宋代","title":"更漏子其三"}
{"author":"杜安世","content":"昨夜一场风雨。催促牡丹归去。孙武宫中，石崇楼下，多情怎生为主。真疑洛浦。云水算、杳无重数。独倚阑干凝伫。香片乱沾尘土。争似当初，不曾相见，免恁恼人肠肚。绿丛无语。空留得、宝刀剪处。","dynasty":"宋代","title":"剔银灯其一"}
{"author":"陈琼茝","content":"幽丛月不到，萤火逗新凉。著露沈芳草，因风度短墙。数来光不定，扑处焰难藏。小立香阶畔，时时点芰裳。","dynasty":"清代","title":"萤"}
{"author":"丘云霄","content":"木落愁远山，乡心夜来绝。不见渡溪人，但见渡头月。高堂忆远征，妻孥望天末。舞衣生轻尘，自贻此契阔。白云起江头，直向武夷没。","dynasty":"明代","title":"思家"}
{"author":"丘云霄","content":"偶来结束成登眺，独立苍茫散暮愁。地入秦淮千嶂出，天分南北一江流。潮随返照冲长岛，鸟入深云是故丘。自信久无蕉鹿梦，浮名应愧钓鱼舟。","dynasty":"明代","title":"北固山江望"}
{"author":"丘云霄","content":"南关何处日孤征，归梦先春几百程。今日送春犹是客，孤城寒雨不胜情。","dynasty":"明代","title":"春尽次淮上"}
{"author":"丘云霄","content":"轻云疏雨一时来，忽见荷花并𦷾开。睡起南薰情思懒，梦深遥过楚王台。","dynasty":"明代","title":"缺题"}
{"author":"文徵明","content":"九月江南花事休,芙蓉宛转在中洲。美人笑隔盈盈水,落日还生渺渺愁。露洗玉盘金殿冷,风吹罗带锦城秋。相看未用伤迟暮,别有池塘一种幽。","dynasty":"明代","tags":"咏物，荷花","title":"钱氏池上芙蓉"}
{"author":"文徵明","content":"檐树扶疏带乱鸦，萧斋只似野人家。纸窗猎猎风生竹，土盎浮浮火宿茶。日色射云时弄彩，雨丝吹雪不成花。庭中卉物凋零尽，独有苍松领岁华。","dynasty":"明代","title":"岁莫斋居即事"}
{"author":"文徵明","content":"景色融融日有晶，太平人日喜晴明。正须行乐酬新岁，难得文谈对友生。宛转上眉春酒健，逡巡恋褐晓寒轻。草堂诗句千年在，怪得清吟苦不成。","dynasty":"明代","title":"人日昌国西斋小集"}
{"author":"文徵明","content":"珍重从君乞小狸，女郎先已办氍毹。自缘夜榻思高枕，端要山斋护旧书。遣聘自将盐裹箬，策勋莫道食无鱼。花阴满地春堪戏，正是蚕眠二月余。","dynasty":"明代","title":"乞猫"}
{"author":"文徵明","content":"废鼓楼前蔓草多，夕阳骑马下坡陀。欲谈天祐谁堪问，自唱西风菜叶歌。","dynasty":"明代","title":"吊伪周故址（戊午）"}
{"author":"文徵明","content":"六月门前暑似炊，殿堂深处未曾知。晚凉浴罢思归去，更为松风伫少时。","dynasty":"明代","title":"崇义院杂题"}
{"author":"文徵明","content":"翠箔昼重重，寒深雨更浓。碧鲜浮草色，闲淡敛云容。未遣愁欺病，还资静养慵。蹉跎裘褐在，强半负春秾。","dynasty":"明代","title":"暮春斋居"}
{"author":"文徵明","content":"腥红簇簇试榴花，四月江南恰破瓜。山鸟初闻脱布裤，美人能唱《浣溪沙》。方床睡起茶烟细，矮纸诗成小草斜。为是绿阴将结夏，两旬风雨洗铅华。","dynasty":"明代","title":"初夏次韵答石田先生"}
{"author":"文徵明","content":"江南十月乍风埃，帘箔垂寒昼不开。身计萧萧存断简，人情黯黯付深杯。雨中秋事芙蓉尽，霜后时新橘柚来。抱病经旬宾客减，卧看香鼎篆萦回。","dynasty":"明代","title":"十月"}
{"author":"文徵明","content":"二十七年成抵用，半供忙走半闲过。挑灯又守今番岁，对酒愁听去日歌。平世及知更事少，穷身惟恐受恩多。尽情试检床头历，奈尔匆匆此夜何。","dynasty":"明代","title":"丙辰岁除"}
{"author":"文徵明","content":"凝情不自得，看雨独登楼。绿树千门晚，凉云五月秋。暗梁栖湿燕，高壁上枯牛。有待新波长，南湖弄小舟。","dynasty":"明代","title":"雨中杂述其二"}
{"author":"文徵明","content":"雨从四月晦，数日尚愆晴。润与黄梅并，寒侵白苧生。断烟迷竹色，悬溜杂鸡鸣。莫自嫌行潦，东郊久待耕。","dynasty":"明代","title":"雨中杂述其三"}
{"author":"文徵明","content":"十日江城雨，霖淫势已滔。檐端宿云雾，屋脚卷波涛。已扫苏端迹，仍深仲尉蒿。无钱供晚醉，行儗质春袍。","dynasty":"明代","title":"雨中杂述其四"}
{"author":"文徵明","content":"陋巷还车马，高斋漫简编。尘埃销短日，雨雪入残年。揽照空双鬓，探囊有一钱。西风洒修竹，吾意已萧然。","dynasty":"明代","title":"岁暮閒居"}
{"author":"文徵明","content":"南楼冰雪尽，江郭岁年穷。暮岭延西日，枯条振北风。孤云天一握，万事鬓双蓬。徙倚青烟灭，萧条在眼中。","dynasty":"明代","title":"南楼其一"}
{"author":"文徵明","content":"西山开晚霁，返照落窗中。岁事收残雪，生涯入断鸿。寒多裘失重，愁剧酒无功。零落双桐树，萧萧不受风。","dynasty":"明代","title":"南楼其二"}
{"author":"文徵明","content":"扰扰复阗阗，鸡声妨晏眠。江城收宿雨，衰发受新年。寒尽梅花后，春生草阁前。郊原芳草近，早问石湖船。","dynasty":"明代","title":"新年"}
{"author":"文徵明","content":"春风吹白发，醉上碧岧峣。帆落天边雨，人行树里桥。舞台青草合，霸气白烟消。吴越横分地，登临不自聊。","dynasty":"明代","title":"登上方"}
{"author":"文徵明","content":"阁外云千顷，风前首重搔。倚阑双鸟下，落日乱山高。积水连横浦，疏松带远皋。泠然发清啸，吾意欲凌嚣。","dynasty":"明代","title":"虎丘千顷云阁"}
{"author":"文徵明","content":"断枝黏碧藓，残蕊叠冰纨。未乏溪山韵，尤宜几格看。移灯传壁影，垂箔护春寒。应断西湖梦，东风在席端。","dynasty":"明代","title":"赋瓶梅"}
{"author":"文徵明","content":"清真寒谷秀，幽独野人心。结意清霞佩，传情绿绮琴。德馨堪自近，道味许谁深。一笑歌璚树，春风雪满襟。","dynasty":"明代","title":"赋盆兰"}
{"author":"文徵明","content":"久病生虮虱，搔头有雪霜。自怜身蹇劣，渐与老相将。拥榻衾裯薄，挑灯刻漏长。意衰神亦倦，心事转茫茫。","dynasty":"明代","title":"病中其一"}
{"author":"文徵明","content":"败褐拥残躯，寒檠照屋庐。转怜儿女好，渐觉友朋疏。药饵恒侵食，胸怀久废书。明朝休览镜，不是旧头颅。","dynasty":"明代","title":"病中其二"}
{"author":"文徵明","content":"明经三十载，潦倒雪盈簪。疾病乘虚入，摧颓觉老侵。安心方外药，适趣个中琴。澹泊穷生计，高人独赏音。","dynasty":"明代","title":"病中其三"}
{"author":"文徵明","content":"一病连三月，侵寻岁又更。人皆传已死，吾亦厌馀生。发脱相将尽，耳虚时自鸣。安心是良药，此外复何营。","dynasty":"明代","title":"病中其四"}
{"author":"文徵明","content":"长河风雨送，尽日傍沧洲。白浪滩都没，青枫叶乱流。百忧双短鬓，千里一孤舟。日暮墟烟合，荒寒满舵楼。","dynasty":"明代","title":"雨宿武城追和先温州夜宿武城二首其一"}
{"author":"文徵明","content":"经过言偃邑，非复昔时城。里俗无从问，弦歌空有名。江湖孤雁断，风雨乱鸡鸣。酒醒青灯暗，春寒一夜生。","dynasty":"明代","title":"雨宿武城追和先温州夜宿武城二首其二"}
{"author":"文徵明","content":"紫气龙颜穆，彤墀虎卫森。万年占帝运，一念格天心。日月何亏食，华夷仰照临。谁应知有喜，白首忝词林。","dynasty":"明代","title":"紫气"}
{"author":"文徵明","content":"凤历从天下，千官列陛前。青阳壶史奏，黄帕侍中传。周礼存颁朔，尧书重纪年。白头供奉里，惭愧得春先。","dynasty":"明代","title":"颁历"}
{"author":"文徵明","content":"阴凝冰未泮，雪尽岁还穷。世事浮荣外，生涯久病中。心旌摇落日，天影度冥鸿。短发垂垂白，那堪犯朔风。","dynasty":"明代","title":"旅怀"}
{"author":"文徵明","content":"久客念摇落，意行还寂寥。馀寒栖短褐，斜日带荒寮。岁事行将尽，羁䰟黯欲销。云房才咫尺，便觉远尘嚣。","dynasty":"明代","title":"野行因过废寺"}
{"author":"文徵明","content":"落日生愁地，穷阴欲雪天。归心闻断雁，衰鬓逼残年。光景陈编里，情怀薄酒边。平生黄叔度，相见即欣然。","dynasty":"明代","title":"才伯过访"}
{"author":"文徵明","content":"晚得酒中趣，三杯时畅然。难忘是花下，何物胜樽前。世事有千变，人生无百年。还应骑马客，输我北窗眠。","dynasty":"明代","title":"对酒"}
{"author":"文徵明","content":"老眼视茫然，时时手一编。未能忘习气，聊复遣馀年。欹枕山窗下，篝灯细雨边。谁应知此味，自结静中缘。","dynasty":"明代","title":"观书"}
{"author":"文徵明","content":"绢封阳羡月，瓦缶惠山泉。至味心难忘，閒情手自煎。地垆残雪后，禅榻晚风前。为问贫陶谷，何如病玉川。","dynasty":"明代","title":"煮茶"}
{"author":"文徵明","content":"林下将迎寡，颓然万事捐。老知閒有益，病与懒相便。残梦荒鸡外，轻寒穗帐前。从教贫到骨，不负日高眠。","dynasty":"明代","title":"晏起"}
{"author":"文徵明","content":"雨馀新水漫，风外一帆轻。山绕湖南去，人从画里行。天空云树渺，月出暮潮平。烟霭知何处，渔歌时一声。","dynasty":"明代","title":"梁溪道中夜行"}
{"author":"文徵明","content":"风雨将春去，清和四月天。桐阴摇白日，草色散青烟。兴寄琴樽外，筋骸杖履前。若为消永昼，窗下有残编。","dynasty":"明代","title":"四月其一"}
{"author":"文徵明","content":"春雨绿阴肥，雨晴春亦归。花残莺独啭，草长燕交飞。香箧青缯扇，筠窗白葛衣。抛书寻午枕，新暖梦依微。","dynasty":"明代","title":"四月其二"}
{"author":"文徵明","content":"径草侵衫色，庭梧生昼阴。时光临角黍，穑事望梅霖。习静垆薰细，醒烦茗椀深。草堂宾客散，欹枕听幽禽。","dynasty":"明代","title":"五月"}
{"author":"文徵明","content":"凉声传漏点，夜色转楼阴。遥汉三星度，空庭万籁沉。草辉萤个个，树影月林林。稍觉尘氛远，閒愁不上心。","dynasty":"明代","title":"夜坐"}
{"author":"文徵明","content":"不教尘负踏青游，出郭聊为一笑谋。新水已堪浮艇子，好山无赖上眉头。风撩鬓影春衫薄，树罨溪阴翠幄稠。一坞桃花偏入意，江村桥畔小淹留。","dynasty":"明代","title":"二月望与次明道复泛舟出江村桥抵上沙遵陆邂逅朱尧民钱孔周登天平饮白云亭次第得诗三首其一"}
{"author":"文徵明","content":"舟行欲尽有人家，记得横桥是上沙。南望风烟随鸟没，西来墟落带山斜。暖催新绿初归柳，水映酣红忽见花。残酒未醒春困剧，汲溪聊试雨前茶。","dynasty":"明代","title":"二月望与次明道复泛舟出江村桥抵上沙遵陆邂逅朱尧民钱孔周登天平饮白云亭次第得诗三首其二"}
{"author":"文徵明","content":"西斋酒醒篆烟残，手汲新泉破月团。芳草池塘春入梦，绿阴帘幕昼生寒。由来中散裁书懒，老去渊明束带难。却笑闲缘除未得，每从人觅异书看。","dynasty":"明代","title":"春日斋居漫兴二首其一"}
{"author":"文徵明","content":"南风十日卷尘沙，吹落墙根几树花。老怯麦秋犹拥褐，病逢谷雨喜分茶。庭阴寂历梧桐转，帘影差池燕子斜。不是地偏车马绝，市喧不到野人家。","dynasty":"明代","title":"暮春二首其一"}
{"author":"文徵明","content":"虞山宛转带层城，正抱幽人旧草亭。朵朵芙蓉浮粉堞，团团桧影落疏棂。百年形胜夸天设，一代文章属地灵。长日振衣穷眼望，杖头云气接沧溟。","dynasty":"明代","title":"题山城图"}
{"author":"文徵明","content":"琴川落日水粼粼，回首重来十二春。山色依稀乌目旧，风烟惨淡白头新。倚空雉堞森城守，满城戎衣感戍尘。独有堰泾堤上柳，依依临水似迎人。","dynasty":"明代","title":"甲寅二月廿一日宿常熟城外"}
{"author":"文徵明","content":"稚齿穷身岂有知，偶陪高论得移时。感公不以愚顽弃，顾我何堪远大期。草阁便须终岁住，仆人休讶出山迟。归来乞得尧夫句，暮雨秋灯不断思。","dynasty":"明代","title":"至定山辱庄先生赠诗次韵奉荅"}
{"author":"文徵明","content":"落魄迂疏不事家，郎君性气属豪华。高楼大叫秋觞月，深幄微酣夜拥花。坐令端人疑阮籍，未宜文士目刘叉。只应郡郭声名在，门外时停长者车。","dynasty":"明代","title":"简子畏"}
{"author":"文徵明","content":"糕果登盘酒荐椒，笑歌聊用永今宵。老亲自喜还家健，幼女仍誇学语娇。终岁悲欢言莫尽，一灯团聚福难消。桃符日历年年好，不谓青春却暗凋。","dynasty":"明代","title":"乙卯除夕"}
{"author":"文徵明","content":"高榆风定翠相围，天气悠扬思转微。画阁凝香新试扇，春肌生汗欲更衣。乍闻幽鸟浑无见，时堕游丝忽漫飞。惆怅东阑寻晓梦，落花芳草已都非。","dynasty":"明代","title":"暮春"}
{"author":"文徵明","content":"灵岩山正当胥口，落日西南望太湖。双岛如螺浮欲吐，片帆和鸟去俱无。閒论往事何能说，不见高人试一呼。慎勿近前波浪恐，大都奇绝在模糊。","dynasty":"明代","title":"灵岩山绝顶望太湖"}
{"author":"文徵明","content":"南迁议起共仓皇，一疏支倾万弩强。既以安危系天下，曾无羽翼悟君王。莫嫌久假非真有，祗觉中兴未耿光。浅薄晚生何敢异，百年公论自难忘。","dynasty":"明代","title":"读于肃悯旌功录有感其一"}
{"author":"文徵明","content":"老臣自处危疑地，天下遑遑尚握兵。千载计功真足掩，一时起事岂无名。未论时宰能生杀，须信天王自圣明。地下有知应不恨，万人争看墓门旌。","dynasty":"明代","title":"读于肃悯旌功录有感其二"}
{"author":"文徵明","content":"固锁高垣事可吁，更凭何罪易皇储。诸公方有同谋惧，识者能无意外虞。机会如斯何可失，功名之际本难居。冤哉一掬江湖血，信史他年未必书。","dynasty":"明代","title":"因读旌功录有感徐武功事"}
{"author":"文徵明","content":"故书不厌百回读，病后惟应此味长。千古精神如对越，一灯风雨正相忘。卷中求道深知谬，意外图名抑又荒。束发心情谁会得，中宵抚几自茫茫。","dynasty":"明代","title":"冬夜读书"}
{"author":"文徵明","content":"客散西堂夜悄然，修筠凉吹供清眠。疏萤纨扇秋无赖，浅水红蕖月可怜。侍女银杯摇雪乳，谁家玉笛唱婵娟。意中忆得城东阙，孤鹤翩翩骨有仙。","dynasty":"明代","title":"秋夜不寐有怀钱二孔周"}
{"author":"文徵明","content":"地转天旋事不同，老臣临市自从容。誓将西岭填东海，忍着南冠向北风。千里勤王空赴义，百年养士独收功。人间别有成仁乐，未用区区悼此公。","dynasty":"明代","title":"咏文信国事四首其一"}
{"author":"文徵明","content":"仓卒勤王万里身，风尘颠倒作累臣。三纲已去嗟何补，一死临期认自真。直以安危系天下，未宜成败论斯人。遗文尚可诛奸贼，何但悲辛泣鬼神。","dynasty":"明代","title":"咏文信国事四首其二"}
{"author":"文徵明","content":"国势已离天命去，孤臣狼狈阻残兵。分当如此馀非计，事讫无成死有名。平日公卿咸肉食，千年忠义属书生。天心悔祸宁无日，惜不令公见肃清。","dynasty":"明代","title":"咏文信国事四首其三"}
{"author":"文徵明","content":"南北间关百战馀，此身宗社许驰驱。可怜功业惟诗在，自决存亡与国俱。强敌至残犹叹服，皇天无意竟何如。平生心事堪谁诉，漫托他年半纸书。","dynasty":"明代","title":"咏文信国事四首其四"}
{"author":"文徵明","content":"鼎湖龙远野云阴，慷慨中流誓国心。臣力不支香气竭，忠䰟有限海波深。百年仁义空澌尽，此日神州遂陆沉。峻节奇功磨不得，崖山突兀自千寻。","dynasty":"明代","title":"厓山大忠祠其一"}
{"author":"文徵明","content":"皇天不祐宰臣谋，万里楼船一浪休。飘荡已知吾事去，覆亡安用此身浮。祗今潮自如期至，终古江应不尽流。折戟并销尘海换，行人犹自说碙州。","dynasty":"明代","title":"厓山大忠祠其二"}
{"author":"文徵明","content":"频年航海欲何为，天厌中原遂不支。满地江湖无死所，际天风浪有平时。仓皇一念聊臣分，寂寞中流赖史知。回首又看强敌灭，寒潮自绕大忠祠。","dynasty":"明代","title":"厓山大忠祠其三"}
{"author":"文徵明","content":"千载英雄馀恨在，怒涛惊浪日摏撞。有天肯与仇同戴，无面能看主再降。烈士深悲甘蹈海，中原不复竟如江。君王莫罪风波恶，应是憸人解覆邦。","dynasty":"明代","title":"厓山大忠祠其四"}
{"author":"文徵明","content":"寒日晶晶晓溜声，中庭快雪一宵晴。墙西老树太骨立，窗里幽人殊眼明。想见渔蓑无限好，怪来诗思不胜清。江南残腊相将尽，会看门前春水生。","dynasty":"明代","title":"雪后"}
{"author":"文徵明","content":"天风异制木蛇空，雉堞差差夕照中。百里山川形胜旧，万家烟火岁年丰。迤南茂苑迷陈迹，直北荒原识故宫。会取千年兴废理，与君极目送飞鸿。","dynasty":"明代","title":"与邢丽文登葑门城楼"}
{"author":"文徵明","content":"皋桥南畔唐居士，一榻秋风拥病眠。用世已销横槊气，谋身未办买山钱。镜中顾影鸾空舞，枥下长鸣骥自怜。正是忆君无奈冷，萧然寒雨落窗前。","dynasty":"明代","title":"夜坐闻雨有怀子畏次韵奉简"}
{"author":"文徵明","content":"陋巷萧条少过从，燕閒真味泊然空。荒鸡寂昼深庭院，寒雀西风小树丛。抚事蹉跎岁云暮，怀人牢落雨其濛。垆香欲歇茶杯覆，咏得梅花苦未工。","dynasty":"明代","title":"岁暮斋居即事其二"}
{"author":"文徵明","content":"沙渚依依云不动，风烟漠漠鸟飞回。横空暝色翻波去，绝岛秋声绕树来。今古奔腾疑地尽，东南伟丽自天开。眼中浩荡扁舟在，欲唤鸱夷酹一杯。","dynasty":"明代","title":"洞庭东山诗七首其一太湖"}
{"author":"文徵明","content":"遥街百磴转嵚嵜，落日扶舆下岭迟。与树蔽亏湖冉冉，因山高下屋累累。俭勤成俗从知富，灵秀钟人信有奇。十载一行殊恨晚，分金不见橘黄时。","dynasty":"明代","title":"洞庭东山诗七首其二百街岭"}
{"author":"文徵明","content":"抱被何缘三宿恋，烧灯一笑两人俱。秋山破梦风生树，夜水明楼月在湖。尽占物华知地胜，时闻人语觉村孤。不烦诗句追清赏，太史楣间记是阇。","dynasty":"明代","title":"洞庭东山诗七首其三宿静观楼"}
{"author":"文徵明","content":"郁然台殿锁芙蓉，见客山僧自打钟。小槛浮空秋水阁，虚庭随影夕阳松。泗州名在池无塔，饭石师归寺有峰。欲扫南墙留半偈，白云回首愧尘踪。","dynasty":"明代","title":"洞庭东山诗七首其四游能仁弥勒"}
{"author":"文徵明","content":"夜随钟梵入灵源，一笑虚堂解带眠。旋接僧谈多旧识，偶依禅榻岂前缘。离离松桧摇山月，兀兀楼台宿暝烟。尘句何年传到此，篝灯试读已茫然。","dynasty":"明代","title":"洞庭东山诗七首其五宿灵源寺"}
{"author":"文徵明","content":"空翠夹舆松十里，断碑横路寺千年。遗踪见说降龙井，裹茗来尝悟道泉。伏腊满山收橘柚，蒲团倚户泊云烟。书生分愿无过此，悔不曾参雪窦禅。","dynasty":"明代","title":"洞庭东山诗七首其六翠峰寺"}
{"author":"文徵明","content":"城中遥指一螺苍，到此依然自一乡。晓鼓隔溪渔作市，秋风吹枳橘连墙。名山更倚湖增胜，清赏刚临月有光。正尔会心空又去，不如僧住竹间房。","dynasty":"明代","title":"洞庭东山诗七首其七游洞庭将归再赋"}
{"author":"文徵明","content":"蒹葭缭绕带胥塘，百里沿洄笠泽长。新水浮天舟浩荡，远山沉日树苍凉。风烟西去堪乘兴，鸡犬中流别有乡。咏得鲈肥人脍玉，自敲渔榜答沧浪。","dynasty":"明代","title":"再和昌国游洞庭西山诗八首其一自胥口入太湖"}
{"author":"文徵明","content":"薙草遥遵鹿兔踪，飞岚拂袖映疏松。平湖万顷玻璃色，落日千寻缥缈峰。烟树吴都晴上掌，秋风云梦晚填胸。无烦咋指伤韩愈，尽有閒情在短筇。","dynasty":"明代","title":"再和昌国游洞庭西山诗八首其二缥缈峰"}
{"author":"文徵明","content":"回岭悬藤稍倦攀，税鞍中路得禅关。百年清净山中债，半日浮生竹院閒。小雨磬声延午梦，方池云影淡秋颜。此行别有堪誇事，得与高僧共往还。","dynasty":"明代","title":"再和昌国游洞庭西山诗八首其三下缥缈峰小憩西湖寺"}
{"author":"文徵明","content":"夕阳下马桃花坞，不见桃花坞亦蓁。溪壑春风空旧梦，柴扉流水或秦人。图经可按桑田异，诗客多情燕麦新。不用苦辛仍买种，梁园金谷总成尘。","dynasty":"明代","title":"再和昌国游洞庭西山诗八首其四经桃花坞"}
{"author":"文徵明","content":"裹粱怀炬探幽玄，稍即唅呀复旷然。荡潏微闻头上浪，光晶别有地中天。千年何物扃丹刻，一勺怜君负紫泉。莫叹虚酬十年愿，秪应凡骨未能仙。","dynasty":"明代","title":"再和昌国游洞庭西山诗八首其五左神洞"}
{"author":"文徵明","content":"玉虚灵府千年秘，恣讨知君眼境新。平日登高推短赋，西来济胜有轻身。湖山四面天开寺，橘柚千家土著民。他日菟裘如有意，愿㩦书册作比邻。","dynasty":"明代","title":"再和昌国游洞庭西山诗八首其六左神道中"}
{"author":"文徵明","content":"拟攀栖迹拜灵仙，辛苦佳期一雨愆。短策空多探古兴，方坛刚欠访真缘。兴怀丹篆愁云外，败意檐声客枕前。赖是胜情初未减，锦囊添得卧游篇。","dynasty":"明代","title":"再和昌国游洞庭西山诗八首其七谒毛公坛雨不果行"}
{"author":"文徵明","content":"老衲深居湖上山，松扉斜掩磬声寒。袈裟对客妨秋定，蔬笋开厨破晚餐。未愧逡巡留偈子，自缘疏野恋蒲团。归来烟月篇章富，乞与幽人得细看。","dynasty":"明代","title":"再和昌国游洞庭西山诗八首其八游资庆寺"}
{"author":"文徵明","content":"点径沾篱已灿然，飞帘扑面更翩联。红吹晴雪风千片，锦蹙春云浪一川。老惜鬓飘禅榻畔，醉看燕蹴舞筵前。无情刚恨通宵雨，断送芳华又一年。","dynasty":"明代","title":"和答石田先生落花十首其一"}
{"author":"文徵明","content":"零落佳人意暗伤，为谁憔悴减容光。将飞更舞迎风面，已褪犹嫣洗雨妆。芳草一年空路陌，绿阴明日自池塘。名园酒散春何处，惟有归来屐齿香。","dynasty":"明代","title":"和答石田先生落花十首其二"}
{"author":"文徵明","content":"蜂撩褪粉偶粘衣，春减都消一片飞。蒂挠园风无那弱，影摇庭日已全稀。樽前漫有盈盈泪，陌上空歌缓缓归。未便小斋浑寂寞，绿阴幽草胜芳菲。","dynasty":"明代","title":"和答石田先生落花十首其三"}
{"author":"文徵明","content":"怅人无柰晓风何，逐水纷纷不恋柯。春雨捲帘红粉瘦，夜凉踏影月明多。章台旧事愁边路，金缕新声梦里歌。过眼莫言皆物幻，别收功实在蜂窠。","dynasty":"明代","title":"和答石田先生落花十首其四"}
{"author":"文徵明","content":"战红酣紫一春忙，回首春归属渺茫。竟为雨残缘太冶，未随风尽有馀香。美人睡起空攀树，蛱蝶飞来却过墙。脉脉芳情天万里，夕阳应断水边肠。","dynasty":"明代","title":"和答石田先生落花十首其五"}
{"author":"文徵明","content":"桃蹊李径绿成丛，春事飘零付落红。不恨佳人难再得，缘知色相本来空。舞筵意态飞飞燕，禅榻情怀袅袅风。蝶使蜂媒都懒慢，一番无味夕阳中。","dynasty":"明代","title":"和答石田先生落花十首其六"}
{"author":"文徵明","content":"开喜秾纤落更幽，树头何用胜溪头。有时细数坐来久，尽日贪看忘却愁。惹草萦沙风冉冉，伤春恨别水悠悠。不堪旧病仍中酒，疏雨浓烟锁画楼。","dynasty":"明代","title":"和答石田先生落花十首其七"}
{"author":"文徵明","content":"风袅残枝已不任，那堪万点更愁人。清溪浣恨难成锦，红雨鏖香并作尘。明月黄昏何处怨，游丝白日静中春。急须办取东栏醉，倒地犹堪藉绮茵。","dynasty":"明代","title":"和答石田先生落花十首其八"}
{"author":"文徵明","content":"飞如有恋堕无声，曲砌斜台看得盈。细草栖香朱点染，晴丝撩片玉轻明。江风飘泊明妃泪，绿叶差池杜牧情。赖是主人能爱惜，不曾缘客扫柴荆。","dynasty":"明代","title":"和答石田先生落花十首其九"}
{"author":"文徵明","content":"情知芳事去还来，眼底飘飘自可哀。春涨平添弃脂水，晓寒思筑避风台。沾衣成阵看非雨，点径能匀衬有苔。秾绿已无藏艳处，笑他蜂蝶尚徘徊。","dynasty":"明代","title":"和答石田先生落花十首其十"}
{"author":"文徵明","content":"浮玉山前玉露凉，晚潮微上月洋洋。鱼龙深夜浮光怪，云树遥空带渺茫。水国题诗酬一宿，中泠裹茗荐初尝。江风吹酒不能睡，起踏松阴自绕廊。","dynasty":"明代","title":"金山寺待月"}
{"author":"文徵明","content":"卷书零乱笔纵横，对坐寒窗夜二更。奕世通家叨父行，十年知己愧门生。高楼酒醉灯前雨，孤榻秋深病里情。最是世心忘不得，满头尘土说功名。","dynasty":"明代","title":"金陵客楼与陈淳夜话"}
{"author":"文徵明","content":"青丝裹饼荐春盘，喜见鞭春在腊前。便与一冬除旧病，尚馀七日是残年。梅花消息严寒后，綵胜情怀薄酒边。旋取物华供帖子，暖痕浮绿草生烟。","dynasty":"明代","title":"立春日病起"}
{"author":"文徵明","content":"新年便觉景光迟，犹有馀寒宿敝帷。寂寞一杯人日雨，风流千载草堂诗。花枝未动临佳节，菜饭相淹亦胜期。春色到今深几许，小山南畔草痕知。","dynasty":"明代","title":"人日停云馆小集"}
{"author":"文徵明","content":"弱冠追随渐老成，中间多故各深更。扁舟憔悴横江梦，短榻淹留共砚情。论学平生愧知己，定盟当日是同庚。赠诗珍重知君意，贫病年来类长卿。","dynasty":"明代","title":"答彭寅之见赠"}
{"author":"文徵明","content":"十日春寒拥毳袍，帘帏漠漠与风镳。疏篱雪伴如相待，落月梅魂大费招。寂寞灯宵犹病在，蹉跎花信转阴骄。芳情兀兀惟凭醉，却是愁多酒易消。","dynasty":"明代","title":"春寒"}
{"author":"文徵明","content":"风神凝远玉无瑕，十载论交似饮茶。深静不教窥喜愠，宽閒能自应纷华。寄情时有摴蒱乐，博物咸推鉴赏家。犹自一经淹举子，年年随伴踏槐花。","dynasty":"明代","title":"咏次明"}
{"author":"文徵明","content":"围坐清谈麈尾长，墨痕狼藉练裙香。水亭纨扇歌杨柳，春院琵琶醉海棠。王谢风流才子弟，齐梁烟月锦篇章。豪华岂是泥沙物，好在挥毫白玉堂。","dynasty":"明代","title":"咏孔周"}
{"author":"文徵明","content":"十年昂首抗风尘，未信儒冠解误身。行比曾参还负谤，文师韩子力排陈。鸡群落落孤栖鹤，瑞世翘翘一角麟。莫怪操竿经岁困，赏音须属当家人。","dynasty":"明代","title":"咏寅之"}
{"author":"文徵明","content":"萧散平生一布裘，纸窗竹榻自夷犹。常贫总坐能诗累，绩学曾为应举谋。方外老僧邀结夏，山中啼鸟伴吟秋。病妻稚子从侵迫，眉上元来不着愁。","dynasty":"明代","title":"咏丽文"}
{"author":"文徵明","content":"白襕憔悴走埃尘，曾有声名动缙绅。零落田园多故后，淹留场屋过时人。群居学道能违俗，半世收书不讳贫。怪是偏多岩壑意，自家生长太湖滨。","dynasty":"明代","title":"咏叔英"}
{"author":"文徵明","content":"楚楚璚枝出谢庭，紫芝眉宇玉生棱。茶经陆羽曾传诀，书品阳冰已入能。閒洗碧桐留野客，醉围红袖狎山僧。相思不到西轩下，想见清香对榻凝。","dynasty":"明代","title":"咏嗣业"}
{"author":"文徵明","content":"瓦溜初停旭日高，苔花晕碧草齐腰。一番浓绿催朱夏，昨夜新波失断桥。积雨情怀浑欲病，乍暄衣着最难调。西斋睡起都无事，时有幽禽破寂寥。","dynasty":"明代","title":"夏日雨后书事"}
{"author":"文徵明","content":"墙外车音寂不闻，閒缘谁解病中纷。凉风著意吹芳树，落日含情咏碧云。高谊乍违黄叔度，清篇先枉沈休文。秋来定有临池兴，榻得鹅群傥见分。","dynasty":"明代","title":"次韵答希哲见怀兼乞草书"}
{"author":"文徵明","content":"虚堂漠漠夜将分，黯黯深愁细语真。零落尚怜门户在，艰难谁似弟兄亲。扫床重听灯前雨，把酒惊看梦里人。从此水边松下去，但求无事不妨贫。","dynasty":"明代","title":"三月廿二日家兄解事还家夜话有感"}
{"author":"文徵明","content":"草堂安得有琳琅，傍案猗兰奕叶光。千里故人劳解佩，一窗幽意自生香。梦回凉月瓯江远，思入秋风楚畹长。渐久不闻馀冽在，始知身境两相忘。","dynasty":"明代","title":"谢永嘉赵君泽寄兰"}
{"author":"文徵明","content":"雨浥浮埃绿满庭，晚花初试水冬青。小窗团扇春寒尽，竹榻茶杯午困醒。惭愧饥年还饱食，蹉跎贫业尚残经。燕闲自觉难消受，赖得经时病未宁。","dynasty":"明代","title":"初夏遣兴"}
{"author":"文徵明","content":"长松荫高原，虚亭写清泚。重重夕阳山，忽堕清谈里。吾生溪壑心，苦受尘氛累。昔从笔墨间，涂抹聊尔耳。亦知不疗饥，性僻殊事此。有如鱼吹沫，不自知所以。世人不相谅，调笑呼画史。纷然各有须，缣素盈案几。袜材真足厌，研吮良自耻。经旬一执笔，累岁不盈纸。交游怪逋慢，往往遭怒訾。岂知书生为，未可俗工拟。五日画一石，十日画一水。虽无王宰能，此例自可倚。陈君乃何人，亦自向庸鄙。一扇五更年，此负真缓矣。吾方惧获怒，君顾得之喜。一笑题谢君，贤于二三子。","dynasty":"明代","title":"为陈子复画扇戏题"}
{"author":"文徵明","content":"愁病春来次第加，清明寂寞类僧家。留人野饭新挑菜，乞火邻墙旋煮茶。晴日檐楹杨柳色，微风帘幕海棠花。故人念我能相过，不遣良辰负物华。","dynasty":"明代","title":"清明日陈淳过访"}
{"author":"文徵明","content":"新波得雨夜来添，淑景撩人意思恬。三月光阴须解惜，一村花柳漫相淹。踏青湖岸春衫薄，烧笋僧厨野饭甜。莫怪清游还蒲暮，人生四事苦难兼。","dynasty":"明代","title":"上巳前一日与陈以可泛舟游伏龙山"}
{"author":"文徵明","content":"笔床书卷绕壶觞，到此欣然百事忘。自笑频来非俗客，只愁难却是清忙。池塘听雨烦心净，轩槛迎风醉面凉。绿树缭垣啼鸟寂，更从何处觅江乡。","dynasty":"明代","title":"夏日饮以可池亭"}
{"author":"文徵明","content":"日出吴山敛雾苍，平桡十里下横塘。弄春草色偏宜远，绕竹溪流不觉长。一坞人烟自花柳，千畦麦菜间青黄。不因出郭供人事，负却风光二月强。","dynasty":"明代","title":"春日舟行"}
{"author":"文徵明","content":"寒山突兀背孤城，野寺荒谯乱杀更。别港潮生舟暗动，远汀烟定火微明。鸡声风雨还家梦，春水江湖对榻情。邂逅他乡是知己，此心端合向谁倾。","dynasty":"明代","title":"与次明宿昆山舟中次明诵其近作因次韵"}
{"author":"文徵明","content":"有客遥分第二泉，分明身在慧山前。两年不挹松风面，百里初回雪夜船。青箬小壶冰共裹，寒灯新茗月同煎。洛阳空说曾驰传，未必缄来味尚全。","dynasty":"明代","title":"雪夜郑太吉送慧山泉"}
{"author":"文徵明","content":"醉思雪乳不能眠，活火沙瓶夜自煎。白绢旋开阳羡月，竹符新调慧山泉。地炉残雪贫陶穀，破屋清风病玉川。莫道年来尘满腹，小窗寒梦已醒然。","dynasty":"明代","title":"是夜酌泉试宜兴吴大本所奇茶"}
{"author":"文徵明","content":"侍乐亭前新雨足，曲池想见碧于苔。不知落尽繁花后，曾有何人看竹来。","dynasty":"明代","title":"简陈以可"}
{"author":"文徵明","content":"句曲东来草树秋，车音隔陇思悠悠。西风黄土污人面，落日青山触马头。息影道傍分茂荫，濯缨桥下得清流。平生笑杀朱翁子，辛苦刚酬妾妇羞。","dynasty":"明代","title":"丹阳道中次王直夫韵"}
{"author":"文徵明","content":"钟山日上紫烟收，金阙参差万瓦流。帝业千年浮王气，都城百雉隐高秋。声华谁觅乌衣巷，形胜空吟白鹭洲。回首壮游心未已，西风策马看吴钩。","dynasty":"明代","title":"金陵咏怀"}
{"author":"文徵明","content":"爱此萧条远市声，山门端不厌频登。破除尘梦来看竹，妆点閒情坐有僧。雨后秋光分短菊，樽前风味擘新橙。兴怀先哲经游地，欲继高踪愧未能。","dynasty":"明代","title":"秋日过竹堂"}
{"author":"文徵明","content":"元日高楼小合并，物华无语岁年更。一樽对面贫亲戚，四帙临头老弟兄。恋腊馀寒风漠漠，入春生意雨盈盈。向来日月寻常过，谁有㳙埃荅太平。","dynasty":"明代","title":"元日饮王汉章小楼"}
{"author":"文徵明","content":"尘凝四壁漠然空，十月江南见朔风。细雨挟寒催木叶，弱云将暝暗房栊。壮心迂拙怀时事，病骨萧条感岁功。忍死不妨留笔砚，尽堪相慰寂寥中。","dynasty":"明代","title":"十月"}
{"author":"文徵明","content":"金陵佳丽石头城，杰阁登临正雨晴。帝业称雄维虎踞，游人选胜得鸡鸣。长江天际孤帆灭，落日烟中万瓦明。满目废兴题不得，独看名画绕廊行。","dynasty":"明代","title":"鸡鸣山金陵胜处往岁盖屡游之未有作也偶阅九逵凭虚阁记追赋"}
{"author":"文徵明","content":"晨光蔼蔼散祥烟，宝历初开第四年。井里萧条占岁俭，人情薄劣与时迁。雪残梅圃难藏瘦，日转冰池欲破坚。老大未忘惟笔砚，小窗和醉写新篇。","dynasty":"明代","title":"元日试笔"}
{"author":"文徵明","content":"东风剪韭荐时羞，细雨江梅破晚愁。眼底日辰刚数七，梦中春色又从头。谁修故事裁金胜，恰有残寒送土牛。珍重道衡今不作，花前诗思总悠悠。","dynasty":"明代","title":"人日立春"}
{"author":"文徵明","content":"高居寂历雁村前，中有幽人抱枕眠。见说常贫妨道味，从教小病养閒缘。三旬闭户桃花雨，一味安心柏子烟。安得韨除将艇子，横塘新水绿娟娟。","dynasty":"明代","title":"怀次明"}
{"author":"文徵明","content":"剪水凝霜妒蝶裙，曲阑风味玉清温。粉痕浥露春含泪，夜色笼烟月断魂。十里香云迷短梦，谁家细雨锁重门。洗妆见说清明近，旋典春衣置酒樽。","dynasty":"明代","title":"梨花"}
{"author":"文徵明","content":"春星烂熳烛薇垣，独拥青绫向夜阑。宫漏隔花银箭永，莲灯垂烬玉堂寒。坐聆宵柝霜围屋，想见郊禋月满坛。铃索无风尘土远，始知仙署逼金銮。","dynasty":"明代","title":"翰林斋宿"}
{"author":"文徵明","content":"看山何必待春晴，雨里看山分外明。持盖冲烟觅诗去，不知身在画中行。","dynasty":"明代","title":"题画六首其四"}
{"author":"文徵明","content":"金陵佳丽石头城，杰阁登临正雨晴。帝业称雄维虎踞，游人选胜得鸡鸣。长江天际孤帆灭，落日烟中万瓦明。满目废兴题不得，独看名画绕廊行。","dynasty":"明代","title":"鸡鸣山金陵胜处往岁盖屡游之未有作也偶阅九逵凭虚阁记追赋"}
{"author":"文徵明","content":"频年航海欲何为，天厌中原遂不支。满地江湖无死所，际天风浪有平时。仓皇一念聊臣分，寂寞中流赖史知。回首又看强敌灭，寒潮自绕大忠祠。","dynasty":"明代","title":"厓山大忠祠其三"}
{"author":"文徵明","content":"祥光浮动紫烟收，禁漏初传午夜筹。乍见扶桑明晓仗，却瞻阊阖觐宸旒。一痕斜月双龙阙，百叠春云五凤楼。潦倒江湖今白发，可能供奉殿东头。","dynasty":"明代","title":"午门朝见"}
{"author":"文徵明","content":"谏议印封阳羡茗，卫公驿送惠山泉。百年佳话人兼胜，一笑风檐手自煎。閒兴未誇禅榻畔，月明还到酒樽前。品尝只合王公贵，惭愧清风被玉川。","dynasty":"明代","title":"邵二泉司徒以惠山泉饷白岩先生适吴宗伯宁庵寄阳羡茶亦至白岩烹以饮客命余赋诗"}
{"author":"文徵明","content":"久客怀归问旧游，双娥精舍屋东头。绝怜近市无尘到，曾是寻僧竟日留。满地绿阴谁结夏，拥篱黄叶更宜秋。玉泉清冽应无恙，凭仗山厨设茗瓯。","dynasty":"明代","title":"病中怀吴中诸寺七首其六宝幢寺寄石窝"}
{"author":"文徵明","content":"翠深山带屋，绿净水通门。泉石情还重，丘园道自尊。种莎添野色，留竹护篱根。乐事惟心会，休逢俗子论。","dynasty":"明代","title":"追和钱舜举山居韵"}
{"author":"文徵明","content":"碧山渺渺隔晴川，古树垂藤锁翠烟。野鹿衔花时隐见，石桥无路访神仙。","dynasty":"明代","title":"题画其一"}
{"author":"文徵明","content":"朔吹号枯藤，日暮殊未息。居人事塞向，鸷鸟厉高翼。不知夜来雪，庭户皓已积。来麰端可期，三白已兆一。","dynasty":"明代","title":"岁暮雪晴山斋肆目偶阅谢皋羽诗穷冬疑有雨一雪却成晴喜其精妙因衍为韵赋小诗十章其六"}
{"author":"文徵明","content":"渔翁老去头如雪，短笠轻蓑舟一叶。百顷鱼虾足岁租，十只鸬鹚是家业。横笛朝冲柳外风，浩歌夜弄波心月。不嫌湖上有风波，世路风波今更多。","dynasty":"明代","title":"题渔隐图四首其三秋"}
{"author":"文徵明","content":"石湖春尽水交流，来上支公百尺楼。尊酒吟分茶磨雨，疏帘横捲越城秋。一窗粉墨开图画，葛里风烟入卧游。正是倚阑愁绝处，不禁长笛起沧洲。","dynasty":"明代","title":"楞伽寺湖山楼"}
{"author":"文徵明","content":"溪云冥冥溪雨急，长空倒垂溪水立。凌乱春潮万壑摇，低迷暮霭千林湿。余生雅有沧洲适，曾拥孤蓬听萧瑟。梦断红尘二十年，江湖独往兴依然。偶拈秃笔扫东绢，便觉吴淞落并剪。金君家住云水乡，朝烟暮雨对林堂。若为老去厌真迹，翻爱狂夫洒狂墨。就中妙解谁应识，万里云烟开素壁。","dynasty":"明代","title":"题画六首其一"}
{"author":"文徵明","content":"残灯明灭照头颅，八十三龄过隙虚。一岁又从今夕尽，馀生消得几番除。老知无地酬君宠，贫喜传家有父书。独有梅花堪慰藉，春风消息定何如。","dynasty":"明代","title":"壬子岁除"}
{"author":"文徵明","content":"夜半休惊负壑舟，已应吾道属沧洲。梦中桂树青天月，江上芙蓉玉露秋。疲马尚怜衔橛在，冥鸿翻困稻粱谋。倦游更忆相如远，落日苍茫立渡头。","dynasty":"明代","title":"失解无聊用履仁韵写怀兼简蔡九逵"}
{"author":"文徵明","content":"野蔓藤梢竹束篱，城闉曲处有茆茨。主人萧散同元亮，胜日登临继牧之。踏雨不嫌莎径滑，抚时终恨菊花迟。欲酬良会须沉醉，况有霜螯送酒卮。","dynasty":"明代","title":"九日子畏北庄小集"}
{"author":"文徵明","content":"忆昨追随试有司，少年先听鹿鸣诗。老无时命吾何恨，君负才名众所推。盛世岂容驹在谷，云逵行见羽为仪。马蹄轻疾香尘起，万里天风拂桂枝。","dynasty":"明代","title":"赠王直夫"}
{"author":"文徵明","content":"新波得雨夜来添，淑景撩人意思恬。三月光阴须解惜，一村花柳漫相淹。踏青湖岸春衫薄，烧笋僧厨野饭甜。莫怪清游还蒲暮，人生四事苦难兼。","dynasty":"明代","title":"上巳前一日与陈以可泛舟游伏龙山"}
{"author":"文徵明","content":"祗命临南服，奏功旋上京。欢声载后车，玉节光前津。维皇崇出治，肃肃建清庙。郁攸昨肆沴，潭潭付延燎。皇心轸隆业，起废属司空。抡材匪云易，使君简宸衷。维兹浙东南，民穷岁仍厄。山空川泽竭，畴堪重兹役。使君独垂青，勿缓亦勿期。上足俾国用，下恤斯民疲。民疲不知劳，功成使君去。青山挂离思，白日照行路。夙驾不容淹，遗惠何能忘。愿君茂远猷，万里永相望。","dynasty":"明代","title":"送蒋员外浙东采木还朝"}
{"author":"文徵明","content":"手培兰蕙两三栽，日暖风微次第开。坐久不知香在室，推窗时有蝶飞来。","dynasty":"明代","title":"题画兰"}
{"author":"文徵明","content":"零露瀼瀼陨玉柯，西风吹起洞庭波。江东菰米空愁绝，汾水楼船奈乐何。万里边声鸿雁急，四檐金气候虫多。伤心最是邯郸道，忍听佳人倚瑟歌。","dynasty":"明代","title":"秋怀其一"}
{"author":"文徵明","content":"吾友陆士龙，瑰姿照瑶璧。谁令厄世网，老大媚泉石。海滨郁相望，无由慰乖隔。萧然点笔馀，千里盈一尺。飞泉落寒空，细路缘绝壁。如闻犬吠声，不见人行迹。白云缥缈际，应有神仙宅。阆风吹瑶华，知君有遐适。顾君庙廊器，岂久在山泽。","dynasty":"明代","title":"寄陆安甫"}
{"author":"文徵明","content":"经旬寡人事，踪迹小窗前。暝色连残雨，春寒宿野烟。茗杯眠起味，书卷静中缘。零落梅花瘦，风吹更可怜。","dynasty":"明代","title":"暮春斋居即事其一"}
{"author":"文徵明","content":"清秋北雁尽南征，我独东归计未成。为计金陵文酒伴，年来白发满头生。","dynasty":"明代","title":"送赵丽卿其四"}
{"author":"文徵明","content":"祥光浮动紫烟收，禁漏初传午夜筹。乍见扶桑明晓仗，却瞻阊阖觐宸旒。一痕斜月双龙阙，百叠春云五凤楼。潦倒江湖今白发，可能供奉殿东头。","dynasty":"明代","title":"午门朝见"}
{"author":"文徵明","content":"绿阴深覆草堂凉，老倦抛书觉昼长。尘土不飞髹几净，宝垆亲注水沉香。","dynasty":"明代","title":"閒兴其一"}
{"author":"文徵明","content":"荦荦才情与世疏，等閒零落傍江湖。不应泛驾终难用，閒看王孙骏马图。","dynasty":"明代","title":"题王侍御敬止所藏仲穆马图"}
{"author":"文徵明","content":"古堤杨柳绿丝柔，尽日南风送客舟。百里青徐平入望，千年汴泗正交流。草荒霸业春过沛，月满丛祠夜泊留。老去马迁心尚在，不妨书剑事遨游。","dynasty":"明代","title":"留城道中有张良祠"}
{"author":"文徵明","content":"晚雨新晴客款扉，天时乐事不相违。眼前愁绪浮云散，坐上佳人碧月辉。谁见入河蟾不没，空怜绕树鹊惊飞。多情惟有清光旧，照我年来白发稀。","dynasty":"明代","title":"中秋日晚雨忽霁与诸友看月"}
{"author":"文徵明","content":"烦熇厌修晷，延缘迟清宵。落景不敛暑，馀火夕自骄。陈床弗能寐，起坐荫繁条。珍簟无凉思，瑶纨有温飙。安得凌风翮，万里随飘摇。银蟾丽皎皎，云幕捲寥寥。仰睇河汉流，无能挽天瓢。似闻陇亩欢，夏暵敷良苗。既洽三农利，奚辞一身焦。所念肌骨柔，不任寒暑消。功业未有会，已复朱颜凋。","dynasty":"明代","title":"夏夜"}
{"author":"文徵明","content":"剪棘依垣小筑居，短檐横启纸窗虚。造门已惯非缘竹，据案相忘况有书。徐孺每劳悬木榻，陶潜何必爱吾庐。从今更不论宾主，一半幽闲已属余。","dynasty":"明代","title":"余每至陈氏辄终日奄留厅事高明颇妨偃息以可"}
{"author":"文徵明","content":"十里扶舆渡野塘，旋穿松峤入苍苍。风吹麦叶平畴乱，日炙草花村路香。春色酿晴供乐事，岩光摇翠落飞觞。清忙刚被山灵笑，却笑担夫为底忙。","dynasty":"明代","title":"二月望与次明道复泛舟出江村桥抵上沙遵陆邂"}
{"author":"文徵明","content":"秋风百里梦姚城，无限闲愁集短檠。零落交游怀鲍叔，逡巡书帖愧真卿。谋身肯信贫难忍，食指其如累不轻。见说湖南风物好，何时去买薄田耕。","dynasty":"明代","title":"寄陈以可乞米"}
{"author":"文徵明","content":"图书漫绕病中身，风月聊充坐上宾。元亮平生难适俗，尧夫一室自藏春。苍苔依旧无尘迹，白板分明类野人。为谢平生王录事，草堂肯念少陵贫。","dynasty":"明代","title":"答钱孔周"}
{"author":"文徵明","content":"尘土劳劳未隐身，经营深愧郄嘉宾。纸窗竹榻相将老，杂树幽花次第春。未恨凝尘空四壁，更能邀月作三人。凭君莫笑规模俭，政恐光华不称贫。","dynasty":"明代","title":"答陈道复"}
{"author":"文徵明","content":"雨足新蒲长碧芽，野塘十里抱村斜。青春语燕窥游舫，白日流云漾浅沙。湖上修眉远山色，风前薄面小桃花。老翁负汲归何处，深树鸡鸣有隐家。","dynasty":"明代","title":"郭西闲泛"}
{"author":"文徵明","content":"白雾浮空去渺然，西虹桥上月初圆。带城灯火千家市，极目帆樯万里船。人语不分尘似海，夜寒初重水生烟。平生无限登临兴，都落风栏露楯前。","dynasty":"明代","title":"月夜登阊门西虹桥与子重同赋"}
{"author":"文徵明","content":"何处重占处士星，草堂突兀夜灯明。风流已与人都尽，手泽空怜物有情。依旧短墙围野色，不禁高树起秋声。伤心未了生前约，渔子沙头一棹横。","dynasty":"明代","title":"宿相城有怀石田先生"}
{"author":"文徵明","content":"匡床竹几仅容身，静对何曾有杂宾。最爱短墙堪映雪，自裁新帖写宜春。闭门敢遂称高士，得酒还能作主人。珍重梅枝偏会意，夜深和月照清贫。","dynasty":"明代","title":"陈道通见和再答"}
{"author":"文徵明","content":"嗒然孤坐欲忘身，一笑何妨倒主宾。茗碗清风深破睡，松窗落日淡摇春。平生容膝无余念，老大怀居愧故人。办得清樽留客醉，书生犹幸未全贫。","dynasty":"明代","title":"答陈道济"}
{"author":"文徵明","content":"百年颓堕愧闲身，犹幸论文坐有宾。寂寞穷居聊塞向，蹉跎残腊欲争春。旋移高竹听疏雨，却对梅花似故人。见说繁华易销歇，茅檐木榻转甘贫。","dynasty":"明代","title":"答伍君求"}
{"author":"文徵明","content":"小室如蜗取覆身，梁空还有燕来宾。百年托足谁非寄，一榻随缘物自春。旋葺疏篱添野意，别开新径待幽人。席门环堵心如水，莫笑渊明不讳贫。","dynasty":"明代","title":"答吴次明"}
{"author":"文徵明","content":"不见高人动经月，似闻观道独澄怀。一函自课《维摩品》，百日方持白傅斋。春到梅花开小阁，梦回凉月印空阶。从知不受风尘累，二十年前已乞骸。","dynasty":"明代","title":"杨仪部君谦纂述之余颇修静业瞻对无由怅然成"}
{"author":"文徵明","content":"五月江南樱笋残，疏花吹尽绿漫漫。雨来恰及梅黄候，春去犹余麦秀寒。白日幽深茅屋静，野情萧散苎袍宽。美人何处经时别，满耳新蝉独倚阑。","dynasty":"明代","title":"夏意"}
{"author":"文徵明","content":"郭外青烟柳带柔，洞庭西去水悠悠。故人不见沙棠楫，燕子齐飞杜若洲。日落晚风吹宿酒，天寒江草唤新愁。佳期寂寞春如许，辜负山花插满头。","dynasty":"明代","title":"上巳日独行溪上有怀九逵"}
{"author":"文徵明","content":"高斋落日偶追从，樽酒淹留一笑中。芳草满庭飞燕子，晚凉和雨在梧桐。江鱼绕箸肥烹玉，野树藏春浅映红。潦倒莫言归更缓，习家池馆爱山公。","dynasty":"明代","title":"晚雨饮子重园亭"}
{"author":"文徵明","content":"断云狼籍近帘栊，天地萧条四壁空。尽日倚阑黄叶雨，一番吹鬓白蘋风。年光搔首孤鸿外，山色供愁落照中。欲寄闲愁无那远，烟波江上采芙蓉。","dynasty":"明代","title":"赋得野亭秋兴"}
{"author":"文徵明","content":"杨柳阴阴十亩塘，昔人从此咏沧浪。春风依旧吹芳杜，陈迹无多半夕阳。积雨经时荒渚断，跳鱼一聚晚波凉。渺然诗思江湖近，便欲相携上野航。","dynasty":"明代","title":"沧浪池上"}
{"author":"文徵明","content":"相君不见岁频更，落日平泉自怆情。径草都迷新辙迹，园翁能识老门生。空余列榭依流水，独上寒原眺古城。匝地绿阴三十亩，游人归去乱禽鸣。","dynasty":"明代","title":"过吴文定公东庄"}
{"author":"文徵明","content":"杜若洲西宿雨过，行春桥下长跼芜。青松四面山围寺，白鸟双飞水满湖。故垒春归空有迹，扁舟人远不堪呼。相看不尽兴亡恨，落日长歌倒玉壶。","dynasty":"明代","title":"陪蒲涧诸公游石湖"}
{"author":"文徵明","content":"烛跋荧荧照酒明，故人相对说平生。差池何止三年别，老大难忘一举名。残夜池塘分月色，绕门杨柳度秋声。不辞笔砚酬嘉会，去住江湖各有程。","dynasty":"明代","title":"与王钦佩顾华玉夜话"}
{"author":"文徵明","content":"惊风木叶夜毵毵，独宿江城酒半酣。千载名山无谢傅，一生知己愧羊昙。青灯暮雨残诗帖，明月苍松旧草庵。二十年来头欲白，当时心事向谁谈。","dynasty":"明代","title":"宿江浦有怀定山先生"}
{"author":"文徵明","content":"二月江南黄鸟鸣，春江千里绿波平。朱甍碧瓦参差去，水荇兰苕次第生。风外秋千何处笑，日斜钟鼓隔花晴。洞庭烟霭孤舟远，茂苑芳菲万井明。唱断竹枝空复恨，流连芳草不胜情。何时载酒横塘去，共听吴娃打桨声。","dynasty":"明代","title":"次韵履仁春江即事"}
{"author":"文徵明","content":"江城秋色净堪怜，翠柳鸣蜩锁断烟。南国新凉歌《白苎》，西湖夜雨落红莲。美人寂寞空愁暮，华发凋零不待年。莫去倚阑添怅望，夕阳多在小楼前。","dynasty":"明代","title":"新秋"}
{"author":"文徵明","content":"遥遥治平寺，乃在楞伽麓。之子神情秀，空山裹云宿。月冷石林清，孤眠岂能熟。还持一束书，起傍梅花读。灯昏夜参半，饥鼠鸣古屋。凄风西北来，吹堕檐间木。感此霜露繁，坐觉芳华促。少壮曾几时，岁月在空谷。念子隔重城，何能慰幽独。","dynasty":"明代","title":"履仁独留治平寒夜有怀"}
{"author":"文徵明","content":"东风吹彩燕，晓色动帘旌。迟子不时至，南楼春自生。裁诗供帖子，阁酒听啼莺。白日流云暖，梅花初雪晴。闲窗落香烬，残火宿茶铛。败叶鸣阶戺，分明识履声。","dynasty":"明代","title":"立春日迟道复不至"}
{"author":"文徵明","content":"横塘西头春水生，荷花落日照人明。花深叶暗不辨人，有时叶底闻歌声。歌声宛转谁家女，自把双桡击兰渚。不愁击渚溅红裳，水中惊起双鸳鸯。","dynasty":"明代","title":"采莲图"}
{"author":"文徵明","content":"浮云奄忽互相逾，北首长安万里余。灞上将军真戏尔，回中消息近何如。祥麟谁见游郊薮，塞雁空闻有帛书。泽国西风秋正急，有人东望忆鲈鱼。","dynasty":"明代","title":"秋兴"}
{"author":"文徵明","content":"江天七月火西流，残暑萧然一雨牧。手把芙蓉惊欲暮，身如蒲柳不禁秋。凉风作意侵团扇，斜日多情近小楼。有约南湖将艇子，晚香吹满白蘋州。","dynasty":"明代","title":"新秋"}
{"author":"文徵明","content":"春星烂熳烛薇垣，独拥青绫向夜阑。宫漏隔花银箭永，莲灯垂烬玉堂寒。坐聆宵柝霜围屋，想见郊禋月满坛。铃索无风尘土远，始知仙署逼金銮。","dynasty":"明代","title":"翰林斋宿"}
{"author":"文徵明","content":"宛转瀛洲带幔坡，蜷玉蝀压银河。广寒遥见空中树，太液微生雨后波。云卷红妆千步障，风吹琼盖万年柯。太平见说宸游简，驰道青青长薜萝。","dynasty":"明代","title":"游西苑"}
{"author":"文徵明","content":"内苑秋清宿露晞，盈盈日采动金扉。松间翠殿团华盖，天外银桥入紫微。锦缆稀游青雀暗，琼波无际白鸥飞。彤墙高柳无人折，时见中官一骑归。","dynasty":"明代","title":"秋日再经西苑"}
{"author":"文徵明","content":"霏微芳润浥霓旌，历落彤墀散履声。暝色浮烟迷左掖，碧云将雨近西清。柳垂青琐千丝重，水落银桥万玉鸣。沾洒不辞袍袖湿，天街尘净马蹄轻。","dynasty":"明代","title":"雨中放朝出左掖"}
{"author":"文徵明","content":"拨尽炉灰夜欲晨，不知飘泊潞河滨。灯花自照还家梦，道路谁怜去国人。浩荡江湖容白发，蹉跎舟楫待青春。只应免逐鸡声起，无复鸣珂候紫宸。","dynasty":"明代","title":"除夕"}
{"author":"文徵明","content":"三月春光积渐微，不须风雨也应归。与人又作经年别，回首空惊昨梦非。江燕雏引芳草满，林莺出谷杏花稀。沈郎别有伤情地，不为题诗减带围。","dynasty":"明代","title":"春归"}
{"author":"文徵明","content":"暖风庭院草生香，晴日帘栊燕子忙。白发不嫌春事去，绿阴自喜夏堂凉。闲心对酒从时换，老倦抛书觉昼长。客有相过同一笑，竹炉吹火试旗枪。","dynasty":"明代","title":"新夏"}
{"author":"文徵明","content":"空庭草色映帘明，短鬓春风细细生。檐溜收声残雪尽，窗光落几晓寒轻。非贤宁畏蛇年至，多难欣占谷日晴。诗思揽人眠不得，山禽屋角有新声。","dynasty":"明代","title":"谷日早起"}
{"author":"文徵明","content":"深巷无人昼掩扉，新晴庭院绿阴肥。柳风吹絮河豚上，花雨沾泥海燕飞。残睡未能消卯酒，乍暄聊得试罗衣。春光绿遍江南草，多少王孙怨不归。","dynasty":"明代","title":"春日斋居漫兴（二首）"}
{"author":"文徵明","content":"林花落尽意萧然，旧喜图书病亦捐。宛转闲愁如蔓草，蹉跎春事到啼鹃。萦空淑气游丝困，停午清阴碧树圆。怪底叩门都不应，北窗无事正高眠。","dynasty":"明代","title":"暮春（二首）"}
{"author":"文徵明","content":"绿阴如水夏堂凉，翠簟含风午梦长。老去自于闲有得，困来每与客相忘。松窗试笔端溪滑，石鼎烹云顾渚香。一鸟不鸣心境寂，此身真不愧羲皇。","dynasty":"明代","title":"夏日睡起"}
{"author":"文徵明","content":"九衢三伏涨黄尘，病发萧萧挂葛巾。正好关门消永日，可堪曳履见时人。惊风梧叶常疑雨，窥户薇花不是春。睡起北窗修茗供，月团香细石泉新。","dynasty":"明代","title":"伏日"}
{"author":"文徵明","content":"老去渊明益羡闲，兴来高阁漫跻攀。半檐爽气尊前雨，百里平林掌上山。天际轻阴寒未散，日斜飞鸟倦知还。长安尘土三千丈，不到清泉白石间。","dynasty":"明代","title":"虎丘登阁"}
{"author":"文徵明","content":"过雨空林万壑奔，夕阳野色小桥分。春山何似秋山好，红叶青山锁白云。","dynasty":"明代","title":"题画（三首）"}
{"author":"文徵明","content":"天削芙容万玉攒，十分寒思属吟鞍。不知拥褐茅檐下，别有幽人冷眼看。","dynasty":"明代","title":"题画（三首）"}
{"author":"文徵明","content":"近山千丈抵清漪，远树连云入望迷。有约去登江上阁，风烟都在曲楼西。","dynasty":"明代","title":"题画（三首）"}
{"author":"文徵明","content":"燕山二月已春酣，官柳霏烟水映蓝。屋角疏花红自好，相看终不是江南。","dynasty":"明代","title":"燕中题画"}
{"author":"文徵明","content":"手培兰蕙两三栽，日暖风微次第开。坐久不知香在室，推窗时有蝶飞来。","dynasty":"明代","title":"题画兰"}
{"author":"文徵明","content":"屋舍小山村，终然思故园。雨晴秋倚阁，月出夜开门。好景亦时改，远人空目存。梅花未消息，行矣晚何言。","dynasty":"明代","title":"故园"}
{"author":"文徵明","content":"萧萧东葛路，马上听严更。月出高山黑，天空远水明。年光秋渐索，客子夜犹行。村落知何处，时闻犬吠声。","dynasty":"明代","title":"东葛城夜发"}
{"author":"文徵明","content":"经旬寡人事，踪迹小窗前。暝色连残雨，春寒宿野烟。茗杯眠起味，书卷静中缘。零落梅花瘦，风吹更可怜。","dynasty":"明代","title":"暮春斋居即事其一"}
{"author":"文徵明","content":"閒庭青草积，春半思苍茫。小雨作寒食，微风汎海棠。芳情经病减，白日废书长。何物供欹枕，萦帘一炷香。","dynasty":"明代","title":"暮春斋居即事其二"}
{"author":"文徵明","content":"遥看坞一聚，到只屋三间。妪姓随墩在，僧廊得藓殷。秋浓山照阁，雨足水侵关。依旧刺船去，回瞻树杪栏。","dynasty":"明代","title":"王婆墩次杨仪部韵"}
{"author":"文徵明","content":"何处难忘酒，江船对月时。风声传笑语，波影散须眉。远火山浮动，明河天倒垂。此时无一盏，水月负佳期。","dynasty":"明代","title":"江船对月效乐天何处难忘酒"}
{"author":"文徵明","content":"时节烧灯近，羁穷独卧家。馀寒春挟纩，残困晚煎茶。土润先滋草，梅晴薄试花。新年眠食好，随分足生涯。","dynasty":"明代","title":"春日閒咏"}
{"author":"文徵明","content":"独吟池上雨，拍拍水平堤。暝色千峰合，凉声万叶齐。翠承深竹重，寒压晚檐低。怪得经过断，街头一尺泥。","dynasty":"明代","title":"对雨"}
{"author":"文徵明","content":"独坐茅檐静，澄怀道味长。年光付书卷，幽事续垆香。日出鸟乌乐，雨收花竹凉。萧閒习成懒，不是寡迎将。","dynasty":"明代","title":"独坐"}
{"author":"文徵明","content":"溽暑夜不寐，凉风初解围。起看星汉动，坐久语音稀。残月耿犹在，流萤忽自飞。一声何处鹤，露下欲沾衣。","dynasty":"明代","title":"夜坐"}
{"author":"文徵明","content":"展枕不得寐，沉沉玉漏淹。一灯寒照壁，半夜雨鸣檐。有味留贫在，多愁与病兼。鬓边新白发，应为小诗添。","dynasty":"明代","title":"不寐"}
{"author":"文徵明","content":"木落见清真，端居物自春。窗虚蝇击纸，院静鸟窥人。白日经檐短，青衫卒岁贫。新寒满城郭，欲出畏风尘。","dynasty":"明代","title":"新寒"}
{"author":"文徵明","content":"烟敛依依树，鸥飞漠漠田。短箫吹夜月，高兴落江天。远火摇轻浪，跳鱼惊过船。良辰不易得，吾敢卜明年。","dynasty":"明代","title":"次韵孙太初秋夜汎月之作"}
{"author":"文徵明","content":"一室才容膝，居然不受埃。恍如城郭外，时有野人来。檐绿摇新竹，阶纹蚀古苔。未妨酬对寡，抚景自徘徊。","dynasty":"明代","title":"过孙文贵不在对庭中新竹"}
{"author":"文徵明","content":"古寺谢车马，清临绿玉湾。双禽啼竹径，独犬护松关。落叶秋满地，夕阳僧自閒。偶来还自去，回首碧云间。","dynasty":"明代","title":"东禅寺"}
{"author":"文徵明","content":"落日淡烟消，平湖碧玉摇。秋生茶磨屿，人在越城桥。树色晴洲断，钟声古寺遥。西风吹短鬓，还上木兰桡。","dynasty":"明代","title":"石湖作"}
{"author":"文徵明","content":"翠深山带屋，绿净水通门。泉石情还重，丘园道自尊。种莎添野色，留竹护篱根。乐事惟心会，休逢俗子论。","dynasty":"明代","title":"追和钱舜举山居韵"}
{"author":"文徵明","content":"西风零雨歇，幽径故人来。落叶已满地，草堂寒未开。清心香续篆，引笔砚封埃。无计留君得，依然日暮回。","dynasty":"明代","title":"病中辱履仁过访其一"}
{"author":"文徵明","content":"秋声绕茅屋，落日井梧寒。疾病淹愁在，风烟逼岁残。闭门车辙断，围腹带痕宽。劳谢王玄度，时来觅故欢。","dynasty":"明代","title":"病中辱履仁过访其二"}
{"author":"文徵明","content":"茆屋寒初重，无眠对烛光。疏砧何处月，残叶满庭霜。揽物惊时改，供愁有夜长。空馀强学志，抚卷视茫茫。","dynasty":"明代","title":"寒夜"}
{"author":"文徵明","content":"岁暮天欲雪，郊原风色饶。山寒增突兀，树暝入萧条。野水照茅屋，归人争断桥。窗前有新句，欲觅已寥寥。","dynasty":"明代","title":"张明远索画久而未成岁暮阴寒雪霰将集斋居无聊为写溪山欲雪图并赋短句"}
{"author":"文徵明","content":"古径无车马，閒门带茑萝。秋风吹宿雨，日暮盻庭柯。世味逢僧尽，新凉入寺多。居山未有计，此地数来过。","dynasty":"明代","title":"承天寺中隐堂"}
{"author":"文徵明","content":"春归杨柳暗，四月雨垂垂。红洗花无迹，青沾草有私。倚楼迷晓望，出郭滞幽期。客去茶瓯歇，閒愁总上眉。","dynasty":"明代","title":"雨中杂述其一"}
{"author":"杨师道","content":"清晨控龙马，弄影出花林。躞蹀依春涧，联翩度碧浔。苔流染丝络，水洁写雕簪。一御瑶池驾，讵忆长城阴。","dynasty":"唐代","title":"咏饮马应诏"}
{"author":"杨师道","content":"云暗苍龙阙，沉沉殊未开。窗临凤凰沼，飒飒雨声来。电影入飞阁，风威凌吹台。长檐响奔溜，清簟肃浮埃。早荷叶稍没，新篁枝半摧。兹晨怅多绪，怀友自难裁。况复重城内，日暮独裴回。玉阶良史笔，金马掞天才。高甍通散骑，复道驾蓬莱。思君赠桃李，于此冀琼瑰。","dynasty":"唐代","title":"中书寓直咏雨简褚起居上官学士"}
{"author":"杨师道","content":"暮春还旧岭，徙倚玩年华。芳草无行径，空山正落花。垂藤扫幽石，卧柳碍浮槎。鸟散茅檐静，云披涧户斜。依然此泉路，犹是昔烟霞。","dynasty":"唐代","title":"还山宅"}
{"author":"杨师道","content":"宝马权奇出未央，雕鞍照曜紫金装。春草初生驰上苑，秋风欲动戏长杨。鸣珂屡度章台侧，细蹀经向濯龙傍。徒令汉将连年去，宛城今已献名王。","dynasty":"唐代","title":"咏马"}
{"author":"杨师道","content":"霜重麟胶劲，风高月影圆。乌飞随帝辇，雁落逐鸣弦。","dynasty":"唐代","title":"奉和咏弓"}
{"author":"杨师道","content":"圆池类璧水，轻翰染烟华。将军欲定远，见弃不应赊。","dynasty":"唐代","title":"咏砚"}
{"author":"杨师道","content":"皇猷被寰宇，端扆属元辰。九重丽天邑，千门临上春。","dynasty":"唐代","title":"奉和正日临朝应诏"}
{"author":"杨师道","content":"二八如回雪，三春类早花。分行向烛转，一种逐风斜。","dynasty":"唐代","title":"咏舞（一作杨希道诗）"}
{"author":"杨师道","content":"采莲江浦觅同心，日暮风生江水深。莫言花重船应没，自解凌波不畏沈。","dynasty":"隋代","title":"采莲"}
{"author":"杨师道","content":"汉家伊洛九重城，御路浮桥万里平。桂户雕梁连绮翼，虹梁绣柱映丹楹。朝光欲动千门曙，丽日初照百花明。燕赵蛾眉旧倾国，楚宫腰细本传名。二月桑津期结伴，三春淇水逐关情。兰丛有意飞双蝶，柳叶无趣隐啼莺。扇里细妆将夜并，风前独舞共花荣。两鬟百万谁论价，一笑千金判是轻。不为披图来侍寝，非因主第奉身迎。羊车讵畏青门闭，兔月今宵照后庭。","dynasty":"唐代","title":"阙题"}
{"author":"杨师道","content":"玉琯凉初应，金壶夜渐阑。沧池流稍洁，仙掌露方漙.雁声风处断，树影月中寒。爽气长空净，高吟觉思宽。","dynasty":"唐代","title":"初秋夜坐应诏"}
{"author":"杨师道","content":"眷言怀隐逸，辍驾践幽丛。白云飞夏雨，碧岭横春虹。草绿长杨路，花疏五柞宫。登临日将晚，兰桂起香风。","dynasty":"唐代","title":"赋终南山用风字韵应诏"}
{"author":"杨师道","content":"洛城花烛动，戚里画新蛾。隐扇羞应惯，含情愁已多。轻啼湿红粉，微睇转横波。更笑巫山曲，空传暮雨过。","dynasty":"唐代","title":"初宵看婚"}
{"author":"杨师道","content":"北林鹊夜飞，南轩月初进。调弦发清徵，荡心祛褊吝。变作离鸿声，还入思归引。长叹未终极，秋风飘素鬓。丝传园客意，曲奏楚妃情。罕有知音者，空劳流水声。","dynasty":"唐代","title":"侍宴赋得起坐弹鸣琴二首（一作杨希道诗）"}
{"author":"杨师道","content":"久擅龙门质，孤竦峄阳名。齐娥初发弄，赵女正调声。嘉客勿遽反，繁弦曲未成。","dynasty":"唐代","title":"咏琴（一作杨希道诗）"}
{"author":"杨师道","content":"短长插凤翼，洪细摹鸾音。能令楚妃叹，复使荆王吟。切切孤竹管，来应云和琴。","dynasty":"唐代","title":"咏笙（一作杨希道诗）"}
{"author":"杨师道","content":"桂树春晖满，巢乌刷羽仪。朝飞丽城上，夜宿碧林陲。背风藏密叶，向日逐疏枝。仰德还能哺，依仁遂可窥。惊鸣雕辇侧，王吉自相知。","dynasty":"唐代","title":"应诏咏巢乌"}
{"author":"杨师道","content":"辇路夹垂杨，离宫通建章。日落横峰影，云归起夕凉。雕轩动流吹，羽盖息回塘。薙草生还绿，残花落尚香。青岩类姑射，碧涧似汾阳。幸属无为日，欢娱尚未央。","dynasty":"唐代","title":"奉和夏日晚景应诏"}
{"author":"杨师道","content":"春山临渤海，征旅辍晨装。回瞰卢龙塞，斜瞻肃慎乡。洪波回地轴，孤屿映云光。落日惊涛上，浮天骇浪长。仙台隐螭驾，水府泛鼋梁。碣石朝烟灭，之罘归雁翔。北巡非汉后，东幸异秦皇。搴旗羽林客，跋距少年场。龙击驱辽水，鹏飞出带方。将举青丘缴，安访白霓裳。","dynasty":"唐代","title":"奉和圣制春日望海"}
{"author":"杨师道","content":"休沐乘闲豫，清晨步北林。池塘藉芳草，兰芷袭幽衿。雾中分晓日，花里弄春禽。野径香恒满，山阶笋屡侵。何须命轻盖，桃李自成阴。","dynasty":"唐代","title":"春朝闲步"}
{"author":"杨师道","content":"陇头秋月明，陇水带关城。笳添离别曲，风送断肠声。映雪峰犹暗，乘冰马屡惊。雾中寒雁至，沙上转蓬轻。天山传羽檄，汉地急征兵。阵开都护道，剑聚伏波营。于兹觉无度，方共濯胡缨。","dynasty":"唐代","title":"横吹曲辞。陇头水"}
{"author":"钱公辅","content":"　　范文正公，苏人也，平生好施与，择其亲而贫，疏而贤者，咸施之。　　方贵显时，置负郭常稔之田千亩，号曰义田，以养济群族之人。日有食，岁有衣，嫁娶凶葬，皆有赡。择族之长而贤者主其计，而时共出纳焉。日食人一升，岁衣人一缣，嫁女者五十千，再嫁者三十千，娶妇者三十千，再娶者十五千，葬者如再嫁之数，葬幼者十千。族之聚者九十口，岁入给稻八百斛。以其所入，给其所聚，沛然有余而无穷。屏而家居俟代者与焉；仕而居官者罢其给。此其大较也。　　初，公之未贵显也，尝有志于是矣，而力未逮者二十年。既而为西帅，及参大政，于是始有禄赐之入，而终其志。公既殁，后世子孙修其业，承其志，如公之存也。公虽位充禄厚，而贫终其身。殁之日，身无以为敛，子无以为丧，唯以施贫活族之义，遗其子而已。　　昔晏平仲敝车羸马，桓子曰：「是隐君之赐也。」晏子曰：「自臣之贵，父之族，无不乘车者；母之族，无不足于衣食者；妻之族，无冻馁者；齐国之士，待臣而举火者，三百余人。以此而为隐君之赐乎？彰君之赐乎？」于是齐侯以晏子之觞而觞桓子。予尝爱晏子好仁，齐侯知贤，而桓子服义也。又爱晏子之仁有等级，而言有次也；先父族，次母族，次妻族，而后及其疏远之贤。孟子曰：「亲亲而仁民，仁民而爱物。」晏子为近之。观文正之义，贤于平仲，其规模远举又疑过之。　　呜呼！世之都三公位，享万锺禄，其邸第之雄，车舆之饰，声色之多，妻孥之富，止乎一己而已，而族之人不得其门而入者，岂少也哉！况于施贤乎！其下为卿，为大夫，为士，廪稍之充，奉养之厚，止乎一己而已；而族之人操瓢囊为沟中瘠者，又岂少哉？况于他人乎！是皆公之罪人也。　　公之忠义满朝廷，事业满边隅，功名满天下，后必有史官书之者，予可无录也。独高其义，因以遗于世云。","dynasty":"宋代","tags":"古文观止，叙事，赞美，写人","title":"义田记"}
{"author":"钱公辅","content":"七闽天东南，群山号未绝。其中长乐郡，佳丽比吴越。日出朝可攀，地温冬不雪。","dynasty":"宋代","title":"福州"}
{"author":"钱公辅","content":"每同南郭先生到，今伴东牟太守来。自顾拙疏聊自乐，白云径里踏荒苔。","dynasty":"宋代","title":"和许仲涂郎中游山"}
{"author":"钱公辅","content":"曩时曾作家山游，亭有翠麓排新幽。疏轩密牖竹锵戛，烈风劲雨松飕飀。呀然出户瞰山足，屹然数竿围上头。扫除云峰耸客步，煎煮锡水供茶瓯。我时既合众宾饮，醉岸山帻心迟留。山僧领我丐诗榜，诗未脱吻惊旋辀。四方环走倏已晚，十载负约今方酬。珍蓝增葺想胜旧，我已白首縻藩州。何当一赋归去来，再款岩室空披搜。吾宗道人正嘉遯，摆脱世上无穷忧。欣逢主人贤且令，泉石笑傲都相求。上人洒扫莫暂闲，行行逆我西来舟。","dynasty":"宋代","title":"寄题翠麓寺呈伯强寺丞"}
{"author":"钱公辅","content":"蓬莱谪居香案吏，此语昔自微之始。后人慷慨慕前芬，高阁雄名由此起。一从圮废知几年，栋摧礎断埋空山。遗踪馀址杳何处，惟有竹树荒芜閒。过者徘徊游者惜，举头不见溪山色。寂寞无人欲问谁，神仙有景真虚掷。一兴一弊固有时，主人旌斾来何迟。下车铓刃得优逸，痛此旧事几凌夷。呼工萃材若河决，正值西成农隙月。屹然大厦立层巅，百尺崇基鬼神拔。虹霓截空崖险平，一级一级烟云生。步武陵虚眉睫湿，四面四面屏障迎。时攜宾佐恣吟赏，笙歌辈类文章党。回眸眩晃相顾笑，莫辨人间与天上。观风龌龊环翠低，左右罗列如婴儿。鉴湖浩渺稽岭秀，上下延揖生光辉。秋日凄清春日媚，冬宜饮雪夏宜醉。四时风景各一全，须言不是寻常地。乃知真境未易彰，神物宝护天缄藏。人谋暗与鬼工合，一日剖露如腾骧。越王台榭荒凉后，唐相英灵磨灭久。千岩万壑幽隐处，而今尽入人襟袖。凭栏黯黯半斜阳，烧烟渔火凝寒光。此时撇起千里恨，使人凄哽生断肠。隔帘依依渐明月，酒气浩荡歌声滑。此时放出百杯欢，使人雍容重击节。惟公独作蓬莱主，夜拥琴书杂樽俎。胸中气焰欲干斗，座上辞锋欣捉麈。嗟余时作蓬莱客，赋咏登临儒者职。千日徒教混醉醒，七言未解锵金石。蓬莱本在沧溟中，那知平地别有宫。方壶圆峤咫尺是，愿乘鹏翼长西东。满筵谁匪蓬莱宾，阖境尽是蓬莱民。人人共结蓬莱约，行行醉看蓬莱春。","dynasty":"宋代","title":"蓬莱行"}
{"author":"钱公辅","content":"若耶溪出若耶山，浪影溶溶入醉颜。仙客曾因一箭赠，樵风长到五云关。数峰蘸碧轻清外，双舸浮春上下閒。料得当年乘兴子，为贪烟水宿前湾。","dynasty":"宋代","title":"若耶溪"}
{"author":"钱公辅","content":"一朵云根压众岚，古传深坎自天錾。藏书未必先王事，好怪惟闻太史探。洞府閒来何寂寞，龙髯垂处认{上髟下监}鬖。近岩更剖知章字，谩识奇踪意自甘。","dynasty":"宋代","title":"禹穴"}
{"author":"钱公辅","content":"谁把江湖付此翁，江湖更在广城中。葺成世界三千景，占得鹏天九万风。宴豆四时諠画鼓，游人两岸跨长虹。他年若数东南胜，须作蓬邱第一宫。","dynasty":"宋代","title":"众乐亭二首"}
{"author":"钱公辅","content":"势压平湖四面佳，好风明月是生涯。鲸鲵背上浮三岛，菡萏香中放两衙。屏列已疑云母净，帘垂不待水精奢。此心会笑元丞相，终日楼台为一家。","dynasty":"宋代","title":"众乐亭二首"}
{"author":"鲍家四弦","content":"白露湿庭砌，皓月临前轩。此时去留恨，含思独无言。","dynasty":"唐代","title":"送韦生酒"}
{"author":"鲍家四弦","content":"风飐荷珠难暂圆，多情信有短姻缘。西楼今夜三更月，还照离人泣断弦。","dynasty":"唐代","title":"送鲍生酒"}
{"author":"邓良佐","content":"扶光寒射海东红，砥柱中流起梵宫。粤徼千年留壮丽，江波万派尽浮空。依微树色当窗见，隐约禅房有路通。解道摩尼知是否，乾坤清气满鸿濛。","dynasty":"明代","title":"秋日集海珠寺"}
{"author":"邓良佐","content":"庙貌森严俎豆新，前朝冠冕识南人。孤忠独抗云霄志，百折犹存社稷身。麟阁千秋争想像，龙门一代许攀麟。江边何物堪持荐，欲驾扁舟采白蘋。","dynasty":"明代","title":"谒李忠简公祠"}
{"author":"邓良佐","content":"丈人骑鹤自何年，窅窱郊原隐洞天。三秀独馀寒涧色，五株长结野坛烟。潮通石井丹砂在，地入朱明紫气连。遗迹不随沧海变，故令仙史扣灵筌。","dynasty":"明代","title":"赵太史先生浮邱"}
{"author":"邓良佐","content":"云锁松门野径幽，使车停处觅真游。筵开晴揽青山色，木落霜含白雁秋。身寄灵踪探石室，杯深明月啸南楼。相随笙鹤犹堪听，只恐歌鸾未易酬。","dynasty":"明代","title":"秋日赵太史招同黎秘书祁林二子集听笙亭得楼字"}
{"author":"邓良佐","content":"芙蓉天削海中开，野寺萧寥傍古台。鼎足已知分并峙，玉环何事独归来。雨馀基畔苔空积，水绕矶头咽复回。谁道辞刘心最苦，千秋留作不然灰。","dynasty":"明代","title":"蟂矶孙夫人庙用解学士韵"}
{"author":"邓良佐","content":"层轩虚敞构新成，骋望乘春逸兴生。雉堞绣连千井逦，芙蓉晴削万峰明。疏梅细逐雕檐落，乳燕频窥彩幔轻。恣赏浩歌那惜醉，谢家宾从喜同倾。","dynasty":"明代","title":"春日饮刘少已新楼"}
{"author":"邓良佐","content":"萍逢不尽结交殷，何事归心逐雁群。客梦庭闱章水远，路歧烟树粤江分。游存五国观风论，匣有双龙傍斗文。两地比邻应未隔，相期意气几如君。","dynasty":"明代","title":"送罗宪辟还豫章"}
{"author":"邓良佐","content":"清夜维舟岸夹山，海潮断处水潺潺。千峰月色浮璚岛，万壑涛声响佩环。游子浩歌徒自放，美人丛桂共谁攀。乘秋羽翮将无健，矫首渑池未是难。","dynasty":"明代","title":"夜泊峡山口寄怀刘季德"}
{"author":"邓良佐","content":"秋深霜冷入天南，缁拂重逢喜盍簪。坐有黄花堪共把，壁留奇字许频探。唾壶击后谈偏剧，刻羽歌来兴益酣。尘世蘧庐君自见，未须憔悴说江潭。","dynasty":"明代","title":"过陈郡丞旅馆以诗见投次韵奉酬"}
{"author":"邓良佐","content":"玄言念合意如兰，何事奇游拂鹖冠。兴逐浮云随去鹤，人从紫气望飞鸾。半生题句江湖满，一骑飘尘驿路寒。欲向朱明寻胜侣，拍肩岩畔好相看。","dynasty":"明代","title":"送游山人之五羊访浮邱诸社丈"}
{"author":"邓良佐","content":"野馆重经几日程，芙蓉如削万峰晴。梅花欲放忽惊眼，鸟雀迎人亦解情。过隙此时徒禄食，雕虫十载愧浮名。阳回极目来南雁，一醉停云待月生。","dynasty":"明代","title":"宿太宁公馆"}
{"author":"邓良佐","content":"曾事探奇礼佛齐，振衣如黛列峰排。洞开一线通青汉，乳结千年滴翠崖。风静磬声沉竹院，日移幡影落松阶。尘心快听观生语，欲泛津梁恐未涯。","dynasty":"明代","title":"陈郡丞游南岩均庆寺用韵"}
{"author":"邓良佐","content":"探胜相期碧涧前，浮杯犹得藉飞泉。残碑寂寞怜芳草，灵气依微隐洞天。跨鹤有时留玉舄，定猿无复问僧禅。人间几见沧桑异，且向名山纪列仙。","dynasty":"明代","title":"暮春陪诸丈郊游经蒲涧寺址为安期上升处用苏长公韵"}
{"author":"邓良佐","content":"珠厓枹鼓偶相闻，靖寇谁知有冠军。白羽昼传麾海岛，欃枪宵见堕南云。铙吹半作平黎曲，石画新齐谕蜀文。麟阁姓名真不忝，黄金早晚策元勋。","dynasty":"明代","title":"赠元宇邓参戎平黎"}
{"author":"邓良佐","content":"千仞圭峰削壁阴，多君萧散在山林。观生自淡云霞思，阅世能澄水月心。花影半窗移午梦，渔歌一曲濯烦襟。汉阳亦有庞公宅，不似江门寄兴深。","dynasty":"明代","title":"题新会胡湛吾号"}
{"author":"陈起","content":"波光山色两盈盈，短策青鞋信意行。葑草烟开遥认鹭，柳条春早未藏莺。谁家艳饮歌初歇，有客孤舟笛再横。风景无穷吟莫尽，且将酩酊乐浮生。","dynasty":"宋代","title":"湖上即事"}
{"author":"陈起","content":"鹊巢犹挂三更月，渔板惊回一片鸥。吟得诗成无笔写，蘸他春水画船头。","dynasty":"宋代","title":"夜过西湖"}
{"author":"陈起","content":"公衮殊相念，奇书寄布衣。此心才动处，万善要同归。本旨详敷衍，奎题重发挥。应怜蘧伯玉，投老始知非。","dynasty":"宋代","title":"安晚先生送自赞太上感应篇帙首御题诸恶莫作"}
{"author":"陈起","content":"稽首玄真像，当年助我军。龟蛇裨圣武，龙凤焕奎文。剑耸烧空焰，旗翻渡海云。上公传琬琰，分惠感慇勤。","dynasty":"宋代","title":"安晚先生送自赞太上感应篇帙首御题诸恶莫作"}
{"author":"陈起","content":"罢酒寻花涉断矶，颠跻犹复强褰衣。可怜醉眼无分别，却把旁边柳折归。","dynasty":"宋代","title":"罢酒"}
{"author":"陈起","content":"平生谨樽酒，投老更齐圣。优游接嘉宾，能使百忧屏。可怜陶士行，饮少亦致病。丰下改旧容，浮采满青镜。升降气失常，医经云上盛。亟试黄昏汤，要期勿药庆。朝来觉清爽，临窗发幽咏。","dynasty":"宋代","title":"病中偶成"}
{"author":"陈起","content":"薄命畏庚金，那逢阉茂临。一尊花下饮，半载药边吟。食味同玄酒，形骸类槁林。但存元气在，会见绿成阴。","dynasty":"宋代","title":"薄命"}
{"author":"陈起","content":"寂寥谁作侣，耿耿一寒釭。薄暮西风急，呼童掩却窗。","dynasty":"宋代","title":"薄暮"}
{"author":"陈起","content":"相亲逾骨肉，何以结情深。下箸觉可口，同盘还上心。拨灰君句就，曝背我寒侵。屡有梅窗约，行将共晚斟。","dynasty":"宋代","title":"朝宗馈食且复招饮"}
{"author":"陈起","content":"囊中五色丝，拟将舜裳补。玉阶远于天，莫睹干戚舞。治朝足文物，一室自规矩。少贱人或欺，黔娄况贫窭。毋作饭牛歌，春滋夜来雨。","dynasty":"宋代","title":"呈朱丛瑞"}
{"author":"陈起","content":"贺公梦三刀，恩荣被诏函。家山繄比隣，风俗应夙谙。承流复宣化，使民思棠甘。向来恺悌心，今足副时谈。","dynasty":"宋代","title":"送贺某赴兴化任"}
{"author":"陈起","content":"壶山邈千里，旌旗拂摇空。是邦足文物，教宜先泮宫。嗟余病十载，置身药裹中。追送不能远，望望昼锦红。","dynasty":"宋代","title":"送贺某赴兴化任"}
{"author":"陈起","content":"东书西向泝波行，霜冷风凄定几程。客枕夜长熊入梦，故园春到燕来迎。丈人山上芝堪友，西子湖边柳结情。回首尧天乡月皎，对床那不忆难兄。","dynasty":"宋代","title":"送杨明叔上舍归蜀"}
{"author":"陈起","content":"才藻世于家，勾朱新职华。学能如艺木，春到可生花。野店寒吟月，轻装晓度沙。君行余止酒，一念一兴嗟。","dynasty":"宋代","title":"送印寒邓簿得阙西归"}
{"author":"陈起","content":"钓鳌东海头，经春醉一舟。西溪拗罾人，小鲜终日求。","dynasty":"宋代","title":"所适"}
{"author":"陈起","content":"佳气满吴洲，琅琅谪仙句。当其傲云月，风流良可慕。寂寥数百载，何人踵逸步。建溪有刘侯，于吟契其趣。是和建与吴，妙处同一悟。水石巧萦纡，烟云互吞吐。花光时变眩，山色无旦暮。物物可供吟，先为梅花赋。","dynasty":"宋代","title":"题建溪刘希和吟趣园"}
{"author":"陈起","content":"薰风轩槛晓晴开，郁郁桐阴手自栽。二水合流当户过，一山分影入楼来。琴逢良夜时挥刑，诗欲名家巧翦裁。可羡一廛安所适，纷纷车马汩黄埃。","dynasty":"宋代","title":"题适安清湖寓居"}
{"author":"陈起","content":"曾味西窗稿，经年齿颊清。细评何物似，碧涧一杯羹。","dynasty":"宋代","title":"题西窗食芹稿"}
{"author":"陈起","content":"鹿随寒策穿云，解后灵峰时节。含毫谁貌闲情，莫尽胸中风月。","dynasty":"宋代","title":"题玉泉画像次来轴韵"}
{"author":"陈起","content":"景物写成编，清新人竞传。风轻花自若，雨骤鸟恓然。老我尘中累，多君物外仙。未能抛世虑，山馆借床眠。","dynasty":"宋代","title":"天台桐柏观李高士惠诗兼寄其游山纪咏一编且"}
{"author":"陈起","content":"又复移舟践旧盟，喜随师友挹湖光。一番雨势生秋意，几处蝉声送夕阳。亭榭家家增藻饰，星河岁岁曜文章。断桥向午蟾方出，载月乘风更举觞。","dynasty":"宋代","title":"同毛谊夫喻可中夜泛西湖"}
{"author":"陈起","content":"藜杖同僧扣，应门野叟闲。放他猿摘果，莫把白云关。","dynasty":"宋代","title":"同清兄看猿"}
{"author":"陈起","content":"辛亥仲春将徂兮，有客踵门曰风日流丽，邀余共泛西湖之舽。舽南去而忽西兮，昨之折槛今复饰以成杠。背苏堤万丝之绿阴兮，望一簇孤山之青橦。层峰叠嶂巉绝露天巧，珠英琪树发越地之灵，一声何处兮钟撞。篙师告余曰，此寿星古刹，上有奇观，开宇宙于八窗。舍舟策杖，步步巍峨，谢屐殊劳双。回廊曲转忽轩豁，檐飞栋複，青绿交辉。心开目骇，而揖西子之湖，子胥之江。观者杂遝，倏来，余独凭栏，境与心会，便欲驭风跨蜿虹。烟云万态，客拟状而运思，羿今老退，且逊锐逄。庄严世界，合爪赞叹，要使天下名山夸咏者，睹此奇伟而心降。风寒下山吹欲倒，连呼春酒亟开缸。箫鼓画船徒自纷耳目，何如美成清绝按新腔。诗成肯对俗子哦，驰介城南寄老庞。","dynasty":"宋代","title":"同友人泛舟过断桥登寿星江湖伟观归舟听客讴"}
{"author":"陈起","content":"懿德遐龄世所尊，浓薰班马到诸孙。疏荣花诰加宏邑，赐第兰阶侈异恩。了了三乘言外趣，如如一性定中存。鱼轩应向西方去，知在莲花第几根。","dynasty":"宋代","title":"挽林夫人"}
{"author":"陈起","content":"桐阴吟社忆当年，别后攀梅结数椽。湖海有声推逸韵，弓旌不至叹遗贤。儿收残稿能传业，自志平生不愧天。航便双鱼无复得，夹山西望泪潺湲。","dynasty":"宋代","title":"挽梅屋"}
{"author":"陈起","content":"前月相过了无恙，小窗画卷手亲开。不知翁作仙游去，忽见儿封圹记来。寂寂芸居香不断，恓恓公坞韵堪哀。客中为洒秋风泪，尚想吟魂绕夜台。","dynasty":"宋代","title":"挽宣教郎新差通判废元府王琮"}
{"author":"陈起","content":"今朝王母晏西池，葱蒨祥烟霭绣帷。坐摘蟠桃华寿席，行看丹桂发孙枝。鱼轩锦毂花千叠，鸾诰金铃络四垂。好是殷勤千岁祝，老莱先酌后门楣。","dynasty":"宋代","title":"汪夫人筵上口号"}
{"author":"陈起","content":"二年不觌盂山贤，戌客打门惊幽禅。手持姑溪之双鲤，中藏片玉龙鸾镌。弘璧天球匠意古，未数大历郎与钱。自非仙蜕得灵骨，何以坐拍洪崖肩。秋高约我西湖边，是时抱衾借枕眠。未赓疏影暗香句，且继寒泉秋菊篇。箧中尚有诗一编，持赠虽微意则虔。锦段料应重下剪，向来清思涌如泉。","dynasty":"宋代","title":"汪起潜谢送唐诗用韵再送刘沧小集"}
{"author":"陈起","content":"要知筋力衰多少，一觉才回常了了。邻钟无奈五更何，望断窗纱不能晓。","dynasty":"宋代","title":"望晓"}
{"author":"陈起","content":"寒釭旋擿动冥搜，泓玉摩研万象愁。铁版响廊催早粥，铜壶添水易新筹。一声鸡唱惊残梦，再听鸦群过小楼。可惜秋光帷帟隔，料应河治五更收。","dynasty":"宋代","title":"闻邻寺粥"}
{"author":"陈起","content":"呜呜画角悲，又复掩柴扉。夜月云千里，春城水四围。连宵灯报喜，几日鸟啼归。飞尽东郊絮，谁怜尚夹衣。","dynasty":"宋代","title":"呜呜"}
{"author":"陈起","content":"昔人馈药不敢尝，未达寒温良毒旨。朝来剥啄客问病，宝剂盈奁意何侈。便当三咽答殷勤，儿欲先尝还且止。平生结交结以心，岂有鸩人羊叔子。多君相济义薄云，友道线绝今振起。绿阴庭院趁清和，拌擞精神迎药喜。","dynasty":"宋代","title":"武兄惠药"}
{"author":"陈起","content":"此心只欲与民安，不要人知道有官。顾得簥来虽是小，买他船去却须宽。","dynasty":"宋代","title":"西兴道间"}
{"author":"陈起","content":"夜雨生寒换夹衣，形臞貌悴叹衰迟。病中何物能消遣，一榻揩摩十载诗。","dynasty":"宋代","title":"消遣"}
{"author":"陈起","content":"芳意迢迢客梦闲，乱红飞尽晓泥乾。薄罗尚怯馀寒在，一阵东风剪牡丹。","dynasty":"宋代","title":"晓寒即事"}
{"author":"陈起","content":"信步过高岗，随僧到上方。泉浸松迳润，风出稻畦芗。地险人谁问，山深屋亦藏。惜无碑可考，创立自南唐。","dynasty":"宋代","title":"信步"}
{"author":"陈起","content":"梦觉疏蝉韵更凄，阑干曲曲柳阴移。吴蚕蜀茧缲千尺，一种愁机两处丝。","dynasty":"宋代","title":"修父知县万里寄诗久未能答午枕梦见之觉而有"}
{"author":"陈起","content":"青山当户牖，雪后非吾有。为问谢家池，绿波还在否。","dynasty":"宋代","title":"雪后"}
{"author":"陈起","content":"滕六庭前三致意，应翻奚锦报琼瑶。剡梅莫讶山阴棹，寒色欺人是灞桥。","dynasty":"宋代","title":"雪中简赵德行"}
{"author":"陈起","content":"一天和气到柴门，槛内兰芽也玉温。静炷衙香谁与伴，慈悲大士共黄昏。","dynasty":"宋代","title":"雪中三绝"}
{"author":"陈起","content":"探梅又复负前盟，曾念霜风病不禁。清晓担头和雪买，数枝亲插供观音。","dynasty":"宋代","title":"雪中三绝"}
{"author":"陈起","content":"可怜切切度众生，千百年来魄尚灵。自幼归依今老矣，濯云晓汲荐清泠。","dynasty":"宋代","title":"雪中三绝"}
{"author":"陈起","content":"可是归心急，行装冒雪夫。向来期重任，未可羡先鞭。人事亏盈月，烟波远近船。明时困英特，此别又三年。","dynasty":"宋代","title":"雪中送黄希声西归"}
{"author":"陈起","content":"前坡风雨夕，髯奴恶颠怪。衔林幻金波，滟滟玉船载。雪边春意回，风味几鹅儿。若与曹瞒说，翻樽左慈慈。","dynasty":"宋代","title":"羊羔酒呈朱丛瑞"}
{"author":"陈起","content":"父子跏趺绝似僧，青灯一盏夜三更。读残戴记儿将倦，山栗旋煨仍擘橙。","dynasty":"宋代","title":"夜诵"}
{"author":"陈起","content":"六经宇宙色无际，消得斯文一贯穿。万水混茫潮约海，三辰焕烂斗分天。鸢鱼察理河洛后，金玉追章秦汉前。遥夜并听仍暗味，奎明谁敢第三篇。","dynasty":"宋代","title":"夜听诵太极西铭"}
{"author":"陈起","content":"羁游何事复来东，岂是三生太史公。舞鹤台空丹蜕井，见龙坛古瑞名宫。石帆酒甕遗秦迹，玉简金书閟禹功。万壑松风秋愈壮，直将幽意问穹隆。","dynasty":"宋代","title":"谒阳明洞天"}
{"author":"陈起","content":"一念无尘杂，三更有梦回。同他石桥老，过水探寒梅。","dynasty":"宋代","title":"一念"}
{"author":"陈起","content":"一榻世缘轻，毋将事物萦。昔人言岂误，慧自静中生。","dynasty":"宋代","title":"一榻"}
{"author":"陈起","content":"一气妙磅礴，万汇屈者伸。方寸函太极，宇宙皆吾仁。端平改化弦，真儒手洪钧。厥今扶公道，皆昔夹袋人。","dynasty":"宋代","title":"以仁者寿为韵寿侍读节使郑少师"}
{"author":"陈起","content":"岧峣阊阖云，蹀躞绣鞍马。细毡侍珠旒，治道谈帝者。归来西湖滨，岸帻松盖下。秋渌晚涵山，挹以荐残斝。","dynasty":"宋代","title":"以仁者寿为韵寿侍读节使郑少师"}
{"author":"陈起","content":"赋诗投金濑，俸入犹半有。煇煌奉国节，一粟乃不受。赢副初何心，国计要丰阜。一丸济世德，阳报期千寿。","dynasty":"宋代","title":"以仁者寿为韵寿侍读节使郑少师"}
{"author":"陈起","content":"西禅欲南阐，胡僧越海来。一蹴嵩山云，支分五岐开。逢人问灵源，要识老牛胎。半生苦迷此，所见只瞢哉。有时面壁求，眼底仍飞埃。谁知机凑到，却自诗中回。无中写出有，金枝生蒿莱。再拜先生语，段段空中裁。当此意会处，高唱还自咍。如得合浦珠，如获荆山瑰。方信春力到，无地匝苍苔。可怜思花人，区区羯鼓催。我今得密旨，敢熄炉中灰。瓣香为南丰，用酬开灵台。","dynasty":"宋代","title":"以毅斋曾先生诗法曰能以无情作有情子熊举以"}
{"author":"陈起","content":"尊酒贪迎月，人生醉后佳。夜来窗不掩，吹落一瓶花。","dynasty":"宋代","title":"迎月"}
{"author":"陈起","content":"清如雅操直如弦，此意于今久不传。月冷风高清禁地，只将古调奏钧天。","dynasty":"宋代","title":"咏琴上曹先生"}
{"author":"陈起","content":"向来莲社本遗荣，勾引渊明造道场。梵叶翻残空佛印，念珠持久现圆光。秋花依约生凉意，暑雨微茫送夕阳。客退饭馀无个事，悠然一枕到羲皇。","dynasty":"宋代","title":"悠然"}
{"author":"陈起","content":"何期来此地，重谒告成祠。菲饮泉堪酌，桐棺事莫知。蟾分丹桂影，龙矫老松枝。拂石寻遗字，苔荒大业碑。","dynasty":"宋代","title":"游禹庙"}
{"author":"陈起","content":"兰砌懽传书种子，宝刀剃发月初弥。绝怜雅致高于俗，点易残朱抹囟儿。","dynasty":"宋代","title":"友人新息满月"}
{"author":"陈起","content":"人在江干月上卮，不妨想像一篇诗。月来即是葵窗至，对景成三忆曩时。","dynasty":"宋代","title":"与适安夜饮忆葵窗"}
{"author":"陈起","content":"片云才起月无辉，一缕沉烟对雨时。病后情怀慵把酒，看他儿辈探官嬉。","dynasty":"宋代","title":"元夕雨中偶成四绝奉寄东斋"}
{"author":"陈起","content":"歌吹萧条灯火稀，况逢连夕雨垂垂。黄堂景色非街市，应对山棚赋好诗。","dynasty":"宋代","title":"元夕雨中偶成四绝奉寄东斋"}
{"author":"陈起","content":"车驾行将享孟春，月收梅影可愁人。雨师不管闲舞舞，预向天街洒暗尘。","dynasty":"宋代","title":"元夕雨中偶成四绝奉寄东斋"}
{"author":"陈起","content":"浪儿归去抱愁眠，孤负霜蛾与孟蝉。润泽翻为田父喜，红灯带雨卜丰年。","dynasty":"宋代","title":"元夕雨中偶成四绝奉寄东斋"}
{"author":"陈起","content":"一庭人静月当空，桂不多花细细风。香露滴衣凉似水，恍然移下广寒宫。","dynasty":"宋代","title":"月下闻桂花"}
{"author":"陈起","content":"君诗如梅花，将尽春意函。一枝漏泄处，踏雪寒曾谙。肯践桃李场，溪山还自甘。破玉暗香度，似亲夷甫谈。","dynasty":"宋代","title":"芸隐提管诗来依韵奉答"}
{"author":"陈起","content":"我诗如折桐，经霜为一空。尚可亲时髦，托根日华宫。莫谓背于时，会在春风中。小雨洒清明，又是一番红。","dynasty":"宋代","title":"芸隐提管诗来依韵奉答"}
{"author":"陈起","content":"大藏五千卷，斋沐启宝函。强名禅教律，心了一一谙。向来曾乞食，此味醍醐甘。拈花饮先笑，意会不待谈。芸隐抱奇伟，未可论苦空。吾皇乐询道，日御赋政宫。会看召严徐，敷奏陛殿中。鸣靴踏龙尾，岂久莲依红。","dynasty":"宋代","title":"芸隐再和复用以酬"}
{"author":"陈起","content":"近因稚子传来意，知许衰翁两印章。字画莫教凡手刻，形模当取古人长。六书今独行秦峄，三体空闻设汉庠。后世阳冰能复古，未知何日寄文房。","dynasty":"宋代","title":"耘业许印章四韵叩之"}
{"author":"陈起","content":"我有龙尾双槽之研，肌润而若沐空蒙。旧藏古香氤氲，来自广之东。多君博雅，举以为赠，三嗅而抹月批风。要若鎔金加万佛经上，更须滴露点四圣书中。往昔浓薰怀太史，而今一瓣为南丰。藜光下照人何在，合下闲花馥旧丛。","dynasty":"宋代","title":"杂言送歙研广香与友人有怀杨校书幼度"}
{"author":"陈起","content":"今岁呈祥殊胜昔，六花端为寿筵开。小诗聊寓千秋意，不得相陪法喜来。","dynasty":"宋代","title":"赵济民生日"}
{"author":"陈起","content":"推敲久不见新裁，函轴光芒寄草莱。音调似于清庙听，风骚知自建安来。每嗟衰晚同篱菊，岂意先春得岭梅。拂拭尘轩对清绝，愧无锦段报琼瑰。","dynasty":"宋代","title":"赵监簿寄建宁诸诗"}
{"author":"陈起","content":"陋室与高门，东西互接畛。相聚虽不稠，相别殊难忍。风帆去程遥，到时秋未尽。少试裨画材，计台作标准。恨无双羽翔，汩汩成蠹隐。便结南浦梦，独立江风紧。","dynasty":"宋代","title":"赵紫芝运干"}
{"author":"陈起","content":"千载靖节翁，秫向公田种。万钟于我何，肯恋五斗俸。长歌归去来，田园聊自奉。高蹈世莫俦，器局小管仲。嗟余昧于时，退思心每痛。世人不我知，小畦亲抱甕。唯有竹宫仙，时复致一供。四清山中珍，凡目为之动。黄独前未识，勿诮仲宣惷。春茗摘新芽，秋菰怀旧葑。江南贵乳酪，此意兼金重。得君同下箸，诗来再三讽。韵意两相高，文史叹足用。续貂愧狗尾，敢与贤者共。语奚较工拙，年来此心纵。软饱黑甜馀，无复春草梦。可人招不来，属篇亟持送。","dynasty":"宋代","title":"真静馈新茶菰乾黄独乳酪约葵窗适安共享适安"}
{"author":"陈起","content":"病与仇谋酒作成，药炉又复伴深更。邻钟自是常时听，才到霜天分外清。","dynasty":"宋代","title":"枕上"}
{"author":"陈起","content":"一病杯中物致危，翰林何事酷耽之。酒经若果通仙道，不向青山立断碑。","dynasty":"宋代","title":"止酒示圭"}
{"author":"陈起","content":"十幅溪藤皱縠纹，梅花梦里閟氤氲。裴航莫作瑶台想，约取希夷共白云。","dynasty":"宋代","title":"纸帐送梅屋小诗戏之"}
{"author":"陈起","content":"公衮殊相念，奇书寄布衣。此心才动处，万善要同归。本旨详敷衍，奎题重发挥。应怜蘧伯玉，投老始知非。","dynasty":"宋代","title":"安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云其一"}
{"author":"陈起","content":"今朝王母宴西池，葱茜祥烟霭绣帷。坐摘蟠桃华寿席，行看丹桂发孙枝。鱼轩锦毂花千叠，鸾诰金铃络四垂。好是殷勤千岁祝，老莱先酌后门楣。","dynasty":"宋代","title":"汪夫人筵上口号"}
{"author":"陈起","content":"六经宇宙包无际，消得斯文一贯穿。万水混茫潮约海，三辰焕烂斗分天。鸢鱼察理河洛后，金玉追章秦汉前。遥夜并听仍闇味，奎明谁敢第三篇。","dynasty":"宋代","title":"夜听诵太极西铭"}
{"author":"陈起","content":"东书西向溯波行，霜冷风凄定几程。客枕夜长熊入梦，故园春到燕来迎。丈人山上芝堪友，西子湖边柳结情。回首尧天乡月皎，对床那不忆难兄。","dynasty":"宋代","title":"送杨明叔上舍归蜀"}
{"author":"陈起","content":"兰砌欢传书种子，宝刀剃发月初弥。绝怜雅致高于俗，点易残朱抹囟儿。","dynasty":"宋代","title":"友人新息满月"}
{"author":"陈起","content":"遗碣钻辞掩夜台，脩文空叹逞馀才。鹿坡明月成惆怅，不见高人自往来。","dynasty":"宋代","title":"旧挽汪隐君其二"}
{"author":"陈起","content":"风捲疏烟远岫分，天开一镜皎无云。衰荷摇落汀洲晚，犹舞馀香坠茜裙。","dynasty":"宋代","title":"明远阁"}
{"author":"陈起","content":"鞦韆索外阑干侧，一曲凝云花影直。玉瓶风暖醉忘归，春水不分杨柳色。","dynasty":"宋代","title":"湖上曲"}
{"author":"陈起","content":"岧峣阊阖云，蹀躞志鞍马。细毡侍珠旒，治道谈帝者。归来西湖滨，岸帻松盖下。秋渌晚涵山，挹以荐残斝。北第何三辞，泉石怀绿野。","dynasty":"宋代","title":"以仁者寿为韵寿侍读节使郑少师其二"}
{"author":"陈起","content":"兰契简以诗，金铿而玉戛。招邀访逋仙，剧饮拟投辖。事有违人意，十常居七八。文园病政浓，况复泥泞滑。老怀欲舒散，天心若是恝。","dynasty":"宋代","title":"适安有湖山之招病不果赴"}
{"author":"陈起","content":"芸隐抱奇伟，未可论苦空。吾皇乐询道，日御赋政宫。会看召严徐，敷奏陛殿中。鸣靴踏龙尾，岂久莲依红。","dynasty":"宋代","title":"芸隐再和复用以酬其二"}
{"author":"陈起","content":"曲径一亭幽，三十六水聚。檐影接波光，蝉声入秋思。开薸静看云，爱月懒种树。濠上意如何，疏钟烟外寺。","dynasty":"宋代","title":"寄题当湖隐渌亭"}
{"author":"陈起","content":"只因閒未得，又慕得閒名。一幅无尽态，四时有馀情。吟清招鹤伴，机熟付鸥盟。坐久不知晚，前汀烟水横。","dynasty":"宋代","title":"三游钱园并题四时画图"}
{"author":"陈起","content":"献璞无成喜弄璋，世间得失事相参。刘蕡不得言时事，半为当时记朴庵。","dynasty":"宋代","title":"酬成贤良"}
{"author":"陈起","content":"冷浸溪藤松下月，密缄远寄袁安雪。忍蹴茸茸一径毡，依约江行晓时节。","dynasty":"宋代","title":"次黄伯厚惠纸衾韵"}
{"author":"陈起","content":"昨宵约有临西池，冰蟾不至鹑火飞。归来一室白于昼，乃是新诗光陆离。当年应剖琼蚌腹，不然何以明于烛。细窥字字欲走盘，三复庵名悟圆熟。一片情田万古耕，有年能得几书经。小疵终是未全稔，孰若先生耨获精。南窗寄傲遂初欲，移石畦兰更纫菊。茶烟细杂玉炉沉，研影净涵金井渌。林下今才见一人，却疑图任思旧臣。自昔东山岂终隐，似闻鸾诏下苍旻。","dynasty":"宋代","title":"答熟庵"}
{"author":"陈起","content":"新诗将远意，千里附文鳞。清响蝉嘘露，高闲鹤卧云。但知耕野水，不暇问朝绅。賸欲陪颜笑，凄凉吴楚分。","dynasty":"宋代","title":"答赵章泉"}
{"author":"陈起","content":"西邻逸韵偕秋清，瑶琴曾许月下听。神驰吟境日复日，金飚转矣寒此盟。昨夕相逢再有约，六花飞时湖上行。短檠不密泄此意，煇煌粟粟攒金英。哄堂一笑前未睹，信手闲阅灯花经。一主饮席设林麓，一主盍簪获衣朋。便欲笺天檄滕六，银杯逐马快此情。晓来喜见万瓦白，乃是天宇清霜明。得非分薄误灯花，还复灯花戏老兄。","dynasty":"宋代","title":"灯花戏简西邻"}
{"author":"陈起","content":"梅花雪岸去舟单，茅屋水田白鹭寒。好景几回吟不得，重来无语立阑干。","dynasty":"宋代","title":"第三桥诗"}
{"author":"陈起","content":"在杯莫向前山举，楚水吴云此地分。竹外谁家霜鹤唳，吟逋梅下昔曾闻。","dynasty":"宋代","title":"东郊瞻四望亭有感"}
{"author":"陈起","content":"青女凌波楚江冷，庭前一叶鸣金井。砧杵谁家试夹衣，西风搅碎芦花影。呼童折取篱下金，旋汲山泉注古瓶。细哦七字延秋色，寒香似欠东园清。江上子牟怀魏阙，离情一动肠千结。急呼斗酒破霜螯，楚月不碍西湖月。","dynasty":"宋代","title":"对菊有怀东园"}
{"author":"陈起","content":"六桥莺花春色浓，十年情绪药裹中。笔床茶灶尘土积，为君拂拭临东风。可笑衰翁不自忖，少年场中分险韵。画舸轻移柳线迎，侈此清游逢道韫。铢衣飘飘凌绿波，翡翠压领描新荷。雍容肯就文字饮，乌丝细染还轻哦。一杯绝类阳关酒，流水高山意何厚。曲未终兮袂已扬，一目归鸦噪栖柳。","dynasty":"宋代","title":"泛湖纪所遇"}
{"author":"陈起","content":"陈子一亩宫，居来七十年。当其春盛时，庭花发幽妍。转瞩长养天，青子垂檐前。秋收备百礼，冬享意则虔。年来风雨凌，垣倒壁四穿。上漏下卑湿，败隙遥瞻天。三生结施仁，睹此殊兴怜。舍以呷条柱，俾之撑危颠。工师得大木，裁制精且专。尚欠栌与楣，况复栋与椽。再干大檀越，结此欢喜缘。","dynasty":"宋代","title":"方晚先生贶以丹剂四种古调谢之"}
{"author":"陈起","content":"数声应寄春消息，才转花梢浓绿隔。早知襟韵倦逢迎，莫遣临风情脉脉。","dynasty":"宋代","title":"分得春禽效香奁体"}
{"author":"陈起","content":"露杯云馆昔相留，解佩人归暗绿洲。八斗才高空赋洛，九层台迥易悲秋。定知玉凤人吹怨，还念金龟婿远游。屏曲鸳鸯三十六，夜凉谁与结绸缪。","dynasty":"宋代","title":"分得无题"}
{"author":"陈起","content":"无成老见过，望望太平歌。惊雨愁扃户，闻风虑偃禾。杯中醇止久，瓶底粟无多。畎亩忧时切，天乎少警何。","dynasty":"宋代","title":"风雨作"}
{"author":"陈起","content":"丹穴来凤皇，彩羽辉朝阳。绿竹清溪边，激扬鸣宫商。嗈嗈凤皇曲，清风轻度竹。明时自歌舞，款步踏寒玉。啾啁雀声喧，去觅梧桐宿。","dynasty":"宋代","title":"凤凰曲"}
{"author":"陈起","content":"千里双鱼贲草堂，中藏环异夜腾光。兴因东阁增怀想，影落前荣不寄香。四韵休夸毛颖伎，几回曾误寿阳妆。感公意过兼金餽，惭乏琼琚展报襄。","dynasty":"宋代","title":"奉酬竹溪陈史君新诗墨梅之贶"}
{"author":"陈起","content":"甲辰迤逦至今年，药灶殊劳日夕煎。血气任他销与铄，向来诗骨已成仙。","dynasty":"宋代","title":"庚戌秋作"}
{"author":"陈起","content":"拂石坐秋绿，寓目山之阳。有白类积雪，谁放前村羊。冗蹄求一饱，寒草嚼峁藏。日晚山下路，西风吹稻香。","dynasty":"宋代","title":"观羊吟"}
{"author":"陈起","content":"髯张学书双鬓白，馀子百驾终莫及。晓兔经霜湘竹寒，秋蛇引露剡藤湿。拙时每向巧中生，圣处更从颠里入。素鹅春昼厌栏时，绿水波重竹风急。","dynasty":"宋代","title":"观张也愚作草圣"}
{"author":"陈起","content":"博古图中无此样，繄谁匠意巧胚胎。槐堂新送黄封酒，便可冲寒暖一杯。","dynasty":"宋代","title":"圭示急须制作亭当喜成一绝"}
{"author":"陈起","content":"山有灵芽可点金，名医未遇若为寻。药房掩昼情多感，竹榻逢秋老不禁。座上遍将唐帖揭，架中闲取晋诗吟。病怀得此相料理，更接兰交问讯音。","dynasty":"宋代","title":"郭圣与黄希声问候"}
{"author":"陈起","content":"卖花声里凭阑处，沽酒楼前对雨时。景物如初人自老，夕阳波上燕差池。","dynasty":"宋代","title":"过三桥怀山台"}
{"author":"陈起","content":"寒吹西轩入，罘罳设座隅。腰围同沈约，指爪类麻姑。静卧毡三叠，清斋饭一盂。晓来香满室，岩桂侈瓶炉。","dynasty":"宋代","title":"寒吹"}
{"author":"陈起","content":"春到牡丹花事阑，惜春约客游湖山。烟光万态属吟思，白石清泉流指间。双成解后兰舟驻，索纸大书春草句。成此风流一段奇，乐事百年能几遇。薄暮归来雨湿衣，买舟庇此十三徽。小梢愚怮阻人意，客散河梁灯火微。方将清事夸儿妇，桐君羽化无何有。一壶千金何处寻，愁绝瓠巴无措手。要知烦恼所根株，以爱布种当芟除。赵璧既返懽如初，哦诗称贺敢后欤。","dynasty":"宋代","title":"贺友人丝桐复归"}
{"author":"陈起","content":"春冰幕千丝，我箑美无度。习习南浦秋，受藏忆袭护。之子思吴鳞，触热遥问津。举箑寄薄劣，却暑兼障尘。荆榛道崎岖，轻车宜徐徐。戴星秣骊驹，未午投林庐。酌月重来期，名言毋重违。自嗟君是客，忍赋别离诗。","dynasty":"宋代","title":"洪扇赠别芮通父"}
{"author":"陈起","content":"近诗通谱江西社，新酿搀先天下秋。已许眼中窥一豹，可容杯里散千忧。","dynasty":"宋代","title":"胡季怀有诗约群从为秋泉之集辄以山果助筵戏"}
{"author":"陈起","content":"君家香醪蜜不如，试投桃李望瑶琚。敢夸所无易所有，潘郎一出果盈车。","dynasty":"宋代","title":"胡季怀有诗约群从为秋泉之集辄以山果助筵戏"}
{"author":"陈起","content":"秋千索外阑干侧，一曲凝云花影直。玉瓶风暖醉忘归，春水不分杨柳色。","dynasty":"宋代","title":"湖上曲"}
{"author":"陈起","content":"春前深惜别，病后政无诗。青又生菱角，红应熟荔枝。鱼甘宾席暖，风逆客帆迟。徒结连宵梦，邮音负所期。","dynasty":"宋代","title":"怀三山友人"}
{"author":"陈起","content":"谁与分天巧，裁成云锦裳。春花笼淡月，秋水照斜阳。得句皆奇伟，知音尽老苍。尚期京国路，相与较宫商。","dynasty":"宋代","title":"还刘雪坡词藁"}
{"author":"陈起","content":"一帆又是过西陵，天正寒时雨欲冰。心地自平潮自险，回瞻绛阙认觚棱。","dynasty":"宋代","title":"唤渡"}
{"author":"陈起","content":"玉泉驰一纸，八韵有情诗。不肯面相别，恐成离索悲。江声喷岸坼，潮势激帆危。旧制边州守，方令典辖司。","dynasty":"宋代","title":"黄路钤诗来告别"}
{"author":"陈起","content":"婚嫁债羁縻，何时是了期。每嗟身外累，无出女和儿。听漏寒无梦，添香夜有诗。沈沈澄万境，梅影月初移。","dynasty":"宋代","title":"婚嫁"}
{"author":"陈起","content":"又复逢初度，尪羸异昔时。预愁临丙戌，所愿值天医。翦彩装茶果，裁笺荐寿卮。今年都告免，汤饼却相宜。","dynasty":"宋代","title":"寄东斋"}
{"author":"陈起","content":"送君登广陌，杨柳正依依。别后人应老，庭前叶又飞。闯檐迎过雁，无语立斜晖。还忆西楼月，云寒白雪微。","dynasty":"宋代","title":"寄刘茂实"}
{"author":"陈起","content":"一片巴江月，移辉到庾梅。孤山春事早，疏影望东回。","dynasty":"宋代","title":"寄彭勿庵"}
{"author":"陈起","content":"曲迳一亭幽，三十六水聚。檐影接波光，蝉声入秋思。开薸静看云，爱月懒种树。濠上意如何，疏种烟外寺。","dynasty":"宋代","title":"寄题当湖隐渌亭"}
{"author":"陈起","content":"飞云起伏龙，大鹏运以风。风云一朝会，前塞今乃通。敛翼贤景略，时哉使其逢。腰钱与骑鹤，事或有适同。青门瓜吹香，绿水莲泛红。人物王谢家，风雅眼底空。参画耸台府，宜护碧纱笼。鄱江万折东，独鹗摩苍穹。浮图快一掷，归骑先宾鸿。","dynasty":"宋代","title":"寄汪起潜签判"}
{"author":"陈起","content":"天欲做奇事，清寒发化机。一云无不覆，万物尽同辉。水合渔烟暝，山空猎火微。夜窗歌七月，三叹及无衣。","dynasty":"宋代","title":"嘉平旦雪"}
{"author":"陈起","content":"天一孕真精，裁成六出霙。大声闻竹折，空色助梅清。节壮毡甘啮，兵奇鹜自惊。男儿须事业，谩说剡舟明。","dynasty":"宋代","title":"嘉平旦雪"}
{"author":"陈起","content":"已叹长安索米难，可禁风雪满长安。无家又是于人借，有命从来只有宽。春入园林根觉暖，色连天地眼生寒。西湖寂寞梅无伴，合向孤山忍冻看。","dynasty":"宋代","title":"借居值雪"}
{"author":"陈起","content":"桐花夹岸柳遮山，水面谁家燕子还。摩利阁边唐相井，濯衣人散暮潺潺。","dynasty":"宋代","title":"井亭桥"}
{"author":"陈起","content":"连墙不通问，千里乃寄音。平生于缔交，淡泊味最深。吴山青插天，应同碧玉簪。尚怜风马牛，暌若商与参。一声南来雁，西风又相寻。君其念衰朽，余亦怀瑶林。一廉了官事，吟外时鸣琴。识量万顷陂，文华宝南金。向来唐相璟，疑事问崔琳。诸台贵得贤，而肯舍此琛。会晤喜有期，宽此离索襟。","dynasty":"宋代","title":"静江商宰书来且索鄙语要道其冰雪相看之意古"}
{"author":"陈起","content":"粲粲高阳裔，浩气凌华星。当春拟判花，投老身如萍。抱瑟东乘桴，寂寥扉昼扃。海雾尚沾袂，北窗从雨零。","dynasty":"宋代","title":"旧居有怀"}
{"author":"陈起","content":"妻嗔山犬践园蔬，儿钓溪鱼餧鹤雏。总道村居无外事，有人庭下索诗逋。","dynasty":"宋代","title":"旧题隐者壁一绝"}
{"author":"陈起","content":"栖志浮云小万钟，带经高垄度春风。义方莫问当年事，十五男儿识阿戎。","dynasty":"宋代","title":"旧挽汪隐君"}
{"author":"陈起","content":"遗碣鑽辞掩夜台，修文空叹逞馀才。鹿坡明月成惆怅，不见高人自往来。","dynasty":"宋代","title":"旧挽汪隐君"}
{"author":"陈起","content":"献酬无算是杯行，午酌从容至四更。陶母侈于真率约，退思无倦若为情。","dynasty":"宋代","title":"举苇航适安饮"}
{"author":"陈起","content":"觥筹交错舞傞傞，延得嫦娥泛醁波。客谓平生无此乐，二章聊继饮中歌。","dynasty":"宋代","title":"举苇航适安饮"}
{"author":"陈起","content":"秋雨梧桐皇子府，春风杨柳相公桥。","dynasty":"宋代","title":"句"}
{"author":"陈起","content":"大哉易画包牺生，鸟迹科斗相继永。六体中间亦湮昧，次仲楷到钟王精。献捷之表最近古，庄正如持干戚舞。黄庭字字能通神，强弓千挽筋力均。宝书遥遥名不朽，正法欧虞远能守。后生不作诸老亡，睹君笔法得仙手。况君变格睨逸少，秋霁凭高森晚照。须知伯英到极工，中存楷则方入妙。我初不识君，见君石上文。从今便着青眼视，王谢庭前佳子弟。才能素所喜，喜极为君歌。君今弱冠不可那，更后十年当君何。","dynasty":"宋代","title":"楷书歌赠人"}
{"author":"陈起","content":"忆昔相逢初，一见即刮目。出处虽不齐，椒兰则同馥。论心到极处，情爱逾骨肉。十年传成癖，搰搰闭门读。高志尊所传，而肯曲从俗。抱此奇特操，平步可金玉。况复同窗友，槐庭秉钧轴。事有反所料，轩冕笑羁束。缙云邈千里，访道求辟谷。食枣怀安期，窃桃小方朔。平生精进心，自可登仙录。一著偶失算，九书无复续。洞霄有猿号，丹池无鹤浴。昨病失会葬，生刍东望哭。","dynasty":"宋代","title":"哭丹池王隐君"}
{"author":"陈起","content":"久藏斗酒谋诸妇，婢子仓皇错授醯。解后芸居初止酒，小厨海错旋开泥。","dynasty":"宋代","title":"葵窗送酒"}
{"author":"陈起","content":"山水佳如此，都忘客路难。鸥明寒渚净，雁入野田宽。事久人多厌，心清梦却安。独怜鸾翼远，谁念箧衣单。","dynasty":"宋代","title":"兰亭归途"}
{"author":"陈起","content":"倦叟寻芳藉短筇，故人解后一尊同。明霞浸水疑铺锦，彩阁横溪俨卧虹。猿去复归啼晓嶂，僧来相伴立春风。雪涛湍激开寒闸，涤尽尘襟万虑空。","dynasty":"宋代","title":"冷泉解后友人留饮"}
{"author":"陈起","content":"此山泉石胜，还思日日登。那知三生前，不是住山僧。","dynasty":"宋代","title":"冷泉凭栏"}
{"author":"陈起","content":"沉水香销一局棋，客来浅酌旋分题。画栏占得春多少，帘卷东风日未西。","dynasty":"宋代","title":"留题天乐寓张氏湖亭"}
{"author":"陈起","content":"破窗有子书鸦，杜门无客尝茶。春事应怜幽独，隔墙飞过杨花。","dynasty":"宋代","title":"六言"}
{"author":"陈起","content":"露湿萤光愈炽，月斜蛩韵尤清。微物得时若此，人生可不求名。","dynasty":"宋代","title":"六言简耘业"}
{"author":"陈起","content":"有客号奚毒，西来自赤水。外负炎炎气，内存温粹美。当年杨天惠，夸大不绝齿。解后段氏子，即之殊可喜。却邪乃素心，调中古无比。世仰大医王，民瘼咨朝市。二子愿托身，赴汤任驱使。兴怜维摩老，遣前护衰毁。病魔亟退舍，怡然得安垒。缅想蓄牛溲，陋哉子韩子。既非瞑眩剂，厥疾无瘳理。一念卫生恩，百拜额加子。","dynasty":"宋代","title":"履斋先生下颁参附往体以谢"}
{"author":"陈起","content":"今早神清觉步轻，杖藜聊复到前庭。市声亦有关情处，买得秋花插小瓶。","dynasty":"宋代","title":"买花"}
{"author":"陈起","content":"生平只为爱梅看，故喜春风上笔端。短轴携来新茧密，横枝化作老龙蟠。瘦于影落蟾波夜，清似香飘雪岭寒。拟贴曲屏圆好梦，苦吟依旧错凭栏。","dynasty":"宋代","title":"梅谷毛应麟画梅"}
{"author":"陈起","content":"峥嵘岁事春将至，寂寞梅花雪失期。独有垂杨伴幽怨，岂堪临水折长枝。","dynasty":"宋代","title":"梅花怨为汪耘业赋"}
{"author":"陈起","content":"风卷疏烟远岫分，天开一镜皎无云。衰荷摇落汀洲晚，犹舞馀香坠茜裙。","dynasty":"宋代","title":"明远阁"}
{"author":"陈起","content":"曝背向梅边，清闲且信缘。篱疏编荻补，帘断索麻联。道在贫何虑，天高听不偏。案头诗几卷，肠断鹡鸰篇。","dynasty":"宋代","title":"曝背"}
{"author":"陈起","content":"闻逐秋云去，东西任所如。偶过扬子宅，尽见邺侯书。疏竹难藏鹤，清流可数鱼。隔墙秋更迥，残柳夕阳初。","dynasty":"宋代","title":"秋步吴济川别业"}
{"author":"陈起","content":"又见街头卖紫茱，老怀扰扰类催租。客来喜得吴江纸，欲写新吟一字无。","dynasty":"宋代","title":"秋怀"}
{"author":"陈起","content":"无眠辗转听更残，心绪如丝起万端。煎药炉边童梦晓，读书檠下妇纫寒。狻猊断火香犹婉，促织催秋袂怯单。愿子大贤康节语，此情于我一般般。","dynasty":"宋代","title":"秋夜怀康节"}
{"author":"陈起","content":"短艇漾秋霞，江村数百家。水声鸣轳辘，山骨瘦槎枒。自笑如浮梗，何期又泛楂。人传前岸石，曾化作虾蟆。","dynasty":"宋代","title":"三江斗门"}
{"author":"陈起","content":"只因闲未得，又慕得闲名。一幅无尽态，四时有馀情。吟清招鹤伴，机熟付鸥盟。坐久不知晚，前汀烟水横。","dynasty":"宋代","title":"三游钱园并题四时画图"}
{"author":"陈起","content":"昏聩嗟耳目，管弦堂上调。世事每相背，秋月虚良宵。涓吉拟登龙，疾雨惊风飘。祢刺不得前，东睇心旌遥。近履传康强，变体笔更饶。风响虽时接，未若亲闻韶。忆昔西湖滨，别语请教条。嘱以马迁史，文贵细字雕。名言犹在耳，堤柳凡几凋。兹焉得蜀刻，持赠践久要。会晤知何时，霁色审来朝。","dynasty":"宋代","title":"史记送后村刘秘监兼致欲见之悰"}
{"author":"陈起","content":"伟哉无肠公，横行占江湖。几欲肆其雄，上山攫于菟。无端四五辈，怀椒寻酒垆。枕藉糟丘下，醉魂呼不甦。尚想横戈勇，胸次与世殊。开怀风味佳，大丹液膏腴。此宝君所储，何为贻老夫。曲生挟之前，烂然陈座隅。当其左持螯，不知竭此壶。酩酊无何乡，轩冕不关渠。东望歌老饕，前溪梅影疏。","dynasty":"宋代","title":"适安惠糟蟹新酒"}
{"author":"陈起","content":"情同义合亦前缘，得此兰交慰晚年。旋爇古香延夜月，试他新茗瀹秋泉。君停逸驾谈何爽，客寄吟编句极圆。可惜病翁初止酒，不能共醉桂花前。","dynasty":"宋代","title":"适安夜访读静佳诗卷"}
{"author":"陈起","content":"汤镇古祠宫，招邀及倦翁。轻裘乘晓月，骏马逐东风。野色观无分，春光病见攻。行将迎诞日，一瓣拟遥通。","dynasty":"宋代","title":"适安招游汤镇不果赴"}
{"author":"陈起","content":"嵯峨补陀山，下视海水流。风波定以梢，稳稳济川舟。皇穹佑炎祚，黍稌庆有秋。繄谁致此祥，上相今伊周。赫赫命世贤，师道辅前旒。暨汤同格天，康济仰庙谋。向来三边尘，化作和气游。横戈枕月戌，击壤歌西畴。小春明日是，泰阶射斗牛。见说老人星，交曜光九州。宣劝下紫宸，雕盘罗珍羞。北禁诏墨香，昌炽颂鲁侯。鲰生戴厚恩，一诗何能酬。拟办八千首，从今岁岁投。","dynasty":"宋代","title":"寿大丞相安晚先生"}
{"author":"陈起","content":"璇杓西揭将指乾，商飙万里清无边。亭亭东岘耸苍玉，双溪露净银河鲜。天应敛此山川气，九秋蕴作人间瑞。当年宝婺所宝何，今日我公廊庙器。秘殿吾伊坟典光，粲然礼乐隆周王。满怀献纳琅玕露，笔底璠璵金匮香。晚节黄花清上苑，雝雝宗祀仪将蒇。星辰直上复声隆，看踵台司调玉铉。抱琴江皋客影单，四年指下不成弹。瓠巴一曲西风递，请听双溪之水声潺潺。舂崖漱石鸣湍玉，带月泠泠下溪曲。须臾岘首片云生，雨杂寒泉座飞瀑。山清波明公与溪山一样清，康宁千龄遥祝寿山福海之高深。","dynasty":"宋代","title":"寿礼部乔文昌"}
{"author":"陈起","content":"十洲三岛日月长，殷红软紫秋更香。银河倒浸珊瑚冷，十二楼高玉露瀼。九老仙都在何许，缥缈五云鸾对舞。璇台宝榭居者谁，乃是仙翁宣献府。芙蓉为城桂为房，商盘周鼎东西厢。牙签漆玉纷宝墨，未数人间集古堂。中有一仙炯双目，清于秋月温如玉。尽得仙翁肘后传，千古韦经播馀馥。环佩锵锵侍玉墀，补天妙手帝所知。三十六宫焕王度，涉笔五工劳设施。八极遨游思汗漫，山川先向峨眉玩。江风千里月一轮，亟上崚嶒快分半。风烟入兴知几诗，凤鸣鹍化今其时。是谁纪德道旁石，重见邦人歌海沂。登龙元是当年客，再遇江城头尽白。怀思每与阿戎谈，清赏敢忘今阮籍。双星佳会又兼旬，崧高此日曾生申。东楼瑞彩接南极，长生录镂黄金文。和仲吹商酌璇斗，白苎西风小垂手。幅巾醉倚漆园椿，人比灵椿更长久。我公自是天上人，商之霖雨虞卿云。姑溪父老不余听，谓是圣宋之景星。","dynasty":"宋代","title":"寿楼监丞"}
{"author":"陈起","content":"明明我周王，四国文德抚。昭假天所监，时生仲山甫。训仪系力式，刚柔不茹吐。一片翼翼心，冰霜映西府。凉秋九月朔，玉箫紫鸾舞。惟昴昔孕萧，眉寿今颂鲁。千载庆风云，色丝期衮补。","dynasty":"宋代","title":"寿乔枢密"}
{"author":"陈起","content":"束起仙翁肘后经，且参思邈枕中吟。夜来独卧寒无寐，忆杀黄紬旧破衾。","dynasty":"宋代","title":"束起"}
{"author":"陈起","content":"疋马来东吴，策勋在一战。文场老燕代，馀子自北面。西风敲镫归，山应过处恋。英气凛横槊，河海能几见。自识韩将军，论交今惓惓。","dynasty":"宋代","title":"送别曾幼广赴漕试归"}
{"author":"陈起","content":"楚尾吴头月光冷，山鸟不鸣桂浮影。破霜采得蟾边香，兰菊无言秋耿耿。万年枝外浅红墙，胥山小阁憩晚凉。湖波江浪座中接，寒篝凝梦歌云觞。明朝忙踏槐花市，万丈光芒生璧水。瓜金茧纸市相高，兀兀钩提笑韩子。小雁汀沙振寒羽，亦复搴衣告归去。近别难甚况远离，一日仙舟隔轻雾。","dynasty":"宋代","title":"送郭圣与就监试归兼简其弟"}
{"author":"张宁","content":"一曲清商，人别后、故园几度。想翠竹、碧梧风采，旧游何处。三径西风秋共老，满庭疏雨春都过。看苍苔、白石易黄昏，愁无数。峄山畔，淇泉路。空回首，佳期误。叹舞鸾鸣凤，归来迟暮。冷淡还如西草，凄迷番作江东树。且留他、素管候冰丝，重相和。","dynasty":"明代","tags":"送别，写景，惜别","title":"满江红·题碧梧翠竹送李阳春"}
{"author":"张宁","content":"碧山亭馆抱回塘，门巷阴阴夏日长。新竹过林梢碍柳，野藤缠树叶迷霜。炉香细引蔷薇架，庭草阴连薜荔墙。画栋云閒天伏暑，疏帘风急雨生凉。棋声落枕醒幽梦，楼影沉波近夕阳。临水独垂盘谷钓，采莲新办越溪航。何人隔竹敲茶臼，有客携琴问草堂。望远欲穷千里目，吟馀空费九回肠。功名自许今犹未，寒暑催人老又将。会整旧书归旧隐，故园松菊晚苍苍。","dynasty":"明代","title":"为干景瞻题唐高骈山亭夏日诗画十韵"}
{"author":"张宁","content":"一室萧然景最清，小池丛石细蒲生。日长自觉閒情好，书罢还宜倦眼明。行见有花昭上瑞，不须多节表虚声。频呼稚子添新汲，静据胡床看晚晴。楚畹幽期空自许，谢庭佳致蚤同盟。凭君莫话崇高事，已伴琅玕进玉京。","dynasty":"明代","title":"题石菖蒲六韵"}
{"author":"张宁","content":"都门饯别马騑騑，家在千山去路微。一代衣冠嗟独往，两京词赋见应稀。秋风送客浮云尽，江水迎人野鸟飞。共说太丘閒更好，却嫌彭泽晚才归。已将素学酬明主，犹有丹衷念琐闱。尘梦觉来惊复定，物情閒后是成非。门无候吏敲残漏，夜有邻翁款竹扉。身世忽从何处落，功名始觉此心违。林间倚杖看桑梓，雨外行歌种蕨薇。莫为容台惜遗老，汾阳子婿尽朱衣。","dynasty":"明代","title":"送陈太常致政十韵"}
{"author":"张宁","content":"千里云峦际碧天，千村景色晓茫然。上方楼观山间寺，远墅桑麻谷口田。危石断桥人迹少，阴崖飞瀑水声连。寒凝晻霭风光淡，暖入蘼芜草色妍。门巷未经车马到，林泉宜有画图传。隆中旧事遗梁甫，松下清斋学网川。愧我已非盘谷侣，凭谁重和草堂篇。机深转觉身多伴，心远从知地自偏。无数尘缘消物外，几多佳趣到閒边。垂竿薄暮临池坐，待月清秋傍石眠。布袜青鞋从此始，草衣木食永相便。何当共约归休日，縻禄犹须二十年。","dynasty":"明代","title":"为王用诚题画十二韵"}
{"author":"张宁","content":"九重封敕下明光，寿域阳和满画堂。椿树润分萱砌绿，桂枝高倚柏台黄。诗书已遂菑畬念，灯火全抛绩纺忙。老去丰荣浑自得，年来行坐觉如常。鱼轩豸服身同贵，鹤算龟龄日共长。裀鼎几人能侍养，冈陵终古愿无疆。百年伉俪云端凤，一世心期镜里霜。为想堂前拜嘉庆，紫泥香透綵衣裳。","dynasty":"明代","title":"荣寿堂八韵为吴瑜壁都宪赋"}
{"author":"张宁","content":"与君兄弟最多情，谁道中年两变更。闻病只疑吟太苦，讣传浑似梦频惊。心灰冷对寒灯烬，泪血潜随夜雨声。人远北山孤鸐侣，天荒东海哭鸥盟。青衫老我疏良会，白首怜君误此生。望断夕阳云影散，魂迷池草月华明。苍天竟负仁人寿，白石空题处士名。吊罢灵帏见孤子，不胜清怨重沾膺。","dynasty":"明代","title":"哭刘公秉八韵"}
{"author":"张宁","content":"关西清白旧相传，政事文章继两全。仕路风尘将白首，客怀冰蘖尚青毡。气凌华岳群峰下，志薄秦关百战前。秋水月明霜满地，春风冻解日行天。谁家陇亩无桑谷，到处民居有诵弦。老我病归思借寇，重来未卜意萧然。","dynasty":"明代","title":"送杨太守六韵"}
{"author":"张宁","content":"蒿里歌残薤露终，百年遗响托悲风。桥门倡义英声在，粉署谈兵旧迹空。八座知名深赞画，四方多故见才雄。中朝政事推司马，南国旬宣属召公。幽谷阳春回棨戟，名区民庶仰藩墉。官僚尽服澄清治，寇贼全消保障功。江汉思归逢断梗，文园多病叹飞蓬。已将素节酬明主，欲向青山学老农。茆屋石田归有日，玉阶金阙会无从。少陵老去诗名重，张旭生来草翰工。静检羲文图太极，閒挥麈尾看参同。箕裘更喜儿孙长，门祚何惭旧业穷。芳桂色含椿树绿，古槐阴傍草堂浓。禹钧自信多贤子，王旦人誇似乃翁。为羡名驹空冀北，忽惊哀鹤返辽东。盖棺自制尧夫赞，去国谁传洓水容。风雨关河天万里，烟云山壑夜千峰。凄凉景物孤愁绝，生死音尘百感通。陇上夕阳迷客土，湖南春草梦归篷。望穷秋影黄昏雁，泣尽寒声紫禁钟。应有碑文题故友，能无纪传载文中。不须听此频惆怅，赠典龙章出九重。","dynasty":"明代","title":"挽王侍郎封公二十韵"}
{"author":"张宁","content":"少长同游事业俱，中年去住忽殊途。白云门下春风歇，赤壁江头夜月孤。早拟骅骝空冀北，晚惊鸑鷟振东湖。连城已剖辉山玉，按剑犹疑照乘珠。廊庙地高行易远，田园岁尽去应芜。病怜送客思留客，閒觉今吾是故吾。海市风波无旧侣，江村烟雨有莼鲈。欲知别后怀君意，尽在登高望远图。","dynasty":"明代","title":"画登高望远图送郑世昌赴广州提举八韵"}
{"author":"张宁","content":"乐水不论船，乐山不问树。不求画中物，惟耽画中趣。想当含毫时，粉墨不待具。眼光落缣素，但觉风雨至。","dynasty":"明代","title":"草虫杂图四十二首为伍佥宪题其四十"}
{"author":"张宁","content":"滕王去云远，谢逸今何之。形迷有声画，影落无声诗。低回罗扇风，旋绕簪花枝。转眼忽不见，芹香满清池。","dynasty":"明代","title":"草虫杂图四十二首为伍佥宪题其四十一"}
{"author":"张宁","content":"形色既有托，音声寂无闻。乍出草莽中，昂藏若离群。涵濡竹露华，饱挹山花薰。时哉忽如许，彼美空云云。","dynasty":"明代","title":"草虫杂图四十二首为伍佥宪题其四十二"}
{"author":"张宁","content":"晨兴具壶榼，言往山中游。倚棹陟崇冈，舒眺写我忧。阴云翳四垂，举目迷岩丘。人生百年事，行止天为谋。欢荣间悲辱，强半成淹留。眷兹山水怀，所遇亦已酬。自从混沌凿，土石穷雕锼。镌坚伐危厉，辇筑连洼湫。幸此玄黄间，元气常通流。时当巧丽馀，忽与鸿蒙游。行看晦暝甚，转觉巉岩幽。情景两相化，风雨飘虚舟。","dynasty":"明代","title":"沈启南云山图"}
{"author":"张宁","content":"夭夭岩下椿，嫩发方自好。终风激零雹，凋拉何太蚤。伤哉三尺孤，形影为枯槁。虚室若悬磬，遗业忽如扫。遑遑二十年，赖此王父考。昔如风中蓬，零落随野草。今如辕下车，奋脱即远道。登堂泣孤帏，陟岵见归鸟。荣枯不相代，忧伤已终老。","dynasty":"明代","title":"吴德翼永思诗"}
{"author":"张宁","content":"蓟城有名士，美盛元无前。手抉云汉华，身交文锦妍。目烂明月珠，口涌悬河泉。幽思入玄默，清臭纷兰荃。初辞鹿鸣宴，再坐琼林筵。朝主地官事，暮副郎中权。骐骥志万里，鸿鹄怀高骞。良金与美玉，适用无停延。遥遥吴越乡，雨涝如尧年。雍雍少司徒，王命来旬宣。行哉自求辅，得此堂中贤。六属倡九牧，一士当三千。蒙冲籍篙楫，禆曲严中坚。激扬水趋壑，鼓振雷行天。钧衡赖持举，皇度资纯全。遂令泥滓民，复业膏腴田。一朝十二解，芒锐犹森然。裴向多谏议，之问馀诗篇。时登两峰月，暂汲西湖烟。双旌即归路，一束携行编。加餐赤日饭，稳著青云鞭。行舟如有问，干事江南旋。","dynasty":"明代","title":"送欧员外"}
{"author":"张宁","content":"故人归田园，几许见秋节。修篁荫中林，时菊丛以发。冉冉烟中花，萧萧石边叶。秀色如可餐，幽馨寒不绝。时有素心人，同来醉明月。","dynasty":"明代","title":"为胡文晖题幽篁石菊图"}
{"author":"张宁","content":"椿萱茂迟秀，棠棣偕春芳。煌煌锦绣衣，烨烨斑斓裳。恩封日以至，甘旨日以将。齐眉粹荣养，竞爽时行藏。载歌蓼莪咏，载诵鸰原章。前修有遐感，而我承馀康。欣抃不能已，万事真相忘。","dynasty":"明代","title":"何都宪一乐堂"}
{"author":"张宁","content":"二月忽已迈，庶草三春时。九畹有馀秀，百亩多芳蕤。光风转幽馥，湛露增华滋。筼筜拂琨璞，揭车被留夷。朋从汇如故，气质相交䕻。手抚宣尼琴，再诵骚人词。时哉未终老，荪芷来何迟。","dynasty":"明代","title":"丛蕙图"}
{"author":"张宁","content":"幽斋绝秾纷，时菊閒以洁。少好淡春芳，敷荣及秋节。髧鬈宁尔妆，袪袂无所撷。枯索绕残枝，天寒满庭月。","dynasty":"明代","title":"凝香阁画菊"}
{"author":"张宁","content":"佳节良易迈，贞姿益清芳。根依昆玉固，色并淇筠苍。终忘白衣酒，特立金娥霜。幽馨不出户，憔悴含馀香。","dynasty":"明代","title":"清燕室画菊"}
{"author":"张宁","content":"人言一拳石，积累成丰隆。为山将九仞，篑缺亏前功。巍巍圣与贤，养正由童蒙。登泰小天下，卓立超群峰。","dynasty":"明代","title":"一山为沈兑秀才题"}
{"author":"张宁","content":"游宦日已久，先陇多违离。寥寥古东门，值此洪流时。颓垣走狐兔，宰木寒无枝。及目心隐只，俯仰泪交颐。野祭已非古，况复无恒期。恩封夙有泽，贫丧空无施。徬徨不能返，日落凄风悲。","dynasty":"明代","title":"和陈宪副扫墓诗"}
{"author":"张宁","content":"维南有崇山，盘亘自终古。高当翼轸间，广与衡岳旅。中有千岁梅，生长元得所。英华彻寰区，贞素贯寒暑。开花玉香丛，结子金色颗。德馨椒桂俦，滋味鼎鼐主。繁葩尽芬馥，再实愈清楚。荣封异秦松，拔萃超庾土。上与山同跻，下与地常处。蟠桃与庄椿，千岁可能数。焉知世奇树，亿祀老玄圃。卓哉同春翁，怡怡并遐祜。","dynasty":"明代","title":"南山荣寿诗寿杨方伯父怡梅翁"}
{"author":"张宁","content":"春去才一日，天宇寻清和。湖草犹碧色，湖水馀澄波。安能对佳山，不饮空嵯峨。邻船留宿欢，皓齿发清歌。推窗动孤笑，吾意其蹉跎。","dynasty":"明代","title":"四月二日西湖再汎四首其一"}
{"author":"张宁","content":"沿舟望湖亭，蹑屐栖霞岭。孤山久寂寥，荒冢郁清迥。渚蘋清不香，湖水浑未莹。悠悠登荐心，长叹逐游泳。","dynasty":"明代","title":"四月二日西湖再汎四首其二"}
{"author":"张宁","content":"乐天唐诗杰，子瞻宋文豪。平生宦游事，山水遗清高。何人继芳躅，保障心思劳。坐令百折堤，土木连平皋。虽无百年固，已足千金牢。茫茫荡游子，醉谑空呶呶。","dynasty":"明代","title":"四月二日西湖再汎四首其三"}
{"author":"张宁","content":"西湖天下奇，登泛极寒暑。晨行暮酣归，昏遽一如许。何殊浪游客，对此汎交主。面接情不通，日醉鸡与黍。谁哉神识高，偕协如索与。茫茫丹青家，忽忽歌曲侣。安能千日游，玄晏坐风雨。","dynasty":"明代","title":"四月二日西湖再汎四首其四"}
{"author":"张宁","content":"故人归田园，风景如未别。时菊老馀芳，疏篁晏高节。皇皇枝上花，潇潇石边叶。安得素人心，清尊对明月。","dynasty":"明代","title":"为仲彦晖题戴文进画"}
{"author":"张宁","content":"南阳古甘谷，菊绕渊泉清。居人饮其流，白发咸康宁。明徵谅无爽，穆穆中庸生。君当衍馀泽，为我延颓龄。","dynasty":"明代","title":"为徐公举题甘谷图"}
{"author":"张宁","content":"伯父去已远，遗植森成行。哀哀抚育恩，见树生悲伤。所愧为人后，凋落迷前芳。愿言慎伐剪，念彼椿萱长。","dynasty":"明代","title":"陆汝嘉慕橘"}
{"author":"张宁","content":"摇摇书画船，渺渺三江水。朝披越峤云，暮听吴门雨。高深洞玄黄，招邀尽青紫。所愧子长游，吾行未能止。","dynasty":"明代","title":"画舫清游卷"}
{"author":"张宁","content":"亭亭山上松，挺挺凌云标。涓涓山下泉，混混东归流。根源夙有托，高远群无俦。洵美山中人，寓迹山之幽。栽培与盈进，比则事藏修。朝登玄鹤岑，夕汲青蘋洲。巢居漱芳润，亦足忘吾忧。","dynasty":"明代","title":"松泉为朱彦明赋"}
{"author":"张宁","content":"癸丑至乙卯，连岁无快雪。新冬十月来，晴久犹郁热。蚊蝇振时声，雷电迷夏节。晚麦未出土，春卉复舒结。老夫坐空斋，感此心隐切。仲冬十踰八，风𦂳夜慄冽。黎明未启户，帘牖光洞彻。庭乌栖不啼，窦犬走欲蹶。昏眸眩珠霏，短发耀琼屑。寒疑银海翻，冻讶玉楼合。昨日方袒跣，今晨被重褐。如行炎都深，忽上冰山绝。吾闻阴阳机，寒燠恶凌夺。天吏秉常运，旋斡何太捷。事若久旱馀，甘雨大沾洽。行期十年丰，底用三尺叠。故人同老怀，鸡黍充宿业。欣开北海尊，笑广南州榻。酬酢乱觥筹，诙谐连稗阖。罐唱叱郑妓，羔饮诧党妾。狂怀锦瑟醉，渴罄凤团啜。客思暝未阑，主意夜不辍。似有暗香来，援毫待明月。","dynasty":"明代","title":"王汉昭招予社友辈赏雪即席纪事"}
{"author":"张宁","content":"幽兰发深谷，修篁生茂林。托根偶相并，香霭凌繁阴。逢时苦不早，霜雪纷相侵。耻为桃李妍，眷怀金石心。幸此平安意，起坐弦吾琴。","dynasty":"明代","title":"兰竹篇"}
{"author":"张宁","content":"人境苦尘俗，高居山水区。轩楹出岑蔚，窗户凌清虚。左挹群木华，右眄云烟舒。日夕有佳趣，萧爽真吾庐。","dynasty":"明代","title":"咏张汝庸环秀楼"}
{"author":"张宁","content":"东风吹野花，秋雨败蘼草。彼美亭中芳，静植恒自好。阶兰閒更香，篱菊淡如扫。我欲掇其英，幽怀不堪道。","dynasty":"明代","title":"玩芳亭"}
{"author":"张宁","content":"弱水不可航，神山未知处。閒居与世隔，仙境忽已遇。百岁等须臾，万事归傲睨。丹丘信自有，大小焉足计。","dynasty":"明代","title":"小蓬壶"}
{"author":"张宁","content":"迟迟松柏林，郁郁山水窟。依依久住人，宛宛旧游客。人客不改心，山木不改色。彼哉同州庸，华蘼何所择。","dynasty":"明代","title":"长春境"}
{"author":"张宁","content":"邛竹与枸酱，追逐秋风来。离宫郁相望，异物纷栽培。遂令凉州牧，斗酒遗诙谐。伤哉出关卒，不及枯株回。","dynasty":"明代","title":"葡萄二首其一"}
{"author":"张宁","content":"草龙骄正眠，骊珠烂将堕。清露溥花间，凉风生叶下。悠悠日观翁，萧萧友云者。我欲掇其英，阳春和应寡。","dynasty":"明代","title":"葡萄二首其二"}
{"author":"张宁","content":"吾闻浙江潮，涌撼世莫比。回流趣盐官，一射数百里。海盐当其冲，适际东北趾。何年作长防，去郭数丈许。叠石类悬崖，壁立瞰其涘。刳中实外障，高岸湮入水。表里河海间，相隔才一指。譬如溃瓜形，皮好肉已毁。潮来石奋角，潮缩石拔齿。时平渐离缺，风迅遽披靡。工役岁无涯，漂荡日常耳。皇皇鱼鳖民，藐藐轩裳子。剥床不及肤，解牛未得理。岂无达务才，遗我徒好语。使君人中英，万物备一已。询咨度豁如，瞻顾心隐只。秦鞭竟空谈，汉縆无用此。轩然巨鳌侧，坦若长坡迤。罅漏互蔽亏，力势相并倚。盈不与潮斗，缩不随浪委。肉厚骨不疏，腹饱背复偻。何期既倒阔，忽见急流砥。但恐述者能，不类创智美。速成功易隳，举重力易弛。安得百使君，历岁如大禹。","dynasty":"明代","title":"杨廷宪修障海塘妙得古法但百世之工非朝夕可致所冀增高倍厚坚表实里迟之以岁月庶可持久诗以寄之"}
{"author":"张宁","content":"幽居异前业，喜无尘俗喧。东风扇微和，忽此春事繁。游鱼汎深沼，好鸟鸣檐端。布谷正及时，呼童理荒园。群动各有为，予生固多般。感之欲自见，对景已忘言。","dynasty":"明代","title":"水南别业四首其一"}
{"author":"张宁","content":"远村暑气薄，衡门绝尘鞅。禾黍满污邪，松篁翳林莽。富贵复何心，琴弈偕所往。起诵康衢谣，悠然发遐想。薰风自南来，坐我羲皇上。慨彼河上翁，所乐异天壤。","dynasty":"明代","title":"水南别业四首其二"}
{"author":"张宁","content":"夙昔爱林壑，遂怀泉石居。下焉安所适，上焉荷唐虞。无穷毕日欢，耻与放浪俱。此意不自昧，付之耕凿馀。秋凉入林薄，时复课儿书。先民有遗诏，经训乃菑畬。","dynasty":"明代","title":"水南别业四首其三"}
{"author":"张宁","content":"白发念婚嫁，此虑已陶然。匪复事生业，烝尝讵能捐。怅望终南山，缅怀清渭川。良时易流迈，穷约心所安。严阴閟深谷，飞雪层崖巅。引酒聊自酌，被褐终吾年。","dynasty":"明代","title":"水南别业四首其四"}
{"author":"张宁","content":"秋风吹乱云，凉露润修竹。林深枫叶静，石烂雨苔复。青山断平野，流水泻虚谷。菀彼山中幽，怅此暮行独。希声振清啸，灏气凝远目。澄光发精爽，空翠袭巾服。时看夕鸟举，偶晤春莽宿。功名忽如遗，志念聊可复。俯视尘中人，扰扰随转毂。","dynasty":"明代","title":"为邵同府题山水图"}
{"author":"张宁","content":"月中有奇树，百丈何茏璁。岁年等蟠桃，樛结扶桑同。下垂白玉苞，上发黄金丛。翘翘最高枝，花色赪霞红。我昔至其所，顾眄迷仙踪。高攀不可及，屈折聊相从。归来抱馀馥，气韵归鸿蒙。一登阊阖门，再致昆崙峰。芬敷及朝槿，断谢随秋蓬。至今怀袖间，敛缩心冲冲。有美青云彦，飞策凌虚空。逍遥广庭晏，彳亍嫦娥宫。含咀玉杵霜，披拂纤阿风。手持斫月斧，气吐经天虹。奋掇连根株，五色俱收笼。拔茆采葑菲，类举无遗功。愿子即长路，吾行已途穷。","dynasty":"明代","title":"沈用权月桂图"}
{"author":"张宁","content":"悠悠远行休，忽忽垂老别。一去湖山空，百会亲故绝。凉风吹鬓丝，颜意各惨切。永毕同心欢，忘言共明月。","dynasty":"明代","title":"送陈彦章还温州"}
{"author":"张宁","content":"椿庭日已远，萱室怀深忧。岂不念故庐，听此行道谋。嗟彼喧杂区，居子非良繇。一劳堪久逸，三迁遂吾求。经营与缔造，冀足光前猷。正寝卓跂立，旁居翼相周。祠室具笾豆，斋阁陈箕裘。南荣叙亲友，北堂荐时羞。苟美载论语，过侈遗春秋。慈颜日迟暮，良偶方徽柔。房闼肃清密，户牖森绸缪。声色起淫荡，势利生仇雠。祸福相倚伏，贫富潜周流。君子常抑畏，小人肆张诪。孝弟与忠信，自足禦戈矛。升堂有端士，入室无狂浮。不见陵上柏，远翠凝疏标。不见路傍桃，妖艳侵行眸。居养易移习，内外须交修。愿保安宅固，千春永馀休。","dynasty":"明代","title":"朱彦明新居"}
{"author":"张宁","content":"岁序行已周，天寒日将暮。门户了无营，山林阒如故。彤云被层空，时雪纷已堕。玄冥涤群华，过眼一纯素。风恬晚声寂，古气塞窗户。贞居久遗旷，值此忽超悟。呼鱼烟外汀，沽酒桥北路。烹鲜酹华月，妇子环榻坐。清歌振冥寂，真态忘陋固。悠悠百年中，清赏亦有数。劳思竟何禆，快意欣所遇。犹怀见睨馀，流想鸿迹去。望望剡溪舟，苍茫是何处。","dynasty":"明代","title":"为王瑞之作雪图附诗以寄"}
{"author":"张宁","content":"吾闻周人拜，九辩各有则。空稽犹简易，振肃仪已极。礼达百不烦，力致一可惜。苏卿抗匈奴，郑从厉绝域。亚夫辞介胄，汲黯服长揖。生死矢不移，宠辱安所恤。云胡后来者，软媚等难剧。望尘伏床下，不复论曲直。黠以谄公卿，愚以祈老佛。颓流逐靡风，扫地尽古迹。元章夙奇荡，动止异俗习。强项难苟俛，扪膝不轻屈。自从辞君亲，久不为是役。落落无为乡，寥寥不齐邑。伊谁与为礼，见此孤立石。飒焉松风生，隐只云雾出。踞如猛虎化，厉若老蛟蛰。彷佛入鲁庙，正我缄口客。又疑千秋亭，翁仲失其一。终知混沌凿，倏忽委灵骨。欣然命袍笏，雅拜情孔适。物我了相忘，恭傲吻无隙。清狂讵如许，深意将有激。全胜彼昏人，仆仆贾危慝。但恐违中庸，行怪不可率。","dynasty":"明代","title":"画元章拜石图附一诗"}
{"author":"张宁","content":"庭院寂无人，冥怀共谁语。和风入蓬户，桃李似无主。妍华岂足怜，幽旷真足与。呼童抱瑶琴，静对松篁雨。","dynasty":"明代","title":"赵千里小景二首其一"}
{"author":"张宁","content":"茂树荫碧草，莓苔连砌青。山童拥敝帚，洒扫当前楹。行吟白鹤词，坐览黄庭经。良时苟未迈，笑傲终吾生。","dynasty":"明代","title":"赵千里小景二首其二"}
{"author":"张宁","content":"度量本知识，器局先文艺。款笑息群嗔，泠汲止馀沸。优游别墅棋，閒逸东山妓。时方竞名达，出处有馀地。","dynasty":"明代","title":"张叔厚谢安渊明图二首其一"}
{"author":"张宁","content":"翩翩晋徵士，夙志山与泽。心远趣自高，松菊亦何物。斗酒不身致，况此名利役。冥鸿在万里，岂为督邮迫。","dynasty":"明代","title":"张叔厚谢安渊明图二首其二"}
{"author":"张宁","content":"皋鱼感风木，立哭悲其亲。哀哀千载下，予复同兹辰。林木一何多，天风一何疾。本是无情吹，能令有情泣。风水有时息，逝者无归期。依微耳中响，绸缪心内思。心思不暂缓，岁月忽已远。落叶下庭闱，山荒夕阳晚。","dynasty":"明代","title":"袁可筠风水永怀"}
{"author":"张宁","content":"志士怀寂寥，佳人念迟暮。本与秋风期，不悟春已去。嫣然如有情，暄妍发寒素。红摇碧潭水，绿掩黄叶树。垂垂翠帐烟，冉冉锦城路。试问涉江人，相思在何处。","dynasty":"明代","title":"为吴玉甫侍御题芙蓉图"}
{"author":"张宁","content":"干将在匣神鬼惊，土花绣涩含苍精。千年地下灵不死，万丈烛天牛斗横。壮夫入佩心相许，唾手功名轻一缕。倚天长笑气食牛，誓斩楼兰扫尘雾。归来献馘朝宸旒，奋言先落佞臣头。河清海晏颂声作，乞身复向西山陬。我歌宝剑声如吼，飒飒英风生两肘。丈夫作事贵轩昂，肯向蓬门甘老丑。","dynasty":"明代","title":"宝剑篇"}
{"author":"张宁","content":"中庭烧檠多更长，金缸列钱绕屋光。红荧朱烬耿欲灭，酒酣试问西堂凉。美人矜醉炷罗带，照拂氍毹铺绣床。东邻少年曳裙客，收束韦编二三策。呻吟佔毕短檠空，光青夜寒秋月白。佳儿在后翁在前，轰雷震起双龙眠。凤膏不复延骄恣，绿幕绡红烟扫翠。短檠犹照旧时人，翻惜长檠便沦弃。","dynasty":"明代","title":"和孙廷珍侍御短檠歌"}
{"author":"张宁","content":"长安花落莺声老，送别都门心草草。白璧由来惜暗投，俗眼相看不知好。读书十载未成名，落日辞家仗剑行。飞腾已遂丈夫志，离别无为儿女情。黄金高台插天起，台下行人思郭隗。千里元从骏骨来，躁进纷纷徒已尔。负郭田荒草蔓滋，嫂不停机妻不炊。一朝唇颊惊六国，腰间金印何累累。纵横游说非吾有，汗简功名在人手。干将未出狱中泥，犹有神光射牛斗。出门有碍情悽恻，不是长安看花日。进退枯荣事偶然，欣戚何须动颜色。冠盖相逢自有期，君归应惜少年时。浮云流水天涯路，回首令人千万思。","dynasty":"明代","title":"送张永清下第南归"}
{"author":"张宁","content":"生不见渭水渔翁发垂白，欲事纶竿死岩泽。一朝天子梦中求，兆协非熊年八十。又不见子陵垂钓富春山，万事无心天地閒。客星一夕犯帝位，羊裘拥入鹓鸾班。古人出身有如此，却笑今人徒已尔。生意何须南亩田，世情付与东流水。况汝持身当有为，读书正遇少年时。饭囊酒袋人不数，凤雏麟子真吾师。我昔成童游泮学，雪案萤窗自磨琢。但愿才名播缙绅，焉知冻馁填沟壑。迩来踪迹虽淹留，襟怀不作青云愁。丈夫处世贵廓落，何用浮鸥一钓舟。","dynasty":"明代","title":"题钓鱼图勉许瑛"}
{"author":"张宁","content":"壮气横空欲吞楚，半夜函关出虓虎。城中追骑若行云，泉下孤臣泪如雨。江头立马寒飕飕，江神吐泣皇天愁。捐躯甘作异乡鬼，誓死肯忘同天雠。何来老父伤羁阻，舣棹招摇夜相渡。百金宝剑辞不收，万石功名草头露。雄兵一旦下吴台，楚国山河半草莱。旧主已随烽火遁，将军犹入故宫来。秦庭泣血昭王返，白苧歌长越兵远。夫差夜饮欲烹龙，句践宵衣正尝胆。零落䲭夷百战身，姑苏麋鹿漫伤神。君看楚郢鞭尸客，应是吴门抉目人。","dynasty":"明代","title":"伍子胥渡江图"}
{"author":"张宁","content":"房星夜堕渥洼水，八尺龙骧就中起。一朝职贡入天闲，蹀躞康庄五云里。尾长窣地香尘浮，目光夹镜寒不流。千金之价不足数，顷刻万里能周游。奚官牵出连钱动，仰首长鸣金勒重。乌骓赤兔尚腾骞，骥騄乘黄伏翔踊。玉门关外苜蓿肥，黄尘白草相依微。何当汗血向沙漠，奋身霄汉随龙归。","dynasty":"明代","title":"庚午秋日游忠显寺寺僧设酒殽款曲甚至临别出画马小图一幅索予赋诗予既被酒奋笔以寓所怀"}
{"author":"张宁","content":"薰风五月都门道，送客临岐心草草。天涯转觉故人稀，对酒难忘旧乡好。忆惜随君歌鹿鸣，风流文采超群英。当时科第已晚出，岂谓岁月犹相仍。浮云聚散十四载，华发青衫走湖海。造物婴儿解弄人，连城美价宜深待。蹇余三举偶春闱，西抹东涂空耳为。一从窃禄黄门下，几度怀君沧海湄。前年待试留京阙，旅馆琴尊共谐洽。金印犹迟相国归，貂裘又作还家别。知君怀抱世所无，冰瓯玉碗青珊瑚。平生慨慷伏奇节，得失岂肯轻欢呼。朅来浪迹长安陌，剔隐钩玄恣抺索。下穷元宋上羲皇，大者经纶小占策。醉酣咳唾落珠玑，三峡词源百万师。盛唐诗句何冲澹，西汉文章宗典彝。向人掩口谈科举，不肯低头随进取。今学宁知古学醇，誉则为忧憎则喜。君不见贾生一岁屡超迁，鹏上承尘才少年。梁灏登科尽头白，位望虽迟年八十。疾随美恶互乘除，天壤生成无弃物。何况君怀越世才，云霄有路待君来。明年五月薰风动，准拟乘舟海上回。","dynasty":"明代","title":"送赵士英下第南归"}
{"author":"张宁","content":"云山高高凌紫空，上有偃蹇千年松。苍颜不变太古雪，密叶晴翻长夏风。玄萝紫蔓阴相翳，错落盘根枝著地。月明白鹤误飞来，烟散青牛忽无处。由来奇物重冥搜，变化追寻未可留。徂徕山下黄尘暮，太谷坡前碧草秋。只今廊庙求梁栋，梓柏楩楠皆入贡。会见巉岩出万牛，茯苓琥珀皆登用。","dynasty":"明代","title":"为刘浚渊同年题古松图"}
{"author":"张宁","content":"去年送君春已过，花落莺啼蓟门路。今年仍作远游人，风雪还家岁行暮。滦河半夜渡层冰，千里淮扬十日程。杨子江头沽酒宿，蓟门树里听鸡行。到家应近元宵节，细柳营边新草发。刀斗无声清夜长，旌旗有影蛮烟绝。去年携酒送君时，有约封侯来更迟。今年复送长安客，却忆从前送别诗。","dynasty":"明代","title":"送仲指挥南还"}
{"author":"张宁","content":"东方欲白天冥冥，宿云未敛朝烟生。前山后山半昏晓，千树万树迷阴晴。淋漓元气寒犹湿，上下苍茫太初色。房山去后已无人，野屋荒林见遗迹。","dynasty":"明代","title":"听鹤老人云山图"}
{"author":"张宁","content":"风流太守竹鹤翁，平生雅重真襄公。公方司马掌邦政，邂逅相见都门中。酒酣为写江南意，超忽家园坐中致。清风未许北窗眠，白头持赠东床婿。高堂素壁悬清秋，举目直欲穷冥搜。天高地迥望不极，水漠山冥看欲愁。初疑苕溪二三月，桑柘连村雨时歇。阴晴未定禁蚕天，烟火萧条来往绝。又疑西湖夜向晨，朝氛宿霭迷空尘。隔林灯火读书晓，满地落花风雨春。兴来欲趁扁舟渡，苍茫不见行人处。鸥波亭上是耶非，放鹤坡头到曾未。连云天栈乱石滩，处处逢人行路难。鉴湖盘谷远莫及，安得此境终盘桓。何翁山水真足数，此幅由来倍清古。粗毫淡墨意自适，未必经营心独苦。子昭舜举直细工，元晖彦敬高同风。世间能事不受迫，识画惟有青鞋翁。","dynasty":"明代","title":"刘廷器云山图"}
{"author":"张宁","content":"陇西边生写生者，拓得唐时紫骝马。赤骠青骢却不前，白鼻乌骓价斯下。想见开元全盛时，海宇无尘战争罢。七十万疋锦成阵，十二天闲沫流赭。从来主管张万福，底用诛求王母寡。民间自可一缣易，官里或许儒臣假。众中骏逸知几何，此马翻然空冀野。天机只许九方识，骨法直须曹霸写。未辞羁絷欲腾骧，步入艰难便閒雅。当时死骨亦奇货，此画千金如土苴。眼前谁是按图人，苜蓿秋风漫盈把。","dynasty":"明代","title":"边景昭画马为刘廷器题"}
{"author":"张宁","content":"晴空澹澹飞鸟没，野水连天月初出。人间天上不胜秋，一片烟波夜如日。杜陵老病卧孤舟，醉倚蓬窗看水流。满怀灏思无人会，惟有清光照白头。","dynasty":"明代","title":"为伍公矩题画二首其一"}
{"author":"张宁","content":"荒林野树连高障，青山半出青云上。谁分折水下昆崙，一道垂流几千丈。纷纷短发吹秋风，注目可似青鞋翁。高山流水知音少，却忆庐山五老峰。","dynasty":"明代","title":"为伍公矩题画二首其二"}
{"author":"张宁","content":"巍峨泰岳当空起，齐鲁苍茫青未已。东连奎壁下平林，白石神鸡鸣泺水。近峰砥柱高插天，远山如砺含苍烟。就中绝壁千万仞，青萝紫蔓垂飞泉。上方楼阁凌霄汉，叠榭回廊环赤岸。桧柏阴森灏气深，杉松半映岚光见。依微下界入芳蹊，蹊上人家四望迷。树影匝檐晴亦雨，鸟声当户歇还啼。野桥鸣濑通幽谷，小径荒凉闭茆屋。屋底幽人不出门，十年心事书千束。清风明月澹悠悠，野鹤林猿寂寞秋。英华不与世同泯，意气直欲穷冥搜。云雷一旦生林壑，凤翼腾霄虬奋角。石田花野迹萧疏，青琐黄门事轩豁。自从恩谴赋西行，万里关河百感生。落日咸阳一回首，尽是乡山离别情。今年天上阳春布，赐归却踏来时路。旧游松菊未全芜，去日门墙尚如故。北山何必诮移文，南亩还应卧白云。晓雨移舟鸥近渚，晚凉开圃鹿成群。从来宦达怜长往，得失荣枯共萧爽。白璧终藏志已非，赤松相候真成妄。君不见郑子真，平生散逸无怀民。又不见贺季真，鉴湖一曲辞朝绅。穷通出处只如此，高尚岂必双朱轮。古人风致何殊绝，昭代求贤甚如渴。彦博衰微尚入朝，仲舒老去犹持节。重来事业不须期，招隐诗成欲寄迟。乱峰残雪梅花夜，好忆咸阳西去时。","dynasty":"明代","title":"为孙宗礼题画"}
{"author":"张宁","content":"潞公昔为同甲会，四老煌煌尽时贵。如何不见布衣人，可是名高绝流辈。功名富贵如浮云，眼前谁是无怀民。康衢却喜儿童语，寿域须教草木春。太平四海归皇极，道统光华连出日。一百年来养育恩，普天率土皆头白。海滨野老何萧然，风流不让他人前。十人六百二十岁，同甲相看真自怜。僧非凡僧俗非俗，踪迹虽殊志相足。圭璋璜瑾与璠玙，总是良田万金玉。就中一老何雍容，鸡群野鹤孤飞鸿。丰姿不减紫芝叟，文采或遇青藜翁。锦肠沁透金壶墨，鬓丝半映笼鹅白。赤壁山前醉月明，垂虹亭下眠秋夕。江南十月天未霜，寒花晚节生馀香。重阳无雨一冬霁，十有九日如春阳。楚芳老禅好奇事，便托丹青写幽思。相邀同甲赴同盟，遇水乘舟陆乘骑。山殽野簌充行厨，传觞促令相歌呼。林间似有鬼神动，青天湛若星辰孤。功名富贵知何有，万事纷纷尽刍狗。千年一度黄河清，几人解饮同年酒。古来戊子与甲辰，大小雌雄何足陈。清风素节图中事，一笑浑忘洛下春。","dynasty":"明代","title":"刘缓斋同甲会诗"}
{"author":"张宁","content":"我闻庐陵风景天下无，孤峰耸绝凌荆吴。东南两山互昏晓，日月重冈森蔽亏。龙洲却过太和县，武峰卓立香城居。地灵宜有杰人出，举目便觉江河殊。六一仙翁呼不起，高节清风照桑梓。乡里于今说故家，诗书有泽遗孙子。芬芳玉树被中庭，辟易名驹在千里。黄甲题名气吐虹，太微执法心如水。远别庭闱今几年，孤云望断旧山川。青阳宛宛白日暮，一顾魂魄俱茫然。馀情散入大江水，归梦正落幽林前。林中老人年七十，面渥童颜发凝漆。华屋山中宰相家，锦衣天上神仙客。生儿蚤入鹓鹭行，投老不忘山水窟。百岁优游自可期，故园风物正芳时。悠悠忠孝丈夫事，荣枯利达真儿嬉。太行山上瞻云客，应有房陵西去思。","dynasty":"明代","title":"欧时熙家山图"}
{"author":"张宁","content":"海门荡荡天风来，云潮千里如山推。空雷隐地雨将作，万鼓齐伐车喧㒮。初疑群蝇争振翼，忽若洪炉沃汤液。风回籁歇如渐远，兵马萧萧走勍敌。年去年来似有期，春秋长落几人思。天涯共道初来惧，梦里空惊夜雨时。海滨老禅得幽趣，禅居正近潮来处。山空水落境无人，地迥天高岁云暮。尘缘断绝双耳清，天机自动非人声。上方钟梵随风散，下界楼台孤月明。风微月朗众将定，将定犹闻心转静。来非有为去无情，留连世韵何须听。见说空轩百事无，音声色相尽成虚。禅家自有西来话，莫向中洲说六如。","dynasty":"明代","title":"听潮轩"}
{"author":"张宁","content":"西风吹满空山雪，草木摧残众芳歇。方春三月二月时，锦片韶华逐飞叶。岁寒心契百年期，凌云老干凝烟枝。萧条墙角半枯树，何事忽见琼瑶姿。寒香晚色迷幽绿，半入前溪半茆屋。翠禽啼梦蛰龙惊，白鹤叫霜仪凤宿。秦封晋逸两悠悠，人在西湖已倦游。炎凉不改固穷节，老大真成时辈羞。炎凉老大随时至，毕竟谁非与谁是。惟有从来铁石心，风烟雪月都相似。红尘满道踏歌声，谁向穷荒访旧盟。陇头不寄平安报，湘曲应孤驿使行。明堂近复来梁栋，筱簜琅玕尽登用。却疑羌笛妒人来，一曲关山又三弄。","dynasty":"明代","title":"松竹梅图"}
{"author":"张宁","content":"昆山老叟仙中人，清和洒落无纤尘。平生富贵不足道，笔挽造化回阳春。坡真可妙真堪惜，老息森严露形迹。鸥波亭外寂无人，九龙山气凌秋碧。山气凌秋势薄天，凝云挟雾快腾骞。巉岩峭壁几千仞，此老直欲穷其巅。金闺琐闼瀛洲路，宣德年来誇独步。名高价重不复疑，世间托笔应无数。枝干依稀丛叶同，天机妙解却难工。就中一片飞白石，烂然琢玉寒玲珑。蹇予最好潇湘景，见画令人发深省。曲处疑闻爽籁生，深中似觉阴风冷。深曲低昂路郁纡，幽情欲尽似还馀。三湘逐客归来未，二女游魂今在无。从来能事不受迫，醉里兰亭难再得。使君此幅自何来，万金宝剑连城璧。半窗疏影对愁眠，斑管春寒诗思牵。玉蝉吟吸鹧鸪雨，文绡细簇玻璃烟。却思京国频相见，自谓相求当不厌。岂料公归绿野堂，至今误我鹅溪绢。江南菉竹漫成林，山县鸣琴白昼阴。他日使君江北去，披图应忆岁寒心。","dynasty":"明代","title":"夏仲昭万竹图为师知县题"}
{"author":"张宁","content":"古饶山水称浮梁，地灵人杰多才良。君家兄弟晚挺出，总是碧海青琳琅。石田荒疏茆屋小，夜读朝耕共探讨。半壁残灯雨榻秋，一犁破土烟村晓。慈孝相承上下宜，鸣鸡乳犬亦熙熙。一家伯仲自师友，九奏琴瑟谐埙篪。难兄蚤作青云客，枳棘鸾凰应暂息。难弟三登举子场，至今犹敛冲霄翼。敛翼冲霄会有期，鸰原一诵一兴思。吴云楚月路千里，并入彭城风雨时。天涯会合由来少，感慨悲歌空复老。椎牛屠狗事区区，燕赵何能豁怀抱。离别相将会合疏，故园三径未应芜。凭谁远汲淮淝水，为写安丰董氏图。","dynasty":"明代","title":"为李典史题画"}
{"author":"张宁","content":"吴城士女越样妆，笼冠盘髻销金裳。东风淡荡桃李月，看花不语情何长。女伴相将牵稚子，庭院无人花正芳。春阳宛宛白日暮，空抱花枝归洞房。","dynasty":"明代","title":"士女图为张宗大题二首其一"}
{"author":"张宁","content":"五十七岁未衰节，三百六旬初度辰。半世平安逢盛旦，一年佳丽属芳春。旧游曾作青山主，此会应多白社宾。鸿雁有声群序近，芝兰无恙物华新。图书满屋辉前业，里巷逢人总后尘。惊看南天犹现极，喜闻东老未为贫。是谁为作冈陵颂，爱尔长于翰墨亲。满眼和风一樽酒，对君疑是葛天民。","dynasty":"明代","title":"寿诗"}
{"author":"张宁","content":"日月馀光照海城，翩然林壑见蜚英。庞公素有遗安业，孺子初无近禄情。共许良心超族党，旋闻高谊动公卿。承家自少能知节，居富于今善处盈。金散不移东老志，官閒何负北山盟。也知豺獭怀酬报，为竭涓埃答治平。宅里旌添华屋润，冠裳荣耀素袍明。千仓万镒空如许，赢得人称长者名。","dynasty":"明代","title":"贺沈维仁纳粟冠带"}
{"author":"张宁","content":"昔我怀父母，初鸣即晨兴。一从侍清禁，出门始闻声。烹膳日已远，起舞欣时平。胶胶风雨宵，寤寐伤馀情。","dynasty":"明代","title":"题所画鸡鹅图二首其一"}
{"author":"张宁","content":"独行澹无俦，拳立如有待。饥唼水中蒲，渴仰石边濑。宁随鸥鹭閒，不伍凫鹜态。山阴久萧条，毛羽复谁爱。","dynasty":"明代","title":"题所画鸡鹅图二首其二"}
{"author":"张宁","content":"新柳绕芳塘，柔风送时雨。润草及西堂，增波接南浦。得句起遐思，赠别怀旧侣。回首灞陵桥，潇潇几行旅。","dynasty":"明代","title":"方洲八景八首其一柳塘春雨"}
{"author":"张宁","content":"春深花正开，天晴海初曙。霞光云际来，艳色溢蓬宇。明明碎锦坊，淡淡秋容圃。聊因旦晚欢，妍丽安足数。","dynasty":"明代","title":"方洲八景八首其二杏圃朝霞"}
{"author":"张宁","content":"池中荷欲花，池上水初漫。初看水上微，旋觉香不断。一曲密藏鸥，万柄娇倚岸。莫唱采莲歌，江南时节换。","dynasty":"明代","title":"方洲八景八首其三莲池叠翠"}
{"author":"张宁","content":"时平田里安，麰麦被丘陇。芃芃翠浪翻，蔪蔪绿云涌。肥硗力虽殊，刈穫日可拱。欲赋两岐歌，周诗更堪咏。","dynasty":"明代","title":"方洲八景八首其四麦陇翻云"}
{"author":"张宁","content":"农人告方及，秋事忽已成。黄云被田野，白日寒光晴。父老喜丰年，鼓缶过我行。平生任经理，对此馀深情。","dynasty":"明代","title":"方洲八景八首其五稻畦垂颖"}
{"author":"张宁","content":"田下去来久，三径行复期。采采黄金花，照我头上丝。含英抱幽馥，佳会良在兹。羊肠九折坂，蔓草应正滋。","dynasty":"明代","title":"方洲八景八首其六菊径凝香"}
{"author":"张宁","content":"閒来好幽事，值此梅雪晴。深林百草尽，野水寒烟生。怡然发孤笑，婉恋有馀情。冰霜六七载，永念孤山行。","dynasty":"明代","title":"方洲八景八首其七梅林雪霁"}
{"author":"张宁","content":"菉竹蔽深坞，岁晚多阴风。爱此旭日喧，万玉摇玲珑。吟眸展清眄，倦耳生馀聪。因之怀劲草，声色吾何从。","dynasty":"明代","title":"方洲八景八首其八竹坞晴风"}
{"author":"张宁","content":"吾闻古神医，秦越扁鹊氏。洞识阴阳机，妙达天地秘。生人无前功，用术陋专技。遇妇作女医，遇幼擅童稚。或以伤疹称，所用随所至。一一底工巧，何虑千古计。古道既云远，时医极流弊。造弓不顾甲，治外不恤内。仁术化忍心，人命可轻试。汝谦陆先生，三世名家裔。动有古人风，一洗庸劣气。余生坐迍蹇，有子方两岁。乳哺失调摄，疾病遄以继。惊风搐四体，鱼口双目闭。群医竞叹息，束手坐相视。先生徐徐来，驾言勿惊悸。下榻夜尚迟，从容解金匮。一投邪风疏，再下壮热退。三服乃如常，下床作儿戏。幽谷阳春回，大旱甘雨坠。中年复有子，无乃仁人惠。作诗表深功，庶以将薄意。","dynasty":"明代","title":"赠陆汝谦"}
{"author":"张宁","content":"浚公夙儒雅，自少偶业白。天空一鹤举，海阔閒鸥立。平生怯诗魔，老拙降未得。清高逼休远，典雅超复泐。虚堂戛鸣球，清啸闻月夕。前年被徵荐，浮杯度京国。樗栎厌青黄，尘泥混空色。明珠堕浊水，皓镜悬土壁。昔忝青云交，今逢白头客。颇忆去年春，正卧投老疾。清风故人远，旧雨深巷寂。空谷音方隐，月门敲正急。苔阶印只履，蓬户卓尔锡。欣然起相携，冁尔冠屡侧。吹灯照残夜，对酒忘畴昔。岁月能几何，离旷非一日。乌兔互驰逐，子亥忽流易。元正十日初，复此得消息。缄书遣高第，慇勤问眠食。春林白团茶，秋圃紫苞栗。仪多物兼备，岁去情转极。时来得颠印，自愧非愈轼。再拜送来使，开门日初出。向来车马路，草长没行屐。","dynasty":"明代","title":"寄谢浚僧官"}
{"author":"张宁","content":"草木已时萎，时菊方敷荣。林空晚色净，日暮孤烟横。仰荫修竹枝，俯挹蒙泉清。岁月忽复易，采撷伤吾情。","dynasty":"明代","title":"对雨"}
{"author":"张宁","content":"东方有佳士，文质何彬彬。昔为待沽玉，今备充廷珍。朗诵商周诗，默会羲文神。言词夙华雅，步履弥精纯。初疑鹿鸣晚，为感鸿飞循。江干寡俦侣，磐石多来宾。矰缴既云远，稻粱安足勤。进止各有节，险易常相因。弦琴古坛树，载艺清池芹。眷兹十年来，渐觉寒毡春。陵陆日已迈，逵路日已臻。祥云动四表，孤征戾中旻。奋逐鹍鹏风，扬随鸾凤尘。峨峨金阙楼，溶溶玉河津。刷翎补干羽，万舞仪章新。","dynasty":"明代","title":"画云鸿振羽图题送陈掌教"}
{"author":"张宁","content":"禀性无俗尚，爱此山泽芳。拔葵艺周圃，分植置中堂。入室有佳士，纫佩非私裳。时好岂足贵，德馨谅难忘。","dynasty":"明代","title":"爱兰"}
{"author":"张宁","content":"翩翩渐鸿羽，一举从江干。再举次磐石，三举逢平原。升木良有得，陟陵竟无患。不愿腾上远，但愿遵飞安。祥云动四表，天逵浩漫漫。孤征戾中霄，振翮偕鸳鸾。联行两阶下，仪羽纷回盘。云深日五色，万舞充华观。巢居怀往事，凝望起长叹。","dynasty":"明代","title":"重画云鸿振羽图题赠王良臣"}
{"author":"张宁","content":"园花发朝艳，谷鸟遗春音。岂无旦夕佳，倏忽流光阴。幽居寡时好，感子时过临。冥言启孤愤，高步超烦襟。夙昔怀远道，遄别悲来今。对酒不及醉，眷此故情深。","dynasty":"明代","title":"送别沈履德"}
{"author":"张宁","content":"閒云翳空谷，日夕生幽阴。中有高世士，结屋云之深。飞锡天外风，润泽寰中霖。贞居聊自适，变化吾何心。","dynasty":"明代","title":"云谷"}
{"author":"张宁","content":"平衍说荆淮，险危闻陇蜀。奈何吴魏间，汉氏犹鼎足。况兹三山地，鼠窃弗盈蹴。凭陵肆劫坏，鸱义歼人族。譬犹负隅虎，据险势莫触。食尽无后援，鼎俎咀其肉。复闻圣天子，推心置人腹。渠恶疾见尸，丑类将自服。贼死匪所叹，致尤何太毒。","dynasty":"明代","title":"正统戊辰闻福建感而有作"}
{"author":"张宁","content":"日夕将天兵，闻已度淮水。黎庶仰虹霓，雨雪何不止。北军利高亢，值此非所喜。行师有纪律，日须五十里。南风吹铁衣，却走泥没趾。锈涩剑锋回，塺疏弓力弛。况不便舟船，经涉殊未已。指日布阳春，顽阴悉飘委。","dynasty":"明代","title":"见雨雪叹戊辰冬"}
{"author":"张宁","content":"厥哉南闽贼，远冒明王师。军声动白日，淮海相逶迤。群县务驰逐，民庶日何疲。兵车恣横决，帷箔不可支。岂知阳春日，坚冰乃相随。我闻行师要，爱须威克之。马嘶不敢骄，况尔部下为。天子有休命，借问大将谁。","dynasty":"明代","title":"王师至浙人情恟惧感而记之"}
{"author":"张宁","content":"萱草生北堂，朝见夕已萎。慈乌返故巢，鸣声一何哀。感此时物喧，悠然动遐思。况当慈母没，缅怀耿嗟咨。赤子将入井，安能悟乖离。营营愿襁褓，依依眷孩提。周全乳哺艰，三年免于怀。宵缝念儿寒，晨炊畏儿饥。游子日已远，母心增伤悲。殷勤二十载，为子有室家。奈何白日晚，流光忽西驰。明月照高楼，疏棂起凉飔。徬徨中夜长，俯叹泪交颐。慨彼泉下人，相见未有期。","dynasty":"明代","title":"怀恩楼为王宗勋赋"}
{"author":"张宁","content":"飞飞鸳鸯鸟，比翼湖之涯。生年不满百，燕婉当及时。东邻有处女，春秋盛容姿。一朝辞父母，托身游侠儿。岂无百两将，而乃荡子妻。妍华不自好，终身抱馀悲。况君良家子，衣冠能自持。母穷毕日欢，负此远大期。辛壬与癸甲，斯文良在兹。","dynasty":"明代","title":"刘公觐毕姻诗勉之"}
{"author":"张宁","content":"瀰瀰江中水，黯黯江上树。眷彼同心人，胡为忽异处。驾言从扁舟，积雨不可渡。愿随双黄鹄，庶以相会晤。","dynasty":"明代","title":"答姜文进"}
{"author":"张宁","content":"东风扇微和，万卉敷春阳。盈盈桃李花，烂然竞容光。绵绵路傍草，根株亦交相。及时起凉飙，零落随秋霜。争如谷中兰，清标压群芳。虽无艳冶姿，而有冷淡香。奈何岁华晚，保此故意长。伤哉绿绮琴，纫佩罗衣裳。视彼同心人，德音实难忘。","dynasty":"明代","title":"赠柴取中"}
{"author":"张宁","content":"予生二十年，始解访同族。缅想姑祖亲，悲喜相交属。如何百年内，情好复断续。登堂思高曾，入门拜伯叔。弟妹相惊呼，问是几世服。源远末益分，膏泽犹未沐。倾家出相见，喜气溢肠腹。场头禾黍登，牖中酒醴熟。端不为盘餐，聊以慰情曲。我本季世孙，今当远行役。生年能几何，欢会宁可复。同姓古所敦，去去勿尘俗。感激忠孝心，因之以相告。","dynasty":"明代","title":"夜宿斗门与朱氏原兼呈再从叔"}
{"author":"张宁","content":"凉风起天末，新凉入丘墟。晏坐当前楹，陶然读吾书。俯视庭草萎，仰看浮云舒。山气日夕佳，灌木阴以敷。轩冕岂不贵，而乐自有馀。愿子保令终，因之相与娱。","dynasty":"明代","title":"林居秋兴"}
{"author":"张宁","content":"丹山有灵鸟，文采相颉颃。饥餐琅玕实，渴饮瑶池浆。清音谐韶乐，锦羽映朝阳。飞飞燕雀群，俯仰被馀光。颠风折梧桐，鸣凤忽摧伤。孤凰抱哀思，辑羽不复扬。徘徊念同侣，躯命倏销亡。翩翩九苞雏，览德岐山冈。皇皇奋南征，哀鸣激中肠。容华不自爱，宁辞关塞长。死者不复生，龟麟总茫茫。愿言勿残毁，阿阁正相望。","dynasty":"明代","title":"挽钟处士"}
{"author":"张宁","content":"闻有高世士，筑室章贡间。弱冠失父母，门户一线悬。独立无人境，巍然亘前山。起视丘垤群，坐我千仞巅。娶妻良家女，生子当世贤。煌煌五色诏，星星双鬓斑。如何两楹奠，一梦起长叹。伤哉同室亲，躯命不复延。泣尽继以死，携手入重泉。嗟彼未亡人，区区何独难。","dynasty":"明代","title":"黄主事挽诗"}
{"author":"张宁","content":"哀门历多故，生当元宋间。高曾及祖考，累世事更迁。风尘浩无际，兵车日豗喧。羁危不自保，趋走恒穷年。丧乱忽已平，营业亦周旋。欢娱不经目，忧伤閟重泉。昔常念寒燠，高居复华裀。弱息久穷嫠，儿女日以殷。缅怀颠沛时，门户朽索缘。湍流一解手，宗祀付沈渊。于焉涉艰阻，乃欲遗曾玄。胡为祔祫馀，双亲中道捐。远慕已无日，近哭悲终天。沧波渺东注，白日中霄悬。悠悠穹壤间，遐感何时諠。","dynasty":"明代","title":"永思堂为刘廷宾赋"}
{"author":"张宁","content":"猗猗谷中兰，言艺君子堂。过门不入室，彼美自芬芳。弹冠结素履，振策循周行。我心惄如饥，觏止谅已降。容颜挹清润，言笑闻馨香。同心未卒语，欲去仍徬徨。眷恋终日夕，宾主已相忘。","dynasty":"明代","title":"艺兰为王本诚作"}
{"author":"张宁","content":"人心久思汉，帝主自有真。多难启弘业，独此邯郸人。穷蹙白登围，仓猝滹沱水。河冰纵不合，光武亦不死。","dynasty":"明代","title":"滹沱冰合图"}
{"author":"张宁","content":"种竹绕轩居，清素聊自爱。虽无桃李颜，不改冰霰态。孤松色不殊，六月寒尚在。倏然三径幽，凝碧如有待。","dynasty":"明代","title":"苍松轩"}
{"author":"张宁","content":"东方有奇士，自号丹丘生。超世立于独，宛若来蓬瀛。言从黄石公，再从赤松子。终始意斯在，幻境焉足跂。","dynasty":"明代","title":"为姚公绶题丹丘"}
{"author":"张宁","content":"公门盛桃李，世路多荆榛。温温爱兰交，吾思见其人。伊人日已远，比物不盈畹。同心澹忘言，岁月殊可晚。","dynasty":"明代","title":"友兰"}
{"author":"张宁","content":"郁郁凤凰山，生气何连延。有美清修士，遗世希神仙。高情出茫昧，独见超虚玄。仰瞻山木花，俯视重冈旋。凿石启幽閟，种槚待芳妍。夙怀瑕丘乐，预见佳城悬。聚散本元造，寿夭谁能专。桥山有高冢，王乔亦遗阡。乘鸾与跨凤，刀圭终弃埙。何如一生死，坦率穷高年。","dynasty":"明代","title":"梅古春寿藏诗"}
{"author":"张宁","content":"母在萱自好，母亡萱尚存。萧疏北堂下，花叶空晨昏。盈盈眼中泪，默默心上酸。眼泪犹可拭，心酸伤肺肝。安得百丈根，沿情及幽原。","dynasty":"明代","title":"武澄梦萱卷"}
{"author":"张宁","content":"严君去云久，手植已成荒。促戚远行归，顾眄心徬徨。言薙蔓草芜，再汲清池潢。玄功不遐弃，时及仍芬芳。故物幸兹在，慰悦如有将。见此聊相慰，笑舞襕斑裳。","dynasty":"明代","title":"怡菊周德辉卷"}
{"author":"张宁","content":"摇摇书画船，渺渺三江水。朝披越㠐云，暮听吴门雨。高深洞玄黄，招邀尽青紫。所愧子长游，吾行未能止。","dynasty":"明代","title":"画舫清游"}
{"author":"张宁","content":"何人涉江采，得此霜前芳。花残见晚色，叶净流潭光。长路远莫致，故意不可忘。欲辍畹中蕙，共佩罗衣裳。","dynasty":"明代","title":"草虫杂图四十二首为伍佥宪题其一"}
{"author":"张宁","content":"南山有佳色，束篱阒无人。朝为头上花，暮作车下尘。谁与念恒节，培溉当良辰。落落竟何语，把玩聊相亲。","dynasty":"明代","title":"草虫杂图四十二首为伍佥宪题其二"}
{"author":"张宁","content":"翛翛苦竹枝，岁晏未凋谢。络纬绕其颠，促织鸣其下。秋声入荒林，寒气逗虚榭。何人赋无衣，悽恻坐长夜。","dynasty":"明代","title":"草虫杂图四十二首为伍佥宪题其三"}
{"author":"张宁","content":"漏石倚空苍，弱草飏残碧。眷彼飞来双，栩栩飘复集。鸿鹄志万里，松柏挺千尺。洪纤各有定，非分焉所得。","dynasty":"明代","title":"草虫杂图四十二首为伍佥宪题其四"}
{"author":"张宁","content":"么红雨馀葩，疏绿风中筱。虽无尤物丽，得借此君好。栽培良有待，开落恒可保。嗟彼桃李花，采折随媚草。","dynasty":"明代","title":"草虫杂图四十二首为伍佥宪题其五"}
{"author":"张宁","content":"形色已葳垂，风神未萧瑟。所愧落英空，还思旧根发。时来已若兹，岁去犹尔若。殊胜汎相逢，随人满头插。","dynasty":"明代","title":"草虫杂图四十二首为伍佥宪题其六"}
{"author":"张宁","content":"茵蔯欲成蒿，蘼芜亦云谢。水涨污耶深，时蛰看已化。纤腰尚蜿蜒，弱翅举复下。婉转如有情，追逐不能罢。","dynasty":"明代","title":"草虫杂图四十二首为伍佥宪题其七"}
{"author":"张宁","content":"暑雨滋宿蘖，五月南风生。时当长养节，奋臂将谁撄。奔辙岂足当，黄雀方营营。幽居事玄穆，相对悲群情。","dynasty":"明代","title":"草虫杂图四十二首为伍佥宪题其八"}
{"author":"张宁","content":"尘境何扰扰，草野何茫茫。清泉白石处，几许堪徜徉。兰荃既荣秀，蒿莸绝交相。宜人不在多，百亩空芜荒。","dynasty":"明代","title":"草虫杂图四十二首为伍佥宪题其九"}
{"author":"张宁","content":"今日胡不怡，过眼青春空。纷纷萧艾中，见此万绿红。蜻蜓从何来，当午停芳丛。物情谅有得，吾意亦从容。","dynasty":"明代","title":"草虫杂图四十二首为伍佥宪题其十"}
{"author":"张宁","content":"飞蛾值芳时，飘舞来复去。因风快循绕，逢花亦延伫。虽临扑逐威，不解摧掠虑。人意久安閒，相忘不知处。","dynasty":"明代","title":"草虫杂图四十二首为伍佥宪题其十一"}
{"author":"张宁","content":"尺蠖已辞茧，橘虫方化生。夭夭隰上枝，碧绿纷敷荣。覆载大有造，动植各相成。天机一流动，幽思穆无声。","dynasty":"明代","title":"草虫杂图四十二首为伍佥宪题其十二"}
{"author":"张宁","content":"趯趯草间虫，芃芃石边蔓。跳跃烟冥霏，飘飖翠云乱。时当绮窗纱，或近青玉案。卑微宁足论，寂阒聊一眄。","dynasty":"明代","title":"草虫杂图四十二首为伍佥宪题其十三"}
{"author":"张宁","content":"野草绿满地，无名自纤妍。不采亦不夭，幽与閒相便。光风濯灵雨，蛱蝶来翩跹。咄彼周昉图，百态空骚然。","dynasty":"明代","title":"草虫杂图四十二首为伍佥宪题其十四"}
{"author":"张宁","content":"晚家南山陲，独卧西涧草。牛羊所不践，樵伐非故道。叶落秋蛾稀，苔滋候虫少。烟消夕阳下，林薄淡如扫。","dynasty":"明代","title":"草虫杂图四十二首为伍佥宪题其十五"}
{"author":"张宁","content":"蜻蜓多品类，此种最灵黠。翅翕尾低垂，暂息即飞越。颇忆童稚年，扑捉伤暑热。至今图画间，隐手欲轻蹑。","dynasty":"明代","title":"草虫杂图四十二首为伍佥宪题其十六"}
{"author":"张宁","content":"清霜萎茂草，天以虫鸣秋。股动羽亦振，随处声啾啾。书斋闭疏雨，木落青灯幽。掩卷不成诵，感物令心愁。","dynasty":"明代","title":"草虫杂图四十二首为伍佥宪题其十七"}
{"author":"张宁","content":"草振蝶双飞，蝶下草交动。无情如有情，形势偶相閧。貌与心不亲，情好久焉用。悠悠笑相逢，栩栩庄叟梦。","dynasty":"明代","title":"草虫杂图四十二首为伍佥宪题其十八"}
{"author":"张宁","content":"露白水花红，江空草烟暝。閒鸥忽惊去，见此孤蚱蜢。吐沫禁无声，卑飞水中影。虫沙与猿鹤，由来未深省。","dynasty":"明代","title":"草虫杂图四十二首为伍佥宪题其十九"}
{"author":"张宁","content":"飞行罕同俦，性质好幽处。点水缓捎花，乘风暂停午。疑回睛屡移，敛息翅频举。慎尔遇贪夫，求珠瘗当户。","dynasty":"明代","title":"草虫杂图四十二首为伍佥宪题其二十"}
{"author":"张宁","content":"短翅不高飞，长踦不善走。跳踉并蟏螽，局缩居泽薮。三孱不满隅，匹处竟无偶。彼亦何人斯，蠢尔亦可丑。","dynasty":"明代","title":"草虫杂图四十二首为伍佥宪题其二十一"}
{"author":"张宁","content":"园蔬叶垂尽，练裙弊无馀。轻扬两飘翅，清嗅双长须。本质夙如此，变不忘其初。襕斑五色文，支离守荒芜。","dynasty":"明代","title":"草虫杂图四十二首为伍佥宪题其二十二"}
{"author":"张宁","content":"淅沥蒹葭雨，依微杨柳烟。翅薄轻纱过，晴隐硝珠圆。宁当狎雌絷，莫受蛛丝缠。与物本无患，陈生有遗篇。","dynasty":"明代","title":"草虫杂图四十二首为伍佥宪题其二十三"}
{"author":"张宁","content":"阴阴莞柳树，嘒嘒孤鸣蜩。惊风飒吹撼，奋翅飞迁乔。托体虽得所，防患亦须周。吟风饮清露，此道终逍遥。","dynasty":"明代","title":"草虫杂图四十二首为伍佥宪题其二十四"}
{"author":"张宁","content":"文蛾好明死，乌鲗以蔽彰。争如草上飞，无用亦无防。渴饮零露华，逝借晨风扬。何如蜉蝣群，朝生夕云亡。","dynasty":"明代","title":"草虫杂图四十二首为伍佥宪题其二十五"}
{"author":"张宁","content":"春林盛朝爽，秋圃有暮色。萧疏丛薄中，缘沿何役役。凤鸟不时见，良骥须远历。斑斑被体文，甘老榛莽泽。","dynasty":"明代","title":"草虫杂图四十二首为伍佥宪题其二十六"}
{"author":"张宁","content":"苍茫青草池，霢霂黄梅雨。清冷脱洿下，润泽非斥卤。鸣声慎烦聒，跳跃宜审处。临深纵无危，坐井非善举。","dynasty":"明代","title":"草虫杂图四十二首为伍佥宪题其二十七"}
{"author":"张宁","content":"去彼蜣螂秽，超居风露清。蜕囊半未脱，健臂已前撑。潜蛟起泥滓，厉璞登琼英。大小分已定，变化同其情。","dynasty":"明代","title":"草虫杂图四十二首为伍佥宪题其二十八"}
{"author":"张宁","content":"蟋蟀已在堂，鼠妇已在室。凉风蕙草时，胡见幽阴物。仓皇若无依，短褐露肘膝。天荒岁年暮，感此三叹息。","dynasty":"明代","title":"草虫杂图四十二首为伍佥宪题其二十九"}
{"author":"张宁","content":"露滴葡萄寒，宵鸣一何急。鸡啼天欲曙，络纬不盈尺。深闺有思妇，远道多倦客。惊闻长夜声，掩泪心促刺。","dynasty":"明代","title":"草虫杂图四十二首为伍佥宪题其三十"}
{"author":"张宁","content":"景物此何处，野塘秋色中。山花惊暮雨，芦叶抱寒虫。旷望知谁到，幽居重此逢。怀人不可见，双鬓感飞蓬。","dynasty":"明代","title":"草虫杂图四十二首为伍佥宪题其三十一"}
{"author":"张宁","content":"金谷多奇花，蝶满谢即去。荒园久空疏，蜂蝶亦安素。迟回杞菊秋，栖息松桂暮。所以君子交，清澹只如故。","dynasty":"明代","title":"草虫杂图四十二首为伍佥宪题其三十二"}
{"author":"张宁","content":"原野多蔓草，墟泽饶鱼虫。一枝与一体，入笔殊元踪。生憎红紫态，未觉丹青工。坐我林塘下，衣袂生华风。","dynasty":"明代","title":"草虫杂图四十二首为伍佥宪题其三十三"}
{"author":"张宁","content":"风高芦叶残，赢露失其翳。鸣蜩已绝响，犹奋双斧臂。犹豫多积疑，蜂虿无却虑。君子尚勇决，成败焉足计。","dynasty":"明代","title":"草虫杂图四十二首为伍佥宪题其三十四"}
{"author":"张宁","content":"飞来锦纹蝶，采翅何翩翩。山花吐碧蕊，相映亦相妍。动植互生化，寒暑频推迁。生绡有遗迹，日日当吾前。","dynasty":"明代","title":"草虫杂图四十二首为伍佥宪题其三十五"}
{"author":"张宁","content":"蝶有恋花情，花无留蝶意。东风三月时，总为春流丽。还开亦还落，欲去还不去。默诵过墙诗，重门草深处。","dynasty":"明代","title":"草虫杂图四十二首为伍佥宪题其三十六"}
{"author":"张宁","content":"意会自成趣，景触良宜时。过影如见人，飞音若我遗。荒閒寂寞滨，独悟胜群思。此兴复不浅，名物空何为。","dynasty":"明代","title":"草虫杂图四十二首为伍佥宪题其三十七"}
{"author":"张宁","content":"尔雅列名称，埤雅伸疏义。恢恢造化功，独此亦难备。况当画史传，舐墨随手至。骊黄牝牡间，不必问形似。","dynasty":"明代","title":"草虫杂图四十二首为伍佥宪题其三十八"}
{"author":"张宁","content":"动听非谇语，适目无妖妍。诗求句律外，画索丹青前。尺素竟何物，居然得天全。相彼能事者，殆欲忘朱铅。","dynasty":"明代","title":"草虫杂图四十二首为伍佥宪题其三十九"}
{"author":"李昂","content":"汉家未得燕支山，征戍年年沙朔间。塞下长驱汗血马，云中恒闭玉门关。阴山瀚海千万里，此日桑河冻流水。稽洛川边胡骑来，渔阳戍里烽烟起。长途羽檄何相望，天子按剑思北方。羽林练士拭金甲，将军校战出玉堂。幽陵异域风烟改，亭障连连古今在。夜闻鸿雁南渡河，晓望旌旗北临海。塞沙飞淅沥，遥裔连穷碛。玄漠云平初合阵，西山月出闻鸣镝。城南百战多苦辛，路傍死卧黄沙人。戎衣不脱随霜雪，汗马骖单长被铁。杨叶楼中不寄书，莲花剑上空流血。匈奴未灭不言家，驱逐行行边徼赊。归心海外见明月，别思天边梦落花。天边回望何悠悠，芳树无人渡陇头。春云不变阳关雪，桑叶先知胡地秋。田畴不卖卢龙策，窦宪思勒燕然石。麾兵静北垂，此日交河湄。欲令塞上无干戚，会待单于系颈时。","dynasty":"唐代","tags":"乐府，边塞","title":"从军行"}
{"author":"李昂","content":"太和九年李训、郑注败后，仇士良愈专恣。上登临游幸，未尝为乐，或瞠目独语。左右莫敢进问，因赋此诗。辇路生秋草，上林花满枝。凭高何限意，无复侍臣知。","dynasty":"唐代","tags":"写景，抒情，苦闷","title":"宫中题"}
{"author":"李昂","content":"定陶城中是妾家，妾年二八颜如花。闺中歌舞未终曲，天下死人如乱麻。汉王此地因征战，未出帘栊人已荐。风花菡萏落辕门，云雨裴回入行殿。日夕悠悠非旧乡，飘飘处处逐君王。闺门向里通归梦，银烛迎来在战场。相从顾恩不雇己，何异浮萍寄深水。逐战曾迷只轮下，随君几陷重围里。此时平楚复平齐，咸阳宫阙到关西。珠帘夕殿闻钟磬，白日秋天忆鼓鼙。君王纵恣翻成误，吕后由来有深妒。不奈君王容鬓衰，相存相顾能几时。黄泉白骨不可报，雀钗翠羽从此辞。君楚歌兮妾楚舞，脉脉相看两心苦。曲未终兮袂更扬，君流涕兮妾断肠。已见储君归惠帝，徒留爱子付周昌。","dynasty":"唐代","title":"赋戚夫人楚舞歌"}
{"author":"李昂","content":"世业重籯金，青春映士林。文华两孙楚，兄弟二曾参。竹抱卢门暗，山衔晋国深。预知汾水上，一雁有遗音。","dynasty":"唐代","title":"睢阳送韦参军还汾上"}
{"author":"李昂","content":"闻君小邑暂鸣弦，隐几灰心有岁年。白石既烧应化鹤，黄金未熟且烹鲜。炉中近染三花气，树里新飞五色烟。伊尹即今须负鼎，王乔何事欲冲天。","dynasty":"唐代","title":"题雍丘崔明府丹灶"}
{"author":"李昂","content":"君不见贾谊寰中推逸才，仇香坐处馆常开。栖鸾未即冲天去，驯鸽先能听事来。亦闻无角巢君屋，诸处不栖如择木。宁随贺燕空绕梁，为逐迁莺俱□□。风窗月户清节凉，抚翼和鸣君子旁。双影时时临砚水，轻毛片片落书窗。□君德，辉彩鲜鲜生羽翼；感君心，灵庆昭昭相应深。何必淮南投小吏，飞来□□化为金。","dynasty":"唐代","title":"驯鸽篇"}
{"author":"朱子真","content":"人间几日变桑田，谁识神仙洞里天。短促虽知有殊异，且须欢醉在生前。","dynasty":"唐代","title":"对赵颖歌"}
{"author":"李程","content":"茫茫尘累愧腥膻，强把蜉蝣望列仙。闲指紫霄峰下路，却归白鹿洞中天。吹箫凤去经何代，茹玉方传得几年。他日更来人世看，又应东海变桑田。","dynasty":"唐代","title":"赠毛仙翁"}
{"author":"李程","content":"曲台送春目，景物丽新晴。霭霭烟收翠，忻忻木向荣。静看迟日上，闲爱野云平。风慢游丝转，天开远水明。登高尘虑息，观徼道心清。更有迁乔意，翩翩出谷莺。","dynasty":"唐代","title":"春台晴望"}
{"author":"李程","content":"琢玉性惟坚，成壶体更圆。虚心含众象，应物受寒泉。温润资天质，清贞禀自然。日融光乍散，雪照色逾鲜。至鉴功宁宰，无私照岂偏。明将水镜对，白与粉闱连。拂拭终为美，提携伫见传。勿令毫发累，遗恨鲍公篇。","dynasty":"唐代","title":"玉壶冰（一作咏冰壶）"}
{"author":"李程","content":"常爱凌寒竹，坚贞可喻人。能将先进礼，义与后凋邻。冉冉犹全节，青青尚有筠。陶钧二仪内，柯叶四时春。待凤花仍吐，停霜色更新。方持不易操，对此欲观身。","dynasty":"唐代","title":"赋得竹箭有筠"}
{"author":"李程","content":"五云从表瑞，藻绘宛成图。柯叶何时改，丹青此不渝。非烟色尚丽，似盖状应殊。渥彩看犹在，轻阴望已无。方将遇翠幄，那羡起苍梧。欲识从龙处，今逢圣合符。","dynasty":"唐代","title":"观庆云图"}
{"author":"曹鉴微","content":"春入中原花满枝，边庭春尽柳无丝。交河三月方开冻，流到家乡恐亦迟。","dynasty":"清代","title":"边词其一"}
{"author":"曹鉴微","content":"黄云万里雁横秋，紫塞千山拥戍楼。碛里月明人尽望，笛声吹彻古凉州。","dynasty":"清代","title":"边词其二"}
{"author":"陈既济","content":"暂到京城住，辞尧返旧庐。身耽泉石乐，心向利名疏。鹤静来华表，云间出太虚。钱塘应过日，秋水满红蕖。","dynasty":"宋代","title":"送张无梦归天台"}
{"author":"程钜夫","content":"阙下相看未忍分，过门谁料不逢君。竟参华省江南去，定有新声天上闻。夜静每劳瞻紫气，春深几欲和《停云》。豫章台下南归路，何日论心到夕曛？","dynasty":"元代","title":"寄郑信卿参政"}
{"author":"程钜夫","content":"万里瀰漫地，天门据要冲。乾坤大开辟，江汉此朝宗。往事空多垒，千年只二峰。舟人亦痴绝，遥认两眉浓。","dynasty":"元代","title":"天门山"}
{"author":"程钜夫","content":"县郭二十里，板桥三五家。西风熟禾黍，陆地富桑麻。去岁遭洪水，高林带旧槎。他乡岂不好，无奈此生涯。","dynasty":"元代","title":"板桥午食"}
{"author":"程钜夫","content":"渺渺从何起，亭亭只自飞。朝随风鹤去，暮逐雨龙归。几度超沧海，多应点翠微。何时能借我？裁作羽人衣。","dynasty":"元代","title":"孤云"}
{"author":"程钜夫","content":"圣主忧凶岁，真人下碧岑。云辞武当黑，雨入蓟门深。独抱回天力，常存济物心。两宫宣赐罢，归鹤杳沈沈。","dynasty":"元代","title":"送武当张真人赴召祈雨南归"}
{"author":"程钜夫","content":"积学今成老，遗荣不待年。归心彭蠡外，客思蓟门前。孤棹随飞鸟，长河合暮蝉。知几诚可尚，忽别独悽然。","dynasty":"元代","title":"邓教授致仕还江东"}
{"author":"程钜夫","content":"被命将居越，扁舟指会稽。海云迎棹起，江月照人低。有道蟠龙虎，无生混鹜鸡。霞川随处是，何必武陵溪。","dynasty":"元代","title":"重送戴道士"}
{"author":"程钜夫","content":"五老催归客，天寒道路长。残冬涉易水，几日到浔阳？学见吾宗盛，身随圣道昌。未应嗟晚达，松菊近柴桑。","dynasty":"元代","title":"送程君俊学正归浔阳"}
{"author":"程钜夫","content":"曾历金华三洞天，风流历历记山川。柏林白绽梅花小，柿实红垂橘弹圆。访古但闻羊化石，因君又喜木生绵。霜风浑似当时峭，愁绝双溪八韵篇。","dynasty":"元代","title":"送人赴浙东木绵提举"}
{"author":"程钜夫","content":"马蹄尘里度芳辰，带得阳和到七闽。山翠倚天迎好客，风光满地属吟身。高情古柳仍青眼，时态夭桃自绛唇。从此不忧江海远，春官袖有十分春。","dynasty":"元代","title":"和王寅夫郎中元日立春"}
{"author":"程钜夫","content":"半生事业竟何成，冷笑犹然愧宋荣。日逐黄尘双袂暗，梦回绿幕一灯明。交情款款知君厚，佳句翩翩使我惊。皓首相期崇令德，殷勤远寄白丝行。","dynasty":"元代","title":"次韵寄谢旴江学院诸先辈"}
{"author":"程钜夫","content":"城市林泉隔几关，半生幽兴欠闽山。久闻屴崱高寒处，一望蓬莱缥缈间。有约同看红日上，无端独占白云间。锦囊收拾奇观了，物色分留肯破悭。","dynasty":"元代","title":"寅夫惠教游鼓山四诗细读如在屴崱杖屦间想像追和用坚重游之约四首其一"}
{"author":"程钜夫","content":"足力犹堪敌瘦筇，拟乘寺顶最高峰。杯吞东海一勺水，鞭起南湫久卧龙。佛界须臾三万劫，神山杳霭几千重。烦公更泚如椽笔，摹写云天不尽容。","dynasty":"元代","title":"寅夫惠教游鼓山四诗细读如在屴崱杖屦间想像追和用坚重游之约四首其二"}
{"author":"程钜夫","content":"炎方春浅未如焚，花木迷人意欲曛。福地同游胜独往，中天一览破千闻。于今难拟《高唐赋》，何日重开衡岳云。眼底流求弹丸耳，楼船曾见汉家军。","dynasty":"元代","title":"寅夫惠教游鼓山四诗细读如在屴崱杖屦间想像追和用坚重游之约四首其三"}
{"author":"程钜夫","content":"去天万里此相遭，揽辔无功敢告劳。剩贮冰霜消瘴疠，尚疑风雨隔清高。一年花事成佳荫，二月春江息怒涛。细嚼公诗如橄榄，挽回尘俗入风骚。","dynasty":"元代","title":"寅夫惠教游鼓山四诗细读如在屴崱杖屦间想像追和用坚重游之约四首其四"}
{"author":"程钜夫","content":"初夏微风作嫩凉，伤春一夜鬓毛苍。红芳寂历午阴绿，白昼须臾晚照黄。溅泪露葵空滴滴，锁愁烟柳自行行。绝怜熠耀仓庚羽，曾带千门丽日光。","dynasty":"元代","title":"次韵寅夫晚凉感事"}
{"author":"程钜夫","content":"胜处心知只耳闻，却因君句得奇芬。海天昏黑龙行雨，楼阁青红蜃吐云。仙境烟霞从痼疾，诗家风月要平分。悠然佳兴谁能败？俗吏当前自纠纷。","dynasty":"元代","title":"寅夫示再登鼓山四诗仆虽不获同游然来诗不可虚辱次韵奉谢且致归班之饯"}
{"author":"程钜夫","content":"眼前培塿足萦缠，去去瀛洲大洞天。一息南溟能几月，再行东海定何年？江淮巨浪千堆雪，榆柳中原万里烟。解视归装还不俗，有诗曾酌瘴乡泉。","dynasty":"元代","title":"寅夫示再登鼓山四诗仆虽不获同游然来诗不可虚辱次韵奉谢且致归班之饯其二"}
{"author":"程钜夫","content":"故人天上近何如，白玉堂中足宝书。烛彻宫莲三鼓后，露漙仙掌九秋初。江湖政共丹心老，鱼雁全如绿鬓疏。西北阑干天咫尺，欲乘黄鹤却踌躇。","dynasty":"元代","title":"寄阎子静唐静卿二翰长"}
{"author":"程钜夫","content":"江汉秋深雁过稀，悠悠归思梦先知。输君去住无多事，顾我留行待几时。野岸晓光千棹急，平湖寒影数峰欹。拍肩试向洪崖说，傥有黄花觅一枝。","dynasty":"元代","title":"送尹生归江西"}
{"author":"程钜夫","content":"汾水西南古晋州，双旌五马汉诸侯。庭无坐吏官班重，地有遗民帝化留。荆树春风誇列士，甘棠清荫羡高秋。征騑莫叹长安远，回首朝阳是蓟丘。","dynasty":"元代","title":"送完颜总管赴平阳"}
{"author":"程钜夫","content":"残雪词林退食时，小窗开卷鬓如丝。音传正始谁同调？气逼元和稍自持。文字不随前辈尽，风流却许后人知。霜清日冷梅花瘦，独对炉熏看欲痴。","dynasty":"元代","title":"题许仲仁墨迹"}
{"author":"程钜夫","content":"夜瞻光怪昼生辉，数尺嵌岩旧见稀。欲献楚王忧刖足，怕逢织女误支机。斜当明月偏宜照，近逼红尘不敢飞。中庆堂中蓬岛客，相看不觉恋柴扉。","dynasty":"元代","title":"次韵解安卿石假山"}
{"author":"程钜夫","content":"君承恩命住天台，万壑千峰绕绛台。门外霞川浮溟涬，杯中云海接蓬莱。时同野鹤看桃去，或领山猿采药回。三十年前吾亦到，旧题应入白云堆。","dynasty":"元代","title":"送戴道士住天台"}
{"author":"程钜夫","content":"此老今年八十三，江滨独擅汉衣冠。文章衔袖龙蛇字，须发如霜虎豹颜。耆旧于今足尘土，典型留此重家山。醴牢略具高年礼，万一神丹乞九还。","dynasty":"元代","title":"赠汪郎中"}
{"author":"程钜夫","content":"僧定钟声缓，依稀听不真。渡头风正忽，唤醒未归人。","dynasty":"元代","title":"题仲经家江贯道潇湘八景图"}
{"author":"程钜夫","content":"万顷玻璃上，辉辉玉一环。望中青似粟，约莫是君山。","dynasty":"元代","title":"题仲经家江贯道潇湘八景图其二洞庭秋月"}
{"author":"程钜夫","content":"昏昏风浪里，瑟瑟打篷声。骚客千年恨，灵妃万古情。","dynasty":"元代","title":"题仲经家江贯道潇湘八景图其三潇湘夜雨"}
{"author":"程钜夫","content":"霜晕棠梨脸，风梳练雀翎。含毫心欲醉，开卷眼还醒。","dynasty":"元代","title":"舜举画棠梨练雀"}
{"author":"程钜夫","content":"渺渺蒲江远，年年桂树秋。空馀诗卷在，天地与长留。","dynasty":"元代","title":"卢学士诗卷"}
{"author":"程钜夫","content":"蔼蔼天始晴，苍苍景将晚。江波日东流，游子何时返？","dynasty":"元代","title":"长江归棹图"}
{"author":"程钜夫","content":"曾此观风惯土风，老榕能识旧花骢。如何又踏秦淮月，不待炎州荔子红。","dynasty":"元代","title":"忽剌木御史还台索诗二绝为别其一"}
{"author":"程钜夫","content":"耆硕堂堂集柏端，定应问俗及闽山。为言部使无功状，减却吟诗一半间。","dynasty":"元代","title":"忽剌木御史还台索诗二绝为别其二"}
{"author":"程钜夫","content":"濑头流水绿如油，急取春芽试一瓯。扬子江心堪伯仲，茶经从此合重修。","dynasty":"元代","title":"十一日浯畬登舟十绝"}
{"author":"程钜夫","content":"江清照见石粼粼，貌得游鱼态度真。说与长年轻荡桨，放他深处著潜鳞。","dynasty":"元代","title":"十一日浯畬登舟十绝其二"}
{"author":"程钜夫","content":"遮日西来正暮秋，买鱼沽酒醉船头。如今见画浑疑梦，知是南湖第几洲。","dynasty":"元代","title":"乔达之画江山秋晚图二首其一"}
{"author":"程钜夫","content":"别来事事可名家，独我空添两鬓华。天际有山归未得，远峰休著淡云遮。","dynasty":"元代","title":"乔达之画江山秋晚图二首其二"}
{"author":"程钜夫","content":"万山回合路纡萦，独策羸骖款款行。却忆麻源三谷里，画桥携酒听溪声。","dynasty":"元代","title":"早行图"}
{"author":"程钜夫","content":"家住新安生虎林，绣衣风节老梅心。客来若问封侯事，笑指庵前月色深。","dynasty":"元代","title":"汪忠卿御史梅庵"}
{"author":"程钜夫","content":"翠柳红桃春满天，鸳鸯鸂鷘乱平川。东风阅遍閒花草，惟有人无再少年。","dynasty":"元代","title":"春江小景"}
{"author":"程钜夫","content":"匹马冲寒踏落花，杏园深处曲江涯。何如相对风轩坐，唤得渔船傍酒家。","dynasty":"元代","title":"赵大年小景"}
{"author":"程钜夫","content":"长庚自是谪仙人，子美逢时稷契臣。风雪茫茫五君子，醉吟犹得继清尘。","dynasty":"元代","title":"七贤过关图"}
{"author":"程钜夫","content":"微省星辰近，銮坡日月迟。上公开瑞旦，旧学蔚明时。玉琯微阳动，宫壶喜气随。已应萧应昴，复说傅骑箕。琥珀苍松液，珊瑚碧树枝。茂生豪杰士，来作太平基。忆昔公初起，方时事已隳。艰虞身保障，谋议国蓍龟。赤手除蛟虎，丹心见藿葵。一朝周典礼，万世汉官仪。宗庙重钟簴，乾坤再柱维。秦阶寒耿耿，遐壤日熙熙。大小陈纲纪，神奸铸鼎彝。桂枝增秀发，蔓草极芟夷。乡校惟闻颂，朝廷总得宜。端由天子圣，亦在哲人推。昭代才何盛，斯文柄独持。立言成准范，析理贯书诗。馀事归青史，新篇蔼素期。朝趋双阙内，夕梦北山陲。顾问常前席，论思每执规。力援寒畯溺，已视庶民饥。姓字喧童稚，仁恩被等衰。功高门似水，心静爵空縻。报主期尧舜，为臣志吕伊。山河分陕地，勋业太常旂。早达谦盈理，居多宠禄辞。战兢存夙夜，赑屃负安危。即此观天道，宜能永福绥。直为天下祝，不是老夫私。","dynasty":"元代","title":"寿李秋谷"}
{"author":"程钜夫","content":"春风歇桃李，秋雨深莓苔。萧然公馆间，得此奇种栽。九天清露零，一道红云开。句牵绿衣队，酣宴瑶池杯。秾妆月鉴悬，丽服霜刀裁。瑞莲涌平地，妙色分五台。暂陪飞仙游，偏称幽人怀。终疑阆苑去，嘉会何时谐。此日眼双明，临风首低回。长当歌楚骚，招得花神来。","dynasty":"元代","title":"至洪王肯堂治书见示芙蓉诗次韵"}
{"author":"程钜夫","content":"往时姑射仙，夜堕江南村。江南富喜植，梅花众中尊。九地閟玄凝，先天占春暄。的皪冰雪姿，不受风尘昏。孤清惬幽意，剩馥醒吟魂。爱之玩不斁，冥契终无言。罗浮本幻境，前梦觉已谖。蹇蹄滞京华，倦翼栖淮垣。后先青云士，表里白玉温。我形自觉秽，交道久逾敦。贞节保松柏，芳心共兰荪。信知岁寒友，何异连枝昆。独贤天所矜，家山问鸡豚。归来适仲冬，平旦窥荒园。依依故人面，竟日对倾樽。清池疏蕊影，淡月新梢痕。泠然绝埃壒，恍若游昆崙。忽忆如花人，高谈霏露繁。眼中不可见，思纛风翩翻。颇惭标致似，远近殊托根。洪钧转严令，青皇畀新恩。坐看佳实长，适口塞众喧。遍遗实中仁，生意弥乾坤。平生识赏心，皎洁明朝暾。凌寒折一枝，殷勤寄王孙。又恐远莫致，作诗当重论。","dynasty":"元代","title":"家园见梅有怀畴昔同僚诸君子因成廿六韵奉寄徐容斋王肯堂"}
{"author":"程钜夫","content":"黄菊卧阶雨，六花舞天风。壁冻室生白，手僵肉作红。秀句忽堕前，光怪侵帘栊。至人宴坐处，元气含冲融。无情及枯株，嫣然为修容。坐令玉华君，来从蕊珠宫。丽妆凝祥云，明眸转惊鸿。岂非散花手，试君情所钟。老我嗜好淡，空诗亦雷同。祗愿酌花时，毋忘比邻翁。","dynasty":"元代","title":"次韵肯堂学士冬日红梨花"}
{"author":"程钜夫","content":"大冶平生铸金手，干莫鼎彝随质就。萧骚霜鬓海陵风，两眼眵昏数科斗。陋邦文采狸豹变，潮永他年说韩柳。天官铨材定铢寸，还我耆儒善江右。高安道院士素淳，近来与化移易否？安定传家教条在，培植嘉生待薪槱。莫言冷官只文字，钱谷簿书更纷纠。几何出入漫不省，诡对未宜师户牖。韦编一束当韦佩，大耐规模当大受。此日沙头一杯酒，先生东下仆南首。坐看安定门人多，四海同风轶嘉祐。","dynasty":"元代","title":"送胡适斋先生教授瑞州"}
{"author":"程钜夫","content":"攀翻叶上露，酿作杯中酒。可能君不醉，负此掺掺手。","dynasty":"元代","title":"题采莲舟杯"}
{"author":"程钜夫","content":"风烟浩渺浪拍天，百帆齐开争一先。轻舠荡漾自来去，诗人曾赏古渔父。山围别浦树参差，水净沙明人迹稀。大罾小罟较得失，鲂鱮暗作枯鱼泣。直针为钩饵亦无，烟波不见真钓徒。林中茅屋是谁子？袖手无言方隐几。","dynasty":"元代","title":"为曹仲坚题渔父图"}
{"author":"程钜夫","content":"江南四月梅子黄，衣袖已试荷风香。出门有客欲万里，使我忆得西山苍。西山何处云半发？夜深斗极回寒芒。磴泉自红涧自碧，楼倚白雪歌沧浪。容斋遂慵两相好，剑气耿耿龙腾骧。我曾握手极千古，逢之满腹生琳琅。晓天一笑江水长，燕鸣岸雨催牙樯。","dynasty":"元代","title":"送余率翁职满谒选并寄容斋承旨肯堂学士"}
{"author":"程钜夫","content":"疾风吹云云不裂，南纪酣酣三日雪。辰阳冷掾故不冷，破帽棕鞋来作别。先生自是我辈人，锦袍丹绂曾青春。黄金筑台不肯上，水晶宫中一角麟。一朝忽著儒冠起，泛宅浮家五千里。系船花岸茹蒸霞，为展皋比说诗礼。宣尼未始三年淹，我亦鸣榔下湘水。萧云曹志上所知，铨量当遣教五溪。先生行止无不可，瓜期况尔来迟迟。问君此行何所之，武陵思我还当归。是间少长致足乐，采花食实薪桃枝。落日天低洞庭野，木叶萧萧风上下。留君小住君掉头，前有十浆先馈者。苍苍烟水解迷人，莫倚川原物色新。汉家会有蒲轮使，珍重修程稳致身。","dynasty":"元代","title":"奉饯学舟老先生之武陵"}
{"author":"程钜夫","content":"百川昼夜流，万折不能止。群山势崩奔，终古乃在此。人生费推挽，三叹中夜起。潇湘有佳人，朗月鉴秋水。思之不可见，旷若隔千祀。相逢在岁晏，使我寝食美。又言当远别，东去数千里。何由小踌躇，招招彼舟子。","dynasty":"元代","title":"次韵卢疏斋就以赠别二首其一"}
{"author":"程钜夫","content":"芥拾琥珀针，不言自相得。留君我无辞，送君我无力。愿君加餐饭，努力崇明德。江空馀深寒，出入慎扶翼。梅花照清颍，梦寐耿玉色。矫首东南云，金门幸回忆。","dynasty":"元代","title":"次韵卢疏斋就以赠别二首其二"}
{"author":"程钜夫","content":"渔翁牵纑渔妇纺，膝上儿看掉车响。溪南溪北趁冬晴，水急船多欠新网。祝儿休啼手正忙，网成得鱼如汝长。","dynasty":"元代","title":"渔翁图"}
{"author":"程钜夫","content":"七真之山白云里，绛阙神宫半空起。祁君有志于君成，更赐雄材自天子。东临沧海西昆崙，森森翠节排天门。三更日射芙蓉色，六月石挂冰霜痕。山头髣髴清虚府，洞底阴岑太行路。青苔能识六龙车，明月长悬万年树。峰盘涧复气絪缊，瑶草金芝日日新。君王自有长生药，端拱无为万国春。","dynasty":"元代","title":"七真山洞云观"}
{"author":"程钜夫","content":"拂菻迢迢四万里，拂菻美人莹秋水。五代王商画作图，龙眠后出尤精致。手持玉钟玉为颜，前身应住补陀山。长眉翠发四维列，白氎覆顶黄金环。女伴骈肩拥孤树，背把閒花调儿女。一儿在膝娇欲飞，石榴可怜故不与。凉州舞彻来西风，琵琶檀板移商宫。娱尊奉长各有意，风俗虽异君臣同。百年承平四海一，此图还从秘府出。司农潘卿拜赐归，点染犹须玉堂笔。天门荡荡万国臣，驲骑横行西海滨。闻道海中西女种，女生长嫁拂菻人。","dynasty":"元代","title":"上赐潘司农龙眠拂菻妇女图"}
{"author":"程钜夫","content":"南昌赵氏子，早岁遭艰虞。骨肉不相保，万国为囚俘。释缚燕赵间，遂为郑家奴。荡荡天宇阔，亹亹日月徂。转瞬四十年，朝夕劳且劬。主翁岂无恩，不得齐民俱。主翁父子没，悉力持且扶。有客南昌来，解后谈厥初。问知家中事，五内犹摧刳。父兄死未葬，有母八十馀。再拜主母前，涕泗下涟如。委曲陈其情，愿母哀其愚。主母为之悲，暂许奉康娱。星言整去装，策马登长途。山川日以异，旬朔奄相踰。日暮不留行，忽已臻其庐。升堂拜慈母，再世得相于。恸哭父兄前，邻里皆欷歔。生者幸少慰，死者归黄垆。主恩不可忘，母养不可虚。黾勉与母辞，复返郑氏居。主母惊且喜，左右咸欢呼。赵子令至前，授以咫尺书。汝孝通神明，汝义薄天衢。永为故乡民，汝去初踌躇。赵子再拜谢，洒血满襟裾。主恩一未报，何用早归欤。主翁积忠劳，封谥焉可无。穹碑表墓毕，逝将还故墟。主翁有遗嗣，无罪倏见诛。奋身伏王庭，誓死诉冤诬。白日回其光，天道划昭苏。岂独全郑门，高风动皇都。滔滔天下者，回首成榛芜。安知磊落人，沦此氓隶徒。飞檄下九天，大字旌其闾。郁郁文献邦，盛事映梅徐。母寿涉千龄，闻有驷马车。吾闻善必报，此理天不渝。我作忠孝诗，永激顽懦夫。","dynasty":"元代","title":"赵一德季润忠孝诗"}
{"author":"程钜夫","content":"秋风吹庭树，密叶潜销落。玄燕宁久翔，白雁纷南泊。清晨得樽酒，冥然还独酌。年运倏徂谢，春秋焉能托。依依仰先哲，缅邈空述作。江汉日东流，寒花绕丛薄。开卷抚休运，振衣望丘壑。","dynasty":"元代","title":"和陶诗"}
{"author":"程钜夫","content":"荷蓑非避世，持竿不求赏。夙抱江海心，宁为利名鞅。天明紫烟里，日暮清波上。四顾无人知，孤舟自来往。","dynasty":"元代","title":"秋江钓月"}
{"author":"程钜夫","content":"我昔居南台，与君日相从。回首三十年，谓君已飞翀。及兹复相见，微名不偿功。虽蒙圣主知，进退何从容。好爵谁不縻，君视如飘风。宁为正直穷，不为壬巧通。歘起佐西幕，激烈孝与忠。别我升车行，念我双鬓蓬。君行展高材，一罄平生胸。我志在丘壑，眷焉息微躬。冥冥朝阳凤，夏雨生梧桐。寂寂涧底松，苍然岁寒中。勖哉君子心，庶用存始终。","dynasty":"元代","title":"送札法经历赴山西幕"}
{"author":"程钜夫","content":"龙眠画马真是马，一匹犹当万金价。参差粉墨见龙媒，渴饮长江柳阴下。我今老病无所求，但愿早赐归林丘。肩舆饱饭百不忧，閒看稚子骑犁牛。","dynasty":"元代","title":"李伯时马"}
{"author":"蔡婉罗","content":"帘外无风，芭蕉尚滴朝来雨。寒生金缕。灯欲和人语。剔去灯花，红泪休教觑。还留住。影儿相顾。同在屏山路。","dynasty":"清代","title":"点绛唇对灯"}
{"author":"蔡婉罗","content":"飞尽流萤无兴扑，扇儿闲却秋风。远山夜半又闻钟。解衣斜对影，欲寝恨床空。凄断银缸浑欲灭，数声窗外孤鸿。夜凉如水出帘栊。微云淡河汉，疏雨滴梧桐。","dynasty":"清代","title":"临江仙"}
{"author":"蔡婉罗","content":"似雪齐纨，初裁就、一轮明月。堪爱处，合欢新样，笑遮双靥。遣兴试描秦女凤，添愁扑散庄生蝶。羡团圆，素影伴佳人，终朝夕。湘枕畔，纱橱侧。纤手玩，香难歇。想班姬幽怨，倩伊曾说。漫恃君恩怀袖里，每嗟秋至春风发。最伤情、时节易炎凉，轻抛撇。","dynasty":"清代","title":"满江红咏扇"}
{"author":"郎士元","content":"溪上遥闻精舍钟，泊舟微径度深松。青山霁后云犹在，画出东南四五峰。(东南一作：西南)","dynasty":"唐代","tags":"写山，寺庙","title":"柏林寺南望"}
{"author":"郎士元","content":"凤吹声如隔彩霞，不知墙外是谁家。重门深锁无寻处，疑有碧桃千树花。","dynasty":"唐代","tags":"音乐，乐器","title":"听邻家吹笙"}
{"author":"郎士元","content":"双旌汉飞将，万里授横戈。春色临边尽，黄云出塞多。鼓鼙悲绝漠，烽戍隔长河。莫断阴山路，天骄已请和。","dynasty":"唐代","tags":"送别，战争，祝福","title":"送李将军赴定州/送彭将军"}
{"author":"郎士元","content":"将军禀天姿，义勇冠今昔。走马百战场，一剑万人敌。虽为感恩者，竟是思归客。流落荆巫间，裴回故乡隔。离筵对祠宇，洒酒暮天碧。去去勿复言，衔悲向陈迹。","dynasty":"唐代","title":"关羽祠送高员外还荆州"}
{"author":"郎士元","content":"湘山木落洞庭波，湘水连云秋雁多。寂寞舟中谁借问，月明只自听渔歌。","dynasty":"唐代","title":"夜泊湘江"}
{"author":"郎士元","content":"一岁一归宁，凉天数骑行。河来当塞曲，山远与沙平。纵猎旗风卷，听笳帐月生。新鸿引寒色，回日满京城。","dynasty":"唐代","title":"送李骑曹之灵武宁侍"}
{"author":"郎士元","content":"白首思归归不得，空山闻雁雁声哀。高城落日望西北，又见秋风逐水来。","dynasty":"唐代","title":"郢城秋望"}
{"author":"郎士元","content":"宝刀塞下儿，身经百战曾百胜，壮心竟未嫖姚知。白草山头日初没，黄沙戍下悲歌发。萧条夜静边风吹，独倚营门望秋月。","dynasty":"唐代","title":"塞下曲"}
{"author":"郎士元","content":"锦车登陇日，边草正萋萋。旧好寻君长，新愁听鼓鼙。河源飞鸟外，雪岭大荒西。汉垒今犹在，遥知路不迷。","dynasty":"唐代","title":"送杨中丞和蕃"}
{"author":"郎士元","content":"雨馀深巷静，独酌送残春。车马虽嫌僻，莺花不弃贫。虫丝粘户网，鼠迹印床尘。借问山阳会，如今有几人。","dynasty":"唐代","title":"送张南史（一作寄李纾）"}
{"author":"郎士元","content":"石林精舍武溪东，夜扣禅关谒远公。月在上方诸品静，僧持半偈万缘空。秋山竟日闻猿啸，落木寒泉听不穷。惟有双峰最高顶，此心期与故人同。","dynasty":"唐代","title":"题精舍寺（一作酬王季友秋夜宿露台寺见寄）"}
{"author":"郎士元","content":"闻君作尉向江潭，吴越风烟到自谙。客路寻常随竹影，人家大底傍山岚。缘溪花木偏宜远，避地衣冠尽向南。惟有夜猿啼海树，思乡望国意难堪。","dynasty":"唐代","title":"盖少府新除江南尉问风俗"}
{"author":"郎士元","content":"世路还相见，偏堪泪满衣。那能郢门别，独向邺城归。平楚看蓬转，连山望鸟飞。苍苍岁阴暮，况复惜驰晖。","dynasty":"唐代","title":"别房士清"}
{"author":"郎士元","content":"穆陵关上秋云起，安陆城边远行子。薄暮寒蝉三两声，回头故乡千万里。","dynasty":"唐代","title":"送别"}
{"author":"郎士元","content":"逸人归路远，弟子出山迎。服药颜犹驻，耽书癖已成。柴扉多岁月，藜杖见公卿。更作儒林传，应须载姓名。","dynasty":"唐代","title":"送韦逸人归钟山（一作皇甫冉诗）"}
{"author":"郎士元","content":"秋兴因危堞，归心过远山。风霜征雁早，江海旅人还。驿树寒仍密，渔舟晚更闲。仲宣何所赋，只欲滞柴关。","dynasty":"唐代","title":"登无锡北楼（一作皇甫冉诗）"}
{"author":"郎士元","content":"多时仙掖里，色并翠琅玕.幽意含烟月，清阴庇蕙兰。枝繁宜露重，叶老爱天寒。竟日双鸾止，孤吟为一看。","dynasty":"唐代","title":"和王相公题中书丛竹寄上元相公"}
{"author":"郎士元","content":"楚客秋多兴，江林月渐生。细枝凉叶动，极浦早鸿声。胜赏睽前夕，新诗报远情。曲高惭和者，惆怅闭寒城。","dynasty":"唐代","title":"酬萧二十七侍御初秋言怀"}
{"author":"郎士元","content":"春半梁山正落花，台衡受律向天涯。南去猿声傍双节，西来江色绕千家。风吹画角孤城晓，林映蛾眉片月斜。已见庙谟能喻蜀，新文更喜报金华。","dynasty":"唐代","title":"奉和杜相公益昌路作"}
{"author":"郎士元","content":"草深那可访，地久阻相传。散漫三秋雨，疏芜万里烟。都迷采兰处，强记馆娃年。客有游吴者，临风思眇然。","dynasty":"唐代","title":"赋得长洲苑送李惠"}
{"author":"郎士元","content":"西楼迥起寒原上，霁日遥分万井间。小苑城隅连渭水，离宫曙色近京关。亭皋寂寞伤孤客，云雪萧条满众山。时命如今犹未偶，辞君拟欲拂衣还。","dynasty":"唐代","title":"咸阳西楼别窦审"}
{"author":"郎士元","content":"昨日始闻莺，今朝蝉又鸣。朱颜向华发，定是几年程。故国白云远，闲居青草生。因垂数行泪，书寄十年兄。","dynasty":"唐代","title":"闻蝉寄友人（一作李端诗）"}
{"author":"郎士元","content":"衰病已经年，西峰望楚天。风光欺鬓发，秋色换山川。寂寞浮云外，支离汉水边。平生故人远，君去话潸然。","dynasty":"唐代","title":"送彭偃房由赴朝因寄钱大郎中李十七舍人"}
{"author":"郎士元","content":"未习风波事，初为东越游。露沾湖草晚，月照海山秋。梅市门何处，兰亭水向流。西兴待潮信，落日满孤舟。","dynasty":"唐代","title":"送李遂之越"}
{"author":"郎士元","content":"从军非陇头，师在古徐州。气劲三河卒，功全万户侯。元戎阃外略，才子握中筹。莫听关山曲，还生塞上愁。","dynasty":"唐代","title":"送郑正则徐州行营（一作皇甫冉诗）"}
{"author":"郎士元","content":"墟落岁阴暮，桑榆烟景昏。蝉声静空馆，雨色隔秋原。归客不可望，悠然林外村。终当报芸阁，携手醉柴门。","dynasty":"唐代","title":"送钱拾遗归兼寄刘校书"}
{"author":"郎士元","content":"白蘋楚水三湘远，芳草秦城二月初。连雁北飞看欲尽，孤舟南去意何如。渡江野老思求瘼，候馆郴人忆下车。别后天涯何所寄，故交惟有袖中书。","dynasty":"唐代","title":"送郴县裴明府之任兼充宣慰"}
{"author":"郎士元","content":"怜君才与阮家同，掌记能资亚相雄。入楚岂忘看泪竹，泊舟应自爱江枫。诚知客梦烟波里，肯厌猿鸣夜雨中。莫信衡湘书不到，年年秋雁过巴东。","dynasty":"唐代","title":"送李敖湖南书记"}
{"author":"郎士元","content":"曙雪苍苍兼曙云，朔风烟雁不堪闻。贫交此别无他赠，唯有青山远送君。","dynasty":"唐代","title":"送麹司直"}
{"author":"郎士元","content":"懒寻芳草径，来接侍臣筵。山色知残雨，墙阴觉暮天。莺啼汉宫柳，花隔杜陵烟。地与东城接，春光醉目前。","dynasty":"唐代","title":"春宴张舍人宅"}
{"author":"郎士元","content":"色比琼浆犹嫩，香同甘露仍春。十千提携一斗，远送潇湘故人。","dynasty":"唐代","title":"寄李袁州桑落酒"}
{"author":"郎士元","content":"直道多不偶，美才应息机。灞陵春欲暮，云海独言归。为客成白首，入门嗟布衣。莼羹若可忆，惭出掩柴扉。","dynasty":"唐代","title":"赠万生下第还吴）"}
{"author":"郎士元","content":"远近作人天，王城指日边。宰君迎说法，童子伴随缘。到处花为雨，行时杖出泉。今宵松月下，开阁想安禅。","dynasty":"唐代","title":"送大德讲时河东徐明府招"}
{"author":"郎士元","content":"季月还乡独未能，林行溪宿厌层冰。尺素欲传三署客，雪山愁送五天僧。连空朔气横秦苑。满目寒云隔灞陵。借问从来香积寺，何时携手更同登。","dynasty":"唐代","title":"送粲上人兼寄梁镇员外"}
{"author":"郎士元","content":"草露经前代，津梁及后人。此方今示灭，何国更分身。月色空知夜，松阴不记春。犹怜下生日，应在一微尘。","dynasty":"唐代","title":"双林寺谒傅大士"}
{"author":"郎士元","content":"窅窅云旗去不还，阴阴祠宇闭空山。我来始悟丹青妙，稽首如逢冰雪颜。","dynasty":"唐代","title":"题尹真人祠"}
{"author":"郎士元","content":"入谷多春兴，乘舟棹碧浔。山云昨夜雨，溪水晓来深。","dynasty":"唐代","title":"山中即事"}
{"author":"郎士元","content":"蛾眉对湘水，遥哭苍梧山。万乘既已殁，孤舟谁忍还。至今楚竹上，犹有泪痕斑。南有涔阳路，渺渺多新愁。桂酒神降时，回风江上秋。彩云忽无处，碧水空安流。","dynasty":"唐代","title":"湘夫人二首（乐府诗作一首）"}
{"author":"郎士元","content":"岁晏苍郊蓬转时，游人相见说归期。宓君堂上能留客，明日还家应未迟。","dynasty":"唐代","title":"留别常著"}
{"author":"郎士元","content":"看取庭芜白露新，劝君不用久风尘。秋来多见长安客，解爱鲈鱼能几人。","dynasty":"唐代","title":"送张光归吴"}
{"author":"郎士元","content":"妙吹杨叶动悲笳，胡马迎风起恨赊。若是雁门寒月夜，此时应卷尽惊沙。天生一艺更无伦，寥亮幽音妙入神。吹向别离攀折处，当应合有断肠人。","dynasty":"唐代","title":"闻吹杨叶者二首"}
{"author":"郎士元","content":"知有前期在，欢如此夜中。无将故人酒，不及古淳风。","dynasty":"唐代","title":"留卢秦卿（一作司空曙诗）"}
{"author":"郎士元","content":"云深石涧寺，树老远公房。终日风□□，□秋景气凉。醍醐蒙□味，□□□□□。□见无生理，空山坐道场。","dynasty":"唐代","title":"五言南岳寺普上人院一首"}
{"author":"郎士元","content":"游吴还适越，来往任风波。复送王孙去，其如春草何。岸明残雪在，潮满夕阳多。季子留遗庙，停舟试一过。","dynasty":"唐代","title":"送韩司直路出延陵"}
{"author":"郎士元","content":"从军非陇头，师在古徐州。气劲三河卒，功全万户侯。元戎阃外略，才子握中筹。莫听关山曲，还生塞上愁。","dynasty":"唐代","title":"送郑正则徐州行营"}
{"author":"郎士元","content":"西楼回起寒原上，霁日遥分万井间。小苑城隅连渭水，离宫曙色近京关。亭皋寂寞伤孤客，云雪萧条满众山。时命如今犹未偶，辞君拟欲拂衣还。","dynasty":"唐代","title":"咸阳西楼别窦审"}
{"author":"郎士元","content":"城上西楼倚暮天，楼中归望正凄然。近郭乱山横古渡，野庄乔木带新烟。北风吹雁声能苦，远客辞家月再圆。陶令好文常对酒，相招一和白云篇。","dynasty":"唐代","title":"冯翊西楼"}
{"author":"郎士元","content":"霜叶飞红过夏墟，金风吹雁集荒渠。鞭挥清渭分流外，目送乌江远树馀。五子歌声犹在耳，十旬猎迹已成畬。天时人因堪惆怅，闷对牙旗展簿书。","dynasty":"唐代","title":"驻节太康"}
{"author":"郎士元","content":"假守昭平郡，当门桂水清。海遥稀蚌迹，峡近足滩声。","dynasty":"唐代","title":"诗"}
{"author":"郎士元","content":"天生一艺更无伦，寥亮幽音妙入神。吹向别离攀折处，当应合有断肠人。","dynasty":"唐代","title":"闻吹杨叶者二首其二"}
{"author":"郎士元","content":"南有涔阳路，渺渺多新愁。桂酒神降时，回风江上秋。彩云忽无处，碧水空安流。","dynasty":"唐代","title":"湘夫人二首其二"}
{"author":"郎士元","content":"江山几路分。","dynasty":"唐代","title":"句其一"}
{"author":"郎士元","content":"上潮吞海日。","dynasty":"唐代","title":"句其二"}
{"author":"郎士元","content":"寂寞舟中谁供问。","dynasty":"唐代","title":"句其三"}
{"author":"郎士元","content":"马令无茶分。","dynasty":"唐代","title":"句其四"}
{"author":"郎士元","content":"云阴鸟道苔方合，雪映龙潭水更清。","dynasty":"唐代","title":"送皎然上人归山"}
{"author":"郎士元","content":"东南富春渚，曾是谢公游。今日奚生去，新安江正秋。水清迎过客，霜叶落行舟。遥想赤亭下，闻猿应夜愁。","dynasty":"唐代","title":"送奚贾归吴"}
{"author":"郎士元","content":"含香台上客，剖竹海边州。楚地多归信，闽溪足乱流。今朝永嘉兴，重见谢公游。","dynasty":"唐代","title":"送陆员外赴潮州"}
{"author":"郎士元","content":"皎然青琐客，何事动行轩。苦节酬知己，清吟去掖垣。秋城临海树，寒月上营门。邹鲁诗书国，应无鼙鼓喧。","dynasty":"唐代","title":"送裴补阙入河南幕"}
{"author":"郎士元","content":"游吴还适越，来往任风波。复送王孙去，其如春草何。岸明残雪在，潮满夕阳多。季子留遗庙，停舟试一过。","dynasty":"唐代","title":"送韩司直路出延陵（一作刘长卿诗）"}
{"author":"郎士元","content":"暮蝉不可听，落叶岂堪闻。共是悲秋客，那知此路分。荒城背流水，远雁入寒云。陶令门前菊，馀花可赠君。","dynasty":"唐代","title":"盩厔县郑礒宅送钱大（一作送别钱起，又作送友人别）"}
{"author":"郎士元","content":"已知成傲吏，复见解朝衣。应向丹阳郭，秋山独掩扉。草堂连古寺，江日动晴晖。一别沧洲远，兰桡几岁归。","dynasty":"唐代","title":"送元诜还丹阳别业"}
{"author":"郎士元","content":"秦原独立望湘川，击隼南飞向楚天。奉诏不言空问俗，清时因得访遗贤。荆门晓色兼梅雨，桂水春风过客船。畴昔常闻陆贾说，故人今日岂徒然。","dynasty":"唐代","title":"送崔侍御往容州宣慰"}
{"author":"郎士元","content":"萦回枫叶岸，留滞木兰桡。吴岫新经雨，江天正落潮。故人劳见爱，行客自无憀.若问前程事，孤云入剡遥。","dynasty":"唐代","title":"朱方南郭留别皇甫冉（一作皇甫冉诗：润州南郭留别）"}
{"author":"郎士元","content":"暂屈文为吏，聊将禄代耕。金陵且不远，山水复多名。楚塞因高出，寒潮入夜生。离心逐春草，直到建康城。","dynasty":"唐代","title":"送王司马赴润州"}
{"author":"郎士元","content":"或掉轻舟或杖藜，寻常适意钓前溪。草堂竹径在何处，落日孤烟寒渚西。","dynasty":"唐代","title":"赠强山人"}
{"author":"郎士元","content":"闻君感叹二毛初，旧友相依万里馀。烽火有时惊暂定，甲兵无处可安居。客来吴地星霜久，家在平陵音信疏。昨日风光还入户，登山临水意何如。","dynasty":"唐代","title":"赠韦司直"}
{"author":"郎士元","content":"谁能绣衣客，肯驻木兰舟。连雁沙边至，孤城江上秋。归帆背南浦，楚塞入西楼。何处看离思，沧波日夜流。","dynasty":"唐代","title":"石城馆酬王将军"}
{"author":"郎士元","content":"村映寒原日已斜，烟生密竹早归鸦。长溪南路当群岫，半景东邻照数家。门通小径连芳草，马饮春泉踏浅沙。欲待主人林上月，还思潘岳县中花。","dynasty":"唐代","tags":"冬天，写景，抒情","title":"酬王季友题半日村别业兼呈李明府"}
{"author":"郎士元","content":"昨夜山月好，故人果相思。清光到枕上，袅袅凉风时。永意能在我，惜无携手期。","dynasty":"唐代","tags":"夜晚，月亮，怀人","title":"酬二十八秀才见寄"}
{"author":"郎士元","content":"敛屦入寒竹，安禅过漏声。高松残子落，深井冻痕生。罢磬风枝动，悬灯雪屋明。何当招我宿，乘月上方行。","dynasty":"唐代","tags":"冬天，写景","title":"冬夕寄青龙寺源公"}
{"author":"郎士元","content":"寒皋那可望，旅望又初还。迢递高楼上，萧条旷野闲。暮晴依远水，秋兴属连山。浮客时相见，霜凋动翠颜。","dynasty":"唐代","title":"登丹阳北楼（一作张继诗）"}
{"author":"郎士元","content":"适楚岂吾愿，思归秋向深。故人江楼月，永夜千里心。叶落觉乡梦，鸟啼惊越吟。寥寥更何有，断续空城砧。","dynasty":"唐代","title":"宿杜判官江楼"}
{"author":"郎士元","content":"柳陌乍随州势转，花源忽傍竹阴开。能将瀑水清人境，直取流莺送酒杯。山下古松当绮席，檐前片雨滴春苔。地主同声复同舍，留欢不畏夕阳催。","dynasty":"唐代","title":"春宴王补阙城东别业"}
{"author":"郎士元","content":"连山尽处水萦回，山上戍门临水开。朱栏直下一百丈，日暖游鳞自相向。昔人爱险闭层城，今日爱闲江复清。沙洲枫岸无来客，草绿花红山鸟鸣。","dynasty":"唐代","title":"郢城西楼吟（一作张继诗）"}
{"author":"郎士元","content":"娥眉对湘水，遥哭苍梧间。万乘既已殁，孤舟谁忍还。至今楚山上，犹有泪痕斑。南有涔阳路，渺渺多新愁。昔神降回时，风波江上秋。彩云忽无处，碧水空安流。","dynasty":"唐代","title":"琴曲歌辞。湘夫人"}
{"author":"郎士元","content":"昔别醉衡霍，迩来忆南州。今朝平津邸，兼得潇湘游。稍辨郢门树，依然芳杜洲。微明三巴峡，咫尺万里流。飞鸟不知倦，远帆生暮愁。涔阳指天末，北渚空悠悠。枕上见渔父，坐中常狎鸥。谁言魏阙下，自有东山幽。","dynasty":"唐代","title":"题刘相公三湘图"}
{"author":"郎士元","content":"数年音信断，不意在长安。马上相逢久，人中欲认难。一官今懒道，双鬓竟羞看。莫问生涯事，只应持钓竿。","dynasty":"唐代","title":"长安逢故人"}
{"author":"郎士元","content":"高阁晴江上，重阳古戍间。聊因送归客，更此望乡山。惜别心能醉，经秋鬓自斑。临流兴不尽，惆怅水云间。","dynasty":"唐代","title":"送韦湛判官"}
{"author":"郎士元","content":"秋入长沙县，萧条旅宦心。烟波连桂水，官舍映枫林。云日楚天暮，沙汀白露深。遥知讼堂里，佳政在鸣琴。","dynasty":"唐代","title":"送长沙韦明府"}
{"author":"郎士元","content":"悠然富春客，忆与暮潮归。擢第人多羡，如君独步稀。乱流江渡浅，远色海山微。若访新安路，严陵有钓矶。","dynasty":"唐代","title":"送孙愿"}
{"author":"郎士元","content":"昨日三峰尉，今朝万里人。平生任孤直，岂是不防身。海雾多为瘴，山雷乍作邻。遥怜北户月，与子独相亲。","dynasty":"唐代","title":"送林宗配雷州（一作送王棼流雷州）"}
{"author":"郎士元","content":"南去秋江远，孤舟兴自多。能将流水引，更入洞庭波。夏口帆初上，浔阳雁正过。知音在霄汉，佐郡岂蹉跎。","dynasty":"唐代","title":"送洪州李别驾之任"}
{"author":"文同","content":"小庭幽圃绝清佳，爱此常教放吏衙。雨后双禽来占竹，秋深一蝶下寻花。唤人扫壁开吴画，留客临轩试越茶。野兴渐多公事少，宛如当日在山家。","dynasty":"宋代","tags":"写景，山居，生活","title":"北斋雨后"}
{"author":"文同","content":"学成九章开方诀，诵得一行乘除诗，自然天性晓绝艺，可敌国手应吾师。窗前横榻拥炉处，门外大雪压屋时，独翻旧局辨错着，冷笑古人心许谁？","dynasty":"宋代","title":"送棋僧惟照"}
{"author":"文同","content":"萧萧风色弄寒威，见尽郊原向晚晖。昨夜星霜和月落，满林红叶隔烟飞。已嗟北渚莲初老，更惜东篱菊渐稀。休感岁华伤节物，眼前樽酒重相违。","dynasty":"宋代","title":"残秋郊外"}
{"author":"文同","content":"可笑庭前小儿女，栽盆贮水种浮萍。不知何处闻人说，一夜一根生七茎。","dynasty":"宋代","title":"可笑口号"}
{"author":"文同","content":"可笑陵阳太守家，闲无一事只栽花。已开渐落并才发，长作亭中五色霞。","dynasty":"宋代","title":"可笑口号"}
{"author":"文同","content":"可笑此公何太惑，读书写字到三更。也知学得终无用，自肯辛勤比后生。","dynasty":"宋代","title":"可笑口号"}
{"author":"文同","content":"可笑生平事迂阔，向人不肯强云云。到头官职难迁转，一似城南萧次君。","dynasty":"宋代","title":"可笑口号"}
{"author":"文同","content":"可笑为官太徼阔，养愚藏拙在深山。君看处置繁难者，日夜经营心不闲。","dynasty":"宋代","title":"可笑口号"}
{"author":"文同","content":"可笑儿孙亦满眼，朝朝庭下立参差。谓言饱读诗书去，憔悴如翁亦好为。","dynasty":"宋代","title":"可笑口号"}
{"author":"文同","content":"可笑山州为刺史，寂寥都不似川城。若无书籍兼图画，便不教人白发生。","dynasty":"宋代","title":"可笑口号"}
{"author":"文同","content":"深深郑真谷，小小焦先庐。借问贮何物，满床皆隐书。","dynasty":"宋代","title":"蒲氏别墅十咏·草庵"}
{"author":"文同","content":"高台按虚境，飞驾罗太空。小兆佩神虎，每来清夜中。","dynasty":"宋代","title":"蒲氏别墅十咏·朝真堂"}
{"author":"文同","content":"决水转横渠，交塍画方罫。秋风报秋熟，满顷吹罢亚。","dynasty":"宋代","title":"蒲氏别墅十咏·稻畦"}
{"author":"文同","content":"风交蒲苇乱，烟断凫鹜飞。日暮一笛起，扁舟垂钓归。","dynasty":"宋代","title":"蒲氏别墅十咏·方湖"}
{"author":"文同","content":"晓霭滋花色，晴辉发水光。何人露新缬，不管著秋霜。","dynasty":"宋代","title":"蒲氏别墅十咏·芙蓉溪"}
{"author":"文同","content":"轩窗晓吹清，枕簟晴光冷。亭上逍遥人，满身摇水影。","dynasty":"宋代","title":"蒲氏别墅十咏·涵碧亭"}
{"author":"文同","content":"紫盖嫩贴水，玉梢长刺沙。避风红出没，惊雨绿交加。","dynasty":"宋代","title":"蒲氏别墅十咏·莲池"}
{"author":"文同","content":"溪光摇玉璧，云影漏金盘。谁此伴高兴，画桥凭曲栏。","dynasty":"宋代","title":"蒲氏别墅十咏·清蟾桥"}
{"author":"文同","content":"积水自渊渊，来源常汩汩。岸上翠衣禽，对人时一没。","dynasty":"宋代","title":"蒲氏别墅十咏·鱼池"}
{"author":"文同","content":"断巘渌溪边，危亭翠壁前。轩窗谁是客，诗酒自称仙。远壑春藏雨，长波昼起烟。吏人休报事，高兴正陶然。","dynasty":"宋代","title":"普州三亭·碧崖亭"}
{"author":"文同","content":"短彴逶迤渡，高檐夭矫沉。波光环堵净，日色彩梁深。萍荇翻金鲫，兰苕超翠禽。主人公事简，时此照清襟。","dynasty":"宋代","title":"普州三亭·东溪亭"}
{"author":"文同","content":"亭宇跨城端，新苔磴道盘。风光晴水石，烟景暮林峦。簿领仍多暇，宝从每尽欢。何由掉尘鞅，聊问借阑干。","dynasty":"宋代","title":"普州三亭·均逸亭"}
{"author":"文同","content":"寒影乱翻奉岭月，晚行高处陇山云。回中有客能传雁，异日从公乞一群。","dynasty":"宋代","title":"乞画雁寄泾州毋使君"}
{"author":"文同","content":"晓窗明绿纱，蜀锦压春卧。横腮虎魄冷，惊起新梦破。玲珑转条脱，缥缈梳矮堕。高轴响银床，时误君车过。","dynasty":"宋代","title":"起夜来"}
{"author":"文同","content":"桂阳有仙人，姓成名武丁。朝为堕人世，人惟识其形。一日语其弟，吾将返青冥。乃曰此七夕，上天呼群灵。织女欲渡河，暂诣牵牛星。诸仙尽还宫，天路罗云軿。吾亦向祈召，当往不得停。弟问何时还，答云三千龄。明日失丁在，恍惚迷所经。后世凡此节，儿女喧家庭。纵横具鍼缕，花果排甘馨。贪巧但云得，欲寐曾莫宁。俗尚每怪妄，吾言谁见听。","dynasty":"宋代","title":"牵牛织女"}
{"author":"文同","content":"溪水碧溶溶，纡余短彴通。小滩晴霭外，独鹤夕阳中。倚杖对清濑，披襟当好风。几时归住此，长下钓鱼筒。","dynasty":"宋代","title":"前溪独游"}
{"author":"文同","content":"鹑觚西北地鳞鳞，此处当年起战尘。见说如今沟垅下，断锋残镞属耕民。","dynasty":"宋代","title":"浅水原"}
{"author":"文同","content":"恻恻抱伊郁，试此登嶕峣。阴风吹繁云，黯黯蒙泰霄。关河眇无际，节物何萧萧。过雁安所之，惊哀翻泬寥。幽怀漭如失，随此群草凋。嗟予生胡为，迹玷明盛朝。服职讵云补，赧然缀群寮。感此四序迁，一昏复一朝。寒霜入两鬓，渐积不肯消。良辰乖所遇，慨叹心魂飘。贱禀迂且介，于时信无庸。欲适阂所之，此道当何从。富贵谅非有，僻陋知可容。岂不愧上恩，耗此釜与钟。昨归得此州，满眼皆乱峰。事物固琐碎，敢兹任顽慵。报国只自明，惟神谍其胸。","dynasty":"宋代","title":"遣兴三首"}
{"author":"文同","content":"少小事编简，渊源极沿洄。不自测其深，津涯信悠哉。既长务修省，日以德义培。一篑敢中画，期之至崔嵬。振缨仕明庭，鸳鹭忝游陪。蹇修无嗣者，谁可吾与媒。吐艳落晚春，蔫然抱枯荄。因人寔自耻，寂寞余敢哀。何当清泠泉，襟裾濯氛埃。故山有松菊，待赋归去来。","dynasty":"宋代","title":"遣兴三首"}
{"author":"文同","content":"运阴不肯解，山雾尝霏霏。积润日已滋，厌浥沾人衣。展转厌早起，隔窗问晴晖。幸闻太阳出，身体轻欲飞。","dynasty":"宋代","title":"遣兴三首"}
{"author":"文同","content":"君莫学杨虞卿奉李宗闵，宗闵权势岂能久。君莫学刘栖楚附李逢吉，逢吉禄位宁长守。虽然一时身暂好，其奈千古名常丑。丈夫读书要知道，所信不笃被其诱。大张富贵作罗网，愚者纷纷以身就。左缠右绕不可脱，诛竄还当逐其后。君不见虞卿须遇李固言，君不见栖楚终遭韦处厚。一朝摧折灵气尽，龙如蛇兮虎如狗。劝君圣贤术内好潜心，劝君邪佞党中休入手。岂不知潞州处士田佐时，唤与美官嫌不受。","dynasty":"宋代","title":"遣兴效乐天"}
{"author":"文同","content":"清霜入寒溪，水迹落一尺。飞沙上芹弃，脆卷如燎炙。孤根抱生意，春泽守遗沥。愿奉野人荐，充君盘中实。","dynasty":"宋代","title":"芹叹"}
{"author":"文同","content":"咸阳秦王家，宫阙明晓霞。丹文映碧镂，光采相钩加。铜螭逐银猊，压屋矜蟠拿。洞户锁日月，其中光景赊。春风动珠箔，鸾额金窠斜。美人却扇坐，羞落庭下花。闲弄玉指环，轻冰扼红牙。君王顾之笑，为驻七玉车。自卷金缕衣，龙鸾蔚纷葩。持以赠所爱，结欢期无涯。","dynasty":"宋代","title":"秦王卷衣"}
{"author":"文同","content":"山流濯幽阬，铜篆发古耀。我行奉天县，叟以百钱糶。读之乃二世，元年所刻诏。谓法度量者，尽始皇帝造。辞止曰皇帝，久远若为道。乃命斯去疾，具述纪其右。文章既精简，字画亦佳妙。亥尔何等人，敢作万世调。其为者非是，所累才一庙。区区颂微末，回首皆可吊。郡兵厌宝玉，得此只挥掉。漂流落芒壤，千载厄潜奥。乃知天宇内，事有不可料。此物今何为，惟助观者笑。","dynasty":"宋代","title":"秦诏"}
{"author":"文同","content":"群峰垂碧光，下拥岷仙家。神皇被金巾，坐领五帝衙。威灵摄真境，俗语不敢哗。精心叩殊庭，俯首仰紫华。愿言凤罗盟，毕世驱尘邪。循奉蕊珠戒，期之飞太霞。","dynasty":"宋代","title":"青城山丈人观"}
{"author":"文同","content":"青鸟客馆之车轩，前对长江隔层嶂。欹危一径入林外，竹栅茅檐俨相向。爱其生事亦自足，牛羊纵横鸡犬放。安得与尔号比邻，为作野歌供吹唱。","dynasty":"宋代","title":"青鸟"}
{"author":"文同","content":"冥冥青山道，丛木含古烟。远客事行役，未晚不敢前。乳虎正养子，采食大路边。但顾已所急，其谁辨愚贤。","dynasty":"宋代","title":"青山道"}
{"author":"文同","content":"治道区纭纷，斋阁简应接。身闲意枕簟，虑静厌图牒。孤芳媚深丛，幽哢出密叶。物理兹领会，真境知可蹑。","dynasty":"宋代","title":"清阁"}
{"author":"文同","content":"公外捐尘虑，闲中见物情。蕉花红炬密，竹节粉环轻。燕泊帘钩语，蜂寻笔架鸣。静能知此趣，吃吃笑劳生。","dynasty":"宋代","title":"清景堂"}
{"author":"文同","content":"急雨正新霁，林端明晚霞。松亭临旷绝，竹径入欹斜。花落留深草，泉生上浅沙。稚圭贫亦乐，一部奏池蛙。","dynasty":"宋代","title":"晴步西园"}
{"author":"文同","content":"积雨已逾月，久妨于此行。云山劳梦想，风日幸晴明。常爱往来处，尽皆苔藓生。一壕新草木，强半不知名。","dynasty":"宋代","title":"晴登北城"}
{"author":"文同","content":"东北横群峰，新过夜来雨。扶空立屏障，浩翠小万古。岂无短齿屐，携手谁我侣。欲往殊未能，□□□□□。","dynasty":"宋代","title":"晴山"}
{"author":"文同","content":"城头看雨霁，天地若新浴。晚容变云霞，秋意著草木。四时易迁改，万事苦迫促。旧山何日归，三径有松菊。","dynasty":"宋代","title":"晴望汉川"}
{"author":"文同","content":"公休时得岸轻纱，门外谁知吏隐家。斗鸭整群翻荇叶，乳乌无数堕松花。携琴秀野弹流水，设席芳州咏落霞。向晚双亲共诸子，相将来此乐无涯。","dynasty":"宋代","title":"邛州东园晚兴"}
{"author":"文同","content":"将欲言治人，必先由正身。身正人自治，此化行如神。总总群圣书，论说尤谆谆。后贤守为法，不敢忘逡巡。有欲著其迹，更假他物神。或取几杖明，或用盘盂陈。或则铭于座，或则书于绅。此皆贪道者，欲己日夕亲。涵泳既滋久，盛德光璘璘。鲁侯相门子，佩义而服仁。来乘别驾舆，齿发何青春。开口议政事，条件皆有伦。春露与秋霜，畏爱其吏民。尚惧有片缺，不使其质纯。乃于厅事侧，开轩承甲寅。题曰三省堂，大构高榜新。地古物象野，水竹清衣巾。公暇每居此，寂嘿如隐沦。冥心以自观，外揣复内循。一有所不逮，补绽无纤尘。既已自作诗，文理相彬彬。宛转示明戒，欲使风俗淳。愚重侯所存，再拜无辞频。待己固如此，贤哉君子邻。常愿此基构，永不罹荆榛。有坏则请修，使之名不泯。","dynasty":"宋代","title":"邛州俯听三省堂"}
{"author":"文同","content":"人之创亭意，大率繇己便。夫何我公有，所作异他见。临邛郡东北，井井画群甸。其民喜施力，无岁不登衍。公因到城上，有此多稼羡。而云彼嘉谷，诚我民所擅。如其每用此，岂不乡土恋。伊我牧其众，胡尔惧流转。遂兹谋栋宇，显显向一面。题为赏丰字，义不止营缮。常时命僚侣，于时歌管荐。高谈诧上瑞，衮衮莫之倦。擎酒揖大野，指顾一欣汴。田夫各相语，我辈谁曰贱。太守亦为我，今日又张燕。","dynasty":"宋代","title":"邛州赏丰亭并序"}
{"author":"文同","content":"危刹隐高阜，孤轩横碧虚。登临赏秋杪，笑傲乐公余。野外景入画，坐中欢可书。重城已严钥，归马尚踟蹰。","dynasty":"宋代","title":"秋尽日陪诸友登白佛阁"}
{"author":"文同","content":"閒居闭穷巷，拙者诚所宜。掩书坐前楹，默与天理期。是时新雨收，物物含秋姿。疏檐正残日，曲几方凉颸。群雀下空阶，逐逐顾且随。微虫出幽隙，绕绕行复飞。疏篁挺坚劲，不并草木衰。丛兰吐芬芳，岂畏霜露知。观此动与植，一一全天资。因念物禀生，有性各异持。夫人为灵者，仁义实所尸。胡为智巧役，所有日夜隳。不能保其元，妄事纷扰为。汲汲以就死，所耗无纤釐。还本既不完，何用冠且衣。余因激所遇，揽笔成此诗。庶哉学者心，读已而悟兹。","dynasty":"宋代","title":"秋居览景因感所事"}
{"author":"文同","content":"落日照容谷，寥然官署秋。开帘临绝巘，凭几对寒流。古意深中得，诗中静外游。三年多少景，满箧是冥搜。","dynasty":"宋代","title":"秋日寄吕永寿微中"}
{"author":"文同","content":"淘漉沟源筑野塘，满坡烟草卧牛羊。今年且喜输官办，豆荚繁多栗穗长。","dynasty":"宋代","title":"秋日田家"}
{"author":"文同","content":"秋风淅淅吹碧虚，白云鳞鳞如卧鱼。共君今夜赏明月，兴来谁欲骑蟾蜍。","dynasty":"宋代","title":"秋日晚晴呈同院"}
{"author":"文同","content":"孤峰露苍骨，疏木耸坚干。高堂挂虚壁，爽气来不断。","dynasty":"宋代","title":"秋山"}
{"author":"文同","content":"晨风吹茂林，夕露下芳畹。秋容变憔悴，复此白日短。萧萧岁华暮，冉冉节物换。浩叹倚前楹，使我心曲乱。","dynasty":"宋代","title":"秋兴二首"}
{"author":"文同","content":"袅袅复翻翻，封条压树繁。群芳非姊妹，乱实见儿孙。荫日临虚槛，披风指短垣。主公无奈尔，常为醉幽轩。","dynasty":"宋代","title":"秋子"}
{"author":"文同","content":"绪业承三圣，规模盛一王。朝廷周礼乐，庠序汉文章。殊俗皆归往，蒸民尽乐康。帝功如此大，宜享寿无疆。","dynasty":"宋代","title":"仁宗皇帝挽诗十首"}
{"author":"文同","content":"徇速承王后，聪明复辟初。恩波同海浸，刑网比天疏。屡有搜贤诏，曾无谏猎书。惟余封禅事，应恨缺蒲车。","dynasty":"宋代","title":"仁宗皇帝挽诗十首"}
{"author":"文同","content":"求治亲垂诏，观文自著图。何曾凭喜怒，未省蔽谗谀。尘世留微号，烟霄返旧都。悠悠增筴验，难问鬼臾区。","dynasty":"宋代","title":"仁宗皇帝挽诗十首"}
{"author":"文同","content":"宝略嬉游少，珠宫艺学优。仙毫媚风帛，睿藻焕星钩。天极推神历，兵防演秘谋。飚流今已矣，长共糓林秋。","dynasty":"宋代","title":"仁宗皇帝挽诗十首"}
{"author":"文同","content":"政殿咨丞弼，经筵引俊髦。未尝耽逸乐，终是过焦劳。归路三山远，遗台万古高。小臣无分去，定拥堕髯号。","dynasty":"宋代","title":"仁宗皇帝挽诗十首"}
{"author":"文同","content":"神鼎犹烘药，夷槃已实冰。留恩均器服，下诏约山陵。影殿虚绨几，皇堂掩漆灯。萧萧柏城下，空有暮云凝。","dynasty":"宋代","title":"仁宗皇帝挽诗十首"}
{"author":"文同","content":"浮世期云尽，清都位欲传。秉珪徒请命，脱躧遂登仙。遗泽流天下，重光照柩前。几时来甲观，更待一千年。","dynasty":"宋代","title":"仁宗皇帝挽诗十首"}
{"author":"文同","content":"披衮才凭几，跻阶忽受同。哀文铺帝业，谥册讲仁功。竭蹷趋群后，号咷动两宫。铭旌来巩洛，万里卷悲风。","dynasty":"宋代","title":"仁宗皇帝挽诗十首"}
{"author":"文同","content":"幡翣离三殿，箫笳接两都。尧殂如考妣，禹葬省人徒。岂并游韶石，应同去鼎湖。愁闻下竹使，海外走哀符。","dynasty":"宋代","title":"仁宗皇帝挽诗十首"}
{"author":"文同","content":"史祝周坛日，人忧杞国时。饮池无善效，頮水有遗辞。仙伏朝三后，蕃仪集四夷。从今河与洛，长泻凤台悲。","dynasty":"宋代","title":"仁宗皇帝挽诗十首"}
{"author":"文同","content":"峨峨仙鸾山，杳杳山上阁。道傍问耕者，居云之所作。居云倜傥士，缰锁不可缚。读书三十年，议论写不涸。纵横入众艺，深晓不止略。自笑与世疏，回首念岩壑。安排事幽隐，终老期此托。结茅层峦巅，退此篱下雀。栖枝榜其号，意岂羡鹏鹗。时兹入岑绝，寄愤满寥廓。江风拂危栏，涧月满疏箔。独横古溜琴，远意追淡泊。萧萧履霜操，隐隐天外落。飘扬杂仙籁，泛响度林薄。其谁其高兴，唯此猿与鹤。愿言解尘缨，一赴方外约。","dynasty":"宋代","title":"任居云栖枝阁"}
{"author":"文同","content":"清溪漱碧崖，衮衮寒声落。子川爱溪声，架桥横绝壑。山风撼松月，倚槛听喷薄。遂号曰鸣珰，古人无此作。","dynasty":"宋代","title":"任氏鸣珰桥"}
{"author":"文同","content":"宛转入深谷，一林还一丘。摇鞭弄新霁，把笔韵高秋。翠巘云长合，寒潭烟自浮。因成忆猿鹤，聊此为迟留。","dynasty":"宋代","title":"入谷马上"}
{"author":"文同","content":"乱竹围清密，垂萝荫屈盘。晴林风色淡，晚水日光寒。树石因谁限，烟云只自漫。群峰若相待，满眼碧巑岏。","dynasty":"宋代","title":"入谷马上"}
{"author":"文同","content":"北谷气象佳，有景乃天设。峰峦互亏蔽，湍濑相绾结。珍条拂垂袂，芳草留去辙。自顾尘满缨，安能住深绝。","dynasty":"宋代","title":"入谷马上"}
{"author":"文同","content":"群山护秦陇，转去转幽深。岚气重压眼，秋光清彻心。凭鞍吟绝壁，解带坐高林。爱此岩泉好，临流浣俗襟。","dynasty":"宋代","title":"入谷马上"}
{"author":"文同","content":"金吾驰骑东复西，督兵万指平沙堤。传言筑路拜新相，恐与九衢同一泥。夜来上在蓬莱宿，手写姓名符萝卜。连诏黄门下北扉，趣草赞辞登力牧。平明剑珮罗东阁，大字满行书德业。谒者长言告紫宸，感召一庭和气合。上心喜曰予良弼，未谢急宣令直笔。群吏迎归政事堂，指顾之间歌画一。午漏初移催入马，宝带盘腰印垂胯。归来冠盖烂盈门，异口同音贺太平。","dynasty":"宋代","title":"沙堤行"}
{"author":"文同","content":"原隰萧条草木衰，倚风浑类楚人悲。便成孤愤终何事，且寄遥怀对此时。千里暝阴云杳霭，一川寒影雁参差。登临自不宜羁旅，更敢凭高剩作诗。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"已是秋阴更夕曛，乱山高下起寒云。危楼愿见客何处，远笛不知人厌闻。身外流年波渺渺，眼前生事叶纷纷。此愁万斛谁量得，直为重拈庾信文。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"才力虽难敌楚骚，赋诗常亦在秋多。自然野思元无限，不尔闲愁可奈何。要路故人皆废忘，偏州佳客少经过。明时且为贪荣禄，岂学湘累便九歌。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"岩谷雨余生晚烟，高城危阁坐萧然。侧身仕路本谁使，回首家山空自怜。远信断来从过雁，苦吟多后敌鸣蝉。郡斋有客唯庄叟，常与高谭内外篇。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"早是蓬山预校雠，起居常赴殿东头。鹓鸾拥陛联簪笏，日月开天拜冕旒。一出光阴销远郡，两形篇什咏清秋。有人更在杨庄上，文似相如肯见休。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"偪侧苍苔地，{左亻右瓜}邪白石池。数枝红菡萏，几尺碧涟漪。鱼鳖争香饵，儿童簇钓丝。爱来芳荫下，每日日西时。","dynasty":"宋代","title":"山池"}
{"author":"文同","content":"山鸟啭晴日，独行风满林。涧花薰野袂，岩水油幽襟。侧石惊新滑，垂萝爱近深。萧然此清兴，不似戴华簪。","dynasty":"宋代","title":"山舍早起探晴"}
{"author":"文同","content":"几日无公事，山堂兴颇清。和诗防积压，丸药趁清明。斸石新棱出，浇蔬晚甲生。此皆忙外得，低首笑尘缨。","dynasty":"宋代","title":"山堂偶书"}
{"author":"文同","content":"紫藓装花帽，红藤缠臂{左巾右鞲去革}。被谁留断拍，长舞不教休。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"雨渍身如漆，苔侵面若蓝。问时都不语，应是忆扶南。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"洗濯形容露，剜挑口眼通。试教常点检，每夜定飞空。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"海底初生处，扶疏苦未全。几时随铁网，流落汉江边。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"巨尾蟠深草，丰毛覆古苔。雕栏临绮席，长欲上香台。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"静立身微耸，惊窥首略回。何人将至此，应自陇山来。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"岩壁自丛丛，年华寂寞中。偶因移晓雨，似欲占春风。嫩叶藏轻绿，繁葩露浅红。孤根知幸否，从此对雕栊。","dynasty":"宋代","title":"山樱"}
{"author":"文同","content":"山雨洒春城，潗潗声颇急。窗下读书人，横编揭阴湿。高鸢饿独叫，远燕寒双入。南园有桃杏，尽抱群梢泣。","dynasty":"宋代","title":"山雨"}
{"author":"文同","content":"久雨无所适，新晴步山园。西风满高林，败叶惊已翻。时节急如此，世事安可论。夜归灯下吟，寒虫伴幽喧。","dynasty":"宋代","title":"山园"}
{"author":"文同","content":"山中新晴晓烟暖，散带颓冠漱岩畔。海盐未去猿鹤喜，柴桑初归松菊乱。林间余雨时一滴，岭上飞云忽双断。安能举手恣扶摇，欲共高鸿拂霄汉。","dynasty":"宋代","title":"山中新晴"}
{"author":"文同","content":"琼台横紫霄，上有缥缈居。云霞抱窗户，日月循庭除。飞羽下金辇，隐芝吟玉书。俯首视人间，人间臭如帤。","dynasty":"宋代","title":"上清宫"}
{"author":"文同","content":"潋滟金波泻碧空，隔霜寒影下征鸿。夜深一笛昭华引，吹满千岩万壑中。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"群山暝色烟开后，远水寒光雨过时。今夜何人醉霜月，卧听缑岭玉参差。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"涪江东岸有云林，峦岭索回涧谷深。何事迟留未归去，强颜犹唱草堂吟。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"前日寒食在绵州，牡丹盛开海棠洛。今已逾旬过深渡，山桃一枝横晓阁。此花平川最为早，何乃于此才破萼。化工岂尔用或偏，盖尔所生居绝壑。一年春事但自了，勿较后先嗟寂寞。","dynasty":"宋代","title":"深渡"}
{"author":"文同","content":"闻公之句三十年，常恨与公不相值。岂期今乃出门下，每一见公心自醉。词章豪荡已难敌，辨论注射尤可畏。谘询故事要蒋父，讲正大体须贾谊。荆山拾玉抵乾鹊，虞坂装盐压良骥。用人最忌非所宜，愿莫使公嗟俗吏。","dynasty":"宋代","title":"师厚还朝"}
{"author":"文同","content":"满节甘滋渗齿寒，醍醐谁与酿琅玕。不知佳境何时入，试似前人取倒餐。","dynasty":"宋代","title":"师鲁推官惠甘蔗戏谢"}
{"author":"文同","content":"盘岩复转溪，磴道入云微。断巘双屏立，垂泉一剑飞。浮空交彩翠，溅远乱珠玑。啼穴饥鼯出，翘滩宿鹭归。寒光清彻骨，晚气润沾衣。东谷牛羊下，摇鞭去夕晖。","dynasty":"宋代","title":"施公潭"}
{"author":"文同","content":"十月冻墙隈，英英见早梅。应从九地底，先领一阳来。紫膜纷纷脱，黄肤迤迤开。得风浑自变，与雪欲成堆。细晕轻檀口，浓妆腻粉肋。月娥身解写，青女手能裁。冷艳浮冰沼，清香落玉杯。只忧融乳酪，不惜露琼瑰。避妒情堪重，禁寒术可猜。有谁怜寂寞，尽日独徘徊。共语诚无计，将题耻不才。东邻夜夜客，莫放笛声哀。","dynasty":"宋代","title":"十月梅花"}
{"author":"文同","content":"驱马下遥川，残阳促晚鞭。高林夹广道，乱水入平田。村落晴如画，桑林昼起烟。飞鸿正南下，归意满云边。","dynasty":"宋代","title":"什邡道中"}
{"author":"文同","content":"嶮势围空断壁圆，四时常见聚云烟。为霖救旱今何在，徒有遗文记昔年。","dynasty":"宋代","title":"石龙涡"}
{"author":"文同","content":"俨俨耸石壁，拆穴中流泉。断崖散激激，曲窦藏涓涓。蓄润活古藓，烝虚发晴烟。时怀一勺惠，使我心泠然。","dynasty":"宋代","title":"石泉"}
{"author":"文同","content":"蜂齧红蕊烂，虫啼碧丛短。秋风略地起，惟有苍苔管。","dynasty":"宋代","title":"石竹"}
{"author":"文同","content":"世泽传清范，戎韬演秘谋。雄藩未赐节，大壑忽移舟。谢氏胡床在，羊公羽扇收。光华归令子，何恨掩泉丘。","dynasty":"宋代","title":"石左藏挽诗二首"}
{"author":"文同","content":"昔年陪宴上崏台，一听新歌一举杯。此会如今嗟已矣，拟将何调寄余哀。","dynasty":"宋代","title":"石左藏挽诗二首"}
{"author":"文同","content":"新罗砑红裙襵齐，彩缕刺衫花倒提。新晴暖日丽烟草，金兽齧锁藏春闺。朱桥逼江晓沙白，锦带交风大堤窄。兰洲遗瓴得残碧，归来惊飞上娇额。","dynasty":"宋代","title":"拾羽曲"}
{"author":"文同","content":"霜重水落岸有冰，江豚乘寒弄晴日。摇波拍浪乍群起，尾厚喙长鬐鬣赤。鱼人清晓横巨舟，一举大网凡数头。想君盘筋已厌足，何不略遣来陵州。","dynasty":"宋代","title":"史少讷见许江豚未得以诗戏"}
{"author":"文同","content":"正一受天录，腰垂神虎章。群魔狱幽隐，秘篆刻青苍。故事骇前志，余威惊大荒。谁能识奥诀，禹步学魁罡。","dynasty":"宋代","title":"誓鬼碑"}
{"author":"文同","content":"哑儿峡西山已尘，驮金辇帛无断群。河湟故疆尽收复，解辫厥角归如云。堂中玉带赐丞相，陇外金节酬将军。唐兵万里若日月，请作古今人未闻。","dynasty":"宋代","title":"收复河湟故地"}
{"author":"文同","content":"春风有多少，尽入使君家。当与那人乐，满园桃李花。","dynasty":"宋代","title":"守居园池杂题·北园"}
{"author":"文同","content":"日暮池已冰，翩翩下凫鹜。不怕池中寒，便于冰上宿。","dynasty":"宋代","title":"守居园池杂题·冰池"}
{"author":"文同","content":"蟹性最难图，生意在螯跪。伊人得之妙，郭索不能已。","dynasty":"宋代","title":"寇君玉郎中大蟹"}
{"author":"文同","content":"上太行兮高盘盘，日将暮兮岁已阑。入谷口兮出林端，风惨惨兮吹骨寒。冰霜结兮玉败巑岏，光上照兮天色乾。纷横委兮草树残，黯慄烈兮烟云漫。仆足皲兮马蹄抚，望所舍兮摧心肝。囊立空兮衣且单，嗟道途兮胡艰难。","dynasty":"宋代","title":"苦寒行"}
{"author":"文同","content":"黄人顿驾留天中，金鸦吐火烧碧空。炎光染云耸岌岌，旱气烁土飞蓬蓬。龙摇乾胡不作雨，虎裂渴吻燕生风。安和有术擘海水，入底一扣鲛人宫。","dynasty":"宋代","title":"苦热行"}
{"author":"文同","content":"耻将衰晚竞青春，强把圆波拂晓尘。自笑年来须鬓白，王昭不解作官人。","dynasty":"宋代","title":"揽照"}
{"author":"文同","content":"缭绕穿红萼，烂斑踏紫苔。谁将锦步障，端为使君开。","dynasty":"宋代","title":"阆州东园十咏·花坞"}
{"author":"文同","content":"茂林斑若锦，秀巘矗如屏。底处供登览，阑干在杳冥。","dynasty":"宋代","title":"阆州东园十咏·锦屏阁"}
{"author":"文同","content":"已筑环为堵，仍裁月作床。公来时隐几，身世在义皇。","dynasty":"宋代","title":"阆州东园十咏·郎中庵"}
{"author":"文同","content":"挼风夸晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏·柳桥"}
{"author":"文同","content":"微棱生海角，圆魄到天心。共上唯佳客，无容照俗襟。","dynasty":"宋代","title":"阆州东园十咏·明月台"}
{"author":"文同","content":"无时来见袭，有地更临高。坐客清谈起，纷纷落麈毛。","dynasty":"宋代","title":"阆州东园十咏·清风台"}
{"author":"文同","content":"柔条缀繁英，拥架若深洞。是处欲清香，凭风为持送。","dynasty":"宋代","title":"守居园池杂题·茶蘼洞"}
{"author":"文同","content":"丛筠裹圜檐，净影碧如水。谁识爱君心，过桥先到此。","dynasty":"宋代","title":"守居园池杂题·此君庵"}
{"author":"文同","content":"城端筑层台，木杪转深路。常此候明月，上到天心去。","dynasty":"宋代","title":"守居园池杂题·待月台"}
{"author":"文同","content":"迳源分灙水，衮衮出亭下。横湖能许深，日夜见倾泻。","dynasty":"宋代","title":"守居园池杂题·灙泉亭"}
{"author":"文同","content":"枯荻馓霜风，暮寒声索索。无限有微禽，捉之宿如客。","dynasty":"宋代","title":"守居园池杂题·荻浦"}
{"author":"文同","content":"暖山孰云静，汉水亦非动。二见因妄生，仁智何常用。","dynasty":"宋代","title":"守居园池杂题·二乐榭"}
{"author":"文同","content":"小彴过清溪，有亭才四柱。地僻少人行，翩翩下鸥鹭。","dynasty":"宋代","title":"守居园池杂题·过溪亭"}
{"author":"文同","content":"石磴抱城回，入竹见虚槛。前望佳景多，倚筇聊此暂。","dynasty":"宋代","title":"守居园池杂题·涵虚亭"}
{"author":"文同","content":"落月照冰湖，晓气何太爽。两岸雪烟昏，凫鸥出深港。","dynasty":"宋代","title":"守居园池杂题·寒芦港"}
{"author":"文同","content":"胡阳媚秋漪，菡萏隔深竹。谁开翠锦障，无限点银烛。","dynasty":"宋代","title":"守居园池杂题·菡萏轩"}
{"author":"文同","content":"几岁后宫尘，今朝绝国春。君王重恩信，不欲遣他人。","dynasty":"宋代","title":"王昭君"}
{"author":"文同","content":"激水为硙嘉陵民，构高穴深良苦辛。十里之间凡共此，麦入面出无虚人。彼甿居险所产薄，世世食此江之滨。朝廷遗使兴水利，嗟尔平轮与侧轮。","dynasty":"宋代","title":"水硙"}
{"author":"文同","content":"身外无一簪，何以供铅华。饰行不饰容，浊水白藕花。藕心乱如丝，妾心圆如珠。丝乱端绪多，珠圆瑕纇元。焉得偶君子，奉之此高节。所生虽至亲，此意安可说。","dynasty":"宋代","title":"贞女吟"}
{"author":"文同","content":"轩轩任公子，本是钓鳌人。手把虹蜺竿，一举百万钧。得鳌谓无用，坐卷千丈纶。却自絓蚯蚓，浅濑收纤鳞。悠悠世上儿，不识此有神。但将俗士眼，下视穷水滨。","dynasty":"宋代","title":"寄彰明任光禄遵圣"}
{"author":"文同","content":"待阙官期远，侨居客思多。许时闲日月，愿与局中磨。","dynasty":"宋代","title":"景逊以诗招棋因答"}
{"author":"文同","content":"高峰浮云际，古寺高峰上。秋来已潇洒，雨后益清旷。坐随明月转，吟伴寒蛩响。待晓出松关，幽襟谢嘉贶。","dynasty":"宋代","title":"宿山寺"}
{"author":"文同","content":"寒影乱翻奉岭月，晚行高处陇山云。回中有客能传雁，异日从公乞一群。","dynasty":"宋代","title":"乞画雁寄泾州毋使君"}
{"author":"文同","content":"高松漏疏月，落影如画地。徘徊爱其下，及久不能寐。怯风池荷卷，疾雨山果坠。谁伴予苦吟，满林啼络纬。","dynasty":"宋代","title":"新晴山月"}
{"author":"文同","content":"临高台，望故乡。地千里，天一方。极目外，空茫茫。孤云飞，不我将。安得羽翼西南翔。","dynasty":"宋代","title":"临高台"}
{"author":"文同","content":"净居都葺了，余地盖斯堂。不用栽萱草，无忧可得忘。","dynasty":"宋代","title":"李坚甫净居杂题一十三首·北堂"}
{"author":"文同","content":"台殿晻暧山嶕峣，云霞鲜明天泬寥。侧身下望厌尘世，安得羽翼凌九宵。","dynasty":"宋代","title":"中梁山寺"}
{"author":"文同","content":"宿露濛晓花，婀娜清香发。随风入怀袖，累日不消歇。","dynasty":"宋代","title":"守居园池杂题露香亭"}
{"author":"文同","content":"求治亲垂诏，观文自著图。何曾凭喜怒，未省蔽谗谀。尘世留微号，烟霄返旧都。悠悠增筴验，难问鬼臾区。","dynasty":"宋代","title":"仁宗皇帝挽诗十首"}
{"author":"文同","content":"危栏凭绝壑，欲奈此时何。但有夕阳处，就中秋色多。与谁同徒倚，空自发吟哦。便觉成羁旅，归心逐雁过。","dynasty":"宋代","title":"宜禄昭仁寺后轩"}
{"author":"文同","content":"■山孰云静，汉水亦非动。二见因妄生，仁智何常用。","dynasty":"宋代","title":"守居园池杂题二乐榭"}
{"author":"文同","content":"别后西城上，来须到日曛。目迎秦塞雁，心过陇山云。寡合无如我，高怀少似君。相思只相望，徒尔托云云。","dynasty":"宋代","title":"寄景逊"}
{"author":"文同","content":"朱华盛发穿疏竹，寒枿齐枯遍野矶。大雪蔽天方乱下，众禽争地各相依。非公好事谁能得，此画如今自已稀。试待晴明挂轩壁，定开群眼一时飞。","dynasty":"宋代","title":"提刑司勋示及瞑禽图作诗咏之"}
{"author":"文同","content":"城端有亭馀故基，吏曰旧榜题延晖。行穿蒙笼倚孤陴，霜风飘萧吹我衣。高林满郊目四围，云起日落晴烟飞。感今念往聊久之，埤堄昏黑群鸦归。","dynasty":"宋代","title":"同苏秘丞子平登延晖故亭"}
{"author":"文同","content":"庭前云盖碧巉岩，堂上先生雪满髯。说药客来聊下榻，谒斋僧去便垂帘。种时法好花难谢，买处钱多石易添。子舍光荣身壮健，只将香火事华严。","dynasty":"宋代","title":"江原张景通善颂堂"}
{"author":"文同","content":"凿城为洞深且长，沿壕开径闲复荒。有亭如许入蒙密，谁比次山称漫郎。","dynasty":"宋代","title":"漫郎亭"}
{"author":"文同","content":"驱马下高岗，吟鞭只自扬。溪山过新霁，草木发清香。浩荡来江阔，索纡去栈长。春风去欲尽，樽酒叹何尝。","dynasty":"宋代","title":"木瓜园"}
{"author":"文同","content":"春难度。歌满阕，酒万举。喉欲破，肠欲腐。风光满天已不暮。春难度。","dynasty":"宋代","title":"和杨仲轲春难度其二"}
{"author":"文同","content":"晨风吹茂林，夕露下芳畹。秋容变憔悴，复此白日短。萧萧岁华暮，冉冉节物换。浩叹倚前楹，使我心曲乱。","dynasty":"宋代","title":"秋兴二首"}
{"author":"文同","content":"久雨无所适，新晴步山园。西风满高林，败叶惊已翻。时节急如此，世事安可论。夜归灯下吟，寒虫伴幽喧。","dynasty":"宋代","title":"山园"}
{"author":"文同","content":"严风吹屋鸣，向晓尤凛冽。应从北山上，一夜吹猛雪。幽人不能饮，身体冷如铁。空向龙具中，苦吟声不绝。","dynasty":"宋代","title":"梁山大雪"}
{"author":"文同","content":"见山楼迥倚晴虚，看展终南百幅图。闻说二林尤胜绝，想公高兴在香炉。","dynasty":"宋代","title":"寄永兴吴龙图给事"}
{"author":"文同","content":"卫公当国日，力与天地均。平泉植草木，取尽四方春。海岳欲必得，亦能役鬼神。可笑身未冷，已闻属他人。","dynasty":"宋代","title":"书平泉草木记后二首"}
{"author":"文同","content":"暖山北来耸峨峨，汉水东下流滔滔。开轩直可望百里，最爱此榭凌云高。","dynasty":"宋代","title":"二乐榭"}
{"author":"文同","content":"东风吹空力何短，三月陇山全未暖。文法奸酋引骑兵，飞随银鹘弓刀满。霜矛雪甲寒如水，候卒何由知首尾。君不见峰铁峡头云色死，一过萧然五十里。","dynasty":"宋代","title":"峰铁峡"}
{"author":"文同","content":"山流濯幽坑，铜篆发古耀。我行奉天县，叟以百钱粜。读之乃二世，元年所刻诏。谓法度量者，尽始皇帝造。辞止曰皇帝，久远若为道。乃命斯去疾，具述纪其要。文章既精简，字画亦佳妙。亥尔何等人，敢作万世调。其为者非是，所累才一庙。区区颂微末，回首皆可吊。郡兵厌宝玉，得此只挥掉。漂流落荒壤，千载厄潜奥。乃知天宇内，事有不可料。此物今何为，惟助观者笑。","dynasty":"宋代","title":"秦诏"}
{"author":"文同","content":"缥缈谁氏子，学道要长仙。人世岂不乐，何苦求上天。反首顾我语，子岂得谓贤。智如扑灯蛾，甘就膏火煎。","dynasty":"宋代","title":"谁氏子"}
{"author":"文同","content":"鬐鬣拥如云，西人号乞银。更逢桓御史，特地起精神。","dynasty":"宋代","title":"骢马"}
{"author":"文同","content":"可笑为官太徼幸，养愚藏拙在深山。君看处置繁难者，日夜经营心不闲。","dynasty":"宋代","title":"可笑口号其五"}
{"author":"文同","content":"花有金凤为小丛，秋色已深方盛发。英英秀质实具体，文采烂然无少缺。纤茎翩翩翠景动，红白粉乱如点缬。谁云脆弱易飘堕，自卵至翼亦数月。美人相形欲摹画，巧不得施暂自拙。铺茸剪彩转难似，只把长条恣穿结。眼前草木尽零落，怜尔开于此时节。常疑一如小儿花，性命所系不忍折。君不见昨夜雨，今朝风，一队惊飞返丹穴。","dynasty":"宋代","title":"金凤花"}
{"author":"文同","content":"兴来雷出土，万箨起崖谷。","dynasty":"宋代","title":"句"}
{"author":"文同","content":"琼台横紫霄，上有缥缈居。云霞抱窗户，日月循庭除。飞羽下金辇，隐芝吟玉书。俯首视人间，人间臭如帤。","dynasty":"宋代","title":"上清宫"}
{"author":"文同","content":"素纨不摇风满襟，露气中夜寒相侵。予怀浩然杳莫寄，伴月直到青天心。","dynasty":"宋代","title":"中秋夜坐遣兴"}
{"author":"文同","content":"幸自文章亦可怜，不消一事已为贤。何如却逐虫儿去，忍耻更来王亮前。","dynasty":"宋代","title":"嘲任昉"}
{"author":"文同","content":"爱此潺湲任溅衣，独寻幽石坐多时。日斜徒御应相笑，底事教公上马迟。","dynasty":"宋代","title":"飞仙石溪"}
{"author":"文同","content":"百尺压城端，飞檐欲上搏。湖光摇埤堄，山影转栏杆。秀野含春煦，乔林拥暮寒。回头大岷雪，千仞玉巑岏。","dynasty":"宋代","title":"彭州南楼"}
{"author":"文同","content":"昔年戎马尽南豳，今日风光已太文。雅吹夜喧金府月，靓妆春艳玉峰云。泉亭柳色浓将滴，水寨荷香远更薰。逻候不惊烽燧息，高原闲猎旧将军。","dynasty":"宋代","title":"豳州"}
{"author":"文同","content":"全红开似镜，半绿卷如杯。谁为回风力，清香满面来。","dynasty":"宋代","title":"咏莲"}
{"author":"文同","content":"学文二十年，语气殊未成。所以文房中，四谱无一精。岂不愿收贮，恐窃好事名。自愧中槁然，敢假外物荣。前日下秘阁，谒公来西城。公常顾遇厚，待以为墨卿。延之吐佳论，出口无杂声。语次座上物，砚有紫石英。云在岭使得，渠常美其评。因取手自封，见授嘱所擎。仓皇捧以拜，其喜怀抱盈。归来示家人，众目欢且惊。言并我所有，瓦砾而瑶琼。贵价市珍煤，风前试寒泓。磨知密理润，点觉浮光清。洗濯鉴面莹，弹扣牙音铿。遂剪十袭巾，加以重箧盛。客来有欲观，稍欲不敢呈。愿传之子孙，更重金满籯。作诗叙嘉贶，惭比毫毛轻。","dynasty":"宋代","title":"谢杨侍读惠端溪紫石砚"}
{"author":"文同","content":"晚霭隔远岫，秋容入平林。方素仅盈尺，岩谷能许深。","dynasty":"宋代","title":"早秋山水砚屏"}
{"author":"文同","content":"春难度。池浮花，墙拥絮。枕书睡，树阴午。日长几何万尺许。春难度。","dynasty":"宋代","title":"和杨仲轲春难度其三"}
{"author":"文同","content":"谁兹敞高亭，磴道绕千蹋。江山接平远，百里俱会合。人间最佳景，窗户供远纳。烟云互蔽亏，虫鸟相应答。吟笺摘奇胜，画笔写纷杂。安得日从公，短屐手自蜡。","dynasty":"宋代","title":"子骏运使八咏堂·会景亭"}
{"author":"文同","content":"山石巉巉磴道微，拂松穿竹露沾衣。烟开远水双鸥落，日照高林一雉飞。大麦未收治圃晚，小蚕犹卧斫桑稀。暮烟已合牛羊下，信马林间步月归。","dynasty":"宋代","title":"早晴至报恩山寺"}
{"author":"文同","content":"圆蟾喷金波，万里洒清滴。幽轩得虚敞，皓彩溢素壁。绳床有高隐，苦调起岑寂。盈襟纳孤光，静与爽气敌。","dynasty":"宋代","title":"题李处士月轩"}
{"author":"文同","content":"霜树东门晓，清寒满客衣。一樽从此别，百两岁时归。漆水鱼初荐，梁园雪正飞。高堂今远郡，须念报春晖。","dynasty":"宋代","title":"送夏殿直"}
{"author":"文同","content":"逼帘呈素艳，入座荐清香。何以陪暑饮，对之飞玉觞。","dynasty":"宋代","title":"蒲氏别墅十咏·白莲堂"}
{"author":"文同","content":"何事当清世，归来咏考槃。近闻新住处，不似在长安。","dynasty":"宋代","title":"李坚甫净居杂题一十三首·静居"}
{"author":"文同","content":"衰后常亲药饵，忧来颇忆林泉。身坐谢庄小阁，心游沈约东田。","dynasty":"宋代","title":"郡斋水阁闲书·衰后"}
{"author":"文同","content":"转谷索岩路始穷，隔林遥望一门通。溪山俱在见闻外，台殿尽藏怀抱中。像阁罘罳明海日，经幢璎珞撼天风。劳生又逐轻舠去，珍重高僧解苦空。","dynasty":"宋代","title":"题象耳山寺"}
{"author":"文同","content":"汉中为会失兼程，雨雪曾无一日晴。拗项桥头聊立马，使车应已过褒城。","dynasty":"宋代","title":"苗子居运判归宿州同赴武康西县道中奉寄"}
{"author":"文同","content":"学文二十年，语气殊未成。所以文房中，四谱无一精。岂不愿收贮，恐窃好事名。自愧中槁然，敢假外物荣。前日下秘阁，谒公来西城。公常顾遇厚，待以为墨卿。延之吐佳论，出口无杂声。语次座上物，砚有紫石英。云在岭使得，渠常美其评。因取手自封，见授嘱所擎。仓皇捧以拜，其喜怀抱盈。归来示家人，众目欢且惊。言并我所有，瓦砾而瑶琼。贵价市珍煤，风前试寒泓。磨知密理润，点觉浮光清。洗濯鉴面莹，弹扣牙音铿。遂剪十袭巾，加以重箧盛。客来有欲观，稍欲不敢呈。愿传之子孙，更重金满籯。作诗叙嘉贶，惭比毫毛轻。","dynasty":"宋代","title":"谢杨侍读惠端溪紫石砚"}
{"author":"文同","content":"亭馆翛翛度日，园林寂寂经春。且遮新笋誇客，莫扫残花闷人。","dynasty":"宋代","title":"郡斋水阁闲书"}
{"author":"文同","content":"行父须生公相家，修洁不类在纨绮。岂惟浩荡爱古学，实亦纵横晓时事。孟州之民尔何幸，一旦得此贤半刺。定知未几政清简，日日案头诗满纸。河阳花开酒休{左言右尼}，太行云飞楼好倚。若因行县至盘谷，为访其间隐君子。","dynasty":"宋代","title":"送吕希彦司门通判河阳"}
{"author":"文同","content":"往年记得归在京，日日访子来西城。虽然对坐两寂寞，亦有大笑时相轰。顾子心力苦未老，犹弄故态如狂生。书窗画壁恣掀倒，脱帽褫带随纵横。喧呶歌诗嘂文字，荡突不管邻人惊。更呼老卒立台下，使抱短箫吹月明。清欢居此仅数月，夜夜放去常三更。别来七年在乡里，已忝三度移双旌。今兹惛惛意思倦，加以跕跕疾病婴。每思此乐一绝后，更不逢人如夜行。","dynasty":"宋代","title":"往年寄子平"}
{"author":"文同","content":"西郊晴雾晓霏霏，回首京尘一拂衣。上国莫嗟为客久，高堂初喜改官归。洛城气候花才动，灞水风光絮恰飞。恨不同游曲江岸，与将歌酒{左言右尼}春晖。","dynasty":"宋代","title":"送刘立之著作归长安因赴安定知县"}
{"author":"文同","content":"我昔初来见尔时，秃稍挛叶病褵褷。遮根护笋今成立，好在清风十万枝。","dynasty":"宋代","title":"筼筜谷二首·赠竹"}
{"author":"文同","content":"亭馆翛翛度日，园林寂寂经春。且遮新笋夸客，莫扫残花闷人。","dynasty":"宋代","title":"郡斋水阁闲书·亭馆"}
{"author":"文同","content":"我实仙陂百世孙，二年生长感君恩。近闻官满将归去，更望临时莫洗园。","dynasty":"宋代","title":"筼筜"}
{"author":"文同","content":"二子共齎刀，翩翩去意豪。负才皆万选，入守定双高。上道梅薰袖，还家草映袍。须知本鸿鹄，终不大蓬蒿。","dynasty":"宋代","title":"送张郭二秀才赴举"}
{"author":"文同","content":"郑谷题诗处，荒凉不复知。使群来问日，景物欲归时。崖巘供清溜，亭台绕翠漪。主人怜过客，借与傲炎曦。","dynasty":"宋代","title":"余过兴州太守晁侯延之于东池晴碧亭且道其所"}
{"author":"文同","content":"昏雺翳紫极，横霓势光大。妖威集凶冀，忍秽实中赖。奸铓日增剡，谁汝触取害。骄根愈自固，所植利孱昧。容容彼群辅，竄伏皆鼠辈。侧视况示敢，肯复形叹慨。太尉汉中士，气引八极外。岌然处大麓，天下耸风采。自开煮饼祸，贼意已莫快。移书沥愤胆，语激益睚眦。罹冤卒用此，数与六九会。基兹被沈酷，燮免乃天贷。高忠揭万古，宇宙莫能载。垂晶耀简策，粪土视广戒。归来葬墝埆，祠冢兹俨在。宏垣敞深豁，巨木森晻暧。神灵皎如日，过者知再拜。同愚忝郡寄，公里曰境内。心期款举像，所顾官有碍。精衷托明酌，举手向东酹。","dynasty":"宋代","title":"李太尉"}
{"author":"文同","content":"洗濯形容露，剜挑口眼通。试教常点检，每夜定飞空。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"暖山孰云静，汉水亦非动。二见因妄生，仁智何常用。","dynasty":"宋代","title":"守居园池杂题·二乐榭"}
{"author":"文同","content":"城端有亭馀故基，吏曰旧榜题延晖。行穿蒙笼倚孤陴，霜风飘萧吹我衣。高林满郊目四围，云起日落晴烟飞。感今念往聊久之，埤堄昏黑群鸦归。","dynasty":"宋代","title":"同苏秘丞子平登延晖故亭"}
{"author":"文同","content":"有志深沉定，无心出处同。庙堂应为国，台省复还公。肖似家声重，端方士论雄。上如留左右，风采壮朝中。","dynasty":"宋代","title":"送尧夫二章"}
{"author":"文同","content":"南园避中伏，意适晚忘归。墙外谷云起，檐前山雨飞。兴余思秉烛，坐久欲添衣。为爱东岩下，泉声通翠微。","dynasty":"宋代","title":"六月十日中伏玉峰园避暑值雨"}
{"author":"文同","content":"头梳三角髻，余发散垂腰。时伴秦楼女，月明吹紫箫。","dynasty":"宋代","title":"仙人"}
{"author":"文同","content":"短彴疏篱入野扃，竹烟松露满襟清。奔湍激险飞寒响，弱蔓穿深挂晚英。惜去更观曾画壁，记来重注旧题名。门前便是红尘道，谁肯同过洗俗缨。","dynasty":"宋代","title":"汉州王氏林亭"}
{"author":"文同","content":"上亭北望二百里，颓巘堕壑围龙山。余尝往来见之喜，饮食梦寐皆孱颜。恨无羽翼一飞到，羡子长往不欲还。安得摆手掉世故，相与傲兀于其间。","dynasty":"宋代","title":"杜逸人归龙山"}
{"author":"文同","content":"农桑乘晓日，凌乱如碧油。紫椹熟未熟，但闻黄栗留。","dynasty":"宋代","title":"守居园池杂题·南园"}
{"author":"文同","content":"尽日闲窗生好风，一声初听下高笼。公庭事简人皆散，如在千岩万壑中。","dynasty":"宋代","title":"画眉禽"}
{"author":"文同","content":"骨甲与支节，解络尤精研。手足虽尔多，能使如一钱。","dynasty":"宋代","title":"小蟹"}
{"author":"文同","content":"断巘渌溪边，危亭翠壁前。轩窗谁是客，诗酒自称仙。远壑春藏雨，长波昼起烟。吏人休报事，高兴正陶然。","dynasty":"宋代","title":"普州三亭·碧崖亭"}
{"author":"文同","content":"坚甫神太清，不谓久流落。别来二十载，论议转深博。其中富所有，种道以文穫。铺张讲治乱，破若劲弩彍。众人诮青衫，可笑俗眼薄。兰筋隐瘦骨，垂耳受羁络。拳挛喙拄地，过者无伯乐。去蜀持底归，雄藁满坏橐。朝辞玉垒关，暮上石匮阁。知子者云谁，独我怀抱恶。","dynasty":"宋代","title":"送坚甫同年其一"}
{"author":"文同","content":"木杪照初日，捲帘知晓晴。轩窗无限思，图史有余清。露下蒙花重，风来泛竹轻。何须嫌五斗，持此谢渊明。","dynasty":"宋代","title":"永泰刘令清曦亭"}
{"author":"文同","content":"掷梭两手倦，踏籋双足趼。三日不住织，一疋纔可剪。织处畏风日，剪时谨刀尺。皆言边幅好，自爱经纬密。昨朝持入库，何事监官怒。大字雕印文，浓和油墨污。父母抱归舍，抛向中间下。相看各无语，泪迸若倾泻。质钱解衣服，买丝添上轴。不敢辄下机，连宵停火烛。当须了租赋，岂暇恤襦袴。前知寒切骨，甘心肩骭露。里胥踞门限，叫骂嗔纳晚。安得织妇心，变作监官眼。","dynasty":"宋代","title":"织妇怨"}
{"author":"文同","content":"去年汶山花平僧，求得匡猿远相寄。来时野性已驯熟，趫捷轻便殊可憙。呼来遣去会人语，一成已绝归山意。置之眼前看不足，解去絛索令自恣。月明木杪倚风啸，天暖花阴向阳睡。儿童围绕宾客惜，倒挂横跳衒嬉戏。豢夫每日费提举，未始时节亏饮饲。前时忽来报之病，抱立阶前自临视。与之柿栗不肯顾，局脚埋头交两臂。毛焦色暗肉挛缩，斗觉精神变憔悴。寻常忽然遇小疾，不过蜘蛛噉三四。咽喉才下即无恙，何此不效况频饵。今朝霜风冷入骨，早遣之问去已毙。人情不免为伤怛，退自悔恨中且愧。重峦复岫本其乐，大薄长林违尔志。苦将缰锁强维絷，不究天年良有自。遣人包裹瘗深僻，不使筋骸属蝼蚁。西邻子平最如事，闻之搏髀叹无已。再三惨怛来访问，归作长篇踰百字。其词读之甚凄怆，亦谓一郁叹其死。复推物理重相慰，聚有散无皆偶尔。把之庭下读复读，仰望高株一歔欷。","dynasty":"宋代","title":"和子平吊猿"}
{"author":"文同","content":"险道人幽邃，深溪转岑寂。苍烟郁孤岩，秀石围断壁。古藓甃碧润，寒泉洒清滴。谁能厌尘襟，兹可供洗涤。","dynasty":"宋代","title":"琵琶泉"}
{"author":"文同","content":"上太行兮高盘盘，日将暮兮岁已阑。入谷口兮出林端，风惨惨兮吹骨寒。冰霜结兮玉败巑岏，光上照兮天色乾。纷横委兮草树残，黯慄烈兮烟云漫。仆足皲兮马蹄抚，望所舍兮摧心肝。囊立空兮衣且单，嗟道途兮胡艰难。","dynasty":"宋代","title":"苦寒行"}
{"author":"文同","content":"彼龙胡为被天谪，下肯为天行雨泽。天敕雷公恣搜索，龙藏何所忽尔获。提之满空若曳帛，雹风电火相卷射。雷张两翅但拍拍，首尾挽之足双磔。龙力与雷固不敌，雷转威怒龙褫魄，须臾定见肝胃拆。万力千气凡几画，斯人斯品入神格。","dynasty":"宋代","title":"许中正捕龙雷"}
{"author":"文同","content":"畏暑事晨役，高原动征羁。遥遥历广博，浩浩长风吹。疏星才出没，河汉西南垂。林端启明上，飞光发丹曦。荧荧洒晴露，百物含华滋。爽气入肝鬲，宿浊无一丝。寒泉漱清甘，洗涤俗虑遗。还忧火轮怒，万里烧去逵。","dynasty":"宋代","title":"冯氏道中早行"}
{"author":"文同","content":"人之创亭意，大率繇己便。夫何我公有，所作异他见。临邛郡东北，井井画群甸。其民喜施力，无岁不登衍。公因到城上，有此多稼羡。而云彼嘉谷，诚我民所擅。如其每用此，岂不乡土恋。伊我牧其众，胡尔惧流转。遂兹谋栋宇，显显向一面。题为赏丰字，义不止营缮。常时命僚侣，于时歌管荐。高谈诧上瑞，衮衮莫之倦。擎酒揖大野，指顾一欣汴。田夫各相语，我辈谁曰贱。太守亦为我，今日又张燕。","dynasty":"宋代","title":"邛州赏丰亭并序"}
{"author":"文同","content":"盛年可爱重，芳辰宜嬉游。金瓮酿醇酒，玉盘炙肥牛。青春九十日，不可一日休。勿自汨浩气，满胸藏百忧。君莫惜黄金，黄金身后雠。自古贪与吝，常为贤者羞。","dynasty":"宋代","title":"西门行"}
{"author":"文同","content":"极目胡沙满，伤心汉月圆。一生埋没恨，长入四条弦。","dynasty":"宋代","title":"王昭君"}
{"author":"文同","content":"春院阴阴翠霭低，春庭寂寂晓光迷。花间蜂去抱黄粉，苔上燕来衔绿泥。两行高梧初荫合，一翻新草恰生齐。微禽已识幽人意，飞下栏干向里啼。","dynasty":"宋代","title":"春庭"}
{"author":"文同","content":"溪水碧溶溶，纡余短彴通。小滩晴霭外，独鹤夕阳中。倚杖对清濑，披襟当好风。几时归住此，长下钓鱼筒。","dynasty":"宋代","title":"前溪独游"}
{"author":"文同","content":"水似珠珰入，池如玉磬开。临流唯自适，鱼鸟莫相猜。","dynasty":"宋代","title":"阆州东园十咏·曲池"}
{"author":"文同","content":"合栋交生角，回栏互引牙。由来因地势，不是故尖斜。","dynasty":"宋代","title":"阆州东园十咏·三角亭"}
{"author":"文同","content":"画箔褰何碍，珍丛发已圆。愿公皆遍赏，莫为一隅偏。","dynasty":"宋代","title":"阆州东园十咏·四照亭"}
{"author":"文同","content":"玉笋齐抽日，金釭竞列时。自然俱可爱，莫放画帘垂。","dynasty":"宋代","title":"阆州东园十咏·药栏"}
{"author":"文同","content":"海南有陶器，质状矮而堶。云初日炙就，锻铄不以火。水壶丑突兀，酒甒肥磥砢。山罍颈微肿，石鼎足已跛。圆如鸱夷形，大比康瓠颗。华元腹且皤，王莽口何哆。蕃胡入中国，万里随大舸。携之五羊市，巾匮费包裹。侏{左亻中离右隹}讲其效，泻辩若炙輠，课以沸泉沃，冰雪变立可。炙敲疗中渴，其用岂幺麽。君凡几钱得，不惜持遗我。曾将对佳客，屡试辄亦果。勿云远且陋，幸可置之左。","dynasty":"宋代","title":"冷瓶"}
{"author":"文同","content":"驱役精魂入大幽，满编奇绝尽冥搜。不教天地略容隐，应与鬼神同访求。海藏光芒开宝玉，羽林锋刃立戈矛。萧台自好携归去，莫向人间苦暗投。","dynasty":"宋代","title":"李道士惠琴轩集"}
{"author":"文同","content":"寿宁孙老画壁下，当日偶同君此行。是时众里略一揖，自尔乃得君时名。风驰雨绝十五载，此地忽尔相逢迎。见投琴轩两大集，宝匣金钥缄瑶琼。未开试使道所有，毛发寒竖肝胆惊。归来烧灯读至晓，句险短歌报佳惠，它日愿将朝七璎。","dynasty":"宋代","title":"李道士惠琴轩集"}
{"author":"文同","content":"净居都葺了，余地盖斯堂。不用栽萱草，无忧可得忘。","dynasty":"宋代","title":"李坚甫净居杂题一十三首·北堂"}
{"author":"文同","content":"日光明骀荡，天气暖氤氲。草木遍庭槛，清香朝暮闻。","dynasty":"宋代","title":"李坚甫净居杂题一十三首·春轩"}
{"author":"文同","content":"试品斋中画，曾无第二流。顽礓与乱筱，应挂在当头。","dynasty":"宋代","title":"李坚甫净居杂题一十三首·画斋"}
{"author":"文同","content":"披衮才凭几，跻阶忽受同。哀文铺帝业，谥册讲仁功。竭蹷趋群后，号咷动两宫。铭旌来巩洛，万里卷悲风。","dynasty":"宋代","title":"仁宗皇帝挽诗十首"}
{"author":"文同","content":"一色阴云蔽晓空，粉英琼屑乱茸茸。不知游骑将何处，已失南城玉柱峰。","dynasty":"宋代","title":"初雪"}
{"author":"文同","content":"一襟初觉晚霜清，短鞚垂头任马行。斜日敛回疏木影，急风收断落泉声。望穷好景番番别，题遍新诗阕阕精。终是教人伏潘令，许多才调赋西征。","dynasty":"宋代","title":"依韵和图南五首·晚泊金牛"}
{"author":"文同","content":"潋滟金波泻碧空，隔霜寒影下征鸿。夜深一笛昭华引，吹满千岩万壑中。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"十许纹鱼弄水，一双花鸭眠沙。静观只恐惊去，无语凭栏日斜。","dynasty":"宋代","title":"郡斋水阁闲书·静观"}
{"author":"文同","content":"已叨名第虽堪放，未到根原岂敢休。文字一床灯一盏，只应前世是深雠。","dynasty":"宋代","title":"夜学"}
{"author":"文同","content":"文酒寻常不厌求，坐中须得买长头。幸逢九日称佳节，宜对三嵎赏素秋。岁月但看随叶落，利名当信与云浮。凭君且学龙山饮，一醉能令万事休。","dynasty":"宋代","title":"贺陈基载重阳日"}
{"author":"文同","content":"客去复掩户，高松下清阴。微风动其间，对语双珍禽。幽人独凭几，听此古意深。起来南窗下，被以朱弦琴。弹之代佳话，俚耳谁知音。","dynasty":"宋代","title":"静中吟"}
{"author":"文同","content":"问此初谁筑，经营羡尔能。依深还巨木，就荫覆高藤。坐与境同寂，来无人可憎。一床黄卧具，茂灌本如僧。","dynasty":"宋代","title":"静庵"}
{"author":"文同","content":"孤屿红蓼深，清波照寒影。时有双鹭鸶，飞来作佳景。","dynasty":"宋代","title":"守居园池杂题·蓼屿"}
{"author":"文同","content":"紫藓装花帽，红藤缠臂{左巾右鞲去革}。被谁留断拍，长舞不教休。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"桂阳有仙人，姓成名武丁。朝为堕人世，人惟识其形。一日语其弟，吾将返青冥。乃曰此七夕，上天呼群灵。织女欲渡河，暂诣牵牛星。诸仙尽还宫，天路罗云軿。吾亦向祈召，当往不得停。弟问何时还，答云三千龄。明日失丁在，恍惚迷所经。后世凡此节，儿女喧家庭。纵横具鍼缕，花果排甘馨。贪巧但云得，欲寐曾莫宁。俗尚每怪妄，吾言谁见听。","dynasty":"宋代","title":"牵牛织女"}
{"author":"文同","content":"潜流蔽荒壤，嘉惠郁所施。邑人念远汲，视此无以为。苏君作之令，大利收前遗。一日会众锸，兹焉发清漪。既已就新甃，瓶缶何累累。尽言彼污浊，岂尔同甘滋。比户获美饮，颂君皆一辞。何以纪君德，是泉无涸时。","dynasty":"宋代","title":"蓬溪苏令均利泉"}
{"author":"文同","content":"锦屏山下何夫子，铁带麻衣真古人。苦学诗来偷鬓老，乐为儒后却家贫。酒中酌月江村夜，琴上弹风鹤寺春。君已归寻旧闲味，肯骑肥马入红尘。","dynasty":"宋代","title":"题何靖山人隐居二首"}
{"author":"文同","content":"看画亭中默坐，吟诗岸上微行。人谓偷闲太守，自呼窃禄先生。","dynasty":"宋代","title":"郡斋水阁闲书·自咏"}
{"author":"文同","content":"铁山正月雪交加，欲探东风未有涯。才过青泥春便好，水边林下见梅花。","dynasty":"宋代","title":"过青泥"}
{"author":"文同","content":"垂茅缉为庵，有类穹庐形。之人伏其中，日醉乎群经。世俗安尔知，但谓长不醒。寄此语二豪，渠非彼刘伶。","dynasty":"宋代","title":"夏秀才江居五题·醉经庵"}
{"author":"文同","content":"寥寥官舍静于僧，虽有园亭亦倦登。桃杏花阴流似水，图书滋味冷如冰。坐观棨戟惭无状，归扫松楸恨未能。得报君恩便休去，虞卿前日本担簦。","dynasty":"宋代","title":"寒食书事感怀"}
{"author":"文同","content":"宿露濛晓花，婀娜清香发。随风入怀袖，累日不消歇。","dynasty":"宋代","title":"守居园池杂题露香亭"}
{"author":"文同","content":"东岩阴深崖巘古，夹涧垂泉结鹅乳。我来采药晚忘归，试宿荆扉问鸡黍。春风满林灯火冷，一夜不眠山月苦。平明携策下青苍，松叶纷纷洒新雨。","dynasty":"宋代","title":"采药归晚因宿野人山舍"}
{"author":"文同","content":"长虹落天帔，万丈截群岭。蟠身下深谷，俯首饮古井。居人莫之指，况复敢引领。幡然绕空去，云雾变俄顷。乾坤为之黑，喷雨极暴猛。崩流汇沟澜，巨涨没四境。民田一漂荡，多稼不可省。此物盖虫类，闻亦具头颈。淫沴之所生，诗传载为眚。朝西暮东出，辄与日对影。夫何此凶孽，得使乘时逞。高风扫寥廓，一帚昏秽净。煌煌太阳起，隙穴被光景。群阴逐海内，此物应远屏。","dynasty":"宋代","title":"辛亥孟秋戊子有虹下天绕飞泉山入东谷饮古井"}
{"author":"文同","content":"绿发忆新梳，君前侍玉壶。相随五色凤，飞止帝宫梧。凤时入紫烟，一举万羽趋。乘风恣敖盪，众首倾云衢。帝既天上行，留凤不与俱。铩翮下永巷，髡鬄编钳徒。赭衣舂且歌，北望鸑呼。凛凛赤喙鸩，一杯死其鹐。凤亦饮瘖药，鞠域支体殊。娥姁岂不仁，幸此全贱躯。归来南山下，秋风裂罗襦。寒床覆龙具，霜雪侵肌肤。忽自感时节，临风只长吁。徒怀掖庭事，欲泣对民夫。","dynasty":"宋代","title":"贾佩兰歌"}
{"author":"文同","content":"七盘云道与云浮，下见高林压县楼。览影莫能陪后乘，临风空自忆前游。已闻去日谋诗席，更羡归时就钓舟。好句定知酬不得，尽将奇诡入冥搜。","dynasty":"宋代","title":"太博孙公游火井因寄"}
{"author":"文同","content":"秋风动衰草，摵摵响夜月。其下有鸣蛩，到晓啼不歇。乃知摇落时，众籁自感发。安得苦吟人，不能为一{决冫换日}。","dynasty":"宋代","title":"夜声"}
{"author":"文同","content":"晁董文章重，夔龙德丛尊。简编成故事，穹壤与长存。风旐飘寒陌，霜笳咽晚原。谁人碑有道，应不愧斯言。","dynasty":"宋代","title":"正肃吴公挽诗二首"}
{"author":"文同","content":"日暮池已冰，翩翩下凫鹜。不怕池中寒，便于冰上宿。","dynasty":"宋代","title":"守居园池杂题·冰池"}
{"author":"文同","content":"早是蓬山预校雠，起居常赴殿东头。鹓鸾拥陛联簪笏，日月开天拜冕旒。一出光阴销远郡，两形篇什咏清秋。有人更在杨庄上，文似相如肯见休。","dynasty":"宋代","title":"山城秋日野望感事书怀诗五章呈吴龙图"}
{"author":"文同","content":"云端访古寺，树杪临危阁。风厉慑草木，霜乾喜雕鹗。天时既凄惨，人意亦寂寞。回念故山远，心随日西落。","dynasty":"宋代","title":"岁晚登清素院北阁"}
{"author":"文同","content":"见说关西讣，危肠已似刀。抚膺成一恸，复魄遂三号。旧馆州名桂，新居里曰蒿。九泉休负恨，兰玉满儿曹。","dynasty":"宋代","title":"张道宗比部挽诗三首"}
{"author":"文同","content":"百尺压城端，飞檐欲上搏。湖光摇埤堄，山影转栏杆。秀野含春煦，乔林拥暮寒。回头大岷雪，千仞玉巑岏。","dynasty":"宋代","title":"彭州南楼"}
{"author":"文同","content":"看画亭中默坐，吟诗岸上微行。人谓偷闲太守，自呼窃禄先生。","dynasty":"宋代","title":"郡斋水阁闲书"}
{"author":"文同","content":"簿领迷人喜暂闲，聊寻古寺陟孤峦。柏藏一径中间窄，云敛千峰四面宽。远目已将飞鸟过，寸心更乞老僧安。若为借得禅房宿，卧看龛灯一点残。","dynasty":"宋代","title":"题兜率寺"}
{"author":"文同","content":"一涧呀然截乱峰，更于何处问途穷。高深出井又入井，曲直上弓还下弓。绝底乍临浑偪仄，危颠才彻似飞冲。我来行县须经此，正在炎炎三伏中。","dynasty":"宋代","title":"炭泉险道"}
{"author":"文同","content":"黄崖大洞埋古云，入去所履平如席。其中玉髓尽可餐，只恐归来变为石。","dynasty":"宋代","title":"黄崖洞"}
{"author":"文同","content":"壹也本西县，状貌徒磊砢。其才固难得，行有所不可。世有讵能掩，而尔辄自我。既慾焉得刚，所守实未果。抵罪当至死，其中遂水火。一为人所活，上赋何琐琐。为文好讥骂，恶吻事掀簸。逢陟与规辈，次第滋尔祸。无成困乡里，倔僵老愈叵。何烦遣相视，器识自幺麽。余因守汉中，作诗揭墓左。劝君莫学壹，学壹终坎轲。","dynasty":"宋代","title":"赵壹"}
{"author":"文同","content":"白水满方湖，山中好秋色。逋翁促瑶轸，来坐湖水侧。临风起高调，此兴浩无极。波静戢游鳞，云空矫飞翼。萧条变林野，万籁一以息。且莫缓商弦，令人涕横臆。","dynasty":"宋代","title":"吾友务深有叹琴之什运使子骏答之佳章务深亦使余继作"}
{"author":"文同","content":"霜树东门晓，清寒满客衣。一樽从此别，百两岁时归。漆水鱼初荐，梁园雪正飞。高堂今远郡，须念报春晖。","dynasty":"宋代","title":"送夏殿直"}
{"author":"文同","content":"已师杖奇竹，坐亦不去手。循摩莹且腻，瘦骨何蚴蟉。丛枝抱奇节，两两相对走。寻常出孤梢，上下分左右。如何此独异，在产固非偶。师初得之谁，此实世未有。不为师所用，亦共众植朽。愿师勿弃置，珍之比灵寿。","dynasty":"宋代","title":"已师竹杖"}
{"author":"文同","content":"几树山樱曲槛前，花开如火叶如烟。待将短句夸形似，已被休文道欲燃。","dynasty":"宋代","title":"和子山种花"}
{"author":"文同","content":"鬐鬣拥如云，西人号乞银。更逢桓御史，特地起精神。","dynasty":"宋代","title":"骢马"}
{"author":"文同","content":"迳源分灙水，衮衮出亭下。横湖能许深，日夜见倾泻。","dynasty":"宋代","title":"守居园池杂题·灙泉亭"}
{"author":"文同","content":"东风何事力犹微，凛凛边寒犯客衣。旧雪未消新雪下，南园春色几时归。","dynasty":"宋代","title":"春寒"}
{"author":"文同","content":"山水永最善，守居闻更优。烟云万石古，风月九岩秋。几案少俗事，壶觞多雅游。无因陪后乘，幽意满湘流。","dynasty":"宋代","title":"寄冯永州"}
{"author":"文同","content":"孤绝不可状，此山余旧闻。因官多暇日，与客到深云。门外一尘断，座中千里分。劳生当自去，缭绕下西曛。","dynasty":"宋代","title":"高堂山兜率寺"}
{"author":"文同","content":"公外捐尘虑，闲中见物情。蕉花红炬密，竹节粉环轻。燕泊帘钩语，蜂寻笔架鸣。静能知此趣，吃吃笑劳生。","dynasty":"宋代","title":"清景堂"}
{"author":"文同","content":"行父须生公相家，修洁不类在纨绮。岂惟浩荡爱古学，实亦纵横晓时事。孟州之民尔何幸，一旦得此贤半刺。定知未几政清简，日日案头诗满纸。河阳花开酒休{左言右尼}，太行云飞楼好倚。若因行县至盘谷，为访其间隐君子。","dynasty":"宋代","title":"送吕希彦司门通判河阳"}
{"author":"文同","content":"文行俱高妙，声名五十秋。君恩来草泽，子舍上瀛洲。有相身须尽，无谁泪不流。庭前云盖石，长伴影堂愁。","dynasty":"宋代","title":"张中允先生换诗三首"}
{"author":"文同","content":"满眼垂杨照绿波，就中春意延先多。不将歌管酬佳景，拟奈翠漪堂上何。","dynasty":"宋代","title":"和子山陪使君游西湖三绝正月晦日"}
{"author":"文同","content":"溪光摇玉璧，云影漏金盘。谁此伴高兴，画桥凭曲栏。","dynasty":"宋代","title":"蒲氏别墅十咏·清蟾桥"}
{"author":"文同","content":"风吹古关口，万木响如裂。凄凉异乡客，骑马关下月。板道霜凿凿，石梁溪咽咽。怪来晓寒重，御爱山头雪。","dynasty":"宋代","title":"夜发散关"}
{"author":"文同","content":"荡漾水中舟，徘徊岸边马。相看两不语，密意待谁写。","dynasty":"宋代","title":"吴趋曲"}
{"author":"文同","content":"野水泻古穴，石岸盘回渊。飞尘不可入，竹树围清涟。静往得胜玩，深居逃俗缘。寒光照烦襟，景寂心自圆。枯篁蹲碧禽，垂颈窥沉鲜。对之不敢动，相望两俱禅。","dynasty":"宋代","title":"东谷沿小涧树木丛蔚中有圆潭爱之久坐书所见"}
{"author":"文同","content":"攲危一径通，下马转深丛。便是尘寰外，可怜烟坞中。修篁寒滴雨，老柏静吟风。日暮庭前树，归鸦自绕空。","dynasty":"宋代","title":"吉祥院"}
{"author":"文同","content":"静宇占幽深，是中何所有。轩窗极清洁，砚席罗左右。公馀每休此，俗客曾不受。六尺局脚床，解带就横肘。扫除闲景物，健笔当大帚。敢问公许年，得诗凡几首。","dynasty":"宋代","title":"子骏运使八咏堂其七闲燕亭"}
{"author":"文同","content":"高原硗确石径微，篱巷明灭余残晖。旧裾飘风采桑去，白袷卷水秧稻归。深葭绕涧牛散卧，积麦满场鸡乱飞。前溪后谷暝烟起，稚子各出关柴扉。","dynasty":"宋代","title":"晚至村家"}
{"author":"文同","content":"向晚无公事，身如太古闲。县楼明夕照，樽酒对南山。放意利名外，游心天地间。生来不能饮，到此学酡颜。","dynasty":"宋代","title":"县楼独酌"}
{"author":"文同","content":"处士得琴要，谁师师自然。为言秋思好，因听夜声圆。耳出淫哇外，心摇寂寞前。广陵君且止，不欲慢商絃。","dynasty":"宋代","title":"听天台处士弹琴"}
{"author":"文同","content":"自趋戎幙佐鞬橐，四见新阴发旧柯。学饮不成欢意少，好吟无倦苦心多。无伤池柳风图甚，泣破庭兰雨奈何。敢对青春叹留滞，且须开口更狂歌。","dynasty":"宋代","title":"官舍春日书怀"}
{"author":"文同","content":"乡校咨橅范，闺门慕典刑。爱看高士传，欲注净名经。素节标家牒，芬情勒冢铭。近谁瞻碧落，应见少微星。","dynasty":"宋代","title":"张中允先生换诗三首"}
{"author":"文同","content":"不见先生已数年，相思惟是诵嘉篇。因来守郡空山里，又喜通名画戟前。抵掌剧谈犹矍铄，堆胸豪气尚蜿延。近闻买得鹅池住，且向人间作地仙。","dynasty":"宋代","title":"赠李仲祥道士"}
{"author":"文同","content":"宝幢珠节共玲珑，九虎严关有路通。遥望玉宸端象简，宛然身在广寒宫。","dynasty":"宋代","title":"和张屯田雪中朝拜天庆观"}
{"author":"文同","content":"垅上病牛良可悲，皮毛枯杭头角垂。两鼻谽谺只自喘，四蹄屴岌曾不皮。牧童默坐罢牵挽，耕叟拱立徒嗟咨。朝驱暮使气力尽，尔死主人安得知。","dynasty":"宋代","title":"大热见田中病牛"}
{"author":"文同","content":"云山高阁倚危墙，晚意无穷在渺茫。极望不知云几许，满空惟见雁交相。与谁把酒邀明月，独自吟诗到夕阳。因念平台有佳兴，邹生枚叟奉梁王。","dynasty":"宋代","title":"登陵阳云山阁寄上吴尹"}
{"author":"文同","content":"去年父老送督邮，衣上泪痕犹未变。今年吏民迎别乘，马前欢声挽不断。梓州城中十万家，家家尽喜见君面。以君乡里最相近，物态人情素谙练。况复才力强且明，中理之的无漫箭。从来府政号少事，今更得君愈清简。太守李公词掖老，淘汰心源无滓澱。时携宾从访山寺，惟以高谭侑清宴。苍崖素壁多自书，是处新诗题欲遍。君今到彼亦尔为，异日唱酬知几卷。","dynasty":"宋代","title":"送冯允南倅梓"}
{"author":"文同","content":"高松漏疏月，落影如画地。徘徊爱其下，及久不能寐。怯风池荷卷，疾雨山果坠。谁伴予苦吟，满林啼络纬。","dynasty":"宋代","title":"新晴山月"}
{"author":"文同","content":"玉龙喷雾碧霏霏，钿枕珠衾照百枝。自与侍书人一处，此中全不管岷之。","dynasty":"宋代","title":"斋宫"}
{"author":"文同","content":"绿实填房未满，黄茸绕壳方开。为问因谁劝酒，一时齐侧金杯。","dynasty":"宋代","title":"郡斋水阁闲书"}
{"author":"文同","content":"庭前有芳树，浓阴满轩碧。莫惜更携酒，醉此青春色。朝来见鶗鳺，飞鸣绕其侧。光景不可留，徒遣君叹息。","dynasty":"宋代","title":"芳树"}
{"author":"文同","content":"试品斋中画，曾无第二流。顽礓与乱筱，应挂在当头。","dynasty":"宋代","title":"李坚甫净居杂题一十三首·画斋"}
{"author":"文同","content":"君不见，前时忽疑天地坼，万里一声晴霹雳。彼某氏者尔何人，敢自欺诬被诛磔。子烂华容神火燎，父碎梓潼灵䃸劈。惟震与曜今晓然，谁对君亲肆奸逆。","dynasty":"宋代","title":"霹雳"}
{"author":"文同","content":"昔年陪宴上崏台，一听新歌一举杯。此会如今嗟已矣，拟将何调寄余哀。","dynasty":"宋代","title":"石左藏挽诗二首"}
{"author":"文同","content":"群峰垂碧光，下拥岷仙家。神皇被金巾，坐领五帝衙。威灵摄真境，俗语不敢哗。精心叩殊庭，俯首仰紫华。愿言凤罗盟，毕世驱尘邪。循奉蕊珠戒，期之飞太霞。","dynasty":"宋代","title":"青城山丈人观"}
{"author":"文同","content":"寒影乱翻奉岭月，晚行高处陇山云。回中有客能传雁，异日从公乞一群。","dynasty":"宋代","title":"乞画雁寄泾州毋使君"}
{"author":"文同","content":"湖桥北颊花坞，水阁西头竹村。霏霏薄雾红暖，漠漠轻烟翠昏。","dynasty":"宋代","title":"郡斋水阁闲书"}
{"author":"文同","content":"望外物容澄似水，坐中秋力凛如刀。此身直愿乘双翼，飞上三峰第一高。","dynasty":"宋代","title":"中秋月其二"}
{"author":"文同","content":"群山护秦陇，转去转幽深。岚气重压眼，秋光清彻心。凭鞍吟绝壁，解带坐高林。爱此岩泉好，临流浣俗襟。","dynasty":"宋代","title":"入谷马上其四"}
{"author":"文同","content":"身著青罗绯衣裙，口诵白羽黑翮文。半空欲下复不下，回首翩然归五云。","dynasty":"宋代","title":"仙人"}
{"author":"文同","content":"骨甲与支节，解络尤精研。手足虽尔多，能使如一钱。","dynasty":"宋代","title":"小蟹"}
{"author":"文同","content":"风吹两岸菰蒲乾，日洒一汀凫鹜寒。夜深霜月照湖水，须上此桥凭画栏。","dynasty":"宋代","title":"天汉桥"}
{"author":"文同","content":"正一受天箓，腰垂神虎章。群魔狱幽隐，秘篆刻青苍。故事骇前志，馀威惊大荒。谁能识奥诀，禹步学魁罡。","dynasty":"宋代","title":"誓鬼碑"}
{"author":"文同","content":"客路逢江国，人家占画图。青林随远岸，白水满平湖。鱼小犹论尺，鸥轻欲问铢。何时遂休去，来此伴潜夫。","dynasty":"宋代","title":"江上主人"}
{"author":"文同","content":"郑谷题诗处，荒凉不复知。使群来问日，景物欲归时。崖巘供清溜，亭台绕翠漪。主人怜过客，借与傲炎曦。","dynasty":"宋代","title":"余过兴州太守晁侯延之于东池晴碧亭且道其所"}
{"author":"文同","content":"坚甫神太清，不谓久流落。别来二十载，论议转深博。其中富所有，种道以文穫。铺张讲治乱，破若劲弩彍。众人诮青衫，可笑俗眼薄。兰筋隐瘦骨，垂耳受羁络。拳挛喙拄地，过者无伯乐。去蜀持底归，雄藁满坏橐。朝辞玉垒关，暮上石匮阁。知子者云谁，独我怀抱恶。","dynasty":"宋代","title":"送坚甫同年其一"}
{"author":"文同","content":"遝遝走闾巷，都人起中宵。相拥候府门，惟恐失此朝。尽言来送公，车马城北桥。桥边脂辖亭，大尹此相邀。歌管盛宴集，簪裾合群僚。四座酒既行，相顾魂已销。亭前有杨柳，秋风减长条。折以持赠公，莫厌霜叶凋。节物虽谓晚，比春情更饶。递起劝公饮，双呼金翠翘。岂徒要公醉，恐公遽乘轺。借问何尔为，重公若琼瑶。美质未省变，与人存久要。既莫不可留，征衫遂飘飘，鸣驺过升迁，群甿闹如蜩。感公来二年，免我于无聊。今公舍我去，何由借诸朝。愿君富且贵，寿命等松乔。直似先令公，巍巍佐唐尧。涕泪逐公行，不惮公更遥。公诚上下通，和如奏笙箫。所以得如此，人情不相辽。嗟同缪与公，一时赴弓招。于今二十年，不见有所超。前日荷君相，与印垂之腰。使归守山郡，藏伏甘寂寥。闻公将治行，乃心日夜摇。恨不能送公，俯首类酸痟。徒为送公诗，有如草虫喓。强勉写之去，忧来立危谯。","dynasty":"宋代","title":"送范尧夫"}
{"author":"文同","content":"城端筑层台，木杪转深路。常此候明月，上到天心去。","dynasty":"宋代","title":"守居园池杂题·待月台"}
{"author":"文同","content":"城头高榭陟嶙峋，坐看江郊洒玉尘。恨不同来对清绝，拟将佳景待何人。","dynasty":"宋代","title":"雪中三章寄景孺提刑"}
{"author":"文同","content":"彼龙胡为被天谪，下肯为天行雨泽。天敕雷公恣搜索，龙藏何所忽尔获。提之满空若曳帛，雹风电火相卷射。雷张两翅但拍拍，首尾挽之足双磔。龙力与雷固不敌，雷转威怒龙褫魄，须臾定见肝胃拆。万力千气凡几画，斯人斯品入神格。","dynasty":"宋代","title":"许中正捕龙雷"}
{"author":"文同","content":"三月八日值寒食，阴霾蔽空不肯收。北园花木殊未动，到处哭雨惟鸣鸠。吾曹可怜爱薄宦，甘此寂寞来山州。酒肴有无更莫问，逢遇相与清谈休。","dynasty":"宋代","title":"寒食感事呈同官"}
{"author":"文同","content":"高崖古驿荒凉甚，过客何尝住久之。独有门边君写处，每来无不读多时。","dynasty":"宋代","title":"寄呈温江安寺丞"}
{"author":"文同","content":"华亭有珍禽，毛丰而骨细。他日上隋渠，为我致清唳。","dynasty":"宋代","title":"送坚甫同年"}
{"author":"文同","content":"巴山楼之东，秦岭楼之北。楼上卷帘时，满楼云一色。","dynasty":"宋代","title":"守居园池杂题·望云楼"}
{"author":"文同","content":"玉笋齐抽日，金釭竞列时。自然俱可爱，莫放画帘垂。","dynasty":"宋代","title":"阆州东园十咏·药栏"}
{"author":"文同","content":"过水得凭槛，满川皆夕阳。江山逢胜绝，手笔恨荒唐。城郭蒙笼近，汀洲杳霭长。明朝又东去，尘土入衣裳。","dynasty":"宋代","title":"过禄氏山斋"}
{"author":"文同","content":"落日照容谷，寥然官署秋。开帘临绝巘，凭几对寒流。古意深中得，诗中静外游。三年多少景，满箧是冥搜。","dynasty":"宋代","title":"秋日寄吕永寿微中"}
{"author":"文同","content":"一别江梅十度花，相逢重为讲胡麻。火铃未降真君宅，金钮曾盟太帝家。道气满簪凝绿发，神光飞鼎护黄芽。青骡不肯留归驭，又入无为嚥晓霞。","dynasty":"宋代","title":"杨山人归绵竹"}
{"author":"文同","content":"峦岭附梁山，汀洲随汉水。秋容上屏障，左右二百里。此景谁能论，残霞独凭几。","dynasty":"宋代","title":"兴元府园亭杂咏四照亭"}
{"author":"文同","content":"晴霞照西城，漠漠卷宿雾。高空缭危磴，此乃君云路。吴蜀向万里，上马初一步。莫言道途远，况已嗟久寓。今兹有行色，便可到北固。长亭聊把手，几日更逢遇。不敢醉君酒，君意实急遽。惟是送君心，相随亦东鹜。","dynasty":"宋代","title":"送通判喻郎中"}
{"author":"文同","content":"昂昂青田姿，杳杳在轻素。一身万里意，双目九霄顾。钐钐羽翮利，竦竦骨节露。君初本谁学，我恐必神悟。得于想像外，看在绝笔处。稷筌如复生，相与较独步。","dynasty":"宋代","title":"李生画鹤"}
{"author":"文同","content":"朝阳媚秋漪，菡萏隔深竹。谁开翠锦障，无限点银烛。","dynasty":"宋代","title":"守居园池杂题菡萏轩"}
{"author":"文同","content":"蜀土茶称盛，蒙山味独珍。灵根托高顶，胜地发先春。几树初惊暖，群篮竞摘新。苍条寻暗粒，紫萼落轻鳞。的皪香琼碎，{上髟下监}鬖绿虿匀。慢烘防炽炭，重碾敌轻尘。无锡泉来蜀，乾崤盏自秦。十分调雪粉，一啜咽云津。沃睡迷无鬼，清吟健有神。冰霜疑入骨，羽翼要腾身。磊磊真贤宰，堂堂作主人。玉川喉吻涩，莫惜寄来频。","dynasty":"宋代","title":"谢人寄蒙顶新茶"}
{"author":"文同","content":"翠羽攒何密，青丸缀实繁。谁知人与木，俱是太清孙。","dynasty":"宋代","title":"李坚甫净居杂题一十三首·桧轩"}
{"author":"文同","content":"何事当清世，归来咏考槃。近闻新住处，不似在长安。","dynasty":"宋代","title":"李坚甫净居杂题一十三首·静居"}
{"author":"文同","content":"米盐辞剧务，宫观得清资。自取闲官乐，争教俗客知。","dynasty":"宋代","title":"李坚甫净居杂题一十三首·静叟"}
{"author":"文同","content":"身闲无可奈，惟此度晨昏。与客正争局，闻谁休叩门。","dynasty":"宋代","title":"李坚甫净居杂题一十三首·棋室"}
{"author":"文同","content":"将何写幽意，有此古桐声。为问好弹处，谁来听蟹行。","dynasty":"宋代","title":"李坚甫净居杂题一十三首·琴室"}
{"author":"文同","content":"清飚动萧瑟，翠樾减婆娑。却爱夜来月，满窗寒影多。","dynasty":"宋代","title":"李坚甫净居杂题一十三首·秋轩"}
{"author":"文同","content":"缣缃罗几格，无限有奇书。想在中间坐，浑如獭祭鱼。","dynasty":"宋代","title":"李坚甫净居杂题一十三首·书斋"}
{"author":"文同","content":"寒溜日涓涓，索纡小槛前。不知明月下，谁与弄潺湲。","dynasty":"宋代","title":"李坚甫净居杂题一十三首·水亭"}
{"author":"文同","content":"未老先求退，题庵乃自呼。有才须进用，能保此名无。","dynasty":"宋代","title":"李坚甫净居杂题一十三首·退庵"}
{"author":"文同","content":"铁石枝梢劲，冰霜节目圆。净摇风苒苒，闲映月娟娟。","dynasty":"宋代","title":"李坚甫净居杂题一十三首·竹轩"}
{"author":"文同","content":"太常旧得同科第一幕府今还次姓名。作记马周文已赡，书丹程邈隶尤精。定知二美能传久，从此三家觉转荣。每对雄词观健笔，自惭孤迷附群英。","dynasty":"宋代","title":"马子山为余与贺顺之书记李仲蒙察推同年同幕"}
{"author":"文同","content":"才过嘉陵心自喜，归来一夜写君书。明朝便送曾冰底，定有西行双鲤鱼。","dynasty":"宋代","title":"过大散寄子骏"}
{"author":"文同","content":"风外挂帘誇软甚，雨中盘砌奈长何。一般草木缘何事，听唱骊驹尔最多。","dynasty":"宋代","title":"咏柳其一"}
{"author":"文同","content":"暑气沉晚树，晴光满遥川。下马古道侧，濯足清溪边。胜事乐水石，幽怀托云烟。还来振衣起，回首徒悒然。","dynasty":"宋代","title":"二里溪濯足"}
{"author":"文同","content":"潭潭栋宇盛，窅窅轩窗辟。高深与地称，可大张宴席。府事如少休，兹焉会佳客。","dynasty":"宋代","title":"兴元府园亭杂咏·甚美堂"}
{"author":"文同","content":"宝辂嬉游少，珠宫艺学优。仙毫媚风帛，睿藻焕星钩。天极推神历，兵防演秘谋。飙流今已矣，长共谷林秋。","dynasty":"宋代","title":"仁宗皇帝挽诗十首其四"}
{"author":"文同","content":"菀菀冥冥雨气沉，一春长是咏春阴。燕归画栋帘栊静，莺下雕栏院宇深。斗草玉钗应复约，看花金勒误重寻。谢郎风调将谁奈，独倚书床拥鼻吟。","dynasty":"宋代","title":"和子山春日雨中书事见寄"}
{"author":"文同","content":"公馆书沈沈，烟云晚作阴。琴轩冰沼净，书阁火炉深。默坐自有得，闲行谁可寻，还应上高阁，看雪一千岑。","dynasty":"宋代","title":"公馆"}
{"author":"文同","content":"缭绕度回塘，纡余转短墙。引筇聊散诞，入竹得清凉。正午禽虫净，初晴果木香。移床就高处，更欲解衣裳。","dynasty":"宋代","title":"北园避热"}
{"author":"文同","content":"来观古柏丹渊客。丁已年五月二十三日题","dynasty":"宋代","title":"句"}
{"author":"文同","content":"临高台，望故乡。地千里，天一方。极目外，空茫茫。孤云飞，不我将。安得羽翼西南翔。","dynasty":"宋代","title":"临高台"}
{"author":"文同","content":"云山高阁倚危墙，晚意无穷在渺茫。极望不知云几许，满空惟见雁交相。与谁把酒邀明月，独自吟诗到夕阳。因念平台有佳兴，邹生枚叟奉梁王。","dynasty":"宋代","title":"登陵阳云山阁寄上吴尹"}
{"author":"文同","content":"仙杏一翻新，妖饶洗露晨。待妆忧粉重，欲点要酥匀。月淡斜分影，池清倒写真。君须怜旧物，曾伴曲江春。","dynasty":"宋代","title":"杏花"}
{"author":"文同","content":"秦中物专美，榅桲为嘉果。南枝种府署，高树立婀娜。秋来放新实，照日垂万颗。中滋甘醴酿，外饰素葺裹。彦思摘晨露，满合持赠我。复侑以佳句，再拜极所荷。珍之不敢尽，玩已即深锁。兹焉遂名产，沙苑忽幺麽。","dynasty":"宋代","title":"彦思惠榅桲因谢"}
{"author":"文同","content":"晚日微明弄雨余，竹阴桐影共萧疏。旋移小榻中庭坐，读尽扶桑太帝书。","dynasty":"宋代","title":"太常致斋闲书寺壁"}
{"author":"文同","content":"琳崖盘玉霄，彩翠接步武。云霞不可画，泉石固难谱。神幢逾百寻，帝辙历万古。灵瀑谁与穷，长飞六时雨。","dynasty":"宋代","title":"续青城山四咏其一昭庆观"}
{"author":"文同","content":"庭前云盖碧巉岩，堂上先生雪满髯。说药客来聊下榻，谒斋僧去便垂帘。种时法好花难谢，买处钱多石易添。子舍光荣身壮健，只将香火事华严。","dynasty":"宋代","title":"江原张景通善颂堂"}
{"author":"文同","content":"驱役精魂入大幽，满编奇绝尽冥搜。不教天地略容隐，应与鬼神同访求。海藏光芒开宝玉，羽林锋刃立戈矛。萧台自好携归去，莫向人间苦暗投。","dynasty":"宋代","title":"李道士惠琴轩集"}
{"author":"文同","content":"茫茫诵灵文，谁为抉久瞽。不能辨三一，岂复更知五。方迷得真指，忽悟有奇睹。自此日相亲，赤龙交黑虎。","dynasty":"宋代","title":"阎生谈黄庭"}
{"author":"文同","content":"寥寥公馆静，门掩似山家。竹簟屡移枕，石盘频浸花。闲多新得策，事少早何衙。一觉高舂睡，谁来伴试茶。","dynasty":"宋代","title":"睡起"}
{"author":"文同","content":"琳崖盘玉霄，彩翠接步武。云霞不可画，泉石固难谱。神幢逾百寻，帝辙历万古。灵瀑谁与穷，长飞六时雨。","dynasty":"宋代","title":"续青城山四咏·昭庆观"}
{"author":"文同","content":"有客来山中，云附泸南信。开门得君书，欢喜失鄙吝。筠籢包荔子，四角具封印。童稚瞥闻之，群来立如阵。竞言此佳果，生眼不识忍。相前求拆观，颗颗红且润。众手攫之去，争夺递追趁。贪多乃为得，廉耻曾不问。喧闹俄顷闻，咀嚼一时尽。空余皮与核，狼籍入煨烬。","dynasty":"宋代","title":"谢任泸州师中寄荔枝"}
{"author":"文同","content":"问此初谁筑，经营羡尔能。依深还巨木，就荫覆高藤。坐与境同寂，来无人可憎。一床黄卧具，茂灌本如僧。","dynasty":"宋代","title":"静庵"}
{"author":"文同","content":"新自泾州趁雨移，便开繁萼拥芳枝。红霞照地清香起，似到玄都观里时。","dynasty":"宋代","title":"和子山种花"}
{"author":"文同","content":"百尺压城端，飞檐欲上搏。湖光摇埤堄，山影转栏杆。秀野含春煦，乔林拥暮寒。回头大岷雪，千仞玉巑岏。","dynasty":"宋代","title":"彭州南楼"}
{"author":"文同","content":"京师值积雨，浮淖皆满城。况当淘决时，左右罗深阬。有客南河居，旦夕堤上行。病仆挟羸马，十步八九倾。职事有出入，长抱落胆惊。都人素豪恣，小官常见轻。排辟要稳道，敛避不敢争。试欲效呵止，圜目根姓名。往往被溅污，直落舌与睛。归来事洗濯，袍袴纷纵横。仰首问天公，春泽当早晴。幸有好日月，何惜施光明。","dynasty":"宋代","title":"积雨"}
{"author":"文同","content":"盛年可爱重，芳辰宜嬉游。金瓮酿醇酒，玉盘炙肥牛。青春九十日，不可一日休。勿自汨浩气，满胸藏百忧。君莫惜黄金，黄金身后雠。自古贪与吝，常为贤者羞。","dynasty":"宋代","title":"西门行"}
{"author":"文同","content":"绿发忆新梳，君前侍玉壶。相随五色凤，飞止帝宫梧。凤时入紫烟，一举万羽趋。乘风恣敖盪，众首倾云衢。帝既天上行，留凤不与俱。铩翮下永巷，髡鬄编钳徒。赭衣舂且歌，北望鸑呼。凛凛赤喙鸩，一杯死其鹐。凤亦饮瘖药，鞠域支体殊。娥姁岂不仁，幸此全贱躯。归来南山下，秋风裂罗襦。寒床覆龙具，霜雪侵肌肤。忽自感时节，临风只长吁。徒怀掖庭事，欲泣对民夫。","dynasty":"宋代","title":"贾佩兰歌"}
{"author":"文同","content":"可笑为官太徼幸，养愚藏拙在深山。君看处置繁难者，日夜经营心不闲。","dynasty":"宋代","title":"可笑口号其五"}
{"author":"文同","content":"忧居向山林，虫鸟日为伍。形骸乍摧剥，骨肉惯辛苦。蔬盘羞客至，病榻厌人语。地僻谁往还，闲门闭深雨。","dynasty":"宋代","title":"忧居"}
{"author":"文同","content":"山城蔽层阴，晚照空外灭。天低云气暖，此意欲作雪。归鸦烟惨澹，断雁风萧屑。樽酒聊自持，同谁感时节。","dynasty":"宋代","title":"欲雪"}
{"author":"文同","content":"玉笋齐抽日，金釭竞列时。自然俱可爱，莫放画帘垂。","dynasty":"宋代","title":"阆州东园十咏·药栏"}
{"author":"文同","content":"遝遝走闾巷，都人起中宵。相拥候府门，惟恐失此朝。尽言来送公，车马城北桥。桥边脂辖亭，大尹此相邀。歌管盛宴集，簪裾合群僚。四座酒既行，相顾魂已销。亭前有杨柳，秋风减长条。折以持赠公，莫厌霜叶凋。节物虽谓晚，比春情更饶。递起劝公饮，双呼金翠翘。岂徒要公醉，恐公遽乘轺。借问何尔为，重公若琼瑶。美质未省变，与人存久要。既莫不可留，征衫遂飘飘，鸣驺过升迁，群甿闹如蜩。感公来二年，免我于无聊。今公舍我去，何由借诸朝。愿君富且贵，寿命等松乔。直似先令公，巍巍佐唐尧。涕泪逐公行，不惮公更遥。公诚上下通，和如奏笙箫。所以得如此，人情不相辽。嗟同缪与公，一时赴弓招。于今二十年，不见有所超。前日荷君相，与印垂之腰。使归守山郡，藏伏甘寂寥。闻公将治行，乃心日夜摇。恨不能送公，俯首类酸痟。徒为送公诗，有如草虫喓。强勉写之去，忧来立危谯。","dynasty":"宋代","title":"送范尧夫"}
{"author":"文同","content":"问子瞻，何江湖，乃心魏阙君岂无。胡为放浪检束外，日与隐者相招呼。篮舆往往从以孥，灵运石壁无此娱，穷深极险兴未已，岂复更惮梯登纡。过客休夸衡与庐，天下此景君勿孤。欲将文字写物象，当截无限春江蒲。登高能赋属大夫，游览未厌嗟已晡。安得世上有绝笔，尽取君诗妆在图。此身之外何赢余，成然而寐其觉蘧。请看湖上人名逋，此子形相谁解摹。","dynasty":"宋代","title":"再和"}
{"author":"文同","content":"紫垣之东藩，群宇合四翼。天家积图只，编简何万亿。介之才艺选，此地典文墨。纵横四部内，骋骤千古力。久为光禄校，颇倦承明直。尝言石渠树，五见弄春色。前自启君相，得请均外职。翩然驾别乘，去矣大河北。河北扼虏要，定武承其咽。分道宿劲兵，望之为中权。朝廷倚注地，择用须材贤。黠猃讋所闻，射猎不敢边。兹焉势愈重，岂谓甲马然。将军庙堂老，御史蓬瀛仙。合谋运潜略，胜气压古燕。惟当陪缓带，壶觞铃阁前。","dynasty":"宋代","title":"送周介之学士通判定州"}
{"author":"文同","content":"文靖登庸久，朝廷政教隆。相门无或议，子舍有如公。恩泽非徼幸，官荣悉治功。至今清论在，常满缙绅中。","dynasty":"宋代","title":"吕惠穆挽诗四首"}
{"author":"文同","content":"一襟初觉晚霜清，短鞚垂头任马行。斜日敛回疏木影，急风收断落泉声。望穷好景番番别，题遍新诗阕阕精。终是教人伏潘令，许多才调赋西征。","dynasty":"宋代","title":"依韵和图南五首·晚泊金牛"}
{"author":"文同","content":"衰晚得洋川，劳生只自怜。文移供尽日，心力付流年。咄咄空书字，便便声昼眠。其如昏嫁在，了即赋归田。","dynasty":"宋代","title":"衰晚"}
{"author":"文同","content":"前日寒食在绵州，牡丹盛开海棠洛。今已逾旬过深渡，山桃一枝横晓阁。此花平川最为早，何乃于此才破萼。化工岂尔用或偏，盖尔所生居绝壑。一年春事但自了，勿较后先嗟寂寞。","dynasty":"宋代","title":"深渡"}
{"author":"文同","content":"朝庭取士及洮西，君今去就岷州荐。男儿至身自有地，六月万里君莫惮。君也经术三十年，此发必中后羿箭。声名大抵重文章，慎莫便从班定远。","dynasty":"宋代","title":"送黄庶先岷州赴举"}
{"author":"文同","content":"野水泻古穴，石岸盘回渊。飞尘不可入，竹树围清涟。静往得胜玩，深居逃俗缘。寒光照烦襟，景寂心自圆。枯篁蹲碧禽，垂颈窥沉鲜。对之不敢动，相望两俱禅。","dynasty":"宋代","title":"东谷沿小涧树木丛蔚中有圆潭爱之久坐书所见"}
{"author":"文同","content":"雨染烟蒸万实垂，丹原为骨菊为衣。客疑丽水新淘得，人向瑶池旧带归。只恐压枝星欲落，最怜和叶露初晞。银瓜玉李君休并，此品仙家亦自稀。","dynasty":"宋代","title":"金桃"}
{"author":"文同","content":"峤南之武溪，其深不能测。潭潭滀瘴疠，水色重如墨。昏然潦雾作，上下毒气塞。仰视高飞鸢，跕跕堕两翼。交州恶女子，制驭费衔勒。伊余缪兵寄，得总浪泊役。常甘马革死，持此期报国。卧念少游言，从之何可得。","dynasty":"宋代","title":"武溪深"}
{"author":"文同","content":"翩翩贵公子，佳誉本能文。大第辞京辇，高旌拥塞云。劝农唐刺史，养士汉将军。莫刻和戎誓，朝廷立功勋。","dynasty":"宋代","title":"寄夏文州左藏佾"}
{"author":"文同","content":"求治亲垂诏，观文自著图。何曾凭喜怒，未省蔽谗谀。尘世留微号，烟霄返旧都。悠悠增筴验，难问鬼臾区。","dynasty":"宋代","title":"仁宗皇帝挽诗十首"}
{"author":"文同","content":"挼风誇晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏其四柳桥"}
{"author":"文同","content":"三月八日值寒食，阴霾蔽空不肯收。北园花木殊未动，到处哭雨惟鸣鸠。吾曹可怜爱薄宦，甘此寂寞来山州。酒肴有无更莫问，逢遇相与清谈休。","dynasty":"宋代","title":"寒食感事呈同官"}
{"author":"文同","content":"幽亭最孤亭，直入乱丛间。近晚独来此，有谁相与闲。卷帘通大野，临槛数前山。便欲教携酒，陶然踏月还。","dynasty":"宋代","title":"面川亭"}
{"author":"文同","content":"庭竹拥高丛，移床就好风。掩门休务外，隐几坐忘中。世事元何物，人心了即空。客来休借问，此意浩无穷。","dynasty":"宋代","title":"闲遣"}
{"author":"文同","content":"往年曾忆过长安，短纸书名诣门下。君时延我坐终日，洒扫东轩留看画。横图巨轴不知数，但见匣中时一把。甲犹未意乙复作，门类著番开满架。使人叹羡不能已，只恨有门归隔夜。归来兀坐想精绝，念此荣观若为谢。就中寒林两大幅，此物世间谁敢价。倏然一别十五载，常向人前盛夸诧。因君奉使临敝邑，见先问此余不暇。君能为我再讲说，座上不容不俗话。如君所蓄更谁有，有亦未能无笑骂。况君累世尽清职，摹本敢来前弄诈。君今还省正擢用，异日须求作邻舍。峨巾曳屦日相谒，更欲重烦开几帊。待寻前辈用心处，款由应须频假借。每厨阅讫当便还，不敢奉欺言羽化。","dynasty":"宋代","title":"吴李坚甫中舍"}
{"author":"文同","content":"求治亲垂诏，观文自著图。何曾凭喜怒，未省蔽谗谀。尘世留微号，烟霄返旧都。悠悠增筴验，难问鬼臾区。","dynasty":"宋代","title":"仁宗皇帝挽诗十首"}
{"author":"文同","content":"见山楼迥倚晴虚，看展终南百幅图。闻说二林尤胜绝，想公高兴在香炉。","dynasty":"宋代","title":"寄永兴吴龙图给事"}
{"author":"文同","content":"长嗟珍果滞遐方，好种华林奉帝王。夏簟满风罗秀色，晓梯乘露摘新香。泼霞乍染愁将变，烹玉才凝忍更尝。正在临节病痟甚，忽蒙佳惠敢相忘。","dynasty":"宋代","title":"和张推官荔枝"}
{"author":"文同","content":"子由在陈穷于丘，正若浅港横巨舟。每朝升堂讲书罢，紧合两眼深埋头。才名至高位至下，此事自属他人羞。犹胜俣俣彼贤者，手把翟籥随群优。岌如老鹤立海上，退避不与鶖鶬游。文章岂肯用一律，独取无间有神术。所蓄未尝资己身，搰搰恰如蜂聚蜜。有时七日不火食，支体虽羸心不屈。陵阳谬守卑且劳，马前空愧持旌旄。平生读书若诟，老大下笔侵离骚。贫且贱焉真可耻，欲挞群邪无尺箠。安得来亲绛帐旁，日与诸生供唯唯。须知道义故可乐，莫问功名能得几。君子道远不计程，死而后已方成名。千钧一羽不须校，女子小人知重轻。","dynasty":"宋代","title":"子瞻戏子由依韵奉和"}
{"author":"文同","content":"大雪洒天表，孤峰入云端。何人向渔艇，拥褐对巑岏。","dynasty":"宋代","title":"范宽雪中孤峰"}
{"author":"文同","content":"出处久异矣，居常劳所思。烟霄惟子未，鬓发已翁为。世故岂须问，人生当自知。林泉闻幸好，足可乐明时。","dynasty":"宋代","title":"寄杨归一"}
{"author":"文同","content":"万木罗青盖，双峰敞翠屏。风埃愁客路，钟鼓喜禅扃。下马穿蒙密，随僧入杳冥。俗襟如见濯，试为泻铜瓶。","dynasty":"宋代","title":"宿隆平精舍"}
{"author":"文同","content":"肃肃彼灵羽，英英下瑶台。扬翘俗采暗，振响仙籁回。凡鸟只敛避，众人亦惊猜。罗以万目网，离双双翼摧。十载困尘土，一身伏蒿莱。晦色不敢耀，藏音岂能哀。饥肠金屑实，渴吻琼浆开。俯首事澡刷，一飞游九垓。","dynasty":"宋代","title":"仙禽送景逊赴阶州监税"}
{"author":"文同","content":"士师每失官，未始有忧愠。园吏既丧妇，何尝复嗟愤。二子道义胜，一与天理顺。之人乃其徒，心迹两相近。区区赴穷塞，而使卖官酝。胸中浩然者，俗口不得问。好军此开府，遇士以恩信。若访禦戎策，请为讲三阵。","dynasty":"宋代","title":"送韩震都官监渭州酒韩近悼亡"}
{"author":"文同","content":"自悟空王理胜，因知辩士辞穷。但了一忘六解，休论四异三同。","dynasty":"宋代","title":"郡斋水阁闲书"}
{"author":"文同","content":"野径转深密，静无车马痕。松花金粉堕，苔叶翠葺动。虫鸟春音杂，烟云晚色昏。俗尘何处入，长是掩溪门。","dynasty":"宋代","title":"东谷茅斋"}
{"author":"文同","content":"自趋戎幙佐鞬橐，四见新阴发旧柯。学饮不成欢意少，好吟无倦苦心多。无伤池柳风图甚，泣破庭兰雨奈何。敢对青春叹留滞，且须开口更狂歌。","dynasty":"宋代","title":"官舍春日书怀"}
{"author":"文同","content":"霜树东门晓，清寒满客衣。一樽从此别，百两岁时归。漆水鱼初荐，梁园雪正飞。高堂今远郡，须念报春晖。","dynasty":"宋代","title":"送夏殿直"}
{"author":"文同","content":"犊去食苗莫问，乌来攫肉休知。物须以信相感，事忌于心有为。","dynasty":"宋代","title":"郡斋水阁闲书"}
{"author":"文同","content":"曾读契嵩辅教编，浮屠氏有不可忽。后于京师识怀琏，彼上人者尤奇掘。余尝从容问其友，琏复为余道民讷。是三大士才过人，所畜岂肯吾儒屈。文章汪洋道义富，不止区区事其佛。余思此等更谁似，蜀有人焉颇超越。成都敏行字无演，所谓万星中一月。想嵩琏讷见须避，不尔往往被呵咄。通禅晓律两无碍，前会定预耆阇崛。群经列史固汗漫，独泛其深仍出没。外之所精者书画，不问不语常若吃。计其夏腊殊未几，在大众中诚突兀。余守陵阳至穷陋，雨浸一春泥汩汩。英磎硗磝磴道嶮，行客欷歔上崷崒。无演冲冒独不顾，来款余门手持谒。呼之使前见已喜，相貌圆满藏神骨。清谭坐久愈飘洒，顿遣尘襟落如拂。新诗古文览嘉贶，气格俊健凌霜鹘。观其衮衮出论议，收敛便可与簪笏。试将邀之使从仕，笑指此顶安更发。日招与语自无厌，何乃告去苦仓卒。西城晓日照高岭，倒搭乾陀入深樾。师归常宜见嘉佑，此老心中已无物。好音相与频寄惠，余在空山正伊郁。","dynasty":"宋代","title":"送无演归成都"}
{"author":"文同","content":"群峰南北争嵯峨，如泻大壑翻众波。爱之欲把入图画，世无好手将奈何。","dynasty":"宋代","title":"中梁山寺"}
{"author":"文同","content":"久使西南此召还，鹿头东去渐云山。莫嫌策马经烧栈，正好题诗到散关。财利文书犹络绎，边防田地已朱殷。奇谋不吐将何用，况是归临咫尺颜。","dynasty":"宋代","title":"再送师厚"}
{"author":"文同","content":"不惜将黄金，争头买颜色。妾貌自可恃，谁能苦劳力。","dynasty":"宋代","title":"王昭君其一"}
{"author":"文同","content":"病眼每至午，其视何{左目右荒}{左目右荒}。安得张中书，就欲求古方。","dynasty":"宋代","title":"病眼"}
{"author":"文同","content":"朝阳之峰乃天设，曲岭长岗地盘结。下临绝涧走索回，上耸巍亭飞嶻嵲。晚云几处水墨画，秋树数番红绿缬。安能恰会此时閒，静与诗翁吟晓雪。","dynasty":"宋代","title":"东山亭"}
{"author":"文同","content":"小彴过清溪，有亭才四柱。地僻少人行，翩翩下鸥鹭。","dynasty":"宋代","title":"守居园池杂题·过溪亭"}
{"author":"文同","content":"徇速承王后，聪明复辟初。恩波同海浸，刑网比天疏。屡有搜贤诏，曾无谏猎书。惟余封禅事，应恨缺蒲车。","dynasty":"宋代","title":"仁宗皇帝挽诗十首"}
{"author":"文同","content":"点点新萍帖水，濛濛乱絮萦风。尽日推琴默坐，有人池上亭中。","dynasty":"宋代","title":"郡斋水阁闲书"}
{"author":"文同","content":"沈沈敞幽轩，耸耸列寒柏。清音纳窗户，爽气逼枕席。主人重端劲，坐若对佳客。时复下抚摩，破藓交履迹。此意乃如是，来者当爱惜。大厦须良材，相期早千尺。","dynasty":"宋代","title":"子骏运使八咏堂·柏轩"}
{"author":"文同","content":"米盐辞剧务，宫观得清资。自取闲官乐，争教俗客知。","dynasty":"宋代","title":"李坚甫净居杂题一十三首·静叟"}
{"author":"文同","content":"苍崖棱层草芊绵，巨木半死生枯烟。羸牛日晚已噍草，稚子天寒犹打钱。","dynasty":"宋代","title":"邓隐老木寒牛"}
{"author":"文同","content":"昔在天彭郡，侨居过一冬。感君常见访，无日不相从。远寺携棋局，高亭把洒钟。认知三载后，孤冢列新松。","dynasty":"宋代","title":"张思孺秘校挽诗二首"}
{"author":"文同","content":"峦岭附梁山，汀洲随汉水。秋容上屏障，左右二百里。此景谁能论，残霞独凭几。","dynasty":"宋代","title":"兴元府园亭杂咏四照亭"}
{"author":"文同","content":"见山楼迥倚晴虚，看展终南百幅图。闻说二林尤胜绝，想公高兴在香炉。","dynasty":"宋代","title":"寄永兴吴龙图给事"}
{"author":"文同","content":"畏暑事晨役，高原动征羁。遥遥历广博，浩浩长风吹。疏星才出没，河汉西南垂。林端启明上，飞光发丹曦。荧荧洒晴露，百物含华滋。爽气入肝鬲，宿浊无一丝。寒泉漱清甘，洗涤俗虑遗。还忧火轮怒，万里烧去逵。","dynasty":"宋代","title":"冯氏道中早行"}
{"author":"文同","content":"东西车马走秦川，扰扰飞尘混晓烟。我亦中间游宦者，尚惭无语赋归田。","dynasty":"宋代","title":"兴平原上"}
{"author":"文同","content":"自问尔何事，端然信方策。本是鉏犁人，强为簪组客。何尝补万分，徒自劳七尺。还如裴昭明，罢郡归无宅。","dynasty":"宋代","title":"罢郡"}
{"author":"文同","content":"新霜着庭树，叶下如猛剉。萧然物容改，有若惧凌挫。砌下丹橘落，墙边紫榴破。精光竹劲健，沮丧柳怯懦。览景惜向暮，感时惊忽过。胜事实可乐，闲愁本堪唾。何当共佳客，对此酌香糯。","dynasty":"宋代","title":"新霜"}
{"author":"文同","content":"十万馀工造羽仪，夹堤浮浪去参差。堂堂送入江都去，浑忘当年揽颈时。","dynasty":"宋代","title":"何桂林"}
{"author":"文同","content":"柔条长百尺，秀萼包千叶。不惜作高架，为君相引接。","dynasty":"宋代","title":"鼓子"}
{"author":"文同","content":"九陇山人文父后，心闲身健两谁如。玉函经外传奇诀，画戟门前创隐居。入鼎灵丹黄似橘，隔墙凡境臭如帤。何时再到高柟下，倚遍清阴听道书。","dynasty":"宋代","title":"杨山人草堂"}
{"author":"文同","content":"公馆昼沈沈，烟云晚作阴。琴轩冰沼净，书阁火炉深。默坐自有得，闲行谁可寻。还应上高阁，看雪一千岑。","dynasty":"宋代","title":"公馆"}
{"author":"文同","content":"我实仙陂百世孙，二年生长感君恩。近闻官满将归去，更望临时莫洗园。","dynasty":"宋代","title":"筼筜"}
{"author":"文同","content":"急趋长拜倦劳劳，自笑风埃满绿袍。官味十年如水薄，归心一日共云高。毫釐已悟蜗争角，文彩须知凤得毛。且喜还家收拾在，锦屏山下旧东皋。","dynasty":"宋代","title":"送蒲霖中舍致仕归阆中"}
{"author":"文同","content":"山形如斗势坡陀，魁枕杓携万尺高。近世无人知火枣，当年有客得蟠桃。灵蟾尚隐凝琼髓，神鹤常归堕玉毛。一夜杉松响天籁，满空疑是奏云璈。","dynasty":"宋代","title":"宿斗山奉真宫"}
{"author":"文同","content":"欹危一迳通，下马转深丛。便是尘寰外，可怜烟坞中。修篁寒滴雨，老柏静吟风。日暮庭前树，归鸦自绕空。","dynasty":"宋代","title":"吉祥院"}
{"author":"文同","content":"宿鸟惊飞断雁号，独凭幽几静尘劳。风鸣北户霜威重，云压南山雪意高。少睡始知茶效力，大寒须遣酒争豪。砚冰已合灯花老，犹对群书拥敝袍。","dynasty":"宋代","title":"和仲蒙夜坐"}
{"author":"文同","content":"场屋声名四十年，五车书误一囊钱。老来山驿为监吏，相对春风但惘然。","dynasty":"宋代","title":"柳池赠丁絪"}
{"author":"文同","content":"翠羽攒何密，青丸缀实繁。谁知人与木，俱是太清孙。","dynasty":"宋代","title":"李坚甫净居杂题一十三首·桧轩"}
{"author":"文同","content":"吾邑固僻陋，巉巉合群山。苟无贤者居，孰能营幽闲。黄子治北郊，胜绝收其间。长溪断谷口，嚣哗隔尘阛。始至甚夷旷，渐往颇险艰。洞穴烟云昏，涧壑松桂环。幽芳自芬馥，野哢常绵蛮。缭磴挂绝壁，孤彴飞遥湾。气象夺天奥，景物搜鬼悭。筑室贮群籍，轩窗面孱颜。朱黄列几案，坐把古穴删。自取天爵高，下视五两纶。处心固已定，讵恤时辈讪。伊余素无似，谬入文墨班。前得省亲归，屡此容追攀。时亦窃讲议，始蹈贤圣关。譬之拉虎豹，所得才一斑。自愧鄙朴姿，得涉道谊寰。余亦有东谷，对此何格顽。每来辄尽日，须步明月还。","dynasty":"宋代","title":"黄秀才北郊书堂"}
{"author":"文同","content":"善颂堂中客，华严会里人。生为天所佑，没与佛相亲。祖送逾千两，哀号动四邻。宜祠瑞筠社，永配蜀江神。","dynasty":"宋代","title":"张中允先生换诗三首"}
{"author":"文同","content":"尽知人钩曲，独见君钩直。年年此矶上，万掣无一得。持竿只自苦，吞饵何尝识。试效人所为，君鱼不胜食。","dynasty":"宋代","title":"夏秀才江居五题·直钩矶"}
{"author":"文同","content":"群冈压泾湄，于此聚众首。其间石屋露，远视若呀口。林端蹑絙上，却入势愈斗。围空竖古壁，阔可百人受。洪钟谁倒仰，巨瓮忽侧剖。层岩寒泉飞，绝巘怪树走。阴风喜复怒，野雾吞且呕。晴岚逼衣襟，欲住不得久。尝闻耕者说，自昔藏蚴蟉。当年救旱事，有记刻不朽。近岁灵恐歇，百祷无一偶。至今闾里人，不复来奠酒。","dynasty":"宋代","title":"和仲蒙石龙涡"}
{"author":"文同","content":"土师每失官，未始有忧慢。园吏既丧妇，何尝复嗟愤。二子道义胜，一与天理顺。之人乃其徒，心迹两相近。区区赴穷塞，而使卖官醖。胸中浩然者，俗口不得问。好军此开府，遇士以恩信。若访御戎策，请为讲三阵。","dynasty":"宋代","title":"送韩震都官监渭州酒韩近悼亡"}
{"author":"文同","content":"鬓云双堕给明珠，窄窄罗裙短短襦。闲把花枝起新样，满调金粉画文四输。","dynasty":"宋代","title":"偶题"}
{"author":"文同","content":"昂昂青田姿，杳杳在轻素。一身万里意，双目九霄顾。钐钐羽翮利，竦竦骨节露。君初本谁学，我恐必神悟。得于想像外，看在绝笔处。稷筌如复生，相与较独步。","dynasty":"宋代","title":"李生画鹤"}
{"author":"文同","content":"昏雺翳紫极，横霓势光大。妖威集凶冀，忍秽实中赖。奸铓日增剡，谁汝触取害。骄根愈自固，所植利孱昧。容容彼群辅，竄伏皆鼠辈。侧视况示敢，肯复形叹慨。太尉汉中士，气引八极外。岌然处大麓，天下耸风采。自开煮饼祸，贼意已莫快。移书沥愤胆，语激益睚眦。罹冤卒用此，数与六九会。基兹被沈酷，燮免乃天贷。高忠揭万古，宇宙莫能载。垂晶耀简策，粪土视广戒。归来葬墝埆，祠冢兹俨在。宏垣敞深豁，巨木森晻暧。神灵皎如日，过者知再拜。同愚忝郡寄，公里曰境内。心期款举像，所顾官有碍。精衷托明酌，举手向东酹。","dynasty":"宋代","title":"李太尉"}
{"author":"文同","content":"隋氏廷中列百官，几人风节动朝端。越公事势炎如火，独有梁毗会忍寒。","dynasty":"宋代","title":"梁景和"}
{"author":"文同","content":"严风吹屋鸣，向晓尤凛冽。应从北山上，一夜吹猛雪。幽人不能饮，身体冷如铁。空向龙具中，苦吟声不绝。","dynasty":"宋代","title":"梁山大雪"}
{"author":"文同","content":"高梧间垂杨，玉宇极清邃。三郎当殿坐，左右拥佳丽。氍毹近香案，蹲兽吐碧穗。宝几承画控，缤纷交彩袂。花奴卷双袖，俯立前奏技。君王顾之笑，轩庑动和气。谁谓一尺素，写遍天上意。听者定何如，观之犹解秽。","dynasty":"宋代","title":"梁信羯鼓小图"}
{"author":"文同","content":"宿发未暇梳，林居且辰诣。鲜晖散清滴，湿湿满衣袂。仄行盖前碍，倾视因远翳。野意浩盈怀，曾忘傲公退。","dynasty":"宋代","title":"林居"}
{"author":"文同","content":"临高台，望故乡。地千里，天一方。极目外，空茫茫。孤云飞，不我将。安得羽翼西南翔。","dynasty":"宋代","title":"临高台"}
{"author":"文同","content":"绝壑迎朱槛，高林拂画楹。卷帘千嶂远，入座一川平。蜺彩缘云断，霞光射水明。不须夸旷望，为语谢宣城。","dynasty":"宋代","title":"临阛阁"}
{"author":"文同","content":"古柏苍苍高入云，凌霄万朵拥其身。有如巨君染须发，新娶杜陵佳丽人。","dynasty":"宋代","title":"凌霄附柏"}
{"author":"文同","content":"蕨平处士居山日，手种青松一万根。岁月惭深枝尽偃，雪霜虽厚叶仍繁。本宫胜概逃轩冕，更结清风遗子孙。寄语后人须爱护，莫教空有令名存。","dynasty":"宋代","title":"陵井喻氏岁寒山居"}
{"author":"文同","content":"蜀客寓秦城，寒威怯夜生。火床功甚小，酒榼力何轻。月外天无色，霜中地有声。王章龙具薄，数彻郡楼更。","dynasty":"宋代","title":"寒食"}
{"author":"文同","content":"晚气阴阴别作寒，夕阳林下动归鞍。忽然人报后山雪，更上上清宫上看。","dynasty":"宋代","title":"书鹤鸣化壁"}
{"author":"文同","content":"山曲水曲处，其间皆美田。夫君别桑梓，此地卜林泉。壮岁可立事，明时方尚贤。何当再就诏，便忍说终焉。","dynasty":"宋代","title":"送张朴翁归盩厔"}
{"author":"文同","content":"岩谷雨馀生晚烟，高城危阁坐萧然。侧身仕路本谁使，回首家山空自怜。远信断来从过雁，苦吟多后敌鸣蝉。郡斋有客唯庄叟，常与高谭内外篇。","dynasty":"宋代","title":"山城秋日野望感事书怀诗五章呈吴龙图其四"}
{"author":"文同","content":"积水自渊渊，来源常汩汩。岸上翠衣禽，对人时一没。","dynasty":"宋代","title":"蒲氏别墅十咏其五鱼池"}
{"author":"文同","content":"帝御皇图后，公居右府时。开陈诸议论，感发止嗟咨。自此倾宸眷，方将正宰司。胡为便沦谢，天意固难知。","dynasty":"宋代","title":"吕惠穆挽诗四首"}
{"author":"文同","content":"一别江梅十度花，相逢重为讲胡麻。火铃未降真君宅，金钮曾盟太帝家。道气满簪凝绿发，神光飞鼎护黄芽。青骡不肯留归驭，又入无为嚥晓霞。","dynasty":"宋代","title":"杨山人归绵竹"}
{"author":"文同","content":"出城送客客未来，主人到此先徘徊。地临潍水极清旷，每为送客双眼开。客来既坐歌管作，红袖劝酒无停杯。主人自醒客已醉，门外落日骊驹催。揖客上马退岸帻，未忍便拥千骑回。满襟高兴属轩槛，野阔风长真快哉。","dynasty":"宋代","title":"寄题密州苏学士快哉亭太史云此城之西北送客"}
{"author":"文同","content":"种近短墙边，开临小槛前。倚风无限意，笑日有余妍。枝软围深密，苞浓堕碎圆。只应芳树下，时见武陵仙。","dynasty":"宋代","title":"桃花"}
{"author":"文同","content":"溪水碧溶溶，纡余短彴通。小滩晴霭外，独鹤夕阳中。倚杖对清濑，披襟当好风。几时归住此，长下钓鱼筒。","dynasty":"宋代","title":"前溪独游"}
{"author":"文同","content":"忆昔宴华堂，金徽导幽意。虽知取名贱，越礼奉君子。相期本同穴，谁复耻犊鼻。一见茂陵人，烟霄与泥滓。愿言保新爱，妾以甘自弃。恩义薄所终，多生于富贵。","dynasty":"宋代","title":"白头吟"}
{"author":"文同","content":"绛守园池天下誇，绍述有记词聱牙。苍官青士左右树，神君仙人高下花。远水依然尚钩带，旧门想已无靴檛。自怜俗状不能到，此去羡君专宴衙。","dynasty":"宋代","title":"送王恪司门知绛州"}
{"author":"文同","content":"满眼垂杨照绿波，就中春意延先多。不将歌管酬佳景，拟奈翠漪堂上何。","dynasty":"宋代","title":"和子山陪使君游西湖三绝正月晦日"}
{"author":"文同","content":"青鸟客馆之车轩，前对长江隔层嶂。欹危一径入林外，竹栅茅檐俨相向。爱其生事亦自足，牛羊纵横鸡犬放。安得与尔号比邻，为作野歌供吹唱。","dynasty":"宋代","title":"青鸟"}
{"author":"文同","content":"双双纹羽弄清漪，全得天真似尔稀。万顷沧波供口腹，一梁寒日晒毛衣。雨归别岛呕唲语，风度前滩翕呷飞。好向口流最深处，等闲休要上渔矶。","dynasty":"宋代","title":"咏凫"}
{"author":"文同","content":"清泉绕庭除，绿篠映轩槛。坐此何可为，惟宜弄铜椠。","dynasty":"宋代","title":"守居园池杂题·书轩"}
{"author":"文同","content":"病眼每至午，其视何{左目右荒}{左目右荒}。安得张中书，就欲求古方。","dynasty":"宋代","title":"病眼"}
{"author":"文同","content":"竹篱如鸡栖，茅屋类蜗壳。静几默如禅，往来人不觉。","dynasty":"宋代","title":"守居园池杂题·吏隐亭"}
{"author":"文同","content":"年来双鬓已丝丝，头角低摧羽翼垂。无命不穷常自笑，有谋皆拙敢求知。荣途谩说居三馆，僻郡还甘守一麾。赖是山城好风物，不能逢子共吟诗。","dynasty":"宋代","title":"和寄白圣均"}
{"author":"文同","content":"新霜着庭树，叶下如猛剉。萧然物容改，有若惧凌挫。砌下丹橘落，墙边紫榴破。精光竹劲健，沮丧柳怯懦。览景惜向暮，感时惊忽过。胜事实可乐，闲愁本堪唾。何当共佳客，对此酌香糯。","dynasty":"宋代","title":"新霜"}
{"author":"文同","content":"高槐夹前除，合荫卷若洞，交柯载宿雨，压地翠色重。青虫暖自挂，黄鸟晴辄哢。枕簟傲炎风，为君高兴动。","dynasty":"宋代","title":"高槐"}
{"author":"文同","content":"雨馀山景鲜，风定水光好。晴阳破宿雾，秀色浓可扫。平时一樽酒，野客共倾倒。朝暮山水间，年华不知老。","dynasty":"宋代","title":"夏秀才江居五题其二斗碧亭"}
{"author":"文同","content":"魏主用死力，构彼铜雀台。当时台上瓦，百澄为一坯。烧成比坚玉，翠甲横崔嵬。西陵既归后，此地日以摧。后历曲午朝，群雄力相豗。兹台既已倾，此瓦只自堆。岁久岸谷变，埋没深蒿莱。初谁得耕人，刳之研松煤。其于是密且润，端歙真可咍。彦升所有者，一一皆珍材。自言欲购时，经岁无一枚。琴纹与锡花，此乃如琼瑰。前日秘阁下，重匣手自开。示我者佳绝，恰用一朴裁。形模甚古野，用可资怪魁。归来作诗乞，愿致无迟回。","dynasty":"宋代","title":"问陈彦升觅古瓦砚"}
{"author":"文同","content":"落日照容谷，寥然官署秋。开帘临绝巘，凭几对寒流。古意深中得，诗中静外游。三年多少景，满箧是冥搜。","dynasty":"宋代","title":"秋日寄吕永寿微中"}
{"author":"文同","content":"闻公之句三十年，常恨与公不相值。岂期今乃出门下，每一见公心自醉。词章豪荡已难敌，辨论注射尤可畏。谘询故事要蒋父，讲正大体须贾谊。荆山拾玉抵乾鹊，虞坂装盐压良骥。用人最忌非所宜，愿莫使公嗟俗吏。","dynasty":"宋代","title":"师厚还朝"}
{"author":"文同","content":"新晴揉蓝染溪色，我爱常来坐溪侧。一林奇石宛如画，两岸野花殊不识。蝉鸣尽日竞何事，鹭下多时犹未食。细观物理须静中，归云无辞更昏黑。","dynasty":"宋代","title":"后溪"}
{"author":"文同","content":"因循失计下青山，却恨溪云占断闲。黄卷圣贤忻对语，青云岐路只低颜。月墙槐影侵阶暗，雨槛秋花满目斑。自爱萧条真吏隐，心清不累有无间。","dynasty":"宋代","title":"题何靖山人隐居二首"}
{"author":"文同","content":"直栏横绝紫微阴，凭久秋光照客襟。一道山川寒色远，万家烟火夕阳深。泾滩水落君鸦集，秦岭云高断雁沉。此兴浩然须把酒，可怜难难异乡心。","dynasty":"宋代","title":"和张屯田秋晚灵峰东阁闲望"}
{"author":"文同","content":"于世已无用，何苦爱读书。自笑身许大，所处如蟫鱼。编简补断烂，卷轴收残余。又锁十余箧，作数随行书。","dynasty":"宋代","title":"行李载书成咏"}
{"author":"文同","content":"幽亭最孤绝，直入乱丛间。近晚独来此，有谁相与闲。卷帘通大野，临槛数前山。便欲教携酒，陶然踏月还。","dynasty":"宋代","title":"面川亭"}
{"author":"文同","content":"霜风舞征袂，有客去符离。斜谷雪晴后，曲滩水满时。乱山谁对酒，孤驿独吟诗。不得陪清绝，怅然空所思。","dynasty":"宋代","title":"苗子居运判归宿州同赴武康西县道中奉寄"}
{"author":"文同","content":"缥缈谁氏子，学道要长仙。人世岂不乐，何苦求上天。反首顾我语，子岂得谓贤。智如扑灯蛾，甘就膏火煎。","dynasty":"宋代","title":"谁氏子"}
{"author":"文同","content":"曾读契嵩辅教编，浮屠氏有不可忽。后于京师识怀琏，彼上人者尤奇掘。余尝从容问其友，琏复为余道民讷。是三大士才过人，所畜岂肯吾儒屈。文章汪洋道义富，不止区区事其佛。余思此等更谁似，蜀有人焉颇超越。成都敏行字无演，所谓万星中一月。想嵩琏讷见须避，不尔往往被呵咄。通禅晓律两无碍，前会定预耆阇崛。群经列史固汗漫，独泛其深仍出没。外之所精者书画，不问不语常若吃。计其夏腊殊未几，在大众中诚突兀。余守陵阳至穷陋，雨浸一春泥汩汩。英磎硗磝磴道嶮，行客欷歔上崷崒。无演冲冒独不顾，来款余门手持谒。呼之使前见已喜，相貌圆满藏神骨。清谭坐久愈飘洒，顿遣尘襟落如拂。新诗古文览嘉贶，气格俊健凌霜鹘。观其衮衮出论议，收敛便可与簪笏。试将邀之使从仕，笑指此顶安更发。日招与语自无厌，何乃告去苦仓卒。西城晓日照高岭，倒搭乾陀入深樾。师归常宜见嘉佑，此老心中已无物。好音相与频寄惠，余在空山正伊郁。","dynasty":"宋代","title":"送无演归成都"}
{"author":"文同","content":"点点新萍帖水，濛濛乱絮萦风。尽日推琴默坐，有人池上亭中。","dynasty":"宋代","title":"郡斋水阁闲书"}
{"author":"文同","content":"披衮才凭几，跻阶忽受同。哀文铺帝业，谥册讲仁功。竭蹷趋群后，号咷动两宫。铭旌来巩洛，万里卷悲风。","dynasty":"宋代","title":"仁宗皇帝挽诗十首"}
{"author":"文同","content":"许生虽学李营丘，墨路纵横多自出。交柯挥霍裴旻剑，乱蔓淋漓张晓笔。","dynasty":"宋代","title":"许道宁寒林"}
{"author":"文同","content":"一生名籍占风流，为识庄环可自由。几杖未销容早退，庙堂将近肯中休。有人把酒思高节，何处挥毫咏素秋。故国岷峨最佳绝，几时归伴赤松游。","dynasty":"宋代","title":"和吴龙图韵五首·有怀致政景仁侍郎"}
{"author":"文同","content":"晁董文章重，夔龙德丛尊。简编成故事，穹壤与长存。风旐飘寒陌，霜笳咽晚原。谁人碑有道，应不愧斯言。","dynasty":"宋代","title":"正肃吴公挽诗二首"}
{"author":"文同","content":"石侯守铜鞮，暑居念烦愀。营基切城角，列礎出树杪。窗横四野外，转目可俱了。长风落霄极，万里吹缥缈。主人白羽扇，日日上清晓。琴樽啸佳侣，以乐军事少。晴烟抹阛阓，暮角送禽鸟。语客莫遽归，前林月将皎。","dynasty":"宋代","title":"寄题威胜军守居高明榭"}
{"author":"文同","content":"无时来见袭，有地更临高。坐客清谈起，纷纷落麈毛。","dynasty":"宋代","title":"阆州东园十咏其二清风台"}
{"author":"文同","content":"有志深沉定，无心出处同。庙堂应为国，台省复还公。肖似家声重，端方士论雄。上如留左右，风采壮朝中。","dynasty":"宋代","title":"送尧夫二章"}
{"author":"文同","content":"卫公当国日，力与天地均。平泉植草木，取尽四方春。海岳欲必得，亦能役鬼神。可笑身未冷，已闻属他人。","dynasty":"宋代","title":"书平泉草木记后二首"}
{"author":"文同","content":"老栎抱拥肿，金狨立鬅鬙。当年陇山道，似此见危层。","dynasty":"宋代","title":"易元吉抱栎狨"}
{"author":"文同","content":"众禽乘春喉吻生，满林无限啼新晴。南园花木正繁盛，小小大大皆来鸣。藏枝映叶复谁使，不肯停住常嘤嘤。就中百舌最无谓，满口学尽群鸟声。自无一语出于己，徒尔嘲{左口右哲}夸从横。朝朝泊我高柳上，叫破一窗残月明。幽人稳睡正酣美，无计可奈遭尔惊。少年挟弹彼谁者，安得为我来五更。","dynasty":"宋代","title":"百舌鸟"}
{"author":"文同","content":"挼风誇晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏其四柳桥"}
{"author":"文同","content":"中梁山麓汉水滨，路侧有墓高嶙峋。丛祠蓊蔚蔽野雾，榜曰博望侯之神。当年宝币走绝域，此日鸡豚邀小民。君不见武帝甘心事远略，靡坏财力由斯人。","dynasty":"宋代","title":"张骞冢祠"}
{"author":"文同","content":"八十雪眉翁，灯前屡歔欷。问之尔何者，不语惟抆泪。良久云老矣，未始逢此事。种粟满川原，幸已皆藏遂。喜闻欲登熟，近复失所冀。有虫大如蚕，日夜啮其穗。群鸦利虫食，剪摘俱在地。驱呵力难及，十止余三四。供家固未足，王税何由备。瘠土耕至骨，所得几何利。又令遭此祸，不晓上天意。在世幸许年，必以饥馑死。闻之不敢诘，但愧有禄位。移灯面空壁，到晚曾不寐。","dynasty":"宋代","title":"宿东山村舍"}
{"author":"文同","content":"碾薄{左禾右弋}圆粉色匀，一枝寒艳恼青春。晓来带雨四厢下，恰似蓬莱见太真。","dynasty":"宋代","title":"和子山种花"}
{"author":"文同","content":"烈风吹华阴，古槐若长呼。高沙起黄碛，四望如一铺。上马低便面，据鞍兀长途。日晚过潼关，行客亦已疏。守吏索姓名，沸乱如虫蛆。两目不可开，说之使自书。夜至阌乡县，僮仆相欷嘘。困定即洗濯，泥土扪短须。草草具盘飧，零落饭与蔬。恨无姜少府，为脍黄河鱼。","dynasty":"宋代","title":"阌乡值风"}
{"author":"文同","content":"春难度。池浮花，墙拥絮。枕书睡，树阴午。日长几何万尺许。春难度。","dynasty":"宋代","title":"和杨仲轲春难度"}
{"author":"文同","content":"新霜著庭树，叶下如猛剉。萧然物容改，有若惧凌挫。砌下丹橘落，墙边紫榴破。精光竹劲健，沮丧柳怯懦。览景惜向暮，感时惊忽过。胜事实可乐，闲愁本堪唾。何当共佳客，对此酌香糯。","dynasty":"宋代","title":"新霜"}
{"author":"文同","content":"牛牛尔何争，于此辄斗怒。长鞭闹儿童，大炬走翁妪。苍{狄火换娄}八九子，骇立各四顾。何时解角归，茅舍江村暮。","dynasty":"宋代","title":"毛老斗牛"}
{"author":"文同","content":"看画亭中默坐，吟诗岸上微行。人谓偷闲太守，自呼窃禄先生。","dynasty":"宋代","title":"郡斋水阁闲书·自咏"}
{"author":"文同","content":"史祝周坛日，人忧杞国时。饮池无善效，頮水有遗辞。仙伏朝三后，蕃仪集四夷。从今河与洛，长泻凤台悲。","dynasty":"宋代","title":"仁宗皇帝挽诗十首"}
{"author":"文同","content":"京师值积雨，浮淖皆满城。况当淘决时，左右罗深阬。有客南河居，旦夕堤上行。病仆挟羸马，十步八九倾。职事有出入，长抱落胆惊。都人素豪恣，小官常见轻。排辟要稳道，敛避不敢争。试欲效呵止，圜目根姓名。往往被溅污，直落舌与睛。归来事洗濯，袍袴纷纵横。仰首问天公，春泽当早晴。幸有好日月，何惜施光明。","dynasty":"宋代","title":"积雨"}
{"author":"文同","content":"迳源分灙水，衮衮出亭下。横湖能许深，日夜见倾泻。","dynasty":"宋代","title":"守居园池杂题·灙泉亭"}
{"author":"文同","content":"将军功动满旂常，昨日赐对开明光。腰悬橐驼紫金钮，爵号进拜诸侯王。戟衣翩翩弄春影，大第高门临万井。但愿囊书绝边警，常官中都奉朝请。","dynasty":"宋代","title":"贵侯行"}
{"author":"文同","content":"潭潭栋宇盛，窅窅轩窗辟。高深与地称，可大张宴席。府事如少休，兹焉会佳客。","dynasty":"宋代","title":"兴元府园亭杂咏·甚美堂"}
{"author":"文同","content":"读书已无效，何用转劳苦。闲斋幸无事，日共古人语。古人议论好，善恶皆有补。舍此欲奚为，惟应睡满午。","dynasty":"宋代","title":"东斋闷书"}
{"author":"文同","content":"野水泻古穴，石岸盘回渊。飞尘不可入，竹树围清涟。静往得胜玩，深居逃俗缘。寒光照烦襟，景寂心自圆。枯篁蹲碧禽，垂颈窥沉鲜。对之不敢动，相望两俱禅。","dynasty":"宋代","title":"东谷沿小涧树木丛蔚中有圆潭爱之久坐书所见"}
{"author":"文同","content":"汉江之北涯，轩宇颇高爽。西南正空阔，时此托遐想。谁家有竹石，更可悦新赏。待学袁愍孙，乘兴欲直往。","dynasty":"宋代","title":"城南江馆"}
{"author":"文同","content":"挼风夸晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏·柳桥"}
{"author":"文同","content":"云阴低重雪花繁，夹道欢谣引使轩。何处邮亭链佳句，彩毫挥罢索清樽。","dynasty":"宋代","title":"雪后寄影孺提刑"}
{"author":"文同","content":"曲榭红蕖影上，圆庵绿筱阴中。门外何人会画，故来写作屏风。","dynasty":"宋代","title":"郡斋水阁闲书"}
{"author":"文同","content":"风交蒲苇乱，烟断凫鹜飞。日暮一笛起，扁舟垂钓归。","dynasty":"宋代","title":"蒲氏别墅十咏·方湖"}
{"author":"文同","content":"浮世期云尽，清都位欲传。秉珪徒请命，脱躧遂登仙。遗泽流天下，重光照柩前。几时来甲观，更待一千年。","dynasty":"宋代","title":"仁宗皇帝挽诗十首"}
{"author":"文同","content":"海底初生处，扶疏苦未全。几时随铁网，流落汉江边。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"夹栏虚栈武兴西，使骑翩翩晚夕驰。想过飞仙须下马，此中佳影入吟诗。","dynasty":"宋代","title":"寄景孺提刑时按武兴"}
{"author":"文同","content":"老栎抱拥肿，金狨立鬅鬙。当年陇山道，似此见危层。","dynasty":"宋代","title":"易元吉抱栎狨"}
{"author":"文同","content":"岭上生来月似磨，岩前断去云如削。遥闻褐吏叩高林，应是雷公催采药。","dynasty":"宋代","title":"晚坐山亭口占"}
{"author":"文同","content":"云萧萧，草摇摇，风吹黄沙昏泬寥。胡儿满窟卧寒日，卓旗系马人一疋。夜来烽火连篝起，银鹘呼兵捷如鬼。齐集弓刀上陇行，犬噪狐嗥绕空垒。羌人钞暴为常事，见敌不争收若雨。自高声势叙边功，岁岁年年皆一同。将军玩寇五原上，朝廷不知但推赏。","dynasty":"宋代","title":"五原行"}
{"author":"文同","content":"白水满方湖，山中好秋色。逋翁促瑶轸，来坐湖水侧。临风起高调，此兴浩无极。波静戢游鳞，云空矫飞翼。萧条变林野，万籁一以息。且莫缓商弦，令人涕横臆。","dynasty":"宋代","title":"吾友务深有叹琴之什运使子骏答之佳章务深亦"}
{"author":"文同","content":"凿城为洞深且长，沿壕开径闲复荒。有亭如许入蒙密，谁比次山称漫郎。","dynasty":"宋代","title":"漫郎亭"}
{"author":"文同","content":"候骑排弓箙，牙门换戟衣。使麾方报入，神柩已云归。关吏惊来往，乡人叹是非。生平幽石在，谁为刻珠玑。","dynasty":"宋代","title":"张林宗司勲挽诗三首"}
{"author":"文同","content":"十万馀工造羽仪，夹堤浮浪去参差。堂堂送入江都去，浑忘当年揽颈时。","dynasty":"宋代","title":"何桂林"}
{"author":"文同","content":"奉使道中诗百首，古人遗落尽冥搜。自怜吴蜀佳山水，一夜灯前得遍游。","dynasty":"宋代","title":"还李中舍奉使集"}
{"author":"文同","content":"先人有敝庐，涪水之东边。我罢汉中守，归此聊息焉。是时五六月，赤日烘遥天。山川尽糁燥，草木皆焦燃。尘襟既暂解，胜境乃独专。高林抱深麓，清荫密石绵。层岩敞户外，浅濑流窗前。邀客上素琴，留僧酌寒泉。竹簟白石枕，稳处只屡迁。忽时乘高风，远望立云烟。野兴极浩荡，俗虑无一缘。气爽神自乐，世故便可捐。却忆为吏时，荷重常满肩。几案堆簿书，区处忘食眠。冠带坐大暑，颡汗常涓涓。每惧落深责，取适敢自便。安闲获在兹，怳若梦游仙。行将佩守符，复尔趋洋川。山中岂不恋，事有势外牵。尚子愿未毕，安能赋归田。","dynasty":"宋代","title":"夏日闲书墨君堂壁二首"}
{"author":"文同","content":"奇礓巑岏倚秋江，俗眼过几多所忽。风霜锻链愈坚重，怒浪喷激不可没。富春山人好尚古，见此便以作吾物。镌鑱牵挽置庭下，犀角鲸牙蛟蜃骨。精金凝滑露筋膂，老玉磥砢开窍窟。狂螭奔拿势夭矫，猛兕抟生气蓬勃。山人夸我谓如此，欲我诗之惭拙讷。何当走到山人家，抚月摩烟观突兀。","dynasty":"宋代","title":"富春山人为予道其所获石于江中者状甚怪伟欲"}
{"author":"文同","content":"谁兹敞高亭，磴道绕千蹋。江山接平远，百里俱会合。人间最佳景，窗户供远纳。烟云互蔽亏，虫鸟相应答。吟笺摘奇胜，画笔写纷杂。安得日从公，短屐手自蜡。","dynasty":"宋代","title":"子骏运使八咏堂·会景亭"}
{"author":"文同","content":"青峰丛丛拥危壑，绿树团团扶曲阁。幽人睡起漱寒泉，坐看一林山雨落。岩前火气杂之术，涧下苔痕乱猿鹤。自怜尘土满衣衫，欲解从君今尚莫。","dynasty":"宋代","title":"题东岩隐者壁"}
{"author":"文同","content":"峨峨乎守居，已与前峰对。朝阳乃危榭，更在守居外。烟云一川满，林麓三山会。近槛有胡床，无忘傲公退。","dynasty":"宋代","title":"朝阳亭"}
{"author":"文同","content":"吏散收簿书，公馆如山居。归来换野服，携策将焉如。园亭极潇洒，阴森修竹下。拂石坐终日，徒倚不知夜。山月照我明，林风吹我清。口诵太古文，往来池上行。露下觉微凛，南窗归就枕。心闲神自安，达旦得酣寝。乱曰：懒守尔何为，日日常若斯。为言我自尔，此乐非汝知。","dynasty":"宋代","title":"此乐"}
{"author":"文同","content":"绳床拥敝裯，初起发未栉。南窗展书卷，就暖读寒日。门前绝车马，薄暮垂片席。短墙挂纤蔓，幽鸟啄红实。群蜗恶积雨，缭绕篆空壁。男儿处贫贱，举首宇宙窄。翩翻枪榆鸠，宛转匿絮虱。妻孥竞相笑，憔悴守文笔。","dynasty":"宋代","title":"贫居"}
{"author":"文同","content":"谁兹敞高亭，磴道绕千蹋。江山接平远，百里俱会合。人间最佳景，窗户供远纳。烟云互蔽亏，虫鸟相应答。吟笺摘奇胜，画笔写纷杂。安得日从公，短屐手自蜡。","dynasty":"宋代","title":"子骏运使八咏堂·会景亭"}
{"author":"文同","content":"将欲言治人，必先由正身。身正人自治，此化行如神。总总群圣书，论说尤谆谆。后贤守为法，不敢忘逡巡。有欲著其迹，更假他物神。或取几杖明，或用盘盂陈。或则铭于座，或则书于绅。此皆贪道者，欲己日夕亲。涵泳既滋久，盛德光璘璘。鲁侯相门子，佩义而服仁。来乘别驾舆，齿发何青春。开口议政事，条件皆有伦。春露与秋霜，畏爱其吏民。尚惧有片缺，不使其质纯。乃于厅事侧，开轩承甲寅。题曰三省堂，大构高榜新。地古物象野，水竹清衣巾。公暇每居此，寂嘿如隐沦。冥心以自观，外揣复内循。一有所不逮，补绽无纤尘。既已自作诗，文理相彬彬。宛转示明戒，欲使风俗淳。愚重侯所存，再拜无辞频。待己固如此，贤哉君子邻。常愿此基构，永不罹荆榛。有坏则请修，使之名不泯。","dynasty":"宋代","title":"邛州俯听三省堂"}
{"author":"文同","content":"潋滟金波泻碧空，隔霜寒影下征鸿。夜深一笛昭华引，吹满千岩万壑中。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"云山高阁倚危墙，晚意无穷在渺茫。极望不知云几许，满空惟见雁交相。与谁把酒邀明月，独自吟诗到夕阳。因念平台有佳兴，邹生枚叟奉梁王。","dynasty":"宋代","title":"登陵阳云山阁寄上吴尹"}
{"author":"文同","content":"曾歌出塞愁，又遣使西州。去国星辰动，还家岁月流。褒斜新路晚，鄠杜故园秋。归对延和殿，从容问讲求。","dynasty":"宋代","title":"送李坚甫中舍奉使还阙"}
{"author":"文同","content":"闻公之名三十年，常恨与公不相值。岂期今乃出门下，每一见公心自醉。词章豪荡已难敌，辨论注射尤可畏。咨询故事要蒋乂，讲正大体须贾谊。荆山拾玉抵乾鹊，虞坂装盐压良骥。用人最忌非所宜，愿莫使公嗟俗吏。","dynasty":"宋代","title":"师厚还朝"}
{"author":"文同","content":"弭盖长亭下，轩窗慰客心。田塍交远日，水堋泻清襟。此道云千里，西山雪万寻。尘衣无奈拂，去骑复骎骎。","dynasty":"宋代","title":"弭盖亭"}
{"author":"文同","content":"黄崖大洞埋古云，入去所履平如席。其中玉髓尽可餐，只恐归来变为石。","dynasty":"宋代","title":"黄崖洞"}
{"author":"文同","content":"卫公当国日，力与天地均。平泉植草木，取尽四方春。海岳欲必得，亦能役鬼神。可笑身未冷，已闻属他人。","dynasty":"宋代","title":"书平泉草木记后二首"}
{"author":"文同","content":"华堂耸严台，地势侧随水。高临巽宫上，其取名以是。峨峨宝峰顶，日影正辰已。缭栈入云林，诘屈如篆字。轻霏互亏蔽，乱樾纷间厕。宾来获清欢，吏散生野思。静见万物本，一一齐于此。体道以行权，端居得深旨。","dynasty":"宋代","title":"子骏运使八咏堂·巽堂"}
{"author":"文同","content":"垄上病牛良可悲，皮毛枯槁头角垂。两鼻谽谺只自喘，四蹄屴岌曾不皮。牧童默坐罢牵挽，耕叟拱立徒嗟咨。朝驱暮使气力尽，尔死主人安得知。","dynasty":"宋代","title":"大热见田中病牛"}
{"author":"文同","content":"岸帻客来桥上，溅裙人在湖中。桂楫兰桡甚处，莲花荷叶无穷。","dynasty":"宋代","title":"郡斋水阁闲书·采莲"}
{"author":"文同","content":"春难度。红梢梢，寻缕缕。朝披烟，暮结雨。劝君饮酒莫用诉。春难度。","dynasty":"宋代","title":"和杨仲轲春难度"}
{"author":"文同","content":"净居都葺了，余地盖斯堂。不用栽萱草，无忧可得忘。","dynasty":"宋代","title":"李坚甫净居杂题一十三首·北堂"}
{"author":"文同","content":"斑斑堕箨开新筠，粉光璀璨香氛氲。我常爱君此默坐，胜见无限寻常人。","dynasty":"宋代","title":"此君庵"}
{"author":"文同","content":"弭盖长亭下，轩窗慰客心。田塍交远日，水堋泻清襟。此道云千里，西山雪万寻。尘衣无奈拂，去骑复骎骎。","dynasty":"宋代","title":"弭盖亭"}
{"author":"文同","content":"挼风誇晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏其四柳桥"}
{"author":"文同","content":"历古推任侠，彼刘生者何。提槌击朱亥，引剑刺荆轲。饮肆扶头出，歌楼掉臂过。无人继义勇，关陇气消磨。","dynasty":"宋代","title":"刘生"}
{"author":"文同","content":"场屋声名四十年，五车书误一囊钱。老来山驿为监吏，相对春风但惘然。","dynasty":"宋代","title":"柳池赠丁絪"}
{"author":"文同","content":"墙宇周回院落深，日光风色净阴阴。柔条一似孙荆玉，贴地反腰衔宝簪。","dynasty":"宋代","title":"柳枝"}
{"author":"文同","content":"南园避中伏，意适晚忘归。墙外谷云起，檐前山雨飞。兴余思秉烛，坐久欲添衣。为爱东岩下，泉声通翠微。","dynasty":"宋代","title":"六月十日中伏玉峰园避暑值雨"}
{"author":"文同","content":"文靖登庸久，朝廷政教隆。相门无或议，子舍有如公。恩泽非徼幸，官荣悉治功。至今清论在，常满缙绅中。","dynasty":"宋代","title":"吕惠穆挽诗四首"}
{"author":"文同","content":"帝御皇图后，公居右府时。开陈诸议论，感发止嗟咨。自此倾宸眷，方将正宰司。胡为便沦谢，天意固难知。","dynasty":"宋代","title":"吕惠穆挽诗四首"}
{"author":"文同","content":"忆在南邛日，家君此忽亡。公时帅本道，力为济归丧。贱息将何报，深恩不可忘。如今每念及，惟有泪浪浪。","dynasty":"宋代","title":"吕惠穆挽诗四首"}
{"author":"文同","content":"自出公门下，常蒙礼意勤。相看如子姓，交政为郎君。每望中书入，俄惊远讣闻。何时高冢上，永日哭寒云。","dynasty":"宋代","title":"吕惠穆挽诗四首"}
{"author":"文同","content":"高峰偃蹇云崔嵬，层崖巨壑长峡开。龙蛇纵横虎豹乱，古栈朽裂埋深苔。行人侧足恐惧过，飞鸟敛翅哀鸣回。君不见德宗注意用奸惹，大驾从此苍黄来。","dynasty":"宋代","title":"骆谷"}
{"author":"文同","content":"太常旧得同科第一幕府今还次姓名。作记马周文已赡，书丹程邈隶尤精。定知二美能传久，从此三家觉转荣。每对雄词观健笔，自惭孤迷附群英。","dynasty":"宋代","title":"马子山为余与贺顺之书记李仲蒙察推同年同幕"}
{"author":"文同","content":"林木摧折堂庑倾，其中塑像犹纵横。狂巫腾踏野老拜，瘦鸡薄酒邀神明。形容诡怪蛇{尴监换虫}乱，声音丑恶鸱枭鸣。灾牛祸犬亦可作，世有此事何由平。","dynasty":"宋代","title":"凤山古祠"}
{"author":"文同","content":"繁红层若云，密绿叠如浪。青帝不寻春，满园开步障。","dynasty":"宋代","title":"守居园池杂题·披锦亭"}
{"author":"文同","content":"石龟州北群峰起，一去距城无十里。烟岚秀气护岩扃，松菊清香泛溪水。轻裘肥马正荣耀，春韮秋菘任凋毁。待将底物勒移文，谷口浓云白如纸。","dynasty":"宋代","title":"天氏北溪"}
{"author":"文同","content":"此草有奇效，尝闻于习之。陵阳亦旧产，其地尤所宜。翠蔓走岩壁，芳丛蔚参差。下有根如拳，赤白相雄雌，斸之高秋后，气味乃不亏。断以苦竹刀，蒸曝凡九为。夹罗下香屑，石密相和治。入臼杵万过，盈盘走累累。日进岂厌屡，初若无所滋。渐久觉肤革，鲜润如凝脂。既已须发换，白者无一丝。耳目固聪明，步履欲走驰。十年亲友别，忽见皆生疑。问胡得尔术，容貌曾莫衰。为之讲灵苗，不为世俗知。盖以多见贱，蓬藋同一亏。君如听予服，此语不敢欺。勿信柳子厚，但夸仙灵脾。","dynasty":"宋代","title":"寄何首乌丸与友人"}
{"author":"文同","content":"玉笋齐抽日，金釭竞列时。自然俱可爱，莫放画帘垂。","dynasty":"宋代","title":"阆州东园十咏·药栏"}
{"author":"文同","content":"石侯守铜鞮，暑居念烦愀。营基切城角，列礎出树杪。窗横四野外，转目可俱了。长风落霄极，万里吹缥缈。主人白羽扇，日日上清晓。琴樽啸佳侣，以乐军事少。晴烟抹阛阓，暮角送禽鸟。语客莫遽归，前林月将皎。","dynasty":"宋代","title":"寄题威胜军守居高明榭"}
{"author":"文同","content":"雨染烟蒸万实垂，丹原为骨菊为衣。客疑丽水新淘得，人向瑶池旧带归。只恐压枝星欲落，最怜和叶露初晞。银瓜玉李君休并，此品仙家亦自稀。","dynasty":"宋代","title":"金桃"}
{"author":"文同","content":"静宇占幽深，是中何所有。轩窗极清洁，砚席罗左右。公馀每休此，俗客曾不受。六尺局脚床，解带就横肘。扫除闲景物，健笔当大帚。敢问公许年，得诗凡几首。","dynasty":"宋代","title":"子骏运使八咏堂其七闲燕亭"}
{"author":"文同","content":"长嗟珍果滞遐方，好种华林奉帝王。夏簟满风罗秀色，晓梯乘露摘新香。泼霞乍染愁将变，烹玉才凝忍更尝。正在临节病痟甚，忽蒙佳惠敢相忘。","dynasty":"宋代","title":"和张推官荔枝"}
{"author":"文同","content":"文行俱高妙，声名五十秋。君恩来草泽，子舍上瀛洲。有相身须尽，无谁泪不流。庭前云盖石，长伴影堂愁。","dynasty":"宋代","title":"张中允先生换诗三首"}
{"author":"文同","content":"三月八日值寒食，阴霾蔽空不肯收。北园花木殊未动，到处哭雨惟鸣鸠。吾曹可怜爱薄宦，甘此寂寞来山州。酒肴有无更莫问，逢遇相与清谈休。","dynasty":"宋代","title":"寒食感事呈同官"}
{"author":"文同","content":"桂阳有仙人，姓成名武丁。朝为堕人世，人惟识其形。一日语其弟，吾将返青冥。乃曰此七夕，上天呼群灵。织女欲渡河，暂诣牵牛星。诸仙尽还宫，天路罗云軿。吾亦向祈召，当往不得停。弟问何时还，答云三千龄。明日失丁在，恍惚迷所经。后世凡此节，儿女喧家庭。纵横具鍼缕，花果排甘馨。贪巧但云得，欲寐曾莫宁。俗尚每怪妄，吾言谁见听。","dynasty":"宋代","title":"牵牛织女"}
{"author":"文同","content":"雨渍身如漆，苔侵面若蓝。问时都不语，应是忆扶南。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"翠羽攒何密，青丸缀实繁。谁知人与木，俱是太清孙。","dynasty":"宋代","title":"李坚甫净居杂题一十三首·桧轩"}
{"author":"文同","content":"江由岩嶮地，万木与云齐。弭节山中宿，思归夜半啼。麝香沾野草，虎迹滑春泥。到此须凭酒，何人手可携。","dynasty":"宋代","title":"寄景孺提刑"}
{"author":"文同","content":"高风发远籁，转响为清商。隆曦减炎威，未晚先自凉。庭前碧桐树，昨日闻早霜。朝来逐叶上，已晕一拂黄。壮岁觉时节，{左火右霍}若翻电光。自顾勿嗟惋，徒然搅中肠。官居幸少事，署案日几行。公退清且闲，垂帘坐虚堂。解带辄傲兀，左右罗缣缃。所务唯讨论，一灯从夜长。","dynasty":"宋代","title":"新秋读书"}
{"author":"文同","content":"问此初谁筑，经营羡尔能。依深还巨木，就荫覆高藤。坐与境同寂，来无人可憎。一床黄卧具，茂灌本如僧。","dynasty":"宋代","title":"静庵"}
{"author":"文同","content":"曾陪参画从橐鞬，文雅当时最盛传。玉挂好风横饮簟，翠漪明月漾吟船。石渠金马余何者，绿水红莲子尚然。好养江边鸿渐翼，诏书非久不菑川。","dynasty":"宋代","title":"答马子山节推见寄"}
{"author":"文同","content":"孤峰露苍骨，疏木耸坚干。高堂挂虚壁，爽气来不断。","dynasty":"宋代","title":"秋山"}
{"author":"文同","content":"众吏晚已散，西园常访寻。覆棋苔阁静，行药草桥深。草色晴承屐，检阴密洒襟。山蚿欲重赋，倚竹听清音。","dynasty":"宋代","title":"晚兴"}
{"author":"文同","content":"山流濯幽阬，铜篆发古耀。我行奉天县，叟以百钱糶。读之乃二世，元年所刻诏。谓法度量者，尽始皇帝造。辞止曰皇帝，久远若为道。乃命斯去疾，具述纪其右。文章既精简，字画亦佳妙。亥尔何等人，敢作万世调。其为者非是，所累才一庙。区区颂微末，回首皆可吊。郡兵厌宝玉，得此只挥掉。漂流落芒壤，千载厄潜奥。乃知天宇内，事有不可料。此物今何为，惟助观者笑。","dynasty":"宋代","title":"秦诏"}
{"author":"文同","content":"夭夭东邻姝，艳色如春柔。去嫁不得偶，罗衣空自羞。轻埃掩菱花，不分铅华休。回首视庸奴，寂寞还卷收。","dynasty":"宋代","title":"薄命女"}
{"author":"文同","content":"转谷萦岩路始穷，隔林遥望一门通。溪山俱在见闻外，台殿尽藏怀抱中。像阁罘罳明海日，经幢璎珞撼天风。劳生又逐轻舠去，珍重高僧解苦空。","dynasty":"宋代","title":"题象耳山寺"}
{"author":"文同","content":"奇礓巑岏倚秋江，俗眼过几多所忽。风霜锻链愈坚重，怒浪喷激不可没。富春山人好尚古，见此便以作吾物。镌鑱牵挽置庭下，犀角鲸牙蛟蜃骨。精金凝滑露筋膂，老玉磥砢开窍窟。狂螭奔拿势夭矫，猛兕抟生气蓬勃。山人夸我谓如此，欲我诗之惭拙讷。何当走到山人家，抚月摩烟观突兀。","dynasty":"宋代","title":"富春山人为予道其所获石于江中者状甚怪伟欲"}
{"author":"文同","content":"前日寒食在绵州，牡丹盛开海棠洛。今已逾旬过深渡，山桃一枝横晓阁。此花平川最为早，何乃于此才破萼。化工岂尔用或偏，盖尔所生居绝壑。一年春事但自了，勿较后先嗟寂寞。","dynasty":"宋代","title":"深渡"}
{"author":"文同","content":"翩翩贵公子，佳誉本能文。大第辞京辇，高旌拥塞云。劝农唐刺史，养士汉将军。莫刻和戎誓，朝廷立功勋。","dynasty":"宋代","title":"寄夏文州左藏佾"}
{"author":"文同","content":"危阁横空蔽野扉，夜深来上久忘归。水光潋滟和烟动，云色褵褷夹月飞。隔岸苇村闻笛远，背湾松坞见灯微。此间自得吟中乐，不觉霜华满尽衣。","dynasty":"宋代","title":"夜静独登小阁有所见因书"}
{"author":"文同","content":"濯石淋沙不自劳，抉光挑屑甚幺麽。世间有客能胠箧，比尔元来得校多。","dynasty":"宋代","title":"赠淘金叟"}
{"author":"文同","content":"溪水碧溶溶，纡余短彴通。小滩晴霭外，独鹤夕阳中。倚杖对清濑，披襟当好风。几时归住此，长下钓鱼筒。","dynasty":"宋代","title":"前溪独游"}
{"author":"文同","content":"千舆翠羽盖，万锜绿沈枪。定有葛陂种，不知何处藏。","dynasty":"宋代","title":"守居园池杂题筼筜谷"}
{"author":"文同","content":"历古推任侠，彼刘生者何。提槌击朱亥，引剑刺荆轲。饮肆扶头出，歌楼掉臂过。无人继义勇，关陇气消磨。","dynasty":"宋代","title":"刘生"}
{"author":"文同","content":"短彴逶迤渡，高檐夭矫沉。波光环堵净，日色彩梁深。萍荇翻金鲫，兰苕超翠禽。主人公事简，时此照清襟。","dynasty":"宋代","title":"普州三亭·东溪亭"}
{"author":"文同","content":"身闲无可奈，惟此度晨昏。与客正争局，闻谁休叩门。","dynasty":"宋代","title":"李坚甫净居杂题一十三首·棋室"}
{"author":"文同","content":"少小事编简，渊源极沿洄。不自测其深，津涯信悠哉。既长务修省，日以德义培。一篑敢中画，期之至崔嵬。振缨仕明庭，鸳鹭忝游陪。蹇修无嗣者，谁可吾与媒。吐艳落晚春，蔫然抱枯荄。因人寔自耻，寂寞余敢哀。何当清泠泉，襟裾濯氛埃。故山有松菊，待赋归去来。","dynasty":"宋代","title":"遣兴三首"}
{"author":"文同","content":"裨海之外既尔知，自问何苦安喧卑。胡不往见蒙毂士，看卷龟壳食蛤蜊。","dynasty":"宋代","title":"放言"}
{"author":"文同","content":"云萧萧，草摇摇，风吹黄沙昏泬寥。胡儿满窟卧寒日，卓旗系马人一疋。夜来烽火连篝起，银鹘呼兵捷如鬼。齐集弓刀上陇行，犬噪狐嗥绕空垒。羌人钞暴为常事，见敌不争收若雨。自高声势叙边功，岁岁年年皆一同。将军玩寇五原上，朝廷不知但推赏。","dynasty":"宋代","title":"五原行"}
{"author":"文同","content":"双楠高耸绿氤氲，密叶长柯荫四邻。佛现宝幢经几劫，天开云帐待何人。护持必有诸贤圣，触犯宁无恶鬼神。付嘱寺僧常洒扫，莫令向下有纤尘。","dynasty":"宋代","title":"慈济院双楠"}
{"author":"文同","content":"一别江梅十度花，相逢重为讲胡麻。火铃未降真君宅，金钮曾盟太帝家。道气满簪凝绿发，神光飞鼎护黄芽。青骡不肯留归驭，又入无为嚥晓霞。","dynasty":"宋代","title":"杨山人归绵竹"}
{"author":"文同","content":"可笑庭前小儿女，栽盆贮水种浮萍。不知何处闻人说，一夜一根生七茎。","dynasty":"宋代","title":"可笑口号"}
{"author":"文同","content":"岸帻客来桥上，溅裙人在湖中。桂楫兰桡甚处，莲花荷叶无穷。","dynasty":"宋代","title":"郡斋水阁闲书·采莲"}
{"author":"文同","content":"竹列苍戟枝干稠，亭开翠幄窗户幽。下分灙水入渠口，正坐小榻临清流。","dynasty":"宋代","title":"灙泉亭"}
{"author":"文同","content":"将欲言治人，必先由正身。身正人自治，此化行如神。总总群圣书，论说尤谆谆。后贤守为法，不敢忘逡巡。有欲著其迹，更假他物伸。或取几杖明，或用盘盂陈。或则铭于座，或则书于绅。此皆贪道者，欲己日夕亲。涵泳既滋久，盛德光璘璘。鲁侯相门子，佩义而服仁。来乘别驾舆，齿发何青春。开口议政事，条件皆有伦。春露与秋霜，畏爱其吏民。尚惧有片缺，不使其质纯。乃于厅事侧，开轩承甲寅。题曰三省堂，大构高榜新。地古物象野，水竹清衣巾。公暇每居此，寂嘿如隐沦。冥心以自观，外揣复内循。一有所不逮，补绽无纤尘。既已自作诗，文理相彬彬。宛转示明戒，欲使风俗淳。愚重侯所存，再拜无辞频。待己固如此，贤哉君子邻。常愿此基构，永不罹荆榛。有坏则请修，使之名不泯。","dynasty":"宋代","title":"邛州倅"}
{"author":"文同","content":"乡校咨模范，闺门慕典刑。爱看高士传，欲注净名经。素节标家牒，芬情勒冢铭。近谁瞻碧落，应见少微星。","dynasty":"宋代","title":"张中允先生挽诗三首其二"}
{"author":"文同","content":"兴来雷出土，万箨起崖谷。","dynasty":"宋代","title":"句其三"}
{"author":"文同","content":"峡束几重烟，山分数尺天。岩猿与溪鸟，一似过飞仙。","dynasty":"宋代","title":"下金鸡山"}
{"author":"文同","content":"常恶静时凫鹜，不惊饱处虾鱼。与吾闲正相似，问尔乐复何如。","dynasty":"宋代","title":"郡斋水阁闲书·朱槿"}
{"author":"文同","content":"昔在天彭郡，侨居过一冬。感君常见访，无日不相从。远寺携棋局，高亭把洒钟。认知三载后，孤冢列新松。","dynasty":"宋代","title":"张思孺秘校挽诗二首"}
{"author":"文同","content":"急雨正新霁，林端明晚霞。松亭临旷绝，竹径入欹斜。花落留深草，泉生上浅沙。稚圭贫亦乐，一部奏池蛙。","dynasty":"宋代","title":"晴步西园"}
{"author":"文同","content":"孙老抱奇笔，临纸恣挥洒。从头扫乱石，磥砢随墨下。焦顽与圆润，无一不精者。谁信万钧重，卷之不盈把。","dynasty":"宋代","title":"孙怀悦纸本乱石"}
{"author":"文同","content":"子由在陈穷于丘，正若浅港横巨舟。每朝升堂讲书罢，紧合两眼深埋头。才名至高位至下，此事自属他人羞。犹胜俣俣彼贤者，手把翟籥随群优。岌如老鹤立海上，退避不与鶖鶬游。文章岂肯用一律，独取无间有神术。所蓄未尝资己身，搰搰恰如蜂聚蜜。有时七日不火食，支体虽羸心不屈。陵阳谬守卑且劳，马前空愧持旌旄。平生读书若诟，老大下笔侵离骚。贫且贱焉真可耻，欲挞群邪无尺箠。安得来亲绛帐旁，日与诸生供唯唯。须知道义故可乐，莫问功名能得几。君子道远不计程，死而后已方成名。千钧一羽不须校，女子小人知重轻。","dynasty":"宋代","title":"子瞻戏子由依韵奉和"}
{"author":"文同","content":"宛转下江岸，霜风绕人衣。翩翩渚鸿堕，冉冉林鸦归。前壑已重霭，远峰犹落晖。孤舟欲何处，划浪去如飞。","dynasty":"宋代","title":"晚次江上"}
{"author":"文同","content":"跨明越，压苏湖，钱塘风物天下无。玉峰孱颜石穿漏，雪海浩荡潮喧呼。旧尝持之诧吾孥，会挈尔去相与娱。宦游若不来此都，腰间彩组徒云纡。子瞻凤咮新结庐，日哦其间兴不孤。平生美志自偿足，休问瞻之乐固有余，辨说是非从鲁蘧。我今有索君勿逋，归日好景为我摹。","dynasty":"宋代","title":"依韵和子瞻游孤山"}
{"author":"文同","content":"林下翩翩雁影斜，满川红叶映人家。岩头孤增见横阁，有客独来登暮霞。","dynasty":"宋代","title":"亭口"}
{"author":"文同","content":"东风吹空力何短，三月陇山全未暖。文法奸酋引骑兵，飞随银鹘弓刀满。霜矛雪甲寒如水，候卒何由知首尾。君不见峰铁峡头云色死，一过萧然五十里。","dynasty":"宋代","title":"峰铁峡"}
{"author":"文同","content":"夏树始繁密，条缕方且柔。左右覆吾庐，合如张碧油。新蝉噪晴午，余响藏深幽。轩窗转炎日，清影为我留。蚊蚋亦取庇，闹若春雨稠。拂挥不停手，咀嚼胡尔雠。何当薰风来，一与扫荡收。吾将就高荫，濯足临寒流。","dynasty":"宋代","title":"夏树"}
{"author":"文同","content":"三月八日值寒食，阴霾蔽空不肯收。北园花木殊未动，到处哭雨惟鸣鸠。吾曹可怜爱薄宦，甘此寂寞来山州。酒肴有无更莫问，逢遇相与清谈休。","dynasty":"宋代","title":"寒食感事呈同官"}
{"author":"文同","content":"乱竹围清密，垂萝荫屈盘。晴林风色淡，晚水日光寒。树石因谁限，烟云只自漫。群峰若相待，满眼碧巑岏。","dynasty":"宋代","title":"入谷马上"}
{"author":"文同","content":"积水自渊渊，来源常汩汩。岸上翠衣禽，对人时一没。","dynasty":"宋代","title":"蒲氏别墅十咏·鱼池"}
{"author":"文同","content":"驱马下高岗，吟鞭只自扬。溪山过新霁，草木发清香。浩荡来江阔，索纡去栈长。春风去欲尽，樽酒叹何尝。","dynasty":"宋代","title":"木瓜园"}
{"author":"文同","content":"山圃饶秋色，林亭近晚晴。禽虫依月令，药草带人名。排石铺衣坐，看云缓带行。官闲惟此乐，与世欲无营。","dynasty":"宋代","title":"野迳"}
{"author":"文同","content":"群峰垂碧光，下拥岷仙家。神皇被金巾，坐领五帝衙。威灵摄真境，俗语不敢哗。精心叩殊庭，俯首仰紫华。愿言凤罗盟，毕世驱尘邪。循奉蕊珠戒，期之飞太霞。","dynasty":"宋代","title":"青城山丈人观"}
{"author":"文同","content":"轩窗晓吹清，枕簟晴光冷。亭上逍遥人，满身摇水影。","dynasty":"宋代","title":"蒲氏别墅十咏·涵碧亭"}
{"author":"文同","content":"黄崖大洞埋古云，入去所履平如席。其中玉髓尽可餐，只恐归来变为石。","dynasty":"宋代","title":"黄崖洞"}
{"author":"文同","content":"闲揭新刊集，时装旧窨香。还如到茂灌，无物在床旁。","dynasty":"宋代","title":"小阁戏书"}
{"author":"文同","content":"逼帘呈素艳，入座荐清香。何以陪暑饮，对之飞玉觞。","dynasty":"宋代","title":"蒲氏别墅十咏其三白莲堂"}
{"author":"文同","content":"童童彼芳桂，蔼蔼生广内。灵根浃和液，柯叶冬不改。日月最临照，雨露偏汪{左氵右岁}。愿保刚劲质，与君同万岁。","dynasty":"宋代","title":"殿前生桂树"}
{"author":"文同","content":"欲与民为利，先求正所妨。纷更初下议，旁午遂交章。不尔毛安傅，其如体自伤。西南余弊在，归为对明光。","dynasty":"宋代","title":"送尧夫二章"}
{"author":"文同","content":"暖山北来耸峨峨，汉水东下流滔滔。开轩直可望百里，最爱此榭凌云高。","dynasty":"宋代","title":"二乐榭"}
{"author":"文同","content":"春难度。池浮花，墙拥絮。枕书睡，树阴午。日长几何万尺许。春难度。","dynasty":"宋代","title":"和杨仲轲春难度其三"}
{"author":"文同","content":"土师每失官，未始有忧慢。园吏既丧妇，何尝复嗟愤。二子道义胜，一与天理顺。之人乃其徒，心迹两相近。区区赴穷塞，而使卖官醖。胸中浩然者，俗口不得问。好军此开府，遇士以恩信。若访御戎策，请为讲三阵。","dynasty":"宋代","title":"送韩震都官监渭州酒韩近悼亡"}
{"author":"文同","content":"朝阳媚秋漪，菡萏隔深竹。谁开翠锦障，无限点银烛。","dynasty":"宋代","title":"守居园池杂题菡萏轩"}
{"author":"文同","content":"群峰高拥碧嶙峋，亭宇清华气象新。两岸烟云先向日，一林花木暗藏春。溪明夜阁轩窗月，风断晴桥井邑尘。好酒满樽诗满轴，主人曾不倦行人。","dynasty":"宋代","title":"剑州东园"}
{"author":"文同","content":"峨峨乎守居，已与前峰对。朝阳乃危榭，更在守居外。烟云一川满，林麓三山会。近槛有胡床，无忘傲公退。","dynasty":"宋代","title":"朝阳亭"}
{"author":"文同","content":"之人勃海后，所尚亦潇洒。不承春秋学，乃好水墨画。鹅溪吾乡里，有绢滑如砑。君凡几多笔，为我秃数把。","dynasty":"宋代","title":"隽老水墨"}
{"author":"文同","content":"晓霭滋花色，晴辉发水光。何人露新缬，不管著秋霜。","dynasty":"宋代","title":"蒲氏别墅十咏·芙蓉溪"}
{"author":"文同","content":"掷梭两手倦，踏籋双足趼。三日不住织，一疋纔可剪。织处畏风日，剪时谨刀尺。皆言边幅好，自爱经纬密。昨朝持入库，何事监官怒。大字雕印文，浓和油墨污。父母抱归舍，抛向中间下。相看各无语，泪迸若倾泻。质钱解衣服，买丝添上轴。不敢辄下机，连宵停火烛。当须了租赋，岂暇恤襦袴。前知寒切骨，甘心肩骭露。里胥踞门限，叫骂嗔纳晚。安得织妇心，变作监官眼。","dynasty":"宋代","title":"织妇怨"}
{"author":"文同","content":"群石壅水成哀湍，五里之地凡三滩。船如走丸势不住，力适万弩云涛盘。门窗掩塞怕飞浪，已倒床座翻杯槃。长年三老色自落，捩眼不敢窥波澜。捎涡撇漩出九死，众命幸免鱼鳖餐。须臾出缆系高岸，竞以好语相尉安。是时左右有观者，应亦为我心曾寒。","dynasty":"宋代","title":"五里三滩"}
{"author":"文同","content":"暖山北来耸峨峨，汉水东下流滔滔。开轩直可望百里，最爱此榭凌云高。","dynasty":"宋代","title":"二乐榭"}
{"author":"文同","content":"春深行剑栈，羡子此时归。照日江浮马，迎风花聚衣。下程家累省，对景俗题稀。若遇西来客，书言不可违。","dynasty":"宋代","title":"送坚甫同年"}
{"author":"文同","content":"夏雨渴久矣，秋苗忧杭然。至诚通祝版，灵贶逐香烟。桐祓应无讼，囷仓定有年。曹公三大堰，一夜满民田。","dynasty":"宋代","title":"狗溪迎湫祈雨辄应"}
{"author":"文同","content":"清晨有珍禽，翩翩下鱼梁。其形不盈握，毛羽鲜且光。天人裁碧霞，为尔缝衣裳。晶荧炫我目，非世之青黄。爱之坐良久，常恐瞥尔翔。忽然投清漪，得食如针铓。如是者三四，厌饫已一肮。既饱且自嬉，翻身度回塘。飞鸣逐佳匹，相和音琅琅。是晓凫与雁，狼藉岛屿旁。满腹酿腥秽，纷纷晒晴阳。鹙鶬最粗恶，嘴大脚胫长。入水捕蛇鱓，淤泥亦衔将。想其见尔时，一啄亦尔伤。其心肯谓尔，被体凝华章。劝尔慎所止，好丑难同乡。清溪多纤鲜，亦足充尔肠。江海深且阔，所获未可量。尔当事澡刷，帝囿参鸾凰。","dynasty":"宋代","title":"翡翠"}
{"author":"文同","content":"湖山碧溶溶，寒漪四望通。龟鱼游浩渺，凫鹜下虚空。爽气吟窗外，清光钓艇中。一襟时自快，多谢北轩风。","dynasty":"宋代","title":"夏日翠漪堂"}
{"author":"文同","content":"直于一丈素，写尽千里景。云山杳杳已成秋，烟水漻漻方入暝。君应无心得此画，我岂有言能尔咏。","dynasty":"宋代","title":"晚秋烟波"}
{"author":"文同","content":"积水自渊渊，来源常汩汩。岸上翠衣禽，对人时一没。","dynasty":"宋代","title":"蒲氏别墅十咏其五鱼池"}
{"author":"文同","content":"同昔分符守兴元，公始仗节来武信。因而出入在门下，未有三日不亲近。台移希疏狱谳少，凛凛清风满墙仞。乘闲每许陪后乘，好寺名园遍游尽。惟携茶具常幽绝，新胯珍团曾不吝。或因议事阅书画，止用小肴并浅醖。清欢雅兴自无厌，妓乐喧烦谁愿进。开张胸怀脱羁检，颜色何尝形喜愠。使威敛霁官况乐，瞥过二年如一瞬。后同先满去涪上，数月复来为属郡。再将厚荫蒙旧物，掩蔽不才宽责问。同常自念性偏僻，凡取交游最精慎。虽然众中事汎爱，仁者与亲余不忍。生平所得无几人，既已得之心自信。公家兄弟何磊落，一一光华如美瑾。顾同质状似顽石，辄簉其间袭温润。令昆强季没已久，公独康庄驰驵骏。朝廷要人办繁剧，昨不诏书催入觐。连城众口惜公去，不问鲵鲐与髫龀。烟开汉沔晓光薄，雪下褒斜寒力峻。嗟同不得送行旆，回视腰间绾双印。灙城西北有危楼，徒望高鸿寄长韵。","dynasty":"宋代","title":"送提刑司勋"}
{"author":"文同","content":"世间诸味已全疏，惟爱缣缃似蠹鱼。名霸者来为御史，姓关人去作尚书。晋师嘿嘿曾何害，楚客昂昂只自如。安得汉阴归抱瓮，满园青甲灌新蔬。","dynasty":"宋代","title":"阅史感事"}
{"author":"文同","content":"高峰浮云际，古寺高峰上。秋来已潇洒，雨后益清旷。坐随明月转，吟伴寒蛩响。待晓出松关，幽襟谢嘉贶。","dynasty":"宋代","title":"宿山寺"}
{"author":"文同","content":"日午终南翠色燃，满襟飞土下秦川。是时独想君高尚，正在山亭弄野泉。","dynasty":"宋代","title":"兴平原上赤热因寄永寿同年"}
{"author":"文同","content":"未晓南山去，从禽夜不归。凡行多少地，十二所更长。","dynasty":"宋代","title":"鄠上怀古"}
{"author":"文同","content":"寒风酸号月惨苦，枭飞狐鸣满墟墓，丛棘乱礓翳野雾。古社秃剥倒枯树，下有三鬼相啸聚，初行谁家作{外门内主}忤。痛热肿痒快呕吐，塞噎咽喉胀脐肚，呼巫召觋使咒诅。翁惊妪忙设赛具，茅盘草舡置五咱，饭盂炙串狼籍布。相共收敛各执去，方此危坐歠且哺，忽尔相见生畏怖。有神杰然驾巨牯，前诃后拥役二竖，此神噉鬼充旦暮。其腹尚馁色躁怒，鬼遥见之悉失措，竄匿不暇相告论。酒倾肉落杂秽污，魄魂飞荡身偃仆。一入木底只四据，一尚把盏愕以顾，一自隐蔽捩眦觑。神用气摄缚束固，前死入吻无十步。计之嚼嚼或味饫。蒲生胡为适尔遇，画之满卷无一误，笔墨丑怪实可惧。持以赠余子何故，摇手不取一钱赂。他日乞诗者尤屡，试为言之写其故。","dynasty":"宋代","title":"蒲生钟馗"}
{"author":"文同","content":"浮世期云尽，清都位欲传。秉珪徒请命，脱躧遂登仙。遗泽流天下，重光照柩前。几时来甲观，更待一千年。","dynasty":"宋代","title":"仁宗皇帝挽诗十首"}
{"author":"文同","content":"尝闻阳朔山，万尺从地起。孤峰立庭下，此石无乃似。爱尔常独来，一日须三四。","dynasty":"宋代","title":"兴元府园亭杂咏·桂石堂"}
{"author":"文同","content":"尽知人钩曲，独见君钩直。年年此矶上，万掣无一得。持竿只自苦，吞饵何尝识。试效人所为，君鱼不胜食。","dynasty":"宋代","title":"夏秀才江居五题·直钩矶"}
{"author":"文同","content":"正一受天录，腰垂神虎章。群魔狱幽隐，秘篆刻青苍。故事骇前志，余威惊大荒。谁能识奥诀，禹步学魁罡。","dynasty":"宋代","title":"誓鬼碑"}
{"author":"文同","content":"积雨已逾月，久妨于此行。云山劳梦想，风日幸晴明。常爱往来处，尽皆苔藓生。一壕新草木，强半不知名。","dynasty":"宋代","title":"晴登北城"}
{"author":"文同","content":"胡阳媚秋漪，菡萏隔深竹。谁开翠锦障，无限点银烛。","dynasty":"宋代","title":"守居园池杂题·菡萏轩"}
{"author":"文同","content":"北园山杏皆高株，新枝放花如点酥。早来其间有啼鸟，儿女尽识名提壶。急教取酒对之饮，满头乱插红模糊。可怜后日再来此，定见随风如锦铺。","dynasty":"宋代","title":"惜杏"}
{"author":"文同","content":"哑儿峡西山已尘，驮金辇帛无断群。河湟故疆尽收复，解辫厥角归如云。堂中玉带赐丞相，陇外金节酬将军。唐兵万里若日月，请作古今人未闻。","dynasty":"宋代","title":"收复河湟故地"}
{"author":"文同","content":"头梳三角髻，馀发散垂腰。时伴秦楼女，月明吹紫箫。","dynasty":"宋代","title":"仙人其二"}
{"author":"文同","content":"正一受天箓，腰垂神虎章。群魔狱幽隐，秘篆刻青苍。故事骇前志，馀威惊大荒。谁能识奥诀，禹步学魁罡。","dynasty":"宋代","title":"誓鬼碑"}
{"author":"文同","content":"凿城为洞深且长，沿壕开径闲复荒。有亭如许入蒙密，谁比次山称漫郎。","dynasty":"宋代","title":"漫郎亭"}
{"author":"文同","content":"牛牛尔何争，于此辄斗怒。长鞭闹儿童，大炬走翁妪。苍{狄火换娄}八九子，骇立各四顾。何时解角归，茅舍江村暮。","dynasty":"宋代","title":"毛老斗牛"}
{"author":"文同","content":"寒梅引旧枝，映竹复临池。朵露深开处，香闻瞥过时。凌兢侵腊雪，散漫入春诗。赠我岁寒色，怜君冰玉姿。","dynasty":"宋代","title":"梅"}
{"author":"文同","content":"弭盖长亭下，轩窗慰客心。田塍交远日，水堋泻清襟。此道云千里，西山雪万寻。尘衣无奈拂，去骑复骎骎。","dynasty":"宋代","title":"弭盖亭"}
{"author":"文同","content":"幽亭最孤亭，直入乱丛间。近晚独来此，有谁相与闲。卷帘通大野，临槛数前山。便欲教携酒，陶然踏月还。","dynasty":"宋代","title":"面川亭"}
{"author":"文同","content":"霜风舞征袂，有客去符离。斜谷雪晴后，曲滩水满时。乱山谁对酒，孤驿独吟诗。不得陪清绝，怅然空所思。","dynasty":"宋代","title":"苗子居运判归宿州同赴武康西县道中奉寄"}
{"author":"文同","content":"汉中为会失兼程，雨雪曾无一日晴。拗项桥头聊立马，使车应已过褒城。","dynasty":"宋代","title":"苗子居运判归宿州同赴武康西县道中奉寄"}
{"author":"文同","content":"野径欹危入谷斜，曲岗回岭共交加。经年不到为隔水，此日独游因看花。两岸烟云闲景物，一轩泉石静生涯。自怜冠珮婴身者，直入樊笼老岁华。","dynasty":"宋代","title":"明教院"}
{"author":"文同","content":"层崖高百尺，亭即层崖下。飞泉若环佩，万缕当檐泻。坐可脱赤热，听宜彻清夜。亭前树肤剥，为系行人马。","dynasty":"宋代","title":"鸣玉亭筹笔之南"}
{"author":"文同","content":"莫扫花，从教花满地。纵然堆积亦何害，留之且重东君意。君不见昨朝枝上正芳菲，今日庭前已憔悴。中间得好能几时，用此请君穷物理。一荣一谢两皆空，若了非真本自同。但对落英开酒盏，每年如此任春风。","dynasty":"宋代","title":"莫扫花"}
{"author":"文同","content":"万木罗青盖，双峰敞翠屏。风埃愁客路，钟鼓喜禅扃。下马穿蒙密，随僧入杳冥。俗襟如见濯，试为泻铜瓶。","dynasty":"宋代","title":"宿隆平精舍"}
{"author":"文同","content":"昂昂青田姿，杳杳在轻素。一身万里意，双目九霄顾。钐钐羽翮利，竦竦骨节露。君初本谁学，我恐必神悟。得于想像外，看在绝笔处。稷筌如复生，相与较独步。","dynasty":"宋代","title":"李生画鹤"}
{"author":"文同","content":"出门相与望横参，露浥幧头冷逼簪。驿在金堆随涧远，路经铜冶入烟深。过桥住马应回首，上岭闻猿想动心。胜事莫过文酒乐，此时销得各沉吟。","dynasty":"宋代","title":"依韵和图南五首·金牛相别呈诚之"}
{"author":"文同","content":"岩壁自丛丛，年华寂寞中。偶因移晓雨，似欲占春风。嫩叶藏轻绿，繁葩露浅红。孤根知幸否，从此对雕栊。","dynasty":"宋代","title":"山樱"}
{"author":"文同","content":"道险转诘曲，山深愈巑岏。行松耳目清，入竹襟袖寒。殿阁红芙蕖，岩峦碧琅玕。高僧把金字，拥衲对云看。","dynasty":"宋代","title":"续青城山四咏·香积寺"}
{"author":"文同","content":"庭前有芳树，浓阴满轩碧。莫惜更携酒，醉此青春色。朝来见鶗鳺，飞鸣绕其侧。光景不可留，徒遣君叹息。","dynasty":"宋代","title":"芳树"}
{"author":"文同","content":"急雨正新霁，林端明晚霞。松亭临旷绝，竹径入欹斜。花落留深草，泉生上浅沙。稚圭贫亦乐，一部奏池蛙。","dynasty":"宋代","title":"晴步西园"}
{"author":"文同","content":"竹，竹。森寒，洁绿。湘江滨，渭水曲。帷幔翠锦，戈矛苍玉。心虚异众草，节劲逾凡木。化龙杖入仙陂，呼凤律鸣神谷。月娥巾帔静苒苒，风神笙竽清蔌蔌。林间饮酒碎影摇樽，石上围棋轻阴覆局。屈大夫逐去徒悦椒兰，陶先生归来但寻松菊。若论檀栾之操无敌于君，欲图潇洒之姿莫贤于仆。","dynasty":"宋代","title":"一字至十字成章二首·咏竹"}
{"author":"文同","content":"高槐夹前除，合荫卷若洞，交柯载宿雨，压地翠色重。青虫暖自挂，黄鸟晴辄哢。枕簟傲炎风，为君高兴动。","dynasty":"宋代","title":"高槐"}
{"author":"文同","content":"江由岩崄地，万木与云齐。弭节山中宿，思归夜半啼。麝香沾野草，虎迹滑春泥。到此须凭酒，何人手可携。","dynasty":"宋代","title":"寄景孺提刑"}
{"author":"文同","content":"已叨名第虽堪放，未到根原岂敢休。文字一床灯一盏，只应前世是深雠。","dynasty":"宋代","title":"夜学"}
{"author":"文同","content":"君莫怪我不读书，君莫笑我不饮酒。更精文史岂足用，渐老欢娱复何有。负郭安得二百亩，举家已聚三十口。且来伴我数月闲，未几区区又西走。","dynasty":"宋代","title":"呈里中诸友"}
{"author":"文同","content":"将欲言治人，必先由正身。身正人自治，此化行如神。总总群圣书，论说尤谆谆。后贤守为法，不敢忘逡巡。有欲著其迹，更假他物伸。或取几杖明，或用盘盂陈。或则铭于座，或则书于绅。此皆贪道者，欲己日夕亲。涵泳既滋久，盛德光璘璘。鲁侯相门子，佩义而服仁。来乘别驾舆，齿发何青春。开口议政事，条件皆有伦。春露与秋霜，畏爱其吏民。尚惧有片缺，不使其质纯。乃于厅事侧，开轩承甲寅。题曰三省堂，大构高榜新。地古物象野，水竹清衣巾。公暇每居此，寂嘿如隐沦。冥心以自观，外揣复内循。一有所不逮，补绽无纤尘。既已自作诗，文理相彬彬。宛转示明戒，欲使风俗淳。愚重侯所存，再拜无辞频。待己固如此，贤哉君子邻。常愿此基构，永不罹荆榛。有坏则请修，使之名不泯。","dynasty":"宋代","title":"邛州倅"}
{"author":"文同","content":"身外无一簪，何以供铅华。饰行不饰容，浊水白藕花。藕心乱如丝，妾心圆如珠。丝乱端绪多，珠圆瑕纇元。焉得偶君子，奉之此高节。所生虽至亲，此意安可说。","dynasty":"宋代","title":"贞女吟"}
{"author":"文同","content":"崔觐者高干，梁州城固人。读书不求官，但与耕稼亲。夫妇既已老，左右无子孙。一日召奴婢，尽又田宅均。俾之各为业，不用来相闻。遂去隐南山，杂迹麋鹿群。约曰或过汝，所给我为陈。有时携其妻，来至诸人门。乃与具酒食，啸咏相欢欣。山南郑余庆，辟之为参军。见趣使就职，漫不知吏文。已复许谢事，但谓长者云。补阙王直方，本觐之比邻。文宗时上书，召见蒙咨询。荐觐有高行，用可追至淳。诏授起居郎，褒斜走蒲轮。辞疾不肯至，高风概秋旻。我昨过其县，裴回想芳尘。访问诸故老，寂无祠与坟。斯人久不竞，薄夫何由敦。此县汉唐时，诸公扬清芬。刻诗子坚庙，来者期不泯。","dynasty":"宋代","title":"崔觐诗"}
{"author":"文同","content":"欲与民为利，先求正所妨。纷更初下议，旁午遂交章。不尔毛安傅，其如体自伤。西南余弊在，归为对明光。","dynasty":"宋代","title":"送尧夫二章"}
{"author":"文同","content":"千舆翠羽盖，万锜绿沈枪。定有葛陂种，不知何处藏。","dynasty":"宋代","title":"守居园池杂题筼筜谷"}
{"author":"文同","content":"高松漏疏月，落影如画地。徘徊爱其下，及久不能寐。怯风池荷卷，疾雨山果坠。谁伴予苦吟，满林啼络纬。","dynasty":"宋代","title":"新晴山月"}
{"author":"文同","content":"乡校咨模范，闺门慕典刑。爱看高士传，欲注净名经。素节标家牒，芬情勒冢铭。近谁瞻碧落，应见少微星。","dynasty":"宋代","title":"张中允先生挽诗三首其二"}
{"author":"文同","content":"岩谷雨馀生晚烟，高城危阁坐萧然。侧身仕路本谁使，回首家山空自怜。远信断来从过雁，苦吟多后敌鸣蝉。郡斋有客唯庄叟，常与高谭内外篇。","dynasty":"宋代","title":"山城秋日野望感事书怀诗五章呈吴龙图其四"}
{"author":"文同","content":"石磴抱城回，入竹见虚槛。前望佳景多，倚筇聊此暂。","dynasty":"宋代","title":"守居园池杂题·涵虚亭"}
{"author":"文同","content":"久使西南此召还，鹿头东去渐云山。莫嫌策马经烧栈，正好题诗到散关。财利文书犹络绎，边防田地已朱殷。奇谋不吐将何用，况是归临咫尺颜。","dynasty":"宋代","title":"再送师厚"}
{"author":"文同","content":"山鸟啭晴日，独行风满林。涧花薰野袂，岩水油幽襟。侧石惊新滑，垂萝爱近深。萧然此清兴，不似戴华簪。","dynasty":"宋代","title":"山舍早起探晴"}
{"author":"文同","content":"三十穷男子，其好胆气成。鸿毛在乡里，骥足本乾坤。周孔为逢揖，轲雄自吐吞。平生所怀抱，应共帝王论。","dynasty":"宋代","title":"大元观题壁"}
{"author":"文同","content":"十月冻墙隈，英英见早梅。应从九地底，先领一阳来。紫膜纷纷脱，黄肤迤迤开。得风浑自变，与雪欲成堆。细晕轻檀口，浓妆腻粉肋。月娥身解写，青女手能裁。冷艳浮冰沼，清香落玉杯。只忧融乳酪，不惜露琼瑰。避妒情堪重，禁寒术可猜。有谁怜寂寞，尽日独徘徊。共语诚无计，将题耻不才。东邻夜夜客，莫放笛声哀。","dynasty":"宋代","title":"十月梅花"}
{"author":"文同","content":"石林荦荦森座隅，激水注射成飞渠。寒音琤然落环佩，爽气飒尔生庭除。主人清标自可敌，底处胜概为能如。想君不欲时暂去，其余满案堆文书。","dynasty":"宋代","title":"寄题杭州通判胡学士官居诗四首·溅玉斋"}
{"author":"文同","content":"垂杨百尺临池水，风定烟浓盘不起。欲折长条寄远行，想到君边已憔悴。","dynasty":"宋代","title":"折杨柳"}
{"author":"文同","content":"水从前岩来，围入后溪云。中间载酒下，各到客前住。醉后皆怳然，再来无觅处。","dynasty":"宋代","title":"兴元府园亭杂咏·武陵轩"}
{"author":"文同","content":"丞相淹回地，光容满落晖。池塘存旧梦，城郭叹前非。烟霭阴晴出，凫鸥远近归。松风殊有意，犹欲下金徽。","dynasty":"宋代","title":"西湖"}
{"author":"文同","content":"政殿咨丞弼，经筵引俊髦。未尝耽逸乐，终是过焦劳。归路三山远，遗台万古高。小臣无分去，定拥堕髯号。","dynasty":"宋代","title":"仁宗皇帝挽诗十首"}
{"author":"文同","content":"虎节归兵日，麟符命使年。帝将还二府，人已哭三川。清议谁违者，高风自凛然。佳城空万古，一圹掩寒烟。","dynasty":"宋代","title":"正肃吴公挽诗二首"}
{"author":"文同","content":"送子入秦处，纷纷黄叶间。孤舟渡野水，疋马转遥山。明月每夜望，清风何日还。新诗慰牢落，为一破愁颜。","dynasty":"宋代","title":"酬仲几秦州道上见寄"}
{"author":"文同","content":"不报门前宾客，已收案上文书。独坐水边林下，宛如故里闲居。","dynasty":"宋代","title":"郡斋水阁闲书·独坐"}
{"author":"文同","content":"峡中足啼鸟，醆邹不可会。其道思归者，雄鸣即雌对。前壑云渐起，后山月已背。行人畏闻汝，一声一心碎。","dynasty":"宋代","title":"思归鸟左右掩作"}
{"author":"文同","content":"数日山林间，嵬眼复倾耳。烦襟一以换，飘若方外士。今朝出谷口，已觉俗虑起。可惜身上衣，斑斑遂尘滓。回首林下游，何年赤松子。","dynasty":"宋代","title":"将至陇城县"}
{"author":"文同","content":"向晚无公事，身如太古闲。县楼明夕照，樽酒对南山。放意利名外，游心天地间。生来不能饮，到此学酡颜。","dynasty":"宋代","title":"县楼独酌"}
{"author":"文同","content":"山风吹早晴，裌服觉微凛。烟云有佳尚，竹石得幽禀。闲窗覆旧局，晚阁试新品。几欲赋郊居，奇词未如沈。","dynasty":"宋代","title":"霜柏亭试墨"}
{"author":"文同","content":"将何写幽意，有此古桐声。为问好弹处，谁来听蟹行。","dynasty":"宋代","title":"李坚甫净居杂题一十三首·琴室"}
{"author":"文同","content":"一涧呀然截乱峰，更于何处问途穷。高深出井又入井，曲直上弓还下弓。绝底乍临浑偪仄，危颠才彻似飞冲。我来行县须经此，正在炎炎三伏中。","dynasty":"宋代","title":"炭泉险道"}
{"author":"文同","content":"岸帻客来桥上，溅裙人在湖中。桂楫兰桡甚处，莲花荷叶无穷。","dynasty":"宋代","title":"郡斋水阁闲书·采莲"}
{"author":"文同","content":"虎节归兵日，麟符命使年。帝将还二府，人已哭三川。清议谁违者，高风自凛然。佳城空万古，一圹掩寒烟。","dynasty":"宋代","title":"正肃吴公挽诗二首"}
{"author":"文同","content":"英英寒菊犯清霜，来伴山中草木黄。不趁盛时随众卉，自甘深处作孤芳。其他烂漫非真色，惟此氤氲是正香。却念白衣谁送酒，满篱高兴忆吾乡。","dynasty":"宋代","title":"依韵和图南五首·大桃途次见菊"}
{"author":"文同","content":"河北扼虏要，定武承其咽。分道宿劲兵，望之为中权。朝廷倚注地，择用须材贤。黠猃詟所闻，射猎不敢边。兹焉势愈重，岂谓甲马然。将军庙堂老，御史蓬瀛仙。合谋运潜略，胜气压古燕。惟当陪缓带，壶觞铃阁前。","dynasty":"宋代","title":"送周介之学士通判定州其二"}
{"author":"文同","content":"土有失所偶，难甘蓬荜微。拔剑出东门，感愤不顾归。贤哉彼嘉匹，逐逐牵其衣。愿同此{檀木换饣}粥，节义安得违。况今谓清世，不可复为非。","dynasty":"宋代","title":"东门行"}
{"author":"文同","content":"高松漏疏月，落影如画地。徘徊爱其下，及久不能寐。怯风池荷卷，疾雨山果坠。谁伴予苦吟，满林啼络纬。","dynasty":"宋代","title":"新晴山月"}
{"author":"文同","content":"颈若琼钩浅曲，股如碧管深翘。湖上水禽无数，其谁似汝风标。","dynasty":"宋代","title":"郡斋水阁闲书·再赠鹭鸶"}
{"author":"文同","content":"涪江东岸有云林，峦岭索回涧谷深。何事迟留未归去，强颜犹唱草堂吟。","dynasty":"宋代","title":"上亭北轩对月吹笛得才元舍人昭华引醉霜月草"}
{"author":"文同","content":"正一受天录，腰垂神虎章。群魔狱幽隐，秘篆刻青苍。故事骇前志，余威惊大荒。谁能识奥诀，禹步学魁罡。","dynasty":"宋代","title":"誓鬼碑"}
{"author":"文同","content":"西崦入深窅，幽茅藏隐仙。虚窗画云篆，净几校灵编。绝巘耸玉干，危岩泻珠涎。相留饭青{左饣中辶右凡}，人世凡几年。","dynasty":"宋代","title":"西崦道友"}
{"author":"文同","content":"土风豪盛古长安，谁谓元侯卧治难。使客不来公事少，一床蕲簟石林寒。","dynasty":"宋代","title":"寄永兴吴龙图给事"}
{"author":"文同","content":"晴霞照西城，漠漠卷宿雾。高空缭危磴，此乃君云路。吴蜀向万里，上马初一步。莫言道途远，况已嗟久寓。今兹有行色，便可到北固。长亭聊把手，几日更逢遇。不敢醉君酒，君意实急遽。惟是送君心，相随亦东鹜。","dynasty":"宋代","title":"送通判喻郎中"}
{"author":"文同","content":"千舆翠羽盖，万錡绿沈枪。定有葛陂种，不知何处藏。","dynasty":"宋代","title":"守居园池杂题·筼筜谷"}
{"author":"文同","content":"晚日微明弄雨余，竹阴桐影共萧疏。旋移小榻中庭坐，读尽扶桑太帝书。","dynasty":"宋代","title":"太常致斋闲书寺壁"}
{"author":"文同","content":"簿领迷人喜暂闲，聊寻古寺陟孤峦。柏藏一径中间窄，云敛千峰四面宽。远目已将飞鸟过，寸心更乞老僧安。若为借得禅房宿，卧看龛灯一点残。","dynasty":"宋代","title":"题兜率寺"}
{"author":"文同","content":"素纨不摇风满襟，露气中夜寒相侵。予怀浩然杳莫寄，伴月直到青天心。","dynasty":"宋代","title":"中秋夜坐遣兴"}
{"author":"文同","content":"疏苇雨中老，乱荷霜外凋。多情惟白鸟，常此伴萧条。","dynasty":"宋代","title":"崔白败荷折苇寒鹭"}
{"author":"文同","content":"倚杖立亭皋，寒威向晓豪。雪乾山色老，风烈树声高。残日千鸦舞，孤云一雁号。自然成感物，不觉首重搔。","dynasty":"宋代","title":"冬晚书事"}
{"author":"文同","content":"东岩阴深崖巘古，夹涧垂泉结鹅乳。我来采药晚忘归，试宿荆扉问鸡黍。春风满林灯火冷，一夜不眠山月苦。平明携策下青苍，松叶纷纷洒新雨。","dynasty":"宋代","title":"采药归晚因宿野人山舍"}
{"author":"文同","content":"师今鹿门去，正此冒炎曦。野店乞晨馔，乱山吟古诗。问程行几日，览景立多时。我有怀贤意，凭看堕泪碑。","dynasty":"宋代","title":"送文铸师游襄阳鹿门"}
{"author":"文同","content":"不复入城市，乱山围一村。云霞供几席，水石佐琴樽。病久筋力缓，眠多头日昏。无人来谷口，苔藓上松门。","dynasty":"宋代","title":"墅居"}
{"author":"文同","content":"北城云最高，上复有乔木。垂萝密如帐，中乃营小屋。时引方外人，百忧销一局。","dynasty":"宋代","title":"兴元府园亭杂咏棋轩"}
{"author":"文同","content":"曾读契嵩辅教编，浮屠氏有不可忽。后于京师识怀琏，彼上人者尤奇掘。余尝从容问其友，琏复为余道民讷。是三大士才过人，所畜岂肯吾儒屈。文章汪洋道义富，不止区区事其佛。余思此等更谁似，蜀有人焉颇超越。成都敏行字无演，所谓万星中一月。想嵩琏讷见须避，不尔往往被呵咄。通禅晓律两无碍，前会定预耆阇崛。群经列史固汗漫，独泛其深仍出没。外之所精者书画，不问不语常若吃。计其夏腊殊未几，在大众中诚突兀。余守陵阳至穷陋，雨浸一春泥汩汩。英磎硗磝磴道嶮，行客欷歔上崷崒。无演冲冒独不顾，来款余门手持谒。呼之使前见已喜，相貌圆满藏神骨。清谭坐久愈飘洒，顿遣尘襟落如拂。新诗古文览嘉贶，气格俊健凌霜鹘。观其衮衮出论议，收敛便可与簪笏。试将邀之使从仕，笑指此顶安更发。日招与语自无厌，何乃告去苦仓卒。西城晓日照高岭，倒搭乾陀入深樾。师归常宜见嘉佑，此老心中已无物。好音相与频寄惠，余在空山正伊郁。","dynasty":"宋代","title":"送无演归成都"}
{"author":"文同","content":"爱此潺湲任溅衣，独寻幽石坐多时。日斜徒御应相笑，底事教公上马迟。","dynasty":"宋代","title":"飞仙石溪"}
{"author":"文同","content":"先生状貌古，瘦健若老鹤。秋风唳清霄，寒响满寥廓。一腹冰雪词，勿为俗人作。便可住鹅池，乾死守岩壑。","dynasty":"宋代","title":"送李道士归"}
{"author":"文同","content":"客从长安来，厚纸封小轴。题云此奇画，寄赠公或蓄。开之挂高壁，烂绢止一幅。中有两骆驼，气韵颇不俗。大驼载半髀，正面颈愈曲。小驼方就乳，蹲身脚微跼。一马立其后，才露头与足。三犬乃子母，共卧衔脔肉。老胡抱朱旗，状貌何狠愎。端然立高岸，势若不可触。定是虏中酋，华旃盖鲜服。不知何所来，随从无一仆。初谁作此画，精妙亦可录。应余右方在，次第不止独。更愿君访来，我肯万钱赎。","dynasty":"宋代","title":"谢友人寄画"}
{"author":"文同","content":"不惜将黄金，争头买颜色。妾貌自可恃，谁能苦劳力。","dynasty":"宋代","title":"王昭君"}
{"author":"文同","content":"寒食北园春已深，梨花满枝雪围遍。清香每向风外得，秀艳应难月中见。苦嫌桃李共妖冶，多谢松篁相葱蒨。黄鹂紫燕莫过从，时有一声拖白练。","dynasty":"宋代","title":"北园梨花"}
{"author":"文同","content":"晓营金革列周遭，大纛长牙拥帐高。虎豹用韬传妙略，龙蛇供阵役群豪。言初抚处如萧纩，恩尽均时若楚醪。敢谓施行剪诸盗，亡之才比一牛毛。","dynasty":"宋代","title":"和提刑郎中阅兵之什"}
{"author":"文同","content":"忧居向山林，虫鸟日为伍。形骸乍摧剥，骨肉惯辛苦。蔬盘羞客至，病榻厌人语。地僻谁往还，闲门闭深雨。","dynasty":"宋代","title":"忧居"}
{"author":"文同","content":"知动以为幻，既知即非静。名庵以静者，无乃自起争。为语庵中人，勿以静为病。","dynasty":"宋代","title":"兴元府园亭杂咏·静庵"}
{"author":"文同","content":"宝辂嬉游少，珠宫艺学优。仙毫媚风帛，睿藻焕星钩。天极推神历，兵防演秘谋。飙流今已矣，长共谷林秋。","dynasty":"宋代","title":"仁宗皇帝挽诗十首其四"}
{"author":"文同","content":"谁此设孄床，颇称我衰惰。公事凡少休，须来默然坐。","dynasty":"宋代","title":"守居园池杂题·无言亭"}
{"author":"文同","content":"为爱香苞照地红，倚栏终日对芳丛。夜深忽忆高枝好，把酒更来明月中。","dynasty":"宋代","title":"和何靖山人海棠"}
{"author":"文同","content":"众人庵尽圆，君庵独云方。君虽乐其中，无乃太异常。劝君刓其角，使称著月床。自然制度稳，名号亦可详。东西南北不足辨，左右前后谁能防。愿君见听便如此，鼠蝎四面人恐伤。","dynasty":"宋代","title":"寄题杭州通判胡学士官居诗四首·方庵"}
{"author":"文同","content":"亭馆翛翛度日，园林寂寂经春。且遮新笋夸客，莫扫残花闷人。","dynasty":"宋代","title":"郡斋水阁闲书·亭馆"}
{"author":"文同","content":"东岩阴深崖巘古，夹涧垂泉结鹅乳。我来采药晚忘归，试宿荆扉问鸡黍。春风满林灯火冷，一夜不眠山月苦。平明携策下青苍，松叶纷纷洒新雨。","dynasty":"宋代","title":"采药归晚因宿野人山舍"}
{"author":"文同","content":"群峰高拥碧嶙峋，亭宇清华气象新。两岸烟云先向日，一林花木暗藏春。溪明夜阁轩窗月，风断晴桥井邑尘。好酒满樽诗满轴，主人曾不倦行人。","dynasty":"宋代","title":"剑州东园"}
{"author":"文同","content":"寒塘涨新雨，滟滟翠波满。沙晴步声涩，风引罗带缓。蒲牙妒舌利，荷叶欢心卷。生平玉衣梦，至此神亦诞。徒诵小星篇，无人觉肠断。","dynasty":"宋代","title":"塘上行"}
{"author":"文同","content":"吾友野夫官满归，峡中风物正春时。莫因道路起长叹，且对江山吟好诗。异日滑台君若到，寄言别乘我相思。声名已重更论底，但引冰堂金屈卮。","dynasty":"宋代","title":"送李野夫兼简公择学士同年"}
{"author":"文同","content":"群居五百日，日日如初见。一日忽远别，能不成怆恋。人生三万日，光景若激箭。何苦于其间，喜愠费颜面。兹缘胜心在，胸内每交战。既欲多上人，计校须自炫。于事固无补，在己亦非便。仕路繁此徒，可谓丈夫贱。爱君性浑厚，殊不与时变。相共为此州，敢说皆尽善。何尝分彼此，惟务乃职办。所以将二年，无有长短辩。为人倘如此，所至复何患。官满去还台，岂能忘眷眷。阳关调虽苦，且尽西城宴。问君到京国，几月方下汴。予亦想是时，移守至梁甸。佳音幸见及，西南足邮传。","dynasty":"宋代","title":"送通判喻郎中"}
{"author":"文同","content":"莫扫花，从教花满地。纵然堆积亦何害，留之且重东君意。君不见昨朝枝上正芳菲，今日庭前已憔悴。中间得好能几时，用此请君穷物理。一荣一谢两皆空，若了非真本自同。但对落英开酒盏，每年如此任春风。","dynasty":"宋代","title":"莫扫花"}
{"author":"文同","content":"太古奇伟士，精思独于画。驰心入茫昧，万物赴挥洒。当时一名重，顾陆非尔亚。卓哉青城笔，妙绝冠天下。寥寥九天仗，一一若神写。吾恐千载后，是终无继者。","dynasty":"宋代","title":"孙知微画"}
{"author":"文同","content":"城端有亭馀故基，吏曰旧榜题延晖。行穿蒙笼倚孤陴，霜风飘萧吹我衣。高林满郊目四围，云起日落晴烟飞。感今念往聊久之，埤堄昏黑群鸦归。","dynasty":"宋代","title":"同苏秘丞子平登延晖故亭"}
{"author":"文同","content":"西崦入深窅，幽茅藏隐仙。虚窗画云篆，净几校灵编。绝巘耸玉干，危岩泻珠涎。相留饭青{左饣中辶右凡}，人世凡几年。","dynasty":"宋代","title":"西崦道友"}
{"author":"文同","content":"公礼欲下格，具观人所存。须知范孟博，岂肯伏陈蕃。","dynasty":"宋代","title":"即事"}
{"author":"文同","content":"久雨无所适，新晴步山园。西风满高林，败叶惊已翻。时节急如此，世事安可论。夜归灯下吟，寒虫伴幽喧。","dynasty":"宋代","title":"山园"}
{"author":"文同","content":"作诗所患格不高，君今已和诗中格。吾乡风物最清丽，君向其间作诗客。定余绝景在幽深，更欲烦君用刀尺。","dynasty":"宋代","title":"还友人诗卷"}
{"author":"文同","content":"可笑此公何太惑，读书写字到三更。也知学得终无用，自肯辛勤比后生。","dynasty":"宋代","title":"可笑口号"}
{"author":"文同","content":"枯荻饶霜风，暮寒声索索。无限有微禽，捉之宿如客。","dynasty":"宋代","title":"守居园池杂题荻浦"}
{"author":"文同","content":"有志深沉定，无心出处同。庙堂应为国，台省复还公。肖似家声重，端方士论雄。上如留左右，风采壮朝中。","dynasty":"宋代","title":"送尧夫二章"}
{"author":"文同","content":"小彴过清溪，有亭才四柱。地僻少人行，翩翩下鸥鹭。","dynasty":"宋代","title":"守居园池杂题·过溪亭"}
{"author":"文同","content":"红芳宵露清，翠节晓霜犯。雨后晒残日，秋容满庭楹。","dynasty":"宋代","title":"水葓"}
{"author":"文同","content":"犊去食苗莫问，乌来攫肉休知。物须以信相感，事忌于心有为。","dynasty":"宋代","title":"郡斋水阁闲书"}
{"author":"文同","content":"一觉落天梦，遂吟招隐诗。携家异乡去，变服散人为。郿坞云开后，圭峰月上时。清秋此高兴，琴酒问同谁。","dynasty":"宋代","title":"送张朴翁归盩厔"}
{"author":"文同","content":"木杪照初日，捲帘知晓晴。轩窗无限思，图史有余清。露下蒙花重，风来泛竹轻。何须嫌五斗，持此谢渊明。","dynasty":"宋代","title":"永泰刘令清曦亭"}
{"author":"文同","content":"自持金节此为州，小善何尝不见收。更起丽谯连石室，盛藏缣帙拟蓬丘。师延旧德皆高谊，士集他邦尽久留。当念河南向儒意，莫教弦诵少时休。","dynasty":"宋代","title":"和吴龙图韵五首·经史阁"}
{"author":"文同","content":"倚杖立亭皋，寒威向晓豪。雪乾山色老，风烈树声高。残日千鸦舞，孤云一雁号。自然成感物，不觉首重搔。","dynasty":"宋代","title":"冬晚书事"}
{"author":"文同","content":"长安鬻碑者，遗我古鼎铭。不知其所来，有眼实未经。凡百十九字，诡怪摹物形。纵横下点画，不类子与丁。试考诸传说，其源已冥冥。宣王石鼓文，气韵殊飘零。始皇峄山碑，骨骼何冷竮。我恐鬼哭时，正为此物灵。安得不死神，提去询大庭。为我译其辞，读之骇群听。","dynasty":"宋代","title":"晋铭"}
{"author":"文同","content":"霁色变云林，寒光混烟水。遥山定何处，渺漭才可指。","dynasty":"宋代","title":"宋复古度支晚川晴雪"}
{"author":"文同","content":"丛筠裹圜檐，净影碧如水。谁识爱君心，过桥先到此。","dynasty":"宋代","title":"守居园池杂题·此君庵"}
{"author":"文同","content":"莫折花，花好亦自喜。勿谓花无言，请以君心酌花意。君容待花转丰艳，花枝因君愈憔悴。莫折花，任花飞落地。但对春风倚芳树，长遣香英伴君醉。","dynasty":"宋代","title":"莫折花"}
{"author":"文同","content":"嗜竹种复画，浑如王掾居。高堂倚空岩，素壁交扶疏。山影覆秋静，月色澄夜虚。萧爽只自适，谁能爱吾庐。","dynasty":"宋代","title":"墨君堂"}
{"author":"文同","content":"墨君堂中看新霁，十里平林铺净绿。青烟一去抹远岸，白鸟双来立乔木。戴胜入园蚕已老，栗留过陇麦将熟。坐等月破东岭云，自取帘钩更高轴。","dynasty":"宋代","title":"墨君堂晚晴凭栏"}
{"author":"文同","content":"驱马下高岗，吟鞭只自扬。溪山过新霁，草木发清香。浩荡来江阔，索纡去栈长。春风去欲尽，樽酒叹何尝。","dynasty":"宋代","title":"木瓜园"}
{"author":"文同","content":"晚衙初散吏人归，独立南亭着道衣。浅酒小诗聊自乐，此心浑欲外轻肥。","dynasty":"宋代","title":"南亭"}
{"author":"文同","content":"晚策倚危榭，群峰天际横。云阴下斜谷，雨势落褒城。远渡孤烟起，前村夕照明。遥怀寄新月，又见一棱生。","dynasty":"宋代","title":"凝云榭晚兴"}
{"author":"文同","content":"弄珠亭上客，来想弄珠人。野草迷晴岸，垂杨暗晚津。天涯羁旅地，村落寂寥春。何处皤然叟，扁舟下钓纶。","dynasty":"宋代","title":"弄珠宁春日闲望"}
{"author":"文同","content":"岸柳无毵毵，春醲物象酣。烟云分极浦，舟楫聚回潭。上水鱼千万，眠沙雁两三。遥怀无可奈，长是寄城南。","dynasty":"宋代","title":"弄珠亭春望"}
{"author":"文同","content":"江柳早春前，蒙蒙弄紫烟。未容长作带，已见乱飞绵。远外分晴凫，深中泊暮舡。惟应汉水色，奈尔一年年。","dynasty":"宋代","title":"弄珠亭下柳"}
{"author":"文同","content":"僻陋为州耻不才，偃然空见两星回。只应归举谣言日，三府诸君口尽枚。","dynasty":"宋代","title":"偶成"}
{"author":"文同","content":"只园隐城角，开轩极幽邃。日影转不到，居常抱秋气。余兹度炎燠，一局忘万事。扰扰门外人，谁知此中意。","dynasty":"宋代","title":"白鹤寺北轩围棋"}
{"author":"文同","content":"秀干扶疏彩槛新，琅玕一束净无尘。重苞吐实黄金穗，密叶围条碧玉轮。凌犯雪霜持劲节，遮藏烟雨长轻筠。此名未入华林记，谁念西南寂寞春。","dynasty":"宋代","title":"竹棕"}
{"author":"文同","content":"碾薄䄩圆粉色匀，一枝寒艳恼青春。晓来带雨四厢下，恰似蓬莱见太真。","dynasty":"宋代","title":"和子山种花其二"}
{"author":"文同","content":"成图画茶器，满幅写茶诗。会说工全妙，深谙句特奇。尽将为远赠，留与作闲资。便觉新来癖，浑如陆季疵。","dynasty":"宋代","title":"谢许判官惠茶图茶诗"}
{"author":"文同","content":"阴车飞空载急雨，雨过林塘若新换。柽花浮波鱼误食，松子落屋乌惊弹。白云挂树久不起，青烟泊草殊未散。东园傲吏爱高竹，把卷倚风头发乱。","dynasty":"宋代","title":"雨过侧调"}
{"author":"文同","content":"生平曾不事悠悠，倏忽年华五十秋。宦意文情俱淡泊，可怜浑似李蒙州。","dynasty":"宋代","title":"五十"}
{"author":"文同","content":"自悟空王理胜，因知辩士辞穷。但了一忘六解，休论四异三同。","dynasty":"宋代","title":"郡斋水阁闲书·自悟"}
{"author":"文同","content":"层崖削青瑶，谁昔此镌镂。潭潭斗孤洞，中可百人受。巑岏列岫绕，汹涌大江漱。虞卿方著书，入此几年就。","dynasty":"宋代","title":"夏秀才江居五题其三天隐洞"}
{"author":"文同","content":"长虹落天帔，万丈截群岭。蟠身下深谷，俯首饮古井。居人莫之指，况复敢引领。幡然绕空去，云雾变俄顷。乾坤为之黑，喷雨极暴猛。崩流汇沟澜，巨涨没四境。民田一漂荡，多稼不可省。此物盖虫类，闻亦具头颈。淫沴之所生，诗传载为眚。朝西暮东出，辄与日对影。夫何此凶孽，得使乘时逞。高风扫寥廓，一帚昏秽净。煌煌太阳起，隙穴被光景。群阴逐海内，此物应远屏。","dynasty":"宋代","title":"辛亥孟秋戊子有虹下天绕飞泉山入东谷饮古井"}
{"author":"文同","content":"峦岭附梁山，汀洲随汉水。秋容上屏障，左右二百里。此景谁能论，残霞独凭几。","dynasty":"宋代","title":"兴元府园亭杂咏四照亭"}
{"author":"文同","content":"华亭有珍禽，毛丰而骨细。他日上隋渠，为我致清唳。","dynasty":"宋代","title":"送坚甫同年"}
{"author":"文同","content":"长江合高峰，爽气左右绕。中流望绝巘，万丈见木杪。孤宁揭其上，隐隐一拳小。李君令兹邑，邀我升缥缈。是时天宇净，晴色洗霜晓。万象满四隅，转盼皆可了。神清压尘坌，志适喜猿鸟。人生贵轩豁，世务苦纷扰。兹焉获登览，浩思欲飞矫。令谓亭我为，胜绝此应少。愿子立佳号，光辉饰松茑。因名之叩云，大字榜霞表。","dynasty":"宋代","title":"盐亭县永乐山叩云亭"}
{"author":"文同","content":"看画亭中默坐，吟诗岸上微行。人谓偷闲太守，自呼窃禄先生。","dynasty":"宋代","title":"郡斋水阁闲书"}
{"author":"文同","content":"枕带索春思，窗纱漏晓光。蟏蛸伤远别，鶗鳺感流芳。妆匣蒸残粉，薰炉试旧香。洞房灯烛外，只有梦悠扬。","dynasty":"宋代","title":"春闺"}
{"author":"文同","content":"政殿咨丞弼，经筵引俊髦。未尝耽逸乐，终是过焦劳。归路三山远，遗台万古高。小臣无分去，定拥堕髯号。","dynasty":"宋代","title":"仁宗皇帝挽诗十首"}
{"author":"文同","content":"驱马下遥川，残阳促晚鞭。高林夹广道，乱水入平田。村落晴如画，桑林昼起烟。飞鸿正南下，归意满云边。","dynasty":"宋代","title":"什邡道中"}
{"author":"文同","content":"彭泽长谣便归去，君辞曲水亦其徒。一官何藉五斗米，二子况皆千里驹。懒对俗人常答飒，厌闻时事但虑胡。从来绵竹多贤者，唯是杨雄识壮夫。","dynasty":"宋代","title":"寄宇文公南"}
{"author":"文同","content":"春院阴阴翠霭低，春庭寂寂晓光迷。花间蜂去抱黄粉，苔上燕来衔绿泥。两行高梧初荫合，一翻新草恰生齐。微禽已识幽人意，飞下栏干向里啼。","dynasty":"宋代","title":"春庭"}
{"author":"文同","content":"湖水碧溶溶，寒漪四望通。龟鱼游浩渺，凫鹜下虚空。爽气吟窗外，清光钓艇中。一襟时自快，多谢北轩风。","dynasty":"宋代","title":"夏日翠漪堂"}
{"author":"文同","content":"自趋戎幕佐鞬櫜，四见新阴发旧柯。学饮不成欢意少，好吟无倦苦心多。舞伤池柳风图甚，泣破庭兰雨奈何。敢对青春叹留滞，且须开口更狂歌。","dynasty":"宋代","title":"官舍春日书怀其一"}
{"author":"文同","content":"调御出火起正念，萨埵捧香生信心。二士之意在笔外，彼太古者何情深。","dynasty":"宋代","title":"孙太古辟支迦佛"}
{"author":"文同","content":"天地生奇兽，朝廷宠近臣。覆鞍须用此，投网为何人。梨栗恩虽厚，云山梦想频。烦君远相惠，时为一沾巾。","dynasty":"宋代","title":"谢夏文州寄金钱狨"}
{"author":"文同","content":"忧居向山林，虫鸟日为伍。形骸乍摧剥，骨肉惯辛苦。蔬盘羞客至，病榻厌人语。地僻谁往还，闲门闭深雨。","dynasty":"宋代","title":"忧居"}
{"author":"文同","content":"落日照容谷，寥然官署秋。开帘临绝巘，凭几对寒流。古意深中得，诗中静外游。三年多少景，满箧是冥搜。","dynasty":"宋代","title":"秋日寄吕永寿微中"}
{"author":"文同","content":"海南有陶器，质状矮而堶。云初日炙就，锻铄不以火。水壶丑突兀，酒甒肥磥砢。山罍颈微肿，石鼎足已跛。圆如鸱夷形，大比康瓠颗。华元腹且皤，王莽口何哆。蕃胡入中国，万里随大舸。携之五羊市，巾匮费包裹。侏{左亻中离右隹}讲其效，泻辩若炙輠，课以沸泉沃，冰雪变立可。炙敲疗中渴，其用岂幺麽。君凡几钱得，不惜持遗我。曾将对佳客，屡试辄亦果。勿云远且陋，幸可置之左。","dynasty":"宋代","title":"冷瓶"}
{"author":"文同","content":"崔觐者高士，梁州城固人。读书不求官，但与耕稼亲。夫妇既已老，左右无子孙。一日召奴婢，尽以田宅均。俾之各为业，不用来相闻。遂去隐南山，杂迹麋鹿群。约曰或过汝，所给为我陈。有时携其妻，来至诸人门。乃与具酒食，啸咏相欢欣。山南郑馀庆，辟之为参军。见趣使就职，漫不知吏文。已复许谢事，但谓长者云。补阙王直方，本觐之比邻。文宗时上书，召见蒙咨询。荐觐有高行，用可追至淳。诏授起居郎，褒斜走蒲轮。辞疾不肯至，高风概秋旻。我昨过其县，裴回想芳尘。访问诸故老，寂无祠与坟。斯人久不竞，薄夫何由敦。此县汉唐时，诸公扬清芬。刻诗子坚庙，来者期不泯。","dynasty":"宋代","title":"崔觐诗"}
{"author":"文同","content":"徇速承王后，聪明复辟初。恩波同海浸，刑网比天疏。屡有搜贤诏，曾无谏猎书。惟余封禅事，应恨缺蒲车。","dynasty":"宋代","title":"仁宗皇帝挽诗十首"}
{"author":"文同","content":"雨染烟蒸万实垂，丹原为骨菊为衣。客疑丽水新淘得，人向瑶池旧带归。只恐压枝星欲落，最怜和叶露初晞。银瓜玉李君休并，此品仙家亦自稀。","dynasty":"宋代","title":"金桃"}
{"author":"文同","content":"常愧无才动有权，十年乡里但留连。养成答飒人应笑，学得支离自谓贤。三馆旧游层汉上，一麾今守乱峰前。幸逢别驾如张轨，免对苏章说二天。","dynasty":"宋代","title":"寄张郎中"}
{"author":"文同","content":"花有金凤为小丛，秋色已深方盛发。英英秀质实具体，文采烂然无少缺。纤茎翩翩翠景动，红白粉乱如点缬。谁云脆弱易飘堕，自卵至翼亦数月。美人相形欲摹画，巧不得施暂自拙。铺茸剪彩转难似，只把长条恣穿结。眼前草木尽零落，怜尔开于此时节。常疑一如小儿花，性命所系不忍折。君不见昨夜雨，今朝风，一队惊飞返丹穴。","dynasty":"宋代","title":"金凤花"}
{"author":"文同","content":"群蹄踏空山，半夜若风雨。平明即其地，已复天上去。惟予迫大义，盍免以名捕。蟠蜗入寒壳，此岂谓安处。脱身入浩渺，固有神物护。礼谓不戴天，天知天亦许。","dynasty":"宋代","title":"走马引"}
{"author":"文同","content":"忆昔宴华堂，金徽导幽意。虽知取名贱，越礼奉君子。相期本同穴，谁复耻犊鼻。一见茂陵人，烟霄与泥滓。愿言保新爱，妾以甘自弃。恩义薄所终，多生于富贵。","dynasty":"宋代","title":"白头吟"}
{"author":"文同","content":"菀菀冥冥雨气沉，一春长是咏春阴。燕归画栋帘栊静，莺下雕栏院宇深。斗草玉钗应复约，看花金勒误重寻。谢郎风调将谁奈，独倚书床拥鼻吟。","dynasty":"宋代","title":"和子山春日雨中书事见寄"}
{"author":"文同","content":"众禽乘春喉吻生，满林无限啼新晴。南园花木正繁盛，小小大大皆来鸣。藏枝映叶复谁使，不肯停住常嘤嘤。就中百舌最无谓，满口学尽群鸟声。自无一语出于己，徒尔嘲{左口右哲}夸从横。朝朝泊我高柳上，叫破一窗残月明。幽人稳睡正酣美，无计可奈遭尔惊。少年挟弹彼谁者，安得为我来五更。","dynasty":"宋代","title":"百舌鸟"}
{"author":"文同","content":"送子入秦处，纷纷黄叶间。孤舟渡野水，疋马转遥山。明月每夜望，清风何日还。新诗慰牢落，为一破愁颜。","dynasty":"宋代","title":"酬仲几秦州道上见寄"}
{"author":"文同","content":"乘暇访闲居，临行欲所须。急沽龙口酒，忙打佛前鱼。","dynasty":"宋代","title":"游闲居院"}
{"author":"文同","content":"新霜着庭树，叶下如猛剉。萧然物容改，有若惧凌挫。砌下丹橘落，墙边紫榴破。精光竹劲健，沮丧柳怯懦。览景惜向暮，感时惊忽过。胜事实可乐，闲愁本堪唾。何当共佳客，对此酌香糯。","dynasty":"宋代","title":"新霜"}
{"author":"文同","content":"山风吹早晴，裌服觉微凛。烟云有佳尚，竹石得幽禀。闲窗覆旧局，晚阁试新品。几欲赋郊居，奇词未如沈。","dynasty":"宋代","title":"霜柏亭试墨"}
{"author":"文同","content":"壹也本西县，状貌徒磊砢。其才固难得，行有所不可。世有讵能掩，而尔辄自我。既慾焉得刚，所守实未果。抵罪当至死，其中遂水火。一为人所活，上赋何琐琐。为文好讥骂，恶吻事掀簸。逢陟与规辈，次第滋尔祸。无成困乡里，倔僵老愈叵。何烦遣相视，器识自幺麽。余因守汉中，作诗揭墓左。劝君莫学壹，学壹终坎轲。","dynasty":"宋代","title":"赵壹"}
{"author":"文同","content":"晓营金革列周遭，大纛长牙拥帐高。虎豹用韬传妙略，龙蛇供阵役群豪。言初抚处如萧纩，恩尽均时若楚醪。敢谓施行剪诸盗，亡之才比一牛毛。","dynasty":"宋代","title":"和提刑郎中阅兵之什"}
{"author":"文同","content":"公暇常来此处游，碧波巷巘解相留。翩然又向城中去，回顾溪山只自羞。","dynasty":"宋代","title":"佛头"}
{"author":"文同","content":"幸自文章亦可怜，不消一事已为贤。何如却逐虫儿去，忍耻更来王亮前。","dynasty":"宋代","title":"嘲任昉"}
{"author":"文同","content":"枯荻馓霜风，暮寒声索索。无限有微禽，捉之宿如客。","dynasty":"宋代","title":"守居园池杂题·荻浦"}
{"author":"文同","content":"净居都葺了，馀地盖斯堂。不用栽萱草，无忧可得忘。","dynasty":"宋代","title":"李坚甫净居杂题一十三首其十三北堂"}
{"author":"文同","content":"爽气浮空紫翠浓，隔江无限有奇峰。君如要识营丘画，请看东头第五重。","dynasty":"宋代","title":"长举驿楼"}
{"author":"文同","content":"僻陋为州耻不才，偃然空见两星回。只应归举谣言日，三府诸君口尽枚。","dynasty":"宋代","title":"偶成"}
{"author":"文同","content":"治庭区纭纷，斋阁简应接。身闲憙枕簟，虑静厌图牒。孤芳媚深丛，幽哢出密叶。物理兹领会，真境知可蹑。","dynasty":"宋代","title":"清阁"}
{"author":"文同","content":"黄人顿驾留天中，金鸦吐火烧碧空。炎光染云耸岌岌，旱气烁土飞蓬蓬。龙摇乾胡不作雨，虎裂渴吻燕生风。安和有术擘海水，入底一扣鲛人宫。","dynasty":"宋代","title":"苦热行"}
{"author":"文同","content":"涧水侵断桥，车马不得通。飞岚积庭礎，秋藓垂紫茸。窗纸烂溪雨，帘衣拆林风。主人殊未归，使我烟景空。","dynasty":"宋代","title":"张少愚书院"}
{"author":"文同","content":"黑云漆天雷破地，风卷雷射雨倾泻。喷崖倒壑恣颓荡，咫尺不可辨牛马。鸡豚已见逐高浪，禾稻应须没平野。莫言鱼鳖走堂厨，且看泥沙漫屋瓦。","dynasty":"宋代","title":"平云阁观雨"}
{"author":"文同","content":"轩轩任公子，本是钓鳌人。手把虹蜺竿，一举百万钧。得鳌谓无用，坐卷千丈纶。却自絓蚯蚓，浅濑收纤鳞。悠悠世上儿，不识此有神。但将俗士眼，下视穷水滨。","dynasty":"宋代","title":"寄彰明任光禄遵圣"}
{"author":"文同","content":"双双纹羽弄清漪，全得天真似尔稀。万顷沧波供口腹，一梁寒日晒毛衣。雨归别岛呕唲语，风度前滩翕呷飞。好向口流最深处，等闲休要上渔矶。","dynasty":"宋代","title":"咏凫"}
{"author":"文同","content":"士师每失官，未始有忧愠。园吏既丧妇，何尝复嗟愤。二子道义胜，一与天理顺。之人乃其徒，心迹两相近。区区赴穷塞，而使卖官酝。胸中浩然者，俗口不得问。好军此开府，遇士以恩信。若访禦戎策，请为讲三阵。","dynasty":"宋代","title":"送韩震都官监渭州酒韩近悼亡"}
{"author":"文同","content":"同昔分符守兴元，公始仗节来武信。因而出入在门下，未有三日不亲近。台移希疏狱谳少，凛凛清风满墙仞。乘闲每许陪后乘，好寺名园遍游尽。惟携茶具常幽绝，新胯珍团曾不吝。或因议事阅书画，止用小肴并浅醖。清欢雅兴自无厌，妓乐喧烦谁愿进。开张胸怀脱羁检，颜色何尝形喜愠。使威敛霁官况乐，瞥过二年如一瞬。后同先满去涪上，数月复来为属郡。再将厚荫蒙旧物，掩蔽不才宽责问。同常自念性偏僻，凡取交游最精慎。虽然众中事汎爱，仁者与亲余不忍。生平所得无几人，既已得之心自信。公家兄弟何磊落，一一光华如美瑾。顾同质状似顽石，辄簉其间袭温润。令昆强季没已久，公独康庄驰驵骏。朝廷要人办繁剧，昨不诏书催入觐。连城众口惜公去，不问鲵鲐与髫龀。烟开汉沔晓光薄，雪下褒斜寒力峻。嗟同不得送行旆，回视腰间绾双印。灙城西北有危楼，徒望高鸿寄长韵。","dynasty":"宋代","title":"送提刑司勋"}
{"author":"文同","content":"调御出火起正念，萨埵捧香生信心。二士之意在笔外，彼太古者何情深。","dynasty":"宋代","title":"孙太古辟支迦佛"}
{"author":"文同","content":"素质静相依，清香暖更飞。笑从风外歇，啼向雨中归。江令歌琼树，甄妃梦玉衣。画堂明月地，常此惜芳菲。","dynasty":"宋代","title":"和梨花"}
{"author":"文同","content":"开轩俯清溪，正在修篁内。霜筠抱冰节，爽气常四会。主人厌俗客，日与此君对。月上寒影来，满襟摇琐碎。","dynasty":"宋代","title":"金影轩"}
{"author":"文同","content":"往年曾忆过长安，短纸书名诣门下。君时延我坐终日，洒扫东轩留看画。横图巨轴不知数，但见匣中时一把。甲犹未意乙复作，门类著番开满架。使人叹羡不能已，只恨有门归隔夜。归来兀坐想精绝，念此荣观若为谢。就中寒林两大幅，此物世间谁敢价。倏然一别十五载，常向人前盛夸诧。因君奉使临敝邑，见先问此余不暇。君能为我再讲说，座上不容不俗话。如君所蓄更谁有，有亦未能无笑骂。况君累世尽清职，摹本敢来前弄诈。君今还省正擢用，异日须求作邻舍。峨巾曳屦日相谒，更欲重烦开几帊。待寻前辈用心处，款由应须频假借。每厨阅讫当便还，不敢奉欺言羽化。","dynasty":"宋代","title":"吴李坚甫中舍"}
{"author":"文同","content":"绛守园池天下夸，绍述有记词聱牙。苍官青土左右树，神君仙人高下花。远水依然尚钩带，旧门想已无靴檛。自怜俗状不能到，此去羡君专宴衙。","dynasty":"宋代","title":"送王恪司门知绛州"}
{"author":"文同","content":"朝廷皦如日，区宇清若水。殊方文教达，微品德泽被。伊人复何幸，遇此栗陆氏。茫然大虚内，蒸胡尽和气。真风浃敦俗，无所容一伪。唯宜对樽酒，酣饮乐无事。人间此昭世，得偶须自贵。无为名所劳，区区取愚谥。","dynasty":"宋代","title":"对酒"}
{"author":"文同","content":"大雪洒天表，孤峰入云端。何人向渔艇，拥褐对巑岏。","dynasty":"宋代","title":"范宽雪中孤峰"}
{"author":"文同","content":"枳棘分三径，猿猱结四邻。茂林修竹地，枕石漱流人。看雨搘藤杖，迎风卸葛巾。我来怀愧甚，衣上有红尘。","dynasty":"宋代","title":"书隐者壁"}
{"author":"文同","content":"北岸亭馆众，最先登此台。台高望群峰，万里云崔嵬。","dynasty":"宋代","title":"守居园池杂题·天汉台"}
{"author":"文同","content":"水似珠珰入，池如玉磬开。临流唯自适，鱼鸟莫相猜。","dynasty":"宋代","title":"阆州东园十咏·曲池"}
{"author":"文同","content":"鹑觚西北地鳞鳞，此处当年起战尘。见说如今沟垅下，断锋残镞属耕民。","dynasty":"宋代","title":"浅水原"}
{"author":"文同","content":"三十穷男子，其好胆气成。鸿毛在乡里，骥足本乾坤。周孔为逢揖，轲雄自吐吞。平生所怀抱，应共帝王论。","dynasty":"宋代","title":"大元观题壁"}
{"author":"文同","content":"二子共赍刀，翩翩去意豪。负才皆万选，入守定双高。上道梅薰袖，还家草映袍。须知本鸿鹄，终不在蓬蒿。","dynasty":"宋代","title":"送张郭二秀才赴举"}
{"author":"文同","content":"我昔初来见尔时，秃稍挛叶病褵褷。遮根护笋今成立，好在清风十万枝。","dynasty":"宋代","title":"筼筜谷二首·赠竹"}
{"author":"文同","content":"野径攲危入谷斜，曲岗回岭共交加。经年不到为隔水，此日独游因看花。两岸烟云闲景物，一轩泉石静生涯。自怜冠佩婴身者，直入樊笼老岁华。","dynasty":"宋代","title":"明教院"}
{"author":"文同","content":"调御出火起正念，萨埵捧香生信心。二士之意在笔外，彼太古者何情深。","dynasty":"宋代","title":"孙太古辟支迦佛"}
{"author":"文同","content":"绝壑迎朱槛，高林拂画楹。卷帘千嶂远，入座一川平。蜺彩缘云断，霞光射水明。不须夸旷望，为语谢宣城。","dynasty":"宋代","title":"临阛阁"}
{"author":"文同","content":"木杪照初日，捲帘知晓晴。轩窗无限思，图史有余清。露下蒙花重，风来泛竹轻。何须嫌五斗，持此谢渊明。","dynasty":"宋代","title":"永泰刘令清曦亭"}
{"author":"文同","content":"公馆书沈沈，烟云晚作阴。琴轩冰沼净，书阁火炉深。默坐自有得，闲行谁可寻，还应上高阁，看雪一千岑。","dynasty":"宋代","title":"公馆"}
{"author":"文同","content":"巴山楼之东，秦岭楼之北。楼上卷帘时，满楼云一色。","dynasty":"宋代","title":"守居园池杂题·望云楼"}
{"author":"文同","content":"墙宇周回院落深，日光风色净阴阴。柔条一似孙荆玉，贴地反腰衔宝簪。","dynasty":"宋代","title":"柳枝"}
{"author":"文同","content":"颈若琼钩浅曲，股如碧管深翘。湖上水禽无数，其谁似汝风标。","dynasty":"宋代","title":"郡斋水阁闲书·再赠鹭鸶"}
{"author":"文同","content":"多暇无所适，故来寻隐君。搴开压屋树，触散拥门云。状貌不妨古，言谈何太文。令人重高趣，归去每斜曛。","dynasty":"宋代","title":"访李奂山人隐居"}
{"author":"文同","content":"直栏横绝紫微阴，凭久秋光照客襟。一道山川寒色远，万家烟火夕阳深。泾滩水落君鸦集，秦岭云高断雁沉。此兴浩然须把酒，可怜难难异乡心。","dynasty":"宋代","title":"和张屯田秋晚灵峰东阁闲望"}
{"author":"文同","content":"自君之出矣，吊影度晨夕。中门一步地，未省有行迹。闺闱足仪检，常恐犯绳尺。欲寄锦字书，知谁者云的。","dynasty":"宋代","title":"自君之出矣"}
{"author":"文同","content":"挼风誇晚态，垂雨怯春寒。为问题芳意，同谁倚画栏。","dynasty":"宋代","title":"阆州东园十咏其四柳桥"}
{"author":"文同","content":"琵琶泉水碧溶溶，又见春归玉柱峰。欢绪已兰羞老大，交期将近懒游从。杏开暖萼融红蠟，柳放晴花拆白茸。赋得上林佳景尽，不知谁为荐临邛。","dynasty":"宋代","title":"官舍春日书怀"}
{"author":"文同","content":"倚杖立亭皋，寒威向晓豪。雪乾山色老，风烈树声高。残日千鸦舞，孤云一雁号。自然成感物，不觉首重搔。","dynasty":"宋代","title":"冬晚书事"}
{"author":"文同","content":"郑谷题诗处，荒凉不复知。使群来问日，景物欲归时。崖巘供清溜，亭台绕翠漪。主人怜过客，借与傲炎曦。","dynasty":"宋代","title":"余过兴州太守晁侯延之于东池晴碧亭且道其所"}
{"author":"文同","content":"湖水碧溶溶，寒漪四望通。龟鱼游浩渺，凫鹜下虚空。爽气吟窗外，清光钓艇中。一襟时自快，多谢北轩风。","dynasty":"宋代","title":"夏日翠漪堂"}
{"author":"文同","content":"日日望车马，君当何日还。谈谐思衮衮，篇什爱关关。大道风埃恶，长河冰雪顽。相招早来此，拟欲问南山。","dynasty":"宋代","title":"寄彦思时在长安言游终南"}
{"author":"文同","content":"东城兀高峰，爽气浮翠微。霞光射岩壁，中有寒泉飞。上方金仙家，煌煌启双扉。栏干出云表，目可了四围。我来久不下，幡影移斜晖。风吹月中桂，天香满人衣。远渚凫雁落，前岭牛羊归。尚此恋幽胜，不能手聊挥。","dynasty":"宋代","title":"飞泉山寺"}
{"author":"文同","content":"孤峰露苍骨，疏木耸坚干。高堂挂虚壁，爽气来不断。","dynasty":"宋代","title":"秋山"}
{"author":"文同","content":"一絙危磴绕峥嵘，上彻幽深入化城。烟外川原谁绣画，云中楼阁自阴晴。老僧高论都无者，古佛真身宛若生。闻道军持新呪水，愿倾涓滴洒尘缨。","dynasty":"宋代","title":"无为山寺"}
{"author":"文同","content":"曾读契嵩辅教编，浮屠氏有不可忽。后于京师识怀琏，彼上人者尤奇掘。余尝从容问其友，琏复为余道民讷。是三大士才过人，所畜岂肯吾儒屈。文章汪洋道义富，不止区区事其佛。余思此等更谁似，蜀有人焉颇超越。成都敏行字无演，所谓万星中一月。想嵩琏讷见须避，不尔往往被呵咄。通禅晓律两无碍，前会定预耆阇崛。群经列史固汗漫，独泛其深仍出没。外之所精者书画，不问不语常若吃。计其夏腊殊未几，在大众中诚突兀。余守陵阳至穷陋，雨浸一春泥汩汩。英磎硗磝磴道嶮，行客欷歔上崷崒。无演冲冒独不顾，来款余门手持谒。呼之使前见已喜，相貌圆满藏神骨。清谭坐久愈飘洒，顿遣尘襟落如拂。新诗古文览嘉贶，气格俊健凌霜鹘。观其衮衮出论议，收敛便可与簪笏。试将邀之使从仕，笑指此顶安更发。日招与语自无厌，何乃告去苦仓卒。西城晓日照高岭，倒搭乾陀入深樾。师归常宜见嘉佑，此老心中已无物。好音相与频寄惠，余在空山正伊郁。","dynasty":"宋代","title":"送无演归成都"}
{"author":"文同","content":"碾薄{左禾右弋}圆粉色匀，一枝寒艳恼青春。晓来带雨四厢下，恰似蓬莱见太真。","dynasty":"宋代","title":"和子山种花"}
{"author":"文同","content":"严风吹玉柱，有客动归装。古道转危孤，全家行晓霜。休嗟游薄宦，且喜拜高堂。会合知何所，春江泛楚艎。","dynasty":"宋代","title":"送钱规判官归蜀觐遂之岳阳"}
{"author":"文同","content":"陵阳官居遇久旱，发喘浑如起新病。已惊赤日晨可畏，更恨炎风午尤盛。徒嗟禾黍尽焦落，无奈蝇虻转豪横。安得神龙驾九宵，大注满倾如倒井。","dynasty":"宋代","title":"不雨"}
{"author":"文同","content":"繁上先生教子时，义方题榜贴亭楣。当年此地开师席，今日其言入制词。乡里共传为盛事，鬼神相助使前知。后人若续成都记，第一详书不可遗。","dynasty":"宋代","title":"周思道如诏亭"}
{"author":"文同","content":"西风吹北山，晚日晒新雨。岚光发岩岫，草木纷可数。翠壁倚万丈，白云横一楼。待访餐霞人，斯游欲谁与。","dynasty":"宋代","title":"新晴望北山"}
{"author":"文同","content":"沈沈敞幽轩，耸耸列寒柏。清音纳窗户，爽气逼枕席。主人重端劲，坐若对佳客。时复下抚摩，破藓交履迹。此意乃如是，来者当爱惜。大厦须良材，相期早千尺。","dynasty":"宋代","title":"子骏运使八咏堂·柏轩"}
{"author":"文同","content":"无时来见袭，有地更临高。坐客清谈起，纷纷落麈毛。","dynasty":"宋代","title":"阆州东园十咏其二清风台"}
{"author":"文同","content":"巫峡乘轺去，涪江拥节还。方来赴京兆，又出领潼关。髀肉川涂瘦，颠毛案牍斑。音容今遂已，清血为公潸。","dynasty":"宋代","title":"张林宗司勲挽诗三首"}
{"author":"文同","content":"磴道循城近，垣墙占地幽。轩窗谁指画，砚席我优游。不许簿书到，恐为图史羞。此心元自适，何处欲忘忧。","dynasty":"宋代","title":"忘忧堂"}
{"author":"文同","content":"前年为郡得陵时，不谓其州陋如此。萧条官宇岩岭上，零落民家坑谷里。西城初入已可厌，窃谓岂堪余所止。幸逢之彦倅郡事，日月渐深殊可喜。予以所禀至迂谬，君亦恬然尤自委。每来聚议一朝罢，各云掩门归隐几。虽然有时亦为会，此事可知谁得已。酒肴粗粝妓乐可，况复譊譊满公使。惟于试茶并看画，以此过从不知几。幕中有客乃佳士，爱遣高谈听亹亹。如斯共处五百日，索寞情怀未尝起。君今官满忽先去，撩动予愁安可柅。英溪长亭一挥手，自此吴蜀五千里。谓言川江会北固，中亦有船多上水。愿君因出到金山，遇此莫忘批纸尾。","dynasty":"宋代","title":"送通判喻郎中"}
{"author":"文同","content":"崔觐者高干，梁州城固人。读书不求官，但与耕稼亲。夫妇既已老，左右无子孙。一日召奴婢，尽又田宅均。俾之各为业，不用来相闻。遂去隐南山，杂迹麋鹿群。约曰或过汝，所给我为陈。有时携其妻，来至诸人门。乃与具酒食，啸咏相欢欣。山南郑余庆，辟之为参军。见趣使就职，漫不知吏文。已复许谢事，但谓长者云。补阙王直方，本觐之比邻。文宗时上书，召见蒙咨询。荐觐有高行，用可追至淳。诏授起居郎，褒斜走蒲轮。辞疾不肯至，高风概秋旻。我昨过其县，裴回想芳尘。访问诸故老，寂无祠与坟。斯人久不竞，薄夫何由敦。此县汉唐时，诸公扬清芬。刻诗子坚庙，来者期不泯。","dynasty":"宋代","title":"崔觐诗"}
{"author":"文同","content":"鬓云双堕给明珠，窄窄罗裙短短襦。闲把花枝起新样，满调金粉画文四输。","dynasty":"宋代","title":"偶题"}
{"author":"文同","content":"百尺压城端，飞檐欲上搏。湖光摇埤堄，山影转栏杆。秀野含春煦，乔林拥暮寒。回头大岷雪，千仞玉巑岏。","dynasty":"宋代","title":"彭州南楼"}
{"author":"文同","content":"潜流蔽荒壤，嘉惠郁所施。邑人念远汲，视此无以为。苏君作之令，大利收前遗。一日会众锸，兹焉发清漪。既已就新甃，瓶缶何累累。尽言彼污浊，岂尔同甘滋。比户获美饮，颂君皆一辞。何以纪君德，是泉无涸时。","dynasty":"宋代","title":"蓬溪苏令均利泉"}
{"author":"文同","content":"险道人幽邃，深溪转岑寂。苍烟郁孤岩，秀石围断壁。古藓甃碧润，寒泉洒清滴。谁能厌尘襟，兹可供洗涤。","dynasty":"宋代","title":"琵琶泉"}
{"author":"文同","content":"绳床拥敝禂，初起发未栉。南窗展书卷，就暖读寒日。门前绝车马，薄暮垂片席。短墙挂纤蔓，幽鸟啄红实。群蜗恶积雨，缭绕篆空壁。男儿处贫贱，举首宇宙窄。翩翻枪榆鸠，宛转匿絮虱。妻孥竞相笑，憔翠守文笔。","dynasty":"宋代","title":"贫居"}
{"author":"文同","content":"侧身入穷阎，跼影守环堵。日高齿未嚼，风劲骭犹露。胡为迫冻饿，此道吾所素。出每驾鸡栖，归仍伏龙具。原生本非病，董子盖不遇。谁将斗升水，活此辙中鲋。不见裹粮人，欲死者亦屡。徒自讽诗书，区区立名誉。","dynasty":"宋代","title":"贫士行"}
{"author":"文同","content":"黑云漆天雷破地，风卷雷射雨倾泻。喷崖倒壑恣颓荡，咫尺不可辨牛马。鸡豚已见逐高浪，禾稻应须没平野。莫言鱼鳖走堂厨，且看泥沙漫屋瓦。","dynasty":"宋代","title":"平云阁观雨"}
{"author":"文同","content":"陵阳郡事全稀少，懒守长赢半日闲。晚后须来上高阁，就中无厌是云山。","dynasty":"宋代","title":"平云阁偶作"}
{"author":"文同","content":"寒风酸号月惨苦，枭飞狐鸣满墟墓，丛棘乱礓翳野雾。古社秃剥倒枯树，下有三鬼相啸聚，初行谁家作{外门内主}忤。痛热肿痒快呕吐，塞噎咽喉胀脐肚，呼巫召觋使咒诅。翁惊妪忙设赛具，茅盘草舡置五咱，饭盂炙串狼籍布。相共收敛各执去，方此危坐歠且哺，忽尔相见生畏怖。有神杰然驾巨牯，前诃后拥役二竖，此神噉鬼充旦暮。其腹尚馁色躁怒，鬼遥见之悉失措，竄匿不暇相告论。酒倾肉落杂秽污，魄魂飞荡身偃仆。一入木底只四据，一尚把盏愕以顾，一自隐蔽捩眦觑。神用气摄缚束固，前死入吻无十步。计之嚼嚼或味饫。蒲生胡为适尔遇，画之满卷无一误，笔墨丑怪实可惧。持以赠余子何故，摇手不取一钱赂。他日乞诗者尤屡，试为言之写其故。","dynasty":"宋代","title":"蒲生钟馗"}
{"author":"文同","content":"逼帘呈素艳，入座荐清香。何以陪暑饮，对之飞玉觞。","dynasty":"宋代","title":"蒲氏别墅十咏·白莲堂"}
{"author":"文同","content":"不惜将黄金，争头买颜色。妾貌自可恃，谁能苦劳力。","dynasty":"宋代","title":"王昭君"}
{"author":"文同","content":"青鸟客馆之车轩，前对长江隔层嶂。欹危一径入林外，竹栅茅檐俨相向。爱其生事亦自足，牛羊纵横鸡犬放。安得与尔号比邻，为作野歌供吹唱。","dynasty":"宋代","title":"青鸟"}
{"author":"文同","content":"山人高迹若孤云，聊问太虚求所止。昨因随风起西北，翩然远堕三隅里。揽之不住瞥尔去，瞬息谁知几千里。东游必定遇鸿蒙，请问无为最深旨。","dynasty":"宋代","title":"送牟太素山人"}
{"author":"文同","content":"深碧长条浅紫芽，晓丛无数傲霜华。只应耻在江梅后，未著叶时先放花。","dynasty":"宋代","title":"正月八日峡中新花"}
{"author":"文同","content":"崔觐者高干，梁州城固人。读书不求官，但与耕稼亲。夫妇既已老，左右无子孙。一日召奴婢，尽又田宅均。俾之各为业，不用来相闻。遂去隐南山，杂迹麋鹿群。约曰或过汝，所给我为陈。有时携其妻，来至诸人门。乃与具酒食，啸咏相欢欣。山南郑余庆，辟之为参军。见趣使就职，漫不知吏文。已复许谢事，但谓长者云。补阙王直方，本觐之比邻。文宗时上书，召见蒙咨询。荐觐有高行，用可追至淳。诏授起居郎，褒斜走蒲轮。辞疾不肯至，高风概秋旻。我昨过其县，裴回想芳尘。访问诸故老，寂无祠与坟。斯人久不竞，薄夫何由敦。此县汉唐时，诸公扬清芬。刻诗子坚庙，来者期不泯。","dynasty":"宋代","title":"崔觐诗"}
{"author":"文同","content":"翠羽攒何密，青丸缀实繁。谁知人与木，俱是太清孙。","dynasty":"宋代","title":"李坚甫净居杂题一十三首·桧轩"}
{"author":"文同","content":"此景绝可爱，丛筠挺修竿。侵帘复映幌，悴影何檀乐。霜威忌晚秀，雨气矜晴寒。每向极静时，幽禽发清弹。自无车马尘，飞来泊琅玕。宜遣老铃下，日日申平安。","dynasty":"宋代","title":"子骏运使八咏堂·竹轩"}
{"author":"文同","content":"山郡上元荣乐事，大开金地作遨场。烟云向晓谁教霁，灯烛乘春自有香。紫陌荧煌随步远，彩棚佳丽斗眉长。游人莫惜酬高直，买取银蟾一寸光。","dynasty":"宋代","title":"依韵和张推官元夕"}
{"author":"文同","content":"峦岭附梁山，汀洲随汉水。秋容上屏障，左右二百里。此景谁能论，残霞独凭几。","dynasty":"宋代","title":"兴元府园亭杂咏·四照亭"}
{"author":"文同","content":"霜重水落岸有冰，江豚乘寒弄晴日。摇波拍浪乍群起，尾厚喙长鬐鬣赤。鱼人清晓横巨舟，一举大网凡数头。想君盘筋已厌足，何不略遣来陵州。","dynasty":"宋代","title":"史少讷见许江豚未得以诗戏"}
{"author":"文同","content":"枕带索春思，窗纱漏晓光。蟏蛸伤远别，鶗鳺感流芳。妆匣蒸残粉，薰炉试旧香。洞房灯烛外，只有梦悠扬。","dynasty":"宋代","title":"春闺"}
{"author":"文同","content":"君莫怪我不读书，君莫笑我不饮酒。更精文史岂足用，渐老欢娱复何有。负郭安得二百亩，举家已聚三十口。且来伴我数月闲，未几区区又西走。","dynasty":"宋代","title":"呈里中诸友"}
{"author":"文同","content":"水从前岩来，转入后溪去。中间载酒下，各到客前住。醉后皆恍然，再来无觅处。","dynasty":"宋代","title":"兴元府园亭杂咏武陵轩"}
{"author":"文同","content":"许生虽学李营丘，墨路纵横多自出。交柯挥霍裴旻剑，乱蔓淋漓张晓笔。","dynasty":"宋代","title":"许道宁寒林"}
{"author":"文同","content":"盘盘翠城山，君在城中住。溪流第索转，冈势复回互。苍林无春冬，啼鸟常旦暮。漠漠领头云，霏霏岩底务。中间列亭榭，佳景实天付。物象皆自然，人巧谁能寓。浮生欲何事，有此即乐处。况君弟兄贤，信道各已固。诗书诲儿侄，觞豆燕逢遇。敢问彼簪裾，何发此巾屦。","dynasty":"宋代","title":"王会之秀才山亭"}
{"author":"文同","content":"昼蝇方少夜蚊多，摇脱霜纨奈热何。独向中庭待明月，一身清露泻金波。","dynasty":"宋代","title":"暑夕待月庭下夜深方归"}
{"author":"文同","content":"上方梯磴绕岩头，谁就孤高更起楼。直望汉江三百里，一条如线下洋州。","dynasty":"宋代","title":"中梁山寺"}
{"author":"文同","content":"故园修竹绕东溪，占水侵沙一万枝。我走宦途休未得，此君应是怪归迟。","dynasty":"宋代","title":"忽忆故园修竹因作此诗"}
{"author":"文同","content":"四首秦僧绝论，一篇楚客离骚。读罢却弹流水，先生此兴尤高。","dynasty":"宋代","title":"郡斋水阁闲书·流水"}
{"author":"文同","content":"常惭无才动有权，十年乡里但留连。养成答飒人应笑，学得支离自谓贤。三馆旧游层汉上，一麾今守乱峰前。幸逢别驾如张轨，免对苏章说二天。","dynasty":"宋代","title":"寄张郎中"}
{"author":"文同","content":"山风吹早晴，裌服觉微凛。烟云有佳尚，竹石得幽禀。闲窗覆旧局，晚阁试新品。几欲赋郊居，奇词未如沈。","dynasty":"宋代","title":"霜柏亭试墨"}
{"author":"文同","content":"绕树垂萝荫曲堤，暖烟深处乱禽啼。何人来此共携酒，可惜拒霜花一溪。","dynasty":"宋代","title":"北郭"}
{"author":"文同","content":"冰霜满清汉，此地送君归。天涯作远别，怀抱殊依依。短亭临灙水，杨柳长条稀。道傍有寒梅，幽香扑人衣。折以持赠君，爱之含春晖。酒罢不可留，晚鸿随马飞。","dynasty":"宋代","title":"送窦佥判同年"}
{"author":"文同","content":"高原濯濯弄春晖，金碧冠缨彩绘衣。石溜泻烟晴自照，岩枝横月夜相依。有时勃窣盘跚舞，忽地钩輈格磔飞。寄语人间用矰缴，瑶台鸾凤好同归。","dynasty":"宋代","title":"锦鸡"}
{"author":"文同","content":"西乡巴岭下，嶮道入孱颜。使骑到荒驿，野禽啼乱山。问民青霭里，访古白云间。几日南城路，新诗满轴还。","dynasty":"宋代","title":"寄子骏运使"}
{"author":"文同","content":"沈沈敞幽轩，耸耸列寒柏。清音纳窗户，爽气逼枕席。主人重端劲，坐若对佳客。时复下抚摩，破藓交履迹。此意乃如是，来者当爱惜。大厦须良材，相期早千尺。","dynasty":"宋代","title":"子骏运使八咏堂·柏轩"}
{"author":"文同","content":"日落云四起，牛羊下高原。今夜宿何处，孤烟生远村。寥寥岩狖响，扰扰林鸦喧。危坐欲终夕，此意将谁论。","dynasty":"宋代","title":"宿田家"}
{"author":"文同","content":"紫藓装花帽，红藤缠臂{左巾右鞲去革}。被谁留断拍，长舞不教休。","dynasty":"宋代","title":"山堂前庭有奇石数种其状皆与物形相类在此久"}
{"author":"文同","content":"一襟初觉晚霜清，短鞚垂头任马行。斜日敛回疏木影，急风收断落泉声。望穷好景番番别，题遍新诗阕阕精。终是教人伏潘令，许多才调赋西征。","dynasty":"宋代","title":"依韵和图南五首·晚泊金牛"}
{"author":"文同","content":"一生自守至如此，惟道外皆非所亲。顾已通塞尽有命，是身可忍求因人。","dynasty":"宋代","title":"重送"}
{"author":"文同","content":"东风何事力犹微，凛凛边寒犯客衣。旧雪未消新雪下，南园春色几时归。","dynasty":"宋代","title":"春寒"}
{"author":"文同","content":"河北扼虏要，定武承其咽。分道宿劲兵，望之为中权。朝廷倚注地，择用须材贤。黠猃詟所闻，射猎不敢边。兹焉势愈重，岂谓甲马然。将军庙堂老，御史蓬瀛仙。合谋运潜略，胜气压古燕。惟当陪缓带，壶觞铃阁前。","dynasty":"宋代","title":"送周介之学士通判定州其二"}
{"author":"文同","content":"客从长安来，厚纸封小轴。题云此奇画，寄赠公或蓄。开之挂高壁，烂绢止一幅。中有两骆驼，气韵颇不俗。大驼载半髀，正面颈愈曲。小驼方就乳，蹲身脚微跼。一马立其后，才露头与足。三犬乃子母，共卧衔脔肉。老胡抱朱旗，状貌何狠愎。端然立高岸，势若不可触。定是虏中酋，华旃盖鲜服。不知何所来，随从无一仆。初谁作此画，精妙亦可录。应余右方在，次第不止独。更愿君访来，我肯万钱赎。","dynasty":"宋代","title":"谢友人寄画"}
{"author":"文同","content":"晚泊昝公溉，船头余落晖。携家上岸行，爱此风满衣。村巷何萧条，四顾烟火稀。问之曰去岁，此地遭凶饥。斯民半逃亡，在者生计微，请看林木下，墙屋皆空围。好田无人耕，惟有荆棘肥。至今深夜中，鬼火流清煇。众稚闻此语，竞走来相依。错莫惊且哭，牵挽求速归。","dynasty":"宋代","title":"昝公溉"}
{"author":"文同","content":"白水满方湖，山中好秋色。逋翁促瑶轸，来坐湖水侧。临风起高调，此兴浩无极。波静戢游鳞，云空矫飞翼。萧条变林野，万籁一以息。且莫缓商弦，令人涕横臆。","dynasty":"宋代","title":"吾友务深有叹琴之什运使子骏答之佳章务深亦"}
{"author":"文同","content":"骠骑极豪侈，后房多艳姬。可怜张净琬，不识半酣时。","dynasty":"宋代","title":"张净琬"}
{"author":"文同","content":"巫山高，高凝烟，十二碧簪寒插天。危岩绝壁已飞动，况复下压万丈之苍渊。波冲浪激作深井，虎眼彻底一漩。长风澒涌发滟澦，恶色怒势因谁然。我欲截中流，虹梁莫得施{左虫右连}蜷。东西相远望不到，两目欲断心将穿。回看高唐庙下洒灵雨，遣我归意常翩翩。","dynasty":"宋代","title":"巫山高"}
{"author":"文同","content":"不惜将黄金，争头买颜色。妾貌自可恃，谁能苦劳力。","dynasty":"宋代","title":"王昭君"}
{"author":"文同","content":"浮世期云尽，清都位欲传。秉珪徒请命，脱躧遂登仙。遗泽流天下，重光照柩前。几时来甲观，更待一千年。","dynasty":"宋代","title":"仁宗皇帝挽诗十首"}
{"author":"文同","content":"何事当清世，归来咏考槃。近闻新住处，不似在长安。","dynasty":"宋代","title":"李坚甫净居杂题一十三首·静居"}
{"author":"文同","content":"南山有乌鸟，生子层崖巅。戢戢新羽成，相将弄晴烟。朝饥集垅土，暮渴来岩前。托居深林中，自足终尔年。胡为去所仍，无乃甘叶捐。却爱庭树好，群飞投碧圆。高枝踏未稳，身已随潜弦。因知万物理，主者持默权。凡云爱此命，生死期已然。出入既有定，何叹于后先。","dynasty":"宋代","title":"乌生八九子"}
{"author":"文同","content":"能诗何水曹，眼不识杯铛。而我岂解吟，亦得不饮名。持此以立世，可笑实浪生。","dynasty":"宋代","title":"不饮自嘲"}
{"author":"文同","content":"岩头漠漠卫卿云，谷口纷纷张楷雾。安得钩梯上石龟，欲看明星洗头处。","dynasty":"宋代","title":"华山"}
{"author":"文同","content":"烟峦彩翠霜林红，层楼复阁云雾中。襟怀太爽睡不得，一夜满山铃铎风。","dynasty":"宋代","title":"中梁山寺"}
{"author":"文同","content":"治道区纭纷，斋阁简应接。身闲意枕簟，虑静厌图牒。孤芳媚深丛，幽哢出密叶。物理兹领会，真境知可蹑。","dynasty":"宋代","title":"清阁"}
{"author":"文同","content":"逼帘呈素艳，入座荐清香。何以陪暑饮，对之飞玉觞。","dynasty":"宋代","title":"蒲氏别墅十咏·白莲堂"}
{"author":"文同","content":"层崖垂空石壁牢，上有大木百丈高。古荔全身裹铁甲，顽姜满腹铺金毛。空根老蟒露拥肿，曲蘖怪𪀢争呼嗥。一朝壮士挥巨斧，无限随死蓬与蒿。","dynasty":"宋代","title":"伐枯株"}
{"author":"文同","content":"一问此孤高，苍苍欲上摩。有时临缥缈，尽日对嵯峨。绝底秋阴重，危层晚照多。无由从隐者，空自愧云萝。","dynasty":"宋代","title":"揖山阁"}
{"author":"文同","content":"黄崖大洞埋古云，入去所履平如席。其中玉髓尽可餐，只恐归来变为石。","dynasty":"宋代","title":"黄崖洞"}
{"author":"文同","content":"南园避中伏，意适晚忘归。墙外谷云起，檐前山雨飞。兴余思秉烛，坐久欲添衣。为爱东岩下，泉声通翠微。","dynasty":"宋代","title":"六月十日中伏玉峰园避暑值雨"}
{"author":"文同","content":"东丘老人眉有毫，皮肉光润牙龄牢。自云新年九十九，须发白者无一毛。问之吾术本无有，咽津纳息徒嘈嘈。莫将元气佐喜怒，自然所得春秋高。吾尝行之五十载，此事至易曾不劳。饮之以酒谢使使去，手足轻利如猿猱。尝闻唐人柳公度，八十许岁精力豪。其言与人亦如此，老人无乃斯人曹。","dynasty":"宋代","title":"东丘老人"}
{"author":"文同","content":"促促开幽沼，涓涓引细渠。无由安岛屿，才可活龟鱼。秀荇新宜食，圆荷净好书。时来坐高柳，濯足荫扶疏。","dynasty":"宋代","title":"幽沼"}
{"author":"文同","content":"于世已无用，何苦爱读书。自笑身许大，所处如蟫鱼。编简补断烂，卷轴收残余。又锁十余箧，作数随行书。","dynasty":"宋代","title":"行李载书成咏"}
{"author":"文同","content":"吏人已散门阑静，公事才休耳目清。窗下好风无俗客，案头遗集有先生。文章简要惟华衮，滋味醇醲是太羹。也待将身学归去，圣时争奈正升平。","dynasty":"宋代","title":"读渊明集"}
{"author":"文同","content":"天地生奇兽，朝廷宠近臣。覆鞍须用此，投网为何人。梨栗恩虽厚，云山梦想频。烦君远相惠，时为一沾巾。","dynasty":"宋代","title":"谢夏文州寄金线狨"}
{"author":"文同","content":"一觉落天梦，遂吟招隐诗。携家异乡去，变服散人为。郿坞云开后，圭峰月上时。清秋此高兴，琴酒问同谁。","dynasty":"宋代","title":"送张朴翁归盩厔"}
{"author":"文同","content":"閒居闭穷巷，拙者诚所宜。掩书坐前楹，默与天理期。是时新雨收，物物含秋姿。疏檐正残日，曲几方凉颸。群雀下空阶，逐逐顾且随。微虫出幽隙，绕绕行复飞。疏篁挺坚劲，不并草木衰。丛兰吐芬芳，岂畏霜露知。观此动与植，一一全天资。因念物禀生，有性各异持。夫人为灵者，仁义实所尸。胡为智巧役，所有日夜隳。不能保其元，妄事纷扰为。汲汲以就死，所耗无纤釐。还本既不完，何用冠且衣。余因激所遇，揽笔成此诗。庶哉学者心，读已而悟兹。","dynasty":"宋代","title":"秋居览景因感所事"}
{"author":"文同","content":"九陇山人文父后，心闲身健两谁如。玉函经外传奇诀，画戟门前创隐居。入鼎灵丹黄似橘，隔墙凡境臭如帤。何时再到高柟下，倚遍清阴听道书。","dynasty":"宋代","title":"杨山人草堂"}
{"author":"文同","content":"天地生奇兽，朝廷宠近臣。覆鞍须用此，投网为何人。梨栗恩虽厚，云山梦想频。烦君远相惠，时为一沾巾。","dynasty":"宋代","title":"谢夏文州寄金钱狨"}
{"author":"文同","content":"风吹两岸菰蒲乾，日洒一汀凫鹜寒。夜深霜月照湖水，须上此桥凭画栏。","dynasty":"宋代","title":"天汉桥"}
{"author":"文同","content":"一色阴云蔽晓空，粉英琼屑乱茸茸。不知游骑将何处，已失南城玉柱峰。","dynasty":"宋代","title":"初雪"}
{"author":"文同","content":"宝辂嬉游少，珠宫艺学优。仙毫媚风帛，睿藻焕星钩。天极推神历，兵防演秘谋。飙流今已矣，长共谷林秋。","dynasty":"宋代","title":"仁宗皇帝挽诗十首其四"}
{"author":"文同","content":"忆在南邛日，家君此忽亡。公时帅本道，力为济归丧。贱息将何报，深恩不可忘。如今每念及，惟有泪浪浪。","dynasty":"宋代","title":"吕惠穆挽诗四首"}
{"author":"文同","content":"石磴抱城回，入竹见虚槛。前望佳景多，倚筇聊此暂。","dynasty":"宋代","title":"守居园池杂题·涵虚亭"}
{"author":"文同","content":"林下览清旷，此怀殊不羁。散行轻帻便，独酌小瓯宜。自可追三乐，何须作五噫。世情歌笑外，纷扰意何为。","dynasty":"宋代","title":"墅居"}
{"author":"文同","content":"久不到东谷，晚晴欣细履。阴阴夹路木，溅溅落溪水。幽涎界屏粉，乱喙刻窗纸。兀坐忘所归，烟云逼人起。","dynasty":"宋代","title":"东谷独往"}
{"author":"文同","content":"天师携此种，至自上饶远。当时十七树，高干倚孤巘。苍蓬蒺藜大，紫壳槟榔软。蜀部名果中，推之为上选。","dynasty":"宋代","title":"天师栗"}
{"author":"文同","content":"柔条缀繁英，拥架若深洞。是处欲清香，凭风为持送。","dynasty":"宋代","title":"守居园池杂题·茶蘼洞"}
{"author":"文同","content":"群峰绕高轩，四望如城密。晴岚逼窗户，净若新洗熨。杳杳其中人，衣襟照寒碧。临风设横几，萧洒坐终日。门前车马道，扰扰乱如虱。转眼不复观，长歌傲簪绂。","dynasty":"宋代","title":"黄功垂秘书岚城阁"}
{"author":"文同","content":"层崖莹青瑶，泠滑不可扪。秋光发净照，林影摇晴暾。飞瀑涤吟肺，垂萝清饮魂。惟忧渍愁霖，碎藓来相痕。","dynasty":"宋代","title":"鉴崖"}
{"author":"文同","content":"不得荥阳遂失秦，始知成败尽由人。可怜一掷赢天下，只使黄金四万斤。","dynasty":"宋代","title":"读史"}
{"author":"文同","content":"霜重水落岸有冰，江豚乘寒弄晴日。摇波拍浪乍群起，尾厚喙长鬐鬣赤。鱼人清晓横巨舟，一举大网凡数头。想君盘筋已厌足，何不略遣来陵州。","dynasty":"宋代","title":"史少讷见许江豚未得以诗戏"}
{"author":"文同","content":"可笑为官太徼阔，养愚藏拙在深山。君看处置繁难者，日夜经营心不闲。","dynasty":"宋代","title":"可笑口号"}
{"author":"文同","content":"莫折花，花好亦自喜。勿谓花无言，请以君心酌花意。君容待花转丰艳，花枝因君愈憔悴。莫折花，任花飞落地。但对春风倚芳树，长遣香英伴君醉。","dynasty":"宋代","title":"莫折花"}
{"author":"文同","content":"马行如疾轮，十里去寻春。盎盎日光丽，鲜鲜云色新。楼台出花木，道路夹松筠。欲买前村酒，陶然作醉人。","dynasty":"宋代","title":"寻春"}
{"author":"文同","content":"四首秦僧绝论，一篇楚客离骚。读罢却弹流水，先生此兴尤高。","dynasty":"宋代","title":"郡斋水阁闲书·流水"}
{"author":"文同","content":"披衮才凭几，跻阶忽受同。哀文铺帝业，谥册讲仁功。竭蹷趋群后，号咷动两宫。铭旌来巩洛，万里卷悲风。","dynasty":"宋代","title":"仁宗皇帝挽诗十首"}
{"author":"文同","content":"尽知人钩曲，独见君钩直。年年此矶上，万掣无一得。持竿只自苦，吞饵何尝识。试效人所为，君鱼不胜食。","dynasty":"宋代","title":"夏秀才江居五题·直钩矶"}
{"author":"文同","content":"茂林斑若锦，秀巘矗如屏。底处供登览，阑干在杳冥。","dynasty":"宋代","title":"阆州东园十咏·锦屏阁"}
{"author":"文同","content":"不惜将黄金，争头买颜色。妾貌自可恃，谁能苦劳力。","dynasty":"宋代","title":"王昭君其一"}
{"author":"文同","content":"湖山碧溶溶，寒漪四望通。龟鱼游浩渺，凫鹜下虚空。爽气吟窗外，清光钓艇中。一襟时自快，多谢北轩风。","dynasty":"宋代","title":"夏日翠漪堂"}
{"author":"文同","content":"当年读书处，古寺拥群峰。不改岁寒色，可怜门外松。有僧皆老大，待客转从客。又下白云去，楼头敲暮钟。","dynasty":"宋代","title":"重过旧学山寺"}
{"author":"文同","content":"雨后溪水急，晴光郁如浮。高林放繁阴，黮黮幢盖稠。麦熟桑椹好，撩乱黄栗留。咿咿动新蜩，呴呴啼乳鸠。晚策贪静境，缓带成独游。照影俯回渊，濯足临漫流。愿言怀世虑，逐此萧洒休。定知今夕梦，不作尘土忧。","dynasty":"宋代","title":"新晴事溪树阴洒然鉴景成韵"}
{"author":"文同","content":"轻烟漠漠雨斜斜，无事常教放两衙。问客江边求好古，倩人山里觅奇花。新蔬宛宛生晴圃，浅溜涓涓出暖沙。入夏杯盘须准备，绕畦亲灌邵平瓜。","dynasty":"宋代","title":"依韵和蒲诚之春日即事"}
{"author":"文同","content":"春院阴阴翠霭低，春庭寂寂晓光迷。花间蜂去抱黄粉，苔上燕来衔绿泥。两行高梧初荫合，一翻新草恰生齐。微禽已识幽人意，飞下栏干向里啼。","dynasty":"宋代","title":"春庭"}
{"author":"文同","content":"君无彭泽五十亩，我有谪仙三百杯。闻道山中足春意，满壶聊为拨新醅。","dynasty":"宋代","title":"送酒与吕令答所示诗"}
{"author":"文同","content":"奇礓巑岏倚秋江，俗眼过几多所忽。风霜锻链愈坚重，怒浪喷激不可没。富春山人好尚古，见此便以作吾物。镌鑱牵挽置庭下，犀角鲸牙蛟蜃骨。精金凝滑露筋膂，老玉磥砢开窍窟。狂螭奔拿势夭矫，猛兕抟生气蓬勃。山人夸我谓如此，欲我诗之惭拙讷。何当走到山人家，抚月摩烟观突兀。","dynasty":"宋代","title":"富春山人为予道其所获石于江中者状甚怪伟欲"}
{"author":"文同","content":"春难度。池浮花，墙拥絮。枕书睡，树阴午。日长几何万尺许。春难度。","dynasty":"宋代","title":"和杨仲轲春难度其三"}
{"author":"文同","content":"落日照容谷，寥然官署秋。开帘临绝巘，凭几对寒流。古意深中得，诗中静外游。三年多少景，满箧是冥搜。","dynasty":"宋代","title":"秋日寄吕永寿微中"}
{"author":"文同","content":"春工运潜巧，是处有行迹。庭梢发新颍，岩溜融暖脉。晴湖影拨刺，晓树音格磔。须知玉峰下，日有寻芳客。","dynasty":"宋代","title":"吟春"}
{"author":"文同","content":"出门相与望横参，露浥幧头冷逼簪。驿在金堆随涧远，路经铜冶入烟深。过桥住马应回首，上岭闻猿想动心。胜事莫过文酒乐，此时销得各沉吟。","dynasty":"宋代","title":"依韵和图南五首·金牛相别呈诚之"}
{"author":"文同","content":"之人勃海后，所尚亦潇洒。不承春秋学，乃好水墨画。鹅溪吾乡里，有绢滑如砑。君凡几多笔，为我秃数把。","dynasty":"宋代","title":"隽老水墨"}
{"author":"文同","content":"荒途涉沮洳，危岭升坡阤。爱此清净居，不倦来往多。山僧见余喜，颠倒披乾陀。引我坐前轩，山果丹碧罗。食已步野径，新柔踏晴莎。就石枕古棱，依松执长柯。是夕乃宿此，东山吐圆波。夜久不能寐，禽虫伴幽哦。达旦鸣落叶，固非俗士歌。岩猿与溪鸟，应笑频经过。","dynasty":"宋代","title":"宿超果山寺"}
{"author":"文同","content":"向晚欲雪天气阴，木叶乱飞杂归禽。城头徒倚待飘洒，东北万里皆云林。","dynasty":"宋代","title":"待雪"}
{"author":"文同","content":"大岷西南镇，岩壑天下秀。厥初造此者，以作神仙囿。相如子云没，李杜继其后。欲赋俱未敢，于祠怯轻构。阎君通方士，才力谁可斗。驱联入健笔，万状无一漏。骎骎语趫劲，骏杂驰骤。太华杨已拙，天台孙亦谬。示余读数过，惊耸肩缩脰。勉为成短章，聊酬君意厚。","dynasty":"宋代","title":"阎君见示岷山赋因为小诗谢之"}
{"author":"文同","content":"断巘渌溪边，危亭翠壁前。轩窗谁是客，诗酒自称仙。远壑春藏雨，长波昼起烟。吏人休报事，高兴正陶然。","dynasty":"宋代","title":"普州三亭·碧崖亭"}
{"author":"文同","content":"乘暇访闲居，临行欲所须。急沽龙口酒，忙打佛前鱼。","dynasty":"宋代","title":"游闲居院"}
{"author":"文同","content":"大雪洒天表，孤峰入云端。何人向渔艇，拥褐对巑岏。","dynasty":"宋代","title":"范宽雪中孤峰"}
{"author":"文同","content":"连阴不肯解，山雾尝霏霏。积润日已滋，厌浥沾人衣。展转厌早起，隔窗问晴晖。幸闻太阳出，身体轻欲飞。","dynasty":"宋代","title":"遣兴三首其三"}
{"author":"文同","content":"阴阴乔木下，翠影若云浮。满地紫桑椹，数枝黄栗留。迎风湖上去，避日竹间游。定作今宵雨，绕墙啼晓鸠。","dynasty":"宋代","title":"夏日南园"}
{"author":"范成大","content":"梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。(惟通唯)","dynasty":"宋代","tags":"田园，写景，劳作","title":"四时田园杂兴·其二"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","tags":"古诗三百首，小学古诗，农村，夏天，生活","title":"夏日田园杂兴·其七"}
{"author":"范成大","content":"梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？","dynasty":"宋代","tags":"田园，写景，劳动，生活，组诗","title":"夏日田园杂兴"}
{"author":"范成大","content":"窗间梅熟落蒂，墙下笋成出林。连雨不知春去，一晴方觉夏深。","dynasty":"宋代","tags":"夏天","title":"喜晴"}
{"author":"范成大","content":"细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲？","dynasty":"宋代","tags":"豪放，中秋，月亮，思乡","title":"水调歌头·细数十年事"}
{"author":"范成大","content":"除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。","dynasty":"宋代","tags":"节日，春节","title":"卖痴呆词"}
{"author":"范成大","content":"南望朱雀门，北望宣德楼，皆旧御路也。州桥南北是天街，父老年年等驾回。忍泪失声询使者，\"几时真有六军来？\"","dynasty":"宋代","tags":"古诗三百首，爱国","title":"州桥"}
{"author":"范成大","content":"双星良夜，耕慵织懒，应被群仙相妒。娟娟月姊满眉颦，更无奈、风姨吹雨。相逢草草，争如休见，重搅别离心绪。新欢不抵旧愁多，倒添了、新愁归去。","dynasty":"宋代","tags":"七夕节","title":"鹊桥仙·七夕"}
{"author":"范成大","content":"车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。","dynasty":"宋代","tags":"抒怀，思念","title":"车遥遥篇"}
{"author":"范成大","content":"南浦春来绿一川，石桥朱塔两依然。年年送客横塘路，细雨垂杨系画船。","dynasty":"宋代","tags":"古诗三百首，送别，写景，伤怀","title":"横塘"}
{"author":"范成大","content":"一枕清风梦绿萝，人间随处是南柯。也知睡足当归去，不奈溪山留客何！","dynasty":"宋代","title":"题城山晚对轩壁"}
{"author":"范成大","content":"碧蔓凌霜卧软沙，年来处处食西瓜。形模濩落淡如水，未可蒲萄苜蓿夸。","dynasty":"宋代","title":"西瓜园"}
{"author":"范成大","content":"金杯潋灩晓妆寒，国色天香胜牡丹。白凤诏书来已暮，六宫铅粉半春阑。","dynasty":"宋代","title":"续长恨歌"}
{"author":"范成大","content":"紫薇金屋闭春阳，石竹山花却自芳。莫道故情无觅处，领巾犹有隔生香。","dynasty":"宋代","title":"续长恨歌"}
{"author":"范成大","content":"闻道蓬壶重见时，瘦来全不耐风吹。无端郤作尘间念，已被仙官圣得知。","dynasty":"宋代","title":"续长恨歌"}
{"author":"范成大","content":"别後相思梦亦莝，东虚云路海漫漫。仙凡顿隔银屏影，不似当时取次看。","dynasty":"宋代","title":"续长恨歌"}
{"author":"范成大","content":"人似飞花去不归，兰昌宫殿几斜晖。百年只有云容姊，留得当时旧舞衣。","dynasty":"宋代","title":"续长恨歌"}
{"author":"范成大","content":"骊山六十二高楼，突兀华清最上头。玉羽川长湘浦暗，三郎无事更神游。","dynasty":"宋代","title":"续长恨歌"}
{"author":"范成大","content":"承明才入又南州，重见旌旗照柁楼。道义平生无捷径，风波随处有虚舟。如公未可违文石，稽古何妨欠碧油。我亦登门烦著录，此行无力为王留。","dynasty":"宋代","title":"送汪圣锡侍郎帅福唐"}
{"author":"范成大","content":"沙际春风卷物华，意行聊复到君家。年年我是曾来客，处处梅皆旧识花。官减不妨诗事业，地寒犹办醉生涯。城中马上那知此，尘满长裾席帽斜。","dynasty":"宋代","title":"与下夫、朋元游陈侍御园"}
{"author":"范成大","content":"两头纤纤小秤衡，半白半黑月未明。腷腷膊膊扣户声，磊磊落落金盘冰。","dynasty":"宋代","title":"两头纤纤"}
{"author":"范成大","content":"枇杷昔所嗜，不问甘与酸。黄泥裹余核，散掷篱落间。春风拆勾萌，朴樕如榛菅。一株独成长，苍然齐屋山。去年小试花，珑珑犯冰寒。化成黄金弹，同登桃李盘。大钧播群物，斡旋不作难。树老人何堪，挽镜觅朱颜。颔髭尔许长，大笑欹巾冠。","dynasty":"宋代","title":"两木"}
{"author":"范成大","content":"屋山从捲杜陵茅，门径慵芟仲蔚蒿。澹澹白虹风晕壮，纷纷苍狗雨云高。凌空累箸仙无术，半夜撞钟句谩豪。枵腹题诗将底用，真成兔角与龟毛。","dynasty":"宋代","title":"中秋无月复次韵"}
{"author":"范成大","content":"赏心亭上再来游，烟月迷人独自愁。行到江边无去路，却随潮水过扬州。","dynasty":"宋代","title":"吊陈叔宝词"}
{"author":"范成大","content":"窗纱薄。日穿红幔催梳掠。催梳掠。新晴天气，画檐闻鹊。海棠逗晓都开却。小云先在阑干角。阑干角。杨花满地，夜来风恶。","dynasty":"宋代","title":"秦楼月"}
{"author":"范成大","content":"英雄转眼逐东流，百战工夫土一坏。荞麦茫茫花似雪，牧童吹笛上高丘。","dynasty":"宋代","title":"长沙王墓在阊门外"}
{"author":"范成大","content":"燕居故可乐，病卧翻可怜。身闲傥更健，其人半神仙。既无扬州鹤，龙钟任吾年。南齐深而明，略似西江船。船中何所有，药气杂炉烟。亲朋稀老伴，暂来即飘然。秋蝇独恋恋，终朝相扑缘。霜晴日色浓，窗纸烘春妍。但愁添眼花，暝坐聊参禅。困从定中生，瞢腾梦相牵。三昧未得力，十魔方现前。欠伸付一笑，朽腐难雕镌。东蓝午斋动，风顺钟鼓传。家人亦相呼，趣具先生餐。牛齝能几何？蝉腹易便便。此日虽可惜，姑付食与眠。","dynasty":"宋代","title":"舫斋信笔"}
{"author":"范成大","content":"入山窘宿雨，上山贺朝霁。跬步便历险，转盼已呀气。岂惟膝点心，固已头抢地。游人贪胜践，姑吟蜀道易。","dynasty":"宋代","title":"点心山"}
{"author":"范成大","content":"君子取中道，常在语默间。多言固自费，不语良独难。此翁身如郑文渊，辨如悬河思如泉。迩来缄口欲挂壁，嗫嚅畏客翻可怜！君不见东家玉壶本弟兄，叩之犹解语分明。愿闻胚浑甚深义，定自能令一座倾。","dynasty":"宋代","title":"缄口翁"}
{"author":"范成大","content":"楼观青红倚快晴。惊看陆地涌蓬瀛。南园花影笙歌地，东岭松风鼓角声。山绕水，水萦城。柳边沙外古今情。坐中更有挥毫客，一段风流画不成。","dynasty":"宋代","title":"鹧鸪天（席上作）"}
{"author":"范成大","content":"莫把无言绝病根，病根深处是无言。丈夫解却维摩缚，八字轰开不二门。","dynasty":"宋代","title":"病中三偈"}
{"author":"范成大","content":"香山岁晚错芳辰，索酒寻花一笑欣。列子御风犹有待，邹生吹律强生春。若将外物关舒惨，直恐中涂混主宾。此老故应深解此，逢埸聊戏眼前人。","dynasty":"宋代","title":"再题白傅诗"}
{"author":"范成大","content":"日满东窗照被堆，宿窗犹自暖如煨。尺三汗脚君休笑，曾踏鞾霜待漏来。","dynasty":"宋代","title":"戏赠脚婆"}
{"author":"范成大","content":"残夜露如雨，秋气凄以分。墙西云正黑，跕跕堕金盆。良耜酢西成，豆笾蓊芳芬。去年岁大祲，小家甑生尘。疫鬼投其巇，虐甚溺与焚。皇慈降清问，下招离散魂。调糜鬻药石，黑簿回春温。德馨典神天，秋稼如云屯。社公亦塞责，醉此丰年樽。神兮率旧职，为国忧元元。自今岁其有，驱疠苍烟根。","dynasty":"宋代","title":"与王夷仲检讨祀社"}
{"author":"范成大","content":"梦觉春闱俱转蓬，仙凡今隔玉霄铁东。聊攀的锁问何似，岂敢避堂邀盖公。","dynasty":"宋代","title":"寄题鹿伯可见一堂"}
{"author":"范成大","content":"目慌慌蚁旋磨，头岑岑鳌负山。笔床久已均伏，药鼎何时丐閒。","dynasty":"宋代","title":"甲辰人日病中吟六言六首以自嘲其二"}
{"author":"范成大","content":"莫向花前惜酒杯，一年一度有花开。浮生满百今强半，岁岁看花得几回。","dynasty":"宋代","title":"玉麟堂会诸司观牡丹酴醾三绝其三"}
{"author":"范成大","content":"混俗休超俗，居家似出家。有为皆影事，无念即生涯。莫觅安心法，翻成捏目花。作糜须毂粟，千劫漫炊砂。","dynasty":"宋代","title":"次韵李子永见访二首"}
{"author":"范成大","content":"赫赫炎官张伞，啾啾赤帝骑龙。安得雷轰九地，会令雨起千峰。","dynasty":"宋代","title":"剧暑"}
{"author":"范成大","content":"鳌背飞来绀碧浮，人间还有小蓬丘。不须击水三千里，已压中天十二楼。羽驾旧曾将梦到，芝田今合为公秋。玉霄有客方东望，竟欲乘风驭气游。","dynasty":"宋代","title":"浙东参政寄示会稽蓬莱阁诗轴，次韵寄题"}
{"author":"范成大","content":"云幕暗千山，肠断玉楼金阙。应是高唐小妇，妒＿娥清绝。夜凉不放酒杯寒，醉眼渐生缬。何待桂华相照，有人人如月。","dynasty":"宋代","title":"好事近"}
{"author":"范成大","content":"报事碧鸡坊里来，今年花少似前回。笙簧冷落遨头病，不著梁州打不开。","dynasty":"宋代","title":"陆务观云春初多雨近方晴碧鸡坊海棠全未及去年其二"}
{"author":"范成大","content":"门阗知闲好，窗晴与睡宜。岁华书户笔，年例探梅诗。看长茶三著，量添饭两匙。豁除身外事，未是苦衰迟。","dynasty":"宋代","title":"新岁书怀"}
{"author":"范成大","content":"岁稔斋铃阒，年深屋塈摧。狸争雷瓦过，蚁化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"几多蝼蚁与王侯，往古来今共一丘。遮莫功名掀宇宙，百年两角寄蜗牛。","dynasty":"宋代","title":"次韵乐先生吴中见寄八首其"}
{"author":"范成大","content":"曲误不须顾，客狂当好看。日斜双桨急，风驶夹衣寒。剩说归田乐，休歌行路难。石湖三万顷，何处觅忧端。","dynasty":"宋代","title":"次韵同年杨使君回自毗陵同泛石湖舟中见赠其二"}
{"author":"范成大","content":"老阳作气再三衰，鼓竭之余不支雨。搴旗拔帜扫迹空，一点新凉破残暑。飞蚊薨薨已无奇，蜻蜓翅净摩天嬉。竹窗日暮转萧瑟，喜有促织鸣声悲。","dynasty":"宋代","title":"次韵唐致远雨後喜凉"}
{"author":"范成大","content":"走遍尘埃倦鸟还，故乡元在水云间。黄粱饭里梦魂醒，青箬笠前身世閒。鸥鹭飞来俱玉立，松篁岁晚各苍颜。岷峨交旧如相问，铁锁无扃任客攀。","dynasty":"宋代","title":"次韵蜀客西归者来过石湖并寄成都旧僚"}
{"author":"范成大","content":"煮茗烧香了岁时，静中光景笑中嬉。身闲一日似两日，春浅南枝如北枝。朝镜略无功业到，午窗惟有睡魔知。年来并束床头易，一任平章济叔痴。","dynasty":"宋代","title":"丙午新正书怀十首"}
{"author":"范成大","content":"栉纵称纯孝，笄珈蚤隐忧。病中心已化，身外世如浮。闻道悲风木，谁能驻壑舟？佳儿行古道，足以贲潜幽。","dynasty":"宋代","title":"王南卿母挽词"}
{"author":"范成大","content":"云日初收破柱雷，小窗坐稳兴悠哉!熏炉花气朝酲解，茶鼎松风午梦回。谢客门闌风动竹，惜春时节雨肥梅。画船破浪亦一快，闻道湖光如泼醅。","dynasty":"宋代","title":"午窗遣兴，家人谋过石湖"}
{"author":"范成大","content":"知从了义透音闻，古井无波岂更浑。便好一坑埋众妙，何须六结解诸根。","dynasty":"宋代","title":"次韵乐先生吴中见寄八首"}
{"author":"范成大","content":"女僮流汗逐毡軿，云在淮乡有父兄。屠婢杀奴官不问，大书黥面罚犹轻。","dynasty":"宋代","title":"清远店"}
{"author":"范成大","content":"楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。","dynasty":"宋代","tags":"婉约，妇女，怀人","title":"秦楼月·楼阴缺"}
{"author":"范成大","content":"云销沣阳风，月生岳阳水。谁推赤金盘，涌出白银地？徘徊忽腾上，蹀蹀恐颠坠。稍高轮渐安，飞彩到篷背。晶晶浪皆舞，靥靥星欲避。兜罗世界纲，普现无边际。官居束户庭，有眼如幻翳。向非行大荒，宁有此巨丽？乘除较得失，漂泊非左计。妻孥竞驩哗，渠亦知许事","dynasty":"宋代","title":"三月十五日华容湖尾看月出"}
{"author":"范成大","content":"公退闭合卧，官居如净坊。屋角断虹饮，日西杨柳黄。客来束我带，客去书满床。睡觉有忙事，煮茶翻续香。","dynasty":"宋代","title":"王园官舍睡起"}
{"author":"范成大","content":"忆曾把酒泛湘漓，茉莉球边擘荔枝。一笑相逢双玉树，花香如梦鬓如丝。","dynasty":"宋代","title":"再试茉莉二绝"}
{"author":"范成大","content":"雨後山家起较迟，天窗晓色半熹微。老翁欹枕听莺啭，童子开门放燕飞。","dynasty":"宋代","title":"四时田园杂兴"}
{"author":"范成大","content":"邮亭偪仄但宜冬，恰似披裘坐土空。枕上惊回丹阙梦，屋头白塔满铃风。","dynasty":"宋代","title":"范阳驿"}
{"author":"范成大","content":"不过溪桥又两年，偶随筇竹访幽禅。有缘再踏云岩路，无处重寻石井泉。拟辍半山分座住，先镌一枕借床眠。觉来饱吃红莲饭，正是塘东稻熟天。","dynasty":"宋代","title":"再到虎丘"}
{"author":"范成大","content":"白苹有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟蒙云酿雪，浩荡风落雁。松篁渐清幽，猿鹤或悲怨。英英文章公，作舍锁葱蒨。峰俯前荣嶢，佳木秀诸院。穷搜发山骨，林立侍谈讌。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"牙樯罨画橹，摇漾三湘浦。佳人翔绿裾，含颦为谁舞。拳拳新荷叶，愁绝烟水暮。风云忽飘荡，隐约闻箫鼓。","dynasty":"宋代","title":"三湘怨"}
{"author":"范成大","content":"父子情深苦亦深，盖天神武一沾襟。想当拔刃投床际，也忆海池舟里心。承乾谋父保天年，青雀图兄亦两全。隐刺诸儿却孥戮，一私知隔几山渊。更张聊欲亢吾宗，仁孝承家合至公。天发杀机那可料，正投阿武祸胎中。","dynasty":"宋代","title":"重读唐太宗纪"}
{"author":"范成大","content":"太学虀盐旧，中吴翰墨声。关山题柱笔，风露读书檠。夜雨绿荷破，孤坟丹桂生。空将擅场手，往记玉楼成。","dynasty":"宋代","title":"胡长民监元挽词"}
{"author":"范成大","content":"孟说所过者化，庄云相代乎前。何处安身立命，饥餐渴饮困眠。","dynasty":"宋代","title":"二偈呈似寿老其二"}
{"author":"范成大","content":"十里西畴熟稻香，槿花篱落竹丝长，垂垂山果挂青黄。浓雾知秋晨气润，薄云遮日午阴凉，不须飞盖护戎装。","dynasty":"宋代","tags":"生活，乡村","title":"浣溪沙·江村道中"}
{"author":"范成大","content":"欹倾栈路绕山明，隔陇人家犬吠声。无限白云堆去路，不知谁识许宣平。","dynasty":"宋代","title":"题画卷五首"}
{"author":"范成大","content":"秃翁衰雪涕垂颐，仿佛三生懒散师。浃髓沦肤都是病，倾囷倒廪更无诗。笑看笔格纲丝遍，闲数窗棂花影移。事业光阴今若此，故人休说旧襟期。","dynasty":"宋代","title":"谢江东漕杨廷秀秘监送江东集并索近诗二首"}
{"author":"范成大","content":"暝气昏如雨，禅房冷似冰。竹间东岭月，松杪上方灯。惊鹘盘金刹，流萤拂玉绳。明朝穷脚力，连夜斩崖藤。","dynasty":"宋代","title":"宿义林院"}
{"author":"范成大","content":"多稼亭边有所思，冬来撚却几行髭。也应坐拥黄紬被，断角孤鸿总要诗。","dynasty":"宋代","title":"冬至晚起枕上有怀晋陵杨使君其二"}
{"author":"范成大","content":"冉冉流光迫岁馀，青林日夜向人疏。雨滋岩桂重堆粟，风折庭蕉又献书。逋客解兰思婉娩，先生弹铗厌清虚。一尘不立浑输我，即境心安是故庐。","dynasty":"宋代","title":"次韵宗伟温伯"}
{"author":"范成大","content":"月冷吟蛩草，湖平宿鹭沙。客愁无锦字，乡信有灯花。踪迹随风叶，程途犯斗槎。君看枝上鹊，薄暮亦还家。","dynasty":"宋代","title":"道中"}
{"author":"范成大","content":"吴波浮动，看中流翻月，半江金碧。醉舞空明三万顷，不管＿娥愁寂。指点琼楼，凭虚有路，鲸背横东极。水云飘荡，阑干千丈无力。家世回首沧洲，烟波渔钓，有鸱夷仙迹。一笑闲身游物外，来访扁舟消息。天上今宵，人间此地，我是风前客。涛生残夜，鱼龙惊听横笛。","dynasty":"宋代","title":"念奴娇"}
{"author":"范成大","content":"皮下多无肉，秋来瘦不禁。骨棱春焙銙，筋蹙海山沉。虮虱从何有，蚊蝇枉见侵。惟余老筇杖，相伴两虚心。","dynasty":"宋代","title":"自咏瘦悴"}
{"author":"范成大","content":"一语为君评石室，三杯便可博凉州。百年兀兀同渠住，何处能生半点愁？","dynasty":"宋代","title":"次韵徐廷献机宜送自酿石室酒"}
{"author":"范成大","content":"路转市声远，宽闲古城东。适从红尘来，忽入苍烟丛。槿心倾穠露，芋叶翻微风。秋阳澹篱落，残暑不必攻。野老熟睡起，日高首如蓬。官身骑官马，君应笑龙钟。","dynasty":"宋代","title":"晓诣三井观"}
{"author":"范成大","content":"林泉随处有清凉，山绕阑干客自忙。溪雨不飞虹尚饮，乱蝉高柳满斜阳。","dynasty":"宋代","title":"拄笏亭晚望"}
{"author":"范成大","content":"日烘古锦囊，露浥红玛瑙。玉池咽清肥，三彭跡如扫。","dynasty":"宋代","title":"石榴"}
{"author":"范成大","content":"青山面目想依依，水石风林入梦思。白发苍颜心故在，只如当日看山时。","dynasty":"宋代","title":"赠举书记归云丘"}
{"author":"范成大","content":"蚤兆于凤卜，来嫔驷马车。夫君宜竹帛，子舍各诗书。露薤丹旌举，风杨组帐虚。空余彤管训，他日照乡闾。","dynasty":"宋代","title":"新安侯夫人俞氏挽词"}
{"author":"范成大","content":"结束晨装破小寒，跨鞍聊得散疲顽。行冲薄薄轻轻雾，看放重重叠叠山。碧穗吹烟当树直，绿纹溪水趁桥弯。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"村村篱落总新修，处处田畴尽有秋。一段农家好风景，稻堆高出屋山头。","dynasty":"宋代","title":"颜桥道中"}
{"author":"范成大","content":"埂外新陂绿，冈头宿烧红。裹鱼蒸菜把，馈鸭锁筠笼。酒侣晨相命，歌场夜不空。土风并节物，不与故乡同。","dynasty":"宋代","title":"南塘寒食书事"}
{"author":"范成大","content":"携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。","dynasty":"宋代","tags":"同情，农民，贫困，生活","title":"雪中闻墙外鬻鱼菜者求售之声甚苦有感"}
{"author":"范成大","content":"草木沾云露，峰峦近壁奎。新春行乐处，南北共花溪。","dynasty":"宋代","title":"代门生作立春书门贴子诗四首"}
{"author":"范成大","content":"浦口舟藏寻丈悭，篙师抱膝朝暮间。逆风来从水府庙，浊浪欲碎小孤山。太白犹高缺蟾堕，长江未尽归鬓斑。短歌聊复怨行路，当有听者凋朱颜。","dynasty":"宋代","title":"澎浪矶阻风"}
{"author":"范成大","content":"水阔鸟乌倦，墟寒童仆饥。一湾村县过，百折暮江迟。晓梦孤灯见，春阴病骨知。简书宁不畏，旅力奈先疲。","dynasty":"宋代","title":"安乡县西晚泊"}
{"author":"范成大","content":"熨帖重寻毳衲，补苴尽护纸窗。余生雪鬓禅榻，昨梦云帆涨江。","dynasty":"宋代","title":"积雨作寒"}
{"author":"范成大","content":"山根系马得浆家，深入穷乡事可嗟。蚯蚓祟人能作瘴，茱萸随俗强煎茶。幽禽不见但闻语，野草无名都著花。窈窕崎岖殊未艾，去程方始问三巴。","dynasty":"宋代","title":"入秭归界"}
{"author":"范成大","content":"衡山紫盖连延处，一峰巉绝擎玉宇。汉家惮远不能到，寓祭灊山作天柱。我今卧游长揜关，却寓此石充灊山。形摹三尺气万仞，世间培塿何由攀？南州山骨服清淑，乳孽砂床未超俗。神奇都赋小峥嵘，雷雨飞来伴幽独。哦诗月明清夜阑，坐看高影横屋山。摩霄拂云政如此，吾言实夸谁敢删!","dynasty":"宋代","title":"天柱峰"}
{"author":"范成大","content":"我作筹边倚半霄，西山云雪照弓刀。如今且说南楼胜，应共汉坛相对高。","dynasty":"宋代","title":"寄题汉中新作南楼二首"}
{"author":"范成大","content":"岁晚羁怀有所思，秋来病骨最先知。镜中公案已甘老，纸上课程休讳痴。西堰颇闻江涨急，东山犹说雨来迟。锦城乐事知多少，忧旱忧霖蹙尽眉。","dynasty":"宋代","title":"秋老，四境雨已沛然，晚坐筹边楼，方议祈晴"}
{"author":"范成大","content":"吴波鳞鳞越山紫，镇东旌旆东风里。前驱传道相君来，一夜监湖春涨起。监湖如监涵空明，相君出处如湖清。十年勋业泰山重，五鼎富贵浮云轻。人言公如裴相国，绿野堂高贮风月。我独愿公如子牟，身在江湖心魏阙。浯溪有石高嵯峨，公方东征如此何！丁宁湖水莫断渡，早晚归来绝江去。","dynasty":"宋代","title":"镇东行送汤丞相帅绍兴"}
{"author":"范成大","content":"背倚天峰涌化宫，横空阁道拖双虹。火云六月应奇绝，青琐玲珑八面风。","dynasty":"宋代","title":"平云阁"}
{"author":"范成大","content":"愚士繁俗如囚奴，至人遗形与化俱。纷纭觉梦不可辨，蘧蘧栩栩知谁欤？百年如泡亦如电，刚欲铸铁充门枢。列仙之臞堕山泽，一席三椽良有余。平生嶔巇百战勇，顿挫久已归夷途。光芒无用入诗句，青天白日轰雷车。松煤茧纸妙挥扫，芸香锦囊深贮储。紫露双瓶春夜醉，黄云一棱秋田租。谁能抟扶北溟海，政尔归卧南阳庐。鸿飞冥冥隔云雨，弋人可慕不可呼。","dynasty":"宋代","title":"次韵时叙赋乐先生新居"}
{"author":"范成大","content":"倾坐东风百媚生。万红无语笑逢迎。照妆醒睡蜡烟轻。采蝀横斜春不夜，绛霞浓淡月微明。梦中重到锦官城。","dynasty":"宋代","title":"浣溪沙（烛下海棠）"}
{"author":"范成大","content":"奕叶邯郸後，乘骢第一人。交情多旧雨，到处有阳春。磊落功名意，摧颓梦幻身。黄垆高可隐，何地著经纶。","dynasty":"宋代","title":"李粹伯侍御挽词二首"}
{"author":"范成大","content":"菊莎杞棘爨无烟，日日文书横索钱。今日甬东官况好，东津门外看租船。","dynasty":"宋代","title":"东门外观刈熟民间租米船相衔入门喜作二绝其一"}
{"author":"范成大","content":"屈膝铜铺昼掩关，薰炉谁伴夕香寒。秋来合有相思字，会待风前片叶看。","dynasty":"宋代","title":"戏赠少梁"}
{"author":"范成大","content":"老身穷苦不须忧，未有毫分慰此州。但得田间无叹息，何须地上见钱流。","dynasty":"宋代","title":"次韵汪仲嘉尚书喜雨"}
{"author":"范成大","content":"种密移疏绿毯平，行间清浅縠纹生。谁知细细青青草，中有丰年击坏声！","dynasty":"宋代","title":"插秧"}
{"author":"范成大","content":"青青涧上松，廖廖涧底柏。松森上曾云，柏局抱幽石。偃植虽不同，臭味乃相得。千霜与百雪，偶立众芳侧。众芳岂不好，岁晏扫无迹。广厦罩群木，万牛挽山泽。松材可世用，攀援入王国。草木岂有情，亦复念离析。君看此翠柏，错莫无颜色。孤阴愁月夜，独籁怨风夕。苍官何当归，相望长相忆。","dynasty":"宋代","title":"青青涧上松送致远入官"}
{"author":"范成大","content":"忆昔单车使，惟君勇辅行。马隤招共载，羝乳约同盟。老去长怀旧，悲来遽隔生。故人凋落尽，衰涕不胜横。","dynasty":"宋代","title":"李郎中挽词二首其二"}
{"author":"范成大","content":"新城果园连灢西，枇杷压枝杏子肥半青半黄朝出卖，日午买盐沽酒归。","dynasty":"宋代","title":"夔州竹枝歌九首"}
{"author":"范成大","content":"初报折篁抢地，旋闻压柳堆桥。宁教风过掀舞，可惜雨来半销。","dynasty":"宋代","title":"雪复大作六言"}
{"author":"范成大","content":"洞门昼挂铁锁，阁道秋生绿苔。蓍下略同龟伏，瓜中且免蝇来。","dynasty":"宋代","title":"题请息斋六言"}
{"author":"范成大","content":"闻道蓬壶重见时，瘦来全不耐风吹。无端郤作尘间念，已被仙官圣得知。","dynasty":"宋代","title":"续长恨歌"}
{"author":"范成大","content":"两头纤纤小秤衡，半白半黑月未明。腷腷膊膊扣户声，磊磊落落金盘冰。","dynasty":"宋代","title":"两头纤纤"}
{"author":"范成大","content":"东轩闻道有花开，痴坐三椽首谩回。纵得好晴犹懒看，那堪风雨揭天来。","dynasty":"宋代","title":"闻春远特丹盛开"}
{"author":"范成大","content":"谁勒余寒不放回，春深犹暖地炉灰。乡心忽向烛前动，夜雨先从竹里来。鶗鴃已如莺百啭，酴醾那复雪千堆。调糜煮药东风老，惭愧茶瓯与酒杯。","dynasty":"宋代","title":"三月十九日夜极冷"}
{"author":"范成大","content":"仙圣飞行此是家，路逢真境但惊呀。神农尝外尽灵药，天女散余多异花。岚雨逼衣寒似铁，冰泉炊米硬于沙。峰头事事殊尘世，缺甃跳梁笑井蛙。","dynasty":"宋代","title":"婆罗坪"}
{"author":"范成大","content":"慵妆酣酒夕阳浓，洗尽霜痕看绮丛。绿地团花红锦障，不知庭院有西风。","dynasty":"宋代","title":"题羔羊斋外木芙蓉"}
{"author":"范成大","content":"黄鹄高飞碧落寒，向来山水梦惊残。故情若问玄真子，依旧江头把钓竿。","dynasty":"宋代","title":"次韵致远自毘陵见寄"}
{"author":"范成大","content":"奴婢请淘酒米，园丁催算花钱。如许日生公事，谁云穷巷萧然。","dynasty":"宋代","title":"书事三绝"}
{"author":"范成大","content":"緑遍山厡滿川，子规聲裏雨如烟。鄉村四月閑人少，纔了蠶桑又插。","dynasty":"宋代","title":"村居即景"}
{"author":"范成大","content":"春风动是隔年期，更对残花把一卮。少待和烟和月看，依稀犹似未开时。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。","dynasty":"宋代","tags":"寒食节，农村，风俗","title":"寒食郊行书事"}
{"author":"范成大","content":"新秋病骨顿成衰，不度溪桥半月来。无事闭门非左计，饶渠屐齿上青苔。","dynasty":"宋代","title":"秋日"}
{"author":"范成大","content":"五杂俎，非烟云。往复来，朝马尘。不得已，婴龙鳞。","dynasty":"宋代","title":"再赋五杂"}
{"author":"范成大","content":"拍岸回流逆上矶，枯杨折苇静相依。趁墟渔子晨争渡，赛庙商人晚醉归。重九信来风未恐，大千行行昨俱非。羁愁万斛从头数，带眼今秋又减围。","dynasty":"宋代","title":"马当洑阻风，居人云︰非五日或七日风不止，"}
{"author":"范成大","content":"折得瑶华付与谁？人间铅粉弄妆迟。直须远寄骖鸾客，鬓脚飘飘可一枝。","dynasty":"宋代","title":"玉茗花"}
{"author":"范成大","content":"家山随处可行楸，荷锸携壶似醉刘。纵有千年铁门限，终须一个土馒头。三轮世界犹灰劫，四大形骸强首丘。蝼蚁乌鸢何厚薄，临风拊掌菊花秋。","dynasty":"宋代","title":"重九日行营寿藏之地"}
{"author":"范成大","content":"卫足保明哲，忘忧助欢娱。欣欣夏日永，媚我幽人庐。","dynasty":"宋代","title":"题赵昌四季花图其二葵花萱草"}
{"author":"范成大","content":"问讯东风几日来，冷烟寒雾锁池台。扫空积雪翻成雨，收尽残灯未见梅。夜饮厌厌非老伴，春阴漠漠是愁媒。谁能腰鼓催花信，快打凉州百面雷。","dynasty":"宋代","title":"元夕后连阴"}
{"author":"范成大","content":"小雨萧寒破晚晴，疏疏密密滴檐声。乌鸦盘舞黄云乱，早与商量雪意生。","dynasty":"宋代","title":"次韵袁起岩常熟道中三绝句其一"}
{"author":"范成大","content":"仄径难胜四牡騑，扁舟辛苦凿冰归。简书鞅掌吟诗苦，并与东阳减带回。","dynasty":"宋代","title":"次韵袁起岩常熟道中三绝句其二"}
{"author":"范成大","content":"横波组练试扬舲，风捲鱼龙海欲凝。但得绨袍如挟纩，何妨铁甲冷如冰。","dynasty":"宋代","title":"次韵袁起岩许浦按教水军二绝句其一"}
{"author":"范成大","content":"千里移根自海隅，风帆破浪走天吴。散花忽到毗耶室，似欲横机试病夫。","dynasty":"宋代","title":"次王正之提刑韵谢袁起岩知府送末利二槛其一"}
{"author":"范成大","content":"燕寝香中暑气清，更烦云鬓插琼英。明妆暗麝俱倾国，莫与矾仙品弟兄。","dynasty":"宋代","title":"次王正之提刑韵谢袁起岩知府送末利二槛其二"}
{"author":"范成大","content":"忆曾把酒泛湘漓，末利毬边擘荔枝。一笑相逢双玉树，花香如梦鬓如丝。","dynasty":"宋代","title":"再赋末利二绝其二"}
{"author":"范成大","content":"我作筹边倚半霄，西山云雪照弓刀。如今且说南楼胜，应共汉坛相对高。","dynasty":"宋代","title":"寄题汉中新作南楼二首"}
{"author":"范成大","content":"堕地锦绷茁，解衣温玉姿。来赏食竹债，大胜伏雌炊。少日羹藜子，老来煨芋师。盘餐登异味，指动已先知。","dynasty":"宋代","title":"次韵谢李叔玠追路送笋"}
{"author":"范成大","content":"狐冢獾蹊满路隅，行人犹作御园呼。连昌尚有花临砌，肠断宜春寸草无。","dynasty":"宋代","title":"宜春苑"}
{"author":"范成大","content":"五杂俎，侯门戟。往复来，道上檄。不得已，天涯客。","dynasty":"宋代","title":"再赋五杂"}
{"author":"范成大","content":"从古铜门控朔方，南城烟火北城荒。台家抵死争溏泺，满眼秋芜衬夕阳。","dynasty":"宋代","title":"安肃军"}
{"author":"范成大","content":"当年仗外揖高标，绣縿芦鞭宝马骄。琼苑天香飘合坐，碧城山色照同僚。思归意决吾张翰，赠别情深子绕朝。蟹簖鱼梁从此去，他年书札堕烟霄。","dynasty":"宋代","title":"次黄必先主簿同年赠别韵"}
{"author":"范成大","content":"望州山头天四低，东瞰夷陵西秭归。峡江微茫细如带，江外千峰青打围。黄牛庙矶石如劈，想看惊湍虎须白。水行陆走俱险艰，安得如鸟有羽翼？","dynasty":"宋代","title":"大望州"}
{"author":"范成大","content":"一庵湿蛰似龟藏，深夏暄寒未可常。昨日蒙絺今挟纩，莫嗔门外有炎凉。","dynasty":"宋代","title":"芒种后积雨骤冷三绝"}
{"author":"范成大","content":"奴婢请淘酒米，园丁催算花钱。如许日生公事，谁云穷巷萧然。","dynasty":"宋代","title":"书事三绝"}
{"author":"范成大","content":"家家腊月二十五，淅米如珠和豆煮；大杓轑铛分口数，疫鬼闻香走无处。锼姜屑桂浇蔗糖，滑甘无比胜黄粱。全家团栾罢晚饭，在远行人亦留分。褓中孩子强教尝，余波遍沾获与臧。新元叶气调玉烛，天行已过来万福；物无疵疠年谷熟，长向腊残分豆粥。","dynasty":"宋代","title":"口数粥行"}
{"author":"范成大","content":"城头千峰青绕屋，城下滩流三百曲。谁云逼仄复逼仄，尚有高轩肯来辱。红梅花下两芳春，春风惠和如主人。抢攘尘土簿书里，见此缫籍天球温。厚禄故人车结辙，掉头独泛清溪月。不从世外得超然，世间谁肯如公决。生平我亦一沙鸥，苇白芦黄今正秋。送公使我归思动，破烟冲雨忆扁舟。明年想见东山起，我亦煎茶石桥水。道逢蓑笠把渔竿，即是马曹狂掾史。","dynasty":"宋代","title":"送通守赵积中朝议请祠归天台"}
{"author":"范成大","content":"天涯逢我病，秋晚送君忙。感慨交情厚，留连别恨长。宾筵犹雪观，客路已云庄。摇落郴江路，应须忆醉乡。","dynasty":"宋代","title":"李正之提点行至郴，用予忙字韵寄，和答"}
{"author":"范成大","content":"趠舶飞来不作难，红尘一骑笑长安。孙郎皱玉无消息，先破潘郎玳瑁盘。","dynasty":"宋代","title":"新荔枝四绝其四"}
{"author":"范成大","content":"积庆今如许，生儿得宁馨。轲亲躬授教，韦子世传经。寿斝明卿月，安舆拱使星。市桥何处在，梦断一溪青。","dynasty":"宋代","title":"故太夫人章氏挽词二首其二"}
{"author":"范成大","content":"官事拘挛似力田，作劳归晚意茫然。按摩合体俱非我，展转通宵似远年。一叟披衣惟兀坐，群儿得榨便佳眠。人生元是华胥客，休向迷涂更著鞭","dynasty":"宋代","title":"早衰不寐"}
{"author":"范成大","content":"窈窕新堂好，委蛇夜直还。遥知欹帽发，正奈卷帘山。门外客姑去，窗前人对闲。谁能乌帽底，尘土涴朱颜？","dynasty":"宋代","title":"次韵赵德庄吏部休沐"}
{"author":"范成大","content":"文场宁复鬓霜宜，白玉堂前雪霁时。不惜狂言枨忌讳，秃毫冰砚竟无奇。","dynasty":"宋代","title":"朋元不赴湖上观雪之集明日余召试玉堂见寄二绝次其韵其二"}
{"author":"范成大","content":"客从扬州来，遗我扬州花。筠笼贮枯蘖，明年擅春华。","dynasty":"宋代","title":"霜后纪园中草木十二绝其七"}
{"author":"范成大","content":"薰蒸沉水意微茫，全树飞来烂熳香。休向寒鸦看日景，袛今飞燕侍昭阳。","dynasty":"宋代","title":"再试茉莉二绝"}
{"author":"范成大","content":"江上连樯叠鼓行，不争微利即争名。算来无似君潇洒，来往空船载月明。","dynasty":"宋代","title":"重送文处厚，因寄蜀父老三首"}
{"author":"范成大","content":"峰顶四时如大冬，芳花芳草春自融。苔痕新曦六月雪，木势旧偃千年风。云物为人布世界，日轮同我行虚空。浮生元自有超脱，地上可怜悲攐蓬。","dynasty":"宋代","title":"光相寺"}
{"author":"范成大","content":"蛮触纷拏室未虚，心知惩忿欠工夫。腹须空洞方容物，事过清凉已丧吾。万仞我山高不极，一团心火蔓难图。从今立示寒灰观，笑看苍黄走郑巫。","dynasty":"宋代","title":"蛮触"}
{"author":"范成大","content":"夜霰三更碎瓦，昼冥一阵翻盆。赖是梅花已过，不然皴玉谁温？","dynasty":"宋代","title":"正月九日雪霰後大雨"}
{"author":"范成大","content":"饮少尝遭大户嗤，病中全是独醒时。三年鲁望自怜赋，万祀渊明真止诗。破戒忽传云露法，赏心仍把雪梅枝。一杯未问长生事，先罥蛛尘药裹丝。","dynasty":"宋代","title":"云露"}
{"author":"范成大","content":"真色生香绝世逢，烟光池面雨溶溶。楚邻不待施朱好，虢国翻嫌传粉浓。晴日暧云春照耀，温风霁月夜舂容。酒阑且驻纱笼看，慢破团团一壁龙。","dynasty":"宋代","title":"次韵知郡安抚元夕赏倅厅红梅"}
{"author":"范成大","content":"结束晨妆破小寒，跨鞍聊得散疲顽。行冲薄薄轻轻雾，看放重重迭迭山。碧穗炊烟当树直，绿纹溪水趁桥湾。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"门阒知閒好，窗晴与睡宜。岁华书户笔，年例探梅诗。看长棋三著，量添饭两匙。豁除身外事，未是苦衰迟。","dynasty":"宋代","title":"新岁书怀"}
{"author":"范成大","content":"竹拥溪桥麦盖坡，土牛行处亦笙歌。麴尘欲暗垂垂柳，醅面初明浅浅波。日满县前春市合，潮平浦口暮帆多。春来不饮兼无句，奈此金旛彩胜何。","dynasty":"宋代","title":"立春日郊行"}
{"author":"范成大","content":"病后天魔不战降，梦中千顷白鸥江。心空境寂声尘尽，却爱秋蝇扑纸窗。","dynasty":"宋代","title":"放下庵即事三绝其二"}
{"author":"范成大","content":"春秋兰菊殊调，南北马牛异方。心醉井蛙海若，眼空鹏海鸠枋。","dynasty":"宋代","title":"有叹二首"}
{"author":"范成大","content":"天风无边吹海月，景入溪山更奇绝。太守文章别乘贤，平生付与金杯滑。门阑我亦似彭宣，想闻横玉叫苍烟。读碑索句仍投辖，谁是扬州控鹤仙？","dynasty":"宋代","title":"风月堂"}
{"author":"范成大","content":"声利场中百战鏖，今谁勇退似公豪。缓寻南粤千山路，先破西兴百尺涛。平日曼容嫌禄厚，他年文本叹官高。才名政尔归安往，富贵追踪未可逃。","dynasty":"宋代","title":"送王纯白郎中赴闽漕"}
{"author":"范成大","content":"彤楼鼓密催金钥。沈沈青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。","dynasty":"宋代","title":"菩萨蛮寓直晚对内殿"}
{"author":"范成大","content":"李侯昔游吴，莲舟镜苍茫。风鬟与雾鬓，共濯玻瓈光。采花不盈舫，日暮云水香。还登缥缈楼，罗襟酒淋浪。卷箔纳星月，踏筵按伊梁。安知有恨事，但恐蒹葭苍。风吹落穷谷，草深麋鹿场。高冈苦炎热，游子悲异乡。尚喜简书省，期会无匆忙。犹馀作诗苦，消瘦如东阳。","dynasty":"宋代","title":"李深之西尉同年谈吴兴风物再用古城韵"}
{"author":"范成大","content":"休论今昨总皆非，世味诚甘与我违。蜀道虽如履平地，杜鹃终劝不如归。三冬自苦坐毛颖，一梦微官陪尉飞。夜久南枝翻倦鹊，茫茫月白众星稀。","dynasty":"宋代","title":"再用前韵"}
{"author":"范成大","content":"飘飘竹雨润轻裘，袅袅松风系小舟。安得从容兴废手，越人重上訾家洲。","dynasty":"宋代","title":"与郑少融赵养民二使者访古訾家洲归憩松关二君欲助力兴废戏书此付长老善良以当疏头"}
{"author":"范成大","content":"卷却丝纶扬却竿，莫随鱼鳖弄腥涎。须知别有垂钩处，枯海无风浪拍天。","dynasty":"宋代","title":"戏题药裹"}
{"author":"范成大","content":"潦退滩滩露，沙虚岸岸颓。涧声穿竹去，云影过山来。柳菌粘枝住，桑花共叶开。庵庐少来往，门巷湿苍苔。","dynasty":"宋代","title":"花山村舍"}
{"author":"范成大","content":"日慌慌蚁旋磨，头岑岑鳖负山。笔床久已均伏，药鼎何时丐闲？","dynasty":"宋代","title":"甲辰人日病中，吟六言六首以自嘲"}
{"author":"范成大","content":"峡之西，遂之东。更无平地二千里，惟有高山三万重。不知谁人凿混沌，独此融结何其工。我本江吴弄水月，忽来踏遍西南峰。不知尘界在何许，但怪星辰浮半空。直疑飞入蝶梦境，此岂应有人行踪。今朝平远见城郭，云是东川军府雄。原田坦若看掌上，沙路净如行镜中。芋区粟垄润含雨，楮林竹径凉生风。将士欢呼马蹄快，康庄直与锦里通。半年崎岖得夷路，一笑未暇怜飘蓬。","dynasty":"宋代","title":"遂宁府始见平川喜成短歌"}
{"author":"范成大","content":"万境人踪尽绝，百围天籁都沉。惟余冷淡生活，时复捻髭冻吟。","dynasty":"宋代","title":"寄题林景思雪巢六言三首"}
{"author":"范成大","content":"借马巫山县，盘舟掉石滩。梅肥朝雨细，茶老暮烟寒。门对高唐起，江从灩澦难。流堆三尺在，旅梦一枝安。","dynasty":"宋代","title":"巫山县"}
{"author":"范成大","content":"捲幔灯千朵，钩帘月半弓。绣鸳翔沥水，金雀跂屏风。细意翩长袖，多情结短封。铜壶从婉娩，玉佩正丁东。","dynasty":"宋代","title":"玉台体"}
{"author":"范成大","content":"累块苍然是九州，大千起灭更悠悠。雪光正照天西角，日影长浮雨上头。峰顶何曾知六月，尘间想已别三秋。佛毫似欲留人住，横野金桥晚未收。","dynasty":"宋代","title":"请佛阁晚望雪山数十峰如烂晃耀暑光中"}
{"author":"范成大","content":"煮茗烧香了岁时，静中光景笑中嬉。身闲一日似两日，春浅南枝如北枝。朝镜略无功业到，午窗惟有睡魔知。年来并束床头易，一任平章济叔痴。","dynasty":"宋代","title":"丙午新正书怀十首"}
{"author":"范成大","content":"斗门贮净练，悬板淙惊雷。黄沙古岸转，白屋飞檐开。是间袤丈许，舳舻蔽川来。千车拥孤隧，万马盘一坏。蒿尾乱若雨，樯竿束如堆。摧摧势排轧，汹汹声喧豗。偪仄复偪仄，谁肯少徘徊！传呼津吏至，弊盖凌高埃。嗫嚅议讥征，叫怒不可裁。吾观舟中子，一一皆可哀：大为声利驱，小者饥寒催。古今共来往，所得随飞灰。我乃畸於人，胡为乎来哉？","dynasty":"宋代","title":"长安闸"}
{"author":"范成大","content":"南来富寿冈，形胜此蟠结。岑竮戴高台，栏槛了风月。萧滩曳长烟，合草炯残雪。江流当带横，练练浮木末。天风来无乡，万里吹醉缬。登临信奇事，忍冻亦痴绝。故人春梦觉，遗墨秋蛇掣。浮云真可咍，{角单}挥觯空阔。","dynasty":"宋代","title":"清江台在临江郡圃西冈上张安国题榜"}
{"author":"范成大","content":"收尽狂飙卷尽云，一竿晴日晓光新。柳魂花魄都无恙，依旧商量作好春。","dynasty":"宋代","title":"风止"}
{"author":"范成大","content":"珠履参陪北海觞，仍邀拥节旧中郎。碧城香雾连天暝，黄叶霜风卷地凉。佳节转头论聚散，清波从古阅兴亡。明年重把茱萸醉，公在丛霄贡玉堂。","dynasty":"宋代","title":"次韵知郡安抚九日南楼宴集"}
{"author":"范成大","content":"春关十载记英游，蚤喜时才近采旒。夷路著鞭方逸驾，急流回首忽扁舟。云霄正稳君犹去，尘土无边我合休。问讯後车容客否？茶山荔浦看南州。","dynasty":"宋代","title":"送陈天予大监同年使闽"}
{"author":"范成大","content":"高田一雨免飞埃，上水纲船亦可催。说与东江津吏道，打量今晚涨痕来。","dynasty":"宋代","title":"-"}
{"author":"范成大","content":"莫将綵笔寄朝云，红泪罗巾隔路尘。说与东风无限恨，倩风吹断去年春。","dynasty":"宋代","title":"题传记二首其一"}
{"author":"范成大","content":"牙樯罨昼橹，摇漾三湘浦。佳人翔绿裾，含颦为谁舞？拳拳新荷叶，愁绝烟水暮。风云忽飘荡，隐约闻箫鼓。","dynasty":"宋代","title":"三湘怨"}
{"author":"范成大","content":"玉雪飘零贱似泥，惜花还记赏花时。赏花不许轻攀折，只许家人戴一枝。","dynasty":"宋代","title":"连夕大风，凌寒梅已零落殆尽三绝"}
{"author":"范成大","content":"秋期如约不须催，雨脚风声两快哉。但得暑光如寇退，不辞老景似潮来。酒杯触拨诗情动，书卷招邀病眼开。明日更凉吾已卜，暮云浑作乱峰堆。","dynasty":"宋代","title":"秋前风雨顿凉"}
{"author":"范成大","content":"新衣儿女闹灯前，梦里庄周正栩然。骑马十年听晓鼓，人生元有日高眠。多稼亭边有所思，冬来捻却几行髭。也应坐拥黄紬被，断角孤鸿总要诗。","dynasty":"宋代","title":"冬至晚起，枕上有怀晋陵杨使君"}
{"author":"范成大","content":"避湿违寒不出门，一冬未省正冠巾。月从雪后皆奇夜，天向梅边有别春。秉烛登临空语旧，拥炉情味莫怀新。荣华势利输人惯，赢得尊前现在身。","dynasty":"宋代","title":"亲戚小集"}
{"author":"范成大","content":"冲雨上山头，临云看山脚。松间一弹指，开此宝楼阁。草鞋方费钱，拂子不暇握。小偈出雷音，千古惊猿鹤。","dynasty":"宋代","title":"南台瑞应阁，用壁间张安国韵"}
{"author":"范成大","content":"柳岸松门胜处通，马蹄踏雾入空蒙。春寒有力欺游子，天色无情没断鸿。雨脚远连山脚暗，杏梢斜倚竹梢红。驼裘拥鼻吾衰矣，年少犹嫌料峭风。","dynasty":"宋代","title":"与长文、正夫游北山"}
{"author":"范成大","content":"折得瑶华付与谁，人间铅粉弄妆迟。直须远寄骖鸾客，鬓脚飘飘可一枝。","dynasty":"宋代","title":"玉茗花"}
{"author":"范成大","content":"幡胜丝丝雨，笙歌步步尘。一年新乐事，万里未归人。云薄竟悭雪，酒浓先受春。送寒东作近，惭愧耦耕身。","dynasty":"宋代","title":"鞭春微雨"}
{"author":"范成大","content":"甲光射曾云，雨脚不敢到。西山明古雪，秋日一竿照。先偏井络密，后拒参旗掉。分弓滴博平，鸣剑伊吾小。君看天山箭，狐兔何足了。开边吾岂敢，自治有馀巧。归来翠帷卷，聊共黄花笑。虽无落帽风，亦复接䍦倒。馀閒校笔阵，刻烛龙蛇埽。毛锥乃更勇，我亦鼓旗噪。","dynasty":"宋代","title":"九月十九日衙散回留大将及幕属饮清心堂观晚菊分韵得噪暮字"}
{"author":"范成大","content":"灌口江源不断流，峨眉山月几番秋。江山好处吾能记，为问江山记客否？","dynasty":"宋代","title":"重送文处厚，因寄蜀父老三首"}
{"author":"范成大","content":"公昔参敷纳，人期到辨章。珠光空月皎，玉气忽虹藏。岁晚东方骑，生平北海觞。玳簪风雨散，几客奠楸行?","dynasty":"宋代","title":"李粹伯侍御挽词二首"}
{"author":"范成大","content":"枕前百忍忽纷然，旧学新闻总现前。现到天明无可现，依前还我日高眠。","dynasty":"宋代","title":"枕上二绝效杨廷秀"}
{"author":"范成大","content":"年增血气减，药密饮食稀。气象不堪说，头颅从可知。忽作少年梦，娇痴逐儿嬉。觉来一惘然，形骸乃尔衰。梦中观河见，只是三岁时。方悟梦良是，却疑觉为非。","dynasty":"宋代","title":"梦觉作"}
{"author":"范成大","content":"馆娃宫殿压云头，自昔登临隘九州。云浪长风三万顷，苍烟古木二千秋。宾僚谁伴作诗苦，父老竞传敷政优。想见归骖穿夜市，月边灯火满西楼。","dynasty":"宋代","title":"王仲行尚书录示近诗，闻今日劝农灵岩，次韵"}
{"author":"范成大","content":"柔橹无声坐钓鱼，浪花飞点翠罗裾。空江日暮无来客，肠断三湘一纸书。","dynasty":"宋代","title":"采莲"}
{"author":"范成大","content":"寂寥春事冷於秋，雨打风吹断送休。点检梨花成一梦，蘸红新绿满枝头。","dynasty":"宋代","title":"春晚偶题"}
{"author":"范成大","content":"雁塔交亲比断金，故人岁晚更情深。只今不隔同年面，想见青云异日心。","dynasty":"宋代","title":"送许耀卿监丞同年赴静江倅四绝"}
{"author":"范成大","content":"有个安心法，无时不可行。只将今日事，随分了今生。","dynasty":"宋代","title":"十月二十六日三偈其二"}
{"author":"范成大","content":"旅食谙殊俗，堆盘骇异闻。南餐灰荐蛎，巴馔菜先荤。幸脱蒌藤醉，还遭胡蒜熏。丝蓴乡味好，归梦水连云。","dynasty":"宋代","title":"巴蜀人好食生蒜，臭不可近。顷在峤南，其人"}
{"author":"范成大","content":"三日晴泥尚没几，几将风雨过年华。湘东二月春才到，恰有山樱一树花。","dynasty":"宋代","title":"初见山花"}
{"author":"范成大","content":"捧檄三牲养，称觞百岁期。身犹孺子泣，世已隙驹驰。吉梦青衣卜，丰碑黄绢辞。佳城有奇事，应足洗馀悲。","dynasty":"宋代","title":"太宜人程氏挽词其二"}
{"author":"范成大","content":"门巷欢呼十里村，腊前风物已知春。两年池上经行处，万里天边未去人。客鬓花身俱岁晚，妆光酒色且时新。海云桥下溪如镜，休把冠巾照路尘。","dynasty":"宋代","title":"十一月十日海云赏山茶"}
{"author":"范成大","content":"天台一万八千丈，莲华峰在诸峰上。峰前结屋屋打头，独有幽人自来往。湖海云游二十春，归来还作住庵人。漫山苦荬食不尽，绕屋长松为四邻。丹诀三千满云笈，往来且喜无交涉。清晨石上一炉香，此时天地皆欣合。我衰无力供樵苏，尚能相伴煖团蒲。但愿瘦筇缘未断，会把莲峰分一半。","dynasty":"宋代","title":"寄题毛君先生莲华峰庵"}
{"author":"范成大","content":"导江自海阳，至县乃弥迤。狂澜既奔倾，中流遇铧嘴。分为两道开，南漓北湘水。至今舟楫利，楚粤径万里。人谋敓天造，史禄所经始。无谓秦无人，虎鼠用否耳。紫藤缠老苍，白石溜清泚。是闻可作社，牲酒百世祀。修废者谁欤？配以临川李。","dynasty":"宋代","title":"铧嘴"}
{"author":"范成大","content":"今代魁梧老，终身寂寞滨。鬓霜三馆直，碑泪五州春。寿相空壬甲，行年竟巳辰。坟丘才马鬣，何处著经纶。忆昨登门日，驩传考室诗。谓公安且吉，何意哭於斯！遗老典刑尽，此邦名教悲。谁能传耆旧，他日慰吴儿。","dynasty":"宋代","title":"少卿直阁郑公挽歌词"}
{"author":"范成大","content":"明月无声满屋梁，梦余分影上人床。素娥脉脉翻愁寂，付与风铃语夜长。","dynasty":"宋代","title":"枕上"}
{"author":"范成大","content":"忘却下楼扶我谁，接离颠倒酒沾衣。贪看雪样满街月，不上篮舆步砌归。","dynasty":"宋代","title":"会散野步"}
{"author":"范成大","content":"种园得果仅偿劳，不奈儿童鸟雀搔。已插棘针樊笋径，更铺渔网盖樱挑。","dynasty":"宋代","title":"四时田园杂兴"}
{"author":"范成大","content":"打头风急鼻雷鼾，醉梦闲心铁石顽。惟有爱山贪未厌，西山才了又东山。","dynasty":"宋代","title":"镇下放船过东山二首"}
{"author":"范成大","content":"莫惜萦回上九盘，洗心双瀑雪花寒。野翁酌水煎茶献，自古人来到此难。","dynasty":"宋代","title":"九盘坡布水"}
{"author":"范成大","content":"万象闲无语，一蛩吟独哗。肃肃月浸树，满庭穠李花。风从月中来，吹我两鬓华。北斗声回环，南斗亦横斜。人生几良夜，吾行久天涯。离居隔江汉，何由寄疏麻。","dynasty":"宋代","title":"寒夜"}
{"author":"范成大","content":"山前壁如削，山後崖复断。曏吾达陇首，如海到彼岸。那知下岭处，栗甚履冰战。牵前带相挽，缒後衣尽绽。健倒辄寻丈，徐行廑分寸。上疑缘竹竿，下剧滚金弹。岂惟蛇退舍，习鸟望崖反。稍喜一径平，犹有千石乱。仍逢新烧畲，约略似耕畔。心知人境近，颦末百忧散。山民茆数把，鬼质犊子健。腰鑱走迎客，再拜复三叹。谓匪人所蹊，官来定何干？傥为饥火驱，平地岂无饭？意者官事迫，如马就羁绊？我乃不能答，付以一笑粲。","dynasty":"宋代","title":"蛇倒退"}
{"author":"范成大","content":"偪仄深巷中，葱茏绿阴交。山家不早起，闭户如藏逃。浓露蜕蝉咽，小风饥燕高。新渠廑涓流，坏陂方怒号。遐氓病瘠土，不肯昏作劳。灭裂复灭裂，晚秧如牛毛。空馀朝气白，浮浮湿弓刀。官称劝农使，临风首频搔。","dynasty":"宋代","title":"晓出北郊"}
{"author":"范成大","content":"谁扶病客起龙钟，恩在盆倾一雨中。问讯九关何路到？拟牋欢喜谢天公。","dynasty":"宋代","title":"雨凉二首呈宗伟"}
{"author":"范成大","content":"暑云泼墨送惊雷，坐见前山骤雨来。今夜一凉千万里，更无焦卷与尘埃。","dynasty":"宋代","title":"题画卷五首"}
{"author":"范成大","content":"雪压关山昼掩扃，故人何事短长亭。折腰直为瓶无粟，便腹犹怜笥有经。牒诉尘埃头更白，简编灯火眼终青。可怜东壁辉光外，寥落江湖处士星。","dynasty":"宋代","title":"送闻人伯卿赴铜陵"}
{"author":"范成大","content":"沈沈黛色浓，糁糁金沙绚。却笑宣州房，竞作红妆面。","dynasty":"宋代","title":"题蜀果图四首木瓜"}
{"author":"范成大","content":"古人赋多情，无事辄愁苦。兰亭一觞咏，感慨乃如许。","dynasty":"宋代","title":"观禊帖有感三绝其一"}
{"author":"范成大","content":"如许头颅莫振矜，但寻曲几与枯藤。余生不直一弹指，此病宁论三折肱。何处丹房痴候火，谁家筹室强传灯？本来识字耕夫耳，今乃仍添百不能。","dynasty":"宋代","title":"密室惫坐"}
{"author":"范成大","content":"拂我膝上琴，当客清风襟。我琴无轸弦不和，愿借之子调其音。美人一笑千黄金，弹作江岸花木深。下有同队之游鱼，上有同声之鸣禽。琴声一叠一叹息，江花江草无终极。","dynasty":"宋代","title":"古风酬胡元之"}
{"author":"范成大","content":"合成四大散成空，草木经春便有冬。生灭去来相对代，为君题作有常钟。","dynasty":"宋代","title":"戏题无常钟二绝"}
{"author":"范成大","content":"雪晴风劲晚来冰，楼上奇寒病骨惊。雀啄空檐银笋堕，鸦翻高树玉尘倾。青帘闪闪千家静，黄帽亭亭一水横。坐久天容却温丽，一弯新月对长庚。","dynasty":"宋代","title":"雪霁独登南楼"}
{"author":"范成大","content":"东风无赖妒华年，一夜凄寒到酒边。放尽珠帘遮画炬，莫教檐雨湿青烟。","dynasty":"宋代","title":"元夕大风雨"}
{"author":"范成大","content":"阿香真是健妇，夜半鼓行疾驱。直恐南山破碎，绝怜窗纸枝梧。","dynasty":"宋代","title":"正月十日夜大雷震"}
{"author":"范成大","content":"秋晚黄芦断岸，江南野水连天。日色微明鱼网，鴈飞行人苍烟。","dynasty":"宋代","title":"题画卷五首"}
{"author":"范成大","content":"小妇连宵上绢机，大耆催税急于飞。今年幸甚蚕桑熟，留得黄丝织夏衣。","dynasty":"宋代","title":"四时田园杂兴六十首其二十九"}
{"author":"范成大","content":"翠染南山拥县门，一洲横截两溪分。长官日永无公事，卧听滩声看白云。","dynasty":"宋代","title":"昌化"}
{"author":"范成大","content":"末利吟馀又木犀，碧瑶叶底露金支。从今日日须搜句，莫遣砚池生网丝。","dynasty":"宋代","title":"王正之提刑见和末利小诗甚工今日末利渐过木犀正开复用韵奉呈二绝其二"}
{"author":"范成大","content":"无风香篆吐长丝，书架凝尘不下帷。鸟雀声和晴日暖，午窗扪虱坐多时。","dynasty":"宋代","title":"放下庵即事三绝其一"}
{"author":"范成大","content":"病后天魔不战降，梦中千顷白鸥江。心空境寂声尘尽，却爱秋蝇扑纸窗。","dynasty":"宋代","title":"放下庵即事三绝其二"}
{"author":"范成大","content":"搔头珠重步微摇，约臂金寒束未牢。要见低鬟揎玉腕，更须斜抱紫檀槽。","dynasty":"宋代","title":"戏题赵从善两画轴三首其三"}
{"author":"范成大","content":"强裁尺素答相思，两目眵昏腕力疲。牵率老夫令至此，门前犹说报书迟。","dynasty":"宋代","title":"喜收知旧书复畏答书二绝其二"}
{"author":"范成大","content":"山容花意各翔空，题作凌霄第一峰。门外轮蹄尘扑地，呼来借与一枝筇。","dynasty":"宋代","title":"寿栎堂前小山峰凌霄花盛开葱茜如画因名之曰凌霄峰其二"}
{"author":"范成大","content":"当年挥麈讲何经，赚得坚顽侧耳听。我自吟诗无法说，石头莫作定盘星。","dynasty":"宋代","title":"虎丘六绝句其一点头石"}
{"author":"范成大","content":"十口啼号责望深，宁容安稳坐毡针。长鸣大咤欺风雪，不是甘心是苦心。","dynasty":"宋代","title":"墙外卖药者九年无一日不过吟唱之声甚适雪中呼问之家有十口一日不出即饥寒矣"}
{"author":"范成大","content":"枕前百念忽纷然，旧学新闻总现前。现到天明无可现，依前还我日高眠。","dynasty":"宋代","title":"枕上二绝效杨廷秀其二"}
{"author":"范成大","content":"东风花信十分开，细意留连待我来。开过十分风不动，更无一片点苍苔。","dynasty":"宋代","title":"闻石湖海棠盛开亟携家过之三绝其一"}
{"author":"范成大","content":"困倚船窗看斗斜，起来风露满天涯。亭亭宿鹭明菰叶，闪闪凉萤入稻花。月下片云应夜雨，山根炬火忽人家。江湖处处无穷景，半世红尘老岁华。","dynasty":"宋代","title":"七月二日上沙夜泛"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","title":"四时田园杂兴"}
{"author":"范成大","content":"天壤郭有道，文献今在兹。啄啄家鸡群，见子野鹤姿。尘笼万里心，择食中夜饥。拙宦避捷径，瘴风吹鬓丝。平生杏园友，把酒天南陲。何敢吏朱浮，但喜见紫芝。问君今何适，旧圃馀荒畦。提携汉阴瓮，岁晚俱忘机。勿开衡山云，恐惊隐沦栖。定肯从君游，岁晚攀桂枝。我亦理吴榜，春湘绿蘋齐。风蒲为谁落，之子同襟期。丁宁祝融峰，将迎两枯藜。一望五千里，共洗蛮烟悲。","dynasty":"宋代","title":"送郭季勇同年归衡山"}
{"author":"范成大","content":"罡风起，背负玉虚廷。九素烟中寒一色，扶阑四面是青冥。环拱万珠星。","dynasty":"宋代","title":"白玉楼步虚词（六之三）"}
{"author":"范成大","content":"松漠丹成去不归，龙髯无复有攀时。芳园留得觚棱在，长与都人作泪垂。","dynasty":"宋代","title":"壶春堂"}
{"author":"范成大","content":"荡漾西湖采绿苹。扬鞭南埭哀红尘。桃花暖日茸茸笑，杨柳光风浅浅颦。章贡水，郁孤云。多情争似桂江春。崔徽卷轴瑶姬梦，纵有相逢不是真。","dynasty":"宋代","title":"鹧鸪天"}
{"author":"范成大","content":"万里汉都护。（下缺）","dynasty":"宋代","title":"水调歌头·万里汉都护"}
{"author":"范成大","content":"忠厚平生心学，敏明随处民功。江左幕中荒政，江西县里仁风。勿云私淑小邑，可以匹休大邦。健笔谁能後赋，向来江夏无双。","dynasty":"宋代","title":"寄题筠州钱有文明府新昌小道院"}
{"author":"范成大","content":"小梅未可折，不折惜空回。拥鼻燃一枝，也道探春来。","dynasty":"宋代","title":"瓶花二首"}
{"author":"范成大","content":"郭里人家拜扫回，新开醪酒荐青梅。日长路好城门近，借我茅亭煖一杯。","dynasty":"宋代","title":"四时田园杂兴六十首其八"}
{"author":"范成大","content":"君胡为兮远游，蹇行迷兮路阻脩。朝予济兮沧海，灵胥怒兮蛟跞舟。暮予略兮太行，车堕辐兮骖决。攀援怪蔓兮一息，雷昼阚兮山裂。四无人兮又风雨，灵幽幽兮为予愁绝。君胡为兮远道，委玉躬兮荒草。与魑魅兮争光，与虎兕兮群嘷。君之居兮社木苍然，衡门之下兮可以休老。归来兮婆娑，芳满堂兮舞歌。奉君子兮眉寿，光风荡兮酒生波。云日兮同社，月星兮偕夜。千秋兮岁华，弭予盖兮绁予马。悲莫悲兮天涯，乐莫乐兮还家。","dynasty":"宋代","title":"悯游"}
{"author":"范成大","content":"风卷南枝一夜休，孤芳宁肯为人留？淡妆素服真成梦，落月横参各自愁。","dynasty":"宋代","title":"次韵汉卿舅即事"}
{"author":"范成大","content":"采菱辛苦废犁锄，血指流丹鬼质枯。无力买田聊种水，近来湖面亦收租。","dynasty":"宋代","title":"四时田园杂兴六十首其三十五"}
{"author":"范成大","content":"送尽残春更出游。风前踪迹似沙鸥。浅斟低唱小淹留。月见西楼清夜醉，雨添南浦绿波愁。有人无计恋行舟。","dynasty":"宋代","title":"浣溪沙（新安驿席上留别）"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"云日初收破柱雷，小窗坐稳兴悠哉!熏炉花气朝酲解，茶鼎松风午梦回。谢客门闌风动竹，惜春时节雨肥梅。画船破浪亦一快，闻道湖光如泼醅。","dynasty":"宋代","title":"午窗遣兴，家人谋过石湖"}
{"author":"范成大","content":"溪头风迅怯单衣，两桨凌波去似飞。折得苹花双叶子，绿鬟撩乱带香归。","dynasty":"宋代","title":"采莲"}
{"author":"范成大","content":"浆家馈食槿为藩，酒市停骖竹庑门。红树亭亭栖晚照，黄茅杳杳被高原。饮溪有迹於菟过，掠草如飞朴渥翻。车轨如沟平地少，饱帆天镜忆江村。","dynasty":"宋代","title":"复自姑苏过宛陵，至邓步出陆"}
{"author":"范成大","content":"三峨参横大峨高，奔崖侧势倚半霄。龙跧虎卧起且伏，旁睨沫水沱江朝。禹从岷嶓过其下，奠山著藉称雄豪。告成归来两阶舞，泗滨锡贡备九韶。览观此石三叹息，髣发蜀镇俱迢嶢。惜哉击拊堕簨虚，偷送淮海还山椒。降商讫周谨呵护，磬氏无敢加镌雕。刘项蜗争哄灵璧，血漂川谷流腥臊。水官恐此被染涴，毡包席里吴中逃。市门大隐阅千祀，苔衣尘纲薶孤标。尤物显晦定有数，昨者惠顾不待招。我昔西游踏禹迹，暑宿光相披重貂。十年境落卧游梦，摩挲壁画双鬓凋。天怜爱山欲成癖，特设奇供慰寂寥。恍然坐我宝岩上，疑有太古雪未消。嵌根襞积巧入妙，峰顶箕踞贵不骄。炉烟云浮布银界，隙日虹贯凝金桥。是时岁杪卧衰疾，健起放杖惊儿曹。龙钟绕围喜折屐，龟手拂拭寒侵袍。太湖未暇商甲乙，罗浮天竺均鸿毛。小峨之名神所畀，永与野老归渔樵。作诗贺我得石友，且以并贺兹丘遭。","dynasty":"宋代","title":"小峨眉"}
{"author":"范成大","content":"王程公事两相催，冲雨片帆连夜开。千岩万壑在何处？山阴道中无好怀。岂有酒船寻贺老，兴尽却能访安道。监湖春色漫芳菲，付与青青湖畔草。","dynasty":"宋代","title":"夜过越上不得游览"}
{"author":"范成大","content":"向非贤牧政通灵，几负松陵耒耜经。天籁侵晨占少女，雨师连夜檄玄冥。作霖岂必求商野，召见谁能右汉庭。闻有追锋传好语，从今侧耳为君听。","dynasty":"宋代","title":"三次喜雨诗韵少伸嘉颂"}
{"author":"范成大","content":"浮生渺渺但飞埃，问讯星宫又独来。天上人间最高处，为君题作郁萧台。拙疏何计补涓埃，惭愧双旌云复来。三过溪门今老矣，病无脚力更登台。界天山雪净黄埃，溪上扁舟夜沉来。匝地东风劝椒酒，山头今日是春台。","dynasty":"宋代","title":"乾道己丑守括，被召再过钓台，自和十年前小"}
{"author":"范成大","content":"覆雨翻云转手成，纷纷轻薄可怜生!天无寒暑无时令，人不炎凉不世情。栩栩算来俱蝶梦，喈喈能有几鸡鸣!冰山侧畔红尘涨，不隔瑶台月露清。","dynasty":"宋代","title":"请息斋书事"}
{"author":"范成大","content":"步屧寻春有好怀，雨馀蹄道水如杯。随人黄犬搀前去，走到溪边忽自回。","dynasty":"宋代","title":"四时田园杂兴六十首其九"}
{"author":"范成大","content":"黄昏檐溜垂瀑，清晓屐声满门。湖光万顷何似？小沼先吹縠纹。","dynasty":"宋代","title":"正月九日雪霰後大雨"}
{"author":"范成大","content":"溪上清风柳万重，绿烟无路月朦胧。船头忽逐回塘转，一水迢迢却向东。","dynasty":"宋代","title":"月夜泛舟新塘"}
{"author":"范成大","content":"一曲悲歌水倒流，尊前何计缓千忧？事如梦断无寻处，人似春归挽不留。草色粘天鶗鴃恨，雨声连晓鹧鸪愁。迢迢绿浦帆飞远，今夜新晴独倚楼。","dynasty":"宋代","title":"代圣集赠别"}
{"author":"范成大","content":"嶽樹五千仞，蓮花千萬枝。宛然明月夜，非是少年時。已自歡悰少，那堪官緒羈。人言急行樂，何以且遲遲。","dynasty":"宋代","title":"上元有感"}
{"author":"范成大","content":"水乡霜落，望西山一寸，修眉横碧。南浦潮生帆影去，日落天青江白。万里浮云，被风吹散，又被风吹积。尊前歌罢，满空凝淡寒色。人世会少离多，都来名利，似蝇头蝉翼。赢得长亭车马路，千古羁愁如织。我辈情钟，匆匆相见，一笑真难得。明年谁健，梦魂飘荡南北。","dynasty":"宋代","title":"念奴娇·水乡霜落"}
{"author":"范成大","content":"有个安心法，无时不可行。只将今日事，随分了今生。","dynasty":"宋代","title":"十月二十六日三偈"}
{"author":"范成大","content":"贫富交情乃见，炎凉岁序方成。越秦本异肥瘠，鲁卫何曾弟兄。","dynasty":"宋代","title":"有叹二首"}
{"author":"范成大","content":"茅针香软渐包茸，蓬＊甘酸半染红。采采归来儿女笑，杖头高挂小筠笼。","dynasty":"宋代","title":"四时田园杂兴"}
{"author":"范成大","content":"太行巫峡费车舟，休向沧溟认一沤。日下冰山难把玩，雨中土偶任漂流。元无刻木牵丝技，但合收绳卷索休。惟有酒缸并饭甑，却须粳秫十分收。","dynasty":"宋代","title":"偶书"}
{"author":"范成大","content":"石坛无土谩嶔岑，何自能生小柏林？拟擘蛤蜊龟壳上，病来不杀懒登临。","dynasty":"宋代","title":"桃花坛下望龟峰"}
{"author":"范成大","content":"竹杖芒鞋俗网疏，每逢绝胜更踟蹰。但随岐路东西去，莫计光阴大小馀。彷佛桃源犹舞凤，辛勤李白谩骑鱼。今朝真作游仙梦，不似骚人赋子虚。","dynasty":"宋代","title":"与同僚游栖霞洞极深远中有数路相传有通九疑者烛将尽乃还饮碧虚上陈仲思用二华君韵赋诗即席和之"}
{"author":"范成大","content":"结庐占城市，初岂卜云吉。谒医并治庖，二事便衰疾。乘除徐自笑，翻觉此计失。经年不见山，无异处暗室。平生痼烟霞，岁晚成俗物。安得百尺楼，屋上高突兀。列岫拥青来，爽气助占毕。尝试与匠谋，工费蜡毛出。俸余强弩末，家事空囊涩。经营十年余，高兴竟萧瑟。人生不如意，十事常六七。身今况迟暮，长算屈短日。纵成此段奇，发白何由漆。且学商山翁，弯跧蛰霜橘。","dynasty":"宋代","title":"廛居久不见山，或劝作小楼以助登览，又力不"}
{"author":"范成大","content":"无风香篆吐长丝，书架凝尘不下帷。鸟雀声和晴日暖，午窗扪虱坐多时。","dynasty":"宋代","title":"放下庵即事三绝其一"}
{"author":"范成大","content":"阪峻身频偃，崖深首屡回。云浮平地出，路拂半天来。但阅关山过，都忘岁月催。湘南初上马，犹插早春梅。","dynasty":"宋代","title":"金山岭"}
{"author":"范成大","content":"伊轧篮舆草露间，夜凉月暗走孱颜。忽逢陂水明如镜，照见沉沉倒景山。","dynasty":"宋代","title":"高景山夜归"}
{"author":"范成大","content":"石鼓郁嵯峨，截然踞沧洲。有如古盟主，勤王会诸侯。蒸湘伯叔国，禀命会葵丘。敢不承载书，戮力朝宗周。混为同轨去，崩奔不敢留。宜哉百谷王，博大无与俦。毡毳昔乱华，车马隔中州。未闻齐晋勋，包茅费诛求。威文亦弘规，尚取童子羞。安知千载後，但泣新亭囚。我题石鼓诗，愿言续春秋。","dynasty":"宋代","title":"合江亭"}
{"author":"范成大","content":"午醉醒来一梦非，忽忽玉树逐春归。臙脂却作千年计，不似愁魂四散飞。","dynasty":"宋代","title":"臙脂井"}
{"author":"范成大","content":"庐阜有佳人，颜色皦冰玉。不能时世妆，萧然古冠服。纷纭倚市门，组丽眩红绿。妖歌促艳舞，飞上黄金屋。安知乘鸾侣，流落堕空谷。风泉入环佩，月露作膏馥。梁肉岂不珍，沦雪煮黄独。聊用慰朝饥，岁寒肤起粟。绮＊三尺尘，无路到松竹。谁能抚孤桐，为奏招隐曲。","dynasty":"宋代","title":"古风送南卿"}
{"author":"范成大","content":"三峨参横大峨高，奔崖侧势倚半霄。龙跧虎卧起且伏，旁睨沫水沱江朝。禹从岷嶓过其下，奠山著藉称雄豪。告成归来两阶舞，泗滨锡贡备九韶。览观此石三叹息，髣发蜀镇俱迢嶢。惜哉击拊堕簨虚，偷送淮海还山椒。降商讫周谨呵护，磬氏无敢加镌雕。刘项蜗争哄灵璧，血漂川谷流腥臊。水官恐此被染涴，毡包席里吴中逃。市门大隐阅千祀，苔衣尘纲薶孤标。尤物显晦定有数，昨者惠顾不待招。我昔西游踏禹迹，暑宿光相披重貂。十年境落卧游梦，摩挲壁画双鬓凋。天怜爱山欲成癖，特设奇供慰寂寥。恍然坐我宝岩上，疑有太古雪未消。嵌根襞积巧入妙，峰顶箕踞贵不骄。炉烟云浮布银界，隙日虹贯凝金桥。是时岁杪卧衰疾，健起放杖惊儿曹。龙钟绕围喜折屐，龟手拂拭寒侵袍。太湖未暇商甲乙，罗浮天竺均鸿毛。小峨之名神所畀，永与野老归渔樵。作诗贺我得石友，且以并贺兹丘遭。","dynasty":"宋代","title":"小峨眉"}
{"author":"范成大","content":"千古东流，声卷地、云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓，空惊俗。休拊髀，都生肉。任炎天冰海，一杯相属。荻笋蒌芽新入馔，鹍弦凤吹能翻曲。笑人间、何处似尊前，添银烛。","dynasty":"宋代","title":"满江红·千古东流"}
{"author":"范成大","content":"嶢阙丛霄旧玉京，御床忽有犬羊鸣。他年若作清宫使，不挽天河洗不清。","dynasty":"宋代","title":"宣德楼"}
{"author":"范成大","content":"衰翁扫轨欲垂车，怪子颓然也向隅。激水要令风在下，涸泉翻以沫相濡。瘠肥邈尔自秦越，势利纷然皆耳余。且复放船来话旧，不妨莲叶卧看书。","dynasty":"宋代","title":"次韵龚养正病中见寄"}
{"author":"范成大","content":"腊浅犹赊十日春，官忙长愧百年身。雪催未动诗无力，愁遣还来酒不神。节物何曾欺老病？书生自惯说悲辛。终期戚促成何事，今古纷纷一窖尘。","dynasty":"宋代","title":"春前十日作"}
{"author":"范成大","content":"落梅穠李趁时新，枯木岩边一任春。尚爱乡音醒病耳，隔墙时有卖饧人。","dynasty":"宋代","title":"元夕"}
{"author":"范成大","content":"溅瓦排檐散万丝，颠狂风筱要扶持。恩深到骨吾能报，急赋新凉第一诗。","dynasty":"宋代","title":"明日复雨凉再用韵二首其二"}
{"author":"范成大","content":"聚蚋醯边闹似雷，乞儿争背向寒灰。长平失势见何晚，栗里息交归去来。休问江湖鱼有沫，但蕲云水鹤无媒。岩扉岫幌牢扃钥，不是渔樵不与开。","dynasty":"宋代","title":"请息斋书事"}
{"author":"范成大","content":"团栾话里老庞衰，一妹仍从海浦来。孤苦尚余史弟乐，如今虽病也眉开。","dynasty":"宋代","title":"喜周妹自四明到"}
{"author":"范成大","content":"问人何处是花蹊，香玉匀铺不见泥。莫怪山翁行步涩，更无空处著枯藜。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"园林篱落冻芳尘，南北枝间玉蕊皴。风袂挽香虽淡薄，月窗横影已精神。雪霜春事年年晚，今古诗情日日新。铁石如翁犹索句，真成嚼蜡对横陈。","dynasty":"宋代","title":"再题瓶中梅花"}
{"author":"范成大","content":"浮生有几，叹欢娱常少，忧愁相属。富贵功名皆由命，何必区区仆仆。燕蝠尘中，鸡虫影里，见了还追逐。山间林下，几人真个幽独。谁似当日严君，故人龙衮，独抱羊裘宿。试把渔竿都掉了，百种千般拘束。两岸烟林，半溪山影，此处无荣辱。荒台遗像，至今嗟咏不足。","dynasty":"宋代","title":"酹江月（严子陵钓台）"}
{"author":"范成大","content":"风倒酴醾架，长条头抢地。趁渠未萌芽，政可相料理。","dynasty":"宋代","title":"霜后纪园中草木十二绝"}
{"author":"范成大","content":"水上晴云綵蝀横，许多蜂蝶趁船行。渔樵引入新花坞，儿女扶登小锦城。艳粉发妆朝日丽，湿红浮影晚波清。谁知摇落霜林畔，一段韶光画不成。","dynasty":"宋代","title":"携家石湖赏拒霜"}
{"author":"范成大","content":"十年旧事，醉京花蜀酒，万葩千萼。一棹归来吴下看，俯仰心情今昨。强倚雕阑，羞簪雪鬓，老恐花枝觉。揩摩愁眼，雾中相对依约。闻道家燕团栾，光风转夜，月傍西楼落。打彻梁州春自远，不饮何时欢乐。沾惹天香，留连国艳，莫散灯前酌。袜尘生处，为君重赋河洛。","dynasty":"宋代","title":"念奴娇"}
{"author":"范成大","content":"朝罢东皇放玉鸾，霜罗薄袖绿裙单。贪看修竹忘归路，不管人间日暮寒。","dynasty":"宋代","title":"绿萼梅"}
{"author":"范成大","content":"君不见东林怪蔓之诗三百年，字如金绳铁索相纠缠。不如李侯灵石句，笔阵压倒长城坚。藤阴诗律两秀发，此段奇事今无前。吾闻草木未有不黄落，雨荒霜倒相後先。绵绵紫藟天所寿，风雨不动常苍然。坚姿绝邻傲所，深本无极融三泉。腾虯舞蛟矫欲去，流苏络带翩如仙。班荆藾芘得吾党，酌泉共吸杯中天。诗成一斗属太白，擘笺挥扫如云烟。北门西掖君自有，坐拥红药然金莲。山腰涧阍莫濡滞，早晚天风吹蜕蝉。","dynasty":"宋代","title":"次韵李器之编修灵石山万岁藤歌"}
{"author":"范成大","content":"百岁亏成费械机，乌鸢蝼蚁竟同归。一檠灯火挑明灭，两眼昏花管是非。","dynasty":"宋代","title":"读史"}
{"author":"范成大","content":"诗成徒能泣鬼，博塞未必亡羊。刚将妄言绮语，认作锦心绣肠。","dynasty":"宋代","title":"或劝病中不宜数亲文墨医亦归咎题四绝以自戒末篇又以解嘲其三"}
{"author":"范成大","content":"趠舶飞来不作难，红尘一骑笑长安。孙郎皱玉无消息，先破潘郎玳瑁盘。","dynasty":"宋代","title":"新荔枝四绝其四"}
{"author":"范成大","content":"日脚烘晴已破烟，山头云气尚披绵。却须多谢朝来雨，洗净明湖镜裹天。","dynasty":"宋代","title":"次韵徐提举游石湖三绝"}
{"author":"范成大","content":"百叠烟鬟得眼明，坐来心迹喜双清。秋阳满地西风起，犹有啼莺四五声。","dynasty":"宋代","title":"题城山挂月堂壁"}
{"author":"范成大","content":"太行东麓照邢州，万叠烟螺紫翠浮。谁解登临管风物？枯荷老柳替人愁。","dynasty":"宋代","title":"邢台驿"}
{"author":"范成大","content":"隔年寒力冻芳尘，勒住东风寂莫滨。只管苦吟三尺雪，那知迟把一枝春。灯烘画阁香犹冷，汤暖铜瓶玉尚皴。花定有情堪索笑，自怜无术唤真真。","dynasty":"宋代","title":"去年多雪苦寒，梅花遂晚，元夕犹未盛开"}
{"author":"范成大","content":"峡山狠无情，其下多丑石。顽质贾憎垂，傀状发笑哑。粗类坟坏黄，沉渍铁矢黑。或如沟泥涴，或似冻壁坼。堆疑聚廪粟，陊若坏城甓。槎牙镂朽木，狼籍委柘骼。礧砢包蠃蚌，淋漓锢铅锡。纵文瓦沟垄，横叠衣摺襞。鳞皴斧凿余，坎窞蹴踏力。云何清淑气，孕此诡谲迹。我本一丘壑，嗜石旧成癖。端溪紫琳腴，洮河绿沉色。阶册截肪腻，泗磬鸣球击。嵌空太湖底，偶立韶江侧。真阳锯千崖，营道铲寸碧。倦游所阅多，未易一二籍。朅来兹山下，刺眼昔未觌。或云峡多材，奇秀郁以积。绝代昭君村，惊世屈原宅。东家两儿女，气足豪万国。山石何重轻，奚暇更融液？我亦味其言，作诗晓行客。","dynasty":"宋代","title":"嘲峡石"}
{"author":"范成大","content":"吴波浮动，看中流翻月，半江金碧。醉舞空明三万顷，不管＿娥愁寂。指点琼楼，凭虚有路，鲸背横东极。水云飘荡，阑干千丈无力。家世回首沧洲，烟波渔钓，有鸱夷仙迹。一笑闲身游物外，来访扁舟消息。天上今宵，人间此地，我是风前客。涛生残夜，鱼龙惊听横笛。","dynasty":"宋代","title":"念奴娇"}
{"author":"范成大","content":"众峰攒壁立，中有路一线。攀援白云梯，食顷已天半。我本紫芝曲，误落青刍栈。向来脱新羁，恍已还旧观。花烟辞少城，暑雪对大面。来从太白西，更走三峨偏。风生两腋轻，泉吼四山眩。今晨第一程，莫叹舆仆倦。","dynasty":"宋代","title":"华严寺"}
{"author":"范成大","content":"郭里人家拜扫回，新开醪酒荐青梅。日长路好城门近，借我茅亭煖一杯。","dynasty":"宋代","title":"四时田园杂兴六十首其八"}
{"author":"范成大","content":"彤楼鼓密催金钥。沉沉青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。","dynasty":"宋代","title":"菩萨蛮（寓直晚对内殿）"}
{"author":"范成大","content":"云幕暗千山，肠断玉楼金阙。应是高唐小妇，妒＿娥清绝。夜凉不放酒杯寒，醉眼渐生缬。何待桂华相照，有人人如月。","dynasty":"宋代","title":"好事近"}
{"author":"范成大","content":"倾檐缺吻护奎文，金碧浮图暗古尘。闻说今朝恰开寺，羊裘狼帽趁时新。","dynasty":"宋代","title":"相国寺"}
{"author":"范成大","content":"堂堂列传冠元功，纸上浮云万事空。我若材堪当世用，他年应只似诸公。","dynasty":"宋代","title":"读史"}
{"author":"范成大","content":"新街如拭过鸣驺，芍药酴醾竞满头。十里珠帘都卷上，少城风物似扬州。","dynasty":"宋代","title":"三月二日北门马上"}
{"author":"范成大","content":"天风无边吹海月，景入溪山更奇绝。太守文章别乘贤，平生付与金杯滑。门阑我亦似彭宣，想闻横玉叫苍烟。读碑索句仍投辖，谁是扬州控鹤仙？","dynasty":"宋代","title":"风月堂"}
{"author":"范成大","content":"水杨成幄翠相遮，犹有东风管岁华。叶底青梅无数子，梢头红杏不多花。烦将链火炊香饭，更引长泉煮斗茶。约我诗成须疥壁，莫嗔欹侧似归鸦！","dynasty":"宋代","title":"题张氏新亭"}
{"author":"范成大","content":"俗物汩陈大好，家奴倒迕何诛。泡幻初无典要，光阴况已桑榆。","dynasty":"宋代","title":"自箴其三"}
{"author":"范成大","content":"水墨依林寺，青黄负郭田。斜阳犹满地，片月早中天。策策鸦飞急，冥冥树影圆。西山元自好，那更著云烟。","dynasty":"宋代","title":"晚步东郊"}
{"author":"范成大","content":"心作万缘起，境生千劫忙。谁同油幕静，独对篆烟长。有尽天魔力，无穷海印光。雨余弦月上，尘界本清凉。","dynasty":"宋代","title":"舫＊晚憩"}
{"author":"范成大","content":"读书窗下一灯残，忽有诗来为暖寒。闻道扁舟春共载，雪云虽冷不相干。","dynasty":"宋代","title":"次韵孙长文泊姑苏馆"}
{"author":"范成大","content":"刻木牵丝罢戏场，祭余雨後两相忘。门虽有雀尚廷尉，食已无鱼休孟尝。虱里趋时真是贼，虎中宣力任为伥。篱东舍北谁情话，鸡语鸥盟意却长。","dynasty":"宋代","title":"请息斋书事"}
{"author":"范成大","content":"银汉来从左界天，天风吹浪落苍巅。人间只见秧田润，唤作蟠龙洞里泉。","dynasty":"宋代","title":"蟠龙瀑布自山顶漫汗淋漓，分数道而下，望之"}
{"author":"范成大","content":"莲炬光中月自圆，人情草草竞华年。最怜一夜旗亭鼓，能共钟声到客船。","dynasty":"宋代","title":"元夕泊舟霅川"}
{"author":"范成大","content":"远道悠悠日暮云，愁眉今日为君轩。残灯独照江东集，短梦相寻白下门。即事想多梅蕊句，有谁堪共桂花樽。斯文赖有斯人在，会合何时得细论。","dynasty":"宋代","title":"谢江东漕杨廷秀秘监送江东集并索近诗二首"}
{"author":"范成大","content":"滩长石出水鸣堤，城郭西头旧小溪。游子断魂招不得，秋来春草更萋萋。愁边逢酒却成憎，衣带宽来不自胜。烟水苍茫外沙路，东风何处拄枯藤？垆下三年世路穷，蚁封盘马竟难工。千山虽隔日边梦，犹到平阳池馆中。文章光焰照金闺，岂是遭逢乏圣时。纵有百身那可赎，琳琅空有万篇垂。山碧丛丛四打围，烦将旧恨访黄鹂。缬林霜後黄鹂少，须是愁红万点时。古藤阴下醉中休，谁与低眉唱此愁。团扇他年书好句，平生知已识儋州。","dynasty":"宋代","title":"次韵徐子礼提举莺花亭"}
{"author":"范成大","content":"忆随书剑此徘徊，投老双旌重把杯。绿鬓风前无几在，黄花雨后不多开。丰年江陇青黄遍，落日淮山紫翠来。饮罢此身犹是客，乡心却附晚潮回。","dynasty":"宋代","title":"重九赏心亭登高"}
{"author":"范成大","content":"篱菊滩芦被霜后。袅长风、万重高柳。天为谁、展尽湖光渺渺，应为我、扁舟入手。橘中曾醉洞庭酒。辗云涛、挂帆南斗。追旧游、不减商山杳杳，犹有人、能相记否。","dynasty":"宋代","title":"宜男草"}
{"author":"范成大","content":"学射春山万岁湖，牙门列骑卷平芜。如今黄土原边梦，犹识呼鹰嗾犬图。","dynasty":"宋代","title":"题赵希远案鹰图"}
{"author":"范成大","content":"折得瑶华付与谁，人间铅粉弄妆迟。直须远寄骖鸾客，鬓脚飘飘可一枝。","dynasty":"宋代","title":"玉茗花"}
{"author":"范成大","content":"菊花开时我种麦，桃李花飞麦丛碧。多病经旬不出门，东陂已作黄云色。腰镰刈熟趁晴归，明朝雨来麦沾泥。犁田待雨插晚稻，朝出移秧夜食麨。","dynasty":"宋代","title":"刈麦行"}
{"author":"范成大","content":"浣纱寂不好，辛苦触战箭。东施无丽质，安稳嫁乡县。","dynasty":"宋代","title":"道中古意二绝"}
{"author":"范成大","content":"席帘纸阁护香浓，说有谈空爱烛红。高飣膻根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。","dynasty":"宋代","title":"雪寒围炉小集"}
{"author":"范成大","content":"仪凰当瑞九韶成，何事栖鸾滞碧城？公退萧然真吏隐，文名藉甚更诗声。句从月胁天心得，笔与冰瓯雪碗清。书到石湖春亦到，平堤梅影縠纹生。","dynasty":"宋代","title":"次韵同年杨廷秀使君寄题石湖"}
{"author":"范成大","content":"秀麦一番冷，送梅三日霖，绿肥新荔子，红浥旧蕉心。映竹千丝舞，垂檐一线斟。终朝盘膝坐，卑湿恐相侵。","dynasty":"宋代","title":"宜齐雨中"}
{"author":"范成大","content":"斯言向来立，千古敢疵瑕。有命孤蓬转，何心劲箭加。人穷名满世，天定客还家。回首冥恩怨，虚空不著花。","dynasty":"宋代","title":"次韵胡邦衡秘监"}
{"author":"范成大","content":"嫩绿重重看得成。曲栏幽槛小红英。酴醾架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。","dynasty":"宋代","title":"鹧鸪天其三"}
{"author":"范成大","content":"采菱辛苦似天刑，刺手朱殷鬼质青。休问扬荷涉江曲，只堪聊诵楚词听。","dynasty":"宋代","title":"采菱户"}
{"author":"范成大","content":"官居数椽间，局促如瓮牖。幸邻诗酒社，金薤对玉友。真清廊庙器，伟望配山斗。行当侍紫极，槐棘位三九。馆舍有奇士，高文粲参首。倡酬猥及我，双松压孤柳。生活从冷淡，幸免誉与咎。相从结此夏，何异归陇亩。","dynasty":"宋代","title":"再次韵呈宗伟、温伯"}
{"author":"范成大","content":"学射春山万岁湖，牙门列骑卷平芜。如今黄土原边梦，犹识呼鹰嗾犬图。","dynasty":"宋代","title":"题赵希远案鹰图"}
{"author":"范成大","content":"家人扶上锦城头，蜂蝶团中烂熳游。报答春光须小醉，红云洞里按伊州。","dynasty":"宋代","title":"闻石湖海棠盛开亟携家过之三绝其二"}
{"author":"范成大","content":"低花妨帽小携筇，深浅胭脂一万重。不用高烧银烛照，煖云烘日正春浓。","dynasty":"宋代","title":"闻石湖海棠盛开亟携家过之三绝其三"}
{"author":"范成大","content":"气压伊吾一剑鸣，风生铜柱百蛮惊。君家自有堂堂阵，我欲周旋恐曳兵。","dynasty":"宋代","title":"和马少伊韵"}
{"author":"范成大","content":"鹅鹜声暗雪意豪，直前不惮夜行劳。更能櫜鞬尊裴度，千古人知李愬高。","dynasty":"宋代","title":"酬姜尧章"}
{"author":"范成大","content":"我是苏州监本呆，与爷上寿献棺材。宗室元来是皇族，雨下水从屋上来。","dynasty":"宋代","title":"口号"}
{"author":"范成大","content":"国累丁年盛，天开甲观祥。黄离增焕炳，赤伏衍明昌。一日三天见，元辰万国康。姿神辉玉裕，德业灿金相。书圣规宸藻，文心俪汉章。乾坤参久大，日月并升常。祖武瞻兴庆，亲庭拱未央。晨昏两慈壸，诗礼一贤王。道统家传正，炎图国本强。桑弧仍谷旦，铜律又清商。旧事兰猗殿，新凉桂子香。黄华先浥露，青女缓行霜。史贺星同轨，农歌稼涤场。与龄占梦帝，多祜叶思皇。磐石重山固，灵源少海长。三宫同寿域，岁岁颂无疆。","dynasty":"宋代","title":"丙午东宫寿诗"}
{"author":"范成大","content":"隤云暧前驱，连鼓讧后殿。骎骎失高丘，扰扰暗古县。白龙起幽蛰，黑雾佐神变。盆倾耳双聩，斗暗目四眩。帆重腹逾饱，橹润鸣更健。圆漪晕雨点，溅滴走波面。伶俜愁孤鸳，飐闪乱饥燕。麦老枕水卧，秧稚与风战。牛蹊岌城沉，蚁隧汹瓴建。水车竞施行，岁事敢休宴。咿哑啸簧鸣，轣辘连锁转。骈头立妇子，列舍望宗伴。东枯骇西溃，寸涸惊尺淀。嗟余岂能贤，与彼亦何辨。扁舟风露熟，半世江湖遍。不知忧稼穑，但解加餐饭。遥怜老农苦，敢厌游子倦。","dynasty":"宋代","title":"大暑舟行含山道中雨骤至霆奔龙挂可骇"}
{"author":"范成大","content":"我友蓬蒿士，却扫谢四邻。内无三尺童，外无双蒲轮。岂非骐骥姿，执辔难其人。无衣可御冬，忍寒待阳春。仰云发永叹，夜作寒螀呻。奓户劝之起，怀宝善自珍。秋月耿清夜，秋风捲曾云。佳哉为谁欤，定为我与君。莫嫌酒味薄，聊复相欢欣。","dynasty":"宋代","title":"秋日杂兴六首其一"}
{"author":"范成大","content":"夕阳下桑柘，馀晖挂西山。西山在何许，冉冉紫翠间。綵云无朝昏，绿萝竟暄寒。昔与霞上人，同跨双飞翰。上凌紫霄峰，下弄白石湍。风吹堕渺莽，及此行路难。佳人应望予，我岂真忘还。","dynasty":"宋代","title":"秋日杂兴六首其二"}
{"author":"范成大","content":"嫣嫣芙蓉花，秀出清霜晨。众卉已昨梦，孤芳若为新。寒蜂无儇飞，一笑静自珍。谁令婵娟姿，堕此寂寞滨。绝世贵独立，后时莫酸辛。回风佐小舞，薄日生微醺。即事亦足乐，何必桃李尘。","dynasty":"宋代","title":"秋日杂兴六首其四"}
{"author":"范成大","content":"楚望风烟倚绣楹，使君静治有高情。祗应襦裤新翻曲，压倒当年寡和声。","dynasty":"宋代","title":"寄题祝郢州白雪楼"}
{"author":"范成大","content":"走遍尘埃倦鸟还，故乡元在水云间。黄粱饭里梦魂醒，青箬笠前身世閒。鸥鹭飞来俱玉立，松篁岁晚各苍颜。岷峨交旧如相问，铁锁无扃任客攀。","dynasty":"宋代","title":"次韵蜀客西归者来过石湖并寄成都旧僚"}
{"author":"范成大","content":"青青涧上松，廖廖涧底柏。松森上曾云，柏局抱幽石。偃植虽不同，臭味乃相得。千霜与百雪，偶立众芳侧。众芳岂不好，岁晏扫无迹。广厦罩群木，万牛挽山泽。松材可世用，攀援入王国。草木岂有情，亦复念离析。君看此翠柏，错莫无颜色。孤阴愁月夜，独籁怨风夕。苍官何当归，相望长相忆。","dynasty":"宋代","title":"青青涧上松送致远入官"}
{"author":"范成大","content":"仄径难胜四牡騑，扁舟辛苦凿冰归。简书鞅掌吟诗苦，并与东阳减带回。","dynasty":"宋代","title":"次韵袁起岩常熟道中三绝句其二"}
{"author":"范成大","content":"峡农生甚艰，斫畬大山巅。赤埴无土膏，三刀财一田。颇具穴居智，占雨先燎原。雨来亟下种，不尔生不蕃。麦穗黄剪剪，豆苗绿芊芊。饼饵了长夏，更迟秋粟繁。税亩不什一，遗秉得餍餐。何曾识粳稻，扪腹尝果然。我知吴农事，请为峡农言。吴田黑壤腴，吴米玉粒鲜。长腰瓠犀瘦，齐头珠颗圆。红莲胜彫胡，香子馥秋兰。或收虞舜馀，或自占城传。早籼与晚䆉，滥吹甑甗间。不辞春养禾，但畏秋输官。奸吏大雀鼠，盗胥众螟蝝。掠剩增釜区，取盈折缗钱。两钟致一斛，未免催租瘢。重以私债迫，逃屋无炊烟。晶晶云子饭，生世不下咽。食者定游手，种者长流涎。不如峡农饱，豆麦终残年。","dynasty":"宋代","title":"劳畬耕"}
{"author":"范成大","content":"红纷团枝一万重，当年独自费东风。若为报答春无赖，付与笙歌鼎沸中。","dynasty":"宋代","title":"题张曦颜两花图──繁杏"}
{"author":"范成大","content":"桂殿吹笙夜不归，苏仙诗板挂空悲。世人舐鼎何须笑，犹胜先生梦石芝。升降三田自有丹，浪寻盘鼎斸仙坛。扣门倦客惟思睡，容膝庵中一枕安。","dynasty":"宋代","title":"宿妙庭观次东坡旧韵"}
{"author":"范成大","content":"千岩观下碧瑶林，岁晚青青共此心。隐士归兮花未老，每年来把一杯深。","dynasty":"宋代","title":"中秋后两日，自上沙回，闻千岩观下岩桂盛开"}
{"author":"范成大","content":"嫩绿重重看得成。曲阑幽槛小红英。酴醿架上蜂儿闹，杨柳行间燕子轻。春婉娩，客飘零。残花浅酒片时清。一杯且贾明朝事，送了斜阳月又生。","dynasty":"宋代","tags":"春天，写景，抒情，愁绪","title":"鹧鸪天·嫩绿重重看得成"}
{"author":"范成大","content":"寻思断梦半瞢腾，渐见天窗纸瓦明。宿鸟噪群穿竹去，县前犹自打残更。","dynasty":"宋代","title":"睡觉"}
{"author":"范成大","content":"带束江淮翠岫围，掌窥台殿碧鳞差。刘郎句里登临眼，压倒三江二水诗。","dynasty":"宋代","title":"次韵曾仲躬侍郎同登伏龟二绝"}
{"author":"范成大","content":"生平人比似维摩，试比尪孱不啻过。旧摘衰髯今雪遍，频揩病眼转花多。从来世味聊复尔，此去官身如老何。收拾颓龄加药饵，尚堪风月对婆娑。","dynasty":"宋代","title":"体中不佳偶书"}
{"author":"范成大","content":"窗外尘尘事，窗中梦梦身。既知身是梦，一任事如尘。","dynasty":"宋代","title":"十月二十六日三偈"}
{"author":"范成大","content":"勋唐遗德照清湾，百圣闻风不敢班。何物苦寒胡地鬼，二名犹敢废尧山。","dynasty":"宋代","title":"唐山"}
{"author":"范成大","content":"露叶风枝驿骑传，华清天上一嫣然。当时若识陈家紫，何处蛮村更有园。","dynasty":"宋代","title":"妃子园"}
{"author":"范成大","content":"细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲。","dynasty":"宋代","title":"水调歌头其一"}
{"author":"范成大","content":"浪将冠服衣猿狙，因病偷闲稍自如。时有好怀誇得句，略无情语怕回书。边城晏闭稀传箭，村巷春游未荷锄。迨此良辰公事少，天恩傥许赋归欤。","dynasty":"宋代","title":"病起初见宾僚时上疏丐祠未报"}
{"author":"范成大","content":"愚士繁俗如囚奴，至人遗形与化俱。纷纭觉梦不可辨，蘧蘧栩栩知谁欤？百年如泡亦如电，刚欲铸铁充门枢。列仙之臞堕山泽，一席三椽良有余。平生嶔巇百战勇，顿挫久已归夷途。光芒无用入诗句，青天白日轰雷车。松煤茧纸妙挥扫，芸香锦囊深贮储。紫露双瓶春夜醉，黄云一棱秋田租。谁能抟扶北溟海，政尔归卧南阳庐。鸿飞冥冥隔云雨，弋人可慕不可呼。","dynasty":"宋代","title":"次韵时叙赋乐先生新居"}
{"author":"范成大","content":"墨诏东来汹驿传，璇题金榜照山川。祥开圣代千秋节，响动仙都九室天。触石涌云埋紫逻，流金飞火烛苍巅。祗应老宅庞眉客，长记新宫锡号年。","dynasty":"宋代","title":"青城山会庆建福宫"}
{"author":"范成大","content":"牒诉缤纷塞瓮天，经年痴坐两三椽。出门纳纳乾坤大，依旧青山绕画船。","dynasty":"宋代","title":"将赴建康出城"}
{"author":"范成大","content":"城府黄尘扑马鞍，一篙重探水云寒。耳边眼底无公事，睡过严州二百滩。","dynasty":"宋代","title":"严州"}
{"author":"范成大","content":"灰木心形雪满头，鹤凫长短不悲忧。瓮畦纯白无机械，蒲局枭卢任博投。若爱陶陶并兀兀，先须莫莫与休休。个中情话谁能共，鸡黍明当挽仲由。","dynasty":"宋代","title":"再次韵述怀约子文见过"}
{"author":"范成大","content":"灵均堕荒寒，采采纫兰手。九畹不留客，高丘一回首。峥嵘路孔棘，凄怆肘生柳。遂令此粲者，永与穷愁友。不如汤子远，情事只诗酒。但知爱国香，此外付乌有。栽培带苔藓，披拂护尘垢。孤芳亦有遇，洒濯居座右。君看深林下，埋没随藜莠。","dynasty":"宋代","title":"次韵温伯种兰"}
{"author":"范成大","content":"六月火云高偃蹇，使君有意怜焦卷。一封红篆驿金龙，雨气倏随炉燎满。风师避路雷车鸣，石破天惊檐溜倾。不知稻本颇苏否？但觉溪声如百霆。税驾朱旛未云久，造化功成屈伸肘。我评兹事与天通，知公小试调元手。清坛深夜宾众真，前驱霓旌後飙轮。定有灵官识仙伯，报道紫皇思侍臣。","dynasty":"宋代","title":"知郡检计斋醮祷雨，登时感通，辄赋古风，以"}
{"author":"范成大","content":"半生三邂逅，相看成老翁。诗情故崒嵂，袖有天都峰。江山佳丽地，登临苦匆匆。塔灯落淮水，寺楼倚霜空。扩拾著锦囊，抚掌夸穷工。归辔不可挽，思入孤征鸿。洞天我昔游，俯仰星一终。士友叹契阔，吏民念罢癃。婆娑故将军，白发簿书丛。足趼虽四方，梦寐烟雨东。归田有脚力，尚往寻行踪。期君斩寒藤，伴我搘枯筇。","dynasty":"宋代","title":"送江朝宗归括苍"}
{"author":"范成大","content":"承明才入又南州，重见旌旗照柁楼。道义平生无捷径，风波随处有虚舟。如公未可违文石，稽古何妨欠碧油。我亦登门烦著录，此行无力为王留。","dynasty":"宋代","title":"送汪圣锡侍郎帅福唐"}
{"author":"范成大","content":"万境人踪尽绝，百围天籁都沉。惟余冷淡生活，时复捻髭冻吟。","dynasty":"宋代","title":"寄题林景思雪巢六言三首"}
{"author":"范成大","content":"丹霄碧海眇高骞，厌直承明却自论。宝马十年听漏箭，扁舟一雨看潮痕。侍臣相忆松门远，归客还怜菊径存。清润要非山泽相，又烦一札下云根。","dynasty":"宋代","title":"送汪仲嘉待制奉祠归四明，分韵得论字"}
{"author":"范成大","content":"口边一任醭去，鼻孔慵将涕收。閒门冷落车辙，空室团栾话头。","dynasty":"宋代","title":"题请息斋六言十首其七"}
{"author":"范成大","content":"素馨间茉莉，木犀和玉簪。医来都屏去，头眩怕香侵。","dynasty":"宋代","title":"四花"}
{"author":"范成大","content":"冷蕊萧疏蝶懒飞，商量何日是花时。重阳过后开无害，只恐先生不赋诗。","dynasty":"宋代","title":"重阳不见菊二绝"}
{"author":"范成大","content":"沙际春风捲物华，意行聊复到君家。年年我是曾来客，处处梅皆旧识花。官减不妨诗事业，地寒犹办醉生涯。城中马上那知此，尘满长裾席帽斜。","dynasty":"宋代","title":"与正夫朋元游陈侍御园"}
{"author":"范成大","content":"汗渍筇枝赤，苔封屐齿青。有医延上坐，无客抗分庭。霁月钻窗看，鸣琴侧枕听。莫嗔猿鹤怨，岫幌两年扃。","dynasty":"宋代","title":"藻侄比课五言诗，已有意趣，老怀甚喜，因吟"}
{"author":"范成大","content":"壮岁故多病，老年知不堪。何须看公案，只此是真参。","dynasty":"宋代","title":"初秋二首"}
{"author":"范成大","content":"西北浮云捲莫秋，太行南麓照封丘。横峰侧岭知多少，行到燕山翠未休。","dynasty":"宋代","title":"太行"}
{"author":"范成大","content":"行遍天涯与地隅，筋骸那比十年初。朱颜有酒且留住，白发无方能埽除。未得归田先作赋，专攻种树已成书。祗今飞到南山下，犹解清晨出荷锄。","dynasty":"宋代","title":"横溪驿感怀"}
{"author":"范成大","content":"元日兼春日，閒身是老身。行年申直戊，交运丑支辛。岂敢綦安佚，聊希刮钝屯。童儿看书户，把笔已如神。","dynasty":"宋代","title":"元日立春感叹有作二首其二"}
{"author":"范成大","content":"先生笔力玉山鳌，气压明堂一柱蒿。雪碗涤毫词绝妙，朱弦缩瑟调弥高。心兵不起无三粲，坐客常多似四豪。喜有过从南北巷，苏兰薪桂瀹溪毛。","dynasty":"宋代","title":"公辨用前韵见赠，复次韵"}
{"author":"范成大","content":"晴色先从喜鹊知，斜阳一抹照天西。竹鸡何物能无赖，如许泥深更苦啼。","dynasty":"宋代","title":"病中绝句八首其八"}
{"author":"范成大","content":"家住丹枫白苇林，横枝一笑万黄金。玉溪园里逢千树，还尽春风未足心。","dynasty":"宋代","title":"桐川郡圃梅极盛，皆围抱高木，浙中无有"}
{"author":"范成大","content":"节物閒门里，人情老境中。雁声凌急雨，灯影战斜风。糟䤑新醅白，柴锥软火红。家人忺夜话，我已困蒙茸。","dynasty":"宋代","title":"除夜地炉书事"}
{"author":"范成大","content":"暖閤无人到，寒枝为我横。情钟吹蕊破，静极觉香生。老去魂休断，春来眼且明。逃禅时索笑，百匝傍窗行。","dynasty":"宋代","title":"丁未春日瓶中梅殊未开二首其一"}
{"author":"范成大","content":"林泉随处有清凉，山绕阑干客自忙。溪雨不飞虹尚饮，乱蝉高柳满斜阳。","dynasty":"宋代","title":"拄笏亭晚望"}
{"author":"范成大","content":"辛苦孤花破小寒，花心应似客心酸。更凭青女留连得，未作愁红怨绿看。","dynasty":"宋代","title":"窗前木芙蓉"}
{"author":"范成大","content":"再钻巴火尚浮家，去国年多客路赊。那得青烟穿御柳，且将银烛照京花。香鬟半醉斜枝重，病眼全昏瘴雾遮。锦地绣天春不散，任教檐雨卷泥沙。","dynasty":"宋代","title":"清明日试新火作牡丹会"}
{"author":"范成大","content":"我昔赋远游，万里无亲朋。惟君同怀抱，相从共茵凭。踰岭穿瘴茅，扪参倚枯藤。随行一瓶钵，澹如云水僧。火驰炎热场，见此玉壶冰。东归常愧君，无力相引绳。长材屈小邑，果以循吏称。岂不有荐墨，翩然支郡丞。五溪在何许?水驶在崚嶒。漫仕不择地，搏扶笑鲲鹏。独有故意长，问疾访姜肱。亹斖谈昨梦，一一记吾曾。中年畏离别，况我雪鬅鬙。此意君自解，少留对青灯。","dynasty":"宋代","title":"留简伯俊"}
{"author":"范成大","content":"月窟飞来露已凉，断无尘格惹蜂黄。纤纤绿裹排金粟，何处能容九里香？水尾山腰树影苍，一天风露不供香。谁家镜里能消得，付与诗人古锦囊。密密娇黄侍翠舆，避风遮日小扶疏。画阑想见悬秋晚，无限宫香总不如。","dynasty":"宋代","title":"次韵马少伊木犀"}
{"author":"范成大","content":"狡窟空来四十年，沼江犹自少炊烟。茫茫旷土无人问，芦荻春深绿满川。","dynasty":"宋代","title":"沣江渔舍"}
{"author":"范成大","content":"候火朝连夕，筹帷决纵擒。一江遮虏障，千古杀胡林。皦日黄河誓，浮云绿野心。身名两无憾，天壤独清音。","dynasty":"宋代","title":"太师陈文恭公挽词其二"}
{"author":"范成大","content":"白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个侬情分更何如。","dynasty":"宋代","title":"浣溪沙"}
{"author":"范成大","content":"晚景增年惯，官身作客谙。大都缘偶熟，岂是性能堪？昔者开三径，他时老一龛。越溪亲种竹，芸绿想毵毵。","dynasty":"宋代","title":"再出东郊"}
{"author":"范成大","content":"菜市桥西一水环，宫墙依旧俯清湾。谁怜磊磊河中石，曾上君王万岁山。","dynasty":"宋代","title":"金水河"}
{"author":"范成大","content":"瘿妇趁墟城里来，十十五五市南街。行人莫笑女麤丑，儿郎自与买银钗。","dynasty":"宋代","title":"夔州竹枝歌九首"}
{"author":"范成大","content":"海棠雨後沁臙脂，杨柳风前捻绿丝。香篆结云深院静，去年今日燕来时。","dynasty":"宋代","title":"社日独坐"}
{"author":"范成大","content":"谢蛮舞袖贵妃弦，秦国如花虢国妍。不赏缠头三百万，阿姨何处费金钱？","dynasty":"宋代","title":"题开元天宝遗事"}
{"author":"范成大","content":"阳谷西门锁洞宫，古苔斑驳桧蒙茸。百廊三殿惟眢井，万壑千岩有瘦筇。","dynasty":"宋代","title":"灵佑观"}
{"author":"范成大","content":"尘事潮来不可推，身如病鹤强毰毸。簿书遮断寻诗路，风雨惊残问月杯。想得竹门无客到，直须雪夜有船回。鲈乡望眼双明处，祗欠凌霄万仞台。","dynasty":"宋代","title":"进思堂夜坐怀故山"}
{"author":"范成大","content":"屋山从捲杜陵茅，门径慵芟仲蔚蒿。澹澹白虹风晕壮，纷纷苍狗雨云高。凌空累箸仙无术，半夜撞钟句谩豪。枵腹题诗将底用，真成兔角与龟毛。","dynasty":"宋代","title":"中秋无月复次韵"}
{"author":"范成大","content":"雪晴风劲晚来冰，楼上奇寒病骨惊。雀啄空檐银笋堕，鸦翻高树玉尘倾。青帘闪闪千家静，黄帽亭亭一水横。坐久天容却温丽，一弯新月对长庚。","dynasty":"宋代","title":"雪霁独登南楼"}
{"author":"范成大","content":"岁晚羁怀有所思，秋来病骨最先知。镜中公案已甘老，纸上课程休讳痴。西堰颇闻江涨急，东山犹说雨来迟。锦城乐事知多少，忧旱忧霖蹙尽眉。","dynasty":"宋代","title":"秋老，四境雨已沛然，晚坐筹边楼，方议祈晴"}
{"author":"范成大","content":"满枝晴雪照青霞，旧识桃源晕碧花。俯仰京尘隔年梦，东风犹认故人家。","dynasty":"宋代","title":"张恭甫正字折赠馆中碧桃，因次子充韵"}
{"author":"范成大","content":"墨诏东来汹驿传，璇题金榜照山川。祥开圣代千秋节，响动仙都九室天。触石涌云埋紫逻，流金飞火烛苍巅。祗应老宅庞眉客，长记新宫锡号年。","dynasty":"宋代","title":"青城山会庆建福宫"}
{"author":"范成大","content":"登坛策刘项，卧卢料曹孙。探懹取事业，一一如印圈。英豪盖天资，八极入控抟。由来事成毁，只系手覆翻。玉虹朝贯日，剑气夜烛天。虽欲避功名，何处蛰龙鸶。我生後千载，愚暗难具言。长大但食粟，闵凶不能文。麦豆已难辨，楣梲固不分。抱瓮灌圃畦，截竿避城门。智略类如此，何以超篱籓。龟刳始神筴，木断方牺尊。朝市有机阱，冠裳或钳髡。兹事定不暗，吾其老泥蟠。敢云善用短，聊复强自宽。","dynasty":"宋代","title":"读史"}
{"author":"范成大","content":"天台一萬ハ千丈，蓮華峰在諸峰上。峰前結屋屋打頭，獨有幽人自來往。湖海雲遊二十春，歸來還作住菴人。漫山苦蕒食不尽，繞屋长松为四鄰。丹訣三千满雲笈，往来且喜無交涉。清晨石上一爐香，此時天地皆訢合。我衰無力供樵蘇，尚能相伴煖圑蒲。但願瘦笻緣未斷，會把蓮峰分一半。","dynasty":"宋代","title":"寄題毛君先生蓮华峰菴"}
{"author":"范成大","content":"五杂俎，綵丝针。往复来，鸟投林。不得已，梦孤衾。","dynasty":"宋代","title":"五杂俎其四"}
{"author":"范成大","content":"玉箫惊报同云重。仍怪金瓶冻。清明将近雪花翻。不道海棠消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。","dynasty":"宋代","title":"虞美人"}
{"author":"范成大","content":"五杂俎，流苏缕。往复来，临行语。不得已，上马去。","dynasty":"宋代","title":"五杂俎"}
{"author":"范成大","content":"庐阜有佳人，颜色皦冰玉。不能时世妆，萧然古冠服。纷纭倚市门，组丽眩红绿。妖歌促艳舞，飞上黄金屋。安知乘鸾侣，流落堕空谷。风泉入环佩，月露作膏馥。梁肉岂不珍，沦雪煮黄独。聊用慰朝饥，岁寒肤起粟。绮＊三尺尘，无路到松竹。谁能抚孤桐，为奏招隐曲。","dynasty":"宋代","title":"古风送南卿"}
{"author":"范成大","content":"素衣京洛怅成缁，青鬓江吴喜未丝。烛暗不眠谈旧事，酒阑作恶问行期。琴书情话须亲戚，风雨残春更别离。屈指归来重一笑，扫除门巷著旌麾。","dynasty":"宋代","title":"送文季高倅兴元"}
{"author":"范成大","content":"摩挲汉柱怆分襟，邂逅吴船喜盍簪。别久十年知几梦？情亲万里只初心。","dynasty":"宋代","title":"送刘唐卿户曹擢第西归"}
{"author":"范成大","content":"污莱一棱水周围，岁岁蜗庐没半扉。不著茭青难护岸，小舟撑取葑田归。","dynasty":"宋代","title":"四时田园杂兴六十首其十九"}
{"author":"范成大","content":"熨帖重寻毳衲，补苴尽护纸窗。余生雪鬓禅榻，昨梦云帆涨江。","dynasty":"宋代","title":"积雨作寒"}
{"author":"范成大","content":"污泥汩峻阪，狠石卧中路。睥睨无敢前，趑趄屡却顾。长绳引篮舆，前挽后推去。吏士更叫号，作气欲飞度。颠坠较分寸，商略营跬步。须臾气亦竭，一一汗如雨。","dynasty":"宋代","title":"土门"}
{"author":"范成大","content":"雪晴风作。松梢片片轻鸥落。玉楼天半褰珠箔。一笛梅花，吹裂冻云幕。去年小猎漓山脚。弓刀湿遍犹横槊。今年翻怕貂裘薄。寒似去年，人比去年觉。","dynasty":"宋代","title":"醉落魄"}
{"author":"范成大","content":"目慌慌蚁旋磨，头岑岑鳌负山。笔床久已均伏，药鼎何时丐閒。","dynasty":"宋代","title":"甲辰人日病中吟六言六首以自嘲其二"}
{"author":"范成大","content":"雪花来无时，入春遂三作。冰柱冻不解，去地才一握。东风畏奇寒，未敢破梅萼。已僵员峤蚕，那问纥干雀。万径无行踪，扣户惊剥啄。故人竹叶舟，岁晚梦漂泊。自云饥所驱，岂不念丘壑。经谊金华省，文采石渠阁。平生百未试，墨绶嚇猿鹤。取舍一熊掌，得丧两蜗角。不嫌干进钝，俯仰无愧怍。低回簿书丛，万卷无处著。惜哉小举袖，负此不龟药。颇闻江皋县，讼简民气乐。政成松竹林，诂训缉家学。乃翁力菑畬，待子收播穫。三年此书出，众说眇萤爝。持归许窥观，慰我久离索。今朝云泼墨，霰雨纵横落。樯竿挽不住，帆峭北风恶。难忘昆弟语，易散清夜酌。匆匆别知赋，掩涕倚郛郭。","dynasty":"宋代","title":"重送伯卿"}
{"author":"范成大","content":"无风香篆吐长丝，书架凝尘不下帷。鸟雀声和晴日暖，午窗扪虱坐多时。","dynasty":"宋代","title":"放下庵即事三绝其一"}
{"author":"范成大","content":"舟中万里行，灯下一阳生。不减在家好，都忘为旅情。霜乾风愈劲，云淡月微明。况有诗兼酒，樽前莫问更。","dynasty":"宋代","title":"冬至夜发峡州舟中作"}
{"author":"范成大","content":"碧城香雾赤城霞，深出刘郎未见花。凭仗天风扶绛节，为招萼绿过羊家。","dynasty":"宋代","title":"次韵周子充正字馆中绯碧两桃花"}
{"author":"范成大","content":"塞北风沙涨帽檐，路经灰洞十分添。据鞍莫问尘多少，马耳冥蒙不见尖。","dynasty":"宋代","title":"灰洞"}
{"author":"范成大","content":"衰翁扫轨欲垂车，怪子颓然也向隅。激水要令风在下，涸泉翻以沫相濡。瘠肥邈尔自秦越，势利纷然皆耳余。且复放船来话旧，不妨莲叶卧看书。","dynasty":"宋代","title":"次韵龚养正病中见寄"}
{"author":"范成大","content":"秾绿连村荔子丹，瘴云将雨暗前湾。张旗且喜三滩驶，叱驭曾惊九折艰。泸水舟閒迷古渡，马湖碑缺伴荒山。威名功业吾何有，无事飘飘犯百蛮。","dynasty":"宋代","title":"江安道中"}
{"author":"范成大","content":"青青涧上松，廖廖涧底柏。松森上曾云，柏局抱幽石。偃植虽不同，臭味乃相得。千霜与百雪，偶立众芳侧。众芳岂不好，岁晏扫无迹。广厦罩群木，万牛挽山泽。松材可世用，攀援入王国。草木岂有情，亦复念离析。君看此翠柏，错莫无颜色。孤阴愁月夜，独籁怨风夕。苍官何当归，相望长相忆。","dynasty":"宋代","title":"青青涧上松送致远入官"}
{"author":"范成大","content":"南花宜夏不禁凉，犹绕珍丛觅旧香。留得典刑传菊圃，别篘新酒待重阳。","dynasty":"宋代","title":"王正之提刑见和茉莉小诗甚工。今日茉莉渐过"}
{"author":"范成大","content":"鳌背飞来绀碧浮，人间还有小蓬丘。不须击水三千里，已压中天十二楼。羽驾旧曾将梦到，芝田今合为公秋。玉霄有客方东望，竟欲乘风驭气游。","dynasty":"宋代","title":"浙东参政寄示会稽蓬莱阁诗轴，次韵寄题"}
{"author":"范成大","content":"桃李寂无言，垂杨照溪绿。不见苎萝人，空吟若邪曲。","dynasty":"宋代","title":"道中古意二绝"}
{"author":"范成大","content":"野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。","dynasty":"宋代","tags":"寒食节，农村，风俗","title":"寒食郊行书事"}
{"author":"范成大","content":"弱骨千丝结，轻毬万锦装。綵云笼月魄，宝气绕星芒。檀点红娇小，梅妆粉细香。等閒三夕看，消费一年忙。","dynasty":"宋代","title":"咏吴中二灯其二万眼罗"}
{"author":"范成大","content":"渥丹枫凋零，浓黛柏幽独。畦稻晚已黄，陂草秋重绿。平远一横看，浩荡供醉目。落帆金碧溪，嘶马锦绣谷。世界真庄严，造物极不俗。向非来远游，那有此奇瞩！","dynasty":"宋代","title":"回黄坦"}
{"author":"范成大","content":"油灯已暗忽微明，石鼎将乾尚有声。衲被蒙头笼两袖，藜床无地著功名。","dynasty":"宋代","title":"宴坐庵"}
{"author":"范成大","content":"孤童亦复梦槐柯，无德无功用福多。天理乘除当老病，巢源王诀奈群何。","dynasty":"宋代","title":"题药方"}
{"author":"范成大","content":"村北村南打稻声，竹舆随处款柴荆。斜阳倒景天如醉，明日山行更好晴。","dynasty":"宋代","title":"上沙舍舟"}
{"author":"范成大","content":"顺流下沅江，溯流上澧浦。水深兰芷寒，漂摇惮风雨。采采不盈掬，何由寄远渚。洞庭浮天白，遐瞩莽吴楚。有怀独晤叹，橹声与人语。暮夜即维舟，苍茫定何许。","dynasty":"宋代","title":"澧阳江"}
{"author":"范成大","content":"暮林栖鸟各深枝，燕子知巢触幔飞。倘有三椽今已去，不关五斗解忘归。","dynasty":"宋代","title":"次韵乐先生吴中见寄八首其三"}
{"author":"范成大","content":"门冬如佳隶，长年护阶除。生儿乃不凡，磊落玻璃珠。","dynasty":"宋代","title":"霜后纪园中草木十二绝"}
{"author":"范成大","content":"扑地痴云欲万重，家家帘幙护房栊。世间第一无情物，谁似中秋雨与风。","dynasty":"宋代","title":"中秋无月"}
{"author":"范成大","content":"古来游客谩西东，领会谁如我与公露坐绳床天不尽，绝胜帘雨栋云中。","dynasty":"宋代","title":"次韵曾仲躬侍郎同登伏龟二绝"}
{"author":"范成大","content":"揽秀堂前一笑倾，都忘身世两浮萍。扶藜处处从君赏，落笔时时得我惊。荔熟闽山劳梦想，苹香苕水约逢迎。祗愁误入桃源後，从此车轮四角生。","dynasty":"宋代","title":"送温伯归福唐纳妇，且约复游霅川"}
{"author":"范成大","content":"暝气昏如雨，禅房冷似冰。竹间东岭月，松杪上方灯。惊鹘盘金刹，流萤拂玉绳。明朝穷脚力，连夜斩崖藤。","dynasty":"宋代","title":"宿义林院"}
{"author":"范成大","content":"天作陇头石阙，人言要隔尘樊。百年会须作鬼，无事先穿鬼关。","dynasty":"宋代","title":"鬼门关"}
{"author":"范成大","content":"苍筠如苍玉，乡是涧壑姿。朅来西窗下，死生付污泥。虫缘有病叶，土瘦无新枝。太阳岂我偏，檐影为蔽亏。昔如松柏独，今作蒲柳衰。暮夜风雨急，岁晏谁与归。","dynasty":"宋代","title":"秋日杂兴六首其五"}
{"author":"范成大","content":"沙际绿蘋满，楼头芳树多。光风入网户，罗幕生绣波。前年花开忆湘水，今年花开泪如洗。园树伤心三见花，依旧银屏梦千里。","dynasty":"宋代","title":"春思"}
{"author":"范成大","content":"去年春盘浙江驿，湛湛清波动浮石。今年春盘吴会亭，冥冥细雨湿高城。天边作客风沙里，今年去年成老矣。客心古井冷无波，过眼人情亦如水。忆昔三生住翠微，偶来平地著征衣。山中故人应大笑，扁舟坐稳何当归。","dynasty":"宋代","title":"癸亥日泊舟吴会亭"}
{"author":"范成大","content":"猧儿弄煖缘阶走，花气薰人浓似酒。困来如醉复如愁，不管低鬟钗燕溜。无端心绪向天涯，想见樯竿幡脚斜。槐阴忽到帘旌上，迟却寻常一线花。","dynasty":"宋代","title":"倦绣"}
{"author":"范成大","content":"牙樯罨画橹，摇漾三湘浦。佳人翔绿裾，含颦为谁舞。拳拳新荷叶，愁绝烟水暮。风云忽飘荡，隐约闻箫鼓。","dynasty":"宋代","title":"三湘怨"}
{"author":"范成大","content":"暖日烘繁梅，秾香扑征鞅。云烟酿春色，心目两骀荡。柳眉翠已扫，桑眼青未放。兹游定不俗，前路入千嶂。","dynasty":"宋代","title":"行唐村平野晴色妍甚"}
{"author":"范成大","content":"雾雨胭脂照松竹，江南春风一枝足。满城桃李各嫣然，寂莫倾城在空谷。城中谁解惜娉婷，游子路傍空复情。花不能言客无语，日暮清愁相对生。","dynasty":"宋代","title":"岭上红梅"}
{"author":"范成大","content":"梦魂翾蝶翅，鼻息吼鼍鼓。唤起治晓装，马嘶童仆语。汩泥溷凫鹜，惭愧黄鹄举。猥吟陬隅池，浪废桔槔圃。啼鹃撩客心，钩引著何许。请歌苏仙词，归耕一犁雨。","dynasty":"宋代","title":"次韵子文冲雨迓使者道闻子规"}
{"author":"范成大","content":"晓风生小寒，岚润裛巾屦。宿云埋树黑，奔溪转山怒。东方动光彩，晃晃金钲吐。千峰森隐现，一气澹回互。平生癖幽讨，邂逅饱新遇。那知尘满甑，晨炊午未具。不愧忍饥面，来寻古岩路。稻粱亦易谋，烟霞乃难痼。持此慰龟肠，搜枯尚能句。","dynasty":"宋代","title":"晓出古岩呈宗伟子文"}
{"author":"范成大","content":"前山后山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢馀尺许。屋头未放浓岚散，苦忆清风汎琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝。","dynasty":"宋代","title":"次温伯用林公正刘庆充倡和韵"}
{"author":"范成大","content":"混俗休超俗，居家似出家。有为皆影事，无念即生涯。莫觅安心法，翻成捏目花。作糜须毂粟，千劫漫炊砂。","dynasty":"宋代","title":"次韵李子永见访二首"}
{"author":"范成大","content":"君胡为兮远游，蹇行迷兮路阻脩。朝予济兮沧海，灵胥怒兮蛟跞舟。暮予略兮太行，车堕辐兮骖决。攀援怪蔓兮一息，雷昼阚兮山裂。四无人兮又风雨，灵幽幽兮为予愁绝。君胡为兮远道，委玉躬兮荒草。与魑魅兮争光，与虎兕兮群嘷。君之居兮社木苍然，衡门之下兮可以休老。归来兮婆娑，芳满堂兮舞歌。奉君子兮眉寿，光风荡兮酒生波。云日兮同社，月星兮偕夜。千秋兮岁华，弭予盖兮绁予马。悲莫悲兮天涯，乐莫乐兮还家。","dynasty":"宋代","title":"悯游"}
{"author":"范成大","content":"陵高类登天，斗下剧窥井。衡从十里近，底用许多岭？秋雨酿春泥，掀淖力扛鼎。仆夫负隅哭，邂逅忧性命。旧嗤子猷狂，夜半桨归艇。方知兴尽处，顷步令人瘿。","dynasty":"宋代","title":"灵山口"}
{"author":"范成大","content":"晚晴风歇。一夜春威折。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","tags":"宋词精选，梅花，怅惘，孤独","title":"霜天晓角·梅"}
{"author":"范成大","content":"天生尤物元无种，万里巴村出青冢。高台望思台已荒，东风溪涨流水香。婵娟钟美空万古，翻使乡山多丑女。灸眉作瘢亦不须，人人有瘿如瓠壶。","dynasty":"宋代","title":"昭君台"}
{"author":"范成大","content":"箫勺妖氛静，甄陶叶气还。春回慈殿驾，天作祐陵山。开辟风云惨，登平日月閒。艰难虽独瘠，寿域遍人间。","dynasty":"宋代","title":"太上皇帝灵驾发引挽歌词六首其三"}
{"author":"范成大","content":"社下钟声送客船，凌波挝鼓转沧湾。横烟袅处鸡豚社，落日浓边橘柚山。八表茫茫孤鸟去，万生扰扰一舟闲。湖心行路平如镜，陆地风波却险艰。","dynasty":"宋代","title":"社山放船"}
{"author":"范成大","content":"美一人兮岩之扃，佩璧月兮间珠星。岁既单兮不圭币，路巉绝兮远莫致。稼石田兮长饥，谁与此兮蓺之。藉予玉兮双瑴，先予絺兮五两。不万一兮当此，托长风兮寄想。长风兮无旁，吾媒乏兮凤凰。谓蘋若兮蒿艾，凤告予兮以不祥。恐青女兮行秋，奄销歇兮众芳。搴芳华兮玉蕤，将以遗兮所思。玉蕤兮霜露，所思兮未知。","dynasty":"宋代","title":"交难"}
{"author":"范成大","content":"南浦春来绿一川，石桥朱塔两依然。年年送客横塘路，细雨垂杨系画船。","dynasty":"宋代","tags":"古诗三百首，送别，写景，伤怀","title":"横塘"}
{"author":"范成大","content":"五杂俎，非烟云。往复来，朝马尘。不得已，婴龙鳞。","dynasty":"宋代","title":"再赋五杂"}
{"author":"范成大","content":"佐命诸公趣夜装，争言社稷要灵长。就令昆季尸神器，未必唐家便破亡。","dynasty":"宋代","title":"读唐太宗纪其三"}
{"author":"范成大","content":"林泉随处有清凉，山绕阑干客自忙。溪雨不飞虹尚饮，乱蝉高柳满斜阳。","dynasty":"宋代","title":"拄笏亭晚望"}
{"author":"范成大","content":"十步九吃蹶，百夫半蹒跚。豁然鸟道穷，努力造其巅。谓是岭头了，一峰复当前。既无反顾法，仰望心茫然","dynasty":"宋代","title":"荒口"}
{"author":"范成大","content":"半世吟客舍柳，长年忆后园花。为报庐山莫笑，云丘今属谁家","dynasty":"宋代","title":"次韵举老见嘲未归石湖"}
{"author":"范成大","content":"闰岁花光晚，霜朝草色荒。趁墟犹市井，收潦再耕桑。客路东西懒，江流日夜忙。长歌情不尽，一酌酹沧浪。","dynasty":"宋代","title":"豫章南浦亭泊舟"}
{"author":"范成大","content":"奇寒拥被晓枕，噩梦披蓑晚江。遥想漫天匝地，近听穿幔鸣窗。","dynasty":"宋代","title":"雪复大作六言"}
{"author":"范成大","content":"卷中图画袖中珍，上有三阶五朵云。白日青天光范路，未饶蟾窟梦纷纭。","dynasty":"宋代","title":"赠临江简寿玉二首。简携王仲显使君书来谒，"}
{"author":"范成大","content":"腊中储蓄百事利，第一先舂年计米。群呼步碓满门庭，运杵成风雷动地。筛匀箕健无粞糠，百斛只费三日忙。齐头圆洁箭子长，隔箩耀日雪生光。土仓瓦龛分盖藏，不蠹不腐常新香。去年薄收饭不足，今年顿顿炊白玉。春耕有种夏有粮，接到明年秋刈熟。邻叟来观还叹嗟，贫人一饱不可赊。官租私债纷如麻，有米冬舂能几家。","dynasty":"宋代","title":"腊月村田乐府十首其一冬舂行"}
{"author":"范成大","content":"枇杷昔所嗜，不问甘与酸。黄泥裹余核，散掷篱落间。春风拆勾萌，朴樕如榛菅。一株独成长，苍然齐屋山。去年小试花，珑珑犯冰寒。化成黄金弹，同登桃李盘。大钧播群物，斡旋不作难。树老人何堪，挽镜觅朱颜。颔髭尔许长，大笑欹巾冠。","dynasty":"宋代","title":"两木"}
{"author":"范成大","content":"巫山信是阳云台，客行五日云不开。阴晴何常有朝暮，夜雨少休明复来。今朝水长不知数，没尽山根苍石堆。东矶西矶尽如削，大滩小滩俱若雷。不知瞿唐复何似？想见万顷淙一杯。祗今水剂已壮矣，闻道陆程尤艰哉摩围隘口石生角，蹋疯坡前泥似醅。眼前安得故园路，江沙江草便青鞋。","dynasty":"宋代","title":"自巫山遵陆以避黑石诸滩，大雨不可行，泊驿"}
{"author":"范成大","content":"梦魂翾蝶翅，鼻息吼鼍鼓。唤起治晓装，马嘶童仆语。汩泥溷凫鹜，惭愧黄鹄举。猥吟陬隅池，浪废桔槔圃。啼鹃撩客心，钩引著何许。请歌苏仙词，归耕一犁雨。","dynasty":"宋代","title":"次韵子文冲雨迓使者道闻子规"}
{"author":"范成大","content":"穠绿连村荔子丹，瘴云将雨暗前湾。张旗且喜三滩驶，叱驭曾惊九折艰。泸水舟间迷古渡，马湖碑缺伴荒山。威名功业吾何有，无事飘飘犯百蛮。","dynasty":"宋代","title":"江安道中"}
{"author":"范成大","content":"阴阴垂柳闭朱门，一曲阑干一断魂。手把青梅春已去，满城风雨怕黄昏。","dynasty":"宋代","title":"春晚"}
{"author":"范成大","content":"细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲。","dynasty":"宋代","title":"水调歌头其一"}
{"author":"范成大","content":"君胡为兮遠遊，蹇行迷兮路阻脩。朝予济兮滄海，靈胥怒兮蛟躒舟。暮予略兮太行。车墮輻兮驂決。攀援怪蔓兮一息，雷书闞兮山裂。四無人兮叕風雨，靈幽幽兮为予愁絶。君胡为兮遠道，委玉躬兮荒草。與魑魅兮争光，與虎兕兮羣嘷。君之居兮社木蒼然，衡门之下兮可以休老。歸來兮婆娑，芳满堂兮儛歌。奉君子兮眉壽，光風蕩兮酒生波。雲日兮同社，月星兮偕夜，千秋兮歲華。弭予蓋兮紲予马，悲莫悲兮天涯，樂莫樂兮還家。","dynasty":"宋代","title":"愍遊"}
{"author":"范成大","content":"彩舟归去海山青，寂莫瑶台月自明。啼雨落花春已尽，梦魂何必更多情。","dynasty":"宋代","title":"题传记其"}
{"author":"范成大","content":"一声霜晓谩吹愁，八尺风漪不耐秋。上座独超三昧地，诺惺庵里证般舟。","dynasty":"宋代","title":"谢龚养正送蕲竹杖"}
{"author":"范成大","content":"东邻男儿得湘累，西舍妇儿生汉妃。城郭如村莫相笑，人家伐阅似渠稀。","dynasty":"宋代","title":"归州竹枝歌"}
{"author":"范成大","content":"运斗寅杓转，周天日御回。夜从冬後短，春逐雨中来。鬓绿看看雪，心丹念念灰。有怀怜断鴈，无思惜疏梅。絮厚眼生缬，蔬寒肠转雷。烛光红琐碎，香雾碧徘徊。昨梦书三箧，平生酒一杯。床头新历日，衣上旧尘埃。摇落何堪柳，纷纭各梦槐。隙光能几许，世事剧悠哉！岐路东西变，羲娥日夜催。头颅元自觉，怀抱故应开。踊跃金何意，青黄木自灾。身谋同斥鷃，政尔愿蒿莱。","dynasty":"宋代","title":"除夜书怀"}
{"author":"范成大","content":"西湖冰泮绿生鳞，料峭东风欲中人。花片不禁寒食雨，鬓丝犹那涌金春。江山契阔诗情在，京洛追随客梦新。唤取歌声不愁思，为君吹水引杯频。","dynasty":"宋代","title":"次韵唐幼度客中。幼度相别数年，复会於钱塘"}
{"author":"范成大","content":"金沙堆前风未平，赤沙湖边波不惊。客行但逐安稳去，三十六湾涨痕生。沧洲寒食春亦到，荻芽深碧蒌芽青。汨罗水饱动荆渚，岳麓雨来昏洞庭。大荒无依飞鸟绝，天地惟有孤舟行。慷慨悲歌续楚些，彷佛幽瑟迎湘灵。黄昏惨淡舣极浦，虽有渔舍无人声。冬湖落＊此蹔住，春潦怒长随佣耕。吾生一叶寄万木，况复摇落浮沧溟。渔蛮尚自有常处，羁官方汝尤飘零。","dynasty":"宋代","title":"连日风作，洞庭不可渡，出赤沙湖"}
{"author":"范成大","content":"择蔬翻饼闹残更，儿女喧喧短梦惊。想得春风连夜到，东禅粥鼓忽分明。","dynasty":"宋代","title":"立春枕上"}
{"author":"范成大","content":"愁里仍蒿径，闲中更荜门。青灯聊自照，浊酒为谁温？隙月知无梦，窗梅寄断魂。遥怜好兄弟，飘泊两江村。","dynasty":"宋代","title":"元夜忆群从"}
{"author":"范成大","content":"曹穆新声和者稀，如今妙手属天支。转关濩索都传得，想见飞凰舞绿丝。","dynasty":"宋代","title":"复用韵记昨日坐中剧谈及赵家琵琶之妙，呈王"}
{"author":"范成大","content":"行遍天涯与地隅，筋骸那比十年初。朱颜有酒且留住，白发无方能埽除。未得归田先作赋，专攻种树已成书。祗今飞到南山下，犹解清晨出荷锄。","dynasty":"宋代","title":"横溪驿感怀"}
{"author":"范成大","content":"石鼓郁嵯峨，截然踞沧洲。有如古盟主，勤王会诸侯。蒸湘伯叔国，禀命会葵丘。敢不承载书，戮力朝宗周。混为同轨去，崩奔不敢留。宜哉百谷王，博大无与俦。毡毳昔乱华，车马隔中州。未闻齐晋勋，包茅费诛求。威文亦弘规，尚取童子羞。安知千载後，但泣新亭囚。我题石鼓诗，愿言续春秋。","dynasty":"宋代","title":"合江亭"}
{"author":"范成大","content":"香罗薄。带围宽尽无人觉。无人觉。东风日暮，一帘花落。西园空锁秋千索。帘垂帘卷闲池阁。闲池阁。黄昏香火，画楼吹角。","dynasty":"宋代","title":"秦楼月"}
{"author":"范成大","content":"古磴浮沧渚，新黉锁碧萝。要津山独立，巨壑水同波。俎豆弥文肃，衣冠盛事多。地灵钟杰俊，宁但拾儒科。","dynasty":"宋代","title":"衡州石鼓书院"}
{"author":"范成大","content":"人间胜事不常有，自古年华无重回。半夜飞云并行月，平明微雨拂轻埃。莲花正在山头发，桃树应从洞里开。寄语夫君急行柬，省闱看是辟书来。","dynasty":"宋代","title":"元夕呈冲卿侍郎"}
{"author":"范成大","content":"赤岩倚竛竮，翠逻森戍削。岑蔚岚气重，稀间暑光薄。聊寻大士处，往扣洞门錀。双撑紫玉关，中矗翠云幄。应供华藏海，归坐宝楼阁。无法可示人，但见雨花落。不知龙湫胜，何似鱼潭乐？夜深山四来，人静天一握。惊看松桂白，月影到林壑。门前六月江，世界尘漠漠。宝瓶有甘露，一滴洗烦浊。扪天援斗杓，请为诸君酌。","dynasty":"宋代","title":"中岩"}
{"author":"范成大","content":"四时变迁翻覆手，百卉于人亦何有？骚客颠诗亦狂酒，强惜黄花爱重九。少年习气似陶公，采采金英满衣袖。携壶木末最关情，欹帽风前几搔首。馋吻偏怜粽栗香，新衣不管囊萸臭。贪将节物趁遨头，肯向宾筵称病叟。如今衰飒悟空华，现在去来飞电走。登临旧迹如梦断，觞咏故人多骨朽。百年长短随隙驹，万化陈新直篘狗。不堪把玩堪一笑，安用岁时歌拊缶。家人亦复探新篘，插花洗醆为翁寿。蒲团困坐眼慵开，莫把故情看老丑。挽须儿女太痴生，更问今年有诗否。","dynasty":"宋代","title":"病中不复问节序，四遇重阳，既不能登高，又"}
{"author":"范成大","content":"峰头壁立伟天造，万雉石城如带绕。山骨鳞皴火种难，山下流泉却宜稻。新秧一棱绿茸茸，茅花先秋雪摇风。后皇嘉种不易熟，野草何为搀岁功","dynasty":"宋代","title":"峡石铺"}
{"author":"范成大","content":"双娥一去三千秋，粉篁春泪凝古愁。神鼍悲鸣老龙怨，水为翻澜云为留。素空逗露晚花泣，神官行水鳞僮湿。潮声不平江风急，苍梧冥茫九山立。","dynasty":"宋代","title":"神弦"}
{"author":"范成大","content":"千里移根自海隅，风颿破浪走天吴。散花忽到毗耶室，似欲横机试病夫。燕寝香中暑气清，更烦云鬓插琼英。明妆暗麝俱倾国，莫与矾仙品弟兄。","dynasty":"宋代","title":"次王正之提刑韵，谢袁起岩知府送茉莉二槛"}
{"author":"范成大","content":"圣代规模跨六朝，行宫台殿压金鳌。三山落日青鸾近，双阙清风紫凤高。石虎蹲江蹯王气，玉麟涌地镇神皋。太平不用千寻锁，静听西城打夜涛。","dynasty":"宋代","title":"望金陵行阙"}
{"author":"范成大","content":"纷红骇绿骤飘零，痴騃封姨没性灵。报道海棠方熟睡，也须留眼为渠青。","dynasty":"宋代","title":"嘲风"}
{"author":"范成大","content":"诘曲不前如宦拙，欹倾当面似交难。若将世路比山路，世路更多千万盘。","dynasty":"宋代","title":"四十八盘"}
{"author":"范成大","content":"巫山信是阳云台，客行五日云不开。阴晴何常有朝暮，夜雨少休明复来。今朝水长不知数，没尽山根苍石堆。东矶西矶尽如削，大滩小滩俱若雷。不知瞿唐复何似？想见万顷淙一杯。祗今水剂已壮矣，闻道陆程尤艰哉摩围隘口石生角，蹋疯坡前泥似醅。眼前安得故园路，江沙江草便青鞋。","dynasty":"宋代","title":"自巫山遵陆以避黑石诸滩，大雨不可行，泊驿"}
{"author":"范成大","content":"腰支旅拒更神游，桃叶山前水自流。三十六书都莫恨，烦将歌舞过扬州。","dynasty":"宋代","title":"臙脂井"}
{"author":"范成大","content":"仙翁旧游处，琅璈韵灵曲。至今有余音，玄鹤舞幽谷。众真期我住，岁晚芝田熟。腰鑱从翁来，镊云跨飞鹿。","dynasty":"宋代","title":"游金牛洞题石壁上"}
{"author":"范成大","content":"办作长愁客，工哦苦雨吟。挑灯今夕意，欹枕故园心。漏屋疏疏滴，空檐细细斟。相过巷南北，屐齿怕泥深。","dynasty":"宋代","title":"次韵子永夜雨"}
{"author":"范成大","content":"摛文窗户九霄中，岸帻烧香愧老农。上直马归催下钥，传更人唱促鸣钟。金城嶻嵲云千雉，碧瓦参差月万重。骨冷魂清都不梦，玉阶萧瑟听秋蛩。","dynasty":"宋代","title":"玉堂寓直"}
{"author":"范成大","content":"天作陇头石阙，人言要隔尘樊。百年会须作鬼，无事先穿鬼关。","dynasty":"宋代","title":"鬼门关"}
{"author":"范成大","content":"晨光挂高岭，晴色媚远客。哀湍吼丛薄，宿雾袅绝壁。露重蓟花紫，风来蓬背白。迷涂朴渥跳，饮涧于菟迹。层巅多折木，迮磴有飞石。不知山几重，杳杳入丛碧？","dynasty":"宋代","title":"千石岭"}
{"author":"范成大","content":"阿瞒虓武盖刘孙，千古还将鬼蜮论。纵有周遭遗堞在，不如鱼复阵图尊。","dynasty":"宋代","title":"讲武城"}
{"author":"范成大","content":"十日啼号责望深，宁容安稳坐毡针。长鸣大咤欺风雪，不是甘心是苦心","dynasty":"宋代","title":"墙外卖药者九年无一日不过，吟唱之声甚适。"}
{"author":"范成大","content":"春工酿雪无端密，大块囊风不肯收。休问巉岩与欹侧，我今弟靡共波流。野鹰兀兀平沙上，折苇萧萧古渡头。满眼荒寒底处所，令人肠断五湖舟。","dynasty":"宋代","title":"过鄱阳湖次游子明韵"}
{"author":"范成大","content":"瘅暑严夜装，乘凉蹑危峤。猿依黑林号，鬼闪青炬啸。惊鸟动危叶，吟虫满荒草。泉声远相随，山色近如杳。梦犹风灯前，身已云木杪。浮生固有役，远道何时了？岂惟失寝兴，亦自倒昏晓。恭惟天心仁，颇议民力槁。我怀汉制诏，来慰蜀父老。熙如春台登，沃若时雨膏。须知简书急，勿厌蓐食早。但勤笔力淬，时助诗肠搅。","dynasty":"宋代","title":"午夜登嶓山"}
{"author":"范成大","content":"小槛移秀色，端来媚禅房。道人不解饮，醺然醉天香。","dynasty":"宋代","title":"瑞香三首"}
{"author":"范成大","content":"大孝天孚佑，精诚敌可摧。龙輴迁座至，騩驭及泉回。永佑千章木，慈宁万寿杯。古今无此事，绝德诏方来。","dynasty":"宋代","title":"别拟太上皇帝挽歌词六首"}
{"author":"范成大","content":"盛际群多士，诸儒逊一贤。名场魁淡墨，官簿到花砖。地近行知政，天高不假年。书生稽古力，何必尽台躔。","dynasty":"宋代","title":"翰林学士何公挽词"}
{"author":"范成大","content":"舟前鹅羽映酒，塞上驼栈截肪。春工若与多叶，应入姚家雁行。","dynasty":"宋代","title":"园丁折花七品各赋一绝单叶御衣黄"}
{"author":"范成大","content":"垂虹亭上角巾倾，鼍怒龙吟醉不听。安得对君浮大白，想应嗤我汗新青。梦魂舞蝶随春草，时节宾鸿点暮汀。湖海扁舟须及健，莫教明月照星星。","dynasty":"宋代","title":"次韵答吴江周县尉饮垂虹见寄"}
{"author":"范成大","content":"四海飘蓬客舍边，几多云水与风烟。绝无膂力驱长辔，空有孤忠誓大川。参井忽随征马上，斗牛应挂故山前。亲交情话知何许，诗到天涯喜欲颠。","dynasty":"宋代","title":"施元光在昆山，病中远寄长句，次韵答之"}
{"author":"范成大","content":"昨者腾章奏发仓，今兹飞檄议驱蝗。四无告者仅一饱，七不堪中仍百忙。皦日自能临俯仰，浮云宁解制行藏?求田问舍亦何有，岁晚倦游思故乡。","dynasty":"宋代","title":"公退书怀"}
{"author":"范成大","content":"筋骸全比去年非，骑吹声中忆钓矶。待得江风欺老病，何如闲健一蓑归。","dynasty":"宋代","title":"元日马上二绝"}
{"author":"范成大","content":"寂莫东篱湿露华，依前金魇照泥沙。世情儿女无高韵，只看重阳一日花。","dynasty":"宋代","title":"重阳后菊花二首"}
{"author":"范成大","content":"风声不多雨声多，汹汹晓衾闻浪波。恰似秋眠隐静寺，玉霄泉从床下过。","dynasty":"宋代","title":"梅雨五绝"}
{"author":"范成大","content":"月色胧明碧瓦，蜡烟浮动黄帘。罡骑飚轮欲下，一天飞霰纤纤。","dynasty":"宋代","title":"冬祠太乙六言"}
{"author":"范成大","content":"植德千章茂，硎材百鍊刚。事功才止此，物理故难量。雁序云天远，兰阶雨露芳。公无憾身后，人自惜堂堂。","dynasty":"宋代","title":"外舅挽词二首其一"}
{"author":"范成大","content":"溽暑薰天地涌泉，弯跧避湿挂行缠。出门斟酌无忙事，睡过黄梅细雨天。","dynasty":"宋代","title":"病中绝句八首其二"}
{"author":"范成大","content":"潇洒王郎亦胜流，今年何事阻清游？当家风味今如此，孤负山阴夜雪舟。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"万境人踪尽绝，百围天籁都沉。惟余冷淡生活，时复捻髭冻吟。","dynasty":"宋代","title":"寄题林景思雪巢六言三首"}
{"author":"范成大","content":"莫将彩笔寄朝云，红泪罗巾隔路尘。说与东风无限恨，倩风吹断去年春。","dynasty":"宋代","title":"题传记"}
{"author":"范成大","content":"灩澦年年似马，太行日日摧车。笑中恐有义甫，泣里难防叔鱼。","dynasty":"宋代","title":"题请息斋六言"}
{"author":"范成大","content":"豚蹄满盘酒满杯，清风萧萧神欲来。愿神好来复好去，男儿拜迎女儿舞。老翁翻香笑且言，今年田家胜去年。去年解衣折租价，今年有衣著祭社。","dynasty":"宋代","title":"乐神曲"}
{"author":"范成大","content":"石鼎声中朝暮，纸窗影下寒温。踰年不与庙祭，敢云孝子慈孙。","dynasty":"宋代","title":"夏至"}
{"author":"范成大","content":"老觉触事懒，病添归计忙。行年心已化，畴昔意空长。五柳栗里宅，百花锦城庄。何时去检校，一棹水云乡。","dynasty":"宋代","title":"思归再用枕上韵"}
{"author":"范成大","content":"画閤围香里，明窗宴坐中。兵符不须篆，丹转药炉红。","dynasty":"宋代","title":"代儿童作端午贴门诗三首其一"}
{"author":"范成大","content":"日月添书帙，湖山引杖藜。剩周花甲子，多醉玉东西。","dynasty":"宋代","title":"代门生作立春书门贴子诗四首其四"}
{"author":"范成大","content":"仗下仪容笔下文。天风驾鹤住仙真。榴花三日迎端午，蕉叶千春纪诞辰。经国志，立朝身。暂烦高手活吴民。明朝莫遣书丹篆，怕引新符刻玉麟。","dynasty":"宋代","title":"鹧鸪天"}
{"author":"范成大","content":"国系丁年盛，天开甲观祥。黄离增焕炳，赤伏衍明昌。一日三天见，元辰万国康。姿神辉玉裕，德业灿金相。书圣规宸藻，文心俪汉章。乾坤参久大，日月并升常。祖武瞻兴庆，新庭拱未央。晨昏两慈壶，诗礼一贤王。道统家传正，炎图国本强。桑弧仍谷旦，铜律又清商。旧事兰猗殿，新凉桂子香。黄华先浥露，青女缓行霜。史贺星同轨，农歌稼涤场。与龄占梦帝，多祜叶思皇。磐石重山固，灵源少海长。三宫同寿域，岁岁颂无疆。","dynasty":"宋代","title":"丙午东宫寿诗"}
{"author":"范成大","content":"马首欲东舟欲西，洞庭桥口暮寒时。三年再别子轻去，万里独行吾蚤衰。遥忆美人湘水梦，侧身西望剑门诗。老来不洒离亭泪，今日天涯老泪垂。","dynasty":"宋代","title":"湘阴桥口市别游子明"}
{"author":"范成大","content":"方帽卫寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐·方帽卫寒"}
{"author":"范成大","content":"出处由人不系天，痴儿富贵更求仙。东家就食西家宿，世事何缘得两全。","dynasty":"宋代","title":"偶书"}
{"author":"范成大","content":"膴原龟坼暮春时，夹路炉薰共祷祠。唤起云头千嶂涌，飞来雨脚万丝垂。无情梅坞犹红绽，有意秧田尽绿滋。大施门开须满愿，愿均此施匝天涯。","dynasty":"宋代","title":"宝公祈雨感应，用陈申公韵赋诗为谢"}
{"author":"范成大","content":"满插瓶花罢出游，莫将攀折为花愁。不知烛照香薰看，何似风吹雨打休？","dynasty":"宋代","title":"春来风雨，无一日好晴，因赋瓶花二绝"}
{"author":"范成大","content":"雪花来无时，入春遂三作。冰柱冻不解，去地才一握。东风畏奇寒，未敢破梅萼。已僵员峤蚕，那问纥干雀。万径无行踪，扣户惊剥啄。故人竹叶舟，岁晚梦漂泊。自云饥所驱，岂不念丘壑。经谊金华省，文采石渠阁。平生百未试，墨绶嚇猿鹤。取舍一熊掌，得丧两蜗角。不嫌干进钝，俯仰无愧怍。低回簿书丛，万卷无处著。惜哉小举袖，负此不龟药。颇闻江皋县，讼简民气乐。政成松竹林，诂训缉家学。乃翁力菑畬，待子收播穫。三年此书出，众说眇萤爝。持归许窥观，慰我久离索。今朝云泼墨，霰雨纵横落。樯竿挽不住，帆峭北风恶。难忘昆弟语，易散清夜酌。匆匆别知赋，掩涕倚郛郭。","dynasty":"宋代","title":"重送伯卿"}
{"author":"范成大","content":"去年春盘浙江驿，湛湛清波动浮石。今年春盘吴会亭，冥冥细雨湿高城。天边作客风沙里，今年去年成老矣！客心古井冷无波，过眼人情亦如水。忆昔三生住翠微，偶来平地著征衣。山中故人应大笑，扁舟坐稳何当归？","dynasty":"宋代","title":"癸亥日泊舟吴会亭"}
{"author":"范成大","content":"毡芋凝酥敌少城，土薯割玉胜南京。合和二物归藜糁，新法侬家骨董羹。","dynasty":"宋代","title":"素羹"}
{"author":"范成大","content":"残山剩水带离亭，送客烦君远作程。直欲明年击吴榜，白沙翠竹是柴荆。","dynasty":"宋代","title":"程助教远饯求诗"}
{"author":"范成大","content":"传圣家人礼，凝神象帝先。勋华今历数，汾社古山川。众父尊归父，中天更有天。寿宫何所厌，亟上白云仙。","dynasty":"宋代","title":"太上皇帝灵驾发引挽歌词六首"}
{"author":"范成大","content":"覆雨翻云转手成，纷纷轻薄可怜生!天无寒暑无时令，人不炎凉不世情。栩栩算来俱蝶梦，喈喈能有几鸡鸣!冰山侧畔红尘涨，不隔瑶台月露清。","dynasty":"宋代","title":"请息斋书事"}
{"author":"范成大","content":"越城芳径手亲栽，红浅黄深次第开。不用小山招隐赋，身如强健日千回。","dynasty":"宋代","title":"岩桂三首其二"}
{"author":"范成大","content":"旧岁连新岁，凉床又煖床。山川屏里画，时刻篆中香。畏垒吾安土，支离饱太仓。若教身更健，鹤背入维扬。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也"}
{"author":"范成大","content":"枕前百念忽纷然，旧学新闻总现前。现到天明无可现，依前还我日高眠。","dynasty":"宋代","title":"枕上二绝效杨廷秀其二"}
{"author":"范成大","content":"竹日驻微暑，松风生早秋。闲寻来处路，独倚静中楼。老景驱双毂，乡习挽万牛。相随木上坐，脚底亦云浮。","dynasty":"宋代","title":"西楼独上"}
{"author":"范成大","content":"松萝羃天堕空翠，迎面风香三十里。曾宫亭亭隔瑶水，碧瓦琼榱五云里。千佛当门无半偈，声闻未解祖师意。遍参踏破青鞋底，前楼后阁玲珑起。閒客那知如许事，东斋听雨烂熳睡。觉来一转聊布施，普请云堂来拟议。","dynasty":"宋代","title":"天童三阁"}
{"author":"范成大","content":"马群杂沓草蒙茸，刮目权奇一洗空。天末也烦行李到，岁寒聊得酒尊同。梅花夜夜湘南雨，榕叶年年海北风。少待佳晴看山去，玉篸高插翠云丛。","dynasty":"宋代","title":"赠赵廉州"}
{"author":"范成大","content":"枕书睡熟。珍重月明相伴宿。宝鸭金寒。香满围屏宛转山。鸡人声杳。瑶井玉绳相对晓。黯淡窗纱。却下风帘护烛花。","dynasty":"宋代","title":"减字木兰花"}
{"author":"范成大","content":"李侯昔游吴，莲舟镜苍茫。风鬟与雾鬓，共濯玻瓈光。采花不盈舫，日暮云水香。还登缥缈楼，罗襟酒淋浪。卷箔纳星月，踏筵按伊梁。安知有恨事，但恐蒹葭苍。风吹落穷谷，草深麋鹿场。高冈苦炎热，游子悲异乡。尚喜简书省，期会无匆忙。犹馀作诗苦，消瘦如东阳。","dynasty":"宋代","title":"李深之西尉同年谈吴兴风物再用古城韵"}
{"author":"范成大","content":"溪山四时佳，今日更奇绝。天公妙庄严，施此一川雪。飞花浩如海，眩转塞空阔。水西万珠树，玉塔照银阙。碧溪不受冻，长滩泻清咽。渔舟晚犹汎，樵檐寒未歇。悬知画不到，未省诗能说。归来强搜句，冰砚冷于铁。不知严夫子，迎门生暖热。梅香不可耐，但觉酒肠㷎。密融花气动，茶泛乳膏发。宁辞春笋寒，为暖花瓷滑。瞢腾画屏暖，唤起眼馀缬。笑我独何事，作此淡生活。想像高唐赋，何如径排闼。","dynasty":"宋代","title":"赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作"}
{"author":"范成大","content":"冻云埋山天冥濛，北风无情雪塞空。道傍人稀鸟飞绝，问君东游何匆匆。君言薄官淡无味，免俗未能聊复尔。我评兹事一鸿毛，因行且看佳山水。陵阳楼阁压高城，烟屏百叠双流横。姑孰江亭更奇绝，浓黛两抹长眉青。山形成龙复成虎，六代遗踪供吊古。大荒莽苍江水黄，两涘风烟眇吴楚。却浮一苇下长川，浮玉低昂波聒天。梁溪南岸小停橹，一酌人间第二泉。阊门峨峨过吾国，姑苏临波照金碧。太湖三万六千顷，上有垂虹跨南极。我家越相尚神游，试从烟浪访扁舟。问讯白鸥相记否，谓言久客不胜愁。软红三尺长安道，九重城阙乾坤绕。西湖山寺浙江楼，君昔曾游今更好。故人客馆中天开，非君谁上黄金台。挽著天衢五云上，却望江湖如梦回。万境何如一丘壑，几时定解冠裳缚。幔亭山下桂丛深，清社向来都寂莫。","dynasty":"宋代","title":"胡宗伟罢官改秩举将不及格往谒金陵丹阳诸使者遂朝行在颇有倦游之叹作诗送之"}
{"author":"范成大","content":"雁荡之山天下无，奔岸绝壑不可图。地灵境秀有人物，新安府丞今第一。纷纶草木变暄寒，竹节松心故凛然。穷山薄宦我无恨，识公大胜荆州韩。梅风涨溪绿如酒，晓插樯乌上南斗。只今广厦论唐虞，斟酌正须医国手。秀眉津津双颊丹，想看鸣佩翔九关。诸公倘欲持公议，莫遣此贤思故山。","dynasty":"宋代","title":"送通守林彦强寺丞还朝"}
{"author":"范成大","content":"阴谷云低梅雨多，黄山涤源溪涌波。南风匝地送归客，双桨下濑如投梭。严夫子，君举酒，我其为君歌。万山丛丛石凿凿，官居破屋巢烟萝。杜鹃晓啼猿暮叫，客行到此真蹉跎。穷愁无复理，一饮三叹息。城东黉舍有佳人，邂逅使我加餐食。同乡更同调，目击心已传。蛰虫欲作雷奋地，万籁方寂风行山。吹竽唤我醒，连鼓相追攀。飙车电毂不可辇，但觉两腋生飞翰。狂歌不必终曲，戏奕不必满局。有时不揖上马去，出门大笑惊僮仆。穷乡眼冷见未曾，道上嗫嚅相指目。云此陕隘何以有二士，直恐翩翩跨黄鹄。广文组解登王畿，诸公贵人争劝归。常日心期有定论，赠行不惜重费词。腰金佩璐众目好，汗简沉碑千载痴。一尊有意重山岳，五鼎无心轻网丝。严夫子，应领略，别后频书相发药。我既为万顷之狎鸥，君勿作九皋之鸣鹤。","dynasty":"宋代","title":"送子文杂言"}
{"author":"范成大","content":"露稻粘明珰，风茅衮高浪。荒烟暗白道，行行乱蛩响。日脚午未吐，云头晚犹涨。欣此半日凉，篮舆走清旷。病客不堪暑，兹行天肯相。蚊虻扫无迹，秋意满千嶂。稍寻泉石盟，略褫簿书障。鸰原定相念，因风报无恙。","dynasty":"宋代","title":"新馆"}
{"author":"范成大","content":"万山绕竮竛，二水奔澒洞。亭亭林中寺，金碧灿檐栋。解鞍得蒲团，卧受瓦炉供。少捐一炊顷，暂作百年梦。无人自惊觉，幽禽正清哢。倦客如残僧，无力供世用。此行端为山，紫翠迭迎送。漱井出门去，惊尘扑飞鞚。","dynasty":"宋代","title":"临溪寺"}
{"author":"范成大","content":"大鹏上扶摇，南溟聒天沸。斥鴳有羽翼，意满蓬蒿里。不如附骥蝇，掣电抹荆蓟。谁云极么么，俛仰且万里。向来庭户间，决起不踰咫。飘飖托方便，意气乃如此。物生未可料，旦暮倘逢世。君看功名场，得失一交臂。","dynasty":"宋代","title":"古风上知府秘书二首其二"}
{"author":"范成大","content":"黟山郁律神仙宅，三十六峰雷雨隔。碧城栏槛偃双旌，笑挹浮丘为坐客。岩扉无锁昼长开，紫云明灭多楼台。云中仙驭参差是，肯为使君乘兴来。西昆巉绝不可至，东望蓬莱愁弱水。谁知芳草遍天涯，玉京只在珠帘底。他年麟阁上清空，却访旧游寻赤松。我亦从公负丹鼎，来斸砂床汲汤井。","dynasty":"宋代","title":"浮丘亭"}
{"author":"范成大","content":"晏温解船去，暮夜舣船歇。横斜隘梅村，玉蓓粲将发。城中三辅豪，指日承明谒。高怀妙康济，未试君前笏。周南又小春，微温入花骨。我瞻浮丘亭，山高璿柄没。飞鸟正飘荡，空绕南枝月。","dynasty":"宋代","title":"寄上鄙句之明日舟次梅口南枝已有春意复次知府秘书赠行高韵"}
{"author":"范成大","content":"穷士病且饥，古今同一流。身安腹果然，此外吾何求。判司诚卑官，未免尘甑忧。穷山更瘅暑，惫卧不举头。二物交寇我，生世真如浮。晨朝墨云作，疾雷破山丘。排檐忽飞溜，蛙蝈鸣相酬。朱冠领热属，横溃输一筹。新凉苏肺气，踏湿登城楼。好邀云雨仙，长袖按梁州。吹水添瓶罍，净洗千斛愁。何从有此段，冰厅冷如秋，但觉诗思生，爽气入银钩。章成竟何用，知能救穷不？汤子亦旅食，回望家还羞。倡予敢不和，共作商声讴","dynasty":"宋代","title":"次韵温伯雨凉感怀"}
{"author":"范成大","content":"脉脉惜佳夜，泠泠成浩歌。傥无诗句子，将奈月明何！露气蒙花重，风声入树多。清欢殊未办，桂影堕江波。","dynasty":"宋代","title":"夏夜"}
{"author":"范成大","content":"浦口舟藏寻丈悭，篙师抱膝朝暮间。逆风来从水府庙，浊浪欲碎小孤山。太白犹高缺蟾堕，长江未尽归鬓斑。短歌聊复怨行路，当有听者凋朱颜。","dynasty":"宋代","title":"澎浪矶阻风"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"并世勋华照古今，朱明綵服侍尊临。邦家大庆重亲养，社稷元良万国心。菊露壶觞秋色正，桂风殿阁月香深。欲知天序无疆处，铜律声中治世音。","dynasty":"宋代","title":"东宫寿诗其二"}
{"author":"范成大","content":"我识岷峨最上头，当年脚力与云浮。两山父老如相问，一席三椽正卧游。","dynasty":"宋代","title":"送刘唐卿户曹擢第西归"}
{"author":"范成大","content":"醉墨题窗侧暮鸦，蔓藤缘壁走青蛇。春深有燕捎飞蝶，日暮无人扫落花。","dynasty":"宋代","title":"金氏庵"}
{"author":"范成大","content":"民和神福固其宜，况有仁先四者施。吴稻即看收再熟，周牟先已秀双岐。蕙风半老黄金穗，梅雨重春绿玉枝。乐不可支聊发咏，田间日日是芳时。","dynasty":"宋代","title":"次韵袁起岩瑞麦。此麦两岐已黄熟。其间又出"}
{"author":"范成大","content":"峣阙丛霄旧玉京，御床忽有犬羊鸣。他年若作清宫使，不挽天河洗不清。","dynasty":"宋代","title":"宣德楼"}
{"author":"范成大","content":"当代名臣后，惟公奕世贤。及亲三釜养，遗子一经传。药石探奇字，芸香缉断编。堂堂今不见，尘迹自依然。","dynasty":"宋代","title":"王希武通判挽词二首其一"}
{"author":"范成大","content":"有意能停棹，多情易忆家。清诗穿月肋，远梦绕天涯。雨蝶衣濡粉，秋蚊喙吐花。新凉宜小驻，谈笑有丹砂。","dynasty":"宋代","title":"次韵李子永见访二首"}
{"author":"范成大","content":"金盆濯足段文昌，乞索家风饱便忘。他日楚人能一炬，又从焦土说阿房。","dynasty":"宋代","title":"燕宫"}
{"author":"范成大","content":"闻鸡一唱罢，占斗三星没。天高月徘徊，野旷山突兀。暗蛩泣草露，怨乱语还咽。凉萤不复举，点缀稻花末。惟余络纬豪，悲壮殷林樾。小虫亦何情，孤客心断绝！魂惊板桥穿，足侧石子滑。行路如许难，谁能不华发？高城谩回首，叠嶂屹天阙。遥知秋衾梦，千里一飘忽。","dynasty":"宋代","title":"盘龙驿"}
{"author":"范成大","content":"泥絮心情雪样髯，诗囊羞涩酒杯嫌。年来万事都消减，惟有床头历日添。","dynasty":"宋代","title":"元日马上二绝"}
{"author":"范成大","content":"饭箩驱出敢偷閒，雪胫冰须惯忍寒。岂是不能扃户坐，忍寒犹可忍饥难。","dynasty":"宋代","title":"雪中闻墙外鬻鱼菜者求售之声甚苦有感三绝其一"}
{"author":"范成大","content":"前山後山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢余尺许。屋头未放浓岚散，苦忆清风泛琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝？","dynasty":"宋代","title":"次温伯用林公正、刘庆充倡和韵"}
{"author":"范成大","content":"千里移根自海隅，风颿破浪走天吴。散花忽到毗耶室，似欲横机试病夫。燕寝香中暑气清，更烦云鬓插琼英。明妆暗麝俱倾国，莫与矾仙品弟兄。","dynasty":"宋代","title":"次王正之提刑韵，谢袁起岩知府送茉莉二槛"}
{"author":"范成大","content":"莫惜萦回上九盘，洗心双瀑雪花寒。野翁酌水煎茶献，自古人来到此难。","dynasty":"宋代","title":"九盘坡布水"}
{"author":"范成大","content":"出处由人不系天，痴儿富贵更求仙。东家就食西家宿，世事何缘得两全。","dynasty":"宋代","title":"偶书"}
{"author":"范成大","content":"户庭清深宅翠微，雪如佳壁唤题诗。烟梢矗矗青围屋，露叶鲜鲜绿满篱。宿雨一春才泛鸭，新芜几日已藏碑。山僧见客如枯木，疑是懒残南岳师。","dynasty":"宋代","title":"题查山林氏"}
{"author":"范成大","content":"静里秋先到，闲中昼自长。门阑疑泄柳，尸祝漫庚桑。腹已枵经笥，身犹试药方。强名今日愈，勃窣负东墙。","dynasty":"宋代","title":"藻侄比课五言诗，已有意趣，老怀甚喜，因吟"}
{"author":"范成大","content":"石碍珠旒溅，滩平雾縠铺。小童能好事，系马斸菖蒲。","dynasty":"宋代","title":"小涧"}
{"author":"范成大","content":"来从第九天，橘社系归船。借问翠峰路，谁参雪窦禅应真庭下木，说法井中泉。公案新翻出，诸方一任传。","dynasty":"宋代","title":"翠峰寺"}
{"author":"范成大","content":"云销沣阳风，月生岳阳水。谁推赤金盘，涌出白银地？徘徊忽腾上，蹀蹀恐颠坠。稍高轮渐安，飞彩到篷背。晶晶浪皆舞，靥靥星欲避。兜罗世界纲，普现无边际。官居束户庭，有眼如幻翳。向非行大荒，宁有此巨丽？乘除较得失，漂泊非左计。妻孥竞驩哗，渠亦知许事","dynasty":"宋代","title":"三月十五日华容湖尾看月出"}
{"author":"范成大","content":"步屧寻春有好怀，雨馀蹄道水如杯。随人黄犬搀前去，走到溪边忽自回。","dynasty":"宋代","title":"四时田园杂兴六十首其九"}
{"author":"范成大","content":"抖擞轩裳一哄尘，任教空翠滴乌巾。老身已到篮舆上，处处青山是故人。","dynasty":"宋代","title":"香山"}
{"author":"范成大","content":"复幕重帘苦见遮，暮占栖雀晓占鸦。残灯煮药看成老，细雨鸣鸠过尽花。心为蚤衰元自化，发从无病已先华。更蒙厉鬼相提唱，此去山林属当家。","dynasty":"宋代","title":"二月二十七日病後始能扶头"}
{"author":"范成大","content":"獨樹喬松色，閒雲淡落暉。新霜黄橘重，久雨翠梧稀。暗雀呜還啄，高鸟定更飞。敝貂猶故在，卒歲免無衣。","dynasty":"宋代","title":"初冬小園寓目"}
{"author":"范成大","content":"蜡红枝上粉红云，日丽烟浓看不真。浩荡光风无畔岸，如何锁得杏园春。","dynasty":"宋代","title":"云露堂前杏花"}
{"author":"范成大","content":"老枝当岁寒，芳蘤春澹泞。雾绡轻欲无，娇红恐飞去。","dynasty":"宋代","title":"题徐熙杏花"}
{"author":"范成大","content":"千古东流，声卷地，云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓、空警俗。休拊髀，都生肉。任炎天冰海，一杯相属。荻笋蒌芽新入馔，弦凤吹能翻曲。笑人间、何处似尊前，添银烛。","dynasty":"宋代","tags":"写水，抒怀，愤懑，愁苦","title":"满江红·清江风帆甚快作此与客剧饮歌之"}
{"author":"范成大","content":"名卿绪前辈，风格如玉山。累累培塿中，见此高孱颜。揽辔忽思归，无人解縻贤。飘颻驾紫车，浮云视朱丹。向来小病恼，体力今已安。胡为犯风雪，江湖行路难。呼酒暖征衫，宁计斗十千。倡酬悔不数，长怀悲短缘。离合固常事，匆忙增惘然。浩荡海山春，登临想臞仙。笑我守荒径，老茧深裹缠。拟题忆鄞句，思咽冰下泉。迟公寄新作，使我头风痊。","dynasty":"宋代","title":"次韵王正之提刑大卿病中见寄之韵，正之得请"}
{"author":"范成大","content":"美一人兮岩之扃，佩璧月兮间珠星。岁既单兮不圭币，路巉绝兮远莫致。稼石田兮长饥，谁与此兮蓺之。藉予玉兮双瑴，先予絺兮五两。不万一兮当此，托长风兮寄想。长风兮无旁，吾媒乏兮凤凰。谓蘋若兮蒿艾，凤告予兮以不祥。恐青女兮行秋，奄销歇兮众芳。搴芳华兮玉蕤，将以遗兮所思。玉蕤兮霜露，所思兮未知。","dynasty":"宋代","title":"交难"}
{"author":"范成大","content":"新郭门前见客舟，清涟浅浅抱城楼。六龙行在东南国，河若能神合断流。","dynasty":"宋代","title":"护龙河"}
{"author":"范成大","content":"一声霜晓谩吹愁，八尺风漪不耐秋。上座独超三昧地，诺惺庵里证般舟。","dynasty":"宋代","title":"谢龚养正送蕲竹杖"}
{"author":"范成大","content":"十里西畴熟稻香，槿花篱落竹丝长，垂垂山果挂青黄。浓雾知秋晨气润，薄云遮日午阴凉，不须飞盖护戎装。","dynasty":"宋代","tags":"生活，乡村","title":"浣溪沙·江村道中"}
{"author":"范成大","content":"千山云深甲子雨，十日地湿东南风。静里壶天人不到，火轮飞出默存中。","dynasty":"宋代","title":"梅雨五绝"}
{"author":"范成大","content":"老我曾颁万里春，怜君飞棹也浮秦。当年千佛名经裹，又见西游第二人。","dynasty":"宋代","title":"送同年万元亨知阶州"}
{"author":"范成大","content":"馆娃魂散碧云沉，化作双葩寄恨深。千载不偿连理愿，一枝空有合欢心。","dynasty":"宋代","title":"再赋郡沼双莲三绝"}
{"author":"范成大","content":"濩落枵虚似瓠壶，新添雪鬓与双须。也知病叟形容变，非是仙儒骨相臞。岁晚山林如自献，年丰田野亦多娱。无端拙恙妨清乐，未许扁舟到五湖。","dynasty":"宋代","title":"但能之提荆相别十年，自曲江远寄二诗，叙旧"}
{"author":"范成大","content":"平生春梦境，俛仰抚八极。湖南天尽头，梦亦未常识。岂知多病身，今乃著脚历。山泉澄不清，崖土璺而赤。坳堂滑胜油，累块硬逾石。贪夫一回顾，壮士三叹息。不知清淑气，果复曾郁积。我岂鄙夷之，短咏聊一剧。","dynasty":"宋代","title":"邵阳口路粗恶积雨馀泞难行"}
{"author":"范成大","content":"前山後山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢余尺许。屋头未放浓岚散，苦忆清风泛琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝？","dynasty":"宋代","title":"次温伯用林公正、刘庆充倡和韵"}
{"author":"范成大","content":"抗章襆被岂公难，已说高风立懦顽。客路莫嫌河畔草，直庐须爱道家山。秋生莲浦船初泛，春满茶溪骑趣还。却访故人西府旧，定烦书札堕田间。","dynasty":"宋代","title":"送吴智叔检详直中秘使闽"}
{"author":"范成大","content":"早衰头脑已冬烘，信拙心情似苦空。僚旧姓名多健忘，家人长短总佯聋。一窗暖日棋声里，四壁寒灯药气中。晚景只消如此过，不堪拈出教儿童。","dynasty":"宋代","title":"早衰"}
{"author":"范成大","content":"方帽冲寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐"}
{"author":"范成大","content":"丹霄碧海眇高鶱，厌直承明却自论。宝马十年听漏箭，扁舟一雨看潮痕。侍臣相忆松门远，归客还怜菊径存。清润要非山泽相，又烦一札下云根。","dynasty":"宋代","title":"送汪仲嘉待制奉祠归四明分韵得论字"}
{"author":"范成大","content":"寻壑经丘到此堂，官闲聊作送春忙。短篱水面残红满，团扇风前众绿香。尽卷帘旌延竹色，深斟杯酒纳山光。洞门无锁城门近，转午鸡啼日正长。","dynasty":"宋代","title":"四月五日集陈园照山堂"}
{"author":"范成大","content":"扁舟拍浪信西东，何处孤帆万里风。一雨快晴云放树，两山中断水粘空。","dynasty":"宋代","title":"胥口"}
{"author":"范成大","content":"盛际群多士，诸儒逊一贤。名场魁淡墨，官簿到花砖。地近行知政，天高不假年。书生稽古力，何必尽台躔。","dynasty":"宋代","title":"翰林学士何公挽词"}
{"author":"范成大","content":"初报折篁抢地，旋闻压柳堆桥。宁教风过掀舞，可惜雨来半销。","dynasty":"宋代","title":"雪复大作六言"}
{"author":"范成大","content":"竹色侵晚帙，泉声漱嵌根。试通丹灶路，应到老人村。","dynasty":"宋代","title":"何同年书院"}
{"author":"范成大","content":"百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。","dynasty":"宋代","title":"四时田园杂兴六十首其二十八"}
{"author":"范成大","content":"勿云私淑小邑，可以匹休大邦。健笔谁能后赋，向来江夏无双。","dynasty":"宋代","title":"寄题筠州钱有文明府新昌小道院其二"}
{"author":"范成大","content":"橘中有佳人，招客果下游。胡床到何许，坐我金碧洲。沉沉剪彩山，垂垂万星球。奇采日中丽，生香风外浮。折赠黄团双，珍逾桃李投。拆开甘露囊，快吸冰泉瓯。热脑散五浊，岂止沉疴瘳。未知商山乐，能如洞庭不。","dynasty":"宋代","title":"橘园"}
{"author":"范成大","content":"西畴涤场净无尘，原头远牧秋草春。一牛疾行离其群，一牛返顾如怒嗔。目光炯炯狞而驯，点缀毫末俱逼真。不颠不狂笔有神，妙哉吾宗散仙人。","dynasty":"宋代","title":"题范道士二牛图"}
{"author":"范成大","content":"海云晻霭日茏葱，案指光中万象空。想见蓬莱西望眼，也应知我立长风。","dynasty":"宋代","title":"育王望海亭"}
{"author":"范成大","content":"石门关外古亭基，树老藤枯野径微。放鹤道人今不见，故应人与鹤俱飞。","dynasty":"宋代","title":"放鹤亭"}
{"author":"范成大","content":"莫向花前惜酒杯，一年一度有花开。浮生满百今强半，岁岁看花得几回。","dynasty":"宋代","title":"玉麟堂会诸司观牡丹酴醾三绝其三"}
{"author":"范成大","content":"忘却下楼扶我谁，接䍦颠倒酒沾衣。贪看雪样满街月，不上篮舆步砌归。","dynasty":"宋代","title":"会散夜步"}
{"author":"范成大","content":"四征惟是欠东征，行李如今忽四明。海接三韩诸岛近，江分七堰两潮平，拟将宽大来宣诏，先趁清和去劝耕。顶踵国恩元未报，驱驰何敢叹劳生。","dynasty":"宋代","title":"初赴明州"}
{"author":"范成大","content":"春关十载记英游，蚤喜时才近采旒。夷路著鞭方逸驾，急流回首忽扁舟。云霄正稳君犹去，尘土无边我合休。问讯後车容客否？茶山荔浦看南州。","dynasty":"宋代","title":"送陈天予大监同年使闽"}
{"author":"范成大","content":"白鱼出水卧银刀，紫笋堆盘脱锦袍。扪腹将军犹未快，棹船西岸摘蒌蒿。","dynasty":"宋代","title":"龟渚"}
{"author":"范成大","content":"色界香尘付八还，正观不起况邪观。花前犹有诗情在，还作凌波步月看。","dynasty":"宋代","title":"次韵龚养正送水仙花"}
{"author":"范成大","content":"历历从何起，冷冷与耳谋。人言衰相现，我以妄心求。远磬山房夜，寒蜩陇树秋。圆通无别法，但自此根修。","dynasty":"宋代","title":"耳鸣戏题"}
{"author":"范成大","content":"古人赋多情，无事辄愁苦。兰亭一觞咏，感慨乃如许。","dynasty":"宋代","title":"观禊帖有感"}
{"author":"范成大","content":"送春蒙雨涨苹滩，荷叶田田柳絮阑。想见垂虹三万顷，拍天湖水钓丝寒。","dynasty":"宋代","title":"次韵乐先生吴中见寄八首"}
{"author":"范成大","content":"岁稔斋铃阒，年深屋塈摧。狸争雷瓦过，蚁化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"日脚融晴晚气暄，睡余初觉薄罗便。如何柳絮沾泥处，暖似槐阴转午天。","dynasty":"宋代","title":"三月四日骤暖"}
{"author":"范成大","content":"稚子呼牛女拾薪，山妻自脍小溪鳞。安知曝背庭中老，不是渊明行辈人。","dynasty":"宋代","title":"田家"}
{"author":"范成大","content":"承明才入又南州，重见旌旗照柁楼。道义平生无捷径，风波随处有虚舟。如公未可违文石，稽古何妨欠碧油。我亦登门烦著录，此行无力为王留。","dynasty":"宋代","title":"送汪圣锡侍郎帅福唐"}
{"author":"范成大","content":"神理人情本不同，绝怜鼠辈幸元功。天公盍假毛氂助，成败都悬反掌中。","dynasty":"宋代","title":"读甘露遗事"}
{"author":"范成大","content":"五杂俎，回文机。往复来，锦梭飞。不得已，独画眉。","dynasty":"宋代","title":"五杂俎"}
{"author":"范成大","content":"出处由人不系天，痴儿富贵更求仙。东家就食西家宿，世事何缘得两全。","dynasty":"宋代","title":"偶书"}
{"author":"范成大","content":"长病人嫌理亦宜，吾今有计可扶衰。烦君舁著山深处，恐有黄龙浴水医。","dynasty":"宋代","title":"戏书"}
{"author":"范成大","content":"东风吹雨晚潮生，叠鼓催船镜里行。底事今年春涨小？去年曾与画桥平。","dynasty":"宋代","title":"晚潮"}
{"author":"范成大","content":"拍岸清波扑岸埃，黑头霜鬓几徘徊。禾兴门外官杨柳，又见扁舟上堰来。","dynasty":"宋代","title":"秀州门外泊舟"}
{"author":"范成大","content":"万里吴船泊，归访菊篱秋。（下缺）","dynasty":"宋代","title":"水调歌头·万里吴船泊"}
{"author":"范成大","content":"汉家麟阁多王侯，冠佩相望经几秋。昼锦声名两荣耀，惟有信州如相州。国南门头折杨柳，借问江津垂白叟。住在行都四十年，曾见归舟似公否？人言公与赤松期，飚车羽轮来何时？云出云归俱是道，苦学赤松还未妙。君不见补陀大士海复山，随喜却来观世间。","dynasty":"宋代","title":"画锦行送陈福公判信州"}
{"author":"范成大","content":"莲炬光中月自圆，人情草草竞华年。最怜一夜旗亭鼓，能共钟声到客船。","dynasty":"宋代","title":"元夕泊舟霅川"}
{"author":"范成大","content":"谁似西湖处士才，诗中篱落久尘埃。陆郎旧有梅花课，未见今年句子来。","dynasty":"宋代","title":"古梅"}
{"author":"范成大","content":"残山狠石双虎卧，斧迹鳞皴中凿破。潭渊油油无敢唾，下有猛龙跧铁锁。自从分流注石门，西州粳稻如黄云。刲羊五万大作社，春秋伐鼓苍烟根。我昔官称劝农使，年年来激西江水。成都火米不论钱，丝管相随看蚕市。款门得得酹清尊，椒浆桂酒删膻荤。妄欲一语神岂闻？更愿爱羊如爱人","dynasty":"宋代","title":"离堆行"}
{"author":"范成大","content":"杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。朱门巧夕沸欢声，田舍黄昏静掩扃。男解牵牛女能织，不须徼福渡河星。橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。垂成穑事苦艰难，忌雨嫌风更怯寒。牋诉天公休掠剩，半赏私债半输官。秋来只怕雨垂垂，甲子无云万事宜。获稻毕工随晒谷，直须晴到入仓时。中秋全景属潜夫，棹入空明看太湖。身外水天银一色，城中有此月明无。新筑场泥镜面平，家家打稻趁霜晴；笑歌声里轻雷动，一夜连枷响到明。租船满载候开仓，粒粒如珠白似霜。不惜两钟输一斛，尚赢糠核饱儿郎。菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，细捣枨虀卖脍鱼，西风吹上四腮鲈。雪松酥腻千丝缕，除却松江到处无。新霜彻晓报秋深，染尽青林作缬林。惟有橘园风景异，碧丛丛里万黄金。","dynasty":"宋代","tags":"田园，秋天，生活","title":"秋日田园杂兴"}
{"author":"范成大","content":"云压小桥深，月到重门静。冷蕊疏枝半不禁，更著横窗影。回首故园春，往事难重省。半夜清香入梦来，从此熏炉冷。","dynasty":"宋代","title":"卜算子"}
{"author":"范成大","content":"栖鸟飞绝，绛河绿雾星明灭。烧香簟眠清樾。花影吹笙，满地淡黄月。好风碎竹声如雪。昭华三弄临风咽。鬓丝撩乱纶巾折。凉满北窗，休共软红说。","dynasty":"宋代","title":"醉落魄·栖鸟飞绝"}
{"author":"范成大","content":"俗物汩陈大好，家奴倒迕何诛。泡幻初无典要，光阴况已桑榆。","dynasty":"宋代","title":"自箴其三"}
{"author":"范成大","content":"五夜灯花重，东风角韵来。雪悭衣未纩，春早句多梅。寂历罗门亚，温药黁鼎煨。老嫌新岁换，病喜旧星回。郁垒先题版，屠苏後把杯。书扉无健笔，爆竹有寒灰。饧楪牙难胶，椒盘眼倦开。陈人仍惫卧，身世两悠哉！","dynasty":"宋代","title":"癸卯除夜聊复尔斋偶题"}
{"author":"范成大","content":"独眠被出圭角，晏起帐承隙光。一老绸缪牖户，几人颠倒衣裳。","dynasty":"宋代","title":"枕上六言二首其二"}
{"author":"范成大","content":"穷巷闲门本然，强将爆竹聒阶前。人情旧雨非今雨，老境增年是减年。口不两匙休足縠，身能几屐莫言钱。扫除一室空诸有，庞老家人总解禅。","dynasty":"宋代","title":"丙午新正书怀十首"}
{"author":"范成大","content":"花开长恐赏花迟，花落何曾报我知。人自多情春不管，强颜犹作送春诗。","dynasty":"宋代","title":"连夕大风，凌寒梅已零落殆尽三绝"}
{"author":"范成大","content":"一天云叶翳朝霞，风卷泥沾不惜花。群玉山高春好在，人间烟雨暗千家。","dynasty":"宋代","title":"明日大雨复折赠再次韵"}
{"author":"范成大","content":"竹舆伊轧走长街，掠面风清醉梦回。曲巷无声门户闭，一灯犹照酒垆开。","dynasty":"宋代","title":"夜归"}
{"author":"范成大","content":"南归北去路茫茫，不是行人也断肠。可惜湘江春夜月，落花时节照离觞。","dynasty":"宋代","title":"清湘驿送王柳州南归二绝"}
{"author":"范成大","content":"城外屏峰云百叠，城里看云笏拄颊。山灵自与人争秀，明灭烟霏难应接。南邻范叔骨相寒，不如骑曹知爱山。晨霞傥可救枵腹，丐君分我入朝餐。","dynasty":"宋代","title":"奉题胡宗伟推官揽秀堂"}
{"author":"范成大","content":"二山巉绝照南州，俯看千樯总芥舟。日脚熔金浮巨浸，波声翻雪撼高丘。钟闻两岸诗无敌，口吸西江话已酬。别有英雄怀古意，他年击楫誓中流。","dynasty":"宋代","title":"次韵袁起岩提刑游金、焦二山二首"}
{"author":"范成大","content":"拄杖无边处处过，粉围红绕奈春何。阊门昨日看不足，今日娄门花更多。蜂蝶萧骚草露漫，小家篱落闭荒寒。欲知国色天香句，须是倚阑烧烛看。","dynasty":"宋代","title":"与至先兄游诸园看牡丹，三日行遍"}
{"author":"范成大","content":"玉妃谪人世，乃在流水村。天风吹婵娟，飘堕寂莫滨。芳心怨命薄，玉色凄路尘。佳人来无期，日暮多碧云。溪声为咽绝，月亦低微颦。相逢倦游子，一笑不复珍。脉脉问不语，亭亭意弥真。要我冰雪句，招此欲断魂。苏仙上宾天，妙意终难陈。璇柄忽倾堕，晓岚愁翠昏。","dynasty":"宋代","title":"夜行上沙见梅，记东坡作诗招魂之句"}
{"author":"范成大","content":"岁暮天涯客，黄昏蝙蝠飞。高楼人不到，小雨怯单衣。","dynasty":"宋代","title":"高楼曲"}
{"author":"范成大","content":"一帘芳树绿葱葱，胡蝶飞来觅绮丛。雪白荼蘼红宝相，尚携春色见薰风。","dynasty":"宋代","title":"初夏三绝呈游子明王仲显其二"}
{"author":"范成大","content":"毂击肩摩锦绣堆，朝声汹汹暮声催。忽然忆起长桥路，天镜无边白鸟回。","dynasty":"宋代","title":"客舍"}
{"author":"范成大","content":"白蘋有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟濛云酿雪，浩荡风落雁。松篁渐清幽，猿鹤或悲怨。英英文章公，作舍锁葱茜。峣峰俯前荣，佳木秀诸院。穷搜发山骨，林立侍谈宴。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"公退闭阁卧，官居如净坊。屋角断虹饮，日西杨柳黄。客来束我带，客去书满床。睡觉有忙事，煮茶翻断香。","dynasty":"宋代","title":"王园官舍睡起"}
{"author":"范成大","content":"菊花开时我种麦，桃李花飞麦丛碧。多病经旬不出门，东陂已作黄云色。腰镰刈熟趁晴归，明朝雨来麦沾泥。犁田待雨插晚稻，朝出移秧夜食麨。","dynasty":"宋代","title":"刈麦行"}
{"author":"范成大","content":"五杂俎，绶若若。往复来，大车铎。不得已，去丘壑。","dynasty":"宋代","title":"再赋五杂俎四首其一"}
{"author":"范成大","content":"五杂俎，侯门戟。往复来，道上檄。不得已，天涯客。","dynasty":"宋代","title":"再赋五杂俎其二"}
{"author":"范成大","content":"五杂俎，汉旌旆。往复来，宾鸿字。不得已，餐毡使。","dynasty":"宋代","title":"再赋五杂俎其三"}
{"author":"范成大","content":"五杂俎，非烟云。往复来，朝马尘。不得已，婴龙鳞。","dynasty":"宋代","title":"再赋五杂俎其四"}
{"author":"范成大","content":"白蘋有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟濛云酿雪，浩荡风落雁。松篁渐清幽，猿鹤或悲怨。英英文章公，作舍锁葱茜。峣峰俯前荣，佳木秀诸院。穷搜发山骨，林立侍谈宴。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"谁开大仰云，此岂吾力及。日光千丈毫，弹指众峰立。衡山捲阴气，海市发冬蛰。韩苏两枯鱼，出语自濡湿。人厄与天穷，底用苦封执。但喜拄杖俊，仍欣芒屩涩。向来三尺泥，有足似羁絷。龙渊古桥皴，獭径寒溜泣。春浅山容瘦，风饕涧声急。一箪寄前村，野蔌旋收拾。猫头髡笋尖，雀舌剥茶粒。土毛冠江西，斗酒况可挹。聊同一笑粲，缓赋百忧集。","dynasty":"宋代","title":"大雨宿仰山翌旦骤霁混融云无乃开仰山之云乎出山道中作此寄混融"}
{"author":"范成大","content":"积雨倏然晴，秀野若新沐。芳草径寸姿，中有不胜绿。萋萋路傍情，颇亦念幽独。驱马去不顾，断肠招隐曲。","dynasty":"宋代","title":"湘潭道中咏芳草"}
{"author":"范成大","content":"平生春梦境，俛仰抚八极。湖南天尽头，梦亦未常识。岂知多病身，今乃著脚历。山泉澄不清，崖土璺而赤。坳堂滑胜油，累块硬逾石。贪夫一回顾，壮士三叹息。不知清淑气，果复曾郁积。我岂鄙夷之，短咏聊一剧。","dynasty":"宋代","title":"邵阳口路粗恶积雨馀泞难行"}
{"author":"范成大","content":"膴原龟坼暮春时，夹路炉薰共祷祠。唤起云头千嶂涌，飞来雨脚万丝垂。无情梅坞犹红绽，有意秧田尽绿滋。大施门开须满愿，愿均此施匝天涯。","dynasty":"宋代","title":"宝公祈雨感应，用陈申公韵赋诗为谢"}
{"author":"范成大","content":"屈膝铜铺昼掩关，薰炉谁伴夕香寒。秋来合有相思字，会待风前片叶看。","dynasty":"宋代","title":"戏赠少梁"}
{"author":"范成大","content":"寒入仙裙粟玉肌，舞余全不耐风吹。从教旅拒春无力，细看腰支嫋嫋时。","dynasty":"宋代","title":"题徐熙风牡丹──白花"}
{"author":"范成大","content":"丰肌弱骨自喜，醉晕妆光总宜。独立风前雨里，嫣然不要人持。","dynasty":"宋代","title":"寿安红，深色粉红，多叶易种，且耐久"}
{"author":"范成大","content":"一战填河拥汉屯，拔山意气已鲸吞。直南即是阴陵路，兵果难将胜负论。","dynasty":"宋代","title":"睢水"}
{"author":"范成大","content":"砂床毓灵源，石液漱和气。郁攸甑常蒸，觱沸鼎百沸。人生本无垢，安用涤肠胃。一瓢灩清肥，回首谢罗罻。山深人迹罕，政以远为贵。君看华清池，谈者至今讳。","dynasty":"宋代","title":"温泉"}
{"author":"范成大","content":"昔人重远行，供账饯出祖。矧今燕嘉宾，宜有赠行语。府公文章公，青紫拾芥取。联翩二百言，字字劝稽古。戒之书鱼蠹，勉以云鹏举。作霖要实用，洗兵嫌不武。诸生承意气，脱迹蜕农圃。明年一声雷，幽蛰起平楚。班行入鵷鹭，榜贴缀龙虎。回头谢府公，公言非漫与。府公亦庙廊，来莅琼林俎。千载吴趋行，愁绝白紵舞。我闻有此作，病卧嗟未睹。今晨梅驿动，副墨到衡宇。调高瑟音希，芒寒剑光吐。谁云鹿鸣废，正赖广微补。当年群玉会，方驾肃飙羽。倡酬久寂莫，邂逅相劳苦。世故万浮云，交情一旧雨。谁当将诗坛，君实东道主。","dynasty":"宋代","title":"次韵知府王仲行尚书鹿鸣燕古风"}
{"author":"范成大","content":"仄径难胜四牡騑，扁舟辛苦凿冰归。简书鞅掌吟诗苦，并与东阳减带回。","dynasty":"宋代","title":"次韵袁起岩常熟道中三绝句其二"}
{"author":"范成大","content":"污莱一棱水周围，岁岁蜗庐没半扉。不著茭青难护岸，小舟撑取葑田归。","dynasty":"宋代","title":"四时田园杂兴六十首其十九"}
{"author":"范成大","content":"山寒禅老不下，泥滑琴僧罕来。且唤园丁闲语，喜闻湖岸未颓。","dynasty":"宋代","title":"积雨作寒"}
{"author":"范成大","content":"绣槛临沧渚，牙樯插暮沙。浦云沉断雁，江雨入昏鸦。野旷天何近，春寒岁未华。来朝风一席，随处且浮家。","dynasty":"宋代","title":"豫章南浦亭泊舟"}
{"author":"范成大","content":"船头月午坐忘归，不管风鬟露满衣。横玉三声湖起浪，前山应有鹊惊飞。","dynasty":"宋代","title":"李次山自画两图，其一泛舟湖山之下，小女奴"}
{"author":"范成大","content":"光风先放越溪春，萧散寻诗索笑人。藜杖前头春浩荡，三生应是主林神。","dynasty":"宋代","title":"次韵李子永梅村散策图"}
{"author":"范成大","content":"白水名多士，清河最有声。人危孔北海，帝识柳宜城。蜀险谈间固，蛮讧檄到平。凌烟何处在？风雨上铭旌。","dynasty":"宋代","title":"龙学侍郎清河侯张公挽词"}
{"author":"范成大","content":"莫向花前惜酒杯，一年一度有花开。浮生满百今强半，岁岁看花得几回。","dynasty":"宋代","title":"玉麟堂会诸司观牡丹酴醾三绝其三"}
{"author":"范成大","content":"春工酿雪无端密，大块囊风不肯收。休问巉岩与欹侧，我今弟靡共波流。野鹰兀兀平沙上，折苇萧萧古渡头。满眼荒寒底处所，令人肠断五湖舟。","dynasty":"宋代","title":"过鄱阳湖次游子明韵"}
{"author":"范成大","content":"建成回马欲驰归，元吉行趋武德闱。若使两人俱得去，却于何处极兵威。","dynasty":"宋代","title":"读唐太宗纪其四"}
{"author":"范成大","content":"捏目华中影现身，有为皆妄懒方真。已甘搰搰勤为圃，休向滔滔苦问津。书至五千空拄腹，钱非十万不通神。君看汗简沉碑者，随水随风几窖尘!","dynasty":"宋代","title":"偶书"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"吾衰长愧接舆狂，忙里何心领燕香。尘土簿书憎铁研，水云蓑笠傲金章。论文无伴法孤起，访旧有情书数行。何日却同湖上醉，露帏宵幄为君张!","dynasty":"宋代","title":"次韵杨同年秘监见寄二首"}
{"author":"范成大","content":"白苹有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟蒙云酿雪，浩荡风落雁。松篁渐清幽，猿鹤或悲怨。英英文章公，作舍锁葱蒨。峰俯前荣嶢，佳木秀诸院。穷搜发山骨，林立侍谈讌。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"秃翁衰雪涕垂颐，仿佛三生懒散师。浃髓沦肤都是病，倾囷倒廪更无诗。笑看笔格纲丝遍，闲数窗棂花影移。事业光阴今若此，故人休说旧襟期。","dynasty":"宋代","title":"谢江东漕杨廷秀秘监送江东集并索近诗二首"}
{"author":"范成大","content":"就食迁居蚁坟壤，随风作舍蛛袅丝。百年何处用三窟，万事信缘安一枝。","dynasty":"宋代","title":"殊不恶斋秋晚闲吟五绝"}
{"author":"范成大","content":"江湖垂钓手，天汉摛文堂。魂清不得眠，室虚自生光。晓纬澹天阙，江涛隐胡床。传呼九门开，奔走千官忙。若若夸组绶，纷纷梦黄粱。微闻铃下驺，窃议马上郎。但计梦长短，宁论已行藏。","dynasty":"宋代","title":"玉堂寓直晓起书事记直舍老兵语"}
{"author":"范成大","content":"天阔山长雨似烟，忽然飞去暗平川。粳禾未宝籼禾瘦，不用廉纤便霈然。","dynasty":"宋代","title":"钟山阁上望雨"}
{"author":"范成大","content":"口边一任醭去，鼻也慵将涕收。闲门冷落车辙，空室团栾话头。","dynasty":"宋代","title":"题请息斋六言"}
{"author":"范成大","content":"谁扶病客起龙钟，恩在盆倾一雨中。问讯九关何路到？拟牋欢喜谢天公。","dynasty":"宋代","title":"雨凉二首呈宗伟"}
{"author":"范成大","content":"浩荡沙鸥久倦飞，摧颓枥马不胜鞿。官中风月常虚度，梦里关山或暂归。橘社十年霜欲饱，鲈江一雨水应肥。冷云著地塘蒲晚，谁为披蓑暖钓矶？","dynasty":"宋代","title":"有怀石湖旧隐"}
{"author":"范成大","content":"芷葺莲巢唤客游，芦鞭席帽为君留。未论吹水堪添酒，且要移床学枕流。乍霁却阴梅酿雨，暂暄还冷麦催秋。石湖也似西湖好，烦向苍烟问白鸥。","dynasty":"宋代","title":"李翬知县作亭西湖上，余用东坡语名之曰饮绿"}
{"author":"范成大","content":"八环流韵宝枝鸣，古铁无花紫翠明。莫遣闲人容易振，泉飞石落鬼寰惊。","dynasty":"宋代","title":"铁锡"}
{"author":"范成大","content":"草草相逢小驻船，一杯和泪饮江天。妹孤忍使行千里，兄老那堪别数年。马转不容吾怅望，橹鸣肯为汝留连？神如相此俱强健，绿发归来慰眼前。","dynasty":"宋代","title":"周德万携孥赴龙舒法曹，道过水阳相见，留别"}
{"author":"范成大","content":"冉冉流光迫岁馀，青林日夜向人疏。雨滋岩桂重堆粟，风折庭蕉又献书。逋客解兰思婉娩，先生弹铗厌清虚。一尘不立浑输我，即境心安是故庐。","dynasty":"宋代","title":"次韵宗伟温伯"}
{"author":"范成大","content":"东山朝日澹冥蒙，一片云生万叠中。宿雨未苏焦卷尽，又烦箕井唤雷公。","dynasty":"宋代","title":"明日复雨凉，再用韵"}
{"author":"范成大","content":"东山西山双袖舞，中有清宫蟠万础。云横朱阁碧梧寒，风扫石坛苍桧古。道人宾实其姓方，来从何许今几霜？诛蒿仆蓬殿突兀，玉华紫气腾真香。胸奇腹愤无人识，我独相从似畴昔。时时苦语见鍼砭，邂逅天涯得三益。明朝归客上归艎，重到曦真计渺茫。只有双鱼相问讯，歙江之水通吴江。","dynasty":"宋代","title":"曦真阁留别方道士宾实"}
{"author":"范成大","content":"堂下心如铁，庵中语似雷。有人参此语，三个一坑埋。","dynasty":"宋代","title":"题立雪图"}
{"author":"范成大","content":"彤楼鼓密催金钥。沈沈青琐重重幕。宣唤晚朝天。五云笼暝烟。风急东华路。暖扇遮微雨。香雾扑人衣。上林乌满枝。","dynasty":"宋代","title":"菩萨蛮寓直晚对内殿"}
{"author":"范成大","content":"红纷团枝一万重，当年独自费东风。若为报答春无赖，付与笙歌鼎沸中。","dynasty":"宋代","title":"题张曦颜两花图──繁杏"}
{"author":"范成大","content":"旱地莲花娇小，水盆栀子幽芳。薇帐半年春艳，桂丛四季秋香。","dynasty":"宋代","title":"初秋閒记园池草木五首其三"}
{"author":"范成大","content":"读书窗下一灯残，忽有诗来为暖寒。闻道扁舟春共载，雪云虽冷不相干。","dynasty":"宋代","title":"次韵孙长文泊姑苏馆"}
{"author":"范成大","content":"海内交情两断金，离歌倡和俱吴音。桃花如雨暮春酒，竹箭有筠他日心。万里书来蜀道易，四愁诗成湘水深。田园将芜各早计，一棹五湖能见寻？","dynasty":"宋代","title":"清湘驿送祝贺州南归"}
{"author":"范成大","content":"蜡红枝上粉红云，日丽烟浓看不真。浩荡光风无畔岸，如何锁得杏园春。","dynasty":"宋代","title":"云露堂前杏花"}
{"author":"范成大","content":"千古东流，声卷地，云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓、空警俗。休拊髀，都生肉。任炎天冰海，一杯相属。荻笋蒌芽新入馔，弦凤吹能翻曲。笑人间、何处似尊前，添银烛。","dynasty":"宋代","tags":"写水，抒怀，愤懑，愁苦","title":"满江红·清江风帆甚快作此与客剧饮歌之"}
{"author":"范成大","content":"洵美相门裔，有齐邦媛贤。藻苹南涧下，萱竹北堂前。孝敬三从谨，哀荣五福全。松铭诸健笔，题作晋陵阡。","dynasty":"宋代","title":"故太夫人章氏挽词二首"}
{"author":"范成大","content":"十日閒愁昼掩关，起寻一笑共清欢。罢休诗社工夫淡，洗净书生气味酸。尽遣馀钱付桑落，莫随短梦到槐安。绣靴画鼓留花住，剩舞春风小契丹。","dynasty":"宋代","title":"次韵宗伟阅番乐"}
{"author":"范成大","content":"忆昔龙门化，曾容雁塔陪。逡巡九闰过，迢递一书来。未报错刀赠，惊传丹旐回。辰阳隔江渚，空些楚词哀。","dynasty":"宋代","title":"赣州明府杨同年挽歌词"}
{"author":"范成大","content":"食罢雨方作，起行泥已深。伴愁多楚些，吟病独吴音。莫怨马蹄滑，须愁蚕事侵。梅黄时节是，未可决晴阴。","dynasty":"宋代","title":"公安渡江"}
{"author":"范成大","content":"十日闲愁昼掩关，起寻一笑共清欢。罢休诗社工夫淡，先净书生气味酸。尽遣余钱付桑落，莫随短梦到槐安。绣靴画鼓留花住，剩舞春风小契丹。","dynasty":"宋代","title":"次韵宗伟阅番乐"}
{"author":"范成大","content":"积雨倏然晴，秀野若新沐。芳草径寸姿，中有不胜绿。萋萋路傍情，颇亦念幽独。驱马去不顾，断肠招隐曲。","dynasty":"宋代","title":"湘潭道中咏芳草"}
{"author":"范成大","content":"村北村南打稻声，荒园屐齿亦嬉晴。菊边更觉朝阳好，松下偏闻晚吹清。一岁无非吾乐事，千金不博此间行。周遭踏遍芙蓉岸，足庳腰颉栩栩轻。","dynasty":"宋代","title":"九月二十八日湖上检校篱落"}
{"author":"范成大","content":"运斗寅杓转，周天日御回。夜从冬後短，春逐雨中来。鬓绿看看雪，心丹念念灰。有怀怜断鴈，无思惜疏梅。絮厚眼生缬，蔬寒肠转雷。烛光红琐碎，香雾碧徘徊。昨梦书三箧，平生酒一杯。床头新历日，衣上旧尘埃。摇落何堪柳，纷纭各梦槐。隙光能几许，世事剧悠哉！岐路东西变，羲娥日夜催。头颅元自觉，怀抱故应开。踊跃金何意，青黄木自灾。身谋同斥鷃，政尔愿蒿莱。","dynasty":"宋代","title":"除夜书怀"}
{"author":"范成大","content":"卢橘花残细细飞，满枝晴日闹蜂儿。霜余有此香无奈，合与称题赋小诗。","dynasty":"宋代","title":"燕台後卢橘一株，冬前先开极香"}
{"author":"范成大","content":"百岁亏成费械机，乌鸢蝼蚁竟同归。一檠灯火挑明灭，两眼昏花管是非。","dynasty":"宋代","title":"读史"}
{"author":"范成大","content":"天台一万八千丈，莲华峰在诸峰上。峰前结屋屋打头，独有幽人自来往。湖海云游二十春，归来还作住庵人。漫山苦荬食不尽，绕屋长松为四邻。丹诀三千满云笈，往来且喜无交涉。清晨石上一炉香，此时天地皆欣合。我衰无力供樵苏，尚能相伴煖团蒲。但愿瘦筇缘未断，会把莲峰分一半。","dynasty":"宋代","title":"寄题毛君先生莲华峰庵"}
{"author":"范成大","content":"节物今年事事迟，小春全未到东篱。可怜短发空欹帽，欠了黄花一两枝。","dynasty":"宋代","title":"重阳不见菊二绝"}
{"author":"范成大","content":"青灯相对话儒酸，老去羁游自鲜欢。昨夜榕溪三寸雨，今朝桂岭十分寒。知心海内向来少，解手天涯良独难。一笑不须论聚散，少焉吾亦跨归鞍。","dynasty":"宋代","title":"送周直夫教授归永嘉"}
{"author":"范成大","content":"遮藏茉莉槛，缠裹芭蕉身。我亦入室处，忍寒待阳春。","dynasty":"宋代","title":"霜后纪园中草木十二绝"}
{"author":"范成大","content":"乡村腊月二十五，长竿然炬照南亩。近似云开森列星，远如风起飘流萤。今春雨雹茧丝少，秋日雷鸣稻堆小；侬家今夜火最明，的知新岁田蚕好。夜阑风焰西复东，此占最吉余难同。不惟桑贱谷芃芃，仍更麻无节菜无虫。分岁词质明奉祠今古同，吴侬用昏盖土风；礼成废彻夜未艾，饮福之余即分岁。地炉火软苍术香，飣盘果饵如蜂房；就中脆饧专节物，四座齿颊锵冰霜。小儿但喜新年至，头角长成添意气。老翁把杯心茫然，增年翻是减吾年。荆钗劝酒仍祝愿，但愿尊前且强健；君看今岁旧交亲，大有人无此杯分!老翁饮罢笑捻须明朝重来醉屠苏。","dynasty":"宋代","title":"照田蚕行"}
{"author":"范成大","content":"官居故偪仄，北窗谁所开。胡床憩午暑，帘影久徘徊。高槐忽低昂，知有好风来。须臾堕几席，篆香小飞灰。病翁亦披襟，月露装奇怀。垄头暴背耘，永昼妇子偕。不辞梦山裂，田水如泼醅。去年岂堪说，稻根已浮埃。使君坐侯宅，窗间即凉台。何敢诉苦热，洒然助心斋。","dynasty":"宋代","title":"北窗偶书呈王仲显南卿二友"}
{"author":"范成大","content":"日者更皇化，公来辅圣能。无心殊辙混，不作众波澄。举国材真相，他年了中兴。天如遗一老，人亦望三登。候火朝连夕，筹帷决纵擒。一江遮虏障，千古杀胡林。皦日黄河誓，浮云绿野心。身名两无憾，天坏独清音。圣父咨当璧，元臣预断金。玉衡宾舜日，黄屋遂尧心。国定功无迹，身闲病已深。旌忠有谟训，碑榜照来今。趣召单车至，惊传两鬓凋。倾城迎国老，即日走天骄。梦已商人奠，身犹汉相朝。古来贤达意，生灭两消摇。","dynasty":"宋代","title":"太师陈文恭公挽词"}
{"author":"范成大","content":"闭门幽僻断经过，静极兼无雀可罗。林下故人知几个，就中老子得闲多。","dynasty":"宋代","title":"放下庵即事三绝"}
{"author":"范成大","content":"豚蹄满盘酒满杯，清风萧萧神欲来。愿神好来复好去，男儿拜迎女儿舞。老翁翻香笑且言，今年田家胜去年。去年解衣折租价，今年有衣著祭社。","dynasty":"宋代","title":"乐神曲"}
{"author":"范成大","content":"上林辇路草青青，谁向凭高识圣情？谩展东封图昼看，不如醲酒乱平生。","dynasty":"宋代","title":"读甘露遗事"}
{"author":"范成大","content":"晚景增年惯，官身作客谙。大都缘偶熟，岂是性能堪？昔者开三径，他时老一龛。越溪亲种竹，芸绿想毵毵。","dynasty":"宋代","title":"再出东郊"}
{"author":"范成大","content":"结束晨装破小寒，跨鞍聊得散疲顽。行冲薄薄轻轻雾，看放重重叠叠山。碧穗吹烟当树直，绿纹溪水趁桥弯。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"纵敌稽山祸已胎，垂涎上国更荒哉。不知养虎自遗患，只道求鱼无后灾。梦见梧桐生后圃，眼看麋鹿上高台。千龄只有忠臣恨，化作涛江雪浪堆。","dynasty":"宋代","title":"题夫差庙"}
{"author":"范成大","content":"古来此地快蓬心，天绕明湖日照临。一雁云平时隐现，两山波动对浮沉。衰髯都共荻花老，醉面不如枫叶深。罾户钓徒来问讯:去年盟在肯重寻。","dynasty":"宋代","title":"再渡胥口"}
{"author":"范成大","content":"一篙新绿浦东西，雪絮漫江鴈不飞。宿雨才晴风又转，片帆那得及时归。","dynasty":"宋代","title":"一篙"}
{"author":"范成大","content":"御前羯鼓透春空，笑觉花奴手未工。一曲打开红杏蕊，须知天子是天公。","dynasty":"宋代","title":"题开元天宝遗事"}
{"author":"范成大","content":"草色沐新雨，绿润如得意。披拂欲生烟，苒苒著巾袂。天涯各芳春，秦吴千万里。故人攀桂枝，今夕念游子。","dynasty":"宋代","title":"渚宫野步题芳草"}
{"author":"范成大","content":"昨者腾章奏发仓，今兹飞檄议驱蝗。四无告者仅一饱，七不堪中仍百忙。皦日自能临俯仰，浮云宁解制行藏?求田问舍亦何有，岁晚倦游思故乡。","dynasty":"宋代","title":"公退书怀"}
{"author":"范成大","content":"柴门重客醉中归，尚忆挥毫索纸时。何物与侬供不朽，西征卷首石湖诗。","dynasty":"宋代","title":"杨少监寄西征近诗来，因赋二绝为谢。诗卷第"}
{"author":"范成大","content":"氣壓伊吾一劍鸣，風生銅柱百蠻驚。君家自有堂堂陣，我欲周旋恐曳兵。","dynasty":"宋代","title":"和马少伊韻"}
{"author":"范成大","content":"一株萧索倚宣华，东苑香风属内家。丹碧屠苏银烛照，平生奇绝象山花。","dynasty":"宋代","title":"初秋闲记园池草木"}
{"author":"范成大","content":"使君来暖东堂席，又见堂前花信息。小白犹封竹外枝，微黄已点眉间色。山城十月如春台，闻有细书天上来。说与横斜应早计，不须更待雪花催。","dynasty":"宋代","title":"伏闻知府秘书欲取小杜桐庐诗语，以见花名堂"}
{"author":"范成大","content":"北客开眉乐岁，东君著意华年。遮风藏雨晚云天。应怕杏梢红浅。不惜灯前放夜，从教雪后留寒。水晶帘箔万花钿。听彻南楼晓箭。","dynasty":"宋代","title":"西江月"}
{"author":"范成大","content":"笑看收云卷雨忙，沉沉宫树纳空光。夜长来伴玉堂宿，天近似闻丹桂香。鳷鹊楼栏浮瑞气，凤凰城阙带新凉。遥知胜绝西园会，也忆车公对举觞。","dynasty":"宋代","title":"己丑中秋寓宿玉堂，闻沈公雅大卿、刘正夫户"}
{"author":"范成大","content":"绕枕蚊相聒，翻釭鼠自忙。早衰秋梦乱，不寝晓更长。赋拟骚人屈，吟成病客庄。安心无可觅，随处且为乡。","dynasty":"宋代","title":"枕上作"}
{"author":"范成大","content":"石鼓郁嵯峨，截然踞沧洲。有如古盟主，勤王会诸侯。蒸湘伯叔国，禀命会葵丘。敢不承载书，戮力朝宗周。混为同轨去，崩奔不敢留。宜哉百谷王，博大无与俦。毡毳昔乱华，车马隔中州。未闻齐晋勋，包茅费诛求。威文亦弘规，尚取童子羞。安知千载後，但泣新亭囚。我题石鼓诗，愿言续春秋。","dynasty":"宋代","title":"合江亭"}
{"author":"范成大","content":"佳节登临始此回，聊从晻霭望蓬莱。水分江北渡头去，风自海东潮外来。太白天寒犹带雪，十洲池暖已浮醅。一尊往＊发船鼓，我亦归帆相次开。","dynasty":"宋代","title":"立春日陪魏丞相登三江亭"}
{"author":"范成大","content":"万里归程许过家，移将二十四桥花。石湖从此添春色，莫把蒲萄苜蓿夸。","dynasty":"宋代","title":"石湖芍药盛开，向北使归，过扬所时，买根栽"}
{"author":"范成大","content":"公退闭合卧，官居如净坊。屋角断虹饮，日西杨柳黄。客来束我带，客去书满床。睡觉有忙事，煮茶翻续香。","dynasty":"宋代","title":"王园官舍睡起"}
{"author":"范成大","content":"无笑无言两断魂，一杯谁为暖霜寒。情知别有真真在，试与千呼万唤看。","dynasty":"宋代","title":"戏题赵从善两画轴三首"}
{"author":"范成大","content":"万壑无声海不波，一窗油纸暮春和。醉眠陡觉氍毹赘，围坐翻嫌榾柮多。水暖玉池添漱咽，花生银海费揩摩。端如拥褐茅檐下，祗欠乌乌击缶歌。","dynasty":"宋代","title":"大厅后堂南窗负暄"}
{"author":"范成大","content":"夜合梢头蘸紫茸，菉葱顶上拆黄封。去年团扇题诗处，依旧疏帘细雨中。","dynasty":"宋代","title":"病中绝句"}
{"author":"范成大","content":"乃翁一经传，播获了家事。短檠寓真乐，尺璧岂良贵。年家有宁馨，令我喜无寐。加鞭翰墨场，一跃群空冀。","dynasty":"宋代","title":"次韵陈融甫支盐年家见赠二首"}
{"author":"范成大","content":"舣棹古销夏，支筇新上方。珠湾锁员折，冰镜沉空光。枫缬醉晴日，橘黄明蚤霜。閒门松竹径，随处有清凉。","dynasty":"宋代","title":"上方寺"}
{"author":"范成大","content":"晚晴风歇。一夜春折威。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","title":"霜天晓角·晚晴风歇"}
{"author":"范成大","content":"月窟飞来露已凉，断无尘格惹蜂黄。纤纤绿裹排金粟，何处能容九里香？水尾山腰树影苍，一天风露不供香。谁家镜里能消得，付与诗人古锦囊。密密娇黄侍翠舆，避风遮日小扶疏。画阑想见悬秋晚，无限宫香总不如。","dynasty":"宋代","title":"次韵马少伊木犀"}
{"author":"范成大","content":"墨诏东来汹驿传，璇题金榜照山川。祥开圣代千秋节，响动仙都九室天。触石涌云埋紫逻，流金飞火烛苍巅。祗应老宅庞眉客，长记新宫锡号年。","dynasty":"宋代","title":"青城山会庆建福宫"}
{"author":"范成大","content":"緑遍山厡滿川，子规聲裏雨如烟。鄉村四月閑人少，纔了蠶桑又插。","dynasty":"宋代","title":"村居即景"}
{"author":"范成大","content":"向非贤牧政通灵，几负松陵耒耜经。天籁侵晨占少女，雨师连夜檄玄冥。作霖岂必求商野，召见谁能右汉庭。闻有追锋传好语，从今侧耳为君听。","dynasty":"宋代","title":"三次喜雨诗韵少伸嘉颂"}
{"author":"范成大","content":"我读晁子诗，十语九慨伤。长川日夜逝，鬓发空苍浪。君家出世学，无生亦无亡。乡谓法幢立，何乃槁木僵起灭不满笑，古来共揪行。岂其捏目华，解翳海印光。我酒愧薄薄，未能暖愁肠。申以春风芽，一沦万虑忘。慧刀傥未割，会且掀禅床。锦里有逢迎，谨避舍盖堂。居然足音跫，好在故意长。啁耳念一洗，迟君凤鸣冈。","dynasty":"宋代","title":"晁子西寄诗谢酒，自言其家数有逝者，词意悲"}
{"author":"范成大","content":"平羌江上首空回，慈姥岩前定把杯。纵使石肠都忘却，也应风雨送愁来。","dynasty":"宋代","title":"次韵代答刘文潜司业"}
{"author":"范成大","content":"前山後山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢余尺许。屋头未放浓岚散，苦忆清风泛琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝？","dynasty":"宋代","title":"次温伯用林公正、刘庆充倡和韵"}
{"author":"范成大","content":"银须玉璞紫金精，犯难穷探亦有名。白垩区区土同价，吴侬无事亦轻生。","dynasty":"宋代","title":"白善坑"}
{"author":"范成大","content":"鴈荡之山天下无，奔岸绝壑不可图。地灵境秀有人物，新安府丞今第一。纷纶草木变喧寒，竹节松心故凛然。穷山薄宦我无恨，识公大胜荆州韩。梅风涨溪绿如酒，晓插樯乌上南斗。只今广厦论唐虞，斟酌正须医国手。秀眉津津双颊丹，想看鸣佩翔九关。诸公倘欲持公议，莫遣此贤思故山。","dynasty":"宋代","title":"送通守林彦强寺丞还朝"}
{"author":"范成大","content":"水口故城丘垄平，新亭乃有緪铁横。归艎击汰若飞渡，一雨彻明秋涨生。东楼锁江两重客，笔墨当代俱诗鸣。我来但醉春碧酒，星桥脉脉向三更。","dynasty":"宋代","title":"七夕至叙州登锁江亭，山谷谪居时屡登此亭，"}
{"author":"范成大","content":"午行清湘县，妍暖春事嘉。柴荆闹桃李，冥冥一川花。故园岂少此，愈此百倍加。我宁不念归，顾作失木鸦。百年北窗凉，安用天一涯。君恩重乔岳，敢计征路赊。乡心与官身，凿枘方聱牙。橘柚走珍贡，何如凿匏瓜？明当复露奏，天日临幽遐。傥许清江使，曳尾还污邪。","dynasty":"宋代","title":"清湘县郊外杂花盛开，有怀石湖"}
{"author":"范成大","content":"万里三年醉岭梅，东风刮地马头回。心劳政拙无遗爱，惭向甘棠驿里来。","dynasty":"宋代","title":"甘棠驿"}
{"author":"范成大","content":"愚士繁俗如囚奴，至人遗形与化俱。纷纭觉梦不可辨，蘧蘧栩栩知谁欤？百年如泡亦如电，刚欲铸铁充门枢。列仙之臞堕山泽，一席三椽良有余。平生嶔巇百战勇，顿挫久已归夷途。光芒无用入诗句，青天白日轰雷车。松煤茧纸妙挥扫，芸香锦囊深贮储。紫露双瓶春夜醉，黄云一棱秋田租。谁能抟扶北溟海，政尔归卧南阳庐。鸿飞冥冥隔云雨，弋人可慕不可呼。","dynasty":"宋代","title":"次韵时叙赋乐先生新居"}
{"author":"范成大","content":"薄游每违己，兹行遂登危。峻阪荡胸立，恍若对镜窥。传呼半空响，濛濛上烟霏。木末见前驱，可望不可追。跻攀百千盘，有顷身及之。白云叵揽撷，但觉沾人衣。高木傲烧痕，葱茏茁新荑。春禽断不到，惟有蜀魄啼。谓非人所寰，居然见锄犁。山农如木客，上下翾以飞。宁知有康庄，生死安崄巇。室屋了无处，恐尚橧巢栖。安得拔汝出，王路方清夷。","dynasty":"宋代","title":"黄罴岭"}
{"author":"范成大","content":"朝登赤土岭，暮入黄泥谷。春江弄花月，归梦恍在目。觉来行路难，杜宇叫高木。凹中泥没踝，凸处石齧足。坐舆我尚病，想见肩舆仆。衡阳复祁阳，可暂不可宿。晚来出前冈，路坦亭堠促。将士走相贺，喜色如膏沐。人生本无闷，逆境要先熟。不从忧患来，安识平为福。夷涂不常遇，历险始知足。","dynasty":"宋代","title":"衡永之间山路艰涩薄晚吏卒鬨云渐近祁阳路已平夷皆有津津之色"}
{"author":"范成大","content":"一水弯环罗带阔，千古零陵擅风月。取名如许安得愚，因病成妍却奇绝。至今镜净不可唾，犹恐先生遗翰墨。泽及溪流不庇身，付与后来商巧拙。我欲扁舟穷石涧，春涨未生寒濑咽。纷红骇绿四山空，惟有风篁韵骚屑。清溪东去客西征，钴鉧潭边聊驻节。何时随汝下潇湘，归路三千橹伊轧。","dynasty":"宋代","title":"愚溪在零陵城对岸渡江即至溪甚狭一石涧耳盖众山之水流出湘中"}
{"author":"范成大","content":"唐子皦自鲜，水清石粼粼。绣肠五车书，不鄙簿领尘。黟山与桂岭，一笑二十春。天涯会面难，岁晚情话真。五管无贤侯，但有岚烟昏。此岂功名场，往戍清淮滨。北门诗书帅，平生吾故人。问讯今何如，凌烟上星辰。为言落南客，病作寒螀呻。飘飘北归梦，夜绕吴淞云。","dynasty":"宋代","title":"送唐彦博宰安丰兼寄呈淮西帅赵渭师郎中"}
{"author":"范成大","content":"天壤郭有道，文献今在兹。啄啄家鸡群，见子野鹤姿。尘笼万里心，择食中夜饥。拙宦避捷径，瘴风吹鬓丝。平生杏园友，把酒天南陲。何敢吏朱浮，但喜见紫芝。问君今何适，旧圃馀荒畦。提携汉阴瓮，岁晚俱忘机。勿开衡山云，恐惊隐沦栖。定肯从君游，岁晚攀桂枝。我亦理吴榜，春湘绿蘋齐。风蒲为谁落，之子同襟期。丁宁祝融峰，将迎两枯藜。一望五千里，共洗蛮烟悲。","dynasty":"宋代","title":"送郭季勇同年归衡山"}
{"author":"范成大","content":"偪仄深巷中，葱茏绿阴交。山家不早起，闭户如藏逃。浓露蜕蝉咽，小风饥燕高。新渠廑涓流，坏陂方怒号。遐氓病瘠土，不肯昏作劳。灭裂复灭裂，晚秧如牛毛。空馀朝气白，浮浮湿弓刀。官称劝农使，临风首频搔。","dynasty":"宋代","title":"晓出北郊"}
{"author":"范成大","content":"万象閒无语，一蛩吟独哗。肃肃月浸树，满庭秾李花。风从月中来，吹我两鬓华。北斗声回环，南斗亦横斜。人生几良夜，吾行久天涯。离居隔江汉，何由寄疏麻。","dynasty":"宋代","title":"寒夜"}
{"author":"范成大","content":"冲雨上山头，临云看山脚。松间一弹指，开此宝楼阁。草鞋方费钱，拂子不暇握。小偈出雷音，千古惊猿鹤。","dynasty":"宋代","title":"南台瑞应阁用壁间张安国韵"}
{"author":"范成大","content":"舟行风打头，陆行泥没鞍。且登裴公台，半日心眼宽。","dynasty":"宋代","title":"泊长沙楚秀亭其二"}
{"author":"范成大","content":"二水之会新作亭，主人文章子墨卿。我记斯亭且不朽，千载当与文俱鸣。题榜谁欤汉使者，风流好事饰儒雅。平生两君吾故人，安得系马亭阶下。鼓旗西征上奔泷，所思不见心难降。瞿塘纵有文鳞双，爱莫致之章贡江。","dynasty":"宋代","title":"寄题赣江亭"}
{"author":"范成大","content":"斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。","dynasty":"宋代","tags":"田园，冬天，写雪","title":"冬日田园杂兴"}
{"author":"范成大","content":"南浦回春棹，东城掩暮扉。儿修鸡栅了，女挈菜蓝归。风力虽欺酒，花香尚染衣。衰翁牢守舍，肠断钓鱼矶。","dynasty":"宋代","title":"家人子辈往石湖检校暮归"}
{"author":"范成大","content":"午醉醒来一梦非，忽忽玉树逐春归。臙脂却作千年计，不似愁魂四散飞。","dynasty":"宋代","title":"臙脂井"}
{"author":"范成大","content":"习气犹馀烬，钟情未湿灰。忍寒贪看雪，讳老强寻梅。熨贴愁眉展，勾般笑口开。直疑身健在，时有句飞来。","dynasty":"宋代","title":"范村雪后"}
{"author":"范成大","content":"一丛三百朵，细细拆浓檀。帘幕护花气，不知窗外寒。","dynasty":"宋代","title":"瑞香三首"}
{"author":"范成大","content":"新城迁次少人烟，桑柘中间井径寒。亦有染人来卖缬，淡红深碧挂长竿。","dynasty":"宋代","title":"定兴"}
{"author":"范成大","content":"千里驱驰出为人，颜容消瘦老于真。食轮转后无馀事，莫学诸方转法轮。","dynasty":"宋代","title":"净慈显老为众行化且示近所写真戏题五绝就作画赞其三"}
{"author":"范成大","content":"新城果园连灢西，枇杷压枝杏子肥半青半黄朝出卖，日午买盐沽酒归。","dynasty":"宋代","title":"夔州竹枝歌九首"}
{"author":"范成大","content":"潇洒王郎亦胜流，今年何事阻清游？当家风味今如此，孤负山阴夜雪舟。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"萆山硗确强田畴，村落熙然粟豆秋。翠竹江村非锦里，青溪夜月已渝州。小楼高下依盘石，弱缆西东战急流。入峡初程风物异，布裙跣妇总垂瘤。","dynasty":"宋代","title":"恭州夜泊"}
{"author":"范成大","content":"斧斤留得万枯株，独速槎牙立暝途。饱尽春蚕收罢茧，更殚余力付樵苏。","dynasty":"宋代","title":"科桑"}
{"author":"范成大","content":"碧城香雾赤城霞，深出刘郎未见花。凭仗天风扶绛节，为招萼绿过羊家。","dynasty":"宋代","title":"次韵周子充正字馆中绯碧两桃花"}
{"author":"范成大","content":"东风本是繁华主，天地元无著愁处。诗人多事惹闲情，闲门自造愁如许。病翁老矣痴复顽，风前一笑春无边。糟床夜鸣如落泉，一杯正与人相关。","dynasty":"宋代","title":"陆务观作春愁曲悲甚，作诗反之"}
{"author":"范成大","content":"可怜山县五斤手，不识王孙八斗才。君自扶摇有霄汉，从渠蜩鴳舞蒿莱。","dynasty":"宋代","title":"次韵赵正之同年客中其三"}
{"author":"范成大","content":"夕阳尘土涨郊墟，六六峰头梦觉余。竹色唤人来下马，乱蝉深处有图书。","dynasty":"宋代","title":"范氏庄园"}
{"author":"范成大","content":"五杂俎，綵丝针。往复来，鸟投林。不得已，梦孤衾。","dynasty":"宋代","title":"五杂俎其四"}
{"author":"范成大","content":"池光阑槛倚斜晖，把酒看花醉不归。但放鸳鸯相对浴，休惊翡翠一双飞。","dynasty":"宋代","title":"再赋郡沼双莲三绝"}
{"author":"范成大","content":"小麦青青大麦黄，原头日出天色凉。姑妇相呼有忙事，舍後煮茧门前香。缲车嘈嘈似风雨，茧厚丝长无断缕。今年那暇织绢著，明日西门卖丝去。","dynasty":"宋代","title":"缲丝行"}
{"author":"范成大","content":"春前五日初更后，排门然火如晴昼。大家薪乾胜豆䕸，小家带叶烧生柴。青烟满城天半白，栖鸟惊啼飞格磔。儿孙围坐犬鸡忙，邻曲欢笑遥相望。黄宫气应才两月，岁阴犹骄风栗烈。将迎阳艳作好春，政要火盆生煖热。","dynasty":"宋代","title":"腊月村田乐府十首其六烧火盆行"}
{"author":"范成大","content":"帝德重尧绪，天心与舜禋。庆期符後甲，元日际初辛。土纬扶南极，旄胡拱北辰。律谐风自艮，衡正斗垂寅。桂燎灵宫晓，萧脂太室晨。百神森壁垒，万卫密钩陈。日月青旗色，雷霆玉辂尘。洗兵银汉水，收雪紫坛春。天步临黄道，仙班像玉宸。陶匏宗素朴，琮璧慕精纯。秘祝裒时对，高斿欻下宾。金钟鸣杰虡，朱火＊芳薪。日丽鸡竿矗，天旋凤律新。端门敷锡後，六合共絪縕。","dynasty":"宋代","title":"次韵郊祀庆成"}
{"author":"范成大","content":"屋角静突兀，云气低鸿濛。残叶飐疏雨，孤花侧凄风。北窗午睡起，一笑万事空。无人共此意，莎阶咽微蛩。","dynasty":"宋代","title":"寿栎东斋午坐"}
{"author":"范成大","content":"玉笋翻乘县佐车，飘然不肯待新除。才名已被人争说，官薄何妨计小疏。忆昨西湖同我载，从今南浦望君书。遥知敛板趋风後，始觉丞哉果负予。","dynasty":"宋代","title":"送吴元茂丞浦江"}
{"author":"范成大","content":"菊坡长恨隔横塘，城郭山林自不双。放棹松江花已远，涛江之外更鄞江。","dynasty":"宋代","title":"九日忆菊坡"}
{"author":"范成大","content":"凉夜竹堂虚，小睡匆匆醒。银漏无声月上阶，满地阑干影。何处最知秋，风在梧桐井。不惜骖鸾弄玉箫，露湿衣裳冷。","dynasty":"宋代","title":"卜算子"}
{"author":"范成大","content":"楚望风烟倚绣楹，使君静治有高情。祗应襦裤新翻曲，压倒当年寡和声。","dynasty":"宋代","title":"寄题祝郢州白雪楼"}
{"author":"范成大","content":"兹行看山真饱谙，今晨出峡仍穷探。南矶北矶白铁壁，千峰万峰苍玉篸。横前直疑江已断，崛起竞与天相搀。蜀山欲穷此盘礡，禹力已尽犹镌劖。望舒宫中金背蟾，泥涂脱尽余老馋。下饮岷江不知去，流涎落吻如排髯。挈瓶檥棹斞清甘，未暇煮茗和姜盐。聊将涤砚濡我笔，恍惚诗律高巉岩。","dynasty":"宋代","title":"扇子峡"}
{"author":"范成大","content":"乡村腊月二十五，长竿然炬照南亩。近似云开森列星，远如风起飘流萤。今春雨雹茧丝少，秋日雷鸣稻堆小；侬家今夜火最明，的知新岁田蚕好。夜阑风焰西复东，此占最吉余难同。不惟桑贱谷芃芃，仍更麻无节菜无虫。分岁词质明奉祠今古同，吴侬用昏盖土风；礼成废彻夜未艾，饮福之余即分岁。地炉火软苍术香，飣盘果饵如蜂房；就中脆饧专节物，四座齿颊锵冰霜。小儿但喜新年至，头角长成添意气。老翁把杯心茫然，增年翻是减吾年。荆钗劝酒仍祝愿，但愿尊前且强健；君看今岁旧交亲，大有人无此杯分!老翁饮罢笑捻须明朝重来醉屠苏。","dynasty":"宋代","title":"照田蚕行"}
{"author":"范成大","content":"羽虫ㄠ魔塞区寰，造化胡为弗疾顽。长养淤泥草木处，纵横大地山河间。夜声雷动人力屈，秋喙花开天理还。但愿江湖无白鸟，何须金鼎铸神奸？","dynasty":"宋代","title":"次韵蚤蚊"}
{"author":"范成大","content":"淡天如水雾如尘，残雪和霜冻瓦鳞。织女无言千古恨，素娥有意十分春。","dynasty":"宋代","title":"宿东寺"}
{"author":"范成大","content":"歙浦烟山蟠万叠，钓台云日拥千章。两侯好事洗寒劣，宝槛移春入燕香。","dynasty":"宋代","title":"次韵朱严州从李徽州乞牡丹三首"}
{"author":"范成大","content":"碧湍漱白石，沄沄复汤汤。既为人所愚，安用尔许忙？我昔曾经过，重来已三霜。无事趼双足，奔走宁非狂。溪流到江平，翻笑客路长。岂不有岁晚，乞身还故乡。","dynasty":"宋代","title":"戏题愚溪"}
{"author":"范成大","content":"三峨参横大峨高，奔崖侧势倚半霄。龙跧虎卧起且伏，旁睨沫水沱江朝。禹从岷嶓过其下，奠山著藉称雄豪。告成归来两阶舞，泗滨锡贡备九韶。览观此石三叹息，髣发蜀镇俱迢嶢。惜哉击拊堕簨虚，偷送淮海还山椒。降商讫周谨呵护，磬氏无敢加镌雕。刘项蜗争哄灵璧，血漂川谷流腥臊。水官恐此被染涴，毡包席里吴中逃。市门大隐阅千祀，苔衣尘纲薶孤标。尤物显晦定有数，昨者惠顾不待招。我昔西游踏禹迹，暑宿光相披重貂。十年境落卧游梦，摩挲壁画双鬓凋。天怜爱山欲成癖，特设奇供慰寂寥。恍然坐我宝岩上，疑有太古雪未消。嵌根襞积巧入妙，峰顶箕踞贵不骄。炉烟云浮布银界，隙日虹贯凝金桥。是时岁杪卧衰疾，健起放杖惊儿曹。龙钟绕围喜折屐，龟手拂拭寒侵袍。太湖未暇商甲乙，罗浮天竺均鸿毛。小峨之名神所畀，永与野老归渔樵。作诗贺我得石友，且以并贺兹丘遭。","dynasty":"宋代","title":"小峨眉"}
{"author":"范成大","content":"底处飞双燕，衔泥上药栏。莫教惊得去，留取隔帘看。","dynasty":"宋代","title":"双燕"}
{"author":"范成大","content":"杯中畴昔共江天，倾座新诗报警联。海浦寸心空共月，京华双鬓各凋年。交情敢说同方友，句法甘从弟子员。有意数从文字饮，何须争着祖生鞭。","dynasty":"宋代","title":"次韵严子文旅中见赠"}
{"author":"范成大","content":"牣鹿纷纭梦，亡羊散乱心。眵昏遮眼读，愁苦捻髭吟。幸觉行迷远，其如卧病深。通身都放下，何用觅砭针？","dynasty":"宋代","title":"藻侄比课五言诗，已有意趣，老怀甚喜，因吟"}
{"author":"范成大","content":"茙葵烂紫终陋，嫣蔔蔫黄亦香。医俗剩延竹色，疗愁催拆萱房。","dynasty":"宋代","title":"初秋闲记园池草木"}
{"author":"范成大","content":"积雪锢万瓦，云容如死灰。岂惟梅柳寒，小槽冰春醅。东风乃多事，仍将六花来。儿女晓翻饼，呵手把一杯。菘甲剪翠羽，韭黄㔃金钗。齿牙幸牢洁，对案心眼开。华年惜节物，况此霜鬓摧。如何千日病，三见寅杓回。旁人不堪忧，我心犹始孩。衰翁岂知道，痴绝忘形骸。化儿任恶剧，欢伯有奇怀。馀寒会退听，一笑当安排。","dynasty":"宋代","title":"立春大雪招亲友共春盘坐上作"}
{"author":"范成大","content":"楼观青红倚快晴。惊看陆地涌蓬瀛。南园花影笙歌地，东岭松风鼓角声。山绕水，水萦城。柳边沙外古今情。坐中更有挥毫客，一段风流画不成。","dynasty":"宋代","title":"鹧鸪天（席上作）"}
{"author":"范成大","content":"仙山草木锁卿云，不到花平不离尘。十丈牡丹如锦盖，人间姚魏却争春。","dynasty":"宋代","title":"书樊子南游西山二记后"}
{"author":"范成大","content":"松杉晨气清，桑柘暑阴薄。稻穗黄欲卧，槿花红未落。秋莺尚娇奼，晚蝶成飘泊。犬騃逐车马，鸡惊扑篱落。道逢行商问，平生几芒屩？頳肩走四方，为口不计脚；劣能濡箪瓢，何敢议囊橐？我亦縻斗升，三年去丘壑。二俱亡羊耳，未用苦商略。","dynasty":"宋代","title":"竹下"}
{"author":"范成大","content":"閒里方知得此生，痴人身外更经营。君看坐贾行商辈，谁复从容唱渭城。","dynasty":"宋代","title":"题南塘客舍"}
{"author":"范成大","content":"赏心亭上再来游，烟月迷人独自愁。行到江边无去路，却随潮水过扬州。","dynasty":"宋代","title":"吊陈叔宝词"}
{"author":"范成大","content":"伊轧篮舆草露间，夜凉月暗走孱颜。忽逢陂水明如镜，照见沉沉倒景山。","dynasty":"宋代","title":"高景山夜归"}
{"author":"范成大","content":"狐鸣鬼啸夜茫茫，元是官军旧战场。土伯不能藏碧磷，三三两两照前冈。","dynasty":"宋代","title":"宿州"}
{"author":"范成大","content":"洛花肉红姿，蜀笔丹砂染。生绡多俗格，纸本有真艳。","dynasty":"宋代","title":"题张希贤纸本花四首牡丹"}
{"author":"范成大","content":"燕居故可乐，病卧翻可怜。身闲傥更健，其人半神仙。既无扬州鹤，龙钟任吾年。南齐深而明，略似西江船。船中何所有，药气杂炉烟。亲朋稀老伴，暂来即飘然。秋蝇独恋恋，终朝相扑缘。霜晴日色浓，窗纸烘春妍。但愁添眼花，暝坐聊参禅。困从定中生，瞢腾梦相牵。三昧未得力，十魔方现前。欠伸付一笑，朽腐难雕镌。东蓝午斋动，风顺钟鼓传。家人亦相呼，趣具先生餐。牛齝能几何？蝉腹易便便。此日虽可惜，姑付食与眠。","dynasty":"宋代","title":"舫斋信笔"}
{"author":"范成大","content":"畴昔金门看选贤，一星终矣半英躔。谁怜蛮府清池句，不著南山捷径鞭。作者七人茅瘴地，肃霜九月菊残天。浮生聚散如风雨，同倚东楼岂偶然。","dynasty":"宋代","title":"逍遥楼席上赠张邦达教授，张癸未省闱门生也"}
{"author":"范成大","content":"玉箫惊报同云重。仍怪金瓶冻。清明将近雪花翻。不道海棠消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。","dynasty":"宋代","title":"虞美人"}
{"author":"范成大","content":"染根得灵药，无时不春风。倚阑与挂壁，相伴岁寒中。","dynasty":"宋代","title":"常春"}
{"author":"范成大","content":"节物今年事事迟，小春全未到东篱。可怜短发空欹帽，欠了黄花一两枝。","dynasty":"宋代","title":"重阳不见菊二绝"}
{"author":"范成大","content":"旁若无人鼠饮砚，麾之不去蝇登盘。天凉睡起枕痕暖，日晚慵来香字寒。","dynasty":"宋代","title":"殊不恶斋秋晚闲吟五绝"}
{"author":"范成大","content":"阴谷云低梅雨多，黄山涤源溪涌波。南风匝地送归客，双桨下濑如投梭。严夫子，君举酒，我其为君歌。万山丛丛石凿凿，官居破屋巢烟萝。杜鹃晓啼猿暮叫，客行到此真蹉跎。穷愁无复理，一饮三叹息。城东黉舍有佳人，邂逅使我加餐食。同乡更同调，目击心已传。蛰虫欲作雷奋地，万籁方寂风行山。吹竽唤我醒，连鼓相追攀。飙车电毂不可辇，但觉两腋生飞翰。狂歌不必终曲，戏奕不必满局。有时不揖上马去，出门大笑惊僮仆。穷乡眼冷见未曾，道上嗫嚅相指目。云此陕隘何以有二士，直恐翩翩跨黄鹄。广文组解登王畿，诸公贵人争劝归。常日心期有定论，赠行不惜重费词。腰金佩璐众目好，汗简沉碑千载痴。一尊有意重山岳，五鼎无心轻网丝。严夫子，应领略，别后频书相发药。我既为万顷之狎鸥，君勿作九皋之鸣鹤。","dynasty":"宋代","title":"送子文杂言"}
{"author":"范成大","content":"行道羽衣缥缈，捲班玉佩冬珑。回首金铺兽面，步虚声在天风。","dynasty":"宋代","title":"冬祠太乙六言四首其四"}
{"author":"范成大","content":"船头雪浪吼奔雷，十丈高帆满意开。我自只凭忠信力，风应不为世情来。儿童屡惜峰峦过，将士犹教鼓笛催。明日祝融天柱去，更烦先卷乱云堆。","dynasty":"宋代","title":"湘江洲尾快风挂帆"}
{"author":"范成大","content":"狂飙吹小春，刮面剧剑鋩。云气泼浓墨，午窗变曛黄。六花大如掌，浩荡来无乡。青女正熟睡，不记行新霜。寒暑故密移，滕巽乃尔狂。南邻炭未买，北邻绵未装。敢论酒价涌，束薪逾桂芳。岂不解蚤计，善舞须袖长。频年田薄收，十家九空囊。被冻知不免，但恨太匆忙。今朝复何朝，晴色挂屋梁。人物各解严，儿童笑相将。熙如谷黍温，免作沟木僵。两邻报无恙，为汝歌慨慷。","dynasty":"宋代","title":"重阳后，半月天气温丽，忽变奇寒，晦日大雪"}
{"author":"范成大","content":"笑看收云卷雨忙，沉沉宫树纳空光。夜长来伴玉堂宿，天近似闻丹桂香。鳷鹊楼栏浮瑞气，凤凰城阙带新凉。遥知胜绝西园会，也忆车公对举觞。","dynasty":"宋代","title":"己丑中秋寓宿玉堂，闻沈公雅大卿、刘正夫户"}
{"author":"范成大","content":"双星良夜，耕慵织懒，应被群仙相妒。娟娟月姊满眉颦，更无奈、风姨吹雨。相逢草草，争如休见，重搅别离心绪。新欢不抵旧愁多，倒添了、新愁归去。","dynasty":"宋代","tags":"七夕节","title":"鹊桥仙·七夕"}
{"author":"范成大","content":"政尔荣枯卫涩，刚云人厄天穷。归咎四冲临岁，乞怜九曜过宫。","dynasty":"宋代","title":"甲辰人日病中，吟六言六首以自嘲"}
{"author":"范成大","content":"客里仍哦对雨吟，夜来星月晓还阴。空江十日无春事，船到衡阳柳色深。","dynasty":"宋代","title":"泊衡州"}
{"author":"范成大","content":"大鹏上扶摇，南溟聒天沸。斥鴳有羽翼，意满蓬蒿里。不如附骥蝇，掣电抹荆蓟。谁云极么么，俛仰且万里。向来庭户间，决起不踰咫。飘飖托方便，意气乃如此。物生未可料，旦暮倘逢世。君看功名场，得失一交臂。","dynasty":"宋代","title":"古风上知府秘书二首其二"}
{"author":"范成大","content":"佳人无对甘幽独。竹雨松风相澡浴。山深翠袖自生寒，夜久玉肌元不粟。却寻千树烟江曲。道骨仙风终绝俗。绛裙缟袂各朝元，只有散仙名萼绿。","dynasty":"宋代","title":"玉楼春"}
{"author":"范成大","content":"洵美相门裔，有齐邦媛贤。藻苹南涧下，萱竹北堂前。孝敬三从谨，哀荣五福全。松铭诸健笔，题作晋陵阡。","dynasty":"宋代","title":"故太夫人章氏挽词二首"}
{"author":"范成大","content":"老蕨漫山凤尾张，青枫直干如攒枪。山深岚重鼻酸楚，石恶淖深神惨伤。阴崖风生吹客急，草中枯株似人立。昳晡卓幕先下程，将士黄昏始相及。","dynasty":"宋代","title":"桃花舖"}
{"author":"范成大","content":"天風厲兮山木黄，歲晼晚兮又早霜。虎號崖兮石飞下，山中人兮孰虞。予造軔兮挾輈，紛不可兮此淹留。靈曄兮遄邁，趣駕兮遠遊。予高馳兮雨濡蓋，予揭淺兮水漸珮。横四方兮未極，泥盎盎兮予车以败。望夫君兮天東南，江復山兮斯路巉。恍欲遇兮忽不见，奄书晦兮雲曇曇。前马兮無路，税駕兮無所。誰與共兮芳馨，獨蒼茫兮愁苦。","dynasty":"宋代","title":"幽誓"}
{"author":"范成大","content":"气压伊吾一剑鸣，风生铜柱百蛮惊。君家自有堂堂阵，我欲周旋恐曳兵。","dynasty":"宋代","title":"和马少伊韵"}
{"author":"范成大","content":"旧国风烟古，新凉瘴疠清。片云将客梦，微月照江声。细和悲秋赋，遥怜出塞情。荒山余阀阅，儿女擅嘉名。","dynasty":"宋代","title":"夜泊归舟"}
{"author":"范成大","content":"翚飞五级半空翔，指点楼栏说太皇。劫火不能侵愿力，岿然独似汉灵光。","dynasty":"宋代","title":"福胜阁"}
{"author":"范成大","content":"海棠如雪殿春余。禽弄晚晴初。倦客长惭杜字，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。","dynasty":"宋代","title":"朝中措"}
{"author":"范成大","content":"冷云去仍来，冻雨落还歇。平明一篙涨，珍重送船发。端成南溪泛，宁复东堂谒。何时公三日，请泽看山笏。恩勤一未报，终古铭肌骨。幡幡迹虽远，耿耿心不没。门阑如水波，永印此孤月。","dynasty":"宋代","title":"知府秘书遣帐下持新诗追路赠行，辄次韵寄上"}
{"author":"范成大","content":"阵阵轻寒细马骄，竹林茅店小帘招。东风已绿南溪水，更染溪南万柳条。","dynasty":"宋代","title":"自横塘桥过黄山"}
{"author":"范成大","content":"逼仄深巷中，葱茏绿阴交。山家不早起，闭户如藏逃。浓露蜕蝉咽，小风饥燕高。新渠廑涓流，坏陂方怒号。遐甿病瘠土，不肯昏作劳。灭裂复灭裂，晚秧如牛毛。空余朝气白，浮浮湿弓刀。官称劝农使，临风首频搔。","dynasty":"宋代","title":"晓出北郊"}
{"author":"范成大","content":"夕阳明远帆，高浪兀孤屿。绵绵淮山来，闪闪沙鸟去。落木两山家，炊烟南北渡。眉伸击汰行，梦愕阻风处。","dynasty":"宋代","title":"长风沙"}
{"author":"范成大","content":"羽扇纶巾风袅袅，东厢月到蔷薇。新声谁唤出罗帏。龙须将笛绕，雁字入筝飞。陶写中年须个里，留连月扇云衣。周郎去后赏音稀。为君持酒听，那肯带春归。","dynasty":"宋代","title":"临江仙"}
{"author":"范成大","content":"群儿欺老少陵穷，口燥唇乾发漫冲。颠沛须臾犹执礼，古来惟有一高共。","dynasty":"宋代","title":"晓枕"}
{"author":"范成大","content":"篱菊滩芦被霜后。袅长风、万重高柳。天为谁、展尽湖光渺渺，应为我、扁舟入手。橘中曾醉洞庭酒。辗云涛、挂帆南斗。追旧游、不减商山杳杳，犹有人、能相记否。","dynasty":"宋代","title":"宜男草"}
{"author":"范成大","content":"一生露下风前客，两岁愁边病里身。姑置阴晴圆缺事，药寮灯火正相亲。","dynasty":"宋代","title":"中秋无月"}
{"author":"范成大","content":"错落参旗罥竹梢，柴荆临水闭蓬蒿。春风吹晓玉蟾堕，穠露洗空银汉高。双鹊绕枝应也倦，一蛩吟壁已能豪。新秋只合添诗兴，莫学潘郎叹二毛。","dynasty":"宋代","title":"次韵边公辨"}
{"author":"范成大","content":"暑窗当午思昏昏，雷起千峰睡不闻。铄石谁能招楚魄，斫冰我欲访湘君。年华祗合加餐饭，事业休工刺绣文。赖有两贤南北巷，岁寒幽谷共兰薰。","dynasty":"宋代","title":"次韵王浚明用时举苦热韵见赠"}
{"author":"范成大","content":"一川新涨熨秋光，挂起篷窗受晚凉。杨柳无穷蝉不断，好风将梦过横塘。","dynasty":"宋代","title":"立秋后二日泛舟越来溪三绝其二"}
{"author":"范成大","content":"淅淅霜风不满旗，紫烟黄气捧朝曦。五更贯索埋光後，万里钩陈放仗时。留滞周南无旧事，布宣汉德有新诗。丰年四海皆温饱，愿把欢心寿玉巵。","dynasty":"宋代","title":"冬至日天庆观朝拜，云日晴丽，遥想郊禋庆成"}
{"author":"范成大","content":"海气烘晴入断霞，半空云影界山斜。轻罗小扇游蜂畔，只比东风有菊花。","dynasty":"宋代","title":"九月五日晴暖步后园"}
{"author":"范成大","content":"五杂俎，非烟云。往复来，朝马尘。不得已，婴龙鳞。","dynasty":"宋代","title":"再赋五杂"}
{"author":"范成大","content":"千峰万峰巴峡里，不信人间有平地。渚宫回望水连天，却疑平地元无山。山川相迎复相送，转头变灭都如梦。归程万里今三千，几梦即到石湖边。","dynasty":"宋代","title":"荆渚中流，回望巫山，无复一点，戏成短歌"}
{"author":"范成大","content":"菊莎杞棘爂无烟，日日文书横索钱。今日甬东官况好，东津门外看租船。","dynasty":"宋代","title":"东门外观刈熟，民间租米船相衔入门，喜作二"}
{"author":"范成大","content":"东风微峭护余春，红紫香中酒自温。不用忙催银烛上，酴醾如雪照黄昏。","dynasty":"宋代","title":"玉麟堂会诸司观牡丹酴醾三绝"}
{"author":"范成大","content":"谁云簪绂坐成禽，亦漫为官漫好音。身已备尝生老病，心何曾住去来今。一波不动月空照，万籁无情风自吟。持此东归似同志，故应分我半山林。","dynasty":"宋代","title":"寄虎丘范长老"}
{"author":"范成大","content":"天台一萬ハ千丈，蓮華峰在諸峰上。峰前結屋屋打頭，獨有幽人自來往。湖海雲遊二十春，歸來還作住菴人。漫山苦蕒食不尽，繞屋长松为四鄰。丹訣三千满雲笈，往来且喜無交涉。清晨石上一爐香，此時天地皆訢合。我衰無力供樵蘇，尚能相伴煖圑蒲。但願瘦笻緣未斷，會把蓮峰分一半。","dynasty":"宋代","title":"寄題毛君先生蓮华峰菴"}
{"author":"范成大","content":"浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。","dynasty":"宋代","title":"秦楼月/忆秦娥其五"}
{"author":"范成大","content":"今夕何朝，披岫幌、云关重启。引冰壶、素空似洗。卷帘中、敧枕上，月星浮水。天镜夜明，半窗万里。盼庭柯、都老大，树犹如此。六年前、转头未几。唤邻翁、来话旧，同篘新蚁。秉烛夜阑，又疑梦里。","dynasty":"宋代","title":"三登乐·今夕何朝"}
{"author":"范成大","content":"春工酿雪无端密，大块囊风不肯收。休问巉岩与欹侧，我今弟靡共波流。野鹰兀兀平沙上，折苇萧萧古渡头。满眼荒寒底处所，令人肠断五湖舟。","dynasty":"宋代","title":"过鄱阳湖次游子明韵"}
{"author":"范成大","content":"屋角峥嵘斗柄移，案头萧索烛花垂。与时消息评新药，若节春秋忆旧诗。饥饭困眠全体懒，风餐露宿半生痴。尊前现在休嫌老，最後屠苏把一巵。","dynasty":"宋代","title":"元日"}
{"author":"范成大","content":"吴台今古繁华地，偏爱元宵灯影戏；春前腊后天好晴，已向街头作灯市。叠玉千丝似鬼工，剪罗万眼人力穷；两品争新最先出，不待三五迎东风。儿郎种麦荷锄倦，偷闲也向城中看；酒垆博＊杂歌呼，夜夜长如正月半。灾伤不及什之三，岁寒民气如春酣；侬家亦幸荒田少，始觉城中灯市好","dynasty":"宋代","title":"灯市行"}
{"author":"范成大","content":"春风吹梦蓦江飞，行尽江南只片时。深院无人自惊觉，夕阳芳树乳鸦啼。背立妆台髻鬟懒，镜鸾应见茸茸眼。不须回首更嫣然，刘郎已自无肠断。","dynasty":"宋代","title":"题汤致远运使所藏隆师四图欠伸"}
{"author":"范成大","content":"谁勒余寒不放回，春深犹暖地炉灰。乡心忽向烛前动，夜雨先从竹里来。鶗鴃已如莺百啭，酴醾那复雪千堆。调糜煮药东风老，惭愧茶瓯与酒杯。","dynasty":"宋代","title":"三月十九日夜极冷"}
{"author":"范成大","content":"茙葵烂紫终陋，薝卜嫣黄亦香。医俗剩延竹色，疗愁催拆萱房。","dynasty":"宋代","title":"初秋閒记园池草木五首其一"}
{"author":"范成大","content":"昨夜报春来，的皪岭梅开雪。携手玉人同赏，比看谁奇绝。阑干倚遍忆多情，怕角声呜咽。与折一枝斜戴，衬鬓云梳月。","dynasty":"宋代","title":"好事近"}
{"author":"范成大","content":"避湿违寒不出门，一冬未省正冠巾。月从雪后皆奇夜，天向梅边有别春。秉烛登临空语旧，拥炉情味莫怀新。荣华势利输人惯，赢得尊前现在身。","dynasty":"宋代","title":"亲戚小集"}
{"author":"范成大","content":"石湖今日开炉，纸窗银白新糊。童子烧红榾柮，老翁睡暖氍毹。","dynasty":"宋代","title":"乙巳十月朔开炉三首"}
{"author":"范成大","content":"鸣凤朝阳尺五天，匆匆忽过白鸥边。遥怜海内无双士，独酌人间第二泉。决去君今身似叶，赠行谁有笔如椽。老夫但祝重相见，未拟消魂赋黯然。","dynasty":"宋代","title":"刘德修少卿避暑惠山，因便寄赠"}
{"author":"范成大","content":"金粟枝头一夜开，故应全得小诗催。篮舆缓缓随儿女，引入天香洞里来。","dynasty":"宋代","title":"中秋后两日，自上沙回，闻千岩观下岩桂盛开"}
{"author":"范成大","content":"云销澧阳风，月生岳阳水。谁推赤金盘，涌出白银地。徘徊忽腾上，蹀蹀恐颠坠。稍高轮渐安，飞彩到篷背。晶晶浪皆舞，靥靥星欲避。兜罗世界网，普现无边际。官居束户庭，有眼如幻翳。向非行大荒，宁有此巨丽。乘除较得失，漂泊非左计。妻孥竞驩哗，渠亦知许事。","dynasty":"宋代","title":"三月十五日华容湖尾看月出"}
{"author":"范成大","content":"顺流下沅江，溯流上澧浦。水深兰芷寒，漂摇惮风雨。采采不盈掬，何由寄远渚。洞庭浮天白，遐瞩莽吴楚。有怀独晤叹，橹声与人语。暮夜即维舟，苍茫定何许。","dynasty":"宋代","title":"澧阳江"}
{"author":"范成大","content":"峡山偪而峻，峡泉湍以埼。峡草如毨毛，峡树多樛枝。峡禽惟杜鹃，血吻日夜啼。峡马类黄狗，不能长鸣嘶。峡晓虎迹多，峡暮人迹稀。峡路如登天，猿鹤不敢梯。仆夫负嵎哭，我亦呻吟悲。悲吟不成章，聊赓峡哀诗。","dynasty":"宋代","title":"初入峡山效孟东野"}
{"author":"范成大","content":"污泥汩峻阪，狠石卧中路。睥睨无敢前，趑趄屡却顾。长绳引篮舆，前挽后推去。吏士更叫号，作气欲飞度。颠坠较分寸，商略营跬步。须臾气亦竭，一一汗如雨。","dynasty":"宋代","title":"土门"}
{"author":"范成大","content":"清猿泠泠鸣玉箫，三声两声高树梢。子母联拳传枝去，忽作哀厉长鸣号。天寒林深山石恶，行人举头双泪阁。雪涧琴心未足悲，须写峡中肠断时。","dynasty":"宋代","title":"八场平闻猿"}
{"author":"范成大","content":"非冈非岭复非坡，黄鹄不度吾经过。妻孥下行啼且笑，联手相携如踏歌。风吹汗乾人力尽，屐齿与石方相磨。钻天三里似千里，四十八盘将奈何。","dynasty":"宋代","title":"钻天三里"}
{"author":"范成大","content":"云木荡胸起，郁峨一峰危。上有路千折，縺缕如萦丝。是为麻线堆，厥险天下稀。偪仄容半足，颠坠宁复稽。腾猱尚愁苦，游子将安之。浮屠德宝者，悲智绪等慈。随山刊古木，寻壑得长矶。舆梁捷飞度，布石绵阶梯。自从新路改，重趼无赍咨。县有孙少府，琬琰劖文词。勿云此事小，惟有行人知。况观峡山路，由来欠平治。官吏既弗迹，谁肯深长思。天险固自若，当令略成蹊。土工运畚锸，石工操凿椎。烈火败硗确，筑沙填隙巇。多用百夫力，远无五旬期。但冀米盐给，不烦金币支。非客敢窃议，道傍询旄倪。身虽雪山戍，亦愿助毫釐。工费嗟小哉，政须贤有司。东有管夷陵，西有叶秭归。上维沈隐侯，夔台今吏师。下维熊绎孙，长材佐州麾。岂吾金闺彦，不如林下缁。悬知议克合，了此一段奇。舟楫避潢潦，置邮疾飞驰。憧憧吴蜀客，来往当无时。仍磨钻天石，大书四贤诗。不佞愿秉笔，远寄峡口碑。","dynasty":"宋代","title":"麻线堆"}
{"author":"范成大","content":"绿英吐弱线，翠叶抱修茎。矗如青旄节，草中立亭亭。根有却老药，鳞皴友松苓。长生不暇学，聊冀病身轻。","dynasty":"宋代","title":"紫荷车"}
{"author":"范成大","content":"峡农生甚艰，斫畬大山巅。赤埴无土膏，三刀财一田。颇具穴居智，占雨先燎原。雨来亟下种，不尔生不蕃。麦穗黄剪剪，豆苗绿芊芊。饼饵了长夏，更迟秋粟繁。税亩不什一，遗秉得餍餐。何曾识粳稻，扪腹尝果然。我知吴农事，请为峡农言。吴田黑壤腴，吴米玉粒鲜。长腰瓠犀瘦，齐头珠颗圆。红莲胜彫胡，香子馥秋兰。或收虞舜馀，或自占城传。早籼与晚䆉，滥吹甑甗间。不辞春养禾，但畏秋输官。奸吏大雀鼠，盗胥众螟蝝。掠剩增釜区，取盈折缗钱。两钟致一斛，未免催租瘢。重以私债迫，逃屋无炊烟。晶晶云子饭，生世不下咽。食者定游手，种者长流涎。不如峡农饱，豆麦终残年。","dynasty":"宋代","title":"劳畬耕"}
{"author":"范成大","content":"滟滪之石谁劖镌，恶骇天下形眇然。客行五月潦始涨，但见匹马浮黄湍。时时吐沫作濆淖，灂灂有声如粥煎。蜀江西来已无路，凿山作浍方成川。瞿唐之口狭如带，乃欲纳此江漫漫。奔流下赴故偪仄，汝更争道当其前。舟师欹倾落胆过，石孽水祸吁难全。山川丘陵皆地险，惟此险绝馀难肩。东坡笔端喙三尺，愿与作赋评嘲喧。云非此石峡更怒，臼头忽作倾城妍。我从巫山飞一棹，欢喜偶脱蛟龙涎。是非信否未暇诘，且上高斋清昼眠。","dynasty":"宋代","title":"滟滪堆"}
{"author":"范成大","content":"侍臣笔裹旧西班，大将麾幢又百蛮。挂席南箕宿昔事，闪旗东井何时还，日增衰病复一日，山隔旧游知几山？倦拂盘陀苍石坐，归心聊与石俱顽。","dynasty":"宋代","title":"茸山道中感怀"}
{"author":"范成大","content":"泮小桥门识太平，归来霜鬓老柴荆。淹中学邃方成传，谷口名高岂待卿。黄壤无情埋玉树，青衫有道胜金籯。襄阳耆旧今萧索，惟有松风到晚清。","dynasty":"宋代","title":"致政承奉卢君挽词"}
{"author":"范成大","content":"上覆白玉盂，下盛白玉盂。","dynasty":"宋代","title":"残句：上覆白玉盂"}
{"author":"范成大","content":"窗纸悲嘶万壑风，石梁飞涧倒枯松。因勤昨夜三更雨，添作投渊雪色龙。","dynasty":"宋代","title":"育王方丈"}
{"author":"范成大","content":"北城南埭。玉水方流汇。青樾里，红尘外。万桃春不老，双竹寒相对。回首处，满城明月曾同载。分散西园盖。消减东阳带。人事改，花源在。神仙虽可学，功行无过醉。新酒好，就船况有鱼堪买。","dynasty":"宋代","title":"千秋岁（重到桃花坞）"}
{"author":"范成大","content":"浯溪一峰插天齐，上有李唐中興碑。肃宗勳鄴愈烜赫，次山文字真崛奇。我昔为州坐兩載，吏鞅束縛马就羈。咫尺名山不可到，抱恨常若有所遺。兹游得遂償素願，況有文字古一夔。周遭巖壑尋勝迹，摩挲石刻立多時。野僧半解知人意，滿巵笑岘酒一杯。","dynasty":"宋代","title":"題磨崖碑"}
{"author":"范成大","content":"畴昔金门看选贤，一星终矣半英躔。谁怜蛮府清池句，不著南山捷径鞭。作者七人茅瘴地，肃霜九月菊残天。浮生聚散如风雨，同倚东楼岂偶然。","dynasty":"宋代","title":"逍遥楼席上赠张邦达教授，张癸未省闱门生也"}
{"author":"范成大","content":"白雾漫空白浪深，舟如竹叶信浮沉。科头晏起吾何敢，自有山川印此心。","dynasty":"宋代","title":"十一月大雾中自胥口渡太湖"}
{"author":"范成大","content":"诺惺庵里呼春困，特地回头著耳听。若解昏昏安稳睡，主翁方始是惺惺。","dynasty":"宋代","title":"春困二绝"}
{"author":"范成大","content":"学射春山万岁湖，牙门列骑卷平芜。如今黄土原边梦，犹识呼鹰嗾犬图。","dynasty":"宋代","title":"题赵希远案鹰图"}
{"author":"范成大","content":"阴谷云低梅雨多，黄山涤源溪涌波。南风匝地送归客，双桨下濑如投梭。严夫子，君举酒，我其为君歌。万山丛丛石凿凿，官居破屋巢烟萝。杜鹃晓啼猿暮叫，客行到此真蹉跎。穷愁无复理，一饮三叹息。城东黉舍有佳人，邂逅使我加餐食。同乡更同调，目击心已传。蛰虫欲作雷奋地，万籁方寂风行山。吹竽唤我醒，连鼓相追攀。飙车电毂不可辇，但觉两腋生飞翰。狂歌不必终曲，戏奕不必满局。有时不揖上马去，出门大笑惊僮仆。穷乡眼冷见未曾，道上嗫嚅相指目。云此陕隘何以有二士，直恐翩翩跨黄鹄。广文组解登王畿，诸公贵人争劝归。常日心期有定论，赠行不惜重费词。腰金佩璐众目好，汗简沉碑千载痴。一尊有意重山岳，五鼎无心轻网丝。严夫子，应领略，别后频书相发药。我既为万顷之狎鸥，君勿作九皋之鸣鹤。","dynasty":"宋代","title":"送子文杂言"}
{"author":"范成大","content":"新城果园连瀼西，枇杷压枝杏子肥。半青半黄朝出卖，日午买盐沽酒归。","dynasty":"宋代","title":"夔州竹枝歌九首其三"}
{"author":"范成大","content":"舍舟从陆更间关，径仄仍荒亦未乾。棘刺近人牢闭眼，泥涂兀马紧扶鞍。茶山盗薮路程恶，麦垄人家怀抱宽。担仆舆夫尽劬瘁，病翁那得更加餐。","dynasty":"宋代","title":"孙黄渡"}
{"author":"范成大","content":"借煖冲寒不用媒，匀朱匀粉最先来。玉梅一见怜痴小，教向傍边自在开。","dynasty":"宋代","title":"樱桃花"}
{"author":"范成大","content":"蘋芷迷烟路，莲舟忘却归。夜寒江水黑，风雨梦如飞。","dynasty":"宋代","title":"湘江怨"}
{"author":"范成大","content":"一年三百六十日，日日三椽卧衰疾。旁人揶揄还叹咨，问我如何度四时？我言平生老行李，蓐食趁程中夜起。当时想像闭门闲，弱水迢迢三万里。如今因病得疏慵，脚底关山如梦中。重帘复幕白昼静，户外车马从西东。若问四时何以度？念定更无新与故。瓶花开落纪春冬，窗纸昏明认朝暮。行年六十是明朝，不暇自怜聊自嘲。婪尾三杯饧一楪，从今身健齿牙牢。","dynasty":"宋代","title":"甲辰除夜吟"}
{"author":"范成大","content":"谁与幽人暖直身，筠笼冲雪送乌薪。烦君笑领婆欢喜，探借新年五日春。","dynasty":"宋代","title":"雪中送炭与龚养正"}
{"author":"范成大","content":"公昔参敷纳，人期到辨章。珠光空月皎，玉气忽虹藏。岁晚东方骑，生平北海觞。玳簪风雨散，几客奠楸行?","dynasty":"宋代","title":"李粹伯侍御挽词二首"}
{"author":"范成大","content":"二麦俱秋斗百钱，田家唤作小丰年。饼炉饭甑无饥色，接到西风熟稻天。","dynasty":"宋代","title":"四时田园杂兴六十首其二十七"}
{"author":"范成大","content":"恰从秋浦挂籧篨，又泊清溪十里余。愁水愁风吹帽后，作云作雨授衣初。远寻草市沽新酒，牢闭篷窗理旧书。行路阻艰催老病，骚骚落雪满晨梳。","dynasty":"宋代","title":"离池阳十里清溪口，复阻风"}
{"author":"范成大","content":"金石笙篁绝代无，鼪鼯藜藿正乘除。园翁但爱城泥暖，侵早锄霜种晚蔬。","dynasty":"宋代","title":"赵故城"}
{"author":"范成大","content":"人言有物司鼓，春到扬桴发声。但要蛰虫启户，何须一许震惊？","dynasty":"宋代","title":"正月十日夜大雷震"}
{"author":"范成大","content":"古来谁道四并难，对境心空著处安。要识见闻无尽藏，先除梦幻有为观。削平丘垤孤峰峻，撤去籓篱万象宽。快诵老坡秋望赋，大千风月一毫端。","dynasty":"宋代","title":"寄题永新张教授无尽藏"}
{"author":"范成大","content":"瘅暑严夜装，乘凉蹑危峤。猿依黑林号，鬼闪青炬啸。惊鸟动危叶，吟虫满荒草。泉声远相随，山色近如杳。梦犹风灯前，身已云木杪。浮生固有役，远道何时了？岂惟失寝兴，亦自倒昏晓。恭惟天心仁，颇议民力槁。我怀汉制诏，来慰蜀父老。熙如春台登，沃若时雨膏。须知简书急，勿厌蓐食早。但勤笔力淬，时助诗肠搅。","dynasty":"宋代","title":"午夜登嶓山"}
{"author":"范成大","content":"汗础经旬未肯乾，破窗随处有蜗涎。祗今不耐春阴得，想见黄梅细雨天。","dynasty":"宋代","title":"久雨地湿"}
{"author":"范成大","content":"揽秀堂前一笑倾，都忘身世两浮萍。扶藜处处从君赏，落笔时时得我惊。荔熟闽山劳梦想，苹香苕水约逢迎。祗愁误入桃源後，从此车轮四角生。","dynasty":"宋代","title":"送温伯归福唐纳妇，且约复游霅川"}
{"author":"范成大","content":"行道羽衣缥缈，捲班玉佩冬珑。回首金铺兽面，步虚声在天风。","dynasty":"宋代","title":"冬祠太乙六言四首其四"}
{"author":"范成大","content":"劝耕亭上往来频，四海萍浮老病身。乱插山茶犹昨梦，重寻池石已残春。惊心岁月东流水，过眼人情一哄尘。赖有贻牟堪饱饭，道逢田畯且眉伸。","dynasty":"宋代","title":"三月二十三日海云摸石"}
{"author":"范成大","content":"忘却下楼扶我谁，接䍦颠倒酒沾衣。贪看雪样满街月，不上篮舆步砌归。","dynasty":"宋代","title":"会散夜步"}
{"author":"范成大","content":"一声初上最高枝，忙杀呕哑百舌儿。老尽西园千树绿，却怜槐眼正迷离。","dynasty":"宋代","title":"五月闻莺二首"}
{"author":"范成大","content":"择蔬翻饼闹残更，儿女喧喧短梦惊。想得春风连夜到，东禅粥鼓忽分明。","dynasty":"宋代","title":"立春枕上"}
{"author":"范成大","content":"抗章襆被岂公难，已说高风立懦顽。客路莫嫌河畔草，直庐须爱道家山。秋生莲浦船初泛，春满茶溪骑趣还。却访故人西府旧，定烦书札堕田间。","dynasty":"宋代","title":"送吴智叔检详直中秘使闽"}
{"author":"范成大","content":"扑地痴云欲万重，家家帘幙护房栊。世间第一无情物，谁似中秋雨与风。","dynasty":"宋代","title":"中秋无月"}
{"author":"范成大","content":"莫嫌络纬股鸣悲，解向寒窗促晓机。海眼多花无藉在，颠狂只待学于飞。","dynasty":"宋代","title":"草虫扇"}
{"author":"范成大","content":"莫惜萦回上九盘，洗心双瀑雪花寒。野翁酌水煎茶献，自古人来到此难。","dynasty":"宋代","title":"九盘坡布水"}
{"author":"范成大","content":"三日晴泥尚没几，几将风雨过年华。湘东二月春才到，恰有山樱一树花。","dynasty":"宋代","title":"初见山花"}
{"author":"范成大","content":"楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。","dynasty":"宋代","tags":"婉约，妇女，怀人","title":"秦楼月·楼阴缺"}
{"author":"范成大","content":"隐吏诗情卜筑幽，同年惜别劝淹留。试倾万景湖亭酒，来看半轮江月秋。川路虽长犹共此，夜船空载且归休。丘岩胜处频回首，好事谁能更小楼。","dynasty":"宋代","title":"别後寄题汉嘉月榭"}
{"author":"范成大","content":"水口故城丘垄平，新亭乃有緪铁横。归艎击汰若飞渡，一雨彻明秋涨生。东楼锁江两重客，笔墨当代俱诗鸣。我来但醉春碧酒，星桥脉脉向三更。","dynasty":"宋代","title":"七夕至叙州登锁江亭，山谷谪居时屡登此亭，"}
{"author":"范成大","content":"二千里往回似梦，四十年今昔如浮。去矣莫久留桑下，归欤来共煨芋头。","dynasty":"宋代","title":"送举老归庐山"}
{"author":"范成大","content":"去岁秋霖麦下迟，腊残一雪润无泥。相将饱吃滹沱饭，来听林间快活啼。","dynasty":"宋代","title":"初四日东郊观麦苗"}
{"author":"范成大","content":"纷红骇绿骤飘零，痴騃封姨没性灵。报道海棠方熟睡，也须留眼为渠青。","dynasty":"宋代","title":"嘲风"}
{"author":"范成大","content":"乃翁一经传，播获了家事。短檠寓真乐，尺璧岂良贵。年家有宁馨，令我喜无寐。加鞭翰墨场，一跃群空冀。","dynasty":"宋代","title":"次韵陈融甫支盐年家见赠二首"}
{"author":"范成大","content":"晨炊维下岩，晚酌舣南浦。波心照州榜，云脚响衙鼓。前山如屏墙，得得正当户。西江朝宗来，循屏复东去。官曹倚岩栖，市井唤船渡。瓦屋仄石磴，猿啼闹人语。剔核杏余酸，连枝茶剩苦。穷乡固瘠薄，陋俗亦寒窭。营营谋食艰，寂寂怀磗诉。昔闻吏隐名，今识吏隐处。","dynasty":"宋代","title":"万州"}
{"author":"范成大","content":"千古东流，声卷地、云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓，空惊俗。休拊髀，都生肉。任炎天冰海，一杯相属。荻笋蒌芽新入馔，鹍弦凤吹能翻曲。笑人间、何处似尊前，添银烛。","dynasty":"宋代","title":"满江红·千古东流"}
{"author":"范成大","content":"名卿绪前辈，风格如玉山。累累培塿中，见此高孱颜。揽辔忽思归，无人解縻贤。飘颻驾紫车，浮云视朱丹。向来小病恼，体力今已安。胡为犯风雪，江湖行路难。呼酒暖征衫，宁计斗十千。倡酬悔不数，长怀悲短缘。离合固常事，匆忙增惘然。浩荡海山春，登临想臞仙。笑我守荒径，老茧深裹缠。拟题忆鄞句，思咽冰下泉。迟公寄新作，使我头风痊。","dynasty":"宋代","title":"次韵王正之提刑大卿病中见寄之韵，正之得请"}
{"author":"范成大","content":"传闻公作新亭好，先报侬家拄杖知。便拟挈瓶来煮茗，绕阑干角遍寻诗。","dynasty":"宋代","title":"虎丘新复古石井泉，太守沈虞卿舍人劝农过之"}
{"author":"范成大","content":"客从扬州来，遗我扬州花。筠笼贮枯蘖，明年擅春华。","dynasty":"宋代","title":"霜后纪园中草木十二绝其七"}
{"author":"范成大","content":"真走尘埃倦鸟还，故乡元在水云闲。黄粱饭里梦魂醒，青箬笠前身世闲。鸥鹭飞来俱玉立，松篁岁晚各苍颜。岷峨交旧如相问，铁锁无扃任客攀。","dynasty":"宋代","title":"次韵蜀客西归者来过石湖，并寄成都旧僚"}
{"author":"范成大","content":"东风微峭护馀春，红紫香中酒自温。不用忙催银烛上，酴醾如雪照黄昏。","dynasty":"宋代","title":"玉麟堂会诸司观牡丹酴醾三绝其一"}
{"author":"范成大","content":"万里山巅与水涯，春风招看杏园花。几来科第直溷子，此去文章应满家。休学游仙穷越雟，且从知己控褒斜。南楼东望当思我，药裹堆中两鬓华。","dynasty":"宋代","title":"用汉中帅阎才元侍郎韵，送樊子南西归，兼呈"}
{"author":"范成大","content":"星芒垂耀笔床寒，河汉波流砚滴乾。棐几松跗入三昧，一篇诗就一杯残。","dynasty":"宋代","title":"次韵宣州西园"}
{"author":"范成大","content":"风声不多雨声多，汹汹晓衾闻浪波。恰似秋眠隐静寺，玉霄泉从床下过。","dynasty":"宋代","title":"梅雨五绝"}
{"author":"范成大","content":"岁复当生次，星临本命辰。四人同丙午，初度再庚寅。长狄名犹记，沙随会若新。童心仍竹马，暮境忽蒲轮。镜里全成老，尊前略似春。三年归汶上，千日卧漳滨。刚长交新泰，阴消脱旧屯。网蛛萦药裹，窦犬吠医人。窗下乌皮几，田间紫领巾。鲵渊方止水，鲲海任扬尘。波匿观河见，维摩示病身。颦端还一笑，默识幻中真。","dynasty":"宋代","title":"丙午新年六十一岁，俗谓之元命，作诗自贶"}
{"author":"范成大","content":"虎啸狐鸣苦竹丛，魂惊终日走蒙茸。松林断处前山缺，又见南湖数十峰。","dynasty":"宋代","title":"衮山道中"}
{"author":"范成大","content":"五杂俎，非烟云。往复来，朝马尘。不得已，婴龙鳞。","dynasty":"宋代","title":"再赋五杂俎其四"}
{"author":"范成大","content":"东风吹雨晚潮生，叠鼓催船镜里行。底事今年春涨小？去年曾与画桥平。","dynasty":"宋代","title":"晚潮"}
{"author":"范成大","content":"复幕重帘苦见遮，暮占栖雀晓占鸦。残灯煮药看成老，细雨鸣鸠过尽花。心为蚤衰元自化，发从无病已先华。更蒙厉鬼相提唱，此去山林属当家。","dynasty":"宋代","title":"二月二十七日病後始能扶头"}
{"author":"范成大","content":"雨意蒸云暗夕阳，浓薰满院落花香。题诗弄笔北窗下，将此工夫报答凉。","dynasty":"宋代","title":"八月二十二日寓直玉堂，雨後顿凉"}
{"author":"范成大","content":"怀沙祠下铁色矶，中流束湍张祸机。与齐俱入彼可吊，乘流而下吾亦危。江河难犯一至此，天地好生安取斯？朝歌胜母古尚讳，我其覆醢航秭归。","dynasty":"宋代","title":"人鲜瓮"}
{"author":"范成大","content":"临分满意说离愁，草草无言祗泪流。船尾竹林遮县市，故人犹自立沙头。","dynasty":"宋代","title":"发合江数里，寄杨商卿诸公"}
{"author":"范成大","content":"羽扇纶巾风袅袅，东厢月到蔷薇。新声谁唤出罗帏。龙须将笛绕，雁字入筝飞。陶写中年须个里，留连月扇云衣。周郎去后赏音稀。为君持酒听，那肯带春归。","dynasty":"宋代","title":"临江仙"}
{"author":"范成大","content":"辛苦孤花破小寒，花心应似客心酸。更凭青女留连得，未作愁红怨绿看。","dynasty":"宋代","title":"窗前木芙蓉"}
{"author":"范成大","content":"食罢雨方作，起行泥已深。伴愁多楚些，吟病独吴音。莫怨马蹄滑，须愁蚕事侵。梅黄时节是，未可决晴阴。","dynasty":"宋代","title":"公安渡江"}
{"author":"范成大","content":"烟馆交情厚，官联事契长。鸣珂朝并辔，秉独夜传觞。何意塘蒲晚，翻哦露薤章。羸躯如可强，恸哭踞湖冈。","dynasty":"宋代","title":"胡长文给事挽词三首"}
{"author":"范成大","content":"野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。","dynasty":"宋代","tags":"寒食节，农村，风俗","title":"寒食郊行书事"}
{"author":"范成大","content":"冷云去仍来，冻雨落还歇。平明一篙涨，珍重送船发。端成南溪泛，宁复东堂谒。何时公三日，请泽看山笏。恩勤一未报，终古铭肌骨。幡幡迹虽远，耿耿心不没。门阑如水波，永印此孤月。","dynasty":"宋代","title":"知府秘书遣帐下持新诗追路赠行，辄次韵寄上"}
{"author":"范成大","content":"行道羽衣缥缈，捲班玉佩冬珑。回首金铺兽面，步虚声在天风。","dynasty":"宋代","title":"冬祠太乙六言四首其四"}
{"author":"范成大","content":"蔓花露下凝碧，丛竹秋来老苍。噪雀群争何事，么禽自啭清篁。","dynasty":"宋代","title":"题黄居寀雀竹图二首其二"}
{"author":"范成大","content":"习閒成懒懒成痴，六用都藏缩似龟。雪已许多犹不饮，梅今如此尚无诗。閒看猫暖眠毡褥，静听猧寒叫竹篱。寂寞无人同此意，时时惟有睡魔知。","dynasty":"宋代","title":"习閒"}
{"author":"范成大","content":"天气新晴，寻昨梦，池塘春早。雨过湔裙，水上柳丝风袅。却忆去年今日，桃花人面依前好。怪今年、酒量却添多，银杯小。谁劝我，玉山倒。催细抹，翻新调。渐金狎压锦，喷首云绕。笼柏飞来双翠袖，弓弯内样人间少。为留连、春色伴山翁，都休老。","dynasty":"宋代","title":"满江红"}
{"author":"范成大","content":"峡山逼而峻，峡泉湍以碕。峡草如毨毛，峡树多樛枝。峡禽惟杜鹃，血吻日夜啼。峡马类黄狗，不能长鸣嘶。峡晓虎迹多，峡暮人迹稀。峡路如登天，猿鹤不敢梯。仆夫负嵎哭，我亦呻吟悲。悲吟不成章，聊赓峡哀诗。","dynasty":"宋代","title":"初入峡山效孟东野"}
{"author":"范成大","content":"彩胜金旛换物华，垂垂天意晚平沙。东君未破含春蕊，青女先飞剪水花。夜逐回风鸣瓦垄，晓成疏雨滴檐牙。朝暾不与同云便，烘作晴空万缕霞。","dynasty":"宋代","title":"春後微雪一宿而晴"}
{"author":"范成大","content":"水墨依林寺，青黄负郭田。斜阳犹满地，片月早中天。策策鸦飞急，冥冥树影圆。西山元自好，那更著云烟。","dynasty":"宋代","title":"晚步东郊"}
{"author":"范成大","content":"两头纤纤小秤衡，半白半黑月未明。腷腷膊膊扣户声，磊磊落落金盘冰。","dynasty":"宋代","title":"两头纤纤"}
{"author":"范成大","content":"前山後山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢余尺许。屋头未放浓岚散，苦忆清风泛琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝？","dynasty":"宋代","title":"次温伯用林公正、刘庆充倡和韵"}
{"author":"范成大","content":"谈易翻经宰木春，三生犹自袅烟熏。客尘长隔虎溪水，劫火不侵香谷云。老矣懒供莲社课，归哉忺读草堂文。山头一任天灯现，个事何曾落见闻。","dynasty":"宋代","title":"东林寺"}
{"author":"范成大","content":"半明灯火话悲酸，此会情知後会难。四海宦游多聚散，一生情事足悲欢。鬓丝今夜不多黑，酒量彻明无数宽。醉梦登舟都不记，但闻风雨满江寒。","dynasty":"宋代","title":"问月堂酌别"}
{"author":"范成大","content":"春风动是隔年期，更对残花把一卮。少待和烟和月看，依稀犹似未开时。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"清猿泠泠鸣玉箫，三声两声高树梢。子母联拳传枝去，忽作哀厉长鸣号。天寒林深山石恶，行人举头双泪阁。雪涧琴心未足悲，须写峡中肠断时。","dynasty":"宋代","title":"八场平闻猿"}
{"author":"范成大","content":"文场宁复鬓霜宜，白玉堂前雪霁时。不惜狂言枨忌讳，秃毫冰砚竟无奇。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"采菱辛苦废犁锄，血指流丹鬼质枯。无力买田聊种水，近来湖面亦收租。","dynasty":"宋代","title":"四时田园杂兴六十首其三十五"}
{"author":"范成大","content":"桑下芜菁晚，高花出短篱。茅檐少春事，惟记浴蚕时。","dynasty":"宋代","title":"衡阳道中"}
{"author":"范成大","content":"潦退滩滩露，沙虚岸岸颓。涧声穿竹去，云影过山来。柳菌粘枝住，桑花共叶开。庵庐少来往，门巷湿苍苔。","dynasty":"宋代","title":"花山村舍"}
{"author":"范成大","content":"歙维群山囿，漫仕富英杰。清标照人寒，玉笋森积雪。嗟余独委琐，无用等木屑。又如道傍李，味苦不堪折。归舟坐成泛，去马亦已刷。三年风波险，尽付一笑阅。惟君同怀抱，各坐天机拙。我家鸱夷子，竹帛照吴越。云仍无肖似，俯首媿前哲。若家卧龙公，事业管萧埒。期君踵祖武，勿惜儿女别。言狂举白浮，醉倒霜松折。","dynasty":"宋代","title":"次诸葛伯山赡军赠别韵"}
{"author":"范成大","content":"冲雨上山头，临云看山脚。松间一弹指，开此宝楼阁。草鞋方费钱，拂子不暇握。小偈出雷音，千古惊猿鹤。","dynasty":"宋代","title":"南台瑞应阁用壁间张安国韵"}
{"author":"范成大","content":"芳林不断清江曲，倒影入江江水绿。未论万户比封君，瓦屋人家衣食足。暑风泛花兰芷香，秋日篱落明青黄。客舟来迟佳景尽，但见碧树愁春霜。","dynasty":"宋代","title":"清江道中橘园甚夥"}
{"author":"范成大","content":"桂海冰天老岁华，直庐重上玉皇家。当年曾识青青鬓，惟有东墙一架花。","dynasty":"宋代","title":"淳熙五年四月二日，直宿玉堂，怀旧二绝句"}
{"author":"范成大","content":"莫将綵笔寄朝云，红泪罗巾隔路尘。说与东风无限恨，倩风吹断去年春。","dynasty":"宋代","title":"题传记二首其一"}
{"author":"范成大","content":"日影穿云亦未浓，夜来疏雨洗清空。村前村后东风满，略数桃花一万重。断桥隤岸数家村，雨少晴多减涨痕。雪白鹅儿绿杨柳，日高犹自掩柴门。","dynasty":"宋代","title":"自阊门骑马入越城"}
{"author":"范成大","content":"粟囊聊复寄三餐，埋没缁尘懒濯冠。红紫百般纷过眼，乡山岁晚自苍官。","dynasty":"宋代","title":"次韵乐先生吴中见寄八首"}
{"author":"范成大","content":"落鸿声里怨关山，泪湿秋衣不肯乾。只道一番新雨过，谁知双袖倚楼寒。","dynasty":"宋代","title":"落鸿"}
{"author":"范成大","content":"岁晚羁怀有所思，秋来病骨最先知。镜中公案已甘老，纸上课程休讳痴。西堰颇闻江涨急，东山犹说雨来迟。锦城乐事知多少，忧旱忧霖蹙尽眉。","dynasty":"宋代","title":"秋老，四境雨已沛然，晚坐筹边楼，方议祈晴"}
{"author":"范成大","content":"檐头排溜密如帘，溪上层阴定解严。最是看山奇绝处，白云堆絮拥青尖。","dynasty":"宋代","title":"病中绝句"}
{"author":"范成大","content":"千峰万峰巴峡里，不信人间有平地。渚宫回望水连天，却疑平地元无山。山川相迎复相送，转头变灭都如梦。归程万里今三千，几梦即到石湖边。","dynasty":"宋代","title":"荆渚中流，回望巫山，无复一点，戏成短歌"}
{"author":"范成大","content":"天地同浮水迭上萍，羲娥迭耀案头萤。山中名器两芒屩，花下友朋双玉瓶。童子昔曾夸了了，主翁今但诺醒醒。归田赢得多无事，输与诸公汗简青。","dynasty":"宋代","title":"信笔"}
{"author":"范成大","content":"初报折篁抢地，旋闻压柳堆桥。宁教风过掀舞，可惜雨来半销。","dynasty":"宋代","title":"雪复大作六言"}
{"author":"范成大","content":"尘事潮来不可推，身如病鹤强毰毸。簿书遮断寻诗路，风雨惊残问月杯。想得竹门无客到，直须雪夜有船回。鲈乡望眼双明处，祗欠凌霄万仞台。","dynasty":"宋代","title":"进思堂夜坐怀故山"}
{"author":"范成大","content":"香山岁晚惜芳辰，索酒寻花一笑欣。列子御风犹有待，邹生吹律强生春。若将外物关舒惨，直恐中涂混主宾。此老故应深解此，逢场聊戏眼前人。","dynasty":"宋代","title":"再题白傅诗"}
{"author":"范成大","content":"旁若无人鼠饮砚，麾之不去蝇登盘。天凉睡起枕痕暖，日晚慵来香字寒。","dynasty":"宋代","title":"殊不恶斋秋晚闲吟五绝"}
{"author":"范成大","content":"夷陵至𦚧䏰，复岭苦丝乱。初程尚勇往，少日还委顿。安得长剑挥，尽铲叠嶂断。虽云北山愚，聊快南溟运。此意竟萧索，劳歌谩凄曼。日日望平陆，念念到彼岸。人言束马险，但欠蟠龙峻。摧颓强弩末，黾勉焚舟战。譬如已偿逋，犹有未折券。山根治晓装，峰顶寄朝饭。稍脱蚓瘴染，还探虎窠玩。性命乃可忧，筋力何足算。","dynasty":"宋代","title":"蟠龙岭"}
{"author":"范成大","content":"峡之西，遂之东。更无平地二千里，惟有高山三万重。不知谁人凿混沌，独此融结何其工。我本江吴弄水月，忽来踏遍西南峰。不知尘界在何许，但怪星辰浮半空。直疑飞入蝶梦境，此岂应有人行踪。今朝平远见城郭，云是东川军府雄。原田坦若看掌上，沙路净如行镜中。芋区粟垄润含雨，楮林竹径凉生风。将士欢呼马蹄快，康庄直与锦里通。半年崎岖得夷路，一笑未暇怜飘蓬。","dynasty":"宋代","title":"遂宁府始见平川喜成短歌"}
{"author":"范成大","content":"甲光射曾云，雨脚不敢到。西山明古雪，秋日一竿照。先偏井络密，后拒参旗掉。分弓滴博平，鸣剑伊吾小。君看天山箭，狐兔何足了。开边吾岂敢，自治有馀巧。归来翠帷卷，聊共黄花笑。虽无落帽风，亦复接䍦倒。馀閒校笔阵，刻烛龙蛇埽。毛锥乃更勇，我亦鼓旗噪。","dynasty":"宋代","title":"九月十九日衙散回留大将及幕属饮清心堂观晚菊分韵得噪暮字"}
{"author":"范成大","content":"閒随渠水来，偶到湖光里。仍呼水月舟，径度云锦地。谁云不解饮，我已荷香醉。湖阴玉婵娟，夐立红妆外。何须东阁梅，悠然自诗思。惊风入午暑，水竹有秋意。采菱不盈掬，兴与莼鲈会。遥知新津宿，魂梦亦清丽。","dynasty":"宋代","title":"蜀州西湖"}
{"author":"范成大","content":"松萝滴翠白昼阴，七十二峰中最深。绿毛仙翁已仙去，惟有石坛留竹坞。竹阴扫坛石槎牙，汉时风雨生藓花。山中笙鹤尚遗响，湖外人烟惊岁华。道人眸子照秋色，邀我分山筑丹室。驱丁役甲莫儿嬉，渴饮隐泉饥饵朮。","dynasty":"宋代","title":"毛公坛福地"}
{"author":"范成大","content":"西城如西塞，桃花古来多。钓艇鳜鱼肥，前身张志和。烟霏几白鹭，风雨一绿蓑。清江韵新引，清绝胜阳阿。","dynasty":"宋代","title":"次韵章秀才北城新圃其二"}
{"author":"范成大","content":"松萝羃天堕空翠，迎面风香三十里。曾宫亭亭隔瑶水，碧瓦琼榱五云里。千佛当门无半偈，声闻未解祖师意。遍参踏破青鞋底，前楼后阁玲珑起。閒客那知如许事，东斋听雨烂熳睡。觉来一转聊布施，普请云堂来拟议。","dynasty":"宋代","title":"天童三阁"}
{"author":"范成大","content":"官居故偪仄，北窗谁所开。胡床憩午暑，帘影久徘徊。高槐忽低昂，知有好风来。须臾堕几席，篆香小飞灰。病翁亦披襟，月露装奇怀。垄头暴背耘，永昼妇子偕。不辞梦山裂，田水如泼醅。去年岂堪说，稻根已浮埃。使君坐侯宅，窗间即凉台。何敢诉苦热，洒然助心斋。","dynasty":"宋代","title":"北窗偶书呈王仲显南卿二友"}
{"author":"范成大","content":"三年屏杯酌，甚矣吾衰矣。眼中有淄渑，犹解商略此。花酒俱来事更奇，不妨禅心絮沾泥。翠眉何时真度曲，细意烦君画蛾绿。","dynasty":"宋代","title":"子文见和云亦有小鬟能度曲复用韵戏赠"}
{"author":"范成大","content":"西畴涤场净无尘，原头远牧秋草春。一牛疾行离其群，一牛返顾如怒嗔。目光炯炯狞而驯，点缀毫末俱逼真。不颠不狂笔有神，妙哉吾宗散仙人。","dynasty":"宋代","title":"题范道士二牛图"}
{"author":"范成大","content":"山绕西湖，曾同泛、一篙春绿。重会面、未温往事，先翻新曲。劲柏乔松霜雪後，知心惟有孤生竹。对荒园、犹解两高歌，空惊俗。人更健，情逾熟。樱共柳，冰和玉。恐相逢如梦，夜阑添烛，别後书来空怅望，尊前酒到休拘束。笑簟瓢、未足已能狂，那堪足。","dynasty":"宋代","title":"满江红·山绕西湖"}
{"author":"范成大","content":"年年佳节歌式微，秋浦片帆还欲飞。万里蜀魂思远道，九歌楚调送将归。杯中山影分秋色，木末江光借夕晖。细捻黄花一枝尽，霏霏金屑满征衣。","dynasty":"宋代","title":"池州九日，用杜牧之齐山韵"}
{"author":"范成大","content":"晓雾朝暾绀碧烘，横塘西岸越城东。行人半出稻花上，宿鹭孤明菱叶中。信脚自能知旧路，惊心时复认邻翁。当时手种斜桥柳，无数鸣蜩翠扫空。","dynasty":"宋代","title":"初归石湖"}
{"author":"范成大","content":"御前羯鼓透春空，笑觉花奴手未工。一曲打开红杏蕊，须知天子是天公。","dynasty":"宋代","title":"题开元天宝遗事"}
{"author":"范成大","content":"山容花意各翔空，题作凌霄第一峰。门外轮蹄尘扑地，呼来借与一枝筇。","dynasty":"宋代","title":"寿栎堂前小山峰凌霄花盛开葱茜如画因名之曰凌霄峰其二"}
{"author":"范成大","content":"冲雨上山头，临云看山脚。松间一弹指，开此宝楼阁。草鞋方费钱，拂子不暇握。小偈出雷音，千古惊猿鹤。","dynasty":"宋代","title":"南台瑞应阁用壁间张安国韵"}
{"author":"范成大","content":"大滩石如林，小滩石如櫱。微生抛掷过，两桨砉将割。一滩复一滩，食顷经七八。崎岖幸脱免，已足凋鬓发。我家五湖船，镜面贴天阔。行迷勿浪远，归欤泛花月。","dynasty":"宋代","title":"浮梁"}
{"author":"范成大","content":"旁若无人鼠饮砚，麾之不去蝇登盘。天凉睡起枕痕暖，日晚慵来香字寒。","dynasty":"宋代","title":"殊不恶斋秋晚闲吟五绝"}
{"author":"范成大","content":"一龛窄似鸟窠禅，世界悠悠任大千。与老有情冬后暖，去仙无几日高眠。斫开竹后初三迳，忘却诗来又一年。破戒忽题无味句，劣能成字不成篇。","dynasty":"宋代","title":"一龛"}
{"author":"范成大","content":"拍岸清波扑岸埃，黑头霜鬓几徘徊。禾兴门外官杨柳，又见扁舟上堰来。","dynasty":"宋代","title":"秀州门外泊舟"}
{"author":"范成大","content":"峡山逼而峻，峡泉湍以碕。峡草如毨毛，峡树多樛枝。峡禽惟杜鹃，血吻日夜啼。峡马类黄狗，不能长鸣嘶。峡晓虎迹多，峡暮人迹稀。峡路如登天，猿鹤不敢梯。仆夫负嵎哭，我亦呻吟悲。悲吟不成章，聊赓峡哀诗。","dynasty":"宋代","title":"初入峡山效孟东野"}
{"author":"范成大","content":"玉笋翻乘县佐车，飘然不肯待新除。才名已被人争说，官薄何妨计小疏。忆昨西湖同我载，从今南浦望君书。遥知敛板趋风後，始觉丞哉果负予。","dynasty":"宋代","title":"送吴元茂丞浦江"}
{"author":"范成大","content":"蓖山硗确强田畴，村落熙然粟豆秋。翠竹江村非锦里，青溪夜月已渝州。小楼高下依盘石，弱缆西东战急流。入峡初程风物异，布裙跣妇总垂瘤。","dynasty":"宋代","title":"恭州夜泊"}
{"author":"范成大","content":"半生三邂逅，相看成老翁。诗情故崒嵂，袖有天都峰。江山佳丽地，登临苦匆匆。塔灯落淮水，寺楼倚霜空。扩拾著锦囊，抚掌夸穷工。归辔不可挽，思入孤征鸿。洞天我昔游，俯仰星一终。士友叹契阔，吏民念罢癃。婆娑故将军，白发簿书丛。足趼虽四方，梦寐烟雨东。归田有脚力，尚往寻行踪。期君斩寒藤，伴我搘枯筇。","dynasty":"宋代","title":"送江朝宗归括苍"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","title":"四时田园杂兴"}
{"author":"范成大","content":"折枝楸叶起园瓜，赤小如珠咽井花。洗濯烦襟酬节物，安排笑口问生涯。","dynasty":"宋代","title":"立秋二绝"}
{"author":"范成大","content":"千峰万峰巴峡里，不信人间有平地。渚宫回望水连天，却疑平地元无山。山川相迎复相送，转头变灭都如梦。归程万里今三千，几梦即到石湖边。","dynasty":"宋代","title":"荆渚中流，回望巫山，无复一点，戏成短歌"}
{"author":"范成大","content":"低花妨帽小携筇，深浅胭脂一万重。不用高烧银烛照，煖云烘日正春浓。","dynasty":"宋代","title":"闻石湖海棠盛开亟携家过之三绝其三"}
{"author":"范成大","content":"牣鹿纷纭梦，亡羊散乱心。眵昏遮眼读，愁苦捻髭吟。幸觉行迷远，其如卧病深。通身都放下，何用觅砭针？","dynasty":"宋代","title":"藻侄比课五言诗，已有意趣，老怀甚喜，因吟"}
{"author":"范成大","content":"贫富交情乃见，炎凉岁序方成。越秦本异肥瘠，鲁卫何曾弟兄。","dynasty":"宋代","title":"有叹二首"}
{"author":"范成大","content":"西出阳关有旧知，薰风渌水泛莲时。烦君传语诗书帅，更寄台城别後词。","dynasty":"宋代","title":"书怀二绝，再送文季高，兼呈新帅阎才元侍郎"}
{"author":"范成大","content":"碧瓦朱甍上牛斗，妙墨新题森锁钮。使君笔力挽春来，一夜飞花暗梅柳。南山与楼相对高，向来千载争雄豪。八分三字一弹压，众峰戢戢如儿曹。人间盛事天不隔，急催此雪成三白。未论千古福邦人，先卜明年满冈麦。东风酒面吹凝酥，不辞醉倒归相扶。短歌万一传乐府，湛辈亦与公名俱。","dynasty":"宋代","title":"知郡安抚，以立春日揭所书新安郡，榜南楼之"}
{"author":"范成大","content":"九陌缁尘满客襟，钱塘门外有园林。胡床住处梅无限，酒旆垂边柳未深。晴日暖风千里目，残山剩水一人心。元方伯始皆吾党，邂逅清游直万金。","dynasty":"宋代","title":"与胡经仲、陈朋元游照山堂，梅数百株盛开"}
{"author":"范成大","content":"拍岸回流逆上矶，枯杨折苇静相依。趁墟渔子晨争渡，赛庙商人晚醉归。重九信来风未恐，大千行行昨俱非。羁愁万斛从头数，带眼今秋又减围。","dynasty":"宋代","title":"马当洑阻风，居人云︰非五日或七日风不止，"}
{"author":"范成大","content":"金麟喷香烟龙蟠，玉灯九枝青阑干。明琼翠带湘帘斑，风帏绣浪千飞鸾。舞娥紫袖如弓弯，云中一笑天解颜。衔杯快卷玻璃乾，花楼促箭鬘宵寒，二十五声宫点阑。","dynasty":"宋代","title":"夜宴曲"}
{"author":"范成大","content":"黟山郁律神仙宅，三十六峰雷雨隔。碧城栏槛偃双旌，笑挹浮丘为坐客。岩扉无锁昼长开，紫云明灭多楼台。云中仙驭参差是，肯为使君乘兴来。西昆巉绝不可至，东望蓬莱愁弱水。谁知芳草遍天涯，玉京只在珠帘底。他年麟阁上清空，却访旧游寻赤松。我亦从公负丹鼎，来斸砂床汲汤井。","dynasty":"宋代","title":"浮丘亭"}
{"author":"范成大","content":"檐雨初乾团扇风，夕阳芳树绿葱葱。蕉心榴萼俱无赖，要与春衫相并红。","dynasty":"宋代","title":"偶题"}
{"author":"范成大","content":"休舞银貂小契丹，满堂宾客尽关山。从今嫋嫋盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。","dynasty":"宋代","tags":"离别","title":"鹧鸪天·休舞银貂小契丹"}
{"author":"范成大","content":"五月五日岚气开，南门竞船争看来。云安酒浓麴米贱，家家扶得醉人回。","dynasty":"宋代","title":"夔州竹枝歌九首"}
{"author":"范成大","content":"阿瞒虓武盖刘孙，千古还将鬼蜮论。纵有周遭遗堞在，不如鱼复阵图尊。","dynasty":"宋代","title":"讲武城"}
{"author":"范成大","content":"如许头颅莫振矜，但寻曲几与枯藤。余生不直一弹指，此病宁论三折肱。何处丹房痴候火，谁家筹室强传灯？本来识字耕夫耳，今乃仍添百不能。","dynasty":"宋代","title":"密室惫坐"}
{"author":"范成大","content":"落花流水浅深红，尽日帆飞绣浪中。桑眼迷离应欠雨，麦须骚杀已禁风。牛羊路杳千山合，鸡犬村深一径通。五柳能消多许地，客程何苦镇匆匆！","dynasty":"宋代","title":"余杭道中"}
{"author":"范成大","content":"贺州归去柳州还，分路千山与万山。把酒故人都别尽，今朝真个出阳关。","dynasty":"宋代","title":"深溪铺中二绝，追路寄呈元将、仲显二使君"}
{"author":"范成大","content":"走偏人间行路难，异乡风物杂悲欢。三年北户梅边暖，万里西楼雪外寒。已办鬓霜供岁龠，仍拚髀肉了征鞍。故园云物知何似？试上东楼直北看。","dynasty":"宋代","title":"冬至日铜壶阁落成"}
{"author":"范成大","content":"村北村南打稻声，荒园屐齿亦嬉晴。菊边更觉朝阳好，松下偏闻晚吹清。一岁无非吾乐事，千金不博此间行。周遭踏遍芙蓉岸，足庳腰颉栩栩轻。","dynasty":"宋代","title":"九月二十八日湖上检校篱落"}
{"author":"范成大","content":"昔躔初度本除灾，何意重逢作病媒。久住灵游今日过，历翁欢喜劝椒杯。","dynasty":"宋代","title":"占星者谓命宫月孛，独行无害，但去年复照作"}
{"author":"范成大","content":"除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。","dynasty":"宋代","tags":"节日，春节","title":"卖痴呆词"}
{"author":"范成大","content":"暮雨连朝雨，长亭又短亭。今朝骑马怯，平日系船听。竹叶垂头碧，秧苗满意青。农畴方可望，客路敢遑宁。","dynasty":"宋代","title":"邗邡驿大雨"}
{"author":"范成大","content":"畏暑中夜起，出门月露清。晶荧卧银汉，错落低玉绳。网户闭妙香，石楼栖古灯。风从何处来？殿阁微凉生。桂旗俨不动，藻井生上征。榱楣共突兀，鬼物相枝撑。彭觥铁拄杖，磔磔栖燕惊。俗人岂解事，鼻息春雷鸣。大星送晓来，四窗炯微明。颢气澡肌骨，栩栩两腋轻。乘风欲归去，骖鸾羾青冥。郤恐方平知，浪得狡狯名。","dynasty":"宋代","title":"六月七日夜起坐殿庑取凉"}
{"author":"范成大","content":"日慌慌蚁旋磨，头岑岑鳖负山。笔床久已均伏，药鼎何时丐闲？","dynasty":"宋代","title":"甲辰人日病中，吟六言六首以自嘲"}
{"author":"范成大","content":"已放新凉入簟纹，更驱馀溽避炉薰。穿云竹月时时见，咽露莎蛩院院闻。稍喜雪山无斥堠，但虞烟驿有移文。行藏且付蘧蘧梦，明发还亲雁鹜群。","dynasty":"宋代","title":"立秋月夜"}
{"author":"范成大","content":"寒更寂历向晓，短梦参差屡惊。鸡鸣似唤我醒，犬吠知有人行。","dynasty":"宋代","title":"枕上六言二首其一"}
{"author":"范成大","content":"病后天魔不战降，梦中千顷白鸥江。心空境寂声尘尽，却爱秋蝇扑纸窗。","dynasty":"宋代","title":"放下庵即事三绝其二"}
{"author":"范成大","content":"可怜世上金和宝，借尔闲看七十年。","dynasty":"宋代","title":"句其三"}
{"author":"范成大","content":"峡之西，遂之东。更无平地二千里，惟有高山三万重。不知谁人凿混沌，独此融结何其工。我本江吴弄水月，忽来踏遍西南峰。不知尘界在何许，但怪星辰浮半空。直疑飞入蝶梦境，此岂应有人行踪。今朝平远见城郭，云是东川军府雄。原田坦若看掌上，沙路净如行镜中。芋区粟垄润含雨，楮林竹径凉生风。将士欢呼马蹄快，康庄直与锦里通。半年崎岖得夷路，一笑未暇怜飘蓬。","dynasty":"宋代","title":"遂宁府始见平川喜成短歌"}
{"author":"范成大","content":"隤云暧前驱，连鼓讧后殿。骎骎失高丘，扰扰暗古县。白龙起幽蛰，黑雾佐神变。盆倾耳双聩，斗暗目四眩。帆重腹逾饱，橹润鸣更健。圆漪晕雨点，溅滴走波面。伶俜愁孤鸳，飐闪乱饥燕。麦老枕水卧，秧稚与风战。牛蹊岌城沉，蚁隧汹瓴建。水车竞施行，岁事敢休宴。咿哑啸簧鸣，轣辘连锁转。骈头立妇子，列舍望宗伴。东枯骇西溃，寸涸惊尺淀。嗟余岂能贤，与彼亦何辨。扁舟风露熟，半世江湖遍。不知忧稼穑，但解加餐饭。遥怜老农苦，敢厌游子倦。","dynasty":"宋代","title":"大暑舟行含山道中雨骤至霆奔龙挂可骇"}
{"author":"范成大","content":"浓春酒煖绛烟霏，涨水天平雪浪迟。绿岸翻鸥如北渚，红尘跃马似西池。麦苗剪剪尝新面，梅子双双带折枝。试比长安水边景，只无饥客为题诗。","dynasty":"宋代","title":"上巳日万岁池上呈程咏之提刑"}
{"author":"范成大","content":"白蘋有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟濛云酿雪，浩荡风落雁。松篁渐清幽，猿鹤或悲怨。英英文章公，作舍锁葱茜。峣峰俯前荣，佳木秀诸院。穷搜发山骨，林立侍谈宴。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"君归我去两销魂，愁满千山锁瘴云。后夜短檠风雨暗，谁能相伴细论文。","dynasty":"宋代","title":"题杨商卿扇"}
{"author":"范成大","content":"横枝對菊開。","dynasty":"宋代","title":"残句：横枝對菊開"}
{"author":"范成大","content":"东风微峭护余春，红紫香中酒自温。不用忙催银烛上，酴醾如雪照黄昏。","dynasty":"宋代","title":"玉麟堂会诸司观牡丹酴醾三绝"}
{"author":"范成大","content":"声闻与色尘，普以妙香薰。昔汝来迷我，今吾却戏君。","dynasty":"宋代","title":"十月二十六日三偈"}
{"author":"范成大","content":"愚悃无华敢自欺，寸诚珍重吏民知。东风重倚庭前树，送别人情似到时。","dynasty":"宋代","title":"大通界首驿"}
{"author":"范成大","content":"送尽残春更出游。风前踪迹似沙鸥。浅斟低唱小淹留。月见西楼清夜醉，雨添南浦绿波愁。有人无计恋行舟。","dynasty":"宋代","title":"浣溪沙（新安驿席上留别）"}
{"author":"范成大","content":"莫惜萦回上九盘，洗心双瀑雪花寒。野翁酌水煎茶献，自古人来到此难。","dynasty":"宋代","title":"九盘坡布水"}
{"author":"范成大","content":"东岸艬船抛石门，西山炊烟连白云。竹篱茅舍作晚市，青盖黄旗称使君。","dynasty":"宋代","title":"归州竹枝歌"}
{"author":"范成大","content":"多谢纷纷云雨，相忘渺渺江湖。坐隅但忌占鵩，屋上何烦誉乌？","dynasty":"宋代","title":"题请息斋六言"}
{"author":"范成大","content":"垆下三年世路穷，蚁封盘马竟难工。千山虽隔日边梦，犹到平阳池馆中。","dynasty":"宋代","title":"次韵徐子礼提举莺花亭其三"}
{"author":"范成大","content":"视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其十一"}
{"author":"范成大","content":"粲粲罨画沙，鳞鳞麴尘水。朝阳相发挥，光景艳孔翠。宁闻双溪号，但见縠纹细。神鱼不谋食，终日印潭底。跃珠本具眼，聊共阿师戏。收藏更传宝，一笑落第二。","dynasty":"宋代","title":"宝现溪"}
{"author":"范成大","content":"丹霄碧海眇高鶱，厌直承明却自论。宝马十年听漏箭，扁舟一雨看潮痕。侍臣相忆松门远，归客还怜菊径存。清润要非山泽相，又烦一札下云根。","dynasty":"宋代","title":"送汪仲嘉待制奉祠归四明分韵得论字"}
{"author":"范成大","content":"楼阴缺。兰干影卧东厢月。一天风露，杏花如雪。隔烟催漏金虬咽。罗帏暗淡灯花结。灯花结。片时春梦，江南天阔。","dynasty":"宋代","title":"忆秦娥·楼阴缺"}
{"author":"范成大","content":"黠鼠缘铃索，饥鸦啄井栏。不眠秋漏近，多病晓屏寒。咄咄渠何怪，休休我自阑。牙门朝日上，箫鼓报平安。","dynasty":"宋代","title":"晓起"}
{"author":"范成大","content":"法法刹那无住，云何见在去来。若觅三心不见，便从不见打开。孟说所过者化，庄云相代乎前。何处安身立命？饥餐渴饮困眠。","dynasty":"宋代","title":"二偈呈似寿老"}
{"author":"范成大","content":"民和神福固其宜，况有仁先四者施。吴稻即看收再熟，周牟先已秀双岐。蕙风半老黄金穗，梅雨重春绿玉枝。乐不可支聊发咏，田间日日是芳时。","dynasty":"宋代","title":"次韵袁起岩瑞麦。此麦两岐已黄熟。其间又出"}
{"author":"范成大","content":"珠渊玉水折方员，涌出双莲照酒边。压倒小湖三级草，增光后沼两重莲。苕华名字元相并，桃叶根株本自连。好把吴歈翻楚些，杨荷新曲胜当年。","dynasty":"宋代","title":"次韵袁起岩送示郡沼双莲图"}
{"author":"范成大","content":"桑阴净尽麦头齐，江上闻莺每岁迟。不及晓风鹎鵊子，迎春啼到送春时。","dynasty":"宋代","title":"五月闻莺二首"}
{"author":"范成大","content":"刻木牵丝罢戏场，祭余雨後两相忘。门虽有雀尚廷尉，食已无鱼休孟尝。虱里趋时真是贼，虎中宣力任为伥。篱东舍北谁情话，鸡语鸥盟意却长。","dynasty":"宋代","title":"请息斋书事"}
{"author":"范成大","content":"范村如荒村，一老雪垂领。高轩款门来，惊破雀罗静。披草出迎客，玉笋森秀整。短章虽寂寞，染指已尝鼎。归骖不可驻，晨昏思定省。","dynasty":"宋代","title":"次韵陈融甫支盐年家见赠二首"}
{"author":"范成大","content":"枇杷昔所嗜，不问甘与酸。黄泥裹余核，散掷篱落间。春风拆勾萌，朴樕如榛菅。一株独成长，苍然齐屋山。去年小试花，珑珑犯冰寒。化成黄金弹，同登桃李盘。大钧播群物，斡旋不作难。树老人何堪，挽镜觅朱颜。颔髭尔许长，大笑欹巾冠。","dynasty":"宋代","title":"两木"}
{"author":"范成大","content":"遮藏末利槛，缠裹芭蕉身。我亦入室处，忍寒待阳春。","dynasty":"宋代","title":"霜后纪园中草木十二绝其二"}
{"author":"范成大","content":"清晨入岑蔚，岚重寒飕飀。忽闻黄鹂语，方悟麦始秋。旅食法当瘦，远行人所愁。况复深山中，不与和气游。苦辛那敢惮，病悴良可忧。徒忧亦无益，聊作商声讴。","dynasty":"宋代","title":"火墨坡下岭"}
{"author":"范成大","content":"仄径难胜四牡騑，扁舟辛苦凿冰归。简书鞅掌吟诗苦，并与东阳减带回。","dynasty":"宋代","title":"次韵袁起岩常熟道中三绝句其二"}
{"author":"范成大","content":"暑候秋逾浊，江流晚更浑。瘴风如火焮，岚月似烟昏。城郭廪君国，山林妃子园。故人新判袂，得句与谁论。","dynasty":"宋代","title":"大热泊乐温，有怀商卿、德称"}
{"author":"范成大","content":"村村畦圃艺新区，处处田庐葺旧居。熟透晚梅红的皪，展开新箨翠扶疏。向来矜寡犹遗秉，此去污邪又满车。谁解续经如鲁史，为将连岁有年书。","dynasty":"宋代","title":"雨後田舍书事，再用前韵"}
{"author":"范成大","content":"覆雨翻云转手成，纷纷轻薄可怜生!天无寒暑无时令，人不炎凉不世情。栩栩算来俱蝶梦，喈喈能有几鸡鸣!冰山侧畔红尘涨，不隔瑶台月露清。","dynasty":"宋代","title":"请息斋书事"}
{"author":"范成大","content":"谁把柔条夹砌栽，压枝万朵一时开。为君也著诗收拾，题作西楼锦被堆。","dynasty":"宋代","title":"宝相花"}
{"author":"范成大","content":"小槛移秀色，端来媚禅房。道人不解饮，醺然醉天香。","dynasty":"宋代","title":"瑞香三首"}
{"author":"范成大","content":"清班合列大明宫，自要牛刀试一同。踏偏巉岩吾道在，莫将寻尺较穷通。毡车席帽各青春，花下骅骝一哄尘。离合飘零十霜露，咸阳客舍有诗人。可怜山县五斤手，不识王孙八斗才。君自扶摇有霄汉，从渠蜩鷃舞篙莱。","dynasty":"宋代","title":"次韵赵正之同年客中"}
{"author":"范成大","content":"滟滪如襆瞿唐深，鱼复阵图江水心。大昌盐船出巫峡，十日溯流无信音。","dynasty":"宋代","title":"夔州竹枝歌九首其八"}
{"author":"范成大","content":"行人莫笑田家小，门户虽低堪洒扫。大儿系驴桑树边，小儿拂席软胜毡。木臼新春雪花白，急炊香饭来看客：好人入门百事宜，今年不忧蚕麦迟！","dynasty":"宋代","title":"田家留客行"}
{"author":"范成大","content":"春秋兰菊殊调，南北马牛异方。心醉井蛙海若，眼空鹏海鸠枋。","dynasty":"宋代","title":"有叹二首"}
{"author":"范成大","content":"有赫题期盛，无疆嗣历昌。中兴归浚哲，重庆启元良。两亥开基远，三丁系统长。帝咨同物瑞，人卜降年祥。离日融双照，乾天秉少阳。晨昏周内寝，诗礼舜岩廊。极右辰居焕，心前火德光。与龄偕圣父，德寿协虚皇。铜律风占兑，瑶山乐奏商。蓂芳邻五位，菊色丽中央。视膳斑衣拱，传觞玉契将。宸枫霜献叶，仙桂月输香。薰炷争延祝，吟牋曷赞扬。形容仁与孝，步障有云章。","dynasty":"宋代","title":"东宫寿诗"}
{"author":"范成大","content":"飓母从来海若家，青天白地忽飞沙。烦将残暑驱除尽，只莫颠狂损稻花。","dynasty":"宋代","title":"大风"}
{"author":"范成大","content":"金杯潋灩晓妆寒，国色天香胜牡丹。白凤诏书来已暮，六宫铅粉半春阑。","dynasty":"宋代","title":"续长恨歌"}
{"author":"范成大","content":"万象闲无语，一蛩吟独哗。肃肃月浸树，满庭穠李花。风从月中来，吹我两鬓华。北斗声回环，南斗亦横斜。人生几良夜，吾行久天涯。离居隔江汉，何由寄疏麻。","dynasty":"宋代","title":"寒夜"}
{"author":"范成大","content":"厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教闲却剡溪船。","dynasty":"宋代","title":"丙午新正书怀十首"}
{"author":"范成大","content":"夜雨洗烦蒸，晓风荐清穆。云头聩铁山，日脚迸金瀑。暑涂一日凉，远客万事足。羁人正奔波，观者何陆续。翠盖立严妆，青裙行跣足。俗陋介南徼，物华入东蜀。竹萌苦已青，荔子酸犹绿。修芦密成篱，直柏森似纛。泥乾马蹄松，路坦亭堠速。暮投何人庄，窗户暗修竹。","dynasty":"宋代","title":"蚤晴发广安军，晚宿萍池村庄"}
{"author":"范成大","content":"不辞蛾化麦穗，叵忍秧浮浪花。儿孙汨汰护岸，翁媪扶携上车。","dynasty":"宋代","title":"苦雨"}
{"author":"范成大","content":"一丘乃中虚，洞穴四无碍。却略岩岫杳，黝纠石床怪。苍牛饮前池，丘罅灩微濑。雕锼具百巧，图画窘千态。哀湍写坏磴，冻雨湿空翠。疏梅照草棘，瘦竹拔蹊隧。当时闾阎子，目力在尘外。孤童藐难料，奇事疑有待。谁欤千金捐，来换把茅盖。不仙亦足豪，众垤皆垒块。我评北山游，胜绝此无对。玲珑讵可小，孰能为之大？","dynasty":"宋代","title":"自石林回过小玲珑，岩窦益奇，昔为富人吴氏"}
{"author":"范成大","content":"漏箭声中断角哀，界窗犹有月徘徊。心兵休为一蚊动，句法却从孤雁来。漱罢玉池甘似醴，梦余金鼓辩如雷。夜长展转添许事，推枕萧然一笑咍。","dynasty":"宋代","title":"睡觉"}
{"author":"范成大","content":"桂海冰天老岁华，直庐重上玉皇家。当年曾识青青鬓，惟有东墙一架花。","dynasty":"宋代","title":"淳熙五年四月二日，直宿玉堂，怀旧二绝句"}
{"author":"范成大","content":"前年银界接天迷，去岁金盘涌海低。漂泊相逢重一笑，秦淮东畔女墙西。","dynasty":"宋代","title":"中秋清晖阁静坐，因思前二年石湖、四明赏月"}
{"author":"范成大","content":"梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？","dynasty":"宋代","tags":"田园，写景，劳动，生活，组诗","title":"夏日田园杂兴"}
{"author":"范成大","content":"吹成一雪便吹残，风伯无端岂坐悭。夜报飞花平瓦垄，晓惊疏雨落檐间。休教冻解鱼龙水，更待诚通虎豹关。准拟姑苏台上看，春前三度老青山。","dynasty":"宋代","title":"次韵起岩喜雪"}
{"author":"范成大","content":"畏暑中夜起，出门月露清。晶荧卧银汉，错落低玉绳。网户闭妙香，石楼栖古灯。风从何处来？殿阁微凉生。桂旗俨不动，藻井生上征。榱楣共突兀，鬼物相枝撑。彭觥铁拄杖，磔磔栖燕惊。俗人岂解事，鼻息春雷鸣。大星送晓来，四窗炯微明。颢气澡肌骨，栩栩两腋轻。乘风欲归去，骖鸾羾青冥。郤恐方平知，浪得狡狯名。","dynasty":"宋代","title":"六月七日夜起坐殿庑取凉"}
{"author":"范成大","content":"朝霞不出门，暮霞行千里。今晨日未出，晓气散如绮。心疑雨再作，眼转云四起。我岂知天道，吴农谚云尔。古来占滂沱，说者类恢诡飞云走群羊，停云俗三稀。月当天毕宿，风自少女起。烂石烧成香，汗础润如洗。逐妇鸠能拙，穴居狸有智。蜉蝣强知时，蜥蜴与闻计。垤鸣东山鹳，堂审南柯蚁。或加阴石鞭，或议阳门闭。或云逢庚变，或自换甲始。行鹅与象龙，聚讼非一理。不如老农谚，响应捷如鬼。哦诗敢夸博，聊用醒午睡。","dynasty":"宋代","title":"晓发飞乌，晨霞满天，少顷大雨。吴谚云\"朝"}
{"author":"范成大","content":"旛胜丝丝雨，竹歌步步尘。一年新乐事，万里未归人。云薄竟悭雪，酒浓先受春。送寒东作近，惭愧耦耕身。","dynasty":"宋代","title":"鞭春微雨"}
{"author":"范成大","content":"再入庭闱再入山，偷闲百日了金丹。他年拔宅上升後，休道使亲忘我难。大道凝神术养形，形神俱炼始功成。劝君观妙还观徼，先作顽仙地上行。","dynasty":"宋代","title":"送苏秀才归永嘉"}
{"author":"范成大","content":"北垞南冈总是家，儿童随逐任驩哗。开尝腊尾蒸来酒，点数春头接过花。尽把园林蒙锦繡，多添门户锁烟霞。杖藜想被春风笑，扶却衰翁管物华。","dynasty":"宋代","title":"闰月四日石湖众芳烂漫"}
{"author":"范成大","content":"柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。","dynasty":"宋代","tags":"田园，春天，生活","title":"春日田园杂兴"}
{"author":"范成大","content":"洒洒沾巾雨，披披侧帽风。花燃山色里，柳卧水声中。石马立当道，纸鸢鸣半空。墦间人散後，乌鸟正西东。","dynasty":"宋代","tags":"清明节，写景","title":"清明日狸渡道中"}
{"author":"范成大","content":"春涨一篙添水面。芳草鹅儿，绿满微风岸。画舫夷犹湾百转。横塘塔近依前远。江国多寒农事晚。村北村南，谷雨才耕遍。秀麦连冈桑叶贱。看看尝面收新茧。","dynasty":"宋代","tags":"宋词三百首，田园，写景，抒情","title":"蝶恋花·春涨一篙添水面"}
{"author":"范成大","content":"斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。","dynasty":"宋代","tags":"田园，冬天，写雪","title":"冬日田园杂兴"}
{"author":"范成大","content":"十里西畴熟稻香，槿花篱落竹丝长，垂垂山果挂青黄。浓雾知秋晨气润，薄云遮日午阴凉，不须飞盖护戎装。","dynasty":"宋代","tags":"生活，乡村","title":"浣溪沙·江村道中"}
{"author":"范成大","content":"晚晴风歇。一夜春威折。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","tags":"宋词精选，梅花，怅惘，孤独","title":"霜天晓角·梅"}
{"author":"范成大","content":"杞菊垂珠滴露红，两蛩相应语莎丛。虫丝罥尽黄葵叶，寂历高花侧晚风。朱门巧夕沸欢声，田舍黄昏静掩扃。男解牵牛女能织，不须徼福渡河星。橘蠹如蚕入化机，枝间垂茧似蓑衣；忽然蜕作多花蝶，翅粉才乾便学飞。静看檐蛛结网低，无端妨碍小虫飞。蜻蜒倒挂蜂儿窘，催唤山童为解围。垂成穑事苦艰难，忌雨嫌风更怯寒。牋诉天公休掠剩，半赏私债半输官。秋来只怕雨垂垂，甲子无云万事宜。获稻毕工随晒谷，直须晴到入仓时。中秋全景属潜夫，棹入空明看太湖。身外水天银一色，城中有此月明无。新筑场泥镜面平，家家打稻趁霜晴；笑歌声里轻雷动，一夜连枷响到明。租船满载候开仓，粒粒如珠白似霜。不惜两钟输一斛，尚赢糠核饱儿郎。菽粟瓶罂贮满家，天教将醉作生涯。不知新滴堪篘未？细捣枨虀买鱠鱼，细捣枨虀卖脍鱼，西风吹上四腮鲈。雪松酥腻千丝缕，除却松江到处无。新霜彻晓报秋深，染尽青林作缬林。惟有橘园风景异，碧丛丛里万黄金。","dynasty":"宋代","tags":"田园，秋天，生活","title":"秋日田园杂兴"}
{"author":"范成大","content":"紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。","dynasty":"宋代","tags":"田园，生活，写景，食物","title":"晚春田园杂兴"}
{"author":"范成大","content":"休舞银貂小契丹，满堂宾客尽关山。从今嫋嫋盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。","dynasty":"宋代","tags":"离别","title":"鹧鸪天·休舞银貂小契丹"}
{"author":"范成大","content":"楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。","dynasty":"宋代","tags":"婉约，妇女，怀人","title":"秦楼月·楼阴缺"}
{"author":"范成大","content":"吴儿与君缘不薄，再骑竹马迎南郭。吴儿与君缘复浅，坐席才温旗脚转。东人赋重越吟悲，趣了兹段随朝鸡。胸奇百鍊当活国，君岂独私吴与越。鹤鸣樟桥猿夜啼，匈奴未灭家何为。功成他年归结屋，好在山花休斩竹。","dynasty":"宋代","title":"吴歈一首送丘宗卿自平江移会稽"}
{"author":"范成大","content":"积雪锢万瓦，云容如死灰。岂惟梅柳寒，小槽冰春醅。东风乃多事，仍将六花来。儿女晓翻饼，呵手把一杯。菘甲剪翠羽，韭黄㔃金钗。齿牙幸牢洁，对案心眼开。华年惜节物，况此霜鬓摧。如何千日病，三见寅杓回。旁人不堪忧，我心犹始孩。衰翁岂知道，痴绝忘形骸。化儿任恶剧，欢伯有奇怀。馀寒会退听，一笑当安排。","dynasty":"宋代","title":"立春大雪招亲友共春盘坐上作"}
{"author":"范成大","content":"雪花来无时，入春遂三作。冰柱冻不解，去地才一握。东风畏奇寒，未敢破梅萼。已僵员峤蚕，那问纥干雀。万径无行踪，扣户惊剥啄。故人竹叶舟，岁晚梦漂泊。自云饥所驱，岂不念丘壑。经谊金华省，文采石渠阁。平生百未试，墨绶嚇猿鹤。取舍一熊掌，得丧两蜗角。不嫌干进钝，俯仰无愧怍。低回簿书丛，万卷无处著。惜哉小举袖，负此不龟药。颇闻江皋县，讼简民气乐。政成松竹林，诂训缉家学。乃翁力菑畬，待子收播穫。三年此书出，众说眇萤爝。持归许窥观，慰我久离索。今朝云泼墨，霰雨纵横落。樯竿挽不住，帆峭北风恶。难忘昆弟语，易散清夜酌。匆匆别知赋，掩涕倚郛郭。","dynasty":"宋代","title":"重送伯卿"}
{"author":"范成大","content":"湖光明可鉴，山色净如沐。閒心惬旧观，愁眼快奇瞩。依然北窗下，凝尘满书簏。访我乌皮几，拂我青毡褥。荒哉赋远游，幸甚遂初服。老红饯馀春，众绿自幽馥。好风吹晚晴，斜照入疏竹。兀坐胎息匀，不觉清梦熟。","dynasty":"宋代","title":"三月十六日石湖书事三首其三"}
{"author":"范成大","content":"屋角静突兀，云气低鸿濛。残叶飐疏雨，孤花侧凄风。北窗午睡起，一笑万事空。无人共此意，莎阶咽微蛩。","dynasty":"宋代","title":"寿栎东斋午坐"}
{"author":"范成大","content":"腊中储蓄百事利，第一先舂年计米。群呼步碓满门庭，运杵成风雷动地。筛匀箕健无粞糠，百斛只费三日忙。齐头圆洁箭子长，隔箩耀日雪生光。土仓瓦龛分盖藏，不蠹不腐常新香。去年薄收饭不足，今年顿顿炊白玉。春耕有种夏有粮，接到明年秋刈熟。邻叟来观还叹嗟，贫人一饱不可赊。官租私债纷如麻，有米冬舂能几家。","dynasty":"宋代","title":"腊月村田乐府十首其一冬舂行"}
{"author":"范成大","content":"古传腊月二十四，灶君朝天欲言事。云车风马小留连，家有杯盘丰典祀。猪头烂热双鱼鲜，豆沙甘松粉饵团。男儿酌献女儿避，酹酒烧钱灶君喜。婢子斗争君莫闻，猫犬触秽君莫嗔。送君醉饱登天门，杓长杓短勿复云，乞取利市归来分。","dynasty":"宋代","title":"腊月村田乐府十首其三祭灶词"}
{"author":"范成大","content":"春前五日初更后，排门然火如晴昼。大家薪乾胜豆䕸，小家带叶烧生柴。青烟满城天半白，栖鸟惊啼飞格磔。儿孙围坐犬鸡忙，邻曲欢笑遥相望。黄宫气应才两月，岁阴犹骄风栗烈。将迎阳艳作好春，政要火盆生煖热。","dynasty":"宋代","title":"腊月村田乐府十首其六烧火盆行"}
{"author":"范成大","content":"质明奉祠今古同，吴侬用昏盖土风。礼成废彻夜未艾，饮福之馀即分岁。地炉火软苍朮香，饤盘果饵如蜂房。就中脆饧专节物，四座齿颊锵冰霜。小儿但喜新年至，头角长成添意气。老翁把杯心茫然，增年翻是减吾年。荆钗劝酒仍祝愿，但愿尊前且强健。君看今岁旧交亲，大有人无此杯分。老翁饮罢笑撚须，明朝重来醉屠苏。","dynasty":"宋代","title":"腊月村田乐府十首其八分岁词"}
{"author":"范成大","content":"乐天号达道，晚境犹作恶。陶写赖歌酒，意象颇沉著。谓言老将至，不饮何时乐。未能忘煖热，要是怕冷落。我老乃多戒，颇似僧律缚。閒心灰不然，壮气鼓难作。岂惟背声尘，亦自屏杯酌。日课数行书，生经一囊药。若使白公见，应讥太萧索。当否竟如何，我友试商略。","dynasty":"宋代","title":"读白傅洛中老病后诗戏书"}
{"author":"范成大","content":"塘水碧。仍带面尘颜色。泥泥縠纹无气力。东风如爱惜。恰似越来溪侧。也有一双鸂鶒。只欠柳丝千百尺。系船春弄笛。","dynasty":"宋代","title":"谒金门·塘水碧"}
{"author":"范成大","content":"太行巫峡费车舟，休向沧溟认一沤。日下冰山难把玩，雨中土偶任漂流。元无刻木牵丝技，但合收绳卷索休。惟有酒缸并饭甑，却须粳秫十分收。","dynasty":"宋代","title":"偶书"}
{"author":"范成大","content":"斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。","dynasty":"宋代","tags":"田园，冬天，写雪","title":"冬日田园杂兴"}
{"author":"范成大","content":"山灵知我厌尘土，唤起蛰雷鏖午暑。松风无力雨丝长，散作毵毵雪尘舞。岩前县溜珠帘倾，安得吹来添玉觥？诗成酒尽肠亦断，休唤佳人唱渭城。","dynasty":"宋代","title":"慈姥岩与送客酌别，风雨大至，凉甚。诸贤用"}
{"author":"范成大","content":"原田何莓莓，野水乱平楚。大堤少人行，谁与艺稷黍？独木且百岁，肮脏立水浒。当年识兵烬，见赦几樵斧？摩挲欲问讯，恨汝不能语。薄暮有底忙？沙头听鸣橹。","dynasty":"宋代","title":"荆渚堤上"}
{"author":"范成大","content":"鳌背飞来绀碧浮，人间还有小蓬丘。不须击水三千里，已压中天十二楼。羽驾旧曾将梦到，芝田今合为公秋。玉霄有客方东望，竟欲乘风驭气游。","dynasty":"宋代","title":"浙东参政寄示会稽蓬莱阁诗轴，次韵寄题"}
{"author":"范成大","content":"有客叩岩扃，无人管送迎。片云闲出岫，水月自空明。","dynasty":"宋代","title":"水月庵谒现老不值"}
{"author":"范成大","content":"不夜城中陆地莲，小梅初破月初圆。新年第一佳时节，谁肯如翁闭户眠？","dynasty":"宋代","title":"元夕"}
{"author":"范成大","content":"绿英吐弱线，翠叶抱修茎。矗如青旄节，草中立亭亭。根有却老药，鳞皴友松苓。长生不暇学，聊冀病身轻。","dynasty":"宋代","title":"紫荷车"}
{"author":"范成大","content":"壮岁故多病，老年知不堪。何须看公案，只此是真参。","dynasty":"宋代","title":"初秋二首"}
{"author":"范成大","content":"窗明似月晓光新，被暖如薰睡息匀。冲雨贩夫墙外过，故应嗤我是何人!","dynasty":"宋代","title":"枕上有感"}
{"author":"范成大","content":"石梁平波心，金刹驾岩腹。溪藤卷霜绘，山骨琢紫玉。东堂有嘉名，窈窕窗纱绿。落花扫无迹，蕉叶森似束。主人甚爱客，挽袖语陆续。冲雨出门去，役役媿童仆。","dynasty":"宋代","title":"祁门"}
{"author":"范成大","content":"大鹏上扶摇，南溟聒天沸。斥鴳有羽翼，意满蓬蒿里。不如附骥蝇，掣电抹荆蓟。谁云极么么，俛仰且万里。向来庭户间，决起不踰咫。飘飖托方便，意气乃如此。物生未可料，旦暮倘逢世。君看功名场，得失一交臂。","dynasty":"宋代","title":"古风上知府秘书二首其二"}
{"author":"范成大","content":"岁暮天涯客，黄昏蝙蝠飞。高楼人不到，小雨怯单衣。","dynasty":"宋代","title":"高楼曲"}
{"author":"范成大","content":"问讯东风几日来，冷烟寒雾锁池台。扫空积雪翻成雨，收尽残灯未见梅。夜饮厌厌非老伴，春阴漠漠是愁媒。谁能腰鼓催花信，快打凉州百面雷。","dynasty":"宋代","title":"元夕后连阴"}
{"author":"范成大","content":"静夜家家闭户眠，满城风雨骤寒天。号呼卖卜谁家子，想欠明朝粜米钱！","dynasty":"宋代","title":"夜坐有感"}
{"author":"范成大","content":"孤山山下小斜桥，客魂曾共暗香飘。五年不踏西湖路，想见黄昏清浅处。如今憔悴古江干，岂有幽芳伴倚栏。腊尽雪残春不至，坐令愁里眼长寒。霜棱未贷千林槁，门外风饕人欲倒。斟酌芳心正怯寒，有情真被无情恼。","dynasty":"宋代","title":"次韵子文探梅水西，春已深，犹未开。水西，"}
{"author":"范成大","content":"窈窕新堂好，委蛇夜直还。遥知欹帽发，正奈卷帘山。门外客姑去，窗前人对闲。谁能乌帽底，尘土涴朱颜？","dynasty":"宋代","title":"次韵赵德庄吏部休沐"}
{"author":"范成大","content":"綵胜金幡换物华，垂垂天意晚平沙。东君未破含春蕊，青女先飞剪水花。夜逐回风鸣瓦垄，晓成疏雨滴檐牙。朝暾不与同云便，烘作晴空万缕霞。","dynasty":"宋代","title":"春后微雪一宿而晴"}
{"author":"范成大","content":"江上西风动所思，又将清赏负东篱。年年客路黄花酒，日日乡心白雁诗。笼月秦淮无旧曲，驰烟钟阜有新移。人生笑口真稀阔，况值官忙闵雨时。","dynasty":"宋代","title":"重九独坐玉麟堂"}
{"author":"范成大","content":"巴东三峡数巫阳，山入西陵更郁苍。何以假为非确论，直疑溟涬弟高唐。","dynasty":"宋代","title":"假十二峰"}
{"author":"范成大","content":"满载清閒一棹孤，长风相送入仙都。莫愁怀抱无消豁，缥缈峰头望太湖。","dynasty":"宋代","title":"缥缈峰"}
{"author":"范成大","content":"北垞南冈总是家，儿童随逐任驩哗。开尝腊尾蒸来酒，点数春头接过花。尽把园林蒙锦繡，多添门户锁烟霞。杖藜想被春风笑，扶却衰翁管物华。","dynasty":"宋代","title":"闰月四日石湖众芳烂漫"}
{"author":"范成大","content":"梦魂翾蝶翅，鼻息吼鼍鼓。唤起治晓装，马嘶童仆语。汩泥溷凫鹜，惭愧黄鹄举。猥吟陬隅池，浪废桔槔圃。啼鹃撩客心，钩引著何许。请歌苏仙词，归耕一犁雨。","dynasty":"宋代","title":"次韵子文冲雨迓使者道闻子规"}
{"author":"范成大","content":"石鼎飕飕夜煮汤，乱拖芝术斗温凉。化儿幻我知何用？只与人间试药方。","dynasty":"宋代","title":"病中绝句"}
{"author":"范成大","content":"新郭门前见客舟，清涟浅浅抱城楼。六龙行在东南国，河若能神合断流。","dynasty":"宋代","title":"护龙河"}
{"author":"范成大","content":"茙葵烂紫终陋，嫣蔔蔫黄亦香。医俗剩延竹色，疗愁催拆萱房。","dynasty":"宋代","title":"初秋闲记园池草木"}
{"author":"范成大","content":"愚士繁俗如囚奴，至人遗形与化俱。纷纭觉梦不可辨，蘧蘧栩栩知谁欤？百年如泡亦如电，刚欲铸铁充门枢。列仙之臞堕山泽，一席三椽良有余。平生嶔巇百战勇，顿挫久已归夷途。光芒无用入诗句，青天白日轰雷车。松煤茧纸妙挥扫，芸香锦囊深贮储。紫露双瓶春夜醉，黄云一棱秋田租。谁能抟扶北溟海，政尔归卧南阳庐。鸿飞冥冥隔云雨，弋人可慕不可呼。","dynasty":"宋代","title":"次韵时叙赋乐先生新居"}
{"author":"范成大","content":"众峰攒壁立，中有路一线。攀援白云梯，食顷已天半。我本紫芝曲，误落青刍栈。向来脱新羁，恍已还旧观。花烟辞少城，暑雪对大面。来从太白西，更走三峨偏。风生两腋轻，泉吼四山眩。今晨第一程，莫叹舆仆倦。","dynasty":"宋代","title":"华严寺"}
{"author":"范成大","content":"休舞银貂小契丹，满堂宾客尽关山。从今嫋嫋盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。","dynasty":"宋代","tags":"离别","title":"鹧鸪天·休舞银貂小契丹"}
{"author":"范成大","content":"有赫题期盛，无疆嗣历昌。中兴归浚哲，重庆启元良。两亥开基远，三丁系统长。帝咨同物瑞，人卜降年祥。离日融双照，乾天秉少阳。晨昏周内寝，诗礼舜岩廊。极右辰居焕，心前火德光。与龄偕圣父，德寿协虚皇。铜律风占兑，瑶山乐奏商。蓂芳邻五位，菊色丽中央。视膳斑衣拱，传觞玉契将。宸枫霜献叶，仙桂月输香。薰炷争延祝，吟牋曷赞扬。形容仁与孝，步障有云章。","dynasty":"宋代","title":"东宫寿诗"}
{"author":"范成大","content":"碧城风物，有湖中天地。长笑义娥不停轨。记蟠桃枝上，金母嗔尝，回首处，还又三千岁矣。料仙人拊顶，曾授长生，名在云琼赐书里。懒上郁萧台，应厌高寒，飘然下，赤城游戏。且山泽留连作臞仙，不要管蓬莱海中尘起。","dynasty":"宋代","title":"洞仙歌"}
{"author":"范成大","content":"红粉团枝一万重，当年独自费东风。若为报答春无赖，付与笙歌鼎沸中。","dynasty":"宋代","title":"题张晞颜两花图二首其一繁杏"}
{"author":"范成大","content":"翬飞五级半空翔，指点楼栏说太皇。劫火不能侵愿力，岿然独似汉灵光。","dynasty":"宋代","title":"福胜阁"}
{"author":"范成大","content":"帝业虽天广，皇心本谷虚。神应游混沌，梦不返华胥。挍德难涯涘，铭功总绪余。谁能言大道，第入四坟书。","dynasty":"宋代","title":"太上皇帝灵驾发引挽歌词六首"}
{"author":"范成大","content":"尘埃波浪几东西，归去丹瓢挂杖藜。戊己炉中真造化，功成分我一刀圭。书剑飘然席未温，火云扑地暑烟昏。山黄水浊湖南路，竹月荷风忆范村。","dynasty":"宋代","title":"送遂宁何道士自潭湘归蜀"}
{"author":"范成大","content":"白苹有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟蒙云酿雪，浩荡风落雁。松篁渐清幽，猿鹤或悲怨。英英文章公，作舍锁葱蒨。峰俯前荣嶢，佳木秀诸院。穷搜发山骨，林立侍谈讌。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"日影穿云亦未浓，夜来疏雨洗清空。村前村后东风满，略数桃花一万重。断桥隤岸数家村，雨少晴多减涨痕。雪白鹅儿绿杨柳，日高犹自掩柴门。","dynasty":"宋代","title":"自阊门骑马入越城"}
{"author":"范成大","content":"闲随渠水来，偶到湖光里。仍呼水月舟，径度云锦地。谁云不解饮，我已荷香醉。湖阴玉婵娟，敻立红妆外。何须东阁梅，悠然自诗思。惊风入午暑，水竹有秋意。采菱不盈掬，兴与蒪鲈会。遥知新津宿，魂梦亦清丽。","dynasty":"宋代","title":"蜀州西湖"}
{"author":"范成大","content":"木磴鳞鳞滑带泥，微生欹侧寄枯藜。胡孙愁处我犹过，个里如今幸有梯。","dynasty":"宋代","title":"胡孙梯"}
{"author":"范成大","content":"浪将冠服衣猿狙，因病偷闲稍自如。时有好怀誇得句，略无情语怕回书。边城晏闭稀传箭，村巷春游未荷锄。迨此良辰公事少，天恩傥许赋归欤。","dynasty":"宋代","title":"病起初见宾僚时上疏丐祠未报"}
{"author":"范成大","content":"大芋高荷半亩阴，玉英危缀碧瑶簪。谁知一叶莲花面，中有将军剑戟心。","dynasty":"宋代","title":"大黄花"}
{"author":"范成大","content":"中秋月了又黄花，卯后新醅午后茶。别没工夫谭不二，文殊休更问毗耶。","dynasty":"宋代","title":"寄题西湖并送净慈显老三绝"}
{"author":"范成大","content":"先生有道抗浮云，拄颊看山意最真。霜鬓不堪痟首疾，翠蛾常作捧心颦。官如斯立蓝田小，家似渊明栗里贫。俯仰别来蓂荚换，祗今谁与话情亲？","dynasty":"宋代","title":"次胡经仲知丞赠别韵"}
{"author":"范成大","content":"酸风如箭莫凭阑，冻合横枝雪未乾。吴下得春元自晚，那堪天与十分寒。","dynasty":"宋代","title":"雪寒探梅"}
{"author":"范成大","content":"日斜犹畏暑，吏退合偷闲。霞散红绡薄，溪回碧玉弯。伴人惟羽扇，娱客欠风鬟。且复哦新句，相嘲饭颗山。","dynasty":"宋代","title":"次韵温伯纳凉"}
{"author":"范成大","content":"钻火巴东岸，摐金峡口船。束江崖欲合，漱石水多漩。卓午三竿日，中间一罅天。伟哉神禹迹，疏凿此山川。","dynasty":"宋代","title":"初入巫峡"}
{"author":"范成大","content":"冷落韶光谷雨寒，一年孤负倚阑干。欲知春色偏浓处，须向香风迳里看。","dynasty":"宋代","title":"简毕叔滋觅牡丹"}
{"author":"范成大","content":"四海飘蓬客舍边，几多云水与风烟。绝无膂力驱长辔，空有孤忠誓大川。参井忽随征马上，斗牛应挂故山前。亲交情话知何许，诗到天涯喜欲颠。","dynasty":"宋代","title":"施元光在昆山病中远寄长句次韵答之"}
{"author":"范成大","content":"问人何处是花蹊，香玉匀铺不见泥。莫怪山翁行步涩，更无空处著枯藜。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"柳外轻雷，催几阵、雨丝飞急。雷雨过、半川荷气，粉融香浥。弄蕊攀条春一笑，从教水溅罗衣湿。打梁州、箫鼓浪花中，跳鱼立。山倒影，云千叠。横浩荡，舟如叶。有采菱清些，桃根双楫。忘却天涯漂泊地，尊前不放闲愁入。任碧筒、十丈卷金波，长鲸吸。","dynasty":"宋代","title":"满江红（雨后携家游西湖，荷花盛开）"}
{"author":"范成大","content":"交游稀似晓来星，岁月飘如水上萍。桂海宦情诗可纪，吴山别恨酒难平。我今以病为欣戚，公合于时系重轻。安得故人来话旧，碧空日日暮云生。","dynasty":"宋代","title":"次韵谢郑少融尚书为寿之作"}
{"author":"范成大","content":"蘋芷迷烟路，莲舟忘却归。夜寒江水黑，风雨梦如飞。","dynasty":"宋代","title":"湘江怨"}
{"author":"范成大","content":"过溪无限翠屏开，大笑从教虎子猜。不独山中添故事，仍教题作小飞来。","dynasty":"宋代","title":"过虎溪"}
{"author":"范成大","content":"示我新诗卷，知君遁俗情。安流视巫峡，灰劫笑昆明。徽外夜弦语，瓮头春蚁生。蓝桥即仙窟，何况有云英。","dynasty":"宋代","title":"寄题商华叔心远堂用卷中韵"}
{"author":"范成大","content":"雨意蒸云暗夕阳，浓薰满院落花香。题诗弄笔北窗下，将此工夫报答凉。","dynasty":"宋代","title":"八月二十二日寓直玉堂，雨後顿凉"}
{"author":"范成大","content":"碧苇无思连天生，青山有情终日横。风声汹怒木朝拔，川气流光珠夜明。谁能坐守白头浪，我欲往骑金背鲸。俯仰之间抚四海，可怜步步愁江程。","dynasty":"宋代","title":"佛池口大风复泊"}
{"author":"范成大","content":"庐阜冈势断，江流漭相通。大孤如小冠，插入奫沦中。我欲蜕浊浪，往驭扬澜风。晃晃银色界，滢滢水晶宫。濯足望八荒，列宿罗心胸。客帆讵表驻，搔首苍烟丛。","dynasty":"宋代","title":"湖口望大孤"}
{"author":"范成大","content":"钻火巴东岸，摐金峡口船。束江崖欲合，漱石水多漩。卓午三竿日，中间一罅天。伟哉神禹迹，疏凿此山川。","dynasty":"宋代","title":"初入巫峡"}
{"author":"范成大","content":"好在驰烟路，平生载酒行。摧藏身久病，契阔岁频更。昨夜灯花晓，今朝稻把晴。出门新梦境，触目旧诗情。水远推篷眩，天宽倚柁惊。转湾添繂挽，罨岸并篙撑。舫后装儿女，舻前酌弟兄。醅香新麴嫩，茗味小春轻。红皱分霜果，黄蔫捻夕英。缬林疏露屋，朱阁静临城。桃坞论今昔，枫桥管送迎。山腰樵担动，木末酒旗明。竟日窑烟直，中流塔影横。数帆残照满，一笛暮江平。煞网枫边桁，牵罾柳际棚。岫云萦石住，田水穴堤鸣。过渡牛归速，穿篱犬吠狞。鱼寒犹作阵，雁远更闻声。急橹潮痕出，疏钟暝色生。邻翁欣问讯，逋客愧寒盟。一昨成归卧，于今负耦耕。生涯都塌飒，心曲漫峥嵘。猿鹤休多怨，菰蓴尚可羹。药囊吾厌苦，扶惫且班荆。","dynasty":"宋代","title":"阊门初泛二十四韵"}
{"author":"范成大","content":"雪溪清兴未渠阑，晚上西楼带月看。公子自贪低唱酒，肯来同对玉峰寒。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"乌逐山公噪，惊麕仰望疑。春林无一事，獝狘自生悲。","dynasty":"宋代","title":"题易元吉獐猿两图"}
{"author":"范成大","content":"植德千章茂，硎材百链刚。事功才止此，物理故难量。鴈序云天远，兰阶雨露芳。公无憾身後，人自惜堂堂。","dynasty":"宋代","title":"外舅挽词"}
{"author":"范成大","content":"万木垂垂欲改柯，根萌焦渴奈春何！晚来础汗南风壮，会有溪云载雨过。","dynasty":"宋代","title":"次韵汉卿舅即事"}
{"author":"范成大","content":"病夫心口相语，何日佳眠似渠？舒惨常随天气，关心窗暗窗明。日晏扶头未起，唤人先问阴晴。","dynasty":"宋代","title":"晓枕"}
{"author":"范成大","content":"腊前催唤主林神，玉树飞来不动尘。契阔西湖惭处士，飘零东阁似诗人。一天午梦空花碎，满地春愁月影新。扫净宣华藜藋迳，他年谁记石湖滨？","dynasty":"宋代","title":"新作官梅庄，移植大梅数十本绕之"}
{"author":"范成大","content":"潮到灵桥绿绕船，海边力穑屡丰年。淡青山色深黄稻，恰似胥门九月天。","dynasty":"宋代","title":"东门外观刈熟，民间租米船相衔入门，喜作二"}
{"author":"范成大","content":"碧湍漱白石，沄沄复汤汤。既为人所愚，安用尔许忙？我昔曾经过，重来已三霜。无事趼双足，奔走宁非狂。溪流到江平，翻笑客路长。岂不有岁晚，乞身还故乡。","dynasty":"宋代","title":"戏题愚溪"}
{"author":"范成大","content":"波惊石险夜喧雷，晓泊旗亭笑眼开。休问行人缘底瘦，适从百八十滩来。","dynasty":"宋代","title":"自宁国溪行至宣城，舟人云凡百八十滩"}
{"author":"范成大","content":"禅床初著小山屏，夜久秋凉枕席清。绕鬓飞蚊妨好梦，卧听檐雨入池声。","dynasty":"宋代","title":"寿栎堂枕上"}
{"author":"范成大","content":"仗下仪容笔下文。天风驾鹤住仙真。榴花三日迎端午，蕉叶千春纪诞辰。经国志，立朝身。暂烦高手活吴民。明朝莫遣书丹篆，怕引新符刻玉麟。","dynasty":"宋代","title":"鹧鸪天"}
{"author":"范成大","content":"园林随分有清凉，走遍人间梦几场。铁砚磨成双鬓雪，桑弧射得一绳麻。光阴画纸为棋局，事业看题检药囊。受用切身如此尔，莫于身外更乾忙。","dynasty":"宋代","title":"园林"}
{"author":"范成大","content":"清溪可怖亦可喜，造化于人真虐戏。轰雷卷雪鬓成丝，一掷平生来此试。险绝无双是乳滩，舟如滚石下高山。画楼正倚黄昏雨，岂识江间行路难！","dynasty":"宋代","title":"乳滩"}
{"author":"范成大","content":"舟前鹅羽映酒，塞上驼栈截肪。春工若与多叶，应入姚家雁行。","dynasty":"宋代","title":"园丁折花七品各赋一绝单叶御衣黄"}
{"author":"范成大","content":"残山狠石双虎卧，斧迹鳞皴中凿破。潭渊油油无敢唾，下有猛龙跧铁锁。自从分流注石门，西州粳稻如黄云。刲羊五万大作社，春秋伐鼓苍烟根。我昔官称劝农使，年年来激西江水。成都火米不论钱，丝管相随看蚕市。款门得得酹清尊，椒浆桂酒删膻荤。妄欲一语神岂闻？更愿爱羊如爱人","dynasty":"宋代","title":"离堆行"}
{"author":"范成大","content":"酒力欺朝寒，潮红上妆面。桃李漫同时，输了春风半。","dynasty":"宋代","title":"红梅"}
{"author":"范成大","content":"楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。","dynasty":"宋代","tags":"婉约，妇女，怀人","title":"秦楼月·楼阴缺"}
{"author":"范成大","content":"碧空无处泊同云，晴入荒园鸟雀驯。冰面小风池欲动，雪边浓日瓦如薰。尘容俗状长为客，冷蕊疏枝又作春。诗卷岂能生暖热，犯寒聊复恼比邻。","dynasty":"宋代","title":"雪晴呈子永"}
{"author":"范成大","content":"回看瘴岭已无忧，尚有严关限北州。裹饭长歌关外去，车如飞电马如流。","dynasty":"宋代","title":"严关"}
{"author":"范成大","content":"岁稔斋铃阒，年深屋塈摧。狸争雷瓦过，蚁化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"黟山郁律神仙宅，三十六峰雷雨隔。碧城栏槛偃双旌，笑挹浮丘为坐客。岩扉无锁昼长开，紫云明灭多楼台。云中仙驭参差是，肯为使君乘兴来。西昆巉绝不可至，东望蓬莱愁弱水。谁知芳草遍天涯，玉京只在珠帘底。他年麟阁上清空，却访旧游寻赤松。我亦从公负丹鼎，来斸砂床汲汤井。","dynasty":"宋代","title":"浮丘亭"}
{"author":"范成大","content":"卓笔峰前树作团，天平岭上石成关。绿阴匝地无人过，落日秋蝉满四山。","dynasty":"宋代","title":"自天平岭过高景庵"}
{"author":"范成大","content":"少年豪气合摧锋，青鬓朱颜万事慵。畴昔四愁无梦到，及时一笑有谁供。诗情饮兴如云薄，草色花光似酒醲。千里春心吟不尽，下楼分付晚烟钟。","dynasty":"宋代","title":"登西楼"}
{"author":"范成大","content":"梅雨暂收斜照明，去年无此一日晴。忽思城东黄篾舫，卧听打鼓踏车声。","dynasty":"宋代","title":"梅雨五绝"}
{"author":"范成大","content":"过尽巴东巫峡长，荆川鼓棹更茫茫。避风怕入三江口，乘月贪行百里荒。夜后逢人尽刀剑，古来踏地皆耕桑。可怜行路难如此，一簇寒芦尚税场！","dynasty":"宋代","title":"鲁家洑入沌"}
{"author":"范成大","content":"衿帨虞鳏后，诗书孟母邻。高怀琴意静，晚福诏恩新。自古悲风木，于今咏涧蘋。松铭无溢美，百世考坚珉。","dynasty":"宋代","title":"姚夫人挽歌词"}
{"author":"范成大","content":"海内交情两断金，一官分袂阻登临。书来恰值看云眼，梦往谁知共月心。道义只今无捷径，溪山依旧有清音。西风满棹蒲帆饱，秉烛相寻语夜深。","dynasty":"宋代","title":"寄溧阳陈朋元明府，约秋末过之"}
{"author":"范成大","content":"读书窗下一灯残，忽有诗来为暖寒。闻道扁舟春共载，雪云虽冷不相干。","dynasty":"宋代","title":"次韵孙长文泊姑苏馆"}
{"author":"范成大","content":"甘露凝成一颗冰，露穠冰厚更芳馨。夜凉将到星河下，拟共嫦娥斗月明。","dynasty":"宋代","title":"新荔枝四绝"}
{"author":"范成大","content":"冥凌分职大间关，辛苦行冬强作难。费尽无边风与雪，劣能供得一番寒。","dynasty":"宋代","title":"雪中苦寒戏嘲"}
{"author":"范成大","content":"弱骨千丝结，轻球万锦装。采云笼月魄，宝气绕星芒。檀点红娇小，梅妆粉细香。等闲三夕看，消费一年忙!","dynasty":"宋代","title":"万眼罗"}
{"author":"范成大","content":"岁已看成暮，身今未得归。风尘孤泪尽，霜露寸心违。南涧新流水，西山旧落晖。烟松应好在，宿草定成非。逝水方东去，浮云浪北飞。危魂先自断，不待更沾衣。","dynasty":"宋代","title":"十月朔客建业，不得与兄弟上冢之列，悲感成"}
{"author":"范成大","content":"赏心亭上再来游，烟月迷人独自愁。行到江边无去路，却随潮水过扬州。","dynasty":"宋代","title":"吊陈叔宝词"}
{"author":"范成大","content":"槐黄灯火困豪英，此去书窗得此生。学力根深方蒂固，功名水到自渠成。","dynasty":"宋代","title":"送刘唐卿户曹擢第西归"}
{"author":"范成大","content":"霜余好探梅消息。日日溪桥侧。不如君有似梅人。歌里工颦妍笑、两眉春。疏枝冷蕊风情少。却称衰翁老。从教来作静中邻。冷淡无言无笑、也无颦。","dynasty":"宋代","title":"虞美人（寄人觅梅）"}
{"author":"范成大","content":"岁踰耳顺俄七，年去古稀只三。从今莲叶巢稳，谁在槐柯战酣。脐下丹田休想，口边白醭罢参。渴饮饥餐困睡，是名真学瞿聃。","dynasty":"宋代","title":"次韵养正元日六言"}
{"author":"范成大","content":"鴈荡之山天下无，奔岸绝壑不可图。地灵境秀有人物，新安府丞今第一。纷纶草木变喧寒，竹节松心故凛然。穷山薄宦我无恨，识公大胜荆州韩。梅风涨溪绿如酒，晓插樯乌上南斗。只今广厦论唐虞，斟酌正须医国手。秀眉津津双颊丹，想看鸣佩翔九关。诸公倘欲持公议，莫遣此贤思故山。","dynasty":"宋代","title":"送通守林彦强寺丞还朝"}
{"author":"范成大","content":"汉阴无械可容机，岁晚功名一衲衣。槁木闲身随念懒，浮云幻事转头非。三彭已罢庚申守，五鬼从教乙丑归。富贵神仙两俱累，此心安处是真依。","dynasty":"宋代","title":"题漫斋壁"}
{"author":"范成大","content":"云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。知是紫云谁敢觅。满蹊桃李不能言，分付仙家君莫惜。","dynasty":"宋代","title":"玉楼春（牡丹）"}
{"author":"范成大","content":"更无云物起微阴，垄亩人家各好音。岁晚阳和归稻把，夜来霜力到枫林。儿童笑里丰年面，乌鸟声中落日心。酿秫炊粳都入手，胜拼腰脚办登临。","dynasty":"宋代","title":"上沙田舍"}
{"author":"范成大","content":"白葛乌纱称老农，溪南溪北水车风。稻头的皪粘朝露，步入明珠翠纲中。","dynasty":"宋代","title":"壬辰七月十六日侵晨真率会，石湖路中书事"}
{"author":"范成大","content":"莓苔风雨旧诗留，十七年前鬓未秋。岩桂拂云篁竹拱，树犹如此一搔头。","dynasty":"宋代","title":"高景庵读旧题有感"}
{"author":"范成大","content":"万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚兰时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。","dynasty":"宋代","title":"水调歌头"}
{"author":"范成大","content":"天生尤物元无种，万里巴村出青冢。高台望思台已荒，东风溪涨流水香。婵娟钟美空万古，翻使乡山多丑女。灸眉作瘢亦不须，人人有瘿如瓠壶。","dynasty":"宋代","title":"昭君台"}
{"author":"范成大","content":"春阴十日溪头暗，夜半西风雨脚收。但觉奔霆吼空谷，遥知万壑正争流。","dynasty":"宋代","title":"题画卷五首"}
{"author":"范成大","content":"玻璃江头春渌深，别时沄沄流到今。祗言日远易排遣，不道相思翻苦心。乌头可白我可去，菖花易青君易寻。人生若未免离别，不如碌碌无知音。","dynasty":"宋代","title":"玻璃江一首戏效陆务观作"}
{"author":"范成大","content":"峡山逼而峻，峡泉湍以碕。峡草如毨毛，峡树多樛枝。峡禽惟杜鹃，血吻日夜啼。峡马类黄狗，不能长鸣嘶。峡晓虎迹多，峡暮人迹稀。峡路如登天，猿鹤不敢梯。仆夫负嵎哭，我亦呻吟悲。悲吟不成章，聊赓峡哀诗。","dynasty":"宋代","title":"初入峡山效孟东野"}
{"author":"范成大","content":"病中心境两俱降，犹忆江湖白鸟双。一夜雨声鸣纸瓦，听成飞雪打船窗。","dynasty":"宋代","title":"病中绝句"}
{"author":"范成大","content":"氣壓伊吾一劍鸣，風生銅柱百蠻驚。君家自有堂堂陣，我欲周旋恐曳兵。","dynasty":"宋代","title":"和马少伊韻"}
{"author":"范成大","content":"春风动是隔年期，更对残花把一卮。少待和烟和月看，依稀犹似未开时。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"灩澦年年似马，太行日日摧车。笑中恐有义甫，泣里难防叔鱼。","dynasty":"宋代","title":"题请息斋六言"}
{"author":"范成大","content":"忘却下楼扶我谁，接䍦颠倒酒沾衣。贪看雪样满街月，不上篮舆步砌归。","dynasty":"宋代","title":"会散夜步"}
{"author":"范成大","content":"云台列像拱真人，野老犹夸建武春。不用剑锋能刜石，冰河一瞥已通神。","dynasty":"宋代","title":"光武庙"}
{"author":"范成大","content":"晚晴风歇。一夜春威折。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","tags":"宋词精选，梅花，怅惘，孤独","title":"霜天晓角·梅"}
{"author":"范成大","content":"嫩绿重重看得成。曲栏幽槛小红英。酴醾架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。","dynasty":"宋代","title":"鹧鸪天其三"}
{"author":"范成大","content":"强裁尺互答相思，两目眵昏腕力疲。牵率老夫令至此，门前犹说报书迟。","dynasty":"宋代","title":"喜收知旧书，复畏答，书二绝"}
{"author":"范成大","content":"闲随渠水来，偶到湖光里。仍呼水月舟，径度云锦地。谁云不解饮，我已荷香醉。湖阴玉婵娟，敻立红妆外。何须东阁梅，悠然自诗思。惊风入午暑，水竹有秋意。采菱不盈掬，兴与蒪鲈会。遥知新津宿，魂梦亦清丽。","dynasty":"宋代","title":"蜀州西湖"}
{"author":"范成大","content":"寒食花枝插满头，茜裙青袂几扁舟。一年一度游山寺，不上灵岩即虎丘。","dynasty":"宋代","title":"四时田园杂兴六十首其七"}
{"author":"范成大","content":"候管灰初動，條風已发春。萬靈歸化育，一氣驗平均。農事牛先示，人情蠖欲伸。忧哉漢疏廣，樽酒過嘉辰。","dynasty":"宋代","title":"立春"}
{"author":"范成大","content":"静极孤鸿响，寒疑万籁喑。眼花灯下字，髭断雪中吟。颇似偿前债，非关惜寸阴。可怜蝴蝶梦，翩作蠹书蟫。","dynasty":"宋代","title":"寒夜观雪"}
{"author":"范成大","content":"十步九吃蹶，百夫半蹒跚。豁然鸟道穷，努力造其巅。谓是岭头了，一峰复当前。既无反顾法，仰望心茫然","dynasty":"宋代","title":"荒口"}
{"author":"范成大","content":"佳晨出西郭，仰视天宇清。乐哉旷土怀，浩浩吞四溟。新涨忽勇退，篱落粘枯萍。风幡招客游，旷望隔苹汀。仆夫厉清深，竹舆竦亭亭。波翻石凿落，尚带蛟龙腥。华堂入松竹，德人占聚星。脱帽飞羽觞，颓放解天刑。时当行火令，草腐亦化萤。炎官纷陆梁，空飞赤云俜。遥知垄上耘，暴背愁白丁。兹游岂易得，未用叹沉冥。","dynasty":"宋代","title":"次韵庆充避暑水西寺"}
{"author":"范成大","content":"孤标元不斗芳菲，雨瘦风皴老更奇。压倒嫩条千万蕊，只消疏影两三枝。","dynasty":"宋代","title":"古梅"}
{"author":"范成大","content":"生憎行路与心违，又逐孤帆擘浪飞。吴岫涌云穿望眼，楚江浮月冷征衣。长歌悲似垂垂泪，短梦纷如草草归。若有一廛供闭户，肯将篾舫换柴扉！","dynasty":"宋代","title":"南徐道中"}
{"author":"范成大","content":"积雨条然晴，秀野若新沐。芳草径寸姿，中有不胜绿。萋萋路傍情，颇亦念幽独。驱马去不顾，断肠招隐曲。","dynasty":"宋代","title":"湘潭道中咏芳草"}
{"author":"范成大","content":"得得来题小隐诗，拂香萦柳画船移。湖边好景春犹未，须到秋清月满时。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"浩荡沙鸥久倦飞，摧颓枥马不胜鞿。官中风月常虚度，梦里关山或暂归。橘社十年霜欲饱，鲈江一雨水应肥。冷云著地塘蒲晚，谁为披蓑暖钓矶？","dynasty":"宋代","title":"有怀石湖旧隐"}
{"author":"范成大","content":"范村如荒村，一老雪垂领。高轩款门来，惊破雀罗静。披草出迎客，玉笋森秀整。短章虽寂寞，染指已尝鼎。归骖不可驻，晨昏思定省。","dynasty":"宋代","title":"次韵陈融甫支盐年家见赠二首"}
{"author":"范成大","content":"新春残春一梦间，梦中兀兀长闭关。今朝出门春已去，但见新笋齐屋山。作诗惜春聊复尔，春亦何能与人事？闲心如絮久沾泥，但爱日长添午睡。","dynasty":"宋代","title":"次韵时叙"}
{"author":"范成大","content":"碧城风物，有湖中天地。长笑义娥不停轨。记蟠桃枝上，金母嗔尝，回首处，还又三千岁矣。料仙人拊顶，曾授长生，名在云琼赐书里。懒上郁萧台，应厌高寒，飘然下，赤城游戏。且山泽留连作臞仙，不要管蓬莱海中尘起。","dynasty":"宋代","title":"洞仙歌"}
{"author":"范成大","content":"翠屏无路强攀缘，我与枯藤各半仙。不敢高声天阙近，人间漠漠但寒烟。","dynasty":"宋代","title":"山顶"}
{"author":"范成大","content":"官忙风月镇长閒，开遍香红酒尚寒。若要与花相领略，千岩随分有阑干。","dynasty":"宋代","title":"真瑞堂前丹桂其二"}
{"author":"范成大","content":"窗明窗暗篆烟馡，珍重晨光与夕晖。东院斋钟披被坐，南城严鼓岸巾归。几人霜滑骑朝马，何处灯残织晓机懒裹若承三昧力，始知忙里事俱非。","dynasty":"宋代","title":"丙午新正书怀十首"}
{"author":"范成大","content":"苔径弯环入，茅斋取次成。蔓花缘壁起，闲草上阶生。宿雨松篁色，新晴燕雀声。筒泉烹御米，聊共老僧倾。","dynasty":"宋代","title":"独游虎跑泉小庵"}
{"author":"范成大","content":"快晴似为酴醿計，急雨還妨燕子飞。","dynasty":"宋代","title":"残句：快晴似为酴醿計"}
{"author":"范成大","content":"日夜飞帆与跨鞍，阊门川陆路漫漫。人生自苦身余几，天色无情岁又寒。万事惟堪六如观，一杯莫信四并难。重阳虽过黄花少，尚有迟来玉雪团。","dynasty":"宋代","title":"阊门戏调行客"}
{"author":"范成大","content":"翠袖凌寒弄月明，梅花影下醉三更。一天风露谁惊觉，寂寞空杯缀落英。","dynasty":"宋代","title":"孟峤之家姬乞题扇"}
{"author":"范成大","content":"一笑憧憧雁鹜行，簿书堆里赋秋阳。心如坠絮沾泥懒，身似飞泉激石忙。雨後蹲鸱先稻熟，霜前浮蚁斗枨香。天涯节物遮愁眼，且复随乡便入乡。","dynasty":"宋代","title":"秋雨快晴，静胜堂席上"}
{"author":"范成大","content":"千骑同瞻白羽挥，惊尘一哄响金鞿。不知掣电弯弓过，但觉柳梢随箭飞。","dynasty":"宋代","title":"郊外阅骁骑剪柳"}
{"author":"范成大","content":"花竹萧骚小圃畦，官居翻似隐沦栖。巴山四合秋阳满，杜宇黄鹂相对啼。","dynasty":"宋代","title":"秭归郡圃绝句二首"}
{"author":"范成大","content":"丙夜清光些子见，儿童惊喜强雄夸。阑珊高兴应无几，恰似春残看落花。","dynasty":"宋代","title":"次韵龚养正中秋无月三首"}
{"author":"范成大","content":"古来禅窟锁岩扃，拂子崔嵬拄杖横。塔上佛光堂上月，莫言公案不分明。","dynasty":"宋代","title":"明月堂"}
{"author":"范成大","content":"携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。","dynasty":"宋代","tags":"同情，农民，贫困，生活","title":"雪中闻墙外鬻鱼菜者求售之声甚苦有感"}
{"author":"范成大","content":"血色凡花太俗生，花工新意染秋英。袍红太重鞓红浅，画不能摹句写成。","dynasty":"宋代","title":"真瑞堂前丹桂"}
{"author":"范成大","content":"婢喜蚊僵雾帐，儿嗔蜗篆风棂。兀坐鼻端正白，忘怀眼底常青。","dynasty":"宋代","title":"积雨作寒"}
{"author":"范成大","content":"帝业虽天广，皇心本谷虚。神应游混沌，梦不返华胥。挍德难涯涘，铭功总绪余。谁能言大道，第入四坟书。","dynasty":"宋代","title":"太上皇帝灵驾发引挽歌词六首"}
{"author":"范成大","content":"东君留恋一分春，蜂蝶阑珊燕子新。桃李无情空绿径，市桥杨柳送行人。","dynasty":"宋代","title":"送端言"}
{"author":"范成大","content":"青灯相对话儒酸，老去羁游自鲜欢。昨夜榕溪三寸雨，今朝桂岭十分寒。知心海内向来少，解手天涯良独难。一笑不须论聚散，少焉吾亦跨归鞍。","dynasty":"宋代","title":"送周直夫教授归永嘉"}
{"author":"范成大","content":"粥鱼吼罢鼓逢逢，卧听饥鼯上晓釭。一点斜光明纸帐，悟知檐雀已穿窗。","dynasty":"宋代","title":"宴坐庵"}
{"author":"范成大","content":"文书烟海困浮沉，不觉盘跚百病侵。偶问客年惊我老，忽闻莺语叹春深。今朝麦粒黄堪麪，几日秧田绿似针。除却一＊春雨足，眼前无物可关心。","dynasty":"宋代","title":"致一斋述事"}
{"author":"范成大","content":"菽粟瓶罂贮满家，天教将醉作生涯。不知新滴堪篘未，今岁重阳有菊花。","dynasty":"宋代","title":"四时田园杂兴六十首其四十六"}
{"author":"范成大","content":"牒诉缤纷塞瓮天，经年痴坐两三椽。出门纳纳乾坤大，依旧青山绕画船。","dynasty":"宋代","title":"将赴建康出城"}
{"author":"范成大","content":"落花流水浅深红，尽日帆飞绣浪中。桑眼迷离应欠雨，麦须骚杀已禁风。牛羊路杳千山合，鸡犬村深一径通。五柳能消多许地，客程何苦镇匆匆！","dynasty":"宋代","title":"余杭道中"}
{"author":"范成大","content":"食饱倦舆马，散策步前冈。意行踏芳草，萧艾蓊生香。春事甚寂寥，山桃带松篁。游蜂入菜花，此岂堪蜜房？今年蚕出迟，柘叶分寸长。好晴才数日，岁事未渠央。","dynasty":"宋代","title":"马鞍驿饭罢纵步"}
{"author":"范成大","content":"双竹轩窗听读书，垂天云翼要搏扶。与君只作三年别，射策东来过石湖。","dynasty":"宋代","title":"题杨子容扇"}
{"author":"范成大","content":"清猿泠泠鸣玉箫，三声两声高树梢。子母联拳传枝去，忽作哀厉长鸣号。天寒林深山石恶，行人举头双泪阁。雪涧琴心未足悲，须写峡中肠断时。","dynasty":"宋代","title":"八场平闻猿"}
{"author":"范成大","content":"白葛乌纱称老农，溪南溪北水车风。稻头的皪粘朝露，步入明珠翠纲中。","dynasty":"宋代","title":"壬辰七月十六日侵晨真率会，石湖路中书事"}
{"author":"范成大","content":"潘郎晓衾梦蘧蘧，舞马竟与融风俱。前驱炎官後热属，席卷不贷渊明庐。君家十年四立壁，震风凌雨啼妻孥。平生白眼盖九州，闭户不纳结驷车。清贫往往被鬼笑，付与一炬相揶揄。井垔木刊乌鼠赭，汝则暂戏吾何辜？天阙悠悠虎豹怒，叱阍上诉非良图。作诗聊复相料理，甑堕已破空踟蹰。浮生适来且适去，况此茅屋三间余。扫除劫灰得空阔，新月恰上东墙隅。幕天席地正可乐，为君鼓旗助歌呼。","dynasty":"宋代","title":"时叙火後，意不释然，作诗解之"}
{"author":"范成大","content":"避湿违寒不出门，一冬未省正冠巾。月从雪后皆奇夜，天向梅边有别春。秉烛登临空语旧，拥炉情味莫怀新。荣华势利输人惯，赢得尊前现在身。","dynasty":"宋代","title":"亲戚小集"}
{"author":"范成大","content":"佳节登临始此回，聊从晻霭望蓬莱。水分江北渡头去，风自海东潮外来。太白天寒犹带雪，十洲池暖已浮醅。一尊往＊发船鼓，我亦归帆相次开。","dynasty":"宋代","title":"立春日陪魏丞相登三江亭"}
{"author":"范成大","content":"海山之湫龙所宫，溅瀑下赴声琤琮。碧＊大士何许主？爱此匹练飞冥蒙。偶然宴坐百千劫，神力悲愿俱无穷。向来火云挟日走，沙煎日烂千山童。陆浑风高煽热属，泾川草肥闲雨工。万口嗷嗷叫此士，炉燎未吐诚先通。暮尘卷地羊角暗，朝霞横天鱼尾红。商羊摩霄鸢起舞，居然一澍歌年丰。人言佛陀入三昧，断取世界如旋蓬。指麾释梵骏奔走，况尔风伯并雷公。风骚老将亦赞喜，笔阵独扫诗坛空。嗟余啸咏不释手，一曲何啻歌三终。","dynasty":"宋代","title":"岁旱，邑人祷第五罗汉得雨，乐先生有诗，次"}
{"author":"范成大","content":"临分满意说离愁，草草无言祗泪流。船尾竹林遮县市，故人犹自立沙头。","dynasty":"宋代","title":"发合江数里，寄杨商卿诸公"}
{"author":"范成大","content":"夜雨洗烦蒸，晓风荐清穆。云头聩铁山，日脚迸金瀑。暑涂一日凉，远客万事足。羁人正奔波，观者何陆续。翠盖立严妆，青裙行跣足。俗陋介南徼，物华入东蜀。竹萌苦已青，荔子酸犹绿。修芦密成篱，直柏森似纛。泥乾马蹄松，路坦亭堠速。暮投何人庄，窗户暗修竹。","dynasty":"宋代","title":"蚤晴发广安军，晚宿萍池村庄"}
{"author":"范成大","content":"积雪锢万瓦，云容如死灰。岂惟梅柳寒，小槽冰春醅。东风乃多事，仍将六花来。儿女晓翻饼，呵手把一杯。菘甲剪翠羽，韭黄㔃金钗。齿牙幸牢洁，对案心眼开。华年惜节物，况此霜鬓摧。如何千日病，三见寅杓回。旁人不堪忧，我心犹始孩。衰翁岂知道，痴绝忘形骸。化儿任恶剧，欢伯有奇怀。馀寒会退听，一笑当安排。","dynasty":"宋代","title":"立春大雪招亲友共春盘坐上作"}
{"author":"范成大","content":"龙头高啄嗽飞流，玉醴甘浑乳气浮。扪腹煮泉烹斗胯，真成骑鹤上扬州。","dynasty":"宋代","title":"白云泉"}
{"author":"范成大","content":"海棠如雪殿春余。禽弄晚晴初。倦客长惭杜字，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。","dynasty":"宋代","title":"朝中措"}
{"author":"范成大","content":"一昨更调瑟，如闻欲赐环。途殚泣西狩，望绝起东山。华屋林霏惨，新阡草露班。春风埋玉泪，重为庚公潸。","dynasty":"宋代","title":"龙学尚书新安侯罗公挽词"}
{"author":"范成大","content":"微风不动敛涛湍，组练晶晶色界寒。斜照发挥犹未尽，月明残夜更来看。","dynasty":"宋代","title":"云间湖光亭"}
{"author":"范成大","content":"玉帛干戈汹并驰，孤臣叱驭触危机。关山无极申舟去，天地有情苏武归。汉月凌秋随使节，胡尘卷暑避征衣。国人渴望公颜色，为报褰帷入帝畿。","dynasty":"宋代","title":"洪景卢内翰使还入境，以诗迓之"}
{"author":"范成大","content":"蚤兆于凤卜，来嫔驷马车。夫君宜竹帛，子舍各诗书。露薤丹旌举，风杨组帐虚。空余彤管训，他日照乡闾。","dynasty":"宋代","title":"新安侯夫人俞氏挽词"}
{"author":"范成大","content":"倾坐东风百媚生。万红无语笑逢迎。照妆醒睡蜡烟轻。采蝀横斜春不夜，绛霞浓淡月微明。梦中重到锦官城。","dynasty":"宋代","title":"浣溪沙（烛下海棠）"}
{"author":"范成大","content":"下田戽水出江流，高垄翻江逆上沟。地势不齐人力尽，丁男长在踏车头。","dynasty":"宋代","title":"四时田园杂兴六十首其三十"}
{"author":"范成大","content":"方帽卫寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐·方帽卫寒"}
{"author":"范成大","content":"旧国风烟古，新凉瘴疠清。片云将客梦，微月照江声。细和悲秋赋，遥怜出塞情。荒山余阀阅，儿女擅嘉名。","dynasty":"宋代","title":"夜泊归舟"}
{"author":"范成大","content":"海内交情两断金，一官分袂阻登临。书来恰值看云眼，梦往谁知共月心。道义只今无捷径，溪山依旧有清音。西风满棹蒲帆饱，秉烛相寻语夜深。","dynasty":"宋代","title":"寄溧阳陈朋元明府，约秋末过之"}
{"author":"范成大","content":"瑞叶飞来麦已青，更烦膏雨发欣荣。东风不是厌滕六，却怕雪天容易晴。","dynasty":"宋代","title":"雪后雨作"}
{"author":"范成大","content":"脉脉惜佳夜，泠泠成浩歌。傥无诗句子，将奈月明何！露气蒙花重，风声入树多。清欢殊未办，桂影堕江波。","dynasty":"宋代","title":"夏夜"}
{"author":"范成大","content":"白云堆里白茅飞，香味芳辛胜五芝。揉叶煮泉摩腹去，全胜石髓畏风吹。","dynasty":"宋代","title":"玉虚观去宜春二十五里。许君上升时，飞白茅"}
{"author":"范成大","content":"合江亭前送我来，合江县裹别我去。江流好合人好乖，明日东西南北路。千里追随不忍归，一杯重把知何处？临岐心曲两茫然，但祝频书无别语。","dynasty":"宋代","title":"谭德称、杨商卿父子送余，自成都合江亭相从"}
{"author":"范成大","content":"朝天车马诏频催，斸得新汤未敢开。忽报猪龙掀宇宙，阿瞒虚读相书来。","dynasty":"宋代","title":"题开元天宝遗事"}
{"author":"范成大","content":"新堂燕雀喜，竹篱挂藤萝。崩奔风涛里，得此巢龟荷。西山效爽气，南浦供清波。会心不在远，容膝何须多。先生淮海俊，踏地尝兵戈。飘飘万里道，芒齿厌关河。风吹落下邑，楚语成吴哥。岂不有故国，荒桓鞠秋沙。无庸说当归，到处皆南柯。卜卷不我遐，一水明清罗。闭户长独佳，赖客剥啄何。曾令苍苔石，屐齿如蜂巢。","dynasty":"宋代","title":"贺乐丈先生南郭新居"}
{"author":"范成大","content":"手种湖边花百亩，东风日夜催归去。当年辛苦种花时，不道白头犹未归。君如肯过城南陌，但向水云红处觅。烦呼猿鹤问平安，当有畦丁解看客。我今江船亦欲东，橶迎枫桥成两翁。压枝万朵虽过尽，尚及巢龟莲叶中。","dynasty":"宋代","title":"送徐叔智运使奉祠归吴中"}
{"author":"范成大","content":"一丘乃中虚，洞穴四无碍。却略岩岫杳，黝纠石床怪。苍牛饮前池，丘罅灩微濑。雕锼具百巧，图画窘千态。哀湍写坏磴，冻雨湿空翠。疏梅照草棘，瘦竹拔蹊隧。当时闾阎子，目力在尘外。孤童藐难料，奇事疑有待。谁欤千金捐，来换把茅盖。不仙亦足豪，众垤皆垒块。我评北山游，胜绝此无对。玲珑讵可小，孰能为之大？","dynasty":"宋代","title":"自石林回过小玲珑，岩窦益奇，昔为富人吴氏"}
{"author":"范成大","content":"江纹圆复破，树色昏还明。连滩竹节稠，汹怒奔夷陵。石矶铁色顽，相望如奸朋。踞岸意不佳，当流势尤狞。山回水若尽，但见青竛竮。惨惨疑鬼寰，幽幽无人声。颠沛安危机，艰难古今情。俯窥得目眩，却立恐神惊。白云冒岩扉，下维玉虚庭。神仙坐阅世，应笑行人行。","dynasty":"宋代","title":"白狗峡"}
{"author":"范成大","content":"沐雨梳风有底忙，解鞍来宿赞公房。传闻三岭连天峻，未到王千已断肠。","dynasty":"宋代","title":"百丈山"}
{"author":"范成大","content":"浆家馈食槿为藩，酒市停骖竹庑门。红树亭亭栖晚照，黄茅杳杳被高原。饮溪有迹於菟过，掠草如飞朴渥翻。车轨如沟平地少，饱帆天镜忆江村。","dynasty":"宋代","title":"复自姑苏过宛陵，至邓步出陆"}
{"author":"范成大","content":"银竹方依檐住，瑶花又入帘窥。一白本怜麦瘦，重来庆为梅迟。","dynasty":"宋代","title":"再雪"}
{"author":"范成大","content":"残山狠石双虎卧，斧迹鳞皴中凿破。潭渊油油无敢唾，下有猛龙跧铁锁。自从分流注石门，西州粳稻如黄云。刲羊五万大作社，春秋伐鼓苍烟根。我昔官称劝农使，年年来激西江水。成都火米不论钱，丝管相随看蚕市。款门得得酹清尊，椒浆桂酒删膻荤。妄欲一语神岂闻？更愿爱羊如爱人","dynasty":"宋代","title":"离堆行"}
{"author":"范成大","content":"雪溪清兴未渠阑，晚上西楼带月看。公子自贪低唱酒，肯来同对玉峰寒。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"趠舶飞来不作难，红尘一骑笑长安。孙郎皱玉无消息，先破潘郎玳瑁盘。","dynasty":"宋代","title":"新荔枝四绝其四"}
{"author":"范成大","content":"易散浮云难再聚。遮莫相随百步。谁唤行人去。石湖烟浪渔樵侣。重别西楼肠断否。多少凄风苦雨。休梦江南路。路长梦短无寻处。","dynasty":"宋代","title":"惜分飞"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"晚色熹微煖似薰，儿童欢喜走相闻。无端星月照湿土，依旧山川生雨云。旅枕梦寒涔屋漏，征衫潮润冷炉熏。快晴信是行人愿，又恐田家曝背耘。","dynasty":"宋代","title":"没冰铺晚晴月出晓复大雨上漏下湿不堪其忧"}
{"author":"范成大","content":"祗有南风卷路尘，断无南客送车轮。故人合在潇湘见，却向潇湘别故人。","dynasty":"宋代","title":"深溪铺中二绝，追路寄呈元将、仲显二使君"}
{"author":"范成大","content":"莲炬光中月自圆，人情草草竞华年。最怜一夜旗亭鼓，能共钟声到客船。","dynasty":"宋代","title":"元夕泊舟霅川"}
{"author":"范成大","content":"唤渡牂牁瘴水滨，严关关外又逢春。神仙富贵俱何在，且作全家出岭人。","dynasty":"宋代","title":"施进之追路出严关，且写予真，戏题其上"}
{"author":"范成大","content":"东轩闻道有花开，痴坐三椽首谩回。纵得好晴犹懒看，那堪风雨揭天来。","dynasty":"宋代","title":"闻春远特丹盛开"}
{"author":"范成大","content":"更张聊欲亢吾宗，仁孝承家合至公。天发杀机那可料，正投阿武祸胎中。","dynasty":"宋代","title":"重读唐太宗纪其三"}
{"author":"范成大","content":"湖光明可监，山色净如沐。闲心惬旧观，愁眼快奇瞩。依然北窗下，凝尘满书簏。访我乌皮几，拂我青毡褥。荒哉赋远游，幸甚遂初服。老红饯余春，众绿自幽馥。好风吹晚晴，斜照入疏竹。兀坐胎息匀，不觉清梦熟。","dynasty":"宋代","title":"三月十六日石湖书事三首"}
{"author":"范成大","content":"经过扫轨但幽栖，巢稳林深寄一枝。栗里归来窗下卧，香山老去病中诗。东风马耳尘劳後，半夜鸡声睡熟时。俯仰平生尽尘迹，恰如腷膊几枰棋。","dynasty":"宋代","title":"丙午新正书怀十首"}
{"author":"范成大","content":"染根得灵药，无时不春风。倚阑与挂壁，相伴岁寒中。","dynasty":"宋代","title":"常春"}
{"author":"范成大","content":"两两莺啼何许。寻遍绿阴浓处。天气润罗衣，病起却忺微暑。休雨。休雨。明日榴花端午。","dynasty":"宋代","title":"如梦令其二"}
{"author":"范成大","content":"衡山紫盖连延处，一峰巉绝擎玉宇。汉家惮远不能到，寓祭灊山作天柱。我今卧游长揜关，却寓此石充灊山。形摹三尺气万仞，世间培塿何由攀？南州山骨服清淑，乳孽砂床未超俗。神奇都赋小峥嵘，雷雨飞来伴幽独。哦诗月明清夜阑，坐看高影横屋山。摩霄拂云政如此，吾言实夸谁敢删!","dynasty":"宋代","title":"天柱峰"}
{"author":"范成大","content":"回看瘴岭已无忧，尚有严关限北州。裹饭长歌关外去，车如飞电马如流。","dynasty":"宋代","title":"严关"}
{"author":"范成大","content":"收拾风烟锁翠微，乱山穷处结岩扉。青天不尽鸟飞尽，吴楚川原似衲衣。","dynasty":"宋代","title":"泉亭"}
{"author":"范成大","content":"珠渊玉水折方员，涌出双莲照酒边。压倒小湖三级草，增光后沼两重莲。苕华名字元相并，桃叶根株本自连。好把吴歈翻楚些，杨荷新曲胜当年。","dynasty":"宋代","title":"次韵袁起岩送示郡沼双莲图"}
{"author":"范成大","content":"北客开眉乐岁，东君著意华年。遮风藏雨晚云天。应怕杏梢红浅。不惜灯前放夜，从教雪后留寒。水晶帘箔万花钿。听彻南楼晓箭。","dynasty":"宋代","title":"西江月"}
{"author":"范成大","content":"岭北初程分外贪，惊心犹自怯晴岚。如何花木湘江上，也有黄茅似岭南。","dynasty":"宋代","title":"罗江"}
{"author":"范成大","content":"庄严福地守灵仙，不为人间计子钱。一掬斓斒光照眼，路傍馋隶枉流涎。","dynasty":"宋代","title":"金沙"}
{"author":"范成大","content":"燕寝香中暑气清，更烦云鬓插琼英。明妆暗麝俱倾国，莫与矾仙品弟兄。","dynasty":"宋代","title":"次王正之提刑韵谢袁起岩知府送末利二槛其二"}
{"author":"范成大","content":"夕阳尘土涨郊墟，六六峰头梦觉余。竹色唤人来下马，乱蝉深处有图书。","dynasty":"宋代","title":"范氏庄园"}
{"author":"范成大","content":"老来稍喜睡魔清，兀坐枯株听五更。萧索轮囷怜烛烬，飞扬跋扈厌蚊声。登高事了从教雨，刈熟人忙却要晴。莫教西成便无虑，大须浓日晒香秔。","dynasty":"宋代","title":"晓起闻雨"}
{"author":"范成大","content":"乌帽休冲九陌埃，瘦藤定约到秋回。龙湫鴈荡经行处，断取松风万壑来。","dynasty":"宋代","title":"送琴客许扬归永嘉"}
{"author":"范成大","content":"试倚枯藤似策云，堂阶微步小逡巡。忽逢岩桂新抽叶，屈指黄紬睡一春。","dynasty":"宋代","title":"春晚初出西楼"}
{"author":"范成大","content":"非冈非岭复非坡，黄鹄不度吾经过。妻孥下行啼且笑，联手相携如踏歌。风吹汗乾人力尽，屐齿与石方相磨。钻天三里似千里，四十八盘将奈何。","dynasty":"宋代","title":"钻天三里"}
{"author":"范成大","content":"嫩绿重重看得成。曲栏幽槛小红英。酴醾架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。","dynasty":"宋代","title":"鹧鸪天其三"}
{"author":"范成大","content":"新城果园连灢西，枇杷压枝杏子肥半青半黄朝出卖，日午买盐沽酒归。","dynasty":"宋代","title":"夔州竹枝歌九首"}
{"author":"范成大","content":"五杂俎，同心结。往复来，当窗月。不得已，话离别。","dynasty":"宋代","title":"五杂俎"}
{"author":"范成大","content":"马蹄尘扑。春风得意笙歌逐。款门不问谁家竹。只拣红妆，高处烧银烛。碧鸡坊里花如屋。燕王宫下花成谷。不须悔唱关山曲。只为海棠，也合来西蜀。","dynasty":"宋代","title":"醉落魄（海棠）"}
{"author":"范成大","content":"女僮流汗逐毡軿，云在淮乡有父兄。屠婢杀奴官不问，大书黥面罚犹轻。","dynasty":"宋代","title":"清远店"}
{"author":"范成大","content":"杏园耆旧如晨星，白头相对眼故青。奉常礼乐照东蜀，十年清名留汉廷。蜀人减估天恩厚，高议清阴犹记否？迩来闻道更蠲除，此段始终君一手。归见岷峨无愧词，父老笑迎还叹咨。贾生未可去宣室，屯膏一州谁谓宜。魏阙江湖关出处，招头不用催鸣橹。遥知梦境尚京尘，哑吒满船闻鲁语。","dynasty":"宋代","title":"送同年朱师古龙图赴潼川"}
{"author":"范成大","content":"窗明窗暗篆烟馡，珍重晨光与夕晖。东院斋钟披被坐，南城严鼓岸巾归。几人霜滑骑朝马，何处灯残织晓机懒裹若承三昧力，始知忙里事俱非。","dynasty":"宋代","title":"丙午新正书怀十首"}
{"author":"范成大","content":"贯生名压汉公卿，自古逢雠不反兵。仇虏滔天无敢动，柏乡空溷迫人名。","dynasty":"宋代","title":"柏乡"}
{"author":"范成大","content":"自将吴津骑，谁婴泰一锋。旄头连夜落，京观隔江封。舞武三成备，书文九译重。修攘遗策在，嗣圣续车攻。","dynasty":"宋代","title":"太上皇帝灵驾发引挽歌词六首"}
{"author":"范成大","content":"小麦青青大麦黄，原头日出天色凉。姑妇相呼有忙事，舍後煮茧门前香。缲车嘈嘈似风雨，茧厚丝长无断缕。今年那暇织绢著，明日西门卖丝去。","dynasty":"宋代","title":"缲丝行"}
{"author":"范成大","content":"波娇鬓袅。中隐堂前人意好。不奈春何。拚却轻寒透薄罗。剪梅新曲。欲断还联三叠促。围坐风流。饶我尊前第一筹。","dynasty":"宋代","title":"减字木兰花其三"}
{"author":"范成大","content":"斜日低山片月高，睡余行药绕江郊。霜风捣尽千林叶，闲倚筇枝数鹳巢。炙背檐前日似烘，暖醺醺后困蒙蒙。过门走马何官职，侧帽笼鞭战北风！屋上添高一把茅，密泥房壁似僧寮。从教屋外阴风吼，卧听篱头响玉箫。松节然膏当烛笼，凝烟如墨暗房栊；晚来拭净南窗纸，便觉斜阳一倍红。乾高寅缺筑牛宫，巵酒豚蹄酹土公。牯牸无瘟犊儿长，明年添种越城东。放船开看雪山晴，风定奇寒晚更凝。坐听一篙珠玉碎，不知湖面已成冰！拨雪挑来踏地菘，味如蜜藕更肥醲。朱门肉食无风味，只作寻常菜把供。榾柮无烟雪夜长，地炉煨酒暖如汤。莫嗔老妇无盘飣，笑指灰中芋栗香。煮酒春前腊后蒸，一年长飨瓮头清。廛居何似山居乐，秫米新来禁入城。黄纸蠲租白纸催，皂衣旁午下乡来。长官头脑冬烘甚，乞汝青钱买酒回。探梅公子款柴门，枝北枝南总未春；忽见小桃红似锦，却疑侬是武陵人。村巷冬年见俗情，邻翁讲礼拜柴荆。长衫布缕如霜雪，云是家机自织成。","dynasty":"宋代","tags":"田园，冬天，写雪","title":"冬日田园杂兴"}
{"author":"范成大","content":"梦里何人歌式微，觉来石友在书帷。郑环信美非吾宝，赵璧犹全任汝归。渴水双蟾窥海阔，出云孤月照星稀。好将自草三千牍，莫与昆蜉作钓矶。","dynasty":"宋代","title":"复以蟾砚归龚养正"}
{"author":"范成大","content":"积庆今如许，生儿得宁馨。轲亲躬授教，韦子世传经。寿斝明卿月，安舆拱使星。市桥何处在，梦断一溪青。","dynasty":"宋代","title":"故太夫人章氏挽词二首其二"}
{"author":"范成大","content":"瑶姬家山高插天，碧丛奇秀古未传。向来题目经楚客，名字径度岷峨前。是邪非邪莽谁识？乔林古庙常秋色。暮去行雨朝行云，翠帷瑶席知何人？峡船一息且千里，五两竿头见幡尾。仰窥仙馆至今疑，行人问讯居人指。千年遗恨何当申，阳台愁绝如荒村。高唐赋里人如画，玉色頩颜元不嫁。後来饥客眼长寒，浪传乐府吹复弹。此事牵连到温洛，更怜尘有无间。君不见天孙住在银涛许，尘间犹作儿女语。公家春风锦瑟傍，莫为此图虚断肠。","dynasty":"宋代","title":"韩无咎检详出示所赋陈季陵户部巫山图诗，仰"}
{"author":"范成大","content":"嫩绿重重看得成。曲栏幽槛小红英。酴醾架上蜂儿闹，杨柳行间燕子轻。春婉娩，客飘零。残花浅酒片时清。一杯且买明朝事，送了斜阳月又生。","dynasty":"宋代","title":"鹧鸪天其三"}
{"author":"范成大","content":"声闻与色尘，普以妙香薰。昔汝来迷我，今吾却戏君。","dynasty":"宋代","title":"十月二十六日三偈"}
{"author":"范成大","content":"莫将綵笔寄朝云，红泪罗巾隔路尘。说与东风无限恨，倩风吹断去年春。","dynasty":"宋代","title":"题传记二首其一"}
{"author":"范成大","content":"忍寒索句踏霜行，刮面风来须结冰。倦仆触屏呼不应，梅花影下一窗灯。","dynasty":"宋代","title":"寒夜独步中庭"}
{"author":"范成大","content":"甲观秋弥月，前星蚤丽天。君亲重庆日，家国中兴年。英武神机远，温文德宇全。攡章森曲则，会道极高坚。俭宝躬安履，仁端性自然。渊溃澄有量，海润浃无边。五学临函丈，三朝拱邃延。颂声敷政久，喜色问安还。铜律谐初度，桑弧绝旧传。菊催重九近，梅占小春先。戏彩猗猗殿，宣杯玳瑁筵。青宫千亿寿，长对两宫前。","dynasty":"宋代","title":"东宫寿诗"}
{"author":"范成大","content":"霜痕如雨沁东郊，乐岁家家一把茅。故国丘陵多麦垄，新晴篱落有梅梢。小山何在应招隐，北岭如今已献嘲。归计未成聊琢玉，飘颻风袖作推敲。","dynasty":"宋代","title":"晨出蒋山道中"}
{"author":"范成大","content":"东风本是繁华主，天地元无著愁处。诗人多事惹闲情，闲门自造愁如许。病翁老矣痴复顽，风前一笑春无边。糟床夜鸣如落泉，一杯正与人相关。","dynasty":"宋代","title":"陆务观作春愁曲悲甚，作诗反之"}
{"author":"范成大","content":"常山多清溪，玉山富乔木。行色郁苍然，颇亦慰愁目。梅花隔篱见，珑璁照茅屋。晚来风刮地，想见飘香玉。","dynasty":"宋代","title":"玉山道中"}
{"author":"范成大","content":"屈膝铜铺昼掩关，薰炉谁伴夕香寒。秋来合有相思字，会待风前片叶看。","dynasty":"宋代","title":"戏赠少梁"}
{"author":"范成大","content":"古传腊月二十四，灶君朝天欲言事。云车风马小留连，家有杯盘丰典祀。猪头烂热双鱼鲜，豆沙甘松粉饵团。男儿酌献女儿避，酹酒烧钱灶君喜。婢子斗争君莫闻，猫犬触秽君莫嗔。送君醉饱登天门，杓长杓短勿复云，乞取利市归来分。","dynasty":"宋代","title":"腊月村田乐府十首其三祭灶词"}
{"author":"范成大","content":"飞鸿衔子谩粉粉，万里西游始识真。不管吴霜微点鬓，来看蜀锦烂争春。倚阑定有司花女，秉烛仍留主夜神。异县赏心谁与共，故人新作坐中宾。","dynasty":"宋代","title":"新作景亭，程咏之提刑赋诗，次其韵"}
{"author":"范成大","content":"十步九吃蹶，百夫半蹒跚。豁然鸟道穷，努力造其巅。谓是岭头了，一峰复当前。既无反顾法，仰望心茫然","dynasty":"宋代","title":"荒口"}
{"author":"范成大","content":"红尘宝马碧湖船，一梦如今费十年。却照清溪寻绿鬓，但余衰雪雨萧然。","dynasty":"宋代","title":"去年过弋阳访赵恂道通判，话西湖旧游，因题"}
{"author":"范成大","content":"东风半夜度关山。和雪到阑干。怪见梅梢未暖，情知柳眼犹寒。青丝菜甲，银泥饼饵，随分杯盘。已把宜春缕胜，更将长命题幡。","dynasty":"宋代","title":"朝中措（丙午立春大雪，是岁十二月九日丑时立春）"}
{"author":"范成大","content":"一帘芳树绿葱葱，胡蝶飞来觅绮丛。雪白荼蘼红宝相，尚携春色见薰风。","dynasty":"宋代","title":"初夏三绝呈游子明、王仲显"}
{"author":"范成大","content":"噩梦惊回晓枕寒，青灯犹照药炉边。纸窗弄色如胧月，又了浮生一夜眠。","dynasty":"宋代","title":"诺惺庵枕上"}
{"author":"范成大","content":"镂冰影里百千光，剪彩球中一万窗。不是齐人夸管晏，吴中风物竟难双。","dynasty":"宋代","title":"吴灯两品最高"}
{"author":"范成大","content":"前山后山梅子雨，屯云日夜相吞吐。长林绝壑望不到，时有樵归说逢虎。奔溪朝来忽怒涨，夹岸柳梢馀尺许。屋头未放浓岚散，苦忆清风汎琼宇。客行落此乱山中，但欲寻人诉羁旅。比邻邂逅得清士，眉宇津津佳笑语。杯行起舞出新句，我气已衰聊复鼓。明年与君杭太湖，扁舟踏浪不踏土。沉沉玉柱閟仙扃，矫矫虹梁浮水府。目力无穷天不尽，却笑向来谁缚汝。","dynasty":"宋代","title":"次温伯用林公正刘庆充倡和韵"}
{"author":"范成大","content":"峡江饶暗石，水状日千变。不愁滩泷来，但畏濆淖见。人言盘涡耳，夷险顾有间。仍于非时作，未可一理贯。安行方熨縠，无事忽翻练。突如汤鼎沸，翕作茶磨旋。势迫中成洼，怒霁外始晕。已定稍安慰，儵作更惊眩。漂漂浮沫起，疑有潜鲸噀。勃勃骇浪腾，复恐蛰鳌拚。篙师瞪褫魄，滩户呀雨汗。逡巡怯大敌，勇往决鏖战。幸免与斋入，还忧似蓬转。惊呼招竿折，奔救竹笮断。九死船头争，万苦石上牵。旁观兢薄冰，撇过捷飞电。前余叱双来，山险固尝偏。今者击橶誓，岂复惮波面。澎澎三峡长，澎澎一苇乱。既微掬指忙，又匪科头慢。天子赐之履，江神敢吾玩？但催叠鼓轰，往助双橹健。","dynasty":"宋代","title":"刺濆淖"}
{"author":"范成大","content":"玉枝横斜照清空，纤手捻香口口公。水部无人广平去，後来我辈犹情锺。谁喷昭华送愁绝，叫云三弄怨斜月。径须踏雪问前村，莫待马蹄如踣铁。春风压尽百花桥，尊前仍有董娇娆。惜无楚客歌成雪，空有萧郎眼似刀。","dynasty":"宋代","title":"次韵唐子光席上赏梅"}
{"author":"范成大","content":"五月五日岚气开，南门竞船争看来。云安酒浓麴米贱，家家扶得醉人回。","dynasty":"宋代","title":"夔州竹枝歌九首"}
{"author":"范成大","content":"雪溪清兴未渠阑，晚上西楼带月看。公子自贪低唱酒，肯来同对玉峰寒。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"寂寥人在晓鸡窗，苦忆花前续断肠。全树折来应不惜，君家真色自生香。","dynasty":"宋代","title":"从巨济乞蜡梅"}
{"author":"范成大","content":"節物陰涔裏，人情冷淡中。百夏尋老大，一笑屬兒童。雪意愁飢雀，風聲入斷鸿。新衣滿閭巷，終日自西東。","dynasty":"宋代","title":"元日奉呈項丈諸生"}
{"author":"范成大","content":"万杉离立翠云幢，嫋嫋稀闻晚吹香。山下行人尘扑面，谁知世界有清凉？","dynasty":"宋代","title":"径山倾盖亭"}
{"author":"范成大","content":"独眠被出圭角，晏起帐承隙光。一老绸缪牖户，几人颠倒衣裳。","dynasty":"宋代","title":"枕上六言二首其二"}
{"author":"范成大","content":"病後天魔不战降，梦中千顷白鸥江。心空境寂声尘尽，却爱秋蝇扑纸窗。","dynasty":"宋代","title":"放下庵即事三绝"}
{"author":"范成大","content":"租船满载候开仓，粒粒如珠白似霜。不惜两钏输一斛，尚赢糠覈饱儿郎！","dynasty":"宋代","title":"四时田园杂兴"}
{"author":"范成大","content":"污泥汨峻阪，狠石卧中路。睥睨无敢前，趑趄屡却顾。长绳引篮舆，前挽後推去。吏士更叫号，作气欲飞度。颠坠较分寸，商略营蹞步。须臾气亦竟，一一汗如雨。","dynasty":"宋代","title":"土门"}
{"author":"范成大","content":"政尔荣枯卫涩，刚云人厄天穷。归咎四冲临岁，乞怜九曜过宫。","dynasty":"宋代","title":"甲辰人日病中，吟六言六首以自嘲"}
{"author":"范成大","content":"借马巫山县，盘舟掉石滩。梅肥朝雨细，茶老暮烟寒。门对高唐起，江从灩澦难。流堆三尺在，旅梦一枝安。","dynasty":"宋代","title":"巫山县"}
{"author":"范成大","content":"弱骨千丝结，轻球万锦装。采云笼月魄，宝气绕星芒。檀点红娇小，梅妆粉细香。等闲三夕看，消费一年忙!","dynasty":"宋代","title":"万眼罗"}
{"author":"范成大","content":"食罢雨方作，起行泥已深。伴愁多楚些，吟病独吴音。莫怨马蹄滑，须愁蚕事侵。梅黄时节是，未可决晴阴。","dynasty":"宋代","title":"公安渡江"}
{"author":"范成大","content":"二士共谈碑上法，千僧同酌沼中泉。法门泉味知多少，水桶绳头一串穿。","dynasty":"宋代","title":"妙喜泉"}
{"author":"范成大","content":"壮岁喜新凶物，老来惜旧年华。病後都卢不问，家人时换瓶花。","dynasty":"宋代","title":"甲辰人日病中，吟六言六首以自嘲"}
{"author":"范成大","content":"船旗衮衮径长淮，汴口人看拨不开。昨夜南风浪如屋，果然双节下天来。","dynasty":"宋代","title":"渡淮"}
{"author":"范成大","content":"一帘芳树绿葱葱，胡蝶飞来觅绮丛。雪白荼蘼红宝相，尚携春色见薰风。","dynasty":"宋代","title":"初夏三绝呈游子明王仲显其二"}
{"author":"范成大","content":"浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。","dynasty":"宋代","tags":"婉约，妇女，怀人","title":"秦楼月·浮云集"}
{"author":"范成大","content":"峡之西，逐之东，更无平地二千里，惟有高山三万重。不知谁人凿混沌，独此融结何其工我本江吴弄水月，忽来踏偏西南峰。不知尘界在何许？但怪星辰浮半空。直疑飞入蝶梦境，此岂应有人行踪？今朝平远见城郭，去是东川军府雄。原田坦若看掌上，沙路净如行镜中。芋区粟垄润含雨，楮林竹径凉生风。将士懽呼马蹄快，康庄直与锦里通。关年崎岖得夷路，一笑未暇怜飘蓬。","dynasty":"宋代","title":"逐宁府始见平川，喜成短歌"}
{"author":"范成大","content":"笑看收云卷雨忙，沉沉宫树纳空光。夜长来伴玉堂宿，天近似闻丹桂香。鳷鹊楼栏浮瑞气，凤凰城阙带新凉。遥知胜绝西园会，也忆车公对举觞。","dynasty":"宋代","title":"己丑中秋寓宿玉堂，闻沈公雅大卿、刘正夫户"}
{"author":"范成大","content":"蚤兆于凤卜，来嫔驷马车。夫君宜竹帛，子舍各诗书。露薤丹旌举，风杨组帐虚。空余彤管训，他日照乡闾。","dynasty":"宋代","title":"新安侯夫人俞氏挽词"}
{"author":"范成大","content":"岁稔齐铃间，年深屋塈摧。狸争雷瓦过，暟化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"狡窟空来四十年，沿江犹自少炊烟。茫茫旷土无人问，芦荻春深绿满川。","dynasty":"宋代","title":"澧江渔舍"}
{"author":"范成大","content":"大滩石如林，小滩石如櫱。微生抛掷过，两桨砉将割。一滩复一滩，食顷经七八。崎岖幸脱免，已足凋鬓发。我家五湖船，镜面贴天阔。行迷勿浪远，归欤泛花月。","dynasty":"宋代","title":"浮梁"}
{"author":"范成大","content":"苍筠如苍玉，乡是涧壑姿。朅来西窗下，死生付污泥。虫缘有病叶，土瘦无新枝。太阳岂我偏，檐影为蔽亏。昔如松柏独，今作蒲柳衰。暮夜风雨急，岁晏谁与归。","dynasty":"宋代","title":"秋日杂兴六首其五"}
{"author":"范成大","content":"五杂俎，绶若若。往复来，大车铎。不得已，去丘壑。","dynasty":"宋代","title":"再赋五杂"}
{"author":"范成大","content":"埂外新陂绿，冈头宿烧红。裹鱼蒸菜把，馈鸭锁筠笼。酒侣晨相命，歌场夜不空。土风并节物，不与故乡同。","dynasty":"宋代","title":"南塘寒食书事"}
{"author":"范成大","content":"煖日黄金柳，光风白玉梅。门阑开寿域，人物满春台。","dynasty":"宋代","title":"代门生作立春书门贴子诗四首其一"}
{"author":"范成大","content":"蜩鷃鹏鶤任过前，壶中春色瓮中天。朝来兀兀三杯後，且作人间有漏仙。","dynasty":"宋代","title":"题醉道士图"}
{"author":"范成大","content":"忆昔北征秋遇雪，穹庐苦寒不堪说。飞花如席暗燕然，把酒悲歌度佳节。胡儿馆客类西河，鐍户不容浮蚁泄。当时已分餐毡莩，宁复梦游炎岭热。忽逐梅花行万里，又与故山轻话别。天公恐我愁瘴雾，十日号风吹石裂。同云乃肯度严关，一夜玉峰高巀嵲。老榕蓊密最先缟，稚竹枵虚时一折。须知桂海接蓬瀛，满目三山白银阙。不管楼高翠袖单，但嫌酒浅金杯凸。东郭先生履虽敝，诗情却斗冰壶洁。归橪冻髭搜好句，山馆青灯对明灭。为怜叶气到黄茅，何止森森松柏悦。丰年作守会饱暖，羁宦思归自愁绝。岂无菊径乐琴书，亦有秫田供麴糱。东冈雪後一犁春，谁在陂头忆调燮？","dynasty":"宋代","title":"乾道癸巳腊後二日，桂林大雪尺余，郡人云前"}
{"author":"范成大","content":"槁项诗余瘦，愁肠酒后柔。晚凉团扇欲知秋。卧看明河银影、界天流。鹤警人初静，虫吟夜更幽。佳辰只合算花筹。除了一天风月、更何求。","dynasty":"宋代","title":"南柯子"}
{"author":"范成大","content":"静夜家家闭户眠，满城风雨骤寒天。号呼卖卜谁家子，想欠明朝粜米钱！","dynasty":"宋代","title":"夜坐有感"}
{"author":"范成大","content":"嗜书如嗜酒，知味乃笃好。欲辨已忘言，不为醒者道。使君青箱家，文史装怀抱。平生名教乐，双旌不满笑。忽乘雪溪兴，来檥秦淮棹。丘亭客漂泊，夜夜短檠照。人云太痴绝，我自斫轮妙。今朝樯竿起，昨梦绕合皂。云有百尺楼，归寄北窗傲。滴露紬朱黄，拂尘静缃缥。想当呻毕时，宁复羡腾趠？古心千载事，俗眼讵能料。萧滩富还往，取友必同调。一张复一弛，酿秫助歌啸。","dynasty":"宋代","title":"寄题王仲显读书楼"}
{"author":"范成大","content":"淡天如水雾如尘，残雪和霜冻瓦鳞。织女无言千古恨，素娥有意十分春。","dynasty":"宋代","title":"宿东寺"}
{"author":"范成大","content":"冒雪敲冰乞米回，斋堂如海钵单开。众中若有知恩者，一粒何曾咬破来。","dynasty":"宋代","title":"净慈显老为众行化且示近所写真戏题五绝就作画赞其二"}
{"author":"范成大","content":"佐命诸公趣夜装，争言社稷要灵长。就令昆季尸神器，未必唐家便破亡。","dynasty":"宋代","title":"读唐太宗纪其三"}
{"author":"范成大","content":"迟日温风护海棠，十分颜色醉春妆。天公已许晴教好，说与鸣鸠一任忙。报事碧鸡坊里来，今年花少似前回。笙簧冷落遨头病，不著梁州打不开。","dynasty":"宋代","title":"病起初见宾僚，时上疏丐未抱陆务观云︰春初"}
{"author":"范成大","content":"落梅秾李趁时新，枯木崖边一任春。尚爱乡音醒病耳，隔墙时有卖饧人。","dynasty":"宋代","title":"元夕四首其四"}
{"author":"范成大","content":"晓装缇骑踏芳辰，江为安澜露浥尘。棨戟前驱留住月，笙箫後备带行春。鱼龙水面金杯满，鸾鹤山头彩笔新。闻道将军宽礼数，不辞酩酊吐车茵。","dynasty":"宋代","title":"次韵太守出郊"}
{"author":"范成大","content":"石湖今日开炉，纸窗银白新糊。童子烧红榾柮，老翁睡暖氍毹。","dynasty":"宋代","title":"乙巳十月朔开炉三首"}
{"author":"范成大","content":"岁稔斋铃阒，年深屋塈摧。狸争雷瓦过，蚁化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"村巷秋舂远，禅房夕磬深。饥蚊常绕鬓，暗鼠忽鸣琴。薄薄寒相中，棱棱瘦不禁。时成洛下咏，却似越人吟。","dynasty":"宋代","title":"病中夜坐"}
{"author":"范成大","content":"渡船帆饱如张弓，条忽世界寒浺瀜。堪舆无垠日夜泛，浩浩元气蓬蓬风。湖光日色不可辨，但见水精火齐合集成虚空。波臣川后敬爱客，约束秘怪驱鱼龙。大千总作大圆镜，光中飞度迷西东。苍茫一身无四壁，八方上下惟孤篷。毛仙出迎笑相问，何乃自苦荒寒中。吾生盖头乏片瓦，到处漂摇称寓公。犹嫌尘土碍人眼，兹游胜绝余难同。九衢车马恍昨梦，付与一笑随飞鸿。","dynasty":"宋代","title":"东山渡湖"}
{"author":"范成大","content":"入山窘宿雨，上山贺朝霁。跬步便历险，转盼已呀气。岂惟膝点心，固已头抢地。游人贪胜践，姑吟蜀道易。","dynasty":"宋代","title":"点心山"}
{"author":"范成大","content":"朱门白壁枕弯流，桃李无言满屋头。墙上浮图路傍堠，送人南北管离愁。","dynasty":"宋代","title":"枫桥"}
{"author":"范成大","content":"楚望风烟倚绣楹，使君静治有高情。祗应襦裤新翻曲，压倒当年寡和声。","dynasty":"宋代","title":"寄题祝郢州白雪楼"}
{"author":"范成大","content":"送行人去，犹追路、再相觅。天末交情，长是合堂同席。从此尊前，便顿然少个，江南羁客。不忍匆匆，少驻船梅驿。酒斟虽满，尚少如、别泪万千滴。欲语吞声，结心相对呜咽。灯火凄清，笙歌无颜色。从别后，尽相忘，算也难忘今夕。","dynasty":"宋代","title":"梦玉人引"}
{"author":"范成大","content":"昭光殿下起楼台，拚得山河付酒杯。春色已从金井去，月华空上石头来。","dynasty":"宋代","title":"臙脂井"}
{"author":"范成大","content":"穠绿连村荔子丹，瘴云将雨暗前湾。张旗且喜三滩驶，叱驭曾惊九折艰。泸水舟间迷古渡，马湖碑缺伴荒山。威名功业吾何有，无事飘飘犯百蛮。","dynasty":"宋代","title":"江安道中"}
{"author":"范成大","content":"导江自海阳，至县乃弥迤。狂澜既奔倾，中流遇铧嘴。分为两道开，南漓北湘水。至今舟楫利，楚粤径万里。人谋敓天造，史禄所经始。无谓秦无人，虎鼠用否耳。紫藤缠老苍，白石溜清泚。是闻可作社，牲酒百世祀。修废者谁欤？配以临川李。","dynasty":"宋代","title":"铧嘴"}
{"author":"范成大","content":"新喻渡无桥，分宜桥有栏。孰欤两徼吏，贤否已判然。堂上著威信，四郊如目前。入国政可知，兹焉略闚观。","dynasty":"宋代","title":"入分宜"}
{"author":"范成大","content":"竹君面个个团团，此士刚方独凛然。外貌中心俱壁立，任从痴子削教圆。","dynasty":"宋代","title":"方竹杖"}
{"author":"范成大","content":"织簟匀铺面，排绳强架空。染人高晒帛，猎户远张罿。薄薄难承雨，翻翻不受风。何时将蜀客，东下看垂虹？","dynasty":"宋代","title":"戏题索桥"}
{"author":"范成大","content":"凉夜竹堂虚，小睡匆匆醒。银漏无声月上阶，满地阑干影。何处最知秋，风在梧桐井。不惜骖鸾弄玉箫，露湿衣裳冷。","dynasty":"宋代","title":"卜算子"}
{"author":"范成大","content":"万事灰心犹薄宦，尘埃未免劳形。故人相见似河清。恰逢梅柳动，高兴逐春生。卜昼匆匆还卜夜，仍须月堕河倾。明年我去白鸥盟。金闺三玉树，好问紫霄程。","dynasty":"宋代","title":"临江仙"}
{"author":"范成大","content":"佛灯已暗还吐，旅枕才安却惊。月色看成晓色，溪声听作松声。","dynasty":"宋代","title":"宿牧马山胜果寺"}
{"author":"范成大","content":"月窟飞来露已凉，断无尘格惹蜂黄。纤纤绿裹排金粟，何处能容九里香？水尾山腰树影苍，一天风露不供香。谁家镜里能消得，付与诗人古锦囊。密密娇黄侍翠舆，避风遮日小扶疏。画阑想见悬秋晚，无限宫香总不如。","dynasty":"宋代","title":"次韵马少伊木犀"}
{"author":"范成大","content":"生平人比似维摩，试比尪孱不啻过。旧摘衰髯今雪遍，频揩病眼转花多。从来世味聊复尔，此去官身如老何。收拾颓龄加药饵，尚堪风月对婆娑。","dynasty":"宋代","title":"体中不佳偶书"}
{"author":"范成大","content":"示我新诗卷，知君遁俗情。安流视巫峡，灰劫笑昆明。徽外夜弦语，瓮头春蚁生。蓝桥即仙窟，何况有云英。","dynasty":"宋代","title":"寄题商华叔心远堂用卷中韵"}
{"author":"范成大","content":"猩唇鹤顶太赤，榴萼梅肋弄黄。带眼一般官样，祗愁瘦损东阳。","dynasty":"宋代","title":"鞓红"}
{"author":"范成大","content":"有客叩岩扃，无人管送迎。片云闲出岫，水月自空明。","dynasty":"宋代","title":"水月庵谒现老不值"}
{"author":"范成大","content":"主人细意惜芳春，宝帐笼阶护紫云。风日等闲犹不到，外边蜂蝶莫纷纷。","dynasty":"宋代","title":"戏题牡丹"}
{"author":"范成大","content":"岁已看成暮，身今未得归。风尘孤泪尽，霜露寸心违。南涧新流水，西山旧落晖。烟松应好在，宿草定成非。逝水方东去，浮云浪北飞。危魂先自断，不待更沾衣。","dynasty":"宋代","title":"十月朔客建业，不得与兄弟上冢之列，悲感成"}
{"author":"范成大","content":"忧渴焦山业海深，贪渠刀蜜坐成禽。一身冒雪浑家暖，汝不能诗替汝吟。","dynasty":"宋代","title":"雪中闻墙外鬻鱼菜者，求售之声甚苦，有感三"}
{"author":"范成大","content":"霜桥冰涧净无尘，竹坞梅溪未放春。百叠海山乡梦熟，三年江路旅愁生。松楸永寄孤穷泪，泉石终收漫浪身。好住邻翁各安健，归来相访说情真。","dynasty":"宋代","title":"天平先陇道中，时将赴新安掾"}
{"author":"范成大","content":"乌鸟投林过客稀，前山烟暝到柴扉。小童一棹舟如叶，独自编阑鸭阵归。","dynasty":"宋代","title":"四时田园杂兴"}
{"author":"范成大","content":"四十踰四髭始黄，手持汉节临大荒。舆疾归来皮骨在，两鬓尚作青丝光。俛仰行年四十九，万里南驰复西走。斑斑颔下点吴霜，犹可芟夷诳宾友。屈指如今又十年，两年惫卧秋风前。人生血气能几许，不待览镜知皤然。长安後辈轻前辈，百方染药千金卖。撋烦包里夜不眠，无奈霞头出光怪。病翁高卧门长扃，垂雪匆匆骨更清。儿童不作居士唤，唤作堂中老寿星。","dynasty":"宋代","title":"白髭行"}
{"author":"范成大","content":"搔冰珠重步微摇，约臂金寒束未牢。要见低鬟揎玉腕，更须斜抱紫檀槽。","dynasty":"宋代","title":"戏题赵从善两画轴三首"}
{"author":"范成大","content":"水落塘枯鱼卧陆，小儿抱取不濡足。昂藏赤＊亦垂头，背负玄鳞三十六。家人涤砧不辞劳，云有素书金错刀。嗟予赎放岂徼福，忍把汝命供吾饕。如今已脱张胡子，好上龙门饮湖水。不然崛起载飞仙，切莫颠狂称长史。","dynasty":"宋代","title":"放鱼行"}
{"author":"范成大","content":"湿云不收烟雨霏，峡船作滩梢庙矶。杜鹃无声猿叫断，惟有饥鸦迎客飞。西真功高佐禹迹，斧凿鳞皴倚天壁。上有瑶簪十二尖，下有黄湍三百尺。蔓花虯木风烟昏，藓佩翠帷香火寒玉色頩颜不可干，人间错说高唐梦。","dynasty":"宋代","title":"巫山高"}
{"author":"范成大","content":"公退闭合卧，官居如净坊。屋角断虹饮，日西杨柳黄。客来束我带，客去书满床。睡觉有忙事，煮茶翻续香。","dynasty":"宋代","title":"王园官舍睡起"}
{"author":"范成大","content":"浪学骚人赋远游，大千何事不悠悠。酒边点检颜红在，镜里端详鬓雪羞。过眼浮云翻覆易，曲肱短梦破除休。孤烟落日冥鸿去，心更冥鸿最上头。","dynasty":"宋代","title":"次韵魏端仁感怀俳谐体"}
{"author":"范成大","content":"禅床初著小山屏，夜久秋凉枕席清。绕鬓飞蚊妨好梦，卧听檐雨入池声。","dynasty":"宋代","title":"寿栎堂枕上"}
{"author":"范成大","content":"园林随分有清凉，走遍人间梦几场。铁砚磨成双鬓雪，桑弧射得一绳麻。光阴画纸为棋局，事业看题检药囊。受用切身如此尔，莫于身外更乾忙。","dynasty":"宋代","title":"园林"}
{"author":"范成大","content":"白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个侬情分更何如。","dynasty":"宋代","title":"浣溪沙"}
{"author":"范成大","content":"乍晴芳草竞怀新，谁种幽花隔路尘？绿地缕金罗结带，为谁开放可怜春？","dynasty":"宋代","title":"沈家店道傍棣棠花"}
{"author":"范成大","content":"细捣枨齑买鲙鱼，西风吹上四腮鲈。雪松酥腻千丝缕，除却松江到处无。","dynasty":"宋代","title":"四时田园杂兴六十首其四十七"}
{"author":"范成大","content":"窗明似月晓光新，被暖如薰睡息匀。冲雨贩夫墙外过，故应嗤我是何人!","dynasty":"宋代","title":"枕上有感"}
{"author":"范成大","content":"悲秋人去语难工，摇落空山草木风。犹有市人传旧事，酒垆还在宋家东。","dynasty":"宋代","title":"宋玉宅"}
{"author":"范成大","content":"南浦春来绿一川，石桥朱塔两依然。年年送客横塘路，细雨垂杨系画船。","dynasty":"宋代","tags":"古诗三百首，送别，写景，伤怀","title":"横塘"}
{"author":"范成大","content":"洞户掩秋深，画桥横晚静。嫋嫋芙蓉风，池光弄花影。怀我白鸥边，锦帐缭千顷。明河拍岸平，红绿染天镜。钓船无畔岸，收拾入簿领。墙籓束院落，寒窘令人瘿。","dynasty":"宋代","title":"羔羊斋小池两，涘木芙蓉盛开，有怀故园"}
{"author":"范成大","content":"三伏熏蒸四大愁，暑中方信此生浮。岁华过半休惆怅，且对西风贺立秋。","dynasty":"宋代","title":"立秋二绝其一"}
{"author":"范成大","content":"暮雨樯竿县一湾，长官立马水云间。风吹江沫浮浮去，谁在沙头闭户闲。","dynasty":"宋代","title":"湘潭"}
{"author":"范成大","content":"罡风起，背负玉虚廷。九素烟中寒一色，扶阑四面是青冥。环拱万珠星。","dynasty":"宋代","title":"白玉楼步虚词（六之三）"}
{"author":"范成大","content":"东山朝日澹冥濛，一片云生万叠中。宿雨未苏焦卷尽，又烦箕井唤雷公。","dynasty":"宋代","title":"明日复雨凉再用韵二首其一"}
{"author":"范成大","content":"错落参旗罥竹梢，柴荆临水闭蓬蒿。春风吹晓玉蟾堕，穠露洗空银汉高。双鹊绕枝应也倦，一蛩吟壁已能豪。新秋只合添诗兴，莫学潘郎叹二毛。","dynasty":"宋代","title":"次韵边公辨"}
{"author":"范成大","content":"晓风生小寒，岚润裛巾屦。宿云埋树黑，奔溪转山怒。东方动光彩，晃晃金钲吐。千峰森隐现，一气澹回互。平生癖幽讨，邂逅饱新遇。那知尘满甑，晨炊午未具。不愧忍饥面，来寻古岩路。稻粱亦易谋，烟霞乃难痼。持此慰龟肠，搜枯尚能句。","dynasty":"宋代","title":"晓出古岩呈宗伟子文"}
{"author":"范成大","content":"使君来暖东堂席，又见堂前花信息。小白犹封竹外枝，微黄已点眉间色。山城十月如春台，闻有细书天上来。说与横斜应早计，不须更待雪花催。","dynasty":"宋代","title":"伏闻知府秘书欲取小杜桐庐诗语，以见花名堂"}
{"author":"范成大","content":"乌逐山公噪，惊麕仰望疑。春林无一事，獝狘自生悲。","dynasty":"宋代","title":"题易元吉獐猿两图"}
{"author":"范成大","content":"日者悲离索，公今又眇冥。门人办韩集，子舍得韦经。此去念筑室，空来闻过庭。平生无路见，终古泣松铭。","dynasty":"宋代","title":"提刑察院王丈挽词其二"}
{"author":"范成大","content":"新春残春一梦间，梦中兀兀长闭关。今朝出门春已去，但见新笋齐屋山。作诗惜春聊复尔，春亦何能与人事？闲心如絮久沾泥，但爱日长添午睡。","dynasty":"宋代","title":"次韵时叙"}
{"author":"范成大","content":"困倚船窗看斗斜，起来风露满天涯。亭亭宿鹭明菰叶，闪闪凉萤入稻花。月下片云应夜雨，山根炬火忽人家。江湖处处无穷景，半世红尘老岁华。","dynasty":"宋代","title":"七月二日上沙夜泛"}
{"author":"范成大","content":"众峰攒壁立，中有路一线。攀援白云梯，食顷已天半。我本紫芝曲，误落青刍栈。向来脱新羁，恍已还旧观。花烟辞少城，暑雪对大面。来从太白西，更走三峨偏。风生两腋轻，泉吼四山眩。今晨第一程，莫叹舆仆倦。","dynasty":"宋代","title":"华严寺"}
{"author":"范成大","content":"竟日霜寒暮解围，融融桑柘染斜晖。北人争劝临洺酒，云有棚头得兔归。","dynasty":"宋代","title":"临洺镇"}
{"author":"范成大","content":"竹西歌吹荻花秋，遗老垂洟送远游。羌笛夜阑吹出塞，当年如此梦扬州。","dynasty":"宋代","title":"石湖芍药盛开，向北使归，过扬所时，买根栽"}
{"author":"范成大","content":"日脚烘晴已破烟，山头云气尚披绵。却须多谢朝来雨，洗净明湖镜裹天。","dynasty":"宋代","title":"次韵徐提举游石湖三绝"}
{"author":"范成大","content":"晚稻成苞未肯肥，鹁鸠啼晓雨来时。黄紬被冷初眠觉，先向芭蕉叶上知。","dynasty":"宋代","title":"甘雨应祈"}
{"author":"范成大","content":"枇杷昔所嗜，不问甘与酸。黄泥裹余核，散掷篱落间。春风拆勾萌，朴樕如榛菅。一株独成长，苍然齐屋山。去年小试花，珑珑犯冰寒。化成黄金弹，同登桃李盘。大钧播群物，斡旋不作难。树老人何堪，挽镜觅朱颜。颔髭尔许长，大笑欹巾冠。","dynasty":"宋代","title":"两木"}
{"author":"范成大","content":"先生笔力玉山鳌，气压明堂一柱蒿。雪碗涤毫词绝妙，朱弦缩瑟调弥高。心兵不起无三粲，坐客常多似四豪。喜有过从南北巷，苏兰薪桂瀹溪毛。","dynasty":"宋代","title":"公辨用前韵见赠，复次韵"}
{"author":"范成大","content":"雨从湘西来，波动南楚门。不知春涨高，但怪江水浑。舟行风打头，陆行泥没鞍。且登裴公台，半日心眼宽。","dynasty":"宋代","title":"泊长沙楚秀亭"}
{"author":"范成大","content":"口边一任醭去，鼻也慵将涕收。闲门冷落车辙，空室团栾话头。","dynasty":"宋代","title":"题请息斋六言"}
{"author":"范成大","content":"祗有南风卷路尘，断无南客送车轮。故人合在潇湘见，却向潇湘别故人。","dynasty":"宋代","title":"深溪铺中二绝，追路寄呈元将、仲显二使君"}
{"author":"范成大","content":"古人赋多情，无事辄愁苦。兰亭一觞咏，感慨乃如许。","dynasty":"宋代","title":"观禊帖有感三绝其一"}
{"author":"范成大","content":"碧芦青柳不宜霜，染作沧洲一带黄。莫把江山夸北客，冷云寒水更荒凉。","dynasty":"宋代","title":"秋日"}
{"author":"范成大","content":"辛苦凌波棹，平安入夹船。日明渔浦网，风侧瓦窑烟。老圃容挑菜，村巫横索钱。且投人处宿，终夜得佳眠。","dynasty":"宋代","title":"梅根夹"}
{"author":"范成大","content":"收拾风烟锁翠微，乱山穷处结岩扉。青天不尽鸟飞尽，吴楚川原似衲衣。","dynasty":"宋代","title":"泉亭"}
{"author":"范成大","content":"莫笑眠常早，还怜起不迟。穠香温夜气，小雨湿春姿。瘦比中年甚，寒惟病骨知。羡渠儿女健，绕屋探南枝。","dynasty":"宋代","title":"春朝早起"}
{"author":"范成大","content":"士进固未易，退亦良独难。西州多故人，归路常险艰。有道独行意，郭舟若神仙。勿轻银兔符，倾倒金貂蝉。唐安君昔游，百万蠲逋钱。我亦常客梦，醉歌采菱船。父老尚相记，况君有前缘。想见东西湖，恩波涨春澜。此地著经济，纱笼相后先。潭潭相业堂，新题我所刊。政为来者地，君行岂偶然。去去进明德，後日五四贤。","dynasty":"宋代","title":"送郭明复寺丞守蜀州"}
{"author":"范成大","content":"门阒知閒好，窗晴与睡宜。岁华书户笔，年例探梅诗。看长棋三著，量添饭两匙。豁除身外事，未是苦衰迟。","dynasty":"宋代","title":"新岁书怀"}
{"author":"范成大","content":"荡漾西湖采绿苹。扬鞭南埭哀红尘。桃花暖日茸茸笑，杨柳光风浅浅颦。章贡水，郁孤云。多情争似桂江春。崔徽卷轴瑶姬梦，纵有相逢不是真。","dynasty":"宋代","title":"鹧鸪天"}
{"author":"范成大","content":"鹧鸪忧兄行不得，杜宇劝客不如归。天涯羁思难绘画，惟有两虫相发挥。","dynasty":"宋代","title":"两虫"}
{"author":"范成大","content":"北城南埭。玉水方流汇。青樾里，红尘外。万桃春不老，双竹寒相对。回首处，满城明月曾同载。分散西园盖。消减东阳带。人事改，花源在。神仙虽可学，功行无过醉。新酒好，就船况有鱼堪买。","dynasty":"宋代","title":"千秋岁（重到桃花坞）"}
{"author":"范成大","content":"凄风急雨脱然晴，当道横山似见迎。野水茫茫何用许，斓供游子濯尘缨。","dynasty":"宋代","title":"濯缨亭在吴兴南门外"}
{"author":"范成大","content":"蛮触纷拏室未虚，心知惩忿欠工夫。腹须空洞方容物，事过清凉已丧吾。万仞我山高不极，一团心火蔓难图。从今立示寒灰观，笑看苍黄走郑巫。","dynasty":"宋代","title":"蛮触"}
{"author":"范成大","content":"十年关陇困科输，圣德如天尽扫除。临遣中和二千石，好乘春日下宽书。","dynasty":"宋代","title":"送同年万元亨知阶州"}
{"author":"范成大","content":"暖閤无人到，寒枝为我横。情钟吹蕊破，静极觉香生。老去魂休断，春来眼且明。逃禅时索笑，百匝傍窗行。","dynasty":"宋代","title":"丁未春日瓶中梅殊未开二首其一"}
{"author":"范成大","content":"雨霁云开池面光，三年鱼苗如许长。小荷拳拳可包鮓，晚日照盘风露香。","dynasty":"宋代","title":"梅雨五绝"}
{"author":"范成大","content":"金星荧荧眉子绿，婺源琢石如琢玉。宝玩何曾捄枵腹，但爱文君远山蹙。丈人笔阵森五兵，书品入妙仍诗名。我有陂陀天海样，与公文字俱金声。枭卢一掷不须呼，况敢定价论车渠。只烦将到妆台下，试比何如京兆画？","dynasty":"宋代","title":"次韵陈季陵寺丞求歙石眉子砚"}
{"author":"范成大","content":"结束晨妆破小寒，跨鞍聊得散疲顽。行冲薄薄轻轻雾，看放重重迭迭山。碧穗炊烟当树直，绿纹溪水趁桥湾。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"巴东三峡数巫阳，山入西陵更郁苍。何以假为非确论，直疑溟涬弟高唐。","dynasty":"宋代","title":"假十二峰"}
{"author":"范成大","content":"醉墨题窗侧暮鸦，蔓藤缘壁走青蛇。春深有燕捎飞蝶，日暮无人扫落花。","dynasty":"宋代","title":"金氏庵"}
{"author":"范成大","content":"梦魂翾蜨翅，鼻息吼鼍鼓。唤起治晓装，马嘶童仆语。汨泥溷凫骛，惭愧黄鹄举。猥吟陬隅池，浪废桔槔圃。啼鹃撩客心，钩引著何许。请歌苏仙词，归耕一犁雨。","dynasty":"宋代","title":"次韵子文冲雨迓使者，道闻子规"}
{"author":"范成大","content":"晨炊维下岩，晚酌舣南浦。波心照州榜，云脚响衙鼓。前山如屏墙，得得正当户。西江朝宗来，循屏复东去。官曹倚岩栖，市井唤船渡。瓦屋仄石磴，猿啼闹人语。剔核杏余酸，连枝茶剩苦。穷乡固瘠薄，陋俗亦寒窭。营营谋食艰，寂寂怀磗诉。昔闻吏隐名，今识吏隐处。","dynasty":"宋代","title":"万州"}
{"author":"范成大","content":"洪河万里界中州，倒卷银潢聒地流。列弩燔梁那可渡？向来天数亦人谋！","dynasty":"宋代","title":"李固渡"}
{"author":"范成大","content":"莲炬光中月自圆，人情草草竞华年。最怜一夜旗亭鼓，能共钟声到客船。","dynasty":"宋代","title":"元夕泊舟霅川"}
{"author":"范成大","content":"天风厉兮山木黄，岁晼晚兮又早霜。虎号崖兮石飞下，山中人兮孰虞。予造轫兮挟辀，纷不可兮此淹留。灵晔兮遄迈，趣驾兮远游。予高驰兮雨濡盖，予揭浅兮水渐佩。横四方兮未极，泥盎盎兮予车以败。望夫君兮天东南，江复山兮斯路巉。恍欲遇兮忽不见，奄昼晦兮云昙昙。前马兮无路，税驾兮无所。谁与共兮芳馨，独苍茫兮愁苦。","dynasty":"宋代","title":"幽誓"}
{"author":"范成大","content":"晚晴风歇。一夜春折威。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","title":"霜天晓角·晚晴风歇"}
{"author":"范成大","content":"婪尾杯残雪满簪，床头历日费光阴。故山巧入忙中梦，新岁尤关客里心。乌鹊倦时三匝绕，鹪鹩稳处一枝深。劳生佚老寻常事，从政那堪力不任。","dynasty":"宋代","title":"除夜"}
{"author":"范成大","content":"借煖冲寒不用媒，匀朱匀粉最先来。玉梅一见怜痴小，教向傍边自在开。","dynasty":"宋代","title":"樱桃花"}
{"author":"范成大","content":"骊山六十二高楼，突兀华清最上头。玉羽川长湘浦暗，三郎无事更神游。","dynasty":"宋代","title":"续长恨歌"}
{"author":"范成大","content":"新郭门前见客舟，清涟浅浅抱城楼。六龙行在东南国，河若能神合断流。","dynasty":"宋代","title":"护龙河"}
{"author":"范成大","content":"午日烘开豆蔻苞，檐尘飞动雀争巢。蒙蒙困眼无安处，闲送炉烟到竹梢。","dynasty":"宋代","title":"缓带轩独坐"}
{"author":"范成大","content":"卷中图画袖中珍，上有三阶五朵云。白日青天光范路，未饶蟾窟梦纷纭。","dynasty":"宋代","title":"赠临江简寿玉二首。简携王仲显使君书来谒，"}
{"author":"范成大","content":"水边犬吠隔疏林，篱落萧森日半阴。繁杏锁红春意浅，晚梅飘粉暮寒深。","dynasty":"宋代","title":"上沙"}
{"author":"范成大","content":"壮岁故多病，老年知不堪。何须看公案，只此是真参。","dynasty":"宋代","title":"初秋二首"}
{"author":"范成大","content":"好在楚龚子，秋来情话稀。昨承书素说，行侍板舆归。烟水潮平棹，风霜岁晚衣。岁时真方戴？莫待雪花霏。","dynasty":"宋代","title":"有怀龚养正"}
{"author":"范成大","content":"四十踰四髭始黄，手持汉节临大荒。舆疾归来皮骨在，两鬓尚作青丝光。俛仰行年四十九，万里南驰复西走。斑斑颔下点吴霜，犹可芟夷诳宾友。屈指如今又十年，两年惫卧秋风前。人生血气能几许，不待览镜知皤然。长安後辈轻前辈，百方染药千金卖。撋烦包里夜不眠，无奈霞头出光怪。病翁高卧门长扃，垂雪匆匆骨更清。儿童不作居士唤，唤作堂中老寿星。","dynasty":"宋代","title":"白髭行"}
{"author":"范成大","content":"云根新径络山腰，暗绿交阴宿露飘。行到竹深啼鸟闹，鹁鸠老怨画眉娇。","dynasty":"宋代","title":"山径"}
{"author":"范成大","content":"有客叩岩扃，无人管送迎。片云闲出岫，水月自空明。","dynasty":"宋代","title":"水月庵谒现老不值"}
{"author":"范成大","content":"店舍烟火寒，尘沙亭堠远。嫣红糁芸绿，春事亦已晚。年芳去踆踆，江水来衮衮。故人潇湘逢，留落一笑莞。已张七里饮，更出深溪饯。草间艳红粉，竹里趣厨传。故意如许长，由来共乡县。愧我不能觞，负此离歌啭。别愁满天末，不醉何由遣？却忆支使君，风前白波卷。","dynasty":"宋代","title":"全守支耀卿饮饯七里倅杨仲宣复携具至深溪酌"}
{"author":"范成大","content":"夕阳槐影上帘钩，一枕清风梦昔游。梦见钱塘春尽处，碧桃花谢水西流。","dynasty":"宋代","title":"春晚"}
{"author":"范成大","content":"秋风魏瓠实，春雨燕脂花。彩笔不可写，滴露匀朝霞。","dynasty":"宋代","title":"题赵昌木瓜花"}
{"author":"范成大","content":"山容花意各翔空，题作凌霄第一峰。门外轮蹄尘扑地，呼来借与一枝筇。","dynasty":"宋代","title":"寿栎堂前小山峰凌霄花盛开葱茜如画因名之曰凌霄峰其二"}
{"author":"范成大","content":"爨婢请淘酒米，园丁催算花钱。如许日生公事，谁云穷巷萧然。","dynasty":"宋代","title":"书事三绝其一"}
{"author":"范成大","content":"十里山行杂市声，道傍无处濯尘缨。宝林寺里逢修竹，方有诗情约略生。","dynasty":"宋代","title":"题宝林寺可赋轩"}
{"author":"范成大","content":"穠绿连村荔子丹，瘴云将雨暗前湾。张旗且喜三滩驶，叱驭曾惊九折艰。泸水舟间迷古渡，马湖碑缺伴荒山。威名功业吾何有，无事飘飘犯百蛮。","dynasty":"宋代","title":"江安道中"}
{"author":"范成大","content":"水口故城丘垄平，新亭乃有緪铁横。归艎击汰若飞渡，一雨彻明秋涨生。东楼锁江两重客，笔墨当代俱诗鸣。我来但醉春碧酒，星桥脉脉向三更。","dynasty":"宋代","title":"七夕至叙州登锁江亭，山谷谪居时屡登此亭，"}
{"author":"范成大","content":"污莱一棱水周围，岁岁蜗庐没半扉。不著茭青难护岸，小舟撑取葑田归。","dynasty":"宋代","title":"四时田园杂兴六十首其十九"}
{"author":"范成大","content":"老来百味絮沾泥，期会关身尚火驰。几夜乡心欹枕处，今年脚力上楼时。酒缸幸有乾坤大，丹鼎何忧日月迟。莫道神仙无可学，学仙犹胜簿书痴。","dynasty":"宋代","title":"元日"}
{"author":"范成大","content":"南街豪郡城，东圃压州宅。谁云沸镬地，气象不偪仄。林园富瓜笋，堂密美杉柏。山醪极可人，溪女能醉客。吴子邑中彦，毫端万人敌。传杯相劳苦，不觉东方白。","dynasty":"宋代","title":"休宁"}
{"author":"范成大","content":"相送不忍别，更行一程路。情知不可留，犹胜轻别去。二陈拱连璧，僊李瑚琏具，周子隽拔俗，郑子秀风度。嗟我与五君，曩如栖鸟聚。偶投一林宿，飘摇共风雨。明发各飞散，後会渺何处？栖鸟固无情，我辈岂漫与？班荆一炊顷，听此昆弟语。把酒不能觞，有泪若儿女。修程各著鞭，慷慨中夜舞。功名在公等，臞儒老农圃。","dynasty":"宋代","title":"陈仲思、陈席珍、李静翁、周直夫、郑梦授追"}
{"author":"范成大","content":"拱璧温无类，深兰远自芳。清班孤玉笋，薄宦老铜章。传业麒麟子，承家鸿雁行。门阑自簪笏，吾独憾堂堂。","dynasty":"宋代","title":"赣州明府杨同年挽歌词"}
{"author":"范成大","content":"碧湍漱白石，沄沄复汤汤。既为人所愚，安用尔许忙？我昔曾经过，重来已三霜。无事趼双足，奔走宁非狂。溪流到江平，翻笑客路长。岂不有岁晚，乞身还故乡。","dynasty":"宋代","title":"戏题愚溪"}
{"author":"范成大","content":"不用桃符贴画鸡，身心安处是天倪。行年六十旧历日，汗脚尺三新杖藜。祝我剩周花甲子，谢人深劝玉东西。春风若借筋骸便，先渡南村学灌畦。","dynasty":"宋代","title":"丙午新正书怀十首其一"}
{"author":"范成大","content":"众峰攒壁立，中有路一线。攀援白云梯，食顷已天半。我本紫芝曲，误落青刍栈。向来脱新羁，恍已还旧观。花烟辞少城，暑雪对大面。来从太白西，更走三峨偏。风生两腋轻，泉吼四山眩。今晨第一程，莫叹舆仆倦。","dynasty":"宋代","title":"华严寺"}
{"author":"范成大","content":"华灯收尽江梅落，别有横枝照林薄。天教阆苑染芳根，小住山城慰萧索。腾腾醉後酒红醺，淡淡妆成笑靥新。斟酌东君已倾倒，为渠都费十分春。别乘胸怀有风月，催唤清尊洗愁绝。花知主客得不凡，一夜光风融绛雪。楼头烟暝吹单于，花梢挂星光有无。归来境熟落春梦，梦入锁香红绮疏。","dynasty":"宋代","title":"新安绝少红梅，惟倅厅特盛，通判朝议召幕僚"}
{"author":"范成大","content":"泉螭无语笑经过，欲拊茕鳏奈拙何。孤奉明恩虽出岭，欢颜终少汗颜多。","dynasty":"宋代","title":"灵泉"}
{"author":"范成大","content":"仪凰当瑞九韶成，何事栖鸾滞碧城？公退萧然真吏隐，文名藉甚更诗声。句从月胁天心得，笔与冰瓯雪碗清。书到石湖春亦到，平堤梅影縠纹生。","dynasty":"宋代","title":"次韵同年杨廷秀使君寄题石湖"}
{"author":"范成大","content":"更张聊欲亢吾宗，仁孝承家合至公。天发杀机那可料，正投阿武祸胎中。","dynasty":"宋代","title":"重读唐太宗纪其三"}
{"author":"范成大","content":"乍见华书眼似獐，低头惭愧紫荷囊。人间无事无奇对，伏猎今成两侍郎。","dynasty":"宋代","title":"耶律侍郎"}
{"author":"范成大","content":"秋入壶中玉宇鲜，芝兰桃李共熙然。已饶瑞荚明朝满，先借清蟾一夜圆。北阙紫泥应道路，东山红袖莫云烟。如今且醉江湖酒，来岁城南尺五天。","dynasty":"宋代","title":"代人七月十四日生朝"}
{"author":"范成大","content":"拍岸清波扑岸埃，黑头霜鬓几徘徊。禾兴门外官杨柳，又见扁舟上堰来。","dynasty":"宋代","title":"秀州门外泊舟"}
{"author":"范成大","content":"栉纵称纯孝，笄珈蚤隐忧。病中心已化，身外世如浮。闻道悲风木，谁能驻壑舟？佳儿行古道，足以贲潜幽。","dynasty":"宋代","title":"王南卿母挽词"}
{"author":"范成大","content":"池光阑槛倚斜晖，把酒看花醉不归。但放鸳鸯相对浴，休惊翡翠一双飞。","dynasty":"宋代","title":"再赋郡沼双莲三绝"}
{"author":"范成大","content":"折残金菊。枨子香时新酒熟。谁伴芳尊。先问梅花借小春。道人破戒。染酒题诗金凤带。愁病相关。不似年时酒量宽。","dynasty":"宋代","title":"减字木兰花"}
{"author":"范成大","content":"插天千丈两碧城，中有玉堑空岩扃。瀑流悬布不知数，乱落嵌根飞白雨。瑶琨为室云为关，龙君所居朱夏寒。不辞击棹更深入，万一龙惊雷破山。","dynasty":"宋代","title":"龙门峡"}
{"author":"范成大","content":"天马西极来，目力尽九寰。执辔者谁欤？堕此空谷间。草深石啮足，一跃度孱颜。长风送逸驾，荡荡登虎关。五云清都上，白日开帝闲。钩陈动光彩，球琳锵辔环。亦复念旧群，依然叹驽顽。红尘起天末，可望不可攀。","dynasty":"宋代","title":"送滕子昭绩溪罢归"}
{"author":"范成大","content":"棠梨芳意多，颇惜岁晼晚。殷勤小春花，特地慰愁眼。","dynasty":"宋代","title":"霜后纪园中草木十二绝"}
{"author":"范成大","content":"黑羖钻篱破，花猪突户开。空山竹瓦屋，犹有燕飞来。","dynasty":"宋代","title":"衡阳道中"}
{"author":"范成大","content":"五月江吴麦秀寒，移秧披絮尚衣单。稻根科斗行如块，田水今年一尺宽。","dynasty":"宋代","title":"四时田园杂兴六十首其二十六"}
{"author":"范成大","content":"驱马力犹彊，奏床身始疲。浮浮云拂帐，潏潏水鸣篱。未熟灯前梦，闲寻道上诗。湘中多夜雨，客枕最先知。","dynasty":"宋代","title":"宿清湘城外田家"}
{"author":"范成大","content":"方帽卫寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐·方帽卫寒"}
{"author":"范成大","content":"滩长石出水鸣堤，城郭西头旧小溪。游子断魂招不得，秋来春草更萋萋。愁边逢酒却成憎，衣带宽来不自胜。烟水苍茫外沙路，东风何处拄枯藤？垆下三年世路穷，蚁封盘马竟难工。千山虽隔日边梦，犹到平阳池馆中。文章光焰照金闺，岂是遭逢乏圣时。纵有百身那可赎，琳琅空有万篇垂。山碧丛丛四打围，烦将旧恨访黄鹂。缬林霜後黄鹂少，须是愁红万点时。古藤阴下醉中休，谁与低眉唱此愁。团扇他年书好句，平生知已识儋州。","dynasty":"宋代","title":"次韵徐子礼提举莺花亭"}
{"author":"范成大","content":"再入庭闱再入山，偷閒百日了金丹。他年拔宅上升后，休道使亲忘我难。","dynasty":"宋代","title":"送苏秀才归永嘉其一"}
{"author":"范成大","content":"太行巫峡费车舟，休向沧溟认一沤。日下冰山难把玩，雨中土偶任漂流。元无刻木牵丝技，但合收绳卷索休。惟有酒缸并饭甑，却须粳秫十分收。","dynasty":"宋代","title":"偶书"}
{"author":"范成大","content":"千古东流，声卷地，云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓、空警俗。休拊髀，都生肉。任炎天冰海，一杯相属。荻笋蒌芽新入馔，弦凤吹能翻曲。笑人间、何处似尊前，添银烛。","dynasty":"宋代","tags":"写水，抒怀，愤懑，愁苦","title":"满江红·清江风帆甚快作此与客剧饮歌之"}
{"author":"范成大","content":"猧儿弄煖缘阶走，花气薰人浓似酒。困来如醉复如愁，不管低鬟钗燕溜。无端心绪向天涯，想见樯竿幡脚斜。槐阴忽到帘旌上，迟却寻常一线花。","dynasty":"宋代","title":"倦绣"}
{"author":"范成大","content":"窈窕新堂好，委蛇夜直还。遥知欹帽发，正奈卷帘山。门外客姑去，窗前人对闲。谁能乌帽底，尘土涴朱颜？","dynasty":"宋代","title":"次韵赵德庄吏部休沐"}
{"author":"范成大","content":"谕蜀三年戍，还吴万里船。云归双节後，雪白短檠前。百世春秋传，一丘阳羡田。浮生如此了，何必更凌烟！日者悲离索，公今又眇冥。门人办韩集，子舍得韦经。此去念筑室，空来闻过庭。平生无路见，终古泣松铭。","dynasty":"宋代","title":"提刑察院王丈挽词"}
{"author":"范成大","content":"笑看收云捲雨忙，沉沉宫树纳空光。夜长来伴玉堂宿，天近似闻丹桂香。鳷鹊楼栏浮瑞气，凤凰城阙带新凉。遥知胜绝西园会，也忆车公对举觞。","dynasty":"宋代","title":"己丑中秋寓宿玉堂闻沈公雅大卿刘正夫户部集张园赏月走笔寄之"}
{"author":"范成大","content":"堵田溪渊清洄洄，梅洲问路寒云堆。连空磴道虯尾滑，竹舆直上无梯阶。苍官来迎夹道立，相逢无言心眼开。翠微中断雪涧吼，两耳不办供喧豗。林间静极成断相，政要万壑号风雷。山如莲盆绕金地，龙官避席余苍崖。祖师抱膝坐古塔，大禅海浪翻天来。腾空狡狯我未暇，拄杖踏湿撞莓苔。问龙亦借一席地，解包听雨眠西斋。当年公案忌错举，神通佛法同坑埋。混融庵中的的意，笑我舌本空崔巍。兹事且置饱喫饭，稊田米贱如黄埃。","dynasty":"宋代","title":"游仰山谒小释迦塔，访孚惠二王遗迹，赠长老"}
{"author":"范成大","content":"碧空无处泊同云，晴入荒园鸟雀驯。冰面小风池欲动，雪边浓日瓦如薰。尘容俗状长为客，冷蕊疏枝又作春。诗卷岂能生暖热，犯寒聊复恼比邻。","dynasty":"宋代","title":"雪晴呈子永"}
{"author":"范成大","content":"昔簉鲤庭后，尝瞻林下风。一从随地远，五度阅星终。教载恩勤在，惊呼梦幻空。送车知几两，独欠旧孤童。","dynasty":"宋代","title":"梅林先生夫人徐氏挽词二首其二"}
{"author":"范成大","content":"天容云意写秋光。木叶半青黄。珍重西风祛暑，轻衫早怯新凉。故人情分，留连病客，孤负清觞。陌上千愁易散，尊前一笑难忘。","dynasty":"宋代","title":"朝中措"}
{"author":"范成大","content":"不用桃符帖画鸡，身心安处是天倪。行年六十旧历日，汗脚尺三新杖藜。祝我胜周花甲子，谢人深劝玉东西。春风若借筋骸便，先渡南村学灌畦。","dynasty":"宋代","title":"丙午新正书怀十首"}
{"author":"范成大","content":"梅霖倾泻九河翻，百渎交流海面宽。良苦吴农田下湿，年年披絮插秧寒。","dynasty":"宋代","title":"芒种后积雨骤冷三绝"}
{"author":"范成大","content":"官居数椽间，局促如瓮牖。幸邻诗酒社，金薤对玉友。真清廊庙器，伟望配山斗。行当侍紫极，槐棘位三九。馆舍有奇士，高文粲参首。倡酬猥及我，双松压孤柳。生活从冷淡，幸免誉与咎。相从结此夏，何异归陇亩。","dynasty":"宋代","title":"再次韵呈宗伟、温伯"}
{"author":"范成大","content":"捲却丝纶飏却竿，莫随鱼鳖弄腥涎。须知别有垂钩处，枯海无风浪拍天。","dynasty":"宋代","title":"戏题药裹"}
{"author":"范成大","content":"嫩绿重重看得成。曲阑幽槛小红英。酴醿架上蜂儿闹，杨柳行间燕子轻。春婉娩，客飘零。残花浅酒片时清。一杯且贾明朝事，送了斜阳月又生。","dynasty":"宋代","tags":"春天，写景，抒情，愁绪","title":"鹧鸪天·嫩绿重重看得成"}
{"author":"范成大","content":"拟看飞花阵，翻成建水声。雨吾宁不识，雪汝几时成。三白从今卜，千仓待此盈。黄云如有意，青女莫无情。","dynasty":"宋代","title":"雪意方浓复作雨"}
{"author":"范成大","content":"城府黄尘扑马鞍，一篙重探水云寒。耳边眼底无公事，睡过严州二百滩。","dynasty":"宋代","title":"严州"}
{"author":"范成大","content":"宦途流转几沉浮，鸡黍何年共一丘。动辄五年迟远信，常于三伏话羁愁。月生後夜天应老，泪浇中岩水不流。一语相开仍自解，除书闻已趣刀头。","dynasty":"宋代","title":"余与陆务观自圣政所分袂，每别辄五年，离合"}
{"author":"范成大","content":"日影穿云亦未浓，夜来疏雨洗清空。村前村后东风满，略数桃花一万重。断桥隤岸数家村，雨少晴多减涨痕。雪白鹅儿绿杨柳，日高犹自掩柴门。","dynasty":"宋代","title":"自阊门骑马入越城"}
{"author":"范成大","content":"剪采宜春胜，泥金祝寿幡。雪梅同雪鬓，相对两凌寒。","dynasty":"宋代","title":"代儿童作立春贴门诗三首"}
{"author":"范成大","content":"无风香篆吐长丝，收架凝尘不下帷。鸟雀声和晴日暖，午窗扪虱坐多时。","dynasty":"宋代","title":"放下庵即事三绝"}
{"author":"范成大","content":"天平船子过华亭，舍卫城中次第行。留取钵盂归院洗，东岩新出一泉清。","dynasty":"宋代","title":"送寿老往云间行化"}
{"author":"范成大","content":"一夜珠帘不下钩，彻明随雪上西楼。瑶池万顷昆仑近，玉垒千峰滴博收。已报春回南亩润，从教寒勒北枝愁。四筵都为丰年醉，录事何须校酒筹。","dynasty":"宋代","title":"十二月二十四日西楼观雪"}
{"author":"范成大","content":"好风入修篁，槁叶舞而堕。断续一蛩吟，高下双蝶过。冻樾午阴圆，静极成痴坐。老便几杖供，慵废诵弦课。蒲团软易暖，因来百骸惰。四傍无人声，谁惊短梦破。","dynasty":"宋代","title":"范村午坐"}
{"author":"范成大","content":"蛮风吹雨瘴江肥，短草荒山鸟不飞。尽是泸南肠断句，如今分与故人归。","dynasty":"宋代","title":"题谭德称扇"}
{"author":"范成大","content":"银竹方依檐住，瑶花又入帘窥。一白本怜麦瘦，重来庆为梅迟。","dynasty":"宋代","title":"再雪"}
{"author":"范成大","content":"石坛无土谩嶔岑，何自能生小柏林？拟擘蛤蜊龟壳上，病来不杀懒登临。","dynasty":"宋代","title":"桃花坛下望龟峰"}
{"author":"范成大","content":"波惊石险夜喧雷，晓泊旗亭笑眼开。休问行人缘底瘦，适从百八十滩来。","dynasty":"宋代","title":"自宁国溪行至宣城，舟人云凡百八十滩"}
{"author":"范成大","content":"万象閒无语，一蛩吟独哗。肃肃月浸树，满庭秾李花。风从月中来，吹我两鬓华。北斗声回环，南斗亦横斜。人生几良夜，吾行久天涯。离居隔江汉，何由寄疏麻。","dynasty":"宋代","title":"寒夜"}
{"author":"范成大","content":"卓笔峰前树作团，天平岭上石成关。绿阴匝地无人过，落日秋蝉满四山。","dynasty":"宋代","title":"自天平岭过高景庵"}
{"author":"范成大","content":"得得来题小隐诗，拂香萦柳画船移。湖边好景春犹未，须到秋清月满时。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"唤渡牂牁瘴水滨，严关关外又逢春。神仙富贵俱何在，且作全家出岭人。","dynasty":"宋代","title":"施进之追路出严关，且写予真，戏题其上"}
{"author":"范成大","content":"绛帐胡沙暗，青编古意深。谁知洛下咏，中有越人吟。","dynasty":"宋代","title":"题毕少董翻经图"}
{"author":"范成大","content":"候管灰初动，条风已发春。万灵归化育，一气验平均。农事牛先示，人情蠖欲伸。优哉汉疏广，樽酒过嘉辰。","dynasty":"宋代","title":"立春"}
{"author":"范成大","content":"风卷南枝一夜休，孤芳宁肯为人留？淡妆素服真成梦，落月横参各自愁。","dynasty":"宋代","title":"次韵汉卿舅即事"}
{"author":"范成大","content":"僧共老花俱在，客将春鴈同回。范叔一寒如此，刘剆前度曾来。","dynasty":"宋代","title":"再游上方"}
{"author":"范成大","content":"梦觉春闱俱转蓬，仙凡今隔玉霄铁东。聊攀的锁问何似，岂敢避堂邀盖公。","dynasty":"宋代","title":"寄题鹿伯可见一堂"}
{"author":"范成大","content":"茸毡帐下玉杯宽，香里吹竹醉里看。风雪过门无入处，却投穷巷觅袁安。","dynasty":"宋代","title":"雪中苦寒戏嘲"}
{"author":"范成大","content":"当年挥尘讲何经，赚得坚顽侧耳听。我自吟诗无法说，石头莫作定盘星。","dynasty":"宋代","title":"虎丘六绝句·点头石"}
{"author":"范成大","content":"压屋雨云昼暗，环城霖潦夏寒。西池半没荷柄，南荡平沉芡盘。","dynasty":"宋代","title":"积雨作寒"}
{"author":"范成大","content":"厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教闲却剡溪船。","dynasty":"宋代","title":"丙午新正书怀十首"}
{"author":"范成大","content":"歙维群山囿，漫仕富英杰。清标照人寒，玉笋森积雪。嗟余独委琐，无用等木屑。又如道傍李，味苦不堪折。归舟坐成泛，去马亦已刷。三年风波险，尽付一笑阅。惟君同怀抱，各坐天机拙。我家鸱夷子，竹帛照吴越。云仍无肖似，俯首媿前哲。若家卧龙公，事业管萧埒。期君踵祖武，勿惜儿女别。言狂举白浮，醉倒霜松折。","dynasty":"宋代","title":"次诸葛伯山赡军赠别韵"}
{"author":"范成大","content":"庐阜有佳人，颜色皦冰玉。不能时世妆，萧然古冠服。纷纭倚市门，组丽眩红绿。妖歌促艳舞，飞上黄金屋。安知乘鸾侣，流落堕空谷。风泉入环佩，月露作膏馥。梁肉岂不珍，沦雪煮黄独。聊用慰朝饥，岁寒肤起粟。绮＊三尺尘，无路到松竹。谁能抚孤桐，为奏招隐曲。","dynasty":"宋代","title":"古风送南卿"}
{"author":"范成大","content":"君不见东林怪蔓之诗三百年，字如金绳铁索相纠缠。不如李侯灵石句，笔阵压倒长城坚。藤阴诗律两秀发，此段奇事今无前。吾闻草木未有不黄落，雨荒霜倒相後先。绵绵紫藟天所寿，风雨不动常苍然。坚姿绝邻傲所，深本无极融三泉。腾虯舞蛟矫欲去，流苏络带翩如仙。班荆藾芘得吾党，酌泉共吸杯中天。诗成一斗属太白，擘笺挥扫如云烟。北门西掖君自有，坐拥红药然金莲。山腰涧阍莫濡滞，早晚天风吹蜕蝉。","dynasty":"宋代","title":"次韵李器之编修灵石山万岁藤歌"}
{"author":"范成大","content":"色界香尘付八还，正观不起况邪观。花前犹有诗情在，还作凌波步月看。","dynasty":"宋代","title":"次韵龚养正送水仙花"}
{"author":"范成大","content":"石湖今日开炉，俗家恰似精庐。抆涕虽无情绪，吟诗却有工夫。","dynasty":"宋代","title":"乙巳十月朔开炉三首其三"}
{"author":"范成大","content":"二千里往回似梦，四十年今昔如浮。去矣莫久留桑下，归欤来共煨芋头。","dynasty":"宋代","title":"送举老归庐山"}
{"author":"范成大","content":"鴈荡之山天下无，奔岸绝壑不可图。地灵境秀有人物，新安府丞今第一。纷纶草木变喧寒，竹节松心故凛然。穷山薄宦我无恨，识公大胜荆州韩。梅风涨溪绿如酒，晓插樯乌上南斗。只今广厦论唐虞，斟酌正须医国手。秀眉津津双颊丹，想看鸣佩翔九关。诸公倘欲持公议，莫遣此贤思故山。","dynasty":"宋代","title":"送通守林彦强寺丞还朝"}
{"author":"范成大","content":"法法刹那无住，云何见在去来。若觅三心不见，便从不见打开。孟说所过者化，庄云相代乎前。何处安身立命？饥餐渴饮困眠。","dynasty":"宋代","title":"二偈呈似寿老"}
{"author":"范成大","content":"决甃神通未易论，雨声留客夜翻盆。不辞客路春泥滑，且足秧田旧水痕。","dynasty":"宋代","title":"鳗井"}
{"author":"范成大","content":"春晚娑罗百叶开，仙翁精舍长蓬莱。朝元未罢门深闭，不管人间有客来。上大面","dynasty":"宋代","title":"上牡丹瓶"}
{"author":"范成大","content":"幽栖先自嬾衣裳，秋暑薰肌汗似浆。对客绪言多勉强，谋家生事总荒唐。蚤眠不待星当户，晚饭常占日半墙。莫道闲中无外慕，朝朝屈指望新凉。","dynasty":"宋代","title":"幽栖"}
{"author":"范成大","content":"船头雪浪吼奔雷，十丈高帆满意开。我自只凭忠信力，风应不为世情来。儿童屡惜峰峦过，将士犹教鼓笛催。明日祝融天柱去，更烦先卷乱云堆。","dynasty":"宋代","title":"湘江洲尾快风挂帆"}
{"author":"范成大","content":"一水弯环罗带阔，千古零陵擅风月。取名如许安得愚，因病成妍却奇绝。至今镜净不可唾，犹恐先生遗翰墨。泽及溪流不庇身，付与后来商巧拙。我欲扁舟穷石涧，春涨未生寒濑咽。纷红骇绿四山空，惟有风篁韵骚屑。清溪东去客西征，钴鉧潭边聊驻节。何时随汝下潇湘，归路三千橹伊轧。","dynasty":"宋代","title":"愚溪在零陵城对岸渡江即至溪甚狭一石涧耳盖众山之水流出湘中"}
{"author":"范成大","content":"节物阴涔里，人情冷淡中。百忧寻老大，一笑属儿童。雪意愁饥雀，风声入断鸿。新衣满闾巷，终日自西东。","dynasty":"宋代","title":"元日奉呈项丈诸生"}
{"author":"范成大","content":"君不见东林怪蔓之诗三百年，字如金绳铁索相纠缠。不如李侯灵石句，笔阵压倒长城坚。藤阴诗律两秀发，此段奇事今无前。吾闻草木未有不黄落，雨荒霜倒相後先。绵绵紫藟天所寿，风雨不动常苍然。坚姿绝邻傲所，深本无极融三泉。腾虯舞蛟矫欲去，流苏络带翩如仙。班荆藾芘得吾党，酌泉共吸杯中天。诗成一斗属太白，擘笺挥扫如云烟。北门西掖君自有，坐拥红药然金莲。山腰涧阍莫濡滞，早晚天风吹蜕蝉。","dynasty":"宋代","title":"次韵李器之编修灵石山万岁藤歌"}
{"author":"范成大","content":"村北村南打稻声，荒园屐齿亦嬉晴。菊边更觉朝阳好，松下偏闻晚吹清。一岁无非吾乐事，千金不博此间行。周遭踏遍芙蓉岸，足庳腰颉栩栩轻。","dynasty":"宋代","title":"九月二十八日湖上检校篱落"}
{"author":"范成大","content":"松杉晨气清，桑柘暑阴薄。稻穗黄欲卧，槿花红未落。秋莺尚娇奼，晚蝶成飘泊。犬騃逐车马，鸡惊扑篱落。道逢行商问，平生几芒屩？頳肩走四方，为口不计脚；劣能濡箪瓢，何敢议囊橐？我亦縻斗升，三年去丘壑。二俱亡羊耳，未用苦商略。","dynasty":"宋代","title":"竹下"}
{"author":"范成大","content":"压蕊拈须粉作团。疏香辛苦颤朝寒。须知风月寻常见，不似层层带雪看。春警重，晓眉弯。一枝斜井缕金德。酒红不解东风冻，惊怪钗头五燕干。","dynasty":"宋代","title":"鹧鸪天（雪梅）"}
{"author":"范成大","content":"地炉火煖日烘窗，一夜花须半吐黄。鼻观圆通熏百和，博山三夕罢烧香。","dynasty":"宋代","title":"案上梅花二首其二"}
{"author":"范成大","content":"何须驷马衔乡关，只作归农老圃看。梦里曾腰綪结佩，年来新著惰游冠。和烟种竹聊医俗，带月闻蛙不在官。久矣此心恬不动，如今并与此身安。","dynasty":"宋代","title":"晚归石湖"}
{"author":"范成大","content":"太湖嵌根藏洞宫，槎牙石生奫沦中。波涛投隙漱且囓，岁久缺罅深重重。水空发声夜镗鈶，中有晴江烟嶂叠。谁欤断取来何时？山客自言藏奕叶。江上愁心惟画图，苏仙作诗画不如。当年此石若并世，雪浪仇池何足书？我无俊语对巨丽，欲定等差谁与议？直须具眼老香山，来为平章作新记。","dynasty":"宋代","title":"烟江叠嶂"}
{"author":"范成大","content":"一曲悲歌水倒流，尊前何计缓千忧？事如梦断无寻处，人似春归挽不留。草色粘天鶗鴃恨，雨声连晓鹧鸪愁。迢迢绿浦帆飞远，今夜新晴独倚楼。","dynasty":"宋代","title":"代圣集赠别"}
{"author":"范成大","content":"苍烟枯木共荒寒，篱落堤湾汹涨湍。归路宛然归未得，闲将李叟画图看。","dynasty":"宋代","title":"题李云叟画轴，兼寄江安杨简卿明府二绝"}
{"author":"范成大","content":"黄梅时节春萧索。越罗香润吴纱薄。丝雨日昽明。柳梢红未晴。多愁多病后。不识曾中酒。愁病送春归。恰如中酒时。","dynasty":"宋代","title":"菩萨蛮"}
{"author":"范成大","content":"双旌暮捲小舂容，画栋云生笑语中。但觉山光侵酒绿，不知日脚染溪红。控临缥缈疑无地，指点虚无欲驭风。谁遣玉蟾催骑吹，归来人影在朦胧。","dynasty":"宋代","title":"次韵知郡安抚九日南楼宴集三首其一"}
{"author":"范成大","content":"文场宁复鬓霜宜，白玉堂前雪霁时。不惜狂言枨忌讳，秃毫冰砚竟无奇。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"竹里行厨，来问讯、诸侯宾老。春满座、弹丝未遍，挥毫先了。云避仁风收雨脚，日随和气薰林表。向尊前、来访白髯翁，衰何早。志千里，功名兆。光万丈，文章耀。洗冰壶胸次，月秋霜晓。应念一堂尘网暗，故将百和香云绕。算赏心、清话古来多，如今少。","dynasty":"宋代","title":"满江红（始生之日，丘宗卿使君携具来为寿，坐中赋词，次韵谢之）"}
{"author":"范成大","content":"幡胜丝丝雨，笙歌步步尘。一年新乐事，万里未归人。云薄竟悭雪，酒浓先受春。送寒东作近，惭愧耦耕身。","dynasty":"宋代","title":"鞭春微雨"}
{"author":"范成大","content":"篝灯驿吏唤人行，寥落星河向五更。马上谁惊千里梦，石头冈下小车声。","dynasty":"宋代","title":"晓行"}
{"author":"范成大","content":"古道风沙卷夕霏，小江烟浪皱春漪。天于麦垄犹悭雪，人向梅梢大欠诗。顿辔青骊飞脱兔，离弦白羽啸寒鸱。牙门列校俱剽锐，檄与河边秃发知。","dynasty":"宋代","title":"海云回，按骁骑于城北原，时有吐番出没大渡"}
{"author":"范成大","content":"海棠如雪殿春余。禽弄晚晴初。倦客长惭杜字，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。","dynasty":"宋代","title":"朝中措"}
{"author":"范成大","content":"昼出耘田夜织麻，村庄儿女各当家。童孙未解供耕织，也傍桑阴学种瓜。","dynasty":"宋代","title":"田家"}
{"author":"范成大","content":"声闻与色尘，普以妙香薰。昔汝来迷我，今吾却戏君。","dynasty":"宋代","title":"十月二十六日三偈"}
{"author":"范成大","content":"东风无赖妒华年，一夜凄寒到酒边。放尽珠帘遮画炬，莫教檐雨湿青烟。","dynasty":"宋代","title":"元夕大风雨"}
{"author":"范成大","content":"席帘纸阁护香浓，说有谈空爱烛红。高飣膻根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。","dynasty":"宋代","title":"雪寒围炉小集"}
{"author":"范成大","content":"栖乌飞绝。绛河绿雾星明灭。烧香曳簟眠清樾。花影吹笙，满地淡黄月。好风碎竹声如雪。昭华三弄临风咽。鬓丝撩乱纶巾折。凉满北窗，休共软红说。","dynasty":"宋代","tags":"退隐，生活","title":"醉落魄·栖乌飞绝"}
{"author":"范成大","content":"萍乡道中乍晴，卧舆中困甚，小憩柳塘。酣酣日脚紫烟浮，妍暖破轻裘。困人天色，醉人花气，午梦扶头。春慵恰似春塘水，一片縠纹愁。溶溶泄泄，东风无力，欲皱还休。","dynasty":"宋代","tags":"婉约，春天","title":"眼儿媚·酣酣日脚紫烟浮"}
{"author":"范成大","content":"怅望梅花驿，凝情杜若洲。香云低处有高楼，可惜高楼不近木兰舟。缄素双鱼远，题红片叶秋。欲凭江水寄离愁，江已东流那肯更西流。","dynasty":"宋代","tags":"写人，离别，抒情，思乡，愁绪","title":"南柯子·怅望梅花驿"}
{"author":"范成大","content":"嫩绿重重看得成。曲阑幽槛小红英。酴醿架上蜂儿闹，杨柳行间燕子轻。春婉娩，客飘零。残花浅酒片时清。一杯且贾明朝事，送了斜阳月又生。","dynasty":"宋代","tags":"春天，写景，抒情，愁绪","title":"鹧鸪天·嫩绿重重看得成"}
{"author":"范成大","content":"携箩驱出敢偷闲，雪胫冰须惯忍寒。岂是不能扃户坐，忍寒犹可忍饥难。啼号升斗抵千金，冻雀饥鸦共一音。劳汝以生令至此，悠悠大块果何心。","dynasty":"宋代","tags":"同情，农民，贫困，生活","title":"雪中闻墙外鬻鱼菜者求售之声甚苦有感"}
{"author":"范成大","content":"老父田荒秋雨里，旧时高岸今江水。佣耕犹自抱长饥，的知无力输租米。自从乡官新上来，黄纸放尽白纸催。卖衣得钱都纳却，病骨虽寒聊免缚。去年衣尽到家口，大女临歧两分首。今年次女已行媒，亦复驱将换升斗。室中更有第三女，明年不怕催租苦。","dynasty":"宋代","tags":"写人，农民，生活，凄苦","title":"后催租行"}
{"author":"范成大","content":"千古东流，声卷地，云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓、空警俗。休拊髀，都生肉。任炎天冰海，一杯相属。荻笋蒌芽新入馔，弦凤吹能翻曲。笑人间、何处似尊前，添银烛。","dynasty":"宋代","tags":"写水，抒怀，愤懑，愁苦","title":"满江红·清江风帆甚快作此与客剧饮歌之"}
{"author":"范成大","content":"客行忽到湘东驿。明朝真是潇湘客。晴碧万重云。几时逢故人。江南如塞北。别后书难得。先自雁来稀。那堪春半时。","dynasty":"宋代","tags":"宋词精选，旅途，孤独，怀人","title":"菩萨蛮·湘东驿"}
{"author":"范成大","content":"浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。","dynasty":"宋代","tags":"婉约，妇女，怀人","title":"秦楼月·浮云集"}
{"author":"范成大","content":"寒谷春生，熏叶气、玉筒吹谷。新阳后、便占新岁，吉云清穆。休把心情关药裹，但逢节序添诗轴。笑强颜、风物岂非痴，终非俗。清昼永，佳眠熟。门外事，何时足。且团栾同社，笑歌相属。著意调停云露酿，从头检举梅花曲。纵不能、将醉作生涯，休拘束。","dynasty":"宋代","title":"满江红（冬至）"}
{"author":"范成大","content":"美一人兮岩之扃，佩璧月兮间珠星。岁既单兮不圭币，路巉绝兮远莫致。稼石田兮长饥，谁与此兮蓺之。藉予玉兮双瑴，先予絺兮五两。不万一兮当此，托长风兮寄想。长风兮无旁，吾媒乏兮凤凰。谓蘋若兮蒿艾，凤告予兮以不祥。恐青女兮行秋，奄销歇兮众芳。搴芳华兮玉蕤，将以遗兮所思。玉蕤兮霜露，所思兮未知。","dynasty":"宋代","title":"交难"}
{"author":"范成大","content":"幽栖先自懒衣裳，秋暑薰肌汗似浆。对客绪言多勉强，谋家生事总荒唐。蚤眠不待星当户，晚饭常占日半墙。莫道閒中无外慕，朝朝屈指望新凉。","dynasty":"宋代","title":"幽栖"}
{"author":"范成大","content":"天将福地巩严城，形胜山川表里明。旧说桂林无瘴气，今知漓水辟刀兵。云深铜柱边声乐，月冷珠池海面平。愿挽江流接河汉，为君直北洗材枪。","dynasty":"宋代","title":"癸水亭落成，示坐客长老之记曰︰癸水绕东城"}
{"author":"范成大","content":"有日犹嫌开牖，无风不敢上帘。报国丹心何似，梦中抵掌掀髯。","dynasty":"宋代","title":"甲辰人日病中，吟六言六首以自嘲"}
{"author":"范成大","content":"雪后江皋未放春，老来犹驾两朱轮。归心历历一时路，官事驱驱病里身。未暇鸡窠寻古佛，且防鹤帐怨山人。君看王谢墩边地，今古功名一窖尘。","dynasty":"宋代","title":"元日谒钟山宝公塔"}
{"author":"范成大","content":"湖光明可鉴，山色净如沐。閒心惬旧观，愁眼快奇瞩。依然北窗下，凝尘满书簏。访我乌皮几，拂我青毡褥。荒哉赋远游，幸甚遂初服。老红饯馀春，众绿自幽馥。好风吹晚晴，斜照入疏竹。兀坐胎息匀，不觉清梦熟。","dynasty":"宋代","title":"三月十六日石湖书事三首其三"}
{"author":"范成大","content":"就食迁居蚁坟壤，随风作舍蛛袅丝。百年何处用三窟，万事信缘安一枝。","dynasty":"宋代","title":"殊不恶斋秋晚闲吟五绝"}
{"author":"范成大","content":"藕花深处好徘徊，不奈华筵苦见催。记取南泾茭叶露，月明风熟更重来。","dynasty":"宋代","title":"采莲"}
{"author":"范成大","content":"回肠山百盘，挥手天一握。俯惊危栈穿，仰诧飞石落。挽舆如挽舟，绝叫断双筰。怪蔓缠枯槎，瘠草被幽壑。此岂车马路，谁云强刊凿。人言远游好，呼来试著脚。","dynasty":"宋代","title":"桑岭"}
{"author":"范成大","content":"捏目华中影现身，有为皆妄懒方真。已甘搰搰勤为圃，休向滔滔苦问津。书至五千空拄腹，钱非十万不通神。君看汗简沉碑者，随水随风几窖尘!","dynasty":"宋代","title":"偶书"}
{"author":"范成大","content":"孤城逼仄复逼仄，前山后山青欲来。市声萧条衙鼓静，惟有叱滩喧万雷。","dynasty":"宋代","title":"秭归郡圃绝句二首"}
{"author":"范成大","content":"新城迁次少人烟，桑柘中间井径寒。亦有染人来卖缬，淡红深碧挂长竿。","dynasty":"宋代","title":"定兴"}
{"author":"范成大","content":"奴婢请淘酒米，园丁催算花钱。如许日生公事，谁云穷巷萧然。","dynasty":"宋代","title":"书事三绝"}
{"author":"范成大","content":"冻蕊粘枝瘦欲乾，新年犹未有春看。雪花祗欲欺红紫，不道梅花也怕寒。","dynasty":"宋代","title":"北城为雪所厄"}
{"author":"范成大","content":"当年连璧气如蜺，人许跻攀九列齐。黄壤一时埋玉树，青云何处用丹梯？生平书札频双鲤，岁晚交情但只鸡。眼底伤心难制泪，宁论宿草已萋萋。","dynasty":"宋代","title":"奠唐少梁晋仲兄弟墓下"}
{"author":"范成大","content":"黑羖钻篱破，花猪突户开。空山竹瓦屋，犹有燕飞来。","dynasty":"宋代","title":"衡阳道中"}
{"author":"范成大","content":"古来游客谩西东，领会谁如我与公露坐绳床天不尽，绝胜帘雨栋云中。","dynasty":"宋代","title":"次韵曾仲躬侍郎同登伏龟二绝"}
{"author":"范成大","content":"老来百味絮沾泥，期会关身尚火驰。几夜乡心欹枕处，今年脚力上楼时。酒缸幸有乾坤大，丹鼎何忧日月迟。莫道神仙无可学，学仙犹胜簿书痴。","dynasty":"宋代","title":"元日"}
{"author":"范成大","content":"香山岁晚错芳辰，索酒寻花一笑欣。列子御风犹有待，邹生吹律强生春。若将外物关舒惨，直恐中涂混主宾。此老故应深解此，逢埸聊戏眼前人。","dynasty":"宋代","title":"再题白傅诗"}
{"author":"范成大","content":"压屋雨云昼暗，环城霖潦夏寒。西池半没荷柄，南荡平沉芡盘。","dynasty":"宋代","title":"积雨作寒"}
{"author":"范成大","content":"入山窘宿雨，上山贺朝霁。跬步便历险，转盼已呀气。岂惟膝点心，固已头抢地。游人贪胜践，姑吟蜀道易。","dynasty":"宋代","title":"点心山"}
{"author":"范成大","content":"愁眼逢欢春水明，诗情得酒春云生。花梢蝴蝶作团去，竹裹鹁鸠相对鸣。邂逅浮生此日好，缠绵俗累何时轻？擘牋沫墨乏奇句，擫笛当筵惭妙声。","dynasty":"宋代","title":"陈侍御园坐上"}
{"author":"范成大","content":"晚晴风歇。一夜春折威。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。","dynasty":"宋代","title":"霜天晓角·晚晴风歇"}
{"author":"范成大","content":"厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教闲却剡溪船。","dynasty":"宋代","title":"丙午新正书怀十首"}
{"author":"范成大","content":"风帘疏爽月徘徊，怅望家人把酒杯。病著幽窗知几日，瓶花两见木犀开。","dynasty":"宋代","title":"岩桂"}
{"author":"范成大","content":"雨入南枝玉蕊皴，合江云冷冻芳尘。司花好事相邀勒，不著竹歌不肯春。","dynasty":"宋代","title":"雨後东郭排岸司申梅开方及三分，戏书小绝，"}
{"author":"范成大","content":"指顾枯河五十年，龙舟早晚定疏川？还京却要东南运，酸枣棠梨莫蓊然。","dynasty":"宋代","title":"汴河"}
{"author":"范成大","content":"身闲身健是生涯。何况好年华。看了十分秋月，重阳更插黄花。消磨景物，瓦盆社酿，石鼎山茶。饱吃红莲香饭，侬家便是仙家。","dynasty":"宋代","title":"朝中措"}
{"author":"范成大","content":"步屧寻春有好怀，雨馀蹄道水如杯。随人黄犬搀前去，走到溪边忽自回。","dynasty":"宋代","title":"四时田园杂兴六十首其九"}
{"author":"范成大","content":"我是蘇州监本獃，與爺上壽獻棺材。宗室元來是皇族，雨下水從屋上來。","dynasty":"宋代","title":"口號"}
{"author":"范成大","content":"放船闲看雪山表，风定奇寒晚更凝。坐听一篙珠玉碎，不知湖面已成冰!","dynasty":"宋代","title":"秋日田园杂兴"}
{"author":"范成大","content":"幽香馥蕙帐，清梦安且吉。萝月堕苍茫，松风隐萧瑟。晓禽啄且鸣，唤我起盥栉。钩窗纳云涛，灩灩浴初日。金钲忽腾上，倒景落书帙。佳晴有新课，晒种催艺秫。从今不得闲，东皋草过膝。","dynasty":"宋代","title":"与周子充侍郎同宿石湖"}
{"author":"范成大","content":"窗纱薄。日穿红幔催梳掠。催梳掠。新晴天气，画檐闻鹊。海棠逗晓都开却。小云先在阑干角。阑干角。杨花满地，夜来风恶。","dynasty":"宋代","title":"秦楼月"}
{"author":"范成大","content":"银渚盈盈渡，金风缓缓吹。晚香浮动五云飞。月姊妒人、颦尽一弯眉。短夜难留处，斜河欲淡时。半愁半喜是佳期。一度相逢、添得两相思。","dynasty":"宋代","title":"南柯子（七夕）"}
{"author":"范成大","content":"种园得果仅偿劳，不奈儿童鸟雀搔。已插棘针樊笋径，更铺渔网盖樱挑。","dynasty":"宋代","title":"四时田园杂兴"}
{"author":"范成大","content":"茅针香软渐包茸，蓬＊甘酸半染红。采采归来儿女笑，杖头高挂小筠笼。","dynasty":"宋代","title":"四时田园杂兴"}
{"author":"范成大","content":"湘袂朝天紫锦裳，光风微度绛霄香。寿阳信美无仙骨，空把心情学澹妆。","dynasty":"宋代","title":"次韵汉卿舅腊梅"}
{"author":"范成大","content":"檐头排溜密如帘，溪上层阴定解严。最是看山奇绝处，白云堆絮拥青尖。","dynasty":"宋代","title":"病中绝句"}
{"author":"范成大","content":"槐黄灯火困豪英，此去书窗得此生。学力根深方蒂固，功名水到自渠成。","dynasty":"宋代","title":"送刘唐卿户曹擢第西归"}
{"author":"范成大","content":"书生活计极萧骚，爝火微明似束蒿。犬子地寒徒壁立，元龙身懒谩楼高。笔端未办夸三绝，酒里犹能扫二豪。又向诗坛蕲借一，强磨铅钝齿吹毛。","dynasty":"宋代","title":"公辨再赠，复次韵"}
{"author":"范成大","content":"排门帘幕夜香飘，灯火人声小市桥。满县月明春意好，旗亭吹笛近元宵。","dynasty":"宋代","title":"晚步"}
{"author":"范成大","content":"幻尘久已破狐涎，身世谁能料鼠肝。暮夜雨收千嶂出，晨朝风卷四维宽。我今无事不如梦，君岂有心犹觅安。但促小槽添压石，龙头珠滴夜珊珊。","dynasty":"宋代","title":"次韵子文"}
{"author":"范成大","content":"官涂真有上竿鱼，玉笋翻乘别驾车。闻道留行有公论，从今日日看除书。","dynasty":"宋代","title":"送许耀卿监丞同年赴静江倅四绝"}
{"author":"范成大","content":"檐溜春犹冻，门扉晚未开。退闲惊客至，衰懒怕书来。日日教浇竹，朝朝遣探梅。园丁应窃笑，犹自说心灰。","dynasty":"宋代","title":"咏怀自嘲"}
{"author":"范成大","content":"偶然寸木压岑楼，且放渠侬出一头。鲸漫横江无奈暟，鹏虽运海不如鸠。躬当自厚人何责，世已相违我莫求。石火光中争底事，宽颜收拾付东流。","dynasty":"宋代","title":"偶然"}
{"author":"范成大","content":"屈膝铜铺书掩关，薰炉谁伴夕香寒？秋来合有相思字，会待风前片叶看。","dynasty":"宋代","title":"戏赠少梁"}
{"author":"范成大","content":"畴昔中岩一梦残，下岩风景亦高寒。峡中无处堪停棹，雨后今朝始凭阑。不用苦求毫相现，祗教长挂水帘看。山僧劝我题苍壁，坡谷前头未敢刊。","dynasty":"宋代","title":"下岩"}
{"author":"范成大","content":"扁舟拍浪信西东，何处孤帆万里风。一雨快晴云放树，两山中断水粘空。","dynasty":"宋代","title":"胥口"}
{"author":"范成大","content":"柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。","dynasty":"宋代","tags":"田园，春天，生活","title":"春日田园杂兴"}
{"author":"范成大","content":"峡山逼而峻，峡泉湍以碕。峡草如毨毛，峡树多樛枝。峡禽惟杜鹃，血吻日夜啼。峡马类黄狗，不能长鸣嘶。峡晓虎迹多，峡暮人迹稀。峡路如登天，猿鹤不敢梯。仆夫负嵎哭，我亦呻吟悲。悲吟不成章，聊赓峡哀诗。","dynasty":"宋代","title":"初入峡山效孟东野"}
{"author":"范成大","content":"草草相逢小驻船，一杯和泪饮江天。妹孤忍使行千里，兄老那堪别数年。马转不容吾怅望，橹鸣肯为汝留连？神如相此俱强健，绿发归来慰眼前。","dynasty":"宋代","title":"周德万携孥赴龙舒法曹，道过水阳相见，留别"}
{"author":"范成大","content":"黍筒小费名田课，昌歜多浮乐圣杯。笑倩艾人看外户，北窗深处咏归来。","dynasty":"宋代","title":"代儿童作端午贴门诗三首"}
{"author":"范成大","content":"鹅鹜声暗雪意豪，直前不惮夜行劳。更能櫜鞬尊裴度，千古人知李愬高。","dynasty":"宋代","title":"酬姜尧章"}
{"author":"范成大","content":"庐阜冈势断，江流漭相通。大孤如小冠，插入奫沦中。我欲蜕浊浪，往驭扬澜风。晃晃银色界，滢滢水晶宫。濯足望八荒，列宿罗心胸。客帆讵表驻，搔首苍烟丛。","dynasty":"宋代","title":"湖口望大孤"}
{"author":"范成大","content":"万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚兰时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。","dynasty":"宋代","title":"水调歌头"}
{"author":"范成大","content":"梅柳欲动风作难，行人意在飞鸿间。一官远游门户弱，百岁上策身心闲。胸次饶渠有廊庙，梦魂叵使无江山。栽桃种杏须付我，已办铁锁迟公攀。","dynasty":"宋代","title":"次时叙韵送至先兄赴调"}
{"author":"范成大","content":"门冬如佳隶，长年护阶除。生儿乃不凡，磊落玻璃珠。","dynasty":"宋代","title":"霜后纪园中草木十二绝其十二"}
{"author":"范成大","content":"河倾海立夜翻盆，不独妨灯更损春。冻涩笙簧犹可耐，滴皴梅颊势须嗔。","dynasty":"宋代","title":"元夕大风雨"}
{"author":"范成大","content":"暮林栖鸟各深枝，燕子知巢触幔飞。倘有三椽今已去，不关五斗解忘归。","dynasty":"宋代","title":"次韵乐先生吴中见寄八首其三"}
{"author":"范成大","content":"归鸦陆续堕宫槐，帘幙参差晚不开。小雨遂将秋色至，长风时送市声来。近瞻北斗璇玑次，犹梦西山翠碧堆。惭愧君恩来甲夜，殿头宣劝紫金杯。","dynasty":"宋代","title":"寓直玉堂拜赐御酒"}
{"author":"范成大","content":"闻道蓬壶重见时，瘦来全不耐风吹。无端郤作尘间念，已被仙官圣得知。","dynasty":"宋代","title":"续长恨歌"}
{"author":"范成大","content":"水落塘枯鱼卧陆，小儿抱取不濡足。昂藏赤＊亦垂头，背负玄鳞三十六。家人涤砧不辞劳，云有素书金错刀。嗟予赎放岂徼福，忍把汝命供吾饕。如今已脱张胡子，好上龙门饮湖水。不然崛起载飞仙，切莫颠狂称长史。","dynasty":"宋代","title":"放鱼行"}
{"author":"范成大","content":"诗成徒能泣鬼，博塞未必亡羊。刚将妄言绮语，认作锦心绣肠。","dynasty":"宋代","title":"或劝病中不宜数亲文墨医亦归咎题四绝以自戒末篇又以解嘲其三"}
{"author":"范成大","content":"五更潮落水鸣船，霜送新寒到枕边。报道雾收红日上，野翁犹盖短篷眠。","dynasty":"宋代","title":"宿阊门"}
{"author":"范成大","content":"云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。知是紫云谁敢觅。满蹊桃李不能言，分付仙家君莫惜。","dynasty":"宋代","title":"玉楼春（牡丹）"}
{"author":"范成大","content":"结束晨装破小寒，跨鞍聊得散疲顽。行冲薄薄轻轻雾，看放重重叠叠山。碧穗吹烟当树直，绿纹溪水趁桥弯。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"莫笑眠常早，还怜起不迟。穠香温夜气，小雨湿春姿。瘦比中年甚，寒惟病骨知。羡渠儿女健，绕屋探南枝。","dynasty":"宋代","title":"春朝早起"}
{"author":"范成大","content":"百叠烟鬟得眼明，坐来心迹喜双清。秋阳满地西风起，犹有啼莺四五声。","dynasty":"宋代","title":"题城山挂月堂壁"}
{"author":"范成大","content":"前年银界接天迷，去岁金盘涌海低。漂泊相逢重一笑，秦淮东畔女墙西。","dynasty":"宋代","title":"中秋清晖阁静坐，因思前二年石湖、四明赏月"}
{"author":"范成大","content":"至音岂寂透希夷，珍重幽田为发挥。妙用何关新卷叶，圆通自有倒闻机。梦中鼓响生千偈，觉後舂声失百非。寄语爵阴吞贼道，玉床安稳坐朱衣。","dynasty":"宋代","title":"复作耳鸣"}
{"author":"范成大","content":"竹舆摇兀走婆娑，石滑泥融侧足过。昱岭不高人已困，晚登新岭奈君何！","dynasty":"宋代","title":"昱岭"}
{"author":"范成大","content":"长病人嫌理亦宜，吾今有计可扶衰。烦君舁著山深处，恐有黄龙浴水医。","dynasty":"宋代","title":"戏书"}
{"author":"范成大","content":"马首欲东舟欲西，洞庭桥口暮寒时。三年再别子轻去，万里独行吾蚤衰。遥忆美人湘水梦，侧身西望剑门诗。老来不洒离亭泪，今日天涯老泪垂。","dynasty":"宋代","title":"湘阴桥口市别游子明"}
{"author":"范成大","content":"佐命诸公趣夜装，争言社稷要灵长。就令昆季尸神器，未必唐家便破亡。","dynasty":"宋代","title":"读唐太宗纪其三"}
{"author":"范成大","content":"膏肓泉石痼烟霞，半世游山不著家。老入蒲团三昧定，坐看穿膝长芦芽。","dynasty":"宋代","title":"寄题西湖并送净慈显老三绝"}
{"author":"范成大","content":"输租得钞官更催，踉蹡里正敲门来。手持文昼杂嗔喜：\"我亦来营醉归耳！＂床头悭囊大如拳，扑破正有三百钱：不堪与君成一醉，聊复偿君草鞋费。","dynasty":"宋代","title":"催租行"}
{"author":"范成大","content":"半世吟客舍柳，长年忆后园花。为报庐山莫笑，云丘今属谁家","dynasty":"宋代","title":"次韵举老见嘲未归石湖"}
{"author":"范成大","content":"仙篆驱龙效水灵，佛螺吹梵演云经。何烦础汗生蒸润，便借炉薰作晦冥。一念故应周法界，万神元不隔明庭。昌时圭璧形声应，不似周时莫我听。","dynasty":"宋代","title":"再次喜雨诗韵，以表随车之应"}
{"author":"范成大","content":"白鸟营营夜苦饥，不堪薰燎出窗扉。小虫与我同忧患，口腹驱来敢倦飞。","dynasty":"宋代","title":"次韵温伯苦蚊"}
{"author":"范成大","content":"晨光挂高岭，晴色媚远客。哀湍吼丛薄，宿雾袅绝壁。露重蓟花紫，风来蓬背白。迷涂朴渥跳，饮涧于菟迹。层巅多折木，迮磴有飞石。不知山几重，杳杳入丛碧？","dynasty":"宋代","title":"千石岭"}
{"author":"范成大","content":"把酒临风瑞露倾，琼浆何用谒云英？卷帘雨脚银丝挂，倚杖江头绿涨生。岭海一凉苏暑病，山林千籁试秋声。兹游奇绝忘羁宦，惭愧烟中短棹横。","dynasty":"宋代","title":"次韵许季韶通判雪观席上"}
{"author":"范成大","content":"檐溜春犹冻，门扉晚未开。退闲惊客至，衰懒怕书来。日日教浇竹，朝朝遣探梅。园丁应窃笑，犹自说心灰。","dynasty":"宋代","title":"咏怀自嘲"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"侍臣笔裹旧西班，大将麾幢又百蛮。挂席南箕宿昔事，闪旗东井何时还，日增衰病复一日，山隔旧游知几山？倦拂盘陀苍石坐，归心聊与石俱顽。","dynasty":"宋代","title":"茸山道中感怀"}
{"author":"范成大","content":"飘飘竹雨润轻裘，袅袅松风系小舟。安得从容兴废手，越人重上訾家洲。","dynasty":"宋代","title":"与郑少融赵养民二使者访古訾家洲归憩松关二君欲助力兴废戏书此付长老善良以当疏头"}
{"author":"范成大","content":"丘园窈窕复崎岖，草木生香景倍殊。花下百杯齐物我，云边一眼尽江湖。不知朱户趑趄者，能胜青山放浪无？六逸萧然真可画，为君题作竹溪图。","dynasty":"宋代","title":"次韵正夫游王园，会者六人"}
{"author":"范成大","content":"大山如墙缺，小山如冢累。众山直下看，方知此峰危。木末见夔峡，一沟盎春泥。中有天下险，造化真儿嬉。峰顶不满笑，舟中鬓成丝。登高尚超览，况乃绝俗姿。","dynasty":"宋代","title":"燕子坡"}
{"author":"范成大","content":"席帘纸阁护香浓，说有谈空爱烛红。高飣膻根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。","dynasty":"宋代","title":"雪寒围炉小集"}
{"author":"范成大","content":"从君挥麈演金乘，我已无心缠葛藤。第一圆通三鼓梦，大千世界一窗灯。罢参柏子庭前意，权作梅花树下僧。饭饱閒行复閒坐，人间有味是无能。","dynasty":"宋代","title":"戏赠勤长老"}
{"author":"范成大","content":"天风无边吹海月，景入溪山更奇绝。太守文章别乘贤，平生付与金杯滑。门阑我亦似彭宣，想闻横玉叫苍烟。读碑索句仍投辖，谁是扬州控鹤仙？","dynasty":"宋代","title":"风月堂"}
{"author":"范成大","content":"李侯昔游吴，莲舟镜苍茫。风鬟与雾鬓，共濯玻瓈光。采花不盈舫，日暮云水香。还登缥缈楼，罗襟酒淋浪。卷箔纳星月，踏筵按伊梁。安知有恨事，但恐蒹葭苍。风吹落穷谷，草深麋鹿场。高冈苦炎热，游子悲异乡。尚喜简书省，期会无匆忙。犹馀作诗苦，消瘦如东阳。","dynasty":"宋代","title":"李深之西尉同年谈吴兴风物再用古城韵"}
{"author":"范成大","content":"波惊石险夜喧雷，晓泊旗亭笑眼开。休问行人缘底瘦，适从百八十滩来。","dynasty":"宋代","title":"自宁国溪行至宣城，舟人云凡百八十滩"}
{"author":"范成大","content":"道场山麓接何山，影落苕溪浸碧澜。只欠荷花三十里，橛头船上把渔竿。","dynasty":"宋代","title":"题米元晖吴兴山水横卷"}
{"author":"范成大","content":"天壤郭有道，文献今在兹。啄啄家鸡群，见子野鹤姿。尘笼万里心，择食中夜饥。拙宦避捷径，瘴风吹鬓丝。平生杏园友，把酒天南陲。何敢吏朱浮，但喜见紫芝。问君今何适，旧圃馀荒畦。提携汉阴瓮，岁晚俱忘机。勿开衡山云，恐惊隐沦栖。定肯从君游，岁晚攀桂枝。我亦理吴榜，春湘绿蘋齐。风蒲为谁落，之子同襟期。丁宁祝融峰，将迎两枯藜。一望五千里，共洗蛮烟悲。","dynasty":"宋代","title":"送郭季勇同年归衡山"}
{"author":"范成大","content":"二十年前鬓未斑，下滩归路落潮乾。如今衰发三千丈，却趁潮平再上滩。","dynasty":"宋代","title":"桐庐江中初打桨"}
{"author":"范成大","content":"雨後蟆颐山色开，玻璃江清已可杯。绿荷红芰香四合，又入芙蓉城里来。","dynasty":"宋代","title":"次韵陆务观编修新津遇雨，不得登修觉山，径"}
{"author":"范成大","content":"噩梦惊回晓枕寒，青灯犹照药炉边。纸窗弄色如胧月，又了浮生一夜眠。","dynasty":"宋代","title":"诺惺庵枕上"}
{"author":"范成大","content":"身闲身健是生涯。何况好年华。看了十分秋月，重阳更插黄花。消磨景物，瓦盆社酿，石鼎山茶。饱吃红莲香饭，侬家便是仙家。","dynasty":"宋代","title":"朝中措"}
{"author":"范成大","content":"南街豪郡城，东圃压州宅。谁云沸镬地，气象不偪仄。林园富瓜笋，堂密美杉柏。山醪极可人，溪女能醉客。吴子邑中彦，毫端万人敌。传杯相劳苦，不觉东方白。","dynasty":"宋代","title":"休宁"}
{"author":"范成大","content":"钻火巴东岸，摐金峡口船。束江崖欲合，漱石水多漩。卓午三竿日，中间一罅天。伟哉神禹迹，疏凿此山川。","dynasty":"宋代","title":"初入巫峡"}
{"author":"范成大","content":"罨画溪山，行欲遍、风蒲还举。天渐远、水云初静，柁楼人语。月色波光看不定，玉虹横卧金鳞舞。算五湖、今夜只扁舟，追千古。怀往事，渔樵侣。曾共醉，松江渚。算今年依旧，一杯沧浦。宇宙此身元是客，不须怅望家何许。但中秋、时节好溪山，皆吾土。","dynasty":"宋代","title":"满江红"}
{"author":"范成大","content":"长年心事寄林扃，尘鬓已星星。芳意不如水远，归心欲与云平。留连一醉，花残日永，雨后山明。从此量船载酒，莫教闲却春情。","dynasty":"宋代","tags":"抒情，向往，隐居","title":"朝中措·长年心事寄林扃"}
{"author":"范成大","content":"野店垂杨步，荒祠苦竹丛。鹭窥芦箔水，鸟啄纸钱风。媪引浓妆女，儿扶烂醉翁。深村时节好，应为去年丰。","dynasty":"宋代","tags":"寒食节，农村，风俗","title":"寒食郊行书事"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","title":"四时田园杂兴"}
{"author":"范成大","content":"槁项诗余瘦，愁肠酒后柔。晚凉团扇欲知秋。卧看明河银影、界天流。鹤警人初静，虫吟夜更幽。佳辰只合算花筹。除了一天风月、更何求。","dynasty":"宋代","title":"南柯子"}
{"author":"范成大","content":"天容云意写秋光。木叶半青黄。珍重西风祛暑，轻衫早怯新凉。故人情分，留连病客，孤负清觞。陌上千愁易散，尊前一笑难忘。","dynasty":"宋代","title":"朝中措"}
{"author":"范成大","content":"十月谁云春小，一年两见风娇。云英此夕度蓝桥。人意花枝都好。百媚朝天淡粉，六铢步月生绡。人间霜叶满庭皋，别有东风不老。","dynasty":"宋代","title":"西江月"}
{"author":"范成大","content":"两两莺啼何许。寻遍绿阴浓处。天气润罗衣，病起却忺微暑。休雨。休雨。明日榴花端午。","dynasty":"宋代","title":"如梦令"}
{"author":"范成大","content":"少年豪纵。袍锦团花凤。曾是京城游子，驰宝马、飞金鞚。旧游浑似梦。鬓点吴霜重。多少燕情莺意，都泻入、玻璃瓮。","dynasty":"宋代","title":"霜天晓角"}
{"author":"范成大","content":"冰明玉润天然色。凄凉拚作西风客。不肯嫁东风。殷勤霜露中。绿窗梳洗晚。笑把玻璃盏。斜日上妆台。酒红和困来。","dynasty":"宋代","title":"菩萨蛮（木芙蓉）"}
{"author":"范成大","content":"五湖西岸孤绝处，旃檀大士来同住。性空真水遍清凉，随绿出现无方所。蒙泉新洁监泉明，瀹茗羹藜甘似乳。何须苦问莲开未，桂子菖花了今古。三翁采笔照青霞，从此他山都不数。我今闲行作闲客，暂借云窗解包具。魂清骨冷不成眠，彻晓跏趺听粥鼓。脚力有余西坞尽，明日湾头更鸣橹。却上东山唤德云，别峰应在银涛许。","dynasty":"宋代","title":"华山寺"}
{"author":"范成大","content":"习气不解老，壮心故嵯峨；忽与乡曲齿，方惊年许多!有眼不自见，尚谓朱颜酡；今朝镜中逢，憔悴如枯荷。形骸即迁变，岁华复蹉跎；悟此吁已晚，即悟当若何？乌兔两恶剧，不满一笑呵；但淬割愁剑，何须挥日戈。儿童竞佳节，呼唤舞且歌；我亦兴不浅，健起相婆娑。","dynasty":"宋代","title":"春日览镜有感"}
{"author":"范成大","content":"桂殿吹笙夜不归，苏仙诗板挂空悲。世人舐鼎何须笑，犹胜先生梦石芝。升降三田自有丹，浪寻盘鼎斸仙坛。扣门倦客惟思睡，容膝庵中一枕安。","dynasty":"宋代","title":"宿妙庭观次东坡旧韵"}
{"author":"范成大","content":"茙葵烂紫终陋，薝卜嫣黄亦香。医俗剩延竹色，疗愁催拆萱房。","dynasty":"宋代","title":"初秋閒记园池草木五首其一"}
{"author":"范成大","content":"愁眼逢欢春水明，诗情得酒春云生。花梢蝴蝶作团去，竹裹鹁鸠相对鸣。邂逅浮生此日好，缠绵俗累何时轻？擘牋沫墨乏奇句，擫笛当筵惭妙声。","dynasty":"宋代","title":"陈侍御园坐上"}
{"author":"范成大","content":"一昨题诗诉苦霖，果然连夜卷曾阴。尽收行雨瑶姬赐，不徇世情巫峡心。喜鹊满枝朝日淡，哀猿何处宿云深？水门山径高齐外，一枕清风屏万金。","dynasty":"宋代","title":"离巫山好晴，午後入瞿唐关，憩高齐半日"}
{"author":"范成大","content":"不过溪桥又两年，偶随筇竹访幽禅。有缘再踏云岩路，无处重寻石井泉。拟辍半山分座住，先镌一枕借床眠。觉来饱吃红莲饭，正是塘东稻熟天。","dynasty":"宋代","title":"再到虎丘"}
{"author":"范成大","content":"小筑聊锄草棘荒，游人错比召南棠。花边雾鬓风鬟满，酒畔云衣月扇香。灿烂吟笺烦索句，淋漓醉墨自成行。报章迟钝吾衰矣，终日冥搜谩七襄。","dynasty":"宋代","title":"新作景亭，程咏之提刑赋诗，次其韵"}
{"author":"范成大","content":"范村如荒村，一老雪垂领。高轩款门来，惊破雀罗静。披草出迎客，玉笋森秀整。短章虽寂寞，染指已尝鼎。归骖不可驻，晨昏思定省。","dynasty":"宋代","title":"次韵陈融甫支盐年家见赠二首"}
{"author":"范成大","content":"龙头高啄嗽飞流，玉醴甘浑乳气浮。扪腹煮泉烹斗胯，真成骑鹤上扬州。","dynasty":"宋代","title":"白云泉"}
{"author":"范成大","content":"雾雨臙脂照松竹，江南春风一枝足。满城桃李各嫣然，寂莫倾城在空谷。城中谁解惜娉婷？游子路傍空复情。花不能言客无语，日暮清愁相对生。","dynasty":"宋代","title":"岭上红梅"}
{"author":"范成大","content":"天生尤物元无种，万里巴村出青冢。高台望思台已荒，东风溪涨流水香。婵娟钟美空万古，翻使乡山多丑女。灸眉作瘢亦不须，人人有瘿如瓠壶。","dynasty":"宋代","title":"昭君台"}
{"author":"范成大","content":"新喻渡无桥，分宜桥有栏。孰欤两徼吏，贤否已判然。堂上著威信，四郊如目前。入国政可知，兹焉略闚观。","dynasty":"宋代","title":"入分宜"}
{"author":"范成大","content":"九月奇寒前未闻，巷南巷北无行人。冥凌尽用大冬手，肯为岁华留小春。阴风吹雨作冰屑，驼裘如铁绵裘折。可怜篱下木芙蓉，不独宜霜更宜雪。","dynasty":"宋代","title":"骤寒吟"}
{"author":"范成大","content":"罨画屏中客住。水色山光无数。斜日满江声，何处撑来小渡。休去。休去。惊散一洲鸥鹭。","dynasty":"宋代","title":"如梦令"}
{"author":"范成大","content":"月色胧明碧瓦，蜡烟浮动黄帘。罡骑飙轮欲下，一天飞霰纤纤。","dynasty":"宋代","title":"冬祠太乙六言四首其二"}
{"author":"范成大","content":"过尽巴东巫峡长，荆川鼓棹更茫茫。避风怕入三江口，乘月贪行百里荒。夜后逢人尽刀剑，古来踏地皆耕桑。可怜行路难如此，一簇寒芦尚税场！","dynasty":"宋代","title":"鲁家洑入沌"}
{"author":"范成大","content":"新图来自雪边州，皴石枯槎笔最遒。明府能诗如此画，为渠题作小营丘。","dynasty":"宋代","title":"题李云叟画轴，兼寄江安杨简卿明府二绝"}
{"author":"范成大","content":"席帘纸阁护香浓，说有谈空爱烛红。高飣膻根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。","dynasty":"宋代","title":"雪寒围炉小集"}
{"author":"范成大","content":"莫惜萦回上九盘，洗心双瀑雪花寒。野翁酌水煎茶献，自古人来到此难。","dynasty":"宋代","title":"九盘坡布水"}
{"author":"范成大","content":"行道羽衣缥缈，卷班玉佩冬珑。回首金铺兽面，步虚声在天风。","dynasty":"宋代","title":"冬祠太乙六言"}
{"author":"范成大","content":"乌帽休冲九陌埃，瘦藤定约到秋回。龙湫鴈荡经行处，断取松风万壑来。","dynasty":"宋代","title":"送琴客许扬归永嘉"}
{"author":"范成大","content":"輿不济兮中河，日欲暮兮情多。子蘭橈兮蕙棹，願因子兮凌波。眢壑兮以漁，周落兮以驅。驪龙兮飞度，郊之麟兮去汝。波河濆兮迷塗，黄流怒兮不可以桴。目八極兮怅望，獨顧懷兮此都。御右兮告病，鑾鈴兮靡騁。河之水兮洋洋，不济此兮有命。","dynasty":"宋代","title":"歸将"}
{"author":"范成大","content":"浮黎路，依约太微间。雪色宝阶千万丈，人间遥作白虹看。幢节度高寒。","dynasty":"宋代","title":"白玉楼步虚词（六之二）"}
{"author":"范成大","content":"雨後蟆颐山色开，玻璃江清已可杯。绿荷红芰香四合，又入芙蓉城里来。","dynasty":"宋代","title":"次韵陆务观编修新津遇雨，不得登修觉山，径"}
{"author":"范成大","content":"松杉晨气清，桑柘暑阴薄。稻穗黄欲卧，槿花红未落。秋莺尚娇奼，晚蝶成飘泊。犬騃逐车马，鸡惊扑篱落。道逢行商问，平生几芒屩？頳肩走四方，为口不计脚；劣能濡箪瓢，何敢议囊橐？我亦縻斗升，三年去丘壑。二俱亡羊耳，未用苦商略。","dynasty":"宋代","title":"竹下"}
{"author":"范成大","content":"峰顶四时如大冬，芳花芳草春自融。苔痕新曦六月雪，木势旧偃千年风。云物为人布世界，日轮同我行虚空。浮生元自有超脱，地上可怜悲攐蓬。","dynasty":"宋代","title":"光相寺"}
{"author":"范成大","content":"罗带江流碧玉峰，旧游如梦一星终。烦披石寻题字，定有人能记此翁。","dynasty":"宋代","title":"送许耀卿监丞同年赴静江倅四绝"}
{"author":"范成大","content":"碧蔓凌霜卧软沙，年来处处食西瓜。形模濩落淡如水，未可蒲萄苜蓿夸。","dynasty":"宋代","title":"西瓜园"}
{"author":"范成大","content":"馆娃宫殿压云头，自昔登临隘九州。云浪长风三万顷，苍烟古木二千秋。宾僚谁伴作诗苦，父老竞传敷政优。想见归骖穿夜市，月边灯火满西楼。","dynasty":"宋代","title":"王仲行尚书录示近诗，闻今日劝农灵岩，次韵"}
{"author":"范成大","content":"病夫心口相语，何日佳眠似渠？舒惨常随天气，关心窗暗窗明。日晏扶头未起，唤人先问阴晴。","dynasty":"宋代","title":"晓枕"}
{"author":"范成大","content":"客从扬州来，遗我扬州花。筠笼贮枯蘖，明年擅春华。","dynasty":"宋代","title":"霜后纪园中草木十二绝其七"}
{"author":"范成大","content":"官忙风月镇长閒，开遍香红酒尚寒。若要与花相领略，千岩随分有阑干。","dynasty":"宋代","title":"真瑞堂前丹桂其二"}
{"author":"范成大","content":"三年屏杯酌，甚矣吾衰矣。眼中有淄渑，犹解商略此。花酒俱来事更奇，不妨禅心絮沾泥。翠眉何时真度曲，细意烦君画蛾绿。","dynasty":"宋代","title":"子文见和云亦有小鬟能度曲复用韵戏赠"}
{"author":"范成大","content":"五杂俎，同心结。往复来，当窗月。不得已，话离别。","dynasty":"宋代","title":"五杂俎"}
{"author":"范成大","content":"寂莫东篱湿露华，依前金魇照泥沙。世情儿女无高韵，只看重阳一日花。","dynasty":"宋代","title":"重阳后菊花二首"}
{"author":"范成大","content":"四德仪邦族，三迁奠里门。姑宁忧疾痛，子自乐平反。夏枕方供扇，薰堂甫种萱。那知秋暑退，无复御轻轩。","dynasty":"宋代","title":"舅母太夫人方氏挽词三首其一"}
{"author":"范成大","content":"夕阳下桑柘，馀晖挂西山。西山在何许，冉冉紫翠间。綵云无朝昏，绿萝竟暄寒。昔与霞上人，同跨双飞翰。上凌紫霄峰，下弄白石湍。风吹堕渺莽，及此行路难。佳人应望予，我岂真忘还。","dynasty":"宋代","title":"秋日杂兴六首其二"}
{"author":"范成大","content":"我昔官黟歙，人传女训芳。尊章宜小妇，孙子寿高堂。风木真无定，冰鱼已不尝。遥怜霜露感，何必薤歌伤。捧檄三牲养，称觞百岁期。身犹孺子泣，世已隙驹驰。吉梦青衣卜，丰碑黄绢辞。佳城有奇事，应足洗余悲。","dynasty":"宋代","title":"太宜人程氏挽词"}
{"author":"范成大","content":"方帽冲寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐其四"}
{"author":"范成大","content":"曲误不须顾，客狂当好看。日斜双桨急，风驶夹衣寒。剩说归田乐，休歌行路难。石湖三万顷，何处觅忧端。","dynasty":"宋代","title":"次韵同年杨使君回自毗陵同泛石湖舟中见赠其二"}
{"author":"范成大","content":"万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚兰时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。","dynasty":"宋代","title":"水调歌头"}
{"author":"范成大","content":"石门关外古亭基，树老藤枯野径微。放鹤道人今不见，故应人与鹤俱飞。","dynasty":"宋代","title":"放鹤亭"}
{"author":"范成大","content":"真色生香绝世逢，烟光池面雨溶溶。楚邻不待施朱好，虢国翻嫌传粉浓。晴日暧云春照耀，温风霁月夜舂容。酒阑且驻纱笼看，慢破团团一壁龙。","dynasty":"宋代","title":"次韵知郡安抚元夕赏倅厅红梅"}
{"author":"范成大","content":"朝天车马诏频催，斸得新汤未敢开。忽报猪龙掀宇宙，阿瞒虚读相书来。","dynasty":"宋代","title":"题开元天宝遗事"}
{"author":"范成大","content":"隔篱处处雪成窝，牢闭柴荆断客过。叶贵蚕饥危欲死，尚能包裹一丝窠。","dynasty":"宋代","title":"晒茧"}
{"author":"范成大","content":"汉阴无械可容机，岁晚功名一衲衣。槁木闲身随念懒，浮云幻事转头非。三彭已罢庚申守，五鬼从教乙丑归。富贵神仙两俱累，此心安处是真依。","dynasty":"宋代","title":"题漫斋壁"}
{"author":"范成大","content":"问人何处是花蹊，香玉匀铺不见泥。莫怪山翁行步涩，更无空处著枯藜。","dynasty":"宋代","title":"唐懿仲诸公见过，小饮凌寒残梅之下二绝"}
{"author":"范成大","content":"浓春酒暖绛烟霏，涨水天平雪浪迟。绿岸翻鸥如北渚，红尘跃马似西池。麦苗剪剪尝新面，梅子双双带折枝。试比长安水边景，祗无饥客为题诗。","dynasty":"宋代","title":"上巳日万岁池上呈程咏之提刑"}
{"author":"范成大","content":"女僮流汗逐毡軿，云在淮乡有父兄。屠婢杀奴官不问，大书黥面罚犹轻。","dynasty":"宋代","title":"清远店"}
{"author":"范成大","content":"手开芳径越城头，红锦屠苏结绮楼。不把万枝银烛照，淡云微月替人愁。","dynasty":"宋代","title":"寄题石湖海棠"}
{"author":"范成大","content":"蚤兆于凰卜，来嫔驷马车。夫君宜竹帛，子舍各诗书。露薤丹旌举，风杨组帐虚。空馀彤管训，他日照乡闾。","dynasty":"宋代","title":"新安侯夫人俞氏挽词"}
{"author":"范成大","content":"伏翼昏飞急，营营定苦饥。聚蚊充口腹，生汝亦奚为!","dynasty":"宋代","title":"蝙蝠"}
{"author":"范成大","content":"乱山满平野，涨水豪大川。仄径无辙迹，疏林有炊烟。山农旦烧畲，蛮贾暑荷毡。穷乡足荒怪，打鼓催我船。","dynasty":"宋代","title":"将至叙州"}
{"author":"范成大","content":"素馨间茉莉，木犀和玉簪。医来都屏去，头眩怕香侵。","dynasty":"宋代","title":"四花"}
{"author":"范成大","content":"静里秋先到，閒中昼自长。门阑疑泄柳，尸祝漫庚桑。腹已枵经笥，身犹试药方。强名今日愈，勃窣负东墙。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其九"}
{"author":"范成大","content":"太学虀盐旧，中吴翰墨声。关山题柱笔，风露读书檠。夜雨绿荷破，孤坟丹桂生。空将擅场手，往记玉楼成。","dynasty":"宋代","title":"胡长民监元挽词"}
{"author":"范成大","content":"早衰头脑已冬烘，信拙心情似苦空。僚旧姓名多健忘，家人长短总佯聋。一窗暖日棋声里，四壁寒灯药气中。晚景只消如此过，不堪拈出教儿童。","dynasty":"宋代","title":"早衰"}
{"author":"范成大","content":"朝罢东皇放玉鸾，霜罗薄袖绿裙单。贪看修竹忘归路，不管人间日暮寒。","dynasty":"宋代","title":"绿萼梅"}
{"author":"范成大","content":"留连银烛照金荷，肠断华年一掷梭。月姊有情难独夜，天孙无赖早斜河。晶晶霜瓦寒生粟，衮衮风帏细涌波。鸹鶡晓啼鸣鹊散，许多佳景奈愁何。","dynasty":"宋代","title":"次韵即席"}
{"author":"范成大","content":"初上篷笼竹笮船，始知身是剑南官。沙头沽酒市楼暖，径步买薪江墅寒。自古秦吴称绝国，于今归峡有名滩。千山万水垂垂老，只欠天西蜀道难。","dynasty":"宋代","title":"发荆州"}
{"author":"范成大","content":"隐吏诗情卜筑幽，同年惜别劝淹留。试倾万景湖亭酒，来看半轮江月秋。川路虽长犹共此，夜船空载且归休。丘岩胜处频回首，好事谁能更小楼。","dynasty":"宋代","title":"别後寄题汉嘉月榭"}
{"author":"范成大","content":"海山之湫龙所宫，溅瀑下赴声琤琮。碧＊大士何许主？爱此匹练飞冥蒙。偶然宴坐百千劫，神力悲愿俱无穷。向来火云挟日走，沙煎日烂千山童。陆浑风高煽热属，泾川草肥闲雨工。万口嗷嗷叫此士，炉燎未吐诚先通。暮尘卷地羊角暗，朝霞横天鱼尾红。商羊摩霄鸢起舞，居然一澍歌年丰。人言佛陀入三昧，断取世界如旋蓬。指麾释梵骏奔走，况尔风伯并雷公。风骚老将亦赞喜，笔阵独扫诗坛空。嗟余啸咏不释手，一曲何啻歌三终。","dynasty":"宋代","title":"岁旱，邑人祷第五罗汉得雨，乐先生有诗，次"}
{"author":"范成大","content":"再入庭闱再入山，偷闲百日了金丹。他年拔宅上升後，休道使亲忘我难。大道凝神术养形，形神俱炼始功成。劝君观妙还观徼，先作顽仙地上行。","dynasty":"宋代","title":"送苏秀才归永嘉"}
{"author":"范成大","content":"虎啸狐鸣苦竹丛，魂惊终日走蒙茸。松林断处前山缺，又见南湖数十峰。","dynasty":"宋代","title":"衮山道中"}
{"author":"范成大","content":"原田何莓莓，野水乱平楚。大堤少人行，谁与艺稷黍？独木且百岁，肮脏立水浒。当年识兵烬，见赦几樵斧？摩挲欲问讯，恨汝不能语。薄暮有底忙？沙头听鸣橹。","dynasty":"宋代","title":"荆渚堤上"}
{"author":"范成大","content":"晏温解船去，暮夜舣船歇。横斜隘梅村，玉蓓粲将发。城中三辅豪，指日承明谒。高怀妙康济，未试君前笏。周南又小春，微温入花骨。我瞻浮丘亭，山高璿柄没。飞鸟正飘荡，空绕南枝月。","dynasty":"宋代","title":"寄上鄙句之明日舟次梅口南枝已有春意复次知府秘书赠行高韵"}
{"author":"范成大","content":"视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其十一"}
{"author":"范成大","content":"湖路荒寒又险艰，大千空水我居间。篙师晚始分南北，指点青青汉口山","dynasty":"宋代","title":"大波林"}
{"author":"范成大","content":"川灵知我归有程，一夜涨痕千丈生。中流击楫汹作气，夹岸簸旗呀失声。不知灩澦在船底，但觉瞿唐如镜平。凿峡疏川狠石破，号山索饮飞泉惊。白盐赤甲转头失，黑石黄嵌拼命轻。草齐增肥无泊处，竹枝凝咽空余情。人间险路此奇绝，客裹惊心吾饱更。剑阁翻成蜀道易，请歌范子瞿唐行。","dynasty":"宋代","title":"瞿唐行"}
{"author":"范成大","content":"植德千章茂，硎材百鍊刚。事功才止此，物理故难量。雁序云天远，兰阶雨露芳。公无憾身后，人自惜堂堂。","dynasty":"宋代","title":"外舅挽词二首其一"}
{"author":"范成大","content":"三径荒芜岫幌开，锦车何事肯徘徊。春风想为高人住，落絮残花好在哉。","dynasty":"宋代","title":"次韵徐提举游石湖三绝"}
{"author":"范成大","content":"搔冰珠重步微摇，约臂金寒束未牢。要见低鬟揎玉腕，更须斜抱紫檀槽。","dynasty":"宋代","title":"戏题赵从善两画轴三首"}
{"author":"范成大","content":"从君挥麈演金乘，我已无心缠葛藤。第一圆通三鼓梦，大千世界一窗灯。罢参柏子庭前意，权作梅花树下僧。饭饱閒行复閒坐，人间有味是无能。","dynasty":"宋代","title":"戏赠勤长老"}
{"author":"范成大","content":"自将吴津骑，谁婴泰一锋。旄头连夜落，京观隔江封。舞武三成备，书文九译重。修攘遗策在，嗣圣续车攻。","dynasty":"宋代","title":"太上皇帝灵驾发引挽歌词六首"}
{"author":"范成大","content":"溪上清风柳万重，绿烟无路月朦胧。船头忽逐回塘转，一水迢迢却向东。","dynasty":"宋代","title":"月夜泛舟新塘"}
{"author":"范成大","content":"节物阴涔里，人情冷淡中。百忧寻老大，一笑属儿童。雪意愁饥雀，风声入断鸿。新衣满闾巷，终日自西东。","dynasty":"宋代","title":"元日奉呈项丈诸生"}
{"author":"范成大","content":"粥鱼吼罢鼓逢逢，卧听饥鼯上晓釭。一点斜光明纸帐，悟知檐雀已穿窗。","dynasty":"宋代","title":"宴坐庵"}
{"author":"范成大","content":"方池留水胜埋盆，露入莲腮沁粉痕。铃索无志人不到，小禽飞入闹荷根。","dynasty":"宋代","title":"进修堂前荷池"}
{"author":"范成大","content":"木磴鳞鳞滑带泥，微生欹侧寄枯藜。胡孙愁处我犹过，个里如今幸有梯。","dynasty":"宋代","title":"胡孙梯"}
{"author":"范成大","content":"官忙风月镇长闲，开遍香红酒尚寒。若要与花相领略，千岩随分有阑干。","dynasty":"宋代","title":"真瑞堂前丹桂"}
{"author":"范成大","content":"入山窘宿雨，上山贺朝霁。跬步便历险，转盼已呀气。岂惟膝点心，固已头抢地。游人贪胜践，姑吟蜀道易。","dynasty":"宋代","title":"点心山"}
{"author":"范成大","content":"残山狠石双虎卧，斧迹鳞皴中凿破。潭渊油油无敢唾，下有猛龙跧铁锁。自从分流注石门，西州粳稻如黄云。刲羊五万大作社，春秋伐鼓苍烟根。我昔官称劝农使，年年来激西江水。成都火米不论钱，丝管相随看蚕市。款门得得酹清尊，椒浆桂酒删膻荤。妄欲一语神岂闻？更愿爱羊如爱人","dynasty":"宋代","title":"离堆行"}
{"author":"范成大","content":"运斗寅杓转，周天日御回。夜从冬後短，春逐雨中来。鬓绿看看雪，心丹念念灰。有怀怜断鴈，无思惜疏梅。絮厚眼生缬，蔬寒肠转雷。烛光红琐碎，香雾碧徘徊。昨梦书三箧，平生酒一杯。床头新历日，衣上旧尘埃。摇落何堪柳，纷纭各梦槐。隙光能几许，世事剧悠哉！岐路东西变，羲娥日夜催。头颅元自觉，怀抱故应开。踊跃金何意，青黄木自灾。身谋同斥鷃，政尔愿蒿莱。","dynasty":"宋代","title":"除夜书怀"}
{"author":"范成大","content":"五杂俎，同心结。往复来，当窗月。不得已，话离别。","dynasty":"宋代","title":"五杂俎"}
{"author":"范成大","content":"清晨入岑蔚，岚重寒飕飀。忽闻黄鹂语，方悟麦始秋。旅食法当瘦，远行人所愁。况复深山中，不与和气游。苦辛那敢惮，病悴良可忧。徒忧亦无益，聊作商声讴。","dynasty":"宋代","title":"火墨坡下岭"}
{"author":"范成大","content":"伊轧篮舆草露间，夜凉月暗走孱颜。忽逢陂水明如镜，照见沉沉倒景山。","dynasty":"宋代","title":"高景山夜归"}
{"author":"范成大","content":"鸣驺如电马如雷，知是婆娑醉尉回。常日锦囊犹有句，况从三十六峰来。","dynasty":"宋代","title":"庆充自黄山归，索其道中诗，书一绝问之"}
{"author":"范成大","content":"四十踰四髭始黄，手持汉节临大荒。舆疾归来皮骨在，两鬓尚作青丝光。俛仰行年四十九，万里南驰复西走。斑斑颔下点吴霜，犹可芟夷诳宾友。屈指如今又十年，两年惫卧秋风前。人生血气能几许，不待览镜知皤然。长安後辈轻前辈，百方染药千金卖。撋烦包里夜不眠，无奈霞头出光怪。病翁高卧门长扃，垂雪匆匆骨更清。儿童不作居士唤，唤作堂中老寿星。","dynasty":"宋代","title":"白髭行"}
{"author":"范成大","content":"茙葵烂紫终陋，薝卜嫣黄亦香。医俗剩延竹色，疗愁催拆萱房。","dynasty":"宋代","title":"初秋閒记园池草木五首其一"}
{"author":"范成大","content":"搔冰珠重步微摇，约臂金寒束未牢。要见低鬟揎玉腕，更须斜抱紫檀槽。","dynasty":"宋代","title":"戏题赵从善两画轴三首"}
{"author":"范成大","content":"择对鸣珂里，宜家驷马门。肃雍成孝敬，燕喜助平反。阅世弥三寿，还乡忽九原。松风摇草露，愁绝后堂萱。","dynasty":"宋代","title":"梅林先生夫人徐氏挽词二首"}
{"author":"范成大","content":"筋骸全比去年非，骑吹声中忆钓矶。待得江风欺老病，何如闲健一蓑归。","dynasty":"宋代","title":"元日马上二绝"}
{"author":"范成大","content":"镂冰影里百千光，剪彩球中一万窗。不是齐人夸管晏，吴中风物竟难双。","dynasty":"宋代","title":"吴灯两品最高"}
{"author":"范成大","content":"楼阴缺。兰干影卧东厢月。一天风露，杏花如雪。隔烟催漏金虬咽。罗帏暗淡灯花结。灯花结。片时春梦，江南天阔。","dynasty":"宋代","title":"忆秦娥·楼阴缺"}
{"author":"范成大","content":"五更潮落水鸣船，霜送新寒到枕边。报道雾收红日上，野翁犹盖短篷眠。","dynasty":"宋代","title":"宿阊门"}
{"author":"范成大","content":"有赫题期盛，无疆嗣历昌。中兴归浚哲，重庆启元良。两亥开基远，三丁系统长。帝咨同物瑞，人卜降年祥。离日融双照，乾天秉少阳。晨昏周内寝，诗礼舜岩廊。极右辰居焕，心前火德光。与龄偕圣父，德寿协虚皇。铜律风占兑，瑶山乐奏商。蓂芳邻五位，菊色丽中央。视膳斑衣拱，传觞玉契将。宸枫霜献叶，仙桂月输香。薰炷争延祝，吟牋曷赞扬。形容仁与孝，步障有云章。","dynasty":"宋代","title":"东宫寿诗"}
{"author":"范成大","content":"泮小桥门识太平，归来霜鬓老柴荆。淹中学邃方成传，谷口名高岂待卿。黄壤无情埋玉树，青衫有道胜金籯。襄阳耆旧今萧索，惟有松风到晚清。","dynasty":"宋代","title":"致政承奉卢君挽词"}
{"author":"范成大","content":"见影蜮犹铋铋，闻声厖尚狺狺。问谁毛生名纸，知我角出车轮。","dynasty":"宋代","title":"题请息斋六言"}
{"author":"范成大","content":"倦游客舍不胜闲，日日清江见倚阑。少待西风吹雨过，更从二水看淮山。","dynasty":"宋代","title":"白鹭亭"}
{"author":"范成大","content":"万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚兰时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。","dynasty":"宋代","title":"水调歌头"}
{"author":"范成大","content":"催下珠帘护绮丛。花枝红里烛枝红。烛光花影夜葱茏。锦地绣天香雾里，珠星璧月彩云中。人间别有几春风。","dynasty":"宋代","title":"浣溪沙"}
{"author":"范成大","content":"珠帘狭。卷帘春院花围合。花围合。昼长人静，双双胡蝶。花前苦殢金蕉叶。瞢腾午睡扶头怯。扶头怯。闲愁无限，远山斜叠。","dynasty":"宋代","title":"秦楼月"}
{"author":"范成大","content":"送行人去，犹追路、再相觅。天末交情，长是合堂同席。从此尊前，便顿然少个，江南羁客。不忍匆匆，少驻船梅驿。酒斟虽满，尚少如、别泪万千滴。欲语吞声，结心相对呜咽。灯火凄清，笙歌无颜色。从别后，尽相忘，算也难忘今夕。","dynasty":"宋代","title":"梦玉人引"}
{"author":"范成大","content":"压蕊拈须粉作团。疏香辛苦颤朝寒。须知风月寻常见，不似层层带雪看。春警重，晓眉弯。一枝斜井缕金德。酒红不解东风冻，惊怪钗头五燕干。","dynasty":"宋代","title":"鹧鸪天（雪梅）"}
{"author":"范成大","content":"呼唤携锄至，安排筑圃忙。儿童眠落叶，鸟雀噪斜阳。烟火村声远，林菁野气香。乐哉今岁事，天末稻云黄。","dynasty":"宋代","tags":"农村，农民，生活","title":"田舍"}
{"author":"范成大","content":"罨画屏中客住。水色山光无数。斜日满江声，何处撑来小渡。休去。休去。惊散一洲鸥鹭。","dynasty":"宋代","title":"如梦令"}
{"author":"范成大","content":"云压小桥深，月到重门静。冷蕊疏枝半不禁，更著横窗影。回首故园春，往事难重省。半夜清香入梦来，从此熏炉冷。","dynasty":"宋代","title":"卜算子"}
{"author":"范成大","content":"羽扇纶巾风袅袅，东厢月到蔷薇。新声谁唤出罗帏。龙须将笛绕，雁字入筝飞。陶写中年须个里，留连月扇云衣。周郎去后赏音稀。为君持酒听，那肯带春归。","dynasty":"宋代","title":"临江仙"}
{"author":"范成大","content":"三伏熏蒸四大愁，暑中方信此生浮。岁华过半休惆怅，且对西风贺立秋。","dynasty":"宋代","title":"立秋二绝"}
{"author":"范成大","content":"月出赤甲如金盆，蹲龙呀口吐复吞。长风浩浩挟之出，影落半江沉复翻。天高夜静四山寂，惟有滩声喧水门。高斋诗翁不可作，我亦不眠终夕看。","dynasty":"宋代","title":"鱼复浦泊舟，望月出赤甲山，山形断缺如鼍龙"}
{"author":"范成大","content":"司花一笑为谁开，知道朱幡得得来。疏影有情当洞户，蔫香无语堕空杯。风生翰墨留连看，月入笙歌次第催。来岁如今翻旧唱，五云丛里望三台。","dynasty":"宋代","title":"次韵知郡安抚元夕赏倅厅红梅三首其三"}
{"author":"范成大","content":"渚蒲汀蓼得霜残，归客思家不计寒。喜鹊门前人一笑，绝胜风色候长干。","dynasty":"宋代","title":"长文再作复次韵"}
{"author":"范成大","content":"世间尤物美恶并，江乡未用夸吴羹。清宫洞房寒热媒，深山大泽龙蛇生。胡夷信美胎杀气，不奈吴儿苦知味。杨花欲动荻芽肥，污手死心摇食指。食鱼要是□黄粱，古来不必须河鲂。君看嗔腹似浑脱，宁肯滑甘随芥姜。先生法语峻立壁，讥评不使一钱直。膨享从此迹如扫，坐令梅老诗无力。悬知仙骨有青冥，风香久已涤膻腥。大笑日华解毒法，何如肘後餐霞经。","dynasty":"宋代","title":"次韵唐子光教授河豚"}
{"author":"范成大","content":"复幕重帘苦见遮，暮占栖雀晓占鸦。残灯煮药看成老，细雨鸣鸠过尽花。心为蚤衰元自化，发从无病已先华。更蒙厉鬼相提唱，此去山林属当家。","dynasty":"宋代","title":"二月二十七日病後始能扶头"}
{"author":"范成大","content":"六桨齐飞急下滩，碧琉璃上雪花翻。越来溪色清如此，只欠矶头一钓竿。","dynasty":"宋代","title":"初泛潇湘"}
{"author":"范成大","content":"妍红棠棣妆，弱绿蔷薇枝。小风一再来，飘飘随舞衣。吴下妩芳槛，峡中满荒陂。佳人堕空谷，皎皎白驹诗。","dynasty":"宋代","title":"锦带花"}
{"author":"范成大","content":"百年能有几春光，只合都将付醉乡。衰病豁除千日外，尚余三万五千场。","dynasty":"宋代","title":"丙午人日立春，屈指癸卯孟夏晦得疾，恰千日"}
{"author":"范成大","content":"三年屏杯酌，甚矣吾衰矣。眼中有淄渑，犹解商略此。花酒俱来事更奇，不妨禅心絮沾泥。翠眉何时真度曲，细意烦君画蛾绿。","dynasty":"宋代","title":"子文见和云亦有小鬟能度曲复用韵戏赠"}
{"author":"范成大","content":"困倚船窗看斗斜，起来风露满天涯。亭亭宿鹭明菰叶，闪闪凉萤入稻花。月下片云应夜雨，山根炬火忽人家。江湖处处无穷景，半世红尘老岁华。","dynasty":"宋代","title":"七月二日上沙夜泛"}
{"author":"范成大","content":"连衽成帷迓汉官，翠楼沽酒满城欢。白头翁媪相扶拜，垂老从今几度看！","dynasty":"宋代","title":"翠楼"}
{"author":"范成大","content":"银渚盈盈渡，金风缓缓吹。晚香浮动五云飞。月姊妒人、颦尽一弯眉。短夜难留处，斜河欲淡时。半愁半喜是佳期。一度相逢、添得两相思。","dynasty":"宋代","title":"南柯子（七夕）"}
{"author":"范成大","content":"玉龙阵长空，皋比忽先犯。鳞甲塞天飞，战逐三百万。当时访戴舟，却访一寒范。新诗如美人，蓬荜愧三粲。","dynasty":"宋代","title":"次韵姜尧章雪中见赠"}
{"author":"范成大","content":"天风摇曳宝花垂，花下仙人住翠微。一夜新枝香焙暖，旋薰金缕绿罗衣。山容花意各翔空，题作凌霄第一峰。门外轮蹄尘扑地，呼来借与一枝筇。","dynasty":"宋代","title":"寿栎堂前小山峰凌霄花盛开，葱蒨如画，因名"}
{"author":"范成大","content":"西楼第一红多叶，东苑无双紫压枝。梦里东风忙里过，蒲团药鼎鬓成丝。","dynasty":"宋代","title":"蜀花以状元红为第一，金陵东御园紫繍球为最"}
{"author":"范成大","content":"松风竹露午犹寒，知有龙蟠一掬悭。我欲今年来结夏，莫扃岫幌掩云关。","dynasty":"宋代","title":"偃月泉"}
{"author":"范成大","content":"圣代规模跨六朝，行宫台殿压金鳌。三山落日青鸾近，双阙清风紫凤高。石虎蹲江蹯王气，玉麟涌地镇神皋。太平不用千寻锁，静听西城打夜涛。","dynasty":"宋代","title":"望金陵行阙"}
{"author":"范成大","content":"文德尧新庙，威灵禹旧山。海门宾羽卫，地轴启云关。无路攀仙驾，当年拱圣颜。小臣衰疾泪，空望帝乡潸。","dynasty":"宋代","title":"太上皇帝灵驾发引挽歌词六首其六"}
{"author":"范成大","content":"西风初入小溪帆，旋织波纹绉浅蓝。行入闹荷无水面，红莲沉醉白莲酣。","dynasty":"宋代","title":"立秋后二日泛舟越来溪"}
{"author":"范成大","content":"门阗知闲好，窗晴与睡宜。岁华书户笔，年例探梅诗。看长茶三著，量添饭两匙。豁除身外事，未是苦衰迟。","dynasty":"宋代","title":"新岁书怀"}
{"author":"范成大","content":"凌波一剧便捐生，得失何曾较重轻。蜗角虚名人尚爱，锦标安得笑渠争。","dynasty":"宋代","title":"浣花戏题争标者"}
{"author":"范成大","content":"画閤围香里，明窗宴坐中。兵符不须篆，丹转药炉红。","dynasty":"宋代","title":"代儿童作端午贴门诗三首其一"}
{"author":"范成大","content":"留连银烛照金荷，肠断华年一掷梭。月姊有情难独夜，天孙无赖早斜河。晶晶霜瓦寒生粟，衮衮风帏细涌波。鸹鶡晓啼鸣鹊散，许多佳景奈愁何。","dynasty":"宋代","title":"次韵即席"}
{"author":"范成大","content":"朝天车马诏频催，斸得新汤未敢开。忽报猪龙掀宇宙，阿瞒虚读相书来。","dynasty":"宋代","title":"题开元天宝遗事"}
{"author":"范成大","content":"僧共老花俱在，客将春鴈同回。范叔一寒如此，刘剆前度曾来。","dynasty":"宋代","title":"再游上方"}
{"author":"范成大","content":"李侯昔游吴，莲舟镜苍茫。风鬟与雾鬓，共濯玻璃光。采花不盈舫，日暮云水香。还登缥缈楼，罗襟酒淋浪。卷箔纳星月，踏筵按伊梁。安知有恨事，但恐蒹葭苍。风吹落穷谷，草深麋鹿场。高冈苦炎热，游子悲异乡。尚喜简书省，期会无匆忙。犹余作诗苦，消瘦如东阳。","dynasty":"宋代","title":"李深之西尉同年谈吴兴风物，再用古城韵"}
{"author":"范成大","content":"漂泊天隅佳节，追随花下群贤。只欠山阴修禊帖，却比兰亭有管弦。舞裙香未湔。泪竹斑中宿雨，折桐雪里蛮烟。唤起杜陵饥客恨，人在长安曲水边。碧云千叠山。","dynasty":"宋代","title":"破阵子（祓禊）"}
{"author":"范成大","content":"漫郎西笑费三年，故业新闻腹果然。长尘剧谈抽茧绪，短檠细字缀蚕眠。频惊陆海风波梦，未了京尘粥饭缘。後日重来应访旧，五湖烟浪有渔船。","dynasty":"宋代","title":"送周畏知司直归上饶待次"}
{"author":"范成大","content":"瘦骨难胜遇节衣，日高催起趁晨炊。病怜榔栗随身惯，老觉屠苏到手迟。一饱但蕲庚癸诺，百年甘守甲辰雌。莫言此外都无事，柳眼梅梢正索诗。","dynasty":"宋代","title":"丙午新正书怀十首"}
{"author":"范成大","content":"金章玉色照离亭，战伐和亲决此行。国有威灵双节重，家传忠义一身轻。平生海内文场伯，今日胸中武库兵。万里往来公有相，淮濆阴德贯神明。","dynasty":"宋代","title":"送洪景卢内翰使虏"}
{"author":"范成大","content":"鲰生藜苋肠，食事一饱足。腥腐色所难，况乃衷酖毒。彭亨强名鱼，杀气孕惨黩。既非养生具，宜谢砧几酷。吴侬真差事，网索不遗育。捐生决下箸，缩手汗童仆。朝来里中子，才吻不待熟。浓睡唤不应，已落新鬼录。百年三寸咽，水陆富肴蓛。一物不登俎，未负将军腹。为口忘计身，饕死何足哭。作俑者谁欤？至今走末俗。或云先王意，除恶如艺菽。逆袅与毒獍，岁岁参币玉。芟夷入荐羞，盖欲歼种族。生死有定数，断命乌可续。适丁是时者，未易一理局。鼋鼎子公怒，羊羹华元衄。异味古所珍，无事苦畏缩。","dynasty":"宋代","title":"河豚叹"}
{"author":"范成大","content":"灵泉杖屦浙江头，经济长怀尚典州。堂上读书朝气爽，台前呼月海光浮。交情及素勤双鲤，笔力枯松挽乃牛。已把三章翻乐府，为君击节变蛮讴。","dynasty":"宋代","title":"次韵平江韩子师侍郎见寄"}
{"author":"范成大","content":"西出阳关有旧知，薰风渌水泛莲时。烦君传语诗书帅，更寄台城别後词。","dynasty":"宋代","title":"书怀二绝，再送文季高，兼呈新帅阎才元侍郎"}
{"author":"范成大","content":"不用桃符贴画鸡，身心安处是天倪。行年六十旧历日，汗脚尺三新杖藜。祝我剩周花甲子，谢人深劝玉东西。春风若借筋骸便，先渡南村学灌畦。","dynasty":"宋代","title":"丙午新正书怀十首其一"}
{"author":"范成大","content":"金盆濯足段文昌，乞索家风饱便忘。他日楚人能一炬，又从焦土说阿房。","dynasty":"宋代","title":"燕宫"}
{"author":"范成大","content":"舟中万里行，灯下一阳生。不减在家好，都忘为旅情。霜乾风愈劲，云淡月微明。况有诗兼酒，樽前莫问更。","dynasty":"宋代","title":"冬至夜发峡州舟中作"}
{"author":"范成大","content":"倚天栉栉万楼棚，圣代规模若化成。如许金汤尚资盗，古来李勣胜长城。","dynasty":"宋代","title":"京城"}
{"author":"范成大","content":"黄沙翻浪攻排亭，濆淖百尺呀成坑。坳洼眩转久乃平，一涡熨帖千涡生。篙师绝叫敺川灵，鸣铙飞渡如奔霆。水从岷来如浊泾，夜榜黔江聊濯缨，玻璃彻底镜面清。忽思短棹中流横，钓线随风浮月明。","dynasty":"宋代","title":"涪州江险不可泊，入黔江檥舟"}
{"author":"范成大","content":"垂垂瘦萼泫微霜，剪剪纤英锁暗香。金雀钗头金蛱蝶，春风傅得旧宫妆。","dynasty":"宋代","title":"次韵汉卿舅腊梅"}
{"author":"范成大","content":"日脚融晴晚气暄，睡余初觉薄罗便。如何柳絮沾泥处，暖似槐阴转午天。","dynasty":"宋代","title":"三月四日骤暖"}
{"author":"范成大","content":"五更潮落水鸣船，霜送新寒到枕边。报道雾收红日上，野翁犹盖短篷眠。","dynasty":"宋代","title":"宿阊门"}
{"author":"范成大","content":"鸣凤朝阳尺五天，匆匆忽过白鸥边。遥怜海内无双士，独酌人间第二泉。决去君今身似叶，赠行谁有笔如椽。老夫但祝重相见，未拟消魂赋黯然。","dynasty":"宋代","title":"刘德修少卿避暑惠山，因便寄赠"}
{"author":"范成大","content":"向非贤牧政通灵，几负松陵耒耜经。天籁侵晨占少女，雨师连夜檄玄冥。作霖岂必求商野，召见谁能右汉庭。闻有追锋传好语，从今侧耳为君听。","dynasty":"宋代","title":"三次喜雨诗韵少伸嘉颂"}
{"author":"范成大","content":"口边一任醭去，鼻也慵将涕收。闲门冷落车辙，空室团栾话头。","dynasty":"宋代","title":"题请息斋六言"}
{"author":"范成大","content":"弱骨千丝结，轻毬万锦装。綵云笼月魄，宝气绕星芒。檀点红娇小，梅妆粉细香。等閒三夕看，消费一年忙。","dynasty":"宋代","title":"咏吴中二灯其二万眼罗"}
{"author":"范成大","content":"人言有物司鼓，春到扬桴发声。但要蛰虫启户，何须一许震惊？","dynasty":"宋代","title":"正月十日夜大雷震"}
{"author":"范成大","content":"海棠如雪殿春余。禽弄晚晴初。倦客长惭杜字，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。","dynasty":"宋代","title":"朝中措"}
{"author":"范成大","content":"莓苔风雨旧诗留，十七年前鬓未秋。岩桂拂云篁竹拱，树犹如此一搔头。","dynasty":"宋代","title":"高景庵读旧题有感"}
{"author":"范成大","content":"竟日霜寒暮解围，融融桑柘染斜晖。北人争劝临洺酒，云有棚头得兔归。","dynasty":"宋代","title":"临洺镇"}
{"author":"范成大","content":"一声黄鹄夜深归，栖雀惊鸣触殿扉。北斗半垂楼阁外，风旛浑欲上云飞。","dynasty":"宋代","title":"宿东寺"}
{"author":"范成大","content":"催下珠帘护绮丛。花枝红里烛枝红。烛光花影夜葱茏。锦地绣天香雾里，珠星璧月彩云中。人间别有几春风。","dynasty":"宋代","title":"浣溪沙"}
{"author":"范成大","content":"搔头珠重步微摇，约臂金寒束未牢。要见低鬟揎玉腕，更须斜抱紫檀槽。","dynasty":"宋代","title":"戏题赵从善两画轴三首其三"}
{"author":"范成大","content":"晴色先从喜鹊知，斜阳一抹照天西。竹鸡何物能无赖，如许泥深更苦啼。","dynasty":"宋代","title":"病中绝句八首其八"}
{"author":"范成大","content":"漂红湿紫满莓苔，泼墨浓云尚送雷。风雨岂无他日再，何须随却海棠来？","dynasty":"宋代","title":"雨再作政妨海棠"}
{"author":"范成大","content":"静里秋先到，閒中昼自长。门阑疑泄柳，尸祝漫庚桑。腹已枵经笥，身犹试药方。强名今日愈，勃窣负东墙。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其九"}
{"author":"范成大","content":"春晚山花各静芳，从教红紫送韶光。忍冬清馥蔷薇酽，薰满千村万落香。","dynasty":"宋代","title":"余杭"}
{"author":"范成大","content":"丹霄碧海眇高骞，厌直承明却自论。宝马十年听漏箭，扁舟一雨看潮痕。侍臣相忆松门远，归客还怜菊径存。清润要非山泽相，又烦一札下云根。","dynasty":"宋代","title":"送汪仲嘉待制奉祠归四明，分韵得论字"}
{"author":"范成大","content":"雪晴风劲晚来冰，楼上奇寒病骨惊。雀啄空檐银笋堕，鸦翻高树玉尘倾。青帘闪闪千家静，黄帽亭亭一水横。坐久天容却温丽，一弯新月对长庚。","dynasty":"宋代","title":"雪霁独登南楼"}
{"author":"范成大","content":"老身穷苦不须忧，未有毫分慰此州。但得田间无叹息，何须地上见钱流。","dynasty":"宋代","title":"次韵汪仲嘉尚书喜雨"}
{"author":"范成大","content":"玉帛干戈汹并驰，孤臣叱驭触危机。关山无极申舟去，天地有情苏武归。汉月凌秋随使节，胡尘卷暑避征衣。国人渴望公颜色，为报褰帷入帝畿。","dynasty":"宋代","title":"洪景卢内翰使还入境，以诗迓之"}
{"author":"范成大","content":"乍见华书眼似獐，低头惭愧紫荷囊。人间无事无奇对，伏猎今成两侍郎。","dynasty":"宋代","title":"耶律侍郎"}
{"author":"范成大","content":"畴昔中岩一梦残，下岩风景亦高寒。峡中无处堪停棹，雨后今朝始凭阑。不用苦求毫相现，祗教长挂水帘看。山僧劝我题苍壁，坡谷前头未敢刊。","dynasty":"宋代","title":"下岩"}
{"author":"范成大","content":"盛族推山长，修龄号栎翁。屏花春不老，日日是东风。","dynasty":"宋代","title":"代儿童作立春贴门诗三首"}
{"author":"范成大","content":"客里仍携一束书，闭门虹气自凌虚。未闻光范延珠履，谁向甘泉从玉车。散尽生涯千答布，收将文价百车渠。淹留且结西湖夏，同到秋风赋遂初。","dynasty":"宋代","title":"次韵子文客舍小楼"}
{"author":"范成大","content":"怀沙祠下铁色矶，中流束湍张祸机。与齐俱入彼可吊，乘流而下吾亦危。江河难犯一至此，天地好生安取斯？朝歌胜母古尚讳，我其覆醢航秭归。","dynasty":"宋代","title":"人鲜瓮"}
{"author":"范成大","content":"美一人兮岩之扃，佩璧月兮间珠星。岁既单兮不圭币，路巉绝兮远莫致。稼石田兮长饥，谁与此兮蓺之。藉予玉兮双瑴，先予絺兮五两。不万一兮当此，托长风兮寄想。长风兮无旁，吾媒乏兮凤凰。谓蘋若兮蒿艾，凤告予兮以不祥。恐青女兮行秋，奄销歇兮众芳。搴芳华兮玉蕤，将以遗兮所思。玉蕤兮霜露，所思兮未知。","dynasty":"宋代","title":"交难"}
{"author":"范成大","content":"天平船子过华亭，舍卫城中次第行。留取钵盂归院洗，东岩新出一泉清。","dynasty":"宋代","title":"送寿老往云间行化"}
{"author":"范成大","content":"毂击肩摩锦绣堆，朝声汹汹暮声催。忽然忆起长桥路，天镜无边白鸟回。","dynasty":"宋代","title":"客舍"}
{"author":"范成大","content":"斗野丰年屡，吴台乐事并灯市蚤投琼，酒垆先叠鼓。价喜膏油贱，祥占雨雪晴。篔簹仙子洞，菡萏化人城。墙炬疑龙见，桥星讶鹊成。小家厖独踞，高閈鹿双撑。屏展辉云母，帘垂晃水精。万窗花眼密，千隙玉虹明。薝卜丹房挂，葡萄绿蔓萦。方缣翻史册，圆魄缀门衡。掷烛腾空稳，推球滚地轻。映光鱼隐见，转影骑纵横。轻薄行歌过，颠狂社舞成。村田蓑笠野，街市管弦清。里巷分题句，官曹别扁门。旱船遥似泛，水儡近如生。钳赭装牢户，嘲嗤绘乐棚。堵观瑶席隘，喝道绮丛争。禁钥通三鼓，归鞭任五更。桑蚕春茧劝，花蝶夜蛾迎。凫子描丹笔，鹅毛剪雪英。宝糖珍炬妆，乌腻美饴饧。捻粉团栾意，熬稃腷膊声。筵篿巫志怪，香火婢输诚。帚卜拖裙验，箕诗落笔惊。微如针属尾，贱及苇分茎。末俗难诃止，佳辰且放行。此时纷仆马，有客静柴荆。幸甚归长铁，居然照短檠。生涯惟病骨，节物尚乡情。掎抚成俳体，咨询逮里甿。谁修吴地志，聊以助讥评。","dynasty":"宋代","title":"上元纪吴中节物俳谐体三十二韵"}
{"author":"范成大","content":"村北村南打稻声，荒园屐齿亦嬉晴。菊边更觉朝阳好，松下偏闻晚吹清。一岁无非吾乐事，千金不博此间行。周遭踏遍芙蓉岸，足庳腰颉栩栩轻。","dynasty":"宋代","title":"九月二十八日湖上检校篱落"}
{"author":"范成大","content":"漂泊离巢燕，弯跧负壳蜗。瘦嫌莞席硬，老觉画屏奢。报道帆当落，传呼鼓已挝。且投人处宿，未到已闻蟆。","dynasty":"宋代","title":"鼎河口枕上作"}
{"author":"范成大","content":"席帘纸阁护香浓，说有谈空爱烛红。高飣膻根浇杏酪，旋融雪汁煮松风。康年气象冬三白，浮世功名酒一中。无事闭门渠易得，何人蹑屐响墙东。","dynasty":"宋代","title":"雪寒围炉小集"}
{"author":"范成大","content":"水墨依林寺，青黄负郭田。斜阳犹满地，片月早中天。策策鸦飞急，冥冥树影圆。西山元自好，那更著云烟。","dynasty":"宋代","title":"晚步东郊"}
{"author":"范成大","content":"前年冲雪过双溪，风帽泥鞯骑吹随。烂醉依前逢锦瑟，好音惟是欠黄鹂。功名未试玉璜玦，离别频倾金屈＊。畴昔北征烦吉梦，南征合有梦归时。","dynasty":"宋代","title":"次韵平江韩子师侍郎见寄"}
{"author":"范成大","content":"浪将冠服衣猿狙，因病偷闲稍自如。时有好怀誇得句，略无情语怕回书。边城晏闭稀传箭，村巷春游未荷锄。迨此良辰公事少，天恩傥许赋归欤。","dynasty":"宋代","title":"病起初见宾僚时上疏丐祠未报"}
{"author":"范成大","content":"黄鹄飘然下九关，江船载月客俱还。名高岂是孤臣愿，身退聊开壮十颜。倾盖当年真旦暮，沾巾明日有河山。後期淹速都难料，相对犹怜鬓未斑。","dynasty":"宋代","title":"送周子充左史奉祠归庐陵"}
{"author":"范成大","content":"今夕何朝，披岫幌、云关重启。引冰壶、素空似洗。卷帘中、敧枕上，月星浮水。天镜夜明，半窗万里。盼庭柯、都老大，树犹如此。六年前、转头未几。唤邻翁、来话旧，同篘新蚁。秉烛夜阑，又疑梦里。","dynasty":"宋代","title":"三登乐·今夕何朝"}
{"author":"范成大","content":"人逐年华老，寒随雨意增。山头望樵火，水底见渔灯。浪影生千叠，沙痕没几棱。峨眉欲还观，须待到晨兴。","dynasty":"宋代","title":"立冬夜舟中作"}
{"author":"范成大","content":"勋唐遗德照清湾，百圣闻风不敢班。何物苦寒胡地鬼，二名犹敢废尧山。","dynasty":"宋代","title":"唐山"}
{"author":"范成大","content":"始贺火流西，还嗟斗斜闰。余暑犹强颜，新凉颇难进。燥刚渴欲坼，焦卷秃如烬。炎官扶日毂，辉赫不停运。登临有高台，勇往得三俊。仍将王郎子，飞步凌劫仞。风从噫气来，云作坏山阵。乡如垂头鱼，忽已蛰虫振。空明晚逾清，更要孤月印。书生乃易与，俛仰更喜愠。凭阑天为高，举酒山欲近。奇书铁钩锁，丽句锦窠晕。兹游我辈独，难挽软红轫。君看笼中鸟，宁识咸池韵。","dynasty":"宋代","title":"丙戍闰七月九日，与王必大登姑苏台，招王浚"}
{"author":"范成大","content":"春暮子规少，日斜红鹄飞。两山多布水，一岛几柴扉。蚓吐无穷壤，人地不断矶。巴阳昨夜雨，滩上水先肥。","dynasty":"宋代","title":"云安县"}
{"author":"范成大","content":"朝罢东皇放玉鸾，霜罗薄袖绿裙单。贪看修竹忘归路，不管人间日暮寒。","dynasty":"宋代","title":"绿萼梅"}
{"author":"范成大","content":"谁云簪绂坐成禽，亦漫为官漫好音。身已备尝生老病，心何曾住去来今。一波不动月空照，万籁无情风自吟。持此东归似同志，故应分我半山林。","dynasty":"宋代","title":"寄虎丘范长老"}
{"author":"范成大","content":"知时社燕语樯竿，游子奔波自鲜欢。趁客卖鱼双浆急，隔林沽酒小旗寒。潇湘浑似日南落，岳麓已从天外看。薄暮滩前收百丈，卧闻三老报平安。","dynasty":"宋代","title":"泊湘江鱼口滩"}
{"author":"范成大","content":"简子约同湖棹，周郎许过田庐。碧云日暮空合，多病故人遂疏。","dynasty":"宋代","title":"书事三绝"}
{"author":"范成大","content":"天風厲兮山木黄，歲晼晚兮又早霜。虎號崖兮石飞下，山中人兮孰虞。予造軔兮挾輈，紛不可兮此淹留。靈曄兮遄邁，趣駕兮遠遊。予高馳兮雨濡蓋，予揭淺兮水漸珮。横四方兮未極，泥盎盎兮予车以败。望夫君兮天東南，江復山兮斯路巉。恍欲遇兮忽不见，奄书晦兮雲曇曇。前马兮無路，税駕兮無所。誰與共兮芳馨，獨蒼茫兮愁苦。","dynasty":"宋代","title":"幽誓"}
{"author":"范成大","content":"芳林不断清江曲，倒影入江江水绿。未论万户比封君，瓦屋人家衣食足。暑风泛花兰芷香，秋日篱落明青黄。客舟来迟佳景尽，但见碧树愁春霜。","dynasty":"宋代","title":"清江道中橘园甚夥"}
{"author":"范成大","content":"腰支旅拒更神游，桃叶山前水自流。三十六书都莫恨，烦将歌舞过扬州。","dynasty":"宋代","title":"臙脂井"}
{"author":"范成大","content":"萍乡道中乍晴，卧舆中困甚，小憩柳塘。酣酣日脚紫烟浮，妍暖破轻裘。困人天色，醉人花气，午梦扶头。春慵恰似春塘水，一片縠纹愁。溶溶泄泄，东风无力，欲皱还休。","dynasty":"宋代","tags":"婉约，春天","title":"眼儿媚·酣酣日脚紫烟浮"}
{"author":"范成大","content":"莓苔风雨旧诗留，十七年前鬓未秋。岩桂拂云篁竹拱，树犹如此一搔头。","dynasty":"宋代","title":"高景庵读旧题有感"}
{"author":"范成大","content":"一枕经春似宿酲，三衾投晓尚凄清。残更未尽鸦先起，虚幌无声鼠自惊。久病厌闻铜鼎沸，不眠惟望纸窗明。摧颓岂是功名具，烧药炉边过此生。","dynasty":"宋代","title":"枕上"}
{"author":"范成大","content":"送春迎夏未闻雷，日日斜风细雨来。不是故人能裹饭，柴门虽设为谁开？","dynasty":"宋代","title":"初夏三绝呈游子明、王仲显其"}
{"author":"范成大","content":"群儿欺老少陵穷，口燥唇乾发漫冲。颠沛须臾犹执礼，古来惟有一高共。","dynasty":"宋代","title":"晓枕"}
{"author":"范成大","content":"金杯潋灩晓妆寒，国色天香胜牡丹。白凤诏书来已暮，六宫铅粉半春阑。","dynasty":"宋代","title":"续长恨歌"}
{"author":"范成大","content":"醉袖笼鞭转柳塘，青门芳树掩残香。谁惊翡翠双飞去？祗有莲花对断肠。","dynasty":"宋代","title":"即事"}
{"author":"范成大","content":"一曲悲歌水倒流，尊前何计缓千忧？事如梦断无寻处，人似春归挽不留。草色粘天鶗鴃恨，雨声连晓鹧鸪愁。迢迢绿浦帆飞远，今夜新晴独倚楼。","dynasty":"宋代","title":"代圣集赠别"}
{"author":"范成大","content":"两两莺啼何许。寻遍绿阴浓处。天气润罗衣，病起却忺微暑。休雨。休雨。明日榴花端午。","dynasty":"宋代","title":"如梦令其二"}
{"author":"范成大","content":"望州山头天四低，东瞰夷陵西秭归。峡江微茫细如带，江外千峰青打围。黄牛庙矶石如劈，想看惊湍虎须白。水行陆走俱险艰，安得如鸟有羽翼？","dynasty":"宋代","title":"大望州"}
{"author":"范成大","content":"剪采宜春胜，泥金祝寿幡。雪梅同雪鬓，相对两凌寒。","dynasty":"宋代","title":"代儿童作立春贴门诗三首"}
{"author":"范成大","content":"厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教闲却剡溪船。","dynasty":"宋代","title":"丙午新正书怀十首"}
{"author":"范成大","content":"窗外尘尘事，窗中梦梦身。既知身是梦，一任事如尘。","dynasty":"宋代","title":"十月二十六日三偈"}
{"author":"范成大","content":"共登临处，飘风袂、倚空碧。雨卷云飞，长有桂娥看客。箫喜生春，遍锦城如画，雪山无色。一梦才成，怳天涯南北。舞余歌罢，料宣华、回首尽陈迹。万里秦吴，有情应问消息。我欲归耕，如何重来得。故人若望江南，且折梅花花相忆。","dynasty":"宋代","title":"梦玉人引"}
{"author":"范成大","content":"湖山如画，系孤篷柳岸，莫惊鱼鸟。料峭春寒花未遍，先共疏梅索笑。一梦三年，松风依旧，萝月何曾老。邻家相问，这回真个归到。绿鬓新点吴霜，尊前强健，不怕衰翁号。赖有风流车马客，来觅香云花岛。似我粗豪，不通姓字，只要银瓶倒。奔名逐利，乱帆谁在天表。","dynasty":"宋代","title":"念奴娇（和徐尉游口湖）"}
{"author":"范成大","content":"雪林一夜收寒了。东风恰向灯前到。今夕是何年。新春新月圆。绮丛香雾隔。犹记疏狂客。留取缕金德。夜蛾相并看。","dynasty":"宋代","title":"菩萨蛮（元夕立春）"}
{"author":"范成大","content":"凉夜竹堂虚，小睡匆匆醒。银漏无声月上阶，满地阑干影。何处最知秋，风在梧桐井。不惜骖鸾弄玉箫，露湿衣裳冷。","dynasty":"宋代","title":"卜算子"}
{"author":"范成大","content":"万里汉家使，双节照清秋。旧京行遍，中夜呼禹济黄流。寥落桑榆西北，无限太行紫翠，相伴过芦沟。岁晚客多病，风露冷貂裘。对重九，须烂醉，莫牢愁。黄花为我，一笑不管鬓霜羞。袖里天书咫尺，眼底关河百二，歌罢此生浮。惟有平安信，随雁到南州。","dynasty":"宋代","title":"水调歌头·又燕山九日作"}
{"author":"范成大","content":"白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个侬情分更何如。","dynasty":"宋代","title":"浣溪沙"}
{"author":"范成大","content":"樱笋园林绿暗，槐榆院落清和，年年高会引笙歌，戏彩人随燕贺。一笑难逢身健，十分休惜颜酡。还将瓜枣送金荷，遍照金章满座。","dynasty":"宋代","title":"西江月"}
{"author":"范成大","content":"仗下仪容笔下文。天风驾鹤住仙真。榴花三日迎端午，蕉叶千春纪诞辰。经国志，立朝身。暂烦高手活吴民。明朝莫遣书丹篆，怕引新符刻玉麟。","dynasty":"宋代","title":"鹧鸪天"}
{"author":"范成大","content":"漂泊天隅佳节，追随花下群贤。只欠山阴修禊帖，却比兰亭有管弦。舞裙香未湔。泪竹斑中宿雨，折桐雪里蛮烟。唤起杜陵饥客恨，人在长安曲水边。碧云千叠山。","dynasty":"宋代","title":"破阵子（祓禊）"}
{"author":"范成大","content":"万家罗绮竞喧阗，乐事能并在锦川。兰烛连衢千对烂，冰轮此夕十分圆。喜逢蜀国寻春日，正是摩陀供佛天。人物熙熙醒醉里，却思风景似当年。","dynasty":"宋代","title":"上元观灯"}
{"author":"范成大","content":"熨帖重寻毳衲，补苴尽护纸窗。余生雪鬓禅榻，昨梦云帆涨江。","dynasty":"宋代","title":"积雨作寒"}
{"author":"范成大","content":"长虹斗起蛟龙穴，朱碧栏干夜明灭。太湖三万六千顷，多少清风与明月？青鷁惊飞白鹭闲，丹枫未老黄芦折。谁将横笛叫苍烟，无限惊波翻白雪。洞庭林屋旧游处，玉柱金庭路巉绝。水仙逢迎掺修袂，问我归计何当决？去年匹马兀春寒，今此孤篷窘秋热。人生意气得失间，轻重剑头吹一吷。莫将尘土涴朱颜，郤待丹砂回白发。","dynasty":"宋代","title":"过松江"}
{"author":"范成大","content":"除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。","dynasty":"宋代","tags":"节日，春节","title":"卖痴呆词"}
{"author":"范成大","content":"红尘宝马碧湖船，一梦如今费十年。却照清溪寻绿鬓，但余衰雪雨萧然。","dynasty":"宋代","title":"去年过弋阳访赵恂道通判，话西湖旧游，因题"}
{"author":"范成大","content":"莫将彩笔寄朝云，红泪罗巾隔路尘。说与东风无限恨，倩风吹断去年春。","dynasty":"宋代","title":"题传记"}
{"author":"范成大","content":"壑邻罔利一家优，水旱无妨众户愁。浪说新收若干税，不知逋失万新收。","dynasty":"宋代","title":"园田叹四绝"}
{"author":"范成大","content":"谁似西湖处士才，诗中篱落久尘埃。陆郎旧有梅花课，未见今年句子来。","dynasty":"宋代","title":"古梅"}
{"author":"范成大","content":"夷陵至𦚧䏰，复岭苦丝乱。初程尚勇往，少日还委顿。安得长剑挥，尽铲叠嶂断。虽云北山愚，聊快南溟运。此意竟萧索，劳歌谩凄曼。日日望平陆，念念到彼岸。人言束马险，但欠蟠龙峻。摧颓强弩末，黾勉焚舟战。譬如已偿逋，犹有未折券。山根治晓装，峰顶寄朝饭。稍脱蚓瘴染，还探虎窠玩。性命乃可忧，筋力何足算。","dynasty":"宋代","title":"蟠龙岭"}
{"author":"范成大","content":"黄昏檐溜垂瀑，清晓屐声满门。湖光万顷何似？小沼先吹縠纹。","dynasty":"宋代","title":"正月九日雪霰後大雨"}
{"author":"范成大","content":"噩梦惊回晓枕寒，青灯犹照药炉边。纸窗弄色如胧月，又了浮生一夜眠。","dynasty":"宋代","title":"诺惺庵枕上"}
{"author":"范成大","content":"手种湖边花百亩，东风日夜催归去。当年辛苦种花时，不道白头犹未归。君如肯过城南陌，但向水云红处觅。烦呼猿鹤问平安，当有畦丁解看客。我今江船亦欲东，橶迎枫桥成两翁。压枝万朵虽过尽，尚及巢龟莲叶中。","dynasty":"宋代","title":"送徐叔智运使奉祠归吴中"}
{"author":"范成大","content":"客行端似未归云，指点璇杓几易辰。喜有风花黄作晕，似闻溪涨绿生鳞。我从走俗言无味，君已鸣文笔有神。绣段炳然空辱赠，急翻缇袭扫蛛尘。","dynasty":"宋代","title":"次韵林子章阻浅留滞"}
{"author":"范成大","content":"四征惟是欠东征，行李如今忽四明。海接三韩诸岛近，江分七堰两潮平，拟将宽大来宣诏，先趁清和去劝耕。顶踵国恩元未报，驱驰何敢叹劳生。","dynasty":"宋代","title":"初赴明州"}
{"author":"范成大","content":"昔簉鲤庭後，尝瞻林下风。一从随地远，五度阅星终。教载恩勤在，惊呼梦幻空。送车知几两，独欠旧孤童。","dynasty":"宋代","title":"梅林先生夫人徐氏挽词二首"}
{"author":"范成大","content":"知时社燕语樯竿，游子奔波自鲜欢。趁客卖鱼双浆急，隔林沽酒小旗寒。潇湘浑似日南落，岳麓已从天外看。薄暮滩前收百丈，卧闻三老报平安。","dynasty":"宋代","title":"泊湘江鱼口滩"}
{"author":"范成大","content":"历井扪参兴未阑，丹梯通处更跻攀。冥蒙蜀道一云气，破碎岷山千髻鬟。但觉星辰垂地上，不知风雨满人间。蜗牛两角犹如梦，更说纷纷触与蛮。","dynasty":"宋代","title":"上清宫"}
{"author":"范成大","content":"天阔山长雨似烟，忽然飞去暗平川。粳禾未宝籼禾瘦，不用廉纤便霈然。","dynasty":"宋代","title":"钟山阁上望雨"}
{"author":"范成大","content":"暮舣金龟潭，追随今夕凉。波纹挟月影，摇荡舞船窗。夜久四山高，松桂黯以苍。长烟界岩腹，浮空余剑鋩。棹夫三弄笛，跳鱼翻素光。我亦醉梦惊，解缨濯沧浪。多情芙蕖风，嫋嫋吹鬓霜。会心有奇赏，天涯此何方？清润不立尘，空明满生香。过清难久留，俛俯堕渺茫。","dynasty":"宋代","title":"六月十五日夜泛西湖，风月温丽"}
{"author":"范成大","content":"视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其十一"}
{"author":"范成大","content":"海棠如雪殿春余。禽弄晚晴初。倦客长惭杜字，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。","dynasty":"宋代","title":"朝中措"}
{"author":"范成大","content":"满载清閒一棹孤，长风相送入仙都。莫愁怀抱无消豁，缥缈峰头望太湖。","dynasty":"宋代","title":"缥缈峰"}
{"author":"范成大","content":"朝天车马诏频催，斸得新汤未敢开。忽报猪龙掀宇宙，阿瞒虚读相书来。","dynasty":"宋代","title":"题开元天宝遗事"}
{"author":"范成大","content":"潮到灵桥绿绕船，海边力穑屡丰年。淡青山色深黄稻，恰似胥门九月天。","dynasty":"宋代","title":"东门外观刈熟，民间租米船相衔入门，喜作二"}
{"author":"范成大","content":"赤岩倚竛竮，翠逻森戍削。岑蔚岚气重，稀间暑光薄。聊寻大士处，往扣洞门錀。双撑紫玉关，中矗翠云幄。应供华藏海，归坐宝楼阁。无法可示人，但见雨花落。不知龙湫胜，何似鱼潭乐？夜深山四来，人静天一握。惊看松桂白，月影到林壑。门前六月江，世界尘漠漠。宝瓶有甘露，一滴洗烦浊。扪天援斗杓，请为诸君酌。","dynasty":"宋代","title":"中岩"}
{"author":"范成大","content":"送我弥旬未忍回，可怜萧索把离杯。不辞更宿中岩下，投老余年岂再来！","dynasty":"宋代","title":"次韵陆务观慈姥岩酌别"}
{"author":"范成大","content":"新城果园连瀼西，枇杷压枝杏子肥。半青半黄朝出卖，日午买盐沽酒归。","dynasty":"宋代","title":"夔州竹枝歌九首其三"}
{"author":"范成大","content":"君胡为兮远游，蹇行迷兮路阻脩。朝予济兮沧海，灵胥怒兮蛟跞舟。暮予略兮太行，车堕辐兮骖决。攀援怪蔓兮一息，雷昼阚兮山裂。四无人兮又风雨，灵幽幽兮为予愁绝。君胡为兮远道，委玉躬兮荒草。与魑魅兮争光，与虎兕兮群嘷。君之居兮社木苍然，衡门之下兮可以休老。归来兮婆娑，芳满堂兮舞歌。奉君子兮眉寿，光风荡兮酒生波。云日兮同社，月星兮偕夜。千秋兮岁华，弭予盖兮绁予马。悲莫悲兮天涯，乐莫乐兮还家。","dynasty":"宋代","title":"悯游"}
{"author":"范成大","content":"微生本渔樵，长日渺江海。扣舷濯沧浪，尚说天宇隘。朅来车马路，悒悒佳思败。黄尘扑眉须，驱逐似偿债。羸骖系逼仄，狂犬吠荒怪。乡心入旅梦，一叶舞澎湃。晨兴过墟市，喜有鱼虾卖。眼明见清江，积雨助横溃。褰裳唤扁舟，臲卼不胜载。不辞野渡险，弄水聊一快！","dynasty":"宋代","title":"清逸江"}
{"author":"范成大","content":"会心不在远，顷步便得之。长风吹月来，清影落半池。屋头见木叶，玲珑剪琉璃。红尘绊两足，大笑儿辈痴。老禅挽我游，高论方轩眉。潘郎忽鼎来，谈诗解人颐。晚诵云髻篇，濯濯余春姿。想见篇中人，清润如君诗。笑我两枯木，独与三冬期。","dynasty":"宋代","title":"与时叙、现老纳凉池上，时叙诵新词甚工"}
{"author":"范成大","content":"楼阴缺。阑干影卧东厢月。东厢月。一天风露，杏花如雪。隔烟催漏金虬咽。罗帏暗淡灯花结。灯花结。片时春梦，江南天阔。","dynasty":"宋代","title":"秦楼月/忆秦娥"}
{"author":"范成大","content":"双旌暮卷小舂容，画栋云生笑语中。但觉山光侵酒绿，不知日脚染溪红。控临缥缈疑无地，指点虚无欲驭风。谁遣玉蟾催骑吹，归来人影在朦胧。","dynasty":"宋代","title":"次韵知郡安抚九日南楼宴集"}
{"author":"范成大","content":"弯环楼前月，掩抑楼上人。人月不得语，相看两凝颦。西窗回纹机，织遍锦字春。聊可自持翫，何由将寄君。","dynasty":"宋代","title":"拟古"}
{"author":"范成大","content":"青堆溪上水平堤，绛瓦参差半掩扉。我与圣公俱客寓，人传帝子尚灵威。胜缘龃龉三重障，志士辛勤十载归。花木禅房都不见，但余蝙蝠昼群飞。","dynasty":"宋代","title":"乌戍密印寺"}
{"author":"范成大","content":"今代丹台籍，频年绿野居。铁冠真御史，革履旧尚书。短世浮云尽，平生半稿余。人言公不朽，兰玉照前除。","dynasty":"宋代","title":"龙学尚书新安侯罗公挽词"}
{"author":"范成大","content":"石门关外古亭基，树老藤枯野径微。放鹤道人今不见，故应人与鹤俱飞。","dynasty":"宋代","title":"放鹤亭"}
{"author":"范成大","content":"穷巷閒门本阒然，强将爆竹聒阶前。人情旧雨非今雨，老境增年是减年。口不两匙休足谷，身能几屐莫言钱。扫除一室空诸有，庞老家人总解禅。","dynasty":"宋代","title":"丙午新正书怀十首其四"}
{"author":"范成大","content":"老身穷苦不须忧，未有毫分慰此州。但得田间无叹息，何须地上见钱流。","dynasty":"宋代","title":"次韵汪仲嘉尚书喜雨"}
{"author":"范成大","content":"薰蒸沉水意微茫，全树飞来烂熳香。休向寒鸦看日景，袛今飞燕侍昭阳。","dynasty":"宋代","title":"再试茉莉二绝"}
{"author":"范成大","content":"人言有物司鼓，春到扬桴发声。但要蛰虫启户，何须一许震惊？","dynasty":"宋代","title":"正月十日夜大雷震"}
{"author":"范成大","content":"小槛移秀色，端来媚禅房。道人不解饮，醺然醉天香。","dynasty":"宋代","title":"瑞香三首其一"}
{"author":"范成大","content":"白玉堂前绿绮疏。烛残歌罢困相扶。问人春思肯浓无。梦里粉香浮枕簟，觉来烟月满琴书。个侬情分更何如。","dynasty":"宋代","title":"浣溪沙"}
{"author":"范成大","content":"竹色侵晚帙，泉声漱嵌根。试通丹灶路，应到老人村。","dynasty":"宋代","title":"何同年书院"}
{"author":"范成大","content":"天壤郭有道，文献今在兹。啄啄家鸡群，见子野鹤姿。尘笼万里心，择食中夜饥。拙宦避捷径，瘴风吹鬓丝。平生杏园友，把酒天南陲。何敢吏朱浮，但喜见紫芝。问君今何适，旧圃馀荒畦。提携汉阴瓮，岁晚俱忘机。勿开衡山云，恐惊隐沦栖。定肯从君游，岁晚攀桂枝。我亦理吴榜，春湘绿蘋齐。风蒲为谁落，之子同襟期。丁宁祝融峰，将迎两枯藜。一望五千里，共洗蛮烟悲。","dynasty":"宋代","title":"送郭季勇同年归衡山"}
{"author":"范成大","content":"东风微解缀檐冰，仍喜朝来井水清。腊浅得春全未暖，雪悭和雨最难晴。小窗日暖犹棋局，穷巷更深尚屐声。莫把摧颓嫌暮景，且将闲散替劳生。","dynasty":"宋代","title":"阴寒终日兀坐"}
{"author":"范成大","content":"僧共老花俱在，客将春鴈同回。范叔一寒如此，刘剆前度曾来。","dynasty":"宋代","title":"再游上方"}
{"author":"范成大","content":"从古铜门控朔方，南城烟火北城荒。台家抵死争溏泺，满眼秋芜衬夕阳。","dynasty":"宋代","title":"安肃军"}
{"author":"范成大","content":"指点炊烟隔莽苍，午餐应可寄前庄。鸡声人语小家乐，木叶草花深巷香。春去已空衣尚絮，雨来何晚稻初芒。祗今农事村村急，第一先陂贮水塘。","dynasty":"宋代","title":"光福塘上"}
{"author":"范成大","content":"茅针香软渐包茸，蓬＊甘酸半染红。采采归来儿女笑，杖头高挂小筠笼。","dynasty":"宋代","title":"四时田园杂兴"}
{"author":"范成大","content":"昔簉鲤庭後，尝瞻林下风。一从随地远，五度阅星终。教载恩勤在，惊呼梦幻空。送车知几两，独欠旧孤童。","dynasty":"宋代","title":"梅林先生夫人徐氏挽词二首"}
{"author":"范成大","content":"同云痴不扫，梅柳春到迟。笙歌暖寒会，当任主人为。围尺庸何伤，袤丈乃非瑞。郢中姑度曲，山左已驱疠。世无辟寒香，谁能不龟手？邻舍索米归，衾稠无恙不?贫人寒切骨，无地兼无锥。安知双采胜，但写入春宜。贩夫博口食，奈此不售何?无术慰啼号，汝今一身多。","dynasty":"宋代","title":"严文以春雪数作，用为瑞不宜多为韵，赋诗见"}
{"author":"范成大","content":"人逐年华老，寒随雨意增。山头望樵火，水底见渔灯。浪影生千叠，沙痕没几棱。峨眉欲还观，须待到晨兴。","dynasty":"宋代","title":"立冬夜舟中作"}
{"author":"范成大","content":"西郊梅花矜絶豔，走马獨來看不厭。似羞流落蒙市塵，寧墮荒寒傍茅店。翛然自是世外人，過去生中差一念。淺顰常鄙桃李學，獨立不容鶯蝶觇。山樊水仙晚角出，大是春秋吴楚僭。餘花豈無好顔色，病在一日俗無砭。朱欄玉砌渠有命，斷橋流水君何欠。嗟予相與頗同調，身客劍南家在剡。凄凉萬里歸無日，萧颯二毛衰有漸。尚能作意晚相從，爛醉不辭杯瀲灩。","dynasty":"宋代","title":"西郊尋梅"}
{"author":"范成大","content":"楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。","dynasty":"宋代","tags":"婉约，妇女，怀人","title":"秦楼月·楼阴缺"}
{"author":"范成大","content":"玉箫惊报同云重。仍怪金瓶冻。清明将近雪花翻。不道海棠消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。","dynasty":"宋代","title":"虞美人"}
{"author":"范成大","content":"岁稔斋铃阒，年深屋塈摧。狸争雷瓦过，蚁化雨窗来。尽日风常籁，无时地不梅。耳边情话少，笑口若为开。","dynasty":"宋代","title":"燕堂书事"}
{"author":"范成大","content":"一声初上最高枝，忙杀呕哑百舌儿。老尽西园千树绿，却怜槐眼正迷离。","dynasty":"宋代","title":"五月闻莺二首"}
{"author":"范成大","content":"万里筹边处，形胜压坤维。恍然旧观重见，鸳瓦拂参旗。夜夜东山衔月，日日西山横雪，白羽弄空晖。人语半霄碧，惊倒路傍儿。分弓了，看剑罢，倚兰时。苍茫平楚无际，千古锁烟霏。野旷岷嶓江动，天阔崤函云拥，太白暝中低。老矣汉都护，却望玉关归。","dynasty":"宋代","title":"水调歌头"}
{"author":"范成大","content":"沐雨梳风有底忙，解鞍来宿赞公房。传闻三岭连天峻，未到王千已断肠。","dynasty":"宋代","title":"百丈山"}
{"author":"范成大","content":"牒诉缤纷塞瓮天，经年痴坐两三椽。出门纳纳乾坤大，依旧青山绕画船。","dynasty":"宋代","title":"将赴建康出城"}
{"author":"范成大","content":"澹若论交味，嘤其求友声。江湖几鱼沫，风雨一鸡鸣。旧事休重说，新诗莫细评。烦将忆勤梦，归对海山横。","dynasty":"宋代","title":"喜沈叔晦到"}
{"author":"范成大","content":"贵仕龟钻筴，閒居马脱鞿。冠尘昏旧制，带眼剩新围。堆案书邮少，登门刺字稀。掩关灰木坐，休示季咸机。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其七"}
{"author":"范成大","content":"习气犹余烬，钟情未湿灰。忍寒贪看雪，讳老强寻梅。熨贴愁眉展，勾般笑口开。直疑身健在，时有句飞来。","dynasty":"宋代","title":"范村雪后"}
{"author":"范成大","content":"真走尘埃倦鸟还，故乡元在水云闲。黄粱饭里梦魂醒，青箬笠前身世闲。鸥鹭飞来俱玉立，松篁岁晚各苍颜。岷峨交旧如相问，铁锁无扃任客攀。","dynasty":"宋代","title":"次韵蜀客西归者来过石湖，并寄成都旧僚"}
{"author":"范成大","content":"隐吏诗情卜筑幽，同年惜别劝淹留。试倾万景湖亭酒，来看半轮江月秋。川路虽长犹共此，夜船空载且归休。丘岩胜处频回首，好事谁能更小楼。","dynasty":"宋代","title":"别後寄题汉嘉月榭"}
{"author":"范成大","content":"三白何忧稼穑艰，天於玉粒未吾悭。不知夜色明空外，但觉朝寒到梦间。谁子骑驴吟灞上，何人跋马客蓝关。争如睡熟蒲团上，静听饥鸦啄屋山。","dynasty":"宋代","title":"枕上闻雪复作，方以为喜，起岩再示新诗，复"}
{"author":"范成大","content":"日出尘生万劫忙，可怜虚费隙驹光。若教闲里工夫到，始觉淡中滋味长。岁晚角巾思芋栗，年来手版愧耕桑。松风萝月须相信，春水深时上野航。","dynasty":"宋代","title":"怀归寄题小艇"}
{"author":"范成大","content":"斷角斜陽觸虑愁，长亭搔首晚悠悠。世間最有蟬堪恨，送衋行人送衋秋。","dynasty":"宋代","title":"秋蝉"}
{"author":"范成大","content":"何时平地起浮图，化得冬粮但付厨。推倒禅床并拄杖，饥来吃饭看西湖。","dynasty":"宋代","title":"净慈显老为众行化且示近所写真戏题五绝就作画赞其四"}
{"author":"范成大","content":"苹芷迷烟路，莲舟忘却归。夜寒江水黑，风雨梦如飞。","dynasty":"宋代","title":"湘江怨"}
{"author":"范成大","content":"奇寒何事入芳辰，不管灯枝欲试新。即日反风吹尽雪，东君已费一分春。","dynasty":"宋代","title":"正月六日风雪大作"}
{"author":"范成大","content":"非冈非岭复非坡，黄鹄不度吾经过。妻孥下行啼且笑，联手相携如踏歌。风吹汗乾人力尽，屐齿与石方相磨。钻天三里似千里，四十八盘将奈何。","dynasty":"宋代","title":"钻天三里"}
{"author":"范成大","content":"终日哓哓漫说空，触来依旧与争锋；登时觉悟忙收拾，已是闇黎饭后钟。","dynasty":"宋代","title":"自嘲二绝"}
{"author":"范成大","content":"怅望梅花驿，凝情杜若洲。香云低处有高楼，可惜高楼不近木兰舟。缄素双鱼远，题红片叶秋。欲凭江水寄离愁，江已东流那肯更西流。","dynasty":"宋代","tags":"写人，离别，抒情，思乡，愁绪","title":"南柯子·怅望梅花驿"}
{"author":"范成大","content":"春秋兰菊殊调，南北马牛异方。心醉井蛙海若，眼空鹏海鸠枋。","dynasty":"宋代","title":"有叹二首"}
{"author":"范成大","content":"窗明似月晓光新，被暖如薰睡息匀。冲雨贩夫墙外过，故应嗤我是何人!","dynasty":"宋代","title":"枕上有感"}
{"author":"范成大","content":"从君挥尘演金乘，我已无心缠葛藤。第一圆通三鼓梦，大千世界一窗灯。罢参柏子庭前意，权作梅花树下僧。饭饱闲行复闲坐，人间有味是无能。","dynasty":"宋代","title":"戏赠勤长老"}
{"author":"范成大","content":"水本无心作浪波，经行偶与石相磨。不须更问桥安否？唤取于菟载我过。","dynasty":"宋代","title":"虎溪"}
{"author":"范成大","content":"刮地风来健葛衣，一凉便觉暑光低。云头龙挂如垂箸，雨在中峰白塔西。","dynasty":"宋代","title":"上沙遇雨快凉"}
{"author":"范成大","content":"店舍无烟野水寒，竞船人醉鼓阑珊。石门柳绿清明市，洞口桃红上已山。飞絮著人春共老，片云将梦晚俱还。明朝遮日长安道，惭愧江湖钓手闲。","dynasty":"宋代","title":"暮春上塘道中"}
{"author":"范成大","content":"剥啄延秋屋上鸟，明朝箭道入东都。宫中亦有风流阵，不及渔阳突骑粗。","dynasty":"宋代","title":"题开元天宝遗事"}
{"author":"范成大","content":"结束晨妆破小寒，跨鞍聊得散疲顽。行冲薄薄轻轻雾，看放重重迭迭山。碧穗炊烟当树直，绿纹溪水趁桥湾。清禽百啭似迎客，正在有情无思间。","dynasty":"宋代","title":"早发竹下"}
{"author":"范成大","content":"弱骨千丝结，轻球万锦装。采云笼月魄，宝气绕星芒。檀点红娇小，梅妆粉细香。等闲三夕看，消费一年忙!","dynasty":"宋代","title":"万眼罗"}
{"author":"范成大","content":"缥缈醉魂梦物，娇饶轻素轻红。若非风细日薄，直恐云消雪融。","dynasty":"宋代","title":"园丁折花七品各赋一绝其二水精毬"}
{"author":"范成大","content":"玉菡化生稚子，碧枝视现声闻。马齿任藏汞冷，鸿头自胜硫温。","dynasty":"宋代","title":"初秋闲记园池草木"}
{"author":"范成大","content":"制芰亦不急，縕袍堪御冬。从渠抱枝槁，摵摵鸣霜风。","dynasty":"宋代","title":"霜后纪园中草木十二绝"}
{"author":"范成大","content":"勋唐遗德照清湾，百圣闻风不敢班。何物苦寒胡地鬼，二名犹敢废尧山。","dynasty":"宋代","title":"唐山"}
{"author":"范成大","content":"镜面波光倒碧峰，半湖云锦万芙蓉。去年荡桨香风里，行傍石桥花正浓。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"万里汉都护。（下缺）","dynasty":"宋代","title":"水调歌头·万里汉都护"}
{"author":"范成大","content":"小雨萧寒破晚晴，疏疏密密滴檐声。乌鸦盘舞黄云乱，早与商量雪意生。","dynasty":"宋代","title":"次韵袁起岩常熟道中三绝句其一"}
{"author":"范成大","content":"天将福地巩严城，形胜山川表里明。旧说桂林无瘴气，今知漓水辟刀兵。云深铜柱边声乐，月冷珠池海面平。愿挽江流接河汉，为君直北洗欃枪。","dynasty":"宋代","title":"癸水亭落成示坐客长老之记曰癸水绕东城永不见刀兵余作亭于水上其详具记中"}
{"author":"范成大","content":"冷煖旧雨今雨，是非一波万波。壁下禅枯达磨，室中病著维摩。","dynasty":"宋代","title":"题请息斋六言十首其八"}
{"author":"范成大","content":"我愿延陵道，几如渭水阳。适传杯泛影，何意隙沉光。拟补兰陔雅，翻吟薤露章。支离妨执绋，雨泣望楸行。","dynasty":"宋代","title":"舅母太夫人方氏挽词三首其"}
{"author":"范成大","content":"去年怪雨无端甚，今岁痴云亦复然。减却新诗酸却酒，乘除添得一更眠。","dynasty":"宋代","title":"次韵龚养正中秋无月三首"}
{"author":"范成大","content":"一声黄鹄夜深归，栖雀惊鸣触殿扉。北斗半垂楼阁外，风旛浑欲上云飞。","dynasty":"宋代","title":"宿东寺"}
{"author":"范成大","content":"茙葵烂紫终陋，嫣蔔蔫黄亦香。医俗剩延竹色，疗愁催拆萱房。","dynasty":"宋代","title":"初秋闲记园池草木"}
{"author":"范成大","content":"年丰方共庆，岁晚客他之。吏事朝还暮，人生合复离。江山残梦破，风月片帆移。后会吾衰矣，桑榆一茧丝。","dynasty":"宋代","title":"次韵郑校书参议留别"}
{"author":"范成大","content":"仙篆驱龙效水灵，佛螺吹梵演云经。何烦础汗生蒸润，便借炉薰作晦冥。一念故应周法界，万神元不隔明庭。昌时圭璧形声应，不似周时莫我听。","dynasty":"宋代","title":"再次喜雨诗韵，以表随车之应"}
{"author":"范成大","content":"折残金菊。枨子香时新酒熟。谁伴芳尊。先问梅花借小春。道人破戒。染酒题诗金凤带。愁病相关。不似年时酒量宽。","dynasty":"宋代","title":"减字木兰花"}
{"author":"范成大","content":"百岁谁人巧拙，一丘底处亏成。半世青苖法意，当年雪竹诗情。","dynasty":"宋代","title":"荆公墓"}
{"author":"范成大","content":"楼观青红倚快晴。惊看陆地涌蓬瀛。南园花影笙歌地，东岭松风鼓角声。山绕水，水萦城。柳边沙外古今情。坐中更有挥毫客，一段风流画不成。","dynasty":"宋代","title":"鹧鸪天（席上作）"}
{"author":"范成大","content":"天气新晴，寻昨梦，池塘春早。雨过湔裙，水上柳丝风袅。却忆去年今日，桃花人面依前好。怪今年、酒量却添多，银杯小。谁劝我，玉山倒。催细抹，翻新调。渐金狎压锦，喷首云绕。笼柏飞来双翠袖，弓弯内样人间少。为留连、春色伴山翁，都休老。","dynasty":"宋代","title":"满江红"}
{"author":"范成大","content":"画戟锦车皆雅故。箫鼓留连客住。南浦春波暮。难忘罗袜生尘处。明日船旗应不驻。且唱断肠新句。卷尽珠帘雨。雪花一夜随人去。","dynasty":"宋代","title":"惜分飞（南浦舟中与江西帅漕酌别，夜后忽大雪）"}
{"author":"范成大","content":"云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。知是紫云谁敢觅。满蹊桃李不能言，分付仙家君莫惜。","dynasty":"宋代","title":"玉楼春（牡丹）"}
{"author":"范成大","content":"钧天奏，流韵满空明。琪树玲珑珠网碎，仙风吹作步虚声。相和八鸾鸣。","dynasty":"宋代","title":"白玉楼步虚词（六之五）"}
{"author":"范成大","content":"雪晴风作。松梢片片轻鸥落。玉楼天半褰珠箔。一笛梅花，吹裂冻云幕。去年小猎漓山脚。弓刀湿遍犹横槊。今年翻怕貂裘薄。寒似去年，人比去年觉。","dynasty":"宋代","title":"醉落魄"}
{"author":"范成大","content":"浮生有几，叹欢娱常少，忧愁相属。富贵功名皆由命，何必区区仆仆。燕蝠尘中，鸡虫影里，见了还追逐。山间林下，几人真个幽独。谁似当日严君，故人龙衮，独抱羊裘宿。试把渔竿都掉了，百种千般拘束。两岸烟林，半溪山影，此处无荣辱。荒台遗像，至今嗟咏不足。","dynasty":"宋代","title":"酹江月（严子陵钓台）"}
{"author":"范成大","content":"元日至人日，未有不阴时。新年叶气，无处人物不熙熙。万岁声从天下，一札恩随春到，光采动天鸡。寿域偏寰海，直过雪山西。忆曾预，宣玉册，捧金卮。如今万里，魂梦空绕五云飞。想见大庭宫馆，重起三山楼观，双指赭黄衣。此会古无有，何止古来稀。","dynasty":"宋代","title":"水调歌（人日）"}
{"author":"范成大","content":"两两莺啼何许。寻遍绿阴浓处。天气润罗衣，病起却忺微暑。休雨。休雨。明日榴花端午。","dynasty":"宋代","title":"如梦令·两两莺啼何许"}
{"author":"范成大","content":"身闲身健是生涯。何况好年华。看了十分秋月，重阳更插黄花。消磨景物，瓦盆社酿，石鼎山茶。饱吃红莲香饭，侬家便是仙家。","dynasty":"宋代","title":"朝中措"}
{"author":"范成大","content":"食饱倦舆马，散策步前冈。意行踏芳草，萧艾蓊生香。春事甚寂寥，山桃带松篁。游蜂入菜花，此岂堪蜜房？今年蚕出迟，柘叶分寸长。好晴才数日，岁事未渠央。","dynasty":"宋代","title":"马鞍驿饭罢纵步"}
{"author":"范成大","content":"饭箩驱出敢偷閒，雪胫冰须惯忍寒。岂是不能扃户坐，忍寒犹可忍饥难。","dynasty":"宋代","title":"雪中闻墙外鬻鱼菜者求售之声甚苦有感三绝其一"}
{"author":"范成大","content":"捲却丝纶飏却竿，莫随鱼鳖弄腥涎。须知别有垂钩处，枯海无风浪拍天。","dynasty":"宋代","title":"戏题药裹"}
{"author":"范成大","content":"西城如西塞，桃花古来多。钓艇鳜鱼肥，前身张志和。烟霏几白鹭，风雨一绿蓑。清江韵新引，清绝胜阳阿。","dynasty":"宋代","title":"次韵章秀才北城新圃其二"}
{"author":"范成大","content":"凝真宫前十二峰，两峰娟妙翠插空；余峰竞秀尚多有，白壁苍崖无数重。秋江漱石半山腹，倚天削铁荒行踪。造化钟奇矗瑶巇，真灵择胜深珠宫。朝云未罢暮云起，阴晴竟日长冥蒙。瑶姬作意送归客，一夜收潦仍回风。仰看馆御飞楫过，回首已在虚无中。惟余乌鸦作使者，迎船送船西复东。","dynasty":"宋代","title":"后巫山高一首"}
{"author":"范成大","content":"三伏熏蒸四大愁，暑中方信此生浮。岁华过半休惆怅，且对西风贺立秋。","dynasty":"宋代","title":"立秋二绝其一"}
{"author":"范成大","content":"抱瑟游孔门，岂识宫与商？古曲一再行，乃杂巴人倡。知音顾之笑，解弦为更张。归来掩关卧，冰炭交愁肠。平生桑濮手，未省歌虞唐。明发理朱丝，复登君子堂。遗音入三叹，山高水汤汤。","dynasty":"宋代","title":"古风二首上汤丞相"}
{"author":"范成大","content":"两贤风度蔼春阳，步屧随风上柳塘。彩笔红牋芳径里，句中挟我万花香。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"莫向花前惜酒杯，一年一度有花开。浮生满百今强半，岁岁看花得几回。","dynasty":"宋代","title":"玉麟堂会诸司观牡丹酴醾三绝其三"}
{"author":"范成大","content":"金石笙篁绝代无，鼪鼯藜藿正乘除。园翁但爱城泥暖，侵早锄霜种晚蔬。","dynasty":"宋代","title":"赵故城"}
{"author":"范成大","content":"渡船帆饱如张弓，条忽世界寒浺瀜。堪舆无垠日夜泛，浩浩元气蓬蓬风。湖光日色不可辨，但见水精火齐合集成虚空。波臣川后敬爱客，约束秘怪驱鱼龙。大千总作大圆镜，光中飞度迷西东。苍茫一身无四壁，八方上下惟孤篷。毛仙出迎笑相问，何乃自苦荒寒中。吾生盖头乏片瓦，到处漂摇称寓公。犹嫌尘土碍人眼，兹游胜绝余难同。九衢车马恍昨梦，付与一笑随飞鸿。","dynasty":"宋代","title":"东山渡湖"}
{"author":"范成大","content":"闭门幽僻断经过，静极兼无雀可罗。林下故人知几个，就中老子得闲多。","dynasty":"宋代","title":"放下庵即事三绝"}
{"author":"范成大","content":"两贤风度蔼春阳，步屧随风上柳塘。彩笔红牋芳径里，句中挟我万花香。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"两头纤纤探官茧，半白半黑鹤氅缘。腷腷膊膊上帖箭，磊磊落落封侯面。","dynasty":"宋代","title":"两头纤纤"}
{"author":"范成大","content":"山晚黄羊随日下，天寒白犊弄风归，愁埃百转西州路，笑忆沙湖一棹飞。","dynasty":"宋代","title":"金陵道中"}
{"author":"范成大","content":"原田何莓莓，野水乱平楚。大堤少人行，谁与艺稷黍？独木且百岁，肮脏立水浒。当年识兵烬，见赦几樵斧？摩挲欲问讯，恨汝不能语。薄暮有底忙？沙头听鸣橹。","dynasty":"宋代","title":"荆渚堤上"}
{"author":"范成大","content":"灵泉杖屦浙江头，经济长怀尚典州。堂上读书朝气爽，台前呼月海光浮。交情及素勤双鲤，笔力枯松挽乃牛。已把三章翻乐府，为君击节变蛮讴。","dynasty":"宋代","title":"次韵平江韩子师侍郎见寄"}
{"author":"范成大","content":"乍晴芳草竞怀新，谁种幽花隔路尘？绿地缕金罗结带，为谁开放可怜春？","dynasty":"宋代","title":"沈家店道傍棣棠花"}
{"author":"范成大","content":"压屋雨云昼暗，环城霖潦夏寒。西池半没荷柄，南荡平沉芡盘。","dynasty":"宋代","title":"积雨作寒"}
{"author":"范成大","content":"前年银界接天迷，去岁金盘涌海低。漂泊相逢重一笑，秦淮东畔女墙西。","dynasty":"宋代","title":"中秋清晖阁静坐，因思前二年石湖、四明赏月"}
{"author":"范成大","content":"拂我膝上琴，当客清风襟。我琴无轸弦不和，愿借之子调其音。美人一笑千黄金，弹作江岸花木深。下有同队之游鱼，上有同声之鸣禽。琴声一叠一叹息，江花江草无终极。","dynasty":"宋代","title":"古风酬胡元之"}
{"author":"范成大","content":"洵美相门裔，有齐邦媛贤。藻苹南涧下，萱竹北堂前。孝敬三从谨，哀荣五福全。松铭诸健笔，题作晋陵阡。","dynasty":"宋代","title":"故太夫人章氏挽词二首"}
{"author":"范成大","content":"浪随儿女怨萍蓬，笑拍阑干万事空。宇宙勋名无骨相，江山得句有神功。掉头莫觑秋高鹗，留眼来宾日暮鸿。懒拙已成三昧解，此生还证一圆通。","dynasty":"宋代","title":"晚集南楼"}
{"author":"范成大","content":"君子取中道，常在语默间。多言固自费，不语良独难。此翁身如郑文渊，辨如悬河思如泉。迩来缄口欲挂壁，嗫嚅畏客翻可怜！君不见东家玉壶本弟兄，叩之犹解语分明。愿闻胚浑甚深义，定自能令一座倾。","dynasty":"宋代","title":"缄口翁"}
{"author":"范成大","content":"茙葵烂紫终陋，薝卜嫣黄亦香。医俗剩延竹色，疗愁催拆萱房。","dynasty":"宋代","title":"初秋閒记园池草木五首其一"}
{"author":"范成大","content":"五湖西岸孤绝处，旃檀大士来同住。性空真水遍清凉，随绿出现无方所。蒙泉新洁监泉明，瀹茗羹藜甘似乳。何须苦问莲开未，桂子菖花了今古。三翁采笔照青霞，从此他山都不数。我今闲行作闲客，暂借云窗解包具。魂清骨冷不成眠，彻晓跏趺听粥鼓。脚力有余西坞尽，明日湾头更鸣橹。却上东山唤德云，别峰应在银涛许。","dynasty":"宋代","title":"华山寺"}
{"author":"范成大","content":"大滩石如林，小滩石如櫱。微生抛掷过，两桨砉将割。一滩复一滩，食顷经七八。崎岖幸脱免，已足凋鬓发。我家五湖船，镜面贴天阔。行迷勿浪远，归欤泛花月。","dynasty":"宋代","title":"浮梁"}
{"author":"范成大","content":"邑居官寺两凄清，晚市都无菜可羹。何处直能令鬼怕？祗今犹自有人行。","dynasty":"宋代","title":"于潜"}
{"author":"范成大","content":"除夜将阑晓星烂，粪扫堆头打如愿；杖敲灰起飞扑篱，不嫌灰涴新节衣。老媪当前再三祝，只要我家长富足轻舟作商重船归，大牸引犊鸡哺儿；野茧可缫麦两岐，短衲换著长衫衣。当年婢子挽不住，有耳犹能闻我语；但如我愿不汝呼，一任汝归彭蠡湖。","dynasty":"宋代","title":"打灰堆词"}
{"author":"范成大","content":"先生有道抗浮云，拄颊看山意最真。霜鬓不堪痟首疾，翠蛾常作捧心颦。官如斯立蓝田小，家似渊明栗里贫。俯仰别来蓂荚换，祗今谁与话情亲？","dynasty":"宋代","title":"次胡经仲知丞赠别韵"}
{"author":"范成大","content":"楼阴缺，栏杆影卧东厢月。东厢月，一天风露，杏花如雪。隔烟催漏金虬咽，罗帏暗淡灯花结。灯花结，片时春梦，江南天阔。","dynasty":"宋代","title":"忆秦娥其四"}
{"author":"范成大","content":"欹倾栈路绕山明，隔陇人家犬吠声。无限白云堆去路，不知谁识许宣平。","dynasty":"宋代","title":"题画卷五首"}
{"author":"范成大","content":"众峰攒壁立，中有路一线。攀援白云梯，食顷已天半。我本紫芝曲，误落青刍栈。向来脱新羁，恍已还旧观。花烟辞少城，暑雪对大面。来从太白西，更走三峨偏。风生两腋轻，泉吼四山眩。今晨第一程，莫叹舆仆倦。","dynasty":"宋代","title":"华严寺"}
{"author":"范成大","content":"窗明窗暗篆烟馡，珍重晨光与夕晖。东院斋钟披被坐，南城严鼓岸巾归。几人霜滑骑朝马，何处灯残织晓机懒裹若承三昧力，始知忙里事俱非。","dynasty":"宋代","title":"丙午新正书怀十首"}
{"author":"范成大","content":"昨夜报春来，的皪岭梅开雪。携手玉人同赏，比看谁奇绝。阑干倚遍忆多情，怕角声呜咽。与折一枝斜戴，衬鬓云梳月。","dynasty":"宋代","title":"好事近"}
{"author":"范成大","content":"数日虽蒙霢霂沾，浥尘终恨太廉纤。今朝健起巡檐看，恰似庐山看水帘。","dynasty":"宋代","title":"甘雨应祈"}
{"author":"范成大","content":"落花流水浅深红，尽日帆飞绣浪中。桑眼迷离应欠雨，麦须骚杀已禁风。牛羊路杳千山合，鸡犬村深一径通。五柳能消多许地，客程何苦镇匆匆！","dynasty":"宋代","title":"余杭道中"}
{"author":"范成大","content":"空山学仙子，穷年卧岩扃。煮石不得饱，秋鬓苍已星。道逢紫霄翁，示我餐霞经。采采晨之华，涤濯腐与腥。向来役薪水，终然槁柴荆。跪谢起再拜，飘颻蜕蝉轻。飞升那敢学？倘许学长生。","dynasty":"宋代","title":"古风二首上汤丞相"}
{"author":"范成大","content":"玉箫惊报同云重。仍怪金瓶冻。清明将近雪花翻。不道海棠消瘦、柳丝寒。王孙沈醉狨毡幕。谁怕罗衣薄。烛灯香雾两厌厌。仿佛有人愁损、上眉尖。","dynasty":"宋代","title":"虞美人"}
{"author":"范成大","content":"方流桃花坞，窈窕入壶天。碧城当岩岫，清湾如涧泉。风月欲无价，聊费四万钱。雪后春事起，红云蜂蝶边。西城如西塞，桃花古来多。钓艇鳜鱼肥，前身张志和。烟霏几白鹭，风雨一绿蓑。清江韵新引，清绝胜阳阿。","dynasty":"宋代","title":"次韵章秀才北城新圃"}
{"author":"范成大","content":"大山如墙缺，小山如冢累。众山直下看，方知此峰危。木末见夔峡，一沟盎春泥。中有天下险，造化真儿嬉。峰顶不满笑，舟中鬓成丝。登高尚超览，况乃绝俗姿。","dynasty":"宋代","title":"燕子坡"}
{"author":"范成大","content":"别后相思梦亦难，东虚云路海漫漫。仙凡顿隔银屏影，不似当时取次看。","dynasty":"宋代","title":"续长恨歌七首其四"}
{"author":"范成大","content":"击水搏风浪雪翻，烟销日出见仙村。旧知浮玉北堂路，今到幽墟三洞门。石燕飞翾遮炬火，金笼深阻护嵌根。宝钟灵鼓何须叩，庭柱宵晨已默存。","dynasty":"宋代","title":"林屋洞"}
{"author":"范成大","content":"书坐即摧颓，夜卧亦展转。检校百骸间，无一得安稳。四大元假合，解散会归尽。何烦造化儿，前期苦相窘。咄咄方书空，忽发一笑冁。都缘有我相，浪把此身认。于中有安否，随即生喜愠。蝉声耳根响，蝇翅目中晕。无明遍大千，袛自植愁本。化儿安在哉？作诗谢不敏。","dynasty":"宋代","title":"秋夕不能佳眠"}
{"author":"范成大","content":"笑看收云卷雨忙，沉沉宫树纳空光。夜长来伴玉堂宿，天近似闻丹桂香。鳷鹊楼栏浮瑞气，凤凰城阙带新凉。遥知胜绝西园会，也忆车公对举觞。","dynasty":"宋代","title":"己丑中秋寓宿玉堂，闻沈公雅大卿、刘正夫户"}
{"author":"范成大","content":"江纹圆复破，树色昏还明。连滩竹节稠，汹怒奔夷陵。石矶铁色顽，相望如奸朋。踞岸意不佳，当流势尤狞。山回水若尽，但见青竛竮。惨惨疑鬼寰，幽幽无人声。颠沛安危机，艰难古今情。俯窥得目眩，却立恐神惊。白云冒岩扉，下维玉虚庭。神仙坐阅世，应笑行人行。","dynasty":"宋代","title":"白狗峡"}
{"author":"范成大","content":"君子取中道，常在语默间。多言固自费，不语良独难。此翁身如郑文渊，辨如悬河思如泉。迩来缄口欲挂壁，嗫嚅畏客翻可怜！君不见东家玉壶本弟兄，叩之犹解语分明。愿闻胚浑甚深义，定自能令一座倾。","dynasty":"宋代","title":"缄口翁"}
{"author":"范成大","content":"客里仍哦对雨吟，夜来星月晓还阴。空江十日无春事，船到衡阳柳色深。","dynasty":"宋代","title":"泊衡州"}
{"author":"范成大","content":"闲里方知得此生，痴人身外更经营。君看坐贾行商辈，谁复从容唱渭城？","dynasty":"宋代","title":"题南塘客舍"}
{"author":"范成大","content":"墓林栖鸟各深枝，燕子知巢触幔飞。倘有三椽今已去，不关五斗解忘归。","dynasty":"宋代","title":"次韵乐先生吴中见寄八首"}
{"author":"范成大","content":"故人久不见，乍见杂悲喜。新鴈如故人，一声惊我起。把酒不能觞，送目问行李。曾云行路难，空蒙千万里。塞北多关山，江南渺云水。风高吹汝瘦，旅伴今余几？斜行不少驻，灭没苍烟里。羁游吾亦倦，客程殊未已。扁舟费年华，短缆系沙尾。物生各有役，冥心听行止。江郊匝地熟，场圃平如砥。归期且勿念，共饱丰年米。","dynasty":"宋代","title":"九月三日宿胥口，始闻雁"}
{"author":"范成大","content":"节物閒门里，人情老境中。雁声凌急雨，灯影战斜风。糟䤑新醅白，柴锥软火红。家人忺夜话，我已困蒙茸。","dynasty":"宋代","title":"除夜地炉书事"}
{"author":"范成大","content":"寂寥人在晓鸡窗，苦忆花前续断肠。全树折来应不惜，君家真色自生香。","dynasty":"宋代","title":"从巨济乞蜡梅"}
{"author":"范成大","content":"宫府相图势不收，国家何有各自谋。纵无管蔡当时例，业已弯弓肯罢休！弟兄相贼斁天伦，自古无如舜苦辛。掩井捐阶危万死，不闻亲杀鼻亭神。佐命诸公趣夜装，争言社稷要灵长。就令昆季尸神器，未必唐家便破亡。建成回马欲驰归，元吉行趋武德闱。若使两人俱得去，却於何处极兵威？嫡长承祧有大伦，老公爱子本平均。只知世上寻常理，争信英雄解灭亲。","dynasty":"宋代","title":"读唐太宗纪"}
{"author":"范成大","content":"片月挂高岭，我行至其巅。举手欲搅撷，恐惊乘鸾仙。菲菲桂香动，肃肃露脚寒。北斗已到地，南斗犹阑干。但闻浮黎音，来从始青天。大星与之俱，晓色明旗旛。素烟渺陆海，中有人所寰。想见地上友，启明膏火煎。星落玉宇白，日生绮霞丹。冰轮未肯去，相看尚团团。","dynasty":"宋代","title":"残夜至峰顶上"}
{"author":"范成大","content":"当宴女儿歌竹枝，一声三叠客忘归。万里桥边有船到，绣罗衣服生光辉。","dynasty":"宋代","title":"夔州竹枝歌九首"}
{"author":"范成大","content":"天风摇曳宝花垂，花下仙人住翠微。一夜新枝香焙暖，旋薰金缕绿罗衣。山容花意各翔空，题作凌霄第一峰。门外轮蹄尘扑地，呼来借与一枝筇。","dynasty":"宋代","title":"寿栎堂前小山峰凌霄花盛开，葱蒨如画，因名"}
{"author":"范成大","content":"石鼎声中朝暮，纸窗影下寒温。踰年不与庙祭，敢云孝子慈孙。","dynasty":"宋代","title":"夏至"}
{"author":"范成大","content":"漠漠人间一气平，虚无宫殿锁飞琼。碧云万里海光动，何处书来金鹤鸣。","dynasty":"宋代","title":"梦中作"}
{"author":"范成大","content":"愁眼逢欢春水明，诗情得酒春云生。花梢蝴蝶作团去，竹裹鹁鸠相对鸣。邂逅浮生此日好，缠绵俗累何时轻？擘牋沫墨乏奇句，擫笛当筵惭妙声。","dynasty":"宋代","title":"陈侍御园坐上"}
{"author":"范成大","content":"仙篆驱龙效水灵，佛螺吹梵演云经。何烦础汗生蒸润，便借炉薰作晦冥。一念故应周法界，万神元不隔明庭。昌时圭璧形声应，不似周时莫我听。","dynasty":"宋代","title":"再次喜雨诗韵，以表随车之应"}
{"author":"范成大","content":"花开长恐赏花迟，花落何曾报我知。人自多情春不管，强颜犹作送春诗。","dynasty":"宋代","title":"连夕大风，凌寒梅已零落殆尽三绝"}
{"author":"范成大","content":"昨夜报春来，的皪岭梅开雪。携手玉人同赏，比看谁奇绝。阑干倚遍忆多情，怕角声呜咽。与折一枝斜戴，衬鬓云梳月。","dynasty":"宋代","title":"好事近"}
{"author":"范成大","content":"北砦教回挝鼓远，东禅饭熟打钟频。小童三唤先生起，日满东窗暖似春。","dynasty":"宋代","title":"上冬日田园杂兴十二绝自晨至午，起居饮食皆"}
{"author":"范成大","content":"飞鸿衔子谩粉粉，万里西游始识真。不管吴霜微点鬓，来看蜀锦烂争春。倚阑定有司花女，秉烛仍留主夜神。异县赏心谁与共，故人新作坐中宾。","dynasty":"宋代","title":"新作景亭，程咏之提刑赋诗，次其韵"}
{"author":"范成大","content":"岁晚山同色，湖平雾不收。寒云低阁雪，佳节静供愁。竹柏森严立，蒲荷索莫休。瘦筇知脚力，政尔耐清游。","dynasty":"宋代","title":"长至日与同舍游北山"}
{"author":"范成大","content":"当年仗外揖高标，绣縿芦鞭宝马骄。琼苑天香飘合坐，碧城山色照同僚。思归意决吾张翰，赠别情深子绕朝。蟹簖鱼梁从此去，他年书札堕烟霄。","dynasty":"宋代","title":"次黄必先主簿同年赠别韵"}
{"author":"范成大","content":"云木栖乌未动，风庭警鹤先鸣。残夜百灵夙驾，人间鼻息雷惊。","dynasty":"宋代","title":"冬祠太乙六言"}
{"author":"范成大","content":"庐阜有佳人，颜色皦冰玉。不能时世妆，萧然古冠服。纷纭倚市门，组丽眩红绿。妖歌促艳舞，飞上黄金屋。安知乘鸾侣，流落堕空谷。风泉入环佩，月露作膏馥。梁肉岂不珍，沦雪煮黄独。聊用慰朝饥，岁寒肤起粟。绮＊三尺尘，无路到松竹。谁能抚孤桐，为奏招隐曲。","dynasty":"宋代","title":"古风送南卿"}
{"author":"范成大","content":"一丛三百朵，细细拆浓檀。帘幕护花气，不知窗外寒。","dynasty":"宋代","title":"瑞香三首"}
{"author":"范成大","content":"寂莫东篱湿露华，依前金魇照泥沙。世情儿女无高韵，只看重阳一日花。","dynasty":"宋代","title":"重阳后菊花二首"}
{"author":"范成大","content":"谁开大仰云？此岂吾力及。日光千丈毫，弹指众峰立。衡山卷阴气，海市发冬蛰。韩苏两枯鱼，出语自濡湿。人厄与天穷，底用苦封执？但喜拄杖俊，仍欣芒屩涩。向来三尺泥，有足似羁＊。龙渊古桥皴，獭径寒溜泣。春浅山容瘦，风饕涧声急。一箪寄前村，野蔌旋收拾。猫头髡笋尖，雀舌剥茶粒。土毛冠江西，斗酒况可挹。聊同一笑粲，缓赋百忧集。","dynasty":"宋代","title":"大雨宿仰山，翌旦骤霁，混融云\"无乃开仰山"}
{"author":"范成大","content":"千古东流，声卷地、云涛如屋。横浩渺、樯竿十丈，不胜帆腹。夜雨翻江春浦涨，船头鼓急风初熟。似当年、呼禹乱黄川，飞梭速。击楫誓，空惊俗。休拊髀，都生肉。任炎天冰海，一杯相属。荻笋蒌芽新入馔，鹍弦凤吹能翻曲。笑人间、何处似尊前，添银烛。","dynasty":"宋代","title":"满江红清江风帆甚快，作此，与客剧饮歌之"}
{"author":"范成大","content":"暑魃方肆行，羽孽亦厉习。肖翘极么魔，坱圠累辟翕。湿生同粪蝎，腐化类宵熠。初来闹郭郛，少进互原隰。嘤如蝇声薨，聚若螽羽揖。俄为殷雷哄，遂作密霰集。口衔钢针锋，力洞衲衣袭。啾声先计议，著肉便嘘吸。立豹犹未定，卓锥已深入。血随姑嘬升，势甚辘轳汲。沉酣尻益高，饱满腹渐急。晶晶紫蟹眼，滴滴红饭粒。拂掠倦体烦，爬搔瘁肌涩。捄东不虞西，擒一已窜十。新瘢蓓蕾涨，宿晕斑斓浥。竟夜眠转展，连床叹于悒。云何人戚欣，乃系汝张歙。驱以葵扇风，熏以艾烟湿。檠长镇藏遮，帐隙亟补葺。火攻惮秽臭，手拍嫌腥汁。伏翼佐扫除，纲蛛助收拾。薄暮汹交攻，大明讧未戢。牛革厚逾毡，鲎介锆胜鈒。遭汝若欲困，嗟人何以给夏虫虽众多，罪性相百什。蜂虿岂房栊，虮虱但褌褶；羊膻蚁登俎，骥逸虻附马；蠓惟舞醯瓮，蟫止崇书虫；蚤为鸺所撮，蝇亦虎能执；彼愆可贳死，汝罪当献级。凉飙条然至，丑类殆哉岌。一吹嘴吻破，再鼓翅翎絷。三千蹀颉利，百万走寻邑。快哉六合内，蔑有一尘立。虚空既清凉，家巷得宁辑。鸡窗夜可诵，蛩机晓犹织。雨帘绣浪卷，风烛泪珠泣。客来添羽觞，人静拂尘笈。恍还神明观，似启坏户蛰。消长谁使然？智力讵能及。","dynasty":"宋代","title":"嘲蚊四十韵"}
{"author":"范成大","content":"古道风沙卷夕霏，小江烟浪皱春漪。天于麦垄犹悭雪，人向梅梢大欠诗。顿辔青骊飞脱兔，离弦白羽啸寒鸱。牙门列校俱剽锐，檄与河边秃发知。","dynasty":"宋代","title":"海云回，按骁骑于城北原，时有吐番出没大渡"}
{"author":"范成大","content":"官事拘挛似力田，作劳归晚意茫然。按摩合体俱非我，展转通宵似远年。一叟披衣惟兀坐，群儿得榨便佳眠。人生元是华胥客，休向迷涂更著鞭","dynasty":"宋代","title":"早衰不寐"}
{"author":"范成大","content":"雪意勒花愁未解，背阴一朵寒先退。东风还是去年香，不比人心容易改。宿酒瞢腾正耐春，花枝人面两时新。相看好作风流伴，只恐花枝却妒人。","dynasty":"宋代","title":"嗅梅"}
{"author":"范成大","content":"十里清风一饷间，片帆真欲解人颜。林家庄近闻鹅鸭，船到阊门尽未关。","dynasty":"宋代","title":"入城"}
{"author":"范成大","content":"云烟挥翰墨池翻，缃缥如山昼掩关。已许六丁收散落，只愁雷电费墙藩。","dynasty":"宋代","title":"次韵刘韶美大风雨坏门屋"}
{"author":"范成大","content":"船旗衮衮径长淮，汴口人看拨不开。昨夜南风浪如屋，果然双节下天来。","dynasty":"宋代","title":"渡淮"}
{"author":"范成大","content":"蠹蚀尘昏度几年，蒙茸依旧软如绵。且来助暖乌皮几，莫忆冲寒紫繡鞯。","dynasty":"宋代","title":"以狨坐覆蒲龛中"}
{"author":"范成大","content":"病夫心口相语，何日佳眠似渠？舒惨常随天气，关心窗暗窗明。日晏扶头未起，唤人先问阴晴。","dynasty":"宋代","title":"晓枕"}
{"author":"范成大","content":"天边客里五迎冬，争信还乡似寓公。人事都非城郭是，独怜鸡犬识新丰。","dynasty":"宋代","title":"次韵乐先生除夜三绝"}
{"author":"范成大","content":"嗜书如嗜酒，知味乃笃好。欲辨已忘言，不为醒者道。使君青箱家，文史装怀抱。平生名教乐，双旌不满笑。忽乘雪溪兴，来檥秦淮棹。丘亭客漂泊，夜夜短檠照。人云太痴绝，我自斫轮妙。今朝樯竿起，昨梦绕合皂。云有百尺楼，归寄北窗傲。滴露紬朱黄，拂尘静缃缥。想当呻毕时，宁复羡腾趠？古心千载事，俗眼讵能料。萧滩富还往，取友必同调。一张复一弛，酿秫助歌啸。","dynasty":"宋代","title":"寄题王仲显读书楼"}
{"author":"范成大","content":"腊中储蓄百事利，第一先舂年计米。群呼步碓满门庭，运杵成风雷动地。筛匀箕健无粞糠，百斛只费三日忙。齐头圆洁箭子长，隔箩耀日雪生光。土仓瓦龛分盖藏，不蠹不腐常新香。去年薄收饭不足，今年顿顿炊白玉。春耕有种夏有粮，接到明年秋刈熟。邻叟来观还叹嗟，贫人一饱不可赊。官租私债纷如麻，有米冬舂能几家。","dynasty":"宋代","title":"腊月村田乐府十首其一冬舂行"}
{"author":"范成大","content":"南街豪郡城，东圃压州宅。谁云沸镬地，气象不偪仄。林园富瓜笋，堂密美杉柏。山醪极可人，溪女能醉客。吴子邑中彦，毫端万人敌。传杯相劳苦，不觉东方白。","dynasty":"宋代","title":"休宁"}
{"author":"范成大","content":"畴昔金门看选贤，一星终矣半英躔。谁怜蛮府清池句，不著南山捷径鞭。作者七人茅瘴地，肃霜九月菊残天。浮生聚散如风雨，同倚东楼岂偶然。","dynasty":"宋代","title":"逍遥楼席上赠张邦达教授，张癸未省闱门生也"}
{"author":"范成大","content":"明月无声满屋梁，梦余分影上人床。素娥脉脉翻愁寂，付与风铃语夜长。","dynasty":"宋代","title":"枕上"}
{"author":"范成大","content":"西出阳关有旧知，薰风渌水泛莲时。烦君传语诗书帅，更寄台城别後词。","dynasty":"宋代","title":"书怀二绝，再送文季高，兼呈新帅阎才元侍郎"}
{"author":"范成大","content":"术业推游刃，功名苦溯洄。著鞭孤壮志，筹算老奇才。星省庞眉去，云山袖手来。知公了时命，何必诔余哀。","dynasty":"宋代","title":"鲁如晦郎中挽词"}
{"author":"范成大","content":"自古归来引，于今遂隐篇。棋灯荧夜观，歌板聒春船。陈迹空华似，佳城露草边。寂寥鸡黍约，望眼一潸然。","dynasty":"宋代","title":"鲁如晦郎中挽词"}
{"author":"范成大","content":"银须玉璞紫金精，犯难穷探亦有名。白垩区区土同价，吴侬无事亦轻生。","dynasty":"宋代","title":"白善坑"}
{"author":"范成大","content":"三尺黄垆直棘边，此心终古享皇天。汲书猥述流传妄，剖击嗟无咎单篇。","dynasty":"宋代","title":"伊尹墓"}
{"author":"范成大","content":"三伏熏蒸四大愁，暑中方信此生浮。岁华过半休惆怅，且对西风贺立秋。","dynasty":"宋代","title":"立秋二绝其一"}
{"author":"范成大","content":"佳节登临始此回，聊从晻霭望蓬莱。水分江北渡头去，风自海东潮外来。太白天寒犹带雪，十洲池暖已浮醅。一尊往＊发船鼓，我亦归帆相次开。","dynasty":"宋代","title":"立春日陪魏丞相登三江亭"}
{"author":"范成大","content":"谁酿愁霠玉宇间，都缘梅子要斓斑。腾腾困思午犹梦，扰扰奔云风未还。休问满城骑马滑，不妨长日闭门闲。今朝晴色熹微似，乾鹊飞来语屋山。","dynasty":"宋代","title":"次韵朋元久雨"}
{"author":"范成大","content":"水落塘枯鱼卧陆，小儿抱取不濡足。昂藏赤＊亦垂头，背负玄鳞三十六。家人涤砧不辞劳，云有素书金错刀。嗟予赎放岂徼福，忍把汝命供吾饕。如今已脱张胡子，好上龙门饮湖水。不然崛起载飞仙，切莫颠狂称长史。","dynasty":"宋代","title":"放鱼行"}
{"author":"范成大","content":"少年豪纵。袍锦团花凤。曾是京城游子，驰宝马、飞金鞚。旧游浑似梦。鬓点吴霜重。多少燕情莺意，都泻入、玻璃瓮。","dynasty":"宋代","title":"霜天晓角"}
{"author":"范成大","content":"奴婢请淘酒米，园丁催算花钱。如许日生公事，谁云穷巷萧然。","dynasty":"宋代","title":"书事三绝"}
{"author":"范成大","content":"父子情深苦亦深，盖天神武一沾襟。想当拔刃投床际，也忆海池舟里心。承乾谋父保天年，青雀图兄亦两全。隐刺诸儿却孥戮，一私知隔几山渊。更张聊欲亢吾宗，仁孝承家合至公。天发杀机那可料，正投阿武祸胎中。","dynasty":"宋代","title":"重读唐太宗纪"}
{"author":"范成大","content":"倾坐东风百媚生。万红无语笑逢迎。照妆醒睡蜡烟轻。采蝀横斜春不夜，绛霞浓淡月微明。梦中重到锦官城。","dynasty":"宋代","title":"浣溪沙（烛下海棠）"}
{"author":"范成大","content":"歙浦钱塘一水通。闲云如幕碧重重。吴山应在碧云东。无力海棠风淡荡，半眠官柳葱茏。眼前春色为谁浓。","dynasty":"宋代","title":"浣溪沙"}
{"author":"范成大","content":"竹里行厨，来问讯、诸侯宾老。春满座、弹丝未遍，挥毫先了。云避仁风收雨脚，日随和气薰林表。向尊前、来访白髯翁，衰何早。志千里，功名兆。光万丈，文章耀。洗冰壶胸次，月秋霜晓。应念一堂尘网暗，故将百和香云绕。算赏心、清话古来多，如今少。","dynasty":"宋代","title":"满江红（始生之日，丘宗卿使君携具来为寿，坐中赋词，次韵谢之）"}
{"author":"范成大","content":"柳外轻雷，催几阵、雨丝飞急。雷雨过、半川荷气，粉融香浥。弄蕊攀条春一笑，从教水溅罗衣湿。打梁州、箫鼓浪花中，跳鱼立。山倒影，云千叠。横浩荡，舟如叶。有采菱清些，桃根双楫。忘却天涯漂泊地，尊前不放闲愁入。任碧筒、十丈卷金波，长鲸吸。","dynasty":"宋代","title":"满江红（雨后携家游西湖，荷花盛开）"}
{"author":"范成大","content":"篱菊滩芦被霜后。袅长风、万重高柳。天为谁、展尽湖光渺渺，应为我、扁舟入手。橘中曾醉洞庭酒。辗云涛、挂帆南斗。追旧游、不减商山杳杳，犹有人、能相记否。","dynasty":"宋代","title":"宜男草"}
{"author":"范成大","content":"舍北烟霏舍南浪。雪倾篱、雨荒薇涨。问小桥、别后谁过，惟有迷鸟羁雌来往。重寻山水问无恙。扫柴荆、土花尘网。留小桃、先试光风，从此芝草琅玕日长。","dynasty":"宋代","title":"宜男草"}
{"author":"范成大","content":"双峰叠障，过天风海雨，无边空碧。月姊年年应好在，玉阙琼宫愁寂。谁唤痴云，一杯未尽，夜气寒无色。碧城凝望，高楼缥缈西北。肠断桂冷蟾孤，佳期如梦，又把阑干拍。雾鬓风鬟相借问，浮世几回今夕。圆缺晴阴，古今同恨，我更长为客。婵娟明夜，尊前谁念南陌。","dynasty":"宋代","title":"念奴娇"}
{"author":"范成大","content":"方帽冲寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐"}
{"author":"范成大","content":"落梅时节冰轮满。何似中秋看。琼楼玉宇一般明。只危邖娥添了、万枝灯。锦江城下杯残后。还照鄞江酒。天东相见说天西。除却衰翁和月、更谁知。","dynasty":"宋代","title":"虞美人"}
{"author":"范成大","content":"春城胜绝。暮林风舞催花发。垂云卷尽添空阔。吹上新年，美满十分月。红蕖影下勾丝抹。老来牵强随时节。无人知道心情别。惟有蛾儿，惊见鬓边雪。","dynasty":"宋代","title":"醉落魄（元夕）"}
{"author":"范成大","content":"吴波鳞鳞越山紫，镇东旌旆东风里。前驱传道相君来，一夜监湖春涨起。监湖如监涵空明，相君出处如湖清。十年勋业泰山重，五鼎富贵浮云轻。人言公如裴相国，绿野堂高贮风月。我独愿公如子牟，身在江湖心魏阙。浯溪有石高嵯峨，公方东征如此何！丁宁湖水莫断渡，早晚归来绝江去。","dynasty":"宋代","title":"镇东行送汤丞相帅绍兴"}
{"author":"范成大","content":"雾雨臙脂照松竹，江南春风一枝足。满城桃李各嫣然，寂莫倾城在空谷。城中谁解惜娉婷？游子路傍空复情。花不能言客无语，日暮清愁相对生。","dynasty":"宋代","title":"岭上红梅"}
{"author":"范成大","content":"谁言万事转头空，未转头时亦梦中。若向梦中寻梦觉，觉来还入大槐宫。","dynasty":"宋代","title":"题日记"}
{"author":"范成大","content":"方帽冲寒，重检校、旧时农圃。荒三径、不知何许。但姑苏台下，有苍然平楚。人笑此翁，又来访古。况五湖、元自有，扁舟祖武。记沧洲、白鸥伴侣。叹年来、孤负了，一蓑烟雨。寂寞暮潮，唤回棹去。","dynasty":"宋代","title":"三登乐"}
{"author":"范成大","content":"名卿绪前辈，风格如玉山。累累培塿中，见此高孱颜。揽辔忽思归，无人解縻贤。飘飖驾柴车，浮云视朱丹。向来小病恼，体力今已安。胡为犯风雪，江湖行路难。呼酒煖征衫，宁计斗十千。倡酬悔不数，长怀悲短缘。离合固常事，匆忙增惘然。浩荡海山春，登临想臞仙。笑我守荒径，老茧深裹缠。拟题忆鄞句，思咽冰下泉。迟公寄新作，使我头风痊。","dynasty":"宋代","title":"次韵王正之提刑大卿病中见寄之韵正之得请归四明并以饯行"}
{"author":"范成大","content":"白鱼出水卧银刀，紫笋堆盘脱锦袍。扪腹将军犹未快，棹船西岸摘蒌蒿。","dynasty":"宋代","title":"龟渚"}
{"author":"范成大","content":"瑶姬家山高插天，碧丛奇秀古未传。向来题目经楚客，名字径度岷峨前。是邪非邪莽谁识？乔林古庙常秋色。暮去行雨朝行云，翠帷瑶席知何人？峡船一息且千里，五两竿头见幡尾。仰窥仙馆至今疑，行人问讯居人指。千年遗恨何当申，阳台愁绝如荒村。高唐赋里人如画，玉色頩颜元不嫁。後来饥客眼长寒，浪传乐府吹复弹。此事牵连到温洛，更怜尘有无间。君不见天孙住在银涛许，尘间犹作儿女语。公家春风锦瑟傍，莫为此图虚断肠。","dynasty":"宋代","title":"韩无咎检详出示所赋陈季陵户部巫山图诗，仰"}
{"author":"范成大","content":"除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。","dynasty":"宋代","tags":"节日，春节","title":"卖痴呆词"}
{"author":"范成大","content":"清晨出郭更登台，不见余春只麽回。桑叶露枝蚕向老，菜花成荚蝶犹来。","dynasty":"宋代","title":"初夏"}
{"author":"范成大","content":"四股涧松雷斧碎，十围岩桂烧痕枯。不知阶下跳珠处，旧竹春来有笋无。","dynasty":"宋代","title":"赠举书记归云丘"}
{"author":"范成大","content":"刈麦千平垄，横槎一小溪。梓花红绽碎，粟穗绿垂低。村妇犹多跣，山猿逐少啼。东川虽已过，锦里尚云西。","dynasty":"宋代","title":"小溪县"}
{"author":"范成大","content":"宝马天街路，烟篷海浦心。非关爱京口，自是忆山阴。高兴余飞动，孤忠有照临。浮云付舒卷，知子道根深。是说云门好，全家住翠微。京尘成岁晚，江雨送人归。边锁风雷动，军书日夜飞。功名袖中手，世事巧相违。","dynasty":"宋代","title":"送陆务观编修监镇江郡归会稽待阙"}
{"author":"范成大","content":"视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其十一"}
{"author":"范成大","content":"三登三降冈始断，一步一休日欲斜。浊酒半瓶不得暖，覆盆有舖无浆家。","dynasty":"宋代","title":"覆盆"}
{"author":"范成大","content":"跏趺合眼是无何，静里惟闻鸟雀多。俗客叩门称问字，又烦居士起穿靴。","dynasty":"宋代","title":"宴坐庵"}
{"author":"范成大","content":"尧舜方堪橘柚包，穹庐亦复使民劳。华清荔子沾恩幸，一骑回时万骑骚。","dynasty":"宋代","title":"橙纲"}
{"author":"范成大","content":"春晚山花各静芳，从教红紫送韶光。忍冬清馥蔷薇酽，薰满千村万落香。","dynasty":"宋代","title":"余杭"}
{"author":"范成大","content":"唐子皦自鲜，水清石粼粼。绣肠五车书，不鄙簿领尘。黟山与桂岭，一笑二十春。天涯会面难，岁晚情话真。五管无贤侯，但有岚烟昏。此岂功名场，往戍清淮滨。北门诗书帅，平生吾故人。问讯今何如，凌烟上星辰。为言落南客，病作寒螀呻。飘飘北归梦，夜绕吴淞云。","dynasty":"宋代","title":"送唐彦博宰安丰兼寄呈淮西帅赵渭师郎中"}
{"author":"范成大","content":"岁寒破屋万卷，风急疏窗一灯。高卧眼生醉缬，远游须有坚冰。","dynasty":"宋代","title":"雪后六言"}
{"author":"范成大","content":"云雷萦带古文章，子子孙孙永奉常。辛苦勒铭成底事，如今流落管烧香。","dynasty":"宋代","title":"古鼎作香炉"}
{"author":"范成大","content":"閒里方知得此生，痴人身外更经营。君看坐贾行商辈，谁复从容唱渭城。","dynasty":"宋代","title":"题南塘客舍"}
{"author":"范成大","content":"青青涧上松，廖廖涧底柏。松森上曾云，柏局抱幽石。偃植虽不同，臭味乃相得。千霜与百雪，偶立众芳侧。众芳岂不好，岁晏扫无迹。广厦罩群木，万牛挽山泽。松材可世用，攀援入王国。草木岂有情，亦复念离析。君看此翠柏，错莫无颜色。孤阴愁月夜，独籁怨风夕。苍官何当归，相望长相忆。","dynasty":"宋代","title":"青青涧上松送致远入官"}
{"author":"范成大","content":"楼阴缺，栏杆影卧东厢月。东厢月，一天风露，杏花如雪。隔烟催漏金虬咽，罗帏暗淡灯花结。灯花结，片时春梦，江南天阔。","dynasty":"宋代","title":"忆秦娥其四"}
{"author":"范成大","content":"黄沙翻浪攻排亭，濆淖百尺呀成坑。坳洼眩转久乃平，一涡熨帖千涡生。篙师绝叫敺川灵，鸣铙飞渡如奔霆。水从岷来如浊泾，夜榜黔江聊濯缨，玻璃彻底镜面清。忽思短棹中流横，钓线随风浮月明。","dynasty":"宋代","title":"涪州江险不可泊，入黔江檥舟"}
{"author":"范成大","content":"箫勺妖氛静，甄陶叶气还。春回慈殿驾，天作佑陵山。开癖风云惨，登平日月间。艰难虽独瘠，寿域遍人间。","dynasty":"宋代","title":"太上皇帝灵驾发引挽歌词六首"}
{"author":"范成大","content":"抗章襆被岂公难，已说高风立懦顽。客路莫嫌河畔草，直庐须爱道家山。秋生莲浦船初泛，春满茶溪骑趣还。却访故人西府旧，定烦书札堕田间。","dynasty":"宋代","title":"送吴智叔检详直中秘使闽"}
{"author":"范成大","content":"老来万事总萧然，犹忆西州暑雪边。为报岷峨山水道，如今真个得归田。","dynasty":"宋代","title":"寄蜀州杨道人"}
{"author":"范成大","content":"累块苍然是九州，大千起灭更悠悠。雪光正照天西角，日影长浮雨上头。峰顶何曾知六月，尘间想已别三秋。佛毫似欲留人住，横野金桥晚未收。","dynasty":"宋代","title":"请佛阁晚望雪山数十峰如烂晃耀暑光中"}
{"author":"范成大","content":"黟山郁律神仙宅，三十六峰雷雨隔。碧城栏槛偃双旌，笑挹浮丘为坐客。岩扉无锁昼长开，紫云明灭多楼台。云中仙驭参差是，肯为使君乘兴来。西昆巉绝不可至，东望蓬莱愁弱水。谁知芳草遍天涯，玉京只在珠帘底。他年麟阁上清空，却访旧游寻赤松。我亦从公负丹鼎，来斸砂床汲汤井。","dynasty":"宋代","title":"浮丘亭"}
{"author":"范成大","content":"峨冠方侍玉舆香，双节飘然照大荒。正倚先生令赵重，宁容骄子诧胡强。天教忠信行区脱，人许功名上太常。试卜和羹知未晚，归来烟雨正梅黄。","dynasty":"宋代","title":"送洪内翰使虏"}
{"author":"范成大","content":"古人吾不见，君莫是、郑当时。更筑就山房，躬耕谷口，名动京师。诸公任他衮衮，与杜陵野老共襟期。有客至门先喜，得钱沽酒何疑。昔年连辔柳边归。陈迹恍难追。况种桃道士，看花才子，回首皆非。相逢故人问讯，道刘郎去久无诗。把做一场春梦，觉来莫要寻思。","dynasty":"宋代","title":"木兰花慢（送郑伯昌）"}
{"author":"范成大","content":"何须驷马衔乡关，只作归农老圃看。梦里曾腰綪结佩，年来新著惰游冠。和烟种竹聊医俗，带月闻蛙不在官。久矣此心恬不动，如今并与此身安。","dynasty":"宋代","title":"晚归石湖"}
{"author":"范成大","content":"昔簉鲤庭後，尝瞻林下风。一从随地远，五度阅星终。教载恩勤在，惊呼梦幻空。送车知几两，独欠旧孤童。","dynasty":"宋代","title":"梅林先生夫人徐氏挽词二首"}
{"author":"范成大","content":"枕前百忍忽纷然，旧学新闻总现前。现到天明无可现，依前还我日高眠。","dynasty":"宋代","title":"枕上二绝效杨廷秀"}
{"author":"范成大","content":"蜩鴳鹏鹍任过前，壶中春色瓮中天。朝来兀兀三杯后，且作人间有漏仙。","dynasty":"宋代","title":"题醉道士图"}
{"author":"范成大","content":"孤标元不斗芳菲，雨瘦风皴老更奇。压倒嫩条千万蕊，只消疏影两三枝。","dynasty":"宋代","title":"古梅"}
{"author":"范成大","content":"盛际群多士，诸儒逊一贤。名场魁淡墨，官簿到花砖。地近行知政，天高不假年。书生稽古力，何必尽台躔。","dynasty":"宋代","title":"翰林学士何公挽词"}
{"author":"范成大","content":"菊莎杞棘爨无烟，日日文书横索钱。今日甬东官况好，东津门外看租船。","dynasty":"宋代","title":"东门外观刈熟民间租米船相衔入门喜作二绝其一"}
{"author":"范成大","content":"毡芋凝酥敌少城，土薯割玉胜南京。合和二物归藜糁，新法侬家骨董羹。","dynasty":"宋代","title":"素羹"}
{"author":"范成大","content":"暑残堪喜亦堪憎，恰似沙场喋血兵。纵有背城余烬在，能禁几度泻檐声。","dynasty":"宋代","title":"秋前三日大雨"}
{"author":"范成大","content":"馆娃宫殿压云头，自昔登临隘九州。云浪长风三万顷，苍烟古木二千秋。宾僚谁伴作诗苦，父老竞传敷政优。想见归骖穿夜市，月边灯火满西楼。","dynasty":"宋代","title":"王仲行尚书录示近诗，闻今日劝农灵岩，次韵"}
{"author":"范成大","content":"百日篮舆因局跧，三晨泥阪兀跻攀。晚晴幸自垫江县，今雨奈何巾子山。树色于人殊漠漠，云容怜我稍班班。如今只忆雪溪句，乘兴而来兴尽还。","dynasty":"宋代","title":"巾子山又雨"}
{"author":"范成大","content":"画閤围香里，明窗宴坐中。兵符不须篆，丹转药炉红。","dynasty":"宋代","title":"代儿童作端午贴门诗三首其一"}
{"author":"范成大","content":"白蘋有嘉招，苍弁得胜践。会心不惮远，乘兴恐失便。篮舆犯穷腊，共作忍寒面。溟濛云酿雪，浩荡风落雁。松篁渐清幽，猿鹤或悲怨。英英文章公，作舍锁葱茜。峣峰俯前荣，佳木秀诸院。穷搜发山骨，林立侍谈宴。西岩踞熊虎，东岩峙屏案。履綦故仿佛，盖瓦已零乱。经营三十年，成毁一飞电。摩挲土花碧，小立为三叹。","dynasty":"宋代","title":"与吴兴薛士隆使君游弁山石林先生故居"}
{"author":"范成大","content":"联翩步屧翠微间，回首红尘自鲜欢。卷地雨添千涧急，拥门云锁两山盘。绝怜茶笋能留客，仍喜蛙声不在官。雪白杨梅消息未，重来应至麦秋寒。","dynasty":"宋代","title":"次韵朋元游王氏园"}
{"author":"范成大","content":"二水之会新作亭，主人文章子墨卿。我记斯亭且不朽，千载当与文俱鸣。题榜谁欤汉使者，风流好事饰儒雅。平生两君吾故人，安得系马亭阶下。鼓旗西征上奔泷，所思不见心难降。瞿塘纵有文鳞双，爱莫致之章贡江。","dynasty":"宋代","title":"寄题赣江亭"}
{"author":"范成大","content":"偪仄深巷中，葱茏绿阴交。山家不早起，闭户如藏逃。浓露蜕蝉咽，小风饥燕高。新渠廑涓流，坏陂方怒号。遐氓病瘠土，不肯昏作劳。灭裂复灭裂，晚秧如牛毛。空馀朝气白，浮浮湿弓刀。官称劝农使，临风首频搔。","dynasty":"宋代","title":"晓出北郊"}
{"author":"范成大","content":"晓装缇骑踏芳辰，江为安澜露浥尘。棨戟前驱留住月，笙箫後备带行春。鱼龙水面金杯满，鸾鹤山头彩笔新。闻道将军宽礼数，不辞酩酊吐车茵。","dynasty":"宋代","title":"次韵太守出郊"}
{"author":"范成大","content":"谁云簪绂坐成禽，亦漫为官漫好音。身已备尝生老病，心何曾住去来今。一波不动月空照，万籁无情风自吟。持此东归似同志，故应分我半山林。","dynasty":"宋代","title":"寄虎丘范长老"}
{"author":"范成大","content":"竹舆摇兀走婆娑，石滑泥融侧足过。昱岭不高人已困，晚登新岭奈君何！","dynasty":"宋代","title":"昱岭"}
{"author":"范成大","content":"暖日烘繁梅，穠香扑征鞅。云烟酿春色，心目两骀荡。柳眉翠已扫，桑眼青未放。兹游定不俗，前路八千嶂。","dynasty":"宋代","title":"行唐村平野，晴色妍甚"}
{"author":"范成大","content":"腊脚清若空，吾闻其语矣。今晨品义尊，公酒正如此。太常家有此段奇，销得不斋醉如泥。但恨今无遏云曲，送我菖蒲一杯绿。","dynasty":"宋代","title":"子文大丞重午日走贶煮酒，清甚，殆与远水一"}
{"author":"范成大","content":"瘴云岚雨几时归？应把周南视九夷。旧说鬼神惊落笔，新传狐兔骇搴旗。韶江石老箫音在，庾岭梅残驿使迟。自古朱弦清庙具，莫贪鹏海看天池。","dynasty":"宋代","title":"次韵杨同年秘监见寄二首"}
{"author":"范成大","content":"婢喜蚊僵雾帐，儿嗔蜗篆风棂。兀坐鼻端正白，忘怀眼底常青。","dynasty":"宋代","title":"积雨作寒"}
{"author":"范成大","content":"漂泊天隅佳节，追随花下群贤。只欠山阴修禊帖，却比兰亭有管弦。舞裙香未湔。泪竹斑中宿雨，折桐雪里蛮烟。唤起杜陵饥客恨，人在长安曲水边。碧云千叠山。","dynasty":"宋代","title":"破阵子（祓禊）"}
{"author":"范成大","content":"原田何莓莓，野水乱平楚。大堤少人行，谁与艺稷黍？独木且百岁，肮脏立水浒。当年识兵烬，见赦几樵斧？摩挲欲问讯，恨汝不能语。薄暮有底忙？沙头听鸣橹。","dynasty":"宋代","title":"荆渚堤上"}
{"author":"范成大","content":"夏口风帆赤壁矶，雪堂酾酒竹楼棋。系舟一日黄州下，只办登临不办诗。","dynasty":"宋代","title":"题黄州临皋亭"}
{"author":"范成大","content":"采菱辛苦废犁锄，血指流丹鬼质枯。无力买田聊种水，近来湖面亦收租。","dynasty":"宋代","title":"四时田园杂兴六十首其三十五"}
{"author":"范成大","content":"仙翁家在丛霄，五云八景来尘表。黄扉紫闼，化钧高妙，风霆挥扫。漠北寒烟，峤南和气，笑谈都了。自玉麟归去，金牛再款，却回首、人间少。天与丹台旧籍，笑苍生、祝公难老。春葩秋叶，暄寒易变，壶天长好。物外新闻，凤歌鸾翥，龙蟠虎绕。想如心高会，寒霜夜永，尽横参晓。","dynasty":"宋代","title":"水龙吟（寿留守）"}
{"author":"范成大","content":"节令坚冰始，民风古意淳。星行穷少皞，正岁述咸秦。俗礼嫌端拜，头风强裹巾。红泥炉畔酒，从此卜亲邻。","dynasty":"宋代","title":"初冬"}
{"author":"范成大","content":"兹行看山真饱谙，今晨出峡仍穷探。南矶北矶白铁壁，千峰万峰苍玉篸。横前直疑江已断，崛起竞与天相搀。蜀山欲穷此盘礡，禹力已尽犹镌劖。望舒宫中金背蟾，泥涂脱尽余老馋。下饮岷江不知去，流涎落吻如排髯。挈瓶檥棹斞清甘，未暇煮茗和姜盐。聊将涤砚濡我笔，恍惚诗律高巉岩。","dynasty":"宋代","title":"扇子峡"}
{"author":"范成大","content":"舞羽修文后，投歌讲艺时。天章云汉丽，国典日星垂。麟绝仲尼笔，猿啼神禹碑。伤心河洛水，无处问龙龟。","dynasty":"宋代","title":"别拟太上皇帝挽歌词六首"}
{"author":"范成大","content":"趣召单车至，惊传两鬓凋。倾城迎国老，即日走天骄。梦已商人奠，身犹汉相朝。古来贤达意，生灭两消摇。","dynasty":"宋代","title":"太师陈文恭公挽词其四"}
{"author":"范成大","content":"山灵设险合峥嵘，行客何须向此行。羸马不前人雨汗，此身安得讳劳生。","dynasty":"宋代","title":"王千岭"}
{"author":"范成大","content":"南归北去路茫茫，不是行人也断肠。可惜湘江春夜月，落花时节照离觞。","dynasty":"宋代","title":"清湘驿送王柳州南归二绝"}
{"author":"范成大","content":"夷陵至𦚧䏰，复岭苦丝乱。初程尚勇往，少日还委顿。安得长剑挥，尽铲叠嶂断。虽云北山愚，聊快南溟运。此意竟萧索，劳歌谩凄曼。日日望平陆，念念到彼岸。人言束马险，但欠蟠龙峻。摧颓强弩末，黾勉焚舟战。譬如已偿逋，犹有未折券。山根治晓装，峰顶寄朝饭。稍脱蚓瘴染，还探虎窠玩。性命乃可忧，筋力何足算。","dynasty":"宋代","title":"蟠龙岭"}
{"author":"范成大","content":"简子约同湖棹，周郎许过田庐。碧云日暮空合，多病故人遂疏。","dynasty":"宋代","title":"书事三绝"}
{"author":"范成大","content":"斗野丰年屡，吴台乐事并灯市蚤投琼，酒垆先叠鼓。价喜膏油贱，祥占雨雪晴。篔簹仙子洞，菡萏化人城。墙炬疑龙见，桥星讶鹊成。小家厖独踞，高閈鹿双撑。屏展辉云母，帘垂晃水精。万窗花眼密，千隙玉虹明。薝卜丹房挂，葡萄绿蔓萦。方缣翻史册，圆魄缀门衡。掷烛腾空稳，推球滚地轻。映光鱼隐见，转影骑纵横。轻薄行歌过，颠狂社舞成。村田蓑笠野，街市管弦清。里巷分题句，官曹别扁门。旱船遥似泛，水儡近如生。钳赭装牢户，嘲嗤绘乐棚。堵观瑶席隘，喝道绮丛争。禁钥通三鼓，归鞭任五更。桑蚕春茧劝，花蝶夜蛾迎。凫子描丹笔，鹅毛剪雪英。宝糖珍炬妆，乌腻美饴饧。捻粉团栾意，熬稃腷膊声。筵篿巫志怪，香火婢输诚。帚卜拖裙验，箕诗落笔惊。微如针属尾，贱及苇分茎。末俗难诃止，佳辰且放行。此时纷仆马，有客静柴荆。幸甚归长铁，居然照短檠。生涯惟病骨，节物尚乡情。掎抚成俳体，咨询逮里甿。谁修吴地志，聊以助讥评。","dynasty":"宋代","title":"上元纪吴中节物俳谐体三十二韵"}
{"author":"范成大","content":"团栾话里老庞衰，一妹仍从海浦来。孤苦尚余史弟乐，如今虽病也眉开。","dynasty":"宋代","title":"喜周妹自四明到"}
{"author":"范成大","content":"鸣驺如电马如雷，知是婆娑醉尉回。常日锦囊犹有句，况从三十六峰来。","dynasty":"宋代","title":"庆充自黄山归，索其道中诗，书一绝问之"}
{"author":"范成大","content":"槁项诗余瘦，愁肠酒后柔。晚凉团扇欲知秋。卧看明河银影、界天流。鹤警人初静，虫吟夜更幽。佳辰只合算花筹。除了一天风月、更何求。","dynasty":"宋代","title":"南柯子"}
{"author":"范成大","content":"镜面波光倒碧峰，半湖云锦万芙蓉。去年荡桨香风里，行傍石桥花正浓。","dynasty":"宋代","title":"次韵马少伊、郁舜举寄示同游石湖诗卷七首"}
{"author":"范成大","content":"司花一笑为谁开？知道朱幡得得来。疏影有情当洞户，蔫香无语堕空杯。风生翰墨留连看，月入笙歌次第催。来岁如今翻旧唱，五云丛里望三台。","dynasty":"宋代","title":"次韵知郡安抚元夕赏倅厅红梅"}
{"author":"范成大","content":"朝罢东皇放玉鸾，霜罗薄袖绿裙单。贪看修竹忘归路，不管人间日暮寒。","dynasty":"宋代","title":"绿萼梅"}
{"author":"范成大","content":"东君好事惜年华，偏爱荒园野老家。一任西风管摇落，小春自管数枝花。","dynasty":"宋代","title":"小春海棠来禽"}
{"author":"范成大","content":"快晴似为酴醿計，急雨還妨燕子飞。","dynasty":"宋代","title":"残句：快晴似为酴醿計"}
{"author":"范成大","content":"腊雪同云岭外稀，南人北客尽冬衣。从今老杜诗犹信，梅片飞时雪也飞。","dynasty":"宋代","title":"喜雪示桂人"}
{"author":"范成大","content":"犯寒书剑出春萝，风雪桥边得句多。牒诉缤纷似烟海，梅花时节奈君何。","dynasty":"宋代","title":"李子永赴溧水过吴访别戏书送之其二"}
{"author":"范成大","content":"贵仕龟钻笑，闲居马脱鞿。冠尘昏旧制，带眼剩新围。堆案书邮少，登门刺字稀。掩关灰木坐，休示季咸机。","dynasty":"宋代","title":"藻侄比课五言诗，已有意趣，老怀甚喜，因吟"}
{"author":"范成大","content":"浮生万法本悠哉，大笑羲娥转毂催。官事已邀痴作伴，春风应共老俱来。云容雪意将诗问，柳眼花心待酒媒。九十韶光天不斳，人间笑口自难开。","dynasty":"宋代","title":"立春后一日作"}
{"author":"范成大","content":"过尽巴东巫峡长，荆川鼓棹更茫茫。避风怕入三江口，乘月贪行百里荒。夜后逢人尽刀剑，古来踏地皆耕桑。可怜行路难如此，一簇寒芦尚税场！","dynasty":"宋代","title":"鲁家洑入沌"}
{"author":"范成大","content":"马群杂沓草蒙茸，刮目权奇一洗空。天末也烦行李到，岁寒聊得酒尊同。梅花夜夜湘南雨，榕叶年年海北风。少待佳晴看山去，玉篸高插翠云丛。","dynasty":"宋代","title":"赠赵廉州"}
{"author":"范成大","content":"小麦青青大麦黄，原头日出天色凉。姑妇相呼有忙事，舍後煮茧门前香。缲车嘈嘈似风雨，茧厚丝长无断缕。今年那暇织绢著，明日西门卖丝去。","dynasty":"宋代","title":"缲丝行"}
{"author":"范成大","content":"河流满满更满，檐溜垂垂又垂。皇天宁有漏处，后土岂无乾时。","dynasty":"宋代","title":"苦雨五首其一"}
{"author":"范成大","content":"一天云叶翳朝霞，风卷泥沾不惜花。群玉山高春好在，人间烟雨暗千家。","dynasty":"宋代","title":"明日大雨复折赠再次韵"}
{"author":"范成大","content":"槐黄灯火困豪英，此去书窗得此生。学力根深方蒂固，功名水到自渠成。","dynasty":"宋代","title":"送刘唐卿户曹擢第西归"}
{"author":"范成大","content":"去年怪雨无端甚，今岁痴云亦复然。减却新诗酸却酒，乘除添得一更眠。","dynasty":"宋代","title":"次韵龚养正中秋无月三首"}
{"author":"范成大","content":"江湖垂钓手，天汉摛文堂。魂清不得眠，室虚自生光。晓纬澹天阙，江涛隐胡床。传呼九门开，奔走千官忙。若若夸组绶，纷纷梦黄粱。微闻铃下驺，窃议马上郎。但计梦长短，宁论已行藏。","dynasty":"宋代","title":"玉堂寓直晓起书事记直舍老兵语"}
{"author":"范成大","content":"应有人家住隔溪，绿阴亭午但闻鸡。松根当路龙筋瘦，竹笋漫山凤尾齐。墨染深云犹似瘴，丝来小雨不成泥。更无骑吹喧相逐，散诞閒身信马蹄。","dynasty":"宋代","title":"步入衡山"}
{"author":"范成大","content":"窗明窗暗篆烟馡，珍重晨光与夕晖。东院斋钟披被坐，南城严鼓岸巾归。几人霜滑骑朝马，何处灯残织晓机懒裹若承三昧力，始知忙里事俱非。","dynasty":"宋代","title":"丙午新正书怀十首"}
{"author":"范成大","content":"洞户掩秋深，画桥横晚静。嫋嫋芙蓉风，池光弄花影。怀我白鸥边，锦帐缭千顷。明河拍岸平，红绿染天镜。钓船无畔岸，收拾入簿领。墙籓束院落，寒窘令人瘿。","dynasty":"宋代","title":"羔羊斋小池两，涘木芙蓉盛开，有怀故园"}
{"author":"范成大","content":"茙葵烂紫终陋，嫣蔔蔫黄亦香。医俗剩延竹色，疗愁催拆萱房。","dynasty":"宋代","title":"初秋闲记园池草木"}
{"author":"范成大","content":"壮岁喜新节物，老来惜旧年华。病后都卢不问，家人时换瓶花。","dynasty":"宋代","title":"甲辰人日病中吟六言六首以自嘲其六"}
{"author":"范成大","content":"王程公事两相催，冲雨片帆连夜开。千岩万壑在何处？山阴道中无好怀。岂有酒船寻贺老，兴尽却能访安道。监湖春色漫芳菲，付与青青湖畔草。","dynasty":"宋代","title":"夜过越上不得游览"}
{"author":"范成大","content":"厉风翻海雪漫天，百计逃寒息万缘。稳作被炉如卧炕，厚裁绵旋胜披毡。尊前现在瞢腾醉，饭后无何烂熳眠。斟酌出门高兴尽，从教闲却剡溪船。","dynasty":"宋代","title":"丙午新正书怀十首"}
{"author":"范成大","content":"作字腕中百斛，吟诗天外片心。习气吹剑一吷，病躯垂堂千金。","dynasty":"宋代","title":"或劝病中不宜数亲文墨医亦归咎题四绝以自戒末篇又以解嘲其一"}
{"author":"范成大","content":"晴色先从喜鹊知，斜阳一抹照天西。竹鸡何物能无赖，如许泥深更苦啼。","dynasty":"宋代","title":"病中绝句八首其八"}
{"author":"范成大","content":"石碍珠旒溅，滩平雾縠铺。小童能好事，系马斸菖蒲。","dynasty":"宋代","title":"小涧"}
{"author":"范成大","content":"兜羅世界三千刹，重璧棲臺十二城。雲暗峨嵋封古色，日曛鳷鹊溜春聲。莫將蕉葉評摩詰，且撚梅花慰廣平。更憶緱山可憐夜，怯寒誰與伴調笙。","dynasty":"宋代","title":"次韻項丈雪詩"}
{"author":"范成大","content":"雨後蟆颐山色开，玻璃江清已可杯。绿荷红芰香四合，又入芙蓉城里来。","dynasty":"宋代","title":"次韵陆务观编修新津遇雨，不得登修觉山，径"}
{"author":"范成大","content":"浮黎路，依约太微间。雪色宝阶千万丈，人间遥作白虹看。幢节度高寒。","dynasty":"宋代","title":"白玉楼步虚词（六之二）"}
{"author":"范成大","content":"易散浮云难再聚。遮莫相随百步。谁唤行人去。石湖烟浪渔樵侣。重别西楼肠断否。多少凄风苦雨。休梦江南路。路长梦短无寻处。","dynasty":"宋代","title":"惜分飞"}
{"author":"范成大","content":"荡漾西湖采绿苹。扬鞭南埭哀红尘。桃花暖日茸茸笑，杨柳光风浅浅颦。章贡水，郁孤云。多情争似桂江春。崔徽卷轴瑶姬梦，纵有相逢不是真。","dynasty":"宋代","title":"鹧鸪天"}
{"author":"范成大","content":"折残金菊。枨子香时新酒熟。谁伴芳尊。先问梅花借小春。道人破戒。染酒题诗金凤带。愁病相关。不似年时酒量宽。","dynasty":"宋代","title":"减字木兰花"}
{"author":"范成大","content":"小雨萧寒破晚晴，疏疏密密滴檐声。乌鸦盘舞黄云乱，早与商量雪意生。","dynasty":"宋代","title":"次韵袁起岩常熟道中三绝句"}
{"author":"范成大","content":"碧瓦楼头绣幙遮，赤栏桥外绿溪斜。无风杨柳漫天絮，不雨棠梨满地花。","dynasty":"宋代","title":"碧瓦"}
{"author":"范成大","content":"折枝楸叶起园瓜，赤小如珠咽井花。洗濯烦襟酬节物，安排笑口问生涯。","dynasty":"宋代","title":"立秋二绝"}
{"author":"范成大","content":"暮雨连朝雨，长亭又短亭。今朝骑马怯，平日系船听。竹叶垂头碧，秧苗满意青。农畴方可望，客路敢遑宁。","dynasty":"宋代","title":"邗邡驿大雨"}
{"author":"范成大","content":"峡行水落惟忧雨，通昔淋浪怨行旅。千山万山生白烟，阳台那得云如许？笺词腾告翠帷仙，丐我一晴翻手间。放开十二峰头色，重赋碧丛高插天。","dynasty":"宋代","title":"将至巫山遇雨"}
{"author":"范成大","content":"桤塍芋垄意中行，浩荡薰风不计程。雨脚背人归玉垒，江声随马入青城。五桥今日新知路，千佛当年旧缀名。水竹光中同一笔，丐君荷露濯尘缨。","dynasty":"宋代","title":"青城县何子方使君同年园池"}
{"author":"范成大","content":"高陵深谷变迁中，佛劫仙尘事事空。一水涓流独如带，天应留作汉提封。","dynasty":"宋代","title":"白沟"}
{"author":"范成大","content":"折笋肥梅饤坐，涎蜗斗蚁上梁。雨工莫贾馀勇，留待稻花半黄。","dynasty":"宋代","title":"苦雨五首其三"}
{"author":"范成大","content":"槁项诗馀瘦，愁肠酒后柔。晚凉团扇欲知秋。卧看明河银影、界天流。鹤警人初静，虫吟夜更幽。佳辰只合算花筹。除了一天风月、更何求。","dynasty":"宋代","title":"南柯子/南歌子其一"}
{"author":"范成大","content":"夜饮海棠月，朝漱山茶露。臞儒槁木形，受用侈如许！荆扉隔黄尘，谁识花岛路？惟有瘦筇枝，共饱园中趣。林神酿余春，政尔美无度。葱茏千万重，芳意未渠暮。风香荐秀色，鼎俎谢腥腐。虽无稻粱谋，扪腹有余饫。","dynasty":"宋代","title":"壬辰三月十八日石湖花下作"}
{"author":"范成大","content":"朝罢东皇放玉鸾，霜罗薄袖绿裙单。贪看修竹忘归路，不管人间日暮寒。","dynasty":"宋代","title":"绿萼梅"}
{"author":"范成大","content":"隤云暧前驱，连鼓讧后殿。骎骎失高丘，扰扰暗古县。白龙起幽蛰，黑雾佐神变。盆倾耳双聩，斗暗目四眩。帆重腹逾饱，橹润鸣更健。圆漪晕雨点，溅滴走波面。伶俜愁孤鸳，飐闪乱饥燕。麦老枕水卧，秧稚与风战。牛蹊岌城沉，蚁隧汹瓴建。水车竞施行，岁事敢休宴。咿哑啸簧鸣，轣辘连锁转。骈头立妇子，列舍望宗伴。东枯骇西溃，寸涸惊尺淀。嗟余岂能贤，与彼亦何辨。扁舟风露熟，半世江湖遍。不知忧稼穑，但解加餐饭。遥怜老农苦，敢厌游子倦。","dynasty":"宋代","title":"大暑舟行含山道中雨骤至霆奔龙挂可骇"}
{"author":"范成大","content":"圣人坐明堂，洪覆等穹盖。岁颁两玉节，前後歌出塞。公才有廊庙，安用试专对。要烦第一人，镇抚大荒外。嫩寒欺别酒，微月见征旆。遥知燕山雪，飘洒汉冠佩。玉色照穹庐，骄子亦心醉。要领一笑得，归来安鼎鼐。是时春正佳，湖上花如海。清游不可迟，日日檥船待。","dynasty":"宋代","title":"送汪仲嘉侍郎使虏，分韵得待字"}
{"author":"范成大","content":"队谷云低梅雨多，黄山涤源溪涌波。南风匝地送归客，双桨下濑如投梭。严夫子，君举酒，我其为君歌。万山丛丛石凿凿官居破屋巢烟萝。杜鹃晓啼猿暮叫，客行到此真蹉跎！穷愁无复理，一饮三叹息。城东黉舍有佳人，邂逅使我加餐食。同乡更同调，目击心已传。蛰虫欲作雷奋地，万籁方寂风行山。吹竽唤我醒，连鼓相追攀。飙车电毂不可辇，但觉两腋生飞翰。狂歌不必终曲，戏弈不必满局。有时不揖上马去，出门大笑惊僮仆。穷乡眼冷见未曾，道上嗫嚅相指目。云此狭隘何以有二士？直恐翩翩跨黄鹄。广文组解登王畿，诸公贵人争劝归。常日心期有定论，赠行不惜重费词。腰金佩璐众目好，汗简沉碑千载痴。一尊有意重山岳，五鼎无心轻网丝。严夫子，应领略，别後频书相发药。我既为万顷之狎鸥，君勿作九皋之鸣鹤！","dynasty":"宋代","title":"送子文杂言"}
{"author":"范成大","content":"情知万法本来空，犹复将心奉八风。逆顺境来欣戚变，咄哉谁是主人翁？","dynasty":"宋代","title":"偶箴"}
{"author":"范成大","content":"历历从何起，冷冷与耳谋。人言衰相现，我以妄心求。远磬山房夜，寒蜩陇树秋。圆通无别法，但自此根修。","dynasty":"宋代","title":"耳鸣戏题"}
{"author":"范成大","content":"城外屏峰云百叠，城里看云笏拄颊。山灵自与人争秀，明灭烟霏难应接。南邻范叔骨相寒，不如骑曹知爱山。晨霞傥可救枵腹，丐君分我入朝餐。","dynasty":"宋代","title":"奉题胡宗伟推官揽秀堂"}
{"author":"范成大","content":"新寒冻指似排签，村酒虽酸未可嫌。紫烂山梨红皱枣，总输易栗十分甜。","dynasty":"宋代","title":"良乡"}
{"author":"范成大","content":"吹成一雪便吹残，风伯无端岂坐悭。夜报飞花平瓦垄，晓惊疏雨落檐间。休教冻解鱼龙水，更待诚通虎豹关。准拟姑苏台上看，春前三度老青山。","dynasty":"宋代","title":"次韵起岩喜雪"}
{"author":"范成大","content":"雪溪清兴未渠阑，晚上西楼带月看。公子自贪低唱酒，肯来同对玉峰寒。","dynasty":"宋代","title":"朋元不赴湖上观雪之集，明日余召试玉堂，见"}
{"author":"范成大","content":"拄杖无边处处过，粉围红绕奈春何。阊门昨日看不足，今日娄门花更多。蜂蝶萧骚草露漫，小家篱落闭荒寒。欲知国色天香句，须是倚阑烧烛看。","dynasty":"宋代","title":"与至先兄游诸园看牡丹，三日行遍"}
{"author":"范成大","content":"钧天奏，流韵满空明。琪树玲珑珠网碎，仙风吹作步虚声。相和八鸾鸣。","dynasty":"宋代","title":"白玉楼步虚词（六之五）"}
{"author":"范成大","content":"垂垂瘦萼泫微霜，剪剪纤英锁暗香。金雀钗头金蛱蝶，春风傅得旧宫妆。","dynasty":"宋代","title":"次韵汉卿舅腊梅"}
{"author":"范成大","content":"我友蓬蒿士，郤扫谢四邻。内无三尺童，外无双蒲轮。岂非骐骥姿，执辔难其人。无衣可御冬，忍寒待阳春。仰云发永叹，夜作寒螿呻。奓户劝之起，怀宝善自珍。秋月耿清夜，秋风卷曾云。佳哉为谁欤？定为我与君。莫嫌酒味薄，聊复相欢欣。","dynasty":"宋代","title":"秋日杂兴"}
{"author":"范成大","content":"毂击肩摩锦绣堆，朝声汹汹暮声催。忽然忆起长桥路，天镜无边白鸟回。","dynasty":"宋代","title":"客舍"}
{"author":"范成大","content":"秋晚黄芦断岸，江南野水连天。日色微明鱼网，鴈飞行人苍烟。","dynasty":"宋代","title":"题画卷五首"}
{"author":"范成大","content":"五杂俎，彩丝鍼。往复来，鸟投林。不得已，梦孤衾。","dynasty":"宋代","title":"五杂俎"}
{"author":"范成大","content":"万事灰心犹薄宦，尘埃未免劳形。故人相见似河清。恰逢梅柳动，高兴逐春生。卜昼匆匆还卜夜，仍须月堕河倾。明年我去白鸥盟。金闺三玉树，好问紫霄程。","dynasty":"宋代","title":"临江仙"}
{"author":"范成大","content":"刻木牵丝罢戏场，祭馀雨后两相忘。门虽有雀尚廷尉，食已无鱼休孟尝。虱里趋时真是贼，虎中宣力任为伥。篱东舍北谁情话，鸡语鸥盟意却长。","dynasty":"宋代","title":"请息斋书事三首其二"}
{"author":"范成大","content":"楼阑外，辇道插非烟。闲上郁萧台上看，空歌来自始青天。扬袂揖飞仙。","dynasty":"宋代","title":"白玉楼步虚词（六之六）"}
{"author":"范成大","content":"玉烟浮动。银阙三山连海冻。翠袖阑干。不怕楼高酒力寒。双松冻折。忽忆衰翁容易别。想见鸥边。压损年时小钓船。","dynasty":"宋代","title":"减字木兰花"}
{"author":"范成大","content":"煖日黄金柳，光风白玉梅。门阑开寿域，人物满春台。","dynasty":"宋代","title":"代门生作立春书门贴子诗四首其一"}
{"author":"范成大","content":"露稻粘明璫，风茅衮高浪。荒烟暗白道，行行乱蛩响。日脚午朱吐，云头晚犹涨。欣此半日凉，篮舆走清旷。病客不堪暑，兹行天肯相。蚊虻扫无迹，秋意满千嶂。稍寻泉石盟，略褫簿书障。鴒原定相念，因风报无恙。","dynasty":"宋代","title":"新馆"}
{"author":"范成大","content":"微风不动敛涛湍，组练晶晶色界寒。斜照发挥犹未尽，月明残夜更来看。","dynasty":"宋代","title":"云间湖光亭"}
{"author":"范成大","content":"绿野添花径，青春引杖藜。家人行乐处，双劝玉东西。","dynasty":"宋代","title":"代儿童作立春贴门诗三首其二"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","title":"四时田园杂兴"}
{"author":"范成大","content":"市声汹汹鼓催阵，日影駸駸潮涨痕。消磨意气默数息，把翫光阴牢闲门。","dynasty":"宋代","title":"殊不恶斋秋晚闲吟五绝"}
{"author":"范成大","content":"北垞南冈总是家，儿童随逐任驩哗。开尝腊尾蒸来酒，点数春头接过花。尽把园林蒙锦繡，多添门户锁烟霞。杖藜想被春风笑，扶却衰翁管物华。","dynasty":"宋代","title":"闰月四日石湖众芳烂漫"}
{"author":"范成大","content":"蛮风吹雨瘴江肥，短草荒山鸟不飞。尽是泸南肠断句，如今分与故人归。","dynasty":"宋代","title":"题谭德称扇"}
{"author":"范成大","content":"壮岁故多病，老年知不堪。何须看公案，只此是真参。","dynasty":"宋代","title":"初秋二首"}
{"author":"范成大","content":"万象闲无语，一蛩吟独哗。肃肃月浸树，满庭穠李花。风从月中来，吹我两鬓华。北斗声回环，南斗亦横斜。人生几良夜，吾行久天涯。离居隔江汉，何由寄疏麻。","dynasty":"宋代","title":"寒夜"}
{"author":"范成大","content":"草草鱼梁枕水低，匆匆小驻濯涟漪。河边服匿多生口，长记轺车放鴈时。","dynasty":"宋代","title":"卢沟"}
{"author":"范成大","content":"渡船帆饱如张弓，条忽世界寒浺瀜。堪舆无垠日夜泛，浩浩元气蓬蓬风。湖光日色不可辨，但见水精火齐合集成虚空。波臣川后敬爱客，约束秘怪驱鱼龙。大千总作大圆镜，光中飞度迷西东。苍茫一身无四壁，八方上下惟孤篷。毛仙出迎笑相问，何乃自苦荒寒中。吾生盖头乏片瓦，到处漂摇称寓公。犹嫌尘土碍人眼，兹游胜绝余难同。九衢车马恍昨梦，付与一笑随飞鸿。","dynasty":"宋代","title":"东山渡湖"}
{"author":"范成大","content":"种成桃李恰新阴，忽忆家山丛桂林。客路莫嫌归计拙，春江争似骇机深。一封朝奏钧天梦，万里江行魏阙心。後日还朝饱风露，黑头应有雪丝侵。","dynasty":"宋代","title":"送张真甫中书奉祠归蜀"}
{"author":"范成大","content":"遮藏末利槛，缠裹芭蕉身。我亦入室处，忍寒待阳春。","dynasty":"宋代","title":"霜后纪园中草木十二绝其二"}
{"author":"范成大","content":"过了登高菊尚新，酒徒诗客断知闻。恰如退士垂车后，势利交亲不到门。","dynasty":"宋代","title":"重阳后菊花二首"}
{"author":"范成大","content":"镇南旌旆照江皋，入幕如今客最高。月暗秋城稀击柝，云飞朝栋剩挥毫。长亭酒尽歌三叠，半夜溪深雨一篙。莫恋阳关更西路，九关归路踏金鳌。","dynasty":"宋代","title":"送施元光赴江西幕府"}
{"author":"范成大","content":"鼓板钟鱼彻晓喧，谁云方外事萧然。窗间日暮寒烟重，未到斋时我正眠。","dynasty":"宋代","title":"虎丘六绝句·方丈南窗"}
{"author":"范成大","content":"东风无赖妒华年，一夜凄寒到酒边。放尽珠帘遮画炬，莫教檐雨湿青烟。","dynasty":"宋代","title":"元夕大风雨"}
{"author":"范成大","content":"昨日方无雨，今朝又不晴。满山皆屐齿，随处有泉声。颇怪阴霖差，应催老病成。泥涂千骑士，与我共劳生。","dynasty":"宋代","title":"明日至邻水又雨"}
{"author":"范成大","content":"行遍天涯与地隅，筋骸那比十年初。朱颜有酒且留住，白发无方能埽除。未得归田先作赋，专攻种树已成书。祗今飞到南山下，犹解清晨出荷锄。","dynasty":"宋代","title":"横溪驿感怀"}
{"author":"范成大","content":"苇岸齐齐似碧城，江船罨岸逆风行。绿苹白芷俱憔悴，惟有蒌蒿满意生。","dynasty":"宋代","title":"沣浦"}
{"author":"范成大","content":"橘中有佳人，招客果下游。胡床到何许，坐我金碧洲。沉沉剪彩山，垂垂万星球。奇采日中丽，生香风外浮。折赠黄团双，珍逾桃李投。拆开甘露囊，快吸冰泉瓯。热脑散五浊，岂止沉疴瘳。未知商山乐，能如洞庭不。","dynasty":"宋代","title":"橘园"}
{"author":"范成大","content":"玉雪飘零贱似泥，惜花还记赏花时。赏花不许轻攀折，只许家人戴一枝。","dynasty":"宋代","title":"连夕大风，凌寒梅已零落殆尽三绝"}
{"author":"范成大","content":"晚稻成苞未肯肥，鹁鸠啼晓雨来时。黄紬被冷初眠觉，先向芭蕉叶上知。","dynasty":"宋代","title":"甘雨应祈"}
{"author":"范成大","content":"使君横槊赋诗回，断取天风海雨来。采笔从今闲不得，雪花梅蕊一时开。","dynasty":"宋代","title":"次韵袁起岩常熟道中三绝句"}
{"author":"范成大","content":"台家水利有科条，膏润千年废一朝。安得能言两黄鹄，为君重唱复陂谣。","dynasty":"宋代","title":"园田叹四绝"}
{"author":"范成大","content":"路转市声远，宽闲古城东。适从红尘来，忽入苍烟丛。槿心倾穠露，芋叶翻微风。秋阳澹篱落，残暑不必攻。野老熟睡起，日高首如蓬。官身骑官马，君应笑龙钟。","dynasty":"宋代","title":"晓诣三井观"}
{"author":"范成大","content":"始贺火流西，还嗟斗斜闰。余暑犹强颜，新凉颇难进。燥刚渴欲坼，焦卷秃如烬。炎官扶日毂，辉赫不停运。登临有高台，勇往得三俊。仍将王郎子，飞步凌劫仞。风从噫气来，云作坏山阵。乡如垂头鱼，忽已蛰虫振。空明晚逾清，更要孤月印。书生乃易与，俛仰更喜愠。凭阑天为高，举酒山欲近。奇书铁钩锁，丽句锦窠晕。兹游我辈独，难挽软红轫。君看笼中鸟，宁识咸池韵。","dynasty":"宋代","title":"丙戍闰七月九日，与王必大登姑苏台，招王浚"}
{"author":"范成大","content":"罗带江流碧玉峰，旧游如梦一星终。烦披石寻题字，定有人能记此翁。","dynasty":"宋代","title":"送许耀卿监丞同年赴静江倅四绝"}
{"author":"范成大","content":"浮生饱外莫求余，羁旅东来计已疏。肩耸已高犹索句，眼明无用且翻书。百年子莫占元绪，万法吾今付子卢。惟有登临心未厌，黄山闻道胜衡庐。","dynasty":"宋代","title":"再韵答子文"}
{"author":"范成大","content":"浯溪一峰插天齐，上有李唐中興碑。肃宗勳鄴愈烜赫，次山文字真崛奇。我昔为州坐兩載，吏鞅束縛马就羈。咫尺名山不可到，抱恨常若有所遺。兹游得遂償素願，況有文字古一夔。周遭巖壑尋勝迹，摩挲石刻立多時。野僧半解知人意，滿巵笑岘酒一杯。","dynasty":"宋代","title":"題磨崖碑"}
{"author":"范成大","content":"十分佳景媚冬残，好事天心不复悭。已遣梅花斜竹外，更飘瑞叶向人间。渔蓑晚色都堪画，羌笛春光亦度关。想得东风来处路，白银宫阙锁三山。","dynasty":"宋代","title":"起岩又送立春日再得雪诗，亦次韵"}
{"author":"范成大","content":"润础才晴又汗，湿薪未爆先烟。壮夫往往言病，病叟岑岑且眠。","dynasty":"宋代","title":"苦雨"}
{"author":"范成大","content":"白雾漫空白浪深，舟如竹叶信浮沉。科头晏起吾何敢，自有山川印此心。","dynasty":"宋代","title":"十一月大雾中自胥口渡太湖"}
{"author":"范成大","content":"方流桃花坞，窈窕入壶天。碧城当岩岫，清湾如涧泉。风月欲无价，聊费四万钱。雪后春事起，红云蜂蝶边。西城如西塞，桃花古来多。钓艇鳜鱼肥，前身张志和。烟霏几白鹭，风雨一绿蓑。清江韵新引，清绝胜阳阿。","dynasty":"宋代","title":"次韵章秀才北城新圃"}
{"author":"范成大","content":"灯市凄清灯火稀，雨巾风帽笑归迟。月明想在云堆处，客醉都忘马滑时。老云樽前花隔雾，春来句里鬓成丝。浮生不了悲欢事，作剧儿童总未知。","dynasty":"宋代","title":"正月十四日雨中与正夫、朋元小集夜归"}
{"author":"范成大","content":"茙葵烂紫终陋，嫣蔔蔫黄亦香。医俗剩延竹色，疗愁催拆萱房。","dynasty":"宋代","title":"初秋闲记园池草木"}
{"author":"范成大","content":"报事碧鸡坊里来，今年花少似前回。笙簧冷落遨头病，不著梁州打不开。","dynasty":"宋代","title":"陆务观云春初多雨近方晴碧鸡坊海棠全未及去年其二"}
{"author":"范成大","content":"困眠醒坐一龛多，竹洞无关断客过。贪向炉中煨榾柮，懒从掌上看庵摩。闲无杂念惟诗在，老不甘心奈镜何八万四千安乐法，元无秘密可伽陀。","dynasty":"宋代","title":"北山堂开炉夜坐"}
{"author":"范成大","content":"视絮劳群从，祗承愧阖家。乳泉供水递，金液养丹芽。加酿厚如酪，旋舂香胜花。百端扶老惫，无物报投瓜。","dynasty":"宋代","title":"藻侄比课五言诗已有意趣老怀甚喜因吟病中十二首示之可率昆季赓和胜终日饱閒也其十一"}
{"author":"范成大","content":"去年晓缆解江皋，也把屠苏泛浊醪。一席饱风渔浦阔，千山封雪钓台高。将军老矣鸣孤剑，客子归哉咏大刀。早晚扁舟寻旧路，柁楼吹笛破云涛。","dynasty":"宋代","title":"甲午岁朝寓桂林，记去年是日泊桐江，谒严子"}
{"author":"范成大","content":"炙背檐前日似烘，煖醺醺后困蒙蒙。过门走马何官职，侧帽笼鞭战北风。","dynasty":"宋代","title":"四时田园杂兴六十首其五十"}
{"author":"范成大","content":"腊中储蓄百事利，第一先舂年计米。群呼步碓满门庭，运杵成风雷动地。筛匀箕健无粞糠，百斛只费三日忙。齐头圆洁箭子长，隔箩耀日雪生光。土仓瓦龛分盖藏，不蠹不腐常新香。去年薄收饭不足，今年顿顿炊白玉。春耕有种夏有粮，接到明年秋刈熟。邻叟来观还叹嗟，贫人一饱不可赊。官租私债纷如麻，有米冬舂能几家。","dynasty":"宋代","title":"腊月村田乐府十首其一冬舂行"}
{"author":"范成大","content":"三日天气新，禊饮传自古。今人不好事，佳节弃如土。","dynasty":"宋代","title":"观禊帖有感三绝其三"}
{"author":"范成大","content":"檐冰低挂阑角，隙雪斜侵坐隅。春后一寒如此，梅花有信来无。","dynasty":"宋代","title":"苦寒六言"}
{"author":"范成大","content":"霜天木芙蓉，陆地旱莲草。水花云锦尽，不见秋风好。","dynasty":"宋代","title":"拒霜旱莲"}
{"author":"范成大","content":"舟横攸河水，马滑潺陵道。百里无鉏犁，闲田生春草。春草亦已瘦，栖栖晚花少。落日见行人，愁烟没孤鸟。老翁雪髯鬓，生长识群盗。归来四十年，墟里迹如扫。莫讶土毛稀，须知人力槁。生聚何当复，兹事恐终老。人言古战场，疮痍猝难疗。谁使到此极？天科吾请祷。","dynasty":"宋代","title":"潺陵"}
{"author":"范成大","content":"天中伞动玉舆来，万岁三声彻九街。想见牙床当殿过，舜裳云委拜尧阶。","dynasty":"宋代","title":"壬辰天申节赴平江锡燕因怀去年以侍臣摄事捧御杯殿上赋二小诗其二"}
{"author":"范成大","content":"再入庭闱再入山，偷闲百日了金丹。他年拔宅上升後，休道使亲忘我难。大道凝神术养形，形神俱炼始功成。劝君观妙还观徼，先作顽仙地上行。","dynasty":"宋代","title":"送苏秀才归永嘉"}
{"author":"范成大","content":"闻道明朝送旧官，无情更鼓夜将阑。此生见面知何日？忍泪须臾子细看。","dynasty":"宋代","title":"无题"}
{"author":"范成大","content":"百衲畬山青间红，粟茎成穗豆成丛。东屯平田粳米软，不到贫人饭甑中。","dynasty":"宋代","title":"夔州竹枝歌九首其六"}
{"author":"范成大","content":"茙葵烂紫终陋，薝卜嫣黄亦香。医俗剩延竹色，疗愁催拆萱房。","dynasty":"宋代","title":"初秋閒记园池草木五首其一"}
{"author":"范成大","content":"昨夜新霜冷钓矶，绿荷消瘦碧芦肥。一江秋色无人问，尽属风标两雪衣。","dynasty":"宋代","title":"题秋鹭图"}
{"author":"范成大","content":"习气不解老，壮心故嵯峨；忽与乡曲齿，方惊年许多!有眼不自见，尚谓朱颜酡；今朝镜中逢，憔悴如枯荷。形骸即迁变，岁华复蹉跎；悟此吁已晚，即悟当若何？乌兔两恶剧，不满一笑呵；但淬割愁剑，何须挥日戈。儿童竞佳节，呼唤舞且歌；我亦兴不浅，健起相婆娑。","dynasty":"宋代","title":"春日览镜有感"}
{"author":"范成大","content":"五杂俎，汉旌旆。往复来，宾鸿字。不得已，餐毡使。","dynasty":"宋代","title":"再赋五杂俎其三"}
{"author":"范成大","content":"扑地痴云欲万重，家家帘幙护房栊。世间第一无情物，谁似中秋雨与风。","dynasty":"宋代","title":"中秋无月"}
{"author":"范成大","content":"再入庭闱再入山，偷闲百日了金丹。他年拔宅上升後，休道使亲忘我难。大道凝神术养形，形神俱炼始功成。劝君观妙还观徼，先作顽仙地上行。","dynasty":"宋代","title":"送苏秀才归永嘉"}
{"author":"范成大","content":"忆随书剑此徘徊，投老双旌重把杯。绿鬓风前无几在，黄花雨后不多开。丰年江陇青黄遍，落日淮山紫翠来。饮罢此身犹是客，乡心却附晚潮回。","dynasty":"宋代","title":"重九赏心亭登高"}
{"author":"范成大","content":"五更风竹闹轩窗，听作江船浪隐床。枕上翻身寻断梦，故人待漏满靴霜。","dynasty":"宋代","title":"宴坐庵"}
{"author":"范成大","content":"炭熟香浓石鼎煨，人言小合是春台。蕉心翠展一冬在，梅藟粉融连夜开。肃肃九冰妨发育，温温三火护恢台。养生此外无遗说，梨枣元须趁暖栽。","dynasty":"宋代","title":"丙午新正书怀十首"}
{"author":"范成大","content":"同云痴不扫，梅柳春到迟。笙歌暖寒会，当任主人为。围尺庸何伤，袤丈乃非瑞。郢中姑度曲，山左已驱疠。世无辟寒香，谁能不龟手？邻舍索米归，衾稠无恙不?贫人寒切骨，无地兼无锥。安知双采胜，但写入春宜。贩夫博口食，奈此不售何?无术慰啼号，汝今一身多。","dynasty":"宋代","title":"严文以春雪数作，用为瑞不宜多为韵，赋诗见"}
{"author":"范成大","content":"晓风生小寒，岚润浥巾屦。宿云埋树黑，奔溪转山怒。东方动光彩，晃晃金钲吐。千峰森隐现，一气澹回互。平生癖幽讨，邂逅饱新遇。那知尘满甑，晨炊午未具。不愧忍饥面，来寻古岩路。稻粱亦易谋，烟霞乃难痼。持此慰龟肠，搜枯尚能句。","dynasty":"宋代","title":"晓出古岩呈宗伟、子文"}
{"author":"范成大","content":"积雪锢万瓦，云容如死灰。岂惟梅柳寒，小槽冰春醅。东风乃多事，仍将六花来。儿妇晓翻饼，呵手把一杯。菘甲剪翠羽，韭黄{上绝下刀}金钗。齿牙幸牢洁，对案心眼开。华年惜节物，况此霜鬓摧。如何千日病，三见寅杓回。旁人不堪忧，我心犹始孩。衰翁岂知道，痴绝忘形骸。化儿任恶剧，欢伯有奇怀。余寒会退听，一笑当安排。","dynasty":"宋代","title":"立春大雪，招亲友共春盘，坐上作"}
{"author":"范成大","content":"奕叶邯郸后，乘骢第一人。交情多旧雨，到处有阳春。磊落功名意，摧颓梦幻身。黄垆高可隐，何地著经纶。","dynasty":"宋代","title":"李粹伯侍御挽词二首其一"}
{"author":"范成大","content":"春秋兰菊殊调，南北马牛异方。心醉井蛙海若，眼空鹏海鸠枋。","dynasty":"宋代","title":"有叹二首"}
{"author":"范成大","content":"牛牵碧蔓自绕，鸡耸朱冠欲争。菱葩可范伯雅，蓼节偏宜面生。","dynasty":"宋代","title":"初秋闲记园池草木"}
{"author":"范成大","content":"百年能有几春光，只合都将付醉乡。衰病豁除千日外，尚余三万五千场。","dynasty":"宋代","title":"丙午人日立春，屈指癸卯孟夏晦得疾，恰千日"}
{"author":"范成大","content":"凄风急雨脱然晴，当道横山似见迎。野水茫茫何用许，斓供游子濯尘缨。","dynasty":"宋代","title":"濯缨亭在吴兴南门外"}
{"author":"范成大","content":"蜡红枝上粉红云，日丽烟浓看不真。浩荡光风无畔岸，如何锁得杏园春。","dynasty":"宋代","title":"云露堂前杏花"}
{"author":"范成大","content":"系船沽酒碧帘坊。酒满胜鹅黄。醉后西园入梦，东风柳色花香。水浮天处，夕阳如锦，恰似鲈乡。中有忆人双泪，几时流到横塘。","dynasty":"宋代","title":"朝中措"}
{"author":"范成大","content":"溪山四时佳，今日更奇绝。天公妙庄严，施此一川雪。飞花浩如海，眩转塞空阔。水西万珠树，玉塔照银阙。碧溪不受冻，长滩泻清咽。渔舟晚犹汎，樵檐寒未歇。悬知画不到，未省诗能说。归来强搜句，冰砚冷于铁。不知严夫子，迎门生暖热。梅香不可耐，但觉酒肠㷎。密融花气动，茶泛乳膏发。宁辞春笋寒，为暖花瓷滑。瞢腾画屏暖，唤起眼馀缬。笑我独何事，作此淡生活。想像高唐赋，何如径排闼。","dynasty":"宋代","title":"赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作"}
{"author":"范成大","content":"十口啼号责望深，宁容安稳坐毡针。长鸣大咤欺风雪，不是甘心是苦心。","dynasty":"宋代","title":"墙外卖药者九年无一日不过吟唱之声甚适雪中呼问之家有十口一日不出即饥寒矣"}
{"author":"范成大","content":"群雀岁寒保聚，两鹑日晏忘归。草间岂无余粒，乔地风号雪飞。","dynasty":"宋代","title":"题黄居寀雀竹图"}
{"author":"范成大","content":"地炉火煖日烘窗，一夜花须半吐黄。鼻观圆通熏百和，博山三夕罢烧香。","dynasty":"宋代","title":"案上梅花二首其二"}
{"author":"范成大","content":"昼出耘田夜绩麻，村庄儿女各当家。童孙未解供耕织，也傍桑阴学种瓜。","dynasty":"宋代","tags":"古诗三百首，小学古诗，农村，夏天，生活","title":"夏日田园杂兴·其七"}
{"author":"程大昌","content":"尝思之，苕霅水清可鉴，邑屋之影入焉。而甍栋丹垩，悉能透现本象，有如水玉。故善为言者，得以裒撮其美而曰：此其宫盖水晶为之，如骚人之谓宝阙珠宫，下其类也。则岂容一地独擅此名也。兹承词见及，无以为报，辄取此意，稍加隐括，用来况水调歌头为腔，辄以奉呈。若遂有取，可补地志之阙，不但持杯一笑也。绿净贯闤阓，夹岸是楼台。楼台分影倒卧，千丈郁崔嵬。此是化人奇变，能使山巅水底，对出两蓬莱。溪浒有仙观，苕霅信佳哉。水晶宫，谁著语，半嘲诙。世闲那有，如许磊砢栋梁材。每遇天容全碧，仍更苹风不动，相与夜深来。饮子以明月，净洗旧尘埃。","dynasty":"宋代","title":"水调歌头"}
{"author":"程大昌","content":"遥认埙篪相应，为传珠贯累累。紫荆同本但殊枝。直须投老日，常似有亲时。子姓亦闻多慧性，贪书不是痴儿。朝家世世重诗书。一登龙虎榜，许并凤凰池。","dynasty":"宋代","title":"临江仙（和正卿弟生日词三首）"}
{"author":"程大昌","content":"抗步碧潭弥弥，五畬青髻累累。何年乔木倚筇枝。搜寻同队者，追说钓游时。今日昂藏称壮子，向来襁褓婴儿。年周甲子又重书。岂容藏老丑，照白有清池。","dynasty":"宋代","title":"临江仙"}
{"author":"程大昌","content":"夹路传呼杳杳，垂腰印绶累累。万般荣贵出丹枝。遥知心乐处，椿畔桂当时。酒到芳春偏弄色，轻黄泛滟鹅儿。大为行乐使堪书。醉来花下卧，便是习家池。","dynasty":"宋代","title":"临江仙"}
{"author":"程大昌","content":"绿鬓又红颜，谁道年周甲子。两婿□□蓝绶，那一儿何虑。只今卜筑水晶宫，归安好名义。金紫珈笄偕老，备长生福贵。","dynasty":"宋代","title":"好事近（硕人生日）"}
{"author":"程大昌","content":"白屋到横金，已是蟠桃结子。更向仕途贪恋，是痴人呆虑。水晶宫里饭莼鲈，中菰第一义。留得鬓须迟白，是本来真贵。","dynasty":"宋代","title":"好事近"}
{"author":"程大昌","content":"物本无情人有情。百般禽咮百般声。有人闻鹊不闻莺。我盏通神君信否，酒才著盏月随生。大家吸月当箫笙。","dynasty":"宋代","title":"浣溪沙（饯万大卿。前一夜有月，此日不得用乐作）"}
{"author":"程大昌","content":"秋后花窠，放两枝三朵，来通芳信。诗眼惊观，谓是春光倒运。便即移尊就赏，更不惜、黄封赤印。何期道，青女专时，露华忽变霜阵。诗翁笑、但休问。那阳和有脚，骎骎日进。待得灰飞，梅畹果先骋俊。次后连天红紫，向东风、万般娇韵。恁时节，玉勒狨鞍，郊原莫论远近。","dynasty":"宋代","title":"万年欢"}
{"author":"程大昌","content":"身寿又康强，谢天将并。耳目聪明行步壮。登高挥翰，不用瞠眉扶杖。华堂偕老处，儿孙王。只恨萍蓬，他乡浮荡。回首故山便惆怅。今年生日，忽似还家模样。当缘风絮韫，来赓唱。","dynasty":"宋代","title":"感皇恩（生日示妹）"}
{"author":"程大昌","content":"画舸白苹洲，如归故里。老幼欢迎僮婢喜。较量心事，岁岁春风弧矢。今年称寿处，尤欢美。嫁得黔娄，白乐天《代内子寄兄嫂》诗云：“嫁得黔娄为妹婿。”苦耽书史。文字流传曾贵纸。便同黼黻，何似实头龟紫。天公闻此语，应怜许。","dynasty":"宋代","title":"感皇恩（代妹答）"}
{"author":"程大昌","content":"此之心声，比梦又差有实也变化属朝班，鲲鹏相并。健翼垂云风用壮。扶摇得势，不藉仙人仙杖。旁观生意气，犹神王。此去汉庭，春光骀荡。亲见子虚不惆怅。鸢肩捷上，自有唐家格样。三台旬月里，堪歌唱。","dynasty":"宋代","title":"感皇恩"}
{"author":"程大昌","content":"中外受郊恩，三封纶告。依并小君出称号。锦犀光艳，不比香薰脂膏。况从鸣瑟里，添花草。更愿天公，别施洪造。水长船高愈新好。恁时舞带，一任巧装百宝。曲终珠满地，从人扫。","dynasty":"宋代","title":"感皇恩（中外三人受封）"}
{"author":"程大昌","content":"措大做生朝，无他珍异。填个曲儿为鼓吹。古来龙马，曾献河图真数。羲黄缘得此，齐元气。我向如今，职名升赐。地在天宫正东序。当初真本，到此或容披觑。这回错综处，堪详叙。","dynasty":"宋代","title":"感皇恩"}
{"author":"程大昌","content":"七十有三番，挂弧门首。此事从来信希有。新来仕路，夸说一般高手。肯从清要地，抛簪绶。何许分花，伊谁送酒。得开口时且开口。无烦无恼，也没期程奔走。但能安此乐，夷然寿。","dynasty":"宋代","title":"感皇恩（生朝）"}
{"author":"程大昌","content":"锦告侈脂封，煌煌家宝。偕老之人已华皓。绿云拥鬓，更没一根入老。但从和晬看，年堪考。叶是松苗，松为叶脑。禀得松神大都好。人人戴白，独我青青常保。只将平易处，为蓬岛。","dynasty":"宋代","title":"感皇恩（淑人生日词）"}
{"author":"程大昌","content":"桃柳旧根株，春到红蔫绿茁。一似老年垂白，带少容＿发。浮家泛宅在他乡，难得会瓜葛。幸对此番乐饮，任宵分明发。","dynasty":"宋代","title":"好事近（会娄彦发）"}
{"author":"程大昌","content":"盥水结冰花，老眼于今重见。一似琢成水玉，向冻盆游泛。天公作事有何难，要花花便现。且把重春留住，变苍黎容面。","dynasty":"宋代","title":"好事近（生日）"}
{"author":"程大昌","content":"腊月做生朝，只有南枝梅玉。此外后生桃李，未舒英吐馥。后园别自出神奇，现双松双竹。报道前堂琴瑟，俱长生厚福。","dynasty":"宋代","title":"好事近"}
{"author":"程大昌","content":"岁岁做生朝，只是儿孙捧酒。今岁丝纶茶药，有使人双授。圣君作事与天通，道有便真有。老去不能宣力，只民编分寿。","dynasty":"宋代","title":"好事近（同日即事）"}
{"author":"程大昌","content":"我里比侨居，不欠山青水绿。只恨风冲雁序，使分飞隈澳。只今一苇视苕溪，见天伦雍睦。此去春浓絮起，应翻成新曲。","dynasty":"宋代","title":"好事近"}
{"author":"程大昌","content":"自涉希寿来，疑道无多岁月。昨夜风吹好梦，报前途康吉。石桥坚壮跨黄河，不用资舟楫。管取身心安泰，阅椿龄千百。","dynasty":"宋代","title":"好事近（生朝纪梦）"}
{"author":"程大昌","content":"桑弧标吉。做了生朝逾七十。子又生孙。阶砌芝兰欲满门。今年定好。春腊之交诞婴少。玉烛气中。寿富康宁四序同。","dynasty":"宋代","title":"减字木兰花"}
{"author":"程大昌","content":"虚辱，次韵为谢海角怀人，长误喜、簌簌敲帘风竹。命驾翩然，谁信道、不怕溪山回曲。榻拂凝尘，香笼清宴，尘柄从挥玉。好音闻耳，慰心何啻跫足。犹记一桂专秋，创开殊选，倒峡余词力。往事茫茫十换岁，却共天涯醽醁。已分成翁，翘观赐带，上拥通仙录。休贪泉石，贤台闻用金筑。","dynasty":"宋代","title":"念奴娇"}
{"author":"程大昌","content":"和。取最后两阕，试追元韵。地窄，但能小举袖，不容敷舒也。每月冰轮转，常疑桂影摇。封姨特地借今宵。万水一规光景、湛寒瑶。圆处应无恨，君胡不自聊。谁家隐隐度晴箫。莫是素娥仙玉、会丛霄。","dynasty":"宋代","title":"南歌子"}
{"author":"程大昌","content":"才出沧溟底，旋明紫岫腰。玉光漫漫涌层潮。上有乘流海贾、卧吹箫。更上云台望，翻牵旅思遥。我生何许著箪瓢。却向天涯起舞、影萧萧。","dynasty":"宋代","title":"南歌子"}
{"author":"程大昌","content":"韵致撩诗客，风流出酒家。长绳为驻日车斜。且向春香玉色、占生涯。细按歌珠串，从＿宝髻鸦。花应笑我鬓双华。偏向西阶吹馥、侑流霞。","dynasty":"宋代","title":"南歌子"}
{"author":"程大昌","content":"春草池塘，茸茸短碧通芳信。更饶华润。不解膏霜鬓。池上诗翁，别带超遥韵。阳和进。香苞翠晕。物物皆沾分。","dynasty":"宋代","title":"点绛唇（庚戌生日）"}
{"author":"程大昌","content":"老钝迂疏，尽世间乐事，不忄欠不觑。痴向韦编，根究卦爻来处。浑沌包中天地。谢东家、从头指示。便和那、八八机关，并将匙钥分付。行年数、六十四。把一年一卦，恰好相拟。妙道生生，既济还存未济。身愿河图比似。每演九后，重从一始。待人间、甲子何其，剩书亥字为戏。","dynasty":"宋代","title":"万年欢（丙午生日）"}
{"author":"程大昌","content":"坐上羽觞釂，水际洧衣褰。适兹胜赏，风轻云薄有情天。不用船舷悲唱，真俯阑干小海，乐事可忘年。莫向歌珠里，却叹鬓霜鲜。送朝潮，迎夕汐，思茫然。知他禊饮，此地过了几千千。既有相催春夏，自解转成今古，谁后更谁前。堪笑兴怀客，不似咏归川。","dynasty":"宋代","title":"水调歌头（上巳日领客往洛阳桥）"}
{"author":"程大昌","content":"红树迎风舞，彷佛采衣褰。云容应为，虞侍分付。下缺","dynasty":"宋代","title":"水调歌头"}
{"author":"程大昌","content":"冰容玉格，笑桃杏、非是闺帏装束。待要舒华那更管，朔气凝波僵木。五鬣山松，万年宫树，仅仅存馀绿。一枝寄赠，教渠知道春复。宁解车马成蹊，高标宜雪月，仍便溪谷。纵有知闻，谁办得、驾野凌寒秉烛。尽更荒闲，终难掩抑，风里香千斛。林坰兴尽，此时鼎味翻足。","dynasty":"宋代","title":"念奴娇·冰容玉格"}
{"author":"程大昌","content":"是男是女，都有官称。孙儿仕也登。时新衣著，不待经营。寒时火柜，春里花亭。星辰上履，我只唤卿卿。寿开八秩，两鬓全青。颜红步武轻。定知前面，大有年龄。芝兰玉树，更愿充庭。为询王母，桃颗几时赬。","dynasty":"宋代","title":"韵令·是男是女"}
{"author":"程大昌","content":"绿净贯闤闠，夹岸是楼台。楼台分影倒卧，千丈郁崔嵬。此是化人奇变，能使山巅水底，对出两蓬莱。溪浒有仙观，苕霅信佳哉。水晶宫，谁著语，半嘲诙。世间那有，如许磊砢栋梁材。每遇天容全碧，仍更苹风不动，相与夜深来。饮子以明月，净洗旧尘埃。","dynasty":"宋代","title":"水调歌头·绿净贯闤闠"}
{"author":"程大昌","content":"抗步碧潭弥弥，五畲青髻累累。何年乔木倚筇枝。搜寻同队者，追说钓游时。今日昂藏称壮子，向来襁褓婴儿。年周甲子又重书。岂容藏老丑，照白有清池。","dynasty":"宋代","title":"临江仙·抗步碧潭弥弥"}
{"author":"程大昌","content":"夹路传呼杳杳，垂腰印绶累累。万般荣贵出丹枝。遥知心乐处，椿畔桂当时。酒到芳春偏弄色，轻黄泛滟鹅儿。大为行乐使堪书。醉来花下卧，便是习家池。","dynasty":"宋代","title":"临江仙·夹路传呼杳杳"}
{"author":"程大昌","content":"一岁一生朝，一番老相。无欲无营亦无望。看经写字，且做闲中气象。闭门人阒静，心清旷。骨肉团栾，一杯相向。野蔌家肴竞来饷。真情直话，不用逢迎俯仰。从他人笑道，不时样。","dynasty":"宋代","title":"感皇恩·一岁一生朝"}
{"author":"程大昌","content":"海角怀人，长误喜、籁籁敲帘风竹。命驾翩然，谁信道、不怕溪山回曲。榻拂凝尘，香笼清宴，尘柄从挥玉。好音闻耳，慰心何啻跫足。犹记一桂专秋，创开殊选，倒峡馀词力。往事茫茫十换岁，却共天涯醽醁。已分成翁，翘观赐带，上拥通仙录。休贪泉石，贤台闻用金筑。","dynasty":"宋代","title":"念奴娇·海角怀人"}
{"author":"程大昌","content":"韵致撩诗客，风流出酒家。长绳为驻日车斜。且向春香玉色、占生涯。细按歌珠串，从敧宝髻鸦。花应笑我鬓双华。偏向西阶吹馥、侑流霞。","dynasty":"宋代","title":"南歌子·韵致撩诗客"}
{"author":"程大昌","content":"闻有挐音扫榻埃，尚疑却棹酒船回。锦囊忽至诗传诺，玉尘未交心已开。邂逅四人今楚尾，班联十载旧兰台。尊前莫发粗官叹，奇绝江山直一来。","dynasty":"宋代","title":"次林光朝八月十五日道出南昌寄龚帅实之韵"}
{"author":"程大昌","content":"唤回残睡强矜持，浅破朱脣倚笛吹。千古妖妍磨不尽，长随春色上花枝。","dynasty":"宋代","title":"次韵陆务观海棠"}
{"author":"程大昌","content":"世间剥复每相乘，此理几几唤得譍。万木冻僵梅有信，黄河冰合井如蒸。","dynasty":"宋代","title":"冬至"}
{"author":"程大昌","content":"先汉运尝屯，令周历再新。必知天地泰，为有帝王真。立极绵三纪，垂鸿更万春。鼎龙俄天矫，升鹤肯逡巡。","dynasty":"宋代","title":"高宗皇帝挽词四首"}
{"author":"程大昌","content":"英明如艺祖，慈厚类仁宗。民隐深忧恻，天骄入益容。前芳尝北指，鸣镝自回功。戢动皆时当，居然八政农。","dynasty":"宋代","title":"高宗皇帝挽词四首"}
{"author":"程大昌","content":"智超黄屋表，不以位为怡。罢省斋居事，安持寿殿卮。尊荣天子父，巍焕圣王师。盛德几无古，惟尧始济兹。","dynasty":"宋代","title":"高宗皇帝挽词四首"}
{"author":"程大昌","content":"九龄几协梦，三载忽缠丧。地卜周巡旧，山因禹穴傍。云卿飞步阔，风沛着思长。八表神游处，天高鞏洛阳。","dynasty":"宋代","title":"高宗皇帝挽词四首"}
{"author":"程大昌","content":"霜枝凋翠雁横秋，莫倚危楼动旅愁。菊有清香樽有酒，茱萸不插也风流。","dynasty":"宋代","title":"和刘侍郎九日登女郎台"}
{"author":"程大昌","content":"著许谨护箨龙儿，养就坚高抗雪姿。","dynasty":"宋代","title":"句"}
{"author":"程大昌","content":"有底滑稽堪羡处，金莲烛里话穷酸。","dynasty":"宋代","title":"句"}
{"author":"程大昌","content":"戏作风枝斜，垂恼玉堂宿。","dynasty":"宋代","title":"句"}
{"author":"程大昌","content":"花中结子酸连骨，正味森严众苦之。待得和羹渠自会，如今划管皱双眉。","dynasty":"宋代","title":"觅梅"}
{"author":"程大昌","content":"抖擞身章却冒尘，褭踬顾影也逡巡。銮坡寓宿非其他，莲烛操文自有真。字直由来同古语，位高兼复见今人。迎潮有诺无轻爽，季老当年不诿贫。","dynasty":"宋代","title":"宿直留诗"}
{"author":"程大昌","content":"乾处缁尘湿处泥。天嫌世路净无时。皓然岩谷总凝脂。清夜月明人访戴，玉山顶上玉舟移。一蓑渔画更能奇。","dynasty":"宋代","title":"浣溪沙五首其一"}
{"author":"程大昌","content":"剪水飞花也大奇。熬波出素料同机。会心一笑撒盐诗。谁拥醴酏夸岁瑞，恨无坚白怨朝曦。闭门高卧有人饥。","dynasty":"宋代","title":"浣溪沙其三"}
{"author":"程大昌","content":"绿净贯阛阓，夹岸是楼台。楼台分影倒卧，千丈郁崔嵬。此是化人奇变，能使山巅水底，对出两蓬莱。溪浒有仙观，苕霅信佳哉。水晶宫，谁著语，半嘲诙。世间那有，如许磊砢栋梁材。每遇天容全碧，仍更蘋风不动，相与夜深来。饮子以明月，净洗旧尘埃。","dynasty":"宋代","title":"水调歌头"}
{"author":"程大昌","content":"夹路传呼杳杳，垂腰印绶累累。万般荣贵出丹枝。遥知心乐处，椿畔桂当时。酒到芳春偏弄色，轻黄泛滟鹅儿。大为行乐使堪书。醉来花下卧，便是习家池。","dynasty":"宋代","title":"临江仙其三"}
{"author":"程大昌","content":"画舸白蘋洲，如归故里。老幼欢迎僮婢喜。较量心事，岁岁春风弧矢。今年称寿处，尤欢美。嫁得黔娄，苦耽书史。文字流传曾贵纸。便同黼黻，何似实头龟紫。天公闻此语，应怜许。","dynasty":"宋代","title":"感皇恩其二代妹答"}
{"author":"程大昌","content":"海角怀人，长误喜、簌簌敲帘风竹。命驾翩然，谁信道、不怕溪山回曲。榻拂凝尘，香笼清宴，麈柄从挥玉。好音闻耳，慰心何啻跫足。犹记一桂专秋，创开殊选，倒峡馀词力。往事茫茫十换岁，却共天涯醽醁。已分成翁，翘观赐带，上拥通仙录。休贪泉石，贤台闻用金筑。","dynasty":"宋代","title":"念奴娇彝卿国录不闲僻远，特为一来。则既幸佳词叙旧，谦褒交厚，不容虚辱，次韵为谢"}
{"author":"程大昌","content":"韵致撩诗客，风流出酒家。长绳为驻日车斜。且向春香玉色、占生涯。细按歌珠串，从敧宝髻鸦。花应笑我鬓双华。偏向西阶吹馥、侑流霞。","dynasty":"宋代","title":"南歌子其三"}
{"author":"程大昌","content":"著庭谨护箨龙儿，养就坚高抗雪姿。","dynasty":"宋代","title":"句其一"}
{"author":"程大昌","content":"干处缁尘湿处泥。天嫌世路净无时。皓然岩谷总凝脂。清夜月明人访戴，玉山顶上玉舟移。一蓑渔画更能奇。","dynasty":"宋代","title":"浣溪沙（五首）"}
{"author":"程大昌","content":"兽炭香红漫应时。遮寒姝丽自成围。销金暖帐四边垂。报道黑风飞柳絮，齐翻白雪侑羔卮。那家斟唱□□词。","dynasty":"宋代","title":"浣溪沙"}
{"author":"程大昌","content":"翦水飞花也大奇。熬波出素料同机。会心一笑撒盐诗。谁拥醴酏夸岁瑞，恨无坚白怨朝曦。闭门高卧有人饥。","dynasty":"宋代","title":"浣溪沙"}
{"author":"程大昌","content":"始待空冬岁不华。还教呈瑞怨贫家。若为高下总无嗟。日照华檐晴后雨，风吹飞絮腊前花。天公何事不由他。","dynasty":"宋代","title":"浣溪沙"}
{"author":"程大昌","content":"水递迢迢到日边。清甘夸说与茶便。谁知绝品了非泉。旋挹天花融湩液，净无土脉污芳鲜。乞君风腋作飞仙。","dynasty":"宋代","title":"浣溪沙"}
{"author":"程大昌","content":"岁岁梅花，向寿尊画阁，长报春起。恰似今朝，分外香肥萼韡。杂佩珊珊就列，映蓝袂、宝薰擎跽。道这回、屋舍团栾，四时风月桃李。回头处、无限思。看秋前药里，而今鼎七。须把康强，收作玳筵欢喜。况是鬓云全绿，顶珈笄、笑陪星履。新年动、定拥新祺，有孙来捧醪醴。","dynasty":"宋代","title":"万年欢（硕人生日）"}
{"author":"程大昌","content":"万六千年，是仙椿日月，两度阳春。根柯不随物化，那有新陈。戏夸悠久，借时光、惊觉时人。道历管，阶萤万换，悠然唤做逡巡。老我百无贪羡，羡天芳寿种，掩冉三辰。谢他流年甲子，已是重轮。人间春狭，只九旬、斗柄标寅。更拟向，椿枝倚数，十分取一为真。","dynasty":"宋代","title":"汉宫春（生日词）"}
{"author":"程大昌","content":"日绎五千言，未说年龄可续。且得襟期萧散，远氛嚣宠辱。鬓须白尽秀眉生，来伴老眸绿。人道雪霜林里，有翠松鲜竹。","dynasty":"宋代","title":"好事近（生日词）"}
{"author":"程大昌","content":"距春五日。吉语搀先来饮席。易卦占新。八八周轮又再轮。开年定好。定把笙歌更药里。旧怕无孙。今已蓝袍拥绣荪。","dynasty":"宋代","title":"减字木兰花（内子生日）"}
{"author":"程大昌","content":"春产不贪春，为厌春花泛。睡到深秋梦始回，素影翻春艳。意赏逐时新，旧事谁能占。解转春光入酒杯，萸菊谁云欠。","dynasty":"宋代","title":"卜算子（园丁献海棠）"}
{"author":"程大昌","content":"七十在前头，难言未老。只是中间有些好。＿云虽瘦，未有一根华皓。都缘心地静，无忧恼。此际生朝，梅花献笑。似向天边得新报。孙枝秀雅，已挂恩袍春草。定从欢喜处，添年考。","dynasty":"宋代","title":"感皇恩"}
{"author":"程大昌","content":"池馆足名花，四时蔫馥。就里梅春春到速。周遭松竹，任是雪霜长绿。总堪供寿乐，翻新曲。别向心田，有般奇木。依约灵椿共标目。八千换历，才当一番春复。莫辞春起处，醅浮玉。","dynasty":"宋代","title":"感皇恩"}
{"author":"程大昌","content":"富寿康宁，要三般齐足，方是有福。献个新词，不是越夸搀祝。七十古稀今独。花钗底、髻云堆绿。那堪更、眼力过人，彩丝穿透珠曲。星辰履阶庭玉。对这般景趣，乐胜笙筑。更愿孙枝衮衮，诜诜续续。解把诗书勤读。新丹桂、会生旧竹。十年外、又颂生朝，恁时别换腔局。","dynasty":"宋代","title":"万年欢（硕人生日）"}
{"author":"程大昌","content":"“诗礼为家庆，貂蝉七叶余。庭闱称寿处，童稚亦金鱼。”通奉喜，自为小篆，缀珠其上。今此小孙端复以近制奏官，感记旧事，为词以歌之，曼往为弟侄一笑。童年未晓君恩重。教得能趋拱。重亲带笑酌天杯，听祝语、殷勤捧。青衫得挂尤光宠。桂是蟾宫种。诗书浓处便生枝，但只要、频浇壅。","dynasty":"宋代","title":"折丹桂（端复受官并序·通奉尝欲为先硕人篆帔，命为诗语，某献语曰：）"}
{"author":"杨徽之","content":"清明时节出郊原，寂寂山城柳映门。水隔淡烟修竹寺，路经疏雨落花村。天寒酒薄难成醉，地迥楼高易断魂。回首故山千里外，别离心绪向谁言？","dynasty":"宋代","tags":"寒食节，写景，思乡","title":"寒食寄郑起侍郎"}
{"author":"杨徽之","content":"钓舟浮浅濑，冈舍晚重林。云放千峰出，花藏一径深。","dynasty":"唐代","title":"翠光亭"}
{"author":"杨徽之","content":"嘉州山水地，二蜀最为美。翠岭叠峨眉，长岭叠峨眉，长澜涌锦水。","dynasty":"唐代","title":"峨眉"}
{"author":"杨徽之","content":"傍桥吟望汉阳城，山遍楼台彻上层。犬吠竹篱沽酒客，鹤随苔岸洗衣僧。疏钟未彻闻寒漏，斜月初沈见远灯。夜静邻船问行计，晓帆相与向巴陵。","dynasty":"唐代","title":"汉阳晚泊"}
{"author":"杨徽之","content":"俗遇腊辰持药献，吏逢衙日隔花参。耆宿因来问封部，竹篱西畔是云南。","dynasty":"唐代","title":"嘉州作"}
{"author":"杨徽之","content":"星移岁律应青阳，得奉群英集玉堂。龙凤双飞观御札，云霞五色咏天章。禁林渐觉清风暖，仙界元知白日长。诏出紫泥封去润，朝回莲烛赐来香。二篇称奖恩尤重，万国传闻道更光。何幸微才逢盛事，愿因史册纪余芳。","dynasty":"唐代","title":"禁林宴会之什"}
{"author":"杨徽之","content":"浮花水入瞿塘峡，带雨云归越嶲州。","dynasty":"唐代","title":"句"}
{"author":"杨徽之","content":"杳杳烟芜何处尽，摇摇风柳不胜垂。","dynasty":"唐代","title":"句"}
{"author":"杨徽之","content":"江流幡冢雨，路入汉家山。","dynasty":"唐代","title":"句"}
{"author":"杨徽之","content":"开尽菊花秋色老，落残桐叶雨声寒。","dynasty":"唐代","title":"句"}
{"author":"杨徽之","content":"偶题岩石云生笔，闲绕庭松露湿衣。","dynasty":"唐代","title":"句"}
{"author":"杨徽之","content":"青帝已教春不老，素娥何惜月长圆。","dynasty":"唐代","title":"句"}
{"author":"杨徽之","content":"少孤主易感。","dynasty":"唐代","title":"句"}
{"author":"杨徽之","content":"少年牢落今何幸，叨遇君王问姓名。","dynasty":"唐代","title":"句"}
{"author":"杨徽之","content":"戍楼烟乍直，战地雨长腥。","dynasty":"唐代","title":"句"}
{"author":"杨徽之","content":"春归万年树，月满九重城。","dynasty":"唐代","title":"句"}
{"author":"杨徽之","content":"独携瓶锡欲春残，深入终南路屈盘。万象幽玄吟里见，一心圆寂定中观。翠微寺在杉松老，紫阁峰高水石寒。莫凭危栏临北望，满城烟草是长安。","dynasty":"唐代","title":"送梦英大师"}
{"author":"杨徽之","content":"戍楼烟自直，战地雨长腥。","dynasty":"宋代","title":"句其一"}
{"author":"杨徽之","content":"新霜染枫叶，皓月借芦花。","dynasty":"宋代","title":"句其三"}
{"author":"杨徽之","content":"浮花水入瞿塘峡，带雨云归越巂州。","dynasty":"宋代","title":"句其六"}
{"author":"杨徽之","content":"江流嶓冢雨，路入汉家山。","dynasty":"宋代","title":"句其十一"}
{"author":"杨徽之","content":"清和春尚在，欢醉日何长。谷鸟随柯转，庭花夺酒香。初晴岩翠滴，向晚树阴凉。别有堪吟处，相留宿草堂。","dynasty":"唐代","title":"留宿廖融山斋"}
{"author":"杨徽之","content":"新霜染枫叶，皎月借芦花。（《秋日》）废宅寒塘水，荒坟宿草烟。（《哭江为》，见《纪事》）","dynasty":"唐代","title":"句"}
{"author":"高力士","content":"两京作斤卖，五溪无人采。夷夏虽有殊，气味都不改。","dynasty":"唐代","title":"感巫州荠菜"}
{"author":"高力士","content":"烟熏眼落膜，瘴染面朱虞。（流巫州时作）","dynasty":"唐代","title":"句"}
{"author":"高力士","content":"两京作觔卖，五溪无人采。夷夏虽有殊，气味都不改。","dynasty":"唐代","title":"感巫州荠菜"}
{"author":"陈世相","content":"千山如拱立，邀我快攀跻。路险人踪少，峰高暮色低。水声悬峭壁，岩影落深溪。小鸟窥予至，惊飞夕照西。","dynasty":"清代","title":"山行"}
{"author":"丁黼","content":"某惶恐端拜申禀某官（称呼）。某兹者共审庆集慈闱，时临诞节。鹊巢载咏，知功行之弥深；鹤发双垂，真古今之希有。某阻升堂而展拜，敢载酒以称觞。寿算南山，更辑康宁之福；辞同下俚，聊申祝颂之忱。尚冀台慈，俯赐鉴瞩。梅腊宾春，瑞烟满、华堂馥郁。还又祝、屏垂彩帨，觞称醽醁。南浦西山开寿域，朱帘画栋调新曲。庆彩衣、龙节侍慈萱，春长绿。双鹤发，齐眉福。一麟瑞，如冰玉。看国钩重见，五霞凝轴。王母瑶池鸾凤驭，麻姑金鼎神仙箓。数从今、椿算到何时，蟠桃熟。","dynasty":"宋代","title":"满江红（寿江古心母）"}
{"author":"丁黼","content":"杰阁临无地，仙家小洞天。循檐自来往，非雾亦非烟。","dynasty":"宋代","title":"寄题不碍云轩二首"}
{"author":"丁黼","content":"驾鹤归三岛，骑麟入九霄。祗应明月夜，来此坐吹箫。","dynasty":"宋代","title":"寄题不碍云轩二首"}
{"author":"丁黼","content":"每到秋风忆翠蛟，三年此地小游遨。如今着脚缁尘里，犹梦亭中阅怒涛。","dynasty":"宋代","title":"寄题翠蛟亭"}
{"author":"丁黼","content":"一封书奏触天威，万里徒行出帝畿。始得明时来谠论，岂知薄命堕危机。身同季弟辞兄去，女抱婴儿伴丹归。风雨潇潇秋又老，雁应不到岭南飞。","dynasty":"宋代","title":"送胡季昭谪象州"}
{"author":"丁黼","content":"正是朔风吹雪初，行滕结束问征途。不能刺刺对婢子，已是昂昂真丈夫。常惠旧曾随属国，乌孙今亦病匈奴。不知汉节归何日，淮拟殷勤说汴都。","dynasty":"宋代","title":"送亲戚钱尉入国"}
{"author":"丁黼","content":"杰阁临无地，仙家小洞天。循檐自来往，非雾亦非烟。","dynasty":"宋代","title":"寄题不碍云轩二首其一"}
{"author":"丁黼","content":"驾鹤归三岛，骑麟入九霄。祗应明月夜，来此坐吹箫。","dynasty":"宋代","title":"寄题不碍云轩二首其二"}
{"author":"李山甫","content":"柳带东风一向斜，春阴澹澹蔽人家。有时三点两点雨，到处十枝五枝花。万井楼台疑绣画，九原珠翠似烟霞。年年今日谁相问，独卧长安泣岁华。风烟放荡花披猖，秋千女儿飞短墙。绣袍驰马拾遗翠，锦袖斗鸡喧广场。天地气和融霁色，池台日暖烧春光。自怜尘土无他事，空脱荷衣泥醉乡。","dynasty":"唐代","title":"寒食二首"}
{"author":"李山甫","content":"金钗坠地鬓堆云，自别朝阳帝岂闻。遣妾一身安社稷，不知何处用将军。","dynasty":"唐代","title":"代崇徽公主意"}
{"author":"李山甫","content":"狡兔顽蟾死复生，度云经汉澹还明。夜长虽耐对君坐，年少不禁随尔行。玉桂影摇乌鹊动，金波寒注鬼神惊。人间半被虚抛掷，唯向孤吟客有情。","dynasty":"唐代","title":"月"}
{"author":"李山甫","content":"南山低对紫云楼，翠影红阴瑞气浮。一种是春长富贵，大都为水也风流。争攀柳带千千手，间插花枝万万头。独向江边最惆怅，满衣尘土避王侯。江色沈天万草齐，暖烟晴霭自相迷。蜂怜杏蕊细香落，莺坠柳条浓翠低。千队国娥轻似雪，一群公子醉如泥。斜阳怪得长安动，陌上分飞万马蹄。","dynasty":"唐代","title":"曲江二首"}
{"author":"李山甫","content":"别后西风起，新蝉坐卧闻。秋天静如水，远岫碧侵云。雅饮纯和气，清吟冰雪文。想思重回首，梧叶下纷纷。","dynasty":"唐代","title":"寄太常王少卿"}
{"author":"李山甫","content":"灞岸江头腊雪消，东风偷软入纤条。春来不忍登楼望，万架金丝著地娇。受尽风霜得到春，一条条是逐年新。寻常送别无馀事，争忍攀将过与人。长恨阳和也世情，把香和艳与红英。家家只是栽桃李，独自无根到处生。只为遮楼又拂桥，被人摧折好枝条。假饶张绪如今在，须把风流暗里销。弱带低垂可自由，傍他门户倚他楼。金风不解相抬举，露压烟欺直到秋。终日堂前学画眉，几人曾道胜花枝。试看三月春残后，门外青阴是阿谁。也曾飞絮谢家庭，从此风流别有名。不是向人无用处，一枝愁杀别离情。从来只是爱花人，杨柳何曾占得春。多向客亭门外立，与他迎送往来尘。强扶柔态酒难醒，殢著春风别有情。公子王孙且相伴，与君俱得几时荣。无赖秋风斗觉寒，万条烟草一时干。游人若要春消息，直向江头腊后看。","dynasty":"唐代","title":"柳十首"}
{"author":"李山甫","content":"南朝天子爱风流，尽守江山不到头。总是战争收拾得，却因歌舞破除休。尧行道德终无敌，秦把金汤可自由。试问繁华何处有，雨苔烟草古城秋。争帝图王德尽衰，骤兴驰霸亦何为。君臣都是一场笑，家国共成千载悲。排岸远樯森似槊，落波残照赫如旗。今朝城上难回首，不见楼船索战时。","dynasty":"唐代","title":"上元怀古二首"}
{"author":"李山甫","content":"地耸苍龙势抱云，天教青共众材分。孤标百尺雪中见，长啸一声风里闻。桃李傍他真是佞，藤萝攀尔亦非群。平生相爱应相识，谁道修篁胜此君。","dynasty":"唐代","title":"松"}
{"author":"李山甫","content":"钝碧顽青几万秋，直无天地始应休。莫嫌尘土佯遮面，能向楼台强出头。霁色陡添千尺翠，夕阳闲放一堆愁。假饶不是神仙骨，终抱琴书向此游。","dynasty":"唐代","title":"南山"}
{"author":"李山甫","content":"落拓东风不藉春，吹开吹谢两何因。当时曾见笑筵主，今日自为行路尘。颜色却还天上女，馨香留与世间人。明年寒食重相见，零泪无端又满巾。","dynasty":"唐代","title":"落花"}
{"author":"李山甫","content":"荣枯无路入千峰，肥遁谁谐此志同。司寇亦曾遭鲁黜，步兵何事哭途穷。桧松瘦健滴秋露，户牖虚明生晚风。山思更清人影绝，陇云飞入草堂中。","dynasty":"唐代","title":"早秋山中作"}
{"author":"李山甫","content":"松下清风吹我襟，上方钟磬夜沈沈。已知庐岳尘埃绝，更忆寒山雪月深。高谢万缘消祖意，朗吟千首亦师心。岂知名出遍诸夏，石上栖禅竹影侵。","dynasty":"唐代","title":"赋得寒月寄齐已"}
{"author":"李山甫","content":"梦绕清华宴地深，洞宫横锁晓沈沈。鹏飞碧海终难见，鹤入青霄岂易寻。六尺羁魂迷定止，两行愁血谢知音。平生只耻凌风翼，随得鸣珂上禁林。","dynasty":"唐代","title":"谒翰林刘学士不遇"}
{"author":"李山甫","content":"吟近秋光思不穷，酷探骚雅愧无功。茫然心苦千篇拙，暝坐神凝万象空。月上开襟当北户，竹边回首揖西风。知音频有新诗赠，白雪纷纷落郢中。","dynasty":"唐代","title":"答刘书记见赠"}
{"author":"李山甫","content":"得水蛟龙失水鱼，此心相对两何如。敢辞今日须行卷，犹喜他年待荐书。松桂也应情未改，萍蓬争奈迹还疏。春风不见寻花伴，遥向青云泥子虚。","dynasty":"唐代","title":"贺友人及第"}
{"author":"李山甫","content":"华山黑影霄崔嵬，金天□□门未开。雨淋鬼火灭不灭，风送神香来不来。墙外素钱飘似雪，殿前阴柏吼如雷。知君暗宰人间事，休把苍生梦里裁。","dynasty":"唐代","title":"雨后过华岳庙"}
{"author":"李山甫","content":"腰剑囊书出户迟，壮心奇命两相疑。麻衣尽举一双手，桂树只生三两枝。黄祖不怜鹦鹉客，志公偏赏麒麟儿。叔牙忧我应相痛，回首天涯寄所思。","dynasty":"唐代","title":"赴举别所知"}
{"author":"李山甫","content":"咬咬嘎嘎水禽声，露洗松阴满院清。溪畔印沙多鹤迹，槛前题竹有僧名。问人远岫千重意，对客闲云一片情。早晚尘埃得休去，且将书剑事先生。","dynasty":"唐代","title":"方干隐居"}
{"author":"李山甫","content":"鲸鬣翻腾四海波，始将天意用干戈。尽驱神鬼随鞭策，全罩英雄入网罗。提剑尚残吴郡国，垂衣犹欠魏山河。鼎湖无路追仙驾，空使群臣泣血多。","dynasty":"唐代","title":"又代孔明哭先主"}
{"author":"李山甫","content":"一径春光里，扬鞭入翠微。风来花落帽，云过雨沾衣。谷鸟衔枝去，巴人负笈归。残阳更惆怅，前路客亭稀。","dynasty":"唐代","title":"春日商山道中作"}
{"author":"李山甫","content":"偶向江头别钓矶，等闲经岁与心违。虚教六尺受辛苦，枉把一身忧是非。青桂本来无欠负，碧霄何处有因依。春风不用相催促，回避花时也解归。不识人间巧路岐，只将端拙泥神祇.与他名利本无分，却共水云曾有期。大抵物情应莫料，近来天意也须疑。自怜心计今如此，凭仗春醪为解颐。十年磨镞事锋铓，始逐朱旗入战场。四海风云难际会，一生肝胆易开张。退飞莺谷春零落，倒卓龙门路渺茫。今日惭知也惭命，笑馀歌罢忽凄凉。","dynasty":"唐代","title":"下第献所知三首"}
{"author":"李山甫","content":"病来双树下，云脚上禅袍。频有琼瑶赠，空瞻雪月高。已知捐俗态，时许话风骚。衰疾未能起，相思徒自劳。","dynasty":"唐代","title":"病中答刘书记见赠"}
{"author":"李山甫","content":"谁到山中语，雨馀风气秋。烟岚出涧底，瀑布落床头。至道亦非远，僻诗须苦求。千峰有嘉景，拄杖独巡游。","dynasty":"唐代","title":"早秋山中作"}
{"author":"李山甫","content":"曾和秋雨驱愁入，却向春风领恨回。深谢灞陵堤畔柳，与人头上拂尘埃。","dynasty":"唐代","title":"下第出春明门"}
{"author":"李山甫","content":"独在西峰末，怜君和气多。劳生同朽索，急景似倾波。禅者行担锡，樵师语隔坡。旱□生赤藓，古木架青萝。石涧新蝉脱，茅檐旧燕窠。篇章蒙见许，松月好相过。思苦通真理，吟清合大和。□□□□□，风起送渔歌。","dynasty":"唐代","title":"酬刘书记见赠"}
{"author":"李山甫","content":"春满南宫白日长，夜来新值锦衣郎。朱排六相助神耸，玉衬一厅侵骨凉。砌竹拂袍争草色，庭花飘艳妒兰香。从今不羡乘槎客，曾到三星列宿傍。","dynasty":"唐代","title":"赠徐三十（一本作酬刘书记见赠第二首）"}
{"author":"李山甫","content":"此地可求息，开门足野情。窗明雨初歇，日落风更清。苍藓槎根匝，碧烟水面生。玩奇心自乐，暑月听蝉声。","dynasty":"唐代","title":"别墅"}
{"author":"李山甫","content":"好把雄姿浑世尘，一场闲事莫因循。荆轲只为闲言语，不与燕丹了得人。","dynasty":"唐代","title":"游侠儿"}
{"author":"李山甫","content":"君父昏蒙死不回，谩将平地筑高台。九层黄土是何物，销得向前冤恨来。","dynasty":"唐代","title":"望思台"}
{"author":"李山甫","content":"为虏为王尽偶然，有何羞见汉江船。停分天下犹嫌少，可要行人赠纸钱。","dynasty":"唐代","title":"项羽庙"}
{"author":"李山甫","content":"怪来莺蝶似凝愁，不觉看花暂湿头。疏影未藏千里树，远阴微翳万家楼。青罗舞袖纷纷转，红脸啼珠旋旋收。岁旱且须教济物，为霖何事爱风流。","dynasty":"唐代","title":"早春微雨"}
{"author":"李山甫","content":"情知此事少知音，自是先生枉用心。世上几时曾好古，人前何必更沾襟。致身不似笙竽巧，悦耳宁如郑卫淫。三尺焦桐七条线，子期师旷两沈沈。","dynasty":"唐代","title":"赠弹琴李处士"}
{"author":"李山甫","content":"秋来缘树复缘墙，怕共平芜一例荒。颜色不能随地变，风流唯解逐人香。烟含细叶交加碧，露拆寒英次第黄。深谢栽培与知赏，但惭终岁待重阳。","dynasty":"唐代","title":"刘员外寄移菊"}
{"author":"李山甫","content":"忆昔南阳顾草庐，便乘雷电捧乘舆。酌量诸夏须平取，期刻群雄待遍锄。南面未能成帝业，西陵那忍送宫车。九疑山下频惆怅，曾许微臣水共鱼。","dynasty":"唐代","title":"代孔明哭先主"}
{"author":"李山甫","content":"平生不识绣衣裳，闲把荆钗亦自伤。镜里只应谙素貌，人间多自信红妆。当年未嫁还忧老，终日求媒即道狂。两意定知无说处，暗垂珠泪湿蚕筐。","dynasty":"唐代","title":"贫女"}
{"author":"李山甫","content":"傍雨依风冷渐匀，更凭青女事精神。来时将得几多雁，到处愁他无限人。能被绿杨深懊恼，谩偎黄菊送殷勤。邹家不用偏吹律，到底荣枯也自均。","dynasty":"唐代","title":"秋"}
{"author":"李山甫","content":"喜怒寒暄直不匀，终无形状始无因。能将尘土平欺客，爱把波澜枉陷人。飘乐递香随日在，绽花开柳逐年新。深知造化由君力，试为吹嘘借与春。","dynasty":"唐代","title":"风"}
{"author":"李山甫","content":"一拓纤痕更不收，翠微苍藓几经秋。谁陈帝子和番策，我是男儿为国羞。寒雨洗来香已尽，澹烟笼著恨长留。可怜汾水知人意，旁与吞声未忍休。","dynasty":"唐代","title":"阴地关崇徽公主手迹"}
{"author":"李山甫","content":"石砌蛩吟响，草堂人语稀。道孤思绝唱，年长渐知非。名利终成患，烟霞亦可依。高丘松盖古，闲地药苗肥。猿鸟啼嘉景，牛羊傍晚晖。幽栖还自得，清啸坐忘机。爱彼人深处，白云相伴归。","dynasty":"唐代","title":"题李员外厅"}
{"author":"李山甫","content":"晓屐归来岳寺深，尝思道侣会东林。昏沈天竺看经眼，萧索净名老病心。云盖数重横陇首，苔花千点遍松阴。知君超达悟空旨，三径闲行抱素琴。","dynasty":"唐代","title":"寄卫别驾"}
{"author":"李山甫","content":"见说金台客，相逢只论诗。坐来残暑退，吟许野僧知。自喜幽栖僻，唯惭道义亏。身闲偏好古，句冷不求奇。晦迹全无累，安贫自得宜。同人终念我，莲社有归期。","dynasty":"唐代","title":"酬刘书记一二知己见寄"}
{"author":"李山甫","content":"追琢他山石，方圆一勺深。抱真唯守墨，求用每虚心。波浪因文起，尘埃为废侵。凭君更研究，何啻直千金。","dynasty":"唐代","title":"古石砚"}
{"author":"李山甫","content":"邀勒春风不早开，众芳飘后上楼台。数苞仙艳火中出，一片异香天上来。晓露精神妖欲动，暮烟情态恨成堆。知君也解相轻薄，斜倚阑干首重回。","dynasty":"唐代","title":"牡丹"}
{"author":"李山甫","content":"校猎燕山经几春，雕弓白羽不离身。年来马上浑无力，望见飞鸿指似人。","dynasty":"唐代","title":"赠宿将"}
{"author":"李山甫","content":"迟日浓花午，闲云小阴天。半岩春洞水，万片晚林烟。惭愧华巅客，来分紫府仙。倚窗山竹夜，风溜响朱絃。","dynasty":"唐代","title":"禅窟寺"}
{"author":"李山甫","content":"铃阁清虚刺史闲，廉车因得访仙山。旌旂飘缈烟霞外，冠盖追随水石间。丹井寂寥终古在，鸾骖怅望几时还。人来谢史留诗笔，今日遗风尚可攀。","dynasty":"唐代","title":"和五漕使逵游麻姑山"}
{"author":"李山甫","content":"梦游山寺有余清，邂逅来游却自惊。珍重秋风知客意，又吹好梦到江亭。","dynasty":"唐代","title":"慧光寺二首"}
{"author":"李山甫","content":"僧堂拂拭旧时尘，莺老花残五换人。四海干戈如鼎沸，山中犹有太平人。","dynasty":"唐代","title":"慧光寺二首"}
{"author":"李山甫","content":"多谢灞陵阳上柳，与人头上拂尘埃。","dynasty":"唐代","title":"句"}
{"author":"李山甫","content":"路入禅关僻，僧迎取衲披。自怜重到此，还忆旧游时。泉石清虚境，松筠古老姿。问师从此别，鹤驾几回知。","dynasty":"唐代","title":"题瑞相寺"}
{"author":"李山甫","content":"想见寻幽到此山，诗成珠玉笑谈间。莲花社里千年约，柏了香中半日闲。寂历松窗连远籁，萦纡竹径断荒湾。琴堂吏散帘垂书，舁徇何妨数往还。","dynasty":"唐代","title":"同知县陈公颜游章山寺"}
{"author":"李山甫","content":"傍雨衣风冷渐匀，更凭青女事精神。来时将得几多雁，到处愁他无限人。能被绿杨深懊恼，谩偎黄菊送殷勤。邹家不用偏吹律，到底荣枯也自均。","dynasty":"唐代","title":"秋"}
{"author":"李山甫","content":"争帝图王德尽衰，骤兴驰霸亦何为。君臣都是一场笑，家国共成千载悲。排岸远樯森似槊，落波残照赫如旗。今朝城上难回首，不见楼船索战时。","dynasty":"唐代","title":"上元怀古二首其二"}
{"author":"李山甫","content":"江色沈天万草齐，暖烟晴霭自相迷。蜂怜杏蕊细香落，莺坠柳条浓翠低。千队国娥轻似雪，一群公子醉如泥。斜阳怪得长安动，陌上分飞万马蹄。","dynasty":"唐代","title":"曲江二首其二"}
{"author":"李山甫","content":"旗头指处见黄埃，万马横驰鹘翅回。剑戟远腥凝血在，山河先暗阵云来。角声恶杀悲于哭，鼓势争强怒若雷。日暮却登寒垒望，饱鸱清啸伏尸堆。","dynasty":"唐代","title":"兵后寻边三首其二"}
{"author":"李山甫","content":"风怒边沙迸铁衣，胡儿胡马正骄肥。将军对阵谁教入，战士辞营不道归。新血溅红黏蔓草，旧骸堆白映寒晖。胸中纵有销兵术，欲向何门说是非。","dynasty":"唐代","title":"兵后寻边三首其三"}
{"author":"李山甫","content":"柳底花阴压露尘，醉烟轻罩一团春。鸳鸯占水能嗔客，鹦鹉嫌笼解骂人。騕袅似龙随日换，轻盈如燕逐年新。不知买尽长安笑，活得苍生几户贫。","dynasty":"唐代","title":"公子家二首其二"}
{"author":"李山甫","content":"不识人间巧路岐，只将端拙泥神祇。与他名利本无分，却共水云曾有期。大抵物情应莫料，近来天意也须疑。自怜心计今如此，凭仗春醪为解颐。","dynasty":"唐代","title":"下第献所知三首其二"}
{"author":"李山甫","content":"十年磨镞事锋铓，始逐朱旗入战场。四海风云难际会，一生肝胆易开张。退飞莺谷春零落，倒卓龙门路渺茫。今日惭知也惭命，笑馀歌罢忽凄凉。","dynasty":"唐代","title":"下第献所知三首其三"}
{"author":"李山甫","content":"受尽风霜得到春，一条条是逐年新。寻常送别无馀事，争忍攀将过与人。","dynasty":"唐代","title":"柳十首其二"}
{"author":"李山甫","content":"长恨阳和也世情，把香和艳与红英。家家只是栽桃李，独自无根到处生。","dynasty":"唐代","title":"柳十首其三"}
{"author":"李山甫","content":"只为遮楼又拂桥，被人摧折好枝条。假饶张绪如今在，须把风流暗里销。","dynasty":"唐代","title":"柳十首其四"}
{"author":"李山甫","content":"弱带低垂可自由，傍他门户倚他楼。金风不解相抬举，露压烟欺直到秋。","dynasty":"唐代","title":"柳十首其五"}
{"author":"李山甫","content":"终日堂前学画眉，几人曾道胜花枝。试看三月春残后，门外青阴是阿谁。","dynasty":"唐代","title":"柳十首其六"}
{"author":"李山甫","content":"也曾飞絮谢家庭，从此风流别有名。不是向人无用处，一枝愁杀别离情。","dynasty":"唐代","title":"柳十首其七"}
{"author":"李山甫","content":"从来只是爱花人，杨柳何曾占得春。多向客亭门外立，与他迎送往来尘。","dynasty":"唐代","title":"柳十首其八"}
{"author":"李山甫","content":"强扶柔态酒难醒，殢著春风别有情。公子王孙且相伴，与君俱得几时荣。","dynasty":"唐代","title":"柳十首其九"}
{"author":"李山甫","content":"无赖秋风斗觉寒，万条烟草一时乾。游人若要春消息，直向江头腊后看。","dynasty":"唐代","title":"柳十首其十"}
{"author":"李山甫","content":"风烟放荡花披猖，鞦韆女儿飞短墙。绣袍驰马拾遗翠，锦袖斗鸡喧广场。天地气和融霁色，池台日暖烧春光。自怜尘土无他事，空脱荷衣泥醉乡。","dynasty":"唐代","title":"寒食二首其二"}
{"author":"李山甫","content":"梦游山寺有馀清，邂逅来游却自惊。珍重秋风知客意，又吹好梦到江亭。","dynasty":"宋代","title":"慧光寺其一"}
{"author":"李山甫","content":"僧堂拂拭旧时尘，莺老花残五换春。四海干戈如鼎沸，山中犹有太平人。","dynasty":"宋代","title":"慧光寺其二"}
{"author":"李山甫","content":"多谢灞陵堤上柳，与人头上拂尘埃。","dynasty":"宋代","title":"句其一"}
{"author":"李山甫","content":"世上几时曾好古。","dynasty":"宋代","title":"句其二"}
{"author":"李山甫","content":"未会春风意，开君又落君。一年今烂漫，几日便缤纷。别艳那堪赏，馀香不忍闻。尊前恨无语，应解作朝云。","dynasty":"唐代","title":"惜花"}
{"author":"李山甫","content":"因乱与君别，相逢悲且惊。开襟魂自慰，拭泪眼空明。故国已无业，旧交多不生。如何又分袂，难话别离情。","dynasty":"唐代","title":"别杨秀才"}
{"author":"李山甫","content":"自怜心计拙，欲语更悲辛。世乱僮欺主，年衰鬼弄人。镜中颜欲老，江上业长贫。不是刘公乐，何由变此身。","dynasty":"唐代","title":"自叹拙"}
{"author":"李山甫","content":"乱离寻故园，朝市不如村。恸哭翻无泪，颠狂觉少魂。诸侯贪割据，群盗恣并吞。为问登坛者，何年答汉恩。","dynasty":"唐代","title":"乱后途中"}
{"author":"李山甫","content":"每岁同辛苦，看人似有情。乱飞春得意，幽语夜闻声。整羽庄姜恨，回身汉后轻。豪家足金弹，不用污雕楹。","dynasty":"唐代","title":"燕"}
{"author":"李山甫","content":"帝城深处寺，楼殿压秋江。红叶去寒树，碧峰来晓窗。烟霞生净土，苔藓上高幢。欲问吾师语，心猿不肯降。","dynasty":"唐代","title":"题慈云寺僧院"}
{"author":"李山甫","content":"冤禽名杜宇，此事更难知。昔帝一时恨，后人千古悲。断肠思故国，啼血溅芳枝。况是天涯客，那堪□□眉。","dynasty":"唐代","title":"闻子规"}
{"author":"李山甫","content":"世人多恃武，何者是真雄。欲灭黄巾贼，须凭黑槊公。指星忧国计，望气识天风。明日凌云上，期君第一功。","dynasty":"唐代","title":"送刘将军入关讨贼"}
{"author":"李山甫","content":"白云闲洞口，飞盖入岚光。好鸟共人语，异花迎客香。谷风闻鼓吹，苔石见文章。不是陪仙侣，无因访阮郎。","dynasty":"唐代","title":"陪郑先辈华山罗谷访张隐者"}
{"author":"李山甫","content":"千里烟沙尽日昏，战馀烧罢闭重门。新成剑戟皆农器，旧著衣裳尽血痕。卷地朔风吹白骨，柱天青气泣幽魂。自怜长策无人问，羞戴儒冠傍塞垣。旗头指处见黄埃，万马横驰鹘翅回。剑戟远腥凝血在，山河先暗阵云来。角声恶杀悲于哭，鼓势争强怒若雷。日暮却登寒垒望，饱鸱清啸伏尸堆。风怒边沙迸铁衣，胡儿胡马正骄肥。将军对阵谁教入，战士辞营不道归。新血溅红黏蔓草，旧骸堆白映寒晖。胸中纵有销兵术，欲向何门说是非。","dynasty":"唐代","title":"兵后寻边三首"}
{"author":"李山甫","content":"走毂飞蹄过此傍，几人留意问沧浪。烟波莫笑趋名客，为爱朝宗日夜忙。","dynasty":"唐代","title":"沧浪峡"}
{"author":"李山甫","content":"曾是皇家几世侯，入云高第照神州。柳遮门户横金锁，花拥弦歌咽画楼。锦袖妒姬争巧笑，玉衔骄马索闲游。麻衣酷献平生业，醉倚春风不点头。柳底花阴压露尘，醉烟轻罩一团春。鸳鸯占水能嗔客，鹦鹉嫌笼解骂人。騕褭似龙随日换，轻盈如燕逐年新。不知买尽长安笑，活得苍生几户贫。","dynasty":"唐代","title":"公子家二首"}
{"author":"李山甫","content":"等闲三伏后，独卧此高丘。残暑炎于火，林风爽带秋。声名何要出，吟咏亦堪休。自许红尘外，云溪好漱流。","dynasty":"唐代","title":"山下残夏偶作"}
{"author":"李山甫","content":"除却闲吟外，人间事事慵。更深成一句，月冷上孤峰。穷理多瞑目，含毫静倚松。终篇浑不寐，危坐到晨钟。","dynasty":"唐代","title":"夜吟"}
{"author":"李山甫","content":"幽居少人事，三径草不开。隐几虚室静，闲云入坐来。至道非内外，讵言才不才。宝月当秋空，高洁无纤埃。心灭百虑减，诗成万象回。亦有吾庐在，寂寞旧山隈。从容未归去，满地生青苔。谢公寄我诗，清奇不可陪。白雪飞不尽，碧云欲成堆。惊风出地户，虩虩似震雷。吟哦山岳动，令人心胆摧。思君览章句，还复如望梅。慷慨追古意，旷望登高台。何当陶渊明，远师劝倾杯。流年将老来，华发自相催。野寺连屏障，左右相裴回。","dynasty":"唐代","title":"山中依韵答刘书记见赠"}
{"author":"李山甫","content":"贵门多冠冕，日与荣辱并。山中有独夫，笑傲出衰盛。正直任天真，鬼神亦相敬。之子贲丘园，户牖松萝映。骨将槁木齐，心同止水净。笔头指金波，座上横玉柄。芙蓉出秋渚，绣段流清咏。高古不称时，沈默岂相竞。穷搜万籁息，危坐千峰静。林僧继嘉唱，风前亦为幸。","dynasty":"唐代","title":"山中答刘书记寓怀"}
{"author":"李山甫","content":"长松埋涧底，郁郁未出原。孤云飞陇首，高洁不可攀。古道贵拙直，时事不足言。莫饮盗泉水，无为天下先。智者与愚者，尽归北邙山。唯有东流水，年光不暂闲。","dynasty":"唐代","title":"遣怀"}
{"author":"李山甫","content":"归卧东林计偶谐，柴门深向翠微开。更无尘事心头起，还有诗情象外来。康乐公应频结社，寒山子亦患多才。星郎雅是道中侣，六艺拘牵在隗台。","dynasty":"唐代","title":"山中寄梁判官"}
{"author":"李山甫","content":"坐近松风骨自寒，茅斋直拶白雪边。玄关不闭何人到，此事谁论在佛先。天竺老师留一句，曹溪行者答全篇。今朝林下忘言说，强把新诗寄谪仙。","dynasty":"唐代","title":"禅林寺作寄刘书记"}
{"author":"李山甫","content":"卧病厌厌三伏尽，商飙初自水边来。高峰枯槁骨偏峭，野树扶疏叶未摧。时序追牵从鬓改，蝉声酸急是谁催。云门不闭全无事，心外沈然一聚灰。","dynasty":"唐代","title":"山中病后作"}
{"author":"李山甫","content":"篱下霜前偶得存，忍教迟晚避兰荪。也销造化无多力，未受阳和一点恩。栽处不容依玉砌，要时还许上金尊。陶潜殁后谁知己，露滴幽丛见泪痕。","dynasty":"唐代","title":"菊"}
{"author":"李山甫","content":"曾傍龙舟拂翠华，至今凝恨倚天涯。但经春色还秋色，不觉杨家是李家。背日古阴从北朽，逐波疏影向南斜。年年只有晴风便，遥为雷塘送雪花。","dynasty":"唐代","title":"隋堤柳"}
{"author":"李山甫","content":"国东王气凝蒲关，楼台帖出晴空间。紫烟横捧大舜庙，黄河直打中条山。地锁咽喉千古壮，风传歌吹万家闲。来来去去身依旧，未及潘年鬓已斑。","dynasty":"唐代","title":"蒲关西道中作"}
{"author":"李山甫","content":"弱柳贞松一地栽，不因霜霰自难媒。书生只是平时物，男子争无乱世才。铁马已随红旆去，同人犹著白衣来。到头功业须如此，莫为初心首重回。","dynasty":"唐代","title":"送李秀才入军"}
{"author":"李山甫","content":"正作南宫第一人，暂随霓旆怆离群。晓从阙下辞天子，春向江头待使君。五马尚迷青琐路，双鱼犹惹翠兰芬。明朝无路寻归处，禁树参差隔紫云。","dynasty":"唐代","title":"送蕲州裴员外"}
{"author":"李山甫","content":"万古交驰一片尘，思量名利孰如身。长疑好事皆虚事，却恐闲人是贵人。老逐少来终不放，辱随荣后直须匀。劝君不用夸头角，梦里输赢总未真。","dynasty":"唐代","title":"寓怀"}
{"author":"李山甫","content":"千里烟霞锦水头，五丁开得也风流。春装宝阙重重树，日照仙州万万楼。蛙似公孙虽不守，龙如诸葛亦须休。此中无限英雄鬼，应对江山各自羞。","dynasty":"唐代","title":"蜀中寓怀"}
{"author":"李山甫","content":"眼前何事不伤神，忍向江头更弄春。桂树既能欺贱子，杏花争肯采闲人。麻衣未掉浑身雪，皂盖难遮满面尘。珍重列星相借问，嵇康慵病也天真。","dynasty":"唐代","title":"下第卧疾卢员外召游曲江"}
{"author":"李山甫","content":"拂云朱槛捧昭回，静对铜浑水镜开。太史只知频奏瑞，苍生无计可防灾。景公进德星曾退，汉帝推诚日为回。何事旷官全不语，好天良月锁高台。","dynasty":"唐代","title":"司天台"}
{"author":"李山甫","content":"双凤衔书次第飞，玉皇催促列仙归。云开日月临青琐，风卷烟霞上紫微。莲影一时空俭府，兰香同处扑尧衣。此生长扫朱门者，每向人间梦粉闱。","dynasty":"唐代","title":"送职方王郎中吏部刘员外自太原郑相公幕继奉征书归省署"}
{"author":"李山甫","content":"四百年间反覆寻，汉家兴替好沾襟。每逢奸诈须挼手，真遇英雄始醒心。王莽弄来曾半破，曹公将去便平沈。当时虚受君恩者，谩向青编作鬼林。","dynasty":"唐代","title":"读汉史"}
{"author":"李山甫","content":"担锡归来竹绕溪，过津曾笑鲁儒迷。端居味道尘劳息，扣寂眠云心境齐。还似村家无宠禄，时将邻叟话幽栖。山衣毳烂唯添野，石井源清不贮泥。祖意岂从年腊得，松枝肯为雪霜低。晚天吟望秋光重，雨阵横空蔽断霓。","dynasty":"唐代","title":"迁居清溪和刘书记见示"}
{"author":"李山甫","content":"记室新诗相寄我，蔼然清绝更无过。溪风满袖吹骚雅，岩瀑无时滴薜萝。云外山高寒色重，雪中松苦夜声多。静酬嘉唱对幽景，苍鹤羸栖古木柯。","dynasty":"唐代","title":"山中览刘书记新诗"}
{"author":"杜叔献","content":"县僻少逢迎，闲轩得创营。先秋岚气肃，涉夏竹风清。待月诗中趣，分泉枕畔声。凭君植春柳，高节继渊明。","dynasty":"宋代","title":"凉轩"}
{"author":"陈奇芳","content":"乍觉商飙动，园林色渐非。井梧吹欲堕，梁燕送将归。延爽开罗幕，迎凉卷纻衣。汉宫藏扇者，安命掩金扉。","dynasty":"清代","title":"秋风"}
{"author":"陈奇芳","content":"东风吹梦入烟村，月地云阶印浅痕。竹外横斜空色相，水边隐约认香魂。一枝欲寄人难折，三匝无依雀自喧。顾我清癯怜共瘦，琐窗徙倚向黄昏。","dynasty":"清代","title":"梅影"}
{"author":"陈珍瑶","content":"柳丝摇曳帘前。乍晴天。小坐茜纱窗下、整花钿。啜香茗。心寂净。也悠然。笑立曲阑干外、听啼鹃。","dynasty":"清代","title":"相见欢春日"}
{"author":"陈珍瑶","content":"愁思系，别怀萦。几回入梦诉离情。依然执手欢无限，记立风廊话月明。","dynasty":"清代","title":"捣练子梦与秋伊姊玩月"}
{"author":"陈珍瑶","content":"春将一半。垂柳柔于线。睡醒重楼帘不捲。楼外呢喃双燕。昼长人静无哗。嫩寒翠幕低遮。起看碧纱窗畔，东风红遍桃花。","dynasty":"清代","title":"清平乐春晴"}
{"author":"陈珍瑶","content":"行曲径。凝望碧天星耿耿。风摇墙角梨花影。一钩月照银屏冷。黄昏近。香残漏永虚廊静。","dynasty":"清代","title":"归自谣月夜"}
{"author":"陈珍瑶","content":"帘波蹙。画堂有个人如玉。人如玉。临风翠袖，云鬟新沐。妆成约婢开金屋。日长爱立花阴曲。花阴曲。一双凤子，翩翩飞逐。","dynasty":"清代","title":"忆秦娥题湘清女士观花小照"}
{"author":"陈珍瑶","content":"宵来雨骤。繁响喧檐漏。开遍海棠春意逗。又是禁烟时候。梦回小阁初晴。凭栏听卖花声。何处秋千笑语，东风吹送分明。","dynasty":"清代","title":"清平乐春晓"}
{"author":"陈珍瑶","content":"夜来忽听东风恶。定把花催落。忍寒早起捲帘看。喜得海棠依旧、未摧残。红栏十二闲凭遍。懒去拈针线。笑呼女伴话阴晴。记否去年今日、是清明。","dynasty":"清代","title":"虞美人春暮"}
{"author":"陈珍瑶","content":"絮飞花舞，红消香暗，楼外夕阳斜。庭院深深，帘栊悄悄，春去到谁家。梦回怕见梨花落，静掩绿窗纱。不管莺愁，任它蝶怨，闲坐读南华。","dynasty":"清代","title":"少年游送春"}
{"author":"陈珍瑶","content":"红楼静。湘帘不卷栏慵凭。栏慵凭。怕它芳草，逗人离恨。梨花门掩黄昏近。芭蕉彻夜敲窗冷。敲窗冷。何时联袂，剪灯同听。","dynasty":"清代","title":"忆秦娥夜雨，怀二、三两姊"}
{"author":"陈珍瑶","content":"朦胧睡起。绿暗红稀初夏矣。乍换罗裳。整罢云鬟倚绣床。雨晴深院。柳外雏莺新学啭。竹径风来。吹落桐花点碧苔。","dynasty":"清代","title":"减字木兰花初夏"}
{"author":"陈珍瑶","content":"香醪蒲玉百花杯。绣虎朱符巧剪裁。偶簪艾叶傍妆台。小窗开。一带红榴照眼来。","dynasty":"清代","title":"忆王孙端午"}
{"author":"陈珍瑶","content":"雨霁碧天清，暑退新凉足。高卷风廊十二帘，烟袅茶刚熟。翻阅白云篇，得意从头读。蓦见西窗竹影斜，月转阑干曲。","dynasty":"清代","title":"卜算子初秋夜景"}
{"author":"陈珍瑶","content":"香温茶熟清宵静，试理琴囊。又点书囊。小院无人怯嫩凉。裁将半幅泥金纸，写了云章。印了琼章。拟贴风轩与月廊。","dynasty":"清代","title":"采桑子夜坐偶成"}
{"author":"陈珍瑶","content":"一痕新月上花枝。夜静漏声迟。灯摇几畔，虫吟砌下，风逗书帏。兽炉烟袅湘帘捲，妆却绿云欹。轻磨翠墨，漫调银管，闲谱新词。","dynasty":"清代","title":"眼儿媚秋夜"}
{"author":"陈珍瑶","content":"听。窗外寒虫彻夜鸣。声声絮，莫也诉离情。","dynasty":"清代","title":"十六字令蟋蟀"}
{"author":"陈珍瑶","content":"重帏瑟瑟西风逗。又是黄昏后。那堪楼外雨阑珊。转觉今宵犹较、昨宵寒。知音一去添凄恻。别恨和谁说。挑灯听尽漏迢迢。懒向碧纱窗下、把琴调。","dynasty":"清代","title":"虞美人冬夜有怀蓉溪嫂"}
{"author":"陈珍瑶","content":"莫为离情消瘦。转瞬红闺携手。屈指近元宵，姊妹团圞如旧。知否。知否。恰好月圆时候。","dynasty":"清代","title":"如梦令小词代柬，约妹归宁"}
{"author":"佟世南","content":"杏花疏雨洒香堤，高楼帘幕垂。远山映水夕阳低，春愁压翠眉。芳草句，碧云辞，低徊闲自思。流莺枝上不曾啼，知君肠断时。","dynasty":"清代","tags":"婉约，妇女，春愁，相思","title":"阮郎归·杏花疏雨洒香堤"}
{"author":"佟世南","content":"雾散古城头。满目云山北固楼。风景不殊人世换，含愁。落日无言江水流。西北望神州。无限新亭泪未收。马上健儿征战尽，凝眸。荒草萧萧故垒秋。","dynasty":"清代","title":"南乡子京口怀古"}
{"author":"佟世南","content":"低垂红袖杯慵举。滟滟春醅含又吐。翠蛾深锁不因愁，媚态故教郎看取。夜深金鸭销香缕，娇鸟不啼花睡去。远峰疑接楚台云，宿雾化为巫峡雨。","dynasty":"清代","title":"玉楼春佳人"}
{"author":"佟世南","content":"记得留伊留不住。马逐车驰，相送还随去。青山路尽大江横，此地生成离别处。传道锦帆归鹤渚。门外桃花，不管韶光误。西湖犹自隔南湖，夜夜西风吹雁度。","dynasty":"清代","title":"蝶恋花别情"}
{"author":"佟世南","content":"风袅柳丝烟弄碧。一个啼鹃，催得春归疾。客里襟怀谁解识。小窗坐看移红日。昼永兽炉香篆息。门外停车，正喜来佳客。相对高谈忘景夕。空阶莫问花狼藉。","dynasty":"清代","title":"蝶恋花暮春酬朱若始见过"}
{"author":"佟世南","content":"影迷银蜡，光凝玉乳，梦被彩云邀截。低鬟障袖不闻声，比中酒、心情还怯。帐绡隐约，帘钩摇漾，残漏沉沉未绝。忽惊风雨夜来多，认一派、朦胧花月。","dynasty":"清代","title":"鹊桥仙其一夜怀"}
{"author":"佟世南","content":"閒庭雨过，画阑风暖，带湿海棠红腻。夜来香雾暗朦胧，唤不醒、杨妃春睡。棋敲玉局，杯浮绿蚁，喜与故人相对。残春行客去难留，那得共、花前长醉。","dynasty":"清代","title":"鹊桥仙其二王峄桐邀看海棠"}
{"author":"佟世南","content":"蜀葵似锦，海榴如火，风拂小亭无暑。菖蒲绿映酒杯红，早知是、明朝重午。新题相和，良朋快聚，莫问天边晴雨。客中有酒可销愁，且随分、钗符艾虎。","dynasty":"清代","title":"鹊桥仙其三端阳前一夕饮顾向中园"}
{"author":"佟世南","content":"西陵滞迹今三月。叹久与、庭闱别。遥遥无计问晨昏，梦逐白云飞越。长歌屺岵，频怀甘旨，不住肠如结。椿柯浥露添新叶。看瑶砌、红萱发。不应日暮倚闾时，添却鬓边霜雪。拟将春酒，归来堂上，醉把斑衣曳。","dynasty":"清代","title":"御街行忆亲"}
{"author":"佟世南","content":"短蒲漾水，新竹梢云，暖风正好。谩学长生，綵丝臂上红欲耀。竞看楚女吴娃，试小纨纤缟。画鹢争飞，渡头箫鼓缭绕。千载湘君，到而今、有谁凭吊。朱符艾虎，催老几多年少。岁岁榴红似火，忍将人照。憔悴情悰，古来谁个知道。","dynasty":"清代","title":"华胥引端午述怀"}
{"author":"佟世南","content":"百尺雄关，遥望处、势分吴楚。临断岸、扁舟乍舣，独来吊古。哀雁吟霜孤月冷，阴风拂水江潮怒。正凭高、默默感予怀，谁堪诉。思昔日，孤忠苦。向此地，重开阻。叹兵屯虎豹，欲飞难度。楚树吴云犹在眼，吹箫乞食归何处。但如今、铁限锁寒烟，迷榛莽。","dynasty":"清代","title":"满江红过昭关怀古"}
{"author":"佟世南","content":"奇峰万叠锁澄江，但见钓台天际。正凭眺、愁云四起。忽感十年情思。鞭指燕山，剑挥越峤，都付西风泪。想当日、五月披裘，不下元纁，只烟雨一竿而已。问如今、有谁还记，指点濑头旧事。附托云霄，声闻岩穴，不独严光矣。笑客星犯座，太史应也附会。避利名、利名仍有，何必黄昏过此。奋袖一歌，阴霾都散，明月秋如洗。许剑荒亭外，野鹤长空清唳。","dynasty":"清代","title":"十二时登钓台"}
{"author":"佟世南","content":"教妓楼空，梦儿亭古，西泠冷落秋光。湖上轻舠，归不待斜阳。何年鹤去孤山寂，又一派松声岳墓荒。苦被晨钟暮鼓，催趱烟云变态，十里横塘。只有关情，一事未能忘。数声河满吹杨柳，有几滴、胭脂下海棠。","dynasty":"清代","title":"送入我门来西湖"}
{"author":"佟世南","content":"纷纷黄叶摇空砌。灯影瘦、蛩声碎。伊人何在溯苍葭，空见寒霜盈地。痴情无那，愿随明月，长照人千里。清樽未毕心先醉。酒满前、疑垂泪。红萸黄菊竞秋芬，总入愁怀无味。钟陵景色，望君来赋，三舍予退避。","dynasty":"清代","title":"御街行寄怀王丹麓即次原韵"}
{"author":"佟世南","content":"回首京华，云山千叠，暮雨乍晴。念乌衣巷口，分飞旧燕，黄金𧥧下，长绕新莺。好友忘形，联诗成韵，一片孤帆天际行。停桡问，是沧洲近也，客梦方醒。烟凝远水空明，见麦秀两岸青。想晋时人物，凄风疏柳，汉家枝叶，遗垒残星。仙岛犹存，麻姑何在，东望蓬瀛千古情。还堪听，这木门城下，夜柝寒声。","dynasty":"清代","title":"沁园春沧洲怀古"}
{"author":"佟世南","content":"少年到处成疏放，只为伤春。不为伤春。憔悴年年酒一樽。相逢偏是增离思，见也消魂。别也消魂。疏雨微风妒月痕。","dynasty":"清代","title":"采桑子疏放"}
{"author":"佟世南","content":"閒倚槛，螺翠淡眉尖。满院落花春昼静，一窗疏雨暮寒添。不病也恹恹。","dynasty":"清代","title":"望江南其一闺情"}
{"author":"佟世南","content":"天乍晚，才欲下帘栊。转侧自怜娇影好，一灯微映小窗红。细雨碧纱中。","dynasty":"清代","title":"望江南其二闺晚"}
{"author":"佟世南","content":"煖风轻掮游丝袅。绿窗睡起闻啼鸟。何处认伊家。隔墙无数花。小庭春欲暮。满地飘红雨。晓踏翠苔看。双鸳香露寒。","dynasty":"清代","title":"菩萨蛮春闺"}
{"author":"佟世南","content":"高下层台，移栽洛浦花多种。粉轻脂重。五色云霞拥。相对花前，频把金樽送。香风动。蜂狂蝶纵。不醒迷花梦。","dynasty":"清代","title":"点绛唇其一过柴以忱园中赏牡丹"}
{"author":"佟世南","content":"忆昔芳时，花间曾绾同心结。飞飞蝴蝶。细草轻烟抹。何事而今，楼迥人难接。愁千叠。玉钗敲折。一枕残更月。","dynasty":"清代","title":"点绛唇其二忆情"}
{"author":"佟世南","content":"春寂寂。人似晓风无力。露湿残花飞不得。满阶红泪滴。骄马未回空碛。芳草又生南陌。十二阑干和恨立。日斜山影直。","dynasty":"清代","title":"谒金门春感"}
{"author":"佟世南","content":"芳信无由觅彩鸾。人间天上见应难。瑶瑟暗萦珠泪满，不堪弹。枕上彩云巫岫隔，楼头微雨杏花寒。谁在暮烟残照里，倚阑干。","dynasty":"清代","title":"山花子无题"}
{"author":"佟世南","content":"曙雪凝琼貌，春山压翠蛾。偶来芳径暂婆娑。喜得书斋深处，少人过。小立兜金缕，閒行整砑罗。樱桃微绽笑生窝。低问花间句读，是如何。","dynasty":"清代","title":"南柯子偶来"}
{"author":"佟世南","content":"画楼灯灭。轻开绣户帘低揭。绕阶缓步苍苔滑。芍药栏边，绾了同心结。半覆罗襦松宝袜。绿莎如绣鸳衾叠。檀郎频觑羞双颊。那得轻云，暂掩枝头月。","dynasty":"清代","title":"一斛珠欢会"}
{"author":"佟世南","content":"挼柳风轻，抹莎烟淡。微闻香气来天半。粉香一带是银河，彩云捧出芙蓉面。惹得蜂迷，顿教蝶恋。轻轻语笑声将远。鞦韆犹自架花丛，残红寂寂飞庭院。","dynasty":"清代","title":"踏莎行东墙"}
{"author":"佟世南","content":"玉露酿秋寒。怕杀衾单。凤楼人远信难传。立尽清宵明月影，依旧孤眠。寂寞小窗前。落叶珊珊。西风吹梦到江关。一霎相逢还去了，烟水云山。","dynasty":"清代","title":"浪淘沙其一夜怀"}
{"author":"佟世南","content":"相望隔重闉。两地消魂。青山千叠锁寒云。梦去梦来遮不住，几个黄昏。柳叶展眉颦。莺燕纷纷。不晴不雨奈何春。尽道养花天气好，恼杀离人。","dynasty":"清代","title":"浪淘沙其二相望"}
{"author":"佟世南","content":"日暖池塘春草齐。杜鹃花影外、杜鹃啼。小亭西畔夕阳低。新雨过，山翠欲沾衣。满眼旧相知。客边重此会、共传杯。更阑莫惜醉如泥。东风里，千点落花飞。","dynasty":"清代","title":"小重山同诸子集王绥山蛛隐亭"}
{"author":"佟世南","content":"夹岸芙蓉泣露，一行鸿雁吟秋。无限风前泪点，夕阳人倚西楼。","dynasty":"清代","title":"开元乐秋思"}
{"author":"佟世南","content":"南越烽烟黯黯，东吴驿路迢迢。马上十年来复去，露影霜花满宝刀。征途枫叶飘。幸有金尊醉客，解鞍暂驻今宵。梦断关山秋雁度，酒醒江城夜月高。冷风吹敝貂。","dynasty":"清代","title":"破阵子客怀"}
{"author":"佟世南","content":"不道春来偏困我。多少韶华，都向愁中过。窗外繁红娇欲堕。枕前幽梦云难锁。雨泣孤灯人未卧。锦被寒生，实鼎焙馀火。把酒破愁愁不破。今宵毕竟如何妥。","dynasty":"清代","title":"蝶恋花其一春来"}
{"author":"佟世南","content":"彻夜乡心千万缕。听得骊驹，嘶过村西路。才唱邻鸡天未曙。仆夫抵死催人去。挂壁灯光寒不吐。上了征车，更问沙河渡。一望前川迷晓雾。茫茫都是凝愁处。","dynasty":"清代","title":"蝶恋花其二晓行"}
{"author":"佟世南","content":"隐隐青山濛碧雾。小艇但随流水去。荒村何处问桃花，芳草渡。斜阳暮。一片红云遮去路。偏怪东风吹不住。点点胭脂飘细雨。人家疑在武陵源，花乱舞。莺乱语。只恐刘郎来又误。","dynasty":"清代","title":"天仙子皋亭看桃花"}
{"author":"佟世南","content":"水亭过雨。夹岸凉生树。疏箔捲，微风度。圆荷翻翠盖，暗柳摇烟缕。东岭外，微云破处银蟾吐。河朔堪忘暑。高会开樽俎。同啸咏，谁宾主。酒和清露泻，剑拂寒星舞。归骑促，馀溪城上黄昏鼓。","dynasty":"清代","title":"千秋岁席上偶拈"}
{"author":"佟世南","content":"记得临岐话别，江亭执手徘徊。折柳折花频记取，莫教春独归来。谁料而今淹滞，红榴照眼争开。料得文坛知己，也应费尽幽怀。江上黄鹏堪载酒，双柑谁共追陪。听著五更风雨，梦魂飞绕花台。","dynasty":"清代","title":"河满子怀金陵诸同人"}
{"author":"佟世南","content":"兰缸斜照碧纱厨。香篆袅流苏。鸳衾不整春宵煖，轻笼著、一半罗襦。殢了烟鬟软语，倩伊香臂横舒。脸花泥枕褪红酥。鬓枣坠龙须。朦胧星眼浑如醉，低声道、睡了何如。试看西窗花影，看看摇落蟾蜍。","dynasty":"清代","title":"风入松帐中"}
{"author":"佟世南","content":"立尽黄昏，任吹我、西风凄切。偏无奈、绮罗不胜，肌寒如铁。别后閒情频入梦，枕前旧恨空啼血。向人前、岂是故相瞒，原难说。灯黯黯，长欲灭。心耿耿，空悲咽。尽三更银漏，声声听彻。雁帛鳞书难问取，冰弦玉管成虚设。到不如、醉里了生涯，拚愁绝。","dynasty":"清代","title":"满江红闺夜"}
{"author":"佟世南","content":"手煖金卮，泪分罗帕，尽君此刻绸缪。无情寒日，斜照越江头。今夜孤舟有梦，应未识、能到妆楼。长亭外，春光无赖，风起落花愁。悠悠。从此别，鱼书雁字，两处沉浮。恨断云残雨，佳丽扬州。多少倡条冶叶，谁能似、柳絮温柔。还愁是，霜天萧摵，衰落不胜秋。","dynasty":"清代","title":"满庭芳怨别"}
{"author":"佟世南","content":"东海蜃楼起，天半泻黄河。此事茫茫无据，造化究如何。欲待催烧笔砚，只怕万般愁恨，无处可消磨。且共狗屠饮，起舞影婆娑。君不见，春来去，落花多。少年易老，问谁有计驻羲和。叹我壮怀未遂，腰下宝刀难脱，惆怅已蹉跎。不惜唾壶缺，且自发悲歌。","dynasty":"清代","title":"水调歌头放歌"}
{"author":"佟世南","content":"春艳花王，剪云霞五彩，乍制轻衣。淡描浓抹，全胜十样新眉。汉宫春晓，露纷纷、粉黛胭脂。爱姊妹，梳妆各别，一般国色天姿。最怕雨欺风妒，向胆瓶欹侧，如诉幽思。窗中绣帘深掩，蜂蝶休窥。浮香泉煖，锁洞房、不放春归。更何用，玉环捧砚，沉香亭畔题诗。","dynasty":"清代","title":"汉宫春咏瓶中五色牡丹"}
{"author":"佟世南","content":"孤鸾惊见。叹黛妒愁眉，粉悲瘦面。凝立墙头，分付一年春怨。懊恨东君相促，把韶华、尽归莺燕。况复轻帆别后，有许多肠断。更那堪芳信天涯远。纵梦到江南，一霎还转。淮水春来涨，抵相思一半。珠帘欲钩又下，怕人随、柳绵花片。记得玉郎姓字，倩鹦哥频唤。","dynasty":"清代","title":"孤鸾闺忆"}
{"author":"佟世南","content":"又春到了，听三叠阳关，行人如醉。云山阻隔，杨柳故园青未。回首长江无际。又说甚、六桥流水。枕前迷却乡魂，花里频迟归计。不见钟山风味。羡月下笙歌，云中环佩。羁栖结伴，只有双双燕子。音信天涯难寄。但认著、吴头楚尾。短吟写就长笺，窗外落红溅泪。","dynasty":"清代","title":"双双燕忆金陵"}
{"author":"佟世南","content":"老干浑苔，柔条未萼，几枝零落荒亭。望空山落日，正笛韵凄清。自双鹤、高飞去后，亭前三百，雾锁烟横。到而今都随流水，暗逐浮萍。辽阳梦返，算逋仙、重到须惊。念疏影横斜，暗香浮动，难赋幽情。水畔红亭空尔，波荡漾、夜月无声。但坟前芳草，春风著处还生。","dynasty":"清代","title":"扬州慢放鹤亭梅花"}
{"author":"佟世南","content":"薄劣东风，怪朝来吹堕、一林香雪。不照美人妆额上，暗度绿窗朱闼。蝶翅翩翻，鱼鳞飘荡，迷却罗浮月。酸心梅子，枝头一点偷结。忆昔乍逗春情，淡妆初试，浅笑生银靥。终日倚栏凝望眼，素袖不胜寒怯。玉碎楼头，粉消镜里，肠断君休说。笛声正在，斜阳影外呜咽。","dynasty":"清代","title":"念奴娇落梅"}
{"author":"佟世南","content":"旧时携手地。正新月如钩，繁花似绮。西陵春晚，归鞍速、谁料忽然抛弃。征鸿盼尽，镇不见、锦书香字。犹记得、饯饮长亭，尊前暗嘘愁气。迢递南归程途，望越水吴山，断云千里。谁家歌吹。偏促我、客邸数行珠泪。秦楼旧事。但恍惚、五更梦里。未消得、一霎离愁，翻教心碎。","dynasty":"清代","title":"玉烛新无题"}
{"author":"佟世南","content":"雁归南浦，又萧条、疏影对黄花。欲倒新亭浊酒，往事倍堪嗟。独上南屏高处，怅钱塘、烟火几人家。问二三知己，何为浪迹，琴剑客天涯。有得几时少壮，莫蹉跎、瞬息负年华。为望玉门千里，满眼障飞沙。欲向西湖寻胜迹，江城到处起悲笳。漫登高吊古，怀人都付夕阳斜。","dynasty":"清代","title":"南浦客钱塘怀俞季瑮北游"}
{"author":"佟世南","content":"别来几日，早多少、病容愁态。护忆著临岐，阳关唱罢，扶手相将同拜。回首征帆迢迢去，天尽处、水云一派。嗟耳畔离歌，眼前行色，恍然如在。无奈。西风别路，万千关塞。暗追悔当初，相思结就，到得几时能解。河水易清，斜阳可挽，唯有佳期难再。相忆处，验取丝添青鬓，玉消香带。","dynasty":"清代","title":"二郎神感怀"}
{"author":"佟世南","content":"重重楼阁。把春愁惹下，怎生安著。要晓得、没甚心情，看紫燕黄鹂，碧桃红药。记得当年，对明月、共调弦索。又寻芳斗草，金凤玉鱼，尽总输却。追思那禁泪落。总春光依旧，离愁难托。岂是忘了叮咛，任海角天涯，到处飘泊。酒注金卮，对此景、难成孤酌。况杨花、飞去飞来，穿帘透幕。","dynasty":"清代","title":"解连环春思"}
{"author":"佟世南","content":"远岫衔云，寒塘破冻，春服初来未试。笛弄梅花，酒斟竹叶，总觉醉歌无味。向眼前、紫陌红楼，如何动是伤心地。笑约负踏青，情忘斗草，总是无端憔悴。还记得、病里慇勤，愁时将息，此意向谁提起。松亭别泪，竹岭离筵，恍在五更梦里。想东风、几度莺花夜月，小楼何事辜鸳被。春江目断，空把画阑划碎。","dynasty":"清代","title":"薄倖春思"}
{"author":"佟世南","content":"百里名区，制锦才优，自足徜徉。便流览湖光，何妨薄宦，沉酣书轴，时近芸香。宗伯词华，司农雅奏，家学由来擅冀方。新诗好，早云飞郢里，锦濯川江。西泠不逊河阳。更栽得、名花万树芳。爱夙驾行春，香风拂袖，留宾醉月，深夜飞觞。忆我当年，曾陪宴赏，霄汉襟期未可忘。今重到，喜凫飞不远，还觐龙光。","dynasty":"清代","title":"沁园春赠梁冶湄"}
{"author":"佟世南","content":"独自倚阑角。叹病起、满眼秋光萧索。塞雁初来，天长地远，锦书难托。此际总相逢、已误了西楼旧约。那更腰肢如削。镇长日多愁，梧桐叶坠，渐渐西风做冷，越罗难著。飘泊。非关情薄。被巫峡、雨云迷却。翡翠香销，胭脂红淡，相思都错。往事不堪提，正少年输他行乐。日晚自开帘幕。江上望归舟，但见夕阳照处，滚滚寒潮初落。","dynasty":"清代","title":"画屏秋色感旧"}
{"author":"佟世南","content":"耳热还须酒。但持觞、仰天大笑，莫随人后。落落吾侪堪白眼，世事于君何有。任薄暮、浮云归岫。怅望孤山梅尽也，绕西湖、欲绾苏公柳。才对影，讶清瘦。临风自问频搔首。慢回思、小青冢上，几添僝僽。梦里春来无计是，留得穷愁如旧。听杜宇、泪浇双袖。拟换扁舟寻宿约，问苍穹、可许疏狂否。杯再举，曲三奏。","dynasty":"清代","title":"贺新郎湖上醉歌赠沈遹声"}
{"author":"佟世南","content":"雨丝直。弱柳阴阴笼碧。长堤外、芳草夕阳，一派迷离暮烟色。春风到故国。惯送天涯行客。柔条短、不系玉骢，何似游丝袅千尺。追思旧踪迹。正翠拂珠楼，絮舞瑶席。鞦韆院落逢寒食。恨回首人远，梦来相觅，飞花撩乱满古驿。又争认南北。悲恻。恨凝积。问何处啼莺，深夜寥寂。春江渺渺情何极。奈曲里哀怨，又生羌笛。枝头清露，似伴我、泪珠滴。","dynasty":"清代","title":"兰陵王咏柳赠别，和周美成韵"}
{"author":"佟世南","content":"向閒阶斜傍，不假东君，偏饶丰致。微醉潮红，问消魂何事。风寒露冷，垂头忘睡，起揭帘拢香细细。芙蓉苑、相映一枝开，还堪对、薄情惆怅，空忆侬家姊妹。知甚时、萧郎代拭清宵泪。疑是佳人，环佩归也，促膝留欢，月华增媚。莫待秋深，怨朝阳憔悴。一霎摧残，芭蕉和雨碎。悔悔过东篱，难携手、无言恨多，苦被抛弃。搔首因思，解语当年，犹剩名字。岂道春来，看著夭桃似。","dynasty":"清代","title":"白苧咏秋海棠"}
{"author":"佟世南","content":"长林雨过，山翠如沐，鸟啼相应。绕城堞、攀云独上，点点嫩苔生小径。高岭外、听清风乍起，吹落半天钟磬。却最爱、名蓝幽寂，佛火岚光相映。尽日门掩无人到，任閒庭、云卧花冷。回首望、湖光咫尺，一片澄波如拭镜。喜二妙、幽栖相并。占尽晨光暮景。叹今日、诗才画手，谁向艺林驰骋。尔我相携，共游赏、岂辞新咏。更清泉莹玉，花椀香浮绿茗，促坐语笑、浑忘永。归路寒烟暝。振衣袂、长啸高冈，却把千山唤醒。","dynasty":"清代","title":"宝鼎现过云居山房，访叶林屋、岂僧昆仲"}
{"author":"佟世南","content":"秋水影，溶溶夜月中。明如练，裁剪有西风。","dynasty":"清代","title":"十六字令咏秋水"}
{"author":"佟世南","content":"饮一卮。教春休便归。垂杨飘絮尽，袅残丝。东风留得啼莺住，又花飞。","dynasty":"清代","title":"摘得新留春"}
{"author":"佟世南","content":"永日金炉萦细篆。春愁偏觉情怀懒。杜宇又惊幽梦转。人不见。一帘月影和花捲。","dynasty":"清代","title":"忆王孙春情"}
{"author":"佟世南","content":"春漏永，对饮百花丛。沉醉了，风前鬟自乱，月下舞偏慵。香腮元是晕微红。非关春酒浓。","dynasty":"清代","title":"月下饮本意"}
{"author":"佟世南","content":"长亭暮。春光欲去谁留住。谁留住。东风无赖，落花无主。玉箫声断兰皋渚，垂杨乱绕青溪渡。青溪渡。窗中迷却，梦中归路。","dynasty":"清代","title":"忆秦娥暮春"}
{"author":"佟世南","content":"月儿圆似镜。偏是人孤另。下阶怕露弓鞋影。画裙风不定。画裙风不定。阑干还独凭。露湿苍苔冷。新篁敲遍谁相应。此情郎自省。此情郎自省。","dynasty":"清代","title":"东坡引夜闺"}
{"author":"佟世南","content":"轻剪乌云一缕柔。寄郎聊与结绸缪。梳妆休忆旧红楼。灯下懒教添剃尾，帐中谁看坠搔头。丝丝难囗许多愁。","dynasty":"清代","title":"浣溪纱其一代闺人寄发"}
{"author":"佟世南","content":"云比轻松柳比柔。情丝恨缕自绸缪。曾看梳掠在妆楼。截发已堪传密意，香毫空复写蝇头。暗中转看转生愁。","dynasty":"清代","title":"浣溪纱其二代答"}
{"author":"赵谦光","content":"锦帐随情设，金炉任意熏。惟愁员外署，不应列星文。","dynasty":"唐代","title":"答户部员外贺遂涉戏赠"}
{"author":"陈璀","content":"春风泛摇草，旭日遍神州。已向花间积，还来叶上浮。晓光缘圃丽，芳气满街流。澹荡依朱萼，飖飏带玉沟。向空看转媚，临水见弥幽。况被崇兰色，王孙正可游。","dynasty":"唐代","title":"风光草际浮"}
{"author":"曹学闵","content":"胜游转瞬往仍还，三月秋光一霎间。最不忘惟松下月，极萦情是雨中山。塞垣聚首惊陈迹，京国比邻忆旧颜。自觉壮心犹未已，那堪相对鬓毛斑。","dynasty":"清代","title":"和陈绳皋前辈忆塞垣元韵其一"}
{"author":"曹学闵","content":"归来高卧北窗前，懒慢心如不系船。骥足几人看滚滚，羸车我亦自年年。敢言白传惟摊卷，非学坡公待有田。时与素心频聚首，清歌浊酒乐陶然。","dynasty":"清代","title":"和陈绳皋前辈忆塞垣元韵其二"}
{"author":"曹学闵","content":"不寒不暖好秋光，重理斋头旧锦囊。园径未荒离下菊，伊人宛在水中央。好携樽酒邀明月，拟杖青筇踏晓霜。应忆滦阳风景好，堤边遥认柳丝长。","dynasty":"清代","title":"和陈绳皋前辈忆塞垣元韵其三"}
{"author":"曹学闵","content":"无田不可归，有田不肯归。坐令二疏后，丹青无光辉。先生在郎署，恬澹世所稀。与我廿载交，尔汝心相知。前年向我道，欲赋归来辞。君今以礼去，触我平生思。此心如江水，此意犹依违。有田与无田，义不尽于斯。乃知各有志，昔人未易讹。我有无限情，此情当告谁。羡君条山下，松菊正芳菲。","dynasty":"清代","title":"赠介对江吏部致仕归解州"}
{"author":"曹学闵","content":"海棠开过花事微，春光婪尾如电飞。天公意恐春寂寞，故遣洛阳花态肥。昨日犹看苞未坼，入门差觉游人稀。老僧走告忽惊喜，今朝吐色堪疗饥。咄咄真有逼人意，霞光锦烂排窗扉。便有无穷蜂与蝶，齐声喧出香霏霏。深色一丛栽得地，属僧裁幔张重围。臭兰连璧偕胜友，午风暄软吹春衣。慈恩深红虽可爱，大畚舁之太不鞿。惟当日日过竹院，春光莫放匆匆归。","dynasty":"清代","title":"春暮同钱待之孝廉王敦初上舍法源寺看牡丹次二君即事有作用昌黎山石韵"}
{"author":"曹学闵","content":"下直常扃关，轩窗四绕山。时时看青翠，长此对孱颜。山色朝朝见，未睹真山面。一朝风雨来，气象千万变。变态竟若何，缕缕起微波。须臾潮汐涌，又或露青螺。露处忽已没，有无皆恍惚。迷离山叠山，云与山俱活，却就连天浪，摹拟山形状。清风飒尔吹，依旧山容放。瞥见叹观止，徐徐思至理。君子蕴经纶，不测总如此。当其无事日，岂有异人术。遇合会风云，虎变应彷佛。","dynasty":"清代","title":"雨中看山"}
{"author":"尹懋","content":"君子每垂眷，江山共流眄。水远林外明，岩近雾中见。终日西北望，何处是京县。屡登高春台，徒使泪如霰。","dynasty":"唐代","title":"奉陪张燕公登南楼"}
{"author":"尹懋","content":"熊轼巴陵地，鹢舟湘水浔。江山与势远，泉石自幽深。杳霭入天壑，冥茫见道心。超然无俗事，清宴有空林。江上饶奇山，巑罗云水间。风和树色杂，苔古石文斑。巴俗将千溠，灉湖凡几湾。嬉游竟不尽，乘月泛舟还。","dynasty":"唐代","title":"秋夜陪张丞相赵侍御游灉湖二首"}
{"author":"尹懋","content":"风光淅淅草中飘，日彩荧荧水上摇。幸奏潇湘云壑意，山旁容与动仙桡。","dynasty":"唐代","title":"同燕公泛洞庭"}
{"author":"苏绅","content":"几年飞锡倦寻芳，云衲斓斑掩竹房。一榻夜禅蒲座稳，满盂春供药苗香。汲泉岩畔惊猿饮，裁苇池边引鹭翔。像室雾昏灯焰小，石楼风度磐声长。攀萝别岭冲寒雾，扫叶前林趁晓霜。大抵僧居遗俗虑，此中身世更清凉。","dynasty":"宋代","title":"长生桧"}
{"author":"苏绅","content":"绮塍行尽入松门，暂拂尘缨袖惹云。海月未升楼上见，湖波初起坐中闻。宝扉膜拜青莲相，石案傍行白{在疊右毛}纹。促榻偶随居士语，煮茶烧栗到宵分。","dynasty":"宋代","title":"惠山寺并简窦公"}
{"author":"苏绅","content":"驱马款禅扉，松风冷拂衣。红尘不到处，青嶂此忘归。鸟望生台下，云侵讲座飞，楞伽味真趣，转觉俗缘稀。","dynasty":"宋代","title":"膠山寺"}
{"author":"苏绅","content":"九派分流涌化城，登临潜觉骨毛清。僧依玉鉴光中住，人踏金鳌背上行。钟阜云开春雨霁，海门雷吼夜潮生。因思绝顶高秋夜，四面云涛浸月明。","dynasty":"宋代","title":"金山寺"}
{"author":"苏绅","content":"游人汉女投珠路，野火荆山出猎朝。","dynasty":"宋代","title":"句"}
{"author":"苏绅","content":"城郭依然郧子国，山川分得楚王台。","dynasty":"宋代","title":"句"}
{"author":"苏绅","content":"一篇此日摛鸿藻，五色它年浴凤文。","dynasty":"宋代","title":"句"}
{"author":"苏绅","content":"它年躍马相逢处，记得先生旧姓名。","dynasty":"宋代","title":"句"}
{"author":"苏绅","content":"它年跃马相逢处，记得先生旧姓名。","dynasty":"宋代","title":"句其四"}
{"author":"毕乾泰","content":"鹦林花塔启，凤辇顺时游。重九昭皇庆，大千扬帝休。耆闍妙法阐，王舍睿文流。至德覃无极，小臣歌讵酬。","dynasty":"唐代","title":"奉和九月九日登慈恩寺浮图应制"}
{"author":"高湘","content":"谢安春渚饯袁宏，千里仁风一扇清。歌黛惨时方酩酊，不知公子重飞觥。","dynasty":"唐代","title":"和李尚书命妓饯崔侍御"}
{"author":"高湘","content":"惟有高州是当家。（《玉泉子》云：湘从兄中书舍人湜与路相岩亲善，而湘厚刘相瞻，岩既逐瞻，除不附己者十司户。湘得高州，到日，愤湜不佑己，赋诗云）","dynasty":"唐代","title":"句"}
{"author":"范仲淹","content":"　　庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。(具通：俱)　　予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?　　若夫淫雨霏霏，连月不开，阴风怒号，浊浪排空；日星隐耀，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐耀一作：隐曜；淫雨通：霪雨)　　至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。　　嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰：“先天下之忧而忧，后天下之乐而乐”乎。噫！微斯人，吾谁与归？　　时六年九月十五日。","dynasty":"宋代","tags":"辞赋精选，初中文言文，古文观止，写景，抒情，爱国","title":"岳阳楼记"}
{"author":"范仲淹","content":"塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。","dynasty":"宋代","tags":"宋词三百首，初中古诗，秋天，边塞，思乡，爱国","title":"渔家傲·秋思"}
{"author":"范仲淹","content":"碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。(留人睡一作：留人醉)","dynasty":"宋代","tags":"宋词三百首，宋词精选，婉约，秋天，写景，怀旧，思念","title":"苏幕遮·怀旧"}
{"author":"范仲淹","content":"江上往来人，但爱鲈鱼美。君看一叶舟，出没风波里。","dynasty":"宋代","tags":"渔人，生活，抒怀，同情","title":"江上渔者"}
{"author":"范仲淹","content":"纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。","dynasty":"宋代","tags":"宋词精选，婉约，秋天，写景，怀人","title":"御街行·秋日怀旧"}
{"author":"范仲淹","content":"昨夜因看蜀志，笑曹操孙权刘备。用尽机关，徒劳心力，只得三分天地。屈指细寻思，争如共、刘伶一醉？人世都无百岁。少痴騃、老成尪悴。只有中间，些子少年，忍把浮名牵系？一品与千金，问白发、如何回避？","dynasty":"宋代","tags":"愤懑，抱负","title":"剔银灯·与欧阳公席上分题"}
{"author":"范仲淹","content":"　　先生，汉光武之故人也。相尚以道。及帝握《赤符》，乘六龙，得圣人之时，臣妾亿兆，天下孰加焉？惟先生以节高之。既而动星象，归江湖，得圣人之清。泥涂轩冕，天下孰加焉？惟光武以礼下之。　　在《蛊》之上九，众方有为，而独“不事王侯，高尚其事”，先生以之。在《屯》之初九，阳德方亨，而能“以贵下贱，大得民也”，光武以之。盖先生之心，出乎日月之上；光武之量，包乎天地之外。微先生，不能成光武之大，微光武，岂能遂先生之高哉？而使贪夫廉，懦夫立，是大有功于名教也。　　仲淹来守是邦，始构堂而奠焉，乃复为其后者四家，以奉祠事。又从而歌曰∶“云山苍苍，江水泱泱，先生之风，山高水长！”","dynasty":"宋代","tags":"古文观止，祭奠，赞颂，写人","title":"严先生祠堂记"}
{"author":"范仲淹","content":"罗绮满城春欲暮。百花洲上寻芳去。浦映□花花映浦。无尽处。恍然身入桃源路。莫怪山翁聊逸豫。功名得丧归时数。莺解新声蝶解舞。天赋与。争教我悲无欢绪。","dynasty":"宋代","tags":"写景，归隐，乐观，旷达","title":"定风波·自前二府镇穰下营百花洲亲制"}
{"author":"范仲淹","content":"非烟亦非雾，幂幂映楼台。白鸟忽点破，残阳还照开。肯随芳草歇，疑逐远帆来。谁会山公意？登高醉始回。","dynasty":"宋代","tags":"写景，自然，乐观，旷达","title":"野色"}
{"author":"范仲淹","content":"一派青山景色幽，前人田地后人收。后人收得休欢喜，还有收人在后头。","dynasty":"宋代","title":"书扇示门人"}
{"author":"范仲淹","content":"岭上英英向日开，帝乡情态自徘徊。如何一施阳春雨，依旧无心归去来。","dynasty":"宋代","title":"杂咏四首"}
{"author":"范仲淹","content":"梅福隐市门，严平居卜肆。乃知神仙徒，非必烟霞地。异哉西山人，逍遥京洛尘。门多长者车，察脉如有神。轩皇万馀载，此术了然在。精意洞五行，飞名落四海。结舍拟沧洲，东池接御沟。兰芳披幽径，琴樽在小舟。清夜泛月华，宛是江湖游。他日上云去，兹为黄鹤楼。","dynasty":"宋代","title":"赠都下隐者"}
{"author":"范仲淹","content":"高尚继先君，岩居与俗分。有泉皆漱石，无地不生云。邻里多垂钓，儿孙半属文。幽兰在深处，终日自清芬。","dynasty":"宋代","title":"赠方秀才"}
{"author":"范仲淹","content":"有客平生爱白云，无端年老尚红尘。祇应金简名犹在，得见仙岩种玉人。","dynasty":"宋代","title":"赠茅山张道者"}
{"author":"范仲淹","content":"五代支雷屯，九野皆龙战。开国如棋枰，皇极何由建。太祖乘天飞，大发光华旦。攀公江表来，经纶还如电。微子入姬周，仓皇救涂炭。四海乃大同，万里闻薰风。礼乐与征伐，出自明光宫。大动未大赏，积庆宜我穷。李广不封侯，继世多英雄。公有承家子，所至神明理。复有起家孙，一见知千里。和气十洲春，清流九江九。非有神笔梦，粲粲文何绮。天子青春朝，列鼎招英髦。明年桃李开，禹浪如霞高。之子可变化，咫尺登金鳌。始知祖德长，光辉传佩刀。","dynasty":"宋代","title":"赠攀秀才"}
{"author":"范仲淹","content":"何处逢神仙，传此棋上旨。静持生杀权，密照安危理。接胜如云舒，御敌如山止。突围秦师震，诸侯皆披靡。入险汉钭危，奇兵翻背水。势应不可隳，关河常表里。南轩春日长，国手相得喜。泰山不碍目，疾雷不经耳。一子贵千金，一路重千里。精思入于神。变化胡能拟。成败系之人，吾当著棋史。","dynasty":"宋代","title":"赠棋者"}
{"author":"范仲淹","content":"万户侯家几叶孙，弟兄红旆独乌巾。携琴又入庐山去，谁信朱门有逸人。","dynasty":"宋代","title":"赠吴秀才"}
{"author":"范仲淹","content":"退也天之道，东南事了人。风波抛旧路，花月伴闲身。湖外扁舟远，门中驷马新。心從今日泰，家似昔时贫。见子登西掖，携孙过北邻。白云高阁曙，渌水后池春。樽酒呼前辈，鑪香叩上真。祇应阴德在，八十富精神。","dynasty":"宋代","title":"赠叶少卿"}
{"author":"范仲淹","content":"名动公卿四十秋，相逢仍作旅人游。青山欲买难开口，白发思归易满头。厌入市廛如海燕，可堪云水属江鸥。故乡知己方都督，千树春浓种橘休。","dynasty":"宋代","title":"赠馀杭唐异处士"}
{"author":"范仲淹","content":"应是少微星，又云严君平。浩歌七十馀，未尝识戈兵。康宁福已大，清静道自生，邈与神仙期，不犯宠辱惊。读易梦周公，大得天地情。养志学浮丘，久链日月精。寿存金石性，啸作鸾凤声。阴德不形言，一一在幽明。何当换金骨，五云朝玉京。有客淳且狂，少小爱功名。非谓钟鼎重，非谓箪瓢轻。素闻前哲道，欲向圣朝行。风尘三十六，未作万人英。乃闻头角者，五神长战争。祸福有倚伏，富贵多亏盈。金门不管隽，白云宜退耕。人间有嵩华，栖之比蓬瀛。芝田春蔼蔼，玉润画铮铮。峰峦多秀色，杉桂一何清。月壑认瑶池，花岩列锦城。朱弦冉冉奏，金醴迟迟倾。相劝绮季徒，颓玉信纵横。此乐不寻常，何苦事浮荣。愿师先觉者，远远濯吾缨。","dynasty":"宋代","title":"赠张先生"}
{"author":"范仲淹","content":"人间无复动机心，挂了儒冠岁已深。惟有诗家风味在，一坛松月伴秋吟。","dynasty":"宋代","title":"赠锺道士"}
{"author":"范仲淹","content":"狂愚多苦口，幽远独甘心。言路有馀责，权门无去音。忘忧曾扣易，思古即援琴。此意谁相和，寥寥鹤在阴。","dynasty":"宋代","title":"斋中偶书"}
{"author":"范仲淹","content":"重父必重母，正邦先正家。一心回主意，十口向天涯。铜虎思犹厚，鲈鱼味复佳。圣明何以报，殁齿愿无邪。","dynasty":"宋代","title":"谪守睦州作"}
{"author":"范仲淹","content":"楼殿冠崔嵬，灵芝安在哉。云飞过江去，花落入城来。得食鸦朝聚，闻经虎夜回。偶临西阁望，五老夕阳开。","dynasty":"宋代","title":"芝山寺"}
{"author":"范仲淹","content":"玉皇近侍请修真，赐得南山十里云。樽有圣贤聊自慰，鼎多龙虎复谁分。谢家山色朝晡见。陶隐松风寤寐闻。万物已齐无一事，独醒惟笑众醺醺。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"要路抛来自寡忧，高怀卷去白云收。玉缘秘实须藏密，兰为奇香却在幽。仙骨岂曾移静节，帝心终是竭嘉猷。红霞绿竹忘机地，未免天家下诏求。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"瑶坛日月静中长，诗思时时逸谢塘。神枕自成仙岛梦，朝衣犹有御炉香。三元秘简侵星奏，五岭灵芽待雪尝。金阙九重留不住，高风何处是严光。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"门外烟岚紫阁横，九衢风土更何情。篱边醉傲渊明饮，陇上歌随桀溺耕。三乐放怀千古重，万锺回首一毫轻。鹏鹪共适逍遥理，谁复人间问不平。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"汉陂高兴自飘飘，何必天台渡石桥。潭上药灵多饵菊，林间诗逸半书蕉。勤歌兰佩招逋隐，懒事尘缨逐采僚。客有赤松盟约在，异时猿鹤不相辽。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"南阳太守清狂发，未到中秋先赏月。百花洲里夜忘归，绿梧无声露光滑。天学碧海吐明珠，寒辉射空星斗疏。西楼下看人间世，莹然都在青玉壶。從来酷暑不可避，今夕凉生岂天意。一笛吹销万里云，主人高歌客大醉。客醉起舞逐我歌，弗舞弗歌如老何。","dynasty":"宋代","title":"中元夜百花洲作"}
{"author":"范仲淹","content":"珠彩耀前川，归来一扣舷。微风不起浪，明月自随船。","dynasty":"宋代","title":"舟中"}
{"author":"范仲淹","content":"五老闲游依舳舻，碧梯云径好和途。云开瀑影千门挂，雨过松簧十里铺。客爱往来何所得，僧言荣辱此间无。从今愈识逍遥旨，一听升沉造化炉。","dynasty":"宋代","title":"游庐山"}
{"author":"范仲淹","content":"光华岂不盛，赏宴尚迟迟。天意将圆夜，人心待满时。已知千里共，犹讶一分亏。来夕如澄霁，清风不负期。","dynasty":"宋代","title":"八月十四夜月"}
{"author":"范仲淹","content":"贤者逝如斯，皇天岂易知。众人皆堕泪，君子欲安碑。几世传清白，满乡称孝慈。贤哉生令嗣，遗秀在兰芝。","dynasty":"宋代","title":"陈质殿丞挽歌词"}
{"author":"范仲淹","content":"三月二十七，羌山始见花。将军了边事，春老未还家。","dynasty":"宋代","title":"城大顺回道中作"}
{"author":"范仲淹","content":"古籍东南美，蔚蔚幕中议。懿行希圣贤，高文粲游赐。伊余发已秃，偶继立朝士。何以宣王政，甘为时所弃。酌以广州泉，不易伯夷志。直哉心如弦，安虑道边死。窃尝力于古，秉笔庶几至。孰为未闻达，聊以道幽秘。夫君锵以名，忧为世之器。赠我百馀言，升堂出而示。土木朽且陋，黼黻谬增贲。毋临烦刻画，返朴吾所愧。华勋爱士心，蓬壶延才地。何人薦于子，当彼得言位。吐以胸中奇，落落金玉继。九虚高可游。凌厉垂天翅。吾将退而隐，尚得荣其视。","dynasty":"宋代","title":"酬和黄太博"}
{"author":"范仲淹","content":"交亲莫笑出麾频，不任纖机祇任真。远护玉关犹竭力，入陪金铉敢周身。素心直拟圭无玷，晚节当如竹有筠。道本逍遥惟所适，吾生何用蠖求伸。","dynasty":"宋代","title":"酬李光化见寄二首"}
{"author":"范仲淹","content":"万里承平尧舜风，使君尺素本空空。庭中无事吏归早，野外有歌民意丰。石鼎斗茶浮乳白，海螺行酒滟波红。宴堂未尽嘉宾兴，移下秋光月色中。","dynasty":"宋代","title":"酬李光化见寄二首"}
{"author":"范仲淹","content":"谢家风雅若为酬，散吏方耽海上游。疏懒几忘传笔梦，寂寥仍有负薪忧。欲歌兰雪归真隐，敢向簪轩竞急流。如共茂先瞻气象，莫言神物在南州。","dynasty":"宋代","title":"酬滕子京同年"}
{"author":"范仲淹","content":"世传学中禄，小子乃逢辰。一入谏诤司，鸿毛忽其身。可负万乘主，甘为三黜人。岂量尧舜心，如日照孤臣。薄责落善地，雅尚过朝伦。仅同龟在泥，敢冀蠖求伸。朱楼逼清江，下睨百丈鳞。羡此南鱼乐，不忍持钩轮。为郡良优优，乏才止循循。恬愉弗扰外，何以慰远民。拙可存吾朴，静可逸吾神。渐得疏懒味，下车将四旬。嘉兴风雅来，观对如天宾。感兹韶夏音，佐我台上春。","dynasty":"宋代","title":"酬叶道卿学士见寄"}
{"author":"范仲淹","content":"陇上带经人，金门齿谏臣。雷霆日有犯，始可报君亲。","dynasty":"宋代","title":"出守桐庐道中十绝"}
{"author":"范仲淹","content":"君恩泰山重，尔命鸿毛轻。一意惧千古，敢怀妻子荣。","dynasty":"宋代","title":"出守桐庐道中十绝"}
{"author":"范仲淹","content":"妻子屡牵衣，出门投祸机。宁知白日照，犹得虎符归。","dynasty":"宋代","title":"出守桐庐道中十绝"}
{"author":"范仲淹","content":"天阍变化地，所好必真龙。轲意正迂阔，悠然轻万锺。","dynasty":"宋代","title":"出守桐庐道中十绝"}
{"author":"范仲淹","content":"万锺谁不慕，意气满堂金。必若枉此道，伤哉非素心。","dynasty":"宋代","title":"出守桐庐道中十绝"}
{"author":"范仲淹","content":"素心爱云水，此日东南行。笑解尘缨处，沧浪无限清。","dynasty":"宋代","title":"出守桐庐道中十绝"}
{"author":"范仲淹","content":"沧浪清可爱，白鸟鉴中飞。不信有京洛，风尘化客衣。","dynasty":"宋代","title":"出守桐庐道中十绝"}
{"author":"范仲淹","content":"风尘日已远，郡枕子陵溪。始见神龟乐，优优尾在泥。","dynasty":"宋代","title":"出守桐庐道中十绝"}
{"author":"范仲淹","content":"先王製礼经，祠为国大事。孟春祭风师，刺史敢有二。斋戒升于坛，拜手首至地。所祈动以时，生物得咸遂。勿鼓江海涛，害我舟楫利。旱天六七月，会有雷雨至。慎无吹散去，坐使百穀悴。高秋三五夕，明月生天际。乃可驱云烟，以喜万人意。愿君入薰弦，上副吾皇志。阜财复解愠，即为天下赐。八使重古礼，作诗歌祭义。诚欲通神明，非徒奖州吏。贤哉推此心，良以警有位。","dynasty":"宋代","title":"祠风师酬提刑赵学士见贻"}
{"author":"范仲淹","content":"蔌蔌楼台外，新辉溢四遐。云中凋玉叶，星际落榆花。岳色参差露，松声彷佛加。风流裁赋苑，清苦读书家。霜女惭轻格，蟾娥让素华。孤鸿迷鸟道，万马忆龙沙。净拂王恭氅，香滋陆羽茶。载歌劳郢谢，一奏待种牙。几处和梅赏，何人为鬓嗟。含毫看不足，诗社好生涯。","dynasty":"宋代","title":"次韵和刘夔判官对雪"}
{"author":"范仲淹","content":"危言迁谪向江湖，放意云山道岂孤。忠信平生心自许，吉凶何卹赋灵乌。","dynasty":"宋代","title":"答梅圣俞灵乌赋"}
{"author":"范仲淹","content":"貌古神疏画本难，因师心妙发毫端。无功可上凌烟阁，留取云山静处看。","dynasty":"宋代","title":"道士程用之为余传神因题"}
{"author":"范仲淹","content":"秋风海上忆神交，江外书来慰寂寥。松柏旧心当化石，埙篪新韵似闻韶。须期管鲍垂千古，不学张陈负一朝。三复荆州无限意，王孙芳草路遥遥。","dynasty":"宋代","title":"得李四宗易书"}
{"author":"范仲淹","content":"一带林峦秀复奇，每来凭槛即开眉。好山深会诗人意，留得夕阳无限时。","dynasty":"宋代","title":"登表海楼"}
{"author":"范仲淹","content":"秋汉寥寥迥，雄心肯木栖。人间正摇落，天外绝攀跻。月兔精应丧，阳乌影欲齐。长河匹练小，太华一拳低。下眄群毛遁，横过百鸟睽。乘风俊未已，空阔玉关西。","dynasty":"宋代","title":"鵰鹗在秋天"}
{"author":"范仲淹","content":"汉包六合冈英豪。一个冥鸿惜羽毛。世祖功臣三十六，云台争似钓台高。","dynasty":"宋代","title":"钓台诗"}
{"author":"范仲淹","content":"贤哉先处士，天书召不起。云夫嗣孤风，复为隐君子。有石砺其齿，有泉洗其耳。下瞰红尘路，荣利无穷已。孜孜朝市人，同在风波里。大为高士笑，誓不拾青紫。我亦宠辱流，所幸无愠喜。进者道之行，退者道之止。矧今领方面，岂称长城倚。来访卧云人，而请益诸己。得无长者言，佩之玉非美。","dynasty":"宋代","title":"访陕郊魏疏处士"}
{"author":"范仲淹","content":"神仙一去几千年，自遣秦人不得还。春尽桃花无处觅，空馀流水到人间。","dynasty":"宋代","title":"风水洞"}
{"author":"范仲淹","content":"圣宋非强楚，清淮异汨罗。平生仗忠信，尽室任风波。舟楫颠危甚，蛟鼋出没多。斜阳幸无事，沽酒听渔歌。","dynasty":"宋代","title":"赴桐庐郡淮上遇风三首"}
{"author":"范仲淹","content":"妻子休相咎，劳生险自多。商人岂有罪，同我在风波。","dynasty":"宋代","title":"赴桐庐郡淮上遇风三首"}
{"author":"范仲淹","content":"一棹危于叶，傍观亦损神。他时在平地，无忽险中人。","dynasty":"宋代","title":"赴桐庐郡淮上遇风三首"}
{"author":"范仲淹","content":"磨此千年鉴，朱颜清可览。君看日月光，无求照人胆。","dynasty":"宋代","title":"古鉴"}
{"author":"范仲淹","content":"鹰犬一何骄，霜明远近郊。鸾皇不触网，狐兔自充庖。熠熠流鸣镝，纷纷过绿髾。雄飞侵汉下，杀气与云交。翦棘争探穴，摧林竞覆巢。惟开三面者，盛德播弦匏。","dynasty":"宋代","title":"观猎"}
{"author":"范仲淹","content":"稻梁留不得，一一起江天。带雪南离楚，和春北入燕。依依前伴侣，历历旧山川。林叶程犹远，梅花信可传。子规啼到晓，鹦鹉锁经年。应羡冥冥者，东风羽翼全。","dynasty":"宋代","title":"归雁"}
{"author":"范仲淹","content":"乡关交复亲，把酒且逡巡。共上青云路，相看白发人。有为须报国，无事即颐神。故素几云在，风音莫厌频。","dynasty":"宋代","title":"过长安醉别资政郑侍郎"}
{"author":"范仲淹","content":"曩由清举玉宸知，今觉光荣冠一时。曾入黄扉陪国论，重求绛帐就师资。谈文讲道浑无倦，养浩存真绝不衰。独愧铸颜恩未报，捧觞为寿献声诗。","dynasty":"宋代","title":"过陈州上晏相公"}
{"author":"范仲淹","content":"丑石危松半绿萝，函关真相玉鹾峨。谁言仙道求难至，自愧阴功积未多。渺渺云霞开绛节，雝雝鸾凤答空歌。几时身退琼坛畔，荣利匆匆奈老何。","dynasty":"宋代","title":"过太清宫"}
{"author":"范仲淹","content":"登临江上寺，迁客特依依。远水欲无际，孤舟曾未归。乱峰藏好处，幽鹭得闲飞。多少天真趣，遥心结翠微。","dynasty":"宋代","title":"过馀杭白塔寺"}
{"author":"范仲淹","content":"太原兵重压强胡，莫对秋风忆鱠鲈。万里天声扬紫塞，十年人望在黄枢。定应松柏心无改，自信云龙道不孤。应笑病夫何所补，独能安坐养桑榆。","dynasty":"宋代","title":"和并州大资政郑侍郎秋晚书事"}
{"author":"范仲淹","content":"江城有卒老且贫，憔悴抱关良苦辛。众中忽闻语声好，知是北来京洛人。我试问云何至是，欲语汍澜堕双泪。斯须收泪始能言，生自东都富贵地。家有城南锦绣园，少年止以花为事。黄金用尽无他能，却作琼林苑中吏。年年中使先春来，晓宣口敕修花台。奇芬异卉百馀品，求新换旧争栽培，犹恐君王厌颜色，群芳祇似寻常开。幸有神仙接花术，更向都城求绝匹。梁王苑衷索妍姿，石氏园中搜淑质。金刀玉尺裁量妙，香膏腻壤弥缝密。回得东皇造化工，五色敷华异平日。一朝宠爱归特丹，千花相笑妖饶难。窃药常娥新换骨，婵娟不似人间看。太平天子春游好，金明柳色笼黄道。道南楼殿五云高，钧天捧上蓬莱岛。四边桃李不胜春，何况花王对玉宸。国色精明动韶景，天香旖旎飘芳尘。特奏霓裳羽衣曲，千官献寿罗星辰。兑悦临轩逾数刻，花吏此时方得色。白银红锦满牙床，拜赐仗前生羽翼。惟观风景不忧身，一心岁岁供春职，中途得罪情多故，刻木在前何敢诉。窜来江外知几年，骨肉无音雁空度。北人情况异南人，萧洒溪山苦无趣。子规啼处血为花，黄梅熟时雨如雾。多愁多恨信伤人，今年不及去年身。目昏耳重精力减，复有乡心难具陈。我闻此语聊悒悒，近曾侍從班中立。朝违日下暮天涯，不学尔曹向隅泣。人生荣辱如浮云，悠悠天地胡能执。贾谊文才动汉家，当时不免来长沙。幽求功业开元盛，亦作流人过梅岭。我无一事逮古人，谪官却得神仙境。自可优优乐名教，曾不恓恓吊形影。接花之技尔则奇，江乡卑湿何能施。吾皇又诏还淳朴，组绣文章皆弃遗。上林将议赐民畋，似昔繁华徒尔为。西都尚有名园处，我欲抽身希白傅。一日天恩放尔归，相逐栽花洛阳去。","dynasty":"宋代","title":"和葛闳寺丞接花歌"}
{"author":"范仲淹","content":"弦上万古意，樽中千日醇。清心向流水，醉貌发阳春。","dynasty":"宋代","title":"和韩布殿丞三首其二·琴酒"}
{"author":"范仲淹","content":"月色满沧波，吾生乐事多。何人独醒者，试听濯缨歌。","dynasty":"宋代","title":"和韩布殿丞三首其三·渔父"}
{"author":"范仲淹","content":"平湖万顷碧，谢客一开颜。待得临清夜，徘徊载月还。","dynasty":"宋代","title":"和韩布殿丞三首其一·泛湖中"}
{"author":"范仲淹","content":"万石君贤再出麾，犹龙川上五歌时。九重执宪清规在，十镇分忧白发知。环禁申威星拱极，铃斋舒啸月侵帷。金台下客思何报，愿上中和乐职诗。","dynasty":"宋代","title":"和黄揔太博上知郡杜少卿"}
{"author":"范仲淹","content":"日色清如照，前林叶未零。海东新隼至，一点在青冥。","dynasty":"宋代","title":"和李光化秋咏四首其二·画"}
{"author":"范仲淹","content":"晚色动边思，去年犹未归。戌楼人已冷，目断望征衣。","dynasty":"宋代","title":"和李光化秋咏四首其三·晚"}
{"author":"范仲淹","content":"春色人皆醉，秋光独不眠。君看明月下，何似落花前。","dynasty":"宋代","title":"和李光化秋咏四首其四·夜"}
{"author":"范仲淹","content":"墙外辘轳响，楼前江汉欹。曙光和月色，犹记早朝时。","dynasty":"宋代","title":"和李光化秋咏四首其一·晓"}
{"author":"范仲淹","content":"北楼千尺午犹寒，冉冉飞尘不可干。横望沧溟了无际，贵人休向画图看。","dynasty":"宋代","title":"和庞醇之见寄"}
{"author":"范仲淹","content":"天门有灵泉，埃尘未尝至。日月自高照，云霞亦辉庇。惟抱夷齐心，饮之可无愧。","dynasty":"宋代","title":"和人游嵩山十二题其八·天门泉"}
{"author":"范仲淹","content":"传闻王子仙，润边遗一骥。当时青云路，鸡犬亦可致。未必真龙媒，悠悠在平地。","dynasty":"宋代","title":"和人游嵩山十二题其二·拜马涧"}
{"author":"范仲淹","content":"岳顶见天池，神异安可度。勿谓无波涛，云雷有时恶。乘此澄清间，吾缨可以濯。","dynasty":"宋代","title":"和人游嵩山十二题其九·天池"}
{"author":"范仲淹","content":"但见岩前砧，谁闻月下杵。金文与铁色，璨璨知千古。试问捣衣仙，何如补天女。","dynasty":"宋代","title":"和人游嵩山十二题其六·玉女捣衣石"}
{"author":"范仲淹","content":"天门绝境游，熙然揖灏气。下顾莽苍间，云雷走平地。天威不远人，孰起欺天意。","dynasty":"宋代","title":"和人游嵩山十二题其七·天门"}
{"author":"范仲淹","content":"太室何森耸，少室欲飞动。相对起云霞，恍如游仙梦。何以宠此行，行歌降神颂。","dynasty":"宋代","title":"和人游嵩山十二题其三·二室道"}
{"author":"范仲淹","content":"巍巍八仙坛，上有三醉石。怜此高阳徒，如乐华胥域。憔悴泽边人，独醒良可惜。","dynasty":"宋代","title":"和人游嵩山十二题其十·三醉石"}
{"author":"范仲淹","content":"嵩高最高处，逸客偶登临。回看日月影，正得天地心。念此非常游，千载一披襟。","dynasty":"宋代","title":"和人游嵩山十二题其十二·中峰"}
{"author":"范仲淹","content":"徘徊崚极寺，清意满烟霞。好风從天来，吹落桂树花。高高人物外，犹属梵王家。","dynasty":"宋代","title":"和人游嵩山十二题其十一·崚极上寺"}
{"author":"范仲淹","content":"白云随人来，翩翩疾如马。洪崖与浮丘，襟袂安足把。不来峻极游，何能小天下。","dynasty":"宋代","title":"和人游嵩山十二题其四·自峻极中院步登太室"}
{"author":"范仲淹","content":"窈窕玉女窗，想像玉女妆。皎皎月为鉴，飘飘霓作裳。莫学阳台梦，无端惑楚王。","dynasty":"宋代","title":"和人游嵩山十二题其五·玉女窗"}
{"author":"范仲淹","content":"嵩高发灵源，北望洛阳注。清流引河汉，白气横云雾。英雄惜此地，百万曾相距。近代无战争，常人自来去。","dynasty":"宋代","title":"和人游嵩山十二题其一·公路涧"}
{"author":"范仲淹","content":"千寻月脚寒，湖影净于天。忽如常娥宫，俯仰见婵娟。更约中秋夕，长津无寸烟。","dynasty":"宋代","title":"和僧长吉湖居五题其二·水月"}
{"author":"范仲淹","content":"为爱碧鲜亭，入夏叩叩至。台榭竞生烟，独有清凉意。高冈凤不来，幽人此沉醉。","dynasty":"宋代","title":"和僧长吉湖居五题其三·筠亭"}
{"author":"范仲淹","content":"风引湖边笛，焉知非隐沦。一声裂云去，明月生精神。无为落梅调，留寄陇头人。","dynasty":"宋代","title":"和僧长吉湖居五题其四·风笛"}
{"author":"范仲淹","content":"武陵谁家子，波面双双渡。空积心中丝，未成机上素。似共织女期，秋宵苦霜露。","dynasty":"宋代","title":"和僧长吉湖居五题其五·渚莲"}
{"author":"范仲淹","content":"湖山满清气，赏心甲吴越。晴岚起片云，晚水连初月。渔父得意归，歌诗等闲发。","dynasty":"宋代","title":"和僧长吉湖居五题其一·湖山"}
{"author":"范仲淹","content":"山中宰相下崖扃，静接游人笑傲行。碧嶂浅深骄晚翠，白云舒卷看春晴。烟潭共爱鱼方乐，樵爨谁欺雁不鸣。莫道隐君同德少，樽前长揖圣贤清。","dynasty":"宋代","title":"和沈书记同访林处士"}
{"author":"范仲淹","content":"三提相印代天工，邓国归来耀本封。此日神仙丁令鹤，几年霖雨武侯龙。酬恩定得祠黄石，谈道须期会赤松。莫虑故乡陵谷变，武当依旧碧重重。","dynasty":"宋代","title":"和太傅邓公归游武当见寄"}
{"author":"范仲淹","content":"萧条腊后复春前，雪压霜欺未放妍。昨日倚栏枝上看，似留芳意入新年。","dynasty":"宋代","title":"和提刑赵学士探梅三绝"}
{"author":"范仲淹","content":"静映寒林晚未芳，人人欲看寿阳妆。玉颜须傍韶春笑，莫斗严风与恶霜。","dynasty":"宋代","title":"和提刑赵学士探梅三绝"}
{"author":"范仲淹","content":"百花争早孰过梅，天与芳时岂待催。莫惜黄金置清赏，隔年春色为君开。","dynasty":"宋代","title":"和提刑赵学士探梅三绝"}
{"author":"范仲淹","content":"天地久开泰，过言防结括。谁怜多出处，自省有本末。心焉介如石，可裂不可夺。尽室得江行，君恩与全活。回头谏诤路，尚愿无壅遏。岂独世所非，千载成迂阔。","dynasty":"宋代","title":"和谢希深学士见寄"}
{"author":"范仲淹","content":"优游滕太守，郡枕洞庭边。几处云藏寺，千家月在船。疏鸿秋浦外，长笛晚楼前。旋拨醅头酒，新炮缩顶鳊。宦情须淡薄，诗意定连绵。迥是偷安地，仍当饱事年。祇应天下乐，无出日高眠。岂信忧边处，胡兵隔一川。","dynasty":"宋代","title":"和延安庞龙图寄岳阳滕同年"}
{"author":"范仲淹","content":"爱此千年器，如见古人面。欲弹换朱丝，明月当秋汉。我愿宫商弦，相应声无间。自然召南风，莫起孤琴叹。","dynasty":"宋代","title":"和杨畋孤琴咏"}
{"author":"范仲淹","content":"把酒问东溟，潮從何代生。宁非天吐纳，长逐月亏盈。暴怒中秋势，雄豪半夜声。堂堂云阵合，屹屹雪山行。海面雷霆聚，江心瀑布横。巨防连地震，群楫望风迎。踊若蛟龙斗，奔如雨雹惊。来知千古信，回见百川平。破浪功难敌，驱山力可并。伍胥神不泯，凭此发威名。","dynasty":"宋代","title":"和运使舍人观潮"}
{"author":"范仲淹","content":"何处潮偏盛，钱唐无与俦。谁能问天意，独此见涛头。海浦吞来尽，江城打欲浮。势雄驱岛屿，声怒战貔貅。万叠云才起，千寻练不收。长风方破浪，一气自横秋。高岸惊先裂，群源怯倒流。腾凌大鲲化，浩荡六鳌游。北客观犹惧，吴儿弄弗忧。子胥忠义者，无覆巨川舟。","dynasty":"宋代","title":"和运使舍人观潮"}
{"author":"范仲淹","content":"僧阁倚寒竹，幽襟聊一开。清风曾未足，明月可重来，晚意烟垂草，秋姿露滴苔。佳宾何以伫，云瑟与霞杯。","dynasty":"宋代","title":"和章岷推官同登承天寺竹阁"}
{"author":"范仲淹","content":"太平燕赵许闲游，三十從知壮士羞。敢话诗书为上将，犹怜仁义对诸侯。子房帷幄方无事，李牧耕桑合有秋。民得夸襦兵得帅，御戎何必问严忧。","dynasty":"宋代","title":"河朔吟"}
{"author":"范仲淹","content":"上霄降灵气，锺此千年禽。幽间靖节性，孤高伯夷心。颉颃紫霄垠，飘飘沧浪浔。岳湛有仙姿，钧韶无俗音。毛滋月华淡，顶粹霞光深。目流泉客泪，翅垂羽人襟。腾汉雪千丈，点溪霜半寻。纖喙砺青铁，修胫雕碧琳。岩栖干溪树，泽饮卑蹄涔。鸾皇自埙篪，燕雀徒商参。独翅耸琼枝，群舞倾瑶林。病馀霞云段，梦回松吹吟。静嫌鹦鹉言，高笑鸳鸯淫。金精冷澄澈，玉格寒萧森。洁白不我恃，腥膻非所任。稻梁不得已，虮虱胡为侵。天池忆鹏游，云罗伤凤沈。风流超缟素，雅淡绝规箴。相亲长道情，偶见销烦襟。西汉惜冯唐，华皓欲投簪。南朝仰卫玠，清羸疑不禁。端如方直臣，处群良足钦。介如廉退士，惊秋犹在阴。几诮鹰隼鸷，羁韛俄见临。还嗤凫鹥贪，弋缴终就擒。乘轩乃一芥，空笼仍万金。片云伴遥影，冥冥越烟岑。长飚送逸响，亭亭出霜砧。蓬瀛忽往来，桑田成古今。愿下八佾庭，鼓舞薰风琴。","dynasty":"宋代","title":"鹤联句"}
{"author":"范仲淹","content":"庆朔堂前花自栽，便移官去未曾开。年年忆着成离恨，祇托春风管句来。","dynasty":"宋代","title":"怀庆朔堂"}
{"author":"范仲淹","content":"小径小桃深，红光隐翠阴。是非不到耳，名利本无心。笋迸饶当户，云归半在林。何须听丝竹，山水有清音。","dynasty":"宋代","title":"留题小隐山书室"}
{"author":"范仲淹","content":"十口相将泛巨川，来时暖热去凄然。关津若要知名姓，定是孤儿寡妇船。","dynasty":"宋代","title":"无题"}
{"author":"范仲淹","content":"纷纷堕叶飘香砌，夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头敧，谙尽孤眠滋味。都来此事，眉间心上，无计相回避。","dynasty":"宋代","title":"御街行秋日怀旧"}
{"author":"范仲淹","content":"林下提壶招客醉，溪边杜宇劝人归。可怜白酒青山在，不醉不归多少非。","dynasty":"宋代","title":"诸暨道中作"}
{"author":"范仲淹","content":"纷纷堕叶飘香砌。夜寂静、寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉。酒未到、先成泪。残灯明灭枕头欹。谙尽孤眠滋味。都来此事，眉间心上，无计相回避。","dynasty":"宋代","title":"御街行·纷纷堕叶飘香砌"}
{"author":"范仲淹","content":"阳和不择地，海角亦逢春。忆得上林色，相看如故人。","dynasty":"宋代","title":"西溪见牡丹"}
{"author":"范仲淹","content":"卑栖曾未托椅梧，敢议雄心万里途。蒙叟自当齐黑白，子牟何必怨江湖。秋天响亮频闻鹤，夜海曈曨每见珠。一醉一吟疏懒甚，溪人能信解嘲无。","dynasty":"宋代","title":"西溪书事"}
{"author":"范仲淹","content":"灵剑经年匣，决云谁为高。报分别有道，何认问吹毛。","dynasty":"宋代","title":"匣剑"}
{"author":"范仲淹","content":"穰下胜游少，此洲聊入诗。百花争窈窕，一水自涟漪。洁白怜翘鹭，优游羡戏龟。阑干红屈曲，亭宇碧参差。倒影澄波底，横烟落照时。月明鱼竞跃，春静柳闲垂。万竹排霜杖，千荷卷翠旗。菊分潭上近，梅比汉南迟。岸鹊依人喜，汀鸥不我疑。彩丝穿石节，罗襪踏青期。素发频来醉，沧浪减去思。步随芳草远，歌逐画船移。绘写求真赏，缄藏献己知。相君那肯爱，家有凤皇池。","dynasty":"宋代","title":"献百花洲图上陈州晏相公"}
{"author":"范仲淹","content":"萧洒桐庐郡，乌龙山霭中。使君无一事，心共白云空。","dynasty":"宋代","title":"萧洒桐庐郡十绝"}
{"author":"范仲淹","content":"凤池三入冠台躔，致了升平一品闲。白傅歌诗傅海外，晋公桃李满人间。上都云远经时别，故国春浓几度还。太史占天应有奏，寿星光彩近南山。","dynasty":"宋代","title":"即席呈太傅相公"}
{"author":"范仲淹","content":"吏隐南阳味日新，幕中文雅尽嘉宾。满轩明月满谭夜，共忆诗书万卷人。","dynasty":"宋代","title":"寄安素高处士"}
{"author":"范仲淹","content":"片心高与月徘徊，岂为千锺下钓台。犹笑白云多事在，等闲为雨出山来。","dynasty":"宋代","title":"寄林处士"}
{"author":"范仲淹","content":"君归一水遥，魂断木兰桡。赖有南轩竹，清风慰寂寥。","dynasty":"宋代","title":"寄欧静秀才"}
{"author":"范仲淹","content":"同时辟命新，中道改丝纶。沧海人归楚，清风子在秦。共居卿月下，独得将星邻。耸动军前檄，峥嵘席上珍。烽烟边信息，金鼓武精神。猎度天山雪，歌逢陇树春。燕台无限好，西向自沾巾。","dynasty":"宋代","title":"寄秦州幕明化基寺丞"}
{"author":"范仲淹","content":"北固高楼海气寒，使君应此凭栏干。春山雨后青无限，借与淮南洗眼看。","dynasty":"宋代","title":"寄润州庞籍"}
{"author":"范仲淹","content":"家有清白志，所实甑中尘。休去无生涯，老来犹苦辛。一麾了婚嫁，万事蠹精神。与君尝大言，定作青山邻。蹭蹬未携手，得无羞故人。","dynasty":"宋代","title":"寄石学士"}
{"author":"范仲淹","content":"天地何风流，复生王子猷。黄金买碧鲜，绿玉排清秋。非木亦非草，东君岁寒实。耿耿金石性，雪霜不能老。清风乃故人，徘徊过此君。泠泠钧天音，千载犹得闻。应是圣贤魄，钟为此标格。高节见直清，灵心隐虚白。粉筠多体貌，锦箨见儿童。上交松桂枝，下结兰蕙丛。秀气蔼晴岚，翠光凝绿水。明月白露中，静如隐君子。不愿湘灵泣，不求伶伦吹。凤皇得未晚，蛟龙起何时。萧萧云水间，良与主人宜。红尘满浮世，何当拂长袂。坐啸此亭中，行歌此亭际。逍遥复逍遥，不知千万岁。","dynasty":"宋代","title":"寄题孙氏碧鲜亭"}
{"author":"范仲淹","content":"越中山水绝纖尘，溪口风光步步新。若得会稽藏拙去，白云深处亦行春。","dynasty":"宋代","title":"寄题溪口广慈院"}
{"author":"范仲淹","content":"休哉羊叔子，辅晋功勋大。化行江汉间，恩被疆埸外。中国倚而安，治为天下最。开府多英僚，置酒每高会。徘徊临岘首，兴言何慷慨。此山自古有，游者千万辈。堙灭皆无闻，空悲岁月迈。公乎仁泽深，风采独不昧。于今堕泪碑，观之益钦戴。卓有王源步，文学伟当代。借麾来襄阳，高怀极恬退。山姿列云端，江响拂天籁。行乐何逍遥，览古忽感概。不见叔子祠，芜没民畴内。千金赎故基，庙貌重营绘。襄人复其祀，水旱有攸赖。太守一兴善，比户皆欢快。源叔政可歌，又留千载爱。","dynasty":"宋代","title":"寄题岘山羊公祠堂"}
{"author":"范仲淹","content":"高岚指天近，远溜出山迟。万事不到处，白云无尽时。异花啼鸟乐，灵草隐人知。信是栖真地，林僧半雪眉。","dynasty":"宋代","title":"游乌龙山寺"}
{"author":"范仲淹","content":"沧浪清可爱，白鸟鉴中飞。不信有京洛，风尘化客衣。","dynasty":"宋代","title":"出守桐庐道中十绝"}
{"author":"范仲淹","content":"南阳偃息养衰颜，天暖风和近楚关。欲少祸时当止足，得无权处始安闲。心怜好鸟来幽院，目送微云过别山。此景此情聊自慰，是非何极任循环。","dynasty":"宋代","title":"依韵酬李光化见寄"}
{"author":"范仲淹","content":"神仙一去几千年，自遣秦人不得还。春尽桃花无处觅，空馀流水到人间。","dynasty":"宋代","title":"风水洞"}
{"author":"范仲淹","content":"乡关交复亲，把酒且逡巡。共上青云路，相看白发人。有为须报国，无事即颐神。故素几云在，风音莫厌频。","dynasty":"宋代","title":"过长安醉别资政郑侍郎"}
{"author":"范仲淹","content":"二松何年植，清风未尝息。夭矫向庭户，双龙思霹雳。岂无桃李姿，贱彼非正色。岂无兰菊芳，贵此有清德。万木怨摇落，独如春山碧。乃知天地威，亦向岁寒惜。有声若江湖，有心若金璧。雅为君子材，对之每前席。或当应自然，化为补天石。","dynasty":"宋代","title":"岁寒堂三题其二君子树"}
{"author":"范仲淹","content":"有客生平爱白云，无端年老尚红尘。只应金简名犹在，得见仙岩种玉人。","dynasty":"宋代","title":"赠茅山张道者"}
{"author":"范仲淹","content":"把酒问东溟，潮從何代生。宁非天吐纳，长逐月亏盈。暴怒中秋势，雄豪半夜声。堂堂云阵合，屹屹雪山行。海面雷霆聚，江心瀑布横。巨防连地震，群楫望风迎。踊若蛟龙斗，奔如雨雹惊。来知千古信，回见百川平。破浪功难敌，驱山力可并。伍胥神不泯，凭此发威名。","dynasty":"宋代","title":"和运使舍人观潮"}
{"author":"范仲淹","content":"仙家枝叶令威孙，南去司刑庇越民。金阙道书微旨在，狱多阴德是真人。","dynasty":"宋代","title":"送丁司理赴明州"}
{"author":"范仲淹","content":"满面南风指四明，山长水曲不胜情。自言此去云林下，惟讲华严报太平。","dynasty":"宋代","title":"送湛公归四明讲席"}
{"author":"范仲淹","content":"吴门歉岁减繁华，萧索专城未足誇。柳色向秋迎使馆，水声终夜救田车。丘山在负思朝寄，毫发经心愧道家。不似桐庐人事少，子陵台畔乐无涯。","dynasty":"宋代","title":"依韵酬府判庞醇之见寄其二"}
{"author":"范仲淹","content":"仕宦自飘然，君恩岂欲偏。才归剑门道，忽上洞庭船。坠絮伤春目，春涛废夜眠。岳阳楼上月，清赏浩无边。","dynasty":"宋代","title":"送韩渎殿院出守岳阳"}
{"author":"范仲淹","content":"平湖万顷碧，谢客一开颜。待得临清夜，徘徊载月还。","dynasty":"宋代","title":"和韩布殿丞三首其一泛湖中"}
{"author":"范仲淹","content":"都督再临横海镇，集仙遥辍内朝班。清风又振东南美，好梦多亲咫尺颜。坐啸楼台凌皓月，行春鼓吹入青山。太平天子尊耆旧，八十五祥未赐闲。","dynasty":"宋代","title":"依韵和胡使君书事"}
{"author":"范仲淹","content":"有病甘长废，无机苦直言。江山藏拙好，何敢望天阍。","dynasty":"宋代","title":"出守桐庐道中十绝其五"}
{"author":"范仲淹","content":"灵泉在天半，狂波不能侵。神蛟穴其中，渴虎不敢临。隐照涵秋碧，泓然一勺深。游润腾云飞，散作三日霖。天造岂无意，神化安可寻。挹之如醍醐，尽得清凉心。闻之异丝竹，不含哀乐音。月好群籁息，涓涓度前林。子晋罢云笙，伯牙收玉琴。徘徊不拟去，复发沧浪吟。乃云尧汤岁，盈盈长若今。万里江海源，千秋松桂阴。兹焉如有价，北斗量黄金。","dynasty":"宋代","title":"天平山白云泉"}
{"author":"范仲淹","content":"平湖数百里，隐然一山起。中有白龙泉，可洗人间耳。吾师仁智心，爱兹山水音。结茅三十年，不道日月深。笑我名未已，来问无端理。却指岭边云，斯焉赠君子。","dynasty":"宋代","title":"留题常熟顶山僧居"}
{"author":"范仲淹","content":"治乱兴衰甚可嗟，徒怜水调诉荣华。开元盛事今何在，尚有霓裳寄此花。","dynasty":"宋代","title":"桐庐方正父家藏唐翰林画白芍药予来领郡事因"}
{"author":"范仲淹","content":"岳顶见天池，神异安可度。勿谓无波涛，云雷有时恶。乘此澄清间，吾缨可以濯。","dynasty":"宋代","title":"和人游嵩山十二题其九·天池"}
{"author":"范仲淹","content":"丑石危松半绿萝，函关真相玉鹾峨。谁言仙道求难至，自愧阴功积未多。渺渺云霞开绛节，雝雝鸾凤答空歌。几时身退琼坛畔，荣利匆匆奈老何。","dynasty":"宋代","title":"过太清宫"}
{"author":"范仲淹","content":"萧洒桐庐郡，身闲性亦灵。降真香一炷，欲老悟黄庭。","dynasty":"宋代","title":"萧洒桐庐郡十绝其九"}
{"author":"范仲淹","content":"非烟亦非雾，幂幂映楼台。白鸟忽点破，残阳还照开。肯随芳草歇，疑逐远帆来。谁会山公意？登高醉始回。","dynasty":"宋代","tags":"写景，自然，乐观，旷达","title":"野色"}
{"author":"范仲淹","content":"南阳太守清狂发，未到中秋先赏月。百花洲里夜忘归，绿梧无声露光滑。天学碧海吐明珠，寒辉射空星斗疏。西楼下看人间世，莹然都在青玉壶。從来酷暑不可避，今夕凉生岂天意。一笛吹销万里云，主人高歌客大醉。客醉起舞逐我歌，弗舞弗歌如老何。","dynasty":"宋代","title":"中元夜百花洲作"}
{"author":"范仲淹","content":"南阳风俗常苦耕，太守忧民敢不诚。今秋与冬数月旱，二麦无望愁编氓。龙遁云藏不肯起，荒祠巫鼓徒轰轰。昨宵天意聚回复，繁阴一布飘寒英。裁成片片尽六出，化工造物何其精。散乱狂飞若倚势，徘徊缓舞如今情。千门竞扫明月色，万木都拆寒梅英。天上风流忽尔在，人间险阻无不平。因松偶作琴瑟调，过竹徐移环佩声。江天鸣雁畏相失，龙庭奔马豪如惊。丞相沙堤初踏练，将军紫髯浑缀璎。岩前饥煞啸风虎，海上冻死吞舟鲸。我有高楼擘云上，双瞳一开千里明。群阎逐去疫疠远，长逵压下尘埃清。当知有年可坐致，东臯父老休营营。因招大使赏天瑞，醉把羲黄向上凭。穷通得丧了无事，庄老器宇何难并。君起作歌我起和，天地和气须充盈。当年此乐不可得，与雪对舞摅平生。共君学取雪好处，平施万物如权衡。","dynasty":"宋代","title":"依韵和提刑太博嘉雪"}
{"author":"范仲淹","content":"为爱碧鲜亭，入夏叩叩至。台榭竞生烟，独有清凉意。高冈凤不来，幽人此沉醉。","dynasty":"宋代","title":"和僧长吉湖居五题其三·筠亭"}
{"author":"范仲淹","content":"应是少微星，又云严君平。浩歌七十馀，未尝识戈兵。康宁福已大，清静道自生，邈与神仙期，不犯宠辱惊。读易梦周公，大得天地情。养志学浮丘，久链日月精。寿存金石性，啸作鸾凤声。阴德不形言，一一在幽明。何当换金骨，五云朝玉京。有客淳且狂，少小爱功名。非谓钟鼎重，非谓箪瓢轻。素闻前哲道，欲向圣朝行。风尘三十六，未作万人英。乃闻头角者，五神长战争。祸福有倚伏，富贵多亏盈。金门不管隽，白云宜退耕。人间有嵩华，栖之比蓬瀛。芝田春蔼蔼，玉润画铮铮。峰峦多秀色，杉桂一何清。月壑认瑶池，花岩列锦城。朱弦冉冉奏，金醴迟迟倾。相劝绮季徒，颓玉信纵横。此乐不寻常，何苦事浮荣。愿师先觉者，远远濯吾缨。","dynasty":"宋代","title":"赠张先生"}
{"author":"范仲淹","content":"滥登清顯遇公朝，岂有才谋可致尧。拙守自惭成木强，宦游谁欢仅蓬飘。醉来多谢提壶劝，归去宁烦杜宇招。好乐当年开口笑，此心无事愧重霄。","dynasty":"宋代","title":"依韵酬益利钤辖马端左藏"}
{"author":"范仲淹","content":"五老闲游依舳舻，碧梯云径好和途。云开瀑影千门挂，雨过松簧十里铺。客爱往来何所得，僧言荣辱此间无。从今愈识逍遥旨，一听升沉造化炉。","dynasty":"宋代","title":"游庐山"}
{"author":"范仲淹","content":"优游滕太守，郡枕洞庭边。几处云藏寺，千家月在船。疏鸿秋浦外，长笛晚楼前。旋拨醅头酒，新炮缩顶鳊。宦情须淡薄，诗意定连绵。迥是偷安地，仍当饱事年。祇应天下乐，无出日高眠。岂信忧边处，胡兵隔一川。","dynasty":"宋代","title":"和延安庞龙图寄岳阳滕同年"}
{"author":"范仲淹","content":"去国三千里，风波岂不赊。回思洞庭险，无限胜长沙。","dynasty":"宋代","title":"新定感兴五首"}
{"author":"范仲淹","content":"林下提壶招客醉，溪边杜宇劝人归。可怜白酒青山在，不醉不归多少非。","dynasty":"宋代","title":"诸暨道中作"}
{"author":"范仲淹","content":"爱此诗家好，幽轩绝世纷。澄宵半床月，淡晓数峰云。远意经年就，微吟并舍闻。祇应虚静处，所得自兰芬。","dynasty":"宋代","title":"升上人碧云轩"}
{"author":"范仲淹","content":"梅福隐市门，严平居卜肆。乃知神仙徒，非必烟霞地。异哉西山人，逍遥京洛尘。门多长者车，察脉如有神。轩皇万馀载，此术了然在。精意洞五行，飞名落四海。结舍拟沧洲，东池接御沟。兰芳披幽径，琴樽在小舟。清夜泛月华，宛是江湖游。他日上云去，兹为黄鹤楼。","dynasty":"宋代","title":"赠都下隐者"}
{"author":"范仲淹","content":"萧洒桐庐郡，公馀午睡浓。人生安乐处，谁复问千钟。","dynasty":"宋代","title":"萧洒桐庐郡十绝其四"}
{"author":"范仲淹","content":"铿铿千古峄山桐，金石声来造化中。谁道元和无复致，为君堂上起薰风。","dynasty":"宋代","title":"杂咏四首"}
{"author":"范仲淹","content":"风物皆堪喜，民灵独可哀。稀逢贤太守，多是谪官来。","dynasty":"宋代","title":"新定感兴五首"}
{"author":"范仲淹","content":"思古理鸣琴，声声动金玉。何以报昔人，传此尧舜曲。","dynasty":"宋代","title":"鸣琴"}
{"author":"范仲淹","content":"高岚指天近，远溜出山迟。万事不到处，白云无尽时。异花啼鸟乐，灵草隐人知。信是栖真地，林僧半雪眉。","dynasty":"宋代","title":"游乌龙山寺"}
{"author":"范仲淹","content":"徽音来景毫，盛事耸吴乡。上象三台照，高文五色章。纯如登乐府，渊若测天潢。寒谷春重煦，幽宫草特芳。感知心似血，思报鬓成霜。新定惭无惠，姑苏惜未康。尧汤馀水旱，刘白旧风光。北阙云霓远，南园橘柚荒。愿闻歌画一，敢议赋长杨。碌碌嘲须解，循循教弗忘。迹甘荣路外，情寄圣门傍。几托为鱼梦，江湖尚渺茫。","dynasty":"宋代","title":"依韵奉酬晏尚书见寄"}
{"author":"范仲淹","content":"欲赋前贤九日诗，茱萸相斗一枝枝。可怜宋玉情无限，争似陶潜醉不知。绿鬓爱随风景变，黄华能与岁寒期。登高回处狂多少，笑杀襄阳拍手儿。","dynasty":"宋代","title":"九日"}
{"author":"范仲淹","content":"谢家风雅若为酬，散吏方耽海上游。疏懒几忘传笔梦，寂寥仍有负薪忧。欲歌兰雪归真隐，敢向簪轩竞急流。如共茂先瞻气象，莫言神物在南州。","dynasty":"宋代","title":"酬滕子京同年"}
{"author":"范仲淹","content":"南阳有绝胜，城下百花洲。谢公创危亭，屹在高城头。尽览洲中秀，历历销人忧。作诗刻金石，意垂千载休。我来亭早坏，何以待英游。试观荆棘繁，欲步瓦砾稠。嗟嗟命良工，美材肆尔求。曰基复曰搆，落成会中秋。开樽揖明月，席上皆应刘。敏速迭唱和，醺酣争献酬。老子素不浅，预兹年少俦。九日重登临，凉空氛气收。风来雁声度，云去山色留。西郊有潭菊，满以金船浮。雅为郡子寿，外物真悠悠。过则与春期，春时良更优。焰焰众卉明，衮衮新泉流。箫鼓动地喧，罗绮倾城游。五马不行乐，州人为之羞。亭焉讵可废，愿此多贤侯。","dynasty":"宋代","title":"览秀亭诗"}
{"author":"范仲淹","content":"平湖数百里，隐然一山起。中有白龙泉，可洗人间耳。吾师仁智心，爱兹山水音。结茅三十年，不道日月深。笑我名未已，来问无端理。却指岭边云，斯焉赠君子。","dynasty":"宋代","title":"留题常熟顶山僧居"}
{"author":"范仲淹","content":"萧洒桐庐郡，严陵旧钓台。江山如不胜，光武肯教来。","dynasty":"宋代","title":"萧洒桐庐郡十绝其十"}
{"author":"范仲淹","content":"风雅先生旧隐存，子陵台下白云村。唐朝三百年冠盖，谁聚诗书到远孙。","dynasty":"宋代","title":"留题方干处士旧居"}
{"author":"范仲淹","content":"江城有卒老且贫，憔悴抱关良苦辛。众中忽闻语声好，知是北来京洛人。我试问云何至是，欲语汍澜堕双泪。斯须收泪始能言，生自东都富贵地。家有城南锦绣园，少年止以花为事。黄金用尽无他能，却作琼林苑中吏。年年中使先春来，晓宣口敕修花台。奇芬异卉百馀品，求新换旧争栽培，犹恐君王厌颜色，群芳祇似寻常开。幸有神仙接花术，更向都城求绝匹。梁王苑衷索妍姿，石氏园中搜淑质。金刀玉尺裁量妙，香膏腻壤弥缝密。回得东皇造化工，五色敷华异平日。一朝宠爱归特丹，千花相笑妖饶难。窃药常娥新换骨，婵娟不似人间看。太平天子春游好，金明柳色笼黄道。道南楼殿五云高，钧天捧上蓬莱岛。四边桃李不胜春，何况花王对玉宸。国色精明动韶景，天香旖旎飘芳尘。特奏霓裳羽衣曲，千官献寿罗星辰。兑悦临轩逾数刻，花吏此时方得色。白银红锦满牙床，拜赐仗前生羽翼。惟观风景不忧身，一心岁岁供春职，中途得罪情多故，刻木在前何敢诉。窜来江外知几年，骨肉无音雁空度。北人情况异南人，萧洒溪山苦无趣。子规啼处血为花，黄梅熟时雨如雾。多愁多恨信伤人，今年不及去年身。目昏耳重精力减，复有乡心难具陈。我闻此语聊悒悒，近曾侍從班中立。朝违日下暮天涯，不学尔曹向隅泣。人生荣辱如浮云，悠悠天地胡能执。贾谊文才动汉家，当时不免来长沙。幽求功业开元盛，亦作流人过梅岭。我无一事逮古人，谪官却得神仙境。自可优优乐名教，曾不恓恓吊形影。接花之技尔则奇，江乡卑湿何能施。吾皇又诏还淳朴，组绣文章皆弃遗。上林将议赐民畋，似昔繁华徒尔为。西都尚有名园处，我欲抽身希白傅。一日天恩放尔归，相逐栽花洛阳去。","dynasty":"宋代","title":"和葛闳寺丞接花歌"}
{"author":"范仲淹","content":"今之刺史古诸侯，孰敢不分天子忧。自秋徂冬渴雨雪，旬奏空文惭转邮。得非郡国政未洽，刺史闭合当自忧。上赖天子仁且圣，神龙奔走不俟求。同云千里结雪意，一夕密下诚如羞。晓来赏心江海上，东望不见三神丘。浑祛疠气发和气，明年黍稷须盈畴。烟郊空阔猎者健，酒市暖热沽人稠。光精璨璨夺剑戟，清寒拂拂生衣裘。铃斋贺客有喜色，饮酣歌作击前筹。常愿帝力及南亩，尽使风俗如东邹。谁言吾子青春者，意在生民先发讴。","dynasty":"宋代","title":"依韵答贾黯监丞贺雪"}
{"author":"范仲淹","content":"胥也应无憾，至哉忠孝门。生能酬楚怨，死可报吴恩。直气海涛在，片心江月存。悠悠当日者，千载祗惭魂。","dynasty":"宋代","title":"苏州十咏其八·伍相庙"}
{"author":"范仲淹","content":"相国镇束鲁，开合多英豪。羡子赋從军，壮思如波涛。当有非常遇，所得连六鳌。故人孙复之，卧云生二毛。或作梁甫吟，秋风共呼号。翩翩草檄外，可与相游遨。益以夫子心，万物都一毫。此行名与节，须似泰山高。","dynasty":"宋代","title":"送刘牧推官之兖州"}
{"author":"范仲淹","content":"萧洒桐庐郡，千家起画楼。相呼采莲去，笑上木兰舟。","dynasty":"宋代","title":"萧洒桐庐郡十绝其七"}
{"author":"范仲淹","content":"太平燕赵许闲游，三十從知壮士羞。敢话诗书为上将，犹怜仁义对诸侯。子房帷幄方无事，李牧耕桑合有秋。民得夸襦兵得帅，御戎何必问严忧。","dynasty":"宋代","title":"河朔吟"}
{"author":"范仲淹","content":"萧洒桐庐郡，全家长道情。不闻歌舞事，绕舍石泉声。","dynasty":"宋代","title":"萧洒桐庐郡十绝其三"}
{"author":"范仲淹","content":"斧钺为藩忍内侵，商人涂炭奈何深。不烦鱼火明天意，自有诸侯八百心。","dynasty":"宋代","title":"咏史五首其五·周人"}
{"author":"范仲淹","content":"万户侯家几叶孙，弟兄红旆独乌巾。携琴又入庐山去，谁信朱门有逸人。","dynasty":"宋代","title":"赠吴秀才"}
{"author":"范仲淹","content":"君归一水遥，魂断木兰桡。赖有南轩竹，清风慰寂寥。","dynasty":"宋代","title":"寄欧静秀才"}
{"author":"范仲淹","content":"唐世碑犹在，高丽鼓半穿。","dynasty":"宋代","title":"句"}
{"author":"范仲淹","content":"长江万里来，古寺中流起。何如天上星，汩汩波涛里。","dynasty":"宋代","title":"落星寺"}
{"author":"范仲淹","content":"汉包六合罔英豪，一个冥鸿惜羽毛。世祖功臣三十六，云台争似钓台高。","dynasty":"宋代","title":"钓台诗"}
{"author":"范仲淹","content":"万物有常性，性无不贵生。风翔与骏奔，一一远害情。鴥彼沙上鸥，皎皎霜雪明。月宿沧洲静，日浴沧浪清。何以狎溪人，溪人澹无营。循循自饮啄，往往相逢迎。徘徊两无猜，何慕复何惊。客有怀依依，云水言将归。逐尔群鸥乐，群鸥尔勿飞。此心未忘者，天机非杀机。","dynasty":"宋代","title":"驯鸥咏"}
{"author":"范仲淹","content":"萧条腊后复春前，雪压霜欺未放妍。昨日倚栏枝上看，似留芳意入新年。","dynasty":"宋代","title":"和提刑赵学士探梅三绝"}
{"author":"范仲淹","content":"要路抛来自寡尤，高怀卷去白云收。玉缘秘宝须藏密，兰为奇香却在幽。仙骨岂曾移静节，帝心终是竭嘉猷。红霞绿竹忘机地，未免天家下诏求。","dynasty":"宋代","title":"知府孙学士见示和终南监宫太保道怀五首因以缀篇其二"}
{"author":"范仲淹","content":"芳洲名冠古南都，最惜尘埃一点无。楼阁春深来海燕，池塘人静下仙凫。花情柳意凭谁问，月彩波光岂易图。汉上山公发新咏，许昌何必诧申湖。","dynasty":"宋代","title":"依韵答王源叔忆百花洲见寄"}
{"author":"范仲淹","content":"翠峰高与白云闲，吾祖曾居水石间。千载家风应未坠，子孙还解爱青山。","dynasty":"宋代","title":"题翠峰院"}
{"author":"范仲淹","content":"旌旗如火浪如鸥，一路春城次第游。江上高楼欲千尺，便從今日望归舟。","dynasty":"宋代","title":"送魏介之江西提点"}
{"author":"范仲淹","content":"绛台使君府，亭阁参园圃。一泉西北来，群峰高下睹。池鱼或跃金，水帘长布雨。怪柏锁蛟虬，丑石斗貙虎。群花相倚笑，垂杨自由舞。静境合通仙，清阴不如暑。每与风月期，可无诗酒助。登临问民俗，依旧陶唐古。","dynasty":"宋代","title":"绛州园池"}
{"author":"范仲淹","content":"万锺谁不慕，意气满堂金。必若枉此道，伤哉非素心。","dynasty":"宋代","title":"出守桐庐道中十绝"}
{"author":"范仲淹","content":"相国镇东鲁，开閤多英豪。羡子赋从军，壮思如波涛。当有非常遇，所得连六鳌。故人孙复之，卧云生二毛。或作梁甫吟，秋风共呼号。翩翩草檄外，可与相游遨。益以夫子心，万物都一毫。此行名与节，须似泰山高。","dynasty":"宋代","title":"送刘牧推官之兖州"}
{"author":"范仲淹","content":"有病甘长废，无机苦直言。江山藏拙好，何敢望天阍。","dynasty":"宋代","title":"出守桐庐道中十绝其五"}
{"author":"范仲淹","content":"尝闻商者云，转货赖斯民。远近日中合，有无天下均。上以利吾国，下以藩吾身。周官有常籍，岂云逐末人。天意亦何事，狼虎生贪秦。经界变阡陌，吾商苦悲辛。四民无常籍，茫茫伪与真。游者窃吾利，堕者乱吾伦。淳源一以荡，颓波浩无津。可堪贵与富，侈态日日新。万里奉绮罗，九陌资埃尘。穷山无遗实，竭海无遗珍。鬼神为之劳，天地为之贫。此弊已千载，千载犹因循。桑柘不成林，荆棘有馀者。吾商则何罪，君子耻为邻。上有尧舜主，下有周召臣。琴瑟愿更张，使我歌良辰。何日用此言，皇天岂不仁。","dynasty":"宋代","title":"四民诗其四·商"}
{"author":"范仲淹","content":"日色清如照，前林叶未零。海东新隼至，一点在青冥。","dynasty":"宋代","title":"和李光化秋咏四首其二·画"}
{"author":"范仲淹","content":"弦上万古意，樽中千日醇。清心向流水，醉貌发阳春。","dynasty":"宋代","title":"和韩布殿丞三首其二·琴酒"}
{"author":"范仲淹","content":"秋风海上忆神交，江外书来慰寂寥。松柏旧心当化石，埙篪新韵似闻韶。须期管鲍垂千古，不学张陈负一朝。三复荆州无限意，王孙芳草路遥遥。","dynasty":"宋代","title":"得李四宗易书"}
{"author":"范仲淹","content":"灵剑经年匣，决云谁为高。报分别有道，何认问吹毛。","dynasty":"宋代","title":"匣剑"}
{"author":"范仲淹","content":"三月二十七，羌山始见花。将军了边事，春老未还家。","dynasty":"宋代","title":"城大顺回道中作"}
{"author":"范仲淹","content":"萧条腊后复春前，雪压霜欺未放妍。昨日倚栏枝上看，似留芳意入新年。","dynasty":"宋代","title":"和提刑赵学士探梅三绝"}
{"author":"范仲淹","content":"精鉴本非深，英僚暂此沉。火炎方试玉，沙密偶遗金。岂累青云器，犹孤白雪音。敢希苏季子，潜有激仪心。","dynasty":"宋代","title":"送刁纺户掾太常下第"}
{"author":"范仲淹","content":"萧洒桐庐郡，身闲性亦灵。降真香一炷，欲老悟黄庭。","dynasty":"宋代","title":"萧洒桐庐郡十绝其九"}
{"author":"范仲淹","content":"天涯彼此勿冲冲，内乐何须位更崇。白发监州身各健，青山绕郭景多同。日高窗外眠方起，月到樽前宴未终。况在江南佳丽地，重阳犹见牡丹红。","dynasty":"宋代","title":"依韵酬池州钱绮翁"}
{"author":"范仲淹","content":"重君爱诗书，孜孜不知老。白发末理生，惟谈圣人道。爱君妙山水，所得是神气。尺素写林峦，邈有千里意。今日江南行，孤云无系程。直指九华峰，去扫先君茔。却来华阳川，与我溪上盟。行歌紫芝秀，坐啸清风生。练真变金骨，飘飘朝玉京。结成物外游，忘此天下情。","dynasty":"宋代","title":"送徐登山人"}
{"author":"范仲淹","content":"先王制礼经，祠为国大事。孟春祭风师，刺史敢有二。斋戒升于坛，拜手首至地。所祈动以时，生物得咸遂。勿鼓江海涛，害我舟楫利。昊天六七月，会有雷雨至。慎无吹散去，坐使百谷悴。高秋三五夕，明月生天际。乃可驱云烟，以喜万人意。愿君入薰弦，上副吾皇志。阜财复解愠，即为天下赐。八使重古礼，作诗歌祭义。诚欲通神明，非徒奖州吏。贤哉推此心，良以警有位。","dynasty":"宋代","title":"祠风师酬提刑赵学士见贻"}
{"author":"范仲淹","content":"少年好逸骥，老者重安车。争先尚逐逐，致远贵徐徐。勿言一尉卑，千户击惨舒。外矜固不足，内乐则有馀。子游与季路，作邑宁欷嘘。五斗对万钟，所问道何如。","dynasty":"宋代","title":"送郧乡尉黄通"}
{"author":"范仲淹","content":"金山寺近尘埃绝，铁瓮城高气象雄。","dynasty":"宋代","title":"句"}
{"author":"范仲淹","content":"胥也应无憾，至哉忠孝门。生能酬楚怨，死可报吴恩。直气海涛在，片心江月存。悠悠当日者，千载祗惭魂。","dynasty":"宋代","title":"苏州十咏其八·伍相庙"}
{"author":"范仲淹","content":"馀杭偶得借麾来，山态云情病眼开。此乐无涯谁可共，诗仙今日在苏台。","dynasty":"宋代","title":"依韵和苏州蒋密学"}
{"author":"范仲淹","content":"我先本唐相，奕世天衢行。子孙四方志，有家在江城。双松俨可爱，高堂因以名。雅知堂上居，宛得山中情。目有千年色，耳有千年声。六月无炎光，长如玉壶清。于以聚诗书，教子修诚明。于以列钟鼓，邀宾乐升平。绿烟亦何知，终日在檐楹。太阳无偏照，自然虚白生。不向摇落地，何忧岁峥嵘。勖哉肯构人，处之千万荣。","dynasty":"宋代","title":"岁寒堂三题其一·岁寒堂"}
{"author":"范仲淹","content":"纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。","dynasty":"宋代","tags":"宋词精选，婉约，秋天，写景，怀人","title":"御街行·秋日怀旧"}
{"author":"范仲淹","content":"南豳日日接英标，公外追随岂待招。恶劝酒时图共醉，痛赢棋处肯相饶。一抛言笑如何遣，频得音书似不遥。独上西楼为君久，满城明月会云销。","dynasty":"宋代","title":"依韵酬邠州通判王稷太博"}
{"author":"范仲淹","content":"僧阁倚寒竹，幽襟聊一开。清风曾未足，明月可重来，晚意烟垂草，秋姿露滴苔。佳宾何以伫，云瑟与霞杯。","dynasty":"宋代","title":"和章岷推官同登承天寺竹阁"}
{"author":"范仲淹","content":"江上多嘉客，清歌进白醪。灵均良可笑，终日著离骚。","dynasty":"宋代","title":"新定感兴五首"}
{"author":"范仲淹","content":"三十馀年交旧心，相逢那复议升沉。卑飞尘土味诚薄，达宦风波忧更深。自古荣华浑一梦，即时欢笑敌千金。追陪未久还离索，早晚轩车重见寻。","dynasty":"宋代","title":"送黄灏员外"}
{"author":"范仲淹","content":"松桂有嘉色，不与众芳期。金石有正声，讵将群响随。君子著雅言，以道不以时。仰止江夏公，大醇元小疵。孜孜经纬心，落落教化辞。上有帝皇道，下有人臣规。邈与圣贤会，岂以富贵移。谁言荆棘滋，独此生兰芝。谁言蛙黾繁，独此蟠龙龟。岂徒一时异，将为千古奇。愿此周召风，达我尧舜知。致之讽谏路，升之诰命司。二雅正得失，五典陈雍熙。颂声格九庙，王泽及四夷。自然天下文，不复迷宗师。","dynasty":"宋代","title":"谢黄揔太博见示文集"}
{"author":"范仲淹","content":"新诗遗鹤指真经，对此仙标讵敢轻。万里华亭思去伴，千年辽海识归程。鸡群与处曾非辱，鹏路将翔孰谓荣。独爱九臯嘹唳好，声声天地为之清。","dynasty":"宋代","title":"谢柳太博惠鹤"}
{"author":"范仲淹","content":"数仞黄堂上，题名仅百贤。孤高宋开府，千载可拳拳。","dynasty":"宋代","title":"新定感兴五首"}
{"author":"范仲淹","content":"山水真名郡，恩多补谏官。中间好田锡，风月亦盘桓。","dynasty":"宋代","title":"新定感兴五首"}
{"author":"范仲淹","content":"风物皆堪喜，民灵独可哀。稀逢贤太守，多是谪官来。","dynasty":"宋代","title":"新定感兴五首"}
{"author":"范仲淹","content":"去国三千里，风波岂不赊。回思洞庭险，无限胜长沙。","dynasty":"宋代","title":"新定感兴五首"}
{"author":"范仲淹","content":"江上多嘉客，清歌进白醪。灵均良可笑，终日著离骚。","dynasty":"宋代","title":"新定感兴五首"}
{"author":"范仲淹","content":"行歌春满路，坐歌春满园。花前人自乐，桃李岂须言。","dynasty":"宋代","title":"行歌"}
{"author":"范仲淹","content":"万物有常性，性无不贵生。风翔与骏奔，一一远害情。鴥彼沙上鸥，皎皎霜雪明。月宿沧洲静，日浴沧浪清。何以狎溪人，溪人澹无营。循循自饮啄，往往相逢迎。徘徊两无猜，何慕复何惊。客有怀依依，云水言将归。逐尔群鸥乐，群鸥尔勿飞。此心未忘者，天机非杀机。","dynasty":"宋代","title":"驯鸥咏"}
{"author":"范仲淹","content":"千古如天日，巍巍与善功。禹终平洚水，舜亦致薰风。江海生灵外，干坤揖让中。乡人不知此，箫鼓谢年丰。","dynasty":"宋代","title":"尧庙"}
{"author":"范仲淹","content":"山水真名郡，恩多补谏官。中间好田锡，风月亦盘桓。","dynasty":"宋代","title":"新定感兴五首"}
{"author":"范仲淹","content":"小径小桃深，红光隐翠阴。是非不到耳，名利本无心。笋迸饶当户，云归半在林。何须听丝竹，山水有清音。","dynasty":"宋代","title":"留题小隐山书室"}
{"author":"范仲淹","content":"结舍近沧洲，江山不外求。我来明月夜，更得主人留。","dynasty":"宋代","title":"留题江秀才旧居"}
{"author":"范仲淹","content":"神哉叔虞庙，地胜出嘉泉。一源其澄静，数步忽潺湲。此异孰可穷，观者增恭虔。锦鳞无敢钓，长生同水仙。千家溉禾稻，满目江乡田。我来动所思，致主愧前贤。大道果能行，时雨宜不愆。皆如恶祠下，生民无旱年。","dynasty":"宋代","title":"晋祠泉"}
{"author":"范仲淹","content":"嵩高发灵源，北望洛阳注。清流引河汉，白气横云雾。英雄惜此地，百万曾相距。近代无战争，常人自来去。","dynasty":"宋代","title":"和人游嵩山十二题其一·公路涧"}
{"author":"范仲淹","content":"要路抛来自寡尤，高怀卷去白云收。玉缘秘宝须藏密，兰为奇香却在幽。仙骨岂曾移静节，帝心终是竭嘉猷。红霞绿竹忘机地，未免天家下诏求。","dynasty":"宋代","title":"知府孙学士见示和终南监宫太保道怀五首因以缀篇其二"}
{"author":"范仲淹","content":"南楼百尺馀，清夜微埃歇。天会诗人情，遗此高高月。","dynasty":"宋代","title":"南楼"}
{"author":"范仲淹","content":"有客蓝田得意归，溪光冉冉白虹霓。玉人岂忍言环佩，留取天王尺二圭。","dynasty":"宋代","title":"杂咏四首"}
{"author":"范仲淹","content":"穰下故都今善藩，沃衍千里多丰年。孙公顷以清净化，我来代之惭二天。人物高传卧龙里，神仙近接弄珠川。汉光旧烈山河在，徘徊吊古良依然。二十八将固不朽，风云一代皆忠贤。我亦明时得君者，出处十载功不前。尚得州麾养衰疾，优游岂减居林泉。因逢故人作宴喜，琴樽风月夕不眠。之翰诗诗来若金石，重于我辈何其偏。相其直道了无悔，宁争蠖屈与鹏骞。","dynasty":"宋代","title":"依韵和安陆孙司谏见寄"}
{"author":"范仲淹","content":"爱此诗家好，幽轩绝世纷。澄宵半床月，淡晓数峰云。远意经年就，微吟并舍闻。祇应虚静处，所得自兰芬。","dynasty":"宋代","title":"升上人碧云轩"}
{"author":"范仲淹","content":"唐世碑犹在，高丽鼓半穿。","dynasty":"宋代","title":"句"}
{"author":"范仲淹","content":"旌旗如火浪如鸥，一路春城次第游。江上高楼欲千尺，便從今日望归舟。","dynasty":"宋代","title":"送魏介之江西提点"}
{"author":"范仲淹","content":"尝闻商者云，转货赖斯民。远近日中合，有无天下均。上以利吾国，下以藩吾身。周官有常籍，岂云逐末人。天意亦何事，狼虎生贪秦。经界变阡陌，吾商苦悲辛。四民无常籍，茫茫伪与真。游者窃吾利，堕者乱吾伦。淳源一以荡，颓波浩无津。可堪贵与富，侈态日日新。万里奉绮罗，九陌资埃尘。穷山无遗实，竭海无遗珍。鬼神为之劳，天地为之贫。此弊已千载，千载犹因循。桑柘不成林，荆棘有馀者。吾商则何罪，君子耻为邻。上有尧舜主，下有周召臣。琴瑟愿更张，使我歌良辰。何日用此言，皇天岂不仁。","dynasty":"宋代","title":"四民诗其四·商"}
{"author":"范仲淹","content":"种柳穿湖后，延安盛可游。远怀忘泽国，真赏即瀛洲。江景来秦塞，风情属庾楼。刘琨增坐啸，王粲斗销忧。秀发千丝堕，光摇匹练柔。双双翔乳燕，两两睡驯鸥。折翠赠归客，濯清招隐流。宴回银烛夜，吟度玉关秋。胜处千场醉，劳生万事浮。王公多雅故，思去共仙舟。","dynasty":"宋代","title":"依韵和延安庞龙图柳湖"}
{"author":"范仲淹","content":"丹阳太守意何如，先谒茅卿始下车。展节事君三黜后，收心奉道五旬初。偶寻灵草逢芝圃，欲叩真关借玉书。不更從人问通塞，天教吏隐接山居。","dynasty":"宋代","title":"移丹阳郡先游茅山作"}
{"author":"范仲淹","content":"一带林峦秀复奇，每来凭槛即开眉。好山深会诗人意，留得夕阳无限时。","dynasty":"宋代","title":"登表海楼"}
{"author":"范仲淹","content":"再贬鄱川信不才，子规相爱劝归来。客心但感江山助，天意难期日月回。白雪孤琴弥冷淡，浮云双阙自崔嵬。南方岁晏犹能乐，醉尽黄花见早梅。","dynasty":"宋代","title":"依韵酬黄灏秀才"}
{"author":"范仲淹","content":"阳和不择地，海角亦逢春。忆得上林色，相看如故人。","dynasty":"宋代","title":"西溪见牡丹"}
{"author":"范仲淹","content":"一派青山景色幽，前人田地后人收。后人收得休欢喜，还有收人在后头。","dynasty":"宋代","title":"书扇示门人"}
{"author":"范仲淹","content":"北固高楼海气寒，使君应此凭栏干。春山雨后青无限，借与淮南洗眼看。","dynasty":"宋代","title":"寄润州庞籍"}
{"author":"范仲淹","content":"钱唐作守不为轻，况是全家住翠屏。名品久参卿士月，部封全属斗牛星。仁君未报头先白，故老相看眼倍青。最爱湖山清绝处，晚来云破雨初停。","dynasty":"宋代","title":"依韵和并州郑宣徽见寄二首"}
{"author":"范仲淹","content":"青郊鸣锦雉，绿水漾金鳞。愿得郢中客，共歌台上春。","dynasty":"宋代","title":"青郊"}
{"author":"范仲淹","content":"春色人皆醉，秋光独不眠。君看明月下，何似落花前。","dynasty":"宋代","title":"和李光化秋咏四首其四·夜"}
{"author":"范仲淹","content":"亭亭百尺栋梁身，寂寞云根与涧滨。寒冒雪霜宁是病，静期风月不须春。萧萧远韵和于乐，密密清阴意在人。高节直心时勿伐，千秋为石乃知神。","dynasty":"宋代","title":"依韵酬吴春卿二首其二·松"}
{"author":"范仲淹","content":"五老闲游依舳舻，碧梯云径好和途。云开瀑影千门挂，雨过松簧十里铺。客爱往来何所得，僧言荣辱此间无。从今愈识逍遥旨，一听升沉造化炉。","dynasty":"宋代","title":"游庐山"}
{"author":"范仲淹","content":"滥登清顯遇公朝，岂有才谋可致尧。拙守自惭成木强，宦游谁欢仅蓬飘。醉来多谢提壶劝，归去宁烦杜宇招。好乐当年开口笑，此心无事愧重霄。","dynasty":"宋代","title":"依韵酬益利钤辖马端左藏"}
{"author":"范仲淹","content":"东南沧海郡，幕府清风堂。诗书对周孔，琴瑟亲义黄。君子不独乐，我朋来远方。言兰一相接，岂特十步香。德星一相聚，直有千载光。道味清可挹，文思高若翔。笙磬得同声，精色皆激扬。裁培尽桃李，栖止皆鸾皇。琢玉作镇圭，铸金为干将。猗哉滕子京，此意久而芳。","dynasty":"宋代","title":"书海陵滕從事文会堂"}
{"author":"范仲淹","content":"清风何处来，先此高高台。兰丛国香起，桂枝天籁回。飘飘度清汉，浮云安在哉。万古郁结心，一旦为君开。有客慰所思，临风久徘徊。神若游华胥，身疑立天台。极渴饮沆瀣，大暑执琼瑰。旷如携松丘，腾上烟霞游。熙如揖庄老，语人逍遥道。朱弦鼓其薰，可以解吾民，沧浪比其清，可以濯吾缨。愿此阳春时，勿使飘暴生。千灵无结愠，万卉不摧荣。庶几宋玉赋，聊广楚王情。","dynasty":"宋代","title":"清风谣"}
{"author":"范仲淹","content":"明月照前墀，牛弦奏流水。清风如未回，敢望无云起。","dynasty":"宋代","title":"明月"}
{"author":"范仲淹","content":"姑苏从古号繁华，却恋岩边与水涯。重入白云寻钓濑，更随明月宿诗家。山人惊戴乌纱出，溪女笑偎红杏遮。来蚤又抛泉石去，茫茫荣利一吁嗟。","dynasty":"宋代","title":"依韵酬章推官见赠"}
{"author":"范仲淹","content":"飞泉落处满潭雷，一道苍然石壁开。故老相傅应可信，此山云出雨须来。","dynasty":"宋代","title":"石子涧二首"}
{"author":"范仲淹","content":"明月照前墀，牛弦奏流水。清风如未回，敢望无云起。","dynasty":"宋代","title":"明月"}
{"author":"范仲淹","content":"门外烟岚紫阁横，九衢风土更何情。篱边醉傲渊明饮，陇上歌随桀溺耕。三乐放怀千古重，万锺回首一毫轻。鹏鹪共适逍遥理，谁复人间问不平。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"相国镇束鲁，开合多英豪。羡子赋從军，壮思如波涛。当有非常遇，所得连六鳌。故人孙复之，卧云生二毛。或作梁甫吟，秋风共呼号。翩翩草檄外，可与相游遨。益以夫子心，万物都一毫。此行名与节，须似泰山高。","dynasty":"宋代","title":"送刘牧推官之兖州"}
{"author":"范仲淹","content":"穰下故都今善藩，沃衍千里多丰年。孙公顷以清净化，我来代之惭二天。人物高传卧龙里，神仙近接弄珠川。汉光旧烈山河在，徘徊吊古良依然。二十八将固不朽，风云一代皆忠贤。我亦明时得君者，出处十载功不前。尚得州麾养衰疾，优游岂减居林泉。因逢故人作宴喜，琴樽风月夕不眠。之翰诗诗来若金石，重于我辈何其偏。相其直道了无悔，宁争蠖屈与鹏骞。","dynasty":"宋代","title":"依韵和安陆孙司谏见寄"}
{"author":"范仲淹","content":"塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。","dynasty":"宋代","tags":"宋词三百首，初中古诗，秋天，边塞，思乡，爱国","title":"渔家傲·秋思"}
{"author":"范仲淹","content":"有客蓝田得意归，溪光冉冉白虹霓。玉人岂忍言环佩，留取天王尺二圭。","dynasty":"宋代","title":"杂咏四首"}
{"author":"范仲淹","content":"翠峰高与白云闲，吾祖曾居水石间。千载家风应未坠，子孙还解爱青山。","dynasty":"宋代","title":"题翠峰院"}
{"author":"范仲淹","content":"平湖万顷碧，谢客一开颜。待得临清夜，徘徊载月还。","dynasty":"宋代","title":"和韩布殿丞三首其一·泛湖中"}
{"author":"范仲淹","content":"百花争早孰过梅，天与芳时岂待催。莫惜黄金置清赏，隔年春色为君开。","dynasty":"宋代","title":"和提刑赵学士探梅三绝"}
{"author":"范仲淹","content":"江上往来人，但爱鲈鱼美。君看一叶舟，出没风波里。","dynasty":"宋代","tags":"渔人，生活，抒怀，同情","title":"江上渔者"}
{"author":"范仲淹","content":"五代支雷屯，九野皆龙战。开国如棋枰，皇极何由建。太祖乘天飞，大发光华旦。攀公江表来，经纶还如电。微子入姬周，仓皇救涂炭。四海乃大同，万里闻薰风。礼乐与征伐，出自明光宫。大动未大赏，积庆宜我穷。李广不封侯，继世多英雄。公有承家子，所至神明理。复有起家孙，一见知千里。和气十洲春，清流九江九。非有神笔梦，粲粲文何绮。天子青春朝，列鼎招英髦。明年桃李开，禹浪如霞高。之子可变化，咫尺登金鳌。始知祖德长，光辉传佩刀。","dynasty":"宋代","title":"赠攀秀才"}
{"author":"范仲淹","content":"陇上带经人，金门齿谏臣。雷霆日有犯，始可报君亲。","dynasty":"宋代","title":"出守桐庐道中十绝"}
{"author":"范仲淹","content":"高车赴南岘，敝郊主东道。风采喜一见，布素情相好。屈指四十秋，于今岁寒保。我起为君寿，善颂复善祷。愿尽杯中物，薄言理可到。君子贵有终，功名非必早。期端卿大夫，所尚贤而老。世虑久乃周，圣门深已造。与君誓许国，无忝于祖考。洁如凤食竹，乐若鱼在藻。安得长相亲，时时一绝倒。不忘平生期，明月满怀抱。","dynasty":"宋代","title":"依韵和襄阳王源叔龙图见寄"}
{"author":"范仲淹","content":"中山天下重，韩公兹镇临。堂上绘昔贤，阅古以儆今。牧师六十人，冠剑竦若林。既瞻古人像，必求古人心。彼或所存远，我将所得深。仁与智可尚，忠与义可钦。吾爱古贤守，馨德神祇歆。典法曾弗泥，劝沮良自斟。跻民在春台，熙熙乐不淫。耕夫与樵子，饱暖相讴吟。王道自此始，然后张薰琴。吾爱古名将，毅若武库森。其重如山安，其静如渊沉。有令凛如霜，有谋密如阴。敌城一朝拔，戎首万里擒。虎豹卷韬略，鲸鲵投釜鬵。皇威彻西海，天马来駸駸。留侯武侯者，将相俱能任。决胜神所启，受托天所谌。披开日月光，振起雷霆音。九关支一柱，万宇覆重衾。前人何赫赫，后人岂愔愔。所以作此堂，公意同坚金。僕思宝元初，叛羌弄千镡。王师生太平，苦战诚未禁。赤子餵犬彘，塞翁泪涔涔。中原固为辱，天子动宸襟。乃命公与僕，联使御外侵。历历革前弊，拳拳扫妖祲。二十四万兵，抚之若青衿。惟以人占天，不问昂与参。相彼形胜地，指掌而蹄涔。复我横山疆，限尔长河浔。此得喉可扼，彼宜肉就椹。上前同定策，奸谋俄献琛。枭巢不忍覆，异日生凶禽。僕已白发翁，量力欲投簪。公方青春期，抱道当作霖。四夷气须夺，百代病可鍼。河湟议始行，汉唐功必寻。复令千载下，景仰如高岑。因赋阅古篇，为公廊庙箴。","dynasty":"宋代","title":"阅古堂诗"}
{"author":"范仲淹","content":"唐世碑犹在，高丽鼓半穿。","dynasty":"宋代","title":"句"}
{"author":"范仲淹","content":"风引湖边笛，焉知非隐沦。一声裂云去，明月生精神。无为落梅调，留寄陇头人。","dynasty":"宋代","title":"和僧长吉湖居五题其四·风笛"}
{"author":"范仲淹","content":"君有江南行，为君歌以喜。龙盘山万曲，练静江千里。江山不可空，台星照吴中。古来王谢地，今有周召风。而间杨与郑，万丈光相映。煌煌聚宰府，金陵一何盛。此去知已贤，雅客情无边。白云起江树，明月逐江船。云月共徘徊，优哉如游仙。归来笑春风，白日登青天。","dynasty":"宋代","title":"送陈环秀才游金陵"}
{"author":"范仲淹","content":"万石君贤再出麾，犹龙川上五歌时。九重执宪清规在，十镇分忧白发知。环禁申威星拱极，铃斋舒啸月侵帷。金台下客思何报，愿上中和乐职诗。","dynasty":"宋代","title":"和黄揔太博上知郡杜少卿"}
{"author":"范仲淹","content":"年年春自东南来，建溪先暖冰微开。溪边奇茗冠天下，武夷仙人从古栽。新雷昨夜发何处，家家嬉笑穿云去。露牙错落一番荣，缀玉含珠散嘉树。终朝采掇未盈襜，唯求精粹不敢贪。研膏焙乳有雅制，方中圭兮圆中蟾。北苑将期献天子，林下雄豪先斗美。鼎磨云外首山铜，瓶携江上中泠水。黄金碾畔绿尘飞，紫玉瓯心雪涛起。斗余味兮轻醍醐，斗余香兮薄兰芷。其间品第胡能欺，十目视而十手指。胜若登仙不可攀，输同降将无穷耻。于嗟天产石上英，论功不愧阶前蓂。众人之浊我可清，千日之醉我可醒。屈原试与招魂魄，刘伶却得闻雷霆。卢仝敢不歌，陆羽须作经。森然万象中，焉知无茶星。商山丈人休茹芝，首阳先生休采薇。长安酒价减千万，成都药市无光辉。不如仙山一啜好，泠然便欲乘风飞。君莫羡花间女郎只斗草，赢得珠玑满斗归。","dynasty":"宋代","title":"和章岷从事斗茶歌"}
{"author":"范仲淹","content":"汉陂高兴自飘飘，何必天台渡石桥。潭上药灵多饵菊，林间诗逸半书蕉。勤歌兰佩招逋隐，懒事尘缨逐采僚。客有赤松盟约在，异时猿鹤不相辽。","dynasty":"宋代","title":"知府孙学士见示和终南监宫太保道怀五首因以"}
{"author":"范仲淹","content":"老来难得旧交游，莫欢樽前两鬓秋。少日苦辛名共立，晚年恬退语相投。龚黄政事聊牵强，元白邻封且唱酬。附郭田园能置否，与君乘健早归休。","dynasty":"宋代","title":"依韵酬光化李简夫屯田"}
{"author":"范仲淹","content":"贤者逝如斯，皇天岂易知。众人皆堕泪，君子欲安碑。几世传清白，满乡称孝慈。贤哉生令嗣，遗秀在兰芝。","dynasty":"宋代","title":"陈质殿丞挽歌词"}
{"author":"范仲淹","content":"风引湖边笛，焉知非隐沦。一声裂云去，明月生精神。无为落梅调，留寄陇头人。","dynasty":"宋代","title":"和僧长吉湖居五题其四·风笛"}
{"author":"范仲淹","content":"徽音来景亳，盛事耸吴乡。上象三台照，高文五色章。纯如登乐府，渊若测天潢。寒谷春重煦，幽宫草特芳。感知心似血，思报鬓成霜。新定惭无惠，姑苏惜未康。尧汤馀水旱，刘白旧风光。北阙云霓远，南园橘柚荒。愿闻歌画一，敢议赋长杨。碌碌嘲须解，循循教弗忘。迹甘荣路外，情寄圣门傍。几托为鱼梦，江湖尚渺茫。","dynasty":"宋代","title":"依韵奉酬晏尚书见寄"}
{"author":"范仲淹","content":"交亲莫笑出麾频，不任纖机祇任真。远护玉关犹竭力，入陪金铉敢周身。素心直拟圭无玷，晚节当如竹有筠。道本逍遥惟所适，吾生何用蠖求伸。","dynasty":"宋代","title":"酬李光化见寄二首"}
{"author":"范仲淹","content":"种柳穿湖后，延安盛可游。远怀忘泽国，真赏即瀛洲。江景来秦塞，风情属庾楼。刘琨增坐啸，王粲斗销忧。秀发千丝堕，光摇匹练柔。双双翔乳燕，两两睡驯鸥。折翠赠归客，濯清招隐流。宴回银烛夜，吟度玉关秋。胜处千场醉，劳生万事浮。王公多雅故，思去共仙舟。","dynasty":"宋代","title":"依韵和延安庞龙图柳湖"}
{"author":"范仲淹","content":"曩由清举玉宸知，今觉光荣冠一时。曾入黄扉陪国论，重求绛帐就师资。谈文讲道浑无倦，养浩存真绝不衰。独愧铸颜恩未报，捧觞为寿献声诗。","dynasty":"宋代","title":"过陈州上晏相公"}
{"author":"范仲淹","content":"爱此千里器，如见古人面。欲弹换朱丝，明月当秋汉。我愿宫商弦，相应声无间。自然召南风，莫起孤琴叹。","dynasty":"宋代","title":"和杨畋孤琴咏"}
{"author":"范仲淹","content":"萧洒桐庐郡，公馀午睡浓。人生安乐处，谁复问千钟。","dynasty":"宋代","title":"萧洒桐庐郡十绝其四"}
{"author":"范仲淹","content":"列宿专城且自娱，清名善最即前涂。江山乐国诚难会，风月诗家的不辜。未必晚成轮早达，好将高笑代长吁。公馀更励经邦业，思为清朝赞禹谟。","dynasty":"宋代","title":"依韵酬李光化叙怀"}
{"author":"范仲淹","content":"堂上每云云，金笼久受恩。思山诚有意，对主忍无言。性比孤鸾洁，声殊百舌繁。云林如一去，应喜谢朱门。","dynasty":"宋代","title":"鹦鹉"}
{"author":"范仲淹","content":"危言迁谪向江湖，放意云山道岂孤。忠信平生心自许，吉凶何卹赋灵乌。","dynasty":"宋代","title":"答梅圣俞灵乌赋"}
{"author":"范仲淹","content":"吾生岂不幸，所禀多刚肠。身甘一枝巢，心苦千仞翔。志意苟天命，富贵非我望。立谭万乘前，肝竭喉无浆。意君成大舜，千古闻膻香。寸怀如春风，思与天下芳。片玉弃且在，双足何辞伤。王章死于汉，韩愈逐诸唐。狱中与岭外，妻子不得将。义士抚卷起，眦血一沾裳。胡弗学揭厉，胡弗随低昂。干时宴安人，灭然已不扬。匹夫虎敢斗，女子熊能当。况彼二长者，乌肯巧如黄。我爱古人节，皎皎明于霜。今日贬江徼，多惭韩与王。罪大祸不称，所损伤纖芒。尽室来官下，君恩大难忘。酒圣无隐量，诗豪有馀章。秋来魏公亭，金菊何煌煌。登高发秘思，聊以摅吾狂。卓有梅圣俞，作邑郡之旁。矫首赋灵乌，拟彼歌沧浪。因成答安戏，移以赠名郎。泉南曹使君，诗源万里长。复我百馀言，疑登孔子堂。闻之金石音，纯纯自宫商。念此孤鸣鹤，声应来远方。相期养心气，弥天浩无疆。铺之被万物，照之谐三光。此道果迂阔，陶陶吾醉乡。","dynasty":"宋代","title":"鄱阳酬泉州曹使君见寄"}
{"author":"范仲淹","content":"满面南风指四明，山长水曲不胜情。自言此去云林下，惟讲华严报太平。","dynasty":"宋代","title":"送湛公归四明讲席"}
{"author":"范仲淹","content":"清言一以遥，默默江楼上。安得如白云，无心两相忘。","dynasty":"宋代","title":"江楼寄希元上人"}
{"author":"范仲淹","content":"三十馀年交旧心，相逢那复议升沉。卑飞尘土味诚薄，达宦风波忧更深。自古荣华浑一梦，即时欢笑敌千金。追陪未久还离索，早晚轩车重见寻。","dynasty":"宋代","title":"送黄灏员外"}
{"author":"范仲淹","content":"故人为使富天才，相与抽毫赋早梅。气豓未劳横玉笛，风光先合倒金垒。陇头欲寄交情远，林下初逢病眼开。必若和羹有遗味，花王应亦命公台。","dynasty":"宋代","title":"又和赏梅"}
{"author":"范仲淹","content":"越中山水绝纖尘，溪口风光步步新。若得会稽藏拙去，白云深处亦行春。","dynasty":"宋代","title":"寄题溪口广慈院"}
{"author":"范仲淹","content":"徽音来景毫，盛事耸吴乡。上象三台照，高文五色章。纯如登乐府，渊若测天潢。寒谷春重煦，幽宫草特芳。感知心似血，思报鬓成霜。新定惭无惠，姑苏惜未康。尧汤馀水旱，刘白旧风光。北阙云霓远，南园橘柚荒。愿闻歌画一，敢议赋长杨。碌碌嘲须解，循循教弗忘。迹甘荣路外，情寄圣门傍。几托为鱼梦，江湖尚渺茫。","dynasty":"宋代","title":"依韵奉酬晏尚书见寄"}
{"author":"范仲淹","content":"南豳日日接英标，公外追随岂待招。恶劝酒时图共醉，痛赢棋处肯相饶。一抛言笑如何遣，频得音书似不遥。独上西楼为君久，满城明月会云销。","dynasty":"宋代","title":"依韵酬邠州通判王稷太博"}
{"author":"范仲淹","content":"天涯彼此勿冲冲，内乐何须位更崇。白发监州身各健，青山绕郭景多同。日高窗外眠方起，月到樽前宴未终。况在江南佳丽地，重阳犹见牡丹红。","dynasty":"宋代","title":"依韵酬池州钱绮翁"}
{"author":"范仲淹","content":"二十年前已定交，而今鹏鷃各逍遥。但能贾傅亲前席，何必萧生意本朝。直节羡君如指佞，孤根怜我异凌霄。莫将富贵移平昔，彼此清心发半凋。吴门歉岁减繁华，萧索专城未足夸。柳色向秋迎使馆，水声终夜救田车。丘山在负思朝寄，毫发经心愧道家。不似桐庐人事少，子陵台畔乐无涯。","dynasty":"宋代","title":"依韵酬府判庞醇之见寄"}
{"author":"范仲淹","content":"老来难得旧交游，莫欢樽前两鬓秋。少日苦辛名共立，晚年恬退语相投。龚黄政事聊牵强，元白邻封且唱酬。附郭田园能置否，与君乘健早归休。","dynasty":"宋代","title":"依韵酬光化李简夫屯田"}
{"author":"范仲淹","content":"再贬鄱川信不才，子规相爱劝归来。客心但感江山助，天意难期日月回。白雪孤琴弥冷淡，浮云双阙自崔嵬。南方岁晏犹能乐，醉尽黄花见早梅。","dynasty":"宋代","title":"依韵酬黄灏秀才"}
{"author":"范仲淹","content":"南阳偃息养衰颜，天暖风和近楚关。欲少祸时当止足，得无权处始安闲。心怜好鸟来幽院，目送微云过别山。此景此情聊自慰，是非何极任循环。","dynasty":"宋代","title":"依韵酬李光化见寄"}
{"author":"范仲淹","content":"列宿专城且自娱，清名善最即前涂。江山乐国诚难会，风月诗家的不辜。未必晚成轮早达，好将高笑代长吁。公馀更励经邦业，思为清朝赞禹谟。","dynasty":"宋代","title":"依韵酬李光化叙怀"}
{"author":"范仲淹","content":"出处曾无致主功，南阳为守地犹雄。醉醒往日惭渔父，得失今朝圆塞翁。七里河边归带月，百花洲上啸生风。卧龙乡曲多贤达，愿预逍遥九老中。","dynasty":"宋代","title":"依韵酬太傅张相公见赠"}
{"author":"范仲淹","content":"圣门非入室，文阵敢争盟。不意栖云阁，何才隶月卿。珍群怜未至，霄鹗引修程。直舍有仙味，秘庭无俗声。午阴宫树绿，宵刻禁锺清。奉製歌三秀，称觞听六英。恩辉孤易感，交结淡难成。新发鉴中改，旧山天际横。缨思渔父濯，春伴隼旟行。桃浪观秦塞，薰风省舜城。几多兴废迹，重叠古今情。进退思先觉，蹉跎畏后生。见诒如美衮，欲报管英琼。净揖澄江练，高窥抉露茎。复惊闻正始，终仰辅登闳。好励图南志，翱翔览四瀛。","dynasty":"宋代","title":"依韵酬毋湜推官"}
{"author":"范仲淹","content":"圣君贤相正弥纶，谏诤臣微敢狥身。但得葵心长向日，何妨驽足未离尘。岂辞云水三千里，犹济疮痍十万民。宴坐黄堂愧无恨，陇头元是带经人。","dynasty":"宋代","title":"依韵酬吴安道学士见寄"}
{"author":"范仲淹","content":"亭亭百尺栋梁身，寂寞云根与涧滨。寒冒雪霜宁是病，静期风月不须春。萧萧远韵和于乐，密密清阴意在人。高节直心时勿伐，千秋为石乃知神。","dynasty":"宋代","title":"依韵酬吴春卿二首其二·松"}
{"author":"范仲淹","content":"华亭孤立病时身，终日徘徊尚海滨。露掌思高还警夜，芝田音断欲务春。千年灵气何求药，八变奇姿已过人。莫厌在阴犹寡和，九臯非晚见精神。","dynasty":"宋代","title":"依韵酬吴春卿二首其一·鹤"}
{"author":"范仲淹","content":"天遣今宵无寸云，故开秋碧挂冰轮。诗人不悔衣沾露，为惜清光岂易亲。","dynasty":"宋代","title":"依韵酬叶道卿中秋对月二首"}
{"author":"范仲淹","content":"孤光千里与君逢，最爱无云四望通。处处楼台竞歌宴，的能爱月几人同。","dynasty":"宋代","title":"依韵酬叶道卿中秋对月二首"}
{"author":"范仲淹","content":"滥登清顯遇公朝，岂有才谋可致尧。拙守自惭成木强，宦游谁欢仅蓬飘。醉来多谢提壶劝，归去宁烦杜宇招。好乐当年开口笑，此心无事愧重霄。","dynasty":"宋代","title":"依韵酬益利钤辖马端左藏"}
{"author":"范仲淹","content":"姑苏從古号繁华，却恋岩边与水涯。重入白云寻钓濑，更随明月宿诗家。山人惊载乌纱出，溪女笑隈红杏遮。来早又抛泉石去，茫茫荣利一吁嗟。","dynasty":"宋代","title":"依韵酬章推官见赠"}
{"author":"范仲淹","content":"孰敢先怀富贵图，良时须惜几嗟吁。众心可致巍巍主，上意思平两两符。不称内朝裨耳目，多惭外补救皮肤。子陵滩畔观渔钓，无限残阳媚绿蒲。","dynasty":"宋代","title":"依韵酬周骙太博同年"}
{"author":"范仲淹","content":"节製重并汾，淹留又见春。年高成国老，道在乐天真。风韵应如旧，精明迥绝伦。致君心未展，宁是式微人。","dynasty":"宋代","title":"依韵答并州郑大资见寄"}
{"author":"范仲淹","content":"虽叨世契与邻藩，东道瞻风御史尊。郑馆昔时延下客，于家今日见高门。我居方面荣为惧，君向台端直且温。彼此中怀蕴金石，不须销黯动离魂。","dynasty":"宋代","title":"依韵答韩侍御"}
{"author":"范仲淹","content":"千年风采逢明主，一寸襟灵慕昔贤。待看朝廷兴礼让，天衢何敢斗先鞭。","dynasty":"宋代","title":"依韵答胡侍郎见寄"}
{"author":"范仲淹","content":"今之刺史古诸侯，孰敢不分天子忧。自秋徂冬渴雨雪，旬奏空文惭转邮。得非郡国政未洽，刺史闭合当自忧。上赖天子仁且圣，神龙奔走不俟求。同云千里结雪意，一夕密下诚如羞。晓来赏心江海上，东望不见三神丘。浑祛疠气发和气，明年黍稷须盈畴。烟郊空阔猎者健，酒市暖热沽人稠。光精璨璨夺剑戟，清寒拂拂生衣裘。铃斋贺客有喜色，饮酣歌作击前筹。常愿帝力及南亩，尽使风俗如东邹。谁言吾子青春者，意在生民先发讴。","dynasty":"宋代","title":"依韵答贾黯监丞贺雪"}
{"author":"范仲淹","content":"东南为守慰衰颜，忧事浑祛乐事还。鼓吹夜归湖上月，楼台晴望海中山。奋飞每羡冥鸿远，驰骋那惭老骥闲。此日共君方偃息，是非荣辱任循环。","dynasty":"宋代","title":"依韵答蒋密学见寄"}
{"author":"范仲淹","content":"蔽野旌旗色，满山笳吹声。功名早晚就，裴度亦书生。","dynasty":"宋代","title":"依韵答梁坚运判见寄"}
{"author":"范仲淹","content":"枢府当年日辇襄，隐然一柱在明堂。亲逢英主开前席，力与皇家正旧章。直道岂求安富贵，纯诚惟欲助清光。龚黄政事追千载，齐鲁风谣及万箱。伟望能令中国重，奇谋曾压北方强。故人待看调元后，乞取优游老洛阳。","dynasty":"宋代","title":"依韵答青州富资政见寄"}
{"author":"范仲淹","content":"南阳本佳处，偶得作守臣。地与汝填近，古来风化纯。当官一无术，易易复循循。长使下情达，穷民奚不伸。此外更何事，优游款嘉宾。时得一笑会，恨无千日醇。客有多闻者，密法为我陈。自言此灵物，尽心妙始臻。非徒水泉洁，大要麹檗均。暄凉体四时，日月周数旬。其气芳以烈，厥味和而辛。涓涓滴小槽，清光能照人。固可奉宗庙，宜能格天神。我姑酌金垒，驻此席上珍。况有百花洲，水木长时新。烟姿藏碧坞，柳杪见朱闉。两两凫雁侣，依依江海濒。晚光倒晚影，一川无一尘。悠悠乘画舸，坦坦解朝绅。绿阴承作盖，芳草就为茵。引此杯中物，献酬交错频。礼俗重三爵，今乃不记巡。大言出物表，本性还天真。或落孟嘉帽，或抛陶令巾。吾非葛天氏，谁为刘伯伦。大使达观者，与予日相亲。作诗美嘉会，调高继无因。但愿天下乐，一若樽前身。长戴尧舜主，尽作羲黄民。耕田与凿井，熙熙千万春。","dynasty":"宋代","title":"依韵答提刑张太博尝新醖"}
{"author":"范仲淹","content":"芳洲名冠古南都，最惜尘埃一点无。楼阁春深来海燕，池塘人静下仙凫。花情柳意凭谁问，月彩波光岂易图。汉上山公发新咏，许昌何必诧申湖。","dynasty":"宋代","title":"依韵答王源叔忆百花洲见寄"}
{"author":"范仲淹","content":"徽音来景毫，盛事耸吴乡。上象三台照，高文五色章。纯如登乐府，渊若测天潢。寒谷春重煦，幽宫草特芳。感知心似血，思报鬓成霜。新定惭无惠，姑苏惜未康。尧汤馀水旱，刘白旧风光。北阙云霓远，南园橘柚荒。愿闻歌画一，敢议赋长杨。碌碌嘲须解，循循教弗忘。迹甘荣路外，情寄圣门傍。几托为鱼梦，江湖尚渺茫。","dynasty":"宋代","title":"依韵奉酬晏尚书见寄"}
{"author":"范仲淹","content":"穰下故都今善藩，沃衍千里多丰年。孙公顷以清净化，我来代之惭二天。人物高传卧龙里，神仙近接弄珠川。汉光旧烈山河在，徘徊吊古良依然。二十八将固不朽，风云一代皆忠贤。我亦明时得君者，出处十载功不前。尚得州麾养衰疾，优游岂减居林泉。因逢故人作宴喜，琴樽风月夕不眠。之翰诗诗来若金石，重于我辈何其偏。相其直道了无悔，宁争蠖屈与鹏骞。","dynasty":"宋代","title":"依韵和安陆孙司谏见寄"}
{"author":"范仲淹","content":"钱唐作守不为轻，况是全家住翠屏。名品久参卿士月，部封全属斗牛星。仁君未报头先白，故老相看眼倍青。最爱湖山清绝处，晚来云破雨初停。","dynasty":"宋代","title":"依韵和并州郑宣徽见寄二首"}
{"author":"范仲淹","content":"西湖载客恣游從，湖上参差半佛宫。回顾隙驹曾不息，沉思樽酒可教空。层台累榭皆清旷，万户千门尽郁葱。向此行春无限乐，却惭何道继文翁。","dynasty":"宋代","title":"依韵和并州郑宣徽见寄二首"}
{"author":"范仲淹","content":"都督再临横海镇，集仙遥辍内朝班。清风又振东南美，好梦多亲咫尺颜。坐啸楼台凌皓月，行春鼓吹入青山。太平天子尊耆旧，八十五祥未赐闲。","dynasty":"宋代","title":"依韵和胡使君书事"}
{"author":"范仲淹","content":"本非桃李色，佳节敢先开。席上无言晚，霜前幸未摧。芳心应有待，真赏直须催。愿上金樽寿，何伤蝶不来。","dynasty":"宋代","title":"依韵和介之未开菊"}
{"author":"范仲淹","content":"馀杭偶得借麾来，山态云情病眼开。此乐无涯谁可共，诗仙今日在苏台。","dynasty":"宋代","title":"依韵和苏州蒋密学"}
{"author":"范仲淹","content":"江干往往腊不雪，今喜纷纷才孟冬。乃知王泽寝及远，益明天意先在农。有年预可慰四海，大瑞且当闻九重。况此湖山满清思，与君交唱若为慵。","dynasty":"宋代","title":"依韵和孙之翰对雪"}
{"author":"范仲淹","content":"南阳风俗常苦耕，太守忧民敢不诚。今秋与冬数月旱，二麦无望愁编氓。龙遁云藏不肯起，荒祠巫鼓徒轰轰。昨宵天意聚回复，繁阴一布飘寒英。裁成片片尽六出，化工造物何其精。散乱狂飞若倚势，徘徊缓舞如今情。千门竞扫明月色，万木都拆寒梅英。天上风流忽尔在，人间险阻无不平。因松偶作琴瑟调，过竹徐移环佩声。江天鸣雁畏相失，龙庭奔马豪如惊。丞相沙堤初踏练，将军紫髯浑缀璎。岩前饥煞啸风虎，海上冻死吞舟鲸。我有高楼擘云上，双瞳一开千里明。群阎逐去疫疠远，长逵压下尘埃清。当知有年可坐致，东臯父老休营营。因招大使赏天瑞，醉把羲黄向上凭。穷通得丧了无事，庄老器宇何难并。君起作歌我起和，天地和气须充盈。当年此乐不可得，与雪对舞摅平生。共君学取雪好处，平施万物如权衡。","dynasty":"宋代","title":"依韵和提刑太博嘉雪"}
{"author":"范仲淹","content":"数枝梅寄寂寥人，多谢韶华次第均。穰下此花留未发，待君同赏后池春。","dynasty":"宋代","title":"依韵和提刑张太博寄梅"}
{"author":"范仲淹","content":"鹤禁兰宫达了身，高居南阙重为邻。西园冠盖时时会，北海樽垒日日亲。共弃荣华抛世态，同归清静复天真。一如刘白东都下，更得裴公作主人。","dynasty":"宋代","title":"依韵和同年朱兵部王宾客交赠之什"}
{"author":"范仲淹","content":"云坛共上百神清，碧坞红霞相照明。幽草欲迷丹井处，乱峰依旧白云生。亭亭翠纛高杉矗，险险狂雷落石轰。待得九霄鸾鹤驭，玉书应改地仙名。","dynasty":"宋代","title":"依韵和魏介之同游玉仙坛"}
{"author":"范仲淹","content":"高车赴南岘，敝郊主东道。风采喜一见，布素情相好。屈指四十秋，于今岁寒保。我起为君寿，善颂复善祷。愿尽杯中物，薄言理可到。君子贵有终，功名非必早。期端卿大夫，所尚贤而老。世虑久乃周，圣门深已造。与君誓许国，无忝于祖考。洁如凤食竹，乐若鱼在藻。安得长相亲，时时一绝倒。不忘平生期，明月满怀抱。","dynasty":"宋代","title":"依韵和襄阳王源叔龙图见寄"}
{"author":"范仲淹","content":"种柳穿湖后，延安盛可游。远怀忘泽国，真赏即瀛洲。江景来秦塞，风情属庾楼。刘琨增坐啸，王粲斗销忧。秀发千丝堕，光摇匹练柔。双双翔乳燕，两两睡驯鸥。折翠赠归客，濯清招隐流。宴回银烛夜，吟度玉关秋。胜处千场醉，劳生万事浮。王公多雅故，思去共仙舟。","dynasty":"宋代","title":"依韵和延安庞龙图柳湖"}
{"author":"范仲淹","content":"丹阳太守意何如，先谒茅卿始下车。展节事君三黜后，收心奉道五旬初。偶寻灵草逢芝圃，欲叩真关借玉书。不更從人问通塞，天教吏隐接山居。","dynasty":"宋代","title":"移丹阳郡先游茅山作"}
{"author":"范仲淹","content":"长忆西湖胜鉴湖，春波千顷绿如铺。吾皇不让明皇美，可赐疏狂贺老无。","dynasty":"宋代","title":"忆杭州西湖"}
{"author":"范仲淹","content":"万汇嘉亨日，皇心豫宴辰。华林新濯雨，灵沼正涵春。帝幄纷仙花，天钩掷锦鳞。洋洋颁睿唱，赓颂浃簪绅。","dynasty":"宋代","title":"应製赏花钓鱼"}
{"author":"范仲淹","content":"堂上每云云，金笼久受恩。思山诚有意，对主忍无言。性比孤鸾洁，声殊百舌繁。云林如一去，应喜谢朱门。","dynasty":"宋代","title":"鹦鹉"}
{"author":"范仲淹","content":"成都成邑即天开，终践尧基咏起哉。但得四门元凯至，九韶何必凤皇来。","dynasty":"宋代","title":"咏史五首其二·有虞氏"}
{"author":"范仲淹","content":"景命还将伯益传，九川功大若为迁。讴歌终在吾君子，岂是当时不让贤。","dynasty":"宋代","title":"咏史五首其三·夏后氏"}
{"author":"范仲淹","content":"履癸昆吾祸莫移，应天重造帝王基。子孙何事为炮烙，不念嘻吁祝网时。","dynasty":"宋代","title":"咏史五首其四·商人"}
{"author":"范仲淹","content":"斧钺为藩忍内侵，商人涂炭奈何深。不烦鱼火明天意，自有诸侯八百心。","dynasty":"宋代","title":"咏史五首其五·周人"}
{"author":"范仲淹","content":"纯衣黄冕历星辰，白马彤车一百春。莫道茅茨无复见，古今时有致尧人。","dynasty":"宋代","title":"咏史五首其一·陶唐氏"}
{"author":"范仲淹","content":"饱去樱桃重，饥来柳絮轻。但知离此去，不用问前程。","dynasty":"宋代","title":"咏蚊"}
{"author":"范仲淹","content":"高岚指天近，远溜出山迟。万事不到处，白云无尽时。异花啼鸟乐，灵草隐人知。信是栖真地，林僧半雪眉。","dynasty":"宋代","title":"游乌龙山寺"}
{"author":"范仲淹","content":"故人为使富天才，相与抽毫赋早梅。气豓未劳横玉笛，风光先合倒金垒。陇头欲寄交情远，林下初逢病眼开。必若和羹有遗味，花王应亦命公台。","dynasty":"宋代","title":"又和赏梅"}
{"author":"范仲淹","content":"祖述贤人业，何因降玄乡。周公旧才美，夫子近文章。逸气弥冲斗，雄源甚决潢。月中灵桂老，春外实芝芳。远似天无翳，清如塞有霜。日星图舜禹，金石颂成康。涡曲风骚盛，营丘学校光。至精含变化，大手凿洪荒。崧岳词欺甫，甘泉价掩扬。满朝当讽诵，终古岂遗忘。恍若探龙际，森疑履虎傍。半生游此道，观海特茫茫。","dynasty":"宋代","title":"又用前韵谢晏尚书以近著示及"}
{"author":"范仲淹","content":"闲约诸公扣隐扃，江天风雨忽飘零。方怜春满王孙草，可忍云遮处士星。蕙帐未容登末席，兰舟无赖寄前汀。湖山早晚逢晴齐，重待寻仙入翠屏。","dynasty":"宋代","title":"与人约访林处士阻雨因寄"}
{"author":"范仲淹","content":"数年风土塞门行，说着江山意暂清。求取罢兵南国去，满楼苍翠是平生。","dynasty":"宋代","title":"与张焘太博行忻代间因话江山作"}
{"author":"范仲淹","content":"中山天下重，韩公兹镇临。堂上绘昔贤，阅古以儆今。牧师六十人，冠剑竦若林。既瞻古人像，必求古人心。彼或所存远，我将所得深。仁与智可尚，忠与义可钦。吾爱古贤守，馨德神祇歆。典法曾弗泥，劝沮良自斟。跻民在春台，熙熙乐不淫。耕夫与樵子，饱暖相讴吟。王道自此始，然后张薰琴。吾爱古名将，毅若武库森。其重如山安，其静如渊沉。有令凛如霜，有谋密如阴。敌城一朝拔，戎首万里擒。虎豹卷韬略，鲸鲵投釜鬵。皇威彻西海，天马来駸駸。留侯武侯者，将相俱能任。决胜神所启，受托天所谌。披开日月光，振起雷霆音。九关支一柱，万宇覆重衾。前人何赫赫，后人岂愔愔。所以作此堂，公意同坚金。僕思宝元初，叛羌弄千镡。王师生太平，苦战诚未禁。赤子餵犬彘，塞翁泪涔涔。中原固为辱，天子动宸襟。乃命公与僕，联使御外侵。历历革前弊，拳拳扫妖祲。二十四万兵，抚之若青衿。惟以人占天，不问昂与参。相彼形胜地，指掌而蹄涔。复我横山疆，限尔长河浔。此得喉可扼，彼宜肉就椹。上前同定策，奸谋俄献琛。枭巢不忍覆，异日生凶禽。僕已白发翁，量力欲投簪。公方青春期，抱道当作霖。四夷气须夺，百代病可鍼。河湟议始行，汉唐功必寻。复令千载下，景仰如高岑。因赋阅古篇，为公廊庙箴。","dynasty":"宋代","title":"阅古堂诗"}
{"author":"范仲淹","content":"夜入翠烟啼，画寻芳树飞。春山无限好，犹道不如归。","dynasty":"宋代","title":"越上闻子规"}
{"author":"范仲淹","content":"梓人一笑白云乡，杞桂森森遇豫章。闻道周公绳墨在，天庭谁此遇明堂。","dynasty":"宋代","title":"杂咏四首"}
{"author":"范仲淹","content":"有客蓝田得意归，溪光冉冉白虹霓。玉人岂忍言环佩，留取天王尺二圭。","dynasty":"宋代","title":"杂咏四首"}
{"author":"范仲淹","content":"铿铿千古峄山桐，金石声来造化中。谁道元和无复致，为君堂上起薰风。","dynasty":"宋代","title":"杂咏四首"}
{"author":"冯名望","content":"不是磻溪叟，何人把钓矶。仙凫依壑出，渔火带星归。万里迁臣逸，一竿隐吏稀。只今遗迹古，苔藓自生辉。","dynasty":"明代","title":"钓鱼台"}
{"author":"冯名望","content":"古塔孤标碧水浔，流来月色出松阴。悠悠树杪如悬镜，泛泛波光似跃金。沙白不关霜露湿，溪清偏见广寒深。洲前无限光华好，何必庾楼足放吟。","dynasty":"明代","title":"塔溪流月"}
{"author":"罗邺","content":"繁如瑞雪压枝开，越岭吴溪免用栽。却是五侯家未识，春风不放过江来。","dynasty":"唐代","tags":"写花，梅花，抒怀","title":"梅花"}
{"author":"罗邺","content":"当时无德御乾坤，广筑徒劳万古存。谩役生民防极塞，不知血刃起中原。珠玑旋见陪陵寝，社稷何曾保子孙。降虏至今犹自说，冤声夜夜傍城根。","dynasty":"唐代","title":"长城"}
{"author":"罗邺","content":"一点灯残鲁酒醒，已携孤剑事离程。愁看飞雪闻鸡唱，独向长空背雁行。白草近关微有路，浊河连底冻无声。此中来往本迢递，况是驱羸客塞城。","dynasty":"唐代","tags":"叙事，写景，抒情","title":"早发"}
{"author":"罗邺","content":"芳草和烟暖更青，闲门要路一时生。年年点检人间事，唯有春风不世情。","dynasty":"唐代","tags":"咏物，讽喻","title":"赏春/芳草/春游郁然有怀赋"}
{"author":"罗邺","content":"暖香红焰一时燃，缇幕初垂月落天。堪恨兰堂别离夜，如珠似泪滴樽前。","dynasty":"唐代","title":"蜡烛"}
{"author":"罗邺","content":"别路垂杨柳，秋风凄管弦。青楼君去后，明月为谁圆。","dynasty":"唐代","tags":"秋天，离别","title":"秋别"}
{"author":"罗邺","content":"每岁东来助发生，舞空悠飏遍寰瀛。暗添芳草池塘色，远递高楼箫管声。帘透骊宫偏带恨，花催上苑剩多情。如何一瑞车书日，吹取青云道路平。","dynasty":"唐代","title":"春风"}
{"author":"罗邺","content":"行宫门外陌铜驼，两畔分栽此最多。欲到清秋近时节，争开金蕊向关河。层楼寄恨飘珠箔，骏马怜香撼玉珂。愁杀江湖随计者，年年为尔剩奔波。","dynasty":"唐代","title":"槐花"}
{"author":"罗邺","content":"缀雪枝条似有情，凌寒澹注笑妆成。冻香飘处宜春早，素艳开时混月明。迁客岭头悲袅袅，美人帘下妒盈盈。满园桃李虽堪赏，要且东风晚始生。","dynasty":"唐代","title":"早梅"}
{"author":"罗邺","content":"兼风飒飒洒皇州，能滞轻寒阻胜游。半夜五侯池馆里，美人惊起为花愁。","dynasty":"唐代","title":"长安春雨"}
{"author":"罗邺","content":"受得彭门拥信旗，一家将谓免羁离。到来门馆空归去，羞向交亲说受知。层构尚无容足地，尺波宁有跃鳞时。到头忍耻求名是，须向青云觅路岐。","dynasty":"唐代","title":"留献彭门郭常侍"}
{"author":"罗邺","content":"一道潺湲溅暖莎，年年惆怅是春过。莫言行路听如此，流入深宫怅更多。桥畔月来清见底，柳边风紧绿生波。纵然满眼添归思，未把渔竿奈尔何。","dynasty":"唐代","title":"洛水"}
{"author":"罗邺","content":"长悬青紫与芳枝，尘路无因免别离。马上多于在家日，尊前堪惜少年时。关河客梦还乡后，雨雪山程出店迟。却羡高人此中老，轩车过尽不知谁。","dynasty":"唐代","title":"留题张逸人草堂（一作杜牧诗）"}
{"author":"罗邺","content":"性僻多将云水便，山阳酒病动经年。行迟暖陌花拦马，睡重春江雨打船。闲弄玉琴双鹤舞，静窥庭树一猱悬。结茅更莫期深隐，声价如今满日边。","dynasty":"唐代","title":"山阳贻友人"}
{"author":"罗邺","content":"千门共惜放春回，半锁楼台半复开。公子不能留落日，南山遮莫倚高台。残红似怨皇州雨，细绿犹藏画蜡灰。毕竟思量何足叹，明年时节又还来。","dynasty":"唐代","title":"长安惜春"}
{"author":"罗邺","content":"剪露裁烟胜角冠，来从玉洞五云端。醉宜薤叶欹斜影，稳称菱花子细看。野客爱留笼鹤发，溪翁争乞配渔竿。真仙首饰劳相寄，尘土翻惭戴去难。","dynasty":"唐代","title":"谢友人遗华阳巾"}
{"author":"罗邺","content":"自说归山人事赊，素琴丹灶是生涯。床头残药鼠偷尽，溪上破门风摆斜。石井晴垂青葛叶，竹篱荒映白茅花。遥知此去应稀出，独卧晴窗梦晓霞。","dynasty":"唐代","title":"送张逸人"}
{"author":"罗邺","content":"烟收绿野远连空，戍垒依稀入望中。万里山河星拱北，百年人事水归东。扁舟晚济桃花浪，走马晴嘶柳絮风。乡思正多羁思苦，不须回首问渔翁。","dynasty":"唐代","title":"春晚渡河有怀"}
{"author":"罗邺","content":"愁坐兰闺日过迟，卷帘巢燕羡双飞。管弦楼上春应在，杨柳桥边人未归。玉笛岂能留舞态，金河犹自浣戎衣。梨花满院东风急，惆怅无言倚锦机。","dynasty":"唐代","title":"春闺"}
{"author":"罗邺","content":"前代高门今宰邑，怀才重义古来无。笙歌厌听吟清句，京洛思归展画图。蜀酝天寒留客醉，陇禽山晓隔帘呼。何年期拜朱幡贵，马上论诗在九衢。","dynasty":"唐代","title":"赠东川梓桐县韦德孙长官"}
{"author":"罗邺","content":"乱泉飞下翠屏中，名共真珠巧缀同。一片长垂今与古，半山遥听水兼风。虽无舒卷随人意，自有潺湲济物功。每向暑天来往见，疑将仙子隔房栊。","dynasty":"唐代","title":"题水帘洞"}
{"author":"罗邺","content":"韦曲城南锦绣堆，千金不惜买花栽。谁知豪贵多羁束，落尽春红不见来。","dynasty":"唐代","title":"春日偶题城南韦曲"}
{"author":"罗邺","content":"轻财重义真公子，长策沈机继武侯。龙节坐持兵十万，可怜三蜀尽无忧。","dynasty":"唐代","title":"上东川顾尚书"}
{"author":"罗邺","content":"埋骨千年近路尘，路傍碑号晋将军。当时若使无功业，早个耕桑到此坟。","dynasty":"唐代","title":"过王濬墓"}
{"author":"罗邺","content":"灞水何人不别离，无家南北倚空悲。十年此路花时节，立马沾襟酒一卮。","dynasty":"唐代","title":"灞上感别"}
{"author":"罗邺","content":"酌坐对芳草，东风吹旅衣。最嫌驱马倦，自未有山归。华发将时逼，青云计又非。离襟一沾洒，回首正残晖。","dynasty":"唐代","title":"春日与友人话别"}
{"author":"罗邺","content":"翠叶才分细细枝，清阴犹未上阶墀。蕙兰虽许相依日，桃李还应笑后时。抱节不为霜霰改，成林终与凤凰期。渭滨若更征贤相，好作渔竿系钓丝。","dynasty":"唐代","title":"竹"}
{"author":"罗邺","content":"马上乘秋欲建勋，飞狐夜斗出师频。若无紫塞烟尘事，谁识青楼歌舞人。战骨沙中金镞在，贺筵花畔玉盘新。由来边卒皆如此，只是君门合杀身。","dynasty":"唐代","title":"边将"}
{"author":"罗邺","content":"巴山惨别魂，巴水彻荆门。此地若重到，居人谁复存。落帆红叶渡，驻马白云村。却羡南飞雁，年年到故园。","dynasty":"唐代","title":"巴南旅泊"}
{"author":"罗邺","content":"知君意不浅，立马问生涯。薄业无归地，他乡便是家。宵吟怜桂魄，朝起怯菱花。语尽黄河上，西风日又斜。","dynasty":"唐代","title":"河上逢友人"}
{"author":"罗邺","content":"万般名利不关身，况待山平海变尘。五月波涛争下峡，满堂金玉为何人。谩夸浮世青云贵，未尽离杯白发新。谁似雨蓬蓬底客，渚花汀鸟自相亲。","dynasty":"唐代","title":"偶题离亭"}
{"author":"罗邺","content":"正怜云水与心违，湖上亭高对翠微。尽日不妨凭槛望，终年未必有家归。青蝉渐傍幽丛噪，白鸟时穿返照飞。此地又愁无计住，一竿何处是因依。","dynasty":"唐代","title":"夏晚望嵩亭有怀"}
{"author":"罗邺","content":"秋庭怅望别君初，折柳分襟十载馀。相见或因中夜梦，寄来多是隔年书。携樽座外花空老，垂钓江头柳渐疏。裁得诗凭千里雁，吟来宁不忆吾庐。","dynasty":"唐代","title":"途中寄友人"}
{"author":"罗邺","content":"世间荣辱半相和，昨日权门今雀罗。万古明君方纳谏，九江迁客更应多。碧池草熟人偷钓，画戟春闲莺乱过。几许乐僮无主后，不离邻巷教笙歌。","dynasty":"唐代","title":"伤侯第"}
{"author":"罗邺","content":"旧国多将泉石亲，西游爱此拂行尘。帘开山色离亭午，步入松香别岛春。谁肯暂安耕钓地，相逢谩叹路岐身。归期不及桃花水，江上何曾鲙雪鳞。","dynasty":"唐代","title":"春日过寿安山馆"}
{"author":"罗邺","content":"天上高名世上身，垂纶何不驾蒲轮。一朝卿相俱前席，千古篇章冠后人。稽岭不归空挂梦，吴宫相值欲沾巾。吾王若致升平化，可独成周只渭滨。","dynasty":"唐代","title":"吴门再逢方干处士"}
{"author":"罗邺","content":"才入新秋百感生，就中蝉噪最堪惊。能催时节凋双鬓，愁到江山听一声。不傍管弦拘醉态，偏依杨柳挠离情。故园闻处犹惆怅，况是经年万里行。","dynasty":"唐代","title":"蝉"}
{"author":"罗邺","content":"塞寺穷秋别远师，西风一雁倍伤悲。每嗟尘世长多事，重到禅斋是几时。霜岭自添红叶恨，月溪休和碧云词。关河回首便千里，飞锡南归讵可知。","dynasty":"唐代","title":"秋日留别义初上人"}
{"author":"罗邺","content":"过往长逢日色稀，雪花如掌扑行衣。岭头却望人来处，特地身疑是鸟飞。","dynasty":"唐代","title":"大散岭"}
{"author":"罗邺","content":"嘉陵南岸雨初收，江似秋岚不煞流。此地终朝有行客，无人一为棹扁舟。","dynasty":"唐代","title":"嘉陵江"}
{"author":"罗邺","content":"雨洒江声风又吹，扁舟正与睡相宜。无端戍鼓催前去，别却青山向晓时。","dynasty":"唐代","title":"早行"}
{"author":"罗邺","content":"欲别东风剩黯然，亦知春去有明年。世间争那人先老，更对残花一醉眠。","dynasty":"唐代","title":"送春"}
{"author":"罗邺","content":"梦断南窗啼晓乌，新霜昨夜下庭梧。不知帘外如珪月，还照边城到晓无。","dynasty":"唐代","title":"秋怨"}
{"author":"罗邺","content":"稽岭春生酒冻销，烟鬟红袖恃娇饶。岸边丛雪晴香老，波上长虹晚影遥。正哭阮途归未得，更闻江笔赴嘉招。人间荣瘁真堪恨，坐想征轩鬓欲凋。","dynasty":"唐代","title":"闻友人入越幕因以诗赠"}
{"author":"罗邺","content":"日日唯忧行役迟，东归可是有家归。都缘桂玉无门住，不算山川去路危。秦树梦愁黄鸟啭，吴江钓忆锦鳞肥。桃夭李艳清明近，惆怅当年意尽违。","dynasty":"唐代","title":"东归"}
{"author":"罗邺","content":"西风才起一蝉鸣，便算关河马上程。碧浪鹢舟从此别，丹霄鹄箭忍无成。二年芳思随云雨，几日离歌恋旆旌。回首横塘更东望，露荷烟菊倍伤情。","dynasty":"唐代","title":"秋日留题蒋亭"}
{"author":"罗邺","content":"炀帝开河鬼亦悲，生民不独力空疲。至今呜咽东流水，似向清平怨昔时。","dynasty":"唐代","title":"汴河"}
{"author":"罗邺","content":"岸落残红锦雉飞，渡江船上夕阳微。一枝犹负平生意，归去何曾胜不归。","dynasty":"唐代","title":"渡江有感"}
{"author":"罗邺","content":"日高荒庙掩双扉，杉径无人鸟雀悲。昨日江潮起归思，满窗风雨觉来时。何堪身计长如此，闲尽炉灰却是疑。赖有碧云吟句客，禅馀相访说新诗。","dynasty":"唐代","title":"冬日庙中书事呈栖白上人"}
{"author":"罗邺","content":"危阁压山冈，晴空疑鸟行。胜搜花界尽，响益梵音长。有月堪先到，无风亦自凉。人烟纷绕绕，诸树共苍苍。榻恋高楼语，瓯怜昼茗香。此身闲未得，驱马入残阳。","dynasty":"唐代","title":"夏日题远公北阁"}
{"author":"罗邺","content":"歌舞从来最得名，如今老寄洛阳城。当时醉送龙骧曲，留与谁家唱月明。","dynasty":"唐代","title":"为人感赠"}
{"author":"罗邺","content":"望断长川一叶舟，可堪归路更沿流。重来别处无人见，芳草斜阳满渡头。","dynasty":"唐代","title":"春江恨别"}
{"author":"罗邺","content":"人间莫谩惜花落，花落明年依旧开。却最堪悲是流水，便同人事去无回。龙跃虬蟠旋作潭，绕红溅绿下东南。春风散入侯家去，漱齿花前酒半酣。","dynasty":"唐代","title":"叹流水二首"}
{"author":"罗邺","content":"年年春色独怀羞，强向东归懒举头。莫道还家便容易，人间多少事堪愁。","dynasty":"唐代","title":"落第东归"}
{"author":"罗邺","content":"昔岁相知别有情，几回磨拭始将行。如今老去愁无限，抱向闲窗却怕明。","dynasty":"唐代","title":"镜"}
{"author":"罗邺","content":"白玉尊前紫桂香，迎春阁上燕双双。陈王半醉贵妃舞，不觉隋兵夜渡江。","dynasty":"唐代","title":"陈宫"}
{"author":"罗邺","content":"上皇西幸却归秦，花木依然满禁春。唯有贵妃歌舞地，月明空殿锁香尘。","dynasty":"唐代","title":"驾蜀回"}
{"author":"罗邺","content":"古宫荒井曾平后，见说耕人又凿开。拾得玉钗镌敕字，当时恩泽赐谁来。含青薜荔随金甃，碧砌磷磷生绿苔。莫言数尺无波水，曾与如花并照来。","dynasty":"唐代","title":"吴王古宫井二首"}
{"author":"罗邺","content":"生前几到此亭台，寻叹投荒去不回。若遣春风会人意，花枝尽合向南开。","dynasty":"唐代","title":"叹平泉（一作伤平泉庄）"}
{"author":"罗邺","content":"愁将万里身，来伴看花人。何事独惆怅，故园还又春。","dynasty":"唐代","title":"共友人看花"}
{"author":"罗邺","content":"终日长程复短程，一山行尽一山青。路傍君子莫相笑，天上由来有客星。","dynasty":"唐代","title":"行次"}
{"author":"罗邺","content":"城上层楼北望时，闲云远水自相宜。人人尽道堪图画，枉遣山翁醉习池。","dynasty":"唐代","title":"凤州北楼"}
{"author":"罗邺","content":"繁华举世皆如梦，今古何人肯暂闲。唯有东林学禅客，白头闲坐对青山。","dynasty":"唐代","title":"赠僧"}
{"author":"罗邺","content":"芳草和烟暖更青。闲门要路一时连。年年点简人间事。唯有春负不世情。","dynasty":"唐代","title":"芳草"}
{"author":"罗邺","content":"喔喔晨鸡满树霜，喧喧晓渡簇舟航。数星昨夜寒炉火，一阵谁家腊瓮香。久别羁孤成潦倒，回看书剑更苍黄。逢人举止皆言命，至竟谋闲可胜忙。","dynasty":"唐代","title":"冬夕江上言事五首其二"}
{"author":"罗邺","content":"野堂吟罢独行行，点水微微冻不鸣。十里溪山新雪后，千家襟袖晓寒生。只宜醉梦依华寝，可称羸蹄赴宿程。日苦几多心下见，那堪岁晏又无成。","dynasty":"唐代","title":"冬夕江上言事五首其三"}
{"author":"罗邺","content":"僻居多与懒相宜，吟拥寒炉过腊时。风柳欲生阳面叶，冻梅先绽岭头枝。山川自小抛耕钓，骨肉无因免别离。赖有陶情一尊酒，愁中相向展愁眉。","dynasty":"唐代","title":"冬夕江上言事五首其四"}
{"author":"罗邺","content":"柳暗榆飞春日深，水边门巷独来寻。旧山共是经年别，新句相逢竟夕吟。枕近禁街闻晓鼓，月当高竹见栖禽。劳歌莫问秋风计，恐起江河垂钓心。","dynasty":"唐代","title":"春日宿崇贤里"}
{"author":"罗邺","content":"如练如霜乾复轻，西风处处拂江城。长垂钓叟看不足，暂泊王孙愁亦生。好傍翠楼装月色，枉随红叶舞秋声。最宜群鹭斜阳里，闲捕纤鳞傍尔行。","dynasty":"唐代","title":"芦花"}
{"author":"罗邺","content":"叠玉骈圭巧思长，露华烟魄让清光。休摇雉尾当三伏，似展龙鳞在一床。高价不唯标越绝，冷纹疑似卧潇湘。杜陵他日重归去，偏称醉眠松桂堂。","dynasty":"唐代","title":"白角簟"}
{"author":"罗邺","content":"秦楼花发时，秦女笑相随。及到秋风日，飞来欲问谁。","dynasty":"唐代","title":"秋蝶二首其一"}
{"author":"罗邺","content":"似厌栖寒菊，翩翩占晚阳。愁人如见此，应下泪千行。","dynasty":"唐代","title":"秋蝶二首其二"}
{"author":"罗邺","content":"一带长溪渌浸门，数声幽鸟啄云根。松亭尽日唯空坐，难得儒翁共讨论。","dynasty":"唐代","title":"冬夕江上言事五首其五"}
{"author":"罗邺","content":"早背胡霜过戍楼，又随寒日下汀洲。江南江北多离别，忍报年年两地愁。","dynasty":"唐代","title":"雁二首其二"}
{"author":"罗邺","content":"裴回无烛冷无烟，秋径莎庭入夜天。休向书窗来照字，近来红蜡满歌筵。","dynasty":"唐代","title":"萤二首其二"}
{"author":"罗邺","content":"虽然自小属梨园，不识先皇玉殿门。还是当时歌舞曲，今来何处最承恩。","dynasty":"唐代","title":"宫中二首其二"}
{"author":"罗邺","content":"千山垒土望三山，云鹤无踪羽卫还。若说神仙求便得，茂陵何事在人间。","dynasty":"唐代","title":"望仙"}
{"author":"罗邺","content":"煖香红焰一时燃，缇幕初垂月落天。堪恨兰堂别离夜，如珠似泪滴樽前。","dynasty":"唐代","title":"蜡烛"}
{"author":"罗邺","content":"含青薜荔随金甃，碧砌磷磷生绿苔。莫言数尺无波水，曾与如花并照来。","dynasty":"唐代","title":"吴王古宫井二首其二"}
{"author":"罗邺","content":"龙跃虬蟠旋作潭，绕红溅绿下东南。春风散入侯家去，漱齿花前酒半酣。","dynasty":"唐代","title":"叹流水二首其二"}
{"author":"罗邺","content":"腊晴江煖鸊鹈飞，梅雪香黏越女衣。鱼市酒村相识遍，短船歌月醉方归。","dynasty":"唐代","title":"南行"}
{"author":"罗邺","content":"一枝秾艳对秋光，露滴风摇倚砌傍。晓景乍看何处似，谢家新染紫罗裳。","dynasty":"唐代","title":"鸡冠花"}
{"author":"罗邺","content":"大河平野正穷秋，羸马羸僮古渡头。昨夜莲花峰下月，隔帘相伴到明愁。","dynasty":"唐代","title":"黄河晓渡"}
{"author":"罗邺","content":"如练如霜干复轻，西风处处拂江城。长垂钓叟看不足，暂泊王孙愁亦生。好傍翠楼装月色，枉随红叶舞秋声。最宜群鹭斜阳里，闲捕纤鳞傍尔行。","dynasty":"唐代","title":"芦花"}
{"author":"罗邺","content":"漾漾悠悠几派分，中浮短艇与鸥群。天街带雨淹芳草，玉洞漂花下白云。静称一竿持处见，急宜孤馆觉来闻。隋家柳畔偏堪恨，东入长淮日又曛。","dynasty":"唐代","title":"流水"}
{"author":"罗邺","content":"暮天新雁起汀洲，红蓼花开水国愁。想得故园今夜月，几人相忆在江楼。早背胡霜过戍楼，又随寒日下汀洲。江南江北多离别，忍报年年两地愁。","dynasty":"唐代","title":"雁二首"}
{"author":"罗邺","content":"霜白山村月落时，一声鸡后又登岐。居人犹自掩关在，行客已愁驱马迟。身事不堪空感激，鬓毛看著欲凋衰。青萍委匣休哮吼，未有恩仇拟报谁。","dynasty":"唐代","title":"早发宜陵即事"}
{"author":"罗邺","content":"红闲碧霁瑞烟开，锦翅双飞去又回。一种鸟怜名字好，尽缘人恨别离来。暖依牛渚汀莎媚，夕宿龙池禁漏催。相对若教春女见，便须携向凤凰台。","dynasty":"唐代","title":"鸳鸯"}
{"author":"罗邺","content":"一条春水漱莓苔，几绕玄宗浴殿回。此水贵妃曾照影，不堪流入旧宫来。","dynasty":"唐代","title":"温泉"}
{"author":"罗邺","content":"北来南去几时休，人在光阴似箭流。直待江山尽无路，始因抛得别离愁。","dynasty":"唐代","title":"叹别"}
{"author":"罗邺","content":"离人到此倍堪伤，陂水芦花似故乡。身事未知何日了，马蹄唯觉到秋忙。田园牢落东归晚，道路辛勤北去长。却羡无愁是沙鸟，双双相趁下斜阳。","dynasty":"唐代","title":"仆射陂晚望"}
{"author":"罗邺","content":"废苑墙南残雨中，似袍颜色正蒙茸。微香暗惹游人步，远绿才分斗雉踪。三楚渡头长恨见，五侯门外却难逢。年年纵有春风便，马迹车轮一万重。","dynasty":"唐代","title":"芳草"}
{"author":"罗邺","content":"万点飞泉下白云，似帘悬处望疑真。若将此水为霖雨，更胜长垂隔路尘。","dynasty":"唐代","title":"水帘"}
{"author":"罗邺","content":"拂露丛开血色殷，枉无名字对空山。时逢舞蝶寻香至，少有行人辍棹攀。若在侯门看不足，为生江岸见如闲。结根毕竟输桃李，长近都城紫陌间。","dynasty":"唐代","title":"野花"}
{"author":"罗邺","content":"别离不独恨蹄轮，渡口风帆发更频。何处青楼方凭槛，半江斜日认归人。","dynasty":"唐代","title":"江帆"}
{"author":"罗邺","content":"寺入千岩石路长，孤吟一宿远公房。卧听半夜杉坛雨，转觉中峰枕簟凉。花界已无悲喜念，尘襟自足是非妨。他年纵使重来此，息得心猿鬓已霜。","dynasty":"唐代","title":"夏日宿灵岩寺宗公院"}
{"author":"罗邺","content":"秦楼花发时，秦女笑相随。及到秋风日，飞来欲问谁。似厌栖寒菊，翩翩占晚阳。愁人如见此，应下泪千行。","dynasty":"唐代","title":"秋蝶二首"}
{"author":"罗邺","content":"来往烟波非定居，生涯蓑褐外无馀。闲垂两鬓任如鹤，只系一竿时得鱼。月浦扣船歌皎洁，雨蓬隈岸卧萧疏。行人误话金张贵，笑指北邙丘与墟。","dynasty":"唐代","title":"钓翁（一作郑谷诗）"}
{"author":"罗邺","content":"九衢终日见南山，名利何人肯掩关。唯有吾师达真理，坐看霜树老云间。","dynasty":"唐代","title":"题终南山僧堂"}
{"author":"罗邺","content":"腊晴江暖鸊鹈飞，梅雪香黏越女衣。鱼市酒村相识遍，短船歌月醉方归。","dynasty":"唐代","title":"南行"}
{"author":"罗邺","content":"金鞍玉勒照花明，过后春风特地生。半醉五侯门里出，月高犹在禁街行。","dynasty":"唐代","title":"公子行"}
{"author":"罗邺","content":"暖辞云谷背残阳，飞下东风翅渐长。却笑金笼是羁绊，岂知瑶草正芬芳。晓逢溪雨投红树，晚啭宫楼泣旧妆。何事离人不堪听，灞桥斜日袅垂杨。","dynasty":"唐代","title":"莺"}
{"author":"罗邺","content":"柳碧桑黄破国春，残阳微雨望归人。江山不改兴亡地，冠盖自为前后尘。帆势挂风轻若翅，浪声吹岸叠如鳞。六朝无限悲愁事，欲下荒城回首频。","dynasty":"唐代","title":"春望梁石头城"}
{"author":"罗邺","content":"一抛文战学从公，两逐旌旗宿梵宫。酒醒月移窗影畔，夜凉身在水声中。侯门聚散真如梦，花界登临转悟空。明发不堪山下路，几程愁雨又愁风。","dynasty":"唐代","title":"钟陵崔大夫罢镇攀随再经匡庐寺宿"}
{"author":"罗邺","content":"春半上阳花满楼，太平天子昔巡游。千门虽对嵩山在，一笑还随洛水流。深锁笙歌巢燕听，遥瞻金碧路人愁。翠华却自登仙去，肠断宫娥望不休。","dynasty":"唐代","title":"上阳宫"}
{"author":"罗邺","content":"百战辛勤归帝乡，南班班里最南行。弓欺猿臂秋无力，剑泣虬髯晓有霜。千古耻非书玉帛，一心犹自向河湟。年年宿卫天颜近，曾把功勋奏建章。","dynasty":"唐代","title":"老将"}
{"author":"罗邺","content":"水殿清风玉户开，飞光千点去还来。无风无月长门夜，偏到阶前点绿苔。裴回无烛冷无烟，秋径莎庭入夜天。休向书窗来照字，近来红蜡满歌筵。","dynasty":"唐代","title":"萤二首"}
{"author":"罗邺","content":"花时一宿碧山前，明月东风叫杜鹃。孤馆觉来听夜半，羸僮相对亦无眠。汝身哀怨犹如此，我泪纵横岂偶然。争得苍苍知有恨，汝身成鹤我成仙。","dynasty":"唐代","title":"闻杜鹃"}
{"author":"罗邺","content":"古道槐花满树开，入关时节一蝉催。出门唯恐不先到，当路有谁长待来。似箭年光还可惜，如蓬生计更堪哀。故园若有渔舟在，应挂云帆早个回。","dynasty":"唐代","title":"入关"}
{"author":"罗邺","content":"清世谁能便陆沈，相逢休作忆山吟。若教仙桂在平地，更有何人肯苦心。去国汉妃还似玉，亡家石氏岂无金。且安怀抱莫惆怅，瑶瑟调高尊酒深。","dynasty":"唐代","title":"落第书怀寄友人"}
{"author":"罗邺","content":"芳径春归花半开，碧山波暖雁初回。满楼月色还依旧，昨夜歌声自不来。愁眼向谁零玉箸，征蹄何处驻红埃。中宵吟罢正惆怅，从此兰堂锁绿苔。","dynasty":"唐代","title":"春夕寄友人时有与歌者南北"}
{"author":"罗邺","content":"一星残烛照离堂，失计游心归渺茫。不自寻思无道路，为谁辛苦竞时光。九衢春色休回首，半夜溪声正梦乡。却羡去年买山侣，月斜渔艇倚潇湘。","dynasty":"唐代","title":"春夜赤水驿旅怀"}
{"author":"罗邺","content":"山馆吟馀山月斜，东风摇曳拂窗华。岂知驱马无闲日，长在他人后到家。孤剑向谁开壮节，流年催我自堪嗟。灯前结束又前去，晓出石林啼乱鸦。","dynasty":"唐代","title":"春山山馆旅怀"}
{"author":"罗邺","content":"阶前月色与蛩声，阶上愁人坐复行。秦谷入霜空有梦，越山无计可归耕。穷途若遣长堪恸，华发无因肯晚生。不似扁舟钓鱼者，免将心事算浮荣。","dynasty":"唐代","title":"秋夕旅怀"}
{"author":"罗邺","content":"鸟道穿云望峡遥，羸蹄经宿在岧峣.到来山下春将半，上得林端雪未消。返驾王尊何足叹，哭途阮籍谩无聊。未知遇此凄惶者，泣向东风鬓欲凋。","dynasty":"唐代","title":"春过白遥岭"}
{"author":"罗邺","content":"秋入江天河汉清，迢迢钟漏出孤城。金波千里别来夜，玉箸两行流到明。若在人间须有恨，除非禅伴始无情。人间谁有□□□，聚散自然惆怅生。","dynasty":"唐代","title":"别夜"}
{"author":"罗邺","content":"满袖归来天桂香，紫泥重降旧书堂。自怜苇带同巢许，不驾蒲轮佐禹汤。怪石尽含千古秀，奇花多吐四时芳。何人更肯追高躅，唯有樵童戏藓床。","dynasty":"唐代","title":"费拾遗书堂"}
{"author":"罗邺","content":"无端溪上看兰桡，又是东风断柳条。双鬓多于愁里镊，四时须向酬中销。行人骏马嘶香陌，独我残阳倚野桥。吟水咏山心未已，可能终不胜渔樵。","dynasty":"唐代","title":"溪上春望"}
{"author":"罗邺","content":"曾降瑶缄荐姓名，攀云几合到蓬瀛。须存彭寿千年在，终见茅公九转成。鲲海已知劳鹤使，萤窗不那梦霓旌。琪花玉蔓应相笑，未得歌吟从酒行。","dynasty":"唐代","title":"献池州庾员外"}
{"author":"罗邺","content":"玉槛瑶轩任所依，东风休忆岭头归。金笼共惜好毛羽，红觜莫教多是非。便向郄堂夸饮啄，还应祢笔发光辉。乘时得路何须贵，燕雀鸾凰各有机。","dynasty":"唐代","title":"鹦鹉咏"}
{"author":"罗邺","content":"门向红尘日日开，入门襟袖远尘埃。暗香惹步涧花发，晚景逼檐溪鸟回。不为市朝行路近，有谁车马看山来。可怜严子持竿处，云水终年锁绿苔。","dynasty":"唐代","title":"题沧浪峡"}
{"author":"罗邺","content":"叠玉骈珪巧思长，露华烟魄让清光。休摇雉尾当三伏，似展龙鳞在一床。高价不唯标越绝，冷纹疑似卧潇湘。杜陵他日重归去，偏称醉眠松桂堂。","dynasty":"唐代","title":"白角簟"}
{"author":"罗邺","content":"行子岂知烟水劳，西风独自泛征艘。酒醒孤馆秋帘卷，月满寒江夜笛高。黄叶梦馀归朔塞，青山家在极波涛。去年今日逢君处，雁下芦花猿正号。","dynasty":"唐代","title":"秋日怀江上友人"}
{"author":"罗邺","content":"筠管参差排凤翅，月堂凄切胜龙吟。最宜轻动纤纤玉，醉送当观滟滟金。缑岭独能征妙曲，嬴台相共吹清音。好将宫徵陪歌扇，莫遣新声郑卫侵。","dynasty":"唐代","title":"题笙"}
{"author":"罗邺","content":"谩把青春酒一杯，愁襟未信酒能开。江边依旧空归去，帝里还如不到来。门掩残阳鸣鸟雀，花飞何处好池台。此时惆怅便堪老，何用人间岁月催。","dynasty":"唐代","title":"下第"}
{"author":"罗邺","content":"残星残月一声钟，谷际岩隈爽气浓。不向碧台惊醉梦，但来清镜促愁容。繁金露洁黄笼菊，独翠烟凝远涧松。闲步幽林与苔径，渐移栖鸟及鸣蛩。","dynasty":"唐代","title":"秋晚"}
{"author":"罗邺","content":"几年栖旅寄西秦，不识花枝醉过春。短艇闲思五湖浪，羸蹄愁傍九衢尘。关河风雨迷归梦，钟鼓朝昏老此身。忽向太平时节过，一竿持去老遗民。","dynasty":"唐代","title":"长安春夕旅怀"}
{"author":"罗邺","content":"洛阳春霁绝尘埃，嵩少烟岚画障开。草色花光惹襟袖，箫声歌响隔楼台。人心但觉闲多少，马足方知倦往来。愁上中桥桥上望，碧波东去夕阳催。","dynasty":"唐代","title":"洛阳春望"}
{"author":"罗邺","content":"燕归巢后即离群，吟倚东风恨日曛。一别一年方见我，游来游去不禁君。莺花御苑看将尽，丝竹侯家亦少闻。独坐南楼正惆怅，柳塘花絮更纷纷。","dynasty":"唐代","title":"惜春"}
{"author":"罗邺","content":"乌焰才沈桂魄生，霜阶拥褐暂吟行。闲思江市白醪满，静忆僧窗绿绮横。尘土自怜长失计，云帆尤觉有归情。几多怅望无穷事，空画炉灰坐到明。","dynasty":"唐代","title":"冬日旅怀"}
{"author":"罗邺","content":"雪宫词客燕宫游，一轴烟花象外搜。谩把蜀纹当昼展，徒夸湘碧带春流。吟时致我寒侵骨，得处疑君白尽头。从北南归明月夜，岭猿滩鸟更悠悠。","dynasty":"唐代","title":"览陈丕卷"}
{"author":"罗邺","content":"万浪千岩首未回，无憀相倚上高台。家山如画不归去，客舍似仇谁遣来。红泪罢窥连晓烛，碧波休引向春杯。后时若有青云望，何事偏教羽翼摧。","dynasty":"唐代","title":"巴南旅舍言怀"}
{"author":"罗邺","content":"高台今日竟长闲，因想兴亡自惨颜。四海已归新雨露，六朝空认旧江山。槎翘独鸟沙汀畔，风递连墙雪浪间。好是轮蹄来往便，谁人不向此跻攀。","dynasty":"唐代","title":"登凌歊台"}
{"author":"罗邺","content":"职忝翩翩逐建牙，笈随征骑入胡沙。定将千里书凭雁，应看三春雪当花。年长有心终报国，时清到处便营家。逢秋不拟同张翰，为忆鲈鱼却叹嗟。","dynasty":"唐代","title":"趁职单于留别阙下知己"}
{"author":"罗邺","content":"曾谒仙宫最上仙，西风许醉桂花前。争欢酒蚁浮金爵，从听歌尘扑翠蝉。秋霁卷帘凝锦席，夜阑吹笛称江天。却思紫陌觥筹地，兔缺乌沈欲半年。","dynasty":"唐代","title":"冬日寄献庾员外"}
{"author":"罗邺","content":"花开只恐看来迟，及到愁如未看时。家在楚乡身在蜀，一年春色负归期。","dynasty":"唐代","title":"看花"}
{"author":"罗邺","content":"处处东风扑晚阳，轻轻醉粉落无香。就中堪恨隋堤上，曾惹龙舟舞凤凰。","dynasty":"唐代","title":"柳絮"}
{"author":"罗邺","content":"纷纷霭霭遍江湖，得路为霖岂合无。莫使悠飏只如此，帝乡还更暖苍梧。","dynasty":"唐代","title":"云"}
{"author":"罗邺","content":"曲江岸上天街里，两地纵生车马多。不似萋萋南浦见，晚来烟雨半相和。","dynasty":"唐代","title":"芳草"}
{"author":"罗邺","content":"青门春色一花开，长到花时把酒杯。自觉无家似潮水，不知归处去还来。","dynasty":"唐代","title":"出都门"}
{"author":"罗邺","content":"芳草长含玉辇尘，君王游幸此中频。今朝别有承恩处，鹦鹉飞来说似人。虽然自小属梨园，不识先皇玉殿门。还是当时歌舞曲，今来何处最承恩。","dynasty":"唐代","title":"宫中二首"}
{"author":"罗邺","content":"河湟何计绝烽烟，免使征人更戍边。尽放农桑无一事，遣教知有太平年。","dynasty":"唐代","title":"河湟"}
{"author":"罗邺","content":"蜀魄千年尚怨谁，声声啼血向花枝。满山明月东风夜，正是愁人不寐时。","dynasty":"唐代","title":"闻子规"}
{"author":"罗邺","content":"千金垒土望三山，云鹤无踪羽卫还。若说神仙求便得，茂陵何事在人间。","dynasty":"唐代","title":"望仙"}
{"author":"罗邺","content":"好傍青山与碧溪，刺桐毛竹待双栖。花时迁客伤离别，莫向相思树上啼。","dynasty":"唐代","title":"放鹧鸪"}
{"author":"罗邺","content":"风摇岩桂露闻香，白鹿惊时出绕墙。不向骊山锁宫殿，可知仙去是明皇。","dynasty":"唐代","title":"骊山"}
{"author":"罗邺","content":"故国东归泽国遥，曲江晴望忆渔樵。都缘北阙春先到，不是南山雪易消。瑞影玉楼开组绣，欢声丹禁奏云韶。虽然未得陪鸳鸯，亦酹金觞祝帝尧。","dynasty":"唐代","title":"曲江春望"}
{"author":"罗邺","content":"喧喧蹄毂走红尘，南北东西暮与晨。谩道青云难得路，何曾紫陌有闲人。杯倾竹叶侯门月，马落桃花御水春。只合咏歌来大国，况逢文景化惟新。","dynasty":"唐代","title":"帝里"}
{"author":"罗邺","content":"若算防边久远名，新安岂更胜长城。谩兴他役悲荒垒，何似从今实取兵。圣德便应同险固，人心自不向忠贞。但将死节酬尧禹，版筑无劳寇已平。","dynasty":"唐代","title":"新安城"}
{"author":"罗邺","content":"四十年来诗酒徒，一生缘兴滞江湖。不愁世上无人识，唯怕村中没酒沽。春巷摘桑喧姹女，江船吹笛舞蛮奴。焚鱼酌醴醉尧代，吟向席门聊自娱。","dynasty":"唐代","title":"自遣"}
{"author":"罗邺","content":"台阁层层倚半空，绕轩澄碧御沟通。金钿座上歌春酒，画蜡尊前滴晓风。岁月不知成隙地。子孙谁更系殊功。人间若算无荣辱，却是扁舟一钓翁。","dynasty":"唐代","title":"旧侯家"}
{"author":"罗邺","content":"野店暮来山畔逢，寒芜漠漠露华浓。窗间灯在犬惊吠，溪上月沈人罢舂。远别只愁添雪鬓，此生何计隐云峰。离心却羡南飞翼，独过吴江更数重。","dynasty":"唐代","title":"宿武安山有怀"}
{"author":"罗邺","content":"春生溪岭雪初开，下马云亭酹一杯。好是精灵偏有感，能于乡里不为灾。九江贾客应遥祝，五夜神兵数此来。尽室唯求多降福，新年归去便风催。","dynasty":"唐代","title":"谒宁祠"}
{"author":"罗邺","content":"一片危墙势恐人，墙边日日走蹄轮。筑时驱尽千夫力，崩处空为数里尘。长恨往来经此地，每嗟兴废欲沾巾。那堪又向荒城过，锦雉惊飞麦陇春。","dynasty":"唐代","title":"经故洛城"}
{"author":"罗邺","content":"文战连输未息机，束书携剑定前非。近来从听事难得，休去且无山可归。匹马出门还怅望，孤云何处是因依。斜阳驿路西风紧，遥指人烟宿翠微。","dynasty":"唐代","title":"自蜀入关"}
{"author":"罗邺","content":"玉帛朝元万国来，鸡人晓唱五门开。春排北极迎仙驭，日捧南山入寿杯。歌舜薰风铿剑佩，祝尧嘉气霭楼台。可怜四海车书共，重见萧曹佐汉材。","dynasty":"唐代","title":"岁仗"}
{"author":"罗邺","content":"落尽春红始著花，花时比屋事豪奢。买栽池馆恐无地，看到子孙能几家。门倚长衢攒绣毂，幄笼轻日护香霞。歌钟满座争欢赏，肯信流年鬓有华。","dynasty":"唐代","title":"牡丹"}
{"author":"罗邺","content":"秋夕苍茫一雁过，西风白露满宫莎。昨来京洛逢归客，犹说轩车未渡河。莫把少年空倚赖，须知孤立易蹉跎。想君怀抱哀吟夜，铜雀台前皓月多。","dynasty":"唐代","title":"秋夕寄友人"}
{"author":"罗邺","content":"叶落才悲草又生，看看少壮是衰形。关中秋雨书难到，江上春寒酒易醒。多少系心身未达，寻思举目泪堪零。几时抛得归山去，松下看云读道经。喔喔晨鸡满树霜，喧喧晓渡簇舟航。数星昨夜寒炉火，一阵谁家腊瓮香。久别羁孤成潦倒，回看书剑更苍黄。逢人举止皆言命，至竟谋闲可胜忙。野堂吟罢独行行，点水微微冻不鸣。十里溪山新雪后，千家襟袖晓寒生。只宜醉梦依华寝，可称羸蹄赴宿程。日苦几多心下见，那堪岁晏又无成。僻居多与懒相宜，吟拥寒炉过腊时。风柳欲生阳面叶，冻梅先绽岭头枝。山川自小抛耕钓，骨肉无因免别离。赖有陶情一尊酒，愁中相向展愁眉。一带长溪渌浸门，数声幽鸟啄云根。松亭尽日唯空坐，难得儒翁共讨论。","dynasty":"唐代","title":"冬夕江上言事五首"}
{"author":"罗邺","content":"柳暗榆飞春日深，水边门巷独来寻。旧山共是经年别，新句相逢竟夕吟。枕近禁街闻晓鼓，月当高竹见栖禽。劳歌莫问秋风计，恐起江河垂钓心。","dynasty":"唐代","title":"春日宿崇贤里"}
{"author":"罗邺","content":"青楼一别戍金微，力尽秋来破虏围。锦字莫辞连夜织，塞鸿长是到春归。正怜汉月当空照，不奈胡沙满眼飞。唯有梦魂南去日，故乡山水路依稀。","dynasty":"唐代","title":"征人"}
{"author":"赵师侠","content":"解语花枝娇朵朵。不为伤春，爱把眉峰锁。宜笑精神偏一个。微涡媚靥樱桃破。先自腰肢常袅娜。更被新来，酒饮频过火。茶饭不忺犹自可。脸儿瘦得些娘大。","dynasty":"宋代","title":"蝶恋花（用宜笑之语作）"}
{"author":"赵师侠","content":"春日迟迟。春景熙熙。渐郊原、芳草萋萋。夭桃灼灼，杨柳依依。见燕喃喃，蜂簇簇，蝶飞飞。闲庭寂寂，曲沼漪漪。更秋千、红索垂垂。游人队队，乐意嬉嬉。尽醉醺醺，歌缓缓，语低低。","dynasty":"宋代","title":"行香子"}
{"author":"赵师侠","content":"天共水，水远与天连。天净水平寒月漾，水光月色两相兼。月映水中天。人与景，人景古难全。景若佳时心自快，心还乐处景应妍。休与俗人言。","dynasty":"宋代","title":"江南好"}
{"author":"赵师侠","content":"梅花谢后樱花绽，浅浅匀红。试手天工。百卉千葩一信通。余寒未许开舒妥，怨雨愁风。结子筠笼。万颗匀圆讶许同。","dynasty":"宋代","title":"采桑子（樱桃花）"}
{"author":"赵师侠","content":"迟迟春昼长，冉冉东风软。寒食乍晴天，红紫芳菲遍。前峰积翠横，新涨＿蓝远。向晚淡烟迷，一段屏山展。","dynasty":"宋代","title":"生查子"}
{"author":"赵师侠","content":"爆竹声中岁又除。顿回和气满寰区。春见解绿江南树，不与人间染白须。残蜡烛，旧桃符。宁辞末后饮屠苏。归欤幸有园林胜，次第花开可自娱。","dynasty":"宋代","title":"鹧鸪天（丁已除夕）"}
{"author":"赵师侠","content":"枕山平远。记当年小阁，牙床曾展。围幅高深春昼永，寂寂重帘不卷。棹舣西湖，人归南陌，酒晕红生脸。困来无那，玉肌小倚娇软。堪恨身在天涯，曲屏环枕，此意何由见。想像高唐无梦到，独拥闲衾展转。物是人非，山长水阔，触处思量遍。愁遮不断，夜阑依旧斜掩。","dynasty":"宋代","title":"酹江月（题赵文炳枕屏）"}
{"author":"赵师侠","content":"百叠霜罗香蕊细。袅袅垂铃，缀簇黄金碎。独占九秋风露里。芳心不与群英比。采采东篱今古意。秀色堪餐，更惹兰膏腻。不用南山横紫翠。悠然消得因花醉。","dynasty":"宋代","title":"蝶恋花（道中有簪二色菊花）"}
{"author":"赵师侠","content":"纤秾娇小。也解争春早。占得中央颜色好。装点枝枝新巧。东皇初到江城。殷勤先去迎春。乞与黄金腰带，压持红紫纷纷。","dynasty":"宋代","title":"清平乐（迎春花一名金腰带）"}
{"author":"赵师侠","content":"一叶惊秋风露清。砌蛩初听傍窗声。人逢役鹊飞乌夜，桥渡牵牛织女星。银汉淡，暮云轻。新蟾斜挂一钩明。人间天上佳期处，凉意还从过雨生。","dynasty":"宋代","title":"鹧鸪天（七夕）"}
{"author":"赵师侠","content":"亭皋霜重飞叶满。听西风断雁。闲凭危阑，斜阳红欲敛。行人归期太晚。误仿佛、征帆几点。水远连天，愁云遮望眼。","dynasty":"宋代","title":"关河令/清商怨"}
{"author":"赵师侠","content":"江头伊轧动柔橹。渐楚天欲暮。浩荡轻鸥，波间自容与。岸蓼汀苹无绪。更满目、潇疏江树。此意何穷，凭谁图画取。","dynasty":"宋代","title":"关河令/清商怨"}
{"author":"赵师侠","content":"绛萼衬轻红。缀簇玲珑。夭桃繁李一时同。独向枝头春意闹，娇倚东风。飞片入帘栊。粉淡香浓。凤箫声断月明中。只恐明朝风雨恶，燕嘴泥融。","dynasty":"宋代","title":"浪淘沙·绛萼衬轻红"}
{"author":"赵师侠","content":"摇曳万丝风。轻染烟浓。鹅黄初褪绿茸茸。雨洗云娇春向晚，雪絮空濛。车马灞桥中。别绪匆匆。只知攀折怨西东。不道晓风残月岸，离恨无穷。","dynasty":"宋代","title":"浪淘沙·摇曳万丝风"}
{"author":"赵师侠","content":"笳鼓旌旗改色，弓刀铠甲增明。攒花簇队马蹄轻。禀听元戎号令。羊祜轻裘临阵，亚夫细柳屯营。观瞻已耸定王城。飞虎威名日振。","dynasty":"宋代","title":"西江月·笳鼓旌旗改色"}
{"author":"赵师侠","content":"娇艳醉杨妃，轻袅怜飞燕。人在昭阳睡足时，初试妆深浅。一段锦新裁，万里来何远。高烛休教照夜寒，媚脸融春艳。","dynasty":"宋代","title":"卜算子·娇艳醉杨妃"}
{"author":"赵师侠","content":"云敛料寒轻，雨涨春波渺。旅枕无堪梦易惊，啼鴂声催晓。尚忆故园花，红紫为容好。世路崎岖长短亭，来往何时了。","dynasty":"宋代","title":"卜算子·云敛料寒轻"}
{"author":"赵师侠","content":"南山有佳人，迥立未可亲。而况得道者，其间梅子真。","dynasty":"宋代","title":"梅花"}
{"author":"赵师侠","content":"出郭曾无十里赊，任岩迎日号阳华。云藏奥穾岚光润，信美元郎咏可家。","dynasty":"宋代","title":"游阳华岩"}
{"author":"赵师侠","content":"出郭曾无十里赊，仙岩迎日号阳华。云藏奥穾岚光润，信美元郎咏可家。","dynasty":"宋代","title":"游阳华岩其一"}
{"author":"赵师侠","content":"石罅空明石色鲜，霞舒乳滴巧雕镌。萦回栈道泉湍响，疑是仙家小有天。","dynasty":"宋代","title":"游阳华岩其二"}
{"author":"赵师侠","content":"韶华能几许，节物叹推移。群花竞芳争艳，无奈隙驹驰。红紫随风何处，唯有抟枝新绿，暗逐雨催肥。乔木莺初啭，深院燕交飞。渐清和，微扇暑，日迟迟。新荷泛水摇漾，萍藻弄晴漪。百岁光阴难挽，一笑欢娱易失，莫惜酒盈卮。无计留连住，还是送春归。","dynasty":"宋代","title":"水调歌头其三癸卯信丰送春"}
{"author":"赵师侠","content":"去去春光，留不住、情怀索莫。那堪是、日长人困，雨馀寒薄。叶底青青梅胜豆，枝头颗颗花留萼。叹流年、空有惜春心，凭春酌。歌共酒，谁酬酢。非与是，忘今昨。且随时随分，强欢寻乐。世事燕鸿南北去，人生乌兔东西落。问故园、不负送春期，明年约。","dynasty":"宋代","title":"满江红其五丁巳和济时几宜送春"}
{"author":"赵师侠","content":"连枝蟠古木，瑞荫映晴空。桃江江上景，古今同。忙中取静，心地尽从容。扫尽荆榛蔽，结屋诛茅，道人一段家风。任乌飞兔走匆匆。世事亦何穷。官闲民不扰，更年丰。箪瓢云水，时与话西东。真乐谁能识，兀坐忘言，浩然天地之中。","dynasty":"宋代","title":"促拍满路花其二瑞荫亭赠锦屏苗道人"}
{"author":"赵师侠","content":"玉带红花供奉班。裹头新样总宜男。闹装鞍辔青骢马，帖体衣裳紫窄衫。云鬓重，黛眉弯。内家妆束冠江南。轻裘缓带风流帅，锦绣丛花拥骑还。","dynasty":"宋代","title":"鹧鸪天其一豫章大阅"}
{"author":"赵师侠","content":"料峭馀寒。元宵欲过，灯火阑珊。宿酒难醒，新愁未解，摇兀吟鞍。深林百舌关关。更雨洗、桃红未乾。野烧痕青，荒陂水满，春事何堪。","dynasty":"宋代","title":"柳梢青其四黄栀林送李粹伯"}
{"author":"赵师侠","content":"相看情未足。离觞已催促。停歌欲语眉先蹙。何期归太速。如今去也，无计追逐。怎忍听、阳关曲。扁舟后夜滩头宿。愁随烟树簇。愁随烟树簇。","dynasty":"宋代","title":"东坡引其一别周诚可"}
{"author":"赵师侠","content":"雨馀风劲。雾重千山暝。茅舍寒林相映。分明是、画图景。去程何日定。天远长安近。唤起新愁无尽。全没个、故园信。","dynasty":"宋代","title":"霜天晓角其一三衢道中"}
{"author":"赵师侠","content":"亭皋霜重飞叶满。听西风断雁。闲凭危阑，斜阳红欲敛。行人归期太晚。误仿佛、征帆几点。水远连天，愁云遮望眼。","dynasty":"宋代","title":"关河令/清商怨其一清远轩晚望"}
{"author":"赵师侠","content":"江头伊轧动柔橹。渐楚天欲暮。浩荡轻鸥，波间自容与。岸蓼汀苹无绪。更满目、潇疏江树。此意何穷，凭谁图画取。","dynasty":"宋代","title":"关河令/清商怨其二"}
{"author":"赵师侠","content":"笳鼓旌旗改色，弓刀铠甲增明。攒花簇队马蹄轻。禀听元戎号令。羊祜轻裘临阵，亚夫细柳屯营。观瞻已耸定王城。飞虎威名日振。","dynasty":"宋代","title":"西江月其一丁巳长沙大阅"}
{"author":"赵师侠","content":"元夜景尤殊。万斛金莲照九衢。锤拍豉汤都卖得，争如。甘露杯中万颗珠。应是著工夫。脑麝浓薰费小厨。不比七夕黄蜡做，知无。要底圆儿糖上浮。","dynasty":"宋代","title":"南乡子尹先之索净圆子词"}
{"author":"赵师侠","content":"娇艳醉杨妃，轻袅怜飞燕。人在昭阳睡足时，初试妆深浅。一段锦新裁，万里来何远。高烛休教照夜寒，媚脸融春艳。","dynasty":"宋代","title":"卜算子其三和从善筹安堂赏海棠"}
{"author":"赵师侠","content":"正薰风初扇，雨细梅黄暑溽。并摇双桨去程速。那更黄流浩淼，白浪如屋。动归思、离愁万斛。平生奇观，颇快江山寓目。日斜云定晚风熟。白鹭飞来，点破一川明绿。展十幅、潇湘画轴。","dynasty":"宋代","title":"凤凰阁（己酉归舟衡阳作）"}
{"author":"赵师侠","content":"柳眼窥春春渐吐。又是东风，摇曳黄金树。宜入新春闻好语。一犁处处催耕雨。未有花须金缕缕。醉梦悠扬，似蝶翩跹舞。一枕仙游何处去。觉来依旧江南住。","dynasty":"宋代","title":"蝶恋花（戊戌和邓南秀）"}
{"author":"赵师侠","content":"春到园林能几许。昨夜疏疏，过却催花雨。暖日晴岚原上路。雕鞍暂系芳菲树。仙洞同游皆胜侣。翻忆年时，醉里曾寻句。要与龙江春作主。翩然又趁东风去。","dynasty":"宋代","title":"蝶恋花（己亥同常监游洪阳洞题肯堂壁）"}
{"author":"赵师侠","content":"剪剪西风催碧树。乱菊残荷，节物惊秋暮。绿叶红苞迎晓露。锦屏绣幄围芳圃。尘世鸾骖那肯驻。尚忆层城，仙苑飞琼侣。能共牡丹争几许。惜花对景聊为主。","dynasty":"宋代","title":"蝶恋花（癸卯信丰赋芙蓉）"}
{"author":"赵师侠","content":"平生奇观，爱登高临远，寻幽选胜。欲上层巅穷望眼，一半崎岖危径。万瓦鳞鳞，四山簇簇，咫尺疏林映。山川城郭，恍然多少清兴。残照斜敛余红，横陈平远，一抹轻烟暝。何处飞来双白鹭，点破遥空澄莹。鹤岭云平，龙江波渺，不羡潇湘咏。襟怀舒旷，曲栏倚了还凭。","dynasty":"宋代","title":"酹江月（万载龙江眼界）"}
{"author":"赵师侠","content":"栽花春烂熳，叠石翠巑岏。小亭相对倚，数峰寒。主人寻胜，接竹引清泉。凿破苍苔地，一掬泓澄，六花疑是深渊。山前六花小池。向闲中、百虑＿然。情事寄鸣弦。炉香陪茗碗，可忘言。喷珠溅雪，历历听潺＿。尘世知何计，不老朱颜，静看日月跳丸。","dynasty":"宋代","title":"促拍满路花（信丰黄师尹跳珠亭）"}
{"author":"赵师侠","content":"连枝蟠古木，瑞荫映晴空。桃江江上景，古今同。忙中取静，心地尽从容。扫尽荆榛蔽，结屋诛茅，道人一段家风。任乌飞兔走匆匆。世事亦何穷。官闲民不扰，更年丰。箪瓢云水，时与话西东。真乐谁能识，兀坐忘言，浩然天地之中。","dynasty":"宋代","title":"促拍满路花（瑞荫亭赠锦屏苗道人）"}
{"author":"赵师侠","content":"金昊行秋，季商回律，天气佳处。瑞应皇家，祥开圣旦，宝历绵基祚。瑶池人祝，钧天乐奏，湛露宴均寰宇，万花覆、千官尽醉，盛事顿超今古。中兴天统，四三传序，揖逊自归明主。黄屋非心，萝图有永，还付当今主。希夷高蹈，寿康长保，五世祖孙欢聚。尊之至，千秋令节，万年圣父。","dynasty":"宋代","title":"永遇乐（重明节）"}
{"author":"赵师侠","content":"凉入三湘，秋气爽、江澄沙白。人欲去、离愁黯黯，莫留行色。杯在中朝陪鹓鹭，暂来南楚分风月。与元枢、鹗荐共扶摇，朝天阙。皇华使，和戎策。西府赞，中兴业。有缁衣同美，武公勋烈。樯燕已知添别意，骊驹谁为歌新阕。恨此情、如月过中秋，圆还缺。","dynasty":"宋代","title":"满江红（丙辰中秋定王台即席饯富次律）"}
{"author":"赵师侠","content":"去去春光，留不住、情怀索莫。那堪是、日长人困，雨余寒薄。叶底青青梅胜豆，枝头颗颗花留萼。叹流年、空有惜春心，凭春酌。歌共酒，谁酬酢。非与是，忘今昨。且随时随分，强欢寻乐。世事燕鸿南北去，人生乌兔东西落。问故园、不负送春期，明年约。","dynasty":"宋代","title":"满江红（丁已和济时几宜送春）"}
{"author":"赵师侠","content":"雨接梅霖，风祛槐暑，麦天已秋。正榴燃红炬，枝头色艳，荷翻绿盖，池面香浮。心景俱清，身名何有，且向忙中早转头。尘劳事，枉朝思夕计，细虑深谋。悠悠。不复徼求。但安分、随缘休便休。纵官居极品。徒为美玩，家称钜富，未免闲愁。遇酒开颜，逢欢乐意，有似木人骑土牛。从他笑，看一朝解悟，八极遨游。","dynasty":"宋代","title":"沁园春（和伍子严避暑二首）"}
{"author":"赵师侠","content":"电绕神枢，华渚流虹，诞弥良用佳辰。万宇讴歌归舞，宝历增新。四七年间盛事，皇威畅、边鄙无尘。仁恩被，华夏咸安，太平极治欢声。重华道隆德茂，亘古今希有，揖逊重闻。圣子三宫欢聚，两世慈亲。幸际千秋圣旦，＿镐宴、普率惟均。封人祝，亿万斯年，寿皇尊并高真。","dynasty":"宋代","title":"万年欢"}
{"author":"赵师侠","content":"金鼎调元手，玉殿涣恩华。宣威蜀道，曾见千骑拥高牙。凭仗元枢筹略，宽我宸旒西顾，惠泽被幽遐。为忆江城好，南浦舣仙槎。格天心，膺帝眷，极褒嘉。琳宫香火缘在，还近玉皇家。霖雨久思贤佐，看即声传丹禁，唤仗听宣麻。衮绣公归去，宰路筑堤沙。","dynasty":"宋代","title":"水调歌头（龙帅宴王公明）"}
{"author":"赵师侠","content":"江亭送行客，肠断木兰舟。水高风快，满目烟树织成愁。咿轧数声柔橹，拍塞一怀离恨，指顾隔汀洲。独立苍茫外，欲去强迟留。海山长，云水阔，思难收。小亭深院歌笑，不忍记同游。唯有当时明月，千里有情还共，后会尚悠悠。此恨无重数，和泪付东流。","dynasty":"宋代","title":"水调歌头（春野亭送别）"}
{"author":"赵师侠","content":"韶华能几许，节物叹推移。群花竞芳争艳，无奈隙驹驰。红紫随风何处，唯有抟枝新绿，暗逐雨催肥。乔木莺初啭，深院燕交飞。渐清和，微扇暑，日迟迟。新荷泛水摇漾，萍藻弄晴漪。百岁光阴难挽，一笑欢娱易失，莫惜酒盈卮。无计留连住，还是送春归。","dynasty":"宋代","title":"水调歌头（癸卯信丰送春）"}
{"author":"赵师侠","content":"剪水凌虚飞雪片。认得清香，雪树深深见。传粉凝酥明玉艳。含章檐下春风面。照影溪桥情不浅。羌管声中，叠恨传幽怨。陇首人归芳信断。万重云水江南远。","dynasty":"宋代","title":"蝶恋花（临安道中赋梅）"}
{"author":"赵师侠","content":"夜雨鸣檐声录蔌。薄酒浇愁，不那更筹促。感旧伤今难举目。无聊独剪西窗烛。弹指光阴如电速。富贵功名，本自无心逐。粝食粗衣随分足。此身安健他何欲。","dynasty":"宋代","title":"蝶恋花（戊申秋夜）"}
{"author":"赵师侠","content":"春入园林新雨过。次第芳菲，惹起情无那。蜀锦青红初剪破。枝头点点胭脂颗。柳带随风金袅娜。隐映余霞，灿灿红云堕。高烛夜寒光照坐。只愁沈醉谁扶我。","dynasty":"宋代","title":"蝶恋花（丙辰嫣然赏海棠）"}
{"author":"赵师侠","content":"飘流踪迹，趁春来、还趁春光归去。九十韶华能几许，著意留他不住。趱柳催花，摧红长翠，多少风和雨。蜂闲蝶怨，尽凭枝上莺语。归棹去去难留，桃花浪暖，绿涨迷津浦。回首重城天样远，人在重城深处。惜别愁分，凝暗有泪，总寄阳关句。不堪肠断，恨随江水东注。","dynasty":"宋代","title":"酹江月（丙午螺川）"}
{"author":"赵师侠","content":"斜风疏雨，正无聊情绪，天涯寒食。烟重云娇春烂熳，却得轻寒邀勒。柳褪鹅黄，池添鸭绿，桃杏浑狼藉。乱山深处，尚留些子春色。海燕未便归来，踏青斗草，谁与同寻觅。杜宇多情芳树里，只管声声历历。似劝行人，不如闻早，作个归消息。休教肠断，梦魂空费思忆。","dynasty":"宋代","title":"酹江月（乙未白莲待廷对）"}
{"author":"赵师侠","content":"玉带红花供奉班。里头新样总宜男。闹装鞍辔青骢马，帖体衣裳紫窄衫。云鬓重，黛眉弯。内家妆束冠江南。轻裘缓带风流帅，锦绣丛花拥骑还。","dynasty":"宋代","title":"鹧鸪天（豫章大阅）"}
{"author":"赵师侠","content":"榕叶阴阴未著霜。浅寒犹试夹衣裳。雾浓烟重遥山暗，云淡天低去水长。风淅沥，景凄凉。乱鸦声里又斜阳。孤帆落处惊鸥鹭，飞映昼空雁字行。","dynasty":"宋代","title":"鹧鸪天（揖翠晚望）"}
{"author":"赵师侠","content":"节物推移。青阳景变，玉琯灰飞。彩仗泥牛，星球雪柳，争报春回。丝金缕玉幡儿。更斜袅、东风应时。宜入新春，人随春好，春与人宜。","dynasty":"宋代","title":"柳梢青（祭户立春）"}
{"author":"赵师侠","content":"漠漠轻阴。养花天气，乍暗还明。曲径风微，蜂迷红片，蝶趁游人。平芜极目青青。谩怅望、谁招断魂。柳外愁闻，莺雏唤友，鸠妇呼晴。","dynasty":"宋代","title":"柳梢青（和赵显祖）"}
{"author":"赵师侠","content":"料峭余寒。元宵欲过，灯火阑珊。宿酒难醒，新愁未解，摇兀吟鞍。深林百舌关关。更雨洗、桃红未干。野烧痕青，荒陂水满，春事何堪。","dynasty":"宋代","title":"柳梢青（黄杷林送李粹伯）"}
{"author":"赵师侠","content":"烟敛云收。夕阳斜照，暮色迟留。天接波光，水涵山影，都在扁舟。虚名白尽人头。问来往、何时是休。潮落潮生，吴山越岭，依旧临流。","dynasty":"宋代","title":"柳梢青（富阳江亭）"}
{"author":"赵师侠","content":"人间春足。一番红紫，水流风逐。戏蝶初闲，轻摇粉翅，高低飞扑。雨昏烟暝增明，似积雪、枝间映绿。后土琼芳，蓬莱仙伴，蕊粉香粟。","dynasty":"宋代","title":"柳梢青（聚八仙花）"}
{"author":"赵师侠","content":"矫首遐观。崇台徙倚，心目俱宽。一水萦蓝，群峰耸翠，天接高寒。平生江北江南。总未识、闽中好山。雨暗前汀，云生衣袂，身倦跻攀。","dynasty":"宋代","title":"柳梢青（邵武熙春台席上呈修可叔）"}
{"author":"赵师侠","content":"暑怀烦郁。危栏徙倚，凝情独立。榕叶连阴，横冈接秀，壶峰凝碧。海山云树微茫，更无数、归帆暮集。却忆潇湘，孤村烟渚，晚风斜日。","dynasty":"宋代","title":"柳梢青（壬子莆阳壶山阁）"}
{"author":"赵师侠","content":"水满方塘。菰蒲深处，戏浴鸳鸯。灿锦舒霞，红幢绿盖，时递幽香。天弓摇挂孤光。映烟树、云间渺茫。散发披襟，都忘身世，真在仙乡。","dynasty":"宋代","title":"柳梢青（鉴止月下赏莲）"}
{"author":"赵师侠","content":"浓碧抟枝，柔黄衬紫，独殿春风。菡萏轻盈，甘瓜馥郁，叶萼相重。人生一笑难同。更余韵、都藏笑中。日助清芬，酒添风味，须与从容。","dynasty":"宋代","title":"柳梢青（和张伯寿紫笑词）"}
{"author":"赵师侠","content":"落日沈沈堕翠微。断云轻逐晚风归。西山南浦画屏围。一目波光明欲溜，两眉山色翠常低。须知人与景相宜。","dynasty":"宋代","title":"浣溪沙（滕王阁席上赠段云轻）"}
{"author":"赵师侠","content":"松雪纷纷落冻泥。栖禽犹困傍枝低。茅檐冰柱玉鞭垂。流水溅溅春意动，群山灿灿晚光迷。朔风寒日度云迟。","dynasty":"宋代","title":"浣溪沙（鸣山驿道中）"}
{"author":"赵师侠","content":"不比阳关去路赊。使君行即返京华。清江江上是吾家。聚散有时思夜雨，留连无计劝流霞。红愁绿惨一川花。","dynasty":"宋代","title":"浣溪沙（螺川从善席上叙别）"}
{"author":"赵师侠","content":"本是孤根傲雪霜。肌肤不肯涴铅黄。要随尘世浅匀妆。似杏著花尤灿灿，比梅成实自双双。青枝巧缀碧鸳鸯。","dynasty":"宋代","title":"浣溪沙（鸳鸯红梅）"}
{"author":"赵师侠","content":"扁舟又向萧滩去。危樯却系江头树。风送雨声来。凉生真快哉。电光云际掣。白浪天相接。不用怯风波。风波平地多。","dynasty":"宋代","title":"菩萨蛮（癸巳自豫章檄归）"}
{"author":"赵师侠","content":"娇花媚柳新妆靓。裙边微露双鸳并。笑靥最多情。春从两脸生。香罗萦皓腕。翠袖笼歌扇。余韵遏云低。梁尘簌簌飞。","dynasty":"宋代","title":"菩萨蛮"}
{"author":"赵师侠","content":"晚风断送归帆急。重城回首天连碧。犹有小楼情。西山如旧青。故园今渐近。应卜灯花信。一喜一牵萦。平分两处心。","dynasty":"宋代","title":"菩萨蛮"}
{"author":"赵师侠","content":"故人心尚如天远。故心人更何由见。肠断楚江头。泪和江水流。江流空滚滚。泪尽情无尽。不怨薄情人。人情逐处新。","dynasty":"宋代","title":"菩萨蛮（用三谢诗“故人心尚远，故心人不见”之句）"}
{"author":"赵师侠","content":"小春爱日融融暖。危亭望处晴岚满。江静绿回环。横陈无际山。清霜欺远树。黄叶风扶去。试探岭头梅。点红开未开。","dynasty":"宋代","title":"菩萨蛮（瑞荫秋望）"}
{"author":"赵师侠","content":"琼英为惜轻飞去。可人妙笔移缣素。潇洒向南枝。永无开谢时。闺房难并秀。自是春风手。何必问逃禅。人间水墨仙。","dynasty":"宋代","title":"菩萨蛮（可人梅轴）"}
{"author":"赵师侠","content":"多情可是怜高节。濡毫幻出真清绝。雨叶共风枝。天寒人倚时。萧萧襟韵胜。堪与梅兄并。不用翠成林。坡仙曾赏音。","dynasty":"宋代","title":"菩萨蛮（韵胜竹屏）"}
{"author":"赵师侠","content":"霜风落木千山远。护霜云散晴曦暖。潇洒小旗亭。山花照眼明。粉妆匀未了。一捻春风小。把酒恨匆匆。深情妩媚中。","dynasty":"宋代","title":"菩萨蛮（玉山道中）"}
{"author":"赵师侠","content":"行舟荡漾鸣双桨。江流为我添新涨。指顾隔汀洲。人归心尚留。阳关三叠举。怨柳离情苦。何似莫来休。不来无许愁。","dynasty":"宋代","title":"菩萨蛮（梅林渡寄兴伯）"}
{"author":"赵师侠","content":"故人话别情难已。故人此别何时会。江上驻危亭。离怀牵故情。悠悠东去水。簇簇渔村市。应记合江滨。潇湘别故人。","dynasty":"宋代","title":"菩萨蛮（永州故人亭和圣徒季行韵）"}
{"author":"赵师侠","content":"红杏已香残，唯有海棠堪惜。天气著花如酒，醉娇红无力。娉娉袅袅倚东风，柔媚忍轻摘。凭仗暮寒要住，赛锦川春色。","dynasty":"宋代","title":"好事近（垂丝海棠）"}
{"author":"赵师侠","content":"云度鹊成桥，青翼已传消息。彩伏蕊宫初下，应人间佳夕。龙烟缥缈散妆楼，香雾拥瑶席。准拟洞房披扇，看仙家春色。","dynasty":"宋代","title":"好事近（癸巳催妆）"}
{"author":"赵师侠","content":"正金风零露，玉宇生凉，晚秋天气。华渚流虹，应生商佳瑞。电绕神枢，庆绵宗社，御宝图宸极。脱屐尘凡，游心淡泊，逍遥物外。圣子神孙，祖皇文母，上接三宫，下通五世。至盛难名。亘古今无比。诞节重明，燕乐和气。动普天均被。寿祝南山，尊倾北海，臣邻欢醉。","dynasty":"宋代","title":"醉蓬莱（重明节丙辰长汝）"}
{"author":"赵师侠","content":"丹诏天飞，见皇家愿治，侧席英才，鸿儒抱负素蕴。壮志兴怀。文场战胜，便从此、脱迹蒿莱。人共羡，麒鸣劝驾，还因计吏偕来。先春占早争开。是人间第一，唯有江梅。莆中旧传盛事，六亚三魁。桃花浪暖。更平地、听一声雷。蓝绶袅，芦鞭骏马，长安走遍天街。","dynasty":"宋代","title":"汉宫春（壬子莆中鹿鸣宴）"}
{"author":"赵师侠","content":"景清佳。正倦客，凝秋思。浩无涯。递十里香芬馥，桂初华。向碧叶。露芳葩。为粟粒、鹅儿情淡薄，倩西风染就丹砂。不比黄金雨，灿余霞。送幽梦，到仙家。","dynasty":"宋代","title":"厅前柳（丹桂）"}
{"author":"赵师侠","content":"清和时候雨初晴。密树翠阴成。新篁嫩摇碧玉，芳径绿苔深。雏燕语，乳莺声。暑风轻。帘旌微动，沈篆烟消，午枕余清。","dynasty":"宋代","title":"诉衷情（鉴止初夏）"}
{"author":"赵师侠","content":"威灵千里护封圻。十万户归依。白湖宫殿云耸，香火尽虔祈。倾寿酒，诵声诗。谅遥知。民康俗阜，雨润风滋，功与天齐。","dynasty":"宋代","title":"诉衷情"}
{"author":"赵师侠","content":"雪里盈盈玉破花。遐想风流，压尽京华。点酥团粉任欹斜，独露春妍谁似他。有酒何须稚子赊。访戴归来，倚棹溪涯。人生得意定谈夸。除却西湖，不记谁家。","dynasty":"宋代","title":"一剪梅（莆中赏梅）"}
{"author":"赵师侠","content":"斜阳留照有余红。烟霭淡冥＿。麦陇青摇一望，前山翠失双峰。高台徙倚。松飘逸韵，梅减冰容。俯视尘寰如掌，翩然我欲乘风。","dynasty":"宋代","title":"朝中措（莆中共乐台）"}
{"author":"赵师侠","content":"疏疏帘幕映娉婷。初试晓妆新。玉腕云边缓转，修蛾波上微颦。铅华淡薄，轻匀桃脸，深注樱唇。还似舞鸾窥沼，无情空恼行人。","dynasty":"宋代","title":"朝中措"}
{"author":"赵师侠","content":"西风著意送归船。家近总欣然。去日梅开烂熳，归时秋满山川。京华倦客，难堪羁思，历尽愁边。寄语＿娥休笑，月圆人亦团圆。","dynasty":"宋代","title":"朝中措（乙未中秋麦湖舟中）"}
{"author":"赵师侠","content":"千林脱落群芳息。有一枝先白。孤标疏影压花丛，更清香堪惜。吟情无尽，赏音未已，早纷纷藉藉。想贪结子去调羹，任叫云横笛。","dynasty":"宋代","title":"贺圣朝（和宗之梅）"}
{"author":"赵师侠","content":"白雪开残，红云吹尽。园林新绿迷芳径。榆钱不解买青春，随风乱点苍苔晕。紫燕飞忙，黄鹂声嫩。日长烟暖游蜂困。凭高念远思无穷，那堪宿酒厌厌病。","dynasty":"宋代","title":"踏莎行"}
{"author":"赵师侠","content":"伤离索。不堪凉月穿珠箔。穿珠箔。料应别后，粉销琼削。无聊倚遍西楼角。枝头几误惊飞鹊。惊飞鹊。先来憔悴，更逢摇落。","dynasty":"宋代","title":"忆秦娥（和刘希宋）"}
{"author":"赵师侠","content":"一阵晓风花信早，先到小桃枝。冉冉红云映翠微。开宴忆瑶池。零乱分飞贪结子，芳径自成蹊。消得刘郎去路迷。肠断武陵溪。","dynasty":"宋代","title":"武陵春（和王叔度桃花）"}
{"author":"赵师侠","content":"眉间黄色喜何如。花县拜恩初。五品荣颁命服，十行祗奉天书。萱堂绣阁，均封大邑，盛事同居。此日银章朱绂，行看玉带金鱼。","dynasty":"宋代","title":"朝中措（丁亥益阳贺王宜之）"}
{"author":"赵师侠","content":"日暖风暄，殿春琼蕊依台榭。雪堆花架。不用丹青写。莹彻精神，映月唯宜夜。幪香帕。倩风扶下。碎玉残妆卸。","dynasty":"宋代","title":"点绛唇（和翁子西）"}
{"author":"赵师侠","content":"漠漠春阴，褪花时候余寒峭。数声啼鸟。唤起帘栊晓。云鬓慵梳，淡拂春山小。情多少。乱萦愁抱。风里垂杨袅。","dynasty":"宋代","title":"点绛唇"}
{"author":"赵师侠","content":"袅袅娉娉，可人尤赛娘风韵。花娇玉润。一捻春期近。占路藏机，已向棋中进。俱休问。酒旗花阵。早晚争先胜。","dynasty":"宋代","title":"点绛唇（同曾无玷观沈赛娘棋）"}
{"author":"赵师侠","content":"无风轻燕。缭绕深深院。昼永人闲帘不卷。时听莺簧巧啭。清和天气阴阴。南风初奏薰琴。唤起午窗新梦，愁添一掬归心。","dynasty":"宋代","title":"清平乐（萍乡必东馆）"}
{"author":"赵师侠","content":"一宵风雨。春与人俱去。春解再来花作主。只有行人无据。殷勤满酌离觞。阳关唱起愁肠。苦恨无情杜宇，声声叫断斜阳。","dynasty":"宋代","title":"清平乐（阳春亭）"}
{"author":"赵师侠","content":"风定江流似镜平。斜阳天外挂微明。云归远岫千山暝，雾映疏林一抹横。渔火细，钓丝轻。黄尘扑扑谩争荣。何时了却人间事，泛宅釜妙曲清声压楚城。蕙心兰态见柔情。凌波稳称金莲步，蘸甲从教玉笋斟。歌缓缓，笑吟吟。向人真处可怜生。仙源幸有藏春处，何事乘风逐世尘。","dynasty":"宋代","title":"鹧鸪天（湘江舟中应叔索赋）"}
{"author":"赵师侠","content":"同云幂幂，狂风浩浩，激就六花飞下。山川满目白模糊，更茅舍、溪桥潇洒。玉田银界，瑶林琼树，光映乾坤不夜。行人不为旅人忙，怎解识、天然图画。","dynasty":"宋代","title":"鹊桥仙（安仁道中雪）"}
{"author":"赵师侠","content":"明河风细，鹊桥云淡，秋入庭梧先坠。摩孩罗荷叶伞儿轻，总排列、双双对对。花瓜应节，蛛丝卜巧，望月穿针楼外。不知谁见女儿忙，谩多少、人间欢会。","dynasty":"宋代","title":"鹊桥仙（丁巳七夕）"}
{"author":"赵师侠","content":"风和雨。又送一番春去。春去不知何处住。惜春无觅处。柳老空抟香絮。莺娇乍迁芳树。回念故园如旧否。不堪闻杜宇。","dynasty":"宋代","title":"谒金门"}
{"author":"赵师侠","content":"乍雨笼晴云不定，芳草绿纤柔。燕语莺啼小院幽。春色二分休。试凭危栏凝远目，山与水光浮。滚滚闲愁逐水流。流不尽、许多愁。","dynasty":"宋代","title":"武陵春（信丰揖翠阁）"}
{"author":"赵师侠","content":"开随律琯度芳辰。鲜艳见天真。不比浮花浪蕊，天教月月常新。蔷薇颜色，玫瑰态度，宝相精神。休数岁时月季，仙家栏槛长春。","dynasty":"宋代","title":"朝中措（月季）"}
{"author":"赵师侠","content":"清和时候，薰风来小院。琅玕脱箨，方塘荷翠毡。柳丝轻度流莺，画栋低飞乳燕。园林绿阴初遍。景何限。轻纱细葛，纶巾和羽扇。披襟散发，心清尘不染。一杯洗涤无余，万事消磨去远。浮名薄利休羡。","dynasty":"宋代","title":"扑蝴蝶"}
{"author":"赵师侠","content":"杜鹃花发映山红。韶光觉正浓。水流红紫各西东。绿肥春已空。闲戏蝶，懒游蜂。破除花影重。问春何事不从容。忧愁风雨中。","dynasty":"宋代","title":"醉桃源"}
{"author":"赵师侠","content":"日丽风和春昼长。杏花枝上正芬芳。无情社雨亦何狂。一洗娇红啼嫩脸，半开新绿映残妆。画梁空有燕泥香。","dynasty":"宋代","title":"浣溪沙（癸已豫章）"}
{"author":"赵师侠","content":"心景两无著，情物岂能移。超然远览失笑，名利苦纷驰。一品官资荣显，百万金珠豪富，宽自喜家肥，会得个中理，川泳与云飞。静中乐，闲中趣，自舒迟。心如止水，无风无自更生漪。已是都忘人我，一任吾身醒醉，有酒引连卮。万法无差别，融解即同归。","dynasty":"宋代","title":"水调歌头"}
{"author":"赵师侠","content":"世态万纷变，人事一何忙。胸中素韬奇蕴，匣剑岂能藏。不向燕然纪绩，便与渔樵争席，摆脱是非乡。要地时难得，闲处日偏长。志横秋，谋夺众，谩轩昂。蝇头蜗角微利，争较一毫芒。幸有乔林修竹，随分粗衣粝食，何必计冠裳。我已乐萧散，谁与共平章。","dynasty":"宋代","title":"水调歌头（和石林韵）"}
{"author":"赵师侠","content":"晓风清暑，映湖光如练，山光如染。十里荷花香满路，飞盖斜＿妆面。一叶扁舟，数声柔橹，陡觉红尘远。六桥三塔，恍然图画中见。因念当日三贤，两山佳处，应也经行遍。琢月吟风无限句，景物随人俱显。贺监风流，玄真清致，我亦情非浅。渔蓑投老，利名何用深羡。","dynasty":"宋代","title":"酹江月（乙未中元自柳州过白莲）"}
{"author":"赵师侠","content":"日丽风暄，暗催春去，春尚留恋。香褪花梢，苔侵柳径，密幄清阴展。海棠零乱，梨花淡伫，初听闹空莺燕。有轻盈、妍姿靓态，缓步阆风仙苑。绿丛红萼，芳鲜柔媚，约略试妆深浅。细叶来禽，长梢戏蝶，簇簇枝头见。酡颜真发，春愁无力，困倚画屏娇软。只应怕、风欺雨横，落红万点。","dynasty":"宋代","title":"永遇乐（为卢显文家金林檎赋）"}
{"author":"赵师侠","content":"晴日敛春泥，陌上东风软。料峭寒禁花柳闲，枉恨春工浅。绿涨一江深，黛泼千山远。目断平芜无际愁，数尽征鸿点。","dynasty":"宋代","title":"卜算子（立石道中）"}
{"author":"赵师侠","content":"江水绿。江上数峰如簇。唤渡小舟来岸北。＿舆行太速。素艳窗纱笼玉，不负看花心目。今夜知他何处宿。断魂沙路曲。","dynasty":"宋代","title":"谒金门（丁酉冬昌山渡）"}
{"author":"赵师侠","content":"淼淼澄清波面，依依紫翠山光。危栏徙倚对斜阳。山影波流荡漾。世事一番醒醉，人生几度炎凉。高情收拾付觥觞。何止羲皇人上。","dynasty":"宋代","title":"西江月（同蔡受之、赵中甫巡城，饮于南楚楼）"}
{"author":"赵师侠","content":"元夜景忧殊。万斛金莲照九衢。鎚拍豉汤都卖得，争如。甘露杯中万颗珠。应是著工夫。脑麝浓薰费小厨。不比七夕黄蜡做，知无。要底圆儿糖上浮。","dynasty":"宋代","title":"南乡子（尹先之索净圆子词）"}
{"author":"赵师侠","content":"太平和气兆嘉祥。草木总成双。红苞翠盖出横塘。两两斗芬芳。干摇碧玉并青房。仙髻拥新妆。连枝不解引鸾皇。留取映鸳鸯。","dynasty":"宋代","title":"双头莲令（信丰双莲）"}
{"author":"赵师侠","content":"西真仙子宴瑶池。素裳琼艳冰肌。瑞笼香雾扑铢衣。凤翥鸾飞。玉骨解凌风露，铅华不涴凝脂。戍楼羌管正孤吹。月淡烟低。","dynasty":"宋代","title":"画堂春（梅）"}
{"author":"赵师侠","content":"木落千山瘦，风微一水澄。清霜暖日快归程。唤渡沙头、款款话离情。傍岸渔舟集，横空雁字轻，凭阑凝眼增明。一片潇湘、真个画难成。","dynasty":"宋代","title":"南柯子（送朱辰州千方壶小隐）"}
{"author":"赵师侠","content":"笳鼓旌旗改色，弓刀铠甲增明。攒花簇队马蹄轻。禀听元戎号令。羊祜轻裘临阵，亚夫细柳屯营。观瞻已耸定王城。飞虎威名日振。","dynasty":"宋代","title":"西江月（丁巳长沙大阅）"}
{"author":"赵师侠","content":"亭皋霜重飞叶满。听西风断雁。闲凭危阑，斜阳红欲敛。行人归期太晚。误仿佛、征帆几点。水远连天，愁云遮望眼。","dynasty":"宋代","title":"关河令（清远轩晚望）"}
{"author":"赵师侠","content":"江头伊轧动柔橹。渐楚天欲暮。浩荡轻鸥，波间自容与。岸蓼汀苹无绪。更满目、潇疏江树。此意何穷，凭谁图画取。","dynasty":"宋代","title":"关河令（己亥宜春舟中）"}
{"author":"赵师侠","content":"连朝雨骤驱春去，瓦注盆倾。不记初春。润柳催花忒有情。春光解有重来日，宁耐休争。待得秋深。听你无聊点滴声。","dynasty":"宋代","title":"采桑子（三月晦必东馆大雨）"}
{"author":"赵师侠","content":"元宵三五。正好嬉游去。梅柳蛾蝉斗济楚。换鞋儿、添头面，只等黄昏，恰恨有、些子无情风雨。心忙腹热，没顿浑身处。急把灯台炙艾炷。做匙婆、许葱油，面灰画葫芦，更漏转，越煞不停不住。待归去、犹自意迟疑，但无语空将，眼儿厮觑。","dynasty":"宋代","title":"洞仙歌（丁巳元夕大雨）"}
{"author":"赵师侠","content":"桃萼正芳菲。初占春时。蒸霞灿锦望中迷。斜出繁枝临曲沼，鸾鉴妆迟。蜂蝶镇相依。天气融怡。空教追忆武陵溪。片片漫随流水去，风暖烟霏。","dynasty":"宋代","title":"浪淘沙（桃花）"}
{"author":"赵师侠","content":"沙畔路。记得旧时行处。蔼蔼疏烟迷远树。野航横不渡。竹里疏花梅吐。照眼一川鸥鹭。家在清江江上住。水流愁不去。","dynasty":"宋代","title":"谒金门（耽冈迓陆尉）"}
{"author":"赵师侠","content":"风雨急。红紫又还狼藉。嫩绿团枝苔径湿。帘开双燕入。院静昼闲人寂。一缕水沈烟直。心事有谁能会得。阶前芳草碧。","dynasty":"宋代","title":"谒金门"}
{"author":"赵师侠","content":"风策策。山迥暮烟横白。淅沥穿林翻败叶。羁怀愁倦客。问宿荒村山驿。谁识离情脉脉。雁足无昼孤夜色。音尘千里隔。","dynasty":"宋代","title":"谒金门（常山道中）"}
{"author":"赵师侠","content":"花夜雨。渺渺绿波南浦。擘絮晴云山外吐。凝情谁共语。十二玉梯空伫。闲却琐窗朱户。久客念归归未许。寸心愁万缕。","dynasty":"宋代","title":"谒金门（和从善二首）"}
{"author":"赵师侠","content":"风雨半。春锁绿杨深院。幕浪不翻香穗卷。轻寒闲便面。归兴新来不浅。勾引闲愁撩乱。一枕春酲谁与管。晓莺惊梦断。","dynasty":"宋代","title":"谒金门"}
{"author":"赵师侠","content":"相看情未足。离觞已催促。停歌欲语眉先蹙。何期归太速。如今去也，无计追逐。怎忍听、阳关曲。扁舟后夜滩头宿。愁随烟树簇。愁随烟树簇。","dynasty":"宋代","title":"东坡引（别周诚可）"}
{"author":"赵师侠","content":"飞花红不聚。都因夜来雨。枝头冷落情如许。东风谁是主。看看满地，堆却香絮。但目断、章台路。残英剩蕊留春住。春归何处去。春归何处去。","dynasty":"宋代","title":"东坡引（癸巳豫章）"}
{"author":"赵师侠","content":"杯行情意密。今宵是何夕。行人此别真堪惜。愁肠空闷郁。明朝去也，回首相忆。要留恋、如何得。无端骤雨飘何急。人来心上滴。人来心上滴。","dynasty":"宋代","title":"东坡引（龙江赵去非席上）"}
{"author":"赵师侠","content":"梅从陇首传，柳向邮亭折。鸳瓦晓霜浓，掠面凝寒色。相逢意便亲，欲去如何说。我亦是行人，更与行人别。","dynasty":"宋代","title":"生查子（宜春记宾亭别王希白庚）"}
{"author":"赵师侠","content":"千山拥翠屏，一水萦罗带。雨过水痕添，云散山容在。亭高景最幽，天迥风尤快。啼鸟一声闲，唤起情无奈。","dynasty":"宋代","title":"生查子（萍乡阳春亭）"}
{"author":"赵师侠","content":"春光不肯留，风雨催将去。红逐故园尘，绿满江南树。阴晴寒食天，寂寞西郊路。芳草织新愁，怅望人何处。","dynasty":"宋代","title":"生查子（丙午铁炉冈回）"}
{"author":"赵师侠","content":"庭虚任雀喧，院静无人到。回首十年非，赖得知几早。心随香篆销，意与梅花好。万事转头空，一笑吾身老。","dynasty":"宋代","title":"生查子"}
{"author":"赵师侠","content":"玉壶冰结暮天寒。朔吹绕阑干。雪破梢头，香传花外，春信入江南。巡檐索笑情何限，一点已微酸。待得黄垂，冥冥烟雨，绿树袅金丸。","dynasty":"宋代","title":"少年游（梅）"}
{"author":"赵师侠","content":"冰霜凝冻腊残时。暖律渐推移。彩胜罗幡，土牛春杖，和气与春回。花心柳眼知时节，微露向阳枝。喜入新春，称心百事，如意想都宜。","dynasty":"宋代","title":"少年游"}
{"author":"赵师侠","content":"乐岁农家喜夜春。朝来收宿雾，快新晴。云移日转午风轻。香罗薄，暄暖困游人。积水满春塍。绿波翻郁郁，露秧针。幸无离绪苦牵情。烟林外，时听杜鹃声。","dynasty":"宋代","title":"小重山（农人以夜雨昼晴为夜春）"}
{"author":"赵师侠","content":"雨余风劲。雾重千山暝。茅舍寒林相映。分明是、画图景。去程何日定。天远长安近。唤起新愁无尽。全没个、故园信。","dynasty":"宋代","title":"霜天晓角（三衢道中）"}
{"author":"赵师侠","content":"舣舟砂碛。秋净波澄碧。极目青山横远，悬崖断、拥苍壁。傍岩渔艇集。渡头人物立。八景潇湘真画，云笼日、晚风急。","dynasty":"宋代","title":"霜天晓角（舟行清溪）"}
{"author":"赵师侠","content":"杨柳褪金丝，艳杏摇红影。欲雨还晴二月天，春色浑无定。晓梦不堪惊，午昼新来永。一掬归心万叠愁，空惹长亭恨。","dynasty":"宋代","title":"卜算子（丙午春即席和从善）"}
{"author":"赵师侠","content":"娇艳醉杨妃，轻袅怜飞燕。人在昭阳睡足时，初试妆深浅。一段锦新裁，万里来何远。高烛休教照夜寒，媚脸融春艳","dynasty":"宋代","title":"卜算子（和从善筹安堂赏海棠）"}
{"author":"赵师侠","content":"绿暗柳藏烟，红淡花经雨。更著如花似玉人，艳态娇波注。纤手捧瑶卮，缓遏歌云缕。只恐莺花不解留，还逐东风去。","dynasty":"宋代","title":"卜算子（和徐师川韵赠歌者）"}
{"author":"赵师侠","content":"云敛峭寒轻，雨涨春波渺。旅枕无堪梦易惊，啼＿声催晓。尚忆故园花，红紫为容好。世路崎岖长短亭，来往何时了。","dynasty":"宋代","title":"卜算子（赴春陵和向伯元送行词）"}
{"author":"赵师侠","content":"桂华移自云岩。更被灵砂染丹。清露湿酡颜。醉乘风、下临世间。素娥襟韵萧闲。不与群芳并看。蔌蔌绛绡单。觉身轻、梦回广寒。","dynasty":"宋代","title":"伊洲三台（丹桂）"}
{"author":"赵师侠","content":"韶华能几许，节物叹推移。群花竞芳争艳，无奈隙驹驰。红紫随风何处，唯有抟枝新绿，暗逐雨催肥。乔木莺初啭，深院燕交飞。渐清和，微扇暑，日迟迟。新荷泛水摇漾，萍藻弄晴漪。百岁光阴难挽，一笑欢娱易失，莫惜酒盈卮。无计留连住，还是送春归。","dynasty":"宋代","title":"水调歌头·韶华能几许"}
{"author":"赵师侠","content":"江流清浅外，山色有无中。平田坡岸回曲，一目望难穷。波面轻鸥容与，沙际野航横渡，不信画图工。路入神仙宅，翠锁梵王宫。俯晴郊，增胜概，气横空。云林城市层列，知有几重重。更上危亭高几，徙倚栏干虚敞，象纬逼璇穹。要尽无边景，烟雨看空濛。","dynasty":"宋代","title":"水调歌头·江流清浅外"}
{"author":"赵师侠","content":"人生如寄耳，世态逐时移。浮名薄利能几，方寸漫交驰。粗足生涯随分，到眼风光可乐，终不羡轻肥。有志但长叹，无路且卑飞。恨年华，何去速，又来迟。绿荫浓映池沼，縠浪皱风漪。啭午莺声睍睆，滚地杨花飘荡，爱景惜芳卮。此意谁能解，一笑任春归。","dynasty":"宋代","title":"水调歌头·人生如寄耳"}
{"author":"赵师侠","content":"台星明翼轸，和气满潇湘。长淮胜处地灵，应产股肱良。共仰三朝元老，要识一时英杰，人物自堂堂。直气薄霄汉，德望耸岩廊。拥貔貅，森棨戟，镇藩方。折冲樽俎，春融花柳侑壶觞。两世麟符玉节，九郡恩风惠雨，仁者寿宜长。凤诏来丹阙，绣衮觐明光。","dynasty":"宋代","title":"水调歌头·台星明翼轸"}
{"author":"赵师侠","content":"渺渺春江，迷望眼、蒲萄涨绿。春过也、萧疏庭户，寂寥心目。念远不禁啼鴂闹，愁多易遣修蛾蹙。向小窗、时把彩笺看，翻新曲。晴昼永，便新浴。相思泪，不成哭。空无言憔悴，暗销肌玉。目断碧云无信息，试凭青翼飞南北。听掀帘、疑是故人来，风敲竹。","dynasty":"宋代","title":"满江红·渺渺春江"}
{"author":"赵师侠","content":"烟浪连天，寒尚峭、空濛细雨。春去也、红销芳径，绿肥江树。山色云笼迷远近，滩声水满望艰阻。挂片帆、掠岸晚风轻，停烟渚。浮世事，皆如许。名利役，惊时序。叹清明寒食，小舟为旅。露宿风餐安所赋，石泉榴火知何处。动归心、犹赖翠烟中，无杜宇。","dynasty":"宋代","title":"满江红·烟浪连天"}
{"author":"赵师侠","content":"露冷天高，秋气爽、千林叶落。惊初见、小桃枝上，盛开红萼。浅淡胭脂经雨洗，剪裁玛瑙如云薄。问素商、何事斗春工，施丹艧。芙蓉苑，颜如灼。曾暗与，花王约。要乘秋名字，并传京洛。回首瑶池高宴处，桂花香里骖高鹤。但莫教、容易逐西风，轻飘却。","dynasty":"宋代","title":"满江红·露冷天高"}
{"author":"赵师侠","content":"去去春光，留不住、情怀索莫。那堪是、日长人困，雨余寒薄。叶底青青梅胜豆，枝头颗颗花留萼。叹流年、空有惜春心，凭春酌。歌共酒，谁酬酢。非与是，忘今昨。且随时随分，强欢寻乐。世事燕鸿南北去，人生乌兔东西落。问故园、不负送春期，明年约。","dynasty":"宋代","title":"满江红·去去春光"}
{"author":"赵师侠","content":"羊角飘尘，金乌烁石，雨凉念秋。有虚堂临水，披襟散发，纱幮雾卷，湘潭波浮。远列云峰，近参荷气，卧看文书琴枕头。蝉声寂，向庄周梦里，栩栩无谋。茶瓯。醒困堪求。粗饱饭安居可以休。算闲静胜，吾能自乐，荣华纷扰，人谩多愁。习懒非痴，觉迷是病，一力那能胜九牛。俱休问，且追寻觞咏，知友从游。","dynasty":"宋代","title":"沁园春·羊角飘尘"}
{"author":"赵师侠","content":"化工何意，向天涯海峤，有花清绝。缟袂绿裳无俗韵，不畏炎荒烦热。玉骨无尘，冰姿有艳，雅淡天然别。真香冶态，未饶红紫春色。底事□落江南，水仙兄弟，端自难优劣。瘴雨蛮烟魂梦远，宁识溪桥霜雪。薝卜同芳，素馨为伴，百和清芬热。凄然风热，夜凉香泛明月。","dynasty":"宋代","title":"酹江月/念奴娇"}
{"author":"赵师侠","content":"韶华婉娩，正和风迟日，喧妍清昼。紫燕黄鹂争巧语，催老芬芳花柳。灼灼花王，盈盈娇艳，独殿春光後。鹤翎初拆，露沾香沁珠溜。遥想京洛风流，姚黄魏紫，间绿如铺纤。小盖低回雕栏曲，车马纷驰圆囿。天雨曼珠，玉盘金束，占得声名久。留连朝暮，赏心不压芳酒。","dynasty":"宋代","title":"酹江月/念奴娇"}
{"author":"赵师侠","content":"栽花春烂漫，叠石翠巑岏。小亭相对倚，数峰寒。主人寻胜，接竹引清泉。凿破苍苔地，一掬泓澄，六花疑是深渊。向闲中、百虑然。情事寄鸣弦。炉香陪茗碗，可望言。喷珠溅雪，历历听潺湲。尘世知何计，不老朱颜，静看日月跳丸。","dynasty":"宋代","title":"促拍满路花"}
{"author":"赵师侠","content":"连枝蟠古木，瑞荫映晴空。桃江江上景，古今同。忙中取静，心地尽从容。扫尽荆榛蔽，结屋诛茅，道人一段家风。任乌飞兔走匆匆。世事亦何穷。官闲民不扰，更年丰。箪瓢云水，时与话西东。真乐谁能识，兀坐忘言，浩然天地之中。","dynasty":"宋代","title":"促拍满路花"}
{"author":"赵师侠","content":"秋满衡皋，淡云笼月，晚来风劲。一抹残霞，数声过雁，远是黄昏近。凭高临远，倚楼凝睇，多少断愁幽兴。听渔村、鸣榔隐隐，别浦暮烟收暝。湘妃起舞，芳栏纫佩，约略乱峰云鬓。景物悲凉，楚天澄淡，过尽归帆影。斜阳低处，远山重叠，萧树乱鸦成阵。空无言，栏干凭暖，闷怀似困。","dynasty":"宋代","title":"永遇乐·秋满衡皋"}
{"author":"赵师侠","content":"溪山佳处是湘中。今古言同。平林远岫浑如画，更渔村、返照斜红。两岸荻风策策，一江秋水溶溶。苍涯石壁景尤雄。人自西东。利名汩没黄尘里，又那知、清胜无穷。何日轻舠蓑笠，持竿独钓西风。","dynasty":"宋代","title":"风入松·溪山佳处是湘中"}
{"author":"赵师侠","content":"烟霭空濛江上春。夕阳芳草渡头情。飞红已逐东风远，嫩绿还因夜雨深。情脉脉，思沈沈。卷帘愁与暮云平。栏干倚遍东西曲，杜宇一声肠断人。","dynasty":"宋代","title":"鹧鸪天·烟霭空濛江上春"}
{"author":"赵师侠","content":"红紫凋零。化工特地，剪玉裁琼。碧叶丛芳，檀心点素，香雪团英。柔风唤起娉婷。似无力、斜敧翠屏。细细吹香，盈盈浥露，花里倾城。","dynasty":"宋代","title":"柳梢青·红紫凋零"}
{"author":"赵师侠","content":"雪絮飘池点绿漪。舞风游漾燕交飞。阴阴庭院日迟迟。一缕水沈香散後，半瓯新茗味回时。闲万事总忘机。","dynasty":"宋代","title":"浣溪沙·雪絮飘池点绿漪"}
{"author":"赵师侠","content":"西风又老潇湘树。翩翩黄叶辞枝去。斜日淡云笼。溪山烟霭中。危阑闲独倚。縠浪连天际。残角起江城。书空征雁横。","dynasty":"宋代","title":"菩萨蛮·西风又老潇湘树"}
{"author":"赵师侠","content":"东皇不受人间俗。为嫌花柳纷红绿。特地閟春和。连延雨雪多。梅梢封玉蕊。春半开犹未。还恐怨韶华。吹绵作柳花。","dynasty":"宋代","title":"菩萨蛮·东皇不受人间俗"}
{"author":"赵师侠","content":"水风叶底波光浅。亭亭翠叶红妆面。六月下塘春。平铺云锦屏。露凉轻点缀。绿映珍珠袂。浑似太真妃。倚阑娇困时。","dynasty":"宋代","title":"菩萨蛮·水风叶底波光浅"}
{"author":"赵师侠","content":"晚秋天。过暮雨，云容敛，月澄鲜。正风露凄清处，砌蛩喧。更黄蝶。舞翩翩。念故里、千山云水隔，被名缰利锁萦牵。莫作悲秋意，对尊前。且同乐。太平年。","dynasty":"宋代","title":"厅前柳·晚秋天"}
{"author":"赵师侠","content":"神功圣德妙难量。灵应著莆阳。湄洲自昔仙境，宛在水中央。孚惠爱，备祈禳。降嘉祥。云车风马，肸蚃来歆，桂酒椒浆。","dynasty":"宋代","title":"诉衷情·神功圣德妙难量"}
{"author":"赵师侠","content":"茫茫云海浩无边。天与谁相连。舳舻万里来往，有祷必安全。专掌握，雨晹权。属丰年。琼卮玉醴，飨此精诚，福庆绵绵。","dynasty":"宋代","title":"诉衷情·茫茫云海浩无边"}
{"author":"赵师侠","content":"暖日烘梅冷未苏。脱叶随风，独见枯株。先春占早又何如。玉点枝头，犹自萧疏。江北江南景不殊。雪里花清，月下香浮。他年调鼎费工夫。且与藏春，处士西湖。","dynasty":"宋代","title":"一翦梅·暖日烘梅冷未苏"}
{"author":"赵师侠","content":"斜阳留照有馀红。烟霭淡冥濛。麦陇青摇一望，前山翠失双峰。高台徙倚，松飘逸韵，梅减冰容。俯视尘寰如掌，翩然我欲乘风。","dynasty":"宋代","title":"朝中措·斜阳留照有馀红"}
{"author":"赵师侠","content":"乱山春过雪成堆。七里递香回。蕊簇玲珑金粟，花装碎屑玫瑰。兰衰梅谢，桃粗李俗，谁与追随。清绝殿春仙侣，清风吹破荼。","dynasty":"宋代","title":"朝中措·乱山春过雪成堆"}
{"author":"赵师侠","content":"微云扫尽碧虚宽。月华光影寒。山河表里鉴中看。沈沈清夜阑。风细细，露漙漙。神游八极间。九宵回首望尘寰。悠然醉梦还。","dynasty":"宋代","title":"醉桃源/阮郎归"}
{"author":"赵师侠","content":"纤枝延蔓走青虬。风清体更柔。故绕檀蕊著花稠。疏疏如缀旒。琼作靥，玉成裘。玫瑰应辈流。惜香愁怕罥搔头。宁随□事休。","dynasty":"宋代","title":"醉桃源/阮郎归"}
{"author":"赵师侠","content":"白云开残，红云吹尽。园林新绿迷芳径。榆钱不解青春，随风乱点苍苔晕。紫燕飞忙，黄鹂声嫩。日长烟暖游蜂困。凭高念远思无穷，那堪宿酒厌厌病。","dynasty":"宋代","title":"踏莎行·白云开残"}
{"author":"赵师侠","content":"万事随缘，一身须正。功名富贵皆前定。多图广计要争强，如何人力将天胜。枉费机谋，徒劳奔竞。到头毕竟由他命。安时处顺得心闲，饥餐困寝亏贤甚。","dynasty":"宋代","title":"踏莎行·万事随缘"}
{"author":"赵师侠","content":"风波平地，尘埃扑面，总是争名竞利。悟时不必苦贪图，但言任、流行坎止。忽来忽去，何荣何辱，天也知人深意。一帆风送过桐江，喜跳出、琉璃井里。","dynasty":"宋代","title":"鹊桥仙·风波平地"}
{"author":"赵师侠","content":"同云幕幕，狂风浩浩，激就六花飞下。山川满目白模糊，更茅舍、溪桥潇洒。玉田银界，瑶林琼树，光映乾坤不夜。行人不为旅人忙，怎解识、天然图画。","dynasty":"宋代","title":"鹊桥仙·同云幕幕"}
{"author":"赵师侠","content":"春光已暮，花残叶密，更值无情风雨。斜阳芳树翠烟中，又听得、声声杜宇。血流无用，离魂空断，只挠凄凉为旅。在家谁道不如归，你何似、随风归去。","dynasty":"宋代","title":"鹊桥仙·春光已暮"}
{"author":"赵师侠","content":"江水绿。江山数峰如簇。唤渡小舟来岸北。笋舆行太速。素艳窗纱笼玉。埠负看花心目。今夜知他何处宿。断魂沙路曲。","dynasty":"宋代","title":"谒金门·江水绿"}
{"author":"赵师侠","content":"相看情未足。离觞已催促。停歌欲语眉先蹙。何期归太速。如今去也，无计追逐。怎忍听、阳关曲。扁舟后夜滩头宿。愁随烟树簇。愁随烟树簇。","dynasty":"宋代","title":"东坡引·相看情未足"}
{"author":"安祯","content":"十月农工毕，田家乐事长。鲜鸡堪作馔，肥蟹足称觞。脱粟初成酒，蒸梨已熟粱。桃源即此境，何必问渔郎。","dynasty":"清代","title":"田家乐"}
{"author":"安祯","content":"冬来惊岁晚，百苦倍加身。授衣犹在典，觅粟尚求邻。官课催方急，私钱索更真。长门如买赋，蔀屋即辞贫。","dynasty":"清代","title":"贫士吟"}
{"author":"安祯","content":"溪畔长吟处处虫，村头皎皎月当空。自怜短发如霜白，且喜衰颜借酒红。萤光照耀河山外，爽气清凉宇宙中。鏖战文场今夜尽，谁人高步广寒宫。","dynasty":"清代","title":"中秋步月"}
{"author":"安祯","content":"生平壮志已成尘，浩浩乾坤一老人。半世文章空白发，一腔翰墨负青春。家甘淡泊常知足，性爱清闲不计贫。值此衰年何所事，焚香日夕好朝真。","dynasty":"清代","title":"自咏"}
{"author":"安祯","content":"独坐空斋日正长，一瓢一卷足徜徉。好书读罢精神爽，妙句吟来齿颊香。裘马翩翩何足羡，烟霞淡淡是吾乡。世间万事终归尽，枉用机谋空断肠。","dynasty":"清代","title":"家居"}
{"author":"安祯","content":"安居何事叹穷途，磊落襟怀是丈夫。笔底诗情随处有，花前酒债一春无。闲中好读仙鸾语，静里常参佛性珠。世上利名何日了，撇开梁梦见真吾。","dynasty":"清代","title":"言志"}
{"author":"安祯","content":"丧家荡产莫如赌，昼夜劳神何自苦。好掷樗蒲家业空，劝君莫走赌场路。","dynasty":"清代","title":"戒赌博"}
{"author":"安祯","content":"终日昏昏惟吃酒，酕醄恶态不知丑。劝君切莫好沉酣，心地清明还益寿。","dynasty":"清代","title":"戒贪酒"}
{"author":"安祯","content":"钟情花柳逞风流，伐髓枯精最可忧。迷恋红裙多败德，劝君磨去上青楼。","dynasty":"清代","title":"戒好色"}
{"author":"安祯","content":"惹祸全由血气刚，劝君忍耐最为良。一朝斗狠伤人命，受尽千般牢狱殃。","dynasty":"清代","title":"戒拳勇"}
{"author":"安祯","content":"羲皇一画本先天，苍颉演成字万千。会意象形涵妙理，岂堪抛掷不加怜。","dynasty":"清代","title":"惜字"}
{"author":"安祯","content":"年丰大有各家欢，一值凶荒心胆寒。菽粟养生宜贵重，农夫辛苦莫轻看。","dynasty":"清代","title":"惜谷"}
{"author":"安祯","content":"为子须当诵蓼莪，哀哀父母德如何。昊天罔极真难报，问省晨昏未足多。","dynasty":"清代","title":"孝亲"}
{"author":"安祯","content":"年少无知岂是贤，轻狂羞煞在人前。明窗常教书勤读，自有恂恂礼度翩。","dynasty":"清代","title":"训子"}
{"author":"安祯","content":"兴到溪头散步，倦来石罅欹眠。不愿圣明捐税，但求雨泽零田。","dynasty":"清代","title":"农夫二首其一"}
{"author":"安祯","content":"近树遮门阴翳，远山当户分明。知足便堪小隐，人生何用浮名。","dynasty":"清代","title":"农夫二首其二"}
{"author":"安祯","content":"树杪蝉声断续，村头燕舞高低。不是桃源洞口，偏饶犬吠鸡啼。","dynasty":"清代","title":"村景夏日"}
{"author":"安祯","content":"兴到吟诗数句，渴来啜茗一壶。老叟好谈往事，伤心只是长吁。","dynasty":"清代","title":"馆中杂咏三首其一"}
{"author":"安祯","content":"傍石坐看飞燕，临溪好听鸣蝉。倦来散行数步，领略熏风半天。","dynasty":"清代","title":"馆中杂咏三首其二"}
{"author":"安祯","content":"风起云飞快快，堂深燕语频频。满目天机活泼，未许说与时人。","dynasty":"清代","title":"馆中杂咏三首其三"}
{"author":"赵虚舟","content":"砌下梧桐叶正齐，花繁雨后压枝低。报道不须鸦鸟乱，他家自有凤凰栖。","dynasty":"唐代","title":"戏赠"}
{"author":"顾德辉","content":"春寒恻恻春阴薄。整半月，春萧索。晴日朝来升屋角。树头幽鸟，对调新语，语罢双飞却。红入花腮青入萼。尽不爽，花期约。可恨狂风空自恶。晓来一阵，晚来一阵，难道都吹落？","dynasty":"宋代","tags":"婉约，春天，写景","title":"青玉案·春寒恻恻春阴薄"}
{"author":"顾德辉","content":"陈浩然招游观音山，宴张氏楼。徐姬楚兰佐酒，以琵琶度曲。郯云台为之心醉。口占戏之。春江暖涨桃花水。画舫珠帘，载酒东风里。四面青山青似洗，白云不断山中起。过眼韶华浑有几。玉手佳人，笑把琶琶理。枉杀云台标内史，断肠只合江州死。","dynasty":"宋代","tags":"婉约，宴饮，写景，抒情","title":"蝶恋花·春江暖涨桃花水"}
{"author":"顾德辉","content":"天宝鸡坊宠贾昌，宫中蝴蝶上钗梁。锦绷昼浴天骄子，绛节朝看王大娘。芍药金栏开内苑，蒲萄玉盏酌西凉。月支十万资胭粉，独有三姨素面妆。¤","dynasty":"明代","title":"天宝宫词十二首寓感（《草堂雅集》题云“唐"}
{"author":"顾德辉","content":"莲花池衅暑风凉，玉竹回文宝箪光。贪倚画屏调翡翠，误开金锁放鸳鸯。轻绡披雾夸新浴，堕髻欹云衒晚妆。笑语女牛私语处，长生殿下月中央。¤","dynasty":"明代","title":"天宝宫词十二首寓感（《草堂雅集》题云“唐"}
{"author":"顾德辉","content":"五王马上打球归，赢得宫花献贵妃。乐起阁门边奏少，祸因台寺谏书稀。侍儿随幸皆颁紫，骰子蒙恩亦赐绯。姊妹相从习歌舞，何人能制柘黄衣。¤","dynasty":"明代","title":"天宝宫词十二首寓感（《草堂雅集》题云“唐"}
{"author":"顾德辉","content":"十三女子擘箜篌，选作梨园第一流。却道荷花真解语，岂知萱草本忘忧。红鸾不照深宫命，翠凤常看破镜羞。舞得太平并万岁，五年谁赐锦缠头。","dynasty":"明代","title":"天宝宫词十二首寓感（《草堂雅集》题云“唐"}
{"author":"顾德辉","content":"忆昨相过寂寞滨，白头倾盖岂如新。惊回赤壁三更梦，开遍桃花一树春。顾我老为思枥马，怜君远作倚楼人。黄公垆畔三株树，留待来时醉挂巾。","dynasty":"明代","title":"尧文文学过访赋别兼简鹤斋薛真人（名毅夫）"}
{"author":"顾德辉","content":"宣和天子昔神游，凤驾行空过玉楼。此去有人言赤马，归来无处逐青牛。分明艮岳通玄圃，想像方壶接祖洲。莫把仙山作图画，琼花琪树不胜秋。","dynasty":"明代","title":"题宋徽宗仙山楼观图"}
{"author":"顾德辉","content":"儒衣僧帽道人鞋，到处青山骨可埋。还忆少年豪侠兴，五陵裘马洛阳街。","dynasty":"明代","title":"自赞"}
{"author":"顾德辉","content":"柳条折尽尚东风，杼轴人家户户空。只有虎丘山色好，不堪又在客愁中。","dynasty":"明代","title":"往凤阳次虎丘"}
{"author":"顾德辉","content":"天风吹雨过湖去，溪水流云出树间。楼上幽人不知暑，钩帘把酒看虞山。","dynasty":"明代","title":"湖光山色楼避暑口占"}
{"author":"赵令畤","content":"春风依旧，著意隋堤柳。搓得鹅儿黄欲就，天气清明时候。去年紫陌青门，今宵雨魄云魂。断送一生憔悴，只消几个黄昏？","dynasty":"宋代","tags":"春景，抒情，忆旧，怀今","title":"清平乐·春风依旧"}
{"author":"赵令畤","content":"欲减罗衣寒未去，不卷珠帘，人在深深处。红杏枝头花几许？啼痕止恨清明雨。尽日沉烟香一缕，宿酒醒迟，恼破春情绪。飞燕又将归信误，小屏风上西江路。","dynasty":"宋代","tags":"宋词精选，婉约，女子，惜春，怀人","title":"蝶恋花·欲减罗衣寒未去"}
{"author":"赵令畤","content":"卷絮风头寒欲尽。坠粉飘红，日日香成阵。新酒又添残酒困。今春不减前春恨。蝶去莺飞无处问。隔水高楼，望断双鱼信。恼乱横波秋一寸。斜阳只与黄昏近。(横波秋一作：层波横)","dynasty":"宋代","tags":"宋词精选，婉约，伤春，怀人，惜花","title":"蝶恋花·卷絮风头寒欲尽"}
{"author":"赵令畤","content":"楼上萦帘弱絮，墙头碍月低花。年年春事关心事，肠断欲栖鸦。舞镜鸾衾翠减，啼珠凤蜡红斜。重门不锁相思梦，随意绕天涯。","dynasty":"宋代","tags":"闺怨，怀人，失意","title":"乌夜啼·春思"}
{"author":"赵令畤","content":"别後相思心目乱。不谓芳音，忽寄南来雁。却写花笺和泪卷。细书方寸教伊看。独寐良宵无计遣。梦里依稀，暂若寻常见。幽会未终魂已断。半衾如暖人犹远。","dynasty":"宋代","title":"蝶恋花·别後相思心目乱"}
{"author":"赵令畤","content":"春风依旧。著意随堤柳。搓得蛾儿黄欲就。天气清明时候。去年紫陌青门。今霄雨魄云魂。断送一生憔悴，只销几个黄昏。","dynasty":"宋代","title":"清平乐·春风依旧"}
{"author":"赵令畤","content":"脸薄难藏泪，眉长易觉愁。","dynasty":"宋代","title":"失调名"}
{"author":"赵令畤","content":"坎壈中年坐废人，老来貂鼎视埃尘。铁霜带面惟忧国，机阱当前不为身。发廪已康诸县命，蠲逋一洗几年贫。归来又扫宽民奏，惭愧毫端尔许春。","dynasty":"宋代","title":"次韵陈履常汝阴久雪赈饥"}
{"author":"赵令畤","content":"来往长安未定居，暂将僧舍当吾庐。空中说法凭铃语，枕上朝饥听木鱼。因果分明休问佛，行藏自信罢占书。眼前一物真堪羡，百尺长杨水满渠。","dynasty":"宋代","title":"初到长安"}
{"author":"赵令畤","content":"疏慵任过少年时，名利难交远近知。一洞落花春病酒，满楼明月夜吟诗。展编海曲菰蒲叶，杖剪嵩阳楖栗枝。却话东林拟重去，伴僧闲逸白莲池。","dynasty":"宋代","title":"赠陈处士"}
{"author":"赵令畤","content":"红尘无处不諠哗，独上江楼四望赊。泥水僧归林下寺，待船人立渡头沙。云藏岛外啼猿树，竹锁桥边卖酒家。吟罢凭栏心更逸，海风吹断暮天霞。","dynasty":"宋代","title":"江楼閒望"}
{"author":"赵令畤","content":"乱山深处过严凝，僻静门邻物外僧。送客踏穿松径雪，煮茶敲破石池冰。朝垂帘幕寒慵卷，夜锁楼台静懒登。只待春来归上国，杖藜吟出白云层。","dynasty":"宋代","title":"冬日居山"}
{"author":"赵令畤","content":"色映宫姝粉，香传汉殿春。团团明月魄，却赠月中人。","dynasty":"宋代","title":"同官李仲益赠张思仲家歌人团茶因题其封"}
{"author":"赵令畤","content":"闻道诸公置齿牙，买鞯卖展趁年华。太平起隐无遗策，空尽嵩山处士家。","dynasty":"宋代","title":"次韵晁以道嘲陈叔易得官入京"}
{"author":"赵令畤","content":"白藕作花风已秋，不堪残睡更回头。晚云带雨归飞急，去作西窗一夜愁。","dynasty":"宋代","title":"秋"}
{"author":"赵令畤","content":"三十馀年一梦同，向来朝士尽沈空。如今白首趋行阙，不是当年长乐钟。","dynasty":"宋代","title":"被责三十年蒙恩召还行在方驻跸钱塘书呈子常侍郎"}
{"author":"赵令畤","content":"别后相思心目乱。不谓芳音，忽寄南来雁。却写花笺和泪卷。细书方寸教伊看。独寐良宵无计遣。梦里依稀，暂若寻常见。幽会未终魂已断。半衾如暖人犹远。","dynasty":"宋代","title":"蝶恋花其九"}
{"author":"赵令畤","content":"长淮渺渺寒烟白。凭阑人是霜台客。诗句妙春豪。风云不啻高。樽前人已老。馀恨连芳草。一曲酒醒时。梧桐月欲低。","dynasty":"宋代","title":"菩萨蛮其二"}
{"author":"赵令畤","content":"槐柳春馀绿涨天。酒旗高插夕阳边。谁家墙里笑秋千。往事不堪楼上看，新愁多向曲中传。此情销得是何年。","dynasty":"宋代","title":"浣溪沙其二"}
{"author":"赵令畤","content":"楼上萦帘弱絮，墙头凝月低花。年年春事关心事，肠断欲栖鸦。舞镜鸾衾翠减，啼珠凤蜡红斜。重门不锁相思梦，随意绕天涯。","dynasty":"宋代","title":"乌夜啼春思"}
{"author":"赵令畤","content":"虽自九天分派，不与万李同林。步处雷惊电绕，空馀翰墨窥寻。","dynasty":"宋代","title":"跋太白醉草"}
{"author":"赵令畤","content":"我识之无常缩舌，君能竞病且低头。","dynasty":"宋代","title":"句其一"}
{"author":"赵令畤","content":"酒成碧后方堪饮，花到白来元自香。","dynasty":"宋代","title":"句其二"}
{"author":"赵令畤","content":"卧听檐雨作宫商。","dynasty":"宋代","title":"句其三"}
{"author":"赵令畤","content":"紫蟹黄橙知有思，天教出向夜凉时。","dynasty":"宋代","title":"句其四"}
{"author":"王德真","content":"握图开万宇，属圣启千年。骊阜疏缇骑，惊鸿映彩旃。玉霜鸣凤野，金阵藻龙川。祥烟聚危岫，德水溢飞泉。停舆兴睿览，还举大风篇。","dynasty":"唐代","title":"奉和圣制过温汤"}
{"author":"卞荣","content":"游丝百尺荡空阔，天上有人落白发。人生行乐及少年，《金缕》一声杯百罚。翩翩两骑出郭东，桃花如雨吹东风。愿倩游丝绊西日，不教便入咸池中。","dynasty":"明代","title":"春游图"}
{"author":"卞荣","content":"春波门外上春船，春涨葡萄绿浸天。共君细细酌篷底，西望落日横孤烟。倚篷横玉彻三弄，飞花谁遣回风送。须臾月出光满座，杯光滟滟金波动。美人相逢良不多，美景岂可成蹉跎。为欢未久又为别，空劳春梦落春波。","dynasty":"明代","title":"嘉兴留别诸友"}
{"author":"卞荣","content":"少年赤手能缚虎，踏遍东华软红土。缠头百万轻买笑，挽弓两石漫好武。江南风月谁平分，拂衣归卧龙山云。姑苏台下为别墅，招要三友咏五君。金屏如花人去早，北里薰天迹如扫。平章不必唤张侯，来往风流成二老。","dynasty":"明代","title":"赠许德容"}
{"author":"卞荣","content":"槐叶初生如鼠目，蜗牛绿树荫新绿。冯轩高吟坐虎皮，一扫顿令千兔秃。墨池之鱼曾化龙，三尺青蛇在袖中。失马休嗟塞上翁，忘羊歧路迷西东。沐猴而冠良足耻，五百斗鸡同梦死。狗监明当荐上林，牧猪江揖商丘子。","dynasty":"明代","title":"述怀效生肖体"}
{"author":"卞荣","content":"朝入锦云轩，莫作锦云梦。梦中满袖扑红香，艳妆醉压阑干重。酒杯如海和云吸，箫鼓声喧令行急。觉来但见胆瓶梅，冷风吹帘雪花湿。","dynasty":"明代","title":"锦云轩为何挥使赋"}
{"author":"李暇","content":"碧玉上官妓，出入千花林。珠被玳瑁床，感郎情意深。","dynasty":"唐代","title":"碧玉歌"}
{"author":"李暇","content":"何处期郎游，小苑花台间。相忆不可见，且复乘月还。","dynasty":"唐代","title":"相和歌辞其二"}
{"author":"李暇","content":"别来花照路，别后露垂叶。歌舞须及时，如何坐悲妾。","dynasty":"唐代","title":"相和歌辞其三"}
{"author":"李暇","content":"罗敷初总髻，蕙芳正娇小。月落始归船，春眠恒著晓。何处期郎游，小苑花台间。相忆不可见，且复乘月还。别来花照路，别后露垂叶。歌舞须及时，如何坐悲妾。","dynasty":"唐代","title":"相和歌辞。怨诗三首"}
{"author":"李暇","content":"碧玉上宫妓，出入千花林。珠被玳瑁床，感郎情意深。","dynasty":"唐代","title":"相和歌辞。碧玉歌"}
{"author":"李暇","content":"秦王龙剑燕后琴，珊瑚宝匣镂双心。谁家女儿抱香枕，开衾灭烛愿侍寝。琼窗半上金缕帱，轻罗隐面不障羞。青绮帏中坐相忆，红罗镜里见愁色。檐花照月莺对栖，空将可怜暗中啼。","dynasty":"唐代","title":"杂曲歌辞。东飞伯劳歌"}
{"author":"陈遵","content":"漫说文章富丽工，故应班马独称雄。何人解道天垂象，星斗纵横碧落中。","dynasty":"清代","title":"偶作"}
{"author":"陈遵","content":"谁留万古眼，常对山苍苍。泰伯来勾吴，蛮荒讵有堂。堂开复堂圯，山鸟鸣且翔。千秋陆羽声，一鉴漪澜光。泉边亦何有，苔藓树石香。痛饮欲成醉，世事都相忘。","dynasty":"清代","title":"和惠山三唐人诗三首其一"}
{"author":"陈遵","content":"亭榭非古物，山水暂娱人。新者日以故，故者日以新。我心胡不然，天澹波粼粼。欲将亭上泉，涤彼城中尘。此意出云表，振步凌秋旻。谁当从我游，敢谓必有邻。","dynasty":"清代","title":"和惠山三唐人诗三首其二"}
{"author":"陈遵","content":"百感从中来，孤吟动林樾。霭霭山中晖，归鸟飞不绝。琳宫殊壮观，千年几兴灭。一瓢西神泉，常贮南朝月。郁郁涧松寒，霏霏野芳发。叹彼泉下人，匆匆返游辙。","dynasty":"清代","title":"和惠山三唐人诗三首其三"}
{"author":"宋玉","content":"　　大夫登徒子侍于楚王，短宋玉曰：\"玉为人体貌闲丽，口多微辞，又性好色。愿王勿与出入后宫。\"　　　王以登徒子之言问宋玉。玉曰：\"体貌闲丽，所受于天也；口多微辞，所学于师也；至于好色，臣无有也。\"王曰：\"子不好色，亦有说乎？有说则止，无说则退。\"玉曰：\"天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。\"　　是时，秦章华大夫在侧，因进而称曰：\"今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。\"王曰：\"试为寡人说之。\"大夫曰：\"唯唯。臣少曾远游，周览九土，足历五都。出咸阳、熙邯郸，从容郑、卫、溱、洧之间。是时向春之末，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。\"　　于是楚王称善，宋玉遂不退。","dynasty":"先秦","tags":"写人","title":"登徒子好色赋"}
{"author":"宋玉","content":"　　楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”　　夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞温润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。　　于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。","dynasty":"先秦","tags":"辞赋精选，写人，爱情，神话","title":"神女赋"}
{"author":"宋玉","content":"　　楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！”　　王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。”　　王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗帏，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。”　　王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。”","dynasty":"先秦","tags":"辞赋精选，写风，忧国忧民","title":"风赋"}
{"author":"宋玉","content":"　　昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！”　　惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。　　中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。　　登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。　　有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。","dynasty":"先秦","tags":"辞赋精选，爱情，神话","title":"高唐赋"}
{"author":"宋玉","content":"悲哉，秋之为气也！萧瑟兮草木摇落而变衰。憭栗兮若在远行，登山临水兮送将归。泬漻兮天高而气清，寂寥兮收潦而水清。憯悽增欷兮，薄寒之中人，怆怳懭悢兮，去故而就新。坎廪兮贫士失职而志不平，廓落兮羁旅而无友生，惆怅兮而私自怜！燕翩翩其辞归兮，蝉寂漠而无声。雁廱廱而南游兮，鹍鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。悲忧穷戚兮独处廓，有美一人兮心不绎。去乡离家兮来远客，超逍遥兮今焉薄！专思君兮不可化，君不知兮可奈何！蓄怨兮积思，心烦憺兮忘食事。原一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下霑轼。忼慨绝兮不得，中瞀乱兮迷惑。私自怜兮何极？心怦怦兮谅直。皇天平分四时兮，窃独悲此凛秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶菸邑而无色兮，枝烦挐而交横。颜淫溢而将罢兮，柯仿佛而萎黄。萷櫹椮之可哀兮，形销铄而瘀伤。惟其纷糅而将落兮，恨其失时而无当。揽騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方。卬明月而太息兮，步列星而极明。窃悲夫蕙华之曾敷兮，纷旖旎乎都房。何曾华之无实兮，从风雨而飞飏！以为君独服此蕙兮，羌无以异于众芳。闵奇思之不通兮，将去君而高翔。心闵怜之惨悽兮，愿一见而有明。重无怨而生离兮，中结轸而增伤。岂不郁陶而思君兮？君之门以九重！猛犬狺狺而迎吠兮，关梁闭而不通。皇天淫溢而秋霖兮，后土何时而得漧？塊独守此无泽兮，仰浮云而永叹！何时俗之工巧兮？背绳墨而改错！郤骐骥而不乘兮，策驽骀而取路。当世岂无骐骥兮，诚莫之能善御。见执辔者非其人兮，故駶跳而远去。凫雁皆唼夫梁藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登棲兮，凤独遑遑而无所集。原衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安棲？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽原忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？霜露惨悽而交下兮，心尚幸其弗济。霰雪雰糅其增加兮，乃知遭命之将至。原徼幸而有待兮，泊莽莽与野草同死。原自往而径游兮，路壅绝而不通。欲循道而平驱兮，又未知其所从。然中路而迷惑兮，自压桉而学诵。性愚陋以褊浅兮，信未达乎从容。窃美申包胥之气盛兮，恐时世之不固。何时俗之工巧兮？灭规矩而改凿！独耿介而不随兮，原慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，原讬志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日晼晚其将入兮，明月销铄而减毁。岁忽忽而遒尽兮，老冉冉而愈弛。心摇悦而日幸兮，然怊怅而无冀。中憯恻之悽怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。何氾滥之浮云兮？猋壅蔽此明月。忠昭昭而原见兮，然霠曀而莫达。原皓日之显行兮，云蒙蒙而蔽之。窃不自聊而原忠兮，或黕点而汙之。尧舜之抗行兮，瞭冥冥而薄天。何险巇之嫉妒兮？被以不慈之伪名。彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事緜緜而多私兮，窃悼後之危败。世雷同而炫曜兮，何毁誉之昧昧！今修饰而窥镜兮，後尚可以竄藏。愿寄言夫流星兮，羌倏忽而难当。卒壅蔽此浮云，下暗漠而无光。尧舜皆有所举任兮，故高枕而自适。谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无嶜。原沉滞而不见兮，尚欲布名乎天下。然潢洋而不遇兮，直怐愗而自苦。莽洋洋而无极兮，忽翱翔之焉薄？国有骥而不知乘兮，焉皇皇而更索？宁戚讴于车下兮，桓公闻而知之。无伯乐之相善兮，今谁使乎誉之？罔流涕以聊虑兮，惟著意而得之。纷纯纯之愿忠兮，妒被离而鄣之。原赐不肖之躯而别离兮，放游志乎云中。乘精气之抟抟兮，骛诸神之湛湛。骖白霓之習習兮，历群灵之丰丰。左硃雀之茇茇兮，右苍龙之躣躣。属雷师之阗阗兮，通飞廉之衙衙。前轻辌之锵锵兮，后辎乘之从从。载云旗之委蛇兮，扈屯骑之容容。计专专之不可化兮，原遂推而为臧。赖皇天之厚德兮，还及君之无恙！","dynasty":"先秦","tags":"楚辞，悲秋，长诗","title":"九辩"}
{"author":"宋玉","content":"　　楚襄王问于宋玉曰：“先生其有遗行与？何士民众庶不誉之甚也！”　　宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。　　故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？”","dynasty":"先秦","tags":"古文观止，写人，品格","title":"对楚王问"}
{"author":"宋玉","content":"悲哉！秋之为气也。萧瑟兮，草木摇落而变衰。憭栗兮，若在远行。登山临水兮，送将归。泬寥兮，天高而气清；寂寥兮，收潦而水清。憯悽增欷兮，薄寒之中人；怆怳懭悢兮，去故而就新；坎廪兮，贫士失职而志不平；廓落兮，羁旅而无友生；惆怅兮，而私自怜。燕翩翩其辞归兮，蝉寂漠而无声。雁廱廱而南游兮，鹍鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。悲忧穷戚兮独处廓，有美一人兮心不绎；去乡离家兮徠远客，超逍遥兮今焉薄！专思君兮不可化，君不知兮可柰何！蓄怨兮积思，心烦憺兮忘食事。原一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下霑轼。慷慨绝兮不得，中瞀乱兮迷惑。私自怜兮何极？心怦怦兮谅直。皇天平分四时兮，窃独悲此廪秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶菸邑而无色兮，枝烦挐而交横。颜淫溢而将罢兮，柯仿佛而萎黄。萷櫹椮之可哀兮，形销铄而瘀伤。惟其纷糅而将落兮，恨其失时而无当。揽騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方。卬明月而太息兮，步列星而极明。窃悲夫蕙华之曾敷兮，纷旖旎乎都房。何曾华之无实兮，从风雨而飞飏！以为君独服此蕙兮，羌无以异於众芳。闵奇思之不通兮，将去君而高翔。心闵怜之惨悽兮，原一见而有明。重无怨而生离兮，中结轸而增伤。岂不郁陶而思君兮？君之门以九重！猛犬狺狺而迎吠兮，关梁闭而不通。皇天淫溢而秋霖兮，后土何时而得漧？塊独守此无泽兮，仰浮云而永叹！何时俗之工巧兮？背绳墨而改错！郤骐骥而不乘兮，策驽?台而取路。当世岂无骐骥兮，诚莫之能善御。见执辔者非其人兮，故驹跳而远去。凫雁皆唼夫梁藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登栖兮，凤独遑遑而无所集。原衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安栖？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽原忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？霜露惨悽而交下兮，心尚幸其弗济。霰雪雰糅其增加兮，乃知遭命之将至。原徼幸而有待兮，泊莽莽与野草同死。原自往而径游兮，路壅绝而不通。欲循道而平驱兮，又未知其所从。然中路而迷惑兮，自厌按而学诵。性愚陋以褊浅兮，信未达乎从容。窃美申包胥之气晟兮，恐时世之不固。何时俗之工巧兮？灭规矩而改凿！独耿介而不随兮，原慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，原讬志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日?宛晚其将入兮，明月销铄而减毁。岁忽忽而遒尽兮，老冉冉而愈弛。心摇悦而日幸兮，然怊怅而无冀。中憀恻之悽怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。何氾滥之浮云兮？猋廱蔽此明月。忠昭昭而原见兮，然霠曀而莫达。原皓日之显行兮，云蒙蒙而蔽之。窃不自料而原忠兮，或黕点而汙之。尧舜之抗行兮，了冥冥而薄天。何险巇之嫉妒兮？被以不慈之伪名。彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事绵绵而多私兮，窃悼後之危败。世雷同而炫曜兮，何毁誉之昧昧！今修饰而窥镜兮，後尚可以[穴鼠]藏。原寄言夫流星兮，羌儵忽而难当。卒廱蔽此浮云，下暗漠而无光。尧舜皆有所举任兮，故高枕而自適。谅无怨於天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无嶜。原沉滞而不见兮，尚欲布名乎天下。然潢洋而不遇兮，直怐□而自苦。莽洋洋而无极兮，忽翱翔之焉薄？国有骥而不知乘兮，焉皇皇而更索？甯戚讴於车下兮，桓公闻而知之。无伯乐之相善兮，今谁使乎誉之？罔流涕以聊虑兮，惟著意而得之。纷纯纯之原忠兮，妒被离而鄣之。原赐不肖之躯而别离兮，放游志乎云中。乘精气之抟抟兮，骛诸神之湛湛。骖白霓之習習兮，历群灵之丰丰。左硃雀之茇茇兮，右苍龙之躣躣。属雷师之阗阗兮，通飞廉之衙衙。前轻辌之锵锵兮，後辎乘之从从。载云旗之委蛇兮，扈屯骑之容容。计专专之不可化兮，原遂推而为臧。赖皇天之厚德兮，还及君之无恙。","dynasty":"先秦","title":"九辩"}
{"author":"温庭筠","content":"晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。(明驿墙一作：照驿墙)因思杜陵梦，凫雁满回塘。","dynasty":"唐代","tags":"初中古诗，写景，思乡","title":"商山早行"}
{"author":"温庭筠","content":"梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。","dynasty":"唐代","tags":"宋词三百首，初中古诗，闺怨，无奈，思念","title":"望江南·梳洗罢"}
{"author":"温庭筠","content":"小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。","dynasty":"唐代","tags":"宋词三百首，婉约，女子，闺怨","title":"菩萨蛮·小山重叠金明灭"}
{"author":"温庭筠","content":"一尺深红胜曲尘，天生旧物不如新。(胜曲尘一作：蒙曲尘)合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。","dynasty":"唐代","tags":"思念，爱情","title":"南歌子词二首/新添声杨柳枝词"}
{"author":"温庭筠","content":"千万恨，恨极在天涯。山月不知心里事，水风空落眼前花，摇曳碧云斜。","dynasty":"唐代","tags":"婉约，写景，妇女，怀人","title":"梦江南·千万恨"}
{"author":"温庭筠","content":"溪水无情似有情，入山三日得同行。岭头便是分头处，惜别潺湲一夜声。","dynasty":"唐代","tags":"写水，抒情","title":"过分水岭"}
{"author":"温庭筠","content":"玉炉香，红蜡泪，偏照画堂秋思。眉翠薄，鬓云残，夜长衾枕寒。梧桐树，三更雨，不道离情正苦。一叶叶，一声声，空阶滴到明。","dynasty":"唐代","tags":"女子，孤独，相思","title":"更漏子·玉炉香"}
{"author":"温庭筠","content":"清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。","dynasty":"唐代","tags":"清明节，踏青","title":"清明日"}
{"author":"温庭筠","content":"绿塘摇滟接星津，轧轧兰桡入白蘋。应为洛神波上袜，至今莲蕊有香尘。","dynasty":"唐代","tags":"咏物，荷花","title":"莲花"}
{"author":"温庭筠","content":"神耀破氛昏，新阳入晏温。绪风调玉吹，端日应铜浑。威凤跄瑶簴，升龙护璧门。雨旸春令煦，裘冕晬容尊。","dynasty":"唐代","title":"元日"}
{"author":"温庭筠","content":"竹风轻动庭除冷，珠帘月上玲珑影。山枕隐秾妆，绿檀金凤凰。两蛾愁黛浅，故国吴宫远。春恨正关情，画楼残点声。","dynasty":"唐代","tags":"写景，抒情，哀怨，愁绪","title":"菩萨蛮·竹风轻动庭除冷"}
{"author":"温庭筠","content":"懒拂鸳鸯枕，休缝翡翠裙，罗帐罢炉熏。近来心更切，为思君。","dynasty":"唐代","tags":"爱情，女子，相思","title":"南歌子·懒拂鸳鸯枕"}
{"author":"温庭筠","content":"日映纱窗，金鸭小屏山碧。故乡春，烟霭隔，背兰釭。宿妆惆怅倚高阁，千里云影薄。草初齐，花又落，燕双飞。","dynasty":"唐代","tags":"春天，女子，抒情，怀人","title":"酒泉子·日映纱窗"}
{"author":"温庭筠","content":"弱柳千条杏一枝，半含春雨半垂丝。景阳寒井人难到，长乐晨钟鸟自知。花影至今通博望，树名从此号相思。分明十二楼前月，不向西陵照盛姬。","dynasty":"唐代","title":"题望苑驿（东有马嵬驿西有端正树一作相思树）"}
{"author":"温庭筠","content":"红深绿暗径相交，抱暖含芳披紫袍。彩索平时墙婉娩，轻球落处晚寥梢。窗中草色妬鸡卵，盘上芹泥憎燕巢。自有玉楼春意在，不能骑马度烟郊。","dynasty":"唐代","tags":"寒食节","title":"寒食日作"}
{"author":"温庭筠","content":"王俭风华首，萧何社稷臣。丹阳布衣客，莲渚白头人。铭勒燕山暮，碑沉汉水春。从今虚醉饱，无复污车茵。箭下妖星落，风前杀气回。国香荀令去，楼月庾公来。玉玺终无虑，金縢意不开。空嗟荐贤路，芳草满燕台。","dynasty":"唐代","title":"中书令裴公挽歌词二首"}
{"author":"温庭筠","content":"悠悠复悠悠，昨日下西洲。西洲风色好，遥见武昌楼。武昌何郁郁，侬家定无匹。小妇被流黄，登楼抚瑶瑟。朱弦繁复轻，素手直凄清。一弹三四解，掩抑似含情。南楼登且望，西江广复平。艇子摇两桨，催过石头城。门前乌臼树，惨澹天将曙。鹍鵊飞复还，郎随早帆去。回头语同伴，定复负情侬。去帆不安幅，作抵使西风。他日相寻索，莫作西洲客。西洲人不归，春草年年碧。","dynasty":"唐代","title":"杂曲歌辞。西洲曲"}
{"author":"温庭筠","content":"捣麝成尘香不灭，拗莲作寸丝难绝。红泪文姬洛水春，白头苏武天山雪。君不见无愁高纬花漫漫，漳浦宴馀清露寒。一旦臣僚共囚虏，欲吹羌管先汍澜。旧臣头鬓霜华早，可惜雄心醉中老。万古春归梦不归，邺城风雨连天草。","dynasty":"唐代","tags":"怀古，赞美，爱国，抒怀，感慨","title":"达摩支曲"}
{"author":"温庭筠","content":"翠染冰轻透露光，堕云孙寿有馀香。只因七夕回天浪，添作湘妃泪两行。","dynasty":"唐代","title":"瑟瑟钗"}
{"author":"温庭筠","content":"凭轩望秋雨，凉入暑衣清。极目鸟频没，片时云复轻。沼萍开更敛，山叶动还鸣。楚客秋江上，萧萧故国情。","dynasty":"唐代","title":"细雨"}
{"author":"温庭筠","content":"白首方辞满，荆扉对渚田。雪中无陋巷，醉后似当年。一笈负山药，两瓶携涧泉。夜来风浪起，何处认渔船。","dynasty":"唐代","title":"赠考功卢郎中"}
{"author":"温庭筠","content":"石路荒凉接野蒿，西风吹马利如刀。小桥连驿杨柳晚，废寺入门禾黍高。鸡犬夕阳喧县市，凫鹥秋水曝城壕。故山有梦不归去，官树陌尘何太劳。","dynasty":"唐代","title":"送客偶作"}
{"author":"温庭筠","content":"万物鲜华雨乍晴，春寒寂历近清明。残芳荏苒双飞蝶，晓睡朦胧百啭莺。旧侣不归成独酌，故园虽在有谁耕。悠然更起严滩恨，一宿东风蕙草生。","dynasty":"唐代","title":"寒食前有怀"}
{"author":"温庭筠","content":"白盖微云一径深．东峰弟子远相寻。苍苔路熟僧归寺，红叶声干鹿在林。高阁清香生静境，夜堂疏磬发禅心。自从紫桂岩前别，不见南能直到今。","dynasty":"唐代","tags":"自然，写景，抒情","title":"宿云际寺"}
{"author":"温庭筠","content":"槿篱芳援近樵家，垄麦青青一径斜。寂寞游人寒食后，夜来风雨送梨花。","dynasty":"唐代","title":"鄠杜郊居"}
{"author":"温庭筠","content":"山房霜气晴，一宿遂平生。閤上见林影，月中闻涧声。佛灯销永夜，僧磬彻寒更。不学何居士，焚香为宦情。","dynasty":"唐代","title":"宿白盖峰寺寄僧"}
{"author":"温庭筠","content":"背樯灯色暗，宿客梦初成。半夜竹窗雨，满池荷叶声。簟凉秋閤思，木落故山情。明发又愁起，桂花溪水清。","dynasty":"唐代","title":"送人游淮海（一作宿友人池）"}
{"author":"温庭筠","content":"青门烟野外，渡浐送行人。鸭卧溪沙暖，鸠鸣社树春。残波青有石，幽草绿无尘。杨柳东风里，相看泪满巾。","dynasty":"唐代","title":"早春浐水送友人"}
{"author":"温庭筠","content":"鸣泉隔翠微，千里到柴扉。地胜人无欲，林昏虎有威。涧苔侵客屦，山雪入禅衣。桂树芳阴在，还期岁晏归。","dynasty":"唐代","title":"题中南佛塔寺"}
{"author":"温庭筠","content":"荒鸡夜唱战尘深，五鼓雕舆过上林。才信倾城是真语，直教涂地始甘心。两重秦苑成千里，一炷胡香抵万金。曼倩死来无绝艺，后人谁肯惜青禽。","dynasty":"唐代","title":"马嵬佛寺"}
{"author":"温庭筠","content":"露圆霞赤数千枝，银笼谁家寄所思。秦苑飞禽谙熟早，杜陵游客恨来迟。空看翠幄成阴日，不见红珠满树时。尽日徘徊浓影下，只应重作钓鱼期。","dynasty":"唐代","title":"自有扈至京师已后朱樱之期"}
{"author":"温庭筠","content":"凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。","dynasty":"唐代","tags":"春天，女子，抒情，思念","title":"遐方怨·凭绣槛"}
{"author":"温庭筠","content":"莺语，花舞，春昼午，雨霏微。金带枕，宫锦，凤凰帷。柳弱燕交飞，依依。辽阳音信稀，梦中归。","dynasty":"唐代","tags":"思妇，怀人，愿望","title":"诉衷情·莺语"}
{"author":"温庭筠","content":"细雨晓莺春晚。人似玉，柳如眉，正相思。罗幕翠帘初卷，镜中花一枝。肠断塞门消息，雁来稀。","dynasty":"唐代","tags":"写人，思妇，怀人","title":"定西番·细雨晓莺春晚"}
{"author":"温庭筠","content":"团圆莫作波中月，洁白莫为枝上雪。月随波动碎潾潾，雪似梅花不堪折。李娘十六青丝发，画带双花为君结。门前有路轻离别，惟恐归来旧香灭。","dynasty":"唐代","title":"相和歌辞。三洲歌"}
{"author":"温庭筠","content":"漠漠沙堤烟，堤西雉子斑。雉声何角角，麦秀桑阴闲。游丝荡平绿，明灭时相续。白马金络头，东风故城曲。故城殷贵嫔，曾占未来春。自从香骨化，飞作马蹄尘。","dynasty":"唐代","title":"故城曲"}
{"author":"温庭筠","content":"春草芊芊晴扫烟，宫城大锦红殷鲜。海日初融照仙掌，淮王小队缨铃响。猎猎东风焰赤旗，画神金甲葱龙网。钜公步辇迎句芒，复道扫尘燕彗长。豹尾竿前赵飞燕，柳风吹尽眉间黄。碧草含情杏花喜，上林莺啭游丝起。宝马摇环万骑归，恩光暗入帘栊里。","dynasty":"唐代","title":"汉皇迎春词"}
{"author":"温庭筠","content":"爽气变昏旦，神皋遍原隰。烟华久荡摇，石涧仍清急。柳暗山犬吠，蒲荒水禽立。菊花明欲迷，枣叶光如湿。天籁思林岭，车尘倦都邑。譸张夙所违，悔吝何由入。芳草秋可藉，幽泉晓堪汲。牧羊烧外鸣，林果雨中拾。复此遂闲旷，翛然脱羁絷。田收鸟雀喧，气肃龙蛇蛰。佳节足丰穰，良朋阻游集。沉机日寂寥，葆素常呼吸。投迹倦攸往，放怀志所执。良时有东菑，吾将事蓑笠。","dynasty":"唐代","title":"秋日"}
{"author":"温庭筠","content":"景阳妆罢琼窗暖，欲照澄明香步懒。桥上衣多抱彩云，金鳞不动春塘满。黄印额山轻为尘，翠鳞红稚俱含嚬。桃花百媚如欲语，曾为无双今两身。","dynasty":"唐代","title":"照影曲"}
{"author":"温庭筠","content":"辞荣亦素尚，倦游非夙心。宁复思金籍，独此卧烟林。闲云无定貌，佳树有馀阴。坐久芰荷发，钓阑茭苇深。游鱼自摇漾，浴鸟故浮沉。唯君清露夕，一为洒烦襟。","dynasty":"唐代","title":"酬友人"}
{"author":"温庭筠","content":"梨花雪压枝，莺啭柳如丝。懒逐妆成晓，春融梦觉迟。鬓轻全作影，嚬浅未成眉。莫信张公子，窗间断暗期。花红兰紫茎，愁草雨新晴。柳占三春色，莺偷百鸟声。日长嫌辇重，风暖觉衣轻。薄暮香尘起，长杨落照明。","dynasty":"唐代","title":"太子西池二首（一作齐梁体）"}
{"author":"温庭筠","content":"乳窦溅溅通石脉，绿尘愁草春江色。涧花入井水味香，山月当人松影直。仙翁白扇霜鸟翎，拂坛夜读黄庭经。疏香皓齿有馀味，更觉鹤心通杳冥。","dynasty":"唐代","title":"西陵道士茶歌"}
{"author":"温庭筠","content":"微风和暖日鲜明，草色迷人向渭城。吴客卷帘闲不语，楚娥攀树独含情。红垂果蒂樱桃重，黄染花丛蝶粉轻。自恨青楼无近信，不将心事许卿卿。","dynasty":"唐代","title":"偶题"}
{"author":"温庭筠","content":"冲尚犹来出范围，肯将经世作风徽。三台位缺严陵卧，百战功高范蠡归。自欲一鸣惊鹤寝，不应孤愤学牛衣。西州未有看棋暇，涧户何由得掩扉。","dynasty":"唐代","title":"和友人题壁"}
{"author":"温庭筠","content":"月出西南露气秋，绮罗河汉在斜沟。杨家绣作鸳鸯幔，张氏金为翡翠钩。香烛有花妨宿燕，画屏无睡待牵牛。万家砧杵三篙水，一夕横塘似旧游。","dynasty":"唐代","title":"池塘七夕"}
{"author":"温庭筠","content":"曲巷斜临一水间，小门终日不开关。红珠斗帐樱桃熟，金尾屏风孔雀闲。云髻几迷芳草蝶，额黄无限夕阳山。与君便是鸳鸯侣，休向人间觅往还。","dynasty":"唐代","title":"偶游"}
{"author":"温庭筠","content":"南园满地堆轻絮，愁闻一霎清明雨。雨后却斜阳，杏花零落香。无言匀睡脸，枕上屏山掩。时节欲黄昏，无憀独倚门。","dynasty":"唐代","tags":"春天，写景，抒情，寂寞","title":"菩萨蛮·南园满地堆轻絮"}
{"author":"温庭筠","content":"夜来皓月才当午，重帘悄悄无人语。深处麝烟长，卧时留薄妆。当年还自惜，往事那堪忆。花露月明残，锦衾知晓寒。","dynasty":"唐代","tags":"女子，相思，抒情，愁绪","title":"菩萨蛮·夜来皓月才当午"}
{"author":"温庭筠","content":"馆娃宫外邺城西，远映征帆近拂堤。系得王孙归意切，不关芳草绿萋萋。","dynasty":"唐代","tags":"咏物，女子，抒情","title":"杨柳枝·馆娃宫外邺城西"}
{"author":"温庭筠","content":"织锦机边莺语频，停梭垂泪忆征人。塞门三月犹萧索，纵有垂杨未觉春。","dynasty":"唐代","tags":"春天，边塞，女子，相思","title":"杨柳枝·织锦机边莺语频"}
{"author":"温庭筠","content":"万枝香雪开已遍，细雨双燕。钿蝉筝，金雀扇，画梁相见。雁门消息不归来，又飞回。","dynasty":"唐代","tags":"写鸟，思妇，孤寂","title":"蕃女怨·万枝香雪开已遍"}
{"author":"温庭筠","content":"转盼如波眼，娉婷似柳腰。花里暗相招，忆君肠欲断，恨春宵。","dynasty":"唐代","tags":"写人，抒情，相思","title":"南歌子·转眄如波眼"}
{"author":"温庭筠","content":"含娇含笑，宿翠残红窈窕，鬓如蝉。寒玉簪秋水，轻纱卷碧烟。雪胸鸾镜里，琪树凤楼前。寄语青娥伴，早求仙。","dynasty":"唐代","tags":"写人","title":"女冠子·含娇含笑"}
{"author":"温庭筠","content":"海燕欲飞调羽。萱草绿，杏花红，隔帘拢。双鬓翠霞金缕，一枝春艳浓。楼上月明三五，琐窗中。","dynasty":"唐代","tags":"写人，少女，抒情，相思","title":"定西番·海燕欲飞调羽"}
{"author":"温庭筠","content":"双脸，小凤战蓖金飐艳。舞衣无力风敛，藕丝秋色染。锦帐绣帷斜掩，露珠清晓簟，粉心黄蕊花靥，黛眉山两点。","dynasty":"唐代","tags":"写人，女子，抒情","title":"归国谣·双脸"}
{"author":"温庭筠","content":"南内墙东御路旁，预知春色柳丝黄。杏花未肯无情思，何是情人最断肠。","dynasty":"唐代","tags":"咏物，写柳","title":"杨柳八首·其二"}
{"author":"温庭筠","content":"翠翘金缕双鸂鶒，水纹细起春池碧。池上海棠梨，雨晴红满枝。绣衫遮笑靥，烟草粘飞蝶。青琐对芳菲，玉关音信稀。","dynasty":"唐代","tags":"写景，抒情，孤寂","title":"菩萨蛮·翠翘金缕双鸂鶒"}
{"author":"温庭筠","content":"香玉，翠凤宝钗垂簏簌，钿筐交胜金粟，越罗春水绿。画堂照帘残烛，梦馀更漏促。谢娘无限心曲，晓屏山断续。","dynasty":"唐代","tags":"写人，抒情，孤寂，怀才不遇","title":"归国遥·香玉"}
{"author":"温庭筠","content":"上阳春晚，宫女愁蛾浅。新岁清平思同辇，争奈长安路远。凤帐鸳被徒熏，寂寞花琐千门。竞把黄金买赋，为妾将上明君。","dynasty":"唐代","tags":"女子，同情，揭露，社会","title":"清平乐·上阳春晚"}
{"author":"温庭筠","content":"江畔，相唤。晓妆鲜，仙景个女采莲。请君莫向那岸边。少年，好花新满船¤红袖摇曳逐风软，垂玉腕。肠向柳丝断。浦南归，浦北归。莫知，晚来人已稀。湖上，闲望。雨萧萧，烟浦花桥路遥。谢娘翠蛾愁不销。终朝，梦魂迷晚潮¤荡子天涯归棹远，春已晚。莺语空肠断。若耶溪，溪水西。柳堤，不闻郎马嘶。同伴，相唤。杏花稀，梦里每愁依违。仙客一去燕已飞。不归，泪痕空满衣¤天际云鸟引情远，春已晚。烟霭渡南苑。雪梅香，柳带长。小娘，转令人意伤。","dynasty":"唐代","title":"河传"}
{"author":"温庭筠","content":"蕊黄无限当山额，宿妆隐笑纱窗隔。相见牡丹时，暂来还别离。翠钗金作股，钗上蝶双舞。心事竟谁知？月明花满枝。","dynasty":"唐代","tags":"离别，抒情，伤感","title":"菩萨蛮·蕊黄无限当山额"}
{"author":"温庭筠","content":"柳不成丝草带烟，海槎东去鹤归天。愁肠断处春何限，病眼开时月正圆。花若有情还怅望，水应无事莫潺湲。终知此恨销难尽，辜负南华第一篇。","dynasty":"唐代","title":"李羽处士故里"}
{"author":"温庭筠","content":"苍莽寒空远色愁，呜呜戍角上高楼。吴姬怨思吹双管，燕客悲歌别五侯。千里关山边草暮，一星烽火朔云秋。夜来霜重西风起，陇水无声冻不流。","dynasty":"唐代","tags":"边塞，写景，抒情，愁绪","title":"回中作"}
{"author":"温庭筠","content":"珠箔金钩对彩桥，昔年于此见娇娆。香灯怅望飞琼鬓，凉月殷勤碧玉箫。屏倚故窗山六扇，柳垂寒砌露千条。坏墙经雨苍苔遍，拾得当时旧翠翘。","dynasty":"唐代","title":"经旧游（一作怀真珠亭）"}
{"author":"温庭筠","content":"曲江春半日迟迟，正是王孙怅望时。杏花落尽不归去，江上东风吹柳丝。四方无事太平年，万象鲜明禁火前。九重细雨惹春色，轻染龙池杨柳烟。","dynasty":"唐代","title":"长安春晚二首"}
{"author":"温庭筠","content":"水玉簪头白角巾，瑶琴寂历拂轻尘。浓阴似帐红薇晚，细雨如烟碧草春。隔竹见笼疑有鹤，卷帘看画静无人。南山自是忘年友，谷口徒称郑子真。","dynasty":"唐代","title":"题李处士幽居"}
{"author":"温庭筠","content":"月榭风亭绕曲池，粉垣回互瓦参差。侵帘片白摇翻影，落镜愁红写倒枝。鸂鶒刷毛花荡漾，鹭鸶拳足雪离披。山翁醉后如相忆，羽扇清樽我自知。","dynasty":"唐代","title":"题友人池亭（一作偶题林亭）"}
{"author":"温庭筠","content":"晋朝名辈此离群，想对浓阴去住分。题处尚寻王内史，画时应是顾将军。长廊夜静声疑雨，古殿秋深影胜云。一下南台到人世，晓泉清籁更难闻。","dynasty":"唐代","title":"法云寺双桧（一作晋朝柏树）"}
{"author":"温庭筠","content":"莫莫复莫莫，丝萝缘涧壑。散木无斧斤，纤茎得依托。枝低浴鸟歇，根静悬泉落。不虑见春迟，空伤致身错。","dynasty":"唐代","title":"古意"}
{"author":"温庭筠","content":"诚足不顾得，妄矜徒有言。语斯谅未尽，隐显何悠然。洵彼都邑盛，眷惟车马喧。自期尊客卿，非意干王孙。衔知有贞爵，处实非厚颜。苟无海岱气，奚取壶浆恩。唯丝南山杨，适我松菊香。鹏鹍诚未忆，谁谓凌风翔。","dynasty":"唐代","title":"寓怀"}
{"author":"温庭筠","content":"寓赏本殊致，意幽非我情。吾常有流浅，外物无重轻。各言艺幽深，彼美香素茎。岂为赏者设，自保孤根生。易地无赤株，丽土亦同荣。赏际林壑近，泛馀烟露清。余怀既郁陶，尔类徒纵横。妍蚩苟不信，宠辱何为惊。贞隐谅无迹，激时犹拣名。幽丛霭绿畹，岂必怀归耕。","dynasty":"唐代","title":"余昔自西滨得兰数本移艺于庭亦既逾岁…遂寄情于此"}
{"author":"温庭筠","content":"水客夜骑红鲤鱼，赤鸾双鹤蓬瀛书。轻尘不起雨新霁，万里孤光含碧虚。露魄冠轻见云发，寒丝七炷香泉咽。夜深天碧乱山姿，光碎平波满船月。","dynasty":"唐代","title":"水仙谣"}
{"author":"温庭筠","content":"汪汪积水光连空，重叠细纹晴漾红。赤帝龙孙鳞甲怒，临流一盼生阴风。鼍鼓三声报天子，雕旌兽舰凌波起。雷吼涛惊白石山，石鲸眼裂蟠蛟死。溟池海浦俱喧豗.青帜白旌相次来。箭羽枪缨三百万，踏翻西海生尘埃。茂陵仙去菱花老，唼唼游鱼近烟岛。渺莽残阳钓艇归，绿头江鸭眠沙草。","dynasty":"唐代","title":"昆明池水战词"}
{"author":"温庭筠","content":"太子池南楼百尺，入窗新树疏帘隔。黄金铺首画钩陈，羽葆停幢拂交戟。盘纡阑楯临高台，帐殿临流鸾扇开。早雁惊鸣细波起，映花卤簿龙飞回。","dynasty":"唐代","title":"雍台歌"}
{"author":"温庭筠","content":"兰膏坠发红玉春，燕钗拖颈抛盘云。城西杨柳向娇晚，门前沟水波潾潾。麒麟公子朝天客，珮马珰珰度春陌。掌中无力舞衣轻，翦断鲛绡破春碧。抱月飘烟一尺腰，麝脐龙髓怜娇饶。秋罗拂衣碎光动，露重花多香不销。鸂鶒胶胶塘水满，绿萍如粟莲茎短。一夜西风送雨来，粉痕零落愁红浅。船头折藕丝暗牵，藕根莲子相留连。郎心似月月易缺，十五十六清光圆。","dynasty":"唐代","title":"相和歌辞。张静婉采莲曲"}
{"author":"温庭筠","content":"买莲莫破券，买酒莫解金。酒里春容抱离恨，水中莲子怀芳心。吴公女儿腰似束，家在钱塘小江曲。一自檀郎逐便风，门前春水年年绿。","dynasty":"唐代","title":"杂歌谣辞。苏小小歌"}
{"author":"温庭筠","content":"花花，满枝红似霞。罗袖画帘肠断，卓香车。回面共人闲语，战篦金凤斜。惟有阮郎春尽，不归家。","dynasty":"唐代","title":"思帝乡"}
{"author":"温庭筠","content":"花映柳条，闲向绿萍池上。凭栏干，窥细浪，雨萧萧¤近来音信两疏索，洞房空寂寞。掩银屏，垂翠箔，度春宵。日映纱窗，金鸭小屏山碧。故乡春，烟霭隔，背兰釭¤宿妆惆怅倚高阁，千里云影薄。草初齐，花又落，燕双飞。楚女不归，楼枕小河春水。月孤明，风又起，杏花稀¤玉钗斜篸云鬟重，裙上金缕凤。八行书，千里梦，雁南飞。罗带惹香，犹系别时红豆。泪痕新，金缕旧，断离肠¤一双娇燕语雕梁，还是去年时节。绿杨浓，芳草歇，柳花狂。","dynasty":"唐代","title":"酒泉子"}
{"author":"温庭筠","content":"齐马驰千驷，卢姬逞十三。玳筵方喜睐，金勒自遪邅。堕珥情初洽，鸣鞭战未酣。神交花冉冉，眉语柳毵毵。却略青鸾镜，翘翻翠凤篸。专城有佳对，宁肯顾春蚕。","dynasty":"唐代","title":"和周繇（一作和周繇广阳公宴嘲段成式诗）"}
{"author":"温庭筠","content":"吴国初成阵，王家欲解围。拂巾双雉叫，飘瓦两鸳飞。","dynasty":"唐代","title":"光风亭夜宴妓有醉殴者"}
{"author":"温庭筠","content":"晓觉笼烟重，春深染雪轻。静应留得蝶，繁欲不胜莺。影乱晨飙急，香多夜雨晴。似将千万恨，西北为卿卿。","dynasty":"唐代","title":"二月十五日樱桃盛开自所居蹑履吟玩竞名王泽章洋才"}
{"author":"温庭筠","content":"芳兰无意绿，弱柳何穷缕。心断入淮山，梦长穿楚雨。繁花如二八，好月当三五。愁碧竟平皋，韶红换幽圃。流莺隐员树，乳燕喧馀哺。旷望恋曾台，离忧集环堵。当年不自遣，晚得终何补。郑谷有樵苏，归来要腰斧。家乏两千万，时当一百五。飔飔杨柳风，穰穰樱桃雨。年芳苦沉潦，心事如摧橹。金犊近兰汀，铜龙接花坞。青葱建杨宅，隐辚端门鼓。彩素拂庭柯，轻球落邻圃。三春谢游衍，一笑牵规矩。独有恩泽侯，归来看楚舞。","dynasty":"唐代","title":"寒食节日寄楚望二首"}
{"author":"温庭筠","content":"开济由来变盛衰，五车才得号镃基。留侯功业何容易，一卷兵书作帝师。","dynasty":"唐代","title":"简同志"}
{"author":"温庭筠","content":"幽态竟谁赏，岁华空与期。岛回香尽处，泉照艳浓时。蜀彩淡摇曳，吴妆低怨思。王孙又谁恨，惆怅下山迟。","dynasty":"唐代","title":"题磁岭海棠花"}
{"author":"温庭筠","content":"院里莺歌歇，墙头蝶舞孤。天香薰羽葆，宫紫晕流苏。晻暧迷青琐，氤氲向画图。只应春惜别，留与博山炉。","dynasty":"唐代","title":"苦楝花"}
{"author":"温庭筠","content":"往年江海别元卿，家近山阳古郡城。莲浦香中离席散，柳堤风里钓船横。星霜荏苒无音信，烟水微茫变姓名。菰黍正肥鱼正美，五侯门下负平生。","dynasty":"唐代","title":"寄崔先生"}
{"author":"温庭筠","content":"移病欲成隐，扁舟归旧居。地深新事少，官散故交疏。道直更无侣，家贫唯有书。东门烟水梦，非独为鲈鱼。","dynasty":"唐代","title":"赠卢长史"}
{"author":"温庭筠","content":"九枝灯在琐窗空，希逸无聊恨不同。晓梦未离金夹膝，早寒先到石屏风。遗簪可惜三秋白，蜡烛犹残一寸红。应卷鰕帘看皓齿，镜中惆怅见梧桐。","dynasty":"唐代","title":"晚坐寄友人"}
{"author":"温庭筠","content":"一从征战后，故社几人归。薄宦离山久，高谈与世稀。夕阳当板槛，春日入柴扉。莫却严滩意，西溪有钓矶。","dynasty":"唐代","title":"送李生归旧居"}
{"author":"温庭筠","content":"半醉别都门，含凄上古原。晚风杨叶社，寒食杏花村。薄暮牵离绪，伤春忆晤言。年芳本无限，何况有兰孙。","dynasty":"唐代","title":"与友人别"}
{"author":"温庭筠","content":"明皇昔御极，神圣垂耿光。沈机发雷电，逸躅陵尧汤。西覃积石山，北至穷发乡。四凶有獬豸，一臂无螳螂。婵娟得神艳，郁烈闻国香。紫绦鸣羯鼓，玉管吹霓裳。禄山未封侯，林甫才为郎。昭融廓日月，妥帖安纪纲。群生到寿域，百辟趋明堂。四海正夷宴，一尘不飞扬。天子自犹豫，侍臣宜乐康。轧然阊阖开，赤日生扶桑。玉砌露盘纡，金壶漏丁当。剑佩相击触，左右随趋跄。玄珠十二旒，红粉三千行。顾盻生羽翼，叱嗟回雪霜。神霞凌云阁，春水骊山阳。盘斗九子粽，瓯擎五云浆。双琼京兆博，七鼓邯郸娼。毰毸碧鸡斗，茏葱翠雉场。仗官绣蔽膝，宝马金镂锡。椒涂隔鹦鹉，柘弹惊鸳鸯。猗欤华国臣，鬓发俱苍苍。锡宴得幽致，车从真炜煌。画鹢照鱼鳖，鸣驺乱甃鶬.飐滟荡碧波，炫煌迷横塘。萦盈舞回雪，宛转歌绕梁。艳带画银络，宝梳金钿筐。沈冥类汉相，醉倒疑楚狂。一旦紫微东，胡星森耀芒。凭陵逐鲸鲵，唐突驱犬羊。纵火三月赤，战尘千里黄。殽函与府寺，从此俱荒凉。兹地乃蔓草，故基摧坏墙。枯池接断岸，唧唧啼寒螀。败荷塌作泥，死竹森如枪。游人问老吏，相对聊感伤。岂必见麋鹿，然后堪回肠。幸今遇太平，令节称羽觞。谁知曲江曲，岁岁栖鸾凰。","dynasty":"唐代","title":"鸿胪寺有开元中锡宴堂楼台池沼雅为胜绝荒凉…成四十韵"}
{"author":"温庭筠","content":"翠羽花冠碧树鸡，未明先向短墙啼。窗间谢女青蛾敛，门外萧郎白马嘶。星汉渐移庭竹影，露珠犹缀野花迷。景阳宫里钟初动，不语垂鞭上柳堤。","dynasty":"唐代","title":"赠知音"}
{"author":"温庭筠","content":"倚阑愁立独徘徊，欲赋惭非宋玉才。满座山光摇剑戟，绕城波色动楼台。鸟飞天外斜阳尽，人过桥心倒影来。添得五湖多少恨，柳花飘荡似寒梅。","dynasty":"唐代","title":"河中陪帅游亭（一作陪河中节度使游河亭）"}
{"author":"温庭筠","content":"昔年曾伴玉真游，每到仙宫即是秋。曼倩不归花落尽，满丛烟露月当楼。","dynasty":"唐代","title":"题河中紫极宫"}
{"author":"温庭筠","content":"嵇绍垂髫日，山涛筮仕年。琴樽陈席上，纨绮拜床前。邻里才三徙，云霄已九迁。感深情惝怳，言发泪潺湲。忆昔龙图盛，方今鹤羽全。桂枝香可袭，杨叶旧频穿。玉籍标人瑞，金丹化地仙。赋成攒笔写，歌出满城传。既矫排虚翅，将持造物权。万灵思鼓铸，群品待陶甄。视草丝纶出，持纲雨露悬。法行黄道内，居近翠华边。书迹临汤鼎，吟声接舜弦。白麻红烛夜，清漏紫微天。雷电随神笔，鱼龙落彩笺。闲宵陪雍时，清暑在甘泉。耿介非持禄，优游是养贤。冰清临百粤，风靡化三川。委寄崇推毂，威仪压控弦。梁园提彀骑，淮水换戎旃。照日青油湿，迎风锦帐鲜。黛蛾陈二八，珠履列三千。舞转回红袖，歌愁敛翠钿。满堂开照曜，分座俨婵娟。油额芙蓉帐，香尘玳瑁筵。绣旗随影合，金阵似波旋。缇幕深回互，朱门暗接连。彩虬蟠画戟，花马立金鞭。有客将谁托，无媒窃自怜。抑扬中散曲，漂泊孝廉船。未展干时策，徒抛负郭田。转蓬犹邈尔，怀橘更潸然。投足乖蹊径，冥心向简编。未知鱼跃地，空愧鹿鸣篇。稷下期方至，漳滨病未痊。定非笼外鸟，真是壳中蝉。蕙径邻幽澹，荆扉兴静便。草堂苔点点，蔬囿水溅溅。钓罢溪云重，樵归涧月圆。懒多成宿疢，愁甚似春眠。木直终难怨，膏明只自煎。郑乡空健羡，陈榻未招延。旅食逢春尽，羁游为事牵。宦无毛义檄，婚乏阮修钱。冉弱营中柳，披敷幕下莲。傥能容委质，非敢望差肩。涩剑犹堪淬，馀朱或可研。从师当鼓箧，穷理久忘筌。折简能荣瘁，遣簪莫弃捐。韶光如见借，寒谷变风烟。","dynasty":"唐代","title":"感旧陈情五十韵献淮南李仆射"}
{"author":"温庭筠","content":"抚事如神遇，临风独涕零。墓平春草绿，碑折古苔青。珪玉埋英气，山河孕炳灵。发言惊辨囿，撝翰动文星。蕴策期干世，持权欲反经。激扬思壮志，流落叹颓龄。恶木人皆息，贪泉我独醒。轮辕无匠石，刀几有庖丁。碌碌迷藏器，规规守挈瓶。愤容凌鼎镬，公议动朝廷。故国将辞宠，危邦竟缓刑。钝工磨白璧，凡石砺青萍。揭日昭东夏，抟风滞北溟。后尘遵轨辙，前席咏仪型。木秀当忧悴，弦伤不底宁。矜夸遭斥鷃，光彩困飞萤。白羽留谈柄，清风袭德馨。鸾凰婴雪刃，狼虎犯云屏。兰蕙荒遗址，榛芜蔽旧坰.镮辕近沂水，何事恋明庭。","dynasty":"唐代","title":"过孔北海墓二十韵"}
{"author":"温庭筠","content":"忆昔开元日，承平事胜游。贵妃专宠幸，天子富春秋。月白霓裳殿，风干羯鼓楼。斗鸡花蔽膝，骑马玉搔头。绣毂千门妓，金鞍万户侯。薄云欹雀扇，轻雪犯貂裘。过客闻韶濩，居人识冕旒。气和春不觉，烟暖霁难收。涩浪和琼甃，晴阳上彩斿。卷衣轻鬓懒，窥镜澹蛾羞。屏掩芙蓉帐，帘褰玳瑁钩。重瞳分渭曲，纤手指神州。御案迷萱草，天袍妒石榴。深岩藏浴凤，鲜隰媚潜虬。不料邯郸虱，俄成即墨牛。剑锋挥太皞，旗焰拂蚩尤。内嬖陪行在，孤臣预坐筹。瑶簪遗翡翠，霜仗驻骅骝。艳笑双飞断，香魂一哭休。早梅悲蜀道，高树隔昭丘。朱阁重霄近，苍崖万古愁。至今汤殿水，呜咽县前流。","dynasty":"唐代","title":"过华清宫二十二韵"}
{"author":"温庭筠","content":"闲梦正悠悠，凉风生竹楼。夜琴知欲雨，晓簟觉新秋。独鸟楚山远，一蝉关树愁。凭将离别恨，江外问同游。","dynasty":"唐代","title":"初秋寄友人"}
{"author":"温庭筠","content":"送君游楚国，江浦树苍然。沙净有波迹，岸平多草烟。角悲临海郡，月到渡淮船。唯以一杯酒，相思高楚天。","dynasty":"唐代","title":"送人南游"}
{"author":"温庭筠","content":"簟翻凉气集，溪上润残棋。萍皱风来后，荷喧雨到时。寂寥闲望久，飘洒独归迟。无限松江恨，烦君解钓丝。","dynasty":"唐代","title":"卢氏池上遇雨赠同游者"}
{"author":"温庭筠","content":"羡君东去见残梅，唯有王孙独未回。吴苑夕阳明古堞，越宫春草上高台。波生野水雁初下，风满驿楼潮欲来。试逐渔舟看雪浪，几多江燕荇花开。","dynasty":"唐代","title":"送卢处士游吴越"}
{"author":"温庭筠","content":"渭川通野戍，有路上桑干。独鸟青天暮，惊麏赤烧残。高秋辞故国，昨日梦长安。客意自如此，非关行路难。","dynasty":"唐代","title":"西游书怀"}
{"author":"温庭筠","content":"海榴开似火，先解报春风。叶乱裁笺绿，花宜插鬓红。蜡珠攒作蒂，缃彩剪成丛。郑驿多归思，相期一笑同。","dynasty":"唐代","title":"海榴"}
{"author":"温庭筠","content":"栖息消心象，檐楹溢艳阳。帘栊兰露落，邻里柳林凉。高阁过空谷，孤竿隔古冈。潭庐同淡荡，仿佛复芬芳。","dynasty":"唐代","title":"李先生别墅望僧舍宝刹，因作双韵声"}
{"author":"温庭筠","content":"敷水小桥东，娟娟照露丛。所嗟非胜地，堪恨是春风。二月艳阳节，一枝惆怅红。定知留不住，吹落路尘中。","dynasty":"唐代","title":"敷水小桃盛开因作"}
{"author":"温庭筠","content":"月中一双鹤，石上千尺松。素琴入爽籁，山酒和春容。幽瀑有时断，片云无所从。何事苏门生，携手东南峰。","dynasty":"唐代","title":"寄山中人"}
{"author":"温庭筠","content":"隋堤杨柳烟，孤棹正悠然。萧寺通淮戍，芜城枕楚壖。鱼盐桥上市，灯火雨中船。故老青葭岸，先知i7子贤。","dynasty":"唐代","title":"送淮阴孙令之官"}
{"author":"温庭筠","content":"禅房无外物，清话此宵同。林彩水烟里，涧声山月中。橡霜诸壑霁，杉火一炉空。拥褐寒更彻，心知觉路通。","dynasty":"唐代","title":"宿辉公精舍"}
{"author":"温庭筠","content":"维舟息行役，霁景近江村。并起别离恨，似闻歌吹喧。高林月初上，远水雾犹昏。王粲平生感，登临几断魂。","dynasty":"唐代","title":"旅泊新津却寄一二知己"}
{"author":"温庭筠","content":"麈尾与筇杖，几年离石坛。梵馀林雪厚，棋罢岳钟残。开卷喜先悟，漱瓶知早寒。衡阳寺前雁，今日到长安。","dynasty":"唐代","title":"赠僧云栖"}
{"author":"温庭筠","content":"荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。","dynasty":"唐代","tags":"唐诗三百首，秋天，送别，友情，惜别","title":"送人东游"}
{"author":"温庭筠","content":"冰簟银床梦不成，碧天如水夜云轻。雁声远过潇湘去，十二楼中月自明。","dynasty":"唐代","tags":"唐诗三百首，离别，闺怨","title":"瑶瑟怨"}
{"author":"温庭筠","content":"咸阳桥上雨如悬，万点空濛隔钓船。还似洞庭春水色，晓云将入岳阳天。","dynasty":"唐代","tags":"写景，写雨","title":"咸阳值雨"}
{"author":"温庭筠","content":"百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。","dynasty":"唐代","tags":"春天，惜花，女子，感伤","title":"惜春词"}
{"author":"温庭筠","content":"御柳如丝映九重，凤凰窗映绣芙蓉。景阳楼畔千条路，一面新妆待晓风。","dynasty":"唐代","tags":"宫廷，写景，柳树","title":"杨柳枝"}
{"author":"温庭筠","content":"苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。","dynasty":"唐代","tags":"唐诗三百首，赞颂，写人，凭吊古迹","title":"苏武庙"}
{"author":"温庭筠","content":"一点露珠凝冷，波影。满池塘，绿茎红艳两相乱。肠断，水风凉。","dynasty":"唐代","tags":"荷塘，生活","title":"荷叶杯·一点露珠凝冷"}
{"author":"温庭筠","content":"杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。","dynasty":"唐代","tags":"柳树，抒情，爱情","title":"题柳"}
{"author":"温庭筠","content":"澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。","dynasty":"唐代","tags":"唐诗三百首，渡江，山水，抒怀","title":"利州南渡"}
{"author":"温庭筠","content":"问君何所思，迢递艳阳时。门静人归晚，墙高蝶过迟。一双青琐燕，千万绿杨丝。屏上吴山远，楼中朔管悲。宝书无寄处，香毂有来期。草色将林彩，相添入黛眉。","dynasty":"唐代","title":"春日"}
{"author":"温庭筠","content":"闭门群动息，积雪透疏林。有客寒方觉，无声晓已深。正繁闻近雁，并落起栖禽。寂寞寒塘路，怜君独阻寻。","dynasty":"唐代","title":"雪夜与友生同宿晓寄近邻"}
{"author":"温庭筠","content":"清晓盥秋水，高窗留夕阴。初阳到古寺，宿鸟起寒林。香火有良愿，宦名非素心。灵山缘未绝，他日重来寻。","dynasty":"唐代","title":"正见寺晓别生公"}
{"author":"温庭筠","content":"离离麦擢芒，楚客意偏伤。波上旅愁起，天边归路长。孤桡投楚驿，残月在淮樯。外杜三千里，谁人数雁行。","dynasty":"唐代","title":"旅次盱眙县"}
{"author":"温庭筠","content":"持颐望平绿，万景集所思。南塘遇新雨，百草生容姿。幽鸟不相识，美人如何期。徒然委摇荡，惆怅春风时。","dynasty":"唐代","title":"鄠郊别墅寄所知"}
{"author":"温庭筠","content":"稻香山色叠，平野接荒陂。莲折舟行远，萍多钓下迟。坏堤泉落处，凉簟雨来时。京口兵堪用，何因入梦思。","dynasty":"唐代","title":"京兆公池上作"}
{"author":"温庭筠","content":"惟昔有归趣，今兹固愿言。啸歌成往事，风雨坐凉轩。时物信佳节，岁华非故园。固知春草色，何意为王孙。","dynasty":"唐代","title":"寄山中友人"}
{"author":"温庭筠","content":"孔雀眠高阁，樱桃拂短檐。画明金冉冉，筝语玉纤纤。细雨无妨烛，轻寒不隔帘。欲将红锦段，因梦寄江淹。","dynasty":"唐代","title":"偶题"}
{"author":"温庭筠","content":"故道木阴浓，荒祠山影东。杉松一庭雨，幡盖满堂风。客奠晓莎湿，马嘶秋庙空。夜深池上歇，龙入古潭中。","dynasty":"唐代","title":"题萧山庙"}
{"author":"温庭筠","content":"苒弱楼前柳，轻空花外窗。蝶高飞有伴，莺早语无双。剪胜裁春字，开屏见晓江。从来共情战，今日欲归降。从小识宾卿，恩深若弟兄。相逢在何日，此别不胜情。红粉座中客，彩斿江上城。尚平婚嫁累，无路逐双旌。","dynasty":"唐代","title":"春日寄岳州从事李员外二首"}
{"author":"温庭筠","content":"称觞惭座客，怀刺即门人。素向宁知贵，清淡不厌贫。野梅江上晚，堤柳雨中春。未报淮南诏，何劳问白蘋.","dynasty":"唐代","title":"和段少常柯古"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"月出西南露气秋，绮罗河汉在斜沟。杨家绣作鸳鸯幔，张氏金为翡翠钩。香烛有花妨宿燕，画屏无睡待牵牛。万家砧杵三篙水，一夕横塘似旧游。","dynasty":"唐代","title":"池塘七夕"}
{"author":"温庭筠","content":"玉貌潘郎泪满衣，画罗轻鬓雨霏微。红兰委露愁难尽，白马朝天望不归。宝镜尘昏鸾影在，钿筝弦断雁行稀。春来多少伤心事，碧草侵阶粉蝶飞。","dynasty":"唐代","title":"和友人悼亡（一作丧歌姬）"}
{"author":"温庭筠","content":"草浅浅，春如剪。花压李娘愁，饥蚕欲成茧。东城年少气堂堂，金丸惊起双鸳鸯。含羞更问卫公子，月到枕前春梦长。","dynasty":"唐代","title":"春野行（杂言）"}
{"author":"温庭筠","content":"起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。","dynasty":"唐代","tags":"人民，生活，批评","title":"烧歌"}
{"author":"温庭筠","content":"景阳妆罢琼窗暖，欲照澄明香步懒。桥上衣多抱彩云，金鳞不动春塘满。黄印额山轻为尘，翠鳞红稚俱含嚬。桃花百媚如欲语，曾为无双今两身。","dynasty":"唐代","title":"照影曲"}
{"author":"温庭筠","content":"稻香山色叠，平野接荒陂。莲折舟行远，萍多钓下迟。坏堤泉落处，凉簟雨来时。京口兵堪用，何因入梦思。","dynasty":"唐代","title":"京兆公池上作"}
{"author":"温庭筠","content":"天兵九月渡遐水，马踏沙鸣惊雁起。杀气空高万里情，塞寒如箭伤眸子。狼烟堡上霜漫漫，枯叶号风天地干。犀带鼠裘无暖色，清光炯冷黄金鞍。虏尘如雾昏亭障，陇首年年汉飞将。麟阁无名期未归，楼中思妇徒相望。","dynasty":"唐代","title":"遐水谣"}
{"author":"温庭筠","content":"曲江春半日迟迟，正是王孙怅望时。杏花落尽不归去，江上东风吹柳丝。四方无事太平年，万象鲜明禁火前。九重细雨惹春色，轻染龙池杨柳烟。","dynasty":"唐代","title":"长安春晚二首"}
{"author":"温庭筠","content":"铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。","dynasty":"唐代","tags":"写景，咏史怀古","title":"过五丈原/经五丈原"}
{"author":"温庭筠","content":"千万恨，恨极在天涯。山月不知心里事，水风空落眼前花，摇曳碧云斜。","dynasty":"唐代","tags":"婉约，写景，妇女，怀人","title":"梦江南·千万恨"}
{"author":"温庭筠","content":"目极云霄思浩然，风帆一片水连天。轻桡便是东归路，不肯忘机作钓船。","dynasty":"唐代","title":"渭上题三首其二"}
{"author":"温庭筠","content":"含娇含笑，宿翠残红窈窕，鬓如蝉。寒玉簪秋水，轻纱卷碧烟。雪胸鸾镜里，琪树凤楼前。寄语青娥伴，早求仙。","dynasty":"唐代","title":"女冠子其一"}
{"author":"温庭筠","content":"鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。","dynasty":"唐代","tags":"写人，感时，怀人","title":"莲浦谣"}
{"author":"温庭筠","content":"月中一双鹤，石上千尺松。素琴入爽籁，山酒和春容。幽瀑有时断，片云无所从。何事苏门生，携手东南峰。","dynasty":"唐代","title":"寄山中人"}
{"author":"温庭筠","content":"卓氏垆前金线柳，隋家堤畔锦帆风。贪为两地分霖雨，不见池莲照水红。","dynasty":"唐代","title":"题城南杜邠公林亭（时公镇淮南自西蜀移节）"}
{"author":"温庭筠","content":"江畔，相唤。晓妆鲜，仙景个女采莲。请君莫向那岸边，少年，好花新满船。红袖摇曳逐风暖，垂玉腕，肠向柳丝断。浦南归，浦北归，莫知，晚来人已稀。","dynasty":"唐代","title":"河传·江畔"}
{"author":"温庭筠","content":"衡巫路不同，结室在东峰。岁晚得支遁，夜寒逢戴颙.龛灯落叶寺，山雪隔林钟。行解无由发，曹溪欲施舂。","dynasty":"唐代","title":"宿秦生山斋"}
{"author":"温庭筠","content":"迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。","dynasty":"唐代","tags":"柳树，写景，愿望","title":"原隰荑绿柳"}
{"author":"温庭筠","content":"手里金鹦鹉，胸前绣凤凰。偷眼暗形相。不如从嫁与，作鸳鸯。","dynasty":"唐代","title":"南歌子其一"}
{"author":"温庭筠","content":"烟水何曾息世机，暂时相向亦依依。所嗟白首磻溪叟，一下渔舟更不归。","dynasty":"唐代","title":"渭上题三首其三"}
{"author":"温庭筠","content":"势欲凌云威触天，权倾诸夏力排山。三年骥尾有人附，一日龙须无路攀。画閤不开梁燕去，朱门罢埽乳鸦还。千岩万壑应惆怅，流水斜倾出武关。","dynasty":"唐代","title":"题李卫公诗二首其二"}
{"author":"温庭筠","content":"竹风轻动庭除冷，珠帘月上玲珑影。山枕隐秾妆，绿檀金凤凰。两蛾愁黛浅，故国吴宫远。春恨正关情，画楼残点声。","dynasty":"唐代","tags":"写景，抒情，哀怨，愁绪","title":"菩萨蛮·竹风轻动庭除冷"}
{"author":"温庭筠","content":"虚閤披衣坐，寒阶踏叶行。众星中夜少，圆月上方明。霭尽无林色，暄馀有涧声。只应愁恨事，还逐晓光生。","dynasty":"唐代","title":"月中宿云居寺上方"}
{"author":"温庭筠","content":"箭下妖星落，风前杀气回。国香荀令去，楼月庾公来。玉玺终无虑，金縢意不开。空嗟荐贤路，芳草满燕台。","dynasty":"唐代","title":"中书令裴公挽歌词二首其二"}
{"author":"温庭筠","content":"倭堕低梳髻，连娟细扫眉。终日两相思。为君憔悴尽，百花时。","dynasty":"唐代","tags":"爱情，女子，思念","title":"南歌子·倭堕低梳髻"}
{"author":"温庭筠","content":"积润初销碧草新，凤阳晴日带雕轮。风飘弱柳平桥晚，雪点寒梅小苑春。屏上楼台陈后主，镜中金翠李夫人。花房透露红珠落，蛱蝶双飞护粉尘。","dynasty":"唐代","title":"和道溪君别业（一作和友人溪居别业）"}
{"author":"温庭筠","content":"一尺深红胜曲尘，天生旧物不如新。(胜曲尘一作：蒙曲尘)合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。","dynasty":"唐代","tags":"思念，爱情","title":"南歌子词二首/新添声杨柳枝词"}
{"author":"温庭筠","content":"蒿棘深春卫国门，九年于此盗乾坤。两行密疏倾天下，一夜阴谋达至尊。肉视具僚忘匕箸，气吞同列削寒温。当时谁是承恩者，肯有馀波达鬼村。势欲凌云威触天，权倾诸夏力排山。三年骥尾有人附，一日龙须无路攀。画閤不开梁燕去，朱门罢扫乳鸦还。千岩万壑应惆怅，流水斜倾出武关。","dynasty":"唐代","title":"题李卫公诗二首"}
{"author":"温庭筠","content":"剑逐惊波玉委尘，谢安门下更何人。西州城外花千树，尽是羊昙醉后春。","dynasty":"唐代","title":"经故翰林袁学士居"}
{"author":"温庭筠","content":"手里金鹦鹉，胸前绣凤凰。偷眼暗形相，不如从嫁与，作鸳鸯。","dynasty":"唐代","tags":"婉约，女子，相思","title":"南歌子·手里金鹦鹉"}
{"author":"温庭筠","content":"楚神铁马金鸣珂，夜动蛟潭生素波。商风刮水报西帝，庙前古树蟠白蛇。吴王赤斧斫云阵，画堂列壁丛霜刃。巫娥传意托悲丝，铎语琅琅理双鬓。湘烟刷翠湘山斜，东方日出飞神鸦。青云自有黑龙子，潘妃莫结丁香花。","dynasty":"唐代","title":"蒋侯神歌"}
{"author":"温庭筠","content":"花红兰紫茎，愁草雨新晴。柳占三春色，莺偷百鸟声。日长嫌辇重，风暖觉衣轻。薄暮香尘起，长杨落照明。","dynasty":"唐代","title":"太子西其二"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"嵇绍垂髫日，山涛筮仕年。琴樽陈席上，纨绮拜床前。邻里才三徙，云霄已九迁。感深情惝怳，言发泪潺湲。忆昔龙图盛，方今鹤羽全。桂枝香可袭，杨叶旧频穿。玉籍标人瑞，金丹化地仙。赋成攒笔写，歌出满城传。既矫排虚翅，将持造物权。万灵思鼓铸，群品待陶甄。视草丝纶出，持纲雨露悬。法行黄道内，居近翠华边。书迹临汤鼎，吟声接舜弦。白麻红烛夜，清漏紫微天。雷电随神笔，鱼龙落彩笺。闲宵陪雍时，清暑在甘泉。耿介非持禄，优游是养贤。冰清临百粤，风靡化三川。委寄崇推毂，威仪压控弦。梁园提彀骑，淮水换戎旃。照日青油湿，迎风锦帐鲜。黛蛾陈二八，珠履列三千。舞转回红袖，歌愁敛翠钿。满堂开照曜，分座俨婵娟。油额芙蓉帐，香尘玳瑁筵。绣旗随影合，金阵似波旋。缇幕深回互，朱门暗接连。彩虬蟠画戟，花马立金鞭。有客将谁托，无媒窃自怜。抑扬中散曲，漂泊孝廉船。未展干时策，徒抛负郭田。转蓬犹邈尔，怀橘更潸然。投足乖蹊径，冥心向简编。未知鱼跃地，空愧鹿鸣篇。稷下期方至，漳滨病未痊。定非笼外鸟，真是壳中蝉。蕙径邻幽澹，荆扉兴静便。草堂苔点点，蔬囿水溅溅。钓罢溪云重，樵归涧月圆。懒多成宿疢，愁甚似春眠。木直终难怨，膏明只自煎。郑乡空健羡，陈榻未招延。旅食逢春尽，羁游为事牵。宦无毛义檄，婚乏阮修钱。冉弱营中柳，披敷幕下莲。傥能容委质，非敢望差肩。涩剑犹堪淬，馀朱或可研。从师当鼓箧，穷理久忘筌。折简能荣瘁，遣簪莫弃捐。韶光如见借，寒谷变风烟。","dynasty":"唐代","title":"感旧陈情五十韵献淮南李仆射"}
{"author":"温庭筠","content":"松根满苔石，尽日闭禅关。有伴年年月，无家处处山。烟波五湖远，瓶屦一身闲。岳寺蕙兰晚，几时幽鸟还。","dynasty":"唐代","title":"赠楚云上人"}
{"author":"温庭筠","content":"吕公荣达子陵归，万古烟波绕钓矶。桥上一通名利迹，至今江鸟背人飞。目极云霄思浩然，风帆一片水连天。轻桡便是东归路，不肯忘机作钓船。烟水何曾息世机，暂时相向亦依依。所嗟白首磻溪叟，一下渔舟更不归。","dynasty":"唐代","title":"渭上题三首"}
{"author":"温庭筠","content":"曲巷斜临一水间，小门终日不开关。红珠斗帐樱桃熟，金尾屏风孔雀闲。云髻几迷芳草蝶，额黄无限夕阳山。与君便是鸳鸯侣，休向人间觅往还。","dynasty":"唐代","title":"偶游"}
{"author":"温庭筠","content":"月出西南露气秋，绮罗河汉在斜沟。杨家绣作鸳鸯幔，张氏金为翡翠钩。香烛有花妨宿燕，画屏无睡待牵牛。万家砧杵三篙水，一夕横塘似旧游。","dynasty":"唐代","title":"池塘七夕"}
{"author":"温庭筠","content":"博山香重欲成云，锦段机丝妒鄂君。粉蝶团飞花转影，彩鸳双泳水生纹。青楼二月春将半，碧瓦千家日未曛。见说杨朱无限泪，岂能空为路岐分。","dynasty":"唐代","title":"博山"}
{"author":"温庭筠","content":"青门烟野外，渡浐送行人。鸭卧溪沙暖，鸠鸣社树春。残波青有石，幽草绿无尘。杨柳东风里，相看泪满巾。","dynasty":"唐代","title":"早春浐水送友人"}
{"author":"温庭筠","content":"黯黯闭宫殿，霏霏荫薜萝。晓峰眉上色，春水脸前波。古树芳菲尽，扁舟离恨多。一丛斑竹夜，环佩响如何。","dynasty":"唐代","title":"巫山神女庙"}
{"author":"温庭筠","content":"杏花含露团香雪，绿杨陌上多离别。灯在月胧明，觉来闻晓莺。玉钩褰翠幕，妆浅旧眉薄。春梦正关情，镜中蝉鬓轻。","dynasty":"唐代","tags":"写人，思妇","title":"菩萨蛮·杏花含露团香雪"}
{"author":"温庭筠","content":"海燕欲飞调羽。萱草绿，杏花红，隔帘拢。双鬓翠霞金缕，一枝春艳浓。楼上月明三五，琐窗中。","dynasty":"唐代","tags":"写人，少女，抒情，相思","title":"定西番·海燕欲飞调羽"}
{"author":"温庭筠","content":"丙寅岁，休牛马，风如吹烟，日如渥赭。九重天子调天下，春绿将年到西野。西野翁，生儿童，门前好树青zv茸。zv茸单衣麦田路，村南娶妇桃花红。新姑车右及门柱，粉项韩凭双扇中。喜气自能成岁丰，农祥尔物来争功。","dynasty":"唐代","title":"会昌丙寅丰岁歌（杂言）"}
{"author":"温庭筠","content":"含娇含笑，宿翠残红窈窕，鬓如蝉。寒玉簪秋水，轻纱卷碧烟。雪胸鸾镜里，琪树凤楼前。寄语青娥伴，早求仙。","dynasty":"唐代","title":"女冠子其一"}
{"author":"温庭筠","content":"摇摇弱柳黄鹂啼，芳草无情人自迷。日影明灭金色鲤，杏花唼喋青头鸡。微红奈蒂惹峰粉，洁白芹芽穿燕泥。借问含嚬向何事，昔年曾到武陵溪。","dynasty":"唐代","title":"经西坞偶题"}
{"author":"温庭筠","content":"人间鹓鹭杳难从，独恨金扉直九重。万象晚归仁寿镜，百花春隔景阳钟。紫微芒动词初出，红烛香残诰未封。每过朱门爱庭树，一枝何日许相容。","dynasty":"唐代","title":"投翰林萧舍人"}
{"author":"温庭筠","content":"团圆莫作波中月，洁白莫为枝上雪。月随波动碎潾潾，雪似梅花不堪折。李娘十六青丝发，画带双花为君结。门前有路轻离别，惟恐归来旧香灭。","dynasty":"唐代","title":"相和歌辞。三洲歌"}
{"author":"温庭筠","content":"丁东细漏侵琼瑟，影转高梧月初出。簇簌金梭万缕红，鸳鸯艳锦初成匹。锦中百结皆同心，蕊乱云盘相间深。此意欲传传不得，玫瑰作柱朱弦琴。为君裁破合欢被，星斗迢迢共千里。象尺熏炉未觉秋，碧池已有新莲子。","dynasty":"唐代","title":"织锦词"}
{"author":"温庭筠","content":"翠染冰轻透露光，堕云孙寿有馀香。只因七夕回天浪，添作湘妃泪两行。","dynasty":"唐代","title":"瑟瑟钗"}
{"author":"温庭筠","content":"清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。","dynasty":"唐代","tags":"清明节，踏青","title":"清明日"}
{"author":"温庭筠","content":"兰膏坠发红玉春，燕钗拖颈抛盘云。城西杨柳向娇晚，门前沟水波潾潾。麒麟公子朝天客，珮马珰珰度春陌。掌中无力舞衣轻，翦断鲛绡破春碧。抱月飘烟一尺腰，麝脐龙髓怜娇饶。秋罗拂衣碎光动，露重花多香不销。鸂鶒胶胶塘水满，绿萍如粟莲茎短。一夜西风送雨来，粉痕零落愁红浅。船头折藕丝暗牵，藕根莲子相留连。郎心似月月易缺，十五十六清光圆。","dynasty":"唐代","title":"相和歌辞。张静婉采莲曲"}
{"author":"温庭筠","content":"满宫明月梨花白，故人万里关山隔。金雁一双飞，泪痕沾绣衣。小园芳草绿，家住越溪曲。杨柳色依依，燕归君不归。","dynasty":"唐代","tags":"抒情，思乡，怀人","title":"菩萨蛮·满宫明月梨花白"}
{"author":"温庭筠","content":"玉纤弹处珍珠落，流多暗湿铅华薄。春露浥朝华，秋波浸晚霞。风流心上物，本为风流出。看取薄情人，罗衣无此痕。","dynasty":"唐代","tags":"女子，哀怨，孤寂","title":"菩萨蛮·玉纤弹处真珠落"}
{"author":"温庭筠","content":"栖息消心象，檐楹溢艳阳。帘栊兰露落，邻里柳林凉。高阁过空谷，孤竿隔古冈。潭庐同淡荡，仿佛复芬芳。","dynasty":"唐代","title":"李先生别墅望僧舍宝刹，因作双韵声"}
{"author":"温庭筠","content":"铜鼓赛神来，满庭幡盖裴回。水村江浦过风雷，楚山如画烟开。离别艣声空萧索，玉容惆怅妆薄。青麦燕飞落落，卷帘愁对珠阁。","dynasty":"唐代","tags":"抒情，离别，愁苦","title":"河渎神·铜鼓赛神来"}
{"author":"温庭筠","content":"一水悠悠隔渭城，渭城风物近柴荆。寒蛩乍响催机杼，旅雁初来忆弟兄。自为林泉牵晓梦，不关砧杵报秋声。子虚何处堪消渴，试向文园问长卿。","dynasty":"唐代","title":"秋日旅舍寄义山李侍御"}
{"author":"温庭筠","content":"茅堂对薇蕨，炉暖一裘轻。醉后楚山梦，觉来春鸟声。采茶溪树绿，煮药石泉清。不问人间事，忘机过此生。","dynasty":"唐代","title":"赠隐者"}
{"author":"温庭筠","content":"红花初绽雪花繁，重叠高低满小园。正见盛时犹怅望，岂堪开处已缤翻。情为世累诗千首，醉是吾乡酒一樽。杳杳艳歌春日午，出墙何处隔朱门。","dynasty":"唐代","title":"杏花"}
{"author":"温庭筠","content":"杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。","dynasty":"唐代","tags":"柳树，抒情，爱情","title":"题柳"}
{"author":"温庭筠","content":"驱车何日闲，扰扰路岐间。岁暮自多感，客程殊未还。亭皋汝阳道，风雪穆陵关。腊后寒梅发，谁人在故山。","dynasty":"唐代","title":"途中有怀"}
{"author":"温庭筠","content":"同伴，相唤。杏花稀，梦里每愁依违。仙客一云燕已飞，不归，泪痕空满衣。天际云鸟引情远，春已晚，烟霭渡南苑。雪梅香，柳带长，小娘，转令人意伤。","dynasty":"唐代","title":"河传·同伴"}
{"author":"温庭筠","content":"翠翘金缕双□□，水纹细起春池碧。池上海棠梨，雨晴花满枝。绣衫遮笑靥。烟草黏飞蝶。青琐对芳菲，玉关音信稀。?","dynasty":"唐代","title":"菩萨蛮·翠翘金缕双□□"}
{"author":"温庭筠","content":"千万恨，恨极在天涯。山月不知心里事，水风空落眼前花，摇曳碧云斜。","dynasty":"唐代","tags":"婉约，写景，妇女，怀人","title":"梦江南·千万恨"}
{"author":"温庭筠","content":"浅草干河阔，丛棘废城高。白马犀匕首，黑裘金佩刀。霜清彻兔目，风急吹雕毛。一经何用厄，日暮涕沾袍。","dynasty":"唐代","title":"过西堡塞北"}
{"author":"温庭筠","content":"转盼如波眼，娉婷似柳腰。花里暗相招。忆君肠欲断，恨春宵。","dynasty":"唐代","title":"南歌子其六"}
{"author":"温庭筠","content":"绿塘漾漾烟濛濛，张翰此来情不穷。雪羽褵褷立倒影，金鳞拨剌跳晴空。风翻荷叶一向白，雨湿蓼花千穗红。心羡夕阳波上客，片时归梦钓船中。","dynasty":"唐代","title":"溪上行"}
{"author":"温庭筠","content":"风华已眇然，独立思江天。凫雁野塘水，牛羊春草烟。秦原晓重叠，灞浪夜潺湲。今日思归客，愁容在镜悬。","dynasty":"唐代","title":"渚宫晚春寄秦地友人"}
{"author":"温庭筠","content":"紫气氤氲捧半岩，莲峰仙掌共巉巉.庙前晚色连寒水，天外斜阳带远帆。百二关山扶玉座，五千文字閟瑶缄。自怜金骨无人识，知有飞龟在石函。","dynasty":"唐代","title":"老君庙"}
{"author":"温庭筠","content":"一剑乘时帝业成，沛中乡里到咸京。寰区已作皇居贵，风月犹含白社情。泗水旧亭春草遍，千门遗瓦古苔生。至今留得离家恨，鸡犬相闻落照明。","dynasty":"唐代","title":"过新丰"}
{"author":"温庭筠","content":"紫气氤氲捧半岩，莲峰仙掌共巉巉.庙前晚色连寒水，天外斜阳带远帆。百二关山扶玉座，五千文字閟瑶缄。自怜金骨无人识，知有飞龟在石函。","dynasty":"唐代","title":"老君庙"}
{"author":"温庭筠","content":"鸡鸣人草草，香辇出宫花。妓语细腰转，马嘶金面斜。早莺随彩仗，惊雉避凝笳。淅沥湘风外，红轮映曙霞。","dynasty":"唐代","title":"陈宫词"}
{"author":"温庭筠","content":"宾筵得佳客，侯印有光辉。候骑不传箭，回文空上机。塞城收马去，烽火射雕归。惟有严家濑，回环径草微。","dynasty":"唐代","title":"送并州郭书记"}
{"author":"温庭筠","content":"天宝年中事玉皇，曾将新曲教宁王。钿蝉金雁今零落，一曲伊州泪万行。","dynasty":"唐代","title":"弹筝人"}
{"author":"温庭筠","content":"高谈有伴还成薮，沉醉无期即是乡。已恨流莺欺谢客，更将浮蚁与刘郎。檐前柳色分张绿，窗外花枝借助香。所恨玳筵红烛夜，草玄寥落近回塘。","dynasty":"唐代","title":"李羽处士寄新酝走笔戏酬"}
{"author":"温庭筠","content":"高低深浅一阑红，把火殷勤绕露丛。希逸近来成懒病，不能容易向春风。","dynasty":"唐代","title":"夜看牡丹"}
{"author":"温庭筠","content":"经客有馀音，他年终故林。高楼本危睇，凉月更伤心。此意竟难折，伊人成古今。流尘其可欲，非复懒鸣琴。","dynasty":"唐代","title":"登李羽士东楼"}
{"author":"温庭筠","content":"河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。","dynasty":"唐代","tags":"写人，女子，伤别，抒情","title":"河渎神·河上望丛祠"}
{"author":"温庭筠","content":"斗鸡台下东西道，柳覆班骓蝶萦草。坱霭韶容锁澹愁，青筐叶尽蚕应老。绿渚幽香生白蘋，差差小浪吹鱼鳞。王孙骑马有归意，林彩着空如细尘。安得人生各相守，烧船破栈休驰走。世上方应无别离，路傍更长千株柳。","dynasty":"唐代","title":"东郊行"}
{"author":"温庭筠","content":"路傍佳树碧云愁，曾侍金舆幸驿楼。草木荣枯似人事，绿阴寂寞汉陵秋。","dynasty":"唐代","title":"题端正树"}
{"author":"温庭筠","content":"黯黯闭宫殿，霏霏荫薜萝。晓峰眉上色，春水脸前波。古树芳菲尽，扁舟离恨多。一丛斑竹夜，环佩响如何。","dynasty":"唐代","title":"巫山神女庙"}
{"author":"温庭筠","content":"玉墀暗接昆仑井，井上无人金索冷。画壁阴森九子堂，阶前细月铺花影。绣屏银鸭香蓊蒙，天上梦归花绕丛。宜男漫作后庭草，不似樱桃千子红。","dynasty":"唐代","title":"生禖屏风歌"}
{"author":"温庭筠","content":"忆昔开元日，承平事胜游。贵妃专宠幸，天子富春秋。月白霓裳殿，风干羯鼓楼。斗鸡花蔽膝，骑马玉搔头。绣毂千门妓，金鞍万户侯。薄云欹雀扇，轻雪犯貂裘。过客闻韶濩，居人识冕旒。气和春不觉，烟暖霁难收。涩浪和琼甃，晴阳上彩斿。卷衣轻鬓懒，窥镜澹蛾羞。屏掩芙蓉帐，帘褰玳瑁钩。重瞳分渭曲，纤手指神州。御案迷萱草，天袍妒石榴。深岩藏浴凤，鲜隰媚潜虬。不料邯郸虱，俄成即墨牛。剑锋挥太皞，旗焰拂蚩尤。内嬖陪行在，孤臣预坐筹。瑶簪遗翡翠，霜仗驻骅骝。艳笑双飞断，香魂一哭休。早梅悲蜀道，高树隔昭丘。朱阁重霄近，苍崖万古愁。至今汤殿水，呜咽县前流。","dynasty":"唐代","title":"过华清宫二十二韵"}
{"author":"温庭筠","content":"钓轮形与月轮同，独茧和烟影似空。若向三湘逢雁信，莫辞千里寄渔翁。篷声夜滴松江雨，菱叶秋传镜水风。终日垂钩还有意，尺书多在锦鳞中。","dynasty":"唐代","title":"寄湘阴阎少府乞钓轮子"}
{"author":"温庭筠","content":"细雨晓莺春晚。人似玉，柳如眉，正相思。罗幕翠帘初卷，镜中花一枝。肠断塞门消息，雁来稀。","dynasty":"唐代","tags":"写人，思妇，怀人","title":"定西番·细雨晓莺春晚"}
{"author":"温庭筠","content":"莫莫复莫莫，丝萝缘涧壑。散木无斧斤，纤茎得依托。枝低浴鸟歇，根静悬泉落。不虑见春迟，空伤致身错。","dynasty":"唐代","title":"古意"}
{"author":"温庭筠","content":"相见稀，相忆久，眉浅澹烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。","dynasty":"唐代","tags":"写人，女子，思念","title":"更漏子·相见稀"}
{"author":"温庭筠","content":"含嚬不语坐持颐，天远楼高宋玉悲。湖上残棋人散后，岳阳微雨鸟来迟。早梅犹得回歌扇，春水还应理钓丝。独有袁宏正憔悴，一樽惆怅落花时。","dynasty":"唐代","title":"寄岳州李外郎远"}
{"author":"温庭筠","content":"红丝穿露珠帘冷，百尺哑哑下纤绠。远翠愁山入卧屏，两重云母空烘影。凉簪坠发春眠重，玉兔煴香柳如梦。锦叠空床委堕红，飔飔扫尾双金凤。蜂喧蝶驻俱悠扬，柳拂赤栏纤草长。觉后梨花委平绿，春风和雨吹池塘。","dynasty":"唐代","title":"春愁曲"}
{"author":"温庭筠","content":"柳丝长，春雨细，花外漏声迢递。惊塞雁，起城乌，画屏金鹧鸪。香雾薄，透帘幕，惆怅谢家池阁。红烛背，绣帘垂，梦长君不知。","dynasty":"唐代","tags":"婉约，女子，相思","title":"更漏子·柳丝长"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"镜水夜来秋月，如雪。采莲时，小娘红粉对寒浪。惆怅，正思惟。","dynasty":"唐代","tags":"秋天，月夜，少女，孤独，感伤","title":"荷叶杯·镜水夜来秋月"}
{"author":"温庭筠","content":"曾于青史见遗文，今日飘蓬过此坟。词客有灵应识我，霸才无主独怜君。石麟埋没藏春草，铜雀荒凉对暮云。莫怪临风倍惆怅，欲将书剑学从军。","dynasty":"唐代","tags":"怀古","title":"过陈琳墓"}
{"author":"温庭筠","content":"铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。","dynasty":"唐代","tags":"写景，咏史怀古","title":"过五丈原/经五丈原"}
{"author":"温庭筠","content":"云满鸟行灭，池凉龙气腥。斜飘看棋簟，疏洒望山亭。细响鸣林叶，圆文破沼萍。秋阴杳无际，平野但冥冥。","dynasty":"唐代","title":"秋雨"}
{"author":"温庭筠","content":"江海相逢客恨多，秋风叶下洞庭波。酒酣夜别淮阴市，月照高楼一曲歌。","dynasty":"唐代","title":"赠少年"}
{"author":"温庭筠","content":"西溪问樵客，遥识楚人家。古树老连石，急泉清露沙。千峰随雨暗，一径入云斜。日暮飞鸦集，满山荞麦花。","dynasty":"唐代","tags":"寻访，写景，写山","title":"题卢处士山居/处士卢岵山居"}
{"author":"温庭筠","content":"三月雪连夜，未应伤物华。只缘春欲尽，留著伴梨花。","dynasty":"唐代","tags":"梨花，写雪","title":"嘲三月十八日雪"}
{"author":"温庭筠","content":"花映柳条，闲向绿萍池上。凭阑干，窥细浪，雨萧萧。近来音信两疏索，洞房空寂寞。掩银屏，垂翠箔，度春宵。","dynasty":"唐代","tags":"春天，女子，怀远","title":"酒泉子·花映柳条"}
{"author":"温庭筠","content":"弱柳千条杏一枝，半含春雨半垂丝。景阳寒井人难到，长乐晨钟鸟自知。花影至今通博望，树名从此号相思。分明十二楼前月，不向西陵照盛姬。","dynasty":"唐代","title":"题望苑驿（东有马嵬驿西有端正树一作相思树）"}
{"author":"温庭筠","content":"柳不成丝草带烟，海槎东去鹤归天。愁肠断处春何限，病眼开时月正圆。花若有情还怅望，水应无事莫潺湲。终知此恨销难尽，辜负南华第一篇。","dynasty":"唐代","title":"李羽处士故里"}
{"author":"温庭筠","content":"往年江海别元卿，家近山阳古郡城。莲浦香中离席散，柳堤风里钓船横。星霜荏苒无音信，烟水微茫变姓名。菰黍正肥鱼正美，五侯门下负平生。","dynasty":"唐代","title":"寄崔先生"}
{"author":"温庭筠","content":"雨涨西塘金堤斜，碧草芊芊晴吐芽。野岸明媚山芍药，水田叫噪官虾蟆。镜中有浪动菱蔓，陌上无风飘柳花。何事轻桡句溪客，绿萍方好不归家。","dynasty":"唐代","title":"春日野行"}
{"author":"温庭筠","content":"两两黄鹂色似金，袅枝啼露动芳音。春来幸自长如线，可惜牵缠荡子心。","dynasty":"唐代","title":"杨柳枝"}
{"author":"温庭筠","content":"荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。","dynasty":"唐代","tags":"唐诗三百首，秋天，送别，友情，惜别","title":"送人东游"}
{"author":"温庭筠","content":"欲出鸿都门，阴云蔽城阙。宝剑黯如水，微红湿馀血。白马夜频惊，三更霸陵雪。","dynasty":"唐代","tags":"写人，赞美，豪迈","title":"侠客行"}
{"author":"温庭筠","content":"细雨晓莺春晚，人似玉，柳如眉，正相思。罗幕翠帘初卷，镜中花一枝。肠断塞门消息，雁来稀。","dynasty":"唐代","title":"定西番·细雨晓莺春晚"}
{"author":"温庭筠","content":"脸上金霞细，眉间翠钿深。欹枕覆鸳衾。隔帘莺百啭，感君心。","dynasty":"唐代","title":"南歌子·脸上金霞细"}
{"author":"温庭筠","content":"飘然随钓艇，云水是天涯。红叶下荒井，碧梧侵古槎。醉收陶令菊，贫卖邵平瓜。更有相期处，南篱一树花。","dynasty":"唐代","title":"赠郑处士"}
{"author":"温庭筠","content":"商于角里便成功，一寸沈机万古同。但得戚姬甘定分，不应真有紫芝翁。","dynasty":"唐代","title":"四皓"}
{"author":"温庭筠","content":"蓼穗菱丛思蟪蛄，水萤江鸟满烟蒲。愁红一片风前落，池上秋波似五湖。","dynasty":"唐代","title":"元处士池上"}
{"author":"温庭筠","content":"祖龙黄须珊瑚鞭，铁骢金面青连钱。虎髯拔剑欲成梦，日压贼营如血鲜。海旗风急惊眠起，甲重光摇照湖水。苍黄追骑尘外归，森索妖星阵前死。五陵愁碧春萋萋，灞川玉马空中嘶。羽书如电入青琐，雪腕如捶催画鞞.白虬天子金煌铓，高临帝座回龙章。吴波不动楚山晚，花压阑干春昼长。","dynasty":"唐代","title":"杂曲歌辞。湖阴曲"}
{"author":"温庭筠","content":"自有林亭不得闲，陌尘宫树是非间。终南长在茅檐外，别向人间看华山。","dynasty":"唐代","title":"华阴韦氏林亭"}
{"author":"温庭筠","content":"香玉，翠凤宝钗垂{罒/彔}𦌉，钿筐交胜金粟，越罗春水绿。画堂照帘残烛，梦馀更漏促。谢娘无限心曲，晓屏山断续。","dynasty":"唐代","title":"归国遥其一"}
{"author":"温庭筠","content":"碧草连金虎，青苔蔽石麟。皓齿芳尘起，纤腰玉树春。倚瑟红铅湿，分香翠黛嚬。谁言奉陵寝，相顾复沾巾。","dynasty":"唐代","title":"金虎台"}
{"author":"温庭筠","content":"一尺深红蒙曲尘，天生旧物不如新。合欢桃核终堪恨，里许元来别有人。","dynasty":"唐代","title":"杨柳枝"}
{"author":"温庭筠","content":"铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。","dynasty":"唐代","tags":"写景，咏史怀古","title":"过五丈原/经五丈原"}
{"author":"温庭筠","content":"蒿棘深春卫国门，九年于此盗乾坤。两行密疏倾天下，一夜阴谋达至尊。肉视具僚忘匕箸，气吞同列削寒温。当时谁是承恩者，肯有馀波达鬼村。势欲凌云威触天，权倾诸夏力排山。三年骥尾有人附，一日龙须无路攀。画閤不开梁燕去，朱门罢扫乳鸦还。千岩万壑应惆怅，流水斜倾出武关。","dynasty":"唐代","title":"题李卫公诗二首"}
{"author":"温庭筠","content":"倭堕低梳髻，连娟细扫眉。终日两相思。为君憔悴尽，百花时。","dynasty":"唐代","title":"南歌子其三"}
{"author":"温庭筠","content":"春草芊芊晴扫烟，宫城大锦红殷鲜。海日初融照仙掌，淮王小队缨铃响。猎猎东风焰赤旗，画神金甲葱龙网。钜公步辇迎句芒，复道扫尘燕彗长。豹尾竿前赵飞燕，柳风吹尽眉间黄。碧草含情杏花喜，上林莺啭游丝起。宝马摇环万骑归，恩光暗入帘栊里。","dynasty":"唐代","title":"汉皇迎春词"}
{"author":"温庭筠","content":"晓觉笼烟重，春深染雪轻。静应留得蝶，繁欲不胜莺。影乱晨飙急，香多夜雨晴。似将千万恨，西北为卿卿。","dynasty":"唐代","title":"二月十五日樱桃盛开自所居蹑履吟玩竞名王泽章洋才"}
{"author":"温庭筠","content":"胜地当通邑，前山有故居。台高秋尽出，林断野无馀。白露鸣蛩急，晴天度雁疏。由来放怀地，非独在吾庐。","dynasty":"唐代","title":"登卢氏台"}
{"author":"温庭筠","content":"懒拂鸳鸯枕，休缝翡翠裙，罗帐罢炉熏。近来心更切，为思君。","dynasty":"唐代","tags":"爱情，女子，相思","title":"南歌子·懒拂鸳鸯枕"}
{"author":"温庭筠","content":"称觞惭座客，怀刺即门人。素向宁知贵，清淡不厌贫。野梅江上晚，堤柳雨中春。未报淮南诏，何劳问白蘋.","dynasty":"唐代","title":"和段少常柯古"}
{"author":"温庭筠","content":"开济由来变盛衰，五车才得号镃基。留侯功业何容易，一卷兵书作帝师。","dynasty":"唐代","title":"简同志"}
{"author":"温庭筠","content":"家临长信往来道，乳燕双双拂烟草。油壁车轻金犊肥，流苏帐晓春鸡早。笼中娇鸟暖犹睡，帘外落花闲不扫。衰桃一树近前池，似惜红颜镜中老。","dynasty":"唐代","tags":"春天，写景，女子，生活","title":"春晓曲/玉楼春/木兰花"}
{"author":"温庭筠","content":"一剑乘时帝业成，沛中乡里到咸京。寰区已作皇居贵，风月犹含白社情。泗水旧亭春草遍，千门遗瓦古苔生。至今留得离家恨，鸡犬相闻落照明。","dynasty":"唐代","title":"过新丰"}
{"author":"温庭筠","content":"楚寺上方宿，满堂皆旧游。月溪逢远客，烟浪有归舟。江馆白蘋夜，水关红叶秋。西风吹暮雨，汀草更堪愁。","dynasty":"唐代","title":"和友人盘石寺逢旧友"}
{"author":"温庭筠","content":"吕公荣达子陵归，万古烟波绕钓矶。桥上一通名利迹，至今江鸟背人飞。目极云霄思浩然，风帆一片水连天。轻桡便是东归路，不肯忘机作钓船。烟水何曾息世机，暂时相向亦依依。所嗟白首磻溪叟，一下渔舟更不归。","dynasty":"唐代","title":"渭上题三首"}
{"author":"温庭筠","content":"馆娃宫外邺城西，远映征帆近拂堤。系得王孙归意切，不关芳草绿萋萋。","dynasty":"唐代","tags":"咏物，女子，抒情","title":"杨柳枝·馆娃宫外邺城西"}
{"author":"温庭筠","content":"宜春苑外最长条，闲袅春风伴舞腰。正是玉人肠绝处，一渠春水赤栏桥。","dynasty":"唐代","tags":"咏物，春天，写景，抒情，伤怀","title":"杨柳枝·宜春苑外最长条"}
{"author":"温庭筠","content":"牡丹花谢莺声歇，绿杨满院中庭月。相忆梦难成，背窗灯半明。翠钿金压脸，寂寞香闺掩。人远泪阑干，燕飞春又残。","dynasty":"唐代","tags":"女子，怀人，相思","title":"菩萨蛮·牡丹花谢莺声歇"}
{"author":"温庭筠","content":"清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。","dynasty":"唐代","tags":"清明节，踏青","title":"清明日"}
{"author":"温庭筠","content":"转盼如波眼，娉婷似柳腰。花里暗相招，忆君肠欲断，恨春宵。","dynasty":"唐代","tags":"写人，抒情，相思","title":"南歌子·转眄如波眼"}
{"author":"温庭筠","content":"千万恨，恨极在天涯。山月不知心里事，水风空落眼前花，摇曳碧云斜。","dynasty":"唐代","tags":"婉约，写景，妇女，怀人","title":"梦江南·千万恨"}
{"author":"温庭筠","content":"凭绣槛，解罗帷。未得君书，断肠潇湘春雁飞。不知征马几时归？海棠花谢也，雨霏霏。","dynasty":"唐代","tags":"春天，女子，抒情，思念","title":"遐方怨·凭绣槛"}
{"author":"温庭筠","content":"百尺青崖三尺坟，微言已绝杳难闻。戴颙今日称居士，支遁他年识领军。暂对杉松如结社，偶同麋鹿自成群。故山弟子空回首，葱岭唯应见宋云。","dynasty":"唐代","title":"重游圭峰宗密禅师精庐（一作哭卢处士）"}
{"author":"温庭筠","content":"冰簟银床梦不成，碧天如水夜云轻。雁声远过潇湘去，十二楼中月自明。","dynasty":"唐代","tags":"唐诗三百首，离别，闺怨","title":"瑶瑟怨"}
{"author":"温庭筠","content":"渭川通野戍，有路上桑干。独鸟青天暮，惊麏赤烧残。高秋辞故国，昨日梦长安。客意自如此，非关行路难。","dynasty":"唐代","title":"西游书怀"}
{"author":"温庭筠","content":"废砌翳薜荔，枯湖无菰蒲。老媪饱藁草，愚儒输逋租。","dynasty":"唐代","title":"题贺知章故居叠韵作"}
{"author":"温庭筠","content":"手里金鹦鹉，胸前绣凤凰。偷眼暗形相，不如从嫁与，作鸳鸯。似带如丝柳，团酥握雪花。帘卷玉钩斜，九衢尘欲暮，逐香车。倭堕低梳髻，连娟细扫眉。终日两相思，为君憔悴尽，百花时。脸上金霞细，眉间翠钿深。欹枕覆鸳衾，隔帘莺百转，感君心。扑蕊添黄子，呵花满翠鬟。鸳枕映屏山，月明三五夜，对芳颜。转盼如波眼，娉婷似柳腰。花里暗相招，忆君肠欲断，恨春宵。懒拂鸳鸯枕，休缝翡翠裙。罗帐罢炉熏，近来心更切，为思君。","dynasty":"唐代","title":"南歌子（歌或作柯，一名春宵曲）"}
{"author":"温庭筠","content":"摇摇弱柳黄鹂啼，芳草无情人自迷。日影明灭金色鲤，杏花唼喋青头鸡。微红奈蒂惹峰粉，洁白芹芽穿燕泥。借问含嚬向何事，昔年曾到武陵溪。","dynasty":"唐代","title":"经西坞偶题"}
{"author":"温庭筠","content":"一别黔巫似断弦，故交东去更凄然。心游目送三千里，雨散云飞二十年。发迹岂劳天上桂，属词还得幕中莲。相思休话长安远，江月随人处处圆。","dynasty":"唐代","title":"送崔郎中赴幕"}
{"author":"温庭筠","content":"西园一曲艳阳歌，扰扰车尘负薜萝。自欲放怀犹未得，不知经世竟如何。夜闻猛雨判花尽，寒恋重衾觉梦多。钓渚别来应更好，春风还为起微波。","dynasty":"唐代","title":"春日偶作"}
{"author":"温庭筠","content":"隋堤杨柳烟，孤棹正悠然。萧寺通淮戍，芜城枕楚壖。鱼盐桥上市，灯火雨中船。故老青葭岸，先知i7子贤。","dynasty":"唐代","title":"送淮阴孙令之官"}
{"author":"温庭筠","content":"梨花雪压枝，莺啭柳如丝。懒逐妆成晓，春融梦觉迟。鬓轻全作影，嚬浅未成眉。莫信张公子，窗间断暗期。花红兰紫茎，愁草雨新晴。柳占三春色，莺偷百鸟声。日长嫌辇重，风暖觉衣轻。薄暮香尘起，长杨落照明。","dynasty":"唐代","title":"太子西池二首（一作齐梁体）"}
{"author":"温庭筠","content":"水容侵古岸，峰影度青蘋.庙竹唯闻鸟，江帆不见人。雀声花外暝，客思柳边春。别恨转难尽，行行汀草新。","dynasty":"唐代","title":"江岸即事"}
{"author":"温庭筠","content":"芳兰无意绿，弱柳何穷缕。心断入淮山，梦长穿楚雨。繁花如二八，好月当三五。愁碧竟平皋，韶红换幽圃。流莺隐员树，乳燕喧馀哺。旷望恋曾台，离忧集环堵。当年不自遣，晚得终何补。郑谷有樵苏，归来要腰斧。家乏两千万，时当一百五。飔飔杨柳风，穰穰樱桃雨。年芳苦沉潦，心事如摧橹。金犊近兰汀，铜龙接花坞。青葱建杨宅，隐辚端门鼓。彩素拂庭柯，轻球落邻圃。三春谢游衍，一笑牵规矩。独有恩泽侯，归来看楚舞。","dynasty":"唐代","title":"寒食节日寄楚望二首"}
{"author":"温庭筠","content":"白盖微云一径深．东峰弟子远相寻。苍苔路熟僧归寺，红叶声干鹿在林。高阁清香生静境，夜堂疏磬发禅心。自从紫桂岩前别，不见南能直到今。","dynasty":"唐代","tags":"自然，写景，抒情","title":"宿云际寺"}
{"author":"温庭筠","content":"溪水无情似有情，入山三日得同行。岭头便是分头处，惜别潺湲一夜声。","dynasty":"唐代","tags":"写水，抒情","title":"过分水岭"}
{"author":"温庭筠","content":"苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。","dynasty":"唐代","tags":"唐诗三百首，赞颂，写人，凭吊古迹","title":"苏武庙"}
{"author":"温庭筠","content":"天宝年中事玉皇，曾将新曲教宁王。钿蝉金雁今零落，一曲伊州泪万行。","dynasty":"唐代","title":"弹筝人"}
{"author":"温庭筠","content":"乳窦溅溅通石脉，绿尘愁草春江色。涧花入井水味香，山月当人松影直。仙翁白扇霜鸟翎，拂坛夜读黄庭经。疏香皓齿有馀味，更觉鹤心通杳冥。","dynasty":"唐代","title":"西陵道士茶歌"}
{"author":"温庭筠","content":"博山香重欲成云，锦段机丝妒鄂君。粉蝶团飞花转影，彩鸳双泳水生纹。青楼二月春将半，碧瓦千家日未曛。见说杨朱无限泪，岂能空为路岐分。","dynasty":"唐代","title":"博山"}
{"author":"温庭筠","content":"一点露珠凝冷，波影。满池塘，绿茎红艳两相乱。肠断，水风凉。","dynasty":"唐代","tags":"荷塘，生活","title":"荷叶杯·一点露珠凝冷"}
{"author":"温庭筠","content":"持颐望平绿，万景集所思。南塘遇新雨，百草生容姿。幽鸟不相识，美人如何期。徒然委摇荡，惆怅春风时。","dynasty":"唐代","title":"鄠郊别墅寄所知"}
{"author":"温庭筠","content":"谢傅林亭暑气微，山丘零落閟音徽。东山终为苍生起，南浦虚言白首归。池凤已传春水浴，渚禽犹带夕阳飞。悠然到此忘情处，一日何妨有万几。","dynasty":"唐代","title":"题裴晋公林亭"}
{"author":"温庭筠","content":"朔管迎秋动，雕阴雁来早。上郡隐黄云，天山吹白草。嘶马悲寒碛，朝阳照霜堡。江南戍客心，门外芙蓉老。","dynasty":"唐代","title":"边笳曲（一作齐梁体）"}
{"author":"温庭筠","content":"玉貌潘郎泪满衣，画罗轻鬓雨霏微。红兰委露愁难尽，白马朝天望不归。宝镜尘昏鸾影在，钿筝弦断雁行稀。春来多少伤心事，碧草侵阶粉蝶飞。","dynasty":"唐代","title":"和友人悼亡（一作丧歌姬）"}
{"author":"温庭筠","content":"露浓烟重草萋萋，树映阑干柳拂堤。一院落花无客醉，五更残月有莺啼。芳筵想像情难尽，故榭荒凉路已迷。惆怅羸骖往来惯，每经门巷亦长嘶。","dynasty":"唐代","title":"经李徵君故居"}
{"author":"温庭筠","content":"茅堂对薇蕨，炉暖一裘轻。醉后楚山梦，觉来春鸟声。采茶溪树绿，煮药石泉清。不问人间事，忘机过此生。","dynasty":"唐代","title":"赠隐者"}
{"author":"温庭筠","content":"万物鲜华雨乍晴，春寒寂历近清明。残芳荏苒双飞蝶，晓睡朦胧百啭莺。旧侣不归成独酌，故园虽在有谁耕。悠然更起严滩恨，一宿东风蕙草生。","dynasty":"唐代","title":"寒食前有怀"}
{"author":"温庭筠","content":"南内墙东御路旁，预知春色柳丝黄。杏花未肯无情思，何是情人最断肠。","dynasty":"唐代","tags":"咏物，写柳","title":"杨柳八首·其二"}
{"author":"温庭筠","content":"白首方辞满，荆扉对渚田。雪中无陋巷，醉后似当年。一笈负山药，两瓶携涧泉。夜来风浪起，何处认渔船。","dynasty":"唐代","title":"赠考功卢郎中"}
{"author":"温庭筠","content":"冉冉花明岸，涓涓水绕山。几时抛俗事，来共白云闲。","dynasty":"唐代","title":"地肺山春日"}
{"author":"温庭筠","content":"海燕欲飞调羽。萱草绿，杏花红，隔帘拢。双鬓翠霞金缕，一枝春艳浓。楼上月明三五，琐窗中。","dynasty":"唐代","tags":"写人，少女，抒情，相思","title":"定西番·海燕欲飞调羽"}
{"author":"温庭筠","content":"玉纤弹处真珠落，流多暗湿铅华薄。春露浥朝花，秋波浸晚霞。风流心上物，本为风流出。看取薄情人，罗衣无此痕。","dynasty":"唐代","title":"菩萨蛮其十五"}
{"author":"温庭筠","content":"敕勒金{巾貴}壁，阴山无岁华。帐外风飘雪，营前月照沙。羌儿吹玉管，胡姬踏锦花。却笑江南客，梅落不归家。","dynasty":"唐代","title":"敕勒歌塞北"}
{"author":"温庭筠","content":"神耀破氛昏，新阳入晏温。绪风调玉吹，端日应铜浑。威凤跄瑶簴，升龙护璧门。雨旸春令煦，裘冕晬容尊。","dynasty":"唐代","title":"元日"}
{"author":"温庭筠","content":"巩树先春雪满枝，上阳宫柳啭黄鹂。桓谭未便忘西笑，岂为长安有凤池。","dynasty":"唐代","title":"洛阳"}
{"author":"温庭筠","content":"送君游楚国，江浦树苍然。沙净有波迹，岸平多草烟。角悲临海郡，月到渡淮船。唯以一杯酒，相思高楚天。","dynasty":"唐代","title":"送人南游"}
{"author":"温庭筠","content":"细雨濛濛入绛纱，湖亭寒食孟珠家。南朝漫自称流品，宫体何曾为杏花。","dynasty":"唐代","title":"春日雨"}
{"author":"温庭筠","content":"苍苍松竹晚，一径入荒祠。古树风吹马，虚廊日照旗。烟煤朝奠处，风雨夜归时。寂寞东湖客，空看蒋帝碑。","dynasty":"唐代","title":"题竹谷神祠（一作谷神庙）"}
{"author":"温庭筠","content":"红丝穿露珠帘冷，百尺哑哑下纤绠。远翠愁山入卧屏，两重云母空烘影。凉簪坠发春眠重，玉兔煴香柳如梦。锦叠空床委堕红，飔飔扫尾双金凤。蜂喧蝶驻俱悠扬，柳拂赤栏纤草长。觉后梨花委平绿，春风和雨吹池塘。","dynasty":"唐代","title":"春愁曲"}
{"author":"温庭筠","content":"雨晴夜合玲珑日，万枝香袅红丝拂。闲梦忆金堂，满庭萱草长。绣帘垂箓簌，眉黛远山绿。春水渡溪桥，凭栏魂欲销。","dynasty":"唐代","tags":"思妇，相思，抒情，孤寂，哀愁","title":"菩萨蛮·雨晴夜合玲珑日"}
{"author":"温庭筠","content":"含蘋不语坐持颐，天远楼高宋玉悲。湖上残棋人散后，岳阳微雨鸟来迟。早梅犹得回歌扇，春水还应理钓丝。独有袁宏正憔悴，一樽惆怅落花时。","dynasty":"唐代","title":"寄岳州李外郎远"}
{"author":"温庭筠","content":"虚閤披衣坐，寒阶踏叶行。众星中夜少，圆月上方明。霭尽无林色，暄馀有涧声。只应愁恨事，还逐晓光生。","dynasty":"唐代","title":"月中宿云居寺上方"}
{"author":"温庭筠","content":"白首方辞满，荆扉对渚田。雪中无陋巷，醉后似当年。一笈负山药，两瓶携涧泉。夜来风浪起，何处认渔船。","dynasty":"唐代","title":"赠考功卢郎中"}
{"author":"温庭筠","content":"芍药蔷薇语早梅，不知谁是艳阳才。今朝领得春风意，不复饶君雪里开。","dynasty":"唐代","title":"三月十八日雪中作"}
{"author":"温庭筠","content":"春姿暖气昏神沼，李树拳枝紫芽小。玉皇夜入未央宫，长火千条照栖鸟。马过平桥通画堂，虎幡龙戟风飘扬。帘间清唱报寒点，丙舍无人遗烬香。","dynasty":"唐代","title":"走马楼三更曲"}
{"author":"温庭筠","content":"清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。","dynasty":"唐代","tags":"清明节，踏青","title":"清明日"}
{"author":"温庭筠","content":"芍药蔷薇语早梅，不知谁是艳阳才。今朝领得春风意，不复饶君雪里开。","dynasty":"唐代","title":"三月十八日雪中作"}
{"author":"温庭筠","content":"闭门群动息，积雪透疏林。有客寒方觉，无声晓已深。正繁闻近雁，并落起栖禽。寂寞寒塘路，怜君独阻寻。","dynasty":"唐代","title":"雪夜与友生同宿晓寄近邻"}
{"author":"温庭筠","content":"玉妃唤月归海宫，月色澹白涵春空。银河欲转星靥靥，碧浪叠山埋早红。宫花有露如新泪，小苑丛丛入寒翠。绮阁空传唱漏声，网轩未辨凌云字。遥遥珠帐连湘烟，鹤扇如霜金骨仙。碧箫曲尽彩霞动，下视九州皆悄然。秦王女骑红尾凤，半空回首晨鸡弄。雾盖狂尘亿兆家，世人犹作牵情梦。","dynasty":"唐代","title":"晓仙谣"}
{"author":"温庭筠","content":"栖息消心象，檐楹溢艳阳。帘栊兰露落，邻里柳林凉。高阁过空谷，孤竿隔古冈。潭庐同淡荡，仿佛复芬芳。","dynasty":"唐代","title":"李先生别墅望僧舍宝刹，因作双韵声"}
{"author":"温庭筠","content":"金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。","dynasty":"唐代","tags":"相思，怀人，爱情","title":"更漏子·金雀钗"}
{"author":"温庭筠","content":"羸骖出更慵，林寺已疏钟。踏紧寒声涩，飞交细点重。圃斜人过迹，皆静鸟行踪。寂寞梁鸿病，谁人代夜舂。","dynasty":"唐代","title":"雪二首其一"}
{"author":"温庭筠","content":"花深桥转水潺潺，甪里先生自闭关。看竹已知行处好，望云空得暂时闲。谁言有策堪经世，自是无钱可买山。一局残棋千点雨，绿萍池上暮方还。","dynasty":"唐代","title":"春日访李十四处士"}
{"author":"温庭筠","content":"春草芊芊晴扫烟，宫城大锦红殷鲜。海日初融照仙掌，淮王小队缨铃响。猎猎东风焰赤旗，画神金甲葱龙网。钜公步辇迎句芒，复道扫尘燕彗长。豹尾竿前赵飞燕，柳风吹尽眉间黄。碧草含情杏花喜，上林莺啭游丝起。宝马摇环万骑归，恩光暗入帘栊里。","dynasty":"唐代","title":"汉皇迎春词"}
{"author":"温庭筠","content":"鸣泉隔翠微，千里到柴扉。地胜人无欲，林昏虎有威。涧苔侵客屦，山雪入禅衣。桂树芳阴在，还期岁晏归。","dynasty":"唐代","title":"题中南佛塔寺"}
{"author":"温庭筠","content":"松根满苔石，尽日闭禅关。有伴年年月，无家处处山。烟波五湖远，瓶屦一身闲。岳寺蕙兰晚，几时幽鸟还。","dynasty":"唐代","title":"赠楚云上人"}
{"author":"温庭筠","content":"司马门前火千炬，阑干星斗天将曙。朱网龛鬖丞相车，晓随叠鼓朝天去。博山镜树香zv茸，袅袅浮航金画龙。大江敛势避辰极，两阙深严烟翠浓。","dynasty":"唐代","title":"台城晓朝曲"}
{"author":"温庭筠","content":"双脸，小凤战篦金飐艳，舞衣无力风敛，藕丝秋色染。锦帐绣帏斜掩，露珠清晓簟。粉心黄蕊花靥，黛眉山两点。","dynasty":"唐代","title":"归国遥其二"}
{"author":"温庭筠","content":"昔年曾识范安成，松竹风姿鹤性情。西掖曙河横漏响，北山秋月照江声。乘舟觅吏经舆县，为酒求官得步兵。千顷水流通故墅，至今留得谢公名。","dynasty":"唐代","title":"经故秘书崔监扬州南塘旧居"}
{"author":"温庭筠","content":"香玉，翠凤宝钗垂簏簌，钿筐交胜金粟，越罗春水绿。画堂照帘残烛，梦馀更漏促。谢娘无限心曲，晓屏山断续。","dynasty":"唐代","tags":"写人，抒情，孤寂，怀才不遇","title":"归国遥·香玉"}
{"author":"温庭筠","content":"蕊黄无限当山额，宿妆隐笑纱窗隔。相见牡丹时，暂来还别离。翠钗金作股，钗上蝶双舞。心事竟谁知，月明花满枝。","dynasty":"唐代","title":"菩萨蛮其三"}
{"author":"温庭筠","content":"宜春苑外最长条，闲袅春风伴舞腰。正是玉人肠绝处，一渠春水赤栏桥。","dynasty":"唐代","tags":"咏物，春天，写景，抒情，伤怀","title":"杨柳枝·宜春苑外最长条"}
{"author":"温庭筠","content":"手里金鹦鹉，胸前绣凤凰。偷眼暗形相，不如从嫁与，作鸳鸯。","dynasty":"唐代","tags":"婉约，女子，相思","title":"南歌子·手里金鹦鹉"}
{"author":"温庭筠","content":"院里莺歌歇，墙头蝶舞孤。天香薰羽葆，宫紫晕流苏。晻暧迷青琐，氤氲向画图。只应春惜别，留与博山炉。","dynasty":"唐代","title":"苦楝花"}
{"author":"温庭筠","content":"水精帘里颇黎枕，暖香惹梦鸳鸯锦。江上柳如烟，雁飞残月天。藕丝秋色浅，人胜参差剪。双鬓隔香红，玉钗头上风。","dynasty":"唐代","tags":"女子","title":"菩萨蛮·水精帘里颇黎枕"}
{"author":"温庭筠","content":"山近觉寒早，草堂霜气晴。树凋窗有日，池满水无声。果落见猿过，叶干闻鹿行。素琴机虑静，空伴夜泉清。","dynasty":"唐代","tags":"山居，景物","title":"早秋山居"}
{"author":"温庭筠","content":"湖上微风入槛凉，翻翻菱荇满回塘。野船著岸偎春草，水鸟带波飞夕阳。芦叶有声疑雾雨，浪花无际似潇湘。飘然篷艇东归客，尽日相看忆楚乡。","dynasty":"唐代","tags":"湖水，写景","title":"南湖"}
{"author":"温庭筠","content":"星斗稀，钟鼓歇，帘外晓莺残月。兰露重，柳风斜，满庭堆落花。虚阁上，倚阑望，还似去年惆怅。春欲暮，思无穷，旧欢如梦中。","dynasty":"唐代","tags":"怀人","title":"更漏子·星斗稀"}
{"author":"温庭筠","content":"玉楼明月长相忆，柳丝袅娜春无力。门外草萋萋，送君闻马嘶。画罗金翡翠，香烛销成泪。花落子规啼，绿窗残梦迷。","dynasty":"唐代","tags":"思恋，亲人","title":"菩萨蛮·玉楼明月长相忆"}
{"author":"温庭筠","content":"湖上。闲望。雨萧萧。烟浦花桥路遥。谢娘翠蛾愁不销。终朝。梦魂迷晚潮。荡子天涯归棹远。春已晚。莺语空肠断。若耶溪，溪水西。柳堤。不闻郎马嘶。","dynasty":"唐代","tags":"思妇，忆人","title":"河传·湖上"}
{"author":"温庭筠","content":"倭堕低梳髻，连娟细扫眉。终日两相思。为君憔悴尽，百花时。","dynasty":"唐代","tags":"爱情，女子，思念","title":"南歌子·倭堕低梳髻"}
{"author":"温庭筠","content":"楚女欲归南浦，朝雨。湿愁红，小船摇漾入花里。波起，隔西风。","dynasty":"唐代","tags":"少女，哀愁","title":"荷叶杯·楚女欲归南浦"}
{"author":"温庭筠","content":"宝函钿雀金鸂鶒，沉香阁上吴山碧。杨柳又如丝，驿桥春雨时。画楼音信断，芳草江南岸。鸾镜与花枝，此情谁得知？","dynasty":"唐代","tags":"女子，相思，离别","title":"菩萨蛮·宝函钿雀金鸂鶒"}
{"author":"温庭筠","content":"月缺花残莫怆然，花须终发月终圆。更能何事销芳念，亦有浓华委逝川。一曲艳歌留婉转，九原春草妒婵娟。王孙莫学多情客，自古多情损少年。","dynasty":"唐代","tags":"劝慰，友人","title":"和友人伤歌姬"}
{"author":"温庭筠","content":"腥鲜龙气连清防，花风漾漾吹细光。叠澜不定照天井，倒影荡摇晴翠长。平碧浅春生绿塘，云容雨态连青苍。夜深银汉通柏梁，二十八宿朝玉堂。","dynasty":"唐代","title":"太液池歌"}
{"author":"温庭筠","content":"柳不成丝草带烟，海槎东去鹤归天。愁肠断处春何限，病眼开时月正圆。花若有情还怅望，水应无事莫潺湲。终知此恨销难尽，辜负南华第一篇。","dynasty":"唐代","title":"李羽处士故里"}
{"author":"温庭筠","content":"鸡鸣人草草，香辇出宫花。妓语细腰转，马嘶金面斜。早莺随彩仗，惊雉避凝笳。淅沥湘风外，红轮映曙霞。","dynasty":"唐代","title":"陈宫词"}
{"author":"温庭筠","content":"淅沥生丛筱，空濛泫网轩。暝姿看远树，春意入尘根。点细飘风急，声轻入夜繁。雀喧争槿树，人静出蔬园。瓦湿光先起，房深影易昏。不应江上草，相与滞王孙。","dynasty":"唐代","title":"春初对暮雨"}
{"author":"温庭筠","content":"楚女不归，楼枕小河春水。月孤明，风又起，杏花稀。玉钗斜篸云鬟重，裙上金缕凤。八行书，千里梦，雁南飞。","dynasty":"唐代","tags":"写人，伤别，抒情，思乡","title":"酒泉子·楚女不归"}
{"author":"温庭筠","content":"王笔活鸾凤，谢诗生芙蓉。学筵开绛帐，谈柄发洪钟。粉署见飞鵩，玉山猜卧龙。遗风丽清韵，萧散九原松。","dynasty":"唐代","title":"秘书刘尚书挽歌词二首其一"}
{"author":"温庭筠","content":"倭堕低梳髻，连娟细扫眉。终日两相思。为君憔悴尽，百花时。","dynasty":"唐代","tags":"爱情，女子，思念","title":"南歌子·倭堕低梳髻"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"含蘋不语坐持颐，天远楼高宋玉悲。湖上残棋人散后，岳阳微雨鸟来迟。早梅犹得回歌扇，春水还应理钓丝。独有袁宏正憔悴，一樽惆怅落花时。","dynasty":"唐代","title":"寄岳州李外郎远"}
{"author":"温庭筠","content":"藕肠纤缕抽轻春，烟机漠漠娇娥颦。金梭淅沥透空薄，剪落交刀吹断云。张家公子夜闻雨，夜向兰堂思楚舞。蝉衫麟带压愁香，偷得莺簧锁金缕。管含兰气娇语悲，胡槽雪腕鸳鸯丝。芙蓉力弱应难定，杨柳风多不自持。回颦笑语西窗客，星斗寥寥波脉脉。不逐秦王卷象床，满楼明月梨花白。","dynasty":"唐代","tags":"追悼，怀人","title":"舞衣曲"}
{"author":"温庭筠","content":"天兵九月渡遐水，马踏沙鸣惊雁起。杀气空高万里情，塞寒如箭伤眸子。狼烟堡上霜漫漫，枯叶号风天地干。犀带鼠裘无暖色，清光炯冷黄金鞍。虏尘如雾昏亭障，陇首年年汉飞将。麟阁无名期未归，楼中思妇徒相望。","dynasty":"唐代","title":"遐水谣"}
{"author":"温庭筠","content":"越溪渔客贺知章，任达怜才爱酒狂。鸂鶒苇花随钓艇，蛤蜊菰菜梦横塘。几年凉月拘华省，一宿秋风忆故乡。荣路脱身终自得，福庭回首莫相忘。出笼鸾鹤归辽海，落笔龙蛇满坏墙。李白死来无醉客，可怜神彩吊残阳。","dynasty":"唐代","title":"秘书省有贺监知章草题诗笔力遒健风尚高远…因有此作"}
{"author":"温庭筠","content":"楚乡千里路，君去及良晨。苇浦迎船火，茶山候吏尘。桑浓蚕卧晚，麦秀雉声春。莫作东篱兴，青云有故人。","dynasty":"唐代","title":"送北阳袁明府"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"宜春苑外最长条，闲袅春风伴舞腰。正是玉人肠绝处，一渠春水赤栏桥。","dynasty":"唐代","tags":"咏物，春天，写景，抒情，伤怀","title":"杨柳枝·宜春苑外最长条"}
{"author":"温庭筠","content":"闲对楸枰倾一壶，黄华坪上几成卢。他时谒帝铜龙水，便赌宣城太守无。","dynasty":"唐代","title":"观棋（一作段成式诗）"}
{"author":"温庭筠","content":"宾筵得佳客，侯印有光辉。候骑不传箭，回文空上机。塞城收马去，烽火射雕归。惟有严家濑，回环径草微。","dynasty":"唐代","title":"送并州郭书记"}
{"author":"温庭筠","content":"玉妃唤月归海宫，月色澹白涵春空。银河欲转星靥靥，碧浪叠山埋早红。宫花有露如新泪，小苑丛丛入寒翠。绮阁空传唱漏声，网轩未辨凌云字。遥遥珠帐连湘烟，鹤扇如霜金骨仙。碧箫曲尽彩霞动，下视九州皆悄然。秦王女骑红尾凤，半空回首晨鸡弄。雾盖狂尘亿兆家，世人犹作牵情梦。","dynasty":"唐代","title":"晓仙谣"}
{"author":"温庭筠","content":"刺茎澹荡碧，花片参差红。吴歌秋水冷，湘庙夜云空。浓艳香露里，美人青镜中。南楼未归客，一夕练塘东。","dynasty":"唐代","title":"芙蓉"}
{"author":"温庭筠","content":"云母空窗晓烟薄，香昏龙气凝辉阁。霏霏雾雨杏花天，帘外春威著罗幕。曲栏伏槛金麒麟，沙苑芳郊连翠茵。厩马何能啮芳草，路人不敢随流尘。","dynasty":"唐代","title":"相和歌辞。阳春曲"}
{"author":"温庭筠","content":"商于角里便成功，一寸沈机万古同。但得戚姬甘定分，不应真有紫芝翁。","dynasty":"唐代","title":"四皓"}
{"author":"温庭筠","content":"钓轮形与月轮同，独茧和烟影似空。若向三湘逢雁信，莫辞千里寄渔翁。篷声夜滴松江雨，菱叶秋传镜水风。终日垂钩还有意，尺书多在锦鳞中。","dynasty":"唐代","title":"寄湘阴阎少府乞钓轮子"}
{"author":"温庭筠","content":"丹溪药尽变金骨，清洛月寒吹玉笙。他日隐居无访处，碧桃花发水纵横。","dynasty":"唐代","title":"赠张炼师"}
{"author":"温庭筠","content":"莫莫复莫莫，丝萝缘涧壑。散木无斧斤，纤茎得依托。枝低浴鸟歇，根静悬泉落。不虑见春迟，空伤致身错。","dynasty":"唐代","title":"古意"}
{"author":"温庭筠","content":"湘东夜宴金貂人，楚女含情娇翠嚬。玉管将吹插钿带，锦囊斜拂双麒麟。重城漏断孤帆去，唯恐琼签报天曙。万户沈沈碧树圆，云飞雨散知何处。欲上香车俱脉脉，清歌响断银屏隔。堤外红尘蜡炬归，楼前澹月连江白。","dynasty":"唐代","title":"湘东宴曲"}
{"author":"温庭筠","content":"闭门群动息，积雪透疏林。有客寒方觉，无声晓已深。正繁闻近雁，并落起栖禽。寂寞寒塘路，怜君独阻寻。","dynasty":"唐代","title":"雪夜与友生同宿晓寄近邻"}
{"author":"温庭筠","content":"草浅浅，春如剪。花压李娘愁，饥蚕欲成茧。东城年少气堂堂，金丸惊起双鸳鸯。含羞更问卫公子，月到枕前春梦长。","dynasty":"唐代","title":"春野行（杂言）"}
{"author":"温庭筠","content":"曾于青史见遗文，今日飘蓬过此坟。词客有灵应识我，霸才无主独怜君。石麟埋没藏春草，铜雀荒凉对暮云。莫怪临风倍惆怅，欲将书剑学从军。","dynasty":"唐代","tags":"怀古","title":"过陈琳墓"}
{"author":"温庭筠","content":"河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇？艳红开尽如血。蝉鬓美人愁绝，百花芳草佳节。","dynasty":"唐代","tags":"写人，女子，伤别，抒情","title":"河渎神·河上望丛祠"}
{"author":"温庭筠","content":"鸣机札札停金梭，芙蓉澹荡生池波。神轩红粉陈香罗，凤低蝉薄愁双蛾。微光奕奕凌天河，鸾咽鹤唳飘飖歌。弯桥销尽愁奈何，天气骀荡云陂阤.平明花木有秋意，露湿彩盘蛛网多。","dynasty":"唐代","title":"七夕"}
{"author":"温庭筠","content":"闲梦正悠悠，凉风生竹楼。夜琴知欲雨，晓簟觉新秋。独鸟楚山远，一蝉关树愁。凭将离别恨，江外问同游。","dynasty":"唐代","title":"初秋寄友人"}
{"author":"温庭筠","content":"露浓烟重草萋萋，树映阑干柳拂堤。一院落花无客醉，五更残月有莺啼。芳筵想像情难尽，故榭荒凉路已迷。惆怅羸骖往来惯，每经门巷亦长嘶。","dynasty":"唐代","title":"经李徵君故居"}
{"author":"温庭筠","content":"谢傅林亭暑气微，山丘零落閟音徽。东山终为苍生起，南浦虚言白首归。池凤已传春水浴，渚禽犹带夕阳飞。悠然到此忘情处，一日何妨有万几。","dynasty":"唐代","title":"题裴晋公林亭"}
{"author":"温庭筠","content":"邠土初成邑，虞宾竟让王。乾符初得位，天弩夜收铓。偃息齐三代，优游念四方。万灵扶正寝，千嶂抱重冈。幽石归阶陛，乔柯入栋梁。火云如沃雪，汤殿似含霜。涧籁添仙曲，岩花借御香。野麋陪兽舞，林鸟逐鹓行。镜写三秦色，窗摇八水光。问云征楚女，疑粉试何郎。兰芷承雕辇，杉萝入画堂。受朝松露晓，颁朔桂烟凉。岚湿金铺外，溪鸣锦幄傍。倚丝忧汉祖，持璧告秦皇。短景催风驭，长星属羽觞。储君犹问竖，元老已登床。鹤盖趋平乐，鸡人下建章。龙髯悲满眼，螭首泪沾裳。叠鼓严灵仗，吹笙送夕阳。断泉辞剑佩，昏日伴旂常。遗庙青莲在，颓垣碧草芳。无因奏韶濩，流涕对幽篁。","dynasty":"唐代","title":"题翠微寺二十二韵（太宗升遐之所）"}
{"author":"温庭筠","content":"一点露珠凝冷，波影。满池塘，绿茎红艳两相乱。肠断，水风凉。","dynasty":"唐代","tags":"荷塘，生活","title":"荷叶杯·一点露珠凝冷"}
{"author":"温庭筠","content":"偶到乌衣巷，含情更惘然。西州曲堤柳，东府旧池莲。星坼悲元老，云归送墨仙。谁知济川楫，今作野人船。","dynasty":"唐代","title":"题丰安里王相林亭二首其二"}
{"author":"温庭筠","content":"宜春苑外最长条，闲袅春风伴舞腰。正是玉人肠断处，一渠春水赤栏桥。","dynasty":"唐代","title":"杨柳枝"}
{"author":"温庭筠","content":"花竹有薄埃，嘉游集上才。白蘋安石渚，红叶子云台。朱户雀罗设，黄门驭骑来。不知淮水浊，丹藕为谁开。偶到乌衣巷，含情更惘然。西州曲堤柳，东府旧池莲。星坼悲元老，云归送墨仙。谁知济川楫，今作野人船。","dynasty":"唐代","title":"题丰安里王相林亭二首（公明太玄经）"}
{"author":"温庭筠","content":"尽日松堂看画图，绮疏岑寂似清都。若教烟水无鸥鸟，张翰何由到五湖。","dynasty":"唐代","title":"题友人居"}
{"author":"温庭筠","content":"弱柳千条杏一枝，半含春雨半垂丝。景阳寒井人难到，长乐晨钟鸟自知。花影至今通博望，树名从此号相思。分明十二楼前月，不向西陵照盛姬。","dynasty":"唐代","title":"题望苑驿（东有马嵬驿西有端正树一作相思树）"}
{"author":"温庭筠","content":"玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。","dynasty":"唐代","tags":"讽刺","title":"春江花月夜词"}
{"author":"温庭筠","content":"驱车何日闲，扰扰路岐间。岁暮自多感，客程殊未还。亭皋汝阳道，风雪穆陵关。腊后寒梅发，谁人在故山。","dynasty":"唐代","title":"途中有怀"}
{"author":"温庭筠","content":"钱唐岸上春如织，淼淼寒潮带晴色。淮南游客马连嘶，碧草迷人归不得。风飘客意如吹烟。纤指殷勤伤雁弦。一曲堂堂红烛筵，长鲸泻酒如飞泉。","dynasty":"唐代","title":"堂堂曲"}
{"author":"温庭筠","content":"河上望丛祠，庙前春雨来时。楚山无限鸟飞迟，兰棹空伤别离¤何处杜鹃啼不歇，艳红开尽如血。蝉鬓美人愁绝，百花芳草佳节。孤庙对寒潮，西陵风雨潇潇。谢娘惆怅倚兰桡，泪流玉箸千条¤暮天愁听思归乐，早梅香满山郭。回首两情萧索，离魂何处飘泊。铜鼓赛神来，满庭幡盖裴回。水村江浦过风雷，楚山如画烟开¤离别橹声空萧索，玉容惆怅妆薄。青麦燕飞落落，卷帘愁对珠阁。","dynasty":"唐代","title":"河渎神"}
{"author":"温庭筠","content":"起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。","dynasty":"唐代","tags":"人民，生活，批评","title":"烧歌"}
{"author":"温庭筠","content":"紫气氤氲捧半岩，莲峰仙掌共巉巉.庙前晚色连寒水，天外斜阳带远帆。百二关山扶玉座，五千文字閟瑶缄。自怜金骨无人识，知有飞龟在石函。","dynasty":"唐代","title":"老君庙"}
{"author":"温庭筠","content":"玉纤弹处真珠落，流多暗湿铅华薄。春露□朝华，秋波浸晚霞。风流心上物，本为风流出。看取薄情人，罗衣无此痕。?","dynasty":"唐代","title":"菩萨蛮·玉纤弹处真珠落"}
{"author":"温庭筠","content":"倭堕低梳髻，连娟细扫眉。终日两相思。为君憔悴尽，百花时。","dynasty":"唐代","title":"南歌子其三"}
{"author":"温庭筠","content":"翠翘金缕双鸂鶒，水文细起春池碧。池上海棠梨，雨晴红满枝。绣衫遮笑靥，烟草黏飞蝶。青琐对芳菲，玉关音信稀。","dynasty":"唐代","title":"菩萨蛮其四"}
{"author":"温庭筠","content":"谁言荀羡爱功勋，年少登坛众所闻。曾以能书称内史，又因明易号将军。金沟故事春长在，玉轴遗文火半焚。不学龙骧画山水，醉乡无迹似闲云。","dynasty":"唐代","title":"赠李将军"}
{"author":"温庭筠","content":"胜地当通邑，前山有故居。台高秋尽出，林断野无馀。白露鸣蛩急，晴天度雁疏。由来放怀地，非独在吾庐。","dynasty":"唐代","title":"登卢氏台"}
{"author":"温庭筠","content":"骀荡清明日，储胥小苑东。舞衫萱草绿，春鬓杏花红。马辔轻衔雪，车衣弱向风。□愁闻百舌，残睡正朦胧。","dynasty":"唐代","title":"禁火日"}
{"author":"温庭筠","content":"铁马云雕久绝尘，柳阴高压汉营春。天晴杀气屯关右，夜半妖星照渭滨。下国卧龙空误主，中原逐鹿不因人。象床锦帐无言语，从此谯周是老臣。","dynasty":"唐代","title":"过五丈原"}
{"author":"温庭筠","content":"幽态竟谁赏，岁华空与期。岛回香尽处，泉照艳浓时。蜀彩淡摇曳，吴妆低怨思。王孙又谁恨，惆怅下山迟。","dynasty":"唐代","title":"题磁岭海棠花"}
{"author":"温庭筠","content":"黯黯闭宫殿，霏霏荫薜萝。晓峰眉上色，春水脸前波。古树芳菲尽，扁舟离恨多。一丛斑竹夜，环佩响如何。","dynasty":"唐代","title":"巫山神女庙"}
{"author":"温庭筠","content":"谢傅林亭暑气微，山丘零落閟音徽。东山终为苍生起，南浦虚言白首归。池凤已传春水浴，渚禽犹带夕阳飞。悠然到此忘情处，一日何妨有万几。","dynasty":"唐代","title":"题裴晋公林亭"}
{"author":"温庭筠","content":"藕丝作线难胜针，蕊粉染黄那得深。玉白兰芳不相顾，青楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。庐江小吏朱斑轮，柳缕吐芽香玉春。两股金钗已相许，不令独作空成尘。悠悠楚水流如马，恨紫愁红满平野。野土千年怨不平，至今烧作鸳鸯瓦。","dynasty":"唐代","tags":"写人，歌颂，爱情","title":"懊恼曲"}
{"author":"温庭筠","content":"太子池南楼百尺，八窗新树疏帘隔。黄金铺首画钩陈，羽葆亭童拂交戟。盘纡阑楯临高台，帐殿临流鸾扇开。早雁声鸣细波起，映花卤簿龙飞回。","dynasty":"唐代","title":"横吹曲辞。雍台歌"}
{"author":"温庭筠","content":"白鸟梳翎立岸莎，藻花菱刺泛微波。烟光似带侵垂柳，露点如珠落卷荷。楚水晓凉催客早，杜陵秋思傍蝉多。镏公不信归心切，听取江楼一曲歌。","dynasty":"唐代","title":"游南塘寄知者"}
{"author":"温庭筠","content":"含嚬不语坐持颐，天远楼高宋玉悲。湖上残棋人散后，岳阳微雨鸟来迟。早梅犹得回歌扇，春水还应理钓丝。独有袁宏正憔悴，一樽惆怅落花时。","dynasty":"唐代","title":"寄岳州李外郎远"}
{"author":"温庭筠","content":"疆理虽重海，车书本一家。盛勋归旧国，佳句在中华。定界分秋涨，开帆到曙霞。九门风月好，回首是天涯。","dynasty":"唐代","tags":"赠别，友情，惜别","title":"送渤海王子归本国"}
{"author":"温庭筠","content":"路分蹊石夹烟丛，十里萧萧古树风。出寺马嘶秋色里，向陵鸦乱夕阳中。竹间泉落山厨静，塔下僧归影殿空。犹有南朝旧碑在，耻将兴废问休公。","dynasty":"唐代","tags":"写景，抒情","title":"开圣寺"}
{"author":"温庭筠","content":"黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十三弦何太哀，请公勿渡立徘徊。下有狂蛟锯为尾，裂帆截棹磨霜齿。神椎凿石塞神潭，白马参覃赤尘起。公乎跃马扬玉鞭，灭没高蹄日千里。","dynasty":"唐代","tags":"咏物，黄河","title":"拂舞词/公无渡河"}
{"author":"温庭筠","content":"香灯伴残梦，楚国在天涯。月落子规歇，满庭山杏花。","dynasty":"唐代","tags":"羁旅，写景，抒情","title":"碧磵驿晓思/碧涧驿晓思"}
{"author":"温庭筠","content":"似带如丝柳，团酥握雪花。帘卷玉钩斜，九衢尘欲暮，逐香车。","dynasty":"唐代","tags":"写人，爱情","title":"南歌子·似带如丝柳"}
{"author":"温庭筠","content":"花半拆，雨初晴。未卷珠帘，梦残，惆怅闻晓莺。宿妆眉浅粉山横。约鬟鸳镜里，绣罗轻。","dynasty":"唐代","tags":"写人，女子","title":"遐方怨·花半拆"}
{"author":"温庭筠","content":"春风何处好？别殿饶芳草。苒嫋转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。","dynasty":"唐代","tags":"春天，写风，赞美","title":"嘲春风"}
{"author":"温庭筠","content":"韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。","dynasty":"唐代","tags":"春天，写景","title":"春洲曲"}
{"author":"温庭筠","content":"手里金鹦鹉，胸前绣凤凰。偷眼暗形相，不如从嫁与，作鸳鸯。","dynasty":"唐代","tags":"婉约，女子，相思","title":"南歌子·手里金鹦鹉"}
{"author":"温庭筠","content":"砚水池先冻，窗风酒易消。鸦声出山郭，人迹过村桥。稍急方萦转，才深未寂寥。细光穿暗隙，轻白驻寒条。草静封还折，松欹堕复摇。谢庄今病眼，无意坐通宵。羸骖出更慵，林寺已疏钟。踏紧寒声涩，飞交细点重。圃斜人过迹，阶静鸟行踪。寂寞梁鸿病，谁人代夜舂。","dynasty":"唐代","title":"雪二首"}
{"author":"温庭筠","content":"巩树先春雪满枝，上阳宫柳啭黄鹂。桓谭未便忘西笑，岂为长安有凤池。","dynasty":"唐代","title":"洛阳"}
{"author":"温庭筠","content":"欲出鸿都门，阴云蔽城阙。宝剑黯如水，微红湿馀血。白马夜频惊，三更霸陵雪。","dynasty":"唐代","tags":"写人，赞美，豪迈","title":"侠客行"}
{"author":"温庭筠","content":"苏小门前柳万条，毵毵金线拂平桥。黄莺不语东风起，深闭朱门伴舞腰。","dynasty":"唐代","tags":"咏物，柳树，写人","title":"杨柳八首·其三"}
{"author":"温庭筠","content":"古坟零落野花春，闻说中郎有后身。今日爱才非昔日，莫抛心力作词人。","dynasty":"唐代","tags":"咏史怀古，抒情","title":"蔡中郎坟"}
{"author":"温庭筠","content":"罗带惹香，犹系别时红豆。泪痕新，金缕旧，断离肠。一双娇燕语雕梁，还是去年时节。绿杨浓，芳草歇，柳花狂。","dynasty":"唐代","tags":"写景，抒情，相思，孤寂","title":"酒泉子·罗带惹香"}
{"author":"温庭筠","content":"楚女不归，楼枕小河春水。月孤明，风又起，杏花稀。玉钗斜篸云鬟重，裙上金缕凤。八行书，千里梦，雁南飞。","dynasty":"唐代","tags":"写人，伤别，抒情，思乡","title":"酒泉子·楚女不归"}
{"author":"温庭筠","content":"长钗坠发双蜻蜓，碧尽山斜开画屏。虬须公子五侯客，一饮千钟如建瓴。鸾咽奼唱圆无节，眉敛湘烟袖回雪。清夜恩情四座同，莫令沟水东西别。亭亭蜡泪香珠残，暗露晓风罗幕寒。飘飖戟带俨相次，二十四枝龙画竿。裂管萦弦共繁曲，芳樽细浪倾春醁。高楼客散杏花多，脉脉新蟾如瞪目。","dynasty":"唐代","tags":"宴会，批评，生活","title":"夜宴谣"}
{"author":"温庭筠","content":"轻阴隔翠帏，宿雨泣晴晖。醉后佳期在，歌馀旧意非。蝶繁经粉住，蜂重抱香归。莫惜薰炉夜，因风到舞衣。水漾晴红压叠波，晓来金粉覆庭莎。裁成艳思偏应巧，分得春光最数多。欲绽似含双靥笑，正繁疑有一声歌。华堂客散帘垂地，想凭阑干敛翠蛾。","dynasty":"唐代","title":"牡丹二首"}
{"author":"温庭筠","content":"红花初绽雪花繁，重叠高低满小园。正见盛时犹怅望，岂堪开处已缤翻。情为世累诗千首，醉是吾乡酒一樽。杳杳艳歌春日午，出墙何处隔朱门。","dynasty":"唐代","title":"杏花"}
{"author":"温庭筠","content":"藕丝作线难胜针，蕊粉染黄那得深。玉白兰芳不相顾，青楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。庐江小吏朱斑轮，柳缕吐芽香玉春。两股金钗已相许，不令独作空成尘。悠悠楚水流如马，恨紫愁红满平野。野土千年怨不平，至今烧作鸳鸯瓦。","dynasty":"唐代","tags":"写人，歌颂，爱情","title":"懊恼曲"}
{"author":"温庭筠","content":"敕勒金fj壁，阴山无岁华。帐外风飘雪，营前月照沙。羌儿吹玉管，胡姬踏锦花。却笑江南客，梅落不归家。","dynasty":"唐代","title":"敕勒歌塞北"}
{"author":"温庭筠","content":"秋风凄切伤离，行客未归时。塞外草先衰，江南雁到迟。芙蓉凋嫩脸，杨柳堕新眉。摇落使人悲，断肠谁得知。","dynasty":"唐代","tags":"秋天，离别，相思，怀人","title":"玉蝴蝶·秋风凄切伤离"}
{"author":"温庭筠","content":"含娇含笑，宿翠残红窈窕。鬓如蝉，寒玉簪秋水，轻纱卷碧烟¤雪胸鸾镜里，琪树凤楼前。寄语青娥伴，早求仙。霞帔云发，钿镜仙容似雪。画愁眉，遮语回轻扇，含羞下绣帏¤玉楼相望久，花洞恨来迟。早晚乘鸾去，莫相遗。","dynasty":"唐代","title":"女冠子"}
{"author":"温庭筠","content":"满宫明月梨花白，故人万里关山隔。金雁一双飞，泪痕沾绣衣。小园芳草绿，家住越溪曲。杨柳色依依，燕归君不归。","dynasty":"唐代","tags":"抒情，思乡，怀人","title":"菩萨蛮·满宫明月梨花白"}
{"author":"温庭筠","content":"家临长信往来道，乳燕双双拂烟草。油壁车轻金犊肥，流苏帐晓春鸡早。笼中娇鸟暖犹睡，帘外落花闲不扫。衰桃一树近前池，似惜红颜镜中老。","dynasty":"唐代","tags":"春天，写景，女子，生活","title":"春晓曲/玉楼春/木兰花"}
{"author":"温庭筠","content":"鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。","dynasty":"唐代","tags":"写人，感时，怀人","title":"莲浦谣"}
{"author":"温庭筠","content":"佶傈金虬石潭古，勺陂潋滟幽修语。湘君宝马上神云，碎佩丛铃满烟雨。吾闻三十六宫花离离，软风吹春星斗稀。玉晨冷磬破昏梦，天露未干香着衣。云钗委坠垂云发，小响丁当逐回雪。晴碧烟滋重叠山，罗屏半掩桃花月。太平天子驻云车，龙炉勃郁双蟠拏。宫中近臣抱扇立，侍女低鬟落翠花。乱珠触续正跳荡，倾头不觉金乌斜。我亦为君长叹息，缄情远寄愁无色。莫沾香梦绿杨丝，千里春风正无力。","dynasty":"唐代","tags":"音乐，理想，感伤","title":"郭处士击瓯歌"}
{"author":"温庭筠","content":"迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。","dynasty":"唐代","tags":"柳树，写景，愿望","title":"原隰荑绿柳"}
{"author":"温庭筠","content":"昔岁东林下，深公识姓名。尔来辞半偈，空复叹劳生。忧患慕禅味，寂寥遗世情。所归心自得，何事倦尘缨。微生竟劳止，晤言犹是非。出门还有泪，看竹暂忘机。爽气三秋近，浮生一笑稀。故山松菊在，终欲掩荆扉。","dynasty":"唐代","title":"题僧泰恭院二首"}
{"author":"温庭筠","content":"黄花红树谢芳蹊，宫殿参差黛巘西。诗閤晓窗藏雪岭，画堂秋水接蓝溪。松飘晚吹摐金铎，竹荫寒苔上石梯。妙迹奇名竟何在，下方烟暝草萋萋。","dynasty":"唐代","title":"清凉寺"}
{"author":"温庭筠","content":"东郊和气新，芳霭远如尘。客舍停疲马，僧墙画故人。沃田桑景晚，平野菜花春。更想严家濑，微风荡白蘋.","dynasty":"唐代","title":"宿沣曲僧舍"}
{"author":"温庭筠","content":"宜春苑外最长条，闲袅春风伴舞腰。正是玉人肠断处，一渠春水赤阑桥。南内墙东御路旁，预知春色柳丝黄。杏花未肯无情思，何是情人最断肠。苏小门前柳万条，毵毵金线拂平桥。黄莺不语东风起，深闭朱门伴细腰。金缕毵毵碧瓦沟，六宫眉黛惹春愁。晚来更带龙池雨，半拂阑干半入楼。馆娃宫外邺城西，远映征帆近拂堤。系得王孙归意切，不关春草绿萋萋。两两黄鹂色似金，袅枝啼露动芳音。春来幸自长如线，可惜牵缠荡子心。御柳如丝映九重，凤凰窗柱绣芙蓉。景阳楼畔千条露，一面新妆待晓钟。织锦机边莺语频，停梭垂泪忆征人。塞门三月犹萧索，纵有垂杨未觉春。","dynasty":"唐代","title":"杨柳八首（一作杨柳枝）"}
{"author":"温庭筠","content":"南朝天子射雉时，银河耿耿星参差。铜壶漏断梦初觉，宝马尘高人未知。鱼跃莲东荡宫沼，濛濛御柳悬栖鸟。红妆万户镜中春，碧树一声天下晓。盘踞势穷三百年，朱方杀气成愁烟。彗星拂地浪连海，战鼓渡江尘涨天。绣龙画雉填宫井，野火风驱烧九鼎。殿巢江燕砌生蒿，十二金人霜炯炯。芊绵平绿台城基，暖色春容荒古陂。宁知玉树后庭曲，留待野棠如雪枝。","dynasty":"唐代","tags":"借古讽今","title":"鸡鸣埭曲"}
{"author":"温庭筠","content":"剌茎澹荡碧，花片参差红。吴歌秋水冷，湘庙夜云空。浓艳香露里，美人青镜中。南楼未归客，一夕练塘东。","dynasty":"唐代","title":"芙蓉"}
{"author":"温庭筠","content":"红丝穿露珠帘冷，百尺哑哑下纤绠。远翠愁山入卧屏，两重云母空烘影。凉簪坠发春眠重，玉兔煴香柳如梦。锦叠空床委堕红，飔飔扫尾双金凤。蜂喧蝶驻俱悠扬，柳拂赤栏纤草长。觉后梨花委平绿，春风和雨吹池塘。","dynasty":"唐代","title":"春愁曲"}
{"author":"温庭筠","content":"起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚锸欲潸然。自言楚越俗，烧畲为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。","dynasty":"唐代","tags":"人民，生活，批评","title":"烧歌"}
{"author":"温庭筠","content":"鹊归燕去两悠悠，青琐西南月似钩。天上岁时星右转，世间离别水东流。金风入树千门夜，银汉横空万象秋。苏小横塘通桂楫，未应清浅隔牵牛。","dynasty":"唐代","title":"七夕"}
{"author":"温庭筠","content":"金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。","dynasty":"唐代","tags":"相思，怀人，爱情","title":"更漏子·金雀钗"}
{"author":"温庭筠","content":"相见稀，相忆久，眉浅澹烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。","dynasty":"唐代","tags":"写人，女子，思念","title":"更漏子·相见稀"}
{"author":"温庭筠","content":"汉使昔年离别。攀弱柳，折寒梅，上高台。千里玉关春雪，雁来人不来。羌笛一声愁绝，月徘徊。","dynasty":"唐代","tags":"写人，思妇，抒情，边塞，离愁","title":"定西番·汉使昔年离别"}
{"author":"温庭筠","content":"杨柳萦桥绿，玫瑰拂地红。绣衫金騕褭，花髻玉珑璁。宿雨香潜润，春流水暗通。画楼初梦断，晴日照湘风。","dynasty":"唐代","title":"舞曲歌辞。屈柘词"}
{"author":"温庭筠","content":"春水碧于天，画船听雨眠。（见《优古堂诗话》）绿树绕村含细雨，寒潮背郭卷平沙。（《送人》，见《诗人玉屑》）","dynasty":"唐代","title":"句"}
{"author":"温庭筠","content":"左亦不碌碌，右亦不碌碌。野草自根肥，羸牛生健犊。融蜡作杏蒂，男儿不恋家。春风破红意，女颊如桃花。忠言未见信，巧语翻咨嗟。一鞘无两刃，徒劳油壁车。","dynasty":"唐代","title":"碌碌古词"}
{"author":"温庭筠","content":"骑马踏烟莎，青春奈怨何。蝶翎朝粉尽，鸦背夕阳多。柳艳欺芳带，山愁萦翠蛾。别情无处说，方寸是星河。","dynasty":"唐代","title":"春日野行"}
{"author":"温庭筠","content":"穆满曾为物外游，六龙经此暂淹留。返魂无验青烟灭，埋血空生碧草愁。香辇却归长乐殿，晓钟还下景阳楼。甘泉不复重相见，谁道文成是故侯。","dynasty":"唐代","title":"马嵬驿"}
{"author":"温庭筠","content":"牡丹花谢莺声歇，绿杨满院中庭月。相忆梦难成，背窗灯半明。翠钿金压脸，寂寞香闺掩。人远泪阑干，燕飞春又残。","dynasty":"唐代","tags":"女子，怀人，相思","title":"菩萨蛮·牡丹花谢莺声歇"}
{"author":"温庭筠","content":"碛南沙上惊雁起，飞雪千里。玉连环，金镞箭，年年征战。画楼离恨锦屏空，杏花红。","dynasty":"唐代","tags":"思妇，离愁，战争","title":"蕃女怨·碛南沙上惊雁起"}
{"author":"温庭筠","content":"洛阳愁绝，杨柳花飘雪。终日行人恣攀折，桥下水流呜咽。上马争劝离觞，南浦莺声断肠。愁杀平原年少，回首挥泪千行。","dynasty":"唐代","tags":"惜别，抒情，愁苦","title":"清平乐·洛阳愁绝"}
{"author":"温庭筠","content":"背江楼，临海月，城上角声呜咽。堤柳动，岛烟昏，两行征雁分。京口路，归帆渡，正是芳菲欲度。银烛尽，玉绳低，一声村落鸡。","dynasty":"唐代","tags":"女子，抒情，羁旅","title":"更漏子·背江楼"}
{"author":"温庭筠","content":"雨晴夜合玲珑日，万枝香袅红丝拂。闲梦忆金堂，满庭萱草长。绣帘垂箓簌，眉黛远山绿。春水渡溪桥，凭栏魂欲销。","dynasty":"唐代","tags":"思妇，相思，抒情，孤寂，哀愁","title":"菩萨蛮·雨晴夜合玲珑日"}
{"author":"李斯","content":"　　臣闻吏议逐客，窃以为过矣。昔穆公求士，西取由余于戎，东得百里奚于宛，迎蹇叔于宋，来邳豹、公孙支于晋。此五子者，不产于秦，而穆公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之纵，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。　　今陛下致昆山之玉，有随和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧，不饰朝廷；犀象之器，不为玩好；郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪，傅玑之珥，阿缟之衣，锦绣之饰不进于前，而随俗雅化，佳冶窈窕，赵女不立于侧也。夫击瓮叩缶弹筝搏髀，而歌呼呜呜快耳者，真秦之声也；《郑》、《卫》、《桑间》，《韶》、《虞》、《武》、《象》者，异国之乐也。今弃击瓮叩缶而就《郑》、《卫》，退弹筝而取《昭》、《虞》，若是者何也？快意当前，适观而已矣。今取人则不然。不问可否，不论曲直，非秦者去，为客者逐。然则是所重者在乎色乐珠玉，而所轻者在乎人民也。此非所以跨海内、制诸侯之术也。　　臣闻地广者粟多，国大者人众，兵强则士勇。是以泰山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“借寇兵而赍盗粮”者也。夫物不产于秦，可宝者多；士不产于秦，而愿忠者众。今逐客以资敌国，损民以益雠，内自虚而外树怨于诸侯，求国无危，不可得也。(泰山一作：太山)","dynasty":"先秦","tags":"古文观止，公文","title":"谏逐客书"}
{"author":"曹荃","content":"采药来南里，名从人德馨。山辉因玉润，水浅得龙灵。始托兴吴迹，终叨奕世宁。至今遗教在，礼让起家庭。","dynasty":"明代","title":"泰伯乡"}
{"author":"曹荃","content":"山石太嶕峣，孤行疑鲍焦。乱云钟外阁，细草涧边桥。立马欲相问，前人去已遥。麇麚飙忽影，碧落夜闻箫。","dynasty":"明代","title":"山中独行"}
{"author":"张惠言","content":"年年负却花期！过春时，只合安排愁绪送春归。梅花雪，梨花月，总相思。自是春来不觉去偏知。","dynasty":"清代","tags":"婉约，惜春，人生，哲理","title":"相见欢·年年负却花期"}
{"author":"张惠言","content":"碧云无渡碧天沉，是湖心，是侬心。心底湖头，路断到如今。郎到断桥须有路，侬住处，柳如金。南高峰上望郎登，郎愁深，妾愁深。郎若愁时，好向北峰寻。相对峰头俱化石，双影在，照清浔。","dynasty":"清代","tags":"女子，相思","title":"江城子·填张春溪西湖竹枝词"}
{"author":"张惠言","content":"东风无一事，妆出万重花。闲来阅遍花影，惟有月钩斜。我有江南铁笛，要倚一枝香雪，吹彻玉城霞。清影渺难即，飞絮满天涯。飘然去，吾与汝，泛云槎。东皇一笑相语：芳意在谁家？难道春花开落，又是春风来去，便了却韶华？花外春来路，芳草不曾遮。疏帘卷春晓，胡蝶忽飞来。游丝飞絮无绪，乱点碧云钗。肠断江南春思，黏着天涯残梦，剩有首重回。银蒜且深押，疏影任徘徊。罗帷卷，明月入，似人开。一尊属月起舞，流影入谁怀？迎得一钩月到，送得三更月去，莺燕不相猜。但莫凭栏久，重露湿苍苔。今日非昨日，明日复何如？竭（去字旁）来真悔何事，不读十年书。为问东风吹老，几度枫江兰径，千里转平芜？寂寞斜阳外，渺渺正愁予！千古意，君知否？只斯须。名山料理身後，也算古人愚。一夜庭前绿遍，三月雨中红透，天地入吾庐。容易众芳歇，莫听子规呼。","dynasty":"清代","title":"水调歌头（五首选三）"}
{"author":"张惠言","content":"海风吹瘦骨，单衣冷、四月出榆关。看地尽塞垣，惊沙北走；山侵溟渤，叠障东还。人何在？柳柔摇不定，草短绿应难。一树桃花，向人独笑；颓垣短短，曲水湾湾。东风知多少？帝城三月暮，芳思都删。不为寻春较远，辜负春阑。念玉容寂寞，更无人处，经他风雨，能几多番？欲附西来驿使，寄与春看。","dynasty":"清代","tags":"婉约，边塞，桃花，惜春","title":"风流子·出关见桃花"}
{"author":"张惠言","content":"满城社雨，又唤起无家，一年新恨。花轻柳重，隔断红楼芳径。旧垒谁家曾识，更生怕、主人相问。商量多少雕檐，还是差池不定。谁省、去年春静。直数到今年，丝魂絮影。前身应是，一片落红残粉。不住呢喃交讯，又惹得、莺儿闲听。输于池上鸳鸯，日日阑前双暝。","dynasty":"清代","tags":"咏物，写鸟，抒怀，孤独","title":"双双燕·满城社雨"}
{"author":"张惠言","content":"今日非昨日，明日复何如。朅[1]来真悔何事？不读十年书。为问东风吹老，几度枫江兰径，千里转平芜。寂寞斜阳外，渺渺正愁余。千古意，君知否？只斯须。名山料理身后，也算古人愚。一夜庭前绿遍，三月雨中红透，天地入吾庐。容易众芳歇，莫听子规呼。","dynasty":"清代","title":"水调歌头·今日非昨日"}
{"author":"张惠言","content":"尽飘零尽了，何人解，当花看。正风避重帘，雨回深幕；云护轻幡。寻他一春伴侣，只断红、相识夕阳间。未忍无声委地，将低重又飞还。疏狂情性算凄凉，耐得到春阑。便月地和梅，花天伴雪，合称清寒。收将十分春恨，做一天、愁影绕云山。看取青青池畔，泪痕点点凝斑。","dynasty":"清代","title":"木兰花慢杨花"}
{"author":"张惠言","content":"东风无一事，装出万重花。闲来阅遍花影，惟有月钩斜。我有江南铁笛，要倚一枝香雪，吹澈玉城霞。清影渺难即，飞絮满天涯。飘然去，吾与汝，泛云槎。东皇一笑相语，芳意在谁家？难道春花开落，又是春风来去，便了却韶华？花外春来路，芳草不曾遮。","dynasty":"清代","title":"水调歌头五首其一春日赋示杨生子掞"}
{"author":"张惠言","content":"百年复几许，慷慨一何多！子当为我击筑，我为子高歌。招手海边鸥鸟，看我胸中云梦，蒂芥近如何？楚越等闲耳，肝胆有风波。生平事，天付与，且婆娑。几人尘外相视，一笑醉颜酡。看到浮云过了，又恐堂堂岁月，一掷去如梭。劝子且秉烛，为驻好春过。","dynasty":"清代","title":"水调歌头五首其二春日赋示杨生子掞"}
{"author":"张惠言","content":"今日非昨日，明日复何如？朅来真悔何事，不读十年书。为问东风吹老，几度枫江兰径，千里转平芜。寂寞斜阳外，渺渺正愁予！千古意，君知否？只斯须。名山料理身后，也算古人愚。一夜庭前绿遍，三月雨中红透，天地入吾庐。容易众芳歇；莫听子规呼。","dynasty":"清代","title":"水调歌头五首其四春日赋示杨生子掞"}
{"author":"张惠言","content":"长镵白木柄，斸破一庭塞。三枝两枝生绿，位置小窗前。要使花颜四面，和着草心千朵，向我十分妍。何必兰与菊，生意总欣然。晓来风，夜来雨，晚来姻。是他酿就春色，又断送流年。便欲诛茅江上，只恐空林衰草，憔悴不堪怜。歌罢且更酌，与子绕花间。","dynasty":"清代","title":"水调歌头五首其五春日赋示杨生子掞"}
{"author":"张惠言","content":"碧云无渡碧天沉，是湖心，是侬心。心底湖头，路断到如今。郎到断侨须有路，侬住处，柳如金。南高峰上望郎登，郎愁深，妾愁深。郎若愁时，好向北峰寻。相对峰头俱化石，双影在，照清浔。","dynasty":"清代","title":"江城子填张春溪西湖竹枝词"}
{"author":"张惠言","content":"鹧鸪飞上罗襦绣，银屏春向夗央透。香袅鬓花风，玉钗胡蝶红。柳丝千种碧，窈窕吴山色。山色正如眉，销残春不知。","dynasty":"清代","title":"菩萨蛮"}
{"author":"张惠言","content":"花非花，月非月。难得开，容易缺。眉痕锁梦压花情，心影当春看月出。","dynasty":"清代","title":"花非花"}
{"author":"张惠言","content":"西洲一夜温香，随风和梦枝头住。红衣翠袖，何人知道，横塘日暮。一水盈盈，千情脉眠，回头频误。向天涯远道，相思万里，便采得，遗谁去？直是寻莲等藕，好三春、过却佳期无数。多少缠绵，而今看取，苦心如许。烟学愁容，雨偷泪色，芳尘何处？只月明、一片依然省识，凌波微步。","dynasty":"清代","title":"水龙吟荷花为子掞赋"}
{"author":"张惠言","content":"镇三年、看花一度，人生几回朝暮。欢情容易愁中过，偏是愁人记取。花深处，是往日、分红瞥翠曾游路。旧时鸥鹭。若问我凄凉，酒徒一散，寂寞委黄土。百年事，休说重来非故，当时感慨何许！尊前万柄新妆拥，明日乱红无数。天也误，怎不许、清秋一例萎风雨。问花无语。但倚尽危阑，斜阳漠漠，独自下楼去。","dynasty":"清代","title":"摸鱼儿过天香楼，忆同崔格卿旧游，感而赋此"}
{"author":"张惠言","content":"年年负却花期，过春时。只合安排愁绪送春归。梅花雪，梨花月，总相思。自是春来不觉去偏知。","dynasty":"清代","title":"相见欢四首其一"}
{"author":"张惠言","content":"重帘护了窗纱，玉钩斜。燕子威巢长自趁飞花。秋千倦，银筝乱，莫看他。帘外游丝落絮是天涯。","dynasty":"清代","title":"相见欢四首其二"}
{"author":"张惠言","content":"枝头觅遍残红，更无踪。春在斜阳荒草野花中。溪边树，堤间路，几时逢？昨夜梦魂飞过小桥东。","dynasty":"清代","title":"相见欢四首其三"}
{"author":"张惠言","content":"新莺啼过清明，有谁听？何况朝风夜月杜鹃声。留春住，催春去、若为情，拟化一双胡蝶抱花醒。","dynasty":"清代","title":"相见欢四首其四"}
{"author":"张惠言","content":"柳绵吹尽，楼外旧愁如梦。又镇日门随雨闭，帘借烟笼、却怕凭阑，相思无字问残红。新阴绿处，几时轻逗，芳意千重。玉勒俊游，从他幽独，不到山中。况满地、浮英浪药，还做春容。只有斜阳，年年识得换熏风。春余心事，凭将杜宇，深诉花工。","dynasty":"清代","title":"丑奴儿慢二首其一见榴花作"}
{"author":"张惠言","content":"绿云初破，浓点几枝红晕。是万迭相思簇就，深卷愁痕。试问东风，吹来还有旧春魂？杜鹃啼罢，征鸿去尽，芳意谁论？长记那时，美人初见，一样细裙。便消受、朱幡深护，已耐南熏。不恨凄凉，为君幽独又伤神。黄梅时候，半天风雨，自倚孤村。","dynasty":"清代","title":"丑奴儿慢二首其二见榴花作"}
{"author":"张惠言","content":"云暗还开，雨疏才歇，急水新涨潺潺。竹篙轻快，随意度平滩。树里几家村舍，壶觞暖、笑语阑姗。溪声外，斜阳一片，无数是青山。乡关回首处，青桡翠羽，玉管红檀。怅天涯十载，旧梦都删。却道年华似水，将归思、又逐惊湍。浑无耐，丰溪千折，不到白云湾。","dynasty":"清代","title":"满庭芳五月五日泛丰溪"}
{"author":"张惠言","content":"是春魂一缕，销不尽；又轻飞。看曲曲回肠，愁侬未了，又待怜伊。东风几回暗剪，尽缠绵、未忍断相思。除有沉烟细袅，闲来情绪还知。家山何处为春工？容易到天涯。但牵得春来，何会系住，依旧春归。残红更无消息，便从今、休要上花枝。待祝梁间燕子，衔他深度帘丝。","dynasty":"清代","title":"木兰花慢游丝。同舍弟翰风作"}
{"author":"张惠言","content":"一春长放秋千静，风雨和愁都未醒。裙边余翠掩重帘，钗上落红伤晚镜。朝云卷尽雕阑暝，明月还来照孤凭。东风飞过悄无踪，却被杨花送微影。","dynasty":"清代","title":"玉楼春"}
{"author":"张惠言","content":"柳絮飞无力。问东风、天涯吹送，几时才歇？一片矫红辞花去，看有千番欹侧。知多少、胭脂暗泣。只有愁云凝不散，做丝丝、泪点还长绝。春到此，亦轻别。去年团扇长相亿，料新来、尊前难问，旧时明月。沟火东西流到海，便有相逢时节。又只恐、蓬莱路隔。欲向东君深深诉。怕春归、从此煞消息，属燕燕，莫频说。","dynasty":"清代","title":"贺新郎"}
{"author":"张惠言","content":"便风风雨雨，看眼底、韶光都歇。道春竟归，春来多少恨，无限凝积。长记寻春早，一校红粉，压心头千迭。东君不管春狼籍。落尽桃腮，雕残杏缬，回头已无踪迹。只新丛细药，还剩芳泽。花工抛掷、为群芳暗泣。试问春何在，难重忆，东风也解珍惜。向苍苔扶起，几番欹侧。低回久、更休相忆。便留得、一朵矫红独自，奈他深碧。飘零处、芳意难灭。有暗香、绕过春前去，梅花识得。","dynasty":"清代","title":"六丑蔷薇谢后作"}
{"author":"张惠言","content":"曲栏东，藕花一朵，嫣然开向愁中。正泪湿五更寒雨，佣欹一地温风，可怜似侬。曾凭幽梦相通。夜月梅边旧恨，朝云兰外轻踪。但绕遍、天涯有谁寄与，西洲春远，洞庭秋晚；耐他芳意千丝宛转，柔情一点玲珑。况匆匆，苹波又摧断红。","dynasty":"清代","title":"八六子"}
{"author":"张惠言","content":"身与自云轻，飞过千山路未平。窗里灯光窗外月，微明。远梦模糊易得醒。已有乱蛩鸣，听到西风又晤惊。绕屋青荷三万柄，三更。都作芭蕉送雨声。","dynasty":"清代","title":"南乡子"}
{"author":"张惠言","content":"朝看云横暮雨斜，东风一例送年华，旧愁新恨满天涯。胡蝶一春随落絮，燕儿终日说飞花，此情何处不堪嗟。","dynasty":"清代","title":"浣纱溪"}
{"author":"张惠言","content":"丰乐溪边，潜虬山畔，几年春色留人。玉骢初到，长记拨红云。便与桃花会约，花开处、来定千巡。都相识，一花一态，一日一番春。良辰如梦里，又教瞥见，玉辔琼茵。想轻随雾，娇逐芳尘。只我天涯倦容，故乡杳、往事难论。空惆怅，西风不管，一夜老江蒪。","dynasty":"清代","title":"满庭芳题方湛厓春堤试马图"}
{"author":"张惠言","content":"新安江上山无数。正催途、春帆度。沙市垂杨长记取。荒烟欹岸，斜阳满树。个是逢君处。青门衰柳垂垂暮。折得长绦送君去。可忆丰溪堤畔路。波光似雪，花容入雾。三月飞轻絮。","dynasty":"清代","title":"青玉案题庐沟浙柳图"}
{"author":"张惠言","content":"路到阳关天尽，马过青海风轻。夜泛蒲萄酬壮士，晓拨琵琶唱征声。散衙新句成。画角声中秋社，雕旃影里春耕。高坐春烟三月静，归卧淞波半剪清。休论身后名。","dynasty":"清代","title":"破阵子拟辛幼安壮词送同年张子白之官甘肃"}
{"author":"张惠言","content":"风柳疏疏飐酒旗。夕阳下尽月来时。一般情绪少人知。梦里镇长无觅处，晓来何苦又相思。人间天上两空期。","dynasty":"清代","title":"浣溪纱永平道中作"}
{"author":"张惠言","content":"梦魂快趁天风，琅然飞上三山顶。何人唤起，鱼龙叫破，一泓杯影。玉府清虚，琼楼寂历，高塞谁省？倩浮槎万里，寻侬归路，波声壮侵山枕。便有成连佳趣；理瑶丝、写他清冷。夜长无奈，愁深梦浅，不堪重听。料得明朝，山头应见，雪昏云醒。待扶桑净洗，冲融立马，看风帆稳。","dynasty":"清代","title":"水龙吟夜闻海涛声"}
{"author":"张惠言","content":"山气清人远梦苏，海天摇白转空虚，马蹄不碍岭云孤。杨柳官桥通碧水，桃花小市卖黄鱼，东风未起早阴初。","dynasty":"清代","title":"浣纱溪二首其一"}
{"author":"张惠言","content":"王气东来百鞍艰，行人指点十花斑，杏山过了又松山。边马百年思塞草，征夫双泪唱刀镮，何人回首战场间？","dynasty":"清代","title":"浣纱溪二首其二"}
{"author":"张惠言","content":"海云一朵，是何人、招入医闾山骨？千古惊波流不尽，洗出海山明灭。入手秋空，当心夜炯，见此明明月。蓬莱何处，一泓如许澄澈！此地宜着神仙，小山高赋罢，琼枝亲折。我是江东飞来鹤，定与闲云相识。出岫无心，平波好住，揽佩还重结。且歌征角，尊前试扣清越。","dynasty":"清代","title":"念奴娇"}
{"author":"张惠言","content":"红杏桥边，白云渡口，画船箫鼓端阳。十六年来，故园事事堪伤。前年此日偏相忆，有沙鸥、招得成行。向丰溪、掠过波声，划破山光。当时但觉离情速，倩蛮笺缄恨，苦说他乡。谁道而含，回头一样茫茫。客来都问江南好，问江南、可是潇湘？怎凭阑、一缕西风，一寸回肠。","dynasty":"清代","title":"高阳台二首其一"}
{"author":"张惠言","content":"听雨湖头，看花日下，两年多少闲情？一卷离骚，有人和我吟声、而今往事难追省，泪如丝、不透重扃。把深杯、酬向遗编，易传元经。仙人闻说辽东鹤，问归来丁令，可识湘灵？海阔山高，千年几许冤魂。伤心欲奏招魂赋，怕夜台、猿狖还惊。请看他、怨雨悲风，锁住愁城。","dynasty":"清代","title":"高阳台二首其二"}
{"author":"张惠言","content":"西风幸未来庭院，秋心便劳深诉。石井苔深，铜铺草浅，别有凄凉情绪。流年暗数。甚蛙嘿蝉瘖，任他风雨。多谢殷勤，尊前特与说迟暮。庾郎愁绝如此，便从今夜夜，相和悲语。吟稳还惊，声孤易断，消受一秋凉露。江南梦苦。记雕笼携来，昼堂斗去。快听雄鸣，为君拂衣舞。","dynasty":"清代","title":"齐天乐六月闻蛩"}
{"author":"张惠言","content":"斜阳谁遣来花径，春色三分定。游丝无力系花腰，忙煞枝头相途乱红飘。寻春莫向花间去，花外游蜂聚。南园芳草不会空，收拾春魂归去绕香丛。","dynasty":"清代","title":"虞美人胡蝶"}
{"author":"张惠言","content":"多谢东风，吹送故园春色。低晴浅雨，做清明时节。昨夜花影，认得江南新月；一枝枝漾，春魂如雪。却问东风，怎都来伴阒寂。绣屏绮陌，有春人浓觅。闲庭闭门，翻锁一丝愁绝；梦儿无奈，又随春出。","dynasty":"清代","title":"傅言玉女"}
{"author":"张惠言","content":"甚心情还自来小楼凝望？一丝丝、看他愁样。软东风、暂禁着、柳花飞扬。却无端、催着桃花飘荡。者心情付春雨绕遍天壤。一丝丝、看侬愁样。是啼痕、染就了、万重熘障。问江南、芳草可还惆怅？","dynasty":"清代","title":"粉蝶儿春雨"}
{"author":"张惠言","content":"花意催春醒，和雨做成云性。流杯不敢趁轻阴，游丝一缕，个是江南影。无端燕子呼残病，说道春将尽。出门却看芳草，青青放出垂杨径。","dynasty":"清代","title":"青门引上巳"}
{"author":"张惠言","content":"云重才寻翠，风轻已试香。桃花好在柳初黄，和着三分飞絮，便轻狂。旧迹莺能说，新愁水自长。只须坐石莫流觞，若到三分薄醉，耐斜阳。","dynasty":"清代","title":"南歌子长河修禊"}
{"author":"张惠言","content":"疏帘不卷东风，一枝留取春心在。刘郎别后，年时双鬓，青青未改。冷落天涯，凄凉情绪，与花憔悴。趁红云一片，扶侬残梦，飞不到，垂杨外。看取窗前细蕊，酿幽芳、几多清泪。六曲屏风，一痕愁影，搅来都碎。明月深深，为花来也，为人无寐。怕明朝又是，清明点点；看他飞坠。","dynasty":"清代","title":"水龙吟瓶中桃花"}
{"author":"张惠言","content":"向前还有多春，廿番花信从头计。西风做冷，东风做暖，桃花都记。守得春三，禁熘时候，雨酡云醉。怕玉楼深处，游人未见，又一片，抛春外。笑说踏青去好，恐看花、为花凝泪。旧燕不来，新莺多语，春情谁系？到晚凭阑，西山见我，相看妩媚。正疏疏帘底，轻阴不醒，蝶儿清寐。","dynasty":"清代","title":"水龙吟寒食次计伯英韵"}
{"author":"张惠言","content":"陌头试问垂杨，清明多少春人至。芳尘十丈，娇云千片，飞来容易。胡蝶须边，黄蜂翅底，搓成花味。看咋宵寒重，今朝暖透、春一样，游情异。剩有无家燕子，过花期、未收愁睇。绣户无踪。海山何处，也随花戏。欲向残红，殷勤说与，留春无计。只东风不到，重帘隔断，游丝天际。","dynasty":"清代","title":"水龙吟清明次计伯英韵"}
{"author":"邓仲倚","content":"饮醉归时户欲扃，烟喧栖鸟噪荒荆。飘飖万里鹏程远，缥缈三山鹤驾轻。秋树凉生空过鷁，墓云光动海翻鲸。酒徒他日如相问，为拂尘埃看姓名。","dynasty":"宋代","title":"御风亭"}
{"author":"朱元璋","content":"叽叽喳喳几只鸦，满嘴喷粪叫呱呱。今日暂别寻开心，明早个个烂嘴丫。","dynasty":"明代","title":"骂文士"}
{"author":"朱元璋","content":"百花发时我不发，我若发时都吓杀。要与西风战一场，遍身穿就黄金甲。","dynasty":"明代","tags":"猖狂","title":"咏菊"}
{"author":"朱元璋","content":"杀尽江南百万兵，腰间宝剑血犹腥！老僧不识英雄汉，只管哓哓问姓名。","dynasty":"明代","title":"示僧"}
{"author":"朱元璋","content":"雪压枝头低，虽低不着泥。一朝红日出，依旧与天齐。","dynasty":"明代","title":"咏竹"}
{"author":"朱元璋","content":"钟山阳谷梵王家，帝释台前优钵花。游戏但闻师子吼，比丘身衣锦袈裟。","dynasty":"明代","title":"游钟山"}
{"author":"朱元璋","content":"诸臣未起朕先起，诸臣已睡朕未睡。何以江南富足翁，日高三丈犹披被。","dynasty":"明代","title":"无题"}
{"author":"朱元璋","content":"鸡叫一声撅一撅，鸡叫两声撅两撅。三声唤出扶桑日，扫尽残星与晓月。","dynasty":"明代","title":"金鸡报晓"}
{"author":"朱元璋","content":"片云风驾雨飞来，顷刻凭看遍九垓。楹外近聆新水响，遥穹一碧见天开。","dynasty":"明代","title":"新雨水"}
{"author":"朱元璋","content":"人道春归实不归，但知结实蕊枝稀。昨朝一夜如膏雨，正是花成子就时。","dynasty":"明代","title":"雨坠应落花赓徐瑛韵"}
{"author":"朱元璋","content":"天为帐幕地为毡，日月星晨伴我眠。夜间不敢长伸脚，恐踏山河社稷穿。","dynasty":"明代","title":"无题"}
{"author":"朱元璋","content":"霏霏飒飒又纷纷，致使平原草色新。一夜好花都结子，乾坤大地没埃尘。","dynasty":"明代","title":"又赓马从韵"}
{"author":"朱元璋","content":"潇潇雨洒坠花频，衬地由来似褥茵。独有乾坤能造化，生成万物最多仁。","dynasty":"明代","title":"又赓朱孟辨韵"}
{"author":"朱元璋","content":"好风吹谢实成花，纠结飞飞似锦霞。志者春光阴寸惜，人生一世几荣华。","dynasty":"明代","title":"又赓桂慎韵"}
{"author":"朱元璋","content":"天地多仁惟好生，致令草木结华英。因风细雨枝头看，花已飞时子已成。","dynasty":"明代","title":"又赓刘仲质韵"}
{"author":"朱元璋","content":"万叠晴云起远峰，举头极目见天中。江山如□民安乐，溽暑蒸曲秋不空。","dynasty":"明代","title":"雨后晴云赓马懿韵"}
{"author":"朱元璋","content":"殿础氤氲紫气生，石泉漉漉似流行。山蒸海涌薰风节，万物依时得遂亨。","dynasty":"明代","title":"暑蒸物盛"}
{"author":"朱元璋","content":"日望天边起密云，月常皎洁日常晴。忧思禾槁民何福，腹内心煎意自怦。","dynasty":"明代","title":"望雨"}
{"author":"朱元璋","content":"暑雨天晴江汉清，寰中击壤贺升平。群卿尽职人风古，省己修身合上明。","dynasty":"明代","title":"济时雨"}
{"author":"朱元璋","content":"云蔼远山风送雨，一薕高揭暑咸收。太平无事民康日，正在调和理顺秋。","dynasty":"明代","title":"目远山"}
{"author":"朱元璋","content":"凌穹巀嶪翠江边，佳气氤氲素练缠。势若游龙真造化，油然缥缈似飞绵。","dynasty":"明代","title":"青山白云其一"}
{"author":"朱元璋","content":"云凝雨后翠张绵，隐露遥岑将近天。潭水龙吟吹白浪，丹崖穹处暮收烟。","dynasty":"明代","title":"青山白云其二"}
{"author":"朱元璋","content":"青山云霭雪凝枝，画你长生太古诗。猿鹤自如岩谷迥，出尘野老本心知。","dynasty":"明代","title":"青山白云其三"}
{"author":"朱元璋","content":"钟山万木暑阴森，岩壑松风奏玉琴。溪涧碧流声韵美，望中佳兴致题吟。","dynasty":"明代","title":"青山白云其四"}
{"author":"朱元璋","content":"钟山洞口彩霞长，万壑云生济至阳。猿鹤每栖浑意乐，黄旗紫盖兆兴王。","dynasty":"明代","title":"又赓易毅韵"}
{"author":"朱元璋","content":"钟山曙色夏初长，岩壑岚生辅太阳。几度雨馀天一碧，遥岑罗列更非常。","dynasty":"明代","title":"又赓卢均泰韵"}
{"author":"朱元璋","content":"山椒极目白云崇，蕤色缤纷百丈松。新水潺岩闻鼓韵，女萝遥似洞门封。","dynasty":"明代","title":"山顶白云"}
{"author":"朱元璋","content":"遥岑峙立势苍然，春听莺啼景物鲜。叠嶂倚天江月外，三山映带石城边。","dynasty":"明代","title":"春望牛首"}
{"author":"朱元璋","content":"倚苍罗列数奇峰，岩谷云生万态容。或尔有时楼阁见，分明一体广寒宫。","dynasty":"明代","title":"秋日钟山赓裴植韵"}
{"author":"朱元璋","content":"苍梧山色水何分，碧镜澄湖杳渺云。惟有古人堪羡处，湘妃犹自望虞君。","dynasty":"明代","title":"咏李白游洞庭湖"}
{"author":"朱元璋","content":"白帝城高万叠间，江云朝出暮犹还。信知千古英雄地，虽险应须德作山。","dynasty":"明代","title":"咏李白早发白帝城其一"}
{"author":"朱元璋","content":"谪仙东下入睢间，一叶扁舟日日还。闻说冲涛千尺浪，两江极目尽皆山。","dynasty":"明代","title":"咏李白早发白帝城其二"}
{"author":"朱元璋","content":"布帆高挂映长空，且喜新秋冷露风。数日轻舟归似箭，须臾系柳泊吴中。","dynasty":"明代","title":"咏李白秋下荆门"}
{"author":"朱元璋","content":"楼阁峥嵘半倚天，老禅纸帐昼酣眠。精魂惟识黄龙剑，定省还知叩玉泉。","dynasty":"明代","title":"老禅纸帐"}
{"author":"朱元璋","content":"阴极阳生脽玉花，飘飘飒飒遍天涯。歌楼酒肆呼茶急，绣户重裀乐贵家。","dynasty":"明代","title":"雪诗赓韩文辉韵"}
{"author":"朱元璋","content":"阴极阳生建至和，飞花滕六玉山阿。从斯瘴疠同云捲，喜见民人相与歌。","dynasty":"明代","title":"又赓李睿韵"}
{"author":"朱元璋","content":"绝迹高人隐翠岑，山连叠嶂白云深。欲经无觅通人处，时忽林风送磬音。","dynasty":"明代","title":"寺掩山深其一"}
{"author":"朱元璋","content":"见说山中了道僧，不闻钟鼓不闻经。朝观树顶香烟袅，暮识禅机一镜明。","dynasty":"明代","title":"寺掩山深其二"}
{"author":"朱元璋","content":"山深树密嵌幽岩，僧舍清虚门锁岚。有客问禅无觅路，已知出世不同凡。","dynasty":"明代","title":"又赓马懿韵"}
{"author":"朱元璋","content":"云笼紫翠槩鸿濛，洞口风生度梵钟。我欲叩禅闲问道，老僧心地与天同。","dynasty":"明代","title":"云山僧寺"}
{"author":"朱元璋","content":"天生倚碧壮云奇，岩壑隆峰万古宜。谷内野人几面壁，从前甲子了无知。","dynasty":"明代","title":"又赓吴沉韵"}
{"author":"朱元璋","content":"游山必是叩僧禅，闻说神僧透宿缘。山果玄猿摇绿树，方知入定是金仙。","dynasty":"明代","title":"钟山僧寺赓单仲右韵其一"}
{"author":"朱元璋","content":"精蓝幽谷寺嵯峨，风过松声韵碧波。寂寞出尘天外景，骅骝杂遝意奚何。","dynasty":"明代","title":"钟山僧寺赓单仲右韵其二"}
{"author":"朱元璋","content":"山势崚嶒谷隐僧，六通具足势层层。鹊巢冠顶忘机处，午夜明星识已能。","dynasty":"明代","title":"钟山僧寺赓单仲右韵其三"}
{"author":"朱元璋","content":"幻化由来显妙工，幕天席地自从容。还知飞舄成双鸟，犹且同尘入宦中。","dynasty":"明代","title":"飞舄化鸟"}
{"author":"朱元璋","content":"仙人鹤背几经秋，神出尘寰宇宙游。铁笛横吹天地外，肯将精气浑汹俦。","dynasty":"明代","title":"仙人"}
{"author":"朱元璋","content":"春风夜雨沐花妍，晓霁檐前雀噪喧。孰谓可知机里事，飘然翕翮舞长天。","dynasty":"明代","title":"天界寺春雀"}
{"author":"朱元璋","content":"花逢雨夜晓看妍，实蕊凋时阶不喧。试问老禅幽得处，谓言物外有青天。","dynasty":"明代","title":"赓玘太朴韵"}
{"author":"朱元璋","content":"闻说仙人岂等闲，年年辟谷炼金丹。虚心尽却玄中览，特假弦歌谒帝坛。","dynasty":"明代","title":"神乐观道士"}
{"author":"朱元璋","content":"寄与山中一老牛，何须苦苦恋东洲。南蛮有片荒草地，棒打绳牵不转头。","dynasty":"明代","title":"示僧谦牧"}
{"author":"朱元璋","content":"马渡沙头苜蓿香，片云片雨过潇湘。东风吹醒英雄梦，不是咸阳是洛阳。","dynasty":"明代","title":"征陈至潇湘"}
{"author":"朱元璋","content":"谁把青红线两条，和云和雨系天腰。玉皇昨夜銮舆出，万里长空驾玉桥。","dynasty":"明代","title":"永虹霓"}
{"author":"朱元璋","content":"炎蒸和气淳，化水亦无浑。出峡飞轻雪，湍山润厚坤。蛰蛟从此出，浮鹭亦斯奔。旋转如深井，轰流泻巨盆。连云龙气跃，振木虎情蹲。浩荡瀰千树，鸿濛印万村。影摇咸浪合，光射集云屯。尾尾穿波鲤，扬扬透雾鲲。透迤洪海口，委曲大龙门。瀚漫无知己，汪洋实的存。沛然清宇宙，廓尔岂晨昏。汨汨凉隆暑，人间潦水尊。","dynasty":"明代","title":"长江潦水诗赓吴伯宗韵"}
{"author":"朱元璋","content":"春吟鸟树听，流泉涧下鸣。泉鸣山谷迥，迥处野人情。吾吟吟未已，熟与春相迎。相迎桃李花，莺燕鸣丁丁。麳麰盛蟠科，寰宇乐民生。","dynasty":"明代","title":"春日钟山"}
{"author":"朱元璋","content":"游山自盘旋，俯谷仰奇巅。松声细入耳，云生水石边。敲竹猿长啸，临崖视鹿眠。白鹤来天翅，玄裳羽翼鲜。采芝携桂子，任意恣蹁跹。野人溪外语，黄莺啭更便。山静鸟归疾，林深紫暮烟。樵还渔罢钓，畅饮乐吾年。","dynasty":"明代","title":"钟山其一"}
{"author":"朱元璋","content":"暑往钟山阿，岩幽清兴多。薰风自南发，森松鸣弦歌。玄猿啸白日，丹凤巢桐柯。灵芝秀深谷，祥云盛嵯峨。树隙观天碧，天青似绿荷。迥间樵采木，曲涧沿珠螺。鸟乐山深邃，予欢颜亦和。野人逢问处，乐道正婆娑。","dynasty":"明代","title":"钟山其二"}
{"author":"朱元璋","content":"渔樵较长短，是非盈耳满。话尽诚渺茫，山水各悠长。买臣文章中，蟠溪望鬓霜。两人隔千古，美恶皆一场。争能在当时，雄气超榆桑。罢钓平纣暴，休樵饮琼觞。贤愚自不泯，黑白成殊观。","dynasty":"明代","title":"咏李白短歌行"}
{"author":"朱元璋","content":"天生两奇绝，越地多群山。万古垂青史，西施世美颜。窈窕精神缓，悠然体态闲。笑拥丹唇脸，皓齿出其间。一召起闾里，句践扼雄关。伐谋应得志，西浙径亲攀。铁甲乘潮渡，黄池兵未还。","dynasty":"明代","title":"题西施"}
{"author":"朱元璋","content":"卿家居三川，大河环蜿蜒。吴山在西土，华岳翠东天。泾渭水浩瀚，终南固南边。蓝田关倚碧，秦岭横紫烟。太白峰高处，炎天雪似绵。今卿年本迈，归志不留连。火帝当时节，沿途善保全。陆行还谨宿，乘舟渡深渊。智人能识已，独不仗生前。慎突晨烟进，摇鞭紫陌迁。虎牢逢故垒，汉楚孰英贤。铜驼闻挟弹，翁仲立巍然。伊洛天清水，梁唐今几年。崤函西入国，潼道扼黄埏。百二山河壮，英雄在守焉。至老经遥涉，胸开意自便。人情偶相合，相离更何言。我不能人教，卿当自勉旃。","dynasty":"明代","title":"赐应奉陈漙归关中"}
{"author":"朱元璋","content":"旭日射山岩，岚光如翠色。鸣凤在高柯，育雏傍崖侧。风来楸叶红，寒雁起塞北。江流护周回，天澄云影碧。碲礴气氤氲，鸿濛太古积。灵秀峙嵯峨，仰瞻常晨夕。倚天来何时，孰谓题名籍。朱湖洞中仙，蟠桃径一尺。","dynasty":"明代","title":"又赓戴安韵"}
{"author":"朱元璋","content":"时雨济八荒，万物皆精爽。遥岑敛白云，岩壑尽轩敞。啼莺舞林麓，民乐更何想。树底清风生，花馨送至往。野人入市沽，沽毕还山上。庶士问民瘼，王纲仁义掌。智人若峰峦，天下有所仰。埋云叠嶂松，微音琴抚响。","dynasty":"明代","title":"又赓荅禄与权韵"}
{"author":"朱元璋","content":"比丘乾竺来，情思脱祸胎。去乡十万里，飞锡不尘埋。宵昼观孰大，无时不常怀。志立无上等，必欲精神谐。忽然观身影，影乃与身偕。若欲离尘垢，将影与身排。再观世万物，有形必影该。寻思欲解分，似乎与理乖。空寂如是说，咸将贝叶开。论影始太古，至今尚犹猜。日午难回避，临水见眉腮。月下偏分晓，愚云似怪哉。智人果解分，祸胎两忘灾。或说身裁影，亦曰影身裁。颠倒论常世，倒颠日日俳。观倦息意马，劳心猿似豺。到了难分去，从伊子细差。闭门终不见，出户倚身牌。有时定玄机，俯仰何根荄。祖佛如何定，影子在尘埃。尔升从尔上，尔降从尔阶。踌躇从踯躅，穿履亦穿鞋。反复诚难避，簪花犹插钗。虚实谁参透，天厨一供斋。八万四千户，闾阎迩榭台。鸡犬声无异，庄周化骨骸。漆园曾作吏，槐国已知槐。幻中生幻梦，幻影与身哀。影幻身亦幻，何时有壮衰。若欲常寂静，百骸与之齐。智虑浑忘却，天然似婴孩。","dynasty":"明代","title":"天竺僧"}
{"author":"朱元璋","content":"前年拜辞去，今春二月归。未闻湖海阔，但见禅眸辉。踏雪来朝觐，家风祖佛规。默坐各无语，方寸究徘徊。樱花才脸笑，柳眼正舒眉。独翁任清净，愚俗多险危。奸猾不善死，到处冢累累。尔心鉴此患，弃家永不回。年年常作客，如蓬被风吹。哀悯自天祐，仁深久必为。切记无住相，与佛莫相违。","dynasty":"明代","title":"善世禅师游方归朝"}
{"author":"朱元璋","content":"由来震旦始乾竺，扶老应须栖此杖。铃铃琅琅妙且奇，撼振一声空谷响。或时化作飞龙威，长空如水何相持。有时比翼论端的，方觉玄关显现时。志悟未通心委曲，鸿濛浑沌同尘俗。蓦然一悟凌烟霞，觉此觉他方意足。神眸昭昭众生顾，隐隐微微如法故。每担日月猢狲藤，簟食由来饱祗树。","dynasty":"明代","title":"赓僧锡杖歌"}
{"author":"朱元璋","content":"紧行慢行皆虎形，室中捕鼠百般能。精舍一隙透灵鼠，朽残经卷将何补。为斯育尔佛释迦，日逐随僧常茹素。常茹素，一旦筵前舒爪距。尔勤尔役诚可录，赏彼丹衷命食肉。","dynasty":"明代","title":"寺中猫食肉"}
{"author":"朱元璋","content":"我爱山松好，云埋常不老。几度春风吹更绿，胜似逢瀛美三岛。石径闻蕊馨流泉，嫩青草草青啼鸟。涧边幽玄鹤，摩空来晨蚤。锦衣队列出山阿，饮客婆娑归更饱。山清水清我亦清，有秋足我斯民宝。","dynasty":"明代","title":"春日钟山行"}
{"author":"朱元璋","content":"沧溟之中有奇甸，人风俗礼奇尚扇。捲舒非矩亦非规，列阵健儿首投献。国王无道民为贼，扰害生灵神鬼怨。观天坐井亦何知，断发斑衣以为便。浮辞常云冉服多，捕贼观来王无辨。王无辨，褶裤笼松诚难验。君臣跣足语蛙鸣，肆志跳梁干天宪。今知一挥掌握中，异日倭奴必此变。","dynasty":"明代","title":"倭扇行"}
{"author":"朱元璋","content":"有一古老叟，胸中罗星斗。许朕作君王，果应仙人口。赐官官不愿，子金金不受。持此一握扇，四海遂行走。","dynasty":"明代","title":"题扇示胡日星"}
{"author":"朱元璋","content":"一叫一勾勾，两叫两勾勾，三叫日出满天红，驱散残星月朦胧。","dynasty":"明代","title":"鸡叫"}
{"author":"朱元璋","content":"庐山竹影几千秋，云锁高峰水自流。万里长江飘玉带，一轮明月滚金球。路遥西北三千界，势压东南百万州。美景一时观不尽，天缘有份再来游。","dynasty":"明代","title":"庐山诗"}
{"author":"朱元璋","content":"燕子矶兮一秤砣，长虹作竿又如何。天边弯月是钓钩，称我江山有几多。","dynasty":"明代","title":"咏燕子矶"}
{"author":"朱元璋","content":"我爱东风从东来，花心与我一般开。花成子结因花盛，春满乾坤始凤台。","dynasty":"明代","title":"东风"}
{"author":"朱元璋","content":"翩翻飞舞布田垓，似絮还疑玉蕊梅。一夜扑窗春蝶戏，好风吹去又推来。","dynasty":"明代","title":"雪诗赓曹文寿韵"}
{"author":"朱元璋","content":"因过雕鞍见马肥，迎风振鬛试霜蹄。试将旧日弓弯看，箭入弦来月样齐。","dynasty":"明代","title":"思老试壮"}
{"author":"朱元璋","content":"腊前三白旷无涯，应是天公降六花。九曲河深凝底冻，张骞无处再乘槎。","dynasty":"明代","title":"又赓张翼韵"}
{"author":"朱元璋","content":"清和未至尚春风，花幕园林似锦红。细雨只教成子速，蕊飞彩蝶最多功。","dynasty":"明代","title":"又赓宋璲韵"}
{"author":"朱元璋","content":"极目山云杂晓烟，女萝遥护岭松边。陆行尽服岚霞气，水宿频吞虬蜃涎。晨仰际峰观拥日，暮看临海泊来船。信知百越风尘异，黑发人居不待年。","dynasty":"明代","title":"闻人岭南郊行"}
{"author":"朱元璋","content":"师心好善善心渊，宿因旷作今复坚。与佛同生极乐天，观空利物来东边。目有神光顶相圆，王公稽首拜其前。笑谈般若生红莲，周旋俯仰皆幽玄。替佛说法近市廛，骅骝杂□拥粉钿。飘飘飞度五台巅，红尘富贵心无牵。松下趺坐自忘缘，人间甲子不知年。","dynasty":"明代","title":"入如来禅"}
{"author":"朱元璋","content":"嵯峨倚空碧，环山皆拱伏。遥岑如剑戟，迩洞非茅屋。青松秀紫崖，白石生玄谷。岩畔毓灵芝，峰顶森神木。时时风雨生，日日山林沐。和鸣尽啼莺，善举皆飞鹄。山中道者禅，陇头童子牧。试问几经年，答云常辟谷。","dynasty":"明代","title":"钟山赓吴沉韵"}
{"author":"朱元璋","content":"天台五百尊，方寸皆明月。月影弥千江，何曾有暂歇。为斯妙用通，今古长不灭。昔当悬挂时，诚非凡可越。住世及应真，几度阿僧劫。假锡作梯航，泛海涛如雪。一旦杳无踪，暂与沙门别。倏忽群禅中，孰能为机泄。禅心旷无迹，如海亦何竭。僧本具他心，宗门常合辙。","dynasty":"明代","title":"赓僧韵"}
{"author":"朱元璋","content":"时近清和气愈浓，雨催花实喜晴风。篱边点点如钱大，尽是青青间绿红。","dynasty":"明代","title":"又赓吴哲韵"}
{"author":"朱元璋","content":"山人修道几经年，闻说飡松足意便。时以断云完故衲，日将流水灌新田。常勤侣鹤岩崖下，寂静俦猿烟雾边。欲访未知何处住，料应霞举已成仙。","dynasty":"明代","title":"云衲野人"}
{"author":"朱元璋","content":"翠微高处渺青烟，知子机藏辟谷坚。丹鼎铅砂勤火候，溪云岩谷傲松年。潭龙掣雹深渊底，崖虎风生迥洞边。径已苔蒙人未履，昂霄足蹑斗牛天。","dynasty":"明代","title":"钟子炼丹"}
{"author":"朱元璋","content":"宝塔摩青苍，招提岁久荒。秋高栖俊隼，夜深月影长。寂寂星摇荡，飞霞入栋梁。守僧都去尽，萤火作灯光。鬼哭思禅度，遗经风日张。独有来巢燕，呢喃似宣扬。停骖伤古意，云合草头黄。闻说当年盛，钟鱼彻上方。","dynasty":"明代","title":"宝光废塔"}
{"author":"朱元璋","content":"晨驾旌旄列队行，龙旗遥映凤城明。护霜云外天颜碧，笼水烟边山色青。新岁野郊春气霭，今朝村市晓晴生。鞠躬稽首参天处，四海讴歌贺太平。","dynasty":"明代","title":"大祀"}
{"author":"朱元璋","content":"踞蹯千古肇豪英，王气葱葱五色精。岩虎镇山风偃草，潭龙嘘气水明星。天开万载兴王处，地辟千秋永朕京。咸以六朝亨替阅，前祯祯后后嘉祯。","dynasty":"明代","title":"钟山云"}
{"author":"朱元璋","content":"临蒸邑治绝殊方，嶪重山碧翠行。溪曲羊肠岚杂雾，树蟠龙体雨飞汤。墨云隙处天澄水，苍海空中日曜阳。好把寸心问民瘼，当迁离瘴任潇湘。","dynasty":"明代","title":"谕临蒸县官"}
{"author":"朱元璋","content":"边邑深隍嵌叠峰，土民食粟扣时舂。云山溪水常相合，烟树藤萝每自封。岭外瘴温鸣蟋蟀，海滨郁热显掞鳙。常思不律皆由此，数月朱颜别旧容。","dynasty":"明代","title":"咏南越"}
{"author":"朱元璋","content":"旷浦澄天湿晓烟，智人乐钓稳沙前。蓑轻雨霁云收谷，钓掷纶枢水映船。举棹欲归江月上，挂帆已近暮霞边。汀芦处处飞萤火，照彻渔村饮不眠。","dynasty":"明代","title":"竹榦青乐钓"}
{"author":"朱元璋","content":"群羊朝牧遍山坡，松下常吟乐道歌。土鼓抱时山鬼听，石泉濯处涧鸥和。金华谁识仙机密，兰渚何知道术多。岁久市中终得信，叱羊洞口白云过。","dynasty":"明代","title":"牧羊儿土鼓"}
{"author":"朱元璋","content":"西风落木绽黄花，牛背村童笛正佳。曾识倚楼人听处，每闻吹月鹤升遐。苍江一色浑秋意，红叶初光衬晚华。冷露下天星斗润，烟波声到是谁家。","dynasty":"明代","title":"横秋风吹笛"}
{"author":"朱元璋","content":"海天漠漠际无穷，巨舰樯高挟两龙。帆饱已知风力劲，舵宽方觉水情雄。鳌鱼背上翻飞浪，蛟蜃鬐头触见虹。何日定将归泊处，也应系缆水晶宫。","dynasty":"明代","title":"沧浪翁泛海"}
{"author":"朱元璋","content":"仙翁调鹤欲扶穹，万里风头浩气雄。翎背稳乘空廓外，丹光横驾宇寰中。飞符到处雷神集，役剑长驱疠鬼穷。见说黄芽心地转，更于何趣觅仙宗。","dynasty":"明代","title":"题神乐道士"}
{"author":"朱元璋","content":"匡庐之巅有深谷，金仙弟子岩为屋。炼丹利济几何年，朝耕白云暮种竹。","dynasty":"明代","title":"赠四仙"}
{"author":"朱元璋","content":"钧天奏兮列丹墀，俄翩翩兮凤凰仪。敛翱翔兮栖梧枝，彼观德兮直为我辞。","dynasty":"明代","title":"神凤操"}
{"author":"朱元璋","content":"苑中高树枝叶云，上有慈乌乳雏勤。雏翎少乾呼教飞，腾翔哑哑朝与昏。有时力及随飞去，有时不及枝内存。呼来呼去翎羽硬，万里长风两翼振。父母双飞紧相随，雏知返哺天性真。吾思昔日微庶民，苦哉憔悴堂上亲。歔欷歔欷梦寐心不泯，人而不如鸟乎将何伸。","dynasty":"明代","title":"思亲歌"}
{"author":"朱元璋","content":"游山智盘旋，俯谷仰奇巅。松声细入耳，云生水石边。敲竹猿长啸，临弆视鹿眠。白鹤来天翅，玄羽衣裳鲜。采芝携桂子，任意恣蹁跹。野人溪外语，黄莺啭更便。山静鸟归疾，林深紫暮烟。樵还渔罢钓，畅饮乐吾年。","dynasty":"明代","title":"钟山"}
{"author":"朱元璋","content":"皇帝一十八年冬，百官筵宴正阳宫。大明日出照天下，五湖四海春融融。","dynasty":"明代","title":"无题"}
{"author":"朱元璋","content":"望西南隐隐神坛，独跨征车，信步登山。烟寺迂迂，云林郁郁，风竹珊珊。一尘不染，浮生九还，客中有僧舍三间，他日偷闲，花鸟娱情，山水相看。","dynasty":"明代","title":"登江苏金坛顾龙山"}
{"author":"朱元璋","content":"忙着征衣快着鞭，回头月挂柳梢边；两三点露不成雨，七八个星犹在天。茅店鸡声人过语，竹篱犬吠客惊眠；等闲推出扶桑日，社稷山河在眼前。","dynasty":"明代","title":"拂晓行军"}
{"author":"朱元璋","content":"鸡叫一声撅一撅，鸡叫二声撅二撅。三声四声天下白，褪尽残星与晓月。","dynasty":"明代","title":"无题"}
{"author":"朱元璋","content":"叠嶂盈门实，虚看满座云。凭阑松气湿，俯扆篆烟伸。莺啭声来耳，风催馨袭人。近山佳景盛，彤殿尽良臣。","dynasty":"明代","title":"望钟山"}
{"author":"朱元璋","content":"庙古鸦昏集，遥瞻起敬心。路幽人迹杳，碑偃草丛深。度关先紫气，去后永沦沉。惟有庭前树，多年茂作林。","dynasty":"明代","title":"题老君废庙"}
{"author":"朱元璋","content":"絮飞莺啭柳垂青，春雨过时天正晴。新涧水流闻鼓韵，旧崖松扫听琴声。神州气象寰中盛，天阙风光世上明。犹有上林花似锦，殿阶仙乐凤笙鸣。","dynasty":"明代","title":"莺啭皇州其一"}
{"author":"朱元璋","content":"禁城新柳叶成帷，隐映黄鹂深处啼。晴蝶逐风翻上下，晨鸡阅日唱东西。华衢紫陌人烟盛，绣户朱门烛焰低。景物美看茶酒肆，粉钿遥拥坐轻蹄。","dynasty":"明代","title":"莺啭皇州其二"}
{"author":"朱元璋","content":"臣民推戴号神京，叹息驱驰行伍行。转战群雄机尚记，帅征英俊气方平。如今已足勋功赏，向后无知孰永名。暇日试将铜镜昭，乌髭堪比玉垂缨。","dynasty":"明代","title":"咏京师"}
{"author":"朱元璋","content":"昔人奉命驾兵船，为国精忠突晓烟。令出三军凭战鼓，呼来万马仗龙泉。相加若肯存生意，比并何须用著鞭。必定清尘要服外，收功应达九重天。","dynasty":"明代","title":"咏唐陶将军率舟师"}
{"author":"朱元璋","content":"城居边徼垒遐荒，烟瘴盈眸疠气茫。日暮海风摇屋树，春秋溪水泛篱墙。思军久戍炎蒸地，念将巡防热中肠。但愿昊穹舒造化，洗清郁结利南乡。","dynasty":"明代","title":"咏柳州城戍守"}
{"author":"朱元璋","content":"忆昔雄师罢战灰，开平犹有教军台。自从南向北征去，直到如今永不来。思起相从不惮役，想来奋战愈增哀。有时梦里还相见，抱鼓声中旗甲开。","dynasty":"明代","title":"思开平下毗陵"}
{"author":"朱元璋","content":"洛水宫妃衣绛袍，伊河清碧净飞涛。千年翁仲长应立，万古铜驼永不劳。往昔崤函车路阔，当今憩鹤洞云高。世充罔识天垂象，以致唐皇展豹韬。","dynasty":"明代","title":"询洛"}
{"author":"朱元璋","content":"泛入遥江渐渺茫，芦花飞落雪飞扬。天边云影浮舟静，村外秋光列雁行。觅隐谁知栖所在，用心无处不筹量。卢生避世深幽迹，故入沧浪野水乡。","dynasty":"明代","title":"卢汀洲隐浦"}
{"author":"朱元璋","content":"野人孤寂万重山，夜听猿啼峰顶间。洞口白云时自长，溪中清水日流湍。柴扉半掩松森处，炉火频添月色閒。已绝世尘忘俗事，吞霞服气玩灵丹。","dynasty":"明代","title":"山沧溟隐谷"}
{"author":"朱元璋","content":"满目平原桑枣馀，那将田地长青芜。黄童逐豕随牛后，白叟乘驴继马徂。烟树半遮村酒旆，云山常见市廛图。野人自是无拘束，一日三番醉尽壶。","dynasty":"明代","title":"川原和居野"}
{"author":"朱元璋","content":"悠悠江静日和暄，迥水歌声度晓烟。渔网布时天上晒，布帆张处斗移边。风恬喜目遥山嫩，岸湿频看迩草鲜。薄暮欲归星月上，流萤点点近船舷。","dynasty":"明代","title":"巨罟叟渔鱼"}
{"author":"朱元璋","content":"仰目巍峰柱上穹，千岩万壑尽玲珑。玄猿啸月丹崖侧，紫燕摩天碧汉中。樵牧往来云树里，牛羊归去雾烟东。山中人物常歌道，岁岁年年莽苍翁。","dynasty":"明代","title":"莽苍叟歌山"}
{"author":"朱元璋","content":"机人设阱欲擒谋，利镞调弦劲弩头。禽兽无知腾跃进，云霾深处触婴收。汤仁祝网施洪惠，禹智刳山展大猷。今古人情常不一，孰将天道与心筹。","dynasty":"明代","title":"擒禽兽伏"}
{"author":"朱元璋","content":"踞蟠千古肇豪英，王气葱葱五色精。岩虎镇山风偃草，潭龙嘘气水明星。天开万载兴王处，地辟千秋永朕京。咸以六朝兴替阅，前祯祯后后嘉祯。","dynasty":"明代","title":"钟山云"}
{"author":"朱元璋","content":"崔嵬万怪玉笼葱，叆叇云浓雨碧松。千古钟灵佳气盛，几年淮秀瑞光明。倚天绝壁参银汉，拔地穹崖搆梵宫。时向望中闲极目，神机造化正鸿濛。","dynasty":"明代","title":"钟山云雨"}
{"author":"朱元璋","content":"春到阳和万象舒，至阴深敛九泉居。山川气霭坚冰泮，岳渎云生冷露除。但向静中观造化，特专闲里运图书。仁闻尧德兼天地，大洽苍生惟舜虞。","dynasty":"明代","title":"新春赓王釐韵"}
{"author":"朱元璋","content":"阳升阴降转洪钧，柳眼初舒造物新。泮却坚冰澄碧海，浮游暖气拂玄旻。从兹宇宙皆清泰，始觉舆图治化淳。淑鸟啭音鸣处处，弄晴花蝶舞先春。","dynasty":"明代","title":"又赓刘仲质韵"}
{"author":"朱元璋","content":"山云叆叇节初暄，景色清明春水涟。谷鸟喜鸣花沐雨，岩猿悦跃树笼烟。仙家麦饭云蒸熟，旅馆薇美气育鲜。最好满川浑似锦，涨溪新水印晴天。","dynasty":"明代","title":"春日新水"}
{"author":"朱元璋","content":"阳舒阴畅泽盈流，不卜应当大有秋。春雨花红林木盛，晓晴岩紫气岚浮。江皋钓艇蓑翁乐，云谷山人鹤仗悠。麦已蟠科烟禁日，呢喃燕语祝皇猷。","dynasty":"明代","title":"春水满泗泽"}
{"author":"朱元璋","content":"四山松柏夕尘连，宵雨朝来洗涤鲜。声听微风翻碧浪，光舒初气捲青烟。啼猿日晚跳还跃，舞鹤云归旋更翩。林麓笙簧莺啭巧，洞仙骑鹿上遥天。","dynasty":"明代","title":"雨洗山松"}
{"author":"朱元璋","content":"初光入暑木阴森，远迩层峦尘满林。浩荡薰风至时雨，洗清岩壑爽烦襟。天边浪滚因松绿，山外云飞仗气深。正是农家耕耨节，野田处处尽歌吟。","dynasty":"明代","title":"雨洗山"}
{"author":"朱元璋","content":"蒸云敛尽远山青，万壑凉生宇宙明。林影淡摇溪内水，崖光偏映洞边藤。倚栏极目天开画，凭槛吟诗纸耀星。但把此时观畎亩，筋疲力倦始秋成。","dynasty":"明代","title":"暑霁遥岑"}
{"author":"朱元璋","content":"碧梧露结晓凝霜，芦蕊瀰漫积雪扬。鸿雁翩翻来薄雾，巨鱼跳跃下清江。风声落木深秋意，云影垂天印日阳。闲看满山黄菊蕊，因蜂摇动暗浮香。","dynasty":"明代","title":"叹秋"}
{"author":"朱元璋","content":"共到神州独尔归，相携握手更牵衣。秦淮鸟啭乾坤泰，钟阜岩生日月辉。去此鲁田多种粟，宁乡齐地广栽薇。逢交必谕王纲振，率土编氓莫法违。","dynasty":"明代","title":"设潘宗道送友人归山东"}
{"author":"朱元璋","content":"钦天惟恐不精诚，命尔赍符驰驿行。淮海济州连地阔，江河徐邑旷川平。智人一目胸怀爽，霸业千年帝道兴。俗异语殊南北辨，由来混一大嘉祯。","dynasty":"明代","title":"遣使为大祀犠牲北至齐鲁"}
{"author":"朱元璋","content":"钦天惟恐不精诚，命尔赍符驰驿行。淮海济州连地阔，江河徐邑旷川平。智人一目胸怀爽，霸业千年帝道兴。俗异语殊南北辨，由来混一大嘉祯。","dynasty":"明代","title":"遣使为大祀犠牲北至齐鲁"}
{"author":"朱元璋","content":"固洁精魂欲上天，幽居深处水云边。烟封远浦沙鸥尽，树锁前山草鹿眠。书假管城应复路，楮生墨客未回川。逢人更祝坚清志，必日云衢足蹑前。","dynasty":"明代","title":"题隐者"}
{"author":"朱元璋","content":"极目遥岑起晓烟，深埋凝雪梵王禅。冰枝老树弥千壑，衲被苍僧布法筵。为美浮生贪著处，好将空寂化迷迁。六年岭际今犹见，行致天花覆八埏。","dynasty":"明代","title":"雪山寺"}
{"author":"朱元璋","content":"彤云昨夜布长空，晓日遥岑白愈丰。盖世银妆黎庶户，盈岩玉砌梵王宫。渔樵各伎谁容易，释道众生孰建功。造化亦由人事见，十朝一雨五当风。","dynasty":"明代","title":"又赓周衡韵"}
{"author":"朱元璋","content":"孤寂凄凄一径微，处心应与世尘违。朝观松鹤摩天去，暮见岩猿挽树归。瓶水一炉香满座，锡镮丈室气盈衣。空山僧对知何日，化作苍龙挟雨飞。","dynasty":"明代","title":"僧目空山"}
{"author":"朱元璋","content":"居山本是出尘埃，何为游人役已骸。晨坐岩前观日上，暮禅松底听风来。从教市巷笙歌美，莫羡闾阎酒肆谐。十二时中香袅篆，迎来送往更毋开。","dynasty":"明代","title":"命板的达稳禅"}
{"author":"朱元璋","content":"山人脩道几经年，闻说餐松足意便。时以断云完故衲，日将流水灌新田。常勤侣鹤岩崖下，寂静俦猿烟雾边。欲访未知何处住，料应霞举已成仙。","dynasty":"明代","title":"云衲野人"}
{"author":"朱元璋","content":"忙著征衣快著鞭，转头月挂柳稍边。两三点露不为雨，七八个星尚在天。茅店鸡鸣人过语，竹篱犬吠客惊眠。等闲拥出扶桑日，社稷山河在眼前。","dynasty":"明代","title":"早行"}
{"author":"朱元璋","content":"谁将玉爪指长空，万里山河一样同。映水有钩鱼却钓，衔山无箭鹤疑弓。清光未放云霄外，素影遥分宇宙中。轮满待逢三五□，九州四海照无穷。","dynasty":"明代","title":"新月"}
{"author":"朱元璋","content":"大将南征胆气豪，腰悬秋水吕虔刀。雷鸣甲冑乾坤静，风动旌旗日月高。世上麒麟真有种，穴中蝼蚁竟何逃。大标铜柱归来日，庭院春深听伯劳。","dynasty":"明代","title":"赐都督佥事杨文广征南"}
{"author":"朱元璋","content":"老干将来发去烧，从新接起旧枝条。虽然未历风霜苦，自是先沾雨露饶。三四锹泥牢护足，二三皮蔑紧缠腰。东君看顾归家后，分付儿童莫去摇。","dynasty":"明代","title":"接树"}
{"author":"朱元璋","content":"素月澄澄斗转移，银河一派彻东西。风随鼓角争先应，鸟避旌旗不敢啼。志若明蟾清绝翳，心同碧汉静无私。雄师夜宿同英武，气槩森森采石矶。","dynasty":"明代","title":"采石矶新秋月色"}
{"author":"朱元璋","content":"妙策良才建朕都，亡吴灭汉显英谟。不居凤阁调金鼎，却入云山炼玉炉。事业堪同商四老，功劳卑贱管夷吾。先生叱去归何处，朝入青山暮泛湖。","dynasty":"明代","title":"赠刘伯温"}
{"author":"朱元璋","content":"雪压竹枝低，虽低不著泥。明朝红日出，依旧与云齐。","dynasty":"明代","title":"咏雪竹"}
{"author":"朱元璋","content":"翠微突兀倚晴穹，日色暄和紫气浓。谷内野猿跳上下，莺啼悠韵乐三冬。","dynasty":"明代","title":"钟山"}
{"author":"朱元璋","content":"钟山万叠白云浮，密锁松稍爽气流。石径雨痕苔藓绿，苍崖根底蛰龙湫。","dynasty":"明代","title":"望钟山白云其一"}
{"author":"朱元璋","content":"万壑松阴起晓风，朱崖云幕亘长穹。应知造化诚难测，顷刻霶𩃱显至工。","dynasty":"明代","title":"望钟山白云其二"}
{"author":"朱元璋","content":"嫩柳莺啼三月天，园林簪绵绿阴鲜。乾坤气集皇州处，景盛人繁势自然。","dynasty":"明代","title":"莺啭皇州其一"}
{"author":"朱元璋","content":"皇州春晓日增辉，旅馆廷餐赐远夷。淑气鸟催鸣上苑，篆烟细袅出彤闱。","dynasty":"明代","title":"莺啭皇州其二"}
{"author":"朱元璋","content":"性觉先春肤色金，垂青之后漫精英。飞来陆野还成柳，飘入渊池化作萍。","dynasty":"明代","title":"萍生"}
{"author":"常颛孙","content":"倚湖松竹拥楼台，景物招人得得来。谁识我身非俗物，洞门深锁不容开。","dynasty":"宋代","title":"题西湖水阁"}
{"author":"苏拯","content":"嬴氏设防胡，烝沙筑冤垒。蒙公取勋名，岂算生民死。运畚力不禁，碎身砂碛里。黔黎欲半空，长城舂未已。皇天潜鼓怒，力化一女子。遂使万雉崩，不尽数行泪。自古进身者，本非陷物致。当时文德修，不到三世地。","dynasty":"唐代","title":"长城"}
{"author":"苏拯","content":"猎犬未成行，狐兔无奈何。猎犬今盈群，狐兔依旧多。自尔初跳跃，人言多拏躩.常指天外狼，立可口中嚼。骨长毛衣重，烧残烟草薄。狡兔何曾擒，时把家鸡捉。食尽者饭翻，增养者恶壮。可嗟猎犬壮复壮，不堪兔绝良弓丧。","dynasty":"唐代","title":"猎犬行"}
{"author":"苏拯","content":"古人医在心，心正药自真。今人医在手，手滥药不神。我愿天地炉，多衔扁鹊身。遍行君臣药，先从冻馁均。自然六合内，少闻贫病人。","dynasty":"唐代","title":"医人"}
{"author":"苏拯","content":"吴王从骄佚，天产西施出。岂徒伐一人，所希救群物。良由上天意，恶盈戒奢侈。不独破吴国，不独生越水。在周名褒姒，在纣名妲己。变化本多涂，生杀亦如此。君王政不修，立地生西子。","dynasty":"唐代","title":"西施"}
{"author":"苏拯","content":"昔时亦云雨，今时亦云雨。自是荒淫多，梦得巫山女。从来圣明君，可听妖魅语。只今峰上云，徒自生容与。","dynasty":"唐代","title":"巫山"}
{"author":"苏拯","content":"天推鲁仲尼，周游布典坟。游遍七十国，不令遇一君。一国如一遇，单车不转轮。良由至化力，为国不为身。礼乐行未足，邅回厄于陈。礼乐今有馀，衮旒当圣人。伤哉绝粮议，千载误云云。","dynasty":"唐代","title":"颂鲁"}
{"author":"苏拯","content":"秋来无骨肥，鹰犬遍原野。草中三穴无处藏，何况平田无穴者。","dynasty":"唐代","title":"狡兔行"}
{"author":"苏拯","content":"天子恤疲瘵，坤灵奉其职。年年济世功，贵贱相兼植。因产众草中，所希采者识。一枝当若神，千金亦何直。生草不生药，无以彰士德。生药不生草，无以彰奇特。国忠在臣贤，民患凭药力。灵草犹如此，贤人岂多得。","dynasty":"唐代","title":"药草"}
{"author":"苏拯","content":"为害未为害，其如污物类。斯言之一玷，流传极天地。良木不得栖，清波不得戏。曾戏水堪疑，曾栖树终弃。天不歼尔族，与夫恶相济。地若默尔声，与夫妖为讳。一时怀害心，千古不能替。伤哉丑行人，兹禽亦为譬。","dynasty":"唐代","title":"鸱枭"}
{"author":"苏拯","content":"秋风雁又归，边信一何早。揽衣出门望，落叶满长道。一从秉箕帚，十载孤怀抱。可堪日日醉宠荣，不说思君令人老。","dynasty":"唐代","title":"思妇吟"}
{"author":"苏拯","content":"春蚕吐出丝，济世功不绝。蜘蛛吐出丝，飞虫成聚血。蚕丝何专利，尔丝何专孽。映日张网罗，遮天亦何别。傥居要地门，害物可堪说。网成虽福己，网败还祸尔。小人与君子，利害一如此。","dynasty":"唐代","title":"蜘蛛谕"}
{"author":"苏拯","content":"所猎一何酷，终年耗林麓。飞走如未空，贪残岂知足。尝闻猎书史，可以鉴荣辱。尝闻猎贤良，可以霸邦国。如何纵网罗，空成肥骨肉。和济俱不闻，曷所禳颠覆。谁能为扣天地炉，铸此伤生其可乎！","dynasty":"唐代","title":"雉兔者"}
{"author":"苏拯","content":"筇杖六尺许，坐石流泉所。举头看古松，似对仙鹤语。是时天气清，四迥无尘侣。顾我笑相迎，知有丹砂异。","dynasty":"唐代","title":"山中道者"}
{"author":"苏拯","content":"垂竿朝与暮，披蓑卧横楫。不问清平时，自乐沧波业。长畏不得闲，几度避游畋。当笑钓台上，逃名名却传。","dynasty":"唐代","title":"渔人"}
{"author":"苏拯","content":"秋风飒飒猿声起，客恨猿哀一相似。漫向孤危惊客心，何曾解入笙歌耳。","dynasty":"唐代","title":"闻猿"}
{"author":"苏拯","content":"一从杀贵妃，春来花无意。此地纵千年，土香犹破鼻。宠既出常理，辱岂同常死。一等异于众，倾覆皆如此。","dynasty":"唐代","title":"经马嵬坡"}
{"author":"苏拯","content":"筑台非谓贤，独聚乘轩鹤。六马不能驭，九皋欲何托。一旦敌兵来，万民同陨濩.如何警露禽，不似衔环雀。一物欲误时，众类皆成恶。至今台基上，飞鸟不至泊。","dynasty":"唐代","title":"经鹤台"}
{"author":"苏拯","content":"游子虽惜别，一去何时见。飞鸟犹恋巢，万里亦何远。妾愿化为霜，日日下河梁。若能侵鬓色，先染薄情郎。","dynasty":"唐代","title":"寄远"}
{"author":"苏拯","content":"野草凡不凡，亦应生和出。锄夫耘药栏，根不留其一。良田本芜秽，著地成弃物。人生行不修，何门可容膝。不唯不尔容，得无凡草嫉。贤愚偃仰间，鉴之宜日日。","dynasty":"唐代","title":"凡草诫"}
{"author":"苏拯","content":"阴阳家有书，卜筑多禁忌。土中若有神，穴处何无祟。我识先贤意，本诫骄侈地。恣欲创楼台，率情染朱翠。四面兴土功，四时妨农事。可以没凶灾，四隅通一二。一年省修营，万民停困踬。动若契于理，福匪神之遗。动若越于常，祸乃身之致。神在虚无间，土中非神位。","dynasty":"唐代","title":"明禁忌"}
{"author":"苏拯","content":"朝见亦光彩，暮见亦光彩。一旦风雨飘，十分无一在。尔形才似削，尔貌不如昨。本为是凡姿，谁教染丹雘.虚饰片时间，天意以为恶。物假犹如此，人假争堪作。","dynasty":"唐代","title":"伤彩饰"}
{"author":"苏拯","content":"乌兔日夜行，与人运枯荣。为善不常缺，为恶不常盈。天道无阿党，人心自覆倾。所以多迁变，宁合天地情。我愿造化手，莫放狐兔走。恣海产珍奇，纵地生花柳。美者一齐美，丑者一齐丑。民心归大朴，战争亦何有。","dynasty":"唐代","title":"世迷"}
{"author":"苏拯","content":"谁谓之推贤，于世何功果。绝尔晋侯交，禁我唐虞火。国闭檀榆烟，大礼成隳堕。暗室枯槁饭，冷面相看坐。阳升既非佑，阴伏若为佐。焉冻群生腹，将止天下祸。但究冤滥刑，天道无不可。鄙哉前朝翊赞臣，訏谟之规何琐琐。","dynasty":"唐代","title":"断火谣"}
{"author":"苏拯","content":"长帆挂短舟，所愿疾如箭。得丧一惊飘，生死无良贱。不谓天不祐，自是人苟患。尝言海利深，利深不如浅。","dynasty":"唐代","title":"贾客"}
{"author":"苏拯","content":"积金累作山，山高小于址。栽花比绿珠，花落还相似。徒有敌国富，不能买东市。徒有绝世容，不能楼上死。只此上高楼，何如在平地。","dynasty":"唐代","title":"金谷园"}
{"author":"苏拯","content":"伊余尽少女，一种饰螓首。徒能事机杼，与之作歌舞。歌舞片时间，黄金翻袖取。只看舞者乐，岂念织者苦。感此尝忆古人言，一妇不织天下寒。","dynasty":"唐代","title":"织妇女"}
{"author":"苏拯","content":"百战已休兵，寒云愁未歇。血染长城沙，马踏征人骨。早得用蛾眉，免陷边戍卒。始知髦头星，不在弯弓没。","dynasty":"唐代","title":"古塞下"}
{"author":"苏拯","content":"祷祈勿告天，酒浆勿浇地。阴阳和也无妖气，阴阳愆期乃人致。病生心腹不自医，古屋澄潭何神祟。","dynasty":"唐代","title":"水旱祷"}
{"author":"苏拯","content":"邹律暖燕谷，青史徒编录。人心不变迁，空吹闲草木。世患有三惑，尔律莫能抑。边苦有长征，尔律莫能息。斯术未济时，斯律亦何益。争如至公一开口，吹起贤良霸邦国。","dynasty":"唐代","title":"邹律"}
{"author":"卢钧","content":"荐冰朝日后，辟庙晓光清。不改晶荧质，能彰雨露情。且无霜共洁，岂与水均明。在捧摇寒色，当呈表素诚。凝姿陈俎豆，浮彩映窗楹。皎皎盘盂侧，棱棱严气生。","dynasty":"唐代","title":"荐冰"}
{"author":"成坤","content":"生小离家国，天涯十六春。明朝挂帆去，又是异乡人。","dynasty":"清代","title":"留别舜华二姊"}
{"author":"成坤","content":"西风催木落，何处不秋声。我是无愁者，閒阶爱月明。","dynasty":"清代","title":"秋夜"}
{"author":"成坤","content":"新月明如镜，镜复如明月。愿作明镜圆，莫作月常阙。","dynasty":"清代","title":"古意"}
{"author":"廖行之","content":"雨歇凉生枕罩。不梦大槐宫殿。惟对谪仙人，一笑高情眷眷。离恨。离恨。无奈晓窗杂啭。","dynasty":"宋代","title":"如梦令（记梦）"}
{"author":"廖行之","content":"应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。","dynasty":"宋代","title":"如梦令（咏梅）"}
{"author":"廖行之","content":"直下承当，本来能解，莫遣干休。算如今蹉过，峥嵘岁月，分阴可惜，一日三秋。闹里偷声，日中逃影，用尽机关无少留。争知道，是沤生即水，水外无沤。世人等是悠悠。谁著个工夫里求。但掩耳窃钟，将泥洗块，觅花空里，舐蜜刀头。何以忙中，尻舆浸假，邀取三彭同载游。真如界，向毗卢顶上，荐取无忧。","dynasty":"宋代","title":"沁园春（和苏宣教韵）"}
{"author":"廖行之","content":"荆山之璞天下奇，韫藏待价其谁知。楚庭已作再献客，楚国未识连城姿。世间万事乃如此，遇否在天而已矣。龙暾尚尔困泥蟠，可是纷纷肆蚖虺。人生安可论穷通，失马有时同塞翁。会须决起凌云志，高抟九万扶摇风。","dynasty":"宋代","title":"书怀寄黄梦立"}
{"author":"廖行之","content":"玉树芝兰，冰清况有闺房秀。画堂如昼。相对倾醇酎。合卺同牢，二姓欢佳耦。凭谁手。鬓丝同纽。共祝齐眉寿。","dynasty":"宋代","title":"点绛唇·玉树芝兰"}
{"author":"廖行之","content":"片帆稳送扁舟去。又还踏、江湖路。回首京城旧游处。断魂南浦，满怀装恨，别后凭谁诉。长歌击剑论心素。有志功名未应暮。自诵百僚端复许。归来犹记，东坡诗语，但草凌云赋。","dynasty":"宋代","title":"青玉案（书七里桥店）"}
{"author":"廖行之","content":"玉树芝兰，冰清况有闺房秀。画堂如昼。相对倾醇酎。合＿同牢，二姓欢佳耦。凭谁手。鬓丝同纽。共祝齐眉寿。","dynasty":"宋代","title":"点绛唇"}
{"author":"廖行之","content":"韩国武中令，公望乃云孙。平生壮志，凛凛长剑倚天门。郁积胸中谋虑，慷慨尊前谈笑，袖手看风云。唾手功名事，诗句自朝昏。况高怀，吾所敬，果难能。千金生产，一笑推尽与诸昆。所至才成辄去，不为区区芥蒂，此意有谁论。且举杯中酒，今日是生辰。","dynasty":"宋代","title":"水调歌头（寿武公望）"}
{"author":"廖行之","content":"春意茫茫春色里，又还几度花期。淡晴时候尽融怡。梅腮翻白后，柳眼弄青时。正是江城天气好，楼台灯火星移。相逢无处不相宜。轻狂行乐处，明月夜深归。","dynasty":"宋代","title":"临江仙（元宵作）"}
{"author":"廖行之","content":"绀滑一篙春水，云横几里江山。一番烟雨洗晴岚。向晓碧天如鉴。客枕谩劳魂梦，心旌长系乡关。封姨慳与送归帆。愁对绿波肠断。","dynasty":"宋代","title":"西江月（舟中作）"}
{"author":"廖行之","content":"吾闻和阴阳，古人喻调鼎。四时有节适，万类自纾窘。神哉洪钧播，妙自元气涬。寒暑递推迁，日月互光炯。隆冬生流金，酷热启冰井。由来积以渐，其穷势莫竞。沿流盍寻源，循踵良自宁。天功果其全，人事或可请。民咨思图易，牛喘戒用猛。于焉贵调燮，持以济炎冷。今年苦烦蒸，六月无息影。晴曦煽赫赫，卒岁忧懔懔。无何阴鸟鸣，恍若商羊骋。浓云泼黛合，飞电与天等。谁为投壶戏，多谢一笑肯。疾雷正昼发，隐隐连夜永。群龙挟雨飞，霶霈浃四境。岂惟苏槁苗，已足润顽矿。欢呼到田稚，扬泊乱池黾。热恼变清凉，造化只俄顷。如痛乃遽定，若醉而倏醒。人情竞欣欣，我寐独耿耿。旁力今何知，谁其发深省。古来禹稷志，要在饥溺拯。行当岁有秋，岂但禾同颖。群熙正待哺，一饱慰延颈。恩斯宇宙均，泽可天地准。怜渠诧祥瑞，得醉矜酩酊。何人司调元，嗣岁愿多稔。但令风雨时，谁复浪悲哂。","dynasty":"宋代","title":"和苦热喜雨"}
{"author":"廖行之","content":"何物包藏欲媚谁，千金难售惜光仪。空凝巧倩如羞靥，晴吐浓薰已透肌。一夕举烽徒自苦，三年射雉若为奇。无情草木欣欣意，却恼多情为赋诗。","dynasty":"宋代","title":"和兰仰之咏含笑花"}
{"author":"廖行之","content":"官事何时了，郊行亦兴佳。不因修佛供，端为忆诗家。歌櫂浮春浦，吟筇倚暮花。翻思红蘂句，想像怨年华。","dynasty":"宋代","title":"和刘晋父寒食日从郡掾游花光相祠绝江访向园"}
{"author":"廖行之","content":"不作春游去，那能诗思佳。春山长在眼，白酒不谋家。泛泛一蓑钓，冥冥几树花。相从有真趣，无梦到京华。","dynasty":"宋代","title":"和刘晋父寒食日从郡掾游花光相祠绝江访向园"}
{"author":"廖行之","content":"寒食江头去，精蓝景象佳。怀人悲往事，得句念无家。飘泊苦多病，颠狂因恼花。那知三百载，崇祀有光华。","dynasty":"宋代","title":"和刘晋父寒食日从郡掾游花光相祠绝江访向园"}
{"author":"廖行之","content":"衡湘风物佳，微产亦丰美。清腴足秔稻，隽永到梨柿。一饱自有余，此乐渠有涘。况逢使君贤，公余多燕喜。新诗且间作，健笔时一泚。形骸了区别，肝胆洞遐迩。言论斯霭如，旨意意不忘起。梧槚良哉培，稂莠早耘耔。我愚莫孰何，流辈敢伦似。每闻循循诱，敢愧空空鄙。高堂有白发，富贵宁羡彼。丐公成此心，万事欢菽水。","dynasty":"宋代","title":"和刘寺簿韵就述丐祠意"}
{"author":"廖行之","content":"岸岸花飞客思浓，拍空烟水与天东。暮云横岭依依碧，朝日翻波衮痛红。鸥共忘机元自适，鼍犹鸣鼓定谁攻。凭栏万里危楼望，愁绝江南一笛风。","dynasty":"宋代","title":"和罗舜举"}
{"author":"廖行之","content":"对酒怜鹅满意黄，江天风暖水纹香，诗情到底能多助，官事由来未苦忙。晴雨不妨春自好，醉醒何择我非狂。几时容与扁舟去，浩荡烟波情兴长。","dynasty":"宋代","title":"和罗舜举"}
{"author":"廖行之","content":"世态醯鸡舞，尘缘野马驰。眼中惟俗物，梦里是真知。彩笔神传夜，春池句得时。渠侬未应愧，百世与风期。","dynasty":"宋代","title":"和罗舜举三首舜梦中得腊酒催诗处春幡剪彩时"}
{"author":"廖行之","content":"日月游驹迅，光阴激箭驰。自应怜未遇，谁解语先知。消息春来好，功名梦到时。更凭询造物，无作戏人期。","dynasty":"宋代","title":"和罗舜举三首舜梦中得腊酒催诗处春幡剪彩时"}
{"author":"廖行之","content":"世无良乐久，骥足谩驱驰。尚喜心无愧，渠忧人未知。尘埃浑眯目，魂梦识佳时。好在张仪舌，男儿讵可期。","dynasty":"宋代","title":"和罗舜举三首舜梦中得腊酒催诗处春幡剪彩时"}
{"author":"廖行之","content":"纷纷红紫泄天机，已是山城春半时。顾我逢花须泥饮，高情难许俗人知。","dynasty":"宋代","title":"和马茂先净因阁中所题"}
{"author":"廖行之","content":"有赋为招隐，无文可送穷。郢歌应寡和，齐瑟自难工。好在南山雾，高眠北牖风。此心奚所得，要与古人同。","dynasty":"宋代","title":"和前韵"}
{"author":"廖行之","content":"久雨送春晚，倦游怜客穷。不因人事谬，安得诗篇工。莺语唤昨梦，鸡声惊晓风。此时无好句，愁绝有谁同。","dynasty":"宋代","title":"和前韵"}
{"author":"廖行之","content":"诗原渺万顷，衮衮来无穷。定应游戏尔，岂事雕琢工。三章见囊颖，一读清头风。贫儿获兹富，往往至宝同。","dynasty":"宋代","title":"和前韵"}
{"author":"廖行之","content":"柳阴嫩绿藏莺语，花径余香著燕泥。南亩十分农事好，平畴野水称耕犁。","dynasty":"宋代","title":"和清明后即事"}
{"author":"廖行之","content":"乍雨还晴近禁烟，踏青人憩楚江边。花枝处处争妍媚，妆点春光二月天。","dynasty":"宋代","title":"和清明前即事三首"}
{"author":"廖行之","content":"漫山百卉效奇珍，万喜原头雀舌新。不待清明改泉火，撷芳收取最先春。","dynasty":"宋代","title":"和清明前即事三首"}
{"author":"廖行之","content":"雨歇花畦径未乾，春衣初试觉轻寒。所欣节物能多好，祓禊临流江水澜。","dynasty":"宋代","title":"和清明前即事三首"}
{"author":"廖行之","content":"见说朱樱正及时，眼穿火齐晓云披。筠笼走送还能否，好带朝霜摘几枝。","dynasty":"宋代","title":"和人乞朱樱十首"}
{"author":"廖行之","content":"桃李从渠著斗量，明珠颗颗更含香。红颜不老如丹渥，笑诧南翁见未尝。","dynasty":"宋代","title":"和人乞朱樱十首"}
{"author":"廖行之","content":"当年上苑得殊观，尔许匀圆讶走盘。容易香山白居士，漫同樊素等闲看。","dynasty":"宋代","title":"和人乞朱樱十首"}
{"author":"廖行之","content":"浮沉闲却紫玻璃，洗盏丁宁已戒儿。会见金盘红万颗，为君痛饮倒酴醿。","dynasty":"宋代","title":"和人乞朱樱十首"}
{"author":"廖行之","content":"侯门珍膳诧猩唇，肉食愚哉鄙若人。安得頳珠洗荤濁，骊龙方寐讵非真。","dynasty":"宋代","title":"和人乞朱樱十首"}
{"author":"廖行之","content":"那须得得列杯盘，不念贫儿逐弹丸。齿颊犹能识珍味，乞渠细咀辨甘酸。","dynasty":"宋代","title":"和人乞朱樱十首"}
{"author":"廖行之","content":"旧闻云梦泽边城，饱饫林间主不嗔。薄暮一鞭飞骑迅，归来盈袖熟红匀。","dynasty":"宋代","title":"和人乞朱樱十首"}
{"author":"廖行之","content":"族派蟠桃谱牒存，三千历岁物难群。黠儿尚许三偷摘，可是年年不见分。","dynasty":"宋代","title":"和人乞朱樱十首"}
{"author":"廖行之","content":"连朝急雨相狂风，愁绝枝头入望中。不比来禽与青李，端能炯炯照颜红。","dynasty":"宋代","title":"和人乞朱樱十首"}
{"author":"廖行之","content":"恼乱诗情庾子山，馋涎浑似未朝餐。张颐一饱非难办，争得君家伏火丹。","dynasty":"宋代","title":"和人乞朱樱十首"}
{"author":"廖行之","content":"牡丹摧尽蘂初成，花谱还应压后生。右掖昔年陪俊赏，幽兰今日助诗情。当阶镇日翻红艳，傍砌何人翫秀英。国色要须归第一，花王从此浪收名。","dynasty":"宋代","title":"和芍药"}
{"author":"廖行之","content":"几年蓬藋翳儒宫，文物新还俎豆中。幸甚诸生初见武，欢然置酒更亲崇。晴牧楚峤千峰雨，薰奏虞弦万籁风。须信廉平汉循吏，可能齐鲁化蚕丛。","dynasty":"宋代","title":"和石鼓宴士二首"}
{"author":"廖行之","content":"江头秀木碧参空，喜见新晴到眼中。秩秩北林筵有序，潭潭东阁礼尤崇。广平元老今贤杰，江左夷吾正祖风。况复赣君崇教养，清阴到处绿成丛。","dynasty":"宋代","title":"和石鼓宴士二首"}
{"author":"廖行之","content":"放箸朝来颇不贫，野盘春蕨正宜人。玉条缕缕东风软，惭愧山家为荐新。","dynasty":"宋代","title":"和食蕨三首"}
{"author":"廖行之","content":"根荄蔓衍布山巅，一夕春雷引怒拳。足我穷中八珍味，竹萌木耳更求旃。","dynasty":"宋代","title":"和食蕨三首"}
{"author":"廖行之","content":"不须态掌夸珍膳，安用鸡趺快嗜情。富有漫山千臂指，何妨採撷日充盈。","dynasty":"宋代","title":"和食蕨三首"}
{"author":"廖行之","content":"行年五十尚青衫，耿耿胸中负不凡。那意宁馨联桂籍，只知清白映冰衔。平生济叔耽周易，何日商宗起傅岩。好上公车治安策，绿缇飞诏下方函。","dynasty":"宋代","title":"和四十五叔庆谦子过省二首"}
{"author":"廖行之","content":"长笑痴儿恋戏衫，拖泥带水漫卑凡。何如一动君王听，不入徒劳簿尉衔。细水循除空虢虢，泰山终古镇岩岩。可怜司马身华宠，晚作谀书拟奏函。","dynasty":"宋代","title":"和四十五叔庆谦子过省二首"}
{"author":"廖行之","content":"秋来吾亦爱吾庐，松菊交情未省疎。底逐风埃轻去鲁，尚余客气欠清除。","dynasty":"宋代","title":"和松坡刘迂诗二首"}
{"author":"廖行之","content":"碌碌随人未足旌，折腰趋走太清生。绝怜抗直陈公子，晚欲凭书入帝城。","dynasty":"宋代","title":"和松坡刘迂诗二首"}
{"author":"廖行之","content":"新凉凭雨入郊墟，却置诗书困简书。顾我尘埃随野马，今谁风味忆鲈鱼。可能三釜从吾好，且放双眉满意舒。賸买一尊浇礧磈，从他虢虢水鸣除。","dynasty":"宋代","title":"和松坡刘迂诗四首"}
{"author":"廖行之","content":"白云飞处祝融墟，心切平安一纸书。浪走毛生惭捧檄，清贫羊续漫悬鱼。银蟾浮彩秋尤好，金粟含香桂欲野。指日安舆奉颜色，彩衣容与戏庭除。","dynasty":"宋代","title":"和松坡刘迂诗四首"}
{"author":"廖行之","content":"平生湖海敝貂裘，一笑周南底滞留。豪放不妨诗李白，峥嵘何意吏朱游，悠悠世上难穷事，落落胸中肯著愁。高兴横秋浑不浅，月明还上武昌楼。","dynasty":"宋代","title":"和松坡刘迂诗四首"}
{"author":"廖行之","content":"满袖风埃季子裘，谁怜斗粟漫淹留。栖迟岁月浑闲事，放浪湖山得胜游。一律任渠从滥吹，数杯容我且浇愁。只应好在平生志，更上陈登百尺楼。","dynasty":"宋代","title":"和松坡刘迂诗四首"}
{"author":"廖行之","content":"潇湘江上送春归，酒榼何人共我携。不是吾侬怨春别，明朝车马各东西。","dynasty":"宋代","title":"和送春四首"}
{"author":"廖行之","content":"三月清工倦欲归，花神应约手同携。明年早赴东郊迓，未论渠侬南北西。","dynasty":"宋代","title":"和送春四首"}
{"author":"廖行之","content":"{左日右晚}晚春光作意归，送春谁把酒樽携。多情风雨留连处，几看霖霪到日西。","dynasty":"宋代","title":"和送春四首"}
{"author":"廖行之","content":"匆匆春驭去何忙，挽系难凭柳线长。好著新晴送行色，莫教风雨漫彷徨。","dynasty":"宋代","title":"和送春四首"}
{"author":"廖行之","content":"东风习习初春天，流澌冻解兴鱼潜。池波生绿纹漪涟，和气已觉弥天渊。人间佳处不独此，我有嘉客称世贤。怀归不肯依刘表，满怀貯月清光皎。君行天下眼力高，泰山自见秋毫小。往时祖烈通帝震，凛凛奚啻霜松清。力扶彝伦正皇极，精贯日月伊忠诚。声弥宇宙身卑下，贪天下愿群龙驾。功高德厚愈流光，谁信幽潜空厚夜。吾闻丹穴多祥鸾，正论世济非论官。惭卿惭长彼何事，五公四世嗤新安。欣然如君食旧德，澜翻自诡真奇特。潇湘江上忽相逢，熬游远自蚕丛国。诗豪气侠负家传，平生重义不重钱。千金万镒随手尽，南来祗有两臂全。且言昔与吾兄别，相勉相期皆远业。六年万里天西南，历井扪参淅今接。故人已作骑箕英，憔悴倦游谁可伦。风波险阻厌蜀道，恨不泽国归垂纶。如今岂乏资身策，家在吴江天一域。床头金尽何足言，气干牛斗心金石。不须伍举谈班荆，开心见胆须真情。交游衮衮半朝露，家有谏省真难兄。听君话言坐未定，投我新篇富嘲咏。我思伯氏不可作，君为感叹岂其命。自惭无力空殷勤，扶摇孰起垂天云。愧无词华堪掞庭，安得琼琚持报君。","dynasty":"宋代","title":"和汤无邪"}
{"author":"廖行之","content":"覉寓穷秋几许清，晚芳犹尔亦何荣。东篱旧岂论余子，三径今应愧老成。气吐耐堪供饮兴，登临那得厕群英。节华要是丈人行，俗眼谁知省屈平。","dynasty":"宋代","title":"和晚菊三首"}
{"author":"廖行之","content":"何事秋光老更清，故应有菊占秋荣。后来汉陛知薪积，晚出商山叹翼成。三径惟将松比操，东篱那为酒含英。纷纷红紫随时好，臆对西风诉不平。","dynasty":"宋代","title":"和晚菊三首"}
{"author":"廖行之","content":"荒凉篱落露华清，菊为重阳特地荣。奔竞斗心知戒在，疎迟懒性习闲成。偿秋为子添秋兴，见晚知谁恨晚英。赖有南山陪旧望，悠然目彬与云平。","dynasty":"宋代","title":"和晚菊三首"}
{"author":"廖行之","content":"君家华屋隐松关，满壑清风六月寒。半岁胡为漫蓬转，篇诗犹解惜春阑。人言占马应东首，我欲移文向北山。试问啼鹃缘底事，书情终日劝人还。","dynasty":"宋代","title":"和武必达郢亭杂咏韵"}
{"author":"廖行之","content":"野店醪香尚带烟，中山醖久漫经年。公营恶草安吾分，太白高吟羡子先。好办一尊常对月，谁能百斛更浮川。正须浇我笑天口，富贵浮云且任缘。","dynasty":"宋代","title":"和武公望从人觅酒二首"}
{"author":"廖行之","content":"春愁满眼久驱除，懒问生涯念及孥。但得论文留客醉，不妨问字到山居。寒收冻面应浮蚁，暖入芳腴可泛酥。便欲呼儿洗杯酌，陶然应许及波余。","dynasty":"宋代","title":"和武公望从人觅酒二首"}
{"author":"廖行之","content":"长羡南枝笑北枝，东风能早亦能迟。而今满树浑无那，管领春光更有谁。","dynasty":"宋代","title":"和武公望催梅三首"}
{"author":"廖行之","content":"准拟花前玉斚飞，那知辜负隔年期。枝头未报春来信，閒却西湖处士诗。","dynasty":"宋代","title":"和武公望催梅三首"}
{"author":"廖行之","content":"丝丝弱柳犹迎岁，点点飞霙亦饯年。可是清高厌纷竞，百花那许著鞭先。","dynasty":"宋代","title":"和武公望催梅三首"}
{"author":"廖行之","content":"雪里最怜梅破萼，花时那负岁寒心。不因王子聊乘兴，争得林逋为赏音。","dynasty":"宋代","title":"和武公望雪梅五首"}
{"author":"廖行之","content":"自是阳和生处有，不同凡卉竞时开。居然茹雪犹全节，底为藏冰但却灾。","dynasty":"宋代","title":"和武公望雪梅五首"}
{"author":"廖行之","content":"刺火艺兰能九畹，白衣访菊亦东篱。君诗唤起西湖老，好处何慙幼妇碑。","dynasty":"宋代","title":"和武公望雪梅五首"}
{"author":"廖行之","content":"腊残春到无多日，留得清芬伴倾椒。却放东风吹冻裂，遣渠堤柳又新条。","dynasty":"宋代","title":"和武公望雪梅五首"}
{"author":"廖行之","content":"水精宫阙偏宜汝，铁石心肠肯受欺。应笑蜡梅犹族姓，只堪薪槱荐晨炊。","dynasty":"宋代","title":"和武公望雪梅五首"}
{"author":"廖行之","content":"花神那作世间香，狂蝶游蜂暗断肠。不是朱颜向人吝，耻随桃李倚门墙。","dynasty":"宋代","title":"和惜香红二首"}
{"author":"廖行之","content":"韬藏馥郁保天真，珍重芳姿肯殢人。莫道清高便无韵，春来谁是解全身。","dynasty":"宋代","title":"和惜香红二首"}
{"author":"廖行之","content":"夏畦云稼忧芳蕤，炎官火伞烘晴曦。何人半夜起龙蛰，慰我卒岁丰年期。吾生正作一饱计，天意似悯三农时。椎牛酾酒乐村社，帝力於尔其谁知。","dynasty":"宋代","title":"和喜雨诗"}
{"author":"廖行之","content":"炎风勃勃触轻衫，何事驱尘未解骖。清我一泓能湛湛，洗渠变耳任喃喃。方从君子欢相爱，未信樵夫笑不谈。他日通泉访陈迹，光芒宝剑与天参。","dynasty":"宋代","title":"和徐志父道中池亭独游之什二首"}
{"author":"廖行之","content":"闻弦那用湿青衫，俛首盐车骥可骖。珍重居污自贞洁，飞扬巢幕漫呢喃。云天意气生怀抱，尊俎风流入笑谈。不碍哦诗佐清逸，明朝敛板又庭参。","dynasty":"宋代","title":"和徐志父道中池亭独游之什二首"}
{"author":"廖行之","content":"子云家无儋石储，日有载酒过门闾。道丰泽衍今甫大，天理报施宁欺予。我惭投李得珍贶，俗眼快翫真璠玙。何当急走问奇字，报语姑以先勤渠。","dynasty":"宋代","title":"和杨公维二首"}
{"author":"廖行之","content":"杨侯胸中万卷书，澜翻骚兴辄三闾。文成素藁富柱腹，词有余锋须贾予。俊逸谁追新轨辙，温纯端拟古璠玙。我渐不作池塘梦，徒羡清沟愧濁渠。","dynasty":"宋代","title":"和杨公维二首"}
{"author":"廖行之","content":"为邦何所急，劝学最留情。数仞新儒馆，千年继武城。梁间珍篆古，门外碧波平。会有明伦士，培风纵鹗横。","dynasty":"宋代","title":"和益阳赵宰六首"}
{"author":"廖行之","content":"食黮从吾化，安舆本若情。有能奔晋盗，何用筑秦城。一邑诚天幸，三年赖政平。儒功固如许，仪舌漫纵横。","dynasty":"宋代","title":"和益阳赵宰六首"}
{"author":"廖行之","content":"驭吏胡为术，临民若用情。两难诚具美，双璧重连城。威爱无偏举，权衡自适平。吏忠民更乐，协气日流横。","dynasty":"宋代","title":"和益阳赵宰六首"}
{"author":"廖行之","content":"世治不忘兵，公深爱国情。雄张新汉壁，势压旧吴城。夜月鸣笳肃，秋风列燧平。农耕浑自适，是处亩从横。","dynasty":"宋代","title":"和益阳赵宰六首"}
{"author":"廖行之","content":"底事及幽冥，仁人恻隐情。怜渠犹旅骴，为尔返乡城。泚颡人应化，分香讼亦平。存亡俱惠泽，高义与云横。","dynasty":"宋代","title":"和益阳赵宰六首"}
{"author":"廖行之","content":"胸中涵万象，江上漫怡情。突兀飞华屋，依微出化城。所欣逢岁有，此意乐时平。登览多新句，何须马槊横。","dynasty":"宋代","title":"和益阳赵宰六首"}
{"author":"廖行之","content":"雅正余音隐小成，咿哇嘈囐彼何荣。数声睆彼迁乔语，一洗纷纷百口鸣。","dynasty":"宋代","title":"和咏莺"}
{"author":"廖行之","content":"咄咄紫桑久卜邻，轩轩少室竟何人。一丘奇兴心犹远，千古论交迹未陈。奋锸自随天地阔，园林好在岁时新。东风相逐经行处，花草禽鱼不计春。","dynasty":"宋代","title":"和游归来园韵"}
{"author":"廖行之","content":"簿书丛里厌纷埃，夙驾輶轩此地来。好是板舆将母乐，不妨樽酒为花开。难拚胜赏哦诗适，生怕严城打鼓催。明日江头还眺望，松风阁上几徘徊。","dynasty":"宋代","title":"和游归来园韵"}
{"author":"廖行之","content":"前年春种方萌蘖，我喜群来屐几折。今年湖田农正忙，君从伯氏听渔榔。平生四海饶足力，到处哦诗不虚日。高怀一笑无心坛，暮秣燕冀朝吴餐。从渠小知但莽苍，羁馽维络游龙颡。男儿遇合自有秋，此志宁为温饱休。","dynasty":"宋代","title":"和游子叹"}
{"author":"廖行之","content":"得丧区区指屈伸，褰裳归去楚江滨。莼鲈到底秋风美，牛斗依然夜气新。满壑烟霜供啸傲，传家诗礼照清贫。不须变姓吴门隐，自有相从化鹤人。","dynasty":"宋代","title":"和曾知运寄兄诗二首"}
{"author":"廖行之","content":"忠孝蝉联萃一门，雁行相望款天阍。青云有弟先行志，蓝绶今兄亦拜恩。肘印一时饶季子，风雩千载见诸孙。二难金玉交辉映，出处相高德义尊。","dynasty":"宋代","title":"和曾知运寄兄诗二首"}
{"author":"廖行之","content":"词伯今犹从事衫，追风才轶谢羸骖。浪传齐己声江左，不见弥明隐岳南。骚读正堪供痛饮，箎音那许接高谈。君家况有輶轩法，乞与新编得细参。","dynasty":"宋代","title":"和张王臣"}
{"author":"廖行之","content":"一年好景负黄花，洗眼江梅傲岁华。把酒欲从天问月，知时谁解营飞葭。人情似水多泾渭，世味如禅说蜜樝。只可高吟酬节物，莺声早晚又天涯。","dynasty":"宋代","title":"和张王臣登清斯亭韵三首"}
{"author":"廖行之","content":"一夜寒窗剪烛花，细寻诗派忆京华。爱人欲赠两溪竹，吊古谁荒大泽葭。味永黄鸡羹苦菜，香清沈水著榠樝。拈来信手皆佳句，浩叹东洋渺际涯。","dynasty":"宋代","title":"和张王臣登清斯亭韵三首"}
{"author":"廖行之","content":"海棠冬暖亦狂花，步绕畦区羡物华。微雨苍茫低塞雁，寒声寂历到汀葭。映人清绝梅松竹，照眼黄垂橘柚樝。自喜闲中足幽兴，不妨时理醉生涯。","dynasty":"宋代","title":"和张王臣登清斯亭韵三首"}
{"author":"廖行之","content":"君访西郊古佛家，还因烧佛问丹霞。可能同住依弥勒，应是前身悟木叉。林杪危亭供宴坐，门前翠袖俨排衙。纷纷廛市何时了，静看优昙浩劫花。","dynasty":"宋代","title":"和张王臣郊游韵三首"}
{"author":"廖行之","content":"山头笑语落千家，晓入登临引暮霞。极目未应烦笏拄，招朋端不羡鱼叉。归来皓月明於烛，睡熟黄紬卧放衙。幕府官闲诗思敏，赓酬亹亹笔生花。","dynasty":"宋代","title":"和张王臣郊游韵三首"}
{"author":"廖行之","content":"秀句清圆掩百家，锦心幽思定餐霞。凤骚谁敢闚严律，诵数惟应满洛叉。已有文名肩杜曲，却怜覉旅赋彭衙。自嗟下里陪高唱，羞说花时鼓子花。","dynasty":"宋代","title":"和张王臣郊游韵三首"}
{"author":"廖行之","content":"琼林玉女职司花，装缀珠玑泣露华。妙手有神俄点化，灵根何日下天涯。","dynasty":"宋代","title":"和真珠花二首"}
{"author":"廖行之","content":"累累璎珞作新装，万蘤匀开细细香。好是花时最清绝，月明珠露夜初长。","dynasty":"宋代","title":"和真珠花二首"}
{"author":"廖行之","content":"孤根应得暖先回，天惜花房遣护开。早是冰肌自清绝，却因冠玉更奇瑰。","dynasty":"宋代","title":"和周少晳咏梅韵五首"}
{"author":"廖行之","content":"太息凋年雨木冰，岁寒心事属何人。携筇试绕墙边树，喜见琼林第一春。","dynasty":"宋代","title":"和周少晳咏梅韵五首"}
{"author":"廖行之","content":"银色诸天渺不穷，森罗万象匪靡鎔。眼明的历南枝好，绝胜瑶台月下逢。","dynasty":"宋代","title":"和周少晳咏梅韵五首"}
{"author":"廖行之","content":"天姿不解入时妆，缀佩联琼特地芳。几日东风回陇首，却教群卉羡天香。","dynasty":"宋代","title":"和周少晳咏梅韵五首"}
{"author":"廖行之","content":"弱植卑丛冻易摧，百花谁伴雪花开。如今最识春先处，红紫纷纷亦漫栽。","dynasty":"宋代","title":"和周少晳咏梅韵五首"}
{"author":"廖行之","content":"五世儒冠愧甲门，池浪何意濯尘缨。不嫌山鬼揶揄笑，宁得齐儿舒缓名。","dynasty":"宋代","title":"和宗秀才惠诗七首"}
{"author":"廖行之","content":"吾祖元丰一桂枝，百年门户尚余辉。箕裘敢说韦平事，且学宽饶衣短衣。","dynasty":"宋代","title":"和宗秀才惠诗七首"}
{"author":"廖行之","content":"正学心端不论材，吁嗟媒禄漫梯阶。岁寒万木多摧折，凛凛乔松不可理。","dynasty":"宋代","title":"和宗秀才惠诗七首"}
{"author":"廖行之","content":"千户侯封有国权，裁能姜韮当畦千。如今谁是凄凉尉，却有新诗可手编。","dynasty":"宋代","title":"和宗秀才惠诗七首"}
{"author":"廖行之","content":"平生南岳望重湖，烟霭苍茫认有无。可是能来访苗俗，只今风化已唐虞。","dynasty":"宋代","title":"和宗秀才惠诗七首"}
{"author":"廖行之","content":"试数阶＿有几，昨朝看到今朝。南薰早动舜琴谣。端为熊＿梦兆。学粹昔人经制，文高古乐箫韶。天风从此上扶摇。回首不劳耕钓。","dynasty":"宋代","title":"西江月（寿友人）"}
{"author":"廖行之","content":"腊月今朝恰一旬。梅花开遍陇头春。篆烟起处人称寿，从昔家和福自生。新喜事，得佳姻。贤郎顺妇正充庭。从今更祝千千岁，要与邦人作典型。","dynasty":"宋代","title":"鹧鸪天（寿外舅）"}
{"author":"廖行之","content":"细数元正隔两朝。眼看杨柳又新条。岁寒独有江梅耐，曾伴瑶池下绛霄。香篆袅，烛花烧。团栾喜气沸欢谣。慈祥自是长生乐，不用春醪飶与椒。","dynasty":"宋代","title":"鹧鸪天（寿外姑）"}
{"author":"廖行之","content":"曾宴瑶池万玉宫。鸾骖此日自从容。杓携鹑首坤维外，岁在降娄虎坎中。生指李，寿方瞳。云仍今有鹊巢风。传家自得长年诀，安用人祈鹤与松。","dynasty":"宋代","title":"鹧鸪天（寿叔祖母）"}
{"author":"廖行之","content":"畴昔君王庆诞辰。欢传金母下瑶城。只应仙子陪仙仗，却向人间作寿星。萧史伴，更和鸣。殷勤好嗣太夫人。直须同饮长生酒，剩看芝兰照谢庭。","dynasty":"宋代","title":"鹧鸪天（寿邓孺人）"}
{"author":"廖行之","content":"云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。","dynasty":"宋代","title":"卜算子（元夜观灯）"}
{"author":"廖行之","content":"秋兴连天，又还不分秋光老。莼鲈犹好。莫落秋归后。有底从人，上马皆东首。君知否。阳关三奏。消黯情多少。","dynasty":"宋代","title":"点绛唇（赠别李唐卿）"}
{"author":"廖行之","content":"音信西来，匆匆思作东归计。别怀萦系。为个人留滞。尊酒团栾，莫惜通宵醉。还来未。满期君至。只在初三四。","dynasty":"宋代","title":"点绛唇（送人归新城）"}
{"author":"廖行之","content":"年少清新，襟裾那受红尘污。还他礼数。莫遣衣冠粗。拟倩东风，西遂轮蹄去。泠然御。飘飘仙趣。直到骖鸾处。","dynasty":"宋代","title":"点绛唇（贺四十五舅授室四阕）"}
{"author":"廖行之","content":"此去何之，骈阗车马朝来起。扬鞭西指。意气眉间是。闾里儿童，竞瞩秦萧史。归时几。快瞻行李。还看如云喜。","dynasty":"宋代","title":"点绛唇"}
{"author":"廖行之","content":"藉甚家声杜小冠，公候衮衮照门阑。培风小作湖山隐，九万扶摇正好看。","dynasty":"宋代","title":"和宗秀才惠诗七首"}
{"author":"廖行之","content":"有道如君方杜门，无能惭我亦乘轩。殷勤好在经纶学，早晚亲承雨露恩。","dynasty":"宋代","title":"和宗秀才惠诗七首"}
{"author":"廖行之","content":"江行几日风打头，江上客子添牢愁。人言水神喜作祟，客欲精祷姑维舟。平生结习口语业，篇诗敢告波神休。欣然回首领此意，一息千里聊乘流。","dynasty":"宋代","title":"和阻风潜江以诗祷神"}
{"author":"廖行之","content":"江上送君归，灯前凝我思。源流嗟世远，师友不吾欺。此道无今昔，人生易别离。江湖几千里，从此尚心期。","dynasty":"宋代","title":"怀程正翁"}
{"author":"廖行之","content":"文府高扃守鬼神，蔽亏那掩艳华春。屠门肯作朵颐过，龙颔经攘照海珍。十袭莫论藏弆宠，双眸姑浣向来尘。从兹染指谙腴味，藜苋难甘诳腹贫。","dynasty":"宋代","title":"还十五弟文稿"}
{"author":"廖行之","content":"北山结斋处，爽垲非嚣沙。开轩寻丈间，四座情誾誾。君无挟长态，我亦忘等伦。终朝究道艺，得趣何其真。一从分携去，声迹如参辰。相望远十舍，诲席无由亲。秋高鳌峰秀，得助尤清新。明珠不分锡，何以尉吾贫。","dynasty":"宋代","title":"寄舅氏"}
{"author":"廖行之","content":"寄傲宁须门柳，哦诗不必庭松。伴我虚心直节，领渠明月清风。","dynasty":"宋代","title":"寄题李筠叟主簿所居竹斋"}
{"author":"廖行之","content":"霜肃守空晴意力，江清一带玻璃碧。微波漾日光浮浮，万顷无声流寂寂。湾头轻舠一叶微，篙工急刺驰如飞。饥鸦见人自惊去，未若鸥鸟能忘机。船头午后炊烟起，飒飒微风掠苹尾。江皋有客意何如，独立无言望江水。","dynasty":"宋代","title":"江皋即事"}
{"author":"廖行之","content":"几日凝空雪未阑，江头乘兴一凭栏。瑶池宫阙连天迥，琼圃山川特地宽。极目龙沙千里远，倚空冰柱数峰寒。望中浑觉蟾宫近，便欲乘风寄羽翰。","dynasty":"宋代","title":"江楼雪望"}
{"author":"廖行之","content":"京尘无奈染征衣，况是南宫逐客归。后夜子陵台下去，只应惭愧钓鱼机。","dynasty":"宋代","title":"江上舟中"}
{"author":"廖行之","content":"休论青琐与黄扉，只有西湖不受欺。每向冰霜见全操，笑渠长夏受蒸炊。","dynasty":"宋代","title":"再次武公望雪梅韵五首"}
{"author":"廖行之","content":"仁寿渠应尔，为君呼彼苍。若人奚所恨，夫我谓难量。好学颜何泯，多才贾遽亡。乘除余庆在，薿薿看诸郎。","dynasty":"宋代","title":"挽谷子长"}
{"author":"廖行之","content":"孤根应得暖先回，天惜花房遣护开。早是冰肌自清绝，却因冠玉更奇瑰。","dynasty":"宋代","title":"和周少晳咏梅韵五首"}
{"author":"廖行之","content":"斯文不于政，体用方殊观。颇闻罢谋曹，渠肯先学官。而公独古意，首欲尊儒冠。果哉此道振，善俗良非难。","dynasty":"宋代","title":"寿湖南宗宪五首"}
{"author":"廖行之","content":"君家华屋隐松关，满壑清风六月寒。半岁胡为漫蓬转，篇诗犹解惜春阑。人言占马应东首，我欲移文向北山。试问啼鹃缘底事，书情终日劝人还。","dynasty":"宋代","title":"和武必达郢亭杂咏韵"}
{"author":"廖行之","content":"灼灼声华简帝聪，得君元不藉先容。趣装已就朝天路，行有新除下九重。","dynasty":"宋代","title":"送湖南张仓解官还建昌九首"}
{"author":"廖行之","content":"秀出书堂隽有声，又携琴剑主文盟。师承自得春秋学，经行俱高月旦评。援缴解令专志虑，窥园那肯乱精明。安昌异日多成就，何止从宣一二名。","dynasty":"宋代","title":"送乐贡父赴书馆"}
{"author":"廖行之","content":"春愁满眼久驱除，懒问生涯念及孥。但得论文留客醉，不妨问字到山居。寒收冻面应浮蚁，暖入芳腴可泛酥。便欲呼儿洗杯酌，陶然应许及波余。","dynasty":"宋代","title":"和武公望从人觅酒二首"}
{"author":"廖行之","content":"秋兴连天，又还不分秋光老。莼鲈犹好。莫落秋归后。有底从人，上马皆东首。君知否。阳关三奏。消黯情多少。","dynasty":"宋代","title":"点绛唇（赠别李唐卿）"}
{"author":"廖行之","content":"胸中涵万象，江上漫怡情。突兀飞华屋，依微出化城。所欣逢岁有，此意乐时平。登览多新句，何须马槊横。","dynasty":"宋代","title":"和益阳赵宰六首"}
{"author":"廖行之","content":"试数阶＿有几，昨朝看到今朝。南薰早动舜琴谣。端为熊＿梦兆。学粹昔人经制，文高古乐箫韶。天风从此上扶摇。回首不劳耕钓。","dynasty":"宋代","title":"西江月（寿友人）"}
{"author":"廖行之","content":"琼林玉女职司花，装缀珠玑泣露华。妙手有神俄点化，灵根何日下天涯。","dynasty":"宋代","title":"和真珠花二首"}
{"author":"廖行之","content":"银色诸天渺不穷，森罗万象匪靡鎔。眼明的历南枝好，绝胜瑶台月下逢。","dynasty":"宋代","title":"和周少晳咏梅韵五首"}
{"author":"廖行之","content":"灭去觚棱性本圆，了除藩蔽物皆然。向来具足顶门眼，尽发卑微瓮里天。胶扰空花俱是幻，拘挛尘鞅束如编。非予孰为幡然起，莫遣阿衡美独专。","dynasty":"宋代","title":"题苏瑑觉斋二首其二"}
{"author":"廖行之","content":"寻胜遨游且乐天，楚狂应是地行仙。一年最好春三月，到处那能花满川。梦泽诗肠吞八九，河沙醉境渺三千。眼中况有江臯佩，应作潇湘胜会传。","dynasty":"宋代","title":"和春游三首"}
{"author":"廖行之","content":"岸岸花飞客思浓，拍空烟水与天东。暮云横岭依依碧，朝日翻波衮痛红。鸥共忘机元自适，鼍犹鸣鼓定谁攻。凭栏万里危楼望，愁绝江南一笛风。","dynasty":"宋代","title":"和罗舜举"}
{"author":"廖行之","content":"君不见大士化身兜率天，地涌两足双金莲。光明照耀十方界，至今犹记周昭年。当年刹利西王国，才见薰风入炎日。菩提广转大法轮，普现宝身千百亿。即今应感湘江涯，一念甫为群生迷。诞弥犹是旧来日，尘世已觉心南移。宰官未向朝端去，暂作资阳大慈父。惟将四谛妙真来，一洗含灵愁叹苦。海近岂久淹王祥，沙堤指日催鸣璫。心华定力莫思议，福利四海为津梁。斯民正赖觉空觉，应世因缘讵能度。椿龄永劫未渠央，会看优昙几开落。","dynasty":"宋代","title":"寿邵阳唐倅二首"}
{"author":"廖行之","content":"人间世事最堪悲，有子骑鲸去不归。客厩谩遗陶母荐，萱堂空对老莱衣。黄金榜上嗟陈迹，白玉阶前泣断机。赖有青毡存眼底，满庭兰玉侍亲闱。","dynasty":"宋代","title":"挽朱监庙明二首"}
{"author":"廖行之","content":"荐士今谁有古风，不论疎戚与穷通。怜渠报国河南尹，愧我无私第五公。","dynasty":"宋代","title":"上浙西张帅十首"}
{"author":"廖行之","content":"今代称纯孝，如公第一流。事亲惟婉顺，励志只操修。德行浑无间，功名略未酬。空遗千古恨，明月一山丘。","dynasty":"宋代","title":"挽唐学录颐"}
{"author":"廖行之","content":"歌舞纯周雅，风流见忧时。可能供痛饮，无畏误雌霓。","dynasty":"宋代","title":"书诗隐何元仲诗卷"}
{"author":"廖行之","content":"江北江南入夏来，云蒸日煦欲黄梅。邸居兀坐关山隔，空想微酸到齿隈。","dynasty":"宋代","title":"梅"}
{"author":"廖行之","content":"赋政频年合简求，民情滋欲得公留。虽然湖外私膏泽，须索樊侯入佐周。","dynasty":"宋代","title":"寿湖南汪仓十首"}
{"author":"廖行之","content":"昔闻南山下，有柏古且奇。书痴守寒窗，一见嗟无期。归从软红尘，乃识苍虬姿。青青十亩荫，凛凛千年枝。山灵日守护，斧斤谁侵欺。孤根久盘踞，珍干分逶迤。飘萧爽气生，蓊蔚祥云低。九龙出同穴，宛转犹相持。高标足古意，贞操长遐栖。岂无金芝秀，琐琐夸一时。岂无豫章灵，屑屑关兴衰。何如此嘉树，毁誉无欣悲。传闻禹所植，往事谁能稽。安得子墨卿，写作无声诗。","dynasty":"宋代","title":"自中都归题胜业寺古柏"}
{"author":"廖行之","content":"长沙不足容回旋，放脚直到清虚天。层云荡胸意矫矫，皓月入袖情娟娟。扶摇浩荡九万里，城郭仿佛三千年。仙期汗漫直牛斗，此志理我乘风船。","dynasty":"宋代","title":"游岳麓宫抱黄洞"}
{"author":"廖行之","content":"见说朱樱正及时，眼穿火齐晓云披。筠笼走送还能否，好带朝霜摘几枝。","dynasty":"宋代","title":"和人乞朱樱十首"}
{"author":"廖行之","content":"天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。","dynasty":"宋代","title":"水调歌头（寿长兄）"}
{"author":"廖行之","content":"家山此去无多路。久没个、音书去。一别而今佳节度。黄花开未，白衣到否，篱落荒凉处。峥嵘岁月远秋暮。空腹便便无好句。菊意愆期浑未许。那堪惹恨，年来此日，长是潇潇雨。","dynasty":"宋代","title":"青玉案·家山此去无多路"}
{"author":"廖行之","content":"不用籯金侈厚藏，无烦农囿富耕桑。一经父子韦编训，余庆阶庭玉树芳。道义固堪绵有后，功名浑把付诸郎。他年窦桂诜诜报，当信於今种德香。","dynasty":"宋代","title":"挽黄承事三首"}
{"author":"廖行之","content":"哲命天年本自贻，若为五福具期颐。义方端是长生药，安用金丹与玉芝。","dynasty":"宋代","title":"寿五一弟四首"}
{"author":"廖行之","content":"稔见银河派里人，眼高余子似纷纷。君今绰有前风烈，愿振家声稔旧闻。","dynasty":"宋代","title":"送湖南张仓解官还建昌九首"}
{"author":"廖行之","content":"满袖风埃季子裘，谁怜斗粟漫淹留。栖迟岁月浑闲事，放浪湖山得胜游。一律任渠从滥吹，数杯容我且浇愁。只应好在平生志，更上陈登百尺楼。","dynasty":"宋代","title":"和松坡刘迂诗四首"}
{"author":"廖行之","content":"文物湘中盛，唯公独最优。麒麟来瑞世，鹏鹗快横秋。桂籍名言著，灯窗志少酬。居乡多令望，治国蕴嘉猷。","dynasty":"宋代","title":"挽龚宣教世基"}
{"author":"廖行之","content":"欲寿人之情，而仁独也正。有能用其力，尽性以致命。公诚格物意，心静无不敬。却笑彼谈仙，区区较功行。","dynasty":"宋代","title":"寿湖南宗宪五首"}
{"author":"廖行之","content":"一席清风游子归，扁舟轻逐浪痕西。濁醪满饮诗情快，尽揽江山入醉题。","dynasty":"宋代","title":"舟中风便"}
{"author":"廖行之","content":"随意旛花剪缀新，杯盘草草簇芳辛。还欣好景平生事，赢得旬余分外春。","dynasty":"宋代","title":"立春二首"}
{"author":"廖行之","content":"云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。","dynasty":"宋代","title":"卜算子·云破露新晴"}
{"author":"廖行之","content":"寄傲宁须门柳，哦诗不必庭松。伴我虚心直节，领渠明月清风。","dynasty":"宋代","title":"寄题李筠叟主簿所居竹斋"}
{"author":"廖行之","content":"夏葛冬裘等一衫，飞黄跛鳖谩同骖。人情展转怜风月，世路沈迷泣北南。我已灰心忘厚味，谁其缄口罢游谈。如今欲问西来意，便挂僧牌报放参。","dynasty":"宋代","title":"用韵杂兴"}
{"author":"廖行之","content":"灭去觚棱性本圆，了除藩蔽物皆然。向来具足顶门眼，尽发卑微瓮里天。胶扰空花俱是幻，拘挛尘鞅束如编。非予孰为幡然起，莫遣阿衡美独专。","dynasty":"宋代","title":"题苏瑑觉斋二首其二"}
{"author":"廖行之","content":"灭去觚棱性本圆，了除藩蔽物皆然。向来具足顶门眼，尽发卑微瓮里天。胶扰空花俱是幻，拘挛尘鞅束如编。非予孰为幡然起，莫遣阿衡美独专。","dynasty":"宋代","title":"题苏瑑觉斋二首其二"}
{"author":"廖行之","content":"天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。","dynasty":"宋代","title":"水调歌头其二寿长兄"}
{"author":"廖行之","content":"世无良乐久，骥足谩驱驰。尚喜心无愧，渠忧人未知。尘埃浑眯目，魂梦识佳时。好在张仪舌，男儿讵可期。","dynasty":"宋代","title":"和罗舜举三首舜举梦中得腊酒催诗处春幡剪綵时二句足成四韵属余和之其三"}
{"author":"廖行之","content":"煮醖青梅且共尝，游峰飞蝶为谁忙。秋千彩索迷青草，车马红桥销绿杨。春事战加蒲剑老，诗肠结尽柳丝长。韶光赋别休匆遽，凝佇东风更一觞。","dynasty":"宋代","title":"送春"}
{"author":"廖行之","content":"屋敝漏疏星，魂清梦转惊。蛙鸣千百辈，鸟语两三声。意气浑干斗，尘劳未解缨。平生四方志，安肯效蝇营。","dynasty":"宋代","title":"宿田桥驿枕上口占"}
{"author":"廖行之","content":"潇湘江上送春归，酒榼何人共我携。不是吾侬怨春别，明朝车马各东西。","dynasty":"宋代","title":"和送春四首"}
{"author":"廖行之","content":"伊洛有真派，渊源洙泗宗。蜀张日益远，言行将无同。於公见事业，吾党如适从。坐令千载下，竟识儒者功。","dynasty":"宋代","title":"寿湖南宗宪五首"}
{"author":"廖行之","content":"不用籯金侈厚藏，无烦农囿富耕桑。一经父子韦编训，余庆阶庭玉树芳。道义固堪绵有后，功名浑把付诸郎。他年窦桂诜诜报，当信於今种德香。","dynasty":"宋代","title":"挽黄承事三首"}
{"author":"廖行之","content":"平糴虑国深，公囷匪邦积。自古斯有年，寝远失初意。今年出缗钱，乐岁怨狼戾。此法竟施行，农民等蒙惠。","dynasty":"宋代","title":"寿湖南管仓五首"}
{"author":"廖行之","content":"吾母慈祥膺上寿。福庇吾家，近世真希有。丘嫂今年逾六九。康宁可嗣吾慈母。我愿慈闱多福厚。更祝遐龄，与母齐长久。鸾诰联翩双命妇。华堂千岁长生酒。","dynasty":"宋代","title":"凤栖梧/蝶恋花"}
{"author":"廖行之","content":"三年弱羽自清阴，行借高风入上林。犹向齐庭一伸喙，此鸣端亦为知音。","dynasty":"宋代","title":"寿湖南汪仓十首"}
{"author":"廖行之","content":"司寇家声远，开元相业尊。亚燕推手笔，刺暴赋箎埙。无逸隋图在，居延汉节存。二天公覆盖，六印气雄浑。美玉蓝田裔，洪河积石源。人材钟盛世，候伯萃高门。龙集天津尾，杓携井络坤。策加三卦候，蓂改四朝昏。兆梦熊罴喜，仪庭鸑鷟鶱。崧高真气宇，佛祖是心原。标准仪中外，才猷剸剧烦。枢庭陪国论，江介辅侯藩。忠力宣僚寀，勋庸简帝阍。皇华分使节，风采动輶轩。煮摘三湘富，澄清九郡恩。融融流叶气，蔼蔼载谣言。望洽青毡旧，荣须锡马蕃。金瓯披姓字，芝诏下天垣。卿月当联棘，王庭合簉鵷。蓬壶开寿域，斗柄楫芳樽。蟠实来仙木，松膏出老根。祝公千岁寿，带砺见调元。","dynasty":"宋代","title":"为老人寿苏盐"}
{"author":"廖行之","content":"古人重繇使，竭作唯追胥。两税已复役，三倍将何如。洪惟爱基本，幸甚均惨舒。周亲今闾阎，民情力有余。","dynasty":"宋代","title":"寿湖南管仓五首"}
{"author":"廖行之","content":"纷纷红紫泄天机，已是山城春半时。顾我逢花须泥饮，高情难许俗人知。","dynasty":"宋代","title":"和马茂先净因阁中所题"}
{"author":"廖行之","content":"破腊先春梅有意。管邻年华，总在清香蕊。不逐浮花红与紫。岁寒来寿仙翁醉。衮衮诸公名又利。谁似高标，摆却人间事。长对南枝添兴致。尊前好在三千岁。","dynasty":"宋代","title":"凤栖梧（寿外舅）"}
{"author":"廖行之","content":"年来那复不时须，斗酒珍藏敢罪孥。安我馈浆穷逆旅，有谁携榼访幽居。粗粱何择皆庚癸，题品宁当辨酪酥。自笑悲辛慙杜老，却愁人不食吾余。","dynasty":"宋代","title":"又次韵二首"}
{"author":"廖行之","content":"准拟花前玉斝飞，那知辜负隔年期。枝头未报春来信，閒却西湖处士诗。","dynasty":"宋代","title":"和武公望催梅三首其二"}
{"author":"廖行之","content":"随意幡花剪缀新，杯盘草草簇芳辛。还欣好景平生事，赢得旬馀分外春。","dynasty":"宋代","title":"立春二首其二"}
{"author":"廖行之","content":"一春底事多佳气，非雾非云。郁郁氲氲。端为君家诞阿兴。庆源衮衮由高密，福有多根。百子千孙。此是元侯嫡耳孙。","dynasty":"宋代","title":"丑奴儿（庆邓彦鳞生子）"}
{"author":"廖行之","content":"鳌峰夜色输明月，龙穴秋光蔼碧云。景物故应人惜别，风流难与世相闻。新诗题处君思我，啼鸟声中我梦君。一笑相从非易得，有怀聊复此云云。","dynasty":"宋代","title":"赠别罗舜举二首"}
{"author":"廖行之","content":"不到田家又夏初，试从野老访耕锄。稻畦高下水皆足，天意雨晴时自如。学稼我犹慙孔子，问津君且向长沮。宦游何似团栾好，更念怀归畏简书。","dynasty":"宋代","title":"田舍杂兴怀长兄四首"}
{"author":"廖行之","content":"夙世垂遗训，书林早策勋。敬诚跻至善，师友富多闻。棠棣两玉笋，闺门万石君。九原那可作，惆怅哽飞云。","dynasty":"宋代","title":"挽刘宣教孝昌"}
{"author":"廖行之","content":"春意茫茫春色里，又还几度花期。淡晴时候尽融怡。梅腮翻白后，柳眼弄青时。正是江城天气好，楼台灯火星移。相逢无处不相宜。轻狂行乐处，明月夜深归。","dynasty":"宋代","title":"临江仙（元宵作）"}
{"author":"廖行之","content":"为邦何所急，劝学最留情。数仞新儒馆，千年继武城。梁间珍篆古，门外碧波平。会有明伦士，培风纵鹗横。","dynasty":"宋代","title":"和益阳赵宰六首其一"}
{"author":"廖行之","content":"夏葛冬裘等一衫，飞黄跛鳖谩同骖。人情展转怜风月，世路沈迷泣北南。我已灰心忘厚味，谁其缄口罢游谈。如今欲问西来意，便挂僧牌报放参。","dynasty":"宋代","title":"用韵杂兴"}
{"author":"廖行之","content":"乾坤一覆育，日月恒回旋。百川滚滚流，昼夜不舍旃。岂无桃杏姿，孰与构筠坚。物理耐则胜，人事败以獧。君看伯禹功，手足甘胝胼。苟无尼父志，缁磷多夤缘。躁轻易与耳，顽顿终安然。吾宗伯也亢，学世其家传。韬藏第怀宝，穮蔉须丰年。双扉俨庭牖，一字深苇弦。此意当竟成，永言愿无愆。吾闻约与乐，仁者斯两全。君能处以一，我见成皆天。伊傅终佐时，吴邓徒多钱。他时轩中人，更耐官九迁。","dynasty":"宋代","title":"题族兄耐轩"}
{"author":"廖行之","content":"怪底微禽似有知，区区舌吻竟奚为。欲将终日能鸣巧，深为当时远害思。布谷尚应勤播种，春畦何事较公私。谁如独占催科考，无复阳城恨拙迟。","dynasty":"宋代","title":"有禽声急而似可晓乡人以催税目之其声亦颇类"}
{"author":"廖行之","content":"四海一畎亩，万事均农桑。汙莱傥辍功，馌饷安取偿。斯言愧田叟，为吏轻官常。悠悠但愒日，往往俱亡羊。邓侯独古意，枳棘宁鸾凰。所怀将志行，身诎庸何伤。高士岂徇俗，济时乃褰裳。功名始一邑，图籍皆甘棠。古人正如是，远业讵可量。薰风入虞弦，万宇须阜康。","dynasty":"宋代","title":"送邓彦霄"}
{"author":"廖行之","content":"底事离群今暮春，故人怀想渴生尘。阳交声断空回首，惭愧迁乔鸟语新。","dynasty":"宋代","title":"丰城道中闻莺书于故县"}
{"author":"廖行之","content":"新诗笔力可天回，万里东风扫冻开。照眼玉英清彻骨，花神报子亦琼瑰。","dynasty":"宋代","title":"又和前韵十首"}
{"author":"廖行之","content":"客舍袁安雪壅扉，清标廪廪讵容欺。如今冻解梅无恙，还似高眠甑不炊。","dynasty":"宋代","title":"又和前韵十首"}
{"author":"廖行之","content":"灵根何许来，初春首移植。封培极膏壤，灌溉勤朝夕。惟知人力胜，可与天工敌。侵寻度重九，荏苒复旬日。含芳似悭吝，细蓓犹的历。得非司花神，不为狥世习。闭关存清高，后时养介僻。不然蓐妆灵，护持莫庸释。未容遽烂熳，留作秋归忆。胡为倚墙隈，向人殊寂寞。虽非彭泽长，汝勿余於惜。","dynasty":"宋代","title":"重九后菊未开"}
{"author":"廖行之","content":"荆山之璞天下奇，韫藏待价其谁知。楚庭已作再献客，楚国未识连城姿。世间万事乃如此，遇否在天而已矣。龙暾尚尔困泥蟠，可是纷纷肆蚖虺。人生安可论穷通，失马有时同塞翁。会须决起凌云志，高抟九万扶摇风。","dynasty":"宋代","title":"书怀寄黄梦立"}
{"author":"廖行之","content":"应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。","dynasty":"宋代","title":"如梦令·应是南枝向暖"}
{"author":"廖行之","content":"万里沅湘浩荡秋，秋来佳致日清遒。湖平一碧波光静，雨足千崖暑气收。底事欢声腾下隽，祗今贤宰在中牟。民情天意归仁寿，看到三公尚黑头。","dynasty":"宋代","title":"寿巴陵朱宰"}
{"author":"廖行之","content":"漫山百卉效奇珍，万喜原头雀舌新。不待清明改泉火，撷芳收取最先春。","dynasty":"宋代","title":"和清明前即事三首"}
{"author":"廖行之","content":"云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。","dynasty":"宋代","title":"卜算子·云破露新晴"}
{"author":"廖行之","content":"三旌之位不足贵，万钟於我其何加。谁如日欲无骨相，底用眼眩鸠盘茶。哦诗清籁助萧爽，角壮余子空雄夸。东洋北若不汝较，望叹自失无津涯。","dynasty":"宋代","title":"和陈必强韵"}
{"author":"廖行之","content":"试数阶＿有几，昨朝看到今朝。南薰早动舜琴谣。端为熊＿梦兆。学粹昔人经制，文高古乐箫韶。天风从此上扶摇。回首不劳耕钓。","dynasty":"宋代","title":"西江月（寿友人）"}
{"author":"廖行之","content":"牡丹摧尽蕊初成，花谱还应压后生。右掖昔年陪俊赏，幽兰今日助诗情。当阶镇日翻红艳，傍砌何人玩秀英。国色要须归第一，花王从此浪收名。","dynasty":"宋代","title":"和芍药"}
{"author":"廖行之","content":"何事秋光老更清，故应有菊占秋荣。后来汉陛知薪积，晚出商山叹翼成。三径惟将松比操，东篱那为酒含英。纷纷红紫随时好，臆对西风诉不平。","dynasty":"宋代","title":"和晚菊三首"}
{"author":"廖行之","content":"云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。","dynasty":"宋代","title":"卜算子元夜观灯"}
{"author":"廖行之","content":"南楚东吴万里长，几年来往共资装。公方著脚功名路，我办卜邻文物乡。雅意嘉招言在耳，赠行新句墨犹香。追思气概生涯语，诚意谆谆总括囊。","dynasty":"宋代","title":"挽武宣教徯四首"}
{"author":"廖行之","content":"梦魂栩栩尘缘扫，风拜月窗春树老。一枕惊回得句时，清奇未逊池塘草。","dynasty":"宋代","title":"夜梦得一句云老树拜风窗影乱因伸其语为一绝"}
{"author":"廖行之","content":"不用籯金侈厚藏，无烦农囿富耕桑。一经父子韦编训，余庆阶庭玉树芳。道义固堪绵有后，功名浑把付诸郎。他年窦桂诜诜报，当信於今种德香。","dynasty":"宋代","title":"挽黄承事三首"}
{"author":"廖行之","content":"晓行出日归流萤，二童一马尘蒙缨。道傍老翁笑相语，道上夫子真劳生。有田观我奉甘旨，无技耸世难公卿。从渠自嗤我自乐，天风振木哦诗声。","dynasty":"宋代","title":"西郊即事三首"}
{"author":"廖行之","content":"生憎城里只尘埃，胜处何妨特地来。况是近郊新雨歇，可能乘兴一樽开。春随使者轺车至，花情梨园羯鼓催。来岁披香侍华宴，也应犹记此低徊。","dynasty":"宋代","title":"无题"}
{"author":"廖行之","content":"回雁峰前忆隐沦，平生谋道不谋身。诗书满腹空名世，科第衰年独后人。赖有佳儿传素业，能令潜德上贞珉。交游半世今零落，忍望铭旌泪墨新。","dynasty":"宋代","title":"挽陈宣教直中"}
{"author":"廖行之","content":"诗坛得隽敌无强，独立南丰一瓣香。我欲句中闻妙法，君应肘后出神方。陶鎔景色春长好，流转风光物自忙。珍重三薰更三沐，全胜汤饼试何郎。","dynasty":"宋代","title":"次韵酬宋伯潜三首"}
{"author":"廖行之","content":"平生泽物心，不计饱一吻。中年厌道路，回首荒二顷。有口不自餬，谁其识莘尹。天子闵斯劳，祠官养闲冷。庶人乃敢召，往役义唯谨。两手不袖藏，扶犁遍畦畛。云胡三百廛，正可一笑哂。置之他勿问，乐此果何愠。能敬师冀缺，弗治谢杨恽。深思卤莽报，宁惮作劳愍。拳拳畎亩志，尚愿国多稔。长哦七月篇，知公非素隐。","dynasty":"宋代","title":"题舅氏耕隐图"}
{"author":"廖行之","content":"玳席华筵，嘉宾环集三千履。兰膏芬芷。一簇红莲里。花覆玉郎，苒苒青衫＿。咸倾企。小登科第。有底新桃李。","dynasty":"宋代","title":"点绛唇"}
{"author":"廖行之","content":"虞弦挥按，甫奏薰风曲。两两尧＿长新绿。揖鳌峰、连雁峤，＿轕圆融，总里许、北郭门围全属。年年才见夏，喜溢枌榆，龙穴霏烟霭晴谷。向氤氲和气里，岁奉瑶觞，试屈指、几阅梅林初熟。待一品官高见玄孙，算八十彩衣，更饶遐福。","dynasty":"宋代","title":"洞仙歌（寿老人）"}
{"author":"廖行之","content":"薰风庭院，报槐阴拥翠，池波凝绿。瑞气葱葱浮燕寝，羽仗霓旌相属。＿＿开祥，长庚入梦，诧列仙图＿。林泉高迈，肯应轩冕尘俗。好是妙舞清歌，浮瓜沈李，荐杯中＿醁。鹊尾炉生香篆细，又作如何祈祝。度问蓬莱，丹崖胜处，几摘蟠桃熟。东方何在，凛然能继高躅。","dynasty":"宋代","title":"念奴娇（寿四十叔）"}
{"author":"廖行之","content":"修月三千户。拥冰轮、同游碧落，问津牛浦。上界真仙多才思，乞与瑶阶玉树。渺万里、人间何处。云叶依依分清荫，忆当时、掩映霓裳舞。算万木，宁如许。年年萧爽幽岩路。倚西风、吹香金粟，超然云坞。一洗纷纷凡花尽，堪写清商对抚。为豁散、蛮烟瘴雨。脱俗高标谁能领，向骚人、正欠题新句。须大手，与君赋。","dynasty":"宋代","title":"贺新郎（赋木犀）"}
{"author":"廖行之","content":"林梢挂弦月，江路粲寒梅。一年清绝，好是造物巧安排。今日不知何日，佳气更随喜气，满室已春回。欢事一时足，黄色两眉开。紫髯公，平日事，亦高哉。都将功业，分付兰玉满庭阶。慈爱浑嗤张傅，信义更高吴季，别是一襟怀。岁岁长生酒，剩□紫霞杯。","dynasty":"宋代","title":"水调歌头（寿外舅）"}
{"author":"廖行之","content":"天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。","dynasty":"宋代","title":"水调歌头（寿长兄）"}
{"author":"廖行之","content":"祥起玉龙甲，庆衍紫枢垣。奎文得岁，佳气磅礴斗牛间。天意方扶兴运，贤业更看奕世，衮衮照英辀。四海具瞻久，膏泽满湘川。岁六月，苏大旱，作丰年。喁喁百万生齿，何处不沾恩。此是鸿钧事业，那更青毡步武，早晚即调元。混一车书了，还领赤松仙。","dynasty":"宋代","title":"水调歌头（寿汪监）"}
{"author":"廖行之","content":"黄色起犀表，紫绶照金章。两朝耆德，应是南国旧龚黄。曾上方壶蓬岛，万里鲸波不作，炎海赖清凉。缓造鹓鸿地，高卧水云乡。近新来，春色好，遍潇湘。不知今日何日，佳气拥高堂。竞把芳尊为寿，细祝遐龄难老，福禄未渠央。国栋欠元老，仙桂看诸郎。","dynasty":"宋代","title":"水调歌头（寿□守）"}
{"author":"廖行之","content":"凉吹起空阔，疏雨敛轻阴。潇湘江上秋色，佳处不胜清。拄笏西山一望，气与千崖高爽，天意属奇英。威凤下瑶阙，丹桂矗云根。汉元侯，流德厚，在云孙。金昆玉季，曾共接武上青云。堂上瑶池仙姥，庭下芝兰玉树，好事萃于门。剩讲经纶事，早晚自公卿。","dynasty":"宋代","title":"水调歌头（寿邓彦鳞）"}
{"author":"廖行之","content":"九日东篱已泛觞。陇头犹待返魂香。那知此日花神约，得得同登君子堂。迎腊雪，傲晴霜。西湖风韵接柴桑。寿潭更酌长生水，岁岁和羹入帝乡。","dynasty":"宋代","title":"鹧鸪天（咏梅菊呈抚州葛守）"}
{"author":"廖行之","content":"铭旌摇曳泪沾巾，为惜贤才生死分。乐道喜陪今漫道，高文谁与共论文。西湘岸脚送霜雨，明月岭头留暮云。有子登科真不朽，它年勋鼎慰严君。","dynasty":"宋代","title":"挽谙宣教秉二首"}
{"author":"廖行之","content":"诗坛得隽敌无强，独立南丰一瓣香。我欲句中闻妙法，君应肘后出神方。陶鎔景色春长好，流转风光物自忙。珍重三薰更三沐，全胜汤饼试何郎。","dynasty":"宋代","title":"次韵酬宋伯潜三首"}
{"author":"廖行之","content":"目切云垂望，心驰枕忘凉。两年违色养，七夕又他乡。坐想斑衣戯，胡为捧檄忙。何人翟方进，将母冠岩廊。","dynasty":"宋代","title":"七夕"}
{"author":"廖行之","content":"浮沉闲却紫玻璃，洗盏丁宁已戒儿。会见金盘红万颗，为君痛饮倒酴醿。","dynasty":"宋代","title":"和人乞朱樱十首"}
{"author":"廖行之","content":"腊余时候，天意收寒早。梅信动，春先到。晓来湘水上，有底风光好。春有意，惯随仙仗来蓬岛。一念到人间，依约瑶池道。心好在，慈为宝。蟠桃多岁月，不数如瓜枣。千岁也，朱颜绿鬓人难老。","dynasty":"宋代","title":"千秋岁（寿外姑）"}
{"author":"廖行之","content":"应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。","dynasty":"宋代","title":"如梦令（咏梅）"}
{"author":"廖行之","content":"年少清新，襟裾那受红尘污。还他礼数。莫遣衣冠粗。拟倩东风，西遂轮蹄去。泠然御。飘飘仙趣。直到骖鸾处。","dynasty":"宋代","title":"点绛唇·年少清新"}
{"author":"廖行之","content":"梅馀傲雪香，柳欲摇金丝。隆冬如许清，真宰渠物私。居然风景殊，钟此贤杰姿。政须鸿钧播，天意扶民彝。","dynasty":"宋代","title":"寿湖南宗宪五首其一"}
{"author":"廖行之","content":"自怜疎拙百奚宜，不省胡颜可媚时。驰骛功名非我事，欢娱菽水只心知。风姿故陋难施粉，面目堪憎正类倛。惟有灵台亦裴度，到君明眼不能欺。","dynasty":"宋代","title":"酬罗季康二首"}
{"author":"廖行之","content":"忆昔居黉舍，曾陪戯彩斑。才华推粹美，功绩叹间关。有子能传业，无丹可驻颜。哀词临隧路，明晦万重山。","dynasty":"宋代","title":"挽雍宣教知义"}
{"author":"廖行之","content":"相从归去。行尽江吴到湘楚。欲话离怀。万事须凭酒一杯。临歧握手。赠子一言君听否。舌在何忧。莫作人间儿女愁。","dynasty":"宋代","title":"减字木兰花（送别）"}
{"author":"廖行之","content":"虞弦挥按，甫奏熏风曲。两两尧蓂长新绿。揖鳌峰、连雁峤，轇轕圆融，总里许、北郭门围全属。年年才见夏，喜溢枌榆，龙穴霏烟霭晴谷。向氤氲和气里，岁奉瑶觞，试屈指、几阅梅林初熟。待一品官高见玄孙，算八十彩衣，更饶遐福。","dynasty":"宋代","title":"洞仙歌·虞弦挥按"}
{"author":"廖行之","content":"玉宇□蓬户。渺凉声、箾槮梧井，乱零枫浦。得得西山朝来爽，碧瘦千崖万树。清兴在、烟霞深处。拄笏风流今谁是，但闻鸡、夜半犹狂舞。试举看，渠多许。青云万里君夷路。肯区区、輈张兔穴，沈迷金坞。流水高山真难料，休把朱弦浪抚。任展转、翻云覆雨。且对佳时随意乐，更从今、莫问惊人句。算万事，总天赋。","dynasty":"宋代","title":"贺新郎·玉宇□蓬户"}
{"author":"廖行之","content":"天下伟人物，荆楚号名流。幅员千里，英气磅礴岳南州。雁峤高参翼轸，石鼓下盘朱府，衮衮应公侯。常记生申旦，明日是中秋。挈明月，翳翔凤，驷飞虬。东南一尉，何事三载漫淹留。谈笑洞庭青草，从此阆风阊阖，高处看鳌头。更种阶庭玉，慈母念方稠。","dynasty":"宋代","title":"水调歌头·天下伟人物"}
{"author":"廖行之","content":"苍立箨龙秀，青压雨梅肥。清和天气，无限佳景属斯时。试听虞弦初理，便有熏兮入奏，风物正熙熙。此日定何日，香篆袅金猊。记当年，蓂两荚，应熊罴。男儿壮志，端在伊傅与皋夔。况是从容书史，养就经纶功业，早晚帝王师。但了公家事，方与赤松期。","dynasty":"宋代","title":"水调歌头·苍立箨龙秀"}
{"author":"廖行之","content":"家山此去无多路。久没个、音书去。一别而今佳节度。黄花开未，白衣到否，篱落荒凉处。峥嵘岁月远秋暮。空腹便便无好句。菊意愆期浑未许。那堪惹恨，年来此日，长是潇潇雨。","dynasty":"宋代","title":"青玉案·家山此去无多路"}
{"author":"廖行之","content":"吾母慈祥膺上寿。福庇吾家，近世真希有。丘嫂今年逾六九。康宁可嗣吾慈母。我愿慈闱多福厚。更祝遐龄，与母齐长久。鸾诰联翩双命妇。华堂千岁长生酒。","dynasty":"宋代","title":"凤栖梧/蝶恋花"}
{"author":"廖行之","content":"试数阶蓂有几，昨朝看到今朝。南薰早动舜琴谣。端为熊罴梦兆。学粹昔人经制，文高古乐箫韶。天风从此上扶摇。回首不劳耕钓。","dynasty":"宋代","title":"西江月·试数阶蓂有几"}
{"author":"廖行之","content":"飞尽林花绿叶丝。十分春色在荼。多情几日风朝雨，留恋东风未许归。天意好，与君期。如今且醉□蛾眉。明年上国春风里，赏遍名花得意时。","dynasty":"宋代","title":"鹧鸪天·飞尽林花绿叶丝"}
{"author":"廖行之","content":"送了春归雨未收。雨肥梅子满枝头。心知办此和羹品，正为和羹国手谋。蓂两荚，岁千秋。崧高神气禀公侯。好将一卷周公礼，起佐皇家定九州。","dynasty":"宋代","title":"鹧鸪天·送了春归雨未收"}
{"author":"廖行之","content":"兰谷清香入岭梅。多根应尔暖先回。腊前似得真消息，争逐尧蓂十叶开。春满室，酒盈杯。百花宁许到尊罍。仙姿要是仙家伴，长为遐龄岁一来。","dynasty":"宋代","title":"鹧鸪天·兰谷清香入岭梅"}
{"author":"廖行之","content":"云破露新晴，月上输清气。最是江城有底佳，灯火人烟沸。行乐尽欢娱，眼界尤妍媚。多少江滨解佩人，邂逅无穷意。","dynasty":"宋代","title":"卜算子·云破露新晴"}
{"author":"廖行之","content":"屈指家山，匆匆又数今朝过。客情那可。愁似天来大。烟雨濛濛，细浥轻尘堕。君知麽。却成甚个。春暮犹江左。","dynasty":"宋代","title":"点绛唇·屈指家山"}
{"author":"廖行之","content":"秋兴连天，又还不分秋光老。莼鲈犹好。莫落秋归后。有底从人，上马皆东首。君知否。阳关三奏。消黯情多少。","dynasty":"宋代","title":"点绛唇·秋兴连天"}
{"author":"廖行之","content":"年少清新，襟裾那受红尘污。还他礼数。莫遣衣冠粗。拟倩东风，西遂轮蹄去。泠然御。飘飘仙趣。直到骖鸾处。","dynasty":"宋代","title":"点绛唇·年少清新"}
{"author":"廖行之","content":"玳席华筵，嘉宾环集三千履。兰膏芬芷。一簇红莲里。花覆玉郎，苒苒青衫媺。咸倾企。小登科第。有底新桃李。","dynasty":"宋代","title":"点绛唇·玳席华筵"}
{"author":"廖行之","content":"一春底事多佳气，非雾非云。郁郁氲氲。端为君家诞阿兴。庆源衮衮由高密，福有多根。百子千孙。此是元侯嫡耳孙。","dynasty":"宋代","title":"丑奴儿（庆邓彦鳞生子）"}
{"author":"廖行之","content":"五甲科名，半生蹭蹬，胸中可谓忘奇。荣华外物，算岂是人为。自有吾身事业，最难得、□养亲时。萱堂好，紫鸾重诰，寿与岳山齐。世间，欢乐事，争名蜗角，伐性蛾眉。谩须臾变化，苍狗云衣。那似千秋寿母，功名事、分付吾儿。从今去，捧觞戏彩，双绶更相宜。","dynasty":"宋代","title":"满庭芳（丁未生朝和韵酬表弟武公望）"}
{"author":"廖行之","content":"破腊先春梅有意。管邻年华，总在清香蕊。不逐浮花红与紫。岁寒来寿仙翁醉。衮衮诸公名又利。谁似高标，摆却人间事。长对南枝添兴致。尊前好在三千岁。","dynasty":"宋代","title":"凤栖梧（寿外舅）"}
{"author":"廖行之","content":"腊余时候，天意收寒早。梅信动，春先到。晓来湘水上，有底风光好。春有意，惯随仙仗来蓬岛。一念到人间，依约瑶池道。心好在，慈为宝。蟠桃多岁月，不数如瓜枣。千岁也，朱颜绿鬓人难老。","dynasty":"宋代","title":"千秋岁（寿外姑）"}
{"author":"廖行之","content":"应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。","dynasty":"宋代","title":"如梦令·应是南枝向暖"}
{"author":"廖行之","content":"远引未能忘世，端居且学灰心。定自随时隐见，应非与俗浮湛。","dynasty":"宋代","title":"半隐诗"}
{"author":"廖行之","content":"金鸡亭上小舂容，日射湖光照眼沈。痛饮壮君堪八斗，剧谈应我避群锋。笑看天际孤飞鹜，惊起波中老蛰龙。明日东西各奔走，莫随流俗浪迎逢。","dynasty":"宋代","title":"别蒲圻徐丞于金鸡驿次李和卿韵"}
{"author":"廖行之","content":"四十余年尚转蓬，渠论南北与西东。但知爱子三迁教，不办谋生一亩宫。北海可怜真意广，步兵良苦漫途穷。人生择术须循分，鹏鷃逍遥自不同。","dynasty":"宋代","title":"病中寄武公望二首"}
{"author":"廖行之","content":"轻去千金若弃遗，高情勇决固应稀。端来共我茅一把，不肯折君腰十围。世事弹棋无定局，人情蒙穽有深机。生涯也趁身强健，况是平阳德可依。","dynasty":"宋代","title":"病中寄武公望二首"}
{"author":"廖行之","content":"诗亡自昔周之东，末乃赖有三闾翁。三闾避谗思去国，当时无人歌雨濛。忠怀义概不见省，独以文字涂幽穷。高情寓物发叹咏，忧深思远言非空。富如渤澥产百怪，浩若九万扶摇风。后来文士引继出，思援弓缴随冥鸿。二都以降更七代，浸堕侈靡淫哇中。新奇妩媚乏典则，往往体制多称宫。汗牛充栋号繁博，简策冗长何其丰。至音寂寥风雅坠，天球何处求玲珑。辽辽旷世一杜叟，粹出于正排夷戎。丁年天宝适倥偬，崎岖奔走方匆匆。有我未始不忧国，岂若儿辈随朱红。瞻前无邻后无配，膏馥残賸何丰融。少陵以来栖碧老，笔锋闪闪矛新砻。九原已矣不可作，知有妙烝嵩。生平寤寐祈一见，如垢未沐头方蓬。君无恐我误雌霓，研覈讽诵犹能工。","dynasty":"宋代","title":"呈四表兄求栖碧遗文"}
{"author":"廖行之","content":"惭愧材非可与言，等閒微籁自鸣天。井蛙无理只成闹，里妇空颦岂解妍。君自平生多与点，谁云一语始知然。欲伸床下殷勤拜，诗律於今属大贤。","dynasty":"宋代","title":"酬罗季康二首"}
{"author":"廖行之","content":"自怜疎拙百奚宜，不省胡颜可媚时。驰骛功名非我事，欢娱菽水只心知。风姿故陋难施粉，面目堪憎正类倛。惟有灵台亦裴度，到君明眼不能欺。","dynasty":"宋代","title":"酬罗季康二首"}
{"author":"廖行之","content":"人家二月燕始归，春阴还近清明期。我行东指来江上，杰木夹径如旌旗。驱驰不惮百里远，解后时醉青帘垂。悬知故人隐山市，相见甫迩黄生眉。","dynasty":"宋代","title":"春日途中"}
{"author":"廖行之","content":"绿杨庭院雨如丝，已是梅林欲熟时。惭愧春工起归兴，向来节物彼何知。","dynasty":"宋代","title":"春晚雨中"}
{"author":"廖行之","content":"腊尾春风不著忙，雪花先压百花香。试为天上玉妃舞，欲遣人间越犬狂。万里冰壶尘不染，一番琼辅日初长。东皇喜作吾翁瑞，又报丰年到酉阳。","dynasty":"宋代","title":"春雪"}
{"author":"廖行之","content":"奇谋端合赞几沈，何事山林意味深。引类古人方厚禄，忧时百念可灰心。会看览德翔千仞，未信干霄老百寻。却笑疎慵真漫仕，閒中赢得二毛侵。","dynasty":"宋代","title":"次陈颐刚与许拾遗酬唱之作"}
{"author":"廖行之","content":"江上晴光照眼浓，十分春色满城东。客怀何限湘波绿，漕事方殷汉粟红。雅有诗情添兴远，可无酒力破愁攻。舳舻早晚蒲帆稳，长啸东南万里风。","dynasty":"宋代","title":"次纲官王簿韵兼简伯潜二首"}
{"author":"廖行之","content":"柳岸流莺两两黄，风光浑在一帘香。休辞老去追随懒，莫遣春归倥偬忙。满地芳茵犹胜践，漫天飞絮漫轻狂。溪园早有同游约，准拟杯行引兴长。","dynasty":"宋代","title":"次纲官王簿韵兼简伯潜二首"}
{"author":"廖行之","content":"黄钟大吕非常器，清庙陈之乃其地。胡为小用噎寸莛，犹遣咸韶有遗事。君才栖枳今何时，天意似欲昌吾语。西山正尔朝气爽，左手好在霜螯持。连墙顾我劳相过，徙舍羡君安宴坐。春兰秋菊借芬馨，蚯蚓苍蝇许赓和。弥明出语如笑嬉，喜悲思苦那能奇。便须起敬拜床下，敢问所学真谁师。","dynasty":"宋代","title":"次韵酬郭承禧"}
{"author":"廖行之","content":"诗坛得隽敌无强，独立南丰一瓣香。我欲句中闻妙法，君应肘后出神方。陶鎔景色春长好，流转风光物自忙。珍重三薰更三沐，全胜汤饼试何郎。","dynasty":"宋代","title":"次韵酬宋伯潜三首"}
{"author":"廖行之","content":"百拙无堪不自强，身谋犹得学黄香。青衫良助君衣彩，圆凿何嫌我枘方。旧雨故人相得甚，浮云苍狗可怜忙。从君更许闻诗律，唤醒风骚起夜郎。","dynasty":"宋代","title":"次韵酬宋伯潜三首"}
{"author":"廖行之","content":"老懒渠能更倔强，邻墙可恋瓮头香。卷舒自我聊全璧，非笑从人亦大方。日永游丝随望远，春深乳燕趁晴忙。閒来不入邯郸梦，未厌区区白首郎。","dynasty":"宋代","title":"次韵酬宋伯潜三首"}
{"author":"廖行之","content":"廛居远嚣尘，市隐渺湖海。闲窗理书卷，乐事供戏彩。萧然万虑忘，恬尔四时改。青山满郊园，未省费钱买。客来笑迂拙，我乃厌机械。今朝起遨游，欢意与天会。光风挟霁月，璇宇扫氛霭。兹游发吾舅，从恿及流辈。扁舟凌湘波，步屧更东迈。名园展良觌，珍赏皆胜概。松筠矗高节，花草足芳佩。化工自无私，物理欣有待。从渠春烂熳，壮我胸磊磈。招邀坐莓苔，取次列鲑菜。真成脱边幅，底用见奇怪。酒阑发深省，事往忆初载。经营赋归田，想像古贤宰。骑箕久汗漫，种木今猥大。安能耽燕翫，颇复念兴废。信美非吾庐，高兴忽天外，归来且长哦，它时续诗话。","dynasty":"宋代","title":"从三舅氏携儿侄游向园分韵得买字"}
{"author":"廖行之","content":"斗杓酒携井络墟，月蓂四荚随盈除。絪緼和气掬宇宙，葱郁瑞霭充门闾。门闾自是相家旧，许国勋阀今渠渠。公侯骨相奇表在，佛祖心谛群疑祛。长材不惮剸烦剧，入赞枢庭还题舆。声猷业履蔼中外，使节荣畀东南如。三湘来领阜通计，九郡咸企澄清车。民言此地公蘧蘧。当馈注想宁应徐。姓名行启金瓯书，公府入即潭潭居。方壶蓬岛有寿域，安用九转刀圭余。","dynasty":"宋代","title":"代贺苏盐生朝"}
{"author":"廖行之","content":"杓携娵訾月华薄，瑞霭朝来溢帘幕。芙蓉犹解姹然红，要与诞弥寻旧约。霞觞举处金璀错，寿祝庄椿与龟鹤。鲤庭请学识昌诗，彩衣戏有承颜乐。","dynasty":"宋代","title":"代人上父生朝诗"}
{"author":"廖行之","content":"紫泥芝检下遥天，绣斧荣更竹使权。六辔周王新礼乐，重湖楚国旧山川。澄清风采生麾节，眷倚精神跳动邃綖。早晚沙堤归步稳，二台齐色耀星躔。","dynasty":"宋代","title":"代送守赴湖北漕"}
{"author":"廖行之","content":"永嘉有儒宗，学古源流长。未施经国手，姑绾祠岳章。岂惟礼秩重，正遣文教昌。从游者谁子，秀异推荆杨。潜君春秋学，三传可束藏。君章湘中杰，况有今黄香。君贤集董帷，幸甚同翶翔。吾邦一何遇，石鼓分余光。坐令士气振，闻者皆激昂。今朝过封胡，三英璨琳琅。乘兴访萧寺，草草罗酒浆。吾侪亦纵臾，十驾随飞黄。亢宗赖季子，未数颜道狂。读礼不敢过，养晦须名扬。旁观且袖手，代斲愧不臧。聊补分韵篇，一笑薰风凉。","dynasty":"宋代","title":"代游西湖分韵得香字"}
{"author":"廖行之","content":"雨余清梦话踌躇，投晓敲门一纸书。尺组却能羁壮士，寸心浑欲驾飞车。清衫小吏谁知子，白发慈亲正念渠。只道为官志三釜，而今那似守阎闾。","dynasty":"宋代","title":"得长兄书"}
{"author":"廖行之","content":"二十年间儿女諠，糟糠勤苦不堪论。如今八载君身后，儿已登科又长孙。","dynasty":"宋代","title":"读浮休诗有感"}
{"author":"廖行之","content":"阅世觚稜如许，照人冰玉渊然。个里可藏天地，尘中自有神仙。","dynasty":"宋代","title":"方壶"}
{"author":"廖行之","content":"底事离群今暮春，故人怀想渴生尘。阳交声断空回首，惭愧迁乔鸟语新。","dynasty":"宋代","title":"丰城道中闻莺书于故县"}
{"author":"廖行之","content":"踏遍江湖路几千，买舟因得憩江天。不嫌烟水牵离恨，要狎沙鸥伴醉眠。南浦春深波涨岸，长芦风寝浪平川。生涯喜近长年老，夜半挐音月满船。","dynasty":"宋代","title":"丰城舟中"}
{"author":"廖行之","content":"当涂自诡谯中龙，长驱远斗矜余锋。孙刘交合出奇计，一炬赤壁成三雄。荆州畴昔借资地，久假乃复相仇攻。是时熊湘介二国，北有蜀壘南吴牖。蛮争触竞已千古，往事独有江流东。人言此水自云阜，联引澬邵经夷中。崎岖二梅压盘束，擘裂千嶂烦奔冲。穷豪究勇力少纵，始得平隰流舂容。纡余十里仅间暇，贔屭五渚俄冲从。潴为渟渊产百怪，往往不宅冯夷宫。春霖夏潦故假藉，谷吐川灌资腾舂。阳侯客气不自禁，驱胁罔象从群凶。往时井邑困陵藉，欲已此患嗟无庸。英英忠定经国手，初日小试勤民功。不烦燃犀照奇鬼，正尔宴坐销狂烽。筑亭据胜俯百壑，坐使衮衮皆朝宗。投巫谩诧邺中老，驱鱷未逊潮阳翁。横流一旦复故道，精意要与神明通。吾闻祖龙制六合，欲以盛气陵华戎。将游会稽示汰侈，乃被涛浙还他从。区区水波岂云恶，要是暴戾神方恫。安知盛德虽邑宰，能转造化回天工。尔来百多六十载，民得平土趋耕农。只今令尹亦公辈，惟有善政希高踪。兴言晴雨应如答，岂复旱溢忧匆匆。喜丰对峙且华屋，一桨横绝江无风。江头秋深足佳趣，林霭烟暝纷冥濛。乘间领客共赏胜，亦有情话摅心胸。夫君岂久吏州县，伟望竞已齐衡嵩。傥令鲸伏波不作，奠枕四海经渠非公。","dynasty":"宋代","title":"赋压波亭呈益阳赵宰"}
{"author":"廖行之","content":"江接东溟阔，潮从八月高。只应风捲浪，谁遣怒成涛。舟楫乘流迅，鱼龙得意豪。瀛洲今不远，好去钓金鳌。","dynasty":"宋代","title":"观潮"}
{"author":"廖行之","content":"暖日烘晴二月天，万丝垂舞竞春妍。谁移西蜀寸根远，独领东风一笑嫣。醉脸凝脂朝过雨，红妆照烛夜笼因。漫山百卉空粗俗，知是流霞第一仙。","dynasty":"宋代","title":"海棠"}
{"author":"廖行之","content":"丹诏飞来万国春，抡才美意属贤臣。几年志气风云壮，一旦声名日月新。好把良筹裨负扆，莫贪香饵堕垂纶。来年上国风光好，喜帖西驰沸路尘。","dynasty":"宋代","title":"和丙午衡州鹿鸣宴诗"}
{"author":"廖行之","content":"穷山二月无多乐，犹作春来料峭寒。常恐花枝暗萧索，却教诗句漫艰难。寻芳赖有城西角，泥饮休论日几竿。他日山僧纪清集，阁中应作画图看。","dynasty":"宋代","title":"和长兄席间书事"}
{"author":"廖行之","content":"三旌之位不足贵，万钟於我其何加。谁如日欲无骨相，底用眼眩鸠盘茶。哦诗清籁助萧爽，角壮余子空雄夸。东洋北若不汝较，望叹自失无津涯。","dynasty":"宋代","title":"和陈必强韵"}
{"author":"廖行之","content":"持底赏春晴，清眠自爽魂。据梧销白日，高枕未黄昏。蝴蝶飞何乐，华胥梦可温。周公应不远，心事得深论。","dynasty":"宋代","title":"和春睡"}
{"author":"廖行之","content":"骀荡融和二月天，邀朋同是饮中仙。试将拄杖踏芳草，更看兰舟航野川。酒兴偿花聊复一，诗篇贾勇或相千。何妨日日寻春去，醉把赓酬授简传。","dynasty":"宋代","title":"和春游三首"}
{"author":"廖行之","content":"寻胜遨游且乐天，楚狂应是地行仙。一年最好春三月，到处那能花满川。梦泽诗肠吞八九，河沙醉境渺三千。眼中况有江臯佩，应作潇湘胜会传。","dynasty":"宋代","title":"和春游三首"}
{"author":"廖行之","content":"雨余迟日放晴天，春入园林点化仙。为约奚囊行秀野，更看花岛媚清川。杖头买醉多逾百，笑里挥金知几千。一段清狂谁会得，谩将高兴付诗传。","dynasty":"宋代","title":"和春游三首"}
{"author":"廖行之","content":"六月湖天凛似秋，曾凭樯燕小迟留。苍崖偃蹇浮屠古，白壁淋淳醉墨流。吹浪鱼龙供客戏，乘槎斗牛得天游。一声帝子云璈曲，家在蓬壶碧玉楼。","dynasty":"宋代","title":"和洞庭古寺壁间韵"}
{"author":"廖行之","content":"平生四海鲁东家，貌敬谁能礼有加。试问离歌谈狗曲，何如艳曲唱山茶。广平似铁诗犹好，河内闻箴喜更夸。惟有谪仙堪痛饮，世间佳处乐无涯。","dynasty":"宋代","title":"和家字韵呈同社诸公"}
{"author":"何澹","content":"庾岭移来傍桂业。绕花安敢望凌风。癯儒合作孤芳伴，四面相看一笑同。冰照座，玉横空。雪花零落暗香中。有人醉倚阑干畔，付与江南老画工。","dynasty":"宋代","title":"鹧鸪天（绕花台）"}
{"author":"何澹","content":"拍堤芳草随人去。洞口山无重数。翦朝露成树。争晚渔翁住。今人忍听秦人语。只有花无今古。欲饮仙家寿醑。记取桥边路。","dynasty":"宋代","title":"桃源忆故人"}
{"author":"何澹","content":"灯夕筵开，人物共、英词三绝。环坐处、袖中珠玉，郢中春雪。红烛星繁销夜漏，紫霞香满催歌拍。算新年、何处不风光，三山别。云表殿，千层结。花藉锦，添明月。更浮屠七塔，万枝争发。多谢一天驱宿霭，故教三日成佳节。更何须、海上觅蓬莱，真仙阙。","dynasty":"宋代","title":"满江红（和阵郎中元夕）"}
{"author":"何澹","content":"乐禁初开，平地耸、海山清绝。千里内、欢声和气，可融霜雪。盛事总将椽笔记，新歌翻入梨园拍。道古来、南国做元宵，今宵别。灯万碗，花千结。星斗上，天浮月。向玉绳低处，笙箫高发。人物尽夸长乐郡，儿童争庆烧灯节。疑此身、清梦到华胥，朝金阙。","dynasty":"宋代","title":"满江红（再和诸人元夕新赋）"}
{"author":"何澹","content":"好景良辰造物慳。一年灯火遽摧残。雨淋夹道星千点，雪阻游人路九盘。停社舞，撤宾筵。谩烧银烛照金莲。不如我入香山社，一盏青灯说夜禅。","dynasty":"宋代","title":"鹧鸪天（灯夕雨雪）"}
{"author":"何澹","content":"翠屏一匝梵王城，白练两条功德水。百鸟争巢高树枝，似闻佛法心欢喜。","dynasty":"宋代","title":"报慈山门"}
{"author":"何澹","content":"诗翁当日上凌风，面面看花得句工。我亦巡檐来索笑，古今人意略相同。","dynasty":"宋代","title":"登绕花台二首"}
{"author":"何澹","content":"台因水部将花绕，隐为耶溪号小山。且在我家为故事，若言衣钵有惭颜。","dynasty":"宋代","title":"登绕花台二首"}
{"author":"何澹","content":"玉壶清景面瑶池，便入丹青也自宜。挟册几回成独往，壶公应笑一书痴。","dynasty":"宋代","title":"方壶"}
{"author":"何澹","content":"石渠南畔小阑干，一种孤芳万玉攒。应为癯儒嫌冷淡，故将素面汙铅丹。花面酒盏浑如梦，池上诗盟幸不寒。美景要须公管领，转头还作隔年看。","dynasty":"宋代","title":"馆中赏红梅"}
{"author":"何澹","content":"庾岭天开一种芳，金枝先到殿中央。东皇为作阳春倡，压倒千花万卉香。","dynasty":"宋代","title":"和圣制蜡梅二首"}
{"author":"何澹","content":"不容红白斗芬芳，色染蔷薇照水央。冷艳可供清燕赏，日融风软暗传香。","dynasty":"宋代","title":"和圣制蜡梅二首"}
{"author":"何澹","content":"三神山中隔凡尘，箫鼓喧阗午夜声。十里绮罗开翠幕，一天星斗不层城。也知故国风光丽，尤喜新元谷价平。衰朽尚容陪二妙，不妨欹侧到天明。","dynasty":"宋代","title":"和宋宪乙丑元夕韵"}
{"author":"何澹","content":"只对西湖也自凉，雨余天更辟商羊。水交秋色心田静，风入山花鼻观香。别驾殷勤能高醴，五曹嬉戏且逢场。凤凰池上今文伯，犹忆春闱夜卷长。","dynasty":"宋代","title":"和王成之同赵达明游西湖"}
{"author":"何澹","content":"嵯峨宫殿晓风清，月挂林梢夜欲更。户外朝绅千绮集，马头椽烛五枝明。诸天呗响超三界，众妙香然罄一诚。渭北衣冠应北顾，请扶大汉振天声。","dynasty":"宋代","title":"和张时可景灵宫即事及暂归南湖二诗"}
{"author":"何澹","content":"南湖风月想经行，隐兴常多薄宦情。辇毂只今烦佐治，僮奴休复事欢迎。人如仲举舆增重，客为相如座尽倾。咫尺不妨时问道，病余已觉此身轻。","dynasty":"宋代","title":"和张时可景灵宫即事及暂归南湖二诗"}
{"author":"何澹","content":"柴门三月麦秋寒，日与渔樵自往还。千骑肯来延绿阁，一杯相属对青山。句工烟雨空濛际，笔妙龙蛇夭矫门。从此小园增倍价，不妨长作老农闲。","dynasty":"宋代","title":"和赵知府延绿韵"}
{"author":"何澹","content":"冷淡梳妆不入时，故将粉面以朱施。风标可作孤山殿，枝叶能令北客疑。及与松筠论旧故，未容桃李强追随。芳名亦占群花上，所恨无功到鼎彝。","dynasty":"宋代","title":"红梅"}
{"author":"何澹","content":"神京浩不及，仙关次第开。名山逢好友，九日共登台。济胜聊为具，吟诗愧别才。何年清海甸，结屋此中来。","dynasty":"宋代","title":"九日偕朱彦器伯仲游雁门山"}
{"author":"何澹","content":"我本麋鹿姿，牵来入京阙。举动违真性，驱驰了岁月。自惭西湖水，照见种种发。乘兴陪诸公，放舟烟浪窟。小雨裛风埃，轻霾翳林樾。春深桃李竞，路滑车马歇。已办登山屐，不羡凌波袜。沿堤逐树阴，傍寺诗禅衲。杯行知已深，欢意殊未竭。日暮碧云横，两山高突兀。","dynasty":"宋代","title":"两监同舍出游和吴监丞韵"}
{"author":"何澹","content":"萝衣晴带护烟蓑，楚国狂夫尚作歌。石影到溪千丈劲，藤痕入目八分少。泉分小白山中雨，衣取云门寺顶荷。洞口樵人谁语汝，茶过相遇更相过。","dynasty":"宋代","title":"萝衣洞"}
{"author":"何澹","content":"炎官驱我入山椒，日日松声似海潮。四月黄梅无不雨，却来三伏洗炎歊。","dynasty":"宋代","title":"栖云中伏"}
{"author":"何澹","content":"荣观新移阆苑栽，芳丛炫昼锦花开。谁知妙手参元化，顷刻青红照玉杯。","dynasty":"宋代","title":"群花盛开二首"}
{"author":"何澹","content":"向阳花木易培栽，略借春风已自开。多谢青宫能长养，一枝先压紫霞杯。","dynasty":"宋代","title":"群花盛开二首"}
{"author":"何澹","content":"噫，山中之乐兮，与猿鹤兮同游。幸儋石之有储，奚斗升之复求。","dynasty":"宋代","title":"山中之乐"}
{"author":"何澹","content":"茂洪囏险扶倾厦，安石从容抗怒蛙。习俗风流犹未改，短辕丝竹璧微瑕。","dynasty":"宋代","title":"诗一首"}
{"author":"何澹","content":"涧水琤琮鸣屋角，溪潭潋滟对山门。绿崖鸟道人行去，隔岸绿阴春正香。","dynasty":"宋代","title":"时思山门"}
{"author":"何澹","content":"玉梅几岁隔樊墙，剖破籓篱两雁行。青眼相看到头白，洞中无客自吹香。","dynasty":"宋代","title":"玉香洞"}
{"author":"何澹","content":"庾岭香腮想未真，东明才见一枝新。阳和衣被风花卉，繁杏夭桃次第春。","dynasty":"宋代","title":"早梅二首"}
{"author":"何澹","content":"姑射仙肌不受尘，旧妆重傅恰如新。东君少试回天手，已占人间几许春。","dynasty":"宋代","title":"早梅二首"}
{"author":"何澹","content":"茂洪艰险扶倾厦，安石从容抗怒蛙。习俗风流犹未改，短辕丝竹璧微瑕。","dynasty":"宋代","title":"诗一首"}
{"author":"何澹","content":"庾岭移来傍桂丛。绕花安敢望凌风。癯儒合作孤芳伴，四面相看一笑同。冰照座，玉横空。雪花零落暗香中。有人醉倚阑干畔，付与江南老画工。","dynasty":"宋代","title":"鹧鸪天绕花台"}
{"author":"何澹","content":"好景良辰造物悭。一年灯火遽摧残。雨淋夹道星千点，雪阻游人路九盘。停社舞，撤宾筵。谩烧银烛照金莲。不如我入香山社，一盏青灯说夜禅。","dynasty":"宋代","title":"鹧鸪天灯夕雨雪"}
{"author":"高祖之","content":"一麾东晋守，八体入神书。墨水传遗迹，兰亭表旧居。挂冠高兴逸，坦腹旧床虚。峻岭崇山景，依然想似初。","dynasty":"宋代","title":"右军祠堂"}
{"author":"李俦","content":"声名凛凛动寰区，忠义存心老不渝。奋不顾生惟尽节，虞无遗策悉嘉谟。独提南服三千旅，首冒重围万死涂。时事已更身已逝，惟将阴德付鵷雏。","dynasty":"宋代","title":"张叔挽诗二首"}
{"author":"李俦","content":"命世文章伯，鸿枢柱石臣。殒身因卫社，嗣德岂无人。丹旐西原路，輀车万里春。一门蒙待遇，徒有泪沾巾。","dynasty":"宋代","title":"张叔挽诗二首"}
{"author":"夏侯审","content":"云里蟾钩落凤窝，玉郎沈醉也摩挲。陈王当日风流减，只向波间见袜罗。","dynasty":"唐代","tags":"咏物，艳情","title":"咏被中绣鞋"}
{"author":"慈视","content":"贫贱亦行役，风尘了不关。心如太湖水，家在洞庭山。作客有时倦，吟诗无日闲。泉台遇同调，曾否忆人间。","dynasty":"清代","title":"忆洞庭吴不官"}
{"author":"范曦文","content":"清泪如铅。叹咸阳送远，露冷铜仙。岩花纷堕雪，津柳暗生烟。寒食後，暮江边。草色更芊芊。四十年，留春意绪，不似今年。山阴欲棹归船。暂停杯雨外，舞剑灯前。重逢应未卜，此别转堪怜。凭急管，倩繁弦。思苦调难传。望故乡，都将往事，付与啼鹃。","dynasty":"宋代","title":"意难忘"}
{"author":"曹唐","content":"玉箫金瑟发商声，桑叶枯干海水清。净扫蓬莱山下路，略邀王母话长生。上元元日豁明堂，五帝望空拜玉皇。万树琪花千圃药，心知不敢辄形相。骑龙重过玉溪头，红叶还春碧水流。省得壶中见天地，壶中天地不曾秋。真王未许久从容，立在花前别甯封。手把玉箫头不举，自愁如醉倚黄龙。金殿无人锁绛烟，玉郎并不赏丹田。白龙蹀躞难回跋，争下红绡碧玉鞭。玄洲草木不知黄，甲子初开浩劫长。无限万年年少女，手攀红树满残阳。宫阙重重闭玉林，昆仑高辟彩云深。黄龙掉尾引郎去，使妾月明何处寻。风满涂山玉蕊稀，赤龙闲卧鹤东飞。紫梨烂尽无人吃，何事韩君去不归。武帝徒劳厌暮年，不曾清净不精专。上元少女绝还往，满灶丹成白玉烟。百辟朝回闭玉除，露风清宴桂花疏。西归使者骑金虎，亸鞚垂鞭唱步虚。南斗阑珊北斗稀，茅君夜著紫霞衣。朝骑白鹿趁朝去，凤押笙歌逐后飞。焚香独自上天坛，桂树风吹玉简寒。长怕嵇康乏仙骨，与将仙籍再寻看。冰屋朱扉晓未开，谁将金策扣琼台。碧花红尾小仙犬，闲吠五云嗔客来。酒酽春浓琼草齐，真公饮散醉如泥。朱轮轧轧入云去，行到半天闻马嘶。白石山中自有天，竹花藤叶隔溪烟。朝来洞口围棋了，赌得青龙直几钱。海水西飞照柏林，青云斜倚锦云深。水风暗入古山叶，吹断步虚清磬音。玉诏新除沈侍郎，便分茅土镇东方。不知今夕游何处，侍从皆骑白凤凰。洞里烟霞无歇时，洞中天地足金芝。月明朗朗溪头树，白发老人相对棋。饥即餐霞闷即行，一声长啸万山青。穿花渡水来相访，珍重多才阮步兵。东妃闲著翠霞裙，自领笙歌出五云。清思密谈谁第一，不过邀取小茅君。月影悠悠秋树明，露吹犀簟象床轻。嫔妃久立帐门外，暗笑夫人推酒声。九天天路入云长，燕使何由到上方。玉女暗来花下立，手挼裙带问昭王。玉皇赐妾紫衣裳，教向桃源嫁阮郎。烂煮琼花劝君吃，恐君毛鬓暗成霜。花底休倾绿玉卮，云中含笑向安期。穷阳有数不知数，大似人间年少儿。玉色雌龙金络头，真妃骑出纵闲游。昆仑山上桃花底，一曲商歌天地秋。偷来洞口访刘君，缓步轻抬玉线裙。细擘桃花逐流水，更无言语倚彤云。西汉夫人下太虚，九霞裙幅五云舆。欲将碧字相教示，自解盘囊出素书。天上鸡鸣海日红，青腰侍女扫朱宫。洗花蒸叶滤清酒，待与夫人邀五翁。汗漫真游实可奇，人间天上几人知。周王不信长生话，空使苌弘碧泪垂。青锦缝裳绿玉珰，满身新带五云香。闲依碧海攀鸾驾，笑就苏君觅橘尝。鹤不西飞龙不行，露干云破洞箫清。少年仙子说闲事，遥隔彩云闻笑声。洞里烟深木叶粗，乘风使者降玄都。隔花相见遥相贺，擎出怀中赤玉符。芝蕙芸花烂漫春，瑞香烟露湿衣巾。玉童私地夸书札，偷写云谣暗赠人。天上邀来不肯来，人间双鹤又空回。秦皇汉武死何处，海畔红桑花自开。紫羽麾幢下玉京，却邀真母入三清。白龙久住浑相恋，斜倚祥云不肯行。鹤叫风悲竹叶疏，谁来五岭拜云车。人间肉马无轻步，踏破先生一卷书。夜降西坛宴已终，花残月榭雾朦胧。谁游八海门前过，空洞一声风雨中。忘却教人锁后宫，还丹失尽玉壶空。嫦娥若不偷灵药，争得长生在月中。旸谷先生下宴时，月光初冷紫琼枝。凄清金石揭天地，事在世间人不知。共爱初平住九霞，焚香不出闭金华。白羊成队难收拾，吃尽溪头巨胜花。酒尽香残夜欲分，青童拜问紫阳君。月光悄悄笙歌远，马影龙声归五云。海树灵风吹彩烟，丹陵朝客欲升天。无央公子停鸾辔，笑泥娇妃索玉鞭。八景风回五凤车，昆仑山上看桃花。若教使者沽春酒，须觅馀杭阿母家。叔卿遍览九天春，不见人间故旧人。怪得蓬莱山下水，半成沙土半成尘。欲饮尊中云母浆，月明花里合笙簧。更教小奈将龙去，便向金坛取阮郎。海上桃花千树开，麻姑一去不知来。辽东老鹤应慵惰，教探桑田便不回。昨夜相邀宴杏坛，等闲乘醉走青鸾。红云塞路东风紧，吹破芙蓉碧玉冠。云鹤冥冥去不分，落花流水恨空存。不知玉女无期信，道与留门却闭门。采女平明受事回，暗交丹契锦囊开。欲书密诏防人见，佯喝青虬使莫来。太一元君昨夜过，碧云高髻绾婆娑。手抬玉策红于火，敲断金鸾使唱歌。碧瓦彤轩月殿开，九天花落瑞风来。玉皇欲著红龙衮，亲唤金妃下手裁。长房自贵解飞翻，五色云中独闭门。看却桑田欲成海，不知还往几人存。赤龙停步彩云飞，共道真王海上归。千岁红桃香破鼻，玉盘盛出与金妃。碧海灵童夜到时，徒劳相唤上琼池。因循天子能闲事，纵与青龙不解骑。且欲留君饮桂浆，九天无事莫推忙。青龙举步行千里，休道蓬莱归路长。侍女亲擎玉酒卮，满卮倾酒劝安期。等闲相别三千岁，长忆水边分枣时。万岁蛾眉不解愁，旋弹清瑟旋闲游。忽闻下界笙箫曲，斜倚红鸾笑不休。去住楼台一任风，十三天洞暗相通。行厨侍女炊何物，满灶无烟玉炭红。风动闲天清桂阴，水精帘箔冷沉沉。西妃少女多春思，斜倚彤云尽日吟。王母相留不放回，偶然沉醉卧瑶台。凭君与向萧郎道，教著青龙取妾来。绛节笙歌绕殿飞，紫皇欲到五云归。细腰侍女瑶花外，争向红房报玉妃。闻君新领八霞司，此别相逢是几时。妾有一觥云母酒，请君终宴莫推辞。方士飞轩驻碧霞，酒寒风冷月初斜。不知谁唱归春曲，落尽溪头白葛花。方朔朝来到我家，欲将灵树出丹霞。三千年后知谁在，拟种红桃待放花。水满桑田白日沈，冻云干霰湿重阴。辽东归客闲相过，因话尧年雪更深。朝回相引看红鸾，不觉风吹鹤氅偏。好是兴来骑白鹤，文妃为伴上重天。公子闲吟八景文，花南拜别上阳君。金鞭遥指玉清路，龙影马嘶归五云。一百年中是一春，不教日月辄移轮。金鳌头上蓬莱殿，唯有人间炼骨人。笑擎云液紫瑶觥，共请云和碧玉笙。花下偶然吹一曲，人间因识董双成。东皇长女没多年，从洗金芝到水边。无事伴他棋一局，等闲输却卖花钱。红草青林日半斜，闲乘小凤出彤霞。略寻旧路过西国，因得冰园一尺瓜。树下星沉月欲高，前溪水影湿龙毛。洞天云冷玉花发，公子尽披双锦袍。紫水风吹剑树寒，水边年少下红鸾。未知百一穷阳数，略请先生止的看。武皇含笑把金觥，更请霓裳一两声。护帐宫人最年少，舞腰时挈绣裙轻。琼树扶疏压瑞烟，玉皇朝客满花前。东风小饮人皆醉，短尾青龙枕水眠。彤阁钟鸣碧鹭飞，皇君催熨紫霞衣。丹房玉女心慵甚，贪看投壶不肯归。昆仑山上自鸡啼，羽客争升碧玉梯。因驾五龙看较艺，白鸾功用不如妻。沙野先生闭玉虚，焚香夜写紫微书。供承童子闲无事，教剉琼花喂白驴。云陇琼花满地香，碧沙红水遍朱堂。外人欲压长生籍，拜请飞琼报玉皇。玉洞长春风景鲜，丈人私宴就芝田。笙歌暂向花间尽，便是人间一万年。青童传语便须回，报道麻姑玉蕊开。沧海成尘等闲事，且乘龙鹤看花来。绛树彤云户半开，守花童子怪人来。青牛卧地吃琼草，知道先生朝未回。石洞沙溪二十年，向明杭日夜朝天。白矾烟尽水银冷，不觉小龙床下眠。紫微深锁敞丹轩，太帝亲谈不死门。从此百寮俱拜后，走龙鞭虎下昆仑。云衫玉带好威仪，三洞真人入奏时。频着金鞭打龙角，为嗔西去上天迟。太子真娥相领行，当天合曲玉箫清。梨花新折东风软，犹在缑山乐笑声。洞里月明琼树风，画帘青室影朦胧。香残酒冷玉妃睡，不觉七真归海中。青苑红堂压瑞云，月明闲宴九阳君。不知昨夜谁先醉，书破明霞八幅裙。东溟两度作尘飞，一万年来会面稀。千树梨花百壶酒，共君论饮莫论诗。沧海令抛即未能，且缘鸾鹤立相仍。蔡家新妇莫嫌少，领取真珠三五升。溪影沉沙树影清，人家皆踏五音行。可怜三十六天路，星月满空琼草青。北斗西风吹白榆，穆公相笑夜投壶。花前玉女来相问，赌得青龙许赎无。九天王母皱蛾眉，惆怅无言倚桂枝。悔不长留穆天子，任将妻妾住瑶池。暂随凫伯纵闲游，饮鹿因过翠水头。宫殿寂寥人不见，碧花菱角满潭秋。新授金书八素章，玉皇教妾主扶桑。与君一别三千岁，却厌仙家日月长。八海风凉水影高，上卿教制赤霜袍。蛟丝玉线难裁割，须借玉妃金剪刀。海上风来吹杏枝，昆仑山上看花时。红龙锦襜黄金勒，不是元君不得骑。绛阙夫人下北方，细环清佩响丁当。攀花笑入春风里，偷折红桃寄阮郎。","dynasty":"唐代","title":"小游仙诗九十八首"}
{"author":"曹唐","content":"再到天台访玉真，青苔白石已成尘。笙歌冥寞闲深洞，云鹤萧条绝旧邻。草树总非前度色，烟霞不似昔年春。桃花流水依然在，不见当时劝酒人。","dynasty":"唐代","title":"刘阮再到天台不复见仙子"}
{"author":"曹唐","content":"古物神光雪见羞，未能擎出恐泉流。暗临黑水蛟螭泣，潜倚空山鬼魅愁。生怕雷霆号涧底，长闻风雨在床头。垂情不用将闲气，恼乱司空犯斗牛。","dynasty":"唐代","title":"勖剑"}
{"author":"曹唐","content":"不将清瑟理霓裳，尘梦那知鹤梦长。洞里有天春寂寂，人间无路月茫茫。玉沙瑶草连溪碧，流水桃花满涧香。晓露风灯零落尽，此生无处访刘郎。","dynasty":"唐代","title":"仙子洞中有怀刘阮"}
{"author":"曹唐","content":"碧落香销兰露秋，星河无梦夜悠悠。灵妃不降三清驾，仙鹤空成万古愁。皓月隔花追款别，瑞烟笼树省淹留。人间何事堪惆怅，海色西风十二楼。","dynasty":"唐代","title":"张硕重寄杜兰香"}
{"author":"曹唐","content":"四十年前百战身，曾驱虎队扫胡尘。风悲鼓角榆关暮，日暖旌旗陇草春。铁马惯牵邀上客，金鱼多解乞佳人。胸中别有安边计，谁睬髭须白似银。","dynasty":"唐代","title":"羽林贾中丞"}
{"author":"曹唐","content":"北斗佳人双泪流，眼穿肠断为牵牛。封题锦字凝新恨，抛掷金梭织旧愁。桂树三春烟漠漠，银河一水夜悠悠。欲将心向仙郎说，借问榆花早晚秋。","dynasty":"唐代","title":"织女怀牵牛"}
{"author":"曹唐","content":"九点秋烟黛色空，绿华归思颇无穷。每悲驭鹤身难任，长恨临霞语未终。河影暗吹云梦月，花声闲落洞庭风。蓝丝重勒金条脱，留与人间许侍中。","dynasty":"唐代","title":"萼绿华将归九疑留别许真人"}
{"author":"曹唐","content":"桑叶扶疏闭日华，穆王邀命宴流霞。霓旌著地云初驻，金奏掀天月欲斜。歌咽细风吹粉蕊，饮馀清露湿瑶砂。不知白马红缰解，偷吃东田碧玉花。","dynasty":"唐代","title":"穆王宴王母于九光流霞馆"}
{"author":"曹唐","content":"惆怅冰颜不复归，晚秋黄叶满天飞。迎风细荇传香粉，隔水残霞见画衣。白玉帐寒鸳梦绝，紫阳宫远雁书稀。夜深池上兰桡歇，断续歌声彻太微。","dynasty":"唐代","title":"汉武帝思李夫人"}
{"author":"曹唐","content":"洞里烟深木叶粗，乘风使者降玄都。隔花相见遥相贺，擎出怀中赤玉符。","dynasty":"唐代","title":"小游仙诗九十八首其三十二"}
{"author":"曹唐","content":"芝蕙芸花烂漫春，瑞香烟露湿衣巾。玉童私地誇书札，偷写云谣暗赠人。","dynasty":"唐代","title":"小游仙诗九十八首其三十三"}
{"author":"曹唐","content":"天上邀来不肯来，人间双鹤又空回。秦皇汉武死何处，海畔红桑花自开。","dynasty":"唐代","title":"小游仙诗九十八首其三十四"}
{"author":"曹唐","content":"紫羽麾幢下玉京，却邀真母入三清。白龙久住浑相恋，斜倚祥云不肯行。","dynasty":"唐代","title":"小游仙诗九十八首其三十五"}
{"author":"曹唐","content":"鹤叫风悲竹叶疏，谁来五岭拜云车。人间肉马无轻步，踏破先生一卷书。","dynasty":"唐代","title":"小游仙诗九十八首其三十六"}
{"author":"曹唐","content":"夜降西坛宴已终，花残月榭雾朦胧。谁游八海门前过，空洞一声风雨中。","dynasty":"唐代","title":"小游仙诗九十八首其三十七"}
{"author":"曹唐","content":"忘却教人锁后宫，还丹失尽玉壶空。嫦娥若不偷灵药，争得长生在月中。","dynasty":"唐代","title":"小游仙诗九十八首其三十八"}
{"author":"曹唐","content":"旸谷先生下宴时，月光初冷紫琼枝。凄清金石揭天地，事在世间人不知。","dynasty":"唐代","title":"小游仙诗九十八首其三十九"}
{"author":"曹唐","content":"共爱初平住九霞，焚香不出闭金华。白羊成队难收拾，吃尽溪头巨胜花。","dynasty":"唐代","title":"小游仙诗九十八首其四十"}
{"author":"曹唐","content":"酒尽香残夜欲分，青童拜问紫阳君。月光悄悄笙歌远，马影龙声归五云。","dynasty":"唐代","title":"小游仙诗九十八首其四十一"}
{"author":"曹唐","content":"海树灵风吹彩烟，丹陵朝客欲升天。无央公子停鸾辔，笑泥娇妃索玉鞭。","dynasty":"唐代","title":"小游仙诗九十八首其四十二"}
{"author":"曹唐","content":"八景风回五凤车，昆崙山上看桃花。若教使者沽春酒，须觅馀杭阿母家。","dynasty":"唐代","title":"小游仙诗九十八首其四十三"}
{"author":"曹唐","content":"叔卿遍览九天春，不见人间故旧人。怪得蓬莱山下水，半成沙土半成尘。","dynasty":"唐代","title":"小游仙诗九十八首其四十四"}
{"author":"曹唐","content":"欲饮尊中云母浆，月明花里合笙簧。更教小奈将龙去，便向金坛取阮郎。","dynasty":"唐代","title":"小游仙诗九十八首其四十五"}
{"author":"曹唐","content":"海上桃花千树开，麻姑一去不知来。辽东老鹤应慵惰，教探桑田便不回。","dynasty":"唐代","title":"小游仙诗九十八首其四十六"}
{"author":"曹唐","content":"昨夜相邀宴杏坛，等闲乘醉走青鸾。红云塞路东风紧，吹破芙蓉碧玉冠。","dynasty":"唐代","title":"小游仙诗九十八首其四十七"}
{"author":"曹唐","content":"云鹤冥冥去不分，落花流水恨空存。不知玉女无期信，道与留门却闭门。","dynasty":"唐代","title":"小游仙诗九十八首其四十八"}
{"author":"曹唐","content":"采女平明受事回，暗交丹契锦囊开。欲书密诏防人见，佯喝青虬使莫来。","dynasty":"唐代","title":"小游仙诗九十八首其四十九"}
{"author":"曹唐","content":"太一元君昨夜过，碧云高髻绾婆娑。手抬玉策红于火，敲断金鸾使唱歌。","dynasty":"唐代","title":"小游仙诗九十八首其五十"}
{"author":"曹唐","content":"碧瓦彤轩月殿开，九天花落瑞风来。玉皇欲著红龙衮，亲唤金妃下手裁。","dynasty":"唐代","title":"小游仙诗九十八首其五十一"}
{"author":"曹唐","content":"长房自贵解飞翻，五色云中独闭门。看却桑田欲成海，不知还往几人存。","dynasty":"唐代","title":"小游仙诗九十八首其五十二"}
{"author":"曹唐","content":"赤龙停步彩云飞，共道真王海上归。千岁红桃香破鼻，玉盘盛出与金妃。","dynasty":"唐代","title":"小游仙诗九十八首其五十三"}
{"author":"曹唐","content":"碧海灵童夜到时，徒劳相唤上琼池。因循天子能闲事，纵与青龙不解骑。","dynasty":"唐代","title":"小游仙诗九十八首其五十四"}
{"author":"曹唐","content":"且欲留君饮桂浆，九天无事莫推忙。青龙举步行千里，休道蓬莱归路长。","dynasty":"唐代","title":"小游仙诗九十八首其五十五"}
{"author":"曹唐","content":"侍女亲擎玉酒卮，满卮倾酒劝安期。等闲相别三千岁，长忆水边分枣时。","dynasty":"唐代","title":"小游仙诗九十八首其五十六"}
{"author":"曹唐","content":"万岁蛾眉不解愁，旋弹清瑟旋闲游。忽闻下界笙箫曲，斜倚红鸾笑不休。","dynasty":"唐代","title":"小游仙诗九十八首其五十七"}
{"author":"曹唐","content":"去住楼台一任风，十三天洞暗相通。行厨侍女炊何物，满灶无烟玉炭红。","dynasty":"唐代","title":"小游仙诗九十八首其五十八"}
{"author":"曹唐","content":"风动闲天清桂阴，水精帘箔冷沉沉。西妃少女多春思，斜倚彤云尽日吟。","dynasty":"唐代","title":"小游仙诗九十八首其五十九"}
{"author":"曹唐","content":"王母相留不放回，偶然沉醉卧瑶台。凭君与向萧郎道，教著青龙取妾来。","dynasty":"唐代","title":"小游仙诗九十八首其六十"}
{"author":"曹唐","content":"绛节笙歌绕殿飞，紫皇欲到五云归。细腰侍女瑶花外，争向红房报玉妃。","dynasty":"唐代","title":"小游仙诗九十八首其六十一"}
{"author":"曹唐","content":"闻君新领八霞司，此别相逢是几时。妾有一觥云母酒，请君终宴莫推辞。","dynasty":"唐代","title":"小游仙诗九十八首其六十二"}
{"author":"曹唐","content":"方士飞轩驻碧霞，酒寒风冷月初斜。不知谁唱归春曲，落尽溪头白葛花。","dynasty":"唐代","title":"小游仙诗九十八首其六十三"}
{"author":"曹唐","content":"方朔朝来到我家，欲将灵树出丹霞。三千年后知谁在，拟种红桃待放花。","dynasty":"唐代","title":"小游仙诗九十八首其六十四"}
{"author":"曹唐","content":"水满桑田白日沈，冻云乾霰湿重阴。辽东归客闲相过，因话尧年雪更深。","dynasty":"唐代","title":"小游仙诗九十八首其六十五"}
{"author":"曹唐","content":"朝回相引看红鸾，不觉风吹鹤氅偏。好是兴来骑白鹤，文妃为伴上重天。","dynasty":"唐代","title":"小游仙诗九十八首其六十六"}
{"author":"曹唐","content":"公子闲吟八景文，花南拜别上阳君。金鞭遥指玉清路，龙影马嘶归五云。","dynasty":"唐代","title":"小游仙诗九十八首其六十七"}
{"author":"曹唐","content":"一百年中是一春，不教日月辄移轮。金鳌头上蓬莱殿，唯有人间鍊骨人。","dynasty":"唐代","title":"小游仙诗九十八首其六十八"}
{"author":"曹唐","content":"笑擎云液紫瑶觥，共请云和碧玉笙。花下偶然吹一曲，人间因识董双成。","dynasty":"唐代","title":"小游仙诗九十八首其六十九"}
{"author":"曹唐","content":"东皇长女没多年，从洗金芝到水边。无事伴他棋一局，等闲输却卖花钱。","dynasty":"唐代","title":"小游仙诗九十八首其七十"}
{"author":"曹唐","content":"红草青林日半斜，闲乘小凤出彤霞。略寻旧路过西国，因得冰园一尺瓜。","dynasty":"唐代","title":"小游仙诗九十八首其七十一"}
{"author":"曹唐","content":"树下星沉月欲高，前溪水影湿龙毛。洞天云冷玉花发，公子尽披双锦袍。","dynasty":"唐代","title":"小游仙诗九十八首其七十二"}
{"author":"曹唐","content":"紫水风吹剑树寒，水边年少下红鸾。未知百一穷阳数，略请先生止的看。","dynasty":"唐代","title":"小游仙诗九十八首其七十三"}
{"author":"曹唐","content":"武皇含笑把金觥，更请霓裳一两声。护帐宫人最年少，舞腰时挈绣裙轻。","dynasty":"唐代","title":"小游仙诗九十八首其七十四"}
{"author":"曹唐","content":"琼树扶疏压瑞烟，玉皇朝客满花前。东风小饮人皆醉，短尾青龙枕水眠。","dynasty":"唐代","title":"小游仙诗九十八首其七十五"}
{"author":"曹唐","content":"彤阁钟鸣碧鹭飞，皇君催熨紫霞衣。丹房玉女心慵甚，贪看投壶不肯归。","dynasty":"唐代","title":"小游仙诗九十八首其七十六"}
{"author":"曹唐","content":"昆崙山上自鸡啼，羽客争升碧玉梯。因驾五龙看较艺，白鸾功用不如妻。","dynasty":"唐代","title":"小游仙诗九十八首其七十七"}
{"author":"曹唐","content":"沙野先生闭玉虚，焚香夜写紫微书。供承童子闲无事，教剉琼花喂白驴。","dynasty":"唐代","title":"小游仙诗九十八首其七十八"}
{"author":"曹唐","content":"云陇琼花满地香，碧沙红水遍朱堂。外人欲压长生籍，拜请飞琼报玉皇。","dynasty":"唐代","title":"小游仙诗九十八首其七十九"}
{"author":"曹唐","content":"玉洞长春风景鲜，丈人私宴就芝田。笙歌暂向花间尽，便是人间一万年。","dynasty":"唐代","title":"小游仙诗九十八首其八十"}
{"author":"曹唐","content":"青童传语便须回，报道麻姑玉蕊开。沧海成尘等闲事，且乘龙鹤看花来。","dynasty":"唐代","title":"小游仙诗九十八首其八十一"}
{"author":"曹唐","content":"绛树彤云户半开，守花童子怪人来。青牛卧地吃琼草，知道先生朝未回。","dynasty":"唐代","title":"小游仙诗九十八首其八十二"}
{"author":"曹唐","content":"石洞沙溪二十年，向明杭日夜朝天。白矾烟尽水银冷，不觉小龙床下眠。","dynasty":"唐代","title":"小游仙诗九十八首其八十三"}
{"author":"曹唐","content":"紫微深锁敞丹轩，太帝亲谈不死门。从此百寮俱拜后，走龙鞭虎下昆崙。","dynasty":"唐代","title":"小游仙诗九十八首其八十四"}
{"author":"曹唐","content":"云衫玉带好威仪，三洞真人入奏时。频着金鞭打龙角，为嗔西去上天迟。","dynasty":"唐代","title":"小游仙诗九十八首其八十五"}
{"author":"曹唐","content":"太子真娥相领行，当天合曲玉箫清。梨花新折东风软，犹在缑山乐笑声。","dynasty":"唐代","title":"小游仙诗九十八首其八十六"}
{"author":"曹唐","content":"洞里月明琼树风，画帘青室影朦胧。香残酒冷玉妃睡，不觉七真归海中。","dynasty":"唐代","title":"小游仙诗九十八首其八十七"}
{"author":"曹唐","content":"青苑红堂压瑞云，月明闲宴九阳君。不知昨夜谁先醉，书破明霞八幅裙。","dynasty":"唐代","title":"小游仙诗九十八首其八十八"}
{"author":"曹唐","content":"东溟两度作尘飞，一万年来会面稀。千树梨花百壶酒，共君论饮莫论诗。","dynasty":"唐代","title":"小游仙诗九十八首其八十九"}
{"author":"曹唐","content":"沧海令抛即未能，且缘鸾鹤立相仍。蔡家新妇莫嫌少，领取真珠三五升。","dynasty":"唐代","title":"小游仙诗九十八首其九十"}
{"author":"曹唐","content":"溪影沉沙树影清，人家皆踏五音行。可怜三十六天路，星月满空琼草青。","dynasty":"唐代","title":"小游仙诗九十八首其九十一"}
{"author":"曹唐","content":"北斗西风吹白榆，穆公相笑夜投壶。花前玉女来相问，赌得青龙许赎无。","dynasty":"唐代","title":"小游仙诗九十八首其九十二"}
{"author":"曹唐","content":"九天王母皱蛾眉，惆怅无言倚桂枝。悔不长留穆天子，任将妻妾住瑶池。","dynasty":"唐代","title":"小游仙诗九十八首其九十三"}
{"author":"曹唐","content":"暂随凫伯纵闲游，饮鹿因过翠水头。宫殿寂寥人不见，碧花菱角满潭秋。","dynasty":"唐代","title":"小游仙诗九十八首其九十四"}
{"author":"曹唐","content":"新授金书八素章，玉皇教妾主扶桑。与君一别三千岁，却厌仙家日月长。","dynasty":"唐代","title":"小游仙诗九十八首其九十五"}
{"author":"曹唐","content":"八海风凉水影高，上卿教制赤霜袍。蛟丝玉线难裁割，须借玉妃金剪刀。","dynasty":"唐代","title":"小游仙诗九十八首其九十六"}
{"author":"曹唐","content":"海上风来吹杏枝，昆崙山上看花时。红龙锦襜黄金勒，不是元君不得骑。","dynasty":"唐代","title":"小游仙诗九十八首其九十七"}
{"author":"曹唐","content":"绛阙夫人下北方，细环清佩响丁当。攀花笑入春风里，偷折红桃寄阮郎。","dynasty":"唐代","title":"小游仙诗九十八首其九十八"}
{"author":"曹唐","content":"风前整顿紫荷巾，常向罗浮保养神。石磴倚天行带月，铁桥通海入无尘。龙蛇出洞闲邀雨，犀象眠花不避人。最爱葛洪寻药处，露苗烟蕊满山春。","dynasty":"唐代","title":"送羽人王锡归罗浮"}
{"author":"曹唐","content":"海风叶叶驾霓旌，天路悠悠接上清。锦诰凄凉遗去恨，玉箫哀绝醉离情。五湖夜月幡幢湿，双阙清风剑珮轻。从此暂辞华表柱，便应千载是归程。五峰已别隔人间，双阙何年许再还。既扫山川收地脉，须留日月驻天颜。霞觞共饮身虽在，风驭难陪迹未闲。从此枕中唯有梦，梦魂何处访三山。仙老闲眠碧草堂，帝书征入白云乡。龟台欲署长生籍，鸾殿还论不死方。红露想倾延命酒，素烟思爇降真香。五千言外无文字，更有何词赠武皇。","dynasty":"唐代","title":"送刘尊师祗诏阙庭三首"}
{"author":"曹唐","content":"皇帝斋心洁素诚，自朝真祖报升平。华山秋草多归马，沧海寒波绝洗兵。银箭水残河势断，玉炉烟尽日华生。千官整肃三天夜，剑佩初闻入太清。海日西飞度禁林，太清宫殿月沉沉。不闻北斗倾尧酒，空觉南风入舜琴。歌压钧天闲梦尽，诏归秋水道情深。雪风更起古杉叶，时送步虚清磬音。太一天坛降紫君，属车龙鹤夜成群。春浮玉藻寒初落，露拂金茎曙欲分。三代乐回风入律，四溟歌驻水成文。千官不动旌旗下，日照南山万树云。山拥飞云海水清，天坛未夕仗先成。千官不起金縢议，万国空瞻玉藻声。禁火曙然烟焰袅，宫衣寒拂雪花轻。侧闻左右皆周吕，看取从容致太平。太和琴暖发南薰，水阔风高得细闻。沧海举歌夔是相，历山回禅舜为君。翠微呼处生丹障，清净封中起白云。今日病身惭小隐，欲将泉石勒移文。","dynasty":"唐代","title":"三年冬大礼五首"}
{"author":"曹唐","content":"年少英雄好丈夫，大家望拜执金吾。闲眠晓日听鶗鴂，笑倚春风仗辘轳。深院吹笙闻汉婢，静街调马任奚奴。牡丹花下帘钩外，独凭红肌捋虎须。","dynasty":"唐代","title":"暮春戏赠吴端公"}
{"author":"曹唐","content":"海风卷树冻岚消，忧国宁辞岭外遥。自顾勤劳甘百战，不将功业负三朝。剑澄黑水曾芟虎，箭劈黄云惯射雕。代北天南尽成事，肯将心许霍嫖姚。日照双旌射火山，笑迎宾从却南还。风云暗发谈谐外，感会潜生气概间。蕲竹水翻台榭湿，刺桐花落管弦闲。无因得靸真珠履，亲从新侯定八蛮。","dynasty":"唐代","title":"奉送严大夫再领容府二首"}
{"author":"曹唐","content":"白石溪边自结庐，风泉满院称幽居。鸟啼深树劚灵药，花落闲窗看道书。烟岚晚过鹿裘湿，水月夜明山舍虚。支颐冷笑缘名出，终日王门强曳裾。寂寥深木闭烟霞，洞里相知有几家。笑看潭鱼吹水沫，醉嗔溪鹿吃蕉花。穿厨历历泉声细，绕屋悠悠树影斜。夜静著灰封釜灶，自添文武养丹砂。","dynasty":"唐代","title":"赠南岳冯处士二首"}
{"author":"曹唐","content":"自种双松费几钱，顿令院落似秋天。能藏此地新晴雨，却惹空山旧烧烟。枝压细风过枕上，影笼残月到窗前。莫教取次成闲梦，使汝悠悠十八年。","dynasty":"唐代","title":"题子侄书院双松"}
{"author":"曹唐","content":"琪树扶疏压瑞烟，玉皇朝客满花前。山川到处成三月，丝竹经时即万年。树石冥茫初缩地，杯盘狼藉未朝天。东风小饮人皆醉，从听黄龙枕水眠。","dynasty":"唐代","title":"紫河张休真"}
{"author":"曹唐","content":"好风吹树杏花香，花下真人道姓王。大篆龙蛇随笔札，小天星斗满衣裳。闲抛南极归期晚，笑指东溟饮兴长。要唤麻姑同一醉，使人沽酒向馀杭。","dynasty":"唐代","title":"王远宴麻姑蔡经宅"}
{"author":"曹唐","content":"瑞气绕宫楼，皇居上苑游。远冈连圣祚，平地载神州。会合兼重译，潺湲近八流。中兴岂假问，据此自千秋。寥泬敞延英，朝班立位横。宣传无草动，拜舞有衣声。鸳瓦霜消湿，虫丝日照明。辛勤自不到，遥见似前程。处处是欢心，时康岁已深。不同三尺剑，应似五弦琴。寿笑山犹尽，明嫌日有阴。何当怜一物，亦遣断愁吟。日日听歌谣，区中尽祝尧。虫蝗初不害，夷狄近全销。史笔唯书瑞，天台绝见妖。因令匹夫志，转欲事清朝。五帝三皇主，萧曹魏邴臣。文章唯返朴，戈甲尽生尘。谏纸应无用，朝纲自有伦。升平不可记，所见是闲人。","dynasty":"唐代","title":"升平词五首（一作薛能诗）"}
{"author":"曹唐","content":"黄帝登真处，青青不记年。孤峰应碍日，一柱自擎天。石怪长栖鹤，云闲若有仙。鼎湖看不见，零落数枝莲。","dynasty":"唐代","title":"仙都即景"}
{"author":"曹唐","content":"昆仑凝想最高峰，王母来乘五色龙。歌听紫鸾犹缥缈，语来青鸟许从容。风回水落三清月，漏苦霜传五夜钟。树影悠悠花悄悄，若闻箫管是行踪。","dynasty":"唐代","title":"汉武帝将候西王母下降"}
{"author":"曹唐","content":"鳌岫云低太一坛，武皇斋洁不胜欢。长生碧字期亲署，延寿丹泉许细看。剑佩有声宫树静，星河无影禁花寒。秋风袅袅月朗朗，玉女清歌一夜阑。","dynasty":"唐代","title":"汉武帝于宫中宴西王母"}
{"author":"曹唐","content":"树入天台石路新，云和草静迥无尘。烟霞不省生前事，水木空疑梦后身。往往鸡鸣岩下月，时时犬吠洞中春。不知此地归何处，须就桃源问主人。","dynasty":"唐代","title":"刘晨阮肇游天台"}
{"author":"曹唐","content":"天和树色霭苍苍，霞重岚深路渺茫。云实满山无鸟雀，水声沿涧有笙簧。碧沙洞里乾坤别，红树枝前日月长。愿得花间有人出，免令仙犬吠刘郎。","dynasty":"唐代","title":"刘阮洞中遇仙子"}
{"author":"曹唐","content":"殷勤相送出天台，仙境那能却再来。云液每归须强饮，玉书无事莫频开。花当洞口应长在，水到人间定不回。惆怅溪头从此别，碧山明月闭苍苔。","dynasty":"唐代","title":"仙子送刘阮出洞"}
{"author":"曹唐","content":"灞水桥边酒一杯，送君千里赴轮台。霜粘海眼旗声冻，风射犀文甲缝开。断碛簇烟山似米，野营轩地鼓如雷。分明会得将军意，不斩楼兰不拟回。","dynasty":"唐代","title":"送康祭酒赴轮台"}
{"author":"曹唐","content":"尽兴南游卒未回，水工舟子不须催。政思碧树关心句，难放红螺蘸甲杯。涨海潮生阴火灭，苍梧风暖瘴云开。芦花寂寂月如练，何处笛声江上来。","dynasty":"唐代","title":"南游"}
{"author":"曹唐","content":"北风裂地黯边霜，战败桑干日色黄。故国暗回残士卒，新坟空葬旧衣裳。散牵细马嘶青草，任去佳人吊白杨。除却阴符与兵法，更无一物在仪床。","dynasty":"唐代","title":"哭陷边许兵马使"}
{"author":"曹唐","content":"将军溢价买吴钩，要与中原静寇仇。试挂窗前惊电转，略抛床下怕泉流。青天露拔云霓泣，黑地潜擎鬼魅愁。见说夜深星斗畔，等闲期克月支头。","dynasty":"唐代","title":"和周侍御买剑"}
{"author":"曹唐","content":"騄耳何年别渥洼，病来颜色半泥沙。四啼不凿金砧裂，双眼慵开玉箸斜。堕月兔毛干觳觫，失云龙骨瘦牙槎。平原好放无人放，嘶向秋风苜蓿花。陇上沙葱叶正齐，腾黄犹自跼羸啼。尾蟠夜雨红丝脆，头捽秋风白练低。力惫未思金络脑，影寒空望锦障泥。阶前莫怪垂双泪，不遇孙阳不敢嘶。不剪焦毛鬣半翻，何人别是古龙孙。霜侵病骨无骄气，土蚀骢花见卧痕。未喷断云归汉苑，曾追轻练过吴门。一朝千里心犹在，争肯潜忘秣饲恩。空被秋风吹病毛，无因濯浪刷洪涛。卧来总怪龙蹄跙，瘦尽谁惊虎口高。追电有心犹款段，逢人相骨强嘶号。欲将鬐鬣重裁剪，乞借新成利铰刀。病久无人著意看，玉华衫色欲凋残。饮惊白露泉花冷，吃怕清秋豆叶寒。长襜敢辞红锦重，旧缰宁畏紫丝蟠。王良若许相抬策，千里追风也不难。","dynasty":"唐代","title":"病马五首呈郑校书章三吴十五先辈"}
{"author":"曹唐","content":"邵陵佳树碧葱茏，河汉西沈宴未终。残漏五更传海月，清笳三会揭天风。香熏舞席云鬟绿，光射头盘蜡烛红。今日却怀行乐处，两床丝竹水楼中。不知何路却飞翻，虚受贤侯郑重恩。五夜清歌敲玉树，三年洪饮倒金尊。招携永感双鱼在，报答空知一剑存。狼藉梨花满城月，当时长醉信陵门。粉堞彤轩画障西，水云红树窣璇题。鹧鸪欲绝歌声定，鸲鹆初惊舞袖齐。坐对玉山空甸线，细听金石怕低迷。东风夜月三年饮，不省非时不似泥。木鱼金钥锁春城，夜上红楼纵酒情。竹叶水繁更漏促，桐花风软管弦清。百分散打银船溢，十指宽催玉箸轻。星斗渐稀宾客散，碧云犹恋艳歌声。三年身逐汉诸侯，宾榻容居最上头。饱听笙歌陪痛饮，熟寻云水纵闲游。朱门锁闭烟岚暮，铃阁清泠水木秋。月满前山圆不动，更邀诗客上高楼。","dynasty":"唐代","title":"长安客舍叙邵陵旧宴，寄永州萧使君五首"}
{"author":"曹唐","content":"天上人间两渺茫，不知谁识杜兰香。来经玉树三山远，去隔银河一水长。怨入清尘愁锦瑟，酒倾玄露醉瑶觞。遗情更说何珍重，擘破云鬟金凤凰。","dynasty":"唐代","title":"玉女杜兰香下嫁于张硕"}
{"author":"曹唐","content":"岂是丹台归路遥，紫鸾烟驾不同飘。一声洛水传幽咽，万片宫花共寂寥。红粉美人愁未散，清华公子笑相邀。缑山碧树青楼月，肠断春风为玉箫。","dynasty":"唐代","title":"萧史携弄玉上升"}
{"author":"曹唐","content":"莫道真游烟景赊，潇湘有路入京华。溪头鹤树春常在，洞口人家日易斜。一水暗鸣闲绕涧，五云长往不还家。白羊成队难收拾，吃尽溪边巨胜花。","dynasty":"唐代","title":"皇初平将入金华山"}
{"author":"曹唐","content":"蟠桃花老华阳东，轩后登真谢六宫。旌节暗迎归碧落，笙歌遥听隔崆峒。衣冠留葬桥山月，剑履将随浪海风。看却龙髯攀不得，红霞零落鼎湖空。","dynasty":"唐代","title":"仙都即景"}
{"author":"曹唐","content":"靖节先生几代孙，青娥曾接玉郎魂。春风流水还无赖，偷放桃花出洞门。","dynasty":"唐代","title":"又游仙诗一绝（见《唐诗纪事》）"}
{"author":"曹唐","content":"此生终使此身闲，不是春时且要还。寄语桃花与流水，莫辞相送到人间。溪口回舟日已昏，却听鸡犬隔前村。殷勤重与秦人别，莫使桃花闭洞门。却恐重来路不通，殷勤回首谢春风。白鸡黄犬不将去，且寄桃花深洞中。桃花夹岸杳何之，花满春山水去迟。三宿武陵溪上月，始知人世有秦时。渡水傍山寻绝壁，白云飞处洞天开。仙人来往无行迹，石径春风长绿苔。","dynasty":"唐代","title":"题武陵洞五首"}
{"author":"曹唐","content":"斩蛟青海上，射虎黑山头。（见《纪事》）。箫声欲尽月色苦，依旧汉家宫树秋。一曲哀歌茂陵道，汉家天子葬秋风。谁知汉武无仙骨，满灶黄金成白烟。（见张为《主客图》）","dynasty":"唐代","title":"句"}
{"author":"曹唐","content":"昆崙凝想最高峰，王母来乘五色龙。歌听紫鸾犹缥缈，语来青鸟许从容。风回水落三清月，漏苦霜传五夜钟。树影悠悠花悄悄，若闻箫管是行踪。","dynasty":"唐代","title":"汉武帝将候西王母下降"}
{"author":"曹唐","content":"五峰已别隔人间，双阙何年许再还。既埽山川收地脉，须留日月驻天颜。霞觞共饮身虽在，风驭难陪迹未闲。从此枕中唯有梦，梦魂何处访三山。","dynasty":"唐代","title":"送刘尊师祗诏阙庭三首其二"}
{"author":"曹唐","content":"海日西飞度禁林，太清宫殿月沉沉。不闻北斗倾尧酒，空觉南风入舜琴。歌压钧天闲梦尽，诏归秋水道情深。雪风更起古杉叶，时送步虚清磬音。","dynasty":"唐代","title":"三年冬大礼五首其二"}
{"author":"曹唐","content":"太一天坛降紫君，属车龙鹤夜成群。春浮玉藻寒初落，露拂金茎曙欲分。三代乐回风入律，四溟歌驻水成文。千官不动旌旗下，日照南山万树云。","dynasty":"唐代","title":"三年冬大礼五首其三"}
{"author":"曹唐","content":"山拥飞云海水清，天坛未夕仗先成。千官不起金縢议，万国空瞻玉藻声。禁火曙然烟焰袅，宫衣寒拂雪花轻。侧闻左右皆周吕，看取从容致太平。","dynasty":"唐代","title":"三年冬大礼五首其四"}
{"author":"曹唐","content":"太和琴暖发南薰，水阔风高得细闻。沧海举歌夔是相，历山回禅舜为君。翠微呼处生丹障，清净封中起白云。今日病身惭小隐，欲将泉石勒移文。","dynasty":"唐代","title":"三年冬大礼五首其五"}
{"author":"曹唐","content":"海风捲树冻岚消，忧国宁辞岭外遥。自顾勤劳甘百战，不将功业负三朝。剑澄黑水曾芟虎，箭劈黄云惯射雕。代北天南尽成事，肯将心许霍嫖姚。","dynasty":"唐代","title":"奉送严大夫再领容府二首其一"}
{"author":"曹唐","content":"日照双旌射火山，笑迎宾从却南还。风云暗发谈谐外，感会潜生气概间。蕲竹水翻台榭湿，刺桐花落管弦闲。无因得靸真珠履，亲从新侯定八蛮。","dynasty":"唐代","title":"奉送严大夫再领容府二首其二"}
{"author":"曹唐","content":"寂寥深木闭烟霞，洞里相知有几家。笑看潭鱼吹水沫，醉嗔溪鹿吃蕉花。穿厨历历泉声细，绕屋悠悠树影斜。夜静著灰封釜灶，自添文武养丹砂。","dynasty":"唐代","title":"赠南岳冯处士二首其二"}
{"author":"曹唐","content":"騄駬何年别渥洼，病来颜色半泥沙。四蹄不凿金砧裂，双眼慵开玉箸斜。堕月兔毛乾觳𧥆，失云龙骨瘦牙槎。平原好放无人放，嘶向秋风苜蓿花。","dynasty":"唐代","title":"病马五首呈郑校书章三吴十五先辈其一"}
{"author":"曹唐","content":"陇上沙葱叶正齐，腾黄犹自局羸蹄。尾蟠夜雨红丝脆，头捽秋风白练低。力惫未思金络脑，影寒空望锦障泥。阶前莫怪垂双泪，不遇孙阳不敢嘶。","dynasty":"唐代","title":"病马五首呈郑校书章三吴十五先辈其二"}
{"author":"曹唐","content":"不剪焦毛鬣半翻，何人别是古龙孙。霜侵病骨无骄气，土蚀骢花见卧痕。未喷断云归汉苑，曾追轻练过吴门。一朝千里心犹在，争肯潜忘秣饲恩。","dynasty":"唐代","title":"病马五首呈郑校书章三吴十五先辈其三"}
{"author":"曹唐","content":"空被秋风吹病毛，无因濯浪刷洪涛。卧来总怪龙蹄跙，瘦尽谁惊虎口高。追电有心犹款段，逢人相骨强嘶号。欲将鬐鬣重裁剪，乞借新成利铰刀。","dynasty":"唐代","title":"病马五首呈郑校书章三吴十五先辈其四"}
{"author":"曹唐","content":"病久无人著意看，玉华衫色欲凋残。饮惊白露泉花冷，吃怕清秋豆叶寒。长襜敢辞红锦重，旧缰宁畏紫丝蟠。王良若许相抬策，千里追风也不难。","dynasty":"唐代","title":"病马五首呈郑校书章三吴十五先辈其五"}
{"author":"曹唐","content":"溪口回舟日已昏，却听鸡犬隔前村。殷勤重与秦人别，莫使桃花闭洞门。","dynasty":"唐代","title":"题武陵洞五首其二"}
{"author":"曹唐","content":"却恐重来路不通，殷勤回首谢春风。白鸡黄犬不将去，且寄桃花深洞中。","dynasty":"唐代","title":"题武陵洞五首其三"}
{"author":"曹唐","content":"桃花夹岸杳何之，花满春山水去迟。三宿武陵溪上月，始知人世有秦时。","dynasty":"唐代","title":"题武陵洞五首其四"}
{"author":"曹唐","content":"不知何路却飞翻，虚受贤侯郑重恩。五夜清歌敲玉树，三年洪饮倒金尊。招携永感双鱼在，报荅空知一剑存。狼籍梨花满城月，当时长醉信陵门。","dynasty":"唐代","title":"长安客舍叙其二"}
{"author":"曹唐","content":"粉堞彤轩画障西，水云红树窣璇题。鹧鸪欲绝歌声定，鸲鹆初惊舞袖齐。坐对玉山空甸线，细听金石怕低迷。东风夜月三年饮，不省非时不似泥。","dynasty":"唐代","title":"长安客舍叙其三"}
{"author":"曹唐","content":"木鱼金钥锁春城，夜上红楼纵酒情。竹叶水繁更漏促，桐花风软管弦清。百分散打银船溢，十指宽催玉箸轻。星斗渐稀宾客散，碧云犹恋艳歌声。","dynasty":"唐代","title":"长安客舍叙其四"}
{"author":"曹唐","content":"三年身逐汉诸侯，宾榻容居最上头。饱听笙歌陪痛饮，熟寻云水纵闲游。朱门锁闭烟岚暮，铃阁清冷水木秋。月满前山圆不动，更邀诗客上高楼。","dynasty":"唐代","title":"长安客舍叙其五"}
{"author":"曹唐","content":"上元元日豁明堂，五帝望空拜玉皇。万树琪花千圃药，心知不敢辄形相。","dynasty":"唐代","title":"小游仙诗九十八首其二"}
{"author":"曹唐","content":"骑龙重过玉溪头，红叶还春碧水流。省得壶中见天地，壶中天地不曾秋。","dynasty":"唐代","title":"小游仙诗九十八首其三"}
{"author":"曹唐","content":"真王未许久从容，立在花前别宁封。手把玉箫头不举，自愁如醉倚黄龙。","dynasty":"唐代","title":"小游仙诗九十八首其四"}
{"author":"曹唐","content":"金殿无人锁绛烟，玉郎并不赏丹田。白龙蹀躞难回跋，争下红绡碧玉鞭。","dynasty":"唐代","title":"小游仙诗九十八首其五"}
{"author":"曹唐","content":"玄洲草木不知黄，甲子初开浩劫长。无限万年年少女，手攀红树满残阳。","dynasty":"唐代","title":"小游仙诗九十八首其六"}
{"author":"曹唐","content":"宫阙重重闭玉林，昆崙高辟彩云深。黄龙掉尾引郎去，使妾月明何处寻。","dynasty":"唐代","title":"小游仙诗九十八首其七"}
{"author":"曹唐","content":"风满涂山玉蕊稀，赤龙闲卧鹤东飞。紫梨烂尽无人吃，何事韩君去不归。","dynasty":"唐代","title":"小游仙诗九十八首其八"}
{"author":"曹唐","content":"武帝徒劳厌暮年，不曾清净不精专。上元少女绝还往，满灶丹成白玉烟。","dynasty":"唐代","title":"小游仙诗九十八首其九"}
{"author":"曹唐","content":"百辟朝回闭玉除，露风清宴桂花疏。西归使者骑金虎，亸鞚垂鞭唱步虚。","dynasty":"唐代","title":"小游仙诗九十八首其十"}
{"author":"曹唐","content":"南斗阑珊北斗稀，茅君夜著紫霞衣。朝骑白鹿趁朝去，凤押笙歌逐后飞。","dynasty":"唐代","title":"小游仙诗九十八首其十一"}
{"author":"曹唐","content":"焚香独自上天坛，桂树风吹玉简寒。长怕嵇康乏仙骨，与将仙籍再寻看。","dynasty":"唐代","title":"小游仙诗九十八首其十二"}
{"author":"曹唐","content":"冰屋朱扉晓未开，谁将金策扣琼台。碧花红尾小仙犬，闲吠五云嗔客来。","dynasty":"唐代","title":"小游仙诗九十八首其十三"}
{"author":"曹唐","content":"酒酽春浓琼草齐，真公饮散醉如泥。朱轮轧轧入云去，行到半天闻马嘶。","dynasty":"唐代","title":"小游仙诗九十八首其十四"}
{"author":"曹唐","content":"白石山中自有天，竹花藤叶隔溪烟。朝来洞口围棋了，赌得青龙直几钱。","dynasty":"唐代","title":"小游仙诗九十八首其十五"}
{"author":"曹唐","content":"海水西飞照柏林，青云斜倚锦云深。水风暗入古山叶，吹断步虚清磬音。","dynasty":"唐代","title":"小游仙诗九十八首其十六"}
{"author":"曹唐","content":"玉诏新除沈侍郎，便分茅土镇东方。不知今夕游何处，侍从皆骑白凤凰。","dynasty":"唐代","title":"小游仙诗九十八首其十七"}
{"author":"曹唐","content":"洞里烟霞无歇时，洞中天地足金芝。月明朗朗溪头树，白发老人相对棋。","dynasty":"唐代","title":"小游仙诗九十八首其十八"}
{"author":"曹唐","content":"饥即餐霞闷即行，一声长啸万山青。穿花渡水来相访，珍重多才阮步兵。","dynasty":"唐代","title":"小游仙诗九十八首其十九"}
{"author":"曹唐","content":"东妃闲著翠霞裙，自领笙歌出五云。清思密谈谁第一，不过邀取小茅君。","dynasty":"唐代","title":"小游仙诗九十八首其二十"}
{"author":"曹唐","content":"月影悠悠秋树明，露吹犀簟象床轻。嫔妃久立帐门外，暗笑夫人推酒声。","dynasty":"唐代","title":"小游仙诗九十八首其二十一"}
{"author":"曹唐","content":"九天天路入云长，燕使何由到上方。玉女暗来花下立，手挼裙带问昭王。","dynasty":"唐代","title":"小游仙诗九十八首其二十二"}
{"author":"曹唐","content":"玉皇赐妾紫衣裳，教向桃源嫁阮郎。烂煮琼花劝君吃，恐君毛鬓暗成霜。","dynasty":"唐代","title":"小游仙诗九十八首其二十三"}
{"author":"曹唐","content":"花底休倾绿玉卮，云中含笑向安期。穷阳有数不知数，大似人间年少儿。","dynasty":"唐代","title":"小游仙诗九十八首其二十四"}
{"author":"曹唐","content":"玉色雌龙金络头，真妃骑出纵闲游。昆崙山上桃花底，一曲商歌天地秋。","dynasty":"唐代","title":"小游仙诗九十八首其二十五"}
{"author":"曹唐","content":"偷来洞口访刘君，缓步轻抬玉线裙。细擘桃花逐流水，更无言语倚彤云。","dynasty":"唐代","title":"小游仙诗九十八首其二十六"}
{"author":"曹唐","content":"西汉夫人下太虚，九霞裙幅五云舆。欲将碧字相教示，自解盘囊出素书。","dynasty":"唐代","title":"小游仙诗九十八首其二十七"}
{"author":"曹唐","content":"天上鸡鸣海日红，青腰侍女扫朱宫。洗花蒸叶滤清酒，待与夫人邀五翁。","dynasty":"唐代","title":"小游仙诗九十八首其二十八"}
{"author":"曹唐","content":"汗漫真游实可奇，人间天上几人知。周王不信长生话，空使苌弘碧泪垂。","dynasty":"唐代","title":"小游仙诗九十八首其二十九"}
{"author":"曹唐","content":"青锦缝裳绿玉珰，满身新带五云香。闲依碧海攀鸾驾，笑就苏君觅橘尝。","dynasty":"唐代","title":"小游仙诗九十八首其三十"}
{"author":"曹唐","content":"鹤不西飞龙不行，露乾云破洞箫清。少年仙子说闲事，遥隔彩云闻笑声。","dynasty":"唐代","title":"小游仙诗九十八首其三十一"}
{"author":"尔鸟","content":"鲸目光烧半海红，鳌头浪蹙掀天白。（见《诗话总龟》）","dynasty":"唐代","title":"句"}
{"author":"吉中孚妻","content":"拜新月，拜月出堂前，暗魄深笼桂，虚弓未引弦。拜新月，拜月妆楼上，鸾镜未安台，蛾眉已相向。拜新月，拜月不胜情，庭前风露清，月临人自老，望月更长生。东家阿母亦拜月，一拜一悲声断绝。昔年拜月逞容仪，如今拜月双泪垂。回看众女拜新月，却忆红闺年少时。","dynasty":"唐代","title":"杂曲歌辞。拜新月"}
{"author":"曹岱","content":"一叶前溪泛，空朦烟雨洲。山横残照落，水挟断云流。自得消遥趣，安知今古愁。酒帘丛树里，回棹上江楼。","dynasty":"清代","title":"题与儿山水"}
{"author":"樊阳源","content":"珍木罗前殿，乘春任好风。振柯方袅袅，舒叶乍濛濛。影动丹墀上，声传紫禁中。离披偏向日，凌乱半分空。轻拂祥烟散，低摇翠色同。长令占天眷，四气借全功。","dynasty":"唐代","title":"赋得风动万年枝"}
{"author":"俞益谟","content":"《阿育王经》言：诸佛灭渡后，昼夜役鬼神造塔五千四十八所，意者是即其数欤。然海内郡县所见寥寥，独兹百八聚于一区，厥义未必无谓。余生斯长斯，靡所究竟，率成俚句，请质高明。百八浮图信异哉，无今无古壮山隈。降魔蜜顿金刚杵，说法偶成舍利堆。只虑激湍穿峡破，故将砥柱挽波颓。谁能识得真如意，唱佛周遭日几回。","dynasty":"清代","tags":"咏物","title":"咏百八塔"}
{"author":"俞益谟","content":"二水中分异旧时，河洲株柳少人知。虬枝偃盖宜仙岛，碧干撑天入凤池。古木有缘归净土，章台无分集寒鸱。常随宝镫陪金勒，绝塞指挥万马嘶。","dynasty":"清代","tags":"柳树","title":"中洲株柳"}
{"author":"范承谟","content":"一笑襟开万怒平，龙兴有寺葬真卿。执旗厉鬼争前导，扫尽穿墙穴壁鼪。","dynasty":"清代","title":"绝命词"}
{"author":"范承谟","content":"春日溶溶向夜深，松涛砧韵漏沈沈。兰亭少长频来梦，踏泛句留指碧岑。碧岑高矗云盘曲，四野青濛星陆续。手拂琼霄袖落霞，目低银汉回衡玉。玉衡遥指凤凰城，望美人兮心怦怦。瘦骨虽无缩地术，冰心尚信自天成。仰天欲语心转苦，怀抱纵横天尺五。奕叶貂蝉著国华，肯将姓氏污家谱。倦眼迷离望莆田，酸风如箭射眸穿。三年破榻悲谁语，几堵颓垣痛各天。各天同难天应祐，紫电青霜乌巷胄。将军亲执绣雕旗，跃马直前真荡寇。一战成功抱犊闲，朝来泛水暮留山。那知多少东陵兴，都付西风残照间。董贾文章虫唧唧，穷通贵贱裈中虱。谁御长风汗漫游。我欲从之万事毕。恍忽天际兮来我真人，驾玉麟兮饰宝琛。建朱旆兮耀金廷，邀王乔兮酒数斟。舞袁公兮抚真琴，《韶》《武》迭奏兮开余素心。何以处此寂寞兮，闻太古之元音。继而坐予芝山之巅、双松之下，启口微吟曰，海日升兮东方明，卿云烂兮泰阶平，仙霞开兮役五丁。山魈馘，海鲵烹，何为凄怆憔悴兮，日劳劳而自戕其生君。不见画角鸣兮鼓声起，为我殷勤慰诸子。义仁忠勇万人魁，永寿芳名纪青史。余乃爽然而惊、肃然而迎，三星在户，四顾一檠。情耿耿，砧声清。","dynasty":"清代","title":"句留吟"}
{"author":"范承谟","content":"吁嗟嘑！淮阴未遇兮漂母哀，螺山落魄兮武彝开。漂母一饭兮情生俄顷，武彝三岁兮凝结成衃。自是有心知顺逆，非因濒死起寒灰。三月十五鸡啼晨，辕门甲士往来频。气色非常人共骇，城头雷炮崩苍云。苍云未散挝鼍鼓，天吴欲沸刑天舞。直凭谈笑折狂锋，刀戟如林何足睹。刀比霜兮戟作林，两廊杀气遏飞禽。君恩臣节当今日，后土皇天鉴此心。此心久许主人死，谁解全躯保妻子。可怜相向大中丞，俯首无言但尔尔。一身九锁声郎当，鬼火空房淡日黄。百计劝餐罗粪土，踢翻几案蝶飞扬。吁嗟嘑！我凛如霜兮人呼铁面，我衷如火兮人难自见。世受国恩兮父子兄弟，敢忘报称兮骨劘血溅。既堕鬼隅兮言返吾真，咫尺首阳兮幸与为邻。常山舌利兮鲸鲵胆碎，吐气如虹兮断齿截龈。左右难堪兮怒色加，环睛按剑语声哗。十日肉枯神愈健，咆哮怒者亦兴嗟。武彝武彝古人风，慨吟包胥赋孤忠。秦庭七日能完楚，君更余三将无同。君何不忍须臾死，未必天心遽如此。怀光希烈真奇凶，终须斩馘献天子。君不见公孙杵臼告程婴，成事称难死事轻。无论鸿毛与泰岱，汉节终归苏子卿。我闻此语转增苦，我何人斯比苏武。暂吸滴水效吞毡，可能鍊石将天补。垢面蓬头欷复歔，满前异类总狂且。生何为兮死有恨，朔望踉跄拜帝书。多君慷慨心如揭，吾亦披肝饮君血。炎荒毒日渴喉焚，凉我燕山片片雪。冬月悲风透骨寒，殷殷雅意纩还热。一曲长歌笔未终，啾啾四壁虫声咽。呜呼，谁为沈阳之裔兮，子暨诸孙。睹此片纸只字兮，须知为死血将尽之流痕。当思何以处此兮，慰我生前未了之幽恨。吁嗟嘑！满目冉冉兮，八千里外之游魂。若使悠悠复泛泛，辜负亲恩与国恩。","dynasty":"清代","title":"武彝曲"}
{"author":"范承谟","content":"《怀沙》匿奇迹，忠彰道未扬。抑郁千载间，兰蕙隐华芳。值兹颠覆初，哲人罹危疆。冥会著《远游》，汨罗忽翱翔。浩浩水无垠，莽莽云俱苍。应知素心人，掩涕不可将。","dynasty":"清代","title":"嵇留山寄观骚注参证诗以纪之"}
{"author":"冯道","content":"穷达皆由命，何劳发叹声。但知行好事，莫要问前程。冬去冰须泮，春来草自生。请君观此理，天道甚分明。","dynasty":"唐代","tags":"哲理","title":"天道"}
{"author":"冯道","content":"莫为危时便怆神，前程往往有期因。须知海岳归明主，未必乾坤陷吉人。道德几时曾去世，舟车何处不通津。但教方寸无诸恶，狼虎丛中也立身。","dynasty":"唐代","title":"偶作"}
{"author":"冯道","content":"燕山窦十郎，教子有义方。灵椿一株老，丹桂五枝芳。","dynasty":"唐代","title":"赠窦十"}
{"author":"冯道","content":"高却垣墙钥却门，监丞从此罢垂纶。池中鱼鳖应相贺，从此方知有主人。","dynasty":"唐代","title":"放鱼书所钥户"}
{"author":"冯道","content":"朝披四袄专藏手，夜覆三衾怕露头。（虏中大寒，赐道锦袄、貂袄、羊狐貂衾各一。每入谒，悉服四袄衣，宿馆中，并覆三衾，故云）牛头偏得赐，象笏更容持。（虏以道有重名，欲留之，命与其国相同列，所赐皆等。虏赐臣下以牙笏，及腊月赐牛头，皆殊礼也，道皆得之，以诗谢。以上见《丛苑》）已落地花方遣扫，未经霜草莫教锄。（《吟治圃》，见《事文类聚》）视草北来唐学士，拥旄西去汉将军。（《同光中承旨卢质节制河中赠》，见《续翰林志》）","dynasty":"唐代","title":"句"}
{"author":"冯道","content":"去年今日奉皇华，只为朝廷不为家。殿上一杯天子泣，门前双节国人嗟。龙荒冬往时时雪，兔苑春归处处花。上下一行如骨肉，几人身死掩风沙。","dynasty":"唐代","title":"北使还京作（诗凡五章，今仅存其一）"}
{"author":"韦嗣立","content":"亭伯负高名，羽仪称上京。魏珠能烛乘，秦璧许连城。六月飞将远，三冬学已精。洛阳推贾谊，江夏贵黄琼。推演中都术，旋参河尹声。累迁登御府，移拜践名卿。庭聚歌钟丽，门罗棨戟荣。鹦杯飞广席，兽火列前楹。散诞林园意，殷勤敬爱情。无容抱衰疾，良宴每招迎。契得心逾重，言忘道益真。相勖忠义节，共谈词赋英。雕虫曾靡弃，白凤已先鸣。光接神愈骇，音来味不成。短歌甘自思，鸿藻弥难清。东里方希润，西河敢窃明。厚诬空见迫，丧德岂无诚。端守宫闱地，寒烟朝暮平。顾才无术浅，怀器识忧盈。月下对云阙，风前闻夜更。昌年虽共偶，欢会此难并。为怜漳浦曲，沉痼有刘桢。","dynasty":"唐代","tags":"感恩","title":"酬崔光禄冬日述怀赠答"}
{"author":"韦嗣立","content":"茂先王佐才，作牧楚江隈。登楼正欲赋，复遇仲宣来。黄鹄飞将远，雕龙文为开。宁知昔联事，听曲有馀哀。昔时陪二贤，缨冕会神仙。一去驰江海，相逢共播迁。无因千里驾，忽睹四愁篇。览讽欢何已，欢终徒怆然。","dynasty":"唐代","title":"奉和张岳州王潭州别诗二首"}
{"author":"韦嗣立","content":"主第岩扃架鹊桥，天门阊阖降鸾镳。历乱旌旗转云树，参差台榭入烟霄。林间花杂平阳舞，谷里莺和弄玉箫。已陪沁水追欢日，行奉茅山访道朝。","dynasty":"唐代","title":"奉和初春幸太平公主南庄应制"}
{"author":"韦嗣立","content":"栖闲有愚谷，好事枉朝轩。树接前驱拥，岩传后骑喧。褰帘出野院，植杖候柴门。既拂林下席，仍携池上樽。深期契幽赏，实谓展欢言。末眷诚未易，佳游时更敦。俄看啸俦侣，各已共飞鶱.延睇尽朝日，长怀通夜魂。空闻岸竹动，徒见浦花繁。多愧春莺曲，相求意独存。","dynasty":"唐代","title":"自汤还都经龙门北溪赠张左丞崔礼部崔光禄"}
{"author":"韦嗣立","content":"幽谷杜陵边，风烟别几年。偶来伊水曲，溪嶂觉依然。傍浦怜芳树，寻崖爱绿泉。岭云随马足，山鸟向人前。地合心俱静，言因理自玄。短才叨重寄，尸禄愧妨贤。每挹挂冠侣，思从初服旋。稻粱仍欲报，岁月坐空捐。助岳无纤块，输溟谢末涓。还悟北辕失，方求南涧田。","dynasty":"唐代","title":"偶游龙门北溪忽怀骊山别业因以言志示弟淑奉呈诸大僚"}
{"author":"韦嗣立","content":"层观远沈沈，鸾旗九日临。帷宫压水岸，步辇入烟岑。枝上萸新采，樽中菊始斟。愿陪欢乐事，长与岁时深。","dynasty":"唐代","title":"奉和九日幸临渭亭登高应制得深字"}
{"author":"韦嗣立","content":"乘春祓禊逐风光，扈跸陪銮渭渚傍。还笑当时水滨老，衰年八十待文王。","dynasty":"唐代","title":"上巳日祓禊渭滨应制"}
{"author":"韦嗣立","content":"昔时陪二贤，缨冕会神仙。一去驰江海，相逢共播迁。无因千里驾，忽睹四愁篇。览讽欢何已，欢终徒怆然。","dynasty":"唐代","title":"奉和张岳州王潭州别诗二首其二"}
{"author":"欧阳彬","content":"竟日画堂欢，入夜重开宴。剪烛蜡烟香，促席花光颤¤待得月华来，满院如铺练。门外簇骅骝，直待更深散。","dynasty":"唐代","title":"生查子"}
{"author":"欧阳彬","content":"无钱将乞樊知客，名纸生毛不为通。桑柘残阳里，儿孙落叶中。","dynasty":"唐代","title":"句"}
{"author":"包恢","content":"羽觞随曲水，佳气溢双清。真贤瑞世，恰与真圣日同生。出侍红云一朵，出按皇华六辔，特地福吾闽。底是长生箓，八郡咏歌声。奏天子，倾义廪，济饥民。南州指使，青州公案一般仁。却恐紫泥有诏，社稷重臣事业，非晚观岩宸。来岁这般节，宣劝玉堂人。","dynasty":"宋代","title":"水调歌头（三月初三）"}
{"author":"包恢","content":"水象童蒙，以出伊始。泉乃白水，出自艮止。天一初生，纯一清明。厥初始达，犹元而亨。当其蒙稚，涓涓犹细。及其渐进，混混未上。如玉与珠，不曰白乎。如冰与雪，湛不可污。反求诸己，心正如是。有生之初，纯白纯懿。养之於蒙，作圣之功。大人不失，与赤子同。圣如夫子，皜彻表里。溥博渊泉，浩浩渊渊。皓如银河，月流星连。仰观先圣，本同一性。自始失养，遂终失正。气或杂之，内欲蔽伊。官或不思，外引远而。蒙反成失，白反变黑。黑水西流，清渭南隔。君在家庭，羽若少成。异彼污世，同流浊泾。外引内欲，永绝勿赎。蒙养宜深，洊羽宜熟。濬发尔源，如发蒙然。放乎四海，波涛际天。学有源委，海可至矣。所不然者，有如白水。","dynasty":"宋代","title":"李养源自号蒙泉求诗于东包某作此以赠之"}
{"author":"包恢","content":"暴之烈日无改色，生於浊水不受污。疑如娇媚弱女子，乃似刚正奇丈夫。有色无香或无实，三种俱全为第一。实里中怀独苦心，富贵花非君子匹。","dynasty":"宋代","title":"莲花"}
{"author":"包恢","content":"心之精明，不远伊迩。胸中若正，瞭焉眸子。举目有证，莫切於视。孰名曰省，少目取义。目当少时，湛湛精睟。其光神全，其见专致。老目为耆，则与少异。非徒以目，而分老稚。惟目如少，吸可取譬。实省在心，省当如是。如开双明，洞见万类。心难常存，省不可替。心难常觉，省不可离。心本善者，孰非纯懿。心不善者，孰非私利。省与不省，善恶关系。省者如醒，不省如醉。省者如寝，不省如寐。省者如活，不省如毙。果能自省，卓然奋励。暗室不欺，屋漏不愧。如目万象，无有掩蔽。一不自省，冥然罔记。外物交引，内无纷炽。如目老昏，无非障翳。二者相远，宜知敬忌。聂君少年，有目可贵。以省名轩，轩豁无滞。惟道无穷，要在远诣。惟言多穷，要履实地。惟难有常，勉无失坠。","dynasty":"宋代","title":"临江合皂李仲章以省轩求诗"}
{"author":"包恢","content":"身何止不获，其背谁得窥。心何存不测，其乡孰能知。身主尚无迹，屋庐更何即。变动元不居，问君欲奚适。放之弥太虚，宇宙总我庐。收之付野草，山茨敛吾居。宇宙非穷大，山茨岂云细。身心非以形，随寓靡有异。此道淡不厌，淡中味何穷。万物孰能动，真乐此室中。或疑天下儒，久游蓬莱岛。岂伊素草茅，但以盖茅好。达者舍此谁，若将终身茨。仁宅本同归，问舍非自私。宇宙浩如许，藏用如谨独。山固屹不移，茨敝当再覆。覆可久自娱，庭草听自如。茅茨或不翦，古圣兴不殊。乐山见仁人，如茨看荣贵。此屋虽似卑，谁识最高致。","dynasty":"宋代","title":"留忠斋山茨"}
{"author":"包恢","content":"梅兄随遇处，在水涯山巅。或有近行路，不惹人爱怜。俨如敬而远，惟恐迫我前。或有近人居，不傍门户边。仍多向贫家，不为华屋牵。香不祈人闻，芳不取世妍。似此性孤洁，秋毫绝萦缠。彼有不知者，乃谓花莫先。折之贮玉瓶，已是伤其天。更大开苑囿，和根以之迁。反指荣得地，带露泪自涟。浸违山林意，岂其本性然。和羹尚不原，其余安足言。但原复反本，同盟松竹坚。西湖之孤山，犹嫌朝市喧。上对玉辉山，下临珠媚渊。外此唯雪月，往来许周旋。三友共一笑，岁寒同百年。虽与落落，自分安其偏。","dynasty":"宋代","title":"马上口占感梅感事二首"}
{"author":"包恢","content":"巡历郡邑间，人若未厌弃。夹道争向观，疑我形孰似。得之道听余，咸谓物吐气。老奸与宿贜，神夺而心悸。预知犯难逃，已多速奔避。先尝受其赇，今皆偿之既。非慑使者来，安得自知畏。予默揆诸心，斯言未深契。一切气不美，先儒说有味。彝伦若尽去，太半为鬼魅。禽兽争食人，殆盈野盈市。迹其所作为，殆恶过异类。不洁食不饱，甚焉官与吏。惨酷以济之，甚若豺虎噬。岂直如得情，哀矜至流涕。刑法用当穷，根本惕若厉。岂谓犹有民，能喜使者至。或鞠躬焚香，或远送旗帜。望来漳民情，原留泉民意。此犹硕果然，不食生可觊。惟知有罪者，患不速去离。何啻千百辈，施行才一二。自叹水一杯，孰救炎火炽。伤心复伤心，竟夕不能寐。","dynasty":"宋代","title":"马上口占感梅感事二首"}
{"author":"包恢","content":"六月浑如九月清，霁天月色冷幽屏。出门聊寄双远目，二十四凹峰转青。","dynasty":"宋代","title":"偶成五首"}
{"author":"包恢","content":"添我凉飚伴我閒，今年新竹未云悭。翻嫌户外三两个，遮断东来半好山。","dynasty":"宋代","title":"偶成五首"}
{"author":"包恢","content":"农家命脉寄田亩，可但稻粱枯与荣。造化何放须多力，须臾活几万苍生。","dynasty":"宋代","title":"偶成五首"}
{"author":"包恢","content":"百千始一年，漫分三百六。来信非有余，往屈讵不足。形有消犹水，德常久如玉。世间无神仙，但戒小结束。","dynasty":"宋代","title":"和陈七峰七诗韵"}
{"author":"包恢","content":"形相犹吾庐，主者自有执。执乃所性存，不计年百十。庐则有坏时，似井废不汲。能原始要终，修短非缓急。","dynasty":"宋代","title":"和陈七峰七诗韵"}
{"author":"包恢","content":"万分川流异，一本大化同。小闭即俱塞，大彻何不通。大人犹赤子，少成同老翁。今古任异世，不息将何穷。","dynasty":"宋代","title":"和陈七峰七诗韵"}
{"author":"包恢","content":"碧落宜游遂速奔，千奇万胜果中存。天钟神秀双瑶室，地辟高深两玉门。下有绀寒流水径，上垂远古断山痕。独怜地近人何远，久共沿流探本根。","dynasty":"宋代","title":"和陈翔卿韵"}
{"author":"包恢","content":"海邦太守常时有，海上诗翁间世奇。自赋归来石屏去，不烦绳削草堂知。高情岂为时情改，浩气难随血气移。句老律精何酷似，昔题蜀相孔明祠。","dynasty":"宋代","title":"和戴石屏见寄韵二首"}
{"author":"包恢","content":"草茅恨我非时样，五马驽材无寸奇。千里赤城皆欲杀，一双青眼独蒙知。每怀设榻迎徐意，尚拟扁舟访戴时。炯炯此心常晤对，思公辄复诵公诗。","dynasty":"宋代","title":"和戴石屏见寄韵二首"}
{"author":"包恢","content":"百荐锋难敌，伊谁是特知。近尝繙戆说，久惜负胸奇。整顿须教早，招来已恨迟。英豪施异说，勋业定相随。","dynasty":"宋代","title":"和陆伯微韵二首"}
{"author":"包恢","content":"我坐深山底，炎凉总不知。任他人正闹，嗟世事无奇。菽尽欢难遂，芹思献尚迟。荐堂终万里，还许走相随。","dynasty":"宋代","title":"和陆伯微韵二首"}
{"author":"包恢","content":"老火不知老，尚欲骄新秋。金稚力未胜，如儿方唧啾。稍养浩然气，终当凌斗牛。巧夕乞巧者，稚儿辈可羞。老拙眼尚明，却笑群目幽。造物真大巧，容得智力不。巧亦不自各，变化神鬼惊。夏将烘炉铸，至秋成金城。金城包宇宙，万宝藏难明。今夕且对月，酌酒与子盟。仁熟如美种，由我独善耕。金声而玉振，秋乃集大成。","dynasty":"宋代","title":"和吴伯成七夕韵"}
{"author":"包恢","content":"武夷山下出清泉，观象宜知果行缘。小隐藏修人似玉，大书题品笔如椽。峰高屹立天成柱，溪静光浮月满船。个是我心真境界，元非六六彼中天。","dynasty":"宋代","title":"寄题武夷橘林小隐"}
{"author":"包恢","content":"泉从九江来，发自庐山趾。不啻如渭清，时出到旴不。渊渊媚如珠，甘饮足千里。何妨遇山下，一时险而止。不碍以亨行，果行险自弭。真利用御寇，上下顺而理。方当执热中，以濯豁有喜。且当正渴时，得饮快如洗。旴人望膏润，恋恋正未已。雇如岁大旱，用汝甘霖比。不容么一方，宇内并倾企。盈科放四海，有本如是耳。安得长流旴，混混以终绐。河南已治平，河内难留矣。好将世俗污，尽洗入清泚。溥博泽周流，功成大如此。却归山泉间，育德德孰拟。作圣以为期，善养功更伟。","dynasty":"宋代","title":"饯山泉吴守"}
{"author":"包恢","content":"心无倚着绝沉浮，力破回澜岿独留。远过金山推碧玉，屹如砥柱立中流。木犹桂在月中植，人似身来镜里游。况是清秋方净练，真成银汉着孤舟。","dynasty":"宋代","title":"江心寺"}
{"author":"包恢","content":"西浙因曾究竟看，澄江端的是风寒。户门人合为防密，南北天非立限宽。误认孤军成僻小，谁思紧处是辛酸。原兴重镇加经理，忍见寥寥守备单。","dynasty":"宋代","title":"江阴风寒地有感"}
{"author":"包恢","content":"春意藏山川，如童蒙未发。一朝兴勃然，触处争英杰。","dynasty":"宋代","title":"金溪道中六首"}
{"author":"包恢","content":"浓烟笼远岫，望眼如昏花。欲暮还欲雨，行人始离家。","dynasty":"宋代","title":"金溪道中六首"}
{"author":"包恢","content":"远山没云烟，不辨形与色。茫如不下垂，前路不可得。","dynasty":"宋代","title":"金溪道中六首"}
{"author":"包恢","content":"木落叶栖风，阵阵着肌体。应忆故园花，欲开为寒止。","dynasty":"宋代","title":"金溪道中六首"}
{"author":"包恢","content":"路傍逢古梅，元是旧相识。花萼知几多，萼萼相雇惜。","dynasty":"宋代","title":"金溪道中六首"}
{"author":"包恢","content":"出门逢行人，经纬真如织。织成幅员长，皆是名利力。","dynasty":"宋代","title":"金溪道中六首"}
{"author":"包恢","content":"日短暂居犹旅舍，夜长宜就作祠堂。","dynasty":"宋代","title":"句"}
{"author":"包恢","content":"南风正起北风微，谁谓秋高尚马肥。但朱金飚摧落木，和根亦仆似何归。","dynasty":"宋代","title":"偶成五首"}
{"author":"包恢","content":"柔条嫩叶春新媚，劲干刚枝岁久磨。忺厌人情每相反，欲支大厦问凭何。","dynasty":"宋代","title":"偶成五首"}
{"author":"包恢","content":"良月四之日，景物何多奇。露洗宇四静，月抹天一涯。景星助月夜，光入清溪湄。奎星照江南，人文良在兹。昔为西长庚，梦与斯人期。今为南极老，微云淡庞眉。际此小春日，胜彼芳春时。桃梅妙生意，微吐三五枝。野垂黄金穟，人饱白玉粢。芙容花成城，拔然凌霜姿。暮开红菡萏，朝发白蜀葵。菊见正中色，潇然疎竹篱。不共众芳竞，独与晚岁宜。时异物孤特，人生复何疑。我翁在物表，清吟彻骨肌。不以世间利，容易得涴伊。今年七十二，浩然元不衰。孤坐小阁上，台融融熙熙。布衾纸帐间，莹若冰雪姿。自从知止后，何思复保为。但原主益圣，比肩皆皋夔。东南盛仁气，不战屈四夷。丰穰岁相似，赤子无啼饥。得老太平世，仁帮非吾私。负暄娱爱日，煮芹甘如饴。无妄漫微疾，勿药喜自随。近谈小命者，尝以行年推。盛言天河水，一气木主治。后来年尚多，康强被春祺。儿曹心自喜，何幸如君词。只今介翁寿，数尚逾期颐。一百三四十，太古常不离。拜手稽首原，永庇儿辈痴。","dynasty":"宋代","title":"寿家君克堂先生"}
{"author":"包恢","content":"山童首少发，石老脊多骨。上犹剑戟关，下没沙碛窟。曾无好步行，常有失足惊。前若逢峻拒，后如近使倾。所幸甚艰难，平生备尝试。险阻谁能知，乾坤元简易。","dynasty":"宋代","title":"四明决狱由宁海道中"}
{"author":"包恢","content":"大钧正旋转，坱圠方无垠。乾坤用六子，乃使天下春。震子实为长，龙蛰屈不伸。不一动则止，一动化万新。嘉熙再仁孝，斯时召斯人。宇宙在乎手，万化生於身。机关一开阖，斩新出精神。日月无点翳，太虚绝纤尘。毫发靡遗恨，谁能疵大醇。","dynasty":"宋代","title":"送蒙斋赴召六首"}
{"author":"包恢","content":"广大中精微，如崇下履卑。川流本敦化，溥博时出之。刚毅发秋凛，宽裕融春熙。聪明靡偏照，密察不失时。权度心为甚，圣人良在兹。思睿睿作圣，无思无不思。","dynasty":"宋代","title":"送蒙斋赴召六首"}
{"author":"包恢","content":"乾坤常简易，险阻知最精。尧舜何艰难，难在知人明。孔子每所患，因予犹改更。险如彼山川，无如世人情。明天而昧人，古人所讥评。卓哉子陆子，高具双眼睛。气貌才一雇，肺肝见如倾。或但因传闻，能见人生平。万象悉呈露，如揭日月行。何畏乎功令，尧舜为法程。所恶利口覆，孔子为权衡。欲希象山翁，此目不可肓。众欺恐寡信，多伪难皆诚。虚受而实责，无容偏且轻。张陈门下客，莫非天下英。后至所居国，皆能居公卿。济世才最急，泰道非徒亨。下视瓮盎内，成雷聚蚊虻。鸟须九霄鹏，鱼必东海鲸。为己与为国，灼知在先生。","dynasty":"宋代","title":"送蒙斋赴召六首"}
{"author":"包恢","content":"扶颠而持危，在天下大势。拨乱而存亡，在国家大计。一司一事间，未足系兴替。马援为郡守，尚不屑烦细。以大姓黠羌，不容有违戾。况为公与卿，不思大经济。今大姓黠羌，几倍过汉世。中有根木存，犹在加护卫。大都如弈棋，败局如已逝。如有一胜着，败乃以胜继。巽当知衡权，是乃德之制。果哉末之难，圆神妙龟筮。原言其吉凶，大辟天地闭。","dynasty":"宋代","title":"送蒙斋赴召六首"}
{"author":"包恢","content":"尝闻魏仲英，谓仕欲行志。后宫权豪等，损去志乃遂。如云皆不可，隐身是为智。此志虽可称，一节非道备。不闻政适人，格心第一义。如未可与权，当道岂易致。齐王好货色，孟子不少刺。导之百姓同，王道真易易。自实学不明，言与实难离。何能格一非，适以滋众伪。最是讲说多，虚文只成赘。经或不如史，祸福可趋避。下至不害伯，犹能救时弊。此可观世变，言之横涕泪。道本无不通，君子当不器。","dynasty":"宋代","title":"送蒙斋赴召六首"}
{"author":"包恢","content":"四世凡五公，贵盛古自昔。於我如浮云，光前在仁宅。仰观我（上契去大加糸）斋，江汉濯之白。下视世所羡，腰黄眼前赤。度越此流辈，人何啻千百。希舜尘野居，介然有如石。尝为耳目人，天子屡前席。义难若是恝，命岂可终逆。非如一小官，去就惟我适。况当有道时，丘自不与易。世方厄三空，实当有长策。心肝奉至尊，忧劳敢云斁。行矣金玉声，智勇全赵璧。","dynasty":"宋代","title":"送蒙斋赴召六首"}
{"author":"包恢","content":"圆机珠活走盘中，已试权奇妙变通。武库精严锋莫敌，智囊沉密计难穷。先声已早闻风采，后实如新见事功。计日未多功不少，复刚方长转春风。","dynasty":"宋代","title":"送旴江吴守以言归二首"}
{"author":"包恢","content":"斩新政令别规模，迎刃恢恢解有余。去就虽轻心自若，佞贤乍变事如何。籴为民患祈从免，社植根深恶始除。似此欲为尚何限，归欤千里竞攀车。","dynasty":"宋代","title":"送旴江吴守以言归二首"}
{"author":"包恢","content":"万山拥碧屹不动，万石嵌崖何可攀。似这立身须定得，定时方始是牢关。","dynasty":"宋代","title":"题碧岩二首"}
{"author":"包恢","content":"碧岩只在丹霞里，丹碧从他色自殊。我断不随他境转，身心一定誓无渝。","dynasty":"宋代","title":"题碧岩二首"}
{"author":"包恢","content":"石桥龙行甲台山，吼雷喷雪透玉关。石梁拟伦固未易，龙渊埒美犹良艰。风神凛凛耸毛骨，如在天外非人间。昔闻今见未曾有，游人何嗟行路难。","dynasty":"宋代","title":"天台石桥"}
{"author":"包恢","content":"揽辔驱驰始得閒，便陪五马访名山。恍如境出青霄外，真是身游碧落间。地辟天开非假凿，崖高壁立自成关。奇奇怪怪离名状，独荷元龙许附攀。","dynasty":"宋代","title":"同陈守游碧落洞二首"}
{"author":"包恢","content":"乳滴珠垂石缀旒，冰清醽绿水鸣球。龙宫凤穴排苍壁，燕垒蜂房涌碧琉。公爱彼山岩石峻，我贪此洞冷泉幽。无双奇观难穷处，便欲留身就隐休。","dynasty":"宋代","title":"同陈守游碧落洞二首"}
{"author":"包恢","content":"石如红玉间乌金，上与天通直下临。中似室庐犹短浅，外多窟宅却幽深。公真清献游同昔，我匪元公趣异今。但幸附名镌在石，当坚一介不移心。","dynasty":"宋代","title":"同李文溪游通天窍"}
{"author":"包恢","content":"至宝幢边宝器钟，含光承影状难穷。明明山立千峰表，湛湛鄞清万派中。炼不回容精匪石，灼无变泽气如虹。谁疑湖海豪犹在，安得楼高更卧龙。","dynasty":"宋代","title":"挽陈和仲二首"}
{"author":"包恢","content":"川流近海学易至，源出慈湖派独清。进佩龙泉秋水洌，退怀骊颔放珠明。介真不以三分易，枉自无容一尺轻。年未半生纡远道，哀哉何限不平鸣。","dynasty":"宋代","title":"挽陈和仲二首"}
{"author":"包恢","content":"朝市逃名利，清明照日边。隆冬霜里柏，盛夏火中莲。纯行浑无玷，嘉言剩有传。归全复何憾，吾党独呼天。","dynasty":"宋代","title":"挽吴准斋"}
{"author":"包恢","content":"两水旁流合，双峰对立分。未窥龙鼻面，且过雁山门。玉练泉流石，天低露湿云。经过随分好，犹未副前闻。","dynasty":"宋代","title":"温州双峰寺"}
{"author":"包恢","content":"君许身比稷，视饥真己如。免吾学颜贴，乞米李大夫。","dynasty":"宋代","title":"谢王洪伯惠酒炭米五首"}
{"author":"包恢","content":"饱我德更勤，青州两从事。酣饮愧无言，未尝识奇字。","dynasty":"宋代","title":"谢王洪伯惠酒炭米五首"}
{"author":"包恢","content":"杜陵四海志，不忍寒飕飕。投我一红炉，果胜千金裘。","dynasty":"宋代","title":"谢王洪伯惠酒炭米五首"}
{"author":"包恢","content":"风雪太清白，雇怀似斯人。超然万松表，一洗肝胆新。","dynasty":"宋代","title":"谢王洪伯惠酒炭米五首"}
{"author":"包恢","content":"昨蒙记云萍，得得睹台星。君宜厚自重，绝似前金陵。","dynasty":"宋代","title":"谢王洪伯惠酒炭米五首"}
{"author":"包恢","content":"民何业於盐，由生在水国。因之利其利，资生本无责。未能损与之，尽绝岂为得。后世与古异，以此命为脉。如宽之一分，不禁之太迫。上下亦相安，何至遽相阨。柰何笼之尽，一线路亦尘。乘以风气恶，遂至大作慝。舟聚至数十，众聚动数百。杀越人於货，祸烈恣惨刻。谁谓在王畿，有此凶焰赫。深为腹心忧，非但股肱厄。圣上欲并生，犹未忍诛谪。欲如渤海郡，但以安作则。中外多贤良，选及仆罔测。岂非老不死，可以贼击贼。初非欲胜之，化诱尽筹画。顽冥终不回，不免出兵革。犹非杀为威，止欲就擒获。竟未始血刃，献囚不南馘。精别分死生，不失我心测。或不以事观，浮言肆虚嚇。语阱险且危，闻者转相惑。非望复非才，宜不见浮格。成虎而铄金，莫辩只自默。偶尔事倖成，不至大差忒。免罪已逾分，何劳被恩泽。感公成人美，古调鸣啧啧。仆以瓦釜酬，自笑言哑哑。","dynasty":"宋代","title":"谢朱汀守惠古风"}
{"author":"包恢","content":"展旗天柱立，宝印伏狮雄。瀑喷千珠碎，窗开四牖空。争奇排怪石，独秀出孤峰。龙鼻泉流出，如何造物工。","dynasty":"宋代","title":"雁荡灵岩"}
{"author":"包恢","content":"中夜平旦尔，净把天宇洗。此时气之清，隐映如有体。挹之莫可得，挥之不能靡。外不隔毛发，内透彻心髓。轻清孰为天，天也不离此。因行过东湖，荷叶恰新美。柔茎柄圆盖，嫩绿出清泚。下承之浮萍，铺锦杂青紫。洒洒无一尘，生意正济济。欲辩已忘言，无声臭至矣。","dynasty":"宋代","title":"雨后观新荷"}
{"author":"包恢","content":"洞要穷源入莫閒，初头底事做成山。开先水独为乾始，判后山方立地间。气浊下流泥作土，滓坚中结石成关。奇哉故迹皆堪验，何日重来更共攀。","dynasty":"宋代","title":"再和二首"}
{"author":"包恢","content":"石为云盖上垂旒，水和冰壶一击球。似笋反生悬碧玉，如簪倒插挂青瑠。外犹虎踞风回啸，内若龙蟠气转幽。尚想初时开辟意，何时更共尔游休。","dynasty":"宋代","title":"再和二首"}
{"author":"包恢","content":"乾不一动，静专动直。坤不一静，静翕动辟。艮不一止，动静以时。本体如是，偏主则非。惟学初机，贵以静入。以至终养，贵以静羽。本体既然，动静一如。乾坤合德，无二无余。心为天君，尊无伦比。圣贤言心，初无认拟。心比於镜，佛说云然。镜虽有光，孰拟心天。镜光则死，心光则活。活则不滞，死则不豁。佛法寂灭，匪乾匪坤。若复本心，非彼能昏。人以欲动，非动之性。所以贵静，自动自静。其道光明，无物可并。以省尽伦，是为全人。眼高四海，至此乃真。","dynasty":"宋代","title":"赠饶仲信静镜"}
{"author":"包恢","content":"尝观孝子图，画子事母事。闻君画最工，事母孝亦至。人称汝画奇，未知事母慈。我今为拈出，欲以励孝思。画不在丹青，照不在眼睛。方寸不可乱，昭昭在心明。画到精一处，人人定相如。但疑心本一，奚为面差殊。我心犹赤子，我貌极老衰。君虽欲画我，安能作婴儿。","dynasty":"宋代","title":"赠写神丘照堂"}
{"author":"包恢","content":"三山来由北岩溪，三十里近何崛奇。地辟天开几千期，神藏鬼秘人莫窥。竹溪黄溪何派支，太白子厚名始垂。未知此溪发其谁，河潢自天磐石资。含霜夺日森旌麾，岩电银海增双辉。出千古秘此一时，潭间归来为发挥。宝藏骤兴福所希，溪宜有灵潜自嗤。非公遇我我遇伊，昔无今始有己知，宜为知己加护持。成鼎可绝魅与魑，游骑可驰骥与骐。两山插天天犹低，如城夹地地莫巘。混混中间流天池，往来深藏龙与螭。巨石万状磊不羁，奇木万种名莫推。始度石梁堂少栖，方见主人心远而。此身恍在何天涯，非人间世如惊疑。须臾缓步行委蛇，双龙之渊气杳微。进前宿云云欲迷，叠嶂高张熊虎旗。凫潀石门互变移，翠密玉练冰雪飞，壁立万仞文公题。愈上愈高青云齐，书堂屹立天然基。如有千岩万壑姿，一览俱尽无纤遗，主人惠我何多为。时方六月三伏期，但觉清冷生冰肌。清境清赏何加兹，更醉似酒醇不醨。饱水饱石浑不饥，更饱一德充肝脾。大帅如古刺史规，溪变为好政可追。仆如柳了有许疵，溪改为愚尝自悲。主人爱客忘尊卑，畏日与彼爱日晖。洒然执热清风吹，洗尽尘襟无毫釐。主人昔年咏浴沂，盈科放海川之师。源流素蓄万顷陂，傅岩磻溪隐未宜。高冈凤合朝阳曦，猿鹤知主无催归。欲羡形容无好辞，斐然狂简嗟非诗。","dynasty":"宋代","title":"赵宗判请游岩溪"}
{"author":"包恢","content":"乾易以知险，履坦期同跻。誓彼不复地，一笑驷马题。","dynasty":"宋代","title":"酬袁守方秋崖遗宝带桥诗以雇我老非题柱客各"}
{"author":"包恢","content":"庾岭分来峙两山，夹山成峡水成湾。上林下石森双障，南海西江屹一关。水若龙藏涵碧色，山如虎伏出苍颜。人来人往消何许，谁似山长与水閒。","dynasty":"宋代","title":"过峡山寺"}
{"author":"包恢","content":"石为云盖上垂旒，水作冰壶一击球。似笋反生悬碧玉，如簪倒插挂青琉。外犹虎踞风回啸，内若龙蟠气转幽。尚想初时开辟意，何时更共尔游休。","dynasty":"宋代","title":"再和二首其二"}
{"author":"包恢","content":"饱我德更勤，青州两从事。酣饮愧无言，未尝识奇字。","dynasty":"宋代","title":"谢王洪伯惠酒炭米五首其二"}
{"author":"包恢","content":"风雪太清白，顾怀似斯人。超然万松表，一洗肝胆新。","dynasty":"宋代","title":"谢王洪伯惠酒炭米五首其四"}
{"author":"包恢","content":"非卿桥不立，谁是杜武库。下浦未更新，过者几惊顾。","dynasty":"宋代","title":"酬袁守方秋崖遗宝带桥诗以顾我老非题柱客知君材是济川功为韵十四首其一"}
{"author":"包恢","content":"江湖道四达，坎险横危机。一旦席上遇，惠大政岂非。","dynasty":"宋代","title":"酬袁守方秋崖遗宝带桥诗以顾我老非题柱客知君材是济川功为韵十四首其四"}
{"author":"包恢","content":"往来欲休息，亦可乐自然。上观云飞鸟，下看鱼泳川。","dynasty":"宋代","title":"酬袁守方秋崖遗宝带桥诗以顾我老非题柱客知君材是济川功为韵十四首其十三"}
{"author":"包恢","content":"亭若龙两翼，欲跃胜高空。济人几千百，绪馀不言功。","dynasty":"宋代","title":"酬袁守方秋崖遗宝带桥诗以顾我老非题柱客知君材是济川功为韵十四首其十四"}
{"author":"包恢","content":"浓烟笼远岫，望眼如昏花。欲暮还欲雨，行人始离家。","dynasty":"宋代","title":"金溪道中六首其二"}
{"author":"包恢","content":"木落叶栖风，阵阵着肌体。应忆故园花，欲开为寒止。","dynasty":"宋代","title":"金溪道中六首其四"}
{"author":"包恢","content":"路傍逢古梅，元是旧相识。花萼知几多，萼萼相顾惜。","dynasty":"宋代","title":"金溪道中六首其五"}
{"author":"包恢","content":"添我凉飙伴我閒，今年新竹未云悭。翻嫌户外三两个，遮断东来半好山。","dynasty":"宋代","title":"偶成五首其二"}
{"author":"包恢","content":"耕者劳筋苦骨馀，富家仓廪始多储。及饥合发方牢闭，不识私家得食诸。","dynasty":"宋代","title":"二月道中效赵章泉体四首其四"}
{"author":"包恢","content":"扶颠而持危，在天下大势。拨乱而存亡，在国家大计。一司一事间，未足系兴替。马援为郡守，尚不屑烦细。惟大姓黠羌，不容有违戾。况为公与卿，不思大经济。今大姓黠羌，几倍过汉世。中有根木存，犹在加护卫。大都如弈棋，败局如已逝。如有一胜著，败乃以胜继。巽当知衡权，是乃德之制。果哉末之难，圆神妙龟筮。愿言其吉凶，大辟天地闭。","dynasty":"宋代","title":"送蒙斋赴召六首其四"}
{"author":"包恢","content":"巡历郡邑间，人若未厌弃。夹道争向观，疑我形孰似。得之道听馀，咸谓物吐气。老奸与宿赃，神夺而心悸。预知犯难逃，已多速奔避。先尝受其赇，今皆偿之既。非慑使者来，安得自知畏。予默揆诸心，斯言未深契。一切气不美，先儒说有味。彝伦若尽去，太半为鬼魅。禽兽争食人，殆盈野盈市。迹其所作为，殆恶过异类。不洁食不饱，甚焉官与吏。惨酷以济之，甚若豺虎噬。岂直如得情，哀矜至流涕。刑法用当穷，根本惕若厉。岂谓犹有民，能喜使者至。或鞠躬焚香，或远送旗帜。望来漳民情，愿留泉民意。此犹硕果然，不食生可觊。惟知有罪者，患不速去离。何啻千百辈，施行才一二。自叹水一杯，孰救炎火炽。伤心复伤心，竟夕不能寐。","dynasty":"宋代","title":"马上口占感梅感事二首其二"}
{"author":"包恢","content":"浊世九黄河，太虚一明镜。混混皆随流，炯炯谁独醒。崛起孤峰高，尽把众山领。根基既超然，培植功且更。","dynasty":"宋代","title":"和陈七峰七诗韵其一"}
{"author":"包恢","content":"乾坤露端倪，宇宙几奇怪。万化俱成章，一视靡有界。即此为真文，于外本无待。所愿学如何，岂不信兹在。","dynasty":"宋代","title":"和陈七峰七诗韵其二"}
{"author":"包恢","content":"百千始一年，漫分三百六。来信非有馀，往屈讵不足。形有消犹水，德常久如玉。世间无神仙，但戒小结束。","dynasty":"宋代","title":"和陈七峰七诗韵其五"}
{"author":"包恢","content":"客侈言告予，二月春烂如。后过前不及，於今正丰腴。况复晴暄久，行乐人联车。时鸟啼葫芦，酤酒醉且呼。游子偕游女，争先耀街衢。被恼诉无处，半是颠狂徒。昔人秉烛游，过时欲何娱。恨公独抱病，与时不相扶。容膝斗大室，呻吟何时苏。奇花将衰谢，绿叶将扶疎。闻鸟声辄善，能似五仰无。予谓客所羡，眩於形色欤。竞千红万紫，锦绣不足铺。变千态万状，彩绘不可图。无一非形色，乃生理绪余。耳目不能思，心冥独荒芜。形形色色者，根本何取诸。藏用而显仁，显微元不殊。徒见形色者，不识精在粗。抑岂知造物，不知彼在吾。中和万物育，皆备我不诬。造物莫穷极，形色才斯须。物既惟我造，何尝离须臾。见即常自见，非二常与俱。卧游不必动，遍游靡所拘。不在行且疾，速至其神乎。春工尽天巧，众妙何可誉。病我一形色，千万曾不（病去丙加俞）。我室非斗大，宇宙此一庐。徒以我视我，无怪为我吁。徒以斗视室，宜谓局不舒。或者病不乐，我乐人莫逾。反是彼游人，非乐徒驰驱。仅与蜂蝶辈，逐逐飞盈途。二月虽将尽，吾即风舞雩。客心犹未悟，笑我何其愚。","dynasty":"宋代","title":"病中答客"}
{"author":"包恢","content":"人於不病时，岂知病时恶。重如加刀锯，轻亦急束缚。寒如大冬冰，热则盛夏铄。四肢外犹解，五臓内似剥。石卧身经难，木瘦气削弱。痛苦千万端，坚忍力不角。贵势富强身，不能与我博。若非祸自求，安受外气虐。一息秋毫间，不来不可度。百忧一不兴，百念一不和。万事不到胸，万卷束高阁。学在身外者，无一可倚托。坎中维寸心，不乱犹独觉。清明尚如在，志气神自握。如围城未陷，主帅守弥（榷去木加弓）。如敝屋未颠，主翁立尤卓。或悠然以游，何惧以何怍。人能处未病，如病乃良药。生本自忧患，死反由安乐。恃吾身安强，气马恣奔薄。精炎火焚林，物溺水赴壑。醲醉酒池竭，姣淫欲海涸。魄坏魂何存，神去气宜索。盛年已衰翁，槁形止虚壳。如饮（左枕去木右鸟）自毒，如操刀自斫。病殒何怨尤，孽非天殒落。病中因苦口，戒以命为謔。我幸非此证，不似彼舛错。惟震雷巽风，二者相击搏。平生一泓水，洗手双赤脚。何为攻之惨，欲庇无智略。欲进不得前，欲退不得却。如竟不可瘳。废弃真刖若。无复行世间，岂更步可学。借曰病未死，饿死可云莫。安之若天命，天命非冥寞。","dynasty":"宋代","title":"病中口占"}
{"author":"包恢","content":"非卿桥不立，谁是杜武库。下浦未更新，过者几惊雇。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"月卿派天河，星桥叹谁可。如彼行道人，病责涉在我。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"迈古大夫名，后成大前造。千崖秋气高，落成偕父成。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"江湖道四达，坎险横危机。一旦席上遇，惠大政岂非。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"亭若龙两翼，欲跃胜高空。济人几千百，绪余不言功。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"临渊似平陆，徐行若安土。推此以扶颠，屹然中流柱。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"长才二百尺，婉若千里隔。天下悦出涂，旁午任行客。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"规自赵日久，成令方能之。捄溺由己溺，信惟君子知。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"指麾谈笑间，朗若月出云。放之准四海，经济要属君。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"成须千年固，钜石不可摧。惟君心如石，乃是为梁材。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"盘龙友龙成，山与岩峻峙。今如添卧龙，壮观萃於是。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"事难处如易，役大办若细。才力运有余，大川更谁济。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"往来欲休息，亦可乐自然。上观云飞鸟，下看鱼泳川。","dynasty":"宋代","title":"酬袁守方秋崖遗宝带桥诗以雇我老非题柱客"}
{"author":"包恢","content":"鸣蛙一部不虚鸣，知为农人奏乐声。一岁勤劳方此始，侑他南亩馌时情。","dynasty":"宋代","title":"二月道中效赵章泉体四首"}
{"author":"包恢","content":"苦雨花无色与香，送春叶漫绿和黄。蚕声百鸟飞鸣少，遽听催归叫夜长。","dynasty":"宋代","title":"二月道中效赵章泉体四首"}
{"author":"包恢","content":"踯躅红花何实用，牡丹名品只虚奇。看今春晚方艰食，何似充饥有蕨萁。","dynasty":"宋代","title":"二月道中效赵章泉体四首"}
{"author":"包恢","content":"耕者劳筋苦骨余，富家仓廪始多储。及饥合发方牢闭，吵识私家得食诸。","dynasty":"宋代","title":"二月道中效赵章泉体四首"}
{"author":"包恢","content":"策勋赏赐转更强，壮士不知是女郎。尝闻此语人罕见，妇女谁及如张良。有尝因郡谋乱逆，自将千人乘无防。此其代夫有反掌，所尤难者有妇孀。或倾家产率部曲，或善骑射多杀伤。有如二孀乃能尔，胜几丈夫阵堂常。谁知庆历丞相后，有女晏氏生闺房。女妇曾氏作内则，中守大节严於霜。平时如坤自柔静，一旦遇变何方刚。绍定己丑洒寇起，所至残灭势孔张。愚者束手只待殒，懦者魄丧仆且僵。男子纷纷类若是，何望孀有铁石肠。晏氏独如负将略，通身是胆智满囊。慨然以义誓境内，黄牛山上寨可场。其上可屯数万众，列为五寨如五乡。一时郡县几千里，已多成墟渺为荒。屹然此寨乃独立，虽极险阻如康庄。龙须山头有草木，划可药箭木右钥。亟令先贼尽采取，兵器犀利锋莫当。且自捐廪凡数十，半年可足山上粮。以是贼虽千万众，不能敌我计策长。殆似天地自充险，非城非池如金汤。殆是女中千人杰，非山非寨人煌煌。此功虽大岂望报，恭人之封未足偿。但把涕唾视官爵，节义不配为义方。雇此识度更超越，视古烈妇有烈光。子善继志永不忘，恭人虽死为不亡。","dynasty":"宋代","title":"歌晏恭敬平寇伟绩"}
{"author":"包恢","content":"泉动涌联珠，泉静湛片玉。渊源出以时，动静清可掬。凭栏冰雪寒，敛袵毛发肃。内以洗我心，外以刮我目。偶离京尘来，对此歌不足。咏归五六人，犹疑自沂浴。","dynasty":"宋代","title":"观泉"}
{"author":"包恢","content":"庚岭分来峙两山，夹山成峡水万湾。上林下石森双障，南海西江屹一关。水若龙藏涵碧色，山如虎伏出苍颜。人来人往消何许，谁似山长与水閒。","dynasty":"宋代","title":"过峡山寺"}
{"author":"包恢","content":"浊世九黄河，太虚一明镜。混混皆随流，炯炯谁独醒。崛起孤峰高，尽把众山领。根基既超然，培植功且更。","dynasty":"宋代","title":"和陈七峰七诗韵"}
{"author":"包恢","content":"乾坤露端倪，宇宙几奇怪。万化俱万章，一视靡有界。即此分真文，於外本无待。所原学如何，岂不信兹在。","dynasty":"宋代","title":"和陈七峰七诗韵"}
{"author":"包恢","content":"洞然一止水，浪静仍风恬。心微在精一，动凶由二三。根深自生色，形神犹饮酣。一毛犹有伦，声臭无容参。","dynasty":"宋代","title":"和陈七峰七诗韵"}
{"author":"包恢","content":"上达何外暴，真乐非幽园。凡有动於境，恐皆离乎天。我自淡不厌，彼徒争相喧。峰高果峻极，无论百千年。","dynasty":"宋代","title":"和陈七峰七诗韵"}
{"author":"杜芷芗","content":"大地春将暮，芳郊雨乍晴。连娟山态静，澹沱水漪明。花落香幽径，烟横暝翠甍。杖藜归缓缓，百啭听流莺。","dynasty":"近代","title":"春暮郊游"}
{"author":"杜芷芗","content":"劳人草草满尘寰，只有诗人梦境闲。月朗散关三五夜，云迷天姥万重山。琼楼惝恍烟霞里，石径崎岖松柏间。说法生公何处去，空留一勺剑池湾。","dynasty":"近代","title":"梦游虎丘"}
{"author":"杜芷芗","content":"太息中原几陆沉，闲谈往事足酸辛。八年奋斗劳豪士，一旦投降辱矮人。胜利果然操左券，和平于以慰编氓。邦基从此安磐石，指望河山气象新。","dynasty":"近代","title":"日本投降世界和平公园开庆祝会感而赋此"}
{"author":"杜芷芗","content":"图书插架足惊奇，乞借任人无吝思。开卷方知多未读，探源差喜释怀疑。收藏君岂夸千顷，酬赠仆常负二痴。酒后茶余无所事，一编手执胜敲棋。","dynasty":"近代","title":"感谢冶盦先生借书"}
{"author":"杜芷芗","content":"淡云漠漠万山含，芳草青青一色酣。扫墓斜坡忙百六，流觞曲水闹重三。莺啼柳外声声啭，燕舞村前语语喃。行遍溪南更溪北，贪寻碑碣入荒庵。","dynasty":"近代","title":"清明郊游"}
{"author":"杜芷芗","content":"携筇闲步夕阳天，万户苍茫起暮烟。密树深篁招鸟宿，层峦曲涧任云眠。辞枝红叶随风舞，傍水黄花映日妍。兴尽徜徉归去也，夜来姑耸作诗肩。","dynasty":"近代","title":"秋末晚眺"}
{"author":"杜芷芗","content":"荻老沙枯满眼秋，扁舟垂钓逐江流。鸥游水面分鱼乐，雁唳天空动客愁。青笠蒙头风飒飒，绿蓑披背日悠悠。波涛险恶浑无恙，宦海诸公似我不。","dynasty":"近代","title":"题秋江钓艇图"}
{"author":"杜芷芗","content":"颓然一醉堕华颠，皓月当空照大千。虫语喧时人语寂，莫嫌露冷早酣眠。","dynasty":"近代","title":"中秋夜二首其一"}
{"author":"杜芷芗","content":"一庭明月半庭花，矫首行行学八叉。银汉无声光皎洁，可曾见到泛仙槎。","dynasty":"近代","title":"中秋夜二首其二"}
{"author":"吴隐之","content":"古人云此水，一歃怀千金。试使夷齐饮，终当不易心。","dynasty":"魏晋","tags":"古诗三百首，传说，述志","title":"酌贪泉"}
{"author":"吴隐之","content":"古人云此水，一歃怀千金。试使夷齐饮，终当不易心。","dynasty":"魏晋","title":"酌贪泉赋诗"}
{"author":"毕著","content":"吾父矢报国，战死于蓟丘。父马为贼乘，父尸为贼收。父仇不能报，有愧秦女休。乘贼不及防，夜进千貔貅。杀贼血漉漉，手握仇人头。贼众自相杀，尸横满坑沟。父体舆梓归，薄葬荒山陬。相期智勇士，概焉赋同仇。蛾贼一扫清，国家固金瓯。","dynasty":"清代","title":"纪事"}
{"author":"毕著","content":"席门闲傍水之涯，夫婿安贫不作家。明日断炊何暇问，且携鸦嘴种梅花。","dynasty":"清代","title":"村居"}
{"author":"陈运","content":"一苇沧浪外，翻同汗漫游。僧归临水寺，客上泛湖舟。天地容疏散，烟波任去留。机心何处尽，沙上有盟鸥。","dynasty":"明代","title":"泛湖"}
{"author":"陈运","content":"千峰初霁雨，一水自通池。鱼戏翻新藻，莺啼过别枝。焚香开古帙，汲涧话幽期。恍有真人约，悠悠天际思。","dynasty":"明代","title":"西新閒居其一"}
{"author":"陈运","content":"结庐人境外，隔水见精庐。花亚樽中酒，云生架上书。山空闻唳鹤，溪静见游鱼。高卧羲皇上，北宪恒晏如。","dynasty":"明代","title":"西新閒居其二"}
{"author":"陈运","content":"明圣微茫报晓钟，禅栖于此證南宗。何人钓罢前溪月，长笑天南第一峰。","dynasty":"明代","title":"明圣桥"}
{"author":"陈运","content":"源有桃花涧有蒲，翛然一望恍蓬壶。忘机亭上群鸥集，堪作人间水墨图。","dynasty":"明代","title":"大通桥"}
{"author":"陈运","content":"逍遥堂上迥超然，五色云中迓列仙。几度芳华洲上望，玉箫吹彻洞中天。","dynasty":"明代","title":"迎仙桥"}
{"author":"陈运","content":"四顾湖山转夕晖，水云深处乐忘机。数声欸乃沧浪外，惊起前湾白鹭飞。","dynasty":"明代","title":"丰湖渔唱"}
{"author":"陈运","content":"飞流千尺挂晴空，绝壁霏微入望中。有客欲追河朔饮，恍疑身在水晶宫。","dynasty":"明代","title":"水帘飞瀑"}
{"author":"陈运","content":"花宫迢递锁烟霞，松竹森罗老衲家。几杵鲸音天外度，夕阳无数送归鸦。","dynasty":"明代","title":"黄塘晚钟"}
{"author":"陈运","content":"萧萧竹径接平桥，万石曾歌五裤遥。自是天南灵气盛，衣冠今满紫宸朝。","dynasty":"明代","title":"拱北桥"}
{"author":"陈运","content":"叠嶂幽岩锁碧空，翠微常在水光中。谁知慰满躬耕者，尽是冥冥助化工。","dynasty":"明代","title":"榜岭春霖"}
{"author":"陈运","content":"芒鞋踏破白云层，石磴迢迢几度登。一局残棋看未足，不知尘世似风灯。","dynasty":"明代","title":"半径樵归"}
{"author":"陈运","content":"飞虹千柱挂湖西，犹是苏公旧日堤。莫道沧桑今古异，风流曾记昔年题。","dynasty":"明代","title":"西新桥"}
{"author":"周贺","content":"杨柳已秋思，楚田仍刈禾。归心病起切，败叶夜来多。细雨城蝉噪，残阳峤客过。旧山馀业在，杳隔洞庭波。","dynasty":"唐代","title":"秋思"}
{"author":"周贺","content":"大野始严凝，云天晓色澄。树寒稀宿鸟，山迥少来僧。背日收窗雪，开炉释砚冰。忽然归故国，孤想寓西陵。","dynasty":"唐代","title":"冬日山居思乡"}
{"author":"周贺","content":"故国知何处，西风已度关。归人值落叶，远路入寒山。多难喜相识，久贫宁自闲。唯将往来信，遥慰别离颜。","dynasty":"唐代","title":"出关后寄贾岛"}
{"author":"周贺","content":"春居无俗喧，时立涧前村。路远少来客，山深多过猿。带岩松色老，临水杏花繁。除忆文流外，何人更可言。","dynasty":"唐代","title":"春日山居寄友人"}
{"author":"周贺","content":"上国多离别，年年渭水滨。空将未归意，说向欲行人。雁度池塘月，山连井邑春。临岐惜分手，日暮一沾巾。","dynasty":"唐代","title":"长安送人（一作送乡人）"}
{"author":"周贺","content":"鸟鸣春日晓，喜见竹门开。路自高岩出，人骑大马来。折花林影断，移石洞阴回。更欲留深语，重城暮色催。","dynasty":"唐代","title":"春喜友人至山舍"}
{"author":"周贺","content":"绿水阴空院，春深喜再来。独眠从草长，留酒看花开。过雨还山出，向风孤鸟回。忽思秋夕事，云物却悠哉。","dynasty":"唐代","title":"春日重至南徐旧居"}
{"author":"周贺","content":"暑消冈舍清，闲语有馀情。涧水生茶味，松风灭扇声。远分临海雨，静觉掩山城。此地秋吟苦，时来绕菊行。","dynasty":"唐代","title":"早秋过郭涯书堂（一作郭劲书斋）"}
{"author":"周贺","content":"竹溪人请住，何日向中峰。瓦舍山情少，斋身疾色浓。夏高移坐次，菊浅露行踪。来往湓城下，三年两度逢。","dynasty":"唐代","title":"如空上人移居大云寺"}
{"author":"周贺","content":"北京一别后，吴楚几听砧。住久白发出，讲长枯叶深。香连邻舍像，磬彻远巢禽。寂默应关道，何人见此心。","dynasty":"唐代","title":"送幻群法师"}
{"author":"周贺","content":"转刺名山郡，连年别省曹。分题得客少，著价买书高。晚柳蝉和角，寒城烛照涛。鄱溪卧疾久，未获后乘骚。","dynasty":"唐代","title":"寄姚合郎中"}
{"author":"周贺","content":"一斋难过日，况是更休粮。养力时行道，闻钟不上堂。唯留温药火，未写化金方。旧有山厨在，从僧请作房。","dynasty":"唐代","title":"休粮僧"}
{"author":"周贺","content":"灌木藏岑色，天寒望即愁。高斋何日去，远瀑入城流。腊近溪书绝，灯残夜雪稠。迩来相忆处，枕上苦吟休。","dynasty":"唐代","title":"怀西峰隐者"}
{"author":"周贺","content":"野寺绝依念，灵山会遍行。老来披衲重，病后读经生。乞食嫌村远，寻溪爱路平。多年柏岩住，不记柏岩名。","dynasty":"唐代","title":"赠柏岩禅师"}
{"author":"周贺","content":"不觉月又尽，未归还到春。雪通庐岳梦，树匝草堂身。泽雁和寒露，江槎带远薪。何年自此去，旧国复为邻。","dynasty":"唐代","title":"旅怀"}
{"author":"周贺","content":"贵邑清风满，谁同上宰心。杉松出郭外，雨电下嵩阴。度雁方离垒，来僧始别岑。西池月才迥，会接一宵吟。","dynasty":"唐代","title":"缑氏韦明府厅"}
{"author":"周贺","content":"野客行无定，全家在浦东。寄眠僧阁静，赠别橐金空。旧里千山隔，归舟百计同。药资如有分，相约老吴中。","dynasty":"唐代","title":"送朱庆馀（一作广陵道逢方干）"}
{"author":"周贺","content":"西峰残日落，谁见寂寥心。孤枕客眠久，两廊僧话深。寒扉关雨气，风叶隐钟音。此爱东楼望，仍期别夜寻。","dynasty":"唐代","title":"宿开元寺楼"}
{"author":"周贺","content":"辞僧下水栅，因梦岳钟声。远路独归寺，几时重到城。风高寒叶落，雨绝夜堂清。自说深居后，邻州亦不行。","dynasty":"唐代","title":"送僧还南岳"}
{"author":"周贺","content":"山县风光异，公门水石清。一官居外府，几载别东京。故疾梅天发，新诗雪夜成。家贫思减选，时静忆归耕。把疏寻书义，澄心得狱情。梦灵邀客解，剑古拣人呈。守月通宵坐，寻花迥路行。从来爱知道，何虑白髭生。","dynasty":"唐代","title":"寄宁海李明府"}
{"author":"周贺","content":"要地无闲日，仍容冒谒频。借山年涉闰，寝郡月逾旬。驿径曾冲雪，方泉省涤尘。随行溪路细，接话草堂新。减药痊馀癖，飞书苦问贫。噪蝉离宿壳，吟客寄秋身。炼句贻箱箧，悬图见蜀岷。使君匡岳近，终作社中人。","dynasty":"唐代","title":"投江州张郎中"}
{"author":"周贺","content":"病寄曲江居带城，傍门孤柳一蝉鸣。澄波月上见鱼掷，晚径叶多闻犬行。越岛夜无侵阁色，寺钟凉有隔原声。故园尽卖休官去，潮水秋来空自平。","dynasty":"唐代","title":"晚题江馆（一作晚秋江馆书事寄姚郎中）"}
{"author":"周贺","content":"病起陵阳思翠微，秋风动后著行衣。月生石齿人同见，霜落木梢愁独归。已许衲僧修静社，便将樵叟对闲扉。不嫌旧隐相随去，庐岳临天好息机。","dynasty":"唐代","title":"秋晚归庐山留别道友"}
{"author":"周贺","content":"曾居少室黄河畔，秋梦长悬未得回。扶病半年离水石，思归一夜隔风雷。荒斋几遇僧眠后，晚菊频经鹿踏来。灯下此心谁共说，傍松幽径已多栽。","dynasty":"唐代","title":"同徐处士秋怀少室旧居（一作秋日同朱庆馀怀少室旧隐）"}
{"author":"周贺","content":"草履蒲团山意存，坐看庭木长桐孙。行斋罢讲仍香气，布褐离床带雨痕。夏满寻医还出寺，晴来晒疏暂开门。道情淡薄闲愁尽，霜色何因入鬓根。","dynasty":"唐代","title":"赠神遘上人"}
{"author":"周贺","content":"布褐高眠石窦春，迸泉多溅黑纱巾。摇头说易当朝客，落手围棋对俗人。自算天年穷甲子，谁同雨夜守庚申。拟归太华何时去，他日相寻乞药银。","dynasty":"唐代","title":"赠道人（一作赠李道士）"}
{"author":"周贺","content":"山松径与瀑泉通，巾舄行吟想越中。塞雁去经华顶末，乡僧来自海涛东。关分河汉秋钟绝，露滴弥猴夜岳空。抱疾因寻周柱史，杜陵寒叶落无穷。","dynasty":"唐代","title":"赠厉玄侍御"}
{"author":"周贺","content":"门枕平湖秋景好，水烟松色远相依。罢官馀俸租田种，送客回舟载石归。离岸游鱼逢浪返。望巢寒鸟逆风飞。嵩阳旧隐多时别，闭目闲吟忆翠微。","dynasty":"唐代","title":"送韩评事（一作韩评事别业）"}
{"author":"周贺","content":"一宿五峰杯度寺，虚廊中夜磬声分。疏林未落上方月，深涧忽生平地云。幽鸟背泉栖静境，远人当烛想遗文。暂来此地歇劳足，望断故山沧海濆。","dynasty":"唐代","title":"宿隐静寺上人"}
{"author":"周贺","content":"见说北京寻祖后，瓶盂自挈绕穷边。相逢竹坞晦暝夜，一别苕溪多少年。远洞省穿湖底过，断崖曾向壁中禅。青城不得师同住，坐想沧江忆浩然。","dynasty":"唐代","title":"寄新头陀"}
{"author":"周贺","content":"一宿空江听急流，仍同贾客坐归舟。远书来隔巴陵雨，衰鬓去经彭蠡秋。不拟为身谋旧业，终期断谷隐高丘。吾宗尚作无憀者，中夜闲吟生旅愁。","dynasty":"唐代","title":"湘汉旅怀翁杰"}
{"author":"周贺","content":"多病十年无旧识，沧州乱后只逢君。已知罢秩辞泷水，相劝移家近岳云。泗上旅帆侵叠浪，雪中归路踏荒坟。若为此别终期老，书札何因寄北军。","dynasty":"唐代","title":"寄韩司兵（一作泗上逢韩司徒归北）"}
{"author":"周贺","content":"雨过北林空晚凉，院闲人去掩斜阳。十年多病度落叶，万里乱愁生夜床。终欲返耕甘性拙，久惭他事与身忙。还知谢客名先重，肯为诗篇问楚狂。","dynasty":"唐代","title":"寺居寄杨侍御"}
{"author":"周贺","content":"此心长爱狎禽鱼，仍候登封独著书。领郡只嫌生药少，在官长恨与山疏。成家尽是经纶后，得句应多谏诤馀。见说养真求退静，溪南泉石许同居。","dynasty":"唐代","title":"上陕府姚中丞"}
{"author":"周贺","content":"藩府十年为律业，南朝本寺往来新。辞归几别深山客，赴请多从远处人。松吹入堂资讲力，野蔬供饭爽禅身。他年更息登坛计，应与云泉作四邻。","dynasty":"唐代","title":"赠僧"}
{"author":"周贺","content":"僧窗梦后忆归耕，水涉应多半月程。幕府罢来无药价，纱巾带去有山情。夜随净渚离蛩语，早过寒潮背井行。已让辟书称抱疾，沧洲便许白髭生。","dynasty":"唐代","title":"送石协律归吴"}
{"author":"周贺","content":"水石致身闲自得，平云竹阁少炎蒸。斋床几减供禽食，禅径寒通照像灯。觅句当秋山落叶，临书近腊砚生冰。行登总到诸山寺，坐听蝉声满四棱。","dynasty":"唐代","title":"寄金陵僧"}
{"author":"周贺","content":"浪匝湓城岳壁青，白头僧去扫禅扃。龛灯度雪补残衲，山日上轩看旧经。泉水带冰寒溜涩，薜萝新雨曙烟腥。已知身事非吾道，甘卧荒斋竹满庭。","dynasty":"唐代","title":"送忍禅师归庐岳（一作送庐岳僧。一作朱庆馀诗）"}
{"author":"周贺","content":"望重来为守土臣，清高还似武功贫。道从会解唯求静，诗造玄微不趁新。玉帛已知难挠思，云泉终是得闲身。两衙向后长无事，门馆多逢请益人。","dynasty":"唐代","title":"赠姚合郎中"}
{"author":"周贺","content":"独树倚亭新月入，城墙四面锁山多。去年今夜还来此，坐见西风袅鹊窠。","dynasty":"唐代","title":"宿李主簿（一作刘员外）"}
{"author":"周贺","content":"杨柳垂丝与地连，归来一醉向溪边。相逢头白莫惆怅，世上无人长少年。","dynasty":"唐代","title":"寄潘纬"}
{"author":"周贺","content":"别酒已酣春漏前，他人扶上北归船。浔阳渡口月未上，渔火照江仍独眠。","dynasty":"唐代","title":"浔阳与孙郎中宴回"}
{"author":"周贺","content":"衡阳到却十三春，行脚同来有几人。老大又思归岳里，当时来漆祖师身。","dynasty":"唐代","title":"送宗禅师（一作送僧归南岳）"}
{"author":"周贺","content":"草履初登南客船，铜瓶犹贮北山泉。衡阳旧寺秋归去，门锁寒潭几树蝉。","dynasty":"唐代","title":"送僧"}
{"author":"周贺","content":"万里独行无弟子，惟赍筇竹与檀龛。看经更向吴中老，应是山川似剑南。","dynasty":"唐代","title":"送蜀僧"}
{"author":"周贺","content":"一生爱竹自未有，每到此房归不能。高人留宿话禅后，寂寞雨堂空夜灯。","dynasty":"唐代","title":"过僧竹院"}
{"author":"周贺","content":"浔阳却到是何日，此地今无旧使君。长忆穷冬宿庐岳，瀑泉冰折共僧闻。","dynasty":"唐代","title":"忆浔阳旧居兼感长孙郎中（一作寄长孙中丞）"}
{"author":"周贺","content":"夏后客堂黄叶多，又怀家国起悲歌。酒前欲别语难尽，云际相思心若何。鸟下独山秋寺磬，人随大舸晚江波。南徐旧业几时到，门掩残阳积翠萝。","dynasty":"唐代","title":"送郭秀才归金陵"}
{"author":"周贺","content":"小斋经暮雨，四面绝纤埃。眠客闻风觉，飞虫入烛来。夜凉书读遍，月正户全开。住远稀相见，留连宿始回。","dynasty":"唐代","title":"宿李枢书斋"}
{"author":"周贺","content":"平楚起寒色，长沙犹未还。世情何处淡，湘水向人闲。空翠隐高鸟，夕阳归远山。孤云万馀里，惆怅洞庭间。","dynasty":"唐代","title":"杪秋登江楼（一作岳阳楼）"}
{"author":"周贺","content":"洞庭初叶下，旅客不胜愁。明月天涯夜，青山江上秋。一官成白首，万里寄沧洲。只被浮名系，宁无愧海鸥。","dynasty":"唐代","title":"秋宿洞庭"}
{"author":"周贺","content":"黄山远隔秦树，紫禁斜通渭城。别路青青柳发，前溪漠漠花生。和风澹荡归客，落日殷勤早莺。灞上金樽未饮，宴歌已有馀声。","dynasty":"唐代","title":"送李亿东归"}
{"author":"周贺","content":"已当鸣雁夜，多事不同居。故疾离城晚，秋霖见月疏。趁风开静户，带叶卷残书。荡桨期南去，荒园久废锄。","dynasty":"唐代","title":"酬吴之问见赠"}
{"author":"周贺","content":"停桡因旧识，白发向波涛。以我往来倦，知君耕稼劳。渚田临舍尽，坂路出檐高。游者还南去，终期伴尔曹。","dynasty":"唐代","title":"相次寻举客寄住人"}
{"author":"周贺","content":"寒天仍远去，离寺雪霏霏。古迹曾重到，生涯不暂归。坐禅山店暝，补衲夜灯微。巡礼何时住，相逢的是稀。","dynasty":"唐代","title":"送灵应禅师"}
{"author":"周贺","content":"匹马无穷地，三年逐大军。算程淮邑远，起帐夕阳曛。瀑浪行时漱，边笳语次闻。要传书札去，应到碛东云。","dynasty":"唐代","title":"送陆判官防秋"}
{"author":"周贺","content":"上国多离别，年年渭水滨。空将未归意，说向欲行人。雁度池塘月，山连井邑春。临岐惜分手，日暮一沾巾。","dynasty":"唐代","title":"长安送人"}
{"author":"周贺","content":"南朝秋色满，君去意如何。帝业空城在，民田坏冢多。月圆台独上，栗绽寺频过。篱下西江阔，相思见白波。","dynasty":"唐代","title":"送康绍"}
{"author":"周贺","content":"雨过北林空晚凉，院闲人去掩斜阳。十年多病度落叶，万里乱愁生夜床。终欲返耕甘性拙，久惭他事与身忙。还知谢客名先重，肯为诗篇问楚狂。","dynasty":"唐代","title":"寺居"}
{"author":"周贺","content":"三年蒙见待，此夕是前程。未断却来约，且伸临去情。潮回滩鸟下，月上客船明。他日南徐道，缘君又重行。","dynasty":"唐代","title":"留别南徐故人"}
{"author":"周贺","content":"洗足北林去，远途今已分。麻衣行岳色，竹杖带湘云。饥鼠缘危壁，寒狸出坏坟。前峰一声磬，此夕不同闻。","dynasty":"唐代","title":"送僧归江南"}
{"author":"周贺","content":"此行经岁近，唯约半年回。野渡人初过，前山云未开。雁群逢晓断，林色映川来。清夜芦中客，严家旧钓台。","dynasty":"唐代","title":"早春越中留故人（一作早秋别卢玄休）"}
{"author":"周贺","content":"弹琴多去情，浮楫背潮行。人望丰壖宿，虫依蠹木鸣。樯烟离浦色，芦雨入船声。如疾登云路，凭君寄此生。","dynasty":"唐代","title":"送友人"}
{"author":"周贺","content":"野烟居舍在，曾约此重过。久雨初招客，新田未种禾。夜虫鸣井浪，春鸟宿庭柯。莫为儿孙役，馀生能几何。","dynasty":"唐代","title":"春日重到王依村居"}
{"author":"周贺","content":"乱云迷远寺，入路认青松。鸟道缘巢影，僧鞋印雪踪。草烟连野烧，溪雾隔霜钟。更遇樵人问，犹言过数峰。","dynasty":"唐代","title":"入静隐寺途中作"}
{"author":"周贺","content":"何处得乡信，告行当雨天。人离京口日，潮送岳阳船。孤鸟背林色，远帆开浦烟。悲君唯此别，不肯话回年。","dynasty":"唐代","title":"送杨岳归巴陵"}
{"author":"周贺","content":"风泉尽结冰，寒梦彻西陵。越信楚城得，远怀中夜兴。树停沙岛鹤，茶会石桥僧。寺阁边官舍，行吟过几层。","dynasty":"唐代","title":"赠朱庆馀校书"}
{"author":"周贺","content":"带病希相见，西城早晚来。衲衣风坏帛，香印雨沾灰。坐久钟声尽，谈馀岳影回。却思同宿夜，高枕说天台。","dynasty":"唐代","title":"逢播公"}
{"author":"周贺","content":"相过值早凉，松帚扫山床。坐石泉痕黑，登城藓色黄。逆风沈寺磬，初日晒邻桑。几处逢僧说，期来宿北冈。","dynasty":"唐代","title":"寻北冈韩处士"}
{"author":"周贺","content":"林径西风急，松枝讲钞馀。冻髭亡夜剃，遗偈病时书。地燥焚身后，堂空著影初。吊来频落泪，曾忆到吾庐。","dynasty":"唐代","title":"哭闲霄上人"}
{"author":"周贺","content":"已落关东叶，空悬浙右心。寒灯随故病，伏雨接秋霖。客话曾谁和，虫声少我吟。蒹葭半波水，夜夜宿边禽。","dynasty":"唐代","title":"城中秋作"}
{"author":"周贺","content":"四面杉萝合，空堂画老仙。蠹根停雪水，曲角积茶烟。道至心极尽，宵晴瑟韵全。暂来还又去，未得坐经年。","dynasty":"唐代","title":"玉芝观王道士（一作章道士房）"}
{"author":"周贺","content":"丛木开风径，过从白昼寒。舍深原草合，茶疾竹薪干。夕雨生眠兴，禅心少话端。频来觉无事，尽日坐相看。","dynasty":"唐代","title":"题昼公院（一作四明兰若赠寂禅师）"}
{"author":"周贺","content":"积雨晴时近，西风叶满泉。相逢嵩岳客，共听楚城蝉。宿馆横秋岛，归帆涨远田。别多还寂寞，不似剡中年。","dynasty":"唐代","title":"京口赠崔固"}
{"author":"周贺","content":"绝顶言无伴，长怀剃发师。禅中灯落烬，讲次柏生枝。沙井泉澄疾，秋钟韵尽迟。里闾还受请，空有向南期。","dynasty":"唐代","title":"书实上人房（一作送晏上人，一作寄林禅师）"}
{"author":"周贺","content":"遥忆新安旧，扁舟往复还。浅深看水石，来往逐云山。到县馀花在，过门五柳闲。东征随子去，俱隐薜萝间。","dynasty":"唐代","title":"送张諲之睦州"}
{"author":"周贺","content":"药力资苍鬓，应非旧日身。一为嵩岳客，几葬洛阳人。石缝瓢探水，云根斧斫薪。关西来往路，谁得水银银。","dynasty":"唐代","title":"赠王道士"}
{"author":"周贺","content":"黄叶下阶频，徐徐起病身。残秋萤出尽，独夜雁来新。别业去千里，旧乡空四邻。孤舟寻几度，又识岳阳人。","dynasty":"唐代","title":"旅情"}
{"author":"周贺","content":"寒天仍远去，离寺雪霏霏。古迹曾重到，生涯不暂归。坐禅山店暝，补衲夜灯微。巡礼何时住，相逢的是稀。","dynasty":"唐代","title":"送灵应禅师（一作送禅师）"}
{"author":"周贺","content":"匹马无穷地，三年逐大军。算程淮邑远，起帐夕阳曛。瀑浪行时漱，边笳语次闻。要传书札去，应到碛东云。","dynasty":"唐代","title":"送陆判官防秋（一作送防秋人）"}
{"author":"周贺","content":"一从云水住，曾不下西岑。落木孤猿在，秋庭积雾深。泉流通井脉，虫响出墙阴。夜静溪声彻，寒灯尚独吟。","dynasty":"唐代","title":"山居秋思"}
{"author":"周贺","content":"竹庭瓶水新，深称北窗人。讲罢见黄叶，诗成寻旧邻。锡阴迷坐石，池影露斋身。苦作南行约，劳生始问津。","dynasty":"唐代","title":"赠皎然上人"}
{"author":"周贺","content":"波涛千里隔，抱疾亦相寻。会宿逢高士，辞归值积霖。丛桑山店迥，孤烛海船深。尚有重来约，知无省阁心。","dynasty":"唐代","title":"留辞杭州姚合郎中"}
{"author":"周贺","content":"已当鸣雁夜，多事不同居。故疾离城晚，秋霖见月疏。趁风开静户，带叶卷残书。荡桨期南去，荒园久废锄。","dynasty":"唐代","title":"酬吴之问见赠（一作酬吴处士。一作寄朱庆馀）"}
{"author":"周贺","content":"南游多老病，见说讲经稀。塞寺几僧在，关城空自归。带河衰草断，映日旱沙飞。却到禅斋后，边军识衲衣。","dynasty":"唐代","title":"送分定归灵夏"}
{"author":"周贺","content":"归思缘平泽，幽斋夜话迟。人寻冯翊去，草向建康衰。雨雪生中路，干戈阻后期。几年方见面，应是镊苍髭。","dynasty":"唐代","title":"与崔弇话别"}
{"author":"周贺","content":"信是虚闲地，亭高亦有苔。绕池逢石坐，穿竹引山回。果落纤萍散，龟行细草开。主人偏好事，终不厌频来。","dynasty":"唐代","title":"题何氏池亭"}
{"author":"周贺","content":"山水叠层层，吾兄涉又登。挂帆春背雁，寻磬夜逢僧。雪溜悬衡岳，江云盖秣陵。评文永不忘，此说是中兴。","dynasty":"唐代","title":"送表兄东南游"}
{"author":"周贺","content":"南朝秋色满，君去意如何。帝业空城在，民田坏冢多。月圆台独上，栗绽寺频过。篱下西江阔，相思见白波。","dynasty":"唐代","title":"送康绍归建业"}
{"author":"周贺","content":"夏天多忆此，早晚得秋分。旧月来还见，新蝉坐忽闻。扇风调病叶，沟水隔残云。别有微凉处，从容不似君。","dynasty":"唐代","title":"再过王辂原居纳凉"}
{"author":"周贺","content":"南行随越僧，别业几池菱。两鬓已垂白，五湖归挂罾。夜涛鸣栅锁，寒苇露船灯。去此应无事，却来知不能。","dynasty":"唐代","title":"送耿山人归湖南（一作送耿逸人南归）"}
{"author":"周贺","content":"惜别听边漏，窗灯落烬重。寒僧回绝塞，夕雪下穷冬。出定闻残角，休兵见坏锋。何年更来此，老却倚阶松。","dynasty":"唐代","title":"送省己上人归太原"}
{"author":"周贺","content":"从作两河客，别离经半年。却来峰顶宿，知废甄南禅。馀雾沉斜月，孤灯照落泉。何当闲事尽，相伴老溪边。","dynasty":"唐代","title":"宿甄山南溪昼公院（一作宿杼山昼公禅堂）"}
{"author":"周贺","content":"停桡因旧识，白发向波涛。以我往来倦，知君耕稼劳。渚田临舍尽，坂路出檐高。游者还南去，终期伴尔曹。","dynasty":"唐代","title":"相次寻举客寄住人（一作再经三叟居）"}
{"author":"周贺","content":"旧乡无子孙，谁共老青门。迢递早秋路，别离深夜村。伊流偕行客，岳响答啼猿。去后期招隐，何当复此言。","dynasty":"唐代","title":"出关寄贾岛"}
{"author":"周贺","content":"湖外谁相识，思归日日频。遍寻新住客，少见故乡人。失计空知命，劳生耻为身。惟看洞庭树，即是旧山春。","dynasty":"唐代","title":"暮冬长安旅舍"}
{"author":"周贺","content":"瘦形无血色，草屦著行穿。闲话似持咒，不眠同坐禅。背经来汉地，袒膊过冬天。情性人难会，游方应信缘。","dynasty":"唐代","title":"赠胡僧"}
{"author":"周贺","content":"税时兼主印，每日得闲稀。对酒妨料吏，为官亦典衣。案迟吟坐待，宅近步行归。见说论诗道，应愁判是非。","dynasty":"唐代","title":"赠李主簿"}
{"author":"周贺","content":"溪僧还共谒，相与坐寒天。屋雪凌高烛，山茶称远泉。夜清更彻寺，空阔雁冲烟。莫怪多时话，重来又隔年。","dynasty":"唐代","title":"同朱庆馀宿翊西上人房"}
{"author":"高树","content":"散吏驱车去复来，重阳独醉菊花杯。频年羁旅逢佳节，乱世功名出霸才。徐福岛兼邻国土，管公楼是望乡台。故园风鹤今闻警，游子天涯尚未回。","dynasty":"近代","title":"再题鹅坊壁"}
{"author":"高树","content":"怀刺权门舄履阗，何如陋室乐吾天。久辞仕版离冠带，聊把君诗当管弦。著籍喜消元祐党，编书漏写义熙年。回思伴直丝纶阁，今日才逢孟浩然。","dynasty":"近代","title":"和乔勤孝"}
{"author":"高树","content":"砚冻蟾蜍秃笔横，中宵起听曙鸡鸣。终南不隐嘲种放，塞北迟归笑子卿。款客家贫惟毳饭，和诗味淡似藜羹。颖滨山谷联姻好，喜极东坡爱后生。","dynasty":"近代","title":"和乔勤孝其二"}
{"author":"高树","content":"出城二三里，林木喜苍蔚。地无市廛声，茗有沙泉味。好雨浥清尘，虚窗函远翠。鸟语不识名，风中发清吹。城居苦烦扰，到此涤尘肺。呼童下竹帘，扫榻且酣睡。","dynasty":"近代","title":"夏题鹅坊壁"}
{"author":"高树","content":"二十年前写试册，六儿娶妇在京得。老兄一见泪淋浪，此是弟兄始通籍。保和殿上风日炎，弟坐殿廊兄内室。兄当淹迟日逾午，弟为兄忧卷将撤。三篇以后不停挥，欲代兄书完赵璧。那知书竟两无误，下殿三竿见斜日。朝房不坐寂无事，弟抽鼠毫尽馀墨。迄今回首恍如梦，石洞场边草萧瑟。常经庐馆问行寓，回忆都城遇兵燹。甘泉宫中照烽火，铜驼陌上生荆棘。德兵携去褚翁书，倭人拾去羲之帖。武英殿版付焚毁，永乐大典无从觅。吾弟此卷何处藏，并无蛛丝与鼠迹。糊名纸角灿然新，如见挥毫墨犹湿。卷面二甲九十五，朱字标题先帝笔。卷尾读卷十大臣，首恩次徐终为薛。肝肠崩裂难久看，付与六儿长什袭。作诗记事寄拙园，明岁入都跋卷帙。","dynasty":"近代","title":"题城南试卷"}
{"author":"李邦献","content":"薰沉刻蜡工夫巧。蜜脾锁碎金钟小。别是一般香。解教人断肠。冰霜相与瘦。清在江梅右。念我忍寒来。怜君特地开。","dynasty":"宋代","title":"苦萨蛮（蜡梅）"}
{"author":"李邦献","content":"道出仙都下，溪深草木闲。阴晴老农事，丰稔此心关。谁削千寻石，云藏万叠山。王程元有限，那得更跻攀。","dynasty":"宋代","title":"过仙都徐氏山居其一"}
{"author":"李邦献","content":"矍铄兹翁老莫量，据鞍犹得亚燕扬。能将岸帻窥文叔，祇把虚蛙当子阳。薏苡满车翻作祸，马人上日竟成行。三泷庙食传千古，回首云台草树荒。","dynasty":"宋代","title":"马王庙"}
{"author":"李邦献","content":"四海无尘战马闲，稻梁桑柘绿回环。不知尽是君王力，华屋重重对好山。","dynasty":"宋代","title":"过仙都徐氏山居其二"}
{"author":"李邦献","content":"手种黄梅已着花，此身依旧在天涯。三年客罢携家去，赢得东风两鬓华。","dynasty":"宋代","title":"仁寿堂古梅"}
{"author":"李邦献","content":"江上渔舟叶叶轻，峡中云雨晚凉生。长亭宴罢客归去，桂树夕阳啼鸟声。","dynasty":"宋代","title":"竹枝辞"}
{"author":"李邦献","content":"薰沈刻蜡工夫巧。蜜脾锁碎金钟小。别是一般香。解教人断肠。冰霜相与瘦。清在江梅右。念我忍寒来。怜君特地开。","dynasty":"宋代","title":"菩萨蛮腊梅"}
{"author":"裴杞","content":"澹荡和风至，芊绵碧草长。徐吹遥扑翠，半偃乍浮光。叶似翻宵露，丛疑扇夕阳。逶迤明曲渚，照耀满回塘。白芷生还暮，崇兰泛更香。谁知揽结处，含思向馀芳。","dynasty":"唐代","title":"风光草际浮"}
{"author":"曾国藩","content":"　　余通籍三十余年，官至极品，而学业一无所成，德行一无许可，老大徒伤，不胜悚惶惭赧。今将永别，特将四条教汝兄弟。　　一曰慎独而心安。自修之道，莫难于养心；养心之难，又在慎独。能慎独，册内省不疚，可以对天地质鬼神。人无一内愧之事，则天君泰然。此心常快足宽平，是人生第一自强之道，第一寻乐之方，守身之先务也。　　二曰主敬则身强。内而专静纯一，外而整齐严肃。敬之工夫也；出门如见大宾，使民如承大祭，敬之气象也；修己以安百姓，笃恭而天下平，敬之效验也。聪明睿智，皆由此出。庄敬日强，安肆日偷。若人无众寡，事无大小，一一恭敬，不敢怠慢。则身强之强健，又何疑乎？　　三曰求仁则人悦。凡人之生，皆得天地之理以成性，得天地之气以成形，我与民物，其大本乃同出一源。若但知私己而不知仁民爱物，是于大本一源之道已悖而失之矣。至于尊官厚禄，高居人上，则有拯民溺救民饥之责。读书学古，粗知大义，既有觉后知觉后觉之责。孔门教人，莫大于求仁，而其最切者，莫要于欲立立人、欲达达人数语。立人达人之人，人有不悦而归之者乎？　　四曰习劳则神钦。人一日所着之衣所进之食，与日所行之事所用之力相称，则旁人韪之，鬼神许之，以为彼自食其力也。若农夫织妇终岁勤动，以成数石之粟数尺之布，而富贵之家终岁逸乐，不营一业，而食必珍馐，衣必锦绣，酣豢高眠，一呼百诺，此天下最不平之事，神鬼所不许也，其能久乎？古之圣君贤相，盖无时不以勤劳自励。为一身计，则必操习技艺，磨练筋骨，困知勉行，操心危虑，而后可以增智慧而长见识。为天下计，则必已饥已溺，一夫不获，引为余辜。大禹、墨子皆极俭以奉身而极勤以救民。勤则寿，逸则夭，勤则有材而见用，逸则无劳而见弃，勤则博济斯民而神祇钦仰，逸则无补于人而神鬼不歆。　　此四条为余数十年人世之得，汝兄弟记之行之，并传之于子子孙孙，则余曾家可长盛不衰，代有人才。","dynasty":"清代","tags":"家训","title":"曾国藩诫子书"}
{"author":"曾国藩","content":"无端绕室思茫茫，明月当天万瓦霜。可惜良宵空兀坐，遥怜诸弟在何方。纷纷书帙谁能展，艳艳灯花有底忙？出户独吟聊妄想，孤云断处是家乡。","dynasty":"清代","title":"忆弟二首"}
{"author":"曾国藩","content":"忽忆他时襄水上，恶风半夜撼春雷。舟人捩舵声同泣，客子扶床面已灰。仰荷皇天全薄命，信知浮世等轻埃。汝今归去复何似？回首世途诚险哉。","dynasty":"清代","title":"忆弟二首"}
{"author":"曾国藩","content":"今日今时吾在兹，我兄我弟倘相思。微官冷似支床石，去国情如失乳儿。见惯浮云浑欲语，漫成诗句未须奇。径求名酒一干科，轰醉王城百不知。","dynasty":"清代","title":"漫与"}
{"author":"曾国藩","content":"蓬莱清浅信推迁，回首乡关事可怜。今日朝簪陪末秩，早时社鼓舞华筵。陈平宰国无消息，质倍辞家有岁年。蹙蹙生涯非我里，滔滔四望极敷天。","dynasty":"清代","title":"闻客话里中近事"}
{"author":"曾国藩","content":"十年长隐南山雾，今日始为出蛐云。事业真如移马磨，羽毛何得避鸡群。求珠采玉从吾好，秋菊春兰各自芬。嗟我蹉跎无一用，尘埃车马日纷纷。","dynasty":"清代","title":"温甫读书城南寄示二首"}
{"author":"曾国藩","content":"岳麓东环湘水回，长沙风物信佳哉！妙高峰上携谁步？爱晚亭边醉几回。夏后功名馀片石，汉王钟鼓拨寒灰。知君此日沉吟地，是我当年眺览来。","dynasty":"清代","title":"温甫读书城南寄示二首"}
{"author":"曾国藩","content":"此身病起百无忧，敢为艰难一怨尤。晓雾忽飞千嶂雨，西风已作十分秋。近知地利其堪恃，早信人谋不自由。昨日定军山下过，苍天一望故悠悠。","dynasty":"清代","title":"早发沔县遇雨"}
{"author":"曾国藩","content":"万里关山睡梦中，今朝始洗眼朦胧。云头齐拥剑门上，峰势欲随江水东。楚客初来询物俗，蜀人从古足英雄。卧龙跃马今安在？极目天边意未穷。","dynasty":"清代","title":"初入四川境喜晴"}
{"author":"曾国藩","content":"翻从官宿得闲时，仙掖深深昼掩帷。静向古人书易入，寒偏今日酒堪持。浓饘说献宫中佛，晴雪看分禁里墀。日暮武英门外望，并阑冰合柳枯垂。","dynasty":"清代","title":"腊八日夜直"}
{"author":"曾国藩","content":"蟋蟀吟西轩，商声方兹始。小人快一鸣，得时一如此。大泽藏蛰龙，严冬卧不起。明岁泽九州，功成返湫底。吾道恶多言，喧嚣空复尔。","dynasty":"清代","title":"秋怀诗五首"}
{"author":"曾国藩","content":"吾爱耶夫子，古之三益者。凿凿攻我瑕，不随世人哑。薄俗等文章，吾亦事苟且。赫赫扬子云，末途裂如瓦。再拜谢援人，斤斧行可舍！","dynasty":"清代","title":"秋怀诗五首"}
{"author":"曾国藩","content":"城头昨宵月，今夕亏其圆。丈夫矜小节，一缺谁复全。蜗庐抱奇景，高视羲皇前。苍蝇黦尺壁，江汉谁洗蠲。马融颂西第，今为时所怜。","dynasty":"清代","title":"秋怀诗五首"}
{"author":"曾国藩","content":"吾友刘孟容，遗我两好书。三年不报答，幽怨今何如？深山间大宝，光气塞州间。樊英履坛席，名业箕斗虚。补天倘无术，不如且荷锄。","dynasty":"清代","title":"秋怀诗五首"}
{"author":"曾国藩","content":"神驹秉清峻，堕地凌无前。男儿志万里，亦在华妙年。舒生吾楚俊，结发疲丹铅。内外承嘉荫，托根魁斗躔。迎妇范阳府，结客弥幽燕。遂来窟京辇，满月弯鸣弦。谓言抬高第，如摄床头钱。人事有奇偶，虎鼠非吾权。文章不试媚，例为时世捐。芝兰合锄刈，朝菌香彻天。可怜壮夫志，摧撼终不迁。时时造我闼，屏虑商诗篇。高吟动厚地，幽思缒重渊。维桑古有敬，况此接才贤。昨来忽告别，归意何翩翩！寝门流定省，肯为世网牵？一鸣不称意，脱去如鹰鸇。赵孟等闲事，难者参与春。马走合此间，岁月逐风颇。谋归百不勇，送女聊自镌。","dynasty":"清代","title":"送舒伯鲁"}
{"author":"曾国藩","content":"前人栽藤后人看，我年干藤未及半。前人种竹青成林，舞影窗月清我心。况有丁香海棠树，堆砌牡丹乱无数。霜风但遗枯枝立，春光犹迟隔年度。独立何必念芳菲，正肃气与天地遇。此身今古如脱屣，人得人弓等闲耳。冰霜百物半摧藏，扫除一室吾安事。转眼花开春事新，四座唯延馆荡人。读书养性聊为乐，目可招要梅子真。","dynasty":"清代","title":"移居偶成"}
{"author":"曾国藩","content":"铅山不作桐城逝，海内骚坛委寒灰。龙蛰虎潜断吟啸，坐令蚯蚓鸣惊雷。慈红先生颇好事，欲拓诗国疆土恢。号召英豪执牛耳，大搜燕冀选龙媒。走章驰檄遍都市，纷纷吟札如云来。较量锱铢判殿最，岂有鱼目换珠胎！倾身爱才剧如命，酬字金帛布成堆。达官贵人不好士，先生此举真豪哉！嗟余楚狂百无用，长安十载餐黄埃。作确无钱柱自苦，乞米有帖长空回。臣朔饥死殊儒饱，古来颠倒何足哀！偶然涂抹为新句，画眉深浅乖时裁。鬟髻飘零有谁惜？锥刀角逐吁可略。豚蹄果逐髯车祝，一笑取醉三百杯。","dynasty":"清代","title":"憩红诗课戏题一待于后"}
{"author":"曾国藩","content":"我家湘上高嵋山，茅屋修竹一万竿。春雨晨锄劚玉版，秋风夜馆鸣琅玕。自来京华昵车马，满腔俗恶不可删。洞庭天地一大物，一从北渡遂不还。苦忆故乡好林壑，梦想此君无由攀。嗟君与我同里社，误脱野服充朝班。一别篬筤囗猨鹤，十年台省翔鵷鸾。鱼须文笏岂不好！却思乡井长三叹。钱唐画师天所纵，手割湘云落此间。风技雨叶战寒碧，明窗大儿生虚澜。簿书尘埃不称意，得此亦足镌疏顽。还君此画与君约，一月更借十回看。","dynasty":"清代","title":"题答筤谷目"}
{"author":"曾国藩","content":"我年廿四登乡贡，始与刘蓉相追陪。延津双创忽会合，深夜挂壁鸣风雷。勋名自谓凌管乐，文采何曾怯邹枚。岂知羲和鞭日月，头上光阴火急催。老刘偃素不称意，酸寒一衿初受裁。我虽置身霄汉上，器小仅济瓶与罂。立朝本非汲黯节，媚世又无张禹才。似驴非驴马非马，自增形影良可咍。囗天广殿棵云开，飞房结构要群材。倦眼相遍天下土，焉知吞国有颜回。李生年少风骨峻，骁腾汗血龙所服。平地一朝能九例，欲与老刘争崔克。万里辞家来从我，如金受治玉受锤。所轮只有一心喻，献璞翻为两足灾。世上升沉日子变，得失于我有何哉！朝来告别问何往，迎妇塞外调高洪。长安自是别离海，新婚便作锦绣堆。离情吉语议消说，新诗抄句千琼瑰。我有一言生听取，冰案乃为福之媒。富贵绮罗遭鬼瞰，忧患可以坚筋骸。陈平终非贫贱客，王章莫忘辛苦怀。边关十月雪融天，劝生为我尽一杯。","dynasty":"清代","title":"答李生"}
{"author":"曾国藩","content":"插架森森多于笋，世上何曾见唐本！莫君一卷殊瑰奇，传写云自元和时。问君此卷有何珍？流传显晦经几人？君言是物少微识，残筹黯黮不能神。豪家但知贵锦被，陋巷谁复传案巾？黔县令君持赠我，始吐光怪干星辰。许书劣存二百字，古镜一扫干里尘。祭文已与流俗殊，解说尤令耳自新。乾嘉老儒耽苍雅，东南严段并绝伦。就中一字百接讨，诘难蜂起何龈龈！暗与此本相符契，古辙正合今时轮。乃知二徐尚卤莽，治误几辈空因循。我闻此言神一快，有如枯柳指马疥。我昔趋朝陪庶尹，颇究六书医顽蠢。四海干戈驱迫忙，十年髀肉消磨尽。却思南阁老祭酒，旧学于我复何有。安得普天息欃枪，归去闭户注《凡将》。","dynasty":"清代","title":"题唐本说文本部应莫朗亭孝廉"}
{"author":"曾国藩","content":"遂刘华阳国，归程始此赊。翻然名境访，来及夕阳斜。翠竹偎寒蝶，丹枫噪幕鸦。词人云异代，临水一咨嗟。","dynasty":"清代","title":"桂湖五首"}
{"author":"曾国藩","content":"短城三面绕，浅水半篙寒。鸟过穿残日；自行起寸澜。秋来楼阁静，幽处地天宽。平昔江湖性，真思老钓竿。","dynasty":"清代","title":"桂湖五首"}
{"author":"曾国藩","content":"十里荷花海，我来吁已迟。小桥通野港，坏艇卧西陂。曲岸能藏鹭，盘涡尚戏龟。倾城游女盛，好是采莲时。","dynasty":"清代","title":"桂湖五首"}
{"author":"曾国藩","content":"矮桂枝钩袖，丛空叶打头。堤行皆反径，路断得高楼。栏槛干回锦，琉璃五色秋。落霞沉水底，绮散不能收。","dynasty":"清代","title":"桂湖五首"}
{"author":"曾国藩","content":"颇忆家山好，去乡兹六年。此间行乐地，小有洞庭天。","dynasty":"清代","title":"桂湖五首"}
{"author":"曾国藩","content":"点缀须人力，招寻信妙缘。使君殊不俗，把酒竟茫然。","dynasty":"清代","title":"桂湖五首"}
{"author":"曾国藩","content":"久行忘节序，夙莫但奔忙。兹旦即长至，我征仍未央。寒云低树白，边日际山黄。时睹南来雁，飘零不作行。","dynasty":"清代","title":"至日二首"}
{"author":"曾国藩","content":"海市三年舶，河源八月槎。水衡劳硕画，漆室足咨嗟。天步方长健，民饥亦有涯。燔柴崇大礼，灵贶正来赊。","dynasty":"清代","title":"至日二首"}
{"author":"曾国藩","content":"稍稍车尘隔，安闲一闭门。高歌亦未辍，骤雨方此喧。宿雾依城静，低云人树昏。空庭储盛水，容易即江村。","dynasty":"清代","title":"雨"}
{"author":"曾国藩","content":"维摩元未病，子把空复疑。薄暮还相访，经旬系我思。深谈四壁静，交道一灯知。天毕看西下，来归亦未迟。","dynasty":"清代","title":"莫过竹如"}
{"author":"曾国藩","content":"待尔双双至，春回又一年。开尊皆旧友，发座半新篇。荔子红时雨，芭且绿外天。江乡好风景，话向酒杯前。","dynasty":"清代","title":"送王少鹤"}
{"author":"曾国藩","content":"朋好翩翩去，君今伤此行。春风一杯酒，旧雨十年情。循吏平生志，神仙薄幸名。海隅氛正恶，看法斫长鲸。","dynasty":"清代","title":"送金竺虔之官闽中"}
{"author":"曾国藩","content":"芒鞋镇日踏春还，残腊将更却等闲。三百六旬同逝水，四平涂里说家山。缁尘已自沾京雒，羌笛何须怨玉关。为报南来新雁到，故乡消息在云间。","dynasty":"清代","title":"岁暮杂感十首"}
{"author":"曾国藩","content":"高嵋山下是侬家，岁岁年年斗物华。老柏有情还忆我，天桃无语自开花。几回南国思红豆，曾记西风院碧纱。最是故园难忘处，待等亭畔路三叉。","dynasty":"清代","title":"岁暮杂感十首"}
{"author":"曾国藩","content":"莽莽寒山匝四围，眼穿望不到庭闱。絮漂江浦无人管，草绿湖南有梦归。乡思怕听残漏转，逸情欲逐乱云飞。敬从九烈神君诉，游子于今要换衣。","dynasty":"清代","title":"岁暮杂感十首"}
{"author":"曾国藩","content":"去年此际赋长征，豪气思屠大海鲸。湖上三更邀月饮，天边万岭挟舟行。竟将云梦吞如芥，求信君山刬不平。偏是东皇来去易，又吹草绿满蓬瀛。","dynasty":"清代","title":"岁暮杂感十首"}
{"author":"曾国藩","content":"纷纷节候尽平常，西舍东家底事忙？十二万年都小劫，七千馀岁亦中殇。蜉蝣身世知何极，胡蝶梦魂又一场。少昊笑依情太寡，故堆锦绣富春光。","dynasty":"清代","title":"岁暮杂感十首"}
{"author":"曾国藩","content":"韶华弹指总悠悠，我到人间首五秋。自愧望洋迷学海，更无清福住糟邱。尊前瓦注曾于局，脚底红尘即九州。自笑此身何处著，笙歌丛里合闲游。","dynasty":"清代","title":"岁暮杂感十首"}
{"author":"曾国藩","content":"为臧为否两磋跎，搔首乾坤踏踏歌。万事拼同骈拇视，浮生无奈茧丝多。频年踪迹随波活，大半光阴被墨磨。匣里龙泉吟不住，问予何日斫蛟鼍。","dynasty":"清代","title":"岁暮杂感十首"}
{"author":"曾国藩","content":"旧雨曾遗尺鲤鱼，经年不报意何如？自从三益睽违久，学得五君世态疏。碧树那知离别憾，青灯偏照故人书。殷勤护惜金炉鸭，香火因缘付与渠。","dynasty":"清代","title":"岁暮杂感十首"}
{"author":"曾国藩","content":"拟学坡公馈岁诗，花笺何处寄相思？阳和未老貂先敝，暖气初回鸟竟知。游子情怀随地远，天家雨露及时施。小儒莫献升平颂，幸傍龙楼睹上仪。","dynasty":"清代","title":"岁暮杂感十首"}
{"author":"曾国藩","content":"鼕鼕岁鼓走轻雷，竹马儿童彩戏才。仙仗九重围雾住，宫花一万锁烟开。迷离佳气从空绕，不断狂香拂面来。我比春风尤放荡，长安日日聘龙媒。","dynasty":"清代","title":"岁暮杂感十首"}
{"author":"曾国藩","content":"一病多劳勤护措，嗟君此别太匆匆。二三知己天涯隔，强半光阴道路中。免走会须营窟穴，鸿飞原不计西东。读书识字知何益？赢得行踪似转蓬。","dynasty":"清代","title":"寄郭筠仙浙江四首"}
{"author":"曾国藩","content":"碣石造这起阵云，楼船羽檄日纷纷。螳螂竟欲当车撤，髋髀安能抗斧斤？但解终童陈策略，已闻王歙立功勋。如今旅梦应安稳，早绝天骄荡海氛。","dynasty":"清代","title":"寄郭筠仙浙江四首"}
{"author":"曾国藩","content":"无穷志愿付因循，弹指人间三十春。一局楸枰虞变幻，百围梁栋藉轮囷。苍茫独立时怀古，艰苦新尝识保身。自愧太仓縻好爵，故交数辈尚清贫。","dynasty":"清代","title":"寄郭筠仙浙江四首"}
{"author":"曾国藩","content":"向晚严需破屋寒，娟娟纤月倚檐端。自给行箧殷勤觅，苦索家书展转看。宦海情怀蝉翼薄，离人心绪茧丝团。更怜吴会飘零客，纸帐孤灯坐夜阑。","dynasty":"清代","title":"寄郭筠仙浙江四首"}
{"author":"曾国藩","content":"男儿三十殊非少，今我过之讵足欢！龌龊挚瓶嗟器小，酣歌鼓缶已春阑。眼中云物知何兆，镜里心情只独看。饱食甘眠无用处，多惭名字侣鹓鸾。","dynasty":"清代","title":"三十二初度次日书怀"}
{"author":"曾国藩","content":"抽得闲身鹤不如，高秋酒熟鞠黄初。便驱天驷识途马，归钓江乡缩项鱼。往比已清随毂转，今来身世似舟虚。不须更说知此早，且喜尘缘尽划除。","dynasty":"清代","title":"失题四首"}
{"author":"曾国藩","content":"蜒雨蛮烟日日催，侧身周望重低徊。海滨膏血深无极，帐下笠歌自莫哀。安得贾生时痛哭，可怜杨仆本庸才。投章欲问茫茫意，何处通天尚有台？","dynasty":"清代","title":"失题四首"}
{"author":"曾国藩","content":"金堤旧溃高家堰，复道今年盛昔年。自古尘沙同浩劫，斯民涂炭岂前缘？沉江欲祷王尊壁，击揖谁挥祖逖鞭？大厦正须梁栋拄，先生何事赋归田？","dynasty":"清代","title":"失题四首"}
{"author":"曾国藩","content":"两度归帆溯上流，萧萧落木洞庭秋。送君此去风前酒，忆我当时月夜舟。弘景旧居勾曲洞，杜陵新卜烷溪头。好栽修竹一千亩，更抵人间万户侯。","dynasty":"清代","title":"失题四首"}
{"author":"曾国藩","content":"潭潭深院鐍扃牢，阙日湿云作郁陶。薄茗何曾解消渴？纤絺便欲等重饱。高堂燕息尚如此，矮屋蜂屯毋已劳！得失升沉纷满眼，世间人事等牛毛。","dynasty":"清代","title":"丁未六月七日考试汉教习试院作二首"}
{"author":"曾国藩","content":"虞廷胄子肄声律，汉室小侯齿辟雍。银汉支流原博大，壁门追琢要从容。师儒落落渺千载，针齐时时还一逢。明日邓林厅斧入，可能洞底拔长松。","dynasty":"清代","title":"丁未六月七日考试汉教习试院作二首"}
{"author":"曾国藩","content":"妙年作赋动明光，又策星轺赴夜郎。文采边陬瞻泰斗，仪容寸步中宫商。沈湘过访三闾庙，宛叶行经百战场。定有新诗传万口，归来吾与解奚囊。","dynasty":"清代","title":"送孙芝房使贵州二首"}
{"author":"曾国藩","content":"六年陈迹君能记，病骨秋风入剑关。曾洗人天清净眼，饱看巴蜀怪奇山。君今岩壑搜群玉，自有光芒照百蛮。不似老夫徒碌碌，昆冈一网手空还。","dynasty":"清代","title":"送孙芝房使贵州二首"}
{"author":"曾国藩","content":"镌章琢句寻常事，激烈心情约可怜。今日词臣须颇牧，古来蒙士出幽燕。杨家忠义存三疏，孙相威名在九边。莫借文章追往哲，要凭肝胆报皇天。","dynasty":"清代","title":"书边袖石诗集后二首"}
{"author":"曾国藩","content":"囗囗苦忆王仲宣，投簪浩荡卧江天。三年促膝从予坐，四海低头道子贤。北李南何各坛坫，枫青塞黑与缠绵。因君更逐停云想，望断襄阳落照边。","dynasty":"清代","title":"书边袖石诗集后二首"}
{"author":"曾国藩","content":"巴东三峡猿啼处，太白醉魂今尚存。遂有远孙通肝蚃，时吟大句动乾坤。爱从吾党鱼忘水，厌逐人间虱处裈。却笑文章成底用？千篇不值一盘飨。","dynasty":"清代","title":"酬李芋仙二首"}
{"author":"曾国藩","content":"劲翩摩空故绝伦，吹嘘曾未出风尘。细思科第定何物？却是饥寒解困人。大道但期三洗髓，长途终通九方歅。高秋一放脱鞲去，看法飞腾亦有神。","dynasty":"清代","title":"酬李芋仙二首"}
{"author":"曾国藩","content":"域中哀怨广场开，屈来而还第二回。幻想更无天可问，牢愁宁有地能埋！秦瓜钩带何人种？社栎支离几日培？大冶最憎金踊跃，那容世界有奇材！","dynasty":"清代","title":"次韵何廉昉太守感怀述事十六首"}
{"author":"曾国藩","content":"惨淡兵戎春复秋，浊醪谁信造千忧？战场故鬼把新鬼,世事前沤散后沤。驱逐几同秦失鹿，动势只愧鲁无鸠。何时浩荡轻鸥去？一舸鸱夷得少休。","dynasty":"清代","title":"次韵何廉昉太守感怀述事十六首"}
{"author":"曾国藩","content":"二月长安春姑归，觚棱回首梦魂飞。宫鸦掠日槐阴瘦，厩马嘶风柳絮肥。东阁赐茶双凤阙，西效扈跸九龙旗。十年苦忆钧天奏，老大真怜未拂农。","dynasty":"清代","title":"次韵何廉昉太守感怀述事十六首"}
{"author":"曾国藩","content":"沧海横流泽有鸡，微生偶出一当熊。千艘梭织怒涛上，万幕笳吹明月中。屠罢长鲸波尚赤，战归骄马汗犹红。谁知春晚周郎老，更与东皇乞好风。","dynasty":"清代","title":"次韵何廉昉太守感怀述事十六首"}
{"author":"曾国藩","content":"钟山祠庙岿然存，凭吊湖湘烈士魂。马革裹尸男子志，鸾刀祭膟圣明恩。弓旌夜动神依户，萧鼓春祈福满门。万世游人应指点，血殷篙眼古时痕。","dynasty":"清代","title":"次韵何廉昉太守感怀述事十六首"}
{"author":"曾国藩","content":"浔阳江水接天长，良将新词皎雪霜。半壁东南支柱石，数州立女荐馨香。竟无音寿追克国，犹有嘉名配武乡。匹马寸金都谢绝，三明何必数西凉！","dynasty":"清代","title":"次韵何廉昉太守感怀述事十六首"}
{"author":"曾国藩","content":"山县寒儒守一经，出山姓字各芳馨。要令天下消兵气，争说湘中聚德星。旧雨三年精化碧，孤灯五夜眼常青。书生自有平成量，地脉何曾独效灵！","dynasty":"清代","title":"次韵何廉昉太守感怀述事十六首"}
{"author":"曾国藩","content":"猴鹤沙虫道并消，谁分粪壤与芳椒？昨来皖水三河变，堪痛阿房一炬焦。勾践池边醪易醉，田横墓上酒难浇。同袍才俊雕零尽，苟活人间只自嘲。","dynasty":"清代","title":"次韵何廉昉太守感怀述事十六首"}
{"author":"曾国藩","content":"鹤原横霣第三人，鹤唳华亭不复春。先轸归元何日是？虞翻相骨本来贫。科名久滞青云路，身手难扶赤日轮。十二万年香不灭，从渠捣麝作灰尘。","dynasty":"清代","title":"次韵何廉昉太守感怀述事十六首"}
{"author":"曾国藩","content":"江雪湖波路几千，壶头归葬事堪怜。铸金叩叩终何益？理玉深深不计年。夜月一钩凉蕙帐，春风十万散榆钱。神灵甲马如相助，莫造愁人叹逝川。","dynasty":"清代","title":"次韵何廉昉太守感怀述事十六首"}
{"author":"曾国藩","content":"溢觞初引一泓泉，流出蛟龙万丈渊。从古精诚能破石，薰天事业不贪钱。腐儒封拜称诗伯，上策屯耕在现田。巨海茫茫终得岸，谁言精卫憾难填？","dynasty":"清代","title":"次韵何廉昉太守感怀述事十六首"}
{"author":"曾国藩","content":"幕府山头对碧天，英英群彦满樽前。共扶元气回阳九，各放光明照大干。短李迂辛杂嘲谑，箕张牛奋总安便。独怜何逊今漂泊，望断寒云暮霭边。","dynasty":"清代","title":"次韵何廉昉太守感怀述事十六首"}
{"author":"曾国藩","content":"薇阁藤厅淡淡红，多君翔步五云中。良缘彩凤双飞翼，慧业灵犀一点通。典郡四旬书上考，阖门八口祀昭忠。灾祥谁识天公意，休向西风泣路穷。","dynasty":"清代","title":"次韵何廉昉太守感怀述事十六首"}
{"author":"曾国藩","content":"由来忠孝易通神，优利华丞识后身。石拦海枯终有尽，生天成佛岂无人。关河度情空萧瑟，形影陶潜孰主宾？鸡犬全家存帝所，淮南生计未全贫。","dynasty":"清代","title":"次韵何廉昉太守感怀述事十六首"}
{"author":"曾国藩","content":"官儿尽大有何荣？字数太多看不清。减去数行重刻过，留教他日作铭旌。","dynasty":"清代","title":"题公牍"}
{"author":"曾国藩","content":"艳福如斯也！记年华，同年二百，君其少者。刚是凤池骞翥后，又结鸳鸯香社。看此去雕鞍宝马。袍是烂银裳是锦，算美人名士真同嫁。好花样，互相借。淋漓史笔珊瑚架。说催妆，新诗绮语，凡人传写，才子风流涂抹惯，莫把眉痕轻画。当记取初三月夜。欲问大罗天上事，恐小姑群婢同惊讶。属郎语，声须下。","dynasty":"清代","title":"贺新郎题钱楞仙同年玉堂归娶图二首"}
{"author":"曾国藩","content":"寂寞深闺里。忆东风，泥金乍报，若何欢喜？撤帐筵围停烛夜，细问当时原委。更密询烧香诗婢。西舍东邻多士女，但骈头附耳夸双美。不能答，笑而已。郎君持赠无多子。献妆台，官衣一袭，鸾书一纸。又剩有红线饼餤，合卺同尝甘旨。珍重说天恩如此。明年携得神仙眷，料趋朝不过花砖矣。同梦者，促君起。","dynasty":"清代","title":"贺新郎题钱楞仙同年玉堂归娶图二首"}
{"author":"曾国藩","content":"久行忘节序，夙莫但奔忙。兹旦即长至，我征仍未央。寒云低树白，边日际山黄。时睹南来雁，飘零不作行。","dynasty":"清代","title":"至日二首其一"}
{"author":"曾国藩","content":"我思竟何属，四海一刘蓉。具眼规皇古，低头拜老农。乾坤皆在壁，霜雪必蟠胸。他日余能访，千山捉卧龙。","dynasty":"清代","title":"怀刘蓉"}
{"author":"曾国藩","content":"为臧为否两蹉跎，搔首乾坤踏踏歌。万事拼同骈拇视，浮生无奈茧丝多。频年踪迹随波活，大半光阴被墨磨。匣里龙泉吟不住，问予何日斫蛟鼍。","dynasty":"清代","title":"岁暮杂感十首其七"}
{"author":"曾国藩","content":"沧海横流泽有鸿，微生独出一当熊。千艘梭织怒涛上，万幕笳吹明月中。屠罢长鲸波尚赤，战归骄马汗犹红。谁知春晚周郎老，更与东皇乞好风。","dynasty":"清代","title":"次韵何廉昉太守感怀述事其一"}
{"author":"曾国藩","content":"由来忠孝易通神，㣼利华鬘识后身。石烂海枯终有尽，生天成佛岂无人。关河庾信空萧瑟，形影陶潜孰主宾。鸡犬全家存帝所，淮南生计未全贫。","dynasty":"清代","title":"次韵何廉昉太守感怀述事其三"}
{"author":"曾国藩","content":"圣主中兴迈盛周，联翩方召并公侯。神威欲挟雷霆下，大业常同江汉流。藻火但闻山甫衮，桐庐岂有子陵裘。鹓鸾台阁方新构，杞梓楩楠一例收。","dynasty":"清代","title":"次韵何廉昉太守感怀述事其四"}
{"author":"曾国藩","content":"杜韩不作苏黄逝，今我说诗将附谁。手似五丁开石壁，心如六合一游丝。神斤事业无凡赏，春草池塘有梦思。何日联床对镫火，为君烂醉舞仙僛。","dynasty":"清代","title":"酬九弟"}
{"author":"曾国藩","content":"白虎西流朱鸟高，五更风利鸊鷉刀。劲寒战栗通心曲，墙气冰霜上口毛。旷荡青天如可对，折旋丹地敢辞劳。频闻交战呵金马，蓦入镫庐炙冻毫。","dynasty":"清代","title":"夜直苦寒"}
{"author":"曾国藩","content":"隘巷萧萧劣过车，蓬门寂寂似逃虚。为枸不愿庚桑楚，争席谁名扬子居。喜泼绿成新引竹，仍磨丹覆旧仇书。长安挂眼无冠盖，独有文章未肯疏。","dynasty":"清代","title":"赠梅伯言其一"}
{"author":"曾国藩","content":"单绪真传自皖桐，不孤当代一文雄。读书养性原家教，绩学参微况祖风。众妙观如蜂庤蜜，独高格似鹤骞空。上池我亦源头识，可奈频过风日中。","dynasty":"清代","title":"赠梅伯言其二"}
{"author":"曾国藩","content":"文章昌黎百世师，桐城诸老实宗之。方姚以后无孤指，嘉道之间又一奇。碧海鳌呿鲸掣候，青山花放水流时。两般妙境知音寡，他日曹溪付与谁。","dynasty":"清代","title":"送梅伯言归金陵"}
{"author":"曾国藩","content":"渺绵出声响，奥缓生光莹。太息涪翁去，无人会此情。","dynasty":"清代","title":"读李义山诗集"}
{"author":"曾国藩","content":"昌黎圣者徂不作，呜呼吾意久寥廓。郭生近出还崚嶒，肠胃森然起丘壑。古来文士非羸尪，各有雄心战坟索。自寻世界针孔中，别开九州造城郭。衰叔曹尚安可论，袭貌沿声胆已薄。丈夫举步骧两龙，岂有趑趄蹑人脚。我方僵踣瘖不前，君能践之道斯托。忆君别我东南行，挽袖牵裾事如昨。五年奔走有骨皮，龟坼砚田了无获。时时音问相照临，语言虽甘意绪恶。岂知今日还相逢，席地帷天共一酌。纷纷蛮触争土疆，谁能买间事笑谑。解颜一觌岂寻常，百岁忽如扫秋箨。众木有枝草有心，殊性异涂那可度。昨夕之炭今晨冰，转燠回寒在焱霍。弓影构似公成真，箭锋失机砉相遌。葛亮书说虽贵和，屈原平生莫量凿。趋同造独良难兼，攘诟纳尤讵非乐。方今帝舜明四聪，朱虎夷夔并高爵。大钟土鼓相和鸣，文字秋霜起廉锷。号呼朋侣趋上流，聊可示强孰云弱。嗟予瞽者迷岳尘，不殖十年得毋落。欲张汉帜标新军，要盟不从谁有诺。独者无倚同者羞，心之簸摇欲何著。智小谋大姬所惩，偏有狂夫百不怍。移山愚叟无日休，填海冤禽有时涸。屠龙大啖愿已虚，哆口如箕且一嚼。老筠老筠子视余，谬志诞言岂堪药。闭门引窍号五噫，欲与秋虫斗方略。宇宙空旷时日宽，安用出膏自燔灼。忽忆元和奇崛翁，会合联吟两鸣鹤。云龙相逐终不能，海南江东各飘泊。彼之贤俊尚如斯，我今瞀顽当何若。与君办醉千亿场，谁道人间有纰错。","dynasty":"清代","title":"喜筠仙至即题其诗集后"}
{"author":"曾国藩","content":"黑云压城真欲摧，银河倒泻天如筛。我巢仓皇变泽国，嗟尔三子嘻可咍。孔鸾欲争雁鹜食，贪饕岂得逃天灾。矮檐埤危小于盎，拳曲裁足容颈腮。上雨旁风忽冲突，蛰虫有户安能坏。脱屦漂流不可觅，笔床茶臼何有哉。冯君枯坐但闭目，急溜洒面不曾开。周侯仰天得画本，倚墙绝叫添喧豗。郭生耐寒苦索句，饥肠内转鸣春雷。却笑群儿薄心胆，瑟缩啾唧良足哀。丈夫守身要倔强，虽有艰阸无愁猜。我今高卧舒两膝，深檐大栋何恢恢。白日鼾声答雷雨，残滴初歇清梦回。甘眠美食岂非庆，又闻逸乐生祸胎。数君健强齿尚未，正可磨练筋与脢。明朝日晴各转斗，老罴战罢还归来。为君广沽软脚酒，泥污不洗且衔杯。","dynasty":"清代","title":"六月二十八日大雪冯君树堂周君荇农郭君筠仙方以试事困于场屋念此殆非所堪诗以调之"}
{"author":"曾国藩","content":"市廛交熊角一閧，朝为沸汤暮冰冻。江侯尔岂今世人，要须羊左与伯仲。汉上邹生狷者徒，卧病长安极屡空。导养难绝三彭仇，恶谶欲寻二竖梦。君独仁之相掖携，心献厥诚匪貌贡。执役能令贱者羞，感物颇为时人诵。丈夫智勇弥九州，守愚常抱汉阴瓮。不学世上轻薄儿，巧笑人前事机弄。昔我持此语冯生，沈饮沈觥岂辞痛。郭生酒后犹激昂，往往新篇发嘲诵。君今劲节盘高秋，况有诗句惊万众。喜雨一章已恢奇，犹嫌伏辕受羁鞚。顷来贶我珍琼瑶，韬以锦囊无杀缝。我今尘海久沦胥，方寸迷濛足雾霿。乃知贫贱真可欢，富贵縻身百无用。因君寄语谈天客，狂夫小言或微中。但教毛羽垂九天，未要好风遽吹送。","dynasty":"清代","title":"酬岷樵"}
{"author":"曾国藩","content":"骊驹且莫喧，我歌始一放。忆昔初逢君，汉滨俯高浪。同拾春官第，天门蹋阆闶。射策千羲轩，挟神一何王。君喁我斯于，蹑屐星辰上。双鸟不分飞，短翎实所傍。借屋两头居，嬉游不可状。六月寒瓜肥，嚼冰涤府藏。劈半持作冠，狂呼极跌宕。秋雨催归人，膏车各南向。长沙揖君庐，入门删三让。拜母升后堂，排筵倒家酿。明岁同还朝，百扶接居巷。朝餐或来过，夕渴还相访。问学商米盐，经纶说鱼酱。驱驴驾鸡栖，似狗颇茁壮。有甑例宜尘，无衣安用桁。我道夫子贤，世人或嘲谤。世人病我顽，夫子怜其诳。袍笏虽支离，貌卑心则亢。平生企高遐，力微不自量。树德追孔周，拯时俪葛亮。又兼韩欧技，大言足妖妄。夫子不予讥，和高越初唱。洽比三四年，为欢亦云畅。卯岁夏之中，九门盛炎瘴。君实罹其灾，一病月三望。毒热轰外彊，客瘥兀中胀。有妇贤且勤，吁天事供养。背分荀令凉，饘进冀缺饷。剜肉补其天，有神实克相。繄我相扶持，计穷屡怏怏。国工吴与郑，调齐妙心匠。鬼录不见收，人谋信可仗。由来福与祸，茫茫自天贶。时月无几何，中馈遘死丧。我时匍匐救，仓皇事摒挡。黄口抱呱呱，稽首别穗帐。移巢翼其儿，室毁子无恙。良人匪顽石，焉能缺凄怆。倾家营奠斋，泪河送反葬。我谓君已愚，稽经惧失当。君谓情自缠，谁超六尘障。展转弥再期，病贫互摩荡。南望问尸饔，储粮不盈盎。摧肠与蹙眉，万端欲谁谅。一朝被殊恩，千忧始涤荡。士穷守艰危，时来类放旷。为君述前尘，在莒慎无忘。报恩不在他，立德乃可尚。丈夫要努力，无为苦惆怅。","dynasty":"清代","title":"送陈岱云出守吉安"}
{"author":"曾国藩","content":"腐叟音尘湮，千载无完史。断代自班生，鈲摫破大体。茂先赏三志，编摩或索米。旧书留衅瑕，但为吴生诋。数贤不足珍，除外况靡靡。圣代盛文章，群英躐前轨。殷鉴曩成编，唐经今继美。磊磊南董伦，彯缨足幡纚。钱子邦之良，弱冠捋金紫。泾渭原胸中，衮鈇极笔底。朝踏东华路，柴车等败屣。夜归南窗下，椽烛照大几。一字褒幽潜，片言殛奸宄。曲直在豪端，谁能矜爪觜。我亦载笔臣，大弨久复弛。三载糜官钱，甑尘亦莫洗。披图聊粲然，作诗一洒耻。","dynasty":"清代","title":"题钱仑仙㸐烛修书图"}
{"author":"曾国藩","content":"韩公曾作《董生行》，坡老亦咏姚氏堂。末世文人苦孱陋，虽有行谊无由彰。徽州太守万夫特，承明一出腰银黄。政声今邻赵张右，名翰昔在崔蔡行。忆昨石渠同讨论，释引先德何琅琅。考亭绝学半庭训，佩韦奕叶仍作堂。孝经五龄育在口，内则半编时相将。一朝老亲蒙雾露，医不能力巫难禳。妙年诚心破金石，午夜刲臂和羹汤。探丸何曾让耆域，卧冰殆欲嗤王祥。谁言昊穹阔且远，小叩大应如宫商。阿耶道躬既纯固，阿儿行义宜袖扬。汉家本来重孝友，薄俗尤应式厖凉。岂谓虚舟藏大壑，空教幽狱埋寒铓。独留孤儿好头角，神驹堕地不可当。逸足腾踏蓬岛路，八载与我同趋跄。昨年一麾出歙浦，南饥北渴永相望。白塔觚棱晨漠漠，黄山烟霭暮苍苍。怀人却寄相思字，念社仍徵述德章。前人艰危事栽种，后人但识嘉荫长。即今楩楠贡天府，莫忘老干在冰霜。","dynasty":"清代","title":"书朱皋亭家传后"}
{"author":"曾国藩","content":"魏王大瓠号丰硕，酌水盛浆百不适。丈夫身手岂不良，沈没诗篇真可惜。嘐嘐道古无一符，画脂工夫竟何益。我昔镂肝好苦言，今来百忧颇冰释。誓将辍轸收哀弹，不唱君家行路难。","dynasty":"清代","title":"陈庆覃诗钞题辞其一"}
{"author":"曾国藩","content":"近闻西蜀甚陆梁，驱人大邑如驱羊。群揭竿旌过都市，广开林薮收畔亡。新市下江颇窃发，左溪横水还披猖。州家上名使家纵，昔我经过心繁伤。太平风尘亦如此，胡不上书达天子。","dynasty":"清代","title":"陈庆覃诗钞题辞其二"}
{"author":"曾国藩","content":"虞舜藏弓苍梧野，我家正度南岳下。眼看乡井多誉髦，凌周郭李皆健者。何郎苍老孙郎少，君合众铜付一冶。楚人自古工语言，湘流到今悼屈贾。褊夫例缚文字禅，剑头一吷真粲然。","dynasty":"清代","title":"陈庆覃诗钞题辞其三"}
{"author":"曾国藩","content":"风骚难可熄，推激惟建安。参军信能事，声裂才亦殚。寂寞杜陵老，苦为忧患千。上承柔澹思，下启碧海澜。茫茫望前哲，自立良独难。君今抱古调，倾情为我弹。虚名播九野，内美常不完。相期蓄令德，各护凌风翰。","dynasty":"清代","title":"酬薛晓帆"}
{"author":"曾国藩","content":"金峰万山辏，刘叟巢山椒。邦人所宾礼，与山两岧峣。天穷苦无告，孤露初及髫。倾家树四壁，马磨风萧萧。朝餐或耻盎，夕饮恒赌瓢。子衿式学省，童冠各在招。束脩敛薄少，岁获偿蓘穮。上堂奉甘滑，入室馨脂膋。一噎三咻摩，一食再温劭。蒸梨或忤志，捐斥无宽条。婴儿抱酷爱，毕世非一朝。白日不东返，孝养随瞥飘。所余杯与棬，傍身币琼瑶。触时即子卯，有霣如春潮。仰供不知劬，俯畜安能饥。举家浩鹅雁，妻馁儿号宵。维叟不卤莽，长短与量料。纫箴教补裂，呼粥权息嚣。乡邻敬其谊，百里无飞鸮。长官式其贤，唾息不敢骄。噫乎血气伦，报本义所要。人纪有乖沸，兹实悬之杓。惠迪经所训，物理亮非遥。感叹遂成咏，庶以风鄙浇。","dynasty":"清代","title":"刘叟诗"}
{"author":"曾国藩","content":"闭门百虑丛忧煎，出门葛蔓相纠缠。苦被尘埃缚欲死，脱身来此亲僧毡。老松大槐遮四径，日月为我生光妍。道人龙钟五十七，黝深碧眼珍珠圆。烹茶煮饼时劝我，亦有山果堆初筵。橐驼对座不相管，两家各有无言禅。皋夔稷契非吾事，休囚饥饱付皇天。","dynasty":"清代","title":"丙午初冬寓居报国寺赋诗其一"}
{"author":"曾国藩","content":"去年肺热苦吟呻，今年耳聋百不闻。吾生卅六未全老，蒲柳已与西风邻。念我识字殊珍少，浅思讵足燔精神。忽忆轩颉初考文，群鬼啼夜天裂晨。斯高扬马并奸怪，召陵祭酒尤绝伦。段生晚出吾最许，势与二徐争嶙峋。惜哉数子琢肝肾，凿破醇古趋嚣嚚。书史不是养生物，雕镵例少牢强身。我今日饮婆娑尚不乐，嗟尔皓首鱼虫人。","dynasty":"清代","title":"丙午初冬寓居报国寺赋诗其二"}
{"author":"曾国藩","content":"长安十月飞繁霜，西风落叶戛金商。道场隙地一千亩，颓垣破础凄荒荒。坏塔陂陀野狐噪，华楹漫漶饥鼠忙。忆昔宪皇兴作日，飞楼涌殿何巍昂。外家恩泽敌田窭，祖师势要凌侯王。三百年来变陵谷，龙象孱弱鼪鼯狂。毗卢阁子今安在，向时铁凤蟠穹苍。铜驼荆棘古所叹，今我何为独旁皇。鼻涕垂颐不须管，况问人世沧与桑。","dynasty":"清代","title":"丙午初冬寓居报国寺赋诗其三"}
{"author":"曾国藩","content":"俗儒阁阁蛙乱鸣，亭林老子初金声。昌平山水委灰烬，可怜孤臣泪纵横。东西南北辙迹遍，断柯缺斧终无成。独有文章巨眼在，北斗丽天万古明。声音上溯三皇始，地志欲掩四子名。丈夫立言要须尔，击瓮拊缶乌足鸣。嗟余孱退昏庸百不力，付与四海刘传莹。","dynasty":"清代","title":"丙午初冬寓居报国寺赋诗其四"}
{"author":"曾国藩","content":"刘郎三十甘蒿莱，荷著书真豪哉。郭生辞我还乡国，东游章贡啖红埃。跌宕江山要诗句，倾倒怀抱须樽罍。此间颇似酺池寺，但少晁张跫然来。朝饥夕渴不可解，安得银潢倒落注金杯。","dynasty":"清代","title":"丙午初冬寓居报国寺赋诗其五"}
{"author":"曾国藩","content":"孙生粲粲如刻苕，玉立偕女双琼瑶。同作二乔好夫婿，盛年咳唾千云霄。蜀山嵯峨蜀江阔，终有畸士光斗杓。文章不是救时物。扬雄司马乌足骄。男儿万事须尝胆，讵有侥幸呼卢枭。女曹报国好身手，看我蹉跎已老丑。","dynasty":"清代","title":"酬李生"}
{"author":"曾国藩","content":"十年京国蹋朝鼓，九陌黄尘塞肝腑。已分喧嚣侪市估，忽梦归去钓湘烟。洞庭八月水如天，沙鸥与我抵足眠。醒来依旧马嘶枥，车声隆隆震墙壁。始知樊笼困羽翼，开图对此好溪山。万重云水一僧间，清辉照我尘里颜。何日飘然靸芒屦，往寻盘山松下路，买邻来傍羊求住。","dynasty":"清代","title":"题平谷山庄图"}
{"author":"曾国藩","content":"日日送归客，情抱难为佳。老彭复去我，内抚焉所偕。往予初遇子，睇睐无等侪。鹰眼回高秋，势不甘尘埃。自言困乡国，横被口语猜。绛侯畏牍背，田甲欺死灰。脱身来洛下，稍摄惊魄回。风波一震薄，万事何有哉。雄篇忽枉我，峻句何崔嵬。险拔肝胆露，忧患才地开。终然达紫气，幽狱难可埋。男儿要身在，百忤宁足摧。临歧不知报，努力乾深杯。","dynasty":"清代","title":"题彭旭诗集后即送其南归其一"}
{"author":"曾国藩","content":"大雅沦正音，筝琶实繁响。杜韩去千年，摇落吾安放。涪叟差可人，风骚通肸蛮。造意追无垠，琢辞辨倔强。伸文揉作缩，直气摧为枉。自仆宗涪公，时流颇忻向。女复扬其波，拓兹疆宇广。大道辟榛芜，中路生罔两。孱夫阻半途，老大迷归往。要当志千里，未宜局寻丈。古人已茫茫，来者非吾党。并世求人难，勉旃各慨慷。","dynasty":"清代","title":"题彭旭诗集后即送其南归其二"}
{"author":"曾国藩","content":"韩公不鸣老坡谢，世间神物霾寒灰。我来北雍抚石鼓，坐卧其下三徘徊。周宣秉旄奠八柱，岐阳大狩鞭风雷。四山罝罦币天布，群后冠带如云来。东征北伐荡膻秽，方召𠼀𠼀何雄哉！铭功镌石告无极，欲镇后土康八垓。自从七国战龙虎，荒荒王迹沦蒿莱。嬴颠刘蹶六代沸，把酒但劝长星杯。陈仓流落一千载，霜饕日剥空黄埃。国子先生老好事，欲比郜鼎珍琼瑰。东都相公守右辅，始舁泮沼剜苍苔。五季蜩螗颇星散，司马刺史初重恢。是时十鼓嗟失一，抛弃不辨何山隈。博搜民间得异臼，秦关复赎连城回。宣和天子向儒雅，太清书画千云堆。诏移此石归汴水，圜桥观听何轰豗。行填字钩发光怪，照耀艮岳金碧开。岂知六龙卒北狩，法物曾不禳凶灾。高车大牛辇万货，填坑咽谷惊三才。是鼓苍黄亦北徒，重器始此蟠燕台。道园诗翁主太学，兴举百废扶倾颓。中门两枨与位置，华楹大栋增崔嵬。承以砖坛护以槛，清阴四幂连疏槐。迩来春秋阅五百，光气夜夜腾斗魁。圣清文明迈巢燧，搜抉书契穷根荄。从臣技能半史籀，别作新鼓相追陪。小儒昏钝无所识，得从棫朴备条枚。细思物理穷显晦，茫茫人事不可推。作歌聊继二公后，不羞驽蹇随龙媒。","dynasty":"清代","title":"太学石鼓歌"}
{"author":"曾国藩","content":"异时河内初陆梁，谁其御者朱与强。强公身死剪妖党，殊恩稠叠旌国殇。朱公墨守一黑子，遮蔽怀卫如苞桑。时遒岁迈三十载，事过颇忆张睢阳。吾皇继序录勋伐，诏祀名宦褒忠良。流芬远韵不可霣，遗墨始此瞻晖光。诗律欲传杜宗武，风徽略近元漫郎。公家衮师吾所友，向人缱绻好肝肠。往时娇养比苕玉，今日柯条还老苍。谏章九门慑虎豹，文事四海知班扬。阿季行能亦超趠，轻收科第如掇筐。永慰老翁山下魄，九原一笑能轩昂。近闻汴州赤大地，千里涤涤无罂粮。析骸易子都穷尽，公之旧部亦流亡。河北枯胔相枕藉，关西寇盗仍披猖。安得如结且千辈，散布都邑苏痍伤。摩挲此卷三太息，聊表先正诒方将。","dynasty":"清代","title":"题朱伯韩侍御之尊人诗卷手迹"}
{"author":"曾国藩","content":"大雅久沦歇，正音委榛芜。永明肇四声，稍变周汉模。开皇集八士，牙旷相饰揄。夜半画刚纪，韵学兹权舆。承袭一千载，灌莽成康衢。韩公颇好古，枉啜六经腴。放者骋游骑，敛者如辕驹。进退失所恃，不得返皇初。有宋盛文藻，才老信狂夫。陈生兴晚明，秉烛照幽墟。胜广驱除毕，沛下风云趋。圣清造元音，昆山一鸿儒。中天悬日月，堂堂烛五书。上追召陵叟，千载若合符。斯文有正轨，来者何于于。江戴扬其波，段孔入其郛。苗髯最晚出，汇为众说都。精思屈鬼膝，高论揖唐虞。鬻熊皎入梦，新火耀天枢。神光不可熄，长夜一镫孤。风雪交四壁，焚膏校残书。人谓髯何惫，髯谓吾自误。自我与髯友，大海礼间鸥。时洗筝笛耳，一听秦青讴。物外有真知，肝鬲助歌歈。爱髯不忍别，作诗写区区。","dynasty":"清代","title":"题苗先麓寒镫订韵图"}
{"author":"曾国藩","content":"青花一片莹寒泉，中有毅魄嫠苍天。大宋河山沧桑改，孤臣心事金石坚。当年卖卜建阳市，麻衣血洗流成渊。吞炭不复容三击，下帘何曾索一钱。裯父宋父吊鸲鹆，东川西川泣杜鹃。岂知历劫冰霜后，尚留人世文字缘。辰阳太守亦可怜，老抱石兄喜欲颠。三年膜拜悯忠寺，万里携将书画船。书生痴绝例如此，称先道古口流涎。不如尧桀两忘去，日摩顽石支头眠。","dynasty":"清代","title":"读叠山卖卜研为刘太守题"}
{"author":"曾国藩","content":"寂寞深闺里。忆东风，泥金乍报，若何欢喜？撤帐筵围停烛夜，细问当时原委。更密询烧香诗婢。西舍东邻多士女，但骈头附耳夸双美。不能答，笑而已。郎君持赠无多子。献妆台，官衣一袭，鸾书一纸。又剩有红线饼餤，合卺同尝甘旨。珍重说天恩如此。明年携得神仙眷，料趋朝不过花砖矣。同梦者，促君起。","dynasty":"清代","title":"贺新郎题钱楞仙同年玉堂归娶图二首其二"}
{"author":"曾国藩","content":"牛羊忽窜突，村社杂喧虺。昨闻府牒下，今见里胥来。召募赴戎行，羽檄驰如雷。“后期不汝有，行矣胡迟回！”老妪捶胸哭，哭声亦何哀！龙钟六十馀，伶什惟一地。弱小不识事，黄犊母之随。筋力倘可食，或免一家饥。薄命木足惜，儿去伤永离。老妪泣未阑，老翁跪致辞：“主事亦云棘，妇人那得知！蝼蚁穴寸土，自荷皇天慈。天威有震叠，小人敢疑猜。贫者当故汽，富者当输财。便当遣儿去，木劳火急催。所愧无酒食，与吏佐晨炊。”贫者勉自效，富者更可悲。隶卒突兀至，诛求百不支。蒨蒨纨裤子，累累饱鞭笞。前卒贪如狼，后队健如(赦库)。应募幸脱免，倾荡无涂资。吁嗟朝廷意，兵以卫民为。守令慎其柄，无使前吏持！此辈如狐鼠，蓁蓁肆恣睢。聊为遒人徇，敢告良有司。","dynasty":"清代","title":"里胥"}
{"author":"曾国藩","content":"读书三十年，今来始一试。自抱轮因材，构厦随所置。世人苦寒俭，舞袖先择地。斤削不能迁，罂盎各自器。君子储百用，多藏如列肆。深厉与浅揭，所向皆如志。看本青云主，摩空排健翅。置之承明庐，枚马当偃帜。才多厌闲散，翩然去作吏。方今清华秩，骈拇仅云备。不如膺专城，张驰从吾意。观鱼莫结网，网过酷于饵。治囗莫求多，绪多乱神智。圣朝沦洽恩，陬噬实渐被。可怜蚩蚩氓，惸惺还好义。愿君他弟思，随时劳抚字。","dynasty":"清代","title":"送吴荣楷之官浙江三首"}
{"author":"曾国藩","content":"西湖吾未到，梦想若遇之。荷花夏如海，当春万柳垂。秋月随潮涌，暮雾天无涯。三百六十寺，岚翠渺迷离。君去事幽讨，抉剔发天倪。馀悭收昔遁，奇赏获新知。朝餐吸山绿，暮雨张水馆。寻碑嗅梅蕊，独往无人随。政成无一事，风流方在兹。怀抱一如彼，江山复如斯。此乐可持赠，寄我于首诗。","dynasty":"清代","title":"送吴荣楷之官浙江三首"}
{"author":"曾国藩","content":"乡闾昔根从，殷勤托诗酒。再来长安道，舟车并携手。如今弥旷远，脱然绝窠臼。少年尚意气，峥嵘各自担。风尘饱所谙，苍然皆老丑。激湍亦已平，真气充户牖。相见无藩篱，洒落真吾友。昨夜秋风来，袅袅凉生柳。念子当乖离，旁皇如失守。万族各有营，欢聚焉可久！意趣苟无违，秦趆如左右。后会知何年，今兹有岁在丑。","dynasty":"清代","title":"送吴荣楷之官浙江三首"}
{"author":"曾国藩","content":"小智徇声荣，达人志江海。咄咄张子房，身名大自在。信美齐与梁，几人饱胔醢。留邑兹岩疆，亮无怀璧罪。国仇亦已偿，不退当何待！郁郁紫柏山，英风渺千载。遗踪今则无，仙者岂无给！朅来瞻庙庭，万山雪皠皠。","dynasty":"清代","title":"留侯庙"}
{"author":"曾国藩","content":"我行度柴关，山关惊我马。密雪方未阑，飞花浩如泻。万岭堆水银，乾坤一大冶。走兽交横奔，冻禽窜荒野。挥手舞岩巅，吾生此潇洒。忽忆少年时，牵狗从猪者。射虎层冰中，穷追绝壁下。几岁驰虚名，业多用逾寡。久逸筋力颓，回头泪盈把。","dynasty":"清代","title":"柴关岭雪"}
{"author":"曾国藩","content":"项王西入关，叱咤何雄哉！鼻息撼山岳，号令如轰雷。分茅割大地，驾驭英雄才。六王既立后，三将还西来。降臣剖符竹，洪度方洞开。废邱亦善地，百里辟蒿莱。桓桓章将军，仡仡貔虎材。奸竖主帷幄，大将终疑猜。望夷不足惜，此类良可哀。行人一长叹，万壑悲风回。","dynasty":"清代","title":"废邱关"}
{"author":"曾国藩","content":"昔我初去家，诸弟各弱小。阿季髡两髦，觑人眸子缭。后园偷枣栗，揉升极木沙。叔也从之求，揖我谓我矫。分甘一不均，战争在毫秒。余时轻别离，昂头信一掉。老弟况童骏，乐多忧愁少。瞥然成六秋，光明如过鸟。世味一饱尝，甘心厌茶家。梦里还乡国，沟徐苦了了。朝企恒抵昏，夕思或达晓。君诗忽见慰，回此肝肠绕。生世非一途，处身贵深窈。众方奔恬愉，圣贤类悄悄。二陆盛波张，鹤唳悲江表。夷齐争三光，岂不在俄殍！我今寄好语，君其听勿藐！一愿先知命，再愿耐僻摽。","dynasty":"清代","title":"寄弟"}
{"author":"曾国藩","content":"余少沦践贫，学书等画漫。中岁愉太仓，误为金紫绊。文字虽所攻，浅尝不能半。迩来又十年，抛弃如土炭。岂谓选佛场，谬来事襄赞！列仙盛瀛洲，腰鱼何璀璨！禁院扃重帐，沉沉窅挂观。键户无一营，驰笺斗豪翰。蘸蓝扫秋叶，斯须复堆案。众雏亦好事，奔命极雨汗。戴嵩圣云孙，三绝天所叹。干谒填其庐，铁门说三换。朅来困棘闱，逢人匄脱腕。为余写新竹，风筠兀缭乱。呵壁呼者可，笙采何足算！我虽不解画，嗜古颇知岸。但得琴中趣，何必工抑按。为报青玕玕，微诗庶一粲。","dynasty":"清代","title":"乙己春闱谢戴醇士前辈画竹"}
{"author":"曾国藩","content":"人生有乖隔，咫尺成关山。我心田百转，从来输石顽。日吞语戴侯，君在张李间。为君画新竹，幽淡不容攀。我家双溪上，万竹固沙湾。凉夜幽篁里，月冷水潺潺。行携子借隐，鹿豕相往还。诗名满天地，踪迹混榛营。","dynasty":"清代","title":"又赠筠仙一幅"}
{"author":"曾国藩","content":"屋后一枯池，夜雨生波澜。勿言一勺水，会有蛟龙幡。物理无定资，须臾变众窍。男儿未盖棺，进取谁能料。","dynasty":"清代","title":"小池"}
{"author":"曾国藩","content":"兹晨何不乐？端念良自尤。自吾有爪觜，半啄匪躬谋。俯视见后土，仰视见光浮。关门赫婢仆，雄长如诸侯。专精事羹饭，馀政及干餱。兵后物力绌，平世生齿稠。人人似我饱，实重黄屋忧。吾皇惕味爽，彼相争前筹。圣者自危厉，愚者自优游。六哉六合内，人类难等俦。","dynasty":"清代","title":"兹晨"}
{"author":"曾国藩","content":"西山一夜雨，秋气入庭除。清晨展书坐，翛然乐有馀。天宇一何廓，荡荡真吾庐。熇熇夸毗子，夺隘无旷居。众鳞争勒潦，鬣耆安得舒！岂知逃闲寂，放荡得尾闾。吾乐正如此，君乐复何如？","dynasty":"清代","title":"失题"}
{"author":"曾国藩","content":"大叶下如雨，西风吹我衣。天地气一肃，回头万事非。虚舟无抵件，恩怨召杀机。年年绊物累，俯仰邻诟讥。终然学黄鹤，浩荡沧溟飞。","dynasty":"清代","title":"秋怀诗五首"}
{"author":"董思凝","content":"年年忧河决，六月浪深时。已逐鱼龙怒，还生禾稼悲。雨来帆影重，风急棹声迟。曾识麻姑语，桑田会有期。","dynasty":"清代","title":"过宿迁值河水泛决夹河皆成巨浸行百余里始入新河即景有作"}
{"author":"董思凝","content":"轻风五两此经行，曲岸停舟夜火明。落日楼台临远水，中宵鼓角起严城。射书人去碑常在，洗耳风高俗尚清。闻道园林多胜概，柳塘桃坞棹歌声。","dynasty":"清代","title":"东昌道中"}
{"author":"董思凝","content":"垂杨疏影绕晴沙，鱼藻池连十万家。望里波光看不尽，溪烟都上野棠花。","dynasty":"清代","title":"金鱼池"}
{"author":"董思凝","content":"楚人重菉葹，椒兰为荆杞。宋人宝燕石，安知球琳美。真伪讵难分，奈何徒贵耳。触热趋炎嵞，浮名取青紫。岂不羡时荣，愿言敦素履。黾勉以为期，毋为识者鄙。","dynasty":"清代","title":"拟古"}
{"author":"董思凝","content":"尘世难向蓬莱游，空怀三山缥缈之银楼。年光弹指如飞电，安能一室兀坐生烦忧。懒云先生负奇气，青瞳绿发仙人俦。与余素心授宝诀，人间何处无丹丘。更言曾厕仙人里，天风飒飒云雾起。左携东王公，右携赤松子。仙山迢迢高入云，方壶员峤气氤氲。侧身俯视小天地，鸾嘻凤噭空中闻。忽然驾岱舆，羽盖斑麟车。琪花杂瑶草，六甲备行厨。于是振衣长啸，蹑足云巅。沧海一掬，万山如拳。白鹤翔兮凌厉，神龙下兮蟠旋。双童醉舞兮婉转，素女含笑兮翩跹。螺书薤篆人不识，赤文绿字谁与传？我不知方丈之峰几万里，扶桑之木几万年？白眼悠悠诚下士，欲往从之道如咫。古来慧业多能仙，何必丹砂与玉髓。秦皇汉武非仙才，鞭山驱石何为尔？诗成笑傲俯人寰，天惊石破开心颜。朱草纷披谁处所，白云苍莽何时还？","dynasty":"清代","title":"听周紫海先生话海外三山之胜"}
{"author":"岳甫","content":"编修楼公易镇武昌，安阳岳甫作歌头一阕，奉祖行色。甫再拜。鲁口天下壮，襟楚带三吴。山川表里营垒，屯列拱神都。鹦鹉洲前处士，黄鹤楼中仙客，拍手试招呼。莫诵昔人句，不食武昌鱼。望樊冈，过赤壁，想雄图。寂寥霸气，应笑当日阿瞒疏。收拾周黄策略，成就孙刘基业，未信赏音无。我醉君起舞，明日隔江湖。","dynasty":"宋代","title":"水调歌头"}
{"author":"岳甫","content":"碧海迢遥，曾窥见、赤城楼堞。因傲睨尘寰，犹带凭虚仙骨。武库胸中兵十万，文场笔阵诗千百。记向来、小试听胪传，居前列。世间事，都未说。亲为大，官毫未。况诸郎钟庆，夙龄英发。银菟颁符方易地，金鸾寓直行趋阙。更相期、尽节早归来，传丹诀。","dynasty":"宋代","title":"满江红（甫敬赋满江红，敬祝百千遐算。甫再拜）"}
{"author":"岳甫","content":"角逐东来几巨鳌，化为奠位两山高。江枫作意红千叠，野水何心绿一遭。露洗松巅沈晓籁，霜明天际察秋毫。会须竹院求余地，岁晚安閒读楚骚。","dynasty":"宋代","title":"巾山晓望"}
{"author":"岳甫","content":"石门莎径绿回环，月挂虚檐滴露寒。自有松风时度曲，我琴高挂不须弹。","dynasty":"宋代","title":"凌丹亭"}
{"author":"崔枢","content":"受命笼齐鹄，交欢献楚王。惠心先巧辩，戢羽见回翔。意适清风远，忧除白日长。度云摇旧影，过树阅新芳。直取名翻重，宁唯好不伤。谁言滑稽理，千载戒禽荒。","dynasty":"唐代","title":"齐优开笼飞去所献楚王鹄"}
{"author":"崔枢","content":"殊私及耆老，圣德赈黎元。布帛忻天赐，生涯作主恩。情均皆挟纩，礼异贲丘园。庆洽时方泰，仁沾月告存。宁知酬雨露，空识荷乾坤。击壤将何幸，裴回望九门。","dynasty":"唐代","title":"赐耆老布帛"}
{"author":"崔枢","content":"殊私及耆老，圣德赈黎元。布帛忻天赐，生涯作主恩。情均皆挟纩，礼异贲丘园。庆洽时方泰，仁沾月告存。宁知酬雨露，空识荷乾坤。击壤将何幸，裴回望九门。","dynasty":"唐代","title":"赐耆老布帛（一作张复元诗）"}
{"author":"沈与求","content":"亦次韵和呈，因以自见穷寂之态华灯高宴水精宫。浪花中。意无穷。十载江湖，重绾汉符铜。应有青藜存往事，人缥缈，佩丁东。卧听萧寺响疏钟。渡溪风。转空濛。月上孤窗，邻唱有渔翁。追念使君清坐久，歌一发，恨千里。","dynasty":"宋代","title":"江城子"}
{"author":"沈与求","content":"鱼龙戏舞近幽宫。乱山中。似途穷。绿野堂深，门敝兽铺铜。无限青瑶攒峭壁，花木老，映西东。消磨万事酒千钟。一襟风。鬓霜蒙。忧国平生，堪笑已成翁。惟有经纶心事在，承密诏，看重重。","dynasty":"宋代","title":"江城子（和叶左丞石林）"}
{"author":"沈与求","content":"望断南冈远水通，客樯来往酒旗风。画桥依约垂杨外，映带残霞一抹红。","dynasty":"宋代","title":"石壁寺山房即事"}
{"author":"沈与求","content":"轻衫骏马飞弹丸，上林花开纷绣团。御廚赐笋未解箨，山樱亦复登金盘。宗庙荐新勤玉路，凡果纷纷不论数。风清日美雨丝收，朱实烘春燃绿树。筠笼采撷价万钱，北人羊酪雅所便。自从燕罢曲江曲，五湖十载身回旋。已作孤蓬任流转，万颗徒劳野人献。故无清梦大明宫，醉倚酡颜浮玉碗。","dynasty":"宋代","title":"次韵何子楚食樱桃"}
{"author":"沈与求","content":"先生早年忘扫白，懶饭青菁借颜色。独馀欢伯为友朋，熟不暇篘巾自沥。何须引泉连百井，饮莽长虹太豪猛。细斟玉筹滑无声，酌我应怜官独冷。奇篇更写陟厘黄，逼人心地生清凉。了知二事尽家法，眼馋径索银瓶尝。我老华池少滋液，年来爱酒如偷蜜。陶然一醉乐未央，此外要知俱长物。相期径造君勿违，坐得名胜从忘归。公侯似闻倦设醴，穆生正恐同分携。","dynasty":"宋代","title":"次韵黄子虚同饮葛次颜家酿玉友"}
{"author":"沈与求","content":"李侯少年真自喜，收名拟擅东南美。大科异等不作难，堂堂奏赋明光里。眼看斗粟饱侏儒，空肠殷雷归著书。胸中未减食牛气，出手一掷当成卢。只念聊问复何如，要辨蟫蠹资轩渠。刺头文字亦琐碎，泽吻快意回樵枯。","dynasty":"宋代","title":"次韵李元叔田邦镇唱酬之什"}
{"author":"沈与求","content":"大雅寂寥谁发喜，逆折波澜须子美。晚分一派大江西，约束曹刘归句里。武安耳孙有臞儒，载行无多一束书。蹇驴破帽踏城市，腰间蒯缑鸣湛卢。叫阍自荐久未偶，淮南丛桂犹关渠。雕镌戏出乡学馀，掩面笑余诗井枯。","dynasty":"宋代","title":"次韵李元叔田邦镇唱酬之什"}
{"author":"沈与求","content":"少日从畦丁，颇悟园官理。菘韭记春秋，蔬食聊尔耳。十年困尘埃，幽事同脱屣。一饱不可谋，清瘦只如此。仰止长城翁，趣尚两奇伟。弱冠事笔耕，挽仰行六纪。晚以圃自娱，扶锄寄深喜。柔风蔬甲怒，细雨兰芽美。小摘定可供，馀事不挂齿。那复肯着屐，而一到城市。为计一何疏，行须传高士。木茹忌太洁，肉食忌太鄙。安得从公游，远傲於陵子。","dynasty":"宋代","title":"次韵刘殿院赠钱圃翁"}
{"author":"沈与求","content":"平生一字不疗饥，谁云糠覈能瓠肥。牙签玉筹五鼎食，是中有趣非钱痴。万事颠倒绝可嗤，此腹却受将军讥。吾宗酷似骑曹掾，俗物纷纭那复看。眼中但有潇洒侯，高节亭亭真老伴。山泽形容坐一癯，相要检校还丹书。食薇饮水笑多事，知君此计诚非疏。","dynasty":"宋代","title":"次韵题沈传曜瘦节堂"}
{"author":"沈与求","content":"泉石有膏盲，料理费和缓。风埃客子游，梦想异相半。端如餍羊酪，投匕念乡馔。怀哉小玲珑，旧赏记酣宴。玉女下云窗，轻我年未冠。诛茅老三间，此意已悬断。少须草堂资，两足那可绊。谢公爱东山，自结寻幽伴。诗筒忽相先，纸价岂容贱。流传从使君，感此归思乱。撷兰蹑危根，漱石俯长涧。野性等麋鹿，百嗜宁食荐。揽衣中夜兴，测漏疾流眄。扃步愧驽筋，卑飞伤短翰。正使屐齿折，未救斧柯烂。时节脱复徂，迟莫空浩叹。何当脂下泽，去路郁交贯。","dynasty":"宋代","title":"次韵曾守怀玲珑山"}
{"author":"沈与求","content":"只着南冠不著缨，掉头防我问功名。数椽茅屋有时漏，一垡野田无具耕。酒地定能容胜践，墨畦终拟过平生。扣舷归去蒹葭闹，后夜相思看月明。","dynasty":"宋代","title":"过徐氏庄居"}
{"author":"沈与求","content":"林梢眇眇堕斜晖，剥啄还来扣隐扉。门巷劣容居士屩，尘埃不到野人衣。恰当夜甑黄粱熟，盛供春山紫蕨肥。侍坐无人只山月，两翁相对自忘机。","dynasty":"宋代","title":"过徐氏郊居"}
{"author":"沈与求","content":"旌旆传呼起伏龙，雨翻枯泽已全通。招呼急吹添秋思，袪逐骄阳助岁功。蝝子有知先避境，葑根无着尽浮空。老农自笑豚蹄祝，惠政流行盍屡丰。","dynasty":"宋代","title":"次韵秀守苗郎中喜雨"}
{"author":"沈与求","content":"少陵花恼便颠狂，天与多情付此郎。宿露园林莺舌乱，暖风庭院蜜脾香。闲愁几欲萦春事，幽怨还能入醉乡。应断玉楼双望眼，便须催促理归樯。","dynasty":"宋代","title":"次韵卢宪春意"}
{"author":"沈与求","content":"杏火烧空泼眼明，游人荡桨渌芜城。山歌惯习吴歈调，水戏终含楚些声。草满池塘春涨浅，燕归帘幕午风轻。踏青旧约谁能问，已喜年来粥有饧。","dynasty":"宋代","title":"清明"}
{"author":"沈与求","content":"中都如海士如鳞，乘雁双凫亦见驯。林下已无长往客，江头谁伴独醒人。因循傥使能成事，彊健何须便乞身。但喜高风激颓俗，要令钟漏一番新。","dynasty":"宋代","title":"报中有盛年休官者感而赋诗"}
{"author":"沈与求","content":"黄垄初看卷麦禾，老农还复厌晴多。四郊戽尾开新渎，一雨苗根长旧科。已发政声归召杜，更惊诗律斗阴何。王孙欲识田家乐，水乱沟塍涉可过。","dynasty":"宋代","title":"次韵宏父喜雨"}
{"author":"沈与求","content":"续经无复补嘉禾，老去忘怀及见多。摘尾簿书宁问署，点头章句仅成科。求田下泽吾行且，招隐空山子谓何。千万买邻真左计，一丘端约老相过。","dynasty":"宋代","title":"行简以曾守韵见贻复和一篇"}
{"author":"沈与求","content":"大艑轲■许暂留，一樽相属话牢愁。封胡羯末名终在，许史金张迹浪投。遵陆渐看鸿雁集，在原当记鹡鸰求。它年会有相从乐，泛宅浮家万事休。","dynasty":"宋代","title":"喜次律兄见过"}
{"author":"沈与求","content":"千里风雷起放臣，反骚端欲陋灵均。宦情遽逐鹏程远，喜气犹惊鹊语新。它日钟鱼应落梦，半生尘土未酬身。会须更整青云步，往事当令问水滨。","dynasty":"宋代","title":"单颜徒以盗失邑被谴赦令复官喜而有诗次其韵"}
{"author":"沈与求","content":"雨馀千里见秋毫，绿涨西陂涌浪涛。桂楫兰舟惊送别，鸾篦象齿记分曹。官游莫漫嗟流落，人事方将困驿骚。亦欲江湖理烟艇，不知何处可容篙。","dynasty":"宋代","title":"庄于经解官作二诗道别有江湖蓑笠之句次其韵兼叙离索其一"}
{"author":"沈与求","content":"自许论交绝比周，向来倾盖喜同流。俗间久矣无青白，客里终然有去留。能事要须槃礴裸，廋词何必畔牢愁。看君跃马章台道，肯为沧波梦棹讴。","dynasty":"宋代","title":"庄于经解官作二诗道别有江湖蓑笠之句次其韵兼叙离索其二"}
{"author":"沈与求","content":"东观无人数伏虔，一臞尘土独凄然。高情自欲侵天半，清梦何由到日边。顾我书空嗟咄咄，知君扪腹笑便便。登高怀远无穷意，故合春容赋大篇。","dynasty":"宋代","title":"次韵行简北城登眺述怀"}
{"author":"沈与求","content":"奠币儒宫已告虔，城楼远想独悠然。阴阴古木回潭外，渺渺平芜落照边。野色向人聊妩媚，筇枝入手自轻便。兴来不暇寻思懒，酒后狂歌定几篇。","dynasty":"宋代","title":"行简释奠学宫"}
{"author":"沈与求","content":"当年蜡凤识僧虔，晚岁相从意惘然。更笑竖儒多败事，稍闻上郡已开边。酒醪穷巷谁能载，简牍平生自不便。风月两溪真可老，待收功业付诗篇。","dynasty":"宋代","title":"行简释奠学宫"}
{"author":"沈与求","content":"词语平生故自芜，登高重愧赋成初。诸君此处识老子，右卫向来烦长舆。波上旌旗飞退鹢，楼前歌管出金鱼。回栏后夜同延月，直下方池可更疏。","dynasty":"宋代","title":"曾守置酒月波楼以张倅至有诗命坐客同赋"}
{"author":"沈与求","content":"闻道牙签检校频，昏花错莫乱惊尘。未须止酒妨投辖，便可捐书当徙薪。肘后有方馀几所，眼中无障更何人。须公旧观神明复，准拟花前一笑春。","dynasty":"宋代","title":"曾守病目以治法与之有诗见贻次其韵"}
{"author":"沈与求","content":"双瞳炯炯四筵倾，少日才堪赋两京。花县署曹聊试可，鳣堂传德尚流清。横琴勿写峨峨志，引水当令㶁㶁鸣。后夜扁舟同泛月，野田端见绿芜平。","dynasty":"宋代","title":"次韵杨县丞见寄"}
{"author":"沈与求","content":"客行终日厌区区，暂借晴光照坐隅。水漾龙鳞浮窣堵，莼开雉尾供伊蒲。欲随渔子飞双桨，似与仙翁在一壶。目乱风埃知有几，肯来幽处濯缨无。","dynasty":"宋代","title":"次韵江元寿题宁境寺湖光亭"}
{"author":"沈与求","content":"翰林发策冠诸儒，再世重归汗血驹。醉后挥毫凌月窟，梦中插翼上天衢。半生怀抱吞馀子，一日声名振八区。归去玉堂清夜直，也应怜我老江湖。","dynasty":"宋代","title":"舟中闻元用遂魁天下士论归之辄成五十六字呈宏父车马至中都当举似也"}
{"author":"沈与求","content":"招手湖山初识君，眼中已复见轮囷。清言自是一时杰，豪气欲无千载人。客路临分随梦远，老怀论旧觉情亲。心期不免功名逼，傥记江南草树春。","dynasty":"宋代","title":"吴门别曾宏父"}
{"author":"沈与求","content":"羊酪莼羹本异区，江湖随俗语娵隅。紫鳞拨刺冲文荇，翠羽翩翾过绿蒲。舴艋兴饶青络马，笭箵自当紫微壶。丛书校罢频搔首，天末孤帆去欲无。","dynasty":"宋代","title":"还憩湖光亭复次江元寿韵"}
{"author":"沈与求","content":"勇往都忘去路难，胸吞螭虎气桓桓。吴头楚尾三年梦，塞北江南五月寒。瘦马系门留我别，明珠携袖许谁看。书生自有西江量，何止能濡舌本乾。","dynasty":"宋代","title":"杜季习游恒山谒府帅刘公辄次刘彦常韵作二诗送之其一"}
{"author":"沈与求","content":"上相平胡不作难，已开亭障彻乌桓。公朝问罪知谁敌，穷虏要盟故自寒。烽燧报安千徼肃，羽书飞捷万人看。书生梦想从军乐，隽语铭功墨未乾。","dynasty":"宋代","title":"杜季习游恒山谒府帅刘公辄次刘彦常韵作二诗送之其二"}
{"author":"沈与求","content":"湖阴旧雨记重来，小阁深明傍水开。螮蝀横空桥倒影，琉璃拍岸浪成堆。胜游君复羹鱼婢，幽屏予方饭芋魁。遥想经行断堤曲，野花漂尽雪玫瑰。","dynasty":"宋代","title":"董深大有诗纪吴江豁然阁旧游索仆继和"}
{"author":"沈与求","content":"云疏日薄九秋深，故国悬知咏稿砧。试拂青萍怜气在，更携绿绮觉尘侵。浮家泛宅三年梦，临水登山万里心。小骑羡君盘谷去，肯如思越费清吟。","dynasty":"宋代","title":"次韵河阳张先父秀才"}
{"author":"沈与求","content":"一区无地可经营，宦牒东西寄此行。问舍它时聊尔耳，浮家今日太劳生。肯将口腹累安邑，正欲弦歌闻武城。为我三间卜茅屋，夜深来听读书声。","dynasty":"宋代","title":"托长兴吴宰僦居"}
{"author":"沈与求","content":"柯田一曲抱清湾，两角孤云拥髻鬟。猿鹤惊心招旧隐，桑麻掠眼接通阛。似闻小筑终年就，应是幽扉尽日关。为报添丁护鸦觜，夜寒归梦绕家山。","dynasty":"宋代","title":"寄次律兄学士柯田山新居"}
{"author":"沈与求","content":"岩谷何人叹久幽，纻袍一一赴兼收。衔枚尽欲成坚敌，怀璧浑疑忌暗投。独讶终篇惜鸡肋，更须添烛校蝇头。文章到此无殊律，共赋菁莪汎汎舟。","dynasty":"宋代","title":"沈景修宗博示试院书事二章次其韵其一"}
{"author":"沈与求","content":"探帘山鸟一声幽，斗觉晴光烂不收。好梦已寻江上去，清篇更许坐中投。欣逢阮籍开青眼，肯学虞卿赋白头。闻道月波春色满，好携行客住行舟。","dynasty":"宋代","title":"沈景修宗博示试院书事二章次其韵其二"}
{"author":"沈与求","content":"山萦细路走修蛇，峭壁连云只藓花。木末忽看幡影乱，马头初见殿阴斜。回廊迤迤穿危峤，侧涧娟娟露浅沙。秀色可餐吾事办，粥鱼茶板莫相誇。","dynasty":"宋代","title":"石壁寺"}
{"author":"沈与求","content":"镌磨文律似攻驹，十载相从亦数予。卷白欲倾东海酒，闭门贪钞北堂书。风烟入眼山围座，鸥鹭惊心水满渠。此乐定非公所有，为闻鳌禁席频虚。","dynasty":"宋代","title":"无言颁政以诗寄行简辄次韵其一"}
{"author":"沈与求","content":"平生狗曲视骊驹，妙语琅琅独起予。酒面那能伴从事，笔头翻欲戏中书。官曹似是惊莲幕，问讯何如念石渠。只恐浮名不论数，要须人识士非虚。","dynasty":"宋代","title":"无言颁政以诗寄行简辄次韵其二"}
{"author":"沈与求","content":"岁月如驰斗隙驹，星星著鬓故欺予。身宜丘壑长经梦，语到轩裳辄废书。扃步共嗟妨远趾，清沟自觉映污渠。黄麻白简公心事，此去声名定不虚。","dynasty":"宋代","title":"行简用前韵见贻复和酬之"}
{"author":"沈与求","content":"茅屋秋风斗破除，萧骚浑似浣溪居。青山侍坐从吾好，黄帽笼头与俗疏。赖有园官能送菜，可无溪友解留鱼。从今辄莫惭枵腹，一饱须烦插架书。","dynasty":"宋代","title":"秋日闲居"}
{"author":"沈与求","content":"胸中渺渺九梦泽，笔底滔滔三峡流。自合勋盟真易与，漫回诗律付冥搜。平生所慕李君御，今日聊登郭泰舟。去矣相望重搔首，百年心事小迟留。","dynasty":"宋代","title":"送卢左司赴阙舟中口占"}
{"author":"沈与求","content":"霜根刺刺猬圆颅，犹倚禅床听木鱼。底事世缘能老我，到头尘事不关渠。磨砖几日能成鉴，闭户何人欲造车。若有小参重问讯，试寻消息向真如。","dynasty":"宋代","title":"赠老禅"}
{"author":"沈与求","content":"硬黄亲校大还书，岩石相看已甚臞。会遣五丁供给使，聊烦六甲奉庖厨。仙风自昔人何有，灵气于今子岂无。知得茅卿近消息，应骖白鹄到清都。","dynasty":"宋代","title":"成士瑴校登真诀垂就为作此诗问讯"}
{"author":"沈与求","content":"雪舞白衣朝扣门，一车送酒借春温。寒威任减东阳带，和气全归北海尊。应为半生怜曲糵，更留它日燕鸡豚。是中可饮公须记，报字如鸦醉眼昏。","dynasty":"宋代","title":"谢葛鲁卿雪中遣介送酒"}
{"author":"沈与求","content":"娟娟佳月挂南楼，萧寺真成秉烛游。火树忽惊新节物，春衫不趁旧风流。公方高卧追三已，我亦狂歌发四愁。为报襟期得名胜，何妨著处一开眸。","dynasty":"宋代","title":"正月十四夜观灯南寺子虚有诗次其韵兼呈骏发次颜"}
{"author":"沈与求","content":"灯市烧春接郡楼，岁丰人乐事遨游。繁弦急管方连夕，痛饮高谈自一流。短帽纵堪陪胜赏，长檠那解照牢愁。归来卧对西窗月，独想清光烛电眸。","dynasty":"宋代","title":"再用子虚韵和呈骏发次颜其一"}
{"author":"沈与求","content":"十里笙箫沸市楼，已占风物两优游。人从月窟开青嶂，灯挟星河映碧流。曲席深杯成径醉，长廊古寺溢清愁。暗中我亦知公在，彊对兰膏为举眸。","dynasty":"宋代","title":"再用子虚韵和呈骏发次颜其二"}
{"author":"沈与求","content":"谁能延月倚危楼，细履相将偶当游。倦听山歌怀旧俗，闲看水戏溅寒流。灯光竞作千门晓，酒力微宽一掬愁。明日八分疲阿买，诗馋元只在清眸。","dynasty":"宋代","title":"子虚复有诗再次其韵"}
{"author":"沈与求","content":"夹道缯山耸蜃楼，小轩终忆数条游。月将人意十分满，雨入溪光一派流。静听屐声喧夜市，旋挑灯灺酝春愁。闭关不问阴晴事，时怪玄花掠病眸。","dynasty":"宋代","title":"次夕雨作用子虚韵奉怀次颜知鱼轩小集"}
{"author":"沈与求","content":"勇退曾无屋数椽，挂冠神武便飘然。陶潜去家一百里，张翰收名四十年。平世深知还有几，少时健决已无前。侏儒饱食堪羞死，莫浪狂言为著鞭。","dynasty":"宋代","title":"陈子尚博士休官还京口作此诗饯之其一"}
{"author":"沈与求","content":"西风江上荻花秋，鲙玉频年念昔游。世事真成一可恸，身名那问二宜休。公卿礼饯何为者，僮仆欢迎有此不。鬓影毵毵纷翠葆，晚来钟漏亦怀羞。","dynasty":"宋代","title":"陈子尚博士休官还京口作此诗饯之其二"}
{"author":"沈与求","content":"造物劳人亦懵哉，又驱疲马上崔嵬。经从野店初尝笋，行尽江村始见梅。千里短书先梦寐，半生多难足风埃。桔槔俯仰成何事，已念渔蓑归去来。","dynasty":"宋代","title":"即事"}
{"author":"沈与求","content":"渡涧穿林夕未休，野人篝火引前驺。惊从略彴滩声急，喜见廜㢝草盖修。云卧自惊魂梦冷，星驰先恼肺肝愁。乞身老我双溪上，记取端能赋远游。","dynasty":"宋代","title":"宿叶璋桥庵舍"}
{"author":"沈与求","content":"了事痴人有底忙，箯舆勃窣到南冈。樵风槭槭群狙喜，山雨萧萧万木僵。谷底暗分冰涧落，舍旁时度野梅香。殊方岁晚多悲感，归老丘园此计长。","dynasty":"宋代","title":"祁"}
{"author":"沈与求","content":"杖藜寻胜款禅扃，归去扁舟伴月明。卧树低摧山脚转，跳鱼拨刺橹牙惊。烟埋桥影双霓断，风熨溪光一镜平。聚落半空无市井，在亡灯火短长更。","dynasty":"宋代","title":"游城山夜归泛舟南溪"}
{"author":"沈与求","content":"曲槛飞甍界碧空，尽供胜览属禅翁。苍藤翠木四围外，远水平芜一望中。幽鸟林梢鸣不断，乱云天末去无穷。素娥青女今何在，归步聊乘两腋风。","dynasty":"宋代","title":"次韵李通直题慈相寺雪月亭"}
{"author":"沈与求","content":"脱叶惊飞海角秋，君王虚伫急良筹。列仙山泽底无用，孺子沧浪渠不忧。百鸷可能如一鹗，二江知复带双流。渺然相望暮云碧，兀坐蒲团搔白头。","dynasty":"宋代","title":"方允迪隐鸬鹚谷江子我子之刘希颜行简皆往依焉为此诗寄赠"}
{"author":"沈与求","content":"一言初欲寤明君，去矣终缘丞相嗔。凫雁江湖真我辈，龙蛇山泽定何人。市中未识冯延寿，门外已呼祁孔宾。尚有忧时心未歇，西风吹泪湿纶巾。","dynasty":"宋代","title":"八月十七日扁舟渡钱塘江其一"}
{"author":"沈与求","content":"沙觜波生柁脚开，扁舟老去许归来。风帆一点日边下，雪浪千堆天际回。城郭荒芜迷旧隐，江山寂寞写馀哀。此心元自无机事，寄语轻鸥莫见猜。","dynasty":"宋代","title":"八月十七日扁舟渡钱塘江其二"}
{"author":"沈与求","content":"严陵滩下鸬鹚谷，闻道元英旧隐庐。鼻祖名高诗格在，耳孙才杰宦情疏。漫山松桂雁行立，入坞茅茨星散居。知为刘郎赋招隐，莫教花落到通渠。","dynasty":"宋代","title":"允迪招行简卜居鸬鹚谷仆意羡之作诗送行兼以自见其一"}
{"author":"沈与求","content":"少日长怀社稷忧，怪来饶舌漫多仇。风尘冉冉百年老，霜雪萧萧两鬓秋。不办痴床供一笑，方营隐谷赋三休。添丁护得金鸦觜，佳处端能著我不。","dynasty":"宋代","title":"允迪招行简卜居鸬鹚谷仆意羡之作诗送行兼以自见其二"}
{"author":"沈与求","content":"自称居士拟香山，只影江湖得暂闲。大隐可能追褦襶，小亭聊欲对孱颜。持杯有月同歌舞，策杖无人共往还。闻道修篁解新箨，密遮门径不须删。","dynasty":"宋代","title":"次韵学士兄见一亭其一"}
{"author":"沈与求","content":"尘土败名如败敌，云山招隐似招降。漫倾鲁酒醒犹独，聊发吴讴调本双。谁念佳人在空谷，自同渔父老清江。它年对榻分馀地，风雨萧萧夜打窗。","dynasty":"宋代","title":"次韵学士兄见一亭其二"}
{"author":"沈与求","content":"故国风烟素已谙，结茅端欲占重岚。聚蚊那肯追金谷，号虎真成赋石龛。阨运经过度阳九，幻生颠倒识朝三。它年自有鸡豚约，小阮新居卜道南。","dynasty":"宋代","title":"次韵学士兄述怀其一"}
{"author":"沈与求","content":"葱麦推还井大春，拂衣归伴卧云人。胸中历历蟠三略，肘后时时校六淳。已作移文排俗士，更将要术混齐民。知闲聊复求闲地，岁晚功名恐逼身。","dynasty":"宋代","title":"次韵学士兄述怀其二"}
{"author":"沈与求","content":"应羡扁舟泛五湖，随缘卜筑伴樵苏。青山衮衮成嘉遁，华发萧萧负壮图。松桧鶱腾元自植，鱼龙吟啸巧相娱。清宵背立岩前月，大叫三高更疾呼。","dynasty":"宋代","title":"次韵黄子虚所居随缘堂"}
{"author":"沈与求","content":"泛爱何人枉素书，银钩奕奕到田庐。朋游久许贫方耐，宦学空怜老更疏。回雁峰前应梦到，放龟池上也斋居。相期保社同香火，口祷功名乞与渠。","dynasty":"宋代","title":"允迪遣书问讯并寄示与子我唱酬佳句猥及微踪辄用庐字韵为二诗以报嘉惠其一"}
{"author":"沈与求","content":"不从吏议污丹书，恩许怀章返故庐。投老有缘知分溢，排奸无术愧才疏。胜流踊跃闻归棹，妙语吹嘘慰索居。怀望北辕心已折，忍将时事付轩渠。","dynasty":"宋代","title":"允迪遣书问讯并寄示与子我唱酬佳句猥及微踪辄用庐字韵为二诗以报嘉惠其二"}
{"author":"沈与求","content":"相逢无日不怀归，又是春山听子规。休叹豺狼迷道路，似闻貔虎仆旌旗。那从薄俗求青眼，还向高堂念白眉。南望孤云应目断，殊方岁月易推移。","dynasty":"宋代","title":"张仲宗有诗怀归因次其韵勉之"}
{"author":"沈与求","content":"山北山南雪意忙，梅花未肯斗寒芳。悬知小圃争前发，为折疏枝分外香。故国年华惊晼晚，老人心事伴摧藏。更看陌上传春信，倚杖空怀迟暮伤。","dynasty":"宋代","title":"南北山探梅俱未花维心从家圃折数枝以饷坐客盖半开矣会次律兄有诗辄次韵"}
{"author":"沈与求","content":"木落空山不著行，寒梅长是占年芳。未容霜女窥孤艳，定恐花神啬旧香。竹杖穿林聊问讯，槿篱萦路巧遮藏。谁能折寄江南恨，北客相看总可伤。","dynasty":"宋代","title":"次韵郑维心探梅未花其一"}
{"author":"沈与求","content":"闻道年时醉一觞，野梅飘几荐馀芳。兵尘不碍含生意，花骨犹存底死香。入夜从教月浮动，争春空被雪埋藏。凭君妙句先催发，调护高枝莫中伤。","dynasty":"宋代","title":"次韵郑维心探梅未花其二"}
{"author":"沈与求","content":"岐亭幽梦堕微茫，百草先春自不芳。山雨压低临涧影，天风吹下满林香。梨花少韵非俦匹，竹叶多情故敛藏。长记江桥闲立马，落英谁扫重情伤。","dynasty":"宋代","title":"复次韵呈维心拙涩不工当为抵掌其一"}
{"author":"沈与求","content":"粲粲疏梅短短墙，骚人长恨失遗芳。低徊草棘精神透，彷佛关山魂梦香。月淡乍看清影乱，春深终恐绿阴藏。岁寒为尔添愁绝，倚树微吟亦自伤。","dynasty":"宋代","title":"复次韵呈维心拙涩不工当为抵掌其二"}
{"author":"沈与求","content":"野花飘尽江梅发，为报先春一信芳。近水疏林风格老，故山归路梦魂香。雪霜贸贸添愁绝，蜂蝶纷纷预屏藏。折寄凭君呼健步，生枝莫放手痕伤。","dynasty":"宋代","title":"次韵维心忆梅"}
{"author":"沈与求","content":"门对青山水缭墙，隔畦花卉尽流芳。浇胸快泻鹅儿酒，袭鼻长闻柏子香。夜雨对床成契阔，晚云归岫识行藏。抽身未试平戎略，空为忧时倍感伤。","dynasty":"宋代","title":"次韵行简怀次律兄"}
{"author":"沈与求","content":"巉巉老气郁青霞，过我依然醉帽斜。为说惊魂招楚些，忍闻悲曲动胡笳。扁舟犯雪来何许，健笔凌云语益嘉。莫笑海山风引去，要寻源上问桃花。","dynasty":"宋代","title":"邵子非谓予有天台之行见贻以诗次其韵"}
{"author":"沈与求","content":"此身传马与时移，过尽三馀又一归。野炬占风迷夜色，村肴宿岁待晨晞。鬓华老去能馀几，心赏春来转觉非。惭愧君恩许闲佚，食蔬那比首阳薇。","dynasty":"宋代","title":"次韵次律兄除夜述怀其一"}
{"author":"沈与求","content":"饯岁邻翁席屡移，拍歌犹听夜深归。尊浮冻蚁霜逾重，林噪寒鸦日未晞。剩叹飞腾怜杜老，过为孤愤陋韩非。干戈满眼伤时节，遣戍长闻赋采薇。","dynasty":"宋代","title":"次韵次律兄除夜述怀其二"}
{"author":"沈与求","content":"岁晚嘉蔬已向萎，独馀芦菔老霜畦。收随芧栗供山谷，赠比蘋蘩撷涧溪。菹乱金钗入珍馔，羹融玉糁脱污泥。程春定觉人彊饭，功校蹲鸱自不齐。","dynasty":"宋代","title":"次律兄以芦菔见饷并有诗次其韵"}
{"author":"沈与求","content":"嘉蔬灵卉两纷纷，小摘山花自出群。芽茁短根红玉卷，叶敷疏节翠旟分。细看药谱镌遗录，终拟骚经补缺文。堪笑饥鼯穿败箧，宁知野彘力跑云。","dynasty":"宋代","title":"次律兄以鼠盗防风感而作诗命某同赋"}
{"author":"沈与求","content":"惯看留客费瓜茶，政羡多藏不示夸。要使睡魔能偃草，肯惭欢伯解迷花。一旗但觉烹殊品，双凤何须觅瑞芽。待摘家山供茗饮，与君盟约去骄奢。","dynasty":"宋代","title":"戏酬尝草茶"}
{"author":"沈与求","content":"怅望扬州千朵盛，数枝聊足慰淹留。相逢月下陪真赏，一醉花前得胜游。凿落细斟金晕侧，盘盂斜飐玉光浮。春衫并色浑无赖，映带霜毛笑隐侯。","dynasty":"宋代","title":"某蒙学士兄相要陪赏芍药花多白者月色相射光彩映发殆玉盘盂之苗裔耶维心有诗辄次其韵"}
{"author":"沈与求","content":"联络樛枝架短檐，苍髯绿骨尚依然。袪除畏日心三伏，领略清风直四筵。好在老龙蟠夭矫，误来孤鹤舞蹁跹。那堪侧雨敲窗夜，贪听飕飕自不眠。","dynasty":"宋代","title":"松架"}
{"author":"沈与求","content":"老人明处识斜河，曾占充闾爽气多。蚤以才名凌屈宋，戏将诗律斗阴何。丹台旧缀神仙籍，黄屋仍垂将相科。礼绝座间公未晚，且提鸿笔上銮坡。","dynasty":"宋代","title":"代人作寿诗其一"}
{"author":"沈与求","content":"英气超超不可亲，温然笑语便生春。绛帷久属宗师任，紫橐方参侍从臣。八面文章宁有敌，一门忠孝信无伦。山东出相公家事，只拟尊前咏大椿。","dynasty":"宋代","title":"代人作寿诗其二"}
{"author":"沈与求","content":"宿岁雕盘供五辛，充闾佳气已生春。俊游自合陪金马，英骨人犹记石麟。别乘重分千里政，五湖追数十年身。知公隐德宜难老，鸠杖看扶法从臣。","dynasty":"宋代","title":"张倅生日以诗为寿"}
{"author":"沈与求","content":"法驾天临五学初，曾闻重席绝诸儒。雍容久载从臣橐，晼晚犹分刺史符。不使高材陪鼎鼐，却收清节傲江湖。贱生无地从巾屦，独对遗篇想步趋。","dynasty":"宋代","title":"蒋司成挽词其一"}
{"author":"沈与求","content":"召节西来属老成，乞身终欲返岩扃。新书未奏三千牍，旧说曾翻十二经。汉室首推施氏易，卫人端识孔悝铭。儒宗学府今谁辈，空使诸生记典刑。","dynasty":"宋代","title":"蒋司成挽词其二"}
{"author":"沈与求","content":"落落江湖一伟人，当年玉立映簪绅。四朝耆旧推先达，三国英雄出后尘。金板袐谋空淟汨，土门奇祸足悲辛。悬知精爽犹堪畏，嚼齿传闻不满龈。","dynasty":"宋代","title":"曾逢原挽词"}
{"author":"沈与求","content":"惊闻义骨殒狐狸，怅失中朝一吏师。广汉威名由擿伏，宽饶直气不容欺。丹心共愤时多难，白首相期论少卑。满眼西风空溅泪，何心忍读蔡邕碑。","dynasty":"宋代","title":"曾逢原挽词其二"}
{"author":"沈与求","content":"都门惜别泪沾巾，回首孤城草木春。封豕遥闻食上国，疾风悬料识忠臣。程婴已死终存赵，扬子虽生辄美新。青史高名知不朽，遗荣犹贲土中身。","dynasty":"宋代","title":"安次山挽词"}
{"author":"沈与求","content":"晓殿传催玉笋班，东风小立照衰颜。临分愧我江湖上，伏节悲君矢石间。往事凄凉千古恨，旧交零落几人还。殊方更致生刍奠，目断高丘涕泪潸。","dynasty":"宋代","title":"安次山挽词其二"}
{"author":"沈与求","content":"国耻忍言城下盟，忽惊河洛失清宁。心摧宝仗离宸极，血溅辕门落将星。请死自缘鸣越甲，乞师谁为哭秦庭。高名会与丘山重，一诵遗箴一涕零。","dynasty":"宋代","title":"刘资政挽词其一"}
{"author":"沈与求","content":"志士长悲处死难，唯公勇决一言间。结缨季路空遗迹，投阁扬雄亦厚颜。义烈峥嵘昭国史，忠魂寂寞閟家山。只鸡已负它年约，下客伤心两鬓斑。","dynasty":"宋代","title":"刘资政挽词其二"}
{"author":"沈与求","content":"寿富居然五福先，簪缨况复世蝉联。断机志节酬平日，举案风流记昔年。上郡方蒙汤沐地，诸郎应废蓼莪篇。送车千乘松门道，会有双飞鹤戾天。","dynasty":"宋代","title":"吴宜人挽词"}
{"author":"沈与求","content":"欲识枢星纪诞弥，天人端命抚昌期。声函万岁腾欢颂，节应千秋举庆仪。金箧赐龄辉碧简，珠囊荐寿肃丹墀。何须更效南山祝，艮岳连云自不移。","dynasty":"宋代","title":"天宁节致语口号"}
{"author":"沈与求","content":"仙槎渺渺出鸡林，路指神京岁奉琛。四海已同朝禹志，万年宜罄祝尧心。仪参大客恩方茂，位亚群公泽更深。况有王人宣德义，经涂莫惜费登临。","dynasty":"宋代","title":"馆待高丽进奉使乐语口号"}
{"author":"沈与求","content":"熊罴千骑驻南州，谋帅来宽旰饭忧。草木也应思润泽，湖山正恐费遨游。旌旗耀日催前导，樽俎浮春许暂留。剧饮不须辞径醉，诏环闻已戒鸣驺。","dynasty":"宋代","title":"馆待杭帅乐语口号"}
{"author":"沈与求","content":"一麾相望继芳尘，召杜风流主与宾。芸阁去方思就日，竹符来及趁班春。清谈款密看论旧，善政从容许告新。早晚银台双诏下，共期持橐侍严宸。","dynasty":"宋代","title":"秀州馆交代乐语口号"}
{"author":"沈与求","content":"我欲款玄关，谁能供逋客。相将持綵囊，珠露满苍柏。","dynasty":"宋代","title":"与道按田至湖山有诗凡九章次其韵题上真宫"}
{"author":"沈与求","content":"泽国春归早，连门竞筑台。夜来风力峭，疏片半飘梅。","dynasty":"宋代","title":"次韵曾守立春席上七绝句其一"}
{"author":"沈与求","content":"晓冻穿流急，晨光照火新。四郊和气合，歌吹待班春。","dynasty":"宋代","title":"次韵曾守立春席上七绝句其二"}
{"author":"沈与求","content":"花光浮剪胜，酒色动雕觞。欲识邦侯喜，眉间照席黄。","dynasty":"宋代","title":"次韵曾守立春席上七绝句其三"}
{"author":"沈与求","content":"跨腊才更岁，经宵并是春。黄堂清讼缿，欲助发生仁。","dynasty":"宋代","title":"次韵曾守立春席上七绝句其四"}
{"author":"沈与求","content":"长年赋子虚，狗监绝同里。杯水聊自酬，博此一笑喜。副墨粲我前，顿使百废起。朱弦渺遗音，慎勿娱欲欲耳。论交傥自今，相从期暮齿。","dynasty":"宋代","title":"读成士瑴诗卷和其书事一章"}
{"author":"沈与求","content":"艇子掠岸行，水瘦不濡尾。狂飚振疏蓬，猎猎鸣两耳。十篙八九褪，逆势何乃尔。野芡伺吾间，回梢哆利觜。亦有芰浮角，一一肆轻鄙。初欲事幽寻，解缆出疏苇。乘流觅清浅，濯缨助深喜。事有大不然，移顷未离咫。安得望蓬莱，巨舰破潮起。征帆驾长风，一日三万里。","dynasty":"宋代","title":"泛舟村落阻风不能少进而菱梢芡觜缭舷上下篙"}
{"author":"沈与求","content":"江南多佳山，骈首闯城郭。缅怀在坦夷，要使一见廓。邦侯王事馀，幽致到丘壑。散策占城阴，含睇及民瘼。爱此郊原平，膴膴富耕穫。飞观鯈下临，丹碧荡霄堮。野色四座浮，胸次潜领略。千畦云弄黄，岁事初不恶。斗酒行劳农，欢谣入酺醵。胜地恶发挥，波神覆为虐。萧辰谁与娱，一笑寄华酌。落日耀旍旗，轻飚漾帘幕。卷白起寿公，歌声渺林薄。老农止勿狂，嗣岁有真约。","dynasty":"宋代","title":"奉陪安守登膴原观"}
{"author":"沈与求","content":"暗雨垂垂梅欲黄，春山吐源春涨狂。雪鳞頳尾泝流上，吹涛喷浪能奔忙。鱼师布网名白大，万目井井连重纲。联艘绝流势甚武，遮罗初若无留藏。大鱼已得小鱼弃，要使遗育充陂塘。鳏鲕安用误回避，虾蟹亦复虚跳梁。宁知不比纶索手，欲以巧饵空沧浪。","dynasty":"宋代","title":"观网鱼"}
{"author":"沈与求","content":"幻境如群狙，喜怒眩名实。怜渠千劫迷，堕此一念失。世路波涛翻，时事风雨疾。胡为随物迁，坐此方寸窒。使君超世姿，轩裳起儒术。神交赤城仙，妙解穷隐密。向来心泰然，初不计升黜。危堂榜新颜，要以名自律。窗扉敞深明，空华乱初日。变灭惊须臾，蔽亏隔纖悉。了知内观融，天光发虚室。山林猿鹤俦，廊庙鵷鸾匹。静躁涂或殊，出处心本一。清都五城开，真仙罗辅弼。行矣朝紫皇，启沃造前膝。功名戏剧成，志愿谈笑毕。它年容买邻，傥不傲蓬荜。","dynasty":"宋代","title":"何亨老筑堂里第榜曰安虚盖取司马子微不受外"}
{"author":"沈与求","content":"峨弁千峰倚天碧，上有修筠材可篴。月明三弄面巉岩，惊起哀猿啼峭壁。儿童斲石攒青瑶，寒林萧萧吹堕樵。坐令结习落幽梦，芒鞋竹杖归路遥。觉来只影徒相守，哦子清诗笔如口。眼中何必小玲珑，仿像九疑当户牖。神丹已失大江漘，谁与安期追后尘。分天隔日不可到，使我目断苍梧云。","dynasty":"宋代","title":"何子楚为范明伦赋九疑石石吾不及见也读诗可"}
{"author":"沈与求","content":"深林艺松柏，不数栎与樗。坐待十亩阴，等为匠氏储。宁复知种德，责报不厌徐。名令后必大，善积庆有馀。於焉望丰屋，政可增修闾。王孙世东州，奕奕盈簪裾。金埒通里巷，珠树连阶除。贤哉景发甫，爽爽众莫如。直气薄霄汉，妙语锵琼琚。定知磊落人，一见怀抱摅。谓我架华堂，映发先人庐。揭名取肯构，盖念经营初。堂前植桃李，堂上罗诗书。桃李意取适，诗书计非疏。诸郎自兰玉，舌耕起菑畲。吾诗以为箴，会见联高车。","dynasty":"宋代","title":"寄题淄川王景发肯构堂"}
{"author":"沈与求","content":"文章偏忌声名早，富贵政须门第好。了知二物不相关，风月膏粱兼者少。刘郎天韵真不凡，飞腾宜在蓬莱岛。年来穷愁已到骨，只有珠玑落残稿。纷纷馀子何能追，定向诗坛分六纛。造物小儿亦薄相，浪付繁华给挥扫。却令径坐诗人穷，只与清冷消热恼。向来狗监非同邑，渴尽文园尚傭保。九原千古忽可作，如君自是不枯槁。茅斋夜诵谁得闻，咄咄空能诉穹昊。请君更作升天行，勿使贫胡强知宝。","dynasty":"宋代","title":"刘行简见借诗稿以长句归之"}
{"author":"沈与求","content":"日月双高悬，朝昏自升沉。有如转辘轳，引絙环相寻。而我生其间，所阅几古今。尔来三十年，又作裘氏吟。眠饭寄编简，此身疑白蟫。皇皇走四方，谁是真知音。语欲离舌本，退缩翻如喑。涉世聊尔耳，依阿亦何心。托质既已迂，自谓百炼金。耻作渭水钗，宁为太阿镡。用舍安所之，齿发忽已侵。日月不我留，潸然涕盈襟。","dynasty":"宋代","title":"拟古"}
{"author":"沈与求","content":"疾风吹雨回江城，櫓牙呕哑潮欲平。客居喜无人事撄，相与环坐临前楹。眼中水怪状莫名，出没沙觜如浮罂。复如缁笠绝两缨，浑沌七窍俱未形。块然背负群虾行，嗟其巧以怪自呈。凝目戄视相将迎，老渔旁睨笑发声。曰此水母官何惊，江流如奔绝沧瀛。潮汐往来月为程，藏纳众污无满盈。浮埃沉滓溷九清，结成此物宜昏盲。使虾导迷作双睛，乃能接迹蚌与蛏。亦犹巨蛩二体并，离则无目为光精。江天八月霜叶鸣，罟师得虾供水征。水母弃掷罗纵横，试令收拾输庖丁。绛礬收涎体纡萦，飞刀镂切武火烹。花甆饤饾粲白英，不殊冰盘堆水晶。稻醯齑寒芼香橙，入齿已复能解酲。遣渔止矣勿复评，嗟哉此性愚不更。定矜故态招三彭，且摩枵腹甘藜羹。","dynasty":"宋代","title":"钱塘赋水母"}
{"author":"沈与求","content":"山西健儿好身手，气如车轮胆如斗。十五射猎少年场，戏格黄罴同拉朽。二十竄名尺籍中，铁马追风快驰走。臂弓腰箭了一生，只喜论攻不论守。兵符夜半出辕门，将军令肃谁敢后。自夸豪健天下无，誓为官家扫群丑。蛮夷共事古来危，监军巧落胡人机。黑山未靖黄河沸，胡尘倏忽连紫微。长驱中州斥候绝，已闻饮马金明池。种家猛将忠贯日，发上冲冠颐指挥。主辱偷生事不武，壮士裂眦争相随。东跨潼关达上国，城头夜插将军旗。诸胡下马拜吾父，请成退舍才有期。肉食谋国帝子质，勒兵不动护送之。壮士束手猛将死，胡来侮人犹小儿。明明二圣尧舜主，天翻地坼徒尔为。天翻地坼徒尔为，北望血泪滂两颐。真人中兴似光武，赤眉青犊折箠笞。一呼夺击肯效死，风鹤尚信惊王师。呜呼何为背征讨，红帕兜鍪半为盗。东家昨夜虏小姑，西妇朝篷握刀笑。锦衣玉食事奢侈，翠眉红颊资强暴。黄屋今怀旰食忧，忍与豺狼活蓬藋。时危宜尔悍且骄，侧耳试听哀痛诏。五陵佳气自葱葱，为雪大雠安九庙。","dynasty":"宋代","title":"山西行"}
{"author":"沈与求","content":"我生本吴侬，搦笔追楚些。佳人脱尘屣，幽韵耻独和。君家楚江湄，词语亦顿挫。学海富探讨，渠数百纸过。春风归凤城，櫑具恰解驮。此地初识君，细语辄三贺。冉冉岁已遒，云山忆高卧。翩然理归装，馀事等弃唾。文围久坚壁，定恐一战破。行矣傥复来，凭将楚词课。","dynasty":"宋代","title":"送章文虎秀才归荆南"}
{"author":"沈与求","content":"沉沉夜气归，虚堂闭深寂。孤灯灺馀花，寒霤韵残滴。酝酿万觯愁，感慨一人敌。何当弃短檠，阴山叱鸣镝。","dynasty":"宋代","title":"夜坐感事"}
{"author":"沈与求","content":"平生丘壑心，馀事不挂目。藜杖南山来，要使富幽瞩。异哉小玲珑，蟠峙苍弁腹。修藤结悬崖，飞溜响空曲。伏石卧虎状，腾拏杂奔鹿。砑然互吞吐，侧路劣容足。拂拭古藓纹，字刻翳新绿。标傍玲珑名，奇怪殆天属。扪萝上绝顶，坦坦类平陆。俯首瞰来踪，穹然在幽谷。传闻昔逋客，诛茅此营屋。清魂不可招，千载想遗躅。我思造物巧，妙供幽人禄。挥斤役山只，斲此一拳玉。云窗与雾阁，一一相亘属。岂无部曲众，猿鹤即更仆。岂无节旄贵，松桧自张纛。此事久弃置，蛛丝网岩麓。翩翩佳公子，心古韵不俗。驾言脱华簪，兹焉卜幽筑。终日面巑岏，世故岂容触。指点空洞姿，喜气政堪掬。挟策校昔游，健步念须续。亦有招隐诗，薄暮不可读。","dynasty":"宋代","title":"游玲珑山因访朱氏草堂"}
{"author":"沈与求","content":"簿书日在手，佳思挽不留。而能痛拨置，时来访清幽。古木占城阴，一曲萦寒流。落影插清泚，绿荫亦已稠。结亭坐蟠石，傲兀忘拘囚。雄谈功名外，俊气横九州。事故未应尔，长恐坐阻修。造物小儿相，妒我得暂休。河鱼竟中溃，午枕犹扶头。双凫飞舄声，历历过墙陬。此兴岂复浅，何当起从游。试令开丈室，子能问疾不。","dynasty":"宋代","title":"子修步屧相过属疾不能倒屣戏赠"}
{"author":"沈与求","content":"洗竹明新牖，疏泉理废池。破砻炊玉粒，钓鲫鲙银丝。假寐抛书帙，蠲烦泥酒卮。空馀八角扇，懒惰不能持。","dynasty":"宋代","title":"夏日书事"}
{"author":"沈与求","content":"出郭有馀适，到山无限清。野泉依井落，古刹并湖成。水鸟闲中趣，风松意外声。问僧知此观，身世若为轻。","dynasty":"宋代","title":"与道按田至湖山有诗凡九章次其韵题灵源寺"}
{"author":"沈与求","content":"山脊层坛古，松根曲径微。衣冠久已化，殿阁自相辉。乔木交加合，闲云自在飞。无端雪髯老，犹效鹤重归。","dynasty":"宋代","title":"与道按田至湖山有诗凡九章次其韵毛公坛观"}
{"author":"沈与求","content":"三载故乡别，归帆恰到吴。食寒新火换，天阔断云孤。酒市仍依岸，渔村远带湖。碧山千万叠，翻忆梦崎岖。","dynasty":"宋代","title":"到吴"}
{"author":"沈与求","content":"鬓毛端欲改，岁月竟相侵。薄宦颜难彊，穷涂感易深。旧交多得路，古道罕知音。吾事政如此，飘零违寸心。","dynasty":"宋代","title":"感事"}
{"author":"沈与求","content":"紫箫吹梦断，起视斗阑干。瘦马踏残月，单衣中薄寒。锦囊那复佩，革带顿成宽。浪逐官曹底，更题敢自安。","dynasty":"宋代","title":"旦日趋府"}
{"author":"沈与求","content":"狂风初作恶，小雨似知时。破睡心长折，呼愁眼易饥。勃姑穿渡急，鸦舅出林迟。春事今如此，幽寻有底期。","dynasty":"宋代","title":"次韵卢宪小雨"}
{"author":"沈与求","content":"伯也吾宗秀，心期万里侯。燕民方筑郡，汉使果鸣驺。更借牙筹计，聊宽玉座忧。平生挥翰手，此意莫淹留。","dynasty":"宋代","title":"次律兄持节燕山且调两河兵赋喜而作诗其一"}
{"author":"沈与求","content":"中年情绪恶，远别信音疏。闻道阴山路，贪迎使者车。骑羊厌鸣镝，佩犊欲扶锄。愿上螭头奏，烦苛一切除。","dynasty":"宋代","title":"次律兄持节燕山且调两河兵赋喜而作诗其二"}
{"author":"沈与求","content":"独坐苦无赖，开轩怀抱空。徘徊帘上月，淅沥竹间风。清影迷篝火，哀音咽砌虫。怪来寒次骨，霜气已冥濛。","dynasty":"宋代","title":"倦夜"}
{"author":"沈与求","content":"此族知何族，生涯一废池。似能矜喜怒，那复辨官私。暑雨浮萍闹，秋风牡菊迟。肯嫌同腊鼠，小嚼为纷披。","dynasty":"宋代","title":"土人腊蛙见饷为作此诗"}
{"author":"沈与求","content":"老觉交情重，贫知世路高。相看心已折，此别梦应劳。未用脂长毂，须听咏大刀。平生故人意，能费几绨袍。","dynasty":"宋代","title":"送别"}
{"author":"沈与求","content":"竹户连村闭，官何此榜舟。蒿莱半残垄，风露溢清愁。试为歌田畯，那知饯蓐收。老盆如见领，应作小迟留。","dynasty":"宋代","title":"秉元以按田至村落有诗次其韵"}
{"author":"沈与求","content":"逗帆风借力，入坐水浮光。村落知多少，邮亭自短长。跳鱼吹暗浪，浴鹭耿残阳。又是吾庐远，相看思渺茫。","dynasty":"宋代","title":"舟行"}
{"author":"沈与求","content":"袅袅轻飔动，娟娟佳月升。岸回双树暗，村远一灯明。过雁参差影，跳鱼拨刺声。停桡且勿去，吾意不胜清。","dynasty":"宋代","title":"舟过北塘"}
{"author":"沈与求","content":"棹发鲈乡晚，频经桂子秋。懒投青玉案，政敝黑貂裘。水落喧渔市，云微辨橘洲。五湖烟浪静，谁复泛扁舟。","dynasty":"宋代","title":"舟次吴淞江"}
{"author":"沈与求","content":"投晓平安使，仓皇扣倚庐。修涂幸及此，细语问何如。云自三关道，曾持一纸书。崎岖经寇难，只影到乡闾。","dynasty":"宋代","title":"仆夫自燕山来云有次律兄书被盗失去"}
{"author":"沈与求","content":"昔年寻贺老，同泛越溪航。雨发千岩秀，风供五月凉。目因秦望断，心为禹祠伤。闻道东湖地，新来足稻粱。","dynasty":"宋代","title":"昔年"}
{"author":"沈与求","content":"庭柯脱翳叶，归翼断经过。水槛清渔罟，风棂响药罗。傲霜荷柄少，团露橘丛多。秋色遂如此，愁成今几何。","dynasty":"宋代","title":"秋怀二首其一"}
{"author":"沈与求","content":"林梢吐寒月，清绝不胜任。蛮榼凭谁共，胡笳秖自吟。探帘风似剪，切户斗如斟。何处行舟动，澄波自委金。","dynasty":"宋代","title":"秋怀二首其二"}
{"author":"沈与求","content":"野外罕人事，虽贫心自宽。霜蔬供绿节，社酒泛黄团。日落归牛近，风微宿鸟安。展书遮老眼，灯火砌儒酸。","dynasty":"宋代","title":"野外罕人事"}
{"author":"沈与求","content":"十年劳远梦，今日又征鞍。雨入花梢困，风生麦浪寒。飘零逢酒怯，老大别家难。去矣功名事，终须把镜看。","dynasty":"宋代","title":"别群从"}
{"author":"沈与求","content":"潮落江城暮，帆开一苇轻。云屯六龙驻，天近五星明。率土朝方岳，何年洗甲兵。君王似光武，折箠看升平。","dynasty":"宋代","title":"将达行在所"}
{"author":"沈与求","content":"国步犹艰棘，不堪频问家。霜毛失翠葆，蒿目乱玄花。孤客知时节，殊方度岁华。干戈就休息，归理邵平瓜。","dynasty":"宋代","title":"得家书"}
{"author":"沈与求","content":"首路潜溪驿，鸡声欲曙天。篮舆冲宿雾，栈阁寄层巅。高下林端屋，横斜石罅田。野泉随处有，草木尽苍然。","dynasty":"宋代","title":"于潜道中"}
{"author":"沈与求","content":"马蹄随意到，回首隔南岗。日落鸟犹语，春归花自香。长红媚幽谷，新绿涨回塘。假榻知何地，昏钟出上方。","dynasty":"宋代","title":"新城道中"}
{"author":"沈与求","content":"在昔得名齐，连墙亦共蹊。修篁同碧嶂，寒溜合清溪。阁影高低并，钟声左右迷。游人俄省悟，东即是林西。","dynasty":"宋代","title":"东西二林寺其二"}
{"author":"沈与求","content":"国难更频岁，边尘动四溟。豺狼饱吞噬，天地失清宁。黄屋无安所，霜笳不忍听。使臣归路阻，恸绝鬓星星。","dynasty":"宋代","title":"次韵郑维心腊月十六日有作其一"}
{"author":"沈与求","content":"朝廷归叛将，关塞失签军。铜马犹逋命，沙虫亦占群。上心存庙略，兵气乱天文。谁挽斜河水，通宵洗赤氛。","dynasty":"宋代","title":"次韵郑维心腊月十六日有作其二"}
{"author":"沈与求","content":"血战遮东道，今谁庙食双。无人捍彊敌，纵马饮长江。寇掠元干纪，兵临反诱降。将军自不武，惭色上旌幢。","dynasty":"宋代","title":"次韵郑维心腊月十六日有作其三"}
{"author":"沈与求","content":"穷途厌迁次，岁晚惜分携。茅舍荒村北，柴门曲港西。鸡豚暂同社，桃李旧成蹊。那得干戈定，浮家著两溪。","dynasty":"宋代","title":"次韵避寇二首其一"}
{"author":"沈与求","content":"宦游成屡却，戎垒怅频遭。闻诏趋吴会，经途事董逃。心期纾国难，力欲挽人豪。漂泊多危涕，真成失木猱。","dynasty":"宋代","title":"次韵避寇二首其二"}
{"author":"沈与求","content":"官仪全复汉，盟会竞尊周。郊野多戎垒，衣冠半客游。地偏朋旧鲜，人老岁时遒。莫厌经过数，相看又麦秋。","dynasty":"宋代","title":"维心过邵子非溪亭夜话有伤时感旧之作索余次韵其一"}
{"author":"沈与求","content":"朝廷策数马，寇盗谷量牛。世乱思奇画，身闲喜胜流。鹓鸾霄汉侣，凫雁稻粱谋。得趣皆为达，那能陆荡舟。","dynasty":"宋代","title":"维心过邵子非溪亭夜话有伤时感旧之作索余次韵其二"}
{"author":"沈与求","content":"闻道津亭集，青灯夜色浮。鹳鸣惊独鹤，鱼伏避群鹙。月澹帆归浦，风腥网挂洲。语深投匕立，此意得无忧。","dynasty":"宋代","title":"维心过邵子非溪亭夜话有伤时感旧之作索余次韵其三"}
{"author":"沈与求","content":"虏帐师频衄，民穷粟屡搜。会须夷丧乱，宁敢厌征求。黄屋中天立，彤弓几日酬。寸心终耿耿，不独为春愁。","dynasty":"宋代","title":"维心过邵子非溪亭夜话有伤时感旧之作索余次韵其四"}
{"author":"沈与求","content":"心事空牢落，身名盍罢休。得闲羞彊聒，避谤巧淹留。老矣嗟如此，谁欤问以不。傥容亲杖履，不拟向丹丘。","dynasty":"宋代","title":"维心过邵子非溪亭夜话有伤时感旧之作索余次韵其五"}
{"author":"沈与求","content":"大艑浮溪曲，华旌映道周。劳农才彻警，问俗偶成游。王事今云棘，官称古号遒。正须哀疾苦，辄莫诧防秋。","dynasty":"宋代","title":"刘希颜持节按县招维心舟中小酌次维心韵其一"}
{"author":"沈与求","content":"随处喧铜马，何人炫木牛。轻捐小山句，急捍大江流。行迈心疑醉，周爰事喜谋。招呼隐君子，高浪兀虚舟。","dynasty":"宋代","title":"刘希颜持节按县招维心舟中小酌次维心韵其二"}
{"author":"沈与求","content":"故国真如寄，馀生宛若浮。巢鸠不护鹊，池凤肯容鹙。老木低春水，孤花带晚洲。杯行应酹我，知复念幽忧。","dynasty":"宋代","title":"刘希颜持节按县招维心舟中小酌次维心韵其三"}
{"author":"沈与求","content":"山林怀独往，图史纵旁搜。此士俗间忌，吾侪句里求。大篇终寡和，小酌漫相酬。脚踏溪流乱，端能醒客愁。","dynasty":"宋代","title":"刘希颜持节按县招维心舟中小酌次维心韵其四"}
{"author":"沈与求","content":"大邦通间道，小县得中休。交分伤离合，王程惜去留。索居垂老矣，剧饮尚能不。倦夜评今古，谁怜貉一丘。","dynasty":"宋代","title":"刘希颜持节按县招维心舟中小酌次维心韵其五"}
{"author":"沈与求","content":"客里伤为别，相望岁一周。冕旒存异顾，丘壑老英游。忧国心长折，惊人语太遒。年来有公事，合眼注春秋。","dynasty":"宋代","title":"子虚航重湖之险远过山中辄次维心韵以谢其一"}
{"author":"沈与求","content":"小窗眼蠍虎，败壁上蜗牛。老树阴垂合，前山翠欲流。狂言违世用，彊饭了身谋。不谓轻千里，能迂访戴舟。","dynasty":"宋代","title":"子虚航重湖之险远过山中辄次维心韵以谢其二"}
{"author":"沈与求","content":"此客今那有，迎门喜气浮。心闲清似鹄，眼净凛如鹙。尘榻开蓬室，风帆卷橘洲。襟期适相契，一笑发群忧。","dynasty":"宋代","title":"子虚航重湖之险远过山中辄次维心韵以谢其三"}
{"author":"沈与求","content":"宝历方重启，英才必尽搜。题舆偶淹泊，榜道会营求。浪漫贫逾适，经纶老未酬。云林得携手，切勿志穷愁。","dynasty":"宋代","title":"子虚航重湖之险远过山中辄次维心韵以谢其四"}
{"author":"沈与求","content":"暮云凝远碧，觅句拟汤休。不分千山隔，才为十日留。高风谁继者，清梦自惊不。闻说星躔动，何人识太丘。","dynasty":"宋代","title":"子虚航重湖之险远过山中辄次维心韵以谢其五"}
{"author":"沈与求","content":"推枕梦初断，篮舆踏露行。岁登人意乐，风急雁行惊。曲涧哀湍泻，危桥独木横。清霜莫欺客，云日自晶明。","dynasty":"宋代","title":"晓过邻村"}
{"author":"沈与求","content":"鹊噪空庭晓，霜明百尺楼。连耞响晴日，遗穗落平畴。黄菊疏篱晚，丹枫别岸秋。怡情有底计，开瓮玉蛆浮。","dynasty":"宋代","title":"即事其一"}
{"author":"沈与求","content":"竹树参差合，溪流半隐扉。雨昏鸠妇闹，风急雁奴归。策杖循沙步，褰裳到石矶。游鱼吾共乐，身世自依违。","dynasty":"宋代","title":"即事其二"}
{"author":"沈与求","content":"应俗由来懒，谋身尚敢先。栖栖从见嫉，仆仆岂能贤。骏马常追日，方舟可济川。人生各有趣，心目慎相怜。","dynasty":"宋代","title":"书怀三"}
{"author":"沈与求","content":"暗中人易记，名下士非虚。此道凭谁办，它时或自如。真能食万户，定复愧三闾。富贵虽吾有，当令功可书。","dynasty":"宋代","title":"书怀三其二"}
{"author":"沈与求","content":"事业贵不苟，声名难预期。功非宜食肉，道岂忘羹藜。政恐仪无舌，那论纬有髭。汉庭今用少，览镜独何为。","dynasty":"宋代","title":"书怀三其三"}
{"author":"沈与求","content":"偪仄风尘际，分携岁月赊。向来闻避地，胜处偶为家。对客谈锋锐，忧时酒量加。中觞莫辞醉，回首又天涯。","dynasty":"宋代","title":"刘希颜提举见过出示卞山居二诗次其韵其一"}
{"author":"沈与求","content":"小别千山隔，相看一笑温。丹心猎风旆，华发粲霜根。鸭鸭争呼伴，鸦鸦自识村。更须判剧饮，落月倒洼尊。","dynasty":"宋代","title":"刘希颜提举见过出示卞山居二诗次其韵其二"}
{"author":"沈与求","content":"骨相自清臞，居然澹满躯。高文凌鲍谢，胜略本孙吴。鸑鷟期千仞，骅骝殒半途。伤心九泉恨，那忍奠生刍。","dynasty":"宋代","title":"诗悼邹仲容教授"}
{"author":"沈与求","content":"插架遗编满，依然手自临。瑰辞宁世用，高调罕知音。白发浮湘意，青衫忌鵩吟。些招空往事，魂断旧家林。","dynasty":"宋代","title":"徐县丞挽章"}
{"author":"沈与求","content":"职为蘋蘩谨，门推黻冕华。茕嫠初鞠幼，寿考竟肥家。玉暗传经简，金馀赐诰花。斑衣无复戏，遗恨彻天涯。","dynasty":"宋代","title":"挽词二首其一"}
{"author":"沈与求","content":"耄期何所乐，有子使三吴。方享千钟洎，俄成五鼎踰。搆堂遗素幔，祔域閟黄垆。欲拜临终像，它年记结趺。","dynasty":"宋代","title":"挽词二首其二"}
{"author":"沈与求","content":"饥来驱我出蓬蒿，鬓影鬖鬖舞二毛。黄甲浮名誇俗子，白丁结习数吾曹。老盆贮酒心犹健，懒架抛书趣亦高。万事含糊自堪乐，不须持板念徒劳。","dynasty":"宋代","title":"呈唐子明同年"}
{"author":"沈与求","content":"无地诛锄一束茅，清吟端作反离骚。奔波且复同香尉，萧散还须似马曹。名下迹公初定价，暗中索我便矜豪。文章论世宁论晚，肯慕群飞辄仰高。","dynasty":"宋代","title":"摄尉归安呈江嘉"}
{"author":"沈与求","content":"野航春入荻芽塘，远意相传接渺茫。落日一篙桃叶浪，薰风十里藕花香。河回遽失青山曲，菱老难容碧草芳。村北村南歌自答，悬知岁事到金穰。","dynasty":"宋代","title":"舟过荻塘"}
{"author":"沈与求","content":"西风摵摵舞庭槐，沈李浮瓜事益乖。不饮竟逃官长骂，长年唯厌太常斋。已看帘幕辞归燕，犹讶池塘沸乱蛙。坐想臞仙遥集处，应颓醉玉泥金钗。","dynasty":"宋代","title":"秋日戏呈蒋达可检讨"}
{"author":"沈与求","content":"荷锸相随死便埋，达人于世岂长乖。囊钱拟定文章价，瓢饮聊甘祭祀斋。儿辈那知群野鹤，我曹宁复问官蛙。何如细瀹烹茶鼎，日向松阴爇乱钗。","dynasty":"宋代","title":"同官用仆秋日诗韵述怀因复和之"}
{"author":"沈与求","content":"骨寒宜伴列仙臞，欲喜依刘计未疏。自昔暗中人易记，到今名下士非虚。欲从给事论奇字，拟向中郎得异书。愿借牙签三万轴，为公一一辨蟫鱼。","dynasty":"宋代","title":"从刘殿院借书"}
{"author":"王应麟","content":"天柱不可折，柱折不可撑。九鼎不可覆，鼎覆人莫扛。袁公烈丈夫，独立东南方。欲以一己力，代国相颉颃。适遭宋祚移，耻为不义戕。奋然抱志起，誓欲扫搀枪。拔剑突前麾，手回日月光。敌势愈猖獗，山摧失忠良。鸣呼绝伦志，不得骋才长。妻孥悉从溺，枯骨夜为襄。忠烈动天地，游魂为国殇。山水倍堪悲，抱恨彻穷苍。穹苍幸一息，庶几纪星霜。西风白杨路，哀猿号崇冈。解剑挂墓柏，泣下沾衣裳。惜哉时不利，抽毫述悲伤。","dynasty":"宋代","title":"鳖山"}
{"author":"王应麟","content":"湖草青青湖水平，犹航西渡入空明。月波夜静银浮镜，霞屿春深锦作屏。丞相祠前惟古柏，读书台上但啼莺。年年谢豹花开日，犹有游人作伴行。","dynasty":"宋代","title":"东钱湖"}
{"author":"王应麟","content":"东山美周公，千载邈遗音。槃槃谢家安，陈迹犹可寻。仰睇虞峰高，俯挹娥涛深。伟人不可作，感慨生登临。典午鼎岌岌，日夕照忠忱。谈笑沮温谋，尊俎却氐侵。斯民免为鱼，清风濯鬴鬵。抚筝疑未释，西州复沾衿。紫囊皆少年，秉钺扫云阴。茂绩世茅土，有孙亦璆琳。祚移卯金刀，志士皆噎喑。曷不效靖节，种菊遁幽林。既縻无嘉爵，空怀子房心。鸿鸣九霄远，雉翳嗟珍禽。行藏异危逊，览古得良箴。吾游几入越，独欠隮崯岑。晋士岂清谈，底柱几江浔。翠屏倚空碧，浮云更古今。永言广武叹，谁续洛生吟。","dynasty":"宋代","title":"东山"}
{"author":"王应麟","content":"心传忠恕，一以贯以。爰述太学，万世训彝。惠我光明，尊闻行知。继圣迪后，是享是宜。","dynasty":"宋代","title":"配食大成乐章·酌献郕国公"}
{"author":"王应麟","content":"公传自曾，孟传自公。有的绪承，允得其宗。提纲开緼，乃作中庸。侑于元圣，亿载是崇。","dynasty":"宋代","title":"配食大成乐章·酌献沂国"}
{"author":"王应麟","content":"鸿蒙肇开辟，变嬗几成毁。寥寥断竹歌，瓦堲溯姚姒。周坟典以族，讵认青乌子。公琴记咎繇，邢山称东里。葛淯失之矫，璠玙过于侈。焉知宫夹墓，莫识龟言水。铜槃字十六，铭自此于始。延陵有孔篆，乌宁半辞止。汉砖犹简朴，石章寝华靡。无愧惟有道，媚俗多虚美。七松谈士良，何以懲不轨。载笔鲜南董，袭浮谬臧否。岂悟冢中人，三百年不死。妇名弗出阃，古未有碑诔。谥见春秋初，志起典午氏。簪蒿隐士妻，芳刻垂千祀。杨高托不朽，习之文中理。或犯葵丘禁，息国事何耻。蛾眉为黄土，磨灭更谁纪。宰如比何人，维邑之士女。逸民孺仲裔，冰雪濯纨绮。采俪古鄞州，俭勤终莫齿。试问几何年，颇与铜人似。虽微黄绢辞，亦质而不俚。丘夷池又平，蓬颗今廛市。聚庐寒劫灰，余光辉泥滓。曰德巢由俦，闺曰莱鸿比。我行松柏下，势荣朝菌尔。隆碣牛砺角，翁仲卧荆杞。兰艾均一尘，玉岷同一燬。孤竹梦泡然，柳下垄孰是。片石幸有传，诗以贻彤史。","dynasty":"宋代","title":"唐开成年墓志石"}
{"author":"王应麟","content":"十里青松接翠微，梵王宫殿白云飞。钟声出岫客初到，月色满庭僧未归。偶有閒情依净土，竟无尘虑渎天机。明朝尚有登高兴，千仞冈头一振衣。","dynasty":"宋代","title":"天童寺"}
{"author":"王应麟","content":"群峰西南起还伏，湖上丹丘立于独。神仙寓迹山水间，不在幽深在清淑。松潭水暖龙欲起，蕙帐人空鹤自宿。飞云晓驭紫琼车，沆瀣宵涵白银屋。蓬莱之名不可思，俗客须当避尔躅。","dynasty":"宋代","title":"望春山"}
{"author":"王应麟","content":"城西有祠临水涘，翠松列植路如砥。问之耆老此为谁，唐大历中吴刺史。刺史为民开陂湖，故迹犹传堰九里。年很小鼓报丰穰，决渠为雨润泽美。遗爱有桥名怀恩，姓名不载太史氏。昔汉吴公治第一，列传寂寂名无纪。刺史岂其苗裔欤，明州政亦河南比。堂上大书荆公诗，兰菊春秋百世祀。地志只称王长官，有功于民盖一揆。吾闻是邦多贤守，裴王碑字颜与李。惟侯盛德著人心，彼石可焚祠弗圯。广德湖为鸿隙陂，召棠栾社谁敢毁。秔稌充羡侯之赐，庙食辰存如此水。","dynasty":"宋代","title":"吴刺史庙"}
{"author":"王应麟","content":"坎击鼓兮鄞水浒，思仁侯兮昔召父。堰九里兮酾流为雨，水泱泱兮芃芃麦黍。鸿隙堙兮谣荳芋，侯嘉绩兮依其在渚。神之来兮飙轮下，兰觞勺兮荐椒糈。民不忘侯兮歌且舞，侯不忘民兮俾宁宇。神之归兮娭瑶圃，格颢穹兮降多祜。娄丰穰兮除疾苦，年千世百兮保艾吾土。事侯如存兮侯其福女，敬共承祀兮无怠终古。","dynasty":"宋代","title":"吴刺史庙祭神辞"}
{"author":"王应麟","content":"湖草青青湖水平，酒航西渡入空明。月波夜静银浮镜，霞屿春深锦作屏。丞相祠前惟古柏，读书台上但啼莺。年年谢豹花开日，犹有游人作伴行。","dynasty":"宋代","title":"东钱湖"}
{"author":"王应麟","content":"鸿濛肇开辟，变嬗几成毁。寥寥断竹歌，瓦堲溯姚姒。周坟典以族，讵认青乌子。公琴记咎繇，邢山称东里。葛淯失之矫，璠玙过于侈。焉知宫夹墓，莫识龟言水。铜槃字十六，铭自比于始。延陵有孔篆，乌宁半辞止。汉砖犹简朴，石章寖华靡。无愧惟有道，媚俗多虚美。七松谈士良，何以惩不轨。载笔鲜南董，袭浮谬臧否。岂悟冢中人，三百年不死。妇名弗出阃，古未有碑诔。谥见春秋初，志起典午氏。簪蒿隐士妻，芳刻垂千祀。杨高托不朽，习之文中理。或犯葵丘禁，息国事何耻。蛾眉为黄土，磨灭更谁纪。宰如比何人，维邑之士女。逸民孺仲裔，冰雪濯纨绮。采俪古鄞州，俭勤终莫齿。试问几何年，颇与铜人似。虽微黄绢辞，亦质而不俚。丘夷池又平，蓬颗今廛市。聚庐寒劫灰，馀光辉泥滓。曰德巢由俦，闺曰莱鸿比。我行松柏下，势荣朝菌尔。隆碣牛砺角，翁仲卧荆杞。兰艾均一尘，玉珉同一燬。孤竹梦泡然，柳下垄孰是。片石幸有传，诗以贻彤史。","dynasty":"宋代","title":"唐开成年墓志石"}
{"author":"张炎","content":"危楼古镜影犹寒。倒景忽相看。桃花不识东西晋，想如今、也梦邯郸。缥缈神仙海上，飘零图画人间。宝光丹气共回环。水弱小舟闲。秋风难老三珠树，尚依依、脆管清弹。说与霓裳莫舞，银桥不到深山。","dynasty":"宋代","tags":"抒情，思乡，孤寂","title":"风入松·危楼古镜影犹寒"}
{"author":"张炎","content":"采芳人杳，顿觉游情少。客里看春多草草，总被诗愁分了。去年燕子天涯，今年燕子谁家？三月休听夜雨，如今不是催花。","dynasty":"宋代","tags":"写景，伤春，写鸟，抒怀","title":"清平乐·采芳人杳"}
{"author":"张炎","content":"候蛩凄断，人语西风岸。月落沙平江似练，望尽芦花无雁。暗教愁损兰成，可怜夜夜关情。只有一枝梧叶，不知多少秋声！","dynasty":"宋代","tags":"宋词三百首，秋天，感伤","title":"清平乐·候蛩凄断"}
{"author":"张炎","content":"楚江空晚。怅离群万里，恍然惊散。自顾影、欲下寒塘，正沙净草枯，水平天远。写不成书，只寄得、相思一点。料因循误了，残毡拥雪，故人心眼。谁怜旅愁荏苒。谩长门夜悄，锦筝弹怨。想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。","dynasty":"宋代","tags":"宋词精选，婉约，咏物，写鸟，抒怀","title":"解连环·孤雁"}
{"author":"张炎","content":"辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。","dynasty":"宋代","tags":"宋词三百首，婉约，西湖，写景，抒怀","title":"八声甘州·记玉关踏雪事清游"}
{"author":"张炎","content":"碧圆自洁。向浅洲远渚，亭亭清绝。犹有遗簪，不展秋心，能卷几多炎热。鸳鸯密语同倾盖，且莫与、浣纱人说。恐怨歌、忽断花风，碎却翠云千叠。回首当年汉舞，怕飞去、谩皱留仙裙折。恋恋青衫，犹染枯香，还叹鬓丝飘雪。盘心清露如铅水，又一夜、西风吹折。喜静看、匹练秋光，倒泻半湖明月。","dynasty":"宋代","tags":"咏物，荷花，抒怀","title":"疏影·咏荷叶"}
{"author":"张炎","content":"□□□□□求鱼。钓不得鱼还自如。尘事远，世人疏。何须更写绝交书。","dynasty":"宋代","title":"渔歌子"}
{"author":"张炎","content":"接叶巢莺，平波卷絮，断桥斜日归船。能几番游，看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。当年燕子知何处，但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。","dynasty":"宋代","tags":"婉约，咏物，西湖，抒怀","title":"高阳台·西湖春感"}
{"author":"张炎","content":"清明时节雨声哗。潮拥渡头沙。翻被梨花冷看，人生苦恋天涯。燕帘莺户，云窗雾阁，酒醒啼鸦。折得一枝杨柳，归来插向谁家。","dynasty":"宋代","tags":"清明节，写雨，羁旅，思乡","title":"朝中措·清明时节"}
{"author":"张炎","content":"楼上谁将玉笛吹？山前水阔暝云低。劳劳燕子人千里，落落梨花雨一枝。修禊近，卖饧时。故乡惟有梦相随。夜来折得江头柳，不是苏堤也皱眉。","dynasty":"宋代","tags":"思乡","title":"鹧鸪天·楼上谁将玉笛吹"}
{"author":"张炎","content":"温泉浴罢，酣酒才B153，洗妆犹湿。落暮云深，瑶台月下逢太白。素衣初染天香，对东风倾国。惆怅东阑，炯然玉树独立。只恐江空，顿忘却、锦袍清逸。柳迷归院，欲远花妖未得。谁写一枝淡雅，傍沈香亭北。说与莺莺，怕人错认秋色。","dynasty":"宋代","title":"华胥引（钱舜举幅纸画牡丹、梨花。牡丹名洗妆红，为赋一曲，并题二花）"}
{"author":"张炎","content":"花占枝头忄欠日焙。金汞初抽，火鼎铅华退。还似瘢痕涂獭髓。胭脂淡抹微酣醉。数朵折来春槛外。欲染清香，只许梅相对。不是临风珠蓓蕾。山童隔竹休敲碎。","dynasty":"宋代","title":"蝶恋花（山茶）"}
{"author":"张炎","content":"忆得沈香歌断后，深宫客梦迢遥。研池残墨溅花妖。青山人独自，早不侣渔樵。石壁苍寒巾尚挂，松风顶上飘飘。神仙那肯混尘嚣。诗魂元在此，空向水中招。","dynasty":"宋代","title":"临江仙（太白挂巾手卷）"}
{"author":"张炎","content":"云冷未全开。檐冰雨冱苔。入花根、暖意先回。一夜绿房迎晓白，空忆遍、岭头梅。如幻旧情怀。寻春上吹台。正泥深、十二香街。且问谢家池畔草，春必定、几时来。","dynasty":"宋代","title":"南楼令"}
{"author":"张炎","content":"步高寒、下观浮远，清晖隔断风雨。醉魂误入滁阳路。落莫不知何处。阑屡拊。又却是，秋城自有芙蓉主。重游倦旅。对万壑千岩，长江巨浪，空翠洒衣屦。景如许。都被楼台占取。晴岚暖霭朝暮。乾坤静里闲居赋。评泊水经茶谱。留胜侣。更底用，林泉曳杖寻桑苎。休休访古。看排闼青来，书床啸咏，莫向惠峰去。","dynasty":"宋代","title":"摸鱼儿（己酉重登陆起潜皆山楼，正对惠山）"}
{"author":"张炎","content":"之。既倦，乘月夜归。太白去后三百年无此乐耶。清时乐事中园赋，怡情楚花湘草。秀色通帘，生香聚酒，修景常留池沼。闲居自好。奈车马喧尘，未教闲了。把菊清游，冷红飞下洞庭晓。寻泉同步翠杳。更将秋共远，书画船小。款竹谁家，盟鸥某水，白月光涵圆峤。天浮浩渺。称绿发飘飘，溯风舒啸。缓筑堤沙，渭滨人未老。","dynasty":"宋代","title":"台城路"}
{"author":"张炎","content":"黄金谁解教歌舞。留得当时谱。断情残意落人间。汉上行云迷却、旧巫山。妆楼何处寻樊素。空误周郎顾。一帘秋雨翦灯看。无限羁愁分付、玉箫寒。","dynasty":"宋代","title":"虞美人（题陈公明所藏曲册）"}
{"author":"张炎","content":"清气崖深，斜阳木末。松风泉水声相答。光浮碗面啜先春，何须美酒吴姬压。头上乌巾，鬓边白发。数间破屋从芜没。山中有此玉川人，相思一夜梅花发。","dynasty":"宋代","title":"踏莎行（卢仝啜茶手卷）"}
{"author":"张炎","content":"晴野事春游。老去寻诗苦未休。一似浣花溪上路，清幽。烟草纤纤水自流。何处偶迟留。犹未忘情是酒筹。童子策驴人已醉，知不。醉里眉攒万国愁。","dynasty":"宋代","title":"南乡子（杜陵醉归手卷）"}
{"author":"张炎","content":"遍插茱萸。人何处、客里顿懒携壶。雁影涵秋，绝似暮雨相呼。料得曾留堤上月，旧家伴侣有书无。谩嗟吁。数声怨抑，翻致无书。谁识飘零万里，更可怜倦翼，同此江湖。饮啄关心，知是近日何如。陶潜尚存菊径，且休羡松风陶隐居。沙汀冷，拣寒枝、不似烟水黄芦。","dynasty":"宋代","title":"新雁过妆楼（乙巳菊日，寓溧阳，闻雁声，因动脊令之感。）"}
{"author":"张炎","content":"中峰壁立，挂飞来孤剑。苍雪纷纷堕晴藓。自当年诗酒，客里相逢，春尚好，鸥散烟波茂苑。只今谁最老，种玉人间，消得梅花共清浅。问我入山期，但恐山深，松风把红尘吹断。望蓬莱、知隔几重云，料只隔中间，白云一片。","dynasty":"宋代","title":"洞仙歌（寄茅峰梁中砥）"}
{"author":"张炎","content":"松风掩昼隐深清。流水自泠泠。一从柯烂归来后，爱弦声、不爱枰声。颇笑山中散木，翻怜爨下劳薪。透云远响正丁丁。孤凤划然鸣。疑行岭上千秋雪，语高寒、相应何人。回首更无寻处，一江风雨潮生。","dynasty":"宋代","title":"风入松（听琴中弹樵歌）"}
{"author":"张炎","content":"为明月明年佳话云。林霏散浮暝，河汉空云，都缘水国秋清。绿房一夜迎向晓，海影飞落寒冰。蓬莱在何处，但危峰缥缈，玉籁无声。文箫素约，料相逢、依旧花阴。登眺尚余佳兴，零露下衣襟，欲醉还醒。明月明年此夜，颉颃万里，同此阴晴。霓裳梦断，到如今、不许人听。正婆娑桂底，谁家弄笛，风起潮生。","dynasty":"宋代","title":"夜飞鹊"}
{"author":"张炎","content":"晴岚暖翠护烟霞。乔木晋人家。幽居只恐归图画，唤樵青、多种桑麻。门掩推敲古意，泉分冷淡生涯。无边风月乐年华。留客可茶瓜。任他车马虽嫌僻，笑喧喧、流水寒鸦。小隐正宜深静，休栽湖上梅花。","dynasty":"宋代","title":"风入松（为山村赋）"}
{"author":"张炎","content":"独殿春光，此花开后无花了。丹青人巧。不许芳心老。密影翻阶，曾为寻诗到。竹西好。采香歌杳。十里红楼小。","dynasty":"宋代","title":"点绛唇（芍药）"}
{"author":"张炎","content":"雅淡浅深黄，顾影欹秋雨。碧带犹皱笋指痕，不解擎芳醑。休唱古阳关，如把相思铸。却忆铜盘露已干，愁在倾心处。","dynasty":"宋代","title":"卜算子（黄葵，一名侧金盏）"}
{"author":"张炎","content":"淡色分山晓气浮。疏林犹剩叶，不多秋。林深仿佛昔曾游。频唤酒，渔屋岸西头。不拟此凝眸。朦胧清影里，过扁舟。行行应到白苹洲。烟水冷，传语旧沙鸥。","dynasty":"宋代","title":"小重山（题晓竹图）"}
{"author":"张炎","content":"秦地瓜分侯已故。不学渊明，种秫辞归去。薄有田园还种取。养成碧玉甘如许。卜隐青门真得趣。蕙帐空闲，鹤怨来何暮。莫说蜗名催及戍。长安城下锄烟雨。","dynasty":"宋代","title":"蝶恋花（邵平种瓜）"}
{"author":"张炎","content":"湖上景消磨。飘零有梦过。问堤边、春事如何。可是而今张绪老，见说道、柳无多。客里醉时歌。寻思安乐窝。买扁舟、重缉渔蓑。欲趁桃花流水去，又却怕、有风波。","dynasty":"宋代","title":"南楼令（有怀西湖，且叹客游之漂泊）"}
{"author":"张炎","content":"一犁初卸。息影斜阳下。角上汉书何不挂。老子近来慵跨。烟村草树离离。卧看流水忘归。莫饮山中清味，怕教洗耳人知。","dynasty":"宋代","title":"清平乐（题倦耕图）"}
{"author":"张炎","content":"近日衰迟，但随分、蜗涎自足。底须共、红尘争道，顿荒松菊。壮志已荒圯上履，正音恐是沟中木。又安知、幕下有词人，归心速。书尚在，怜鱼腹。珠何处，惊鱼目。且依然诗思，灞桥人独。不用回头看堕甑，不愁抱石疑非玉。忽一声、长啸出山来，黄粱熟。","dynasty":"宋代","title":"满江红"}
{"author":"张炎","content":"梅失黄昏，雁惊白昼，脉脉斜飞云表。絮不生萍，水疑浮玉，此景正宜舒啸。记夜悄、曾乘兴，何必见安道。系船好。想前村、未知甚处。吟思苦，谁游灞桥路杳。清饮一瓢寒，又何妨、分傍茶灶。野屋萧萧，任楼中、低唱人笑。渐东风解冻，怕有桃花流到。","dynasty":"宋代","title":"法曲献仙音（题姜子野雪溪图）"}
{"author":"张炎","content":"竹外横枝，并阑干、试数风才一信。么禽对语，仿佛醉眠初醒。遥知是雪，甚都把、暮寒消尽。清更润。明月飞来，瘦却旧时疏影。东阁谩撩诗兴。料西湖树老，难认和靖。晴窗自好，胜事每来独领。融融向暖，笑尘世、万花犹冷。须酿成、一点春腴，暗香在鼎。","dynasty":"宋代","title":"一枝春（为陆浩斋赋梅南）"}
{"author":"张炎","content":"白发已如此，岁序更骎骎。化机消息，庄生天籁雍门琴。颇笑论文说剑，休问高车驷马，衮衮□黄金。蚁在元无梦，水竞不流心。绝交书，招隐操，恶圆箴。世尘空扰，脱巾挂壁且松阴。谁对紫微阁下，我对白苹洲畔，朝市与山林。不用一钱买，风月短长吟。","dynasty":"宋代","title":"水调歌头（寄王信父）"}
{"author":"张炎","content":"聚首不多时。烟波又别离。有黄金、应铸相思。折得梅花先寄我，山正在、里湖西。风雪脆荷衣。休教鸥鹭知。鬓丝丝、犹混尘泥。何日束书归旧隐，只恐怕、种瓜迟。","dynasty":"宋代","title":"南楼令（送杭友）"}
{"author":"张炎","content":"爱此碧相依。卜筑西园隐逸时。三径成阴门可款，幽栖。苍雪纷纷冷不飞。青眼旧心知。瘦节终看岁晚期。人在清风来往处，吟诗。更好梅花著一枝。","dynasty":"宋代","title":"南乡子（竹居）"}
{"author":"张炎","content":"山人去后知何处，风月清虚。来往无拘。戏引儿孙乐有余。悬崖挂树如相语，常守枯株。久与人疏。闲了当年一卷书。","dynasty":"宋代","title":"丑奴儿（子母猿）"}
{"author":"张炎","content":"西园冷罥秋千索，雨透花颦。雨过花皴。近觉江南无好春。杜郎不恨寻芳晚，梦里行云。陌上行尘。最是多愁老得人。","dynasty":"宋代","title":"采桑子"}
{"author":"张炎","content":"香雾湿云鬟。蕊佩珊珊。酒醒微步晚波寒。金鼎尚存丹已化，雪冷虚坛。游冶未知还。鹤怨空山。潇湘无梦绕丛兰。碧海茫茫归不去，却在人间。","dynasty":"宋代","title":"浪淘沙（作墨水仙寄张伯雨）"}
{"author":"张炎","content":"余赋词以述二妙。老枝无著秋声处，萧萧倦听风雨。暗饮春腴，欣荣晚节，不载天河人去。心存太古。喜冰雪相看，此君欲语。共倚云根，岁寒羞并岁寒所。当年曾见汉馆，卷帘频坐对，飞梦湘楚。叹我重来，何堪如此，落叶空江无数。盘桓屡抚。似冉冉吹衣，颇疑非雾。素壁高堂，晋人清几许。","dynasty":"宋代","title":"台城路"}
{"author":"张炎","content":"跨匹马、东瀛烟树。转首十年，旅愁无数。此日重逢，故人犹记旧游否。雨今云古。更秉烛、浑疑梦语。衮衮登台，叹野老、白头如许。归去。问当初鸥鹭。几度西湖霜露。漂流最苦。便一似、断蓬飞絮。情可恨、独棹扁舟，浩歌向、清风来处。有多少相思，都在一声南浦。","dynasty":"宋代","title":"长亭怨（别陈行之）"}
{"author":"张炎","content":"笑铭崖笔倦，访雪舟寒，觅里寻邻。半掩闲门草，看长松落荫，旧榻悬尘。自怜此来何事，不为忆鲈莼。但回首当年，芙蓉城里，胜友如云。思君。度遥夜，谩疑是梅花，檐下空巡。蝶与周俱梦，折一枝聊寄，古意殊真。渺然望极来雁，传与异乡春。尚记得行歌，阳关西出无故人。","dynasty":"宋代","title":"忆旧游（寓毗陵有怀澄江旧友）"}
{"author":"张炎","content":"□声短棹，柳色长条，无花但觉风香。万境天开，逸兴纵我清狂。白鸥更闲似我，趁平芜、飞过斜阳。重叹息，却如何不□，梦里黄粱。一自三高非旧，把诗囊酒具，千古凄凉。近日烟波，乐事尽逐渔忙。山横洞庭夜月，似潇湘、不似潇湘。归未得，数清游、多在水乡。","dynasty":"宋代","title":"声声慢（重过垂虹）"}
{"author":"张炎","content":"求友林泉深密处。弄舌调簧，如问春何许。燕子先将雏燕去。凄凉可是歌来暮。乔木萧萧梧叶雨。不似寻芳，翻落花心露。认取门前杨柳树。数声须入新年语。","dynasty":"宋代","title":"蝶恋花（秋莺）"}
{"author":"张炎","content":"新篁依约佩初摇。老石润山腰。逸人未必犹酣酒，正溪头、风雨潇潇。砺齿犹随市隐，虚心肯受春招。从教三径入渔樵。对此觉尘消。娟枝冷叶无多子，伴明窗、书卷诗瓢。清过炎天梅蕊，淡欺雪里芭蕉。","dynasty":"宋代","title":"风入松（溪山堂竹·别本作子昂竹石卷子）"}
{"author":"张炎","content":"溯空明、霁蟾飞下，湖湘难辨遥树。流来那得清如许，不与众流东注。浮净宇。任消息虚盈，壶内藏今古。停杯问取。甚玉笛移宫，银桥散影，依旧广寒府。休凝伫。鼓枻渔歌在否。沧浪浑是烟雨。黄河路接银河路。炯炯近天尺五。还自语。奈一寸闲心，不是安愁处。凌风远举。趁冰玉光中，排云万里，秋艇载诗去。","dynasty":"宋代","title":"摸鱼儿（为卞南仲赋月溪）"}
{"author":"张炎","content":"爱闲能有几人来。松下独徘徊。清虚冷淡神仙事，笑名场、多少尘埃。漱齿石边危坐，洗心易里舒怀。划然长啸白云堆。更待月明□。一瓢春水山中饮，喜无人、踏破苍苔。开了桃花半树，此游不是天台。","dynasty":"宋代","title":"风入松（与王彦常游会仙亭）"}
{"author":"张炎","content":"晚晴薄。一片杏花零落。纵是东风浑未恶。二分春过却。可怪寒生池阁。下了重重帘幕。忽见旧巢还是错。燕归何处著。","dynasty":"宋代","title":"谒金门"}
{"author":"张炎","content":"苔根抱古，透阳春、挺挺林间英物。隔水笛声那得到，斜日空明绝壁。半树篱边，一枝竹外，冷艳凌苍雪。淡然相对，万花无此清杰。还念庾岭幽情，江南聊折，赠行人应发。寂寂西窗闲弄影，深夜寒灯明灭。且浸芳壶，休簪短帽，照见萧萧发。几时归去，郎吟湖上香月。","dynasty":"宋代","title":"壶中天（白香岩和东坡韵赋梅）"}
{"author":"张炎","content":"曾记宴蓬壶。寻思认得无。醉归来、事已模糊。忽对画图如梦寐，又因甚、下清都。拍手笑相呼。应书缩地符。恐人间、天上同途。隔水一声何处笛，正月满、洞庭湖。","dynasty":"宋代","title":"南楼令（题聚仙图）"}
{"author":"张炎","content":"丹丘瑶草。不许秋风扫。记得对花曾被恼。犹似前时春好。湘皋闲立双清。相看波冷无声。独说长生未老，不知老却梅兄。","dynasty":"宋代","title":"清平乐（题墨仙双清图）"}
{"author":"张炎","content":"回首欲婆娑。淡扫修蛾。盈盈不语奈情何。应恨梅兄矾弟远，云隔山阿。弱水夜寒多。带月曾过。羽衣飞过染余波。白鹤难招归未得，天阔星河。","dynasty":"宋代","title":"浪淘沙（余画墨水仙并题其上）"}
{"author":"张炎","content":"缥缈波明洛浦，依稀玉立湘皋。独将兰蕙入离骚。不识山中瑶草。月照英翘楚楚，江空醉魄陶陶。犹疑颜色尚清高。一笑出门春老。","dynasty":"宋代","title":"西江月（题墨水仙）"}
{"author":"张炎","content":"一点白鸥何处去，半江潮落沙虚。淡黄柳上月痕初。遐观情悄悄，凝想步徐徐。每一相思千里梦，十年有此相疏。休休寄雁问何如。如何休寄雁，难写绝交书。","dynasty":"宋代","title":"临江仙（怀辰州教授赵学舟）"}
{"author":"张炎","content":"老子今年，多准备、吟笺赋笔。还自喜、锦囊添富，顿非畴昔。书册琴棋清队仗，云山水竹闲踪迹。任醉筇、游屐过平生，千年客。回首梦，东隅失。乘兴去，桑榆得。且怡然一笑，探梅消息。天下神仙何处有，神仙只向人间觅。折梅花、横挂酒壶归，白鸥识。","dynasty":"宋代","title":"满江红（己酉春日）"}
{"author":"张炎","content":"艾B63D香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东阑。","dynasty":"宋代","title":"浣溪沙"}
{"author":"张炎","content":"向人圆月转分明。箫鼓又逢迎。风吹不老蛾儿闹，绕玉梅、犹恋香心。报道依然放夜，何妨款曲行春。锦灯重见丽繁星。水影动梨云。今朝准拟花朝醉，奈今宵、别是光阴。帘底听人笑语，莫教迟了□青。","dynasty":"宋代","title":"风入松（闰元宵）"}
{"author":"张炎","content":"瑶草收香，琪花采汞。冰轮碾处芳尘动。竹炉汤暖火初红，玉纤调罢歌声送。麾去茶经，袭藏酒颂。一杯清味佳宾共。从来采药得长生，蓝桥休被琼浆弄。","dynasty":"宋代","title":"踏莎行（咏汤）"}
{"author":"张炎","content":"香雾湿云环。蕊佩珊珊。酒醒微步晚波寒。金鼎尚存丹已化，雪冷虚坛。游冶未知还。鹤怨空山。潇湘无梦绕丛兰。碧海茫茫归不去，却在人间。","dynasty":"宋代","title":"浪淘沙·香雾湿云环"}
{"author":"张炎","content":"桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。怕一似飞花，和春都老。","dynasty":"宋代","title":"珍珠令·桃花扇底歌声杳"}
{"author":"张炎","content":"阴过云根冷不移。古林疏又密，色依依。何须喷饭笑当时。篔筜谷，盈尺小鹅溪。展玩似堪疑。楚山从此去，望中迷。不知何处倚湘妃。空江晚，长笛一声吹。","dynasty":"宋代","title":"小重山·阴过云根冷不移"}
{"author":"张炎","content":"天净雨初晴。秋清人更清。满吟窗、柳思周情。一片香来松桂下，长听得，读书声。闲处卷黄庭。年年两鬓青。佩芳兰、不系尘缨。傍取溪边端正月，对玉兔、话长生。","dynasty":"宋代","title":"南楼令/唐多令"}
{"author":"张炎","content":"水落槎枯，田荒玉碎。夜阑秉烛惊相对。故家人物已无传，一灯却照清江外。色展天机，光摇海贝。锦囊日月奚童背。重逢何处抚孤松，共吟风月西湖醉。","dynasty":"宋代","title":"踏莎行·水落槎枯"}
{"author":"张炎","content":"二分春是雨，采香径、绿阴铺。正私语晴蛙，于飞晚燕，闲掩纹疏。流光惯欺病酒，问杨花、过了有花无。啼鴂初闻院宇，钓船犹系菰蒲。林逋。树老山孤。浑忘却、隐西湖。叹扇底歌残，蕉间梦醒，难寄中吴。秋痕尚悬鬓影，见莼丝、依旧也思鲈。黏壁蜗涎几许，清风只在樵渔。","dynasty":"宋代","title":"木兰花慢·二分春是雨"}
{"author":"张炎","content":"翦翦春水出万壑，和春带出芳丛。谁分弱水洗尘红。低回金叵罗，约略玉玲珑。昨夜洞庭云一片，朗吟飞过天风。戏将瑶草散虚空。灵根何处觅，只在此山中。","dynasty":"宋代","title":"临江仙·翦翦春水出万壑"}
{"author":"张炎","content":"□□晴树。寒食无风雨。记得当时游冶处。桂底一身香露。神仙只在蓬莱。不知白鹤飞来。乘兴飘然归去，瞋人踏破青苔。","dynasty":"宋代","title":"清平乐·□□晴树"}
{"author":"张炎","content":"□□□□□浮家。篷底光阴鬓未华。停短棹，舣平沙。流水恐是杏坛花。","dynasty":"宋代","title":"渔歌子·□□□□□浮家"}
{"author":"张炎","content":"闷蕊惊寒减艳痕。蜂也消魂。蝶也消魂。醉归无月傍黄昏。知是花村。知是前村。留得闲枝叶半存。好似桃根。不似桃根。小楼昨夜声浑。春到三分。秋到三分。","dynasty":"宋代","title":"一翦梅·闷蕊惊寒减艳痕"}
{"author":"张炎","content":"想不劳、添竹引龙须，断梗忽传芳。记珠悬润碧，飘飘秋影，曾印禅窗。诗外片云落莫，错认是花光。无色空尘眼，雾老烟荒。一翦静中生意，任前看冷淡，真味深长。有清风如许，吹断万红香。且休教夜深人见，怕误他、看月上银床。凝眸久，却愁卷去，难博西凉。","dynasty":"宋代","title":"甘州/八声甘州"}
{"author":"张炎","content":"犀绕鱼悬事已非，水光犹自溼云衣。山中几日浑无雨，一夜溪痕又减围。","dynasty":"宋代","title":"腰带水"}
{"author":"张炎","content":"波荡兰觞，邻分杏酪，昼辉冉冉烘晴。罥索飞仙，戏船移景，薄游也自忺人。短桥虚市，听隔柳、谁家卖饧。月题争系，油壁相连，笑语逢迎。池亭小队秦筝。就地围香，临水湔裙。冶态飘云，醉妆扶玉，未应闲了芳情。旅怀无限，忍不住、低低问春。梨花落尽，一点新愁，曾到西泠。","dynasty":"宋代","title":"庆春宫/高阳台都睛寒食，游人甚盛，水边花外，多丽环集，各以柳圈祓禊而，亦京洛旧事也"}
{"author":"张炎","content":"记玉关、踏雪事清游。寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲。折芦花赠远，零落一身秋。向寻常野桥流水，待招来、不是旧沙鸥。空怀感，有斜阳处，却怕登楼。","dynasty":"宋代","title":"甘州/八声甘州"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚送舒亦山游越"}
{"author":"张炎","content":"爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋。桃源今度难认。林间即是长生路，一笑元非捷径。深更静。待散发吹箫，跨鹤天风冷。凭高露饮。正碧落尘空，光摇半壁，月在万松顶。","dynasty":"宋代","title":"摸鱼儿高爱山隐居"}
{"author":"张炎","content":"荷衣消翠，蕙带馀香，灯前共语生平。苦竹黄芦，都是梦里游情。西湖几番夜雨，怕如今、冷却鸥盟。倩寄远，见故人说道，杜老飘零。难挽清风飞佩，有相思都在，断柳长汀。此别何如，一笑写入瑶琴。天空水云变色，任愔愔、山鬼愁听。兴未已，更何妨、弹到广陵。","dynasty":"宋代","title":"声声慢达琴友季静轩还杭"}
{"author":"张炎","content":"万里孤云，清游渐远，故人何处。寒窗梦里，犹记经行旧时路。连昌约略无多柳，第一是、难听夜雨。谩惊回凄悄，相看烛影，拥衾谁语。张绪。归何暮。半零落，依依断桥鸥鹭。天涯倦旅。此时心事良苦。只愁重洒西州泪，问杜曲、人家在否。恐翠袖、正天寒，犹倚梅花那树。","dynasty":"宋代","title":"月下笛"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。待趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐送陈行之归吴"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢为任次山赋驯鹭"}
{"author":"张炎","content":"旧家池沼。寻芳处、从教飞燕频绕。一湾柳护水房春，看镜鸾窥晓。晕宿酒、双蛾淡扫。罗襦飘带腰围小。尽醉方归去，又暗约明朝斗草。谁解先到。心绪乱若晴丝，那回游处，坠红争恋残照。近来心事渐无多，尚被莺声恼。便白发、如今纵少。情怀不似前时好。谩伫立、东风外，愁极还醒，背花一笑。","dynasty":"宋代","title":"斗婵娟/霜叶飞春感"}
{"author":"张炎","content":"西风暗剪荷衣碎，柔丝不解重缉。荒烟断浦，晴晖历乱，半山摇碧。悠悠望极。忍独听、秋声渐急。更怜他、萧条柳发，相与动秋色。老态今如此，犹自留连，醉筇游屐。不堪瘦影，渺天涯、尽成行客。因甚忘归，谩吹裂、山阳夜笛。梦三十六陂流水，去未得。","dynasty":"宋代","title":"凄凉犯过邻家见故园有感"}
{"author":"张炎","content":"绿房几夜迎清晓，光摇动、素月溶溶如水。惆怅一枝寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。","dynasty":"宋代","title":"真珠帘梨花"}
{"author":"张炎","content":"云深别有深庭宇。小帘栊、占取芳菲多处。花暗水房春，润几番酥雨。见说苏堤晴未稳，便懒趁、踏青人去。休去。且料理琴书，夷犹今古。谁见静里闲心，纵荷衣未茸，雪巢堪赋。醉醒一乾坤，任此情何许。茂树石床同坐久，又却被、清风留住。欲住。奈帘影妆楼，剪灯人语。","dynasty":"宋代","title":"真珠帘近雅轩即事"}
{"author":"张炎","content":"一枝凉玉敧路尘。下瑶台、疑是梦云。怕趁取、西风去，被何人、拈住皱裙。温柔只在秋波里，这些儿、真个动心。再同饮、花前酒，莫都忘、今夜夜深。","dynasty":"宋代","title":"恋绣衾代题武桂卿扇"}
{"author":"张炎","content":"湘罗几剪黏新巧。似过雨、胭脂全少。不教枝上春痕闹。都被海棠分了。带柳色、愁眉暗恼。谩遥指、孤村自好。深巷明朝休起早。空等卖花人到。","dynasty":"宋代","title":"杏花天赋疏杏"}
{"author":"张炎","content":"想西湖、段桥疏树。梅花多是风雨。如今见说闲云散，烟水少逢鸥鹭。归未许。又款竹谁家，远思愁□庾。重游倦旅。纵认得乡山，长江滚滚，隔浦正延伫。垂杨渡。握手荒城旧侣。不知来自何处。春窗剪韭青灯夜，疑与梦中相语。阑屡拊。甚转眼流光，短发真堪数。从教醉舞。试借地看花，挥毫赋雪，孤艇且休去。","dynasty":"宋代","title":"摸鱼儿寓澄江，喜魏叔皋至"}
{"author":"张炎","content":"楚腰一捻。羞剪青丝结。力未胜春娇怯怯。暗托莺声细说。愁蹙眉心斗双叶。正情切。柔枝未堪折。应不解、管离别。奈如今已入东风睫。望断章台，马蹄何处，闲了黄昏淡月。","dynasty":"宋代","title":"淡黄柳赠苏氏柳儿"}
{"author":"张炎","content":"巧结分枝黏翠艾。剪剪香痕，细把泥金界。小簇葵榴芳锦隘。红妆人见应须爱。午镜将拈开凤盖。倚醉凝娇，欲戴还慵戴。约臂犹馀朱索在。梢头添挂朱符袋。","dynasty":"宋代","title":"烛影摇红其三赋艾花"}
{"author":"张炎","content":"楚竹闲挑。千日酒、乐意稍稍渔樵。那回轻散，飞梦便觉迢遥。似隔芙蓉无路到，如何共此可怜宵。旧愁消。故人念我，来问寂寥。登临试开笑口，看垂垂短发，破帽休飘。款语微吟，清气顿扫花妖。明朝柳岸醉醒，又知在烟波第几桥。怀人处，任满身风露，踏月吹箫。","dynasty":"宋代","title":"瑶台聚八仙/新雁过妆楼菊日寓义兴，与王觉轩会饮，酒中书送白廷玉"}
{"author":"张炎","content":"向天涯、水流云散，依依往事非旧。西湖见说鸥飞去，知有海翁来否。风雨后。甚客里逢春，尚记花间酒。空嗟皓首。对茂苑残红，携歌占地，相趁小垂手。归时候。花径青红尚有。好游何事诗瘦。龟蒙未肯寻幽兴，曾恋志和渔叟。吟啸久。爱如此清奇，岁晚忘年友。呼船渡口。叹西出阳关，故人何处，愁在渭城柳。","dynasty":"宋代","title":"摸鱼儿别处梅"}
{"author":"张炎","content":"万尘自远，径松存、彷佛斜川深意。乌石冈边犹记得，竹里吟安一字。暗叶禽幽，虚阑荷近，暑薄迟花气。行行且止，枯瓢枝上闲寄。不恨老却流光，可怜归未得，翻恨流水。落落岭头云尚在，一笑生涯如此。树老梅荒，山孤人共，隔浦船归未。划然长啸，海风吹下空翠。","dynasty":"宋代","title":"壶中天/念奴娇咏周静镜园池"}
{"author":"张炎","content":"路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鸥归去。","dynasty":"宋代","title":"祝英台近寄陈直卿"}
{"author":"张炎","content":"春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。","dynasty":"宋代","title":"瑶台聚八仙/新雁过妆楼其一为焦云隐赋"}
{"author":"张炎","content":"花气烘人尚暖，珠光出海犹寒。如今贺老见应难。解道江南肠断。谩击铜壶浩叹，空存锦瑟谁弹。庄生蝴蝶梦春还。帘外一声莺唤。","dynasty":"宋代","title":"西江月绝妙好词乃周草窗所集也"}
{"author":"张炎","content":"近水横斜。先得月、玉树宛若笼纱。散迹苔裀，墨晕净洗铅华。误入罗浮身外梦，似花又却似非花。探寒葩。倩人醉里，扶过溪沙。竹篱几番倦倚，看乍无乍有，如寄生涯。更好一枝，时到素壁檐牙。香深与春暗却，且休把江头千树夸。东家女，试淡妆颠倒，难胜西家。","dynasty":"宋代","title":"西江月其二余昔有梅影词，今重为模写"}
{"author":"张炎","content":"下临无地手扪天。上云烟。俯山川。栖止危巢，不隔道林禅。坐处清高风雨隔，全万境，一壶悬。我来直欲挟飞仙。海为田。是何年。如此江声，啸咏白鸥前。老树无根云懵懂，凭寄语、米家船。","dynasty":"宋代","title":"江城子为满春泽赋横空楼"}
{"author":"张炎","content":"黄金谁解教歌舞。留得当时谱。断情残意落人间。汉上行云迷却、旧巫山。妆楼何处寻樊素。空误周郎顾。一帘秋雨剪灯看。无限羁愁分付、玉箫寒。","dynasty":"宋代","title":"虞美人题陈公明所藏曲册"}
{"author":"张炎","content":"雅淡浅深黄，顾影敧秋雨。碧带犹皴笋指痕，不解擎芳醑。休唱古阳关，如把相思铸。却忆铜盘露已乾，愁在倾心处。","dynasty":"宋代","title":"卜算子黄葵，一名侧金王戋"}
{"author":"张炎","content":"竹外横枝，并栏干、试数风才一信。么禽对语，彷佛醉眠初醒。遥知是雪，甚都把、暮寒消尽。清更润。明月飞来，瘦却旧时疏影。东阁谩撩诗兴。料西湖树老，难认和靖。晴窗自好，胜事每来独领。融融向暖，笑尘世、万花犹冷。须酿成、一点春腴，暗香在鼎。","dynasty":"宋代","title":"一枝春为陆浩斋赋梅南"}
{"author":"张炎","content":"聚首不多时。烟波又别离。有黄金、应铸相思。折得梅花先寄我，山正在、里湖西。风雪脆荷衣。休教鸥鹭知。鬓丝丝、犹混尘泥。何日束书归旧隐，只恐怕、种瓜迟。","dynasty":"宋代","title":"南楼令/唐多令送杭友"}
{"author":"张炎","content":"楼上谁将玉笛吹。山前水阔暝云低。劳劳燕子人千里，落落梨花雨一枝。修禊近，卖饧时。故乡惟有梦相随。夜来折得江头柳，不是苏堤也皱眉。","dynasty":"宋代","title":"鹧鸪天"}
{"author":"张炎","content":"一点白鸥何处去，半江潮落沙虚。淡黄柳上月痕初。遐观情悄悄，凝想步徐徐。每一相思千里梦，十年有此相疏。休休寄雁问何如。如何休寄雁，难写绝交书。","dynasty":"宋代","title":"临江仙怀辰州教授赵学舟"}
{"author":"张炎","content":"缥缈波明洛浦，依稀玉立湘皋。独将兰蕙入离骚。不识山中瑶草。月照英翘楚楚，江空醉魄陶陶。犹疑颜色尚清高。一笑出门春老。","dynasty":"宋代","title":"西江月题墨水仙"}
{"author":"张炎","content":"桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。知道。怕一似飞花，和春都老。","dynasty":"宋代","title":"珍珠令"}
{"author":"张炎","content":"葱倩满身云，酒晕浅融香颊。水调数声娴雅，把芳心偷说。风吹裙带下阶迟，惊散双蝴蝶。佯捻花枝微笑，溜晴波一瞥。","dynasty":"宋代","title":"好事近赠笑倩"}
{"author":"张炎","content":"候馆深灯，辽天断羽，近日音书疑绝。转眼伤心，慵看剩歌残阕。才忘了、还著思量，待去也、怎禁离别。恨只恨、桃叶空江，殷勤不似谢红叶。良宵谁念哽咽。对熏炉象尺、闲伴凄切。独立西风，犹忆旧家时节。随款步、花密藏春，听私语、柳疏嫌月。今休问，燕约莺期，梦游空趁蝶。","dynasty":"宋代","title":"绮罗香·候馆深灯"}
{"author":"张炎","content":"亦京洛旧事也波荡兰觞，邻分杏酪，昼辉冉冉烘晴。罥索飞仙，戏船移景，薄游也自忄欠人。短桥虚市，听隔柳、谁家卖饧。月题争系，油壁相连，笑语逢迎。池亭小队秦筝。就地围香，临水湔裙。冶态飘云，醉妆扶玉，未应闲了芳情。旅怀无限，忍不住、低低问春。梨花落尽，一点新愁，曾到西泠。","dynasty":"宋代","title":"庆春宫/高阳台"}
{"author":"张炎","content":"烟霞万壑，记曲径幽寻，霁痕初晓。绿窗窈窕。看随花甃石，就泉通沼。几日不来，一片苍云未扫。自长啸。怅乔木荒凉，都是残照。碧天秋浩渺。听虚籁泠泠，飞下孤峭。山空翠老。步仙风，怕有采芝人到。野色闲门，芳草不除更好。境深悄。比斜川、又清多少。","dynasty":"宋代","title":"扫花游/扫地游"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚"}
{"author":"张炎","content":"晴皎霜花，晓熔冰羽，开帘觉道寒轻。误闻啼鸟，生意又园林。闲了凄凉赋笔，便而今、不听秋声。消凝处，一枝借暖，终是未多情。阳和能几许，寻红探粉，也恁忺人。笑邻娃痴小，料理护花铃。却怕惊回睡蝶，恐和他、草梦都醒。还知否，能消几日，风雪灞桥深。","dynasty":"宋代","title":"满庭芳小春"}
{"author":"张炎","content":"倚阑干。问绿华何事，偷饵九还丹。浣锦溪边，餐霞竹里，翠袖不倚天寒。照芳树、晴光泛晓，护么凤、无处认冰颜。露洗春腴，风摇醉魄，听笛江南。树挂珊瑚冷月，叹玉奴妆褪，仙掾诗悭。谩觅花云，不同梨梦，推篷恍记孤山。步夜雪、前村问酒，几消凝、把做杏花看。得似古桃流水，不到人间。","dynasty":"宋代","title":"一萼红·倚阑干"}
{"author":"张炎","content":"秋高，光景奇绝，与姜白石垂虹夜游，同一清致也。晴光转树，晓气分岚，何人野渡横舟。断柳枯蝉，凉意正满西州。匆匆载花载酒，便无情、也自风流。芳昼短，奈不堪深夜，秉烛来游。谁识山中朝暮，向白云一笑，今古无愁。散发吟商，此兴万里悠悠。清狂未应似我，倚高寒、隔水呼鸥。须待月，许多清、都付与秋。","dynasty":"宋代","title":"声声慢"}
{"author":"张炎","content":"辔摇衔铁。蹴踏平原雪。勇趁军声曾汗血。闲过升平时节。茸茸春草天涯。涓涓野水晴沙。多少骅骝老去，至今犹困盐车。","dynasty":"宋代","tags":"婉约，写马，感慨","title":"清平乐·平原放马"}
{"author":"张炎","content":"山空天入海，倚楼望极，风急暮潮初。一帘鸠外雨，几处闲田，隔水动春锄。新烟禁柳，想如今、绿到西湖。犹记得、当年深隐，门掩两三株。愁余。荒洲古溆，断梗疏萍，更漂流何处。空自觉、围羞带减，影怯灯孤。常疑即见桃花面，甚近来、翻笑无书。书纵远，如何梦也都无。","dynasty":"宋代","tags":"婉约，写景，怀远","title":"渡江云·山阴久客一再逢春回忆西杭渺然愁思"}
{"author":"张炎","content":"兰曰国香，为哲人出，不以色香自炫，乃得天之清者也。楚子不作，兰今安在？得见所南翁枝上数笔，斯可矣。赋此以纪情事云。孤花一叶，比似前时别。烟水茫茫无处说，冷却西湖残月。贞芳只合深山，红尘了不相关。留得许多清影，幽香不到人间。","dynasty":"宋代","title":"清平乐"}
{"author":"张炎","content":"问蓬莱何处，风月依然，万里江清。休说神仙事，便神仙纵有，即是闲人。笑我几番醒醉，石磴扫松阴。任狂客难招，采芳难赠，且自微吟。俯仰成陈迹，叹百年谁在，阑槛孤凭。海日生残夜，看卧龙和梦，飞入秋冥。还听水声东去，山冷不生云。正目极空寒，萧萧汉柏愁茂陵。","dynasty":"宋代","tags":"思国，凭吊，抒怀，感慨","title":"忆旧游·登蓬莱阁"}
{"author":"张炎","content":"黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。","dynasty":"宋代","tags":"咏物，梅花","title":"疏影·梅影"}
{"author":"张炎","content":"孤游万竹山中，闲门落叶，愁思黯然，因动《黍离》之感。时寓甬东积翠山舍。万里孤云，清游渐远，故人何处？寒窗梦里，犹记经行旧时路。连昌约略无多柳，第一是难听夜雨。漫惊回凄悄，相看烛影，拥衾谁语？张绪归何暮？半零落依依，断桥鸥鹭。天涯倦旅，此时心事良苦。只愁重洒西州泪，问杜曲人家在否？恐翠袖正天寒，犹倚梅花那树。","dynasty":"宋代","tags":"写景，伤怀，落寞，惆怅","title":"月下笛·万里孤云"}
{"author":"张炎","content":"仙人掌上芙蓉，涓涓犹滴金盘露。轻装照水，纤裳玉立，飘飘似舞。几度销凝，满湖烟月，一汀鸥鹭。记小舟夜悄，波明香远，浑不见、花开处。应是浣纱人妒。褪红衣、被谁轻误？闲情淡雅，冶姿清润，凭娇待语。隔浦相逢，偶然倾盖，似传心素。怕湘皋佩解，绿云十里，卷西风去。","dynasty":"宋代","tags":"咏物，莲花，赞美","title":"水龙吟·白莲"}
{"author":"张炎","content":"爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋，桃源今度难认。林间即是长生路，一笑原非捷径。深更静。待散发吹箫，跨鹤天风冷。凭高露饮。正碧落尘空，光摇半壁，月在万松顶。","dynasty":"宋代","tags":"想象，写景，隐居，抒情，愤懑","title":"摸鱼子·高爱山隐居"}
{"author":"张炎","content":"波暖绿粼粼，燕飞来，好是苏堤才晓。鱼没浪痕圆，流红去，翻笑东风难扫。荒桥断浦，柳阴撑出扁舟小。回首池塘青欲遍，绝似梦中芳草。和云流出空山，甚年年净洗，花香不了？新绿乍生时，孤村路，犹忆那回曾到。余情渺渺，茂林觞咏如今悄。前度刘郎归去后，溪上碧桃多少。","dynasty":"宋代","tags":"咏物，写水，西湖","title":"南浦·春水"}
{"author":"张炎","content":"翠山舍。万里孤云，清游渐远，故人何处。寒窗梦里，犹记经行旧时路。连昌约略无多柳，第一是、难听夜雨。谩惊回凄悄，相看烛影，拥衾谁语。张绪。归何暮。半零落，依依断桥鸥鹭。天涯倦旅。此时心事良苦。只愁重洒西州泪，问杜曲、人家在否。恐翠袖、正天寒，犹倚梅花那树。","dynasty":"宋代","title":"月下笛·万里孤云"}
{"author":"张炎","content":"风雨不来，深院悄、清事正满东篱。杖藜重到，秋气冉冉吹衣。瘦碧飘萧摇露便，腻黄秀野拂霜枝。忆芳时。翠微唤酒，江雁初飞。湘潭无人吊楚，叹落英自采，谁寄相思。淡泊生涯，聊伴老圃斜晖。寒香应遍故里，想鹤怨山空犹未归。归何晚，问径松不语，只有花知。","dynasty":"宋代","title":"新雁过妆楼·风雨不来"}
{"author":"张炎","content":"奇峰相对接球庭。乍微晴，又微阴。舍北江东，如盖自亭亭。翻笑天台连雁荡，隔一片、不逢君。此中幽趣许谁邻。境双清。人独清。采药难寻，童子语山深。绝似醉翁游乐意，林壑静、听泉声。","dynasty":"宋代","title":"江神子/江城子"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。等趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐·醉吟处"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢"}
{"author":"张炎","content":"秋风吹碎江南树，石床自听流水。别鹤不归来，引悲风千里。馀音犹在耳。有谁识、醉翁深意。去国情怀，草枯沙远，尚鸣山鬼。客里。可消忧，人间世、寥寥几年无此。杏老古坛荒，把凄凉空指。心尘聊更洗。傍何处、竹边松底。共良夜，白月纷纷，领一天清气。","dynasty":"宋代","title":"徵招"}
{"author":"张炎","content":"旧家池沼。寻芳处、从教飞燕频绕。一湾柳护水房春，看镜鸾窥晓。晕宿酒、双蛾淡扫。罗襦飘带腰围小。尽醉方归去，又暗约明朝斗草。谁解先到。心绪乱若晴丝，那回游处，坠红争恋残照。近来心事渐无多，尚被莺声恼。便白发、如今纵少。情怀不似前时好。谩伫立、东风外，愁极还醒，背花一笑。","dynasty":"宋代","title":"斗婵娟/霜叶飞"}
{"author":"张炎","content":"花最盛。西湖曾泛烟艇。闹红深处小秦筝，断桥夜饮。鸳鸯水宿不知寒，如今翻被惊醒。那时事、都倦省。阑干来此闲凭。是谁分得半边机云，恍疑昼锦。想当飞燕皱裙时，舞盘微堕珠粉。软波不翦素练净。碧盈盈、移下秋影。醉里玉书难认。且脱巾露发，飘然乘兴。一叶浮香天风冷。","dynasty":"宋代","title":"西河·花最盛"}
{"author":"张炎","content":"西风暗翦荷衣碎，柔丝不解重缉。荒烟断浦，晴晖历乱，半山摇碧。悠悠望极。忍独听、秋声渐急。更怜他、萧条柳发，相与动秋色。老态今如此，犹自留连，醉筇游屐。不堪瘦影，渺天涯、尽成行客。因甚忘归，谩吹裂、山阳夜笛。梦三十六陂流水，去未得。","dynasty":"宋代","title":"凄凉犯·西风暗翦荷衣碎"}
{"author":"张炎","content":"山风古道，海国轻车，相逢只在东瀛。淡薄秋光，恰似此日游情。休嗟鬓丝断雪，喜闲身、重渡西泠。又溯远，趁回潮拍岸，断浦扬舲。莫向长亭折柳，正纷纷落叶，同是飘零。旧隐新招。知住第几层云。疏篱尚存晋菊，想依然、认得渊明。待去也，最愁人，犹恋故人。","dynasty":"宋代","title":"声声慢·山风古道"}
{"author":"张炎","content":"云冷未全开。檐冰雨沍苔。入花根、暧意先回。一夜绿房迎晓白，空忆遍、岭头梅。如幻旧情怀。寻春上吹台。正泥深、十二香街。且问谢家池畔草，春必定、几时来。","dynasty":"宋代","title":"南楼令/唐多令"}
{"author":"张炎","content":"西园冷罥秋千索，雨透花颦。雨过花皴。近觉江南无好春。杜郎不恨寻芳晚，梦里行云。陌上行尘。最是多愁老得人。","dynasty":"宋代","title":"采桑子"}
{"author":"张炎","content":"水痕吹杏雨，正人在、隔江船。看燕集春芜，渔栖暗竹，湿影浮烟。余寒尚犹恋柳，怕东风、未肯擘晴绵。愁重迟教醉醒，梦长催得诗圆。楼前。笑语当年。情款密、思留连。记白月依弦，青天堕酒，衮衮山川。垂髫至今在否，倚飞台、谁掷买花钱。不是寻春较晚，都缘听得啼鹃。","dynasty":"宋代","title":"木兰花慢（舟中有怀澄江陆起潜皆山楼昔游）"}
{"author":"张炎","content":"一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。","dynasty":"宋代","title":"风入松（酌惠山水）"}
{"author":"张炎","content":"兰曰国香，为哲人出，不以色香自炫，乃得天之清者也。楚子不作，兰今安在？得见所南翁枝上数笔，斯可矣。赋此以纪情事云。孤花一叶，比似前时别。烟水茫茫无处说，冷却西湖残月。贞芳只合深山，红尘了不相关。留得许多清影，幽香不到人间。","dynasty":"宋代","title":"清平乐"}
{"author":"张炎","content":"想西湖、段桥疏树。梅花多是风雨。如今见说闲云散，烟水少逢鸥鹭。归未许。又款竹谁家，远思愁□庾。重游倦旅。纵认得乡山，长江滚滚，隔浦正延伫。垂杨渡。握手荒城旧侣。不知来自何处。春窗翦韭青灯夜，疑与梦中相语。阑屡拊。甚转眼流光，短发真堪数。从教醉舞。试借地看花，挥毫赋雪，孤艇且休去。","dynasty":"宋代","title":"摸鱼儿（寓澄江，喜魏叔皋至）"}
{"author":"张炎","content":"瑶草收香，琪花采汞。冰轮碾处芳尘动。竹炉汤暖火初红，玉纤调罢歌声送。麾去茶经，袭藏酒颂。一杯清味佳宾共。从来采药得长生，蓝桥休被琼浆弄。","dynasty":"宋代","title":"踏莎行（咏汤）"}
{"author":"张炎","content":"门前山可久长看。留住白云难。溪虚却与云相傍，对白云、何必深山。爽气潜生树石，晴光竟入阑干。旧家三径竹千竿。苍雪拂衣寒。绿蓑青笠玄真子，钓风波、不是真闲。得似壶中日月，依然只在人间。","dynasty":"宋代","title":"风入松（赠蒋道录溪山堂）"}
{"author":"张炎","content":"故园空杳。霜风劲、南塘吹断瑶草。已无清气碍云山，奈此时怀抱。尚记得、修门赋晓。杜陵花竹归来早。傍雅亭幽榭，惯款语英游，好怀无限欢笑。不见换羽移商，杏梁尘远，可怜都付残照。坐中泣下最谁多，叹赏音人少。怅一夜、梅花顿老。今年因甚无诗到。待唤起清魂□，说与凄凉，定应愁了。","dynasty":"宋代","title":"霜叶飞（悼澄江吴立斋南塘、不碍、云山，皆其亭名）"}
{"author":"张炎","content":"亦京洛旧事也波荡兰觞，邻分杏酪，昼辉冉冉烘晴。罥索飞仙，戏船移景，薄游也自忄欠人。短桥虚市，听隔柳、谁家卖饧。月题争系，油壁相连，笑语逢迎。池亭小队秦筝。就地围香，临水湔裙。冶态飘云，醉妆扶玉，未应闲了芳情。旅怀无限，忍不住、低低问春。梨花落尽，一点新愁，曾到西泠。","dynasty":"宋代","title":"庆春宫/高阳台"}
{"author":"张炎","content":"花占枝头忺日焙。金汞初抽，火鼎铅华退。还似瘢痕涂獭髓。胭脂淡抹微酣醉。数朵折来春槛外。欲染清香，只许梅相对。不是临风珠蓓蕾。山童隔竹休敲碎。","dynasty":"宋代","title":"蝶恋花·花占枝头忺日焙"}
{"author":"张炎","content":"溯空明、霁蟾飞下，湖湘难辨遥树。流来那得清如许，不与众流东注。浮净宇。任消息虚盈，壶内藏今古。停杯问取。甚玉笛移宫，银桥散影，依旧广寒府。休凝伫。鼓枻渔歌在否。沧浪浑是烟雨。黄河路接银河路。炯炯近天尺五。还自语。奈一寸闲心，不是安愁处。凌风远举。趁冰玉光中，排云万里，秋艇载诗去。","dynasty":"宋代","title":"摸鱼儿（为卞南仲赋月溪）"}
{"author":"张炎","content":"爱此碧相依。卜筑西园隐逸时。三径成阴门可款，幽栖。苍雪纷纷冷不飞。青眼旧心知。瘦节终看岁晚期。人在清风来往处，吟诗。更好梅花著一枝。","dynasty":"宋代","title":"南乡子（竹居）"}
{"author":"张炎","content":"缥缈波明洛浦，依稀玉立湘皋。独将兰蕙入离骚。不识山中瑶草。月照英翘楚楚，江空醉魄陶陶。犹疑颜色尚清高。一笑出门春老。","dynasty":"宋代","title":"西江月·缥缈波明洛浦"}
{"author":"张炎","content":"路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鹤归去。","dynasty":"宋代","title":"祝英台近·路重寻"}
{"author":"张炎","content":"路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鸥归去。","dynasty":"宋代","title":"祝英台近寄陈直卿"}
{"author":"张炎","content":"水痕吹杏雨，正人在、隔江船。看燕集春芜，渔栖暗竹，湿影浮烟。余寒尚犹恋柳，怕东风、未肯擘晴绵。愁重迟教醉醒，梦长催得诗圆。楼前。笑语当年。情款密、思留连。记白月依弦，青天堕酒，衮衮山川。垂髫至今在否，倚飞台、谁掷买花钱。不是寻春较晚，都缘听得啼鹃。","dynasty":"宋代","title":"木兰花慢（舟中有怀澄江陆起潜皆山楼昔游）"}
{"author":"张炎","content":"向天涯、水流云散，依依往事非旧。西湖见说鸥飞去，知有海翁来否。风雨后。甚客里逢春，尚记花间酒。空嗟皓首。对茂苑残红，携歌占地，相趁小垂手。归时候。花径青红尚有。好游何事诗瘦。龟蒙未肯寻幽兴，曾恋志和渔叟。吟啸久。爱如此清奇，岁晚忘年友。呼船渡口。叹西出阳关，故人何处，愁在渭城柳。","dynasty":"宋代","title":"摸鱼儿别处梅"}
{"author":"张炎","content":"□□□□□溪流。紧系篱边一叶舟。沽酒去，闭门休。从此清闲不属鸥。","dynasty":"宋代","title":"渔歌子"}
{"author":"张炎","content":"聚首不多时。烟波又别离。有黄金、应铸相思。折得梅花先寄我，山正在、里湖西。风雪脆荷衣。休教鸥鹭知。鬓丝丝、犹混尘泥。何日束书归旧隐，只恐怕、种瓜迟。","dynasty":"宋代","title":"南楼令（送杭友）"}
{"author":"张炎","content":"门当竹径，鹭管苔矶，烟波自有闲人。棹入孤村，落照正满寒汀。桃花远迷洞口，想如今、方信无秦。醉梦醒，向沧浪容与，净濯兰缨。欸乃一声归去，对笔床茶灶，寄傲幽情。雨笠风蓑，古意谩说玄真。知鱼淡然自乐，钓清名、空在丝纶。笑未已，笑严陵、还笑渭滨。","dynasty":"宋代","title":"声声慢（赋渔隐）"}
{"author":"张炎","content":"野鹃啼月，便角巾还第。轻掷诗瓢付流水。最无端、小院寂历春空，门自掩，柳发离离如此。可惜欢娱地。雨冷云昏，不见当时谱银字。旧曲怯重翻，总是离愁，泪痕洒、一帘花碎。梦沈沈、知道不归来，尚错问桃根，醉魂醒未。","dynasty":"宋代","title":"洞仙歌（观王碧山花外词集有感）"}
{"author":"张炎","content":"此解，时至大庚戌七月也。满头风雪昔同游。同载月明舟。回来又续西湖梦，绕江南、那处无愁。赢得如今老大，依然只是漂流。故人翦烛对花讴。不记此身浮。征衣冷落荷衣暖，径虽荒、也合归休。明□□□烟水，相思却在并州。","dynasty":"宋代","title":"风入松"}
{"author":"张炎","content":"□□□□□浮家。篷底光阴鬓未华。停短棹，舣平沙。流水恐是杏坛花。","dynasty":"宋代","title":"渔歌子·□□□□□浮家"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢"}
{"author":"张炎","content":"爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋。桃源今度难认。林间即是长生路，一笑元非捷径。深更静。待散发吹箫，跨鹤天风冷。凭高露饮。正碧落尘空，光摇半壁，月在万松顶。","dynasty":"宋代","title":"摸鱼儿高爱山隐居"}
{"author":"张炎","content":"艾B63D香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东阑。","dynasty":"宋代","title":"浣溪沙"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚"}
{"author":"张炎","content":"山人去后知何处，风月清虚。来往无拘。戏引儿孙乐有余。悬崖挂树如相语，常守枯株。久与人疏。闲了当年一卷书。","dynasty":"宋代","title":"丑奴儿（子母猿）"}
{"author":"张炎","content":"路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鸥归去。","dynasty":"宋代","title":"祝英台近寄陈直卿"}
{"author":"张炎","content":"隐市山林，傍家池馆，顿成佳趣。是几番临水看云，就树揽香，诗满阑干横处。翠径小车行花影，听一片春声人笑语。深庭宇。对清昼渐长，闲教鹦鹉。芳情缓寻细数。爱碧草平烟红自雨。任燕来莺去，香凝翠暖，歌酒清时钟鼓。二十四帘冰壶里，有谁在箫台犹醉舞。吹笙侣。倚高寒、半天风露。","dynasty":"宋代","title":"大圣乐（华春堂分韵同赵学舟赋）"}
{"author":"张炎","content":"歌扇锦连枝。问著东风已不知。怪底楼前多种柳，相思。那叶浑如旧样眉。醉里眼都迷。遮莫东墙带笑窥。行到寻常游冶处，慵归。只道看花似向时。","dynasty":"宋代","title":"南乡子（忆春）"}
{"author":"张炎","content":"乱红飞已无多，艳游终是如今少。一番雨过，一番春减，催人渐老。倚槛调莺，卷帘收燕，故园空杳。奈关愁不住，悠悠万里，浑恰似、天涯草。不拟相逢古道。才疑梦、又还惊觉。清风在柳，江摇白浪，舟行趁晓。遮莫重来，不如休去，怎堪怀抱。那知又、五柳门荒，曾听得、鹃啼了。","dynasty":"宋代","title":"水龙吟（春晚留别故人）"}
{"author":"张炎","content":"之。既倦，乘月夜归。太白去后三百年无此乐耶。清时乐事中园赋，怡情楚花湘草。秀色通帘，生香聚酒，修景常留池沼。闲居自好。奈车马喧尘，未教闲了。把菊清游，冷红飞下洞庭晓。寻泉同步翠杳。更将秋共远，书画船小。款竹谁家，盟鸥某水，白月光涵圆峤。天浮浩渺。称绿发飘飘，溯风舒啸。缓筑堤沙，渭滨人未老。","dynasty":"宋代","title":"台城路"}
{"author":"张炎","content":"兰曰国香，为哲人出，不以色香自炫，乃得天之清者也。楚子不作，兰今安在？得见所南翁枝上数笔，斯可矣。赋此以纪情事云。孤花一叶，比似前时别。烟水茫茫无处说，冷却西湖残月。贞芳只合深山，红尘了不相关。留得许多清影，幽香不到人间。","dynasty":"宋代","title":"清平乐"}
{"author":"张炎","content":"秋水涓涓。人正远、鱼雁待拂吟笺。也知游意，多在第二桥边。花底鸳鸯深处影，柳阴淡隔里湖船。路绵绵。梦吹旧笛，如此山川。平生几两谢屐，任放歌自得，直上风烟。峭壁谁家，长啸竟落松前。十年孤剑万里，又何以、畦分抱瓮泉。山中酒，且醉餐石髓，白眼青天。","dynasty":"宋代","title":"瑶台聚八仙（杭友寄声，以词答意）"}
{"author":"张炎","content":"野色惊秋，随意散愁，踏碎黄叶。谁家篱院闲花，似语试妆娇怯。行行步影，未教背写腰肢，一搦犹立门前雪。依约镜中春，又无端轻别。痴绝。汉皋何处，解佩何人，底须情切。空引东邻，遗恨丁香空结。十年旧梦，谩馀恍惚云窗，可怜不是当时蝶。深夜醉醒来，好一庭风月。","dynasty":"宋代","title":"石州慢·野色惊秋"}
{"author":"张炎","content":"绿房几夜迎清晓，光摇动、素月溶溶如水。惆怅一株寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。","dynasty":"宋代","title":"真珠帘·绿房几夜迎清晓"}
{"author":"张炎","content":"春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。","dynasty":"宋代","title":"瑶台聚八仙（为焦云隐赋）"}
{"author":"张炎","content":"薛涛笺上相思字，重开又还重折。载酒船空，眠波柳老，一缕离痕难折。虚沙动月。叹千里悲歌，唾壶敲缺。却说巴山，此时怀抱那时节。寒香深处话别。病来浑瘦损，懒赋情切。太白闲云，新丰旧雨，多少英游消歇。回潮似咽。送一点秋心，故人天末。江影沈沈，露凉鸥梦阔。","dynasty":"宋代","title":"台城路（寄姚江太白山人陈文卿别本文卿作又新）"}
{"author":"张炎","content":"求友林泉深密处。弄舌调簧，如问春何许。燕子先将雏燕去。凄凉可是歌来暮。乔木萧萧梧叶雨。不似寻芳，翻落花心露。认取门前杨柳树。数声须入新年语。","dynasty":"宋代","title":"蝶恋花（秋莺）"}
{"author":"张炎","content":"一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。","dynasty":"宋代","title":"风入松（酌惠山水）"}
{"author":"张炎","content":"香雾湿云鬟。蕊佩珊珊。酒醒微步晚波寒。金鼎尚存丹已化，雪冷虚坛。游冶未知还。鹤怨空山。潇湘无梦绕丛兰。碧海茫茫归不去，却在人间。","dynasty":"宋代","title":"浪淘沙（作墨水仙寄张伯雨）"}
{"author":"张炎","content":"步高寒、下观浮远，清晖隔断风雨。醉魂误入滁阳路。落莫不知何处。阑屡拊。又却是，秋城自有芙蓉主。重游倦旅。对万壑千岩，长江巨浪，空翠洒衣屦。景如许。都被楼台占取。晴岚暖霭朝暮。乾坤静里闲居赋。评泊水经茶谱。留胜侣。更底用，林泉曳杖寻桑苎。休休访古。看排闼青来，书床啸咏，莫向惠峰去。","dynasty":"宋代","title":"摸鱼儿（己酉重登陆起潜皆山楼，正对惠山）"}
{"author":"张炎","content":"已十八年矣。因赋此词。十年前事翻疑梦，重逢可怜俱老。水国春空，山城岁晚，无语相看一笑。荷衣换了。任京洛尘沙，冷凝风帽。见说吟情，近来不到谢池草。欢游曾步翠窈。乱红迷紫曲，芳意今少。舞扇招香，歌桡唤玉，犹忆钱塘苏小。无端暗恼。又几度留连，燕昏莺晓。回首妆楼，甚时重去好。","dynasty":"宋代","title":"台城路"}
{"author":"张炎","content":"柳黄未结。放嫩晴消尽，断桥残雪。隔水人家，浑是花阴，曾醉好春时节。轻车几度新堤晓，想如今、燕莺犹说。纵艳游、得似当年，早是旧情都别。重到翻疑梦醒，弄泉试照影，惊见华发。却笑归来，石老云荒，身世飘然一叶。闭门约住青山色，自容与、吟窗清绝。怕夜寒、吹到梅花，休卷半帘明月。","dynasty":"宋代","title":"疏影（余于辛卯岁北归，与西湖诸友夜酌，因有感于旧游，寄周草窗。）"}
{"author":"张炎","content":"绣屏开了。惊诗梦、娇声啼破春悄。隐将谱字转清圆，正杏梁声绕。看帖帖、蛾眉淡扫。不知能聚愁多少。叹客里凄凉，尚记得当年雅音，低唱还好。同是流落殊乡，相逢何晚，坐对被真花恼。贞元朝士已无多，但暮烟衰草。未忘得春风窈窕。却怜张绪如今老。且慰我留连意，莫说西湖，那时苏小。","dynasty":"宋代","title":"霜叶飞·绣屏开了"}
{"author":"张炎","content":"孤游万竹山中，闲门落叶，愁思黯然，因动《黍离》之感。时寓甬东积翠山舍。万里孤云，清游渐远，故人何处？寒窗梦里，犹记经行旧时路。连昌约略无多柳，第一是难听夜雨。漫惊回凄悄，相看烛影，拥衾谁语？张绪归何暮？半零落依依，断桥鸥鹭。天涯倦旅，此时心事良苦。只愁重洒西州泪，问杜曲人家在否？恐翠袖正天寒，犹倚梅花那树。","dynasty":"宋代","tags":"写景，伤怀，落寞，惆怅","title":"月下笛·万里孤云"}
{"author":"张炎","content":"钿车骄马锦相连，香尘逐管弦。瞥然飞过水秋千。清明寒食天。花贴贴，柳悬悬。莺房几醉眠。醉中不信有啼鹃。江南二十年。","dynasty":"宋代","tags":"生活，回忆","title":"阮郎归·有怀北游"}
{"author":"张炎","content":"占宽闲，锄浩渺。船舣水村悄。非雾非烟，生气覆瑶草。蒙茸数亩春阴，梦魂落寞，知踏碎、梨花多少。听孤啸。山浅种玉人归，缥缈度晴峭。鹤下芝田，五色散微照。笑他隔浦谁家，半江疏雨，空吟断、一犁清晓。","dynasty":"宋代","title":"祝英台近（耕云）"}
{"author":"张炎","content":"乎绝顶，旧有浮远堂，今废。俯长江、不占洞庭波，山拔地形高。对扶疏古木，浮图倒影，势压雄涛。门掩翠微僧院，应有月明敲。物换堂安在，断碣闲抛。不识庐山真面，是谁将此屋，突兀林坳。上层台回首，万境入诗豪。响天心、数声长啸，任清风、吹顶发萧骚。凭阑久，青琴何处，独立琼瑶。","dynasty":"宋代","title":"甘州"}
{"author":"张炎","content":"想西湖、段桥疏树。梅花多是风雨。如今见说闲云散，烟水少逢鸥鹭。归未许。又款竹谁家，远思愁□庾。重游倦旅。纵认得乡山，长江滚滚，隔浦正延伫。垂杨渡。握手荒城旧侣。不知来自何处。春窗翦韭青灯夜，疑与梦中相语。阑屡拊。甚转眼流光，短发真堪数。从教醉舞。试借地看花，挥毫赋雪，孤艇且休去。","dynasty":"宋代","title":"摸鱼儿（寓澄江，喜魏叔皋至）"}
{"author":"张炎","content":"锦香缭绕地，深灯挂壁，帘影浪花斜。酒船归去後，转首河桥，那处认纹纱。重盟镜约，还记得、前度秦嘉。惟只有、叶题堪寄，流不到天涯。惊嗟。十年心事，几曲阑干，想萧娘声价。闲过了、黄昏时候，疏柳啼鸦。浦潮夜涌平沙白，问断鸿、知落谁家。书又远，空江片月芦花。","dynasty":"宋代","title":"渡江云·锦香缭绕地"}
{"author":"张炎","content":"绿房几夜迎清晓，光摇动、素月溶溶如水。惆怅一株寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。","dynasty":"宋代","title":"真珠帘（梨花）"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢为任次山赋驯鹭"}
{"author":"张炎","content":"春风不暖垂杨树，吹却絮云多少。燕子人家，夕阳巷陌，行入野畦深窈。筹花斗草。记小舫寻芳，断桥初晓。那日心情，几人同向近来老。消忧何处最好。夜深频秉烛，犹是迟了。南浦歌阑，东林社冷，赢得如今怀抱。吟悰暗恼。待醉也慵听，劝归啼鸟。怕搅离愁，乱红休去扫。","dynasty":"宋代","title":"台城路（杭友抵越，过鉴曲渔舍会饮）"}
{"author":"张炎","content":"中峰壁立，挂飞来孤剑。苍雪纷纷堕晴藓。自当年诗酒，客里相逢，春尚好，鸥散烟波茂苑。只今谁最老，种玉人间，消得梅花共清浅。问我入山期，但恐山深，松风把红尘吹断。望蓬莱、知隔几重云，料只隔中间，白云一片。","dynasty":"宋代","title":"洞仙歌（寄茅峰梁中砥）"}
{"author":"张炎","content":"昨夜蓝田采玉游。向阳瑶草带花收。如今风雨不须愁。零落依稀倾凿落，碎琼重叠缀搔头。白云黄鹤思悠悠。","dynasty":"宋代","title":"浣溪沙"}
{"author":"张炎","content":"可怜张绪门前柳，相看顿非年少。三径已荒凉，更如今怀抱。薄游浑是感，满烟水、东风残照。古调谁弹，古音谁赏，岁华空老。京洛染缁尘，悠然意，独对南山一笑。只在此山中，甚相逢不早。瘦吟心共苦，知几度、翦灯窗小。何时更、听雨巴山，赋草池春晓。","dynasty":"宋代","title":"征招（答仇山村见寄）"}
{"author":"张炎","content":"千里行秋，支筇背锦，顿怀清友。殊乡聚首。爱吟犹自诗瘦。山人不解思猿鹤，笑问我、韦娘在否。记长堤画舫，花柔春闹，几番携手。别后都依旧。但靖节门前，近来无柳。盟鸥尚有。可怜西塞渔叟。断肠不恨江南老，恨落叶、飘零最久。倦游处，减羁愁，犹未消磨是酒。","dynasty":"宋代","title":"月下笛（寄仇山村溧阳）"}
{"author":"张炎","content":"绿房几夜迎清晓，光摇动、素月溶溶如水。惆怅一株寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。","dynasty":"宋代","title":"真珠帘（梨花）"}
{"author":"张炎","content":"绿房几夜迎清晓，光摇动、素月溶溶如水。惆怅一株寒，记东阑闲倚。近日花边无旧雨，便寂寞、何曾吹泪。烛外。谩羞得红妆，而今犹睡。琪树皎立风前，万尘空、独挹飘然清气。雅淡不成娇，拥玲珑春意。落寞云深诗梦浅，但一似、唐昌宫里。元是。是分明错认，当时玉蕊。","dynasty":"宋代","title":"真珠帘·绿房几夜迎清晓"}
{"author":"张炎","content":"记玉关、踏雪事清游。寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲。折芦花赠远，零落一身秋。向寻常野桥流水，待招来、不是旧沙鸥。空怀感，有斜阳处，却怕登楼。","dynasty":"宋代","title":"甘州/八声甘州"}
{"author":"张炎","content":"闷蕊惊寒减艳痕。蜂也消魂。蝶也消魂。醉归无月傍黄昏。知是花村。知是前村。留得闲枝叶半存。好似桃根。不似桃根。小楼昨夜声浑。春到三分。秋到三分。","dynasty":"宋代","title":"一翦梅·闷蕊惊寒减艳痕"}
{"author":"张炎","content":"阴过云根冷不移。古林疏又密，色依依。何须喷饭笑当时。篔筜谷，盈尺小鹅溪。展玩似堪疑。楚山从此去，望中迷。不知何处倚湘妃。空江晚，长笛一声吹。","dynasty":"宋代","title":"小重山·阴过云根冷不移"}
{"author":"张炎","content":"梅失黄昏，雁惊白昼，脉脉斜飞云表。絮不生萍，水疑浮玉，此景正宜舒啸。记夜悄、曾乘兴，何必见安道。系船好。想前村、未知甚处。吟思苦，谁游灞桥路杳。清饮一瓢寒，又何妨、分傍茶灶。野屋萧萧，任楼中、低唱人笑。渐东风解冻，怕有桃花流到。","dynasty":"宋代","title":"法曲献仙音（题姜子野雪溪图）"}
{"author":"张炎","content":"百花开後。一朵疑堆绣。绝色年年常似旧。因甚不随春瘦。脂痕淡约蜂黄。可怜独倚新妆。太白醉游何处，定应忘了沈香。","dynasty":"宋代","title":"清平乐·百花开後"}
{"author":"张炎","content":"空色庄严玉版师。老斑遮护锦绷儿。只愁一夜被风吹。润处似沾篔谷雨，斫来如带渭川泥。从空托出镇帷犀。","dynasty":"宋代","title":"浣溪沙"}
{"author":"张炎","content":"采芳洲薜荔，流水外、白鸥前。度万壑千岩，晴岚暖翠，心目娟娟。山川。自今自古，怕依然。认得米家船。明月闲延夜语，落花静拥春眠。吟边。象笔蛮笺。清绝处、小留连。正寂寂江潭，树犹如此，那更啼鹃。居廛。闭门隐几，好林泉。都在卧游边。记得当时旧事，误人却是桃源。","dynasty":"宋代","title":"木兰花慢（书邓牧心东游诗卷后）"}
{"author":"张炎","content":"想不劳、添竹引龙须，断梗忽传芳。记珠悬润碧，飘飘秋影，曾印禅窗。诗外片云落莫，错认是花光。无色空尘眼，雾老烟荒。一翦静中生意，任前看冷淡，真味深长。有清风如许，吹断万红香。且休教夜深人见，怕误他、看月上银床。凝眸久，却愁卷去，难博西凉。","dynasty":"宋代","title":"甘州/八声甘州"}
{"author":"张炎","content":"看方壶拥翠，太极垂光，积雪初晴。阊阖开黄道，正绿章封事，飞上层青。古台半压琪树，引袖拂寒星。见玉冷闲坡，金明邃宇，人往深清。幽寻。自来去，对华表千年，天籁无声。别有长生路，看花开花落，何处无春。露台深锁丹气，隔水唤青禽。尚记得归时，鹤衣散影都是云。","dynasty":"宋代","title":"忆旧游（大都长春宫，即旧之太极宫也）"}
{"author":"张炎","content":"记凝妆倚扇，笑眼窥帘，曾款芳尊。步屟交枝径，引生香不断，流水中分。忘了牡丹名字，和露拨花根。甚杜牧重来，买栽无地，都是消魂。空存。断肠草，伴几折眉痕，几点啼痕。镜里芙蓉老，问如今何处，绾绿梳云。怕有旧时归燕，犹自识黄昏。待说与羁愁，遥知路隔杨柳门。","dynasty":"宋代","title":"忆旧游（过故园有感）"}
{"author":"张炎","content":"二分春到柳，青未了，欲婆娑。甚书剑飘零，身犹是客，岁月频过。西湖故园在否，怕东风、今日落梅多。抱瑟空行古道，盟鸥顿冷清波。知麽。老子狂歌。心未歇，鬓先斑。叹敝却貂裘，驱车万里，风雪关河。灯前恍疑梦醒，好依然、只著旧渔蓑。流水桃花渐暖，酒船不去如何。","dynasty":"宋代","title":"木兰花慢·二分春到柳"}
{"author":"张炎","content":"西园冷罥秋千索，雨透花颦。雨过花皴。近觉江南无好春。杜郎不恨寻芳晚，梦里行云。陌上行尘。最是多愁老得人。","dynasty":"宋代","title":"采桑子"}
{"author":"张炎","content":"济楚衣裳眉目秀。活脱梨园，子弟家声旧。诨砌随机开笑口。筵前戏谏从来有。戛玉敲金裁锦绣。引得传情，恼得娇娥瘦。离合悲欢成正偶。明珠一颗盘中走。","dynasty":"宋代","title":"蝶恋花（题未色褚仲良写真）"}
{"author":"张炎","content":"百花洲畔，十里湖边，沙鸥未许盟寒。旧隐琴书，犹记渭水长安。苍云数千万叠，却依然、一笑人间。似梦里，对清尊白发，秉烛更兰。渺渺烟波无际，唤扁舟欲去，且与凭兰。此别何如，能消几度阳关。江南又听夜雨，怕梅花、零落孤山。归最好，甚闲人、犹自未闲。","dynasty":"宋代","title":"声声慢（寄叶书隐）"}
{"author":"张炎","content":"隔水呼舟，采香何处追游好。一年春事二分花，犹有花多少。容易繁华过了。趁园林、飞红未扫。旧酲新醉，几日不来，绿阴芳草。","dynasty":"宋代","title":"烛影摇红（答邵素心）"}
{"author":"张炎","content":"一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。","dynasty":"宋代","title":"风入松（酌惠山水）"}
{"author":"张炎","content":"看涓涓、两水自东西，中有百花庄。步交枝径里，帘分昼影，窗聚春香。依约谁教鹦鹉，列屋带垂杨。方喜闲居好，翻为诗忙。多少周情柳思，向一丘一壑，留恋年光。又何心逐鹿，蕉梦正钱塘。且休将扇尘轻障，万山深、不是旧河阳。无人识，牡丹开处，重见韩湘。","dynasty":"宋代","title":"甘州（赋众芳所在）"}
{"author":"张炎","content":"波暖绿粼粼，燕飞来，好是苏堤才晓。鱼没浪痕圆，流红去，翻笑东风难扫。荒桥断浦，柳阴撑出扁舟小。回首池塘青欲遍，绝似梦中芳草。和云流出空山，甚年年净洗，花香不了？新绿乍生时，孤村路，犹忆那回曾到。余情渺渺，茂林觞咏如今悄。前度刘郎归去后，溪上碧桃多少。","dynasty":"宋代","tags":"咏物，写水，西湖","title":"南浦·春水"}
{"author":"张炎","content":"下临无地手扪天。上云烟。俯山川。栖止危巢，不隔道林禅。坐处清高风雨隔，全万境，一壶悬。我来直欲挟飞仙。海为田。是何年。如此江声，啸咏白鸥前。老树无根云懵懂，凭寄语、米家船。","dynasty":"宋代","title":"江城子为满春泽赋横空楼"}
{"author":"张炎","content":"空谷幽人。曳冰簪雾带，古色生春。结根未同萧艾，独抱孤贞。自分生涯淡薄，隐蓬蒿、甘老山林。风烟伴憔悴，冷落吴宫，草暗花深。霁痕消蕙雪，向崖阴饮露，应是知心。所思何处，愁满楚水湘云。肯信遗芳千古，尚依依、泽畔行吟。香痕已成梦，短操谁弹，月冷瑶琴。","dynasty":"宋代","title":"国香（赋兰）"}
{"author":"张炎","content":"花气烘人尚暖，珠光出海犹寒。如今贺老见应难。解道江南肠断。谩击铜壶浩叹，空存锦瑟谁弹。庄生蝴蝶梦春还。帘外一声莺唤。","dynasty":"宋代","title":"西江月·花气烘人尚暖"}
{"author":"张炎","content":"望花外、小桥流水，门巷愔愔，玉箫声绝。鹤去台空，佩环何处弄明月。十年前事，愁千折、心情顿别。露粉风香谁为主，都成消歇。凄咽。晓窗分袂处，同把带鸳亲结。江空岁晚，便忘了、尊前曾说。恨西风不庇寒蝉，便扫尽、一林残叶。谢杨柳多情，还有绿阴时节。","dynasty":"宋代","title":"长亭怨（旧居有感）"}
{"author":"张炎","content":"西风暗翦荷衣碎，柔丝不解重缉。荒烟断浦，晴晖历乱，半山摇碧。悠悠望极。忍独听、秋声渐急。更怜他、萧条柳发，相与动秋色。老态今如此，犹自留连，醉筇游屐。不堪瘦影，渺天涯、尽成行客。因甚忘归，谩吹裂、山阳夜笛。梦三十六陂流水，去未得。","dynasty":"宋代","title":"凄凉犯·西风暗翦荷衣碎"}
{"author":"张炎","content":"记凝妆倚扇，笑眼窥帘，曾款芳尊。步屟交枝径，引生香不断，流水中分。忘了牡丹名字，和露拨花根。甚杜牧重来，买栽无地，都是消魂。空存。断肠草，伴几折眉痕，几点啼痕。镜里芙蓉老，问如今何处，绾绿梳云。怕有旧时归燕，犹自识黄昏。待说与羁愁，遥知路隔杨柳门。","dynasty":"宋代","title":"忆旧游（过故园有感）"}
{"author":"张炎","content":"郎吟未了西湖酒，惊心又歌南浦。折柳官桥，呼船野渡，还听垂虹风雨。漂流最苦。况如此江山，此时情绪。怕有鸱夷，笑人何事载诗去。荒台只今在否。登临休望远，都是愁处。暗草埋沙，明波洗月，谁念天涯羁旅。荷阴未暑。快料理归程，再盟鸥鹭。只恐空山，近来无杜宇。","dynasty":"宋代","title":"台城路/齐天乐"}
{"author":"张炎","content":"一枝凉玉敧路尘。下瑶台、疑是梦云。怕趁取、西风去，被何人、拈住皱裙。温柔只在秋波里，这些儿、真个动心。再同饮、花前酒，莫都忘、今夜夜深。","dynasty":"宋代","title":"恋绣衾代题武桂卿扇"}
{"author":"张炎","content":"倚危楼、一笛翠屏空，万里见天心。度野光清峭，晴峰涌日，冷石生云。帘卷小亭虚院，无地不花阴。径曲知何处，春水泠泠。啸傲柴桑影里，且怡颜莫问，谁古谁今。任燕留鸥住，聊复慰幽情。爱吾庐、点尘难到，好林泉、都付与闲人。还知否，元来卜隐，不在山深。","dynasty":"宋代","title":"甘州（题赵药牖山居。见天地心、怡颜、小柴桑，皆其亭名。）"}
{"author":"张炎","content":"一犁初卸。息影斜阳下。角上汉书何不挂。老子近来慵跨。烟村草树离离。卧看流水忘归。莫饮山中清味，怕教洗耳人知。","dynasty":"宋代","title":"清平乐（题倦耕图）"}
{"author":"张炎","content":"钿车骄马锦相连，香尘逐管弦。瞥然飞过水秋千。清明寒食天。花贴贴，柳悬悬。莺房几醉眠。醉中不信有啼鹃。江南二十年。","dynasty":"宋代","tags":"生活，回忆","title":"阮郎归·有怀北游"}
{"author":"张炎","content":"味凄然。以其号孤篷，嘱余赋之。水国浮家，渔村古隐，浪游惯占花深。犹记得、琵琶半面，曾湿衫青。不道江空岁晚，桃叶渡、还叹飘零。因乘兴，醉梦醒时，却是山阴。投闲倦呼俦侣，竟棹入芦花，俗客难寻。风渺渺、云拖暮雪，独钓寒清。远溯流光万里，浑错认、叶竹寰瀛。元来是、天上太乙真人。","dynasty":"宋代","title":"凤凰台上忆吹箫"}
{"author":"张炎","content":"平沙催晓，野水惊寒，遥岑寸碧烟空。万里冰霜，一夜换却西风。晴梢渐无坠叶，撼秋声、都是梧桐。情正远，奈吟湘赋楚，近日偏慵。客里依然清事，爱窗深帐暖，戏拣香筒。片霎归程，无奈梦与心同。空教故林怨鹤，掩闲门、明月山中。春又小，甚梅花、犹自未逢。","dynasty":"宋代","title":"声声慢（都下与沈尧道同赋别本作北游答曾心传惠诗）"}
{"author":"张炎","content":"留得一团和气，此花开尽，春已规圆。虚白窗深，恍讶碧落星悬。扬芳丛、低翻雪羽，凝素艳、争簇冰蝉。向西园。几回错认，明月秋千。欲觅生香何处，盈盈一水，空对娟娟。待折归来，倩谁偷解玉连环。试结取、鸳鸯锦带，好移傍、鹦鹉珠帘。晚阶前。落梅无数，因甚啼鹃。","dynasty":"宋代","title":"玉蝴蝶（赋玉绣球花）"}
{"author":"张炎","content":"秋水涓涓。人正远、鱼雁待拂吟笺。也知游意，多在第二桥边。花底鸳鸯深处影，柳阴淡隔里湖船。路绵绵。梦吹旧笛，如此山川。平生几两谢屐，任放歌自得，直上风烟。峭壁谁家，长啸竟落松前。十年孤剑万里，又何以、畦分抱瓮泉。山中酒，且醉餐石髓，白眼青天。","dynasty":"宋代","title":"瑶台聚八仙（杭友寄声，以词答意）"}
{"author":"张炎","content":"黑云飞起。夜月啼湘鬼。魂返灵根无二纸。千古不随流水。香心淡染清华。似花还似非花。要与闲梅相处，孤山山下人家。","dynasty":"宋代","title":"清平乐（题处梅家藏所南翁画兰）"}
{"author":"张炎","content":"梦里瞢腾说梦华。莺莺燕燕已天涯。蕉中覆处应无鹿，汉上从来不见花。今古事，古今嗟。西湖流水响琵琶。铜驼烟雨栖芳草，休向江南问故家。","dynasty":"宋代","tags":"抒怀，感慨，思念，国家","title":"思佳客·题周草窗武林旧事"}
{"author":"张炎","content":"□□□□白云多。童子贪眠枕绿蓑。莞尔笑，浩然歌。奈此萧萧落叶何。","dynasty":"宋代","title":"渔歌子"}
{"author":"张炎","content":"带飘飘，衣楚楚。空谷饮甘露。一转花风，萧艾遽如许。细看息影云根，淡然诗思，曾□被、生香轻误。此中趣。能消几笔幽奇，羞掩众芳谱。薜老苔荒，山鬼竟无语。梦游忘了江南，故人何处，听一片、潇湘夜雨。","dynasty":"宋代","title":"祝英台近（题陆壶天水墨兰石）"}
{"author":"张炎","content":"万里一飞篷。吟老丹枫。潮生潮落海门东。三两点鸥沙外月，闲意谁同。一色与天通。绝去尘红。渔歌忽断荻花风。烟水自流心不竞，长笛霜空。","dynasty":"宋代","title":"浪淘沙（秋江）"}
{"author":"张炎","content":"门前山可久长看。留住白云难。溪虚却与云相傍，对白云、何必深山。爽气潜生树石，晴光竟入阑干。旧家三径竹千竿。苍雪拂衣寒。绿蓑青笠玄真子，钓风波、不是真闲。得似壶中日月，依然只在人间。","dynasty":"宋代","title":"风入松（赠蒋道录溪山堂）"}
{"author":"张炎","content":"王中仙曳舟溪上。天空水寒，古意萧飒。中仙有词雅丽，平野作晋雪图，亦清逸可观。余述此调，盖白石念奴娇鬲指声也。行行且止。把乾坤收入，篷窗深里。星散白鸥三四点，数笔横塘秋意。岸觜冲波，篱根受叶，野径通村市。疏风迎面，湿衣原是空翠。堪叹敲雪门荒，争棋墅冷，苦竹鸣山鬼。纵使如今犹有晋，无复清游如此。落日沙黄，远天云淡，弄影芦花外。几时归去，翦取一半烟水。","dynasty":"宋代","title":"湘月"}
{"author":"张炎","content":"卷舒无意入虚玄。丘壑伴云烟。石根清气千年润，覆孤松、深护啼猿。霭霭静随仙隐，悠悠闲对僧眠。傍花懒向小溪边。空谷覆流泉。浮踪自感今如此，已无心、万里行天。记得晋人归去，御风飞过斜川。","dynasty":"宋代","title":"风入松（岫云）"}
{"author":"张炎","content":"蕊香不恋琵琶结。舞衣折损藏花蝶。春梦未堪凭。几时春梦真。愁把残更数。泪落灯前雨。歌酒可曾忺。情怀似去年。","dynasty":"宋代","title":"菩萨蛮·蕊香不恋琵琶结"}
{"author":"张炎","content":"鬟丝湿雾，扇锦翻桃，尊前乍识欧苏。赋笔吟笺，光动万颗骊珠。英英岁华未老，怨歌长、空击铜壶。细看取，有飘然清气，自与尘疏。两水犹存三径，叹绿窗窈窕，谩长新蒲。茂苑扁舟，底事夜雨江湖。当年柳枝放却，又不知、樊素何如。向醉里，暗传香、还记也无。","dynasty":"宋代","title":"声声慢（和韩竹闲韵，赠歌者关关，在两水居）"}
{"author":"张炎","content":"忆得沈香歌断后，深宫客梦迢遥。研池残墨溅花妖。青山人独自，早不侣渔樵。石壁苍寒巾尚挂，松风顶上飘飘。神仙那肯混尘嚣。诗魂元在此，空向水中招。","dynasty":"宋代","title":"临江仙（太白挂巾手卷）"}
{"author":"张炎","content":"爱闲能有几人来。松下独徘徊。清虚冷淡神仙事，笑名场、多少尘埃。漱齿石边危坐，洗心易里舒怀。划然长啸白云堆。更待月明□。一瓢春水山中饮，喜无人、踏破苍苔。开了桃花半树，此游不是天台。","dynasty":"宋代","title":"风入松（与王彦常游会仙亭）"}
{"author":"张炎","content":"万尘自远，径松存、仿佛斜川深意。乌石冈边犹记得，竹里吟安一字。暗叶禽幽，虚阑荷近，暑薄迟花气。行行且止，枯瓢枝上闲寄。不恨老却流光，可怜归未得，翻恨流水。落落岭头云尚在，一笑生涯如此。树老梅荒，山孤人共，隔浦船归未。划然长啸，海风吹下空翠。","dynasty":"宋代","title":"壶中天/念奴娇"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。等趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐·醉吟处"}
{"author":"张炎","content":"老来学圃乐年华。茅屋短篱遮。儿孙戏逐田翁去，小桥横、路转三叉。细雨一犁春意，西风万宝生涯。携筇犹记度晴沙。流水带寒鸦。门前少得宽闲地，绕平畴、尽是桑麻。却笑牧童遥指，杏花深处人家。","dynasty":"宋代","title":"风入松（赋稼村）"}
{"author":"张炎","content":"近水横斜。先得月、玉树宛若笼纱。散迹苔烟，墨晕净洗铅华。误入罗浮身外梦，似花又却似非花。探寒葩。倩人醉里，扶过溪沙。竹篱几番倦倚，看乍无乍有，如寄生涯。更好一枝，时到素壁檐牙。香深与春暗却，且休把江头千树夸。东家女，试淡妆颠倒，难胜西家。","dynasty":"宋代","title":"瑶台聚八仙/新雁过妆楼"}
{"author":"张炎","content":"萧疏野柳嘶寒马，芦花深、还见游猎。山势北来，甚时曾到，醉魂飞越。酸风自咽。拥吟鼻、征衣暗裂。正凄迷，天涯羁旅，不似灞桥雪。谁念而今老，懒赋长杨，倦怀休说。空怜断梗梦依依，岁华轻别。待击歌壶，怕如意、和冰冻折。且行行，平沙万里尽是月。","dynasty":"宋代","title":"凄凉犯（北游道中寄怀）"}
{"author":"张炎","content":"楚腰一捻。羞剪青丝结。力未胜春娇怯怯。暗托莺声细说。愁蹙眉心斗双叶。正情切。柔枝未堪折。应不解、管离别。奈如今已入东风睫。望断章台，马蹄何处，闲了黄昏淡月。","dynasty":"宋代","title":"淡黄柳赠苏氏柳儿"}
{"author":"张炎","content":"记天风、飞佩紫霞边，顾曲万花深。甚相如情倦，少陵愁老，还叹飘零。短梦恍然今昔，故国十年心。回首三三径，松竹成阴。不恨片篷南浦，恨翦灯听雨，谁伴孤吟。料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，何处逢君。","dynasty":"宋代","title":"甘州（饯草窗归霅）"}
{"author":"张炎","content":"倚危楼、一笛翠屏空，万里见天心。度野光清峭，晴峰涌日，冷石生云。帘卷小亭虚院，无地不花阴。径曲知何处，春水泠泠。啸傲柴桑影里，且怡颜莫问，谁古谁今。任燕留鸥住，聊复慰幽情。爱吾庐、点尘难到，好林泉、都付与闲人。还知否，元来卜隐，不在山深。","dynasty":"宋代","title":"甘州（题赵药牖山居。见天地心、怡颜、小柴桑，皆其亭名。）"}
{"author":"张炎","content":"门当竹径，鹭管苔矶，烟波自有闲人。棹入孤村，落照正满寒汀。桃花远迷洞口，想如今、方信无秦。醉梦醒，向沧浪容与，净濯兰缨。欸乃一声归去，对笔床茶灶，寄傲幽情。雨笠风蓑，古意谩说玄真。知鱼淡然自乐，钓清名、空在丝纶。笑未已，笑严陵、还笑渭滨。","dynasty":"宋代","title":"声声慢（赋渔隐）"}
{"author":"张炎","content":"桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。怕一似飞花，和春都老。","dynasty":"宋代","title":"珍珠令·桃花扇底歌声杳"}
{"author":"张炎","content":"下临无地手扪天。上云烟。俯山川。栖止危巢，不隔道林禅。坐处清高风雨隔，全万境，一壶悬。我来直欲挟飞仙。海为田。是何年。如此江声，啸咏白鸥前。老树无根云懵懂，凭寄语、米家船。","dynasty":"宋代","title":"江城子（为满春泽赋横空楼）"}
{"author":"张炎","content":"坐清昼。正冶思萦花，馀酲倦酒。甚采芳人老，芳心尚如旧。消魂忍说铜驼事，不是因春瘦。向西园，竹扫颓垣，蔓萝荒甃。风雨夜来骤。叹歌冷莺帘，恨凝蛾岫。愁到今年，多似去年否。旧情懒听山阳笛，目极空搔首。我何堪，老却江潭汉柳。","dynasty":"宋代","title":"探芳信·坐清昼"}
{"author":"张炎","content":"随风万里。已无心出岫，浮游天地。为问山中何所有，此意不堪持寄。淡薄相依，行藏自适，一片松阴外。石根苍润，飘飘元是清气。长伴暗谷泉生，晴光潋滟，湿影摇花碎。浊浊波涛江汉里，忽见清流如此。枝上瓢空，鸥前沙净，欲洗幽人耳。白苹洲上，浩歌一棹春水。","dynasty":"宋代","title":"湘月（赋云溪）"}
{"author":"张炎","content":"晚晴薄。一片杏花零落。纵是东风浑未恶。二分春过却。可怪寒生池阁。下了重重帘幕。忽见旧巢还是错。燕归何处著。","dynasty":"宋代","title":"谒金门"}
{"author":"张炎","content":"两剪秋痕，平分水影，炯然冰洁。未识新愁，眉心倩人贴。无端醉里，通一笑、柔花盈睫。痴绝。不解送情，倚银屏斜瞥。长歌短舞，换羽移宫，飘飘步回雪。扶娇倚扇，欲把艳怀说。□□杜郎重到，只虑空江桃叶。但数峰犹在，如傍那家风月。","dynasty":"宋代","title":"惜红衣（赠伎双波）"}
{"author":"张炎","content":"柳黄未结。放嫩晴消尽，断桥残雪。隔水人家，浑是花阴，曾醉好春时节。轻车几度新堤晓，想如今、燕莺犹说。纵艳游、得似当年，早是旧情都别。重到翻疑梦醒，弄泉试照影，惊见华发。却笑归来，石老云荒，身世飘然一叶。闭门约住青山色，自容与、吟窗清绝。怕夜寒、吹到梅花，休卷半帘明月。","dynasty":"宋代","title":"疏影（余于辛卯岁北归，与西湖诸友夜酌，因有感于旧游，寄周草窗。）"}
{"author":"张炎","content":"烟霞万壑，记曲径幽寻，霁痕初晓。绿窗窈窕。看随花甃石，就泉通沼。几日不来，一片苍云未扫。自长啸。怅乔木荒凉，都是残照。碧天秋浩渺。听虚籁泠泠，飞下孤峭。山空翠老。步仙风，怕有采芝人到。野色闲门，芳草不除更好。境深悄。比斜川、又清多少。","dynasty":"宋代","title":"扫花游/扫地游"}
{"author":"张炎","content":"嫩寒禁暖，正草色侵衣，野光如洗。去城数里。绕长堤是柳，钓船深舣。小立斜阳，试数花风第几。问春意。待留取断红，心事难寄。芳讯成捻指。甚远客他乡，老怀如此。醉余梦里。尚分明认得，旧时罗绮。可惜空帘，误却归来燕子。胜游地。想依然、断桥流水。","dynasty":"宋代","title":"扫花游（台城春饮，醉余偶赋，不知词之所以然）"}
{"author":"张炎","content":"香雾湿云环。蕊佩珊珊。酒醒微步晚波寒。金鼎尚存丹已化，雪冷虚坛。游冶未知还。鹤怨空山。潇湘无梦绕丛兰。碧海茫茫归不去，却在人间。","dynasty":"宋代","title":"浪淘沙·香雾湿云环"}
{"author":"张炎","content":"黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。","dynasty":"宋代","tags":"咏物，梅花","title":"疏影·梅影"}
{"author":"张炎","content":"桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。知道。怕一似飞花，和春都老。","dynasty":"宋代","title":"珍珠令"}
{"author":"张炎","content":"句章城郭。问千年往事，几回归鹤。叹贞元、朝士无多，又日冷湖阴，柳边门钥。向北来时，无处认、江南花落。纵荷衣未改，病损茂陵，总是离索。山中故人去却。但碑寒岘首，旧景如昨。怅二乔、空老春深，正歌断帘空，草暗铜雀。楚魄难招，被万叠、闲云迷著。料犹是、听风听雨，郎吟夜壑。","dynasty":"宋代","title":"解连环（拜陈西麓墓）"}
{"author":"张炎","content":"此解，时至大庚戌七月也。满头风雪昔同游。同载月明舟。回来又续西湖梦，绕江南、那处无愁。赢得如今老大，依然只是漂流。故人翦烛对花讴。不记此身浮。征衣冷落荷衣暖，径虽荒、也合归休。明□□□烟水，相思却在并州。","dynasty":"宋代","title":"风入松"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢为任次山赋驯鹭"}
{"author":"张炎","content":"□声短棹，柳色长条，无花但觉风香。万境天开，逸兴纵我清狂。白鸥更闲似我，趁平芜、飞过斜阳。重叹息，却如何不□，梦里黄粱。一自三高非旧，把诗囊酒具，千古凄凉。近日烟波，乐事尽逐渔忙。山横洞庭夜月，似潇湘、不似潇湘。归未得，数清游、多在水乡。","dynasty":"宋代","title":"声声慢（重过垂虹）"}
{"author":"张炎","content":"甚，余歌美成词。琴书半室。向桂边偶然，一见秋色。老树香迟，清露缀花疑滴。山翁翻笑如泥醉，笑生平、无此狂逸。晋人游处，幽情付与，酒尊吟笔。任萧散、披襟岸帻。叹千古犹今，休问何夕。发短霜浓，却恐浩歌消得。明年野客重来此，探枝头、几分消息。望西楼远，西湖更远，也寻梅驿。","dynasty":"宋代","title":"桂枝香"}
{"author":"张炎","content":"万里一飞篷。吟老丹枫。潮生潮落海门东。三两点鸥沙外月，闲意谁同。一色与天通。绝去尘红。渔歌忽断荻花风。烟水自流心不竞，长笛霜空。","dynasty":"宋代","title":"浪淘沙（秋江）"}
{"author":"张炎","content":"老来学圃乐年华。茅屋短篱遮。儿孙戏逐田翁去，小桥横、路转三叉。细雨一犁春意，西风万宝生涯。携筇犹记度晴沙。流水带寒鸦。门前少得宽闲地，绕平畴、尽是桑麻。却笑牧童遥指，杏花深处人家。","dynasty":"宋代","title":"风入松（赋稼村）"}
{"author":"张炎","content":"笑海上、白鸥盟冷。飞过前滩，又顾秋影。似我知鱼，乱蒲流水动清饮。岁华空老，犹一缕、柔丝恋顶。慵忆鸳行，想应是、朝回花径。人静。怅离群日暮，都把野情消尽。山中旧隐。料独树、尚悬苍暝。引残梦、直上青天，又何处、溪风吹醒。定莫负、归舟同载，烟波千顷。","dynasty":"宋代","title":"长亭怨/长亭怨慢"}
{"author":"张炎","content":"蕊香不恋琵琶结。舞衣折损藏花蝶。春梦未堪凭。几时春梦真。愁把残更数。泪落灯前雨。歌酒可曾忺。情怀似去年。","dynasty":"宋代","title":"菩萨蛮·蕊香不恋琵琶结"}
{"author":"张炎","content":"山人去后知何处，风月清虚。来往无拘。戏引儿孙乐有余。悬崖挂树如相语，常守枯株。久与人疏。闲了当年一卷书。","dynasty":"宋代","title":"丑奴儿（子母猿）"}
{"author":"张炎","content":"接叶巢莺，平波卷絮，断桥斜日归船。能几番游，看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。当年燕子知何处，但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。","dynasty":"宋代","tags":"婉约，咏物，西湖，抒怀","title":"高阳台·西湖春感"}
{"author":"张炎","content":"薛涛笺上相思字，重开又还重折。载酒船空，眠波柳老，一缕离痕难折。虚沙动月。叹千里悲歌，唾壶敲缺。却说巴山，此时怀抱那时节。寒香深处话别。病来浑瘦损，懒赋情切。太白闲云，新丰旧雨，多少英游消歇。回潮似咽。送一点秋心，故人天末。江影沈沈，露凉鸥梦阔。","dynasty":"宋代","title":"台城路（寄姚江太白山人陈文卿别本文卿作又新）"}
{"author":"张炎","content":"犀绕鱼悬事已非，水光犹自溼云衣。山中几日浑无雨，一夜溪痕又减围。","dynasty":"宋代","title":"腰带水"}
{"author":"张炎","content":"路重寻，门半掩、苔老旧时树。采药云深，童子更无语。怪他流水迢迢，湖天日暮，想只在、芦花多处。谩延伫。姓名题上芭蕉，凉夜未风雨。赋了秋声，还赋断肠句。几回独立长桥，扁舟欲唤，待招取、白鸥归去。","dynasty":"宋代","title":"祝英台近寄陈直卿"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。等趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐（送陈行之归吴）"}
{"author":"张炎","content":"□□□□□求鱼。钓不得鱼还自如。尘事远，世人疏。何须更写绝交书。","dynasty":"宋代","title":"渔歌子"}
{"author":"张炎","content":"辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。","dynasty":"宋代","tags":"宋词三百首，婉约，西湖，写景，抒怀","title":"八声甘州·记玉关踏雪事清游"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。等趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐·醉吟处"}
{"author":"张炎","content":"甚，余歌美成词。琴书半室。向桂边偶然，一见秋色。老树香迟，清露缀花疑滴。山翁翻笑如泥醉，笑生平、无此狂逸。晋人游处，幽情付与，酒尊吟笔。任萧散、披襟岸帻。叹千古犹今，休问何夕。发短霜浓，却恐浩歌消得。明年野客重来此，探枝头、几分消息。望西楼远，西湖更远，也寻梅驿。","dynasty":"宋代","title":"桂枝香"}
{"author":"张炎","content":"风雨不来，深院悄、清事正满东篱。杖藜重到，秋气冉冉吹衣。瘦碧飘萧摇露便，腻黄秀野拂霜枝。忆芳时。翠微唤酒，江雁初飞。湘潭无人吊楚，叹落英自采，谁寄相思。淡泊生涯，聊伴老圃斜晖。寒香应遍故里，想鹤怨山空犹未归。归何晚，问径松不语，只有花知。","dynasty":"宋代","title":"新雁过妆楼·风雨不来"}
{"author":"张炎","content":"郎吟未了西湖酒，惊心又歌南浦。折柳官桥，呼船野渡，还听垂虹风雨。漂流最苦。况如此江山，此时情绪。怕有鸱夷，笑人何事载诗去。荒台只今在否。登临休望远，都是愁处。暗草埋沙，明波洗月，谁念天涯羁旅。荷阴未暑。快料理归程，再盟鸥鹭。只恐空山，近来无杜宇。","dynasty":"宋代","title":"台城路/齐天乐"}
{"author":"张炎","content":"西秦倦旅。是几年不听，西湖风雨。我托长镵垂短发，心事时看天语。吟箧空随，征衣休换，薜荔犹堪补。山能招隐，一瓢闲挂烟树。方叹旧国人稀，花间忽见，倾盖浑如故。客里不须谈世事，野老安知今古。海上盟鸥，门深款竹，风月平分取。陶然一醉，此时愁在何处。","dynasty":"宋代","title":"壶中天（客中寄友）"}
{"author":"张炎","content":"楚竹闲挑。千日酒、乐意稍稍渔樵。那回轻散，飞梦便觉迢遥。似隔芙蓉无路到，如何共此可怜宵。旧愁消。故人念我，来问寂寥。登临试开笑口，看垂垂短发，破帽休飘。款语微吟，清气顿扫花妖。明朝柳岸醉醒，又知在烟波第几桥。怀人处，任满身风露，踏月吹箫。","dynasty":"宋代","title":"瑶台聚八仙（菊日寓义兴，与王觉轩会饮，酒中书送白廷玉）"}
{"author":"张炎","content":"台城路二曲，因嘱余记其事。词成，以罗帕书之莺柳烟堤。记未吟青子，曾比红儿。娴娇弄春微透，鬟翠双垂。不道留仙不住，便无梦、吹到南枝。相看两流落，掩面凝羞，怕说当时。凄凉歌楚词，袅余音不放，一朵云飞。丁香枝上，几度款语深期。拜了花梢淡月，最难忘、弄影牵衣。无端动人处，过了黄昏，犹道休归。","dynasty":"宋代","title":"国香"}
{"author":"张炎","content":"艾B63D香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东阑。","dynasty":"宋代","title":"浣溪沙"}
{"author":"张炎","content":"万里一飞篷。吟老丹枫。潮生潮落海门东。三两点鸥沙外月，闲意谁同。一色与天通。绝去尘红。渔歌忽断荻花风。烟水自流心不竞，长笛霜空。","dynasty":"宋代","title":"浪淘沙（秋江）"}
{"author":"张炎","content":"倚阑干。问绿华何事，偷饵九还丹。浣锦溪边，餐霞竹里，翠袖不倚天寒。照芳树、晴光泛晓，护么凤、无处认冰颜。露洗春腴，风摇醉魄，听笛江南。树挂珊瑚冷月，叹玉奴妆褪，仙掾诗悭。谩觅花云，不同梨梦，推篷恍记孤山。步夜雪、前村问酒，几消凝、把做杏花看。得似古桃流水，不到人间。","dynasty":"宋代","title":"一萼红·倚阑干"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚"}
{"author":"张炎","content":"记天风、飞佩紫霞边，顾曲万花深。甚相如情倦，少陵愁老，还叹飘零。短梦恍然今昔，故国十年心。回首三三径，松竹成阴。不恨片篷南浦，恨翦灯听雨，谁伴孤吟。料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，何处逢君。","dynasty":"宋代","title":"甘州（饯草窗归霅）"}
{"author":"张炎","content":"好游人老，秋鬓芦花共色。征衣犹恋去年客。古道依然黄叶。谁家萧瑟。自笑我、如何是得。酒楼仍在，流落天涯醉白。孤城寒树美人隔。烟水此程应远，须寻梅驿。又渐数、花风第一。","dynasty":"宋代","title":"数花风（别义兴诸友）"}
{"author":"张炎","content":"近日衰迟，但随分、蜗涎自足。底须共、红尘争道，顿荒松菊。壮志已荒圯上履，正音恐是沟中木。又安知、幕下有词人，归心速。书尚在，怜鱼腹。珠何处，惊鱼目。且依然诗思，灞桥人独。不用回头看堕甑，不愁抱石疑非玉。忽一声、长啸出山来，黄粱熟。","dynasty":"宋代","title":"满江红"}
{"author":"张炎","content":"花最盛。西湖曾泛烟艇。闹红深处小秦筝，断桥夜饮。鸳鸯水宿不知寒，如今翻被惊醒。那时事、都倦省。阑干来此闲凭。是谁分得半边机云，恍疑昼锦。想当飞燕皱裙时，舞盘微堕珠粉。软波不翦素练净。碧盈盈、移下秋影。醉里玉书难认。且脱巾露发，飘然乘兴。一叶浮香天风冷。","dynasty":"宋代","title":"西河·花最盛"}
{"author":"张炎","content":"辄爱叹不能已，因赋此以赠。余谓有善歌而无善听，虽抑扬高下，声字相宣，倾耳者指不多屈。曾不若春蚓秋蛩，争声响于月篱烟砌间，绝无仅有。余深感于斯，为之赏音，岂亦善听者耶。风月吴娃。柳阴中认得，第二香车。春深妆减艳，波转影流花。莺语滑，透纹纱。有低唱人夸。怕误却，周郎醉眼，倚扇佯遮。底须拍碎红牙。听曲终奏雅，可是堪嗟。无人知此意，明月又谁家。尘滚滚，老年华。付情在琵琶。更叹我，黄芦苦竹，万里天涯。","dynasty":"宋代","title":"意难忘"}
{"author":"张炎","content":"记琼筵卜夜，锦槛移春，同恼莺娇。暗水流花径，正无风院落，银烛迟销。闹枝浅压髫髻，香脸泛红潮。甚如此游情，还将乐事，轻趁冰消。飘零又成梦，但长歌袅袅，柳色迢迢。一叶江心冷，望美人不见，隔浦难招。认得旧时鸥鹭，重过月明桥。溯万里天风，清声谩忆何处箫。","dynasty":"宋代","title":"忆旧游（寄友）"}
{"author":"张炎","content":"幽栖身懒动，邃庭悄、日偏长。甚不隐山林，不喧车马，不断生香。澄心淡然止水，笑东风、引得落花忙。慵对鱼翻暗藻，闲留莺管垂杨。徜徉。净几明窗。穿窈窕、染芬芳。看白鹤无声，苍云息影，物外行藏。桃源去尘更远，问当年、何事识渔郎。争似重门昼掩，自看生意池塘。","dynasty":"宋代","title":"木兰花慢（为静春赋）"}
{"author":"张炎","content":"春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。","dynasty":"宋代","title":"瑶台聚八仙（为焦云隐赋）"}
{"author":"张炎","content":"一枝凉玉欹路尘。下瑶台、疑是梦云。怕趁取、西风去，被何人、拈住皱裙。温柔只在秋波里，这些儿、真个动心。再同饮、花前酒，莫都忘、今夜夜深。","dynasty":"宋代","title":"恋绣衾（代题武桂卿扇）"}
{"author":"张炎","content":"野鹃啼月，便角巾还第。轻掷诗瓢付流水。最无端、小院寂历春空，门自掩，柳发离离如此。可惜欢娱地。雨冷云昏，不见当时谱银字。旧曲怯重翻，总是离愁，泪痕洒、一帘花碎。梦沈沈、知道不归来，尚错问桃根，醉魂醒未。","dynasty":"宋代","title":"洞仙歌（观王碧山花外词集有感）"}
{"author":"张炎","content":"万尘自远，径松存、仿佛斜川深意。乌石冈边犹记得，竹里吟安一字。暗叶禽幽，虚阑荷近，暑薄迟花气。行行且止，枯瓢枝上闲寄。不恨老却流光，可怜归未得，翻恨流水。落落岭头云尚在，一笑生涯如此。树老梅荒，山孤人共，隔浦船归未。划然长啸，海风吹下空翠。","dynasty":"宋代","title":"壶中天/念奴娇"}
{"author":"张炎","content":"西风暗剪荷衣碎，柔丝不解重缉。荒烟断浦，晴晖历乱，半山摇碧。悠悠望极。忍独听、秋声渐急。更怜他、萧条柳发，相与动秋色。老态今如此，犹自留连，醉筇游屐。不堪瘦影，渺天涯、尽成行客。因甚忘归，谩吹裂、山阳夜笛。梦三十六陂流水，去未得。","dynasty":"宋代","title":"凄凉犯过邻家见故园有感"}
{"author":"张炎","content":"由东而南，笑人应接不暇，其秀气之所钟欤屋上青山。青未了、凌虚试一凭阑。乱峰叠嶂，无限古色苍寒。正喜云闲云又去，片云未识我心闲。对林峦。底须谢屐，何用跻攀。三十六梯眺远，任半空笑语，飞落人间。赋笔吟笺，尘事竟不相关。朝来自然气爽，更好是秋屏宜晚看。蓬壶里，有天开图画，休唤边鸾。","dynasty":"宋代","title":"瑶台聚八仙"}
{"author":"张炎","content":"竹外横枝，并栏干、试数风才一信。么禽对语，彷佛醉眠初醒。遥知是雪，甚都把、暮寒消尽。清更润。明月飞来，瘦却旧时疏影。东阁谩撩诗兴。料西湖树老，难认和靖。晴窗自好，胜事每来独领。融融向暖，笑尘世、万花犹冷。须酿成、一点春腴，暗香在鼎。","dynasty":"宋代","title":"一枝春为陆浩斋赋梅南"}
{"author":"张炎","content":"山风古道，海国轻车，相逢只在东瀛。淡薄秋光，恰似此日游情。休嗟鬓丝断雪，喜闲身、重渡西泠。又溯远，趁回潮拍岸，断浦扬舲。莫向长亭折柳，正纷纷落叶，同是飘零。旧隐新招。知住第几层云。疏篱尚存晋菊，想依然、认得渊明。待去也，最愁人，犹恋故人。","dynasty":"宋代","title":"声声慢·山风古道"}
{"author":"张炎","content":"幽栖身懒动，邃庭悄、日偏长。甚不隐山林，不喧车马，不断生香。澄心淡然止水，笑东风、引得落花忙。慵对鱼翻暗藻，闲留莺管垂杨。徜徉。净几明窗。穿窈窕、染芬芳。看白鹤无声，苍云息影，物外行藏。桃源去尘更远，问当年、何事识渔郎。争似重门昼掩，自看生意池塘。","dynasty":"宋代","title":"木兰花慢（为静春赋）"}
{"author":"张炎","content":"一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。","dynasty":"宋代","title":"风入松（酌惠山水）"}
{"author":"张炎","content":"秋高，光景奇绝，与姜白石垂虹夜游，同一清致也。晴光转树，晓气分岚，何人野渡横舟。断柳枯蝉，凉意正满西州。匆匆载花载酒，便无情、也自风流。芳昼短，奈不堪深夜，秉烛来游。谁识山中朝暮，向白云一笑，今古无愁。散发吟商，此兴万里悠悠。清狂未应似我，倚高寒、隔水呼鸥。须待月，许多清、都付与秋。","dynasty":"宋代","title":"声声慢"}
{"author":"张炎","content":"野色一桥分。活水流云直到门。落叶堆篱从不扫，开尊。醉里教儿诵楚文。隔断马蹄痕。商鼎熏花独自闻。吟思更添清绝处，黄昏。月白枝寒雪满村。","dynasty":"宋代","title":"南乡子"}
{"author":"张炎","content":"烟霞万壑，记曲径幽寻，霁痕初晓。绿窗窈窕。看随花甃石，就泉通沼。几日不来，一片苍云未扫。自长啸。怅乔木荒凉，都是残照。碧天秋浩渺。听虚籁泠泠，飞下孤峭。山空翠老。步仙风，怕有采芝人到。野色闲门，芳草不除更好。境深悄。比斜川、又清多少。","dynasty":"宋代","title":"扫花游/扫地游"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚送舒亦山游越"}
{"author":"张炎","content":"阴过云根冷不移。古林疏又密，色依依。何须喷饭笑当时。篔筜谷，盈尺小鹅溪。展玩似堪疑。楚山从此去，望中迷。不知何处倚湘妃。空江晚，长笛一声吹。","dynasty":"宋代","title":"小重山·阴过云根冷不移"}
{"author":"张炎","content":"争棋赌墅意欣然。心似游丝扬碧天。只为当时一著玄。笑苻坚。百万军声屐齿前。","dynasty":"宋代","title":"忆王孙（谢安棋墅）"}
{"author":"张炎","content":"爱吾庐、傍湖千顷，苍茫一片清润。晴岚暖翠融融处，花影倒窥天镜。沙浦迥。看野水涵波，隔柳横孤艇。眠鸥未醒。甚占得莼乡，都无人见，斜照起春暝。还重省。岂料山中秦晋。桃源今度难认。林间即是长生路，一笑元非捷径。深更静。待散发吹箫，跨鹤天风冷。凭高露饮。正碧落尘空，光摇半壁，月在万松顶。","dynasty":"宋代","title":"摸鱼儿高爱山隐居"}
{"author":"张炎","content":"拂袖入山阿。深隐松萝。掬流洗耳厌尘多。石上一般清意味，不羡渔蓑。日月静中过。俗□消磨。风瓢分付与清波。却笑唐求因底事，无奈诗何。","dynasty":"宋代","title":"浪淘沙（题许由掷瓢手卷）"}
{"author":"张炎","content":"苔径独行清昼。瑟瑟松风如旧。出岫本无心，迟种门前杨柳。回首。回首。篱下白衣来否。","dynasty":"宋代","title":"如梦令（渊明行径）"}
{"author":"张炎","content":"波明昼锦，看芳莲迎晓，风弄晴碧。乔木千年长润屋，清荫图书琴桑攥虾须帘卷，瑶草秋无色。和熏兰麝，彩衣欢拥诗伯。溪上燕往鸥还，笔床茶灶，筇竹随游屐。闲似神仙闲最好，未必如今闲得。书染芝香，驿传梅信，次第来云北。金尊须满，月光长照歌席。","dynasty":"宋代","title":"壶中天（寿月溪）"}
{"author":"张炎","content":"寒食不多时。燕燕才归。杏花零落水痕肥。浅碧分山初过雨，一霎晴晖。闲折小桃枝。蝶也相随。晚妆不合整蛾眉。蓦忽思量张敞画，又被愁知。","dynasty":"宋代","title":"浪淘沙"}
{"author":"张炎","content":"万红梅里幽深处。甚杖屦、来何暮。草带湘香穿水树。尘留不住。云留却住。壶内藏今古。独清懒入终南去。有忙事、修花谱。骑省不须重作赋。园中成趣。琴中得趣。酒醒听风雨。","dynasty":"宋代","title":"青玉案（闲居）"}
{"author":"张炎","content":"旧游编否穿花省路，傍竹寻邻，如何故隐都荒。问取堤边，因甚减却垂杨。消磨纵然未尽，满烟波、添了斜阳。空叹息，又翻成无限，杜老凄凉。一舸清风何处，把秦山晋水，分贮诗囊。发已飘飘，休问岁晚空江。松陵试招旧隐，怕白鸥、犹识清狂。渐溯远，望并州、却是故乡。","dynasty":"宋代","title":"声声慢"}
{"author":"张炎","content":"看方壶拥翠，太极垂光，积雪初晴。阊阖开黄道，正绿章封事，飞上层青。古台半压琪树，引袖拂寒星。见玉冷闲坡，金明邃宇，人往深清。幽寻。自来去，对华表千年，天籁无声。别有长生路，看花开花落，何处无春。露台深锁丹气，隔水唤青禽。尚记得归时，鹤衣散影都是云。","dynasty":"宋代","title":"忆旧游（大都长春宫，即旧之太极宫也）"}
{"author":"张炎","content":"水痕深，花信足，寂寞汉南树。转首青阴，芳事顿如许。不知多少消魂，夜来风雨。犹梦到、断红流处。最无据。长年息影空山，愁入庾郎句。玉老田荒，心事已迟暮。几回听得啼鹃，不如归去。终不似、旧时鹦鹉。","dynasty":"宋代","title":"祝英台近（与周草窗话旧）"}
{"author":"张炎","content":"银浦流云，绿房迎晓，一抹墙腰月淡。暖玉生烟，悬冰解冻，碎滴瑶阶如霰。才放些晴意，早瘦了、梅花一半。也知不做花看，东风何事吹散。摇落似成秋苑。甚酿得春来，怕教春见。野渡舟回，前村门掩，应是不胜清怨。次第寻芳去，灞桥外、蕙香波暖。犹妒檐声，看灯人在深院。","dynasty":"宋代","title":"探春慢（雪霁）"}
{"author":"张炎","content":"□□□□□溪流。紧系篱边一叶舟。沽酒去，闭门休。从此清闲不属鸥。","dynasty":"宋代","title":"渔歌子"}
{"author":"张炎","content":"□□□□濯尘缨。严濑磻溪有重轻。多少事，古今情。今人当似古人清。","dynasty":"宋代","title":"渔歌子"}
{"author":"张炎","content":"□□□□□孤村。路隔尘寰水到门。斜照散，远云昏。白鹭飞来老树根。","dynasty":"宋代","title":"渔歌子"}
{"author":"张炎","content":"□□□年酒半酣。知鱼知我静中参。峰六六，径三三。此怀难与俗人谈。","dynasty":"宋代","title":"渔歌子"}
{"author":"张炎","content":"野色一桥分。活水流云直到门。落叶堆篱从不扫，开尊。醉里教儿诵楚文。隔断马蹄痕。商鼎熏花独自闻。吟思更添清绝处，黄昏。月白枝寒雪满村。","dynasty":"宋代","title":"南乡子"}
{"author":"张炎","content":"百花洲畔，十里湖边，沙鸥未许盟寒。旧隐琴书，犹记渭水长安。苍云数千万叠，却依然、一笑人间。似梦里，对清尊白发，秉烛更兰。渺渺烟波无际，唤扁舟欲去，且与凭兰。此别何如，能消几度阳关。江南又听夜雨，怕梅花、零落孤山。归最好，甚闲人、犹自未闲。","dynasty":"宋代","title":"声声慢（寄叶书隐）"}
{"author":"张炎","content":"莺吟翠屏。帘吹絮云。东风也怕花瞋。带飞花赶春。邻娃笑迎。嬉游趁晴。明朝何处相寻。那人家柳阴。","dynasty":"宋代","title":"四字令"}
{"author":"张炎","content":"画溪，作渔歌子十解，述古调也。□卯湾头屋数间。放船收尽一溪山。聊适兴，且怡颜。问天难买是真闲。","dynasty":"宋代","title":"渔歌子"}
{"author":"张炎","content":"一夜凝寒，忽成琼树，换却繁华。因甚春深，片红不到，绿水人家。眼惊白昼天涯。空望断、尘香钿车。独立回风，不阑惆怅，莫是梨花。","dynasty":"宋代","title":"柳梢青（清明夜雪）"}
{"author":"张炎","content":"云多不记山深浅，人行半天岩壑。旷野飞声，虚空倒影，松挂危峰疑落。流泉喷薄。自窈窕寻源，引瓢孤酌。倦倚高寒，少年游事老方觉。幽寻闲院邃阁。树凉僧坐夏，翻笑行乐。近竹惊秋，穿萝误晚，都把尘缘消却。东林似昨。待学取当年，晋人曾约。童子何知，故山空放鹤。","dynasty":"宋代","title":"台城路（游北山寺别本作雪窦寺访同野翁日东岩）"}
{"author":"张炎","content":"醉吟处。多是琴尊，竟日松下语。有笔床茶灶，瘦筇相引，逢花须住。正翠阴迷路。年光荏苒成孤旅。等趁燕樯，休忘了、玄都前度。渐烟波远，怕五湖凄冷，佳人袖薄，修竹依依日暮。知他甚处重逢，便匆匆、背潮归去。莫因循、误了幽期，应孤旧雨。伫立山风晚，月明摇碎江树。","dynasty":"宋代","title":"还京乐（送陈行之归吴）"}
{"author":"张炎","content":"流水孤村，爱尘事顿消，来访深隐。向醉里谁扶，满身花影。鸥鹭相看如瘦，近来不是伤春病。嗟流景。竹外野桥，犹系烟艇。谁引。斜川归兴。便啼鹃纵少，无奈时听。待棹击空明，鱼波千顷。弹到琵琶留不住，最愁人是黄昏近。江风紧。一行柳阴吹暝。","dynasty":"宋代","title":"梅子黄时雨（病后别罗江诸友）"}
{"author":"张炎","content":"寓罗江，与罗景良野游江上。绿阴芳草，景况离离，因填此解。惜旧谱零落，不能倚声而歌也。白浪摇天，青阴涨地，一片野怀幽意。杨花点点是春心，替风前、万花吹泪。遥岑寸碧。有谁识、朝来清气。自沈吟、甚流光轻掷，繁华如此。斜阳外。隐约孤村，隔坞闲门闭。渔舟何似莫归来，想桃源、路通人世。危桥静倚。千年事、都消一醉。谩依依，愁落鹃声万里。","dynasty":"宋代","title":"西子妆慢"}
{"author":"张炎","content":"云隐山晖，树分溪影，未放妆台帘卷。篝密笼香，镜圆窥粉，花深自然寒浅。正人在、银屏底，琵琶半遮面。语声软。且休弹、玉关愁怨。怕唤起西湖，那时春感。杨柳古湾头，记小怜、隔水曾见。听到无声，谩赢得、情绪难翦。把一襟心事，散入落梅千点。","dynasty":"宋代","title":"法曲献仙音（席上听琵琶有感）"}
{"author":"张炎","content":"王中仙曳舟溪上。天空水寒，古意萧飒。中仙有词雅丽，平野作晋雪图，亦清逸可观。余述此调，盖白石念奴娇鬲指声也。行行且止。把乾坤收入，篷窗深里。星散白鸥三四点，数笔横塘秋意。岸觜冲波，篱根受叶，野径通村市。疏风迎面，湿衣原是空翠。堪叹敲雪门荒，争棋墅冷，苦竹鸣山鬼。纵使如今犹有晋，无复清游如此。落日沙黄，远天云淡，弄影芦花外。几时归去，翦取一半烟水。","dynasty":"宋代","title":"湘月"}
{"author":"张炎","content":"竹多尘自扫。幽通径曲，禅房深窈。空翠吹衣，坐对闲云舒啸。寒木犹悬故叶，又过了、一番残照。经院悄。诗梦正迷，独怜衰草。幽趣尽属闲僧，浑未识人间，落花啼鸟。呼酒凭高，莫问四愁三笑。可惜秦山晋水，甚却向、此时登眺。清趣少。那更好游人老。","dynasty":"宋代","title":"玉漏迟（登无尽上人山楼）"}
{"author":"张炎","content":"之北，遂作此曲记横笛、玉关高处。万里沙寒，雪深无路。破却貂裘，远游归后与谁谱。故人何许。浑忘了、江南旧雨。不拟重逢，应笑我、飘零如羽。同去。钓珊瑚海树。底事又成行旅。烟篷断浦。更几点、恋人飞絮。如今又、京洛寻春，定应被、薇花留住。且莫把孤愁，说与当时歌舞。","dynasty":"宋代","title":"长亭怨"}
{"author":"张炎","content":"万里飞霜，千林落木，寒艳不招春妒。枫冷吴江，独客又吟愁句。正船舣、流水孤村，似花绕、斜阳归路。甚荒沟、一片凄凉，载情不去载愁去。长安谁问倦旅。羞见衰颜借酒，飘零如许。谩倚新妆，不入洛阳花谱。为回风、起舞尊前，尽化作、断霞千缕。记阴阴、绿遍江南，夜窗听暗雨。","dynasty":"宋代","title":"绮罗香（红叶）"}
{"author":"张炎","content":"扬舲万里，笑当年底事，中分南北。须信平生无梦到，却向而今游历。老柳官河，斜阳古道，风定波犹直。野人惊问，泛槎何处狂客。迎面落叶萧萧，水流沙共远，都无行迹。衰草凄迷秋更绿，惟有闲鸥独立。浪挟天浮，山邀云去，银浦横空碧。扣舷歌断，海蟾飞上孤白。","dynasty":"宋代","title":"壶中天（夜渡古黄河，与沈尧道、曾子敬同赋）"}
{"author":"张炎","content":"绝响矣。余悼之玉笥山，所谓长歌之哀，过于痛哭。断碧分山，空帘剩月，故人天外。香留酒殢。蝴蝶一生花里。想如今、醉魂未醒，夜台梦语秋声碎。自中仙去后，词笺赋笔，便无清致。都是。凄凉意。怅玉笥埋云，锦袍归水。形容憔悴。料应也、孤吟山鬼。那知人、弹折素弦，黄金铸出相思泪。但柳枝、门掩枯阴，候蛩愁暗苇。","dynasty":"宋代","title":"琐窗寒"}
{"author":"张炎","content":"苍潭枯海树。正雪窦高寒，水声东去。古意萧闲，问结庐人远，白云谁侣。贺监犹狂，还散迹、千岩风露。抱瑟空游，都是凄凉，此愁难语。莫趁江湖鸥鹭。怕太乙炉荒，暗消铅虎。投老心情，未归来何事，共成羁旅。布袜青鞋，休误入、桃源深处。待得重逢却说，巴山夜雨。","dynasty":"宋代","title":"三姝媚（送舒亦山游越）"}
{"author":"张炎","content":"堂。见古瓶中数枝，云自海云来，名芙蓉杏。因爱玩不去，岩起索赋此曲。芙蓉城伴侣。乍卸却单衣，茜罗重护。傍水开时，细看来、浑似阮郎前度。记得小楼，听一夜、江南春雨。梦醒箫声，流水青苹，旧游何许。谁翦层芳深贮。便洗尽长安，半面尘土。绝似桃根，带笑痕来伴，柳枝娇舞。莫是孤村，试与问、酒家何处。曾醉梢头双果，园林未暑。","dynasty":"宋代","title":"三姝媚"}
{"author":"张炎","content":"柳黄未结。放嫩晴消尽，断桥残雪。隔水人家，浑是花阴，曾醉好春时节。轻车几度新堤晓，想如今、燕莺犹说。纵艳游、得似当年，早是旧情都别。重到翻疑梦醒，弄泉试照影，惊见华发。却笑归来，石老云荒，身世飘然一叶。闭门约住青山色，自容与、吟窗清绝。怕夜寒、吹到梅花，休卷半帘明月。","dynasty":"宋代","title":"疏影（余于辛卯岁北归，与西湖诸友夜酌，因有感于旧游，寄周草窗。）"}
{"author":"张炎","content":"二三友行歌云舞绣中，亦清时之可乐，以词写之。舟舣鸥波，访邻寻里愁都散。老来犹似柳风流，先露看花眼。闲把花枝试拣。笑盈盈，和香待翦。也应回首，紫曲门荒，当年游惯。箫鼓黄昏，动人心处情无限。锦街不甚月明多，早已骄尘满。才过风柔夜暖。渐迤逦、芳程递趱。向西湖去，那里人家，依然莺燕。","dynasty":"宋代","title":"烛影摇红"}
{"author":"张炎","content":"海上回槎。认旧时鸥鹭，犹恋蒹葭。影散香消，水流云在，疏树十里寒沙。难问钱塘苏小，都不见、擘竹分茶。更堪嗟。似荻花江上，谁弄琵琶。烟霞。自延晚照，尽换了西林，窈窕纹纱。蝴蝶飞来，不知是梦，犹疑春在邻家。一掬幽怀难写，春何处、春已天涯。减繁华。是山中杜宇，不是杨花。","dynasty":"宋代","title":"春从天上来（己亥春，复回西湖，饮静传董高士楼，作此解以写我忧。）"}
{"author":"张炎","content":"竹，散怀吟眺，一任所适。太白去后三百年，无此乐也。浅草犹霜。融泥未燕，晴梢润叶初干。闲扶短策，邻家小聚清欢。错认篱根是雪，梅花过了一番寒。风还峭，较迟芳信，恰是春残。此境此时此意，待移琴独去，石冷慵弹。飘飘爽气，飞鸟相与俱还。醉里不知何处，好诗尽在夕阳山。山深杳，更无人到，流水花间。","dynasty":"宋代","title":"庆清朝"}
{"author":"张炎","content":"空谷幽人。曳冰簪雾带，古色生春。结根未同萧艾，独抱孤贞。自分生涯淡薄，隐蓬蒿、甘老山林。风烟伴憔悴，冷落吴宫，草暗花深。霁痕消蕙雪，向崖阴饮露，应是知心。所思何处，愁满楚水湘云。肯信遗芳千古，尚依依、泽畔行吟。香痕已成梦，短操谁弹，月冷瑶琴。","dynasty":"宋代","title":"国香（赋兰）"}
{"author":"张炎","content":"风雨怯殊乡。梧桐又小窗。甚秋声、今夜偏长。忆著旧时歌舞地，谁得似、牧之狂。茉莉拥钗梁。云窝一枕香。醉瞢腾、多少思量。明月半床人睡觉，听说道、夜深凉。","dynasty":"宋代","title":"南楼令"}
{"author":"张炎","content":"瘦筇访隐，正繁阴闲锁，一壶幽绿。乔木苍寒图画古，窈窕行人韦曲。鹤响天高，水流花净，笑语通华屋。虚堂松外，夜深凉气吹烛。乐事杨柳楼心，瑶台月下，有生香堪掬。谁理商声帘外悄，萧瑟悬珰鸣玉。一笑难逢，四愁休赋，任我云边宿。倚兰歌罢，露萤飞上秋竹。","dynasty":"宋代","title":"壶中天（养拙园夜饮）"}
{"author":"张炎","content":"颇爱杨琼妆淡注。犹理螺鬟，扰扰松云聚。两翦秋痕流不去。佯羞却把周郎顾。欲诉闲愁无说处。几过莺帘，听得间关语。昨夜月明香暗度。相思忽到梅花树。","dynasty":"宋代","title":"蝶恋花（赠杨柔卿）"}
{"author":"张炎","content":"矣，作平声满江红赠之。傅粉何郎，比玉树、琼枝谩夸。看生子、东涂西抹，笑语浮华。蝴蝶一生花里活，似花还却似非花。最可人、娇艳正芳年，如破瓜。离别恨，生叹嗟。欢情事，起喧哗。听歌喉清润，片玉无瑕。洗尽人间笙笛耳，赏音多向五侯家。好思量、都在步莲中，裙翠遮。","dynasty":"宋代","title":"满江红"}
{"author":"张炎","content":"柳未三眠，风才一讯。催人步屟吹笙径。可曾中酒似当时，如今却是看花病。老愿春迟，愁嫌昼静。秋千院落寒犹剩。卷帘休问海棠开，相传燕子归来近。","dynasty":"宋代","title":"踏莎行"}
{"author":"张炎","content":"暗香千树。结屋中间住。明月一方流水护。梦入梨云深处。清冰隔断尘埃。无人踏碎苍苔。一似逋仙归后，吟诗不下山来。","dynasty":"宋代","title":"清平乐（赠处梅）"}
{"author":"张炎","content":"春树江东。吟正远、清气竟入崆峒。问余栖处，只在缥缈山中。此去山中何所有，芰荷制了集芙蓉。且扶筇。倦游万里，独对青松。行藏也须在我，笑晋人为菊，出岫方浓。淡然无心，古意且许谁同。飞符夜深润物，自呼起苍龙雨太空。舒还卷，看满楼依旧，霁日光风。","dynasty":"宋代","title":"瑶台聚八仙（为焦云隐赋）"}
{"author":"张炎","content":"隐隐烟痕轻注。拂拂脂香微度。十二小红楼，人与玉箫何处。归去。归去。醉插一枝风露。","dynasty":"宋代","title":"如梦令（处梅列芍药于几上酌余，不觉醉酒，陶然有感）"}
{"author":"张炎","content":"桃花零落玄都观，刘郎此情谁语。鬓发萧疏，襟怀淡薄，空赋天涯羁旅。离情万缕。第一是难招，旧鸥今雨。锦瑟年华，梦中犹记艳游处。依依心事最苦。片帆浑是月，独抱凄楚。屋破容秋，床空对雨，迷却青门瓜圃。初荷未暑。叹极目烟波，又歌南浦。燕忽归来，翠帘深几许。","dynasty":"宋代","title":"台城路（迁居）"}
{"author":"张炎","content":"两剪秋痕，平分水影，炯然冰洁。未识新愁，眉心倩人贴。无端醉里，通一笑、柔花盈睫。痴绝。不解送情，倚银屏斜瞥。长歌短舞，换羽移宫，飘飘步回雪。扶娇倚扇，欲把艳怀说。□□杜郎重到，只虑空江桃叶。但数峰犹在，如傍那家风月。","dynasty":"宋代","title":"惜红衣（赠伎双波）"}
{"author":"张炎","content":"听江湖、夜雨十年灯，孤影尚中州。对荒凉茂苑，吟情渺渺，心事悠悠。见说寒梅犹在，无处认西楼。招取楼边月，同载扁舟。明日琴书何处，正风前堕叶，草外闲鸥。甚消磨不尽，惟有古今愁。总休问、西湖南浦，渐春来、烟水入天流。清游好，醉招黄鹤，一啸清秋。","dynasty":"宋代","title":"甘州/八声甘州"}
{"author":"张炎","content":"辛苦移家聊处静。扫除花径歌声趁。也学维摩闲示病。迂疏甚。松风两耳和衣枕。颇倦扶筇寻捷径。东墙蔼蔼红香盛。少待摇人波自定。蓬壶近。且呼白鹤招韩令。","dynasty":"宋代","title":"渔家傲"}
{"author":"张炎","content":"绕枝倦鹊，鬓萧萧、肯信如今犹客。风雪荷衣寒叶补，一点灯花悬壁。万里舟车，十年书剑，此意青天识。泛然身世，故家休问清白。却笑醉倒衰翁，石床飞梦，不入槐安国。只恐溪山游未了，莫叹飘零南北。滚滚江横，呜呜歌罢，渺渺情何极。正无聊赖，天风吹下孤笛。","dynasty":"宋代","title":"壶中天"}
{"author":"张炎","content":"异乡倦旅，问扁舟东下，归期何日。琴剑空随身万里，天地谁非行客。李杜飘零，羊昙悲感，回首俱陈迹。羁怀难写，豆虫吟破孤寂。柳外门掩疏阴，佳人何处，溪上苹花白。留得一方无用月，隐隐山阳闻笛。旧雨不来，风流云散，惟有长相忆。雁书休寄，寸心分付梅驿。","dynasty":"宋代","title":"壶中天（怀霅·友）"}
{"author":"张炎","content":"落落奇花未吐，离离瑶草偏幽。蓬山元是不知秋。却笑人间春瘦。潇酒寒犀尘尾，玲珑润玉搔头。半窗晴日水痕收。不怕杜鹃啼后。","dynasty":"宋代","title":"西江月（同前）"}
{"author":"张炎","content":"桃花扇底歌声杳。愁多少。便觉道花阴闲了。因甚不归来，甚归来不早。满院飞花休要扫。待留与、薄情知道。怕一似飞花，和春都老。","dynasty":"宋代","title":"珍珠令"}
{"author":"张炎","content":"葱茜满身云，酒晕浅融香颊。水调数声娴雅，把芳心偷说。风吹裙带下阶迟，惊散双蝴蝶。佯捻花枝微笑，溜晴波一瞥。","dynasty":"宋代","title":"好事近（赠笑倩）"}
{"author":"张炎","content":"因风整帽，借柳维舟，休登故苑荒台。去岁何年，游处半入苍苔。白鸥旧盟未冷，但寒沙、空与愁堆。谩叹息，问西门洒泪，不忍徘徊。眼底江山犹在，把冰弦弹断，苦忆颜回。一点归心，分付布袜青鞋。相寻已期到老，那知人、如此情怀。怅望久，海棠开、依旧燕来。","dynasty":"宋代","title":"声声慢（中吴感旧）"}
{"author":"张炎","content":"一瓢饮水曲肱眠。此乐不知年。今朝忽上龙峰顶。却元来、有此甘泉。洗却平生尘土，慵游万里山川。照人如鉴止如渊。古窦暗涓涓。当时桑苎今何在，想松风、吹断茶烟。著我白云堆里，安知不是神仙。","dynasty":"宋代","title":"风入松（酌惠山水）"}
{"author":"张炎","content":"玉立水云乡。尔我相忘。披离寒羽庇风霜。不趁白鸥游海上，静看鱼忙。应笑我凄凉。客路何长。犹将孤影侣斜阳。花底鹓行无认处，却对秋塘。","dynasty":"宋代","title":"浪淘沙（题陈汝朝百鹭画卷）"}
{"author":"张炎","content":"花引春来，手擎春住。芳心一点谁分付。微歌微笑蓦思量，瞥然抛与东流去。带润偷拈，和香密护。归时自有留连处。不随烟水不随风，不教轻把刘郎误。","dynasty":"宋代","title":"踏莎行（郊行，值游女以花掷水，余得之，戏作此解）"}
{"author":"张炎","content":"半面妆凝镜里春。同心带舞掌中身。因沾弱水褪精神。冷艳喜寻梅共笑，枯香羞与佩同纫。湘皋犹有未归人。","dynasty":"宋代","title":"浣溪沙"}
{"author":"张炎","content":"争棋赌墅意欣然。心似游丝扬碧天。只为当时一著玄。笑苻坚。百万军声屐齿前。","dynasty":"宋代","title":"忆王孙（谢安棋墅）"}
{"author":"张炎","content":"门前山可久长看。留住白云难。溪虚却与云相傍，对白云、何必深山。爽气潜生树石，晴光竟入阑干。旧家三径竹千竿。苍雪拂衣寒。绿蓑青笠玄真子，钓风波、不是真闲。得似壶中日月，依然只在人间。","dynasty":"宋代","title":"风入松（赠蒋道录溪山堂）"}
{"author":"陈察","content":"琴川有间气，志士钟其英。抗疏本忧国，临危肯爱生？天朝公道白，泉壤露华清。牢落寅恭后，空惭没世名。","dynasty":"明代","title":"吊蒋忠烈公"}
{"author":"冯晦","content":"南山之景幽且清，台亭上下知几层。王吴妙手写不得，若非造物其谁能。","dynasty":"宋代","title":"南山留题"}
{"author":"蔡薿","content":"扇开仙掌。","dynasty":"宋代","title":"失调名"}
{"author":"蔡薿","content":"布衣初喜得相从，淡薄情怀老更同。春酒杯盘花烂漫，夜堂灯火雪冥濛。家传辞藻喧时誉，地近乡枌识土风。早晚汉庭褒一鹗，待看霜翮上秋空。","dynasty":"宋代","title":"送宋朝请倅邢州"}
{"author":"蔡薿","content":"云藏北固山头寺，烟锁南徐水际楼。","dynasty":"宋代","title":"句"}
{"author":"严识玄","content":"贱妾如桃李，君王若岁时。秋风一已劲，摇落不胜悲。寂寂苍苔满，沉沉绿草滋。荣华非此日，指辇竞何辞。","dynasty":"唐代","title":"相和歌辞。班婕妤"}
{"author":"冯衮","content":"八尺台盘照面新，千金一掷斗精神。合是赌时须赌取，不妨回首乞闲人。","dynasty":"唐代","title":"掷卢作"}
{"author":"冯衮","content":"醉眼从伊百度斜，是他家属是他家。低声向道人知也，隔坐刚抛豆蔻花。","dynasty":"唐代","title":"戏酒妓"}
{"author":"高玮","content":"兴尽其如返棹何，牵衣暂乞罢耕蓑。一瓢春酒孤怀壮，万里青山放眼多。岸帻且吟豪士赋，隔墙初奏雪儿歌。风光如此不成醉，辜负新条挂薜萝。","dynasty":"清代","title":"和四弟寄龙膺韵"}
{"author":"高玮","content":"平桥斜绕小亭西，久不来游路欲迷。泛水落花随石转，冲人燕子到帘低。酒嫌市酿开邻瓮，壁拂尘封觅旧题。暝色催归留不得，莫嗔枝外子规啼。","dynasty":"清代","title":"过村居和五弟韵"}
{"author":"高玮","content":"曲曲溪流处处花，绿杨影里有人家。谁能载酒听春雨，共踏平桥一道斜。","dynasty":"清代","title":"题瞻明壁"}
{"author":"谈戭","content":"指途清谿里，左右唯深林。云蔽望乡处，雨愁为客心。遇人多物役，听鸟时幽音。何必沧浪水，庶兹浣尘襟。","dynasty":"唐代","title":"清谿馆作"}
{"author":"谈戭","content":"清清江潭树，日夕增所思。","dynasty":"唐代","title":"句"}
{"author":"洪子舆","content":"汉主召子陵，归宿洛阳殿。客星今安在，隐迹犹可见。水石空潺湲，松篁尚葱蒨.岸深翠阴合，川回白云遍。幽径滋芜没，荒祠幂霜霰。垂钓想遗芳，掇蘋羞野荐。高风激终古，语理忘荣贱。方验道可尊，山林情不变。","dynasty":"唐代","title":"严陵祠"}
{"author":"崇宁名贤","content":"十家来负郭，四邑入提封。双水碧一色，群山青万重。","dynasty":"宋代","title":"诗一首"}
{"author":"崔季卿","content":"八月长江万里晴，千帆一道带风轻。尽日不分天水色，洞庭南是岳阳城。","dynasty":"唐代","tags":"秋天，赞美，长江","title":"晴江秋望"}
{"author":"方大猷","content":"蓬鬓惊堆雪，衰容艳拒霜。莫持琼管弄清商，吹得万千林叶、一时黄。谁道春如剪，裁成百样芳。那知秋色是干将，天外群峰处处、割愁肠。","dynasty":"明代","title":"南歌子秋思"}
{"author":"惠洪","content":"绿槐烟柳长亭路。恨取次、分离去。日永如年愁难度。高城回首，暮云遮尽，目断人何处。解鞍旅舍天将暮。暗忆丁宁千万句。一寸柔肠情几许。薄衾孤枕，梦回人静，侵晓潇潇雨。","dynasty":"宋代","tags":"婉约，离别，柳树，思念","title":"青玉案·绿槐烟柳长亭路"}
{"author":"惠洪","content":"丝槐烟柳长亭路，恨取次、分离去。日永如年愁难度。高城回首，暮云遮尽，目断人何处？解鞍旅舍天将暮，暗忆叮咛千万句。一寸柔肠情几许？薄衾孤枕，梦回人静，彻晓潇潇雨。","dynasty":"宋代","tags":"离别，相思","title":"青玉案·丝槐烟柳长亭路"}
{"author":"惠洪","content":"半身屏外。睡觉唇红退。春思乱，芳心碎。空馀簪髻玉，不见流苏带。试与问，今人秀整谁宜对。湘浦曾同会。手搴轻罗盖。疑是梦，今犹在。十分春易尽，一点情难改。多少事，却随恨远连云海。","dynasty":"宋代","tags":"婉约，妇女，相思","title":"千秋岁·半身屏外"}
{"author":"惠洪","content":"淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看鞬橐见丞相，此意与天相始终。","dynasty":"宋代","tags":"咏史怀古，赞颂","title":"题李愬画像"}
{"author":"惠洪","content":"大厦吞风吐月，小舟坐水眠空。雾窗春晓翠如葱。睡起云涛正涌。往事回头笑处，此生弹指声中。玉笺佳句敏惊鸿。闻道衡阳价重。","dynasty":"宋代","title":"西江月"}
{"author":"惠洪","content":"日暮江空船自流。谁家院落近沧洲。一枝闲暇出墙头。数朵幽香和月暗，十分归意为春留。风撩片片是闲愁。","dynasty":"宋代","title":"浣溪沙（妙高墨梅）"}
{"author":"惠洪","content":"不怕石头行路滑。归来那爱驹儿踏。言下百骸俱拨撒。无剩法。灵然昼夜光通绕。古寺天寒还恶发。夜将木佛齐烧杀。炙背横眠真快活。憨抹挞。从教院主无须发。","dynasty":"宋代","title":"渔父词（丹霞）"}
{"author":"惠洪","content":"来往独龙冈畔路。杖头落索间家具。后事前观如目睹。非谶语。须知一念无今古。长笑老萧多病苦。笑中与药皆狼虎。蜡炬一枝非嘱付。聊戏汝。热来脱却娘生袴。","dynasty":"宋代","title":"渔父词（宝公）"}
{"author":"惠洪","content":"画饼充饥人笑汝。一庵归扫南阳坞。击竹作声方省悟。徐回顾。本来面目无藏处。却望沩山敷坐具。老师头角浑呈露。珍重此恩逾父母。须荐取。堂堂密密声前句。","dynasty":"宋代","title":"渔父词（香严）"}
{"author":"惠洪","content":"野鹤精神云格调。逼人气韵霜天晓。松下残经看未了。当斜照。苍烟风撼流泉绕。闺阁珍奇徒照耀。光无渗漏方灵妙。活计现成谁管绍。孤峰表。一声月下闻清啸。","dynasty":"宋代","title":"渔父词（药山）"}
{"author":"惠洪","content":"讲虎天华随玉尘。波心月在那能取。旁舍老僧偷指注。回头觑。虚空特地能言语。归对学徒重自诉。从前见解都欺汝。隔岸有山横暮雨。翻然去。千岩万壑无寻处。","dynasty":"宋代","title":"渔父词（亮公）"}
{"author":"惠洪","content":"急雨颠风花信早。枝枝叶叶春俱到。何待小桃方悟道。休迷倒。出门无限青青草。根不覆藏尘亦扫。见精明树唯心造。试借疑情看白皂。回头讨。灵云笑杀玄沙老。","dynasty":"宋代","title":"渔父词（灵云）"}
{"author":"惠洪","content":"万叠空青春杳杳。一蓑烟雨吴江晓。醉眼忽醒惊白鸟。拍手笑。清波不犯鱼吞钓。津渡有僧求法要。一桡为汝除玄妙。已去回头知不峭。犹迷照。渔舟性懆都翻了。","dynasty":"宋代","title":"渔父词（船子）"}
{"author":"惠洪","content":"碧瓦笼晴烟雾绕。水殿西偏，小立闻啼鸟。风度女墙吹语笑。南枝破腊应开了。道骨不凡江瘴晓。春色通灵，医得花重少。爆暖酿寒空杳杳。江城画角催残照。","dynasty":"宋代","title":"凤栖梧"}
{"author":"惠洪","content":"玉带云袍重顶露。一生笑傲知何故。万里归来方旦暮。休疑虑。大千捏在豪端聚。不解犁田分亩步。却能对客鸣花鼓。忽共老安相耳语。还推去。莫来拦我球门路。","dynasty":"宋代","title":"渔父词（万回）"}
{"author":"惠洪","content":"南涧茶香笑语新。西州春涨小舟横。困顿人归烂熳晴。天迥游丝长百尺，日高飞絮满重城。一番花信近清明。","dynasty":"宋代","title":"浣溪沙（送因觉先）"}
{"author":"惠洪","content":"蜜烛花光清夜阑。粉衣香翅绕团团。人犹认假为真实，蛾岂将灯作火看。方叹息，为遮拦。也知爱处实难拼。忽然性命随烟焰，始觉从前被眼瞒。","dynasty":"宋代","title":"鹧鸪天"}
{"author":"惠洪","content":"一段文章种性。更谪仙风韵。画戟丛中，清香凝宴寝。落日清寒勒花信。愁似海、洗光词锦。后夜归舟，云涛喧醉枕。","dynasty":"宋代","title":"清商怨"}
{"author":"惠洪","content":"入骨风流国色，透尘种性真香。为谁风鬓涴新妆。半树入村春暗。雪压枝低篱落，月高影动池塘。高情数笔寄微茫。小寝初开雾帐。","dynasty":"宋代","title":"西江月"}
{"author":"惠洪","content":"城里久偷闲。尘浣云衫。此身已是再眠蚕。隔岸有山归去好，万壑千岩。霜晓更凭阑。减尽晴岚。微云生处是茅庵。试问此生谁作伴，弥勒同龛。","dynasty":"宋代","title":"浪淘沙"}
{"author":"惠洪","content":"山径晚樵还。深壑孱颜。孙山背后泊船看。手把遗编披白帔，剩却清闲。篱落竹丛寒。渔业凋残。水痕无底照秋宽。好在夕阳凝睇处，数笔秋山。","dynasty":"宋代","title":"浪淘沙（自南游，多崇冈，陵峻岭，略见西湖秀色，用和靖语作长短句云）"}
{"author":"惠洪","content":"讲虎天华随玉麈。波心月在那能取。旁舍老僧偷指注。回头觑。虚空特地能言语。归对学徒重自诉。从前见解都欺汝。隔岸有山横暮雨。翻然去。千岩万壑无寻处。","dynasty":"宋代","title":"渔父词/渔父"}
{"author":"惠洪","content":"十指嫩抽春笋，纤纤玉软红柔。人前欲展强娇羞。微露云衣霓袖。最好洞天春晚，黄庭卷罢清幽。凡心无计奈闲愁。试拈花枝频嗅。","dynasty":"宋代","title":"西江月·十指嫩抽春笋"}
{"author":"惠洪","content":"凝祥宴罢闻歌吹。画毂走，香尘起。冠压花枝驰万骑。马行灯闹，凤楼帘卷，陆海龙鳌山对。当年曾看天颜醉。御杯举，欢声沸。时节虽同悲乐异。海风吹梦，岭猿啼月，一枕思归泪。","dynasty":"宋代","title":"青玉案·凝祥宴罢闻歌吹"}
{"author":"惠洪","content":"山径晚樵远。深壑孱颜。孙山背後泊船看。手把遗编披白帔，剩却清闲。篱落竹丛寒。渔业凋残。水痕无底照秋宽。好在夕阳凝睇处，数笔秋山。","dynasty":"宋代","title":"浪淘沙·山径晚樵远"}
{"author":"惠洪","content":"高节长身老不枯，平生风骨自清癯。爱君修竹为尊者，却笑寒松作大夫。未见同参木上座，空余听法石於菟。戏将秋色分斋钵，抹月批风得饱无？","dynasty":"宋代","title":"崇胜寺后，有竹千余竿，独一根秀出，人呼"}
{"author":"惠洪","content":"道人去我久，书问且不数。闻余窜南荒，惊悸日枯削。安知跨大海，往反如入郭。譬如人弄潮，覆却甚自若。旁多聚观者，缩头胆为落。僻居少过从，闲庭堕斗雀。手倦失轻纨，扣门谁剥啄。开关忽见之，但觉瘦矍铄。立谈慰良苦，兀坐叙契阔。谁持稻田衣，包此剪翎鹤。远来殊可念，此意重山岳。悃愊见无华，语论出棱角。为余三日留，颇觉解寂寞。忽然欲归去，破裓不容捉。想见历千峰，细路如遗索。相寻固自佳，乞诗亦不恶。而余病多语，方以默为药。寄声灵石山：“诗当替余作。”便觉鸣玉轩，跳波惊夜壑。","dynasty":"宋代","title":"瑜上人自灵石来，求鸣玉轩诗，会予断作语，"}
{"author":"惠洪","content":"九江浪粘天，气势必东下。万山勒回之，到此竟倾泻。如公廷诤时，一快那顾藉！君看洗日光，正色甚闲暇。使唐不敢周，谁复如公者？古祠苍烟根，碧草上屋瓦。我来春雨余，瞻叹香火罢。一读老范碑，顿尘看奔马。斯文如贯珠，字字光照夜。整帆更迟留，风正不忍挂。","dynasty":"宋代","title":"谒狄梁公庙"}
{"author":"惠洪","content":"携僧登芙蓉，想见绿云径。天风吹笑语，响落千岩静。戏为有声画，画此笑时兴。夙习嗟未除，为君起深定。蜜渍白芽姜，辣在那改性。南归亦何有？自负芦圌柄。旧居悬水旁，直室如仄磬。行当洗过恶，佛祖重皈命。念君别时语，皎月破昏暝。蝇头录君诗，有怀时一咏。","dynasty":"宋代","title":"次韵天锡提举"}
{"author":"东必曾","content":"噀绿郊原春事深，治生幽趣豁庙襟。声声禽语耕人意，种种花开老圃心。桑叶渐舒梯欲羞，麦苗暗长路难寻。日长虽有荷钥倦，薄暮归来常醉吟。","dynasty":"宋代","title":"春日田园杂兴"}
{"author":"张渐","content":"朗月照帘幌，清夜有馀姿。洞房怨孤枕，挟琴爱前墀。萱草已数叶，梨花复遍枝。去岁草始荣，与君新相知。今年花未落，谁分生别离。代情难重论，人事好乖移。合比月华满，分同月易亏。亏月当再圆，人别星陨天。吾欲竟此曲，意深不可传。叹息孤鸾鸟，伤心明镜前。","dynasty":"唐代","title":"郎月行"}
{"author":"张渐","content":"妙意其谁运大钧，玲珑奥室辟天真。斗临北地精初结，龙去丹霄穴未湮。洪造故教虚待物，良辰赢得乐同民。我来禊有自然兴，岂羡兰亭曲水滨。","dynasty":"宋代","title":"崇宁乙酉元巳率同僚修禊于七星岩"}
{"author":"道贤","content":"孤亭云外落，坐拥万山秋。海色连京口，江声过石头。何人成隐遁，与子独相求。古寺多红叶，谁能无事游。","dynasty":"清代","title":"访蒋虎臣居士"}
{"author":"陈淑均","content":"海转台阳背面宽，天开岩户扼全兰。百三弓势射潮准，十里军声坚壁看。云外树嵌危堞小，山腰风吼怒涛寒。凭誇水尽朝东去，且拥南关兀坐安。","dynasty":"清代","title":"兰阳八景"}
{"author":"陈淑均","content":"水流天外海孤悬，幸有恩波及福泉。港小能容舟入口，帆低不碍石多拳。斜风撑出涛三尺，细雨收来幅十联。赢得人装书画稿，满江都唤米家船。","dynasty":"清代","title":"兰阳八景"}
{"author":"陈淑均","content":"入我襟怀在此间，西峰不独一员山。何人解向红尘洒，对景能消白昼閒。帘放竹猗秋水碧，栏扶花亚夕阳殷。披衣兴到馀酣处，桨打溪头弄月还。","dynasty":"清代","title":"兰阳八景"}
{"author":"陈淑均","content":"一湾三十里平沙，笑指雕题近水家。雁起芦边秋涨阔，花疏蓼外夕阳斜。溪光润带禾千顷，洞口流交树八叉。盼到月眉围尽处，恍疑晚市聚鱼虾。","dynasty":"清代","title":"兰阳八景"}
{"author":"陈淑均","content":"华清今已冷香肌，别有温泉沸四时。十里蓝田融雪液，几家丹井吐烟丝。地经秋雨真浮海，人悟春风此浴沂。好景兰阳吟不尽，了应汤谷沁诗脾。","dynasty":"清代","title":"兰阳八景"}
{"author":"陈淑均","content":"石磴盘旋暮色苍，引人烟景入岩疆。轻如翠带拖岚起，细与晴丝挂嶂张。几担归樵寻出径，半林栖鸟抹斜阳。来朝拂袖登高顶，雅近炉头捧御香。","dynasty":"清代","title":"兰阳八景"}
{"author":"陈淑均","content":"昂然势矗海门东，十丈朝暾射背红。员峤戴星高出地，咸池浴水突浮空。山冲泖鼻开灵穴，屿转鸡心驾晓篷。自是醮波常五色，对看隆岭亦曈昽。","dynasty":"清代","title":"兰阳八景"}
{"author":"陈淑均","content":"无端海市涌楼台，车马衣冠景物该。一水暗连诸噜啯，半空擎出小蓬莱。仙家总在迷茫外，世境都从变幻来。莫便风吹南北澳，留将图画太阳开。","dynasty":"清代","title":"兰阳八景"}
{"author":"刘沧","content":"窗中忽有鹤飞声，方士因知道欲成。来取图书安枕里，便驱鸡犬向山行。花开深洞仙门小，路过悬桥羽节轻。送客自伤身易老，不知何处待先生。","dynasty":"唐代","tags":"赠诗，女子，写狗古诗18首","title":"赠道者"}
{"author":"刘沧","content":"此地曾经翠辇过，浮云流水竟如何？香销南国美人尽，怨入东风芳草多。残柳宫前空露叶，夕阳川上浩烟波。行人遥起广陵思，古渡月明闻棹歌。","dynasty":"唐代","tags":"写景，讽刺","title":"经炀帝行宫"}
{"author":"刘沧","content":"经过此地无穷事，一望凄然感废兴。渭水故都秦二世，咸原秋草汉诸陵。天空绝塞闻边雁，叶尽孤村见夜灯。风景苍苍多少恨，寒山半出白云层。","dynasty":"唐代","title":"咸阳怀古"}
{"author":"刘沧","content":"碧落风微月正明，霜毛似怨有离情。莓苔石冷想孤立，杨柳叶疏闻转清。空夜露残惊堕羽，辽天秋晚忆归程。凤凰楼阁知犹恋，终逐烟霞上玉京。","dynasty":"唐代","title":"月夜闻鹤唳"}
{"author":"刘沧","content":"寥落霜空木叶稀，初行郊野思依依。秋深频忆故乡事，日暮独寻荒径归。山影暗随云水动，钟声潜入远烟微。娟娟唯有西林月，不惜清光照竹扉。","dynasty":"唐代","title":"晚归山居"}
{"author":"刘沧","content":"南浦蒹葭疏雨后，寂寥横笛怨江楼。思飘明月浪花白，声入碧云枫叶秋。河汉夜阑孤雁度，潇湘水阔二妃愁。发寒衣湿曲初罢，露色河光生钓舟。","dynasty":"唐代","title":"江楼月夜闻笛"}
{"author":"刘沧","content":"古木苍苔坠几层，行人一望旅情增。太行山下黄河水，铜雀台西武帝陵。风入蒹葭秋色动，雨馀杨柳暮烟凝。野花似泣红妆泪，寒露满枝枝不胜。","dynasty":"唐代","title":"秋日望西阳"}
{"author":"刘沧","content":"昔时霸业何萧索，古木唯多鸟雀声。芳草自生宫殿处，牧童谁识帝王城。残春杨柳长川迥，落日蒹葭远水平。一望青山便惆怅，西陵无主月空明。","dynasty":"唐代","title":"邺都怀古"}
{"author":"刘沧","content":"晚出关河绿野平，依依云树动乡情。残春花尽黄莺语，远客愁多白发生。野水乱流临古驿，断烟凝处近孤城。东西未遂归田计，海上青山久废耕。","dynasty":"唐代","title":"春晚旅次有怀"}
{"author":"刘沧","content":"秋尽郊原情自哀，菊花寂寞晚仍开。高风疏叶带霜落，一雁寒声背水来。荒垒几年经战后，故山终日望书回。归途休问从前事，独唱劳歌醉数杯。","dynasty":"唐代","title":"晚秋野望"}
{"author":"刘沧","content":"静者多依猿鸟丛，衡门野色四郊通。天开宿雾海生日，水泛落花山有风。回望一巢悬木末，独寻危石坐岩中。看书饮酒馀无事，自乐樵渔狎钓翁。","dynasty":"唐代","title":"赠天台隐者"}
{"author":"刘沧","content":"一境新开雉堞西，绿苔微径露凄凄。高轩夜静竹声远，曲岸春深杨柳低。山霁月明常此醉，草芳花暗省曾迷。即随凤诏归清列，几忆风花梦小溪。","dynasty":"唐代","title":"题郑中丞东溪"}
{"author":"刘沧","content":"罗帐香微冷锦裀，歌声永绝想梁尘。萧郎独宿落花夜，谢女不归明月春。青鸟罢传相寄字，碧江无复采莲人。满庭芳草坐成恨，迢递蓬莱入梦频。","dynasty":"唐代","title":"代友人悼姬"}
{"author":"刘沧","content":"几到西林清净境，层台高视有无间。寒光远动天边水，碧影出空烟外山。苔点落花微萼在，叶藏幽鸟碎声闲。旷然多慊登楼意，永日重门深掩关。","dynasty":"唐代","title":"夏日登西林白上人楼"}
{"author":"刘沧","content":"漠漠杨花灞岸飞，几回倾酒话东归。九衢春尽生乡梦，千里尘多满客衣。流水雨馀芳草合，空山月晚白云微。金门自有西来约，莫待萤光照竹扉。","dynasty":"唐代","title":"送友人下第东归"}
{"author":"刘沧","content":"烟岚晚入湿旌旗，高槛风清醉未归。夹路野花迎马首，出林山鸟向人飞。一谿寒水涵清浅，几处晴云度翠微。自是谢公心近得，登楼望月思依依。","dynasty":"唐代","title":"从郑郎中高州游东潭"}
{"author":"刘沧","content":"自怜生计事悠悠，浩渺沧浪一钓舟。千里梦归清洛近，三年官罢杜陵秋。山连绝塞浑无色，水到平沙几处流。白露黄花岁时晚，不堪霜鬓镜前愁。","dynasty":"唐代","title":"罢华原尉上座主尚书"}
{"author":"刘沧","content":"郭南山寺雨初晴，上界寻僧竹里行。半壁楼台秋月过，一川烟水夕阳平。苔封石室云含润，露滴松枝鹤有声。木叶萧萧动归思，西风画角汉东城。","dynasty":"唐代","title":"雨后游南门寺"}
{"author":"刘沧","content":"古寺萧条偶宿期，更深霜压竹枝低。长天月影高窗过，疏树寒鸦半夜啼。池水竭来龙已去，老松枯处鹤犹栖。伤心可惜从前事，寥落朱廊堕粉泥。","dynasty":"唐代","title":"题古寺"}
{"author":"刘沧","content":"苔色轻尘锁洞房，乱鸦群鸽集残阳。青山空出禁城日，黄叶自飞宫树霜。御路几年香辇去，天津终日水声长。此时独立意难尽，正值西风砧杵凉。","dynasty":"唐代","title":"秋月望上阳宫"}
{"author":"刘沧","content":"此来多愧食鱼心，东阁将辞强一吟。羸马客程秋草合，晚蝉关树古槐深。风生野渡河声急，雁过寒原岳势侵。对酒相看自无语，几多离思入瑶琴。","dynasty":"唐代","title":"入关留别主人"}
{"author":"刘沧","content":"欲辞松月恋知音，去住多同羁鸟心。秋尽书窗惊白发，晚冲霜叶下青岑。大河风急寒声远，高岭云开夕影深。别后寂寥无限意，野花门路草虫吟。","dynasty":"唐代","title":"留别山中友人"}
{"author":"刘沧","content":"云飞天末水空流，省与师同别异州。庭树蝉声初入夏，石床苔色几经秋。灯微静室生乡思，月上严城话旅游。自喜他年接巾舄，沧浪地近虎溪头。","dynasty":"唐代","title":"与重幽上人话旧"}
{"author":"刘沧","content":"静室遥临伊水东，寂寥谁与此身同。禹门山色度寒磬，萧寺竹声来晚风。僧宿石龛残雪在，雁归沙渚夕阳空。偶将心地问高士，坐指浮生一梦中。","dynasty":"唐代","title":"题龙门僧房"}
{"author":"刘沧","content":"北去西游春未半，蜀山云雪入诗情。青萝拂水花流影，翠霭隔岩猿有声。日出空江分远浪，鸟归高木认孤城。心期万里无劳倦，古石苍苔峡路清。","dynasty":"唐代","title":"送友人游蜀"}
{"author":"刘沧","content":"沐发清斋宿洞宫，桂花松韵满岩风。紫霞晓色秋山霁，碧落寒光霜月空。华表鹤声天外迥，蓬莱仙界海门通。冥心一悟虚无理，寂寞玄珠象罔中。","dynasty":"唐代","title":"宿题天坛观"}
{"author":"刘沧","content":"子建东归恨思长，飘飖神女步池塘。云鬟高动水宫影，珠翠乍摇沙露光。心寄碧沉空婉恋，梦残春色自悠扬。停车绮陌傍杨柳，片月青楼落未央。","dynasty":"唐代","title":"洛神怨"}
{"author":"刘沧","content":"西上秦原见未央，山岚川色晚苍苍。云楼欲动入清渭，鸳瓦如飞出绿杨。舞席歌尘空岁月，宫花春草满池塘。香风吹落天人语，彩凤五云朝汉皇。","dynasty":"唐代","title":"望未央宫"}
{"author":"刘沧","content":"寝庙徒悲剑与冠，翠华龙驭杳漫漫。原分山势入空塞，地匝松阴出晚寒。上界鼎成云缥缈，西陵舞罢泪阑干。那堪独立斜阳里，碧落秋光烟树残。","dynasty":"唐代","title":"秋日过昭陵"}
{"author":"刘沧","content":"金界时来一访僧，天香飘翠琐窗凝。碧池静照寒松影，清昼深悬古殿灯。晚景风蝉催节候，高空云鸟度轩层。尘机消尽话玄理，暮磬出林疏韵澄。","dynasty":"唐代","title":"夏日登慈恩寺"}
{"author":"刘沧","content":"衡门无事闭苍苔，篱下萧疏野菊开。半夜秋风江色动，满山寒叶雨声来。雁飞关塞霜初落，书寄乡闾人未回。独坐高窗此时节，一弹瑶瑟自成哀。","dynasty":"唐代","title":"秋夕山斋即事"}
{"author":"刘沧","content":"及第新春选胜游，杏园初宴曲江头。紫毫粉壁题仙籍，柳色箫声拂御楼。霁景露光明远岸，晚空山翠坠芳洲。归时不省花间醉，绮陌香车似水流。","dynasty":"唐代","title":"及第后宴曲江"}
{"author":"刘沧","content":"疏柳高槐古巷通，月明西照上阳宫。一声边雁塞门雪，几处远砧河汉风。独榻闲眠移岳影，寒窗幽思度烟空。孤吟此夕惊秋晚，落叶残花树色中。","dynasty":"唐代","title":"洛阳月夜书怀"}
{"author":"刘沧","content":"旅途乘早景，策马独凄凄。残影郡楼月，一声关树鸡。听钟烟柳外，问渡水云西。当自勉行役，终期功业齐。","dynasty":"唐代","title":"早行"}
{"author":"刘沧","content":"真趣淡然居物外，忘机多是隐天台。停灯深夜看仙箓，拂石高秋坐钓台。卖药故人湘水别，入檐栖鸟旧山来。无因朝市知名姓，地僻衡门对岳开。","dynasty":"唐代","title":"赠道者"}
{"author":"刘沧","content":"汶阳离思水无穷，去住情深梦寐中。岁晚虫鸣寒露草，日西蝉噪古槐风。川分远岳秋光静，云尽遥天霁色空。对酒不能伤此别，尺书凭雁往来通。","dynasty":"唐代","title":"留别崔澣秀才昆仲"}
{"author":"刘沧","content":"客舍经时益苦吟，洞庭犹忆在前林。青山残月有归梦，碧落片云生远心。谿路烟开江月出，草堂门掩海涛深。因君话旧起愁思，隔水数声何处砧。","dynasty":"唐代","title":"和友人忆洞庭旧居"}
{"author":"刘沧","content":"散漫黄埃满北原，折碑横路碾苔痕。空山夜月来松影，荒冢春风变木根。漠漠兔丝罗古庙，翩翩丹旐过孤村。白杨落日悲风起，萧索寒巢鸟独奔。","dynasty":"唐代","title":"过北邙山"}
{"author":"刘沧","content":"人生行止在知己，远佐诸侯重所依。绿绶便当身是贵，青霄休怨志相违。晚云辽水疏残雨，寒角边城怨落晖。此去黄金台上客，相思应羡雁南归。","dynasty":"唐代","title":"送友人罢举赴蓟门从事"}
{"author":"刘沧","content":"禁漏初停兰省开，列仙名目上清来。飞鸣晓日莺声远，变化春风鹤影回。广陌万人生喜色，曲江千树发寒梅。青云已是酬恩处，莫惜芳时醉酒杯。","dynasty":"唐代","title":"看榜日"}
{"author":"刘沧","content":"南泛孤舟景自饶，蒹葭汀浦晚萧萧。秋风汉水旅愁起，寒木楚山归思遥。独夜猿声和落叶，晴江月色带回潮。故园新过重阳节，黄菊满篱应未凋。","dynasty":"唐代","title":"送李休秀才归岭中"}
{"author":"刘沧","content":"雨馀虚馆竹阴清，独坐书窗轸旅情。芳草衡门无马迹，古槐深巷有蝉声。夕阳云尽嵩峰出，远岸烟消洛水平。今夜南原赏佳景，月高风定苦吟生。","dynasty":"唐代","title":"寓居寄友人"}
{"author":"刘沧","content":"行经阙里自堪伤，曾叹东流逝水长。萝蔓几凋荒陇树，莓苔多处古宫墙。三千弟子标青史，万代先生号素王。萧索风高洙泗上，秋山明月夜苍苍。","dynasty":"唐代","title":"经曲阜城"}
{"author":"刘沧","content":"年光自感益蹉跎，岐路东西竟若何。窗外雨来山色近，海边秋至雁声多。思乡每读登楼赋，对月空吟叩角歌。迢递旧山伊水畔，破斋荒径闭烟萝。","dynasty":"唐代","title":"汶阳客舍"}
{"author":"刘沧","content":"麻姑此地鍊神丹，寂寞烟霞古灶残。一自仙娥归碧落，几年春雨洗红兰。帆飞震泽秋江远，雨过陵阳晚树寒。山顶白云千万片，时闻鸾鹤下仙坛。","dynasty":"唐代","title":"经麻姑山"}
{"author":"刘沧","content":"野烧原空尽荻灰，吴王此地有楼台。千年事往人何在，半夜月明潮自来。白鸟影从江树没，清猿声入楚云哀。停车日晚荐蘋藻，风静寒塘花正开。","dynasty":"唐代","title":"长洲怀古"}
{"author":"刘沧","content":"海曙云浮日，江遥水合天。（发浙江，见《诗人玉屑》）","dynasty":"唐代","title":"句"}
{"author":"刘沧","content":"太行关路战尘收，白日思乡别沃州。薄暮焚香临野烧，清晨漱齿涉寒流。溪边残垒空云木，山上孤城对驿楼。此去寂寥寻旧迹，苍苔满径竹斋秋。","dynasty":"唐代","title":"送元叙上人归上党（时节镇罢兵）"}
{"author":"刘沧","content":"驱羸多自感，烟草远郊平。乡路几时尽，旅人终日行。渡边寒水驿，山下夕阳城。萧索更何有，秋风两鬓生。","dynasty":"唐代","title":"秋日旅途即事"}
{"author":"刘沧","content":"白浪连空极渺漫，孤舟此夜泊中滩。岳阳秋霁寺钟远，渡口月明渔火残。绿绮韵高湘女怨，青葭色映水禽寒。乡遥楚国生归思，欲曙山光上木兰。","dynasty":"唐代","title":"江行夜泊"}
{"author":"刘沧","content":"浩气含真玉片辉，著书精义入玄微。洛阳紫陌几曾醉，少室白云时一归。松雪月高唯鹤宿，烟岚秋霁到人稀。知君济世有长策，莫问沧浪隐钓矶。","dynasty":"唐代","title":"赠颛顼山人"}
{"author":"刘沧","content":"上国栖迟岁欲终，此情多寄寂寥中。钟传半夜旅人馆，鸦叫一声疏树风。古巷月高山色静，寒芜霜落灞原空。今来唯问心期事，独望青云路未通。","dynasty":"唐代","title":"长安冬夜书情"}
{"author":"刘沧","content":"玉辇西归已至今，古原风景自沈沈。御沟流水长芳草，宫树落花空夕阴。蝴蝶翅翻残露滴，子规声尽野烟深。路人不记当年事，台殿寂寥山影侵。","dynasty":"唐代","title":"经古行宫"}
{"author":"刘沧","content":"闲上高楼时一望，绿芜寒野静中分。人行直路入秦树，雁截斜阳背塞云。渭水自流汀岛色，汉陵空长石苔纹。秋风高柳出危叶，独听蝉声日欲曛。","dynasty":"唐代","title":"秋日登醴泉县楼"}
{"author":"刘沧","content":"玄发辞家事远游，春风归雁一声愁。花开忽忆故山树，月上自登临水楼。浩浩晴原人独去，依依春草水分流。秦川楚塞烟波隔，怨别路岐何日休。","dynasty":"唐代","title":"春日旅游"}
{"author":"刘沧","content":"共惜年华未立名，路岐终日轸羁情。青春半是往来尽，白发多因离别生。楚岸帆开云树映，吴门月上水烟清。东归自有故山约，花落石床苔藓平。","dynasty":"唐代","title":"送友人下第归吴"}
{"author":"刘沧","content":"登原过水访相如，竹坞莎庭似故居。空塞山当清昼晚，古槐人继绿阴馀。休弹瑟韵伤离思，已有蝉声报夏初。醉唱劳歌翻自叹，钓船渔浦梦难疏。","dynasty":"唐代","title":"访友人郊居"}
{"author":"刘沧","content":"音容一别近三年，往事空思意浩然。匹马东西何处客，孤城杨柳晚来蝉。路长草色秋山绿，川阔晴光远水连。不见故人劳梦寐，独吟风月过南燕。","dynasty":"唐代","title":"匡城寻薛闵秀才不遇"}
{"author":"刘沧","content":"巾舄同时下翠微，旧游因话事多违。南朝古寺几僧在，西岭空林唯鸟归。莎径晚烟凝竹坞，石池春色染苔衣。此时相见又相别，即是关河朔雁飞。","dynasty":"唐代","title":"与僧话旧"}
{"author":"刘沧","content":"西园杨柳暗惊秋，宝瑟朱弦结远愁。霜落雁声来紫塞，月明人梦在青楼。蕙心迢递湘云暮，兰思萦回楚水流。锦字织成添别恨，关河万里路悠悠。","dynasty":"唐代","title":"寄远"}
{"author":"刘沧","content":"上国相逢尘满襟，倾杯一话昔年心。荒台共望秋山立，古寺多同雪夜吟。风度重城宫漏尽，月明高柳禁烟深。终期白日青云路，休感鬓毛霜雪侵。","dynasty":"唐代","title":"长安逢友人"}
{"author":"刘沧","content":"峡路谁知倦此情，往来多是半年程。孤吟洛苑逢春尽，几向秦城见月明。高柳断烟侵岳影，古堤斜日背滩声。东归海上有馀业，牢落田园荒草平。","dynasty":"唐代","title":"下第东归途中书事"}
{"author":"刘沧","content":"因思人事事无穷，几度经过感此中。山色不移楼殿尽，石台依旧水云空。唯馀芳草滴春露，时有残花落晚风。杨柳覆滩清濑响，暮天沙鸟自西东。","dynasty":"唐代","title":"经龙门废寺"}
{"author":"刘沧","content":"几到青门未立名，芳时多负故乡情。雨馀秦苑绿芜合，春尽灞原白发生。每见山泉长属意，终期身事在归耕。蘋花覆水曲谿暮，独坐钓舟歌月明。","dynasty":"唐代","title":"下第后怀旧居"}
{"author":"刘沧","content":"尘室寒窗我独看，别来人事几凋残。书空萧寺一僧去，雪满巴山孤客寒。落叶堕巢禽自出，苍苔封砌竹成竿。碧云迢递长江远，向夕苦吟归思难。","dynasty":"唐代","title":"经无可旧居兼伤贾岛"}
{"author":"刘沧","content":"何时止此幽栖处，独掩衡门长绿苔。临水静闻灵鹤语，隔原时有至人来。五湖仙岛几年别，九转药炉深夜开。谁识无机养真性，醉眠松石枕空杯。","dynasty":"唐代","title":"赠隐者"}
{"author":"刘沧","content":"一日不曾离此处，风吹疏牖夕云晴。气凌霜色剑光动，吟对雪华诗韵清。高木宿禽来远岳，古原残雨隔重城。西斋瑶瑟自为侣，门掩半春苔藓生。","dynasty":"唐代","title":"题书斋"}
{"author":"刘沧","content":"珠翠香销鸳瓦堕，神仙曾向此中游。青楼月色桂花冷，碧落箫声云叶愁。杳杳蓬莱人不见，苍苍苔藓路空留。一从凤去千年后，迢递岐山水石秋。","dynasty":"唐代","title":"题秦女楼"}
{"author":"刘沧","content":"白云深处葺茅庐，退隐衡门与俗疏。一洞晓烟留水上，满庭春露落花初。闲看竹屿吟新月，特酌山醪读古书。穷达尽为身外事，浩然元气乐樵渔。","dynasty":"唐代","title":"题桃源处士山居留寄"}
{"author":"刘沧","content":"萧寺楼台对夕阴，淡烟疏磬散空林。风生寒渚白蘋动，霜落秋山黄叶深。云尽独看晴塞雁，月明遥听远村砧。相思不见又经岁，坐向松窗弹玉琴。","dynasty":"唐代","title":"秋日山寺怀友人"}
{"author":"刘沧","content":"中秋朗月静天河，乌鹊南飞客恨多。寒色满窗明枕簟，清光凝露拂烟萝。桂枝斜汉流灵魄，蘋叶微风动细波。此夜空亭闻木落，蒹葭霜碛雁初过。","dynasty":"唐代","title":"八月十五日夜玩月"}
{"author":"刘沧","content":"萧寺春风正落花，淹留数宿惠休家。碧空云尽磬声远，清夜月高窗影斜。白日闲吟为道侣，青山遥指是生涯。微微一点寒灯在，乡梦不成闻曙鸦。","dynasty":"唐代","title":"晚春宿僧院"}
{"author":"刘沧","content":"回看云岭思茫茫，几处关河隔汶阳。书信经年乡国远，弟兄无力海田荒。天高霜月砧声苦，风满寒林木叶黄。终日路岐归未得，秋来空羡雁成行。","dynasty":"唐代","title":"怀汶阳兄弟"}
{"author":"刘沧","content":"丹阙侵霄壮复危，排空霞影动檐扉。城连伊水禹门近，烟隔上阳宫树微。天敛暮云残雨歇，路穿春草一僧归。此来闲望更何有，无限清风生客衣。","dynasty":"唐代","title":"题天宫寺阁"}
{"author":"刘沧","content":"苔径萦回景渐分，翛然空界静埃氛。一声疏磬过寒水，半壁危楼隐白云。雪下石龛僧在定，日西山木鸟成群。几来吟啸立朱槛，风起天香处处闻。","dynasty":"唐代","title":"游上方石窟寺"}
{"author":"刘沧","content":"久绝音书隔塞尘，路岐谁与子相亲。愁中独坐秦城夜，别后几经吴苑春。湘岸风来吹绿绮，海门潮上没青蘋.空劳两地望明月，多感断蓬千里身。","dynasty":"唐代","title":"怀江南友人"}
{"author":"刘沧","content":"森森古木列岩隈，迥压寒原霁色开。云雨只从山上起，风雷多向庙中来。三江入海声长在，双鹤啼天影未回。花落空庭春昼晚，石床松殿满青苔。","dynasty":"唐代","title":"题敬亭山庙"}
{"author":"刘沧","content":"麻姑此地炼神丹，寂寞烟霞古灶残。一自仙娥归碧落，几年春雨洗红兰。帆飞震泽秋江远，雨过陵阳晚树寒。山顶白云千万片，时闻鸾鹤下仙坛。","dynasty":"唐代","title":"经麻姑山"}
{"author":"刘沧","content":"杨花漠漠暗长堤，春尽人愁鸟又啼。鬓发近来生处白，家园几向梦中迷。霏微远树荒郊外，牢落空城夕照西。唯有年光堪自惜，不胜烟草日萋萋。","dynasty":"唐代","title":"对残春"}
{"author":"刘沧","content":"山叠云重一径幽，苍苔古石濑清流。出岩树色见来静，落涧泉声长自秋。远入虚明思白帝，寒生浩景想沧洲。如何地近东西路，马足车轮不暂留。","dynasty":"唐代","title":"过沧浪峡"}
{"author":"刘沧","content":"六代兴衰曾此地，西风露泣白蘋花。烟波浩渺空亡国，杨柳萧条有几家。楚塞秋光晴入树，浙江残雨晚生霞。凄凉处处渔樵路，鸟去人归山影斜。","dynasty":"唐代","title":"经过建业"}
{"author":"刘沧","content":"远渚蒹葭覆绿苔，姑苏南望思裴徊。空江独树楚山背，暮雨一舟吴苑来。人度深秋风叶落，鸟飞残照水烟开。寒潮欲上泛萍藻，寄荐三闾情自哀。","dynasty":"唐代","title":"江行书事"}
{"author":"刘沧","content":"黄帝修真万国朝，鼎成龙驾上丹霄。天风乍起鹤声远，海雾渐深龙节遥。仙界日长青鸟度，御衣香散紫霞飘。唯留古迹寒原在，碧水苍苍空寂寥。","dynasty":"唐代","title":"过铸鼎原"}
{"author":"刘沧","content":"海上生涯一钓舟，偶因名利事淹留。旅涂谁见客青眼，故国几多人白头。霁色满川明水驿，蝉声落日隐城楼。如何未尽此行役，西入潼关云木秋。","dynasty":"唐代","title":"秋日寓怀"}
{"author":"刘沧","content":"一望江城思有馀，遥分野径入樵渔。青山经雨菊花尽，白鸟下滩芦叶疏。静听潮声寒木杪，远看风色暮帆舒。秋期又涉潼关路，不得年年向此居。","dynasty":"唐代","title":"江城晚望"}
{"author":"刘沧","content":"孤馆门开对碧岑，竹窗灯下听猿吟。巴山夜雨别离梦，秦塞旧山迢递心。满地莓苔生近水，几株杨柳自成阴。空思知己隔云岭，乡路独归春草深。","dynasty":"唐代","title":"宿苍谿馆"}
{"author":"刘沧","content":"寂寥珠翠想遗声，门掩烟微水殿清。拂曙紫霞生古壁，何年绛节下层城。鹤归辽海春光晚，花落闲阶夕雨晴。武帝无名在仙籍，玉坛星月夜空明。","dynasty":"唐代","title":"题王母庙"}
{"author":"刘沧","content":"二远相知是昔年，此身长寄礼香烟。绿芜风晚水边寺，清磬月高林下禅。台殿虚窗山翠入，梧桐疏叶露光悬。西峰话别又须去，终日关山在马前。","dynasty":"唐代","title":"留别复本修古二上人"}
{"author":"刘沧","content":"汉将边方背辘轳，受降城北是单于。黄河晚冻雪风急，野火远烧山木枯。偷号甲兵冲塞色，衔枚战马踏寒芜。蛾眉一没空留怨，青冢月明啼夜乌。","dynasty":"唐代","title":"边思"}
{"author":"刘沧","content":"独步危梯入杳冥，天风潇洒拂檐楹。禹门烟树正春色，少室云屏向晚晴。花落院深清禁闭，水分川阔绿芜平。琐窗朱槛同仙界，半夜缑山有鹤声。","dynasty":"唐代","title":"登龙门敬善寺阁"}
{"author":"刘沧","content":"猿鸟无声昼掩扉，寒原隔水到人稀。云晴古木月初上，雪满空庭鹤未归。药囿地连山色近，樵家路入树烟微。栖迟惯得沧浪思，云阁还应梦钓矶。","dynasty":"唐代","title":"题王校书山斋"}
{"author":"刘沧","content":"蝉噪秋风满古堤，荻花寒渡思萋萋。潮声归海鸟初下，草色连江人自迷。碧落晴分平楚外，青山晚出穆陵西。此来一见垂纶者，却忆旧居明月溪。","dynasty":"唐代","title":"浙江晚渡怀古"}
{"author":"刘沧","content":"一点青山翠色危，云岩不掩与星期。海门烟树潮归后，江面山楼月照时。独鹤唳空秋露下，高僧入定夜猿知。萧疏水木清钟梵，颢气寒光动石池。","dynasty":"唐代","title":"宿题金山寺"}
{"author":"刘沧","content":"一顾恩深荷道安，独垂双泪下层峦。飞鸣北雁塞云暮，摇落西风关树寒。春谷终期吹羽翼，萍身不定逐波澜。裴徊偏起旧枝恋，半夜独吟孤烛残。","dynasty":"唐代","title":"龙门留别道友"}
{"author":"刘沧","content":"石壁苍苔翠霭浓，驱车商洛想遗踪。天高猿叫向山月，露下鹤声来庙松。叶堕阴岩疏薜荔，池经秋雨老芙蓉。雪髯仙侣何深隐，千古寂寥云水重。","dynasty":"唐代","title":"题四皓庙"}
{"author":"刘沧","content":"独泛扁舟映绿杨，嘉陵江水色苍苍。行看芳草故乡远，坐对落花春日长。曲岸危樯移渡影，暮天栖鸟入山光。今来谁识东归意，把酒闲吟思洛阳。","dynasty":"唐代","title":"春日游嘉陵江"}
{"author":"刘沧","content":"启户清风枕簟幽，虫丝吹落挂帘钩。蝉吟高树雨初霁，人忆故乡山正秋。浩渺蒹葭连夕照，萧疏杨柳隔沙洲。空将方寸荷知己，身寄烟萝恩未酬。","dynasty":"唐代","title":"秋日山斋书怀"}
{"author":"刘沧","content":"清洛平分两岸沙，沙边水色近人家。隋朝古陌铜驼柳，石氏荒原金谷花。庭叶霜浓悲远客，宫城日晚度寒鸦。未成归计关河阻，空望白云乡路赊。","dynasty":"唐代","title":"晚秋洛阳客舍"}
{"author":"刘沧","content":"不避驱羸道路长，青山同喜惜年光。灯前话旧阶草夜，月下醉吟溪树霜。落叶已经寒烧尽，衡门犹对古城荒。此身未遂归休计，一半生涯寄岳阳。","dynasty":"唐代","title":"深愁喜友人至"}
{"author":"刘沧","content":"别开池馆背山阴，近得幽奇物外心。竹色拂云连岳寺，泉声带雨出谿林。一庭杨柳春光暖，三径烟萝晚翠深。自是功成闲剑履，西斋长卧对瑶琴。","dynasty":"唐代","title":"题马太尉华山庄"}
{"author":"刘沧","content":"砧杵寥寥秋色长，绕枝寒鹊客情伤。关山云尽九秋月，门柳叶凋三径霜。近日每思归少室，故人遥忆隔潇湘。如何节候变容发，明镜一看愁异常。","dynasty":"唐代","title":"秋日夜怀"}
{"author":"刘沧","content":"十二岚峰挂夕晖，庙门深闭雾烟微。天高木落楚人思，山迥月残神女归。触石晴云凝翠鬓，度江寒雨湿罗衣。婵娟似恨襄王梦，猿叫断岩秋藓稀。","dynasty":"唐代","title":"题巫山庙"}
{"author":"刘沧","content":"吴苑荒凉故国名，吴山月上照江明。残春碧树自留影，半夜子规何处声。芦叶长侵洲渚暗，蘋花开尽水烟平。经过此地千年恨，荏苒东风露色清。","dynasty":"唐代","title":"题吴宫苑"}
{"author":"刘沧","content":"秋看庭树换风烟，兄弟飘零寄海边。客计倦行分陕路，家贫休种汶阳田。云低远塞鸣寒雁，雨歇空山噪暮蝉。落叶虫丝满窗户，秋堂独坐思悠然。","dynasty":"唐代","title":"旅馆书怀"}
{"author":"陈希声","content":"香红眩眼缬菜英，竹杖扶吟从步行。桑眼蟆含青雷小，麦须蝦磔翠芒轻。黄花菜圃午风软，绿水秧畦春野平。芳树岁声鸠雨过，苍苍柳色弄烟晴。","dynasty":"宋代","title":"春日田园杂兴五首"}
{"author":"陈希声","content":"梨钥彷野沸耕农，血吻鹃声一树红。畦矗秧针青剡剡，陇翻麦浪翠芃芃。难鸣画寂花村雨，蛤吠朝寒草岸风。溪外云过横笛乱，微烟野色树龙葱。","dynasty":"宋代","title":"春日田园杂兴五首"}
{"author":"陈希声","content":"田园与在早春时，眼缬生红喜一眉。门巷日高人扫雪，池塘烟涨水流澌。杯柈新岁叹同社，灯火元宵闹古祠。野老告余春事及，夜来小雨过前坡。","dynasty":"宋代","title":"春日田园杂兴五首"}
{"author":"陈希声","content":"田园与在半春天，春事关心夜不眠。护撒秧畦须拥水，辟栽蔬圃更堤川。青囊子粒乡风旧，翠箬灵芽社雨前。独立斜阳无限意，一声发谷野桥边。","dynasty":"宋代","title":"春日田园杂兴五首"}
{"author":"陈希声","content":"田园与在晚春头，且说田蚕两事休。榆夹雨酣新水滑，楝花风软薄寒收。青枫蛾子摧桑月，绿轹鹂鹒报麦秋。但顾花村无吠犬，时呼薄酒背眠牛。","dynasty":"宋代","title":"春日田园杂兴五首"}
{"author":"陈希声","content":"香红眩眼缬蕤英，竹杖扶吟纵步行。桑眼蟆含青蕾小，麦须虾磔翠芒轻。黄花菜圃午风软，绿水秧畦春野平。芳树几声鸠雨过，苍苍柳色弄烟晴。","dynasty":"宋代","title":"春日田园杂兴五首其一"}
{"author":"陈希声","content":"犁锄遍野沸耕农，血吻鹃声一树红。畦矗秧针青剡剡，陇翻麦浪翠芃芃。鸡鸣昼寂花村雨，蛤吠朝寒草岸风。溪外云过横笛乱，微烟野色树茏葱。","dynasty":"宋代","title":"春日田园杂兴五首其二"}
{"author":"部使者","content":"户长尽蠲民不病，室家相庆酒频沾。农桑课绩无遗恨，循吏声名并两都。","dynasty":"宋代","title":"赠林次龄"}
{"author":"顾道善","content":"高柳蝉声哽咽。四壁蛩吟悲切。丹桂发天香，疑似广寒宫阙。八月。八月。又是中秋佳节。","dynasty":"明代","title":"如梦令"}
{"author":"顾道善","content":"日射纱窗花影透。满镜春山，雪面妆成候。立遍苍苔寻草斗。鸾针凤线抛残绣。拜佛朝持般若咒。脉脉含情，徙倚消长昼。闻道知愁还未久。去年学得吹箫后。","dynasty":"明代","title":"蝶恋花闺情见《林下词选》、《众香词》"}
{"author":"顾道善","content":"禾黍斜阳，村皋外、红霞飞灭。回首处、依稀风景，繁华销歇。沼冷鸳鸯荷泣雨，台荒麋鹿松摇月。忽送来、野寺断钟声，疏篱缺。清晓怨，帘钩揭。王孙梦，鹃啼血。问天涯何处，铜仙金阙。猿鹤三秋淹短草，风云万里悲高碣。料明朝、好镜不相瞒，霜侵发。","dynasty":"明代","title":"满江红移居严庄有感见《林下词选》、《众香词》、《今词初集》、《昭代词选》"}
{"author":"陈逢衡","content":"花落斜阳外，无人酒半醺。客愁多似水，春梦乱如云。庾信伤心赋，陶潜自祭文。古来贤达者，谁不泪纷纷。","dynasty":"清代","title":"花落"}
{"author":"陈逢衡","content":"呼庚徒羡玉山禾，何肉周妻累若何。明镜照颜时熊少，长欃托命泪痕多。家如琐蛣惟资蟹，心似眠蚕已化蛾。九十春光今又去，人间空著老头陀。","dynasty":"清代","title":"丁酉暮春有感"}
{"author":"陈逢衡","content":"无计支愁慰寂寥，闭门黄叶雨潇潇。人情略解方三拜，仙籍难通郭四朝。京洛报书沈夜月，广陵归梦落秋潮。亦知垂钓沧波好，生活凭谁饮一瓢。","dynasty":"清代","title":"无计"}
{"author":"陈逢衡","content":"夕阳催客早登程，握手停杯泪欲倾。十里晚风吹鬓影，一江春水化离情。帆开烟树冥濛走，潮落鱼龙浩荡行。却恨不如堤畔柳，随君直到武昌城。","dynasty":"清代","title":"江口送别"}
{"author":"陈逢衡","content":"策杖上崇冈，荒草没游屐。一鸟度寒色，远引入空碧。莓苔护寺门，古树卧石脊。幽僻阴森多，俯仰咽清魄。飘飘衣带间，但觉云气白。","dynasty":"清代","title":"游摄山"}
{"author":"高启","content":"满衣血泪与尘埃，乱后还乡亦可哀。风雨梨花寒食过，几家坟上子孙来？","dynasty":"明代","tags":"清明节，送别，感伤","title":"送陈秀才还沙上省墓"}
{"author":"高启","content":"绿池芳草满晴波，春色都从雨里过。知是人家花落尽，菜畦今日蝶来多。","dynasty":"明代","tags":"古诗三百首，田园，写景，抒情","title":"春暮西园"}
{"author":"高启","content":"渡水复渡水，看花还看花。春风江上路，不觉到君家。","dynasty":"明代","tags":"古诗三百首，访友，纪行","title":"寻胡隐君"}
{"author":"高启","content":"琼姿只合在瑶台，谁向江南处处栽？雪满山中高士卧，月明林下美人来。寒依疏影萧萧竹，春掩残香漠漠苔。自去何郎无好咏，东风愁寂几回开。缟袂相逢半是仙，平生水竹有深缘。将疏尚密微经雨，似暗还明远在烟。薄瞑山家松树下，嫩寒江店杏花前。秦人若解当时种，不引渔郎入洞天。翠羽惊飞别树头，冷香狼籍倩谁收。骑驴客醉风吹帽，放鹤人归雪满舟。淡月微云皆似梦，空山流水独成愁。几看孤影低徊处，只道花神夜出游。淡淡霜华湿粉痕，谁施绡帐护春温。诗随十里寻春路，愁在三更挂月村。飞去只忧云作伴，销来肯信玉为魂。一尊欲访罗浮客，落叶空山正掩门。云雾为屏雪作宫，尘埃无路可能通。春风未动枝先觉，夜月初来树欲空。翠袖佳人依竹下，白衣宰相在山中。寂寥此地君休怨，回首名园尽棘丛。梦断扬州阁掩尘，幽期犹自属诗人。立残孤影长过夜，看到余芳不是春。云暖空山裁玉遍，月寒深浦泣珠频。掀篷图里当时见，错爱横斜却未真。独开无那只依依，肯为愁多减玉辉？廉外钟来月初上，灯前角断忽霜飞。行人水驿春全早，啼鸟山塘晚半稀。愧我素衣今已化，相逢远自洛阳归。最爱寒多最得阳，仙游长在白云乡。春愁寂寞天应老，夜色朦胧月亦香。楚客不吟江路寂，吴王已醉苑台荒。枝头谁见花惊处？袅袅微风簌簌霜。断魂只有月明知，无限春愁在一枝。不共人言唯独笑，忽疑君到正相思。歌残别院烧灯夜，妆罢深宫览镜时。旧梦已随流水远，山窗聊复伴题诗。","dynasty":"明代","tags":"梅花，组诗","title":"咏梅九首"}
{"author":"高启","content":"大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。","dynasty":"明代","tags":"登高，写景，长江，咏史怀古","title":"登金陵雨花台望大江"}
{"author":"高启","content":"尔牛角弯环，我牛尾秃速。共拈短笛与长鞭，南陇东冈去相逐。日斜草远牛行迟，牛劳牛饥唯我知；牛上唱歌牛下坐，夜归还向牛边卧。长年牧牛百不忧，但恐输租卖我牛。","dynasty":"明代","tags":"新乐府，牧童","title":"牧牛词"}
{"author":"高启","content":"新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。","dynasty":"元代","tags":"清明节，思乡","title":"清明呈馆中诸公"}
{"author":"高启","content":"大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。","dynasty":"明代","tags":"咏史怀古，凭吊，感伤","title":"吊岳王墓"}
{"author":"高启","content":"　　吴城东无山，唯西为有山，其峰联岭属，纷纷靡靡，或起或伏，而灵岩居其词，拔其挺秀，若不肯与众峰列。望之者，咸知其有异也。　　山仰行而上，有亭焉，居其半，盖以节行者之力，至此而得少休也。由亭而稍上，有穴窈然，曰西施之洞；有泉泓然，曰浣花之池；皆吴王夫差宴游之遗处也。又其上则有草堂，可以容栖迟；有琴台，可以周眺览；有轩以直洞庭之峰，曰抱翠；有阁以瞰具区之波，曰涵空，虚明动荡，用号奇观。盖专此郡之美者，山；而专此山之美者，阁也。　　启，吴人，游此虽甚亟，然山每匿幽閟胜，莫可搜剔，如鄙予之陋者。今年春，从淮南行省参知政事临川饶公与客十人复来游。升于高，则山之佳者悠然来。入于奥，则石之奇者突然出。氛岚为之蹇舒，杉桧为之拂舞。幽显巨细，争献厥状，披豁呈露，无有隐循。然后知于此山为始著于今而素昧于昔也。　　夫山之异于众者，尚能待人而自见，而况人之异于众者哉！公顾瞻有得，因命客赋诗，而属启为之记。启谓：“天于诡奇之地不多设，人于登临之乐不常遇。有其地而非其人，有其人而非其地，皆不足以尽夫游观之乐也。今灵岩为名山，诸公为名士，盖必相须而适相值，夫岂偶然哉！宜其目领而心解，景会而理得也。若启之陋，而亦与其有得焉，顾非幸也欤？启为客最少，然敢执笔而不辞者，亦将有以私识其幸也！”十人者，淮海秦约、诸暨姜渐、河南陆仁、会稽张宪、天台詹参、豫章陈增、吴郡金起、金华王顺、嘉陵杨基、吴陵刘胜也。","dynasty":"明代","tags":"辞赋精选，纪游，讽刺","title":"游灵岩记"}
{"author":"高启","content":"　　余始不欲与佛者游，尝读东坡所作《勤上人诗序》，见其称勤之贤曰：“使勤得列于士大夫之间，必不负欧阳公。”余于是悲士大夫之风坏已久，而喜佛者之有可与游者。　　去年春，余客居城西，读书之暇，因往云岩诸峰间，求所谓可与游者，而得虚白上人焉。　　虚白形癯而神清，居众中不妄言笑。余始识于剑池之上，固心已贤之矣。入其室，无一物，弊箦折铛，尘埃萧然。寒不暖，衣一衲，饥不饱，粥一盂，而逍遥徜徉，若有余乐者。间出所为诗，则又纡徐怡愉，无急迫穷苦之态，正与其人类。　　方春二三月时，云岩之游者盛，巨官要人，车马相属。主者撞钟集众，送迎唯谨，虚白方闭户寂坐如不闻；及余至，则曳败履起从，指幽导胜于长林绝壁之下，日入而后已。余益贤虚白，为之太息而有感焉。近世之士大夫，趋于途者骈然，议于庐者欢然，莫不恶约而愿盈，迭夸而交诋，使虚白袭冠带以齿其列，有肯为之者乎？或以虚白佛者也，佛之道贵静而无私，其能是亦宜耳！余曰：今之佛者无呶呶焉肆荒唐之言者乎？无逐逐焉从造请之役者乎？无高屋广厦以居美女丰食以养者乎？然则虚白之贤不惟过吾徒，又能过其徒矣。余是以乐与之游而不知厌也。　　今年秋，虚白将东游，来请一言以为赠。余以虚白非有求于世者，岂欲余张之哉？故书所感者如此，一以风乎人，一以省于己，使无或有愧于虚白者而已。","dynasty":"明代","tags":"送别，序文","title":"送虚白上人序"}
{"author":"高启","content":"鱼灯照艳魄，夜冷珠衣薄。白玉土中埋，红兰霜后落。不乘台上凤，空舞桥边鹤。韩重未归来，泉宫秋寂寞。","dynasty":"明代","title":"姑苏杂咏吴女坟"}
{"author":"高启","content":"金钗葬小坟，杨柳寺前村。已断花间信，空归月下魂。山莺留曲韵，草露带啼痕。车马逢寒食，还来酹酒樽。","dynasty":"明代","title":"姑苏杂咏真娘墓"}
{"author":"高启","content":"梦别芙蓉殿头，断钗零落谁收？土昏青镜忘晓，月冷珠襦恨秋。麋鹿昔来废院，牛羊今上荒丘。香魂若怨亡国，莫与西施共游。","dynasty":"明代","title":"姑苏杂咏琼姬墓"}
{"author":"高启","content":"叠玉连珠弃草根，仙游应逐马嵬魂。孤坟掩夜香初冷，几帐留春被尚温。佳丽总伤身薄命，艰危未负主多恩。争妍无复呈歌舞，寂寂苍苔锁院门。","dynasty":"明代","title":"姑苏杂咏吊七姬冢"}
{"author":"高启","content":"神仙不可羁，乘螭蹑云汉。岂将避嬴刘，荒山事穷窜。何年东观海，一至此峰玩。悠悠清诗传，窅窅遗迹漫。我来继登临，长啸帻初岸。既秋烟萝疏，欲雨风竹乱。夜深空潭黑，月吐石壁半。龙惊汲僧来，鸟喜游客散。阁掩林下夕，钟鸣岩中旦。胜赏谁能穷，今古赋篇翰。飞腾子何之，汩没余可叹。安得契真期，超然豁灵赞。","dynasty":"明代","title":"姑苏杂咏虎丘次清远道士诗韵"}
{"author":"高启","content":"入山旭光迎，出山月明送。十里松杉风，吹醒尘土梦。兹山凡几到，题字遍岩洞。阳崖树冬荣，阴谷泉下冻。怪石立谁扶，灵草生岂种。白云蓊然来，诸峰欲浮动。高鹘有危栖，幽禽无俗哢。凌藓知履滑，披岚觉裘重。尝登最上颠，远见湖影空。渔樵渡溪孤，鸟雀归村众。还寻老僧居，隔竹听清诵。慰我跻攀劳，为设茶笋供。几年历忧欢，造物若揶弄。迷途远山林，迟暮堪自讼。难追谢公游，空发阮生恸。身今解组绂，明时愧无用。闲持九节筇，寻访事狂纵。石屋秋可眠，山猿许分共。","dynasty":"明代","title":"姑苏杂咏天平山"}
{"author":"高启","content":"朝登西岩望太湖，青天在水飞云孤。洞庭缥缈两峰出，正似碧海浮方壶。尝闻此山古灵壤，蛇虎绝迹欢樵夫。涛声半夜恐魂梦，石气五月寒肌肤。居人仿佛武陵客，户种橘柚收为租。高风欲起沙鸟避，明月未出霜猿呼。中有林屋仙所都，银房石室开金铺。罗浮峨眉互通达，别有路往非人途。天后每降龙垂胡，神钲忽响惊栖鼯。自悬日月照洞内，古木阴蔽空朝晡。风吹白芝晚易老，云带紫泉秋不枯。灵威丈人亦仙徒，深入探得函中符。玄衣使者不暇惜，欲使出拯苍生苏。后来好事多继往，石壁篆刻犹堪摹。千年玉鼠化蝙蝠，下扑炬火如飞乌。玄关拒闭谁复到，似怪衣上腥尘污。勿言神仙事恍惚，灵迹具在良非诬。我生扰扰胡为乎，坐见白发生头颅。久欲寻真未能去，局束世故缘妻孥。何当临湖借渔艇，拍浪径渡先双凫。独攀幽险不用扶，身佩五岳真形图。夜登天坛扫落叶，自取薪水供丹垆。此身愿作仙家奴，不知仙人肯许无？狂语醉发应卢胡。","dynasty":"明代","title":"姑苏杂咏洞庭山"}
{"author":"高启","content":"山空响更远，雨过流还急。余沫洒回风，一林红树湿。","dynasty":"明代","title":"姑苏杂咏五坞山五首飞泉坞"}
{"author":"高启","content":"遥闻丹霞坞，中有飡霞者。绛彩发朝朝，还同赤城下。","dynasty":"明代","title":"姑苏杂咏五坞山五首丹霞坞"}
{"author":"高启","content":"云开见山家，云合失山路。闻语知有人，欲寻已迷误。","dynasty":"明代","title":"姑苏杂咏五坞山五首白云坞"}
{"author":"高启","content":"欲攀淮南树，人去山寂寞。袅袅凉风生，疏花月中落。","dynasty":"明代","title":"姑苏杂咏五坞山五首芳桂坞"}
{"author":"高启","content":"云来初似墨，雁过还成字。千载只书空，山灵恨何事。","dynasty":"明代","title":"姑苏杂咏卓笔峰（在天平山）"}
{"author":"高启","content":"灵峰可度难，昔闻枕中书。天池在其巅，每出青芙蕖。湛如玉女盆，云影含夕虚。人静时饮鹿，水寒不生鱼。我来属始春，石壁烟霞舒。滟滟月出后，泠泠雪销余。再泛知神清，一酌欣虑除。何当逐流花，遂造仙人居。","dynasty":"明代","title":"姑苏杂咏天池（在华山）"}
{"author":"高启","content":"干将欲飞出，岩石裂苍矿。中间得深泉，探测费修绠。一穴海通源，双崖树交影。山中多居僧，终岁不饮井。杀气凛犹在，栖禽夜频警。月来照潭空，云起嘘壁冷。苍龙已何去，遗我清绝境。听转辘轳声，时来试幽茗。","dynasty":"明代","title":"姑苏杂咏剑池"}
{"author":"高启","content":"吴越水为国，行师利舟战。夫差开此河，艅艎试亲练。十万凌潮儿，材比佽飞健。鼓棹激风涛，扬舲逐雷电。当时意气盛，谓已无句践。鸥避去沙洲，龙愁闭渊殿。恃强非伯图，倏忽市朝变。台上失娇姿，泉间掩惭面。至今西山月，恨浸秋一片。犹有网鱼人，时时得沉箭。","dynasty":"明代","title":"姑苏杂咏练渎"}
{"author":"高启","content":"远络丛峰间，平流盘石上。月照欲成潭，风吹不生浪。声兼寒叶下，色映秋苔涨。野客照羸颜，曾来倚筇杖。","dynasty":"明代","title":"姑苏杂咏寒泉（在支硎山）"}
{"author":"高启","content":"池上无陀石，千人列坐曾。如今趺夜月，唯有一山僧。","dynasty":"明代","title":"姑苏杂咏千人石"}
{"author":"高启","content":"君不见平乐馆，古城何处寒云满。君不见奉诚园，荒台无踪秋草繁。白日沉山水归海，寒暑频催陵谷改。皇天大运有推移，富贵于人岂长在。请看当年广陵王，双旌六纛何辉光。幸逢中国久多故，一家割据夸雄强。园中欢游恐迟暮，美人能歌客能赋。车马春风日日来，杨花吹满城南路。叠石为山，引泉为池，辟疆旧园何足奇。经营三十年，欲令子孙永保之。不知回首今几时，繁华扫地无复遗。门掩愁鸱啸风雨，种菜老翁来作主。空余怪石卧池边，欲问兴亡不能语。春已去，人不来。一树两树桃花开，射堂踘圃俱青苔。何须雍门琴，但令对此便可哀。人生不饮胡为哉？人生不饮胡为哉？","dynasty":"明代","title":"姑苏杂咏南园"}
{"author":"高启","content":"泊舟登危亭，江风堕轻帻。空明入远眺，天水如不隔。日落震泽浦，潮来松陵驿。绵绵洲溆平，莽莽葭菼积。凭栏不敢唾，下有龙窟宅。帆归云外秋，鸟下烟中夕。欲炊菰米饭，待月出海白。唤起弄珠君，闲吹第三笛。","dynasty":"明代","title":"姑苏杂咏松江亭（在吴江垂虹桥上）"}
{"author":"高启","content":"驱车兮与马，蹇吾行兮胡为乎在中野？登彼兮崇丘，下茫茫兮九州，思君子兮不得与驾以游。山有出云兮木亦有柯，我将归兮忧之如何？登青丘，有怀而作。","dynasty":"明代","title":"姑苏杂咏登丘操"}
{"author":"高启","content":"境临烟树万家迷，势压楼台众寺低。斗柄正垂高栋北，山形都聚曲栏西。半空曾落佳人唱，千载犹传醉守题。劫火重经化平地，野乌飞上女垣啼。","dynasty":"明代","title":"姑苏杂咏齐云楼"}
{"author":"高启","content":"闲上香台望下方，渔村樵坞尽苍苍。倾城人远苔生径，归寺僧稀叶满廊。云散池边留塔影，雨来阁外失湖光。废兴皆幻何须问，独自吟诗送夕阳。","dynasty":"明代","title":"姑苏杂咏灵岩寺"}
{"author":"高启","content":"衮衮波涛漠漠天，曲阑高栋此山颠。置身直在浮云上，纵目长过去鸟前。数杵秋声荒苑树，一帆暝色太湖船。老僧不识兴亡恨，只向游人说往年。","dynasty":"明代","title":"姑苏杂咏涵空阁（在灵岩寺）"}
{"author":"高启","content":"欲问南朝常侍宅，已为西域化人宫。山僧归带渔舟雨，湖鸟来闻粥鼓风。橘柚垂檐秋殿暗，波涛惊座夜堂空。给孤长者谁曾见，应在烟云杳霭中。","dynasty":"明代","title":"姑苏杂咏孤园寺（在洞庭山，梁散骑常侍吴"}
{"author":"高启","content":"樵归众山昏，天峰尚余景。欲投石门宿，更度西南岭。远闻云间钟，萝径入寺永。悬灯照静室，一礼支公影。鸟鸣涧壑空，泉响窗户冷。对此问山僧，何如沃州境？","dynasty":"明代","title":"姑苏杂咏南峰寺"}
{"author":"高启","content":"放鹤庭前落叶重，吟身独上夕阳峰。远村近浦分诸树，后岭前山应一钟。高阁倚残归鸟过，空林行尽老僧逢。支公骏马嗟何处，石上莓苔没旧踪。","dynasty":"明代","title":"姑苏杂咏再游南峰"}
{"author":"高启","content":"夕阳西下嶂，返照东湖水。来寻古寺游，枫叶秋几里。叩门山猿惊，维马林鸟起。钟声出烟去，半落渔舟里。楞伽义未晓，尘累方自耻。欲打塔铭碑，从僧乞山纸。","dynasty":"明代","title":"姑苏杂咏楞伽寺"}
{"author":"高启","content":"宝石当年琢帝青，浮波不异木杯轻。传灵已历乾陀国，乞食曾来舍卫城。渔父得时初洗献，法王在日每擎行。寺僧见客休频出，恐有藏龙此内惊。","dynasty":"明代","title":"姑苏杂咏开元寺石钵"}
{"author":"高启","content":"风生百兽低，欲吼空山夜。疑是天目岩，飞来此山下。","dynasty":"明代","title":"姑苏杂咏师子林十二咏师子峰"}
{"author":"高启","content":"演漾弄晴晖，江山秋敛霏。我吟康乐句，日暮澹忘归。","dynasty":"明代","title":"姑苏杂咏师子林十二咏含晖峰"}
{"author":"高启","content":"四更栖鸟惊，山白初上月。起开东阁看，正在云峰缺。","dynasty":"明代","title":"姑苏杂咏师子林十二咏吐月峰"}
{"author":"高启","content":"堂前参未退，立到雪深时。一夜山中冷，无人祇自知。","dynasty":"明代","title":"姑苏杂咏师子林十二咏立雪堂"}
{"author":"高启","content":"夕卧白云合，朝起白云开。惟有心长在，不随云去来。","dynasty":"明代","title":"姑苏杂咏师子林十二咏卧云室"}
{"author":"高启","content":"问春何处来，春来在何许？月堕花不言，幽禽自相语。","dynasty":"明代","title":"姑苏杂咏师子林十二咏问梅阁"}
{"author":"高启","content":"清阴护燕几，中有忘言客。人来问不应，笑指庭前柏。","dynasty":"明代","title":"姑苏杂咏师子林十二咏指柏轩"}
{"author":"高启","content":"一镜寒光定，微风吹不波。更除荷芰影，放取月明多。","dynasty":"明代","title":"姑苏杂咏师子林十二咏玉鉴池"}
{"author":"高启","content":"圆甃夏生冰，光涵数星冷。窗有定中僧，休牵辘轳绠。","dynasty":"明代","title":"姑苏杂咏师子林十二咏冰壶井"}
{"author":"高启","content":"翠雨落经床，林鸠午鸣后。笋出恐人来，编篱遮谷口。","dynasty":"明代","title":"姑苏杂咏师子林十二咏修竹谷"}
{"author":"高启","content":"初看卧波影，应恐雨崇朝。过涧寻师去，端如度石桥。","dynasty":"明代","title":"姑苏杂咏师子林十二咏小飞虹"}
{"author":"高启","content":"浑沌复轮囷，全无斧凿纹。门临五湖水，坐纳四山云。","dynasty":"明代","title":"姑苏杂咏师子林十二咏大石屋"}
{"author":"高启","content":"粤有我土，岐山之下。孰是营之，维我考祖。今我于迈，自岐徂荆。岂不怀归，念我弟兄。民勿我思，我斯安只。国已有后，先君季子。予思泰伯之德而作。","dynasty":"明代","title":"姑苏杂咏之荆操"}
{"author":"高启","content":"虞山峨峨兮出云油油，胡敛其施兮弗雨九州。下有蛟龙兮海波横流，谁使子来兮从伯氏以游。朝于兮望岐周，国有祀兮有何求？唐虞逝兮道阻修，惭德舆兮干戈日休。思夫人兮心焉孔忧。","dynasty":"明代","title":"姑苏杂咏望虞山辞"}
{"author":"高启","content":"金风暮剪双头蕊，啼脸辞秋嫣血紫。宫女三千罢笑喧，锦云阵冷鸳鸯死。满江烟玉流古香，寻魂吊影愁茫茫。吴天队露衰红湿，一夜波凉小龙泣。","dynasty":"明代","title":"姑苏杂咏玉波冷双莲"}
{"author":"高启","content":"舟初维，琴始荐。驿亭边，夜相见。词宛转，情绸缪。解环佩，弹空侯。调易阑，情难歇。江波寒，堕明月。绿壶再倾，芳音欲违。譬彼林鸟，逢晨各飞。罗衣沾霜，城乌忽起。明日相思，孤棹千里。","dynasty":"明代","title":"姑苏杂咏王敬伯歌"}
{"author":"高启","content":"筵前怜婵娟，醉媚睡翠被。精兵惊升城，弃避愧坠泪。","dynasty":"明代","title":"姑苏杂咏叠韵吴宫词"}
{"author":"高启","content":"鹤媒独步荒陂水，仰望云间飞不起。远看过鸟下南汀，鼓翼相迎似相喜。共为羽族生水乡，暂从饮啄无猜防。草盾俄开中潜弩，弋师欢笑媒矜舞。嗟尔高洁非凡禽，胡为徇食移此心。受人驯养忘远举，好陷同类机肠深。呜呼！世间几人号君子，得利相倾亦如此。","dynasty":"明代","title":"姑苏杂咏鹤媒歌"}
{"author":"高启","content":"烟敛城初出，朝来野欲吞。危樵缘磴角，倦衲憩松根。刹表藏林寺，钟闻隔海村。画龙飞去久，空掩殿堂门。","dynasty":"明代","title":"姑苏杂咏慧聚寺次张祐韵"}
{"author":"高启","content":"寥寥武城宰，遗井虞山阴。千载汲未竭，九仞功应深。艺囿自可灌，道源谁复寻。弦歌听已歇，瓶绠看还沉。无为渫弗食，恻恻起叹音。一瓢乐未改，庶几回也心。","dynasty":"明代","title":"姑苏杂咏言公井"}
{"author":"高启","content":"龙门西冈魏公祠，祠前有松多古枝。长身蜿蜒横数亩，巨石作枕相撑持。春泥半封朽死骨，冻藓全聚皴生皮。无心昂耸上霄汉，偃仰独向荒山垂。蛰雷振岳撼不动，一载一梦醒何迟。政如卧龙未起日，深意有待风云期。太湖月出照夜魄，天峰雪积埋寒姿。涛声时吼若鼾息，野老惊起山僧疑。左仰右屈各异态，天自出巧非人为。画师安能把笔写，稚子岂敢操斤窥。杜陵枯楠已憔悴，蜀相老柏非瑰奇。何如此树怪且寿，呵卫定想烦灵祇。不知已阅几人代，游客过尽今存谁。明堂屡兴不见取，得全正爱同支离。我尝来观忍遽反，醉坐其上高吟诗。葛陂筇竹亦腾化，神物终去可久羁。何当一叱使飞起，载我万里游天池。他年还访旧城郭，正是白鹤归来时。","dynasty":"明代","title":"姑苏杂咏偃松行（在天平山西，旧文正书院"}
{"author":"高启","content":"闻说桥东地，高人旧隐居。养生应有道，觅举绝无书。爱救粘丝蝶，嗔惊出水鱼。时寻戴颙宅，自驾短辕车。","dynasty":"明代","title":"临顿里十首其一"}
{"author":"高启","content":"应爱山斋好，秋风不卷茅。凿渠侵蚁穴，移树带禽巢。人世真浮梗，吾生岂系匏。不逢皮从事，谁结岁寒交。","dynasty":"明代","title":"临顿里十首其二"}
{"author":"高启","content":"载酒携山榼，安琴制石床。凫眠皆傍母，蜂去自从王。谷雨收茶早，梅天晒药忙。不扶灵寿杖，筋力老能强。","dynasty":"明代","title":"临顿里十首其三"}
{"author":"高启","content":"自少图名意，谁言世不知。僧求开寺记，客送买山资。细雨鱼生子，斜阳燕哺儿。平生无事迫，心苦为寻诗。","dynasty":"明代","title":"临顿里十首其四"}
{"author":"高启","content":"斩伐凭樵斧，经纶在钓车。薄云还露月，小雨不妨花。酒债应多处，诗名自一家。虚烦时主召，懒脱故衣麻。","dynasty":"明代","title":"临顿里十首其五"}
{"author":"高启","content":"长物元无有，何劳犬护扉。借看高士传，学制道人衣。窗破容萤入，船空载鹤归。定缘幽事绕，不是宦情微。","dynasty":"明代","title":"临顿里十首其六"}
{"author":"高启","content":"澹泊心情在，萧疏鬓影残。引泉规作沼，留笋待成竿。自洗沾泥屐，谁收挂壁冠。毛公新有约，月夜礼天坛。","dynasty":"明代","title":"临顿里十首其七"}
{"author":"高启","content":"沐罢便轻帻，消摇咏晚天。清风苏病鹤，骤雨集鸣蝉。旧史堆缃素，新经录洞玄。谁知城郭里，别自有林泉。","dynasty":"明代","title":"临顿里十首其八"}
{"author":"高启","content":"汩汩泉通圃，萧萧柳映门。折花摇树影，踏藕损莲根。饥鸭呼归舰，新蚕试浴盆。屋前高石在，知是郁林孙。","dynasty":"明代","title":"临顿里十首其九"}
{"author":"高启","content":"谁言旧隐非，静里且相依。绿树城通苑，青山寺对扉。官闲休直早，客久梦还稀。是物春来典，唯存旧赐衣。","dynasty":"明代","title":"京师寓廨三首其一"}
{"author":"高启","content":"几夜频听雨，经春不见花。蘼芜青渚燕，杨柳白门鸦。拙宦危机远，工吟癖性加。闲坊车马少，不似住京华。","dynasty":"明代","title":"京师寓廨三首其二"}
{"author":"高启","content":"能书晋公子，清宦称高情。海树朝帆远，江风夏服轻。官从三省去，僧出万山迎。谁说簪缨累，名林得按行。","dynasty":"明代","title":"送王员外迁崇教"}
{"author":"高启","content":"看到竹过邻，园林独卧身。鸟声闲似野，人意倦知春。残雨惊池树，斜阳照隙尘。如何堂上客，不及燕来频。","dynasty":"明代","title":"西园闲兴二首其一"}
{"author":"高启","content":"江水舍西东，邻家是钓翁。路痕深草没，井脉暗潮通。篱隔蔬边雨，门开竹下风。不因时卖畚，何事入城中。","dynasty":"明代","title":"郊墅杂赋"}
{"author":"高启","content":"此乡堪避地，乱后户翻增。俗美嫌欺客，年丰爱施僧。带星耕处轭，照雪纺时灯。且作求田计，元龙岂我能。","dynasty":"明代","title":"郊墅杂赋其二"}
{"author":"高启","content":"幽事向谁夸，孤吟对晚沙。浣衣江动月，系艇岸垂花。行蚁如知路，归凫自识家。一尊茅屋底，随意答春华。","dynasty":"明代","title":"郊墅杂赋其三"}
{"author":"高启","content":"春泥桑下路，孤策自扶行。身贱知农事，心闲见物情。鱼鸣风欲起，牛饭月初生。渐喜无人识，何烦易姓名。","dynasty":"明代","title":"郊墅杂赋其四"}
{"author":"高启","content":"移家到渚滨，沙鸟便相亲。地僻偏容懒，村荒却称贫。犬随春馌女，鸡唤晓耕人。愿得无愁事，闲眠老此身。","dynasty":"明代","title":"郊墅杂赋其五"}
{"author":"高启","content":"纷纷谢人役，寂寂恋吾居。细雨春雩后，斜阳社饮余。岸花飞趣蝶，池叶堕惊鱼。好了公家事，休令吏到庐。","dynasty":"明代","title":"郊墅杂赋"}
{"author":"高启","content":"路迂桥断处，门静犊眠时。孤墅藏群柳，诸田灌一陂。僮闲春作少，妇懒午炊迟。谁道花源好，还令太守知。","dynasty":"明代","title":"郊墅杂赋其七"}
{"author":"高启","content":"虚阁近鸣湍，应宜把一竿。雨伤春麦烂，风折晚蒲干。抱瓮临江汲，携书入寺看。自惭何独幸，世难此偷安。","dynasty":"明代","title":"郊墅杂赋其八"}
{"author":"高启","content":"乱渚交交白，平芜漫漫青。卖薪沙店远，祈谷水祠灵。密雨侵蓑重，微风过网腥。江边多酒伴，春去不曾醒。","dynasty":"明代","title":"郊墅杂赋其九"}
{"author":"高启","content":"入夜潮侵户，经秋雨坏垣。里人淳少讼，田父醉多言。稻蟹灯前聚，莎虫机下喧。自应耽野趣，不是忘乡园。","dynasty":"明代","title":"郊墅杂赋其十"}
{"author":"高启","content":"欲沽嗟市远，烟火隔江波。客到寒斋少，人归晚渡多。污书灯烬落，惊枕橹声过。岂敢愁荒寂，时危免负戈。","dynasty":"明代","title":"郊墅杂赋其十一"}
{"author":"高启","content":"野色迥苍苍，开门叶满塘。僧来双屐雨，渔卧一船霜。静里修香传，闲中录酒方。平生当世意，到此坐成忘。","dynasty":"明代","title":"郊墅杂赋其十二"}
{"author":"高启","content":"红树南江近，青山北郭遥。江清目渺渺，林冷发萧萧。食鲙知晨钓，听歌识暮樵。寻常送归客，不过水西桥。","dynasty":"明代","title":"郊墅杂赋其十三"}
{"author":"高启","content":"何处可徘徊，林间共水隈。夜归家犬识，春睡野禽催。有地唯栽药，无村不见梅。兴来惭独饮，时唤老农陪。","dynasty":"明代","title":"郊墅杂赋其十四"}
{"author":"高启","content":"狂多爱出游，日日问江头。小草皆春意，遥山自晚愁。酒中时有得，物外复何求。不咏骚人调，蘼芜任满洲。","dynasty":"明代","title":"郊墅杂赋其十五"}
{"author":"高启","content":"秋英忽夏发，宛在阿戎家。细认惊初见，高吟喜共誇。不依寒竹雨，欲映午榴霞。我意甘迟暮，樽前有此花。","dynasty":"明代","title":"王公子宅五月菊"}
{"author":"高启","content":"密绿映圆红，枝头的的同。熟迎梅实雨，落值柳花风。美女名偏称，流莺啄未空。忆曾春荐后，捧赐出深宫。","dynasty":"明代","title":"樱桃"}
{"author":"高启","content":"缟袂相逢半时仙，平生水竹有深缘。将疏尚密微经雨，似暗还明远在烟。薄暝山家松树下，嫩寒江店杏花前。秦人若解当时种，不引渔郎入洞天。","dynasty":"明代","title":"梅花六首其二"}
{"author":"高启","content":"柴门药浦小江边，早得闲居是偶然。两岸晚风黄鸟树，一陂春水白鸥天。悠悠往事空书卷，碌碌浮生只钓船。犹记京华为客日，几回听雨忆归田。","dynasty":"明代","title":"漫成二首其一"}
{"author":"高启","content":"如何天与出尘姿，不得芳名入《楚辞》？春后春前曾独采，江南江北每相思。微云淡月迷千树，流水空山见一枝。拟折赠君供寂寞，东风无那欲残时。","dynasty":"明代","title":"次韵西园公咏梅二首其一"}
{"author":"高启","content":"蒹葭霜露冷侵船，落雁惊乌总未眠。戍卒独明高栅火，居人同宿废村烟。醉中远梦欺长夜，乱里穷愁折壮年。莫问身闲何到此，久思提剑学防边。","dynasty":"明代","title":"暂宿行营舟中二首其一"}
{"author":"高启","content":"落日登高望帝畿，龙蟠山下见龙飞。云霄双阙开黄道，烟树三宫接翠微。沙苑马闲秋猎罢，天街车斗晚朝归。明朝欲献升平颂，还逐仙班入琐闱。","dynasty":"明代","title":"晚登南冈望都邑宫阙二首其一"}
{"author":"高启","content":"秦金不厌气佳哉，紫盖黄旗此日开。残雪已销缡鹊观，浮云不隐凤凰台。山如雊下层层出，江自巴中渺渺来。六代衣冠总尘土，幸逢昌运莫兴哀。","dynasty":"明代","title":"晚登南冈望都邑宫阙二首其二"}
{"author":"高启","content":"万人拥坐听潮音，宝刹曾迂玉驾临。佛法晓敷三藏秘，帝恩春及九原深。钟山坐处花频雨，练浦归时树欲阴。拟问楞伽嗟已别，楚江飞锡暮沉沉。","dynasty":"明代","title":"吴僧日章讲师赴召修蒋山普度佛事既罢东归送别二首其一"}
{"author":"高启","content":"江浦戈船赤帜稀，孤军落日陷重围。镜中蛇堕占应验，牙上枭鸣事已非。残卒自随新将去，老亲空见旧奴归。闻鸡此夜谁同舞，西望秋云泪洒衣。","dynasty":"明代","title":"闻朱将军战殁"}
{"author":"高启","content":"每看摇落即成悲，况在漂零与别离。为客偶当鲈美处，思兄正值雁来时。天边暝为秋阴早，江上寒因岁闰迟。莫把丰姿比杨柳，愁多萧飒恐先衰。","dynasty":"明代","title":"秋日江居写怀七首其一"}
{"author":"高启","content":"葭菼连秋渺渺长，归舟犹叹滞江乡。客衣欲冷邻机急，农事初成野饭香。千里断云随雁骛，半村残照送牛羊。有愁不解登高赋，空使频回宋玉肠。","dynasty":"明代","title":"秋日江居写怀七首其二"}
{"author":"高启","content":"舌在休夸术未穷，且将踪迹托渔翁。芙蓉泽国弥漫雨，禾黍田苗掩冉风。身计未成先业废，心怀欲说旧交空。楚云吴树无穷恨，都在萧条隐几中。","dynasty":"明代","title":"秋日江居写怀七首其三"}
{"author":"高启","content":"风尘零落旧衣冠，独客江边自少欢。门巷有人催税到，邻家无处借书看。野虫催响天将夕，篱豆垂花雨稍寒。终卧此乡应不憾，只忧飘泊尚难安。","dynasty":"明代","title":"秋日江居写怀七首其四"}
{"author":"高启","content":"桑苎翁家次近居，人烟沙竹自成墟。移门欲就山当榻，补屋唯防雨湿书。贫为湖田长半没，拙因世事本多疏。当时亦有求名意，自喜年来渐已除。","dynasty":"明代","title":"秋日江居写怀七首其五"}
{"author":"高启","content":"丧乱将家幸得全，客中长耻受人怜。妻能守道同王霸，婢不知诗异郑玄。借得种蔬傍舍地，分来灌菊别池泉。却欣远迹无相问，一棹秋风笠泽边。","dynasty":"明代","title":"秋日江居写怀七首其六"}
{"author":"高启","content":"幽华独殿众芳红，临砌亭亭发几丛。乱叶离披经宿雨，纤茎窈窕擢薰风。佳人作佩频朝采，倦蝶寻香几处通。最爱看来忧尽解，不须更酿酒多功。","dynasty":"明代","title":"萱草"}
{"author":"高启","content":"不畏风霜向晚欺，独开众卉已凋时。地荒老圃苔三径，节过重阳雨一篱。秋色苍茫人醉少，寒香落寞蝶先知。山翁独念同衰晚，坐对幽轩每赋诗。","dynasty":"明代","title":"晚香轩"}
{"author":"高启","content":"吴钩若霜雪，吴人重游侠。尊前含笑看，上有仇家血。","dynasty":"明代","title":"吴钩行"}
{"author":"高启","content":"色映溪沉沉，秋云生夕阴。无限楚山意，鹤鸣风满林。","dynasty":"明代","title":"五坞山五首其二修竹坞"}
{"author":"高启","content":"遥闻丹霞坞，中有餐霞者。绛彩发朝朝，还同赤城下。","dynasty":"明代","title":"五坞山五首其三丹霞坞"}
{"author":"高启","content":"云开见山家，云合失山路。闻语知有人，欲寻已迷误。","dynasty":"明代","title":"五坞山五首其四白云坞"}
{"author":"高启","content":"问春何处来，春来在何许？月堕花不言，幽禽自相语。","dynasty":"明代","title":"师子林十二咏其六问梅阁"}
{"author":"高启","content":"东家西家罢来往，晴日深窗风雨响。三眠蚕起食叶多，陌头桑树空枝柯。新妇守箔女执筐，头发不梳一月忙。三姑祭后今年好，满簇如云茧成早。檐前蝶车急作丝，又是夏税相催时。","dynasty":"明代","title":"养蚕词"}
{"author":"高启","content":"青丘子，泬而清，本是五云阁下之仙卿。何年降谪在世间，向人不道姓与名。蹑?厌远游，荷锄懒躬耕。有剑任羞涩，有书任纵横。不肯折腰为五斗米，不肯掉舌下七十城。但好觅诗句，自吟自酬赓。田间曳杖复带索，傍人不识笑且轻。谓是鲁迂儒楚狂生，青丘子闻之不分意，吟声出吻不绝咿咿鸣。朝吟忘其饥，暮吟散不平。当其苦吟时，兀兀如被酲。头发不暇栉，家事不及营。儿啼不知怜，客至不果迎。不忧回也空，不慕猗氏盈。不惭被宽褐，不羡垂华缨。不问龙虎苦战斗，不管乌兔忙奔倾。向水际独坐，林中独行。斫元气，搜元精，造化万物难隐情。冥茫八极游心兵，坐令无象作有声。微如破悬虱，壮若屠长鲸。清同吸沆瀣，险比排峥嵘。霭霭晴云披，轧轧冻草萌。高攀天根探月窟，犀照牛渚万怪呈。妙意俄同鬼神会，佳景每与江山争。星虹助光气，烟露滋华英。听音谐《韶》乐，咀味得大羹。世间无物为我娱，自出金石相轰铿。江边茅屋风雨晴，闭门睡足诗初成。叩壶自高歌，不顾俗耳惊。欲呼君山老父携诸仙所弄之长笛，和我此歌吹月明。但愁欻忽波浪起，鸟兽骇叫山摇崩。天帝闻之怒，下谴白鹤迎。不容在世作狡狯，复结飞佩还瑶京。","dynasty":"明代","title":"青丘子歌"}
{"author":"高启","content":"每忆门前两候归，客中长夜梦魂飞。料应此际犹依母，灯下看缝寄我衣。","dynasty":"明代","title":"客中忆二女"}
{"author":"高启","content":"禅居紫阁阴，欲去问安心。野岸随流曲，山门隐树深。千灯燃雨塔，一磬出风林。想见跏趺处，云多不可寻。","dynasty":"明代","title":"寄熹公"}
{"author":"高启","content":"南归犹落魄，北上已蹉跎。草草官亭酒，劳劳客路歌。亲知今日少，山水故乡多。匕首空留在，酬恩竟若何？","dynasty":"明代","title":"送王才归钱塘"}
{"author":"高启","content":"青山隔苑桥，改邑去非遥。官食新添俸，民传旧布条。稻花迎午放，荷叶待秋凋。寂寞长洲路，空闻五瑀谣。","dynasty":"明代","title":"送长洲周丞升吴县令"}
{"author":"高启","content":"一壶酒正满，一树花仍新。倾壶对花树，日暮西园春。不爱枝上花，爱此花下人。相逢莫学花无赖，明日分飞随路尘。","dynasty":"明代","title":"与客饮西园花下"}
{"author":"高启","content":"稳称游方脚，新编楚岸蒲。滑欺峰顶石，危怯世间途。轻曳愁妨蚁，高飞笑化凫。上堂声每众，度岭影还孤。著处朝行道，抛时夜结趺。空山欲相访，落叶去踪无。","dynasty":"明代","title":"赋得履送衍上人"}
{"author":"高启","content":"川钓已遭猎，野耕终改图。不如山中樵，醉卧谁得呼。采山不采松，松花可为酒。酒熟谁共斟，木客为我友。木客已去空石床，举杯向月邀吴刚。借汝快斧斫大桂，要令四海增清光。林风吹发寒拥耳，独枕空尊碧岩里。此时忘却负薪归，猛虎一声惊不起。世间万事如浮烟，看棋何必逢神仙。青松化石鹤未返，酒醒又是三千年。　","dynasty":"明代","title":"赠醉樵"}
{"author":"高启","content":"女奴扶醉踏苍苔，明月西园侍宴回。小犬隔花空吠影，夜深宫禁有谁来？","dynasty":"明代","title":"宫女图"}
{"author":"高启","content":"大食购千金，妖精泣太阴。灯前开匣看，无限许君心。","dynasty":"明代","title":"观军装十咏其四刀"}
{"author":"高启","content":"幽筱半梢横，山窗纮月明。上人禅定久，不怕有秋声。","dynasty":"明代","title":"略上人房竹"}
{"author":"高启","content":"高岭冒层岚，疏林逗残照。何处觅孙登，云间听长啸。","dynasty":"明代","title":"题孙卿家小画二首其一"}
{"author":"高启","content":"丛筱倚乔柯，秋阴雨尚多。风霜莫摇落，留荫石边莎。","dynasty":"明代","title":"吴仲圭枯木竹石"}
{"author":"高启","content":"堂上织流黄，堂前看月光。羞见天孙度，低头入洞房。","dynasty":"明代","title":"子夜四时歌其三"}
{"author":"高启","content":"紫丝浮半滑，波上老秋风。忆共香菰荐，吴江叶艇中。","dynasty":"明代","title":"莼菜"}
{"author":"高启","content":"饭煮忆青泥，羹炊思碧涧。无路献君门，对案增三叹。","dynasty":"明代","title":"芹"}
{"author":"高启","content":"轮囷卧霜露，秋晓摘初归。自笑诗人骨，何由似尔肥。","dynasty":"明代","title":"摘瓠"}
{"author":"高启","content":"春晚独馀芳，风回带酒香。美人偏爱看，因似御衣裳。","dynasty":"明代","title":"黄葵"}
{"author":"高启","content":"独行林下路，望望南山暮。无酒掇英尝，寒香已零露。","dynasty":"明代","title":"菊蹊"}
{"author":"高启","content":"结客须结游侠儿，借身报仇心不疑。千金买得利匕首，摩挲誓许酬相知。白马缦胡缨，行行人尽止。朝游洛北门，暮醉秦东市。感君在一言，不惜为君死。朱家曾脱季将军，田光终酬燕太子。君不见魏其盛时客满门，自言一一俱衔恩。魏其既罢谁复见，养士堂中尘网遍。始知结客难，徒言意气倾南山。食君之禄有弗报，何况区区杯酒间。结客不必皆荐绅，缓急叩门谁可亲。屠沽往往有奇士，慎勿相轻闾里人。","dynasty":"明代","title":"结客少年场行"}
{"author":"高启","content":"客中皆念客中身，唯汝相逢意更亲。不向灯前听吴语，何由知是故乡人。","dynasty":"明代","title":"逆旅逢乡人"}
{"author":"高启","content":"未读书中语，忧怀已觉宽。灯前看封箧，题字有平安。","dynasty":"明代","title":"得家书"}
{"author":"高启","content":"悠悠众扰去，寂寂孤吟歇。雨过满窗凉，高林上明月。","dynasty":"明代","title":"梦中作"}
{"author":"高启","content":"空江寒雨送凄凉，离舍无多即异乡。井臼尚勤惭德曜，音书未至忆平阳。心轻别岁凭年少，梦喜还家及夜长。自笑病来词赋拙，懒从枚叟客游梁。","dynasty":"明代","title":"客舍岁暮"}
{"author":"高启","content":"大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。?","dynasty":"明代","title":"岳王墓"}
{"author":"高启","content":"寒收疑冻井，晚荐纳凉宫。抱洁存天质，销炎夺化工。气蒸金碗润，色映玉盘空。弱藻含犹在，纤尘隔未通。非山宁可倚，是水复当融。照夜何须月，惊秋讵待风。制屏应不隐，作佩定难攻。客貌清谁并，仙肌莹自同。宜涵筠簟素，愁逼桂炉红。愿解行人暍，分贻道路中。","dynasty":"明代","title":"咏夏冰"}
{"author":"高启","content":"吴钩若霜雪，吴人重游侠。尊前含笑看，上有仇家血。","dynasty":"明代","title":"姑苏杂咏吴钩行"}
{"author":"高启","content":"列戟卫严关，应无休沐暇。群英罢追游，余香掩空榭。飞花北郭晚，华月南园夜。清景不能同，蹉跎恐年谢。","dynasty":"明代","title":"余司马尧臣"}
{"author":"高启","content":"楚客佩吴鸿，临边最有功。读书围壁里，赌酒射堂中。旆出莎城雨，笳吹柳浦风。越人相感意，应与暮潮东。","dynasty":"明代","title":"送越将罢镇"}
{"author":"高启","content":"吴王废苑草青青，一骑今朝发野亭。谁道别君行路远，去时人醉到时醒。","dynasty":"明代","title":"与亲旧饮散出抵城西客舍赋寄"}
{"author":"高启","content":"斜霏动远吹，暗馥留微火。心事共成灰，窗间一翁坐。","dynasty":"明代","title":"焚香"}
{"author":"高启","content":"横吹才听泪已流，寒灯照雨宿江头。凭君莫作关山曲，乱世人人易得愁。","dynasty":"明代","title":"闻笛"}
{"author":"高启","content":"闲厅昼下帘，秋色满疏髯。久戍残兵老，多贫长吏廉。阴风潮动郭，晴日地生盐。三老相逢说，年来户剩添。","dynasty":"明代","title":"过海昌赠李侯"}
{"author":"高启","content":"陌头一树带风沙，零落寒香日欲斜。车马纷纷谁暇看，当年只合种山家。","dynasty":"明代","title":"陌上见梅"}
{"author":"高启","content":"疏雨疏雨，绿满昚芜洲渚。江南相忆故人，远水遥山暮春。春暮春暮，风急画船难渡。","dynasty":"明代","title":"转应词（二首）"}
{"author":"高启","content":"澹泊心情在，萧疏鬓影残。引泉规作沼，留笋待成竿。自洗沾泥屐，谁收挂壁冠。毛公新有约，月夜礼天坛。","dynasty":"明代","title":"临顿里十首其七"}
{"author":"高启","content":"未读书中语，忧怀已觉宽。灯前看封箧，题字有平安。","dynasty":"明代","title":"得家书"}
{"author":"高启","content":"阳和受最多，爽气看应少。晞发此窗前，鸡鸣海天晓。","dynasty":"明代","title":"马氏东轩"}
{"author":"高启","content":"叠玉连珠弃草根，仙游应逐马嵬魂。孤坟掩夜香初冷，几帐留春被尚温。佳丽总伤身薄命，艰危未负主多恩。争妍无复呈歌舞，寂寂苍苔锁院门。","dynasty":"明代","title":"姑苏杂咏吊七姬冢"}
{"author":"高启","content":"别泪纷纷逐断猿，贫交无赠只多言。离愁正似蘼芜草，一路随君到故园。","dynasty":"明代","title":"送贾麟归江上"}
{"author":"高启","content":"花落春衫试剪裁，石头城下楚帆开。凭谁为报清江吏，麦雉鸣时县令来。","dynasty":"明代","title":"送哲明府之新淦"}
{"author":"高启","content":"凉风袅袅月粼粼，竹色兰香秋水滨。一夜猿声流泪尽，黄陵祠下泊舟人。","dynasty":"明代","title":"湘中弦"}
{"author":"高启","content":"山房竹雨过，帘影霭春云。得与幽人会，何殊见此君。","dynasty":"明代","title":"僧舍访吕隐君为学上人题墨竹"}
{"author":"高启","content":"我去寻幽院，师来访小园。休信不相见，相见本无言。","dynasty":"明代","title":"访因师而师适诣余两不相值"}
{"author":"高启","content":"城头黑云如坏屋，车走争门折千轴。姚家新妇亦东逃，舅姑惊惶儿女嗥。自知数口难俱免，欲渡前溪舟尚远。嘱夫弃妾当奉亲，独赴清流不爱身。此日谁能问南史，如妇曾书几人死？","dynasty":"明代","title":"节妇吟"}
{"author":"高启","content":"霞映青山似赤城，归栖闻已谢时名。半湖残雨收虹影，几树斜阳带鸟声。竹下逢僧投杖揖，萝间候客抱琴行。平生应笑王夷甫，末路方言少宦情。","dynasty":"明代","title":"寄题张著作菁山隐居"}
{"author":"高启","content":"鸣珂坊里将军第，列戟齐收朱户闭。里媪逢人说旧时，有庐被夺广园池。今年没入官为主，散尽堂中义宅皃。厨烟久断无粱肉，群鼠饥来入邻屋。官封未与别人居，日日闲苔雨添绿。曲阁深沉接后房，画屏生色暗无光。寻常不敢偷窥处，守卒时来拾坠珰。春风多少奇花树，又有豪家移得去。","dynasty":"明代","title":"废宅行"}
{"author":"高启","content":"春色先从天上来，花枝尽发凤凰台。不知别后乡园树，寂寞书窗开未开。","dynasty":"明代","title":"见花忆故园"}
{"author":"高启","content":"清晖泛悠悠，东与班溪合。菱叶间荷花，风来秋飒飒。久行愁寂寞，忽有人烟杂。我欲发棹讴，渔郎肯相答。","dynasty":"明代","title":"剡原九曲九首其七"}
{"author":"高启","content":"年少客名都，狂游每共呼。荷深筝在舫，竹静矢鸣壶。明月潮千里，残阳雨半湖。故人能念否，欢意近来无。","dynasty":"明代","title":"寄钱塘诸故人"}
{"author":"高启","content":"初来如报社前春，好宿茅檐伴客身。莫入江南旧庭院，杏花风雨总无人。","dynasty":"明代","title":"见燕至"}
{"author":"高启","content":"县虽三户小，地僻罢兵防。茶市逢山客，枫祠祭石郎。云埋鸣涧斧，沙胶度溪航。应爱青山好，经过驻旅装。","dynasty":"明代","title":"次韵过建平县"}
{"author":"高启","content":"水树围庵绿几层，阴中敲户昼登登。十年重到犹为客，半日才闲且访僧。旧履尘生趺后席，乱幡风纮供余灯。高斋对作忘言坐，此事堪怜汝亦能。","dynasty":"明代","title":"与侄常游东庵"}
{"author":"高启","content":"四更栖鸟惊，山白初上月。起开东阁看，正在云峰缺。","dynasty":"明代","title":"姑苏杂咏师子林十二咏吐月峰"}
{"author":"高启","content":"寥落旧欢违，江边独掩扉。邻家闻暮笛，客舍试春衣。宿鸟归山乱，行人渡水稀。相思比花絮，斜日绕城飞。","dynasty":"明代","title":"江上寄王校书行"}
{"author":"高启","content":"香断床帏冷未开，雨窗寥落满棂苔。休轻一枕江边睡，抛却腰金换得来。","dynasty":"明代","title":"雨中晓卧二首"}
{"author":"高启","content":"长春之孙自仙骨，袖有蟠桃食遗核。平生不学烧汞方，唾视黄金等何物。满城谁识旧庚桑，白发人中似鹤长。时上高楼惟独醉，榴皮书破壁尘香。","dynasty":"明代","title":"赠丘老师"}
{"author":"高启","content":"雪后西园韭初剪，流澌晚动春塘浅。闭门有客抱深愁，久不题诗砚生藓。风尘健儿夸得意，独坐寂寥谁所遣。应缘少学与时违，不习弓刀诵文典。城中物贵市门静，好事犹能具杯脔。琴堂朝夕共清欢，举白频浮不容免。铃驺已游宾客醉，深夜垣扉罢扃楗。一灯留照对床谈，沸鼎松声烹绿荈。五更上马子先去，拥被独眠窗日筼。起闻啼鸟忽兴发，欲往江边云隔筜。人家旧燕尽巢林，草满长洲绝游辇。春耕咫尺阻归计，野水自流闲浍畎。吾乡繁华天下稀，花柳村村随步转。久闻离乱今始见，烟火高低变烽燹。登临吹笛散群羌，此事空嗟千古鲜。朝来风雨况凄黯，雨湿城头旗不展。邻里冲泥备役夫，县官不召怜疲喘。安居且复俟时宁，出岂无能非退卷。范庄红杏几株在，好待开时同折撚。对花忧患不须言，剩唤一杯供脚软。","dynasty":"明代","title":"次韵杨孟载早春见寄"}
{"author":"高启","content":"绿盆小树枝枝好，花比人家别开早。陌头担得春风行，美人出帘闻叫声。移去莫愁花不活，卖与还传种花诀。余香满路日暮归，犹有蜂蝶相随飞。买花朱门几回改，不如担上花长在。","dynasty":"明代","title":"卖花词"}
{"author":"高启","content":"乱世难为客，流年易作翁。百忧寻岁暮，孤梦怯山空。门掩云峰里，灯明雪竹中。无因乘夜访，相慰一尊同。","dynasty":"明代","title":"和周山人见寄寒夜客怀之作"}
{"author":"高启","content":"城苑秋风蔓草深，豪华都向此消沉。赵陀空有称尊计，刘表初无弭乱心。半夜危楼俄纵火，十年高坞漫藏金。废兴一梦谁能问，回首青山落日阴。","dynasty":"明代","title":"吴城感旧"}
{"author":"高启","content":"尽日南风永巷开，羊车去后玉阶苔。谁知天上无人地，亦有城南小史来。","dynasty":"明代","title":"晋宫"}
{"author":"高启","content":"秋塘门掩竹穿沙，为客邻酤未易赊。闲里壮年惭白日，愁中佳节负黄花。渔村霭霭缘江暗，农径萧萧入圃斜。薄俗相轻吾敢怨，鲁人犹自笑东家。","dynasty":"明代","title":"秋日江居写怀（七首）"}
{"author":"高启","content":"久仕江湖白发长，今年得许乞身章。吏收封印朝辞郡，人贺悬车晚在乡。家箧已添新著稿，官衫未歇旧熏香。南风别墅初归处，应坐肩舆看种秧。","dynasty":"明代","title":"送赵史君致仕归别业"}
{"author":"高启","content":"客起灯前梦尚迷，满楼残月晓风西。应知野寺非山店，只听钟声不听鸡。","dynasty":"明代","title":"宿圆明寺早起"}
{"author":"高启","content":"兵后匆匆记别离，两年音问不相知。武昌楼下初来日，幕府门前忽见时。上国花开同醉少，大江潮落独归迟。莫嗟握手还分手，此会从前岂有期。","dynasty":"明代","title":"金陵喜逢董卿并送还武昌"}
{"author":"高启","content":"落叶空林忽有香，疏花吹雪过东墙。居僧记取南风后，留个金丸待我尝。","dynasty":"明代","title":"东丘兰若见枇杷"}
{"author":"高启","content":"乱渚交交白，平芜漫漫青。卖薪沙店远，祈谷水祠灵。密雨侵蓑重，微风过网腥。江边多酒伴，春去不曾醒。","dynasty":"明代","title":"郊墅杂赋其九"}
{"author":"高启","content":"早奏文章直殿庐，茂陵还复访遗书。寂寥犹抱《春秋传》，谁问江都老仲舒。","dynasty":"明代","title":"读史十首董仲舒"}
{"author":"高启","content":"含晖峰下路，树石尽垂藤。欲认莓苔迹，相寻行道僧。","dynasty":"明代","title":"题倪云林画赠因师"}
{"author":"高启","content":"云开见山家，云合失山路。闻语知有人，欲寻已迷误。","dynasty":"明代","title":"姑苏杂咏五坞山五首白云坞"}
{"author":"高启","content":"幽禽雨中响，门掩春塘绿。思君暮不来，应伴山僧宿。","dynasty":"明代","title":"期陈则不至闻宿清隐兰若"}
{"author":"高启","content":"流水声中响纬车，板桥春暗树无花。风前何处香来近，隔崦人家午焙茶。","dynasty":"明代","title":"过山家"}
{"author":"高启","content":"酒满长生癭木瓢，花开仙馆宴春宵。飞琼何事坚辞饮，应恐清都误早朝。","dynasty":"明代","title":"醉仙图"}
{"author":"高启","content":"入江水稍决，霜降未可涉。颇闻往来人，出门即舟楫。前飞惊鹭远，下饮垂猱倢。何处问兴公，风吹赤棠叶。","dynasty":"明代","title":"剡原九曲（九首）"}
{"author":"高启","content":"没人采石山根渊，投身不试饥蛟涎。冯夷不解护潜宝，几片捧出如青莲。寒姿本是湖水骨，波涛漱击应千年。初疑鬼怪离洞府，珊瑚铁网相钩连。嵌空突兀多异态，云吐夏浦芝生田。龙鳞含雨晚犹润，豹质隐雾朝常鲜。清音叩罢磬韵远，微靥洗出珠窝圆。坐移各岫置庭砌，日照仿佛生紫烟。三峰削成泰华掌，一穴透入仇池天。醉中时倒倚苍藓，秋风冷逼吟诗肩。洛阳园墅汴宫苑，当时骈列夸奇妍。黄罗封盖素毡裹，万里贡饷劳车船。奢游事歇家园废，尽仆荆棘荒池边。人生嗜此亦可笑，有身岂得如石坚。百年零落竟谁在，空品甲乙烦题镌。又嗟此石何献巧，自召凿取亏天全。不如顽矿世所弃，满山长作牛羊眠。","dynasty":"明代","title":"太湖石"}
{"author":"高启","content":"门有车马客，乃是故乡士。昔别各壮颜，今见不相似。上堂叙情亲，拜跪出妻子。对案未能食，历历问桑梓。当时同游人，十有八九死。松柏长新坟，荆棘生故址。欢言方未终，悲感还复始。因思兴谢端，叹息不能止。","dynasty":"明代","title":"门有车马客行"}
{"author":"高启","content":"王郎歌莫哀，且酌姑苏台。独客自伤别，诸侯谁爱才。关河千里去，宫阙五门开。未肯轻齐虏，新从下土来。","dynasty":"明代","title":"送王稹赴大都（至正庚子作）"}
{"author":"高启","content":"载酒携山榼，安琴制石床。凫眠皆傍母，蜂去自从王。谷雨收茶早，梅天晒药忙。不扶灵寿杖，筋力老能强。","dynasty":"明代","title":"临顿里十首其三"}
{"author":"高启","content":"郎采菱叶尖，妾采荷叶圆。石城愁日暮，各自拨归船。","dynasty":"明代","title":"小长干曲"}
{"author":"高启","content":"贫贱众所弃，岂惟愚妇人。圭组何重轻，能令变交亲。翁子昔未逢，妻去耻负薪。五十非晚贵，不能待终晨。一旦谒帝阍，还家绣衣新。邸吏惊赤绶，邦人候朱轮。无颜见故夫，自杀此水滨。谁知孟德耀，元在尔东邻。","dynasty":"明代","title":"死亭湾"}
{"author":"高启","content":"湖心涌出鼋头山，白波翠岛非人寰。清虚宜作水仙府，鳞堂荷屋居其间。渊都群灵孰为主，烟鬓翛然一神女。柔姿谁敢狎相亲，笑叱鼍龙起雷雨。玉骨蝉轻蜕几秋，世缘已断静无愁。采兰每约湘滨会，拾翠时陪汉上游。水禽翔鸣卫芝盖，长在苍茫杳冥外。鲛人献绡裁作衣，螺女供珠缀为佩。花落闲祠谢古春，莲帏瑶席掩香尘。空山夜夜星河远，芳渚年年蘅杜新。霞舒雾卷凝光彩，笑语无闻复谁待。泠风几度引舟回，宛似蓬莱隔烟海。猿叫枫林鱼跃波，桂旗翻翠暮寒多。女巫伫望飞裙度，独奏空侯引曼歌。椒觞奠罢沉玄璧，鸟没遥天湛空碧。遗情不结楚台云，世人何处寻踪迹。","dynasty":"明代","title":"姑苏杂咏圣姑庙"}
{"author":"高启","content":"城苑秋风蔓草深，豪华都向此消沉。赵陀空有称尊计，刘表初无弭乱心。半夜危楼俄纵火，十年高坞漫藏金。废兴一梦谁能问，回首青山落日阴。","dynasty":"明代","title":"吴城感旧"}
{"author":"高启","content":"演漾弄晴晖，江山秋敛霏。我吟康乐句，日暮澹忘归。","dynasty":"明代","title":"姑苏杂咏师子林十二咏含晖峰"}
{"author":"高启","content":"正坐羁愁不自聊，远烦舟楫暮相邀。江悬落日犹三尺，风折垂阳定几条。流水入花村杳杳，幽人对酒屋翛翛。此乡不得君同客，应是春来更寂寥。","dynasty":"明代","title":"丁校书见招晚酌"}
{"author":"高启","content":"移家到渚滨，沙鸟便相亲。地僻偏容懒，村荒却称贫。犬随春馌女，鸡唤晓耕人。愿得无愁事，闲眠老此身。","dynasty":"明代","title":"郊墅杂赋其五"}
{"author":"高启","content":"客中寒食后，惆怅送君违。花隐归城旆，风吹渡水衣。夜窗炊黍散，春苑斗茶稀。谁念西斋雨，相思独掩扉。","dynasty":"明代","title":"城西客舍送周著作砥"}
{"author":"高启","content":"秋英忽夏发，宛在阿戎家。细认惊初见，高吟喜共誇。不依寒竹雨，欲映午榴霞。我意甘迟暮，樽前有此花。","dynasty":"明代","title":"王公子宅五月菊"}
{"author":"高启","content":"君来同客馆，把酒夜相看。动是经年别，能辞尽夕欢。雪明窗促曙，阳复座销寒。世路今如此，悬知后会难。","dynasty":"明代","title":"冬至夜喜逢徐七"}
{"author":"高启","content":"燕角号良材，楼烦劈未开。秋风悬臂出，何处一鸧来。","dynasty":"明代","title":"观军装十咏·弓"}
{"author":"高启","content":"欲沽嗟市远，烟火隔江波。客到寒斋少，人归晚渡多。污书灯烬落，惊枕橹声过。岂敢愁荒寂，时危免负戈。","dynasty":"明代","title":"郊墅杂赋其十一"}
{"author":"高启","content":"寂寞复寂寞，秋风吹罗幕。玉阶有微霜，桂树花已落。昔为卷衣女，承欢在瑶阁。弃鱼感泪多，当熊惭力弱。宁知色易老，难求黄金药。宫深去天远，忧思将何托？君恩非不深，妾命自轻保微躯愿有报，和亲死沙漠。","dynasty":"明代","title":"妾薄命"}
{"author":"高启","content":"中国久无伯，阖闾思骋功。讲蒐开别苑，训武出离宫。宰嚭应参乘，巫臣实御戎。鼗鸣深谷应，罝掩广场空。远曳捎云旆，高弯射月弓。三驱仪已毕，七伐步还同。甲骑从舆后，蛾眉侍幄中。煮胎须紫豹，胹掌得玄熊。乐事方难极，英图忽易穷。城迷歌黍客，地属采荛童。辇道崩秋雨，旗门失晚风。犬亡晙肆狡，人去雉争雄。草树迎萧索，湖山罢郁葱。犹疑见猎火，寒烧夜深红。","dynasty":"明代","title":"姑苏杂咏长洲苑（在太湖北岸）"}
{"author":"高启","content":"正坐羁愁不自聊，远烦舟楫暮相邀。江悬落日犹三尺，风折垂阳定几条。流水入花村杳杳，幽人对酒屋翛翛。此乡不得君同客，应是春来更寂寥。","dynasty":"明代","title":"丁校书见招晚酌"}
{"author":"高启","content":"溪水虽多曲，舟行不惮赊。山山秋树赤，犹复似桃花。","dynasty":"明代","title":"大痴小画"}
{"author":"高启","content":"双壶远寄碧香新，酒内情多易醉人。上国岂无千日酿，独怜此是故乡春。","dynasty":"明代","title":"吴中亲旧远寄新酒二首其一"}
{"author":"高启","content":"摘芳试新泉，手涤林下器。一榻鬓丝傍，轻烟散遥吹。不用醒吟魂，幽人自无睡。","dynasty":"明代","title":"茶轩"}
{"author":"高启","content":"雪后西园韭初剪，流澌晚动春塘浅。闭门有客抱深愁，久不题诗砚生藓。风尘健儿夸得意，独坐寂寥谁所遣。应缘少学与时违，不习弓刀诵文典。城中物贵市门静，好事犹能具杯脔。琴堂朝夕共清欢，举白频浮不容免。铃驺已游宾客醉，深夜垣扉罢扃楗。一灯留照对床谈，沸鼎松声烹绿荈。五更上马子先去，拥被独眠窗日筼。起闻啼鸟忽兴发，欲往江边云隔筜。人家旧燕尽巢林，草满长洲绝游辇。春耕咫尺阻归计，野水自流闲浍畎。吾乡繁华天下稀，花柳村村随步转。久闻离乱今始见，烟火高低变烽燹。登临吹笛散群羌，此事空嗟千古鲜。朝来风雨况凄黯，雨湿城头旗不展。邻里冲泥备役夫，县官不召怜疲喘。安居且复俟时宁，出岂无能非退卷。范庄红杏几株在，好待开时同折撚。对花忧患不须言，剩唤一杯供脚软。","dynasty":"明代","title":"次韵杨孟载早春见寄"}
{"author":"高启","content":"早奏文章直殿庐，茂陵还复访遗书。寂寥犹抱《春秋传》，谁问江都老仲舒。","dynasty":"明代","title":"读史十首董仲舒"}
{"author":"高启","content":"天启圣图昌，流虹叶梦祥。飞龙起江左，战马放山阳。御柳乘阊阖，仙桃熟建章。远人陈贡篚，近侍浥炉香。金镜千秋录，瑶池万岁觞。小臣歌拜手，尧日正舒长。","dynasty":"明代","title":"圣寿节早朝"}
{"author":"高启","content":"归隐初辞荐辟章，西风黄叶满车箱。青牛只识山中路，不是无心向洛阳。","dynasty":"明代","title":"戴叔鸾入夏江山图"}
{"author":"高启","content":"我歌柳惲诗，送子南汀发。山城逢社雨，绿树啼莺歇。留连孤艇迟，惆怅双瓶竭。高士尚为簿，休惭府中谒。无事坐闲厅，弹琴看湖月。","dynasty":"明代","title":"送黄主簿之湖洲归安县"}
{"author":"高启","content":"狂多爱出游，日日问江头。小草皆春意，遥山自晚愁。酒中时有得，物外复何求。不咏骚人调，蘼芜任满洲。","dynasty":"明代","title":"郊墅杂赋其十五"}
{"author":"高启","content":"里人有病不饮药，神君一来疫鬼却。走迎老巫夜降神，白杨赤鲤纵横陈。男女殷勤案前拜，家贫无肴神勿怪。老巫击鼓舞且歌，纸钱索索阴风多。巫言汝寿当止此，神念汝虔赊汝死。送神上马巫出门，家人登屋啼招魂。","dynasty":"明代","title":"里巫行"}
{"author":"高启","content":"送君只过孝廉桥，不似君来访我遥。路未同归鸿杳杳，门方孤掩竹萧萧。远愁忽与钟声至，残醉微兼烛烬销。莫道扁舟难重过，寒江日日有回潮。","dynasty":"明代","title":"娄江寓舍喜王七隅见过却送还郭"}
{"author":"高启","content":"丁零海上节毛稀，几望南鸿近塞飞。泣尽白头相别泪，少卿留虏子卿归。","dynasty":"明代","title":"苏李泣别图"}
{"author":"高启","content":"沽酒渭桥边，平陵侠少年。相逢各有赠，宝剑与金鞍。","dynasty":"明代","title":"相逢行"}
{"author":"高启","content":"秋意日萧索，郊园霜露余。出游无山水，聊复守吾庐。巷辙久已断，山瓢仍屡虚。非甘寂寞者，谁乐此闲居。","dynasty":"明代","title":"秋日端居"}
{"author":"高启","content":"艳发朱光里，丛依绿荫边。夕同山蕣落，午并海榴燃。幽馥流珍簟，鲜辉照藻筵。群芳已谢赏，孤植转成怜。","dynasty":"明代","title":"葵花"}
{"author":"高启","content":"轻衣软履步江沙，树暗前村定几家。水满乳凫翻藕叶，风疏飞燕拂桐花。渡头正见横渔艇，林外时闻响纬车。最是黄梅时节近，雨余归路有鸣蛙。","dynasty":"明代","title":"初夏江村"}
{"author":"高启","content":"清夜独幽寻，岩扉落叶深。许携陶令酒，来听颖师琴。人醉月沉阁，乌啼风满林。应留西涧水，千载写余音。","dynasty":"明代","title":"夜访芑蟾二释子因宿西涧听琴"}
{"author":"高启","content":"结客须结游侠儿，借身报仇心不疑。千金买得利匕首，摩挲誓许酬相知。白马缦胡缨，行行人尽止。朝游洛北门，暮醉秦东市。感君在一言，不惜为君死。朱家曾脱季将军，田光终酬燕太子。君不见魏其盛时客满门，自言一一俱衔恩。魏其既罢谁复见，养士堂中尘网遍。始知结客难，徒言意气倾南山。食君之禄有弗报，何况区区杯酒间。结客不必皆荐绅，缓急叩门谁可亲。屠沽往往有奇士，慎勿相轻闾里人。","dynasty":"明代","title":"结客少年场行"}
{"author":"高启","content":"君马黄，我马玄。君马金匼匝，我马锦连乾。两马喜遇皆嘶鸣，何异主人相见情。长安大道可并辔，莫夸得意争先行。摇鞭共踏落花去，燕姬酒垆在何处？","dynasty":"明代","title":"君马黄"}
{"author":"高启","content":"白发相邀出后厅，莫辞为唱《雨霖铃》。如今人尽怜年少，谁肯同来特地听。","dynasty":"明代","title":"吴别驾宅闻老妓陈氏歌"}
{"author":"高启","content":"床隐屏风竹几斜，卧看新燕到贫家。闲居心上浑无事，听雨唯忧损杏花。","dynasty":"明代","title":"雨中闲卧"}
{"author":"高启","content":"柳下春潮没旧矶，草堂犹在掩荆扉。如今归梦休为蝶，化作轻鸥度水飞。","dynasty":"明代","title":"春日忆江上"}
{"author":"高启","content":"落花风急野无舟，喜为茅斋几日留。却愧江边春酒薄，不能慰子客中愁。","dynasty":"明代","title":"金进士宿江馆阻雨连夕二首"}
{"author":"高启","content":"莫辞同宿掩书帏，兵后萧条故旧稀。预恐明朝风雨歇，满江春水送君归。","dynasty":"明代","title":"金进士宿江馆阻雨连夕二首"}
{"author":"高启","content":"思君曾此望西州，谁信归来得共游。只是当时旧山水，如何重看不胜愁。","dynasty":"明代","title":"登白莲阁贻幼文"}
{"author":"高启","content":"初看卧波影，应恐雨崇朝。过涧寻师去，端如度石桥。","dynasty":"明代","title":"姑苏杂咏师子林十二咏小飞虹"}
{"author":"高启","content":"路迂桥断处，门静犊眠时。孤墅藏群柳，诸田灌一陂。僮闲春作少，妇懒午炊迟。谁道花源好，还令太守知。","dynasty":"明代","title":"郊墅杂赋其七"}
{"author":"高启","content":"红树南江近，青山北郭遥。江清目渺渺，林冷发萧萧。食鲙知晨钓，听歌识暮樵。寻常送归客，不过水西桥。","dynasty":"明代","title":"郊墅杂赋其十三"}
{"author":"高启","content":"雨去云来十二峰，渚宫楼阁暮重重。细腰无限空相妒，不觉瑶姬梦里逢。","dynasty":"明代","title":"楚宫"}
{"author":"高启","content":"未读书中语，忧怀已觉宽。灯前看封箧，题字有平安。","dynasty":"明代","title":"得家书"}
{"author":"高启","content":"上人图画故人诗，相见灯前夜雨时。无限云山与烟树，总含秋色是相思。","dynasty":"明代","title":"客馆夜见亮师画上有余吕二山人诗"}
{"author":"高启","content":"龙门西冈魏公祠，祠前有松多古枝。长身蜿蜒横数亩，巨石作枕相撑持。春泥半封朽死骨，冻藓全聚皴生皮。无心昂耸上霄汉，偃仰独向荒山垂。蛰雷振岳撼不动，一载一梦醒何迟。政如卧龙未起日，深意有待风云期。太湖月出照夜魄，天峰雪积埋寒姿。涛声时吼若鼾息，野老惊起山僧疑。左仰右屈各异态，天自出巧非人为。画师安能把笔写，稚子岂敢操斤窥。杜陵枯楠已憔悴，蜀相老柏非瑰奇。何如此树怪且寿，呵卫定想烦灵祇。不知已阅几人代，游客过尽今存谁。明堂屡兴不见取，得全正爱同支离。我尝来观忍遽反，醉坐其上高吟诗。葛陂筇竹亦腾化，神物终去可久羁。何当一叱使飞起，载我万里游天池。他年还访旧城郭，正是白鹤归来时。","dynasty":"明代","title":"姑苏杂咏偃松行（在天平山西，旧文正书院"}
{"author":"高启","content":"石城山居梅万坞，冒雪曾来扣僧户。烂然如见会群妃，白凤缤纷下瑶圃。数片轻吹着鬓华，乍看是雪又疑花。迷魂乱眼春如海，那辨南枝映竹斜。独披鹤氅穿林去，冻压寒梢应几树。听响方知夜洒时，闻香始识繁开处。回首春风忆旧游，梦寻归路隔罗浮。年来驴背无诗思，醉踏尘埃空自愁。闻道君家溪上下，玉蕊琼英巧相亚。履迹谁来东郭朝，笛声不起南楼夜。翠羽惊啼莫怨猜，破寒宜共一樽开。雪晴花发须相记，我亦扁舟乘兴来。","dynasty":"明代","title":"题朱氏梅雪轩"}
{"author":"高启","content":"叠玉连珠弃草根，仙游应逐马嵬魂。孤坟掩夜香初冷，几帐留春被尚温。佳丽总伤身薄命，艰危未负主多恩。争妍无复呈歌舞，寂寂苍苔锁院门。","dynasty":"明代","title":"姑苏杂咏吊七姬冢"}
{"author":"高启","content":"莫恨流星堕渭滨，出师未捷已沾巾。天应留取生司马，归作他年取魏人。","dynasty":"明代","title":"读史十首孔明"}
{"author":"高启","content":"横网不遮过客，渡船时载归僧。炊菰饭胜炊稻，采莲歌和采菱。烟外晚村弄笛，沙边夜店停灯。短蓑醉拍铜斗，我亦年来稍能。","dynasty":"明代","title":"姑苏杂咏甫里即事四首"}
{"author":"高启","content":"池暝花如雾，苍苍月照开。梁空双燕睡，帘暗一萤来。兵散谁家笛，人违此夜杯。如何对清景，愁思却相催。","dynasty":"明代","title":"和王校理夜坐"}
{"author":"高启","content":"静绕绿阴行，闲听雨声卧。还有感秋诗，窗前书叶破。","dynasty":"明代","title":"斋前芭蕉"}
{"author":"高启","content":"唼唼绿头鸭斗，翻翻红尾鱼跳。沙宽水狭江稳，柳短莎长路遥。人争渡处斜日，月欲圆时大潮。我比天随似否，扁舟醉卧吹箫。","dynasty":"明代","title":"甫里即事四首其二"}
{"author":"高启","content":"尽日南风永巷开，羊车去后玉阶苔。谁知天上无人地，亦有城南小史来。","dynasty":"明代","title":"晋宫"}
{"author":"高启","content":"霞映青山似赤城，归栖闻已谢时名。半湖残雨收虹影，几树斜阳带鸟声。竹下逢僧投杖揖，萝间候客抱琴行。平生应笑王夷甫，末路方言少宦情。","dynasty":"明代","title":"寄题张著作菁山隐居"}
{"author":"高启","content":"流水通侯第，行云傍妓台。雨催牙仗散，风引羽觞来。曲学移声按，诗随得韵裁。莫令游宴歇，次第过花开。","dynasty":"明代","title":"宴王将军第"}
{"author":"高启","content":"栏外见春迟，朝来雪一枝。不知初发处，误道已残时。","dynasty":"明代","title":"园中梨花唯开一枝"}
{"author":"高启","content":"高枝拂翠幰，低枝垂绮筵。春风千万树，此树妾门前。","dynasty":"明代","title":"折杨柳歌词（二首）"}
{"author":"高启","content":"阳和受最多，爽气看应少。晞发此窗前，鸡鸣海天晓。","dynasty":"明代","title":"马氏东轩"}
{"author":"高启","content":"入山旭光迎，出山月明送。十里松杉风，吹醒尘土梦。兹山凡几到，题字遍岩洞。阳崖树冬荣，阴谷泉下冻。怪石立谁扶，灵草生岂种。白云蓊然来，诸峰欲浮动。高鹘有危栖，幽禽无俗哢。凌藓知履滑，披岚觉裘重。尝登最上颠，远见湖影空。渔樵渡溪孤，鸟雀归村众。还寻老僧居，隔竹听清诵。慰我跻攀劳，为设茶笋供。几年历忧欢，造物若揶弄。迷途远山林，迟暮堪自讼。难追谢公游，空发阮生恸。身今解组绂，明时愧无用。闲持九节筇，寻访事狂纵。石屋秋可眠，山猿许分共。","dynasty":"明代","title":"姑苏杂咏天平山"}
{"author":"高启","content":"白头道士骑一鹤，手把青莲下寥廓。人间又见海田枯，十丈黄尘没城郭。昔年服事茅长君，能役鬼神呼风云。下为群生扫旱沴，雨工驱起如羊群。阴雷填填天欲怒，灵飙吹旗紫坛暮。书入重关虎豹开，璧沉古井蛟龙护。须臾甘澍何滂沱，十日不雨应无禾。祠官空为大雩舞，觋女羞作迎神歌。明朝师归定何许，云里悬珠火如黍。更烦夜起把天瓢，翻作东南洗兵雨。","dynasty":"明代","title":"赠炼师祷雨"}
{"author":"高启","content":"久治乱所伏，国家失其防。初如决洪流，拱手遍四方。频年劳訏谟，欲补千百疮。子为京师客，忠愤何慨慷。濯冠捧书函，平明献朝堂。上言固大业，下言振颓纲。且为有万死，圣明察臣狂。臣言倘获施，立能致时康。宸居岂云远，遥指天中央。鸡鸣列仙仗，九门洞开张。谓宜只召见，拜起随班行。上殿笏画地，论奏尽敷详。如何竟报缺，不得瞻清光。一官非所愿，欲令赴蛮荒。徘徊出都门，风雨湿晓装。行行过吴洲，木叶秋始黄。逢予解鞍饮，激烈椎酒床。平生忧时心，辛苦不自忘。颇闻到官所，此去路尚长。红日出雾迟，孤城海茫茫。遗民似猿鹿，山谷多惊藏。繁英艳踯躅，琐实推槟榔。瘴疠况时作，投老恐子伤。何不且少留，共骛豪华乡。子笑不我顾，翩然决南翔。明朝指鲸波，高帆若云扬。去矣各异国，有意徒相望。","dynasty":"明代","title":"送王推官赴官谯阳"}
{"author":"高启","content":"路回荒山开，如出古塞门。惊沙四边起，寒日惨欲昏。上有饥鸢声，下有枯蓬根。白骨横马前，贵贱宁复论。不知将军谁，此地昔战奔。我欲问路人，前行尽空村。登高望废垒，鬼结愁云屯。当时十万师，覆没能几存。应有独老翁，来此哭子孙。年来未休兵，强弱事并吞。功名竟谁成，杀人遍乾坤。愧无拯乱术，伫立空伤魂。","dynasty":"明代","title":"过奉口战晨"}
{"author":"高启","content":"舟初维，琴始荐。驿亭边，夜相见。词宛转，情绸缪。解环佩，弹空侯。调易阑，情难歇。江波寒，堕明月。绿壶再倾，芳音欲违。譬彼林鸟，逢晨各飞。罗衣沾霜，城乌忽起。明日相思，孤棹千里。","dynasty":"明代","title":"姑苏杂咏王敬伯歌"}
{"author":"高启","content":"层槛构云牢，清寒洒客袍。石棱添涧险，阁势借峰高。风竹惊栖鸟，霜藤缒饮猱。欲题因境胜，不敢易挥毫。","dynasty":"明代","title":"登西涧小阁"}
{"author":"高启","content":"前年远别君父子，遭乱相传皆已死。今朝南陌忽逢君，为识人中语音似。君言从亲渡海涛，欲避兵祸辞官曹。间关仅得返乡里，脱命罗罔真秋毫。问我胡为亦憔悴，十月孤城陷围内。艰难两地得俱全，政荷皇天怜我辈。相看握手非偶然，痛饮岂得愁无钱。城中故旧散欲尽，君来使我忘忧悁。还思当年事未改，车马红尘浩如海。等闲列第化秦灰，试问主人谁复在。请君看此应感吁，世间富贵皆空虚。客游且莫更弹铗，读书归卧先人庐。","dynasty":"明代","title":"兵后逢张孝廉醇"}
{"author":"高启","content":"云窗月帐散花多，闲读金经夜若何。娇舌乍弹莺学语，芳心已定井销波。尼师曾教青莲偈，女伴徒为《白苎歌》。听处若迷空色相，应须愁杀病维摩。","dynasty":"明代","title":"夜闻吴女诵经"}
{"author":"高启","content":"越女游未去，越兵嗟已来。青山旧溪上，无复见楼台。过客空惆怅，荷花秋自开。","dynasty":"明代","title":"游灵岩赋得越来溪"}
{"author":"高启","content":"席暖林中憩，衣凉水上归。腐瓜虫食遍，空树鹤巢稀。邂逅幽寻得，参差薄愿违。喜无来往者，秋草没园扉。","dynasty":"明代","title":"园中"}
{"author":"高启","content":"溶漾汉潭清，搴荷趁浪平。船轻知体弱，簪滑见鬟倾。落日悬江思，浮云结浦情。去从千叶隐，归爱一花迎。吴歈并《子夜》，谁似棹歌声？","dynasty":"明代","title":"擢歌行"}
{"author":"高启","content":"鹧鸪飞尽一洲勣，帆带秋云度远津。底事愁看画中景，昨朝曾送渡江人。","dynasty":"明代","title":"秋江晚渡图"}
{"author":"高启","content":"昨岁闻孤啭，绿阴山院行。今朝寝斋雨，重听独含情。西涧多乔木，何为亦到城。","dynasty":"明代","title":"闻晚莺时在围城中"}
{"author":"高启","content":"清夜独幽寻，岩扉落叶深。许携陶令酒，来听颖师琴。人醉月沉阁，乌啼风满林。应留西涧水，千载写余音。","dynasty":"明代","title":"夜访芑蟾二释子因宿西涧听琴"}
{"author":"高启","content":"东津渡头初月辉，南陵寺里远钟微。主人入夜门未掩，蒲响满塘鹅鸭归。","dynasty":"明代","title":"夜至阳城田家"}
{"author":"高启","content":"入山旭光迎，出山月明送。十里松杉风，吹醒尘土梦。兹山凡几到，题字遍岩洞。阳崖树冬荣，阴谷泉下冻。怪石立谁扶，灵草生岂种。白云蓊然来，诸峰欲浮动。高鹘有危栖，幽禽无俗哢。凌藓知履滑，披岚觉裘重。尝登最上颠，远见湖影空。渔樵渡溪孤，鸟雀归村众。还寻老僧居，隔竹听清诵。慰我跻攀劳，为设茶笋供。几年历忧欢，造物若揶弄。迷途远山林，迟暮堪自讼。难追谢公游，空发阮生恸。身今解组绂，明时愧无用。闲持九节筇，寻访事狂纵。石屋秋可眠，山猿许分共。","dynasty":"明代","title":"姑苏杂咏天平山"}
{"author":"高启","content":"久治乱所伏，国家失其防。初如决洪流，拱手遍四方。频年劳訏谟，欲补千百疮。子为京师客，忠愤何慨慷。濯冠捧书函，平明献朝堂。上言固大业，下言振颓纲。且为有万死，圣明察臣狂。臣言倘获施，立能致时康。宸居岂云远，遥指天中央。鸡鸣列仙仗，九门洞开张。谓宜只召见，拜起随班行。上殿笏画地，论奏尽敷详。如何竟报缺，不得瞻清光。一官非所愿，欲令赴蛮荒。徘徊出都门，风雨湿晓装。行行过吴洲，木叶秋始黄。逢予解鞍饮，激烈椎酒床。平生忧时心，辛苦不自忘。颇闻到官所，此去路尚长。红日出雾迟，孤城海茫茫。遗民似猿鹿，山谷多惊藏。繁英艳踯躅，琐实推槟榔。瘴疠况时作，投老恐子伤。何不且少留，共骛豪华乡。子笑不我顾，翩然决南翔。明朝指鲸波，高帆若云扬。去矣各异国，有意徒相望。","dynasty":"明代","title":"送王推官赴官谯阳"}
{"author":"高启","content":"欲知溪流长，百转来越峤。舟行安能极，岚路入斜照。清景不足娱，昔人岂辞诏。石砚久谁磨，空林闭遗庙。","dynasty":"明代","title":"剡原九曲九首其一"}
{"author":"高启","content":"一鹤随车到郡朝，剩山残水尚萧条。碗藏秋冢金方出，箭插寒沙铁未销。重见花开非旧赏，初闻麦秀是新谣。几时南作诸侯客，酾酒江亭看晚潮。","dynasty":"明代","title":"送梅侯赴钱塘"}
{"author":"高启","content":"我因解绂远辞京，君为修琴暂入城。偶尔相逢春酒熟，飘然忽去暮烟生。山头学啸犹闻响，世上留诗不写名。西涧烦询张静者，年来注《易》几爻成。","dynasty":"明代","title":"送徐山人还蜀山兼寄张静居"}
{"author":"高启","content":"小殿珠帘散柳丝，东宫初退讲筵时。不材未敢修封事，把笔闲题应教诗。","dynasty":"明代","title":"左掖作"}
{"author":"高启","content":"出幕方为郡，行车动画轮。图书归省吏，风俗问州人。塘水龙鳞细，城槐兔目新。莫言花已尽，君到自阳春。","dynasty":"明代","title":"暮春送陈郎中出守醉李"}
{"author":"高启","content":"双桐分荫晓池清，乍喜新晴觉病轻。蛛曳林风吹欲断，鹭经沙雨洗偏明。吟多稍怯临窗写，卧久浑忘出市行。不道春归逾一月，起闻歌鸟尚疑莺。","dynasty":"明代","title":"次韵杨署令雨中卧疾"}
{"author":"高启","content":"何处可徘徊，林间共水隈。夜归家犬识，春睡野禽催。有地唯栽药，无村不见梅。兴来惭独饮，时唤老农陪。","dynasty":"明代","title":"郊墅杂赋其十四"}
{"author":"高启","content":"云液流甘漱石牙，润通锡麓树增华。汲来晓冷和山雨，饮处春香带涧花。合契老僧烦每护，修经幽客记曾夸。送行一斛还堪赠，往试云门日注茶。","dynasty":"明代","title":"赋得惠山泉送客游越"}
{"author":"高启","content":"窗月淡欲失，禋禋逼初曙。屋外鸟声多，应知有嘉树。残香掩幽寝，未事澄纷虑。颇似宿东岩，僧斋竹深处。","dynasty":"明代","title":"晓卧丁校书轩"}
{"author":"高启","content":"一发青山断雁边，渚宫楼阁暮云连。烟波仿佛江南意，风柳依稀峡外天。钓艇归时风动苇，僧钟起处日沉烟。观图忽起沧洲想，身堕黄尘又几年。","dynasty":"明代","title":"江上晚眺图"}
{"author":"高启","content":"结客须结游侠儿，借身报仇心不疑。千金买得利匕首，摩挲誓许酬相知。白马缦胡缨，行行人尽止。朝游洛北门，暮醉秦东市。感君在一言，不惜为君死。朱家曾脱季将军，田光终酬燕太子。君不见魏其盛时客满门，自言一一俱衔恩。魏其既罢谁复见，养士堂中尘网遍。始知结客难，徒言意气倾南山。食君之禄有弗报，何况区区杯酒间。结客不必皆荐绅，缓急叩门谁可亲。屠沽往往有奇士，慎勿相轻闾里人。","dynasty":"明代","title":"结客少年场行"}
{"author":"高启","content":"外家势重直言稀，京兆书陈蹈祸机。合浦老妻须莫怨，绝胜卧病死牛衣。","dynasty":"明代","title":"读史十首王章"}
{"author":"高启","content":"梅发津亭壮，春随使节回。线多游子服，酒滴故人杯。钟送横江雨，车盘出峡雷。平生感知己，临别更徘徊。","dynasty":"明代","title":"留别李侯"}
{"author":"高启","content":"归隐初辞荐辟章，西风黄叶满车箱。青牛只识山中路，不是无心向洛阳。","dynasty":"明代","title":"戴叔鸾入夏江山图"}
{"author":"高启","content":"饭煮忆青泥，羹炊思碧涧。无路献君门，对案增三叹。","dynasty":"明代","title":"芹"}
{"author":"高启","content":"非关远出负幽期，自是江边枉棹迟。谁道空回君恨切，未应如我到家时。","dynasty":"明代","title":"期袁卿见过因出失值寄诗谢之"}
{"author":"高启","content":"鸣跸声中晓仗回，锦装驯象踏红埃。半空云影看旗动，满道天香识驾来。汉酎祭余清庙闭，舜衣垂处紫宫开。礼成海内人皆庆，献颂应惭自乏才。","dynasty":"明代","title":"奉迎车驾享太庙还宫"}
{"author":"高启","content":"欲沽嗟市远，烟火隔江波。客到寒斋少，人归晚渡多。污书灯烬落，惊枕橹声过。岂敢愁荒寂，时危免负戈。","dynasty":"明代","title":"郊墅杂赋其十一"}
{"author":"高启","content":"列戟卫严关，应无休沐暇。群英罢追游，余香掩空榭。飞花北郭晚，华月南园夜。清景不能同，蹉跎恐年谢。","dynasty":"明代","title":"余司马尧臣"}
{"author":"高启","content":"远汀斜日思悠悠，花拂离肠柳拂舟。江北江南芳草遍，送君并得送春愁。","dynasty":"明代","title":"送吕卿"}
{"author":"高启","content":"初来如报社前春，好宿茅檐伴客身。莫入江南旧庭院，杏花风雨总无人。","dynasty":"明代","title":"见燕至"}
{"author":"高启","content":"石洞篝火入，石室敷床居。白云开层巅，上有丹霞书。神仙不远人，但使粗秽除。何必瀛洲外，茫茫问飙车。","dynasty":"明代","title":"剡原九曲九首其五"}
{"author":"高启","content":"雪中无伴只孤芳，倚竹元非翠袖妆。马上忽逢临水驿，鹤边忽见向山房。春愁寂寞天应老，夜色朦胧月亦香。此地一尊聊自恋，扬州回首已凄凉。","dynasty":"明代","title":"次韵西园公咏梅二首"}
{"author":"高启","content":"清时犹在野，独卧见高情。移艇闻烟唱，钩帘看雨耕。江晴双鹳下，树晚一牛鸣。回首徒相忆，柴车不入城。","dynasty":"明代","title":"沈征士铉野亭"}
{"author":"高启","content":"几夜频听雨，经春不见花。蘼芜青渚燕，杨柳白门鸦。拙宦危机远，工吟癖性加。闲坊车马少，不似住京华。","dynasty":"明代","title":"京师寓廨三首其二"}
{"author":"高启","content":"杏烟湿鬓秋千下，银蜡光寒曲屏画。数漏闲过每睡时，月明微见堕游丝。欲归自踏娉婷影，风动玉钗花亦冷。屋贮娇愁锁幔纱，青丝嘶骑醉谁家。管弦不动空台榭，梦与乌衣语中夜。","dynasty":"明代","title":"春夜词"}
{"author":"高启","content":"水银为海接黄泉，一穴曾劳万卒穿。谩说深机防盗贼，难令朽骨化神仙。空山虎去秋风后，废榭乌啼夜月边。地下应知无敌国，何须深葬剑三千。","dynasty":"明代","title":"姑苏杂咏阖闾墓"}
{"author":"高启","content":"谁识能歌旧散声，愁中听处尚分明。玲珑酒罢休催去，月落江潮尚未平。","dynasty":"明代","title":"江上逢旧妓李氏见过（四首）"}
{"author":"高启","content":"丧乱将家幸得全，客中长耻受人怜。妻能守道同王霸，婢不知诗异郑玄。借得种蔬傍舍地，分来灌菊别池泉。却欣远迹无相问，一棹秋风笠泽边。","dynasty":"明代","title":"秋日江居写怀七首其六"}
{"author":"高启","content":"菖蒲叶老芷花新，地暖鸳鸯护水纹。不上高楼无远恨，江南春尽草如云。","dynasty":"明代","title":"次韵春日谩兴四首奉酬外舅达翁"}
{"author":"高启","content":"水绕荒城柳半枯，锦帆去后故宫芜。穷奢毕竟输渔父，长保秋风一幅蒲。","dynasty":"明代","title":"姑苏杂咏锦帆泾"}
{"author":"高启","content":"封事朝闻夕拜官，新丰无复客衣寒。书生未有鸢肩相，只说君臣际会难。","dynasty":"明代","title":"马周见太宗图"}
{"author":"高启","content":"县虽三户小，地僻罢兵防。茶市逢山客，枫祠祭石郎。云埋鸣涧斧，沙胶度溪航。应爱青山好，经过驻旅装。","dynasty":"明代","title":"次韵过建平县"}
{"author":"高启","content":"栏外见春迟，朝来雪一枝。不知初发处，误道已残时。","dynasty":"明代","title":"园中梨花唯开一枝"}
{"author":"高启","content":"看花无计作闲身，尘土余杭暗度春。不见花开莫惆怅，花飞还得免愁人。","dynasty":"明代","title":"不见花"}
{"author":"高启","content":"尽日南风永巷开，羊车去后玉阶苔。谁知天上无人地，亦有城南小史来。","dynasty":"明代","title":"晋宫"}
{"author":"高启","content":"发随秋叶落，心共晓云舒。稍改新题句，浑忘旧读书。林争移树鸟，池响食萍鱼。无限悠然意，凉天独步余。","dynasty":"明代","title":"晓步园池"}
{"author":"高启","content":"石洞篝火入，石室敷床居。白云开层巅，上有丹霞书。神仙不远人，但使粗秽除。何必瀛洲外，茫茫问飙车。","dynasty":"明代","title":"剡原九曲九首其五"}
{"author":"高启","content":"倪君好画复耽诗，瘦骨秋来似竹枝。前夜梦回如得见，纸窗斜影月低时。","dynasty":"明代","title":"倪元镇墨竹"}
{"author":"高启","content":"鱼复浦上石累累，恰似侬心无转回。船归莫道上滩恶，自牵百丈取郎来。","dynasty":"明代","title":"竹枝歌（六首）"}
{"author":"高启","content":"沐罢便轻帻，消摇咏晚天。清风苏病鹤，骤雨集鸣蝉。旧史堆缃素，新经录洞玄。谁知城郭里，别自有林泉。","dynasty":"明代","title":"临顿里十首其八"}
{"author":"高启","content":"愁解寻人不得辞，小窗疏竹雨来时。江湖今夜全家客，犹胜飘零两处思。","dynasty":"明代","title":"夜雨江馆写怀（二首）"}
{"author":"高启","content":"迢迢烟际发，隐隐岩中应。初来觉寺遥，乍歇看山暝。惆怅未眠人，空斋几回听。","dynasty":"明代","title":"闻钟"}
{"author":"高启","content":"拂竹绿莎复点台，夜窗无月见飞来。旧书乱后都抛却，懒就微光更展开。","dynasty":"明代","title":"夜斋见萤火"}
{"author":"高启","content":"忆奉纶音趋赴朝，曾烦远送过枫桥。云山方恨成睽阻，雪夜俄来件寂寥。吴苑疏钟沉晚树，楚江归雁逐寒潮。情亲海内如君少，敢惜离魂为一销。","dynasty":"明代","title":"送内兄周谊还江上"}
{"author":"高启","content":"我因解绂远辞京，君为修琴暂入城。偶尔相逢春酒熟，飘然忽去暮烟生。山头学啸犹闻响，世上留诗不写名。西涧烦询张静者，年来注《易》几爻成。","dynasty":"明代","title":"送徐山人还蜀山兼寄张静居"}
{"author":"高启","content":"舟绝寒江冻不潮，萦沙拂柳影翛翛。才从渔浦矶边积，还向樵村竹外飘。扑马忆从年少乐，点袍曾逐侍臣朝。如今独坐吟诗句，茅屋茶烟冷未消。","dynasty":"明代","title":"雪中"}
{"author":"高启","content":"欲寻林屋隐，还过洞庭游。远水初涵夜，长天尽作秋。湖如青草阔，月似白莲浮。万壑风传笛，三更斗挂舟。叶应随鸟散，山欲趁波流。浩荡吾何适，鸱夷不可求。","dynasty":"明代","title":"月夜游太湖"}
{"author":"高启","content":"居似临邛宅，耕非鄠杜田。已偿输税米，未觅卖文钱。把卷怜长日，看花愧少年。翛然闭门处，杨柳桔槔边。","dynasty":"明代","title":"郊墅杂赋（十六首）"}
{"author":"高启","content":"射鸭去，清江曙。射鸭返，回塘晚。秋菱叶烂烟雨晴，鸭群未下媒先鸣。草翳低遮竹弓彀，水冷田空鸭多瘦。行舟莫来使鸭惊，得食忘猜正相斗。觜唼唼，毛暐暐，潜机一发那得知。","dynasty":"明代","title":"射鸭词"}
{"author":"高启","content":"马前风叶助离声，楚驿都荒不计程。一令尚淹三县事，几家曾见十年兵。夕阳远树烟生戍，秋雨残荷水绕城。父老不须重叹息，君来应有故乡情。","dynasty":"明代","title":"送何明府之秦邮（何，淮东人。已三为县令）"}
{"author":"高启","content":"太白正高北斗低，行人出关鸡乱啼。他乡无人是知己，欲归未归东复西。弊裘愧见家中妻。","dynasty":"明代","title":"太白三章其二"}
{"author":"高启","content":"閤门传诏山人拜，清晓蓬莱望彩霞。布褐朝天才赴阙，蒲帆带雨又还家。沈侯咏罢楼沉月，婺女妆残庙掩花。无限朝廷仁恤意，殷勤归向老农夸。","dynasty":"明代","title":"送郑山人听宣谕后归东阳"}
{"author":"高启","content":"太白正高北斗低，行人出关鸡乱啼。他乡无人是知己，欲归未归东复西。弊裘愧见家中妻。","dynasty":"明代","title":"太白三章其二"}
{"author":"高启","content":"扫阁焚香昼卷帷，绿槐疏雨夏初时。客忧何物能消遣，一帙苏州刺史诗。","dynasty":"明代","title":"读韦苏州诗"}
{"author":"高启","content":"叨陪讲席按词曹，晓禁霜花点素袍。院贮图书西掖静，云连宫殿北山高。故园莫忆黄花酒，内府初尝赤枣糕。最爱凤毛今复见，便令池上一挥毫。","dynasty":"明代","title":"九日陪诸阁老食赐糕次谢授经韵"}
{"author":"高启","content":"横吹才听泪已流，寒灯照雨宿江头。凭君莫作关山曲，乱世人人易得愁。","dynasty":"明代","title":"闻笛"}
{"author":"高启","content":"色相终坏灭，佳人能久妍。断碑山寺里，小冢竹林边。兰叶春风带，苔花莫雨钿。情留吴苑客，梦逐楚台仙。高僧方宴坐，身在散花天。","dynasty":"明代","title":"赋得真娘墓送蟾上人之虎丘"}
{"author":"高启","content":"吴越水为国，行师利舟战。夫差开此河，艅艎试亲练。十万凌潮儿，材比佽飞健。鼓棹激风涛，扬舲逐雷电。当时意气盛，谓已无句践。鸥避去沙洲，龙愁闭渊殿。恃强非伯图，倏忽市朝变。台上失娇姿，泉间掩惭面。至今西山月，恨浸秋一片。犹有网鱼人，时时得沉箭。","dynasty":"明代","title":"姑苏杂咏练渎"}
{"author":"高启","content":"小殿珠帘散柳丝，东宫初退讲筵时。不材未敢修封事，把笔闲题应教诗。","dynasty":"明代","title":"左掖作"}
{"author":"高启","content":"孤舟晚溪口，欲去重回首。不忍别青山，况此山中友。","dynasty":"明代","title":"别吕隐君"}
{"author":"高启","content":"柴门药浦小江边，早得闲居是偶然。两岸晚风黄鸟树，一陂春水白鸥天。悠悠往事空书卷，碌碌浮生只钓船。犹记京华为客日，几回听雨忆归田。","dynasty":"明代","title":"漫成二首其一"}
{"author":"高启","content":"欲望城西礼白云，数峰苍翠晚粼粼。谁知邂逅东归客，亦是香山社里人。","dynasty":"明代","title":"和王耕云与愚庵倡和诗二首"}
{"author":"高启","content":"生别犹疑不再逢，楚天云树隔重重。愁来读尽荆南稿，风雨空斋掩暮钟。","dynasty":"明代","title":"读周记室荆南集"}
{"author":"高启","content":"渺渺双凫落晚沙，一江秋色艳明霞。逢人不用停舟问，大树村中即我家。","dynasty":"明代","title":"江上晚归"}
{"author":"高启","content":"秋千庭院闭青春，背立谁曾见得真。莫道不言思忆事，欲言还说与何人。","dynasty":"明代","title":"美人图"}
{"author":"高启","content":"秋宫睡起试生罗，闲向芭蕉石畔过。怪底早凉欺匣扇，夜来叶上雨声多。","dynasty":"明代","title":"题芭蕉士女"}
{"author":"高启","content":"灌花移石不辞勤，苔润流泉雨后新。一坞绿杨鸡犬静，老来欣作太平人。","dynasty":"明代","title":"和王耕云与愚庵倡和诗二首"}
{"author":"高启","content":"欲望城西礼白云，数峰苍翠晚粼粼。谁知邂逅东归客，亦是香山社里人。","dynasty":"明代","title":"和王耕云与愚庵倡和诗二首"}
{"author":"高启","content":"路隔成皋万里关，何由得见故人还。灯前梦里匆匆见，猿叫枫林月在山。","dynasty":"明代","title":"梦余唐卿"}
{"author":"高启","content":"野客分携水店前，浪平舟稳称酣眠。午鸡啼处前村近，过尽平湖几曲天。","dynasty":"明代","title":"过湖南舟中卧作"}
{"author":"高启","content":"棘枝疏瘦竹枝低，三鸟寒多每并栖。月落山空秋梦断，不知谁个最先啼。","dynasty":"明代","title":"疏竹三禽图"}
{"author":"高启","content":"春色先从天上来，花枝尽发凤凰台。不知别后乡园树，寂寞书窗开未开。","dynasty":"明代","title":"见花忆故园"}
{"author":"高启","content":"上公承诏出蓬莱，立马风烟万里开。赐履已分无棣远，舞戈还见有苗来。牙前部曲多收绩，幕下宾僚更倚才。后夜军门知子到，郎星应是近三台。","dynasty":"明代","title":"送郑都司赴大将军行营"}
{"author":"高启","content":"踯躅花红鸭鸩飞，黄牛庙下见郎稀。大艑摊钱卖盐去，短钗簪叶负薪归。","dynasty":"明代","title":"竹枝歌六首其四"}
{"author":"高启","content":"子规啼罢百舌鸣，东窗卧听无数声。山空人静响更切，月落杏花天未明。","dynasty":"明代","title":"山中春晓听鸟声"}
{"author":"高启","content":"故人当日送登畿，此地停舟醉落晖。惭愧临河旧攀柳，尚留青眼看人归。","dynasty":"明代","title":"东归至枫桥"}
{"author":"高启","content":"长松掀髯若群龙，下绕宫阙云千重。凤凰山头望前殿，翠涛正涌金芙蓉。海门日出潮初上，白鹤飞来近仙掌。百官候缀紫宸班，露滴朝衣气森爽。汉宫杨柳唐宫花，容易零落空繁华。何如可献至尊寿，茯苓美似安期瓜。銮舆因恋湖山好，楼阁清阴胜蓬岛。不知风雨汴陵前，虏卒新樵几株倒。当时榻前初进图，黄金趣赐闻传呼。何年流落在人世，父老犹看思旧都。客行近过吴山下，落叶空林惟败瓦。岂无画史似前人，秋色凄凉不堪写。","dynasty":"明代","title":"题赵希远画宋杭京万松金阙图"}
{"author":"高启","content":"拟出罝罗再卜邻，死生俄判两吟身。百年岂料逢今日，四海何由见此人。吴地有园花已尽，楚山无冢草空春。一篇幽愤时时读，风雨寒灯夜独亲。","dynasty":"明代","title":"得亡友同记室在系所诗次韵"}
{"author":"高启","content":"蕃客来曾识，衣冠上国风。承恩趋北阙，罢直出南宫。导驾炉烟里，催班漏点中。时清多奏颂，还向阁门通。","dynasty":"明代","title":"送秦主客迁侍仪使"}
{"author":"高启","content":"秋色共溪长，游人笑语凉。萍开天倒影，莲堕水流香。鱼罶和星漉，禽罝带雨张。从今摇桂棹，不必问潇湘。","dynasty":"明代","title":"溪上"}
{"author":"高启","content":"徂春易为感，复此栖孤寂。莺啼远林雨，怅望乡园隔。客舍换衣晨，僧斋听钟夕。知君思正纷，杂英共如积。","dynasty":"明代","title":"春日怀十友诗其三陈孝廉则"}
{"author":"高启","content":"禅居紫阁阴，欲去问安心。野岸随流曲，山门隐树深。千灯燃雨塔，一磬出风林。想见跏趺处，云多不可寻。","dynasty":"明代","title":"寄熹公"}
{"author":"高启","content":"衣冠寂寞半尘丝，想见江湖独卧时。遁迹虚烦明主诏，感怀犹赋散人诗。钓鱼船去云迷浦，斗鸭阑空草满池。芳藻一杯谁为奠，鼓声只到水神祠。","dynasty":"明代","title":"谒甫里祠"}
{"author":"高启","content":"雷过溪山碧云暖，幽丛半吐枪旗短。银钗女儿相应歌，筐中摘得谁最多？归来清香犹在手，高品先将呈太守。竹炉新焙未得尝，笼盛贩与湖南商。山家不解种禾黍，衣食年年在春雨。","dynasty":"明代","title":"采茶词"}
{"author":"高启","content":"欲呼回首不知名，背立东风几许情。莫道画师元不见，倾城虽见画难成。","dynasty":"明代","title":"背面美人图"}
{"author":"高启","content":"万人拥坐听潮音，宝刹曾迂玉驾临。佛法晓敷三藏秘，帝恩春及九原深。钟山坐处花频雨，练浦归时树欲阴。拟问楞伽嗟已别，楚江飞锡暮沉沉。","dynasty":"明代","title":"吴僧日章讲师赴召修蒋山普度佛事既罢东归送别二首其一"}
{"author":"高启","content":"同上高亭一赋诗，喜逢君是谪归时。不然此日登临处，应望天涯有远思。","dynasty":"明代","title":"徐记室谪钟离归后同登东丘亭"}
{"author":"高启","content":"雨中池阁晓，清簟荐文漪。阴恐晴期远，寒疑暑候迟。荷高擎欲折，柳重舞难欹。应阻陪高咏，开帘看散丝。","dynasty":"明代","title":"次韵杨仪曹雨中"}
{"author":"高启","content":"北风怒发浮云昏，积阴惨惨愁乾坤。龙蛇蟠泥兽入穴，怪石冻裂生皴纹。临沧观下飞雪满，横江渡口惊涛奔。空山万木尽立死，未觉阳气回深根。茅檐老父坐无褐，举首但望开晴暾。苦寒如此岂宜客，嗟我岁晚飘羁魂。寻常在舍信可乐，床头每有松醪存。山中炭贱地炉暖，儿女环坐忘卑尊。鸟飞欲断况无友，十日不敢开衡门。朅来京师每晨出，强逐车马朝天阍。归时颜色暗如土，破屋暝作饥鸢蹲。陌头酒价虽苦贵，一斗三百谁能论。急呼取醉竟高卧，布被絮薄终难温。却思健儿戍西北，千里积雪连昆仑。河冰踏碎马蹄热，夜斫坚垒收羌浑。书生只解弄口颊，无力可报朝廷恩。不如早上乞身疏，一蓑归钓江南村。","dynasty":"明代","title":"京师苦寒"}
{"author":"高启","content":"荒林惨淡中，石马欲嘶风。功在山留碣，威存庙挂弓。饥鸦迎祭客，走鼠骇巫童。千载宣城道，人怜内史忠。","dynasty":"明代","title":"桓简公庙"}
{"author":"高启","content":"画干似蛇长，谁论半段璟。日斜亲斗罢，高宴卓沙场。","dynasty":"明代","title":"观军装十咏·矛"}
{"author":"高启","content":"遥波霭微云，禽寒少相语。君家在空阔，欲往迷洲渚。纷纷树离雾，稍稍花滴雨。日暮坐相思，江东渺何许。","dynasty":"明代","title":"题曹氏春江云舍"}
{"author":"高启","content":"长春之孙自仙骨，袖有蟠桃食遗核。平生不学烧汞方，唾视黄金等何物。满城谁识旧庚桑，白发人中似鹤长。时上高楼惟独醉，榴皮书破壁尘香。","dynasty":"明代","title":"赠丘老师"}
{"author":"高启","content":"汉署早为郎，长游凤沼傍。鸡知壶水候，马识火城光。每载趋曹笔，时熏直省香。边书无一羽，冠盖得翱翔。","dynasty":"明代","title":"赠张省郎"}
{"author":"高启","content":"欲问南朝常侍宅，已为西域化人宫。山僧归带渔舟雨，湖鸟来闻粥鼓风。橘柚垂檐秋殿暗，波涛惊座夜堂空。给孤长者谁曾见，应在烟云杳霭中。","dynasty":"明代","title":"姑苏杂咏孤园寺（在洞庭山，梁散骑常侍吴"}
{"author":"高启","content":"非关骑马踏尘埃，病眼昏昏自懒开。江上酒徒应共笑，经春不作看花来。","dynasty":"明代","title":"闰三月有感二首"}
{"author":"高启","content":"出幕方为郡，行车动画轮。图书归省吏，风俗问州人。塘水龙鳞细，城槐兔目新。莫言花已尽，君到自阳春。","dynasty":"明代","title":"暮春送陈郎中出守醉李"}
{"author":"高启","content":"阳和受最多，爽气看应少。晞发此窗前，鸡鸣海天晓。","dynasty":"明代","title":"马氏东轩"}
{"author":"高启","content":"青山楼阁楚江东，身在苍茫晚色中。故国自遥难望见，不关春树雨溟蒙。","dynasty":"明代","title":"雨中登天界西阁"}
{"author":"高启","content":"愁兼杨柳一丝丝，客舍江南暮雨时。自入春来才思减，杏花开过不题诗。","dynasty":"明代","title":"春思"}
{"author":"高启","content":"干将善铸剑，剑成终杀身。吴伯亦遂亡，神物岂不神。始知服诸侯，威武不及仁。徒劳冶金铁，精光动星辰。莫邪应同埋，荒草千古春。青蛇冢间出，犹欲恐耕人。","dynasty":"明代","title":"姑苏杂咏干将墓"}
{"author":"高启","content":"色相终坏灭，佳人能久妍。断碑山寺里，小冢竹林边。兰叶春风带，苔花莫雨钿。情留吴苑客，梦逐楚台仙。高僧方宴坐，身在散花天。","dynasty":"明代","title":"赋得真娘墓送蟾上人之虎丘"}
{"author":"高启","content":"几日缆归舟，同君野寺游。旧怀言未尽，不是雨相留。","dynasty":"明代","title":"江寺雨中访杜二"}
{"author":"高启","content":"晓院鹿卢鸣露井，玉人梦断梨云冷。起开妆閤笑窥奁，月里分明见娥影。白对犹怜况主家，春风一面恼肠花。何由铸入青铜内，不遣秋霜换娥翠。","dynasty":"明代","title":"题美人对镜图"}
{"author":"高启","content":"放鹤庭前落叶重，吟身独上夕阳峰。远村近浦分诸树，后岭前山应一钟。高阁倚残归鸟过，空林行尽老僧逢。支公骏马嗟何处，石上莓苔没旧踪。","dynasty":"明代","title":"姑苏杂咏再游南峰"}
{"author":"高启","content":"秋塘门掩竹穿沙，为客邻酤未易赊。闲里壮年惭白日，愁中佳节负黄花。渔村霭霭缘江暗，农径萧萧入圃斜。薄俗相轻吾敢怨，鲁人犹自笑东家。","dynasty":"明代","title":"秋日江居写怀（七首）"}
{"author":"高启","content":"君不见平乐馆，古城何处寒云满。君不见奉诚园，荒台无踪秋草繁。白日沉山水归海，寒暑频催陵谷改。皇天大运有推移，富贵于人岂长在。请看当年广陵王，双旌六纛何辉光。幸逢中国久多故，一家割据夸雄强。园中欢游恐迟暮，美人能歌客能赋。车马春风日日来，杨花吹满城南路。叠石为山，引泉为池，辟疆旧园何足奇。经营三十年，欲令子孙永保之。不知回首今几时，繁华扫地无复遗。门掩愁鸱啸风雨，种菜老翁来作主。空余怪石卧池边，欲问兴亡不能语。春已去，人不来。一树两树桃花开，射堂踘圃俱青苔。何须雍门琴，但令对此便可哀。人生不饮胡为哉？人生不饮胡为哉？","dynasty":"明代","title":"姑苏杂咏南园"}
{"author":"高启","content":"胡天夜裂天垂泣，云压鹰低翻翅湿。髯王醉影抱寒惊，毡殿嘈嘈箭鸣急。红冰泪落衰灯下，倒卷河流入弦泻。瘦驼卧碛歇铃车，扑朔阴沙鬼行野。汉魂私语鬓风凄，都护营荒咽冻鼙。兰山木叶连愁起，散入塞门三万里。梦断金蟾隔烟小，青冢埋声秋不晓。","dynasty":"明代","title":"黑河秋雨引赋赵王孙家琵琶盖其名也"}
{"author":"高启","content":"鬓丝微映钓丝轻，水叶惊风细浪生。谁见晚凉人立处，数株杨柳一蝉鸣。","dynasty":"明代","title":"晚立西浦渡"}
{"author":"高启","content":"驱车兮与马，蹇吾行兮胡为乎在中野？登彼兮崇丘，下茫茫兮九州，思君子兮不得与驾以游。山有出云兮木亦有柯，我将归兮忧之如何？登青丘，有怀而作。","dynasty":"明代","title":"姑苏杂咏登丘操"}
{"author":"高启","content":"古路斜阳废城，断碑荒草残茔。莫嗔童竖樵牧，不识先生姓名。","dynasty":"明代","title":"读道旁旧家碣上题曰宋黄澹翁先生之墓"}
{"author":"高启","content":"重臣分陕去台端，宾从威仪尽汉官。四塞河山归版籍，百年父老见衣冠。函关月落听鸡度，华岳云开立马看。知尔西行定回首，如今江左是长安。","dynasty":"明代","title":"送沈左司从汪参政分省陕西汪由御史中丞出"}
{"author":"高启","content":"丧乱将家幸得全，客中长耻受人怜。妻能守道同王霸，婢不知诗异郑玄。借得种蔬傍舍地，分来灌菊别池泉。却欣远迹无相问，一棹秋风笠泽边。","dynasty":"明代","title":"秋日江居写怀七首其六"}
{"author":"高启","content":"燕雀各已乳，飞飞风日暄。一径入桑苎，几家同灌园。莫将当世事，闲与老翁言。","dynasty":"明代","title":"书东圃老翁壁"}
{"author":"高启","content":"胪呼遥捧赐，拜服望蓬莱。香带炉烟下，光迎扇月开。奇文天女织，新样内宫裁。被泽徒深厚，惭无夺锦才。","dynasty":"明代","title":"谢赐衣"}
{"author":"高启","content":"五斛青螺一日销，迷楼深贮万妖娆。众中谁解留车驾，风浪如山莫渡辽。","dynasty":"明代","title":"隋宫"}
{"author":"高启","content":"问春何处来，春来在何许？月堕花不言，幽禽自相语。","dynasty":"明代","title":"姑苏杂咏师子林十二咏问梅阁"}
{"author":"高启","content":"筵前怜婵娟，醉媚睡翠被。精兵惊升城，弃避愧坠泪。","dynasty":"明代","title":"姑苏杂咏叠韵吴宫词"}
{"author":"高启","content":"月出钓台树，长滩秋更喧。浑如宿巫峡，唯少一声猿。","dynasty":"明代","title":"和陈左司夜泊桐江"}
{"author":"高启","content":"荷浦张弓射鸭，柳塘持烛叉鱼。天随子宅同里，陶朱公祠近居。","dynasty":"明代","title":"江村乐（四首）"}
{"author":"高启","content":"久仕江湖白发长，今年得许乞身章。吏收封印朝辞郡，人贺悬车晚在乡。家箧已添新著稿，官衫未歇旧熏香。南风别墅初归处，应坐肩舆看种秧。","dynasty":"明代","title":"送赵史君致仕归别业"}
{"author":"高启","content":"驿骑双驰捧绿章，都门逢旧喜洋洋。小儒方幸瞻天近，远使初来贺日长。仗下丹墀晴雪尽，朝回紫陌晓尘香。承宣归去难留驻，乞报平安到故乡。","dynasty":"明代","title":"送朱谢二博士进贺冬至表赴京师听宣谕毕还吴"}
{"author":"高启","content":"欲呼回首不知名，背立东风几许情。莫道画师元不见，倾城虽见画难成。","dynasty":"明代","title":"背面美人图"}
{"author":"高启","content":"农工亦云劳，此日始告成。往获安可后，相催及秋晴。父子俱在田，札札镰有声。黄云渐收尽，旷望空郊平。日入负担归，讴歌道中行。鸟雀亦群喜，下啄飞且鸣。今年幸稍丰，私廪各已盈。如何有贫妇，拾穗犹惸惸。","dynasty":"明代","title":"看刈禾"}
{"author":"高启","content":"白白复朱朱，芳条罥绣襦。摘来随女伴，赛斗不曾输。","dynasty":"明代","title":"子夜四时歌"}
{"author":"高启","content":"寒收疑冻井，晚荐纳凉宫。抱洁存天质，销炎夺化工。气蒸金碗润，色映玉盘空。弱藻含犹在，纤尘隔未通。非山宁可倚，是水复当融。照夜何须月，惊秋讵待风。制屏应不隐，作佩定难攻。客貌清谁并，仙肌莹自同。宜涵筠簟素，愁逼桂炉红。愿解行人暍，分贻道路中。","dynasty":"明代","title":"咏夏冰"}
{"author":"高启","content":"山水匝秋城，君行思已清。道逢迎吏拜，田杂戍人耕。地远知边信，家贫称县名。应携一琴去，相和长官鸣。","dynasty":"明代","title":"送孙主簿之德清孙善琴"}
{"author":"高启","content":"风雨空斋诵蓼莪，今年初度客中过。人生七十寻常寿，未过还怜一半多。","dynasty":"明代","title":"己亥初度（时年三十四）"}
{"author":"高启","content":"俯仰兴亡异，青山落照中。民归邻树在，兵去垒烟空。城角犹悲奏，江帆始远通。昔年荆棘露，又满阖闾宫。","dynasty":"明代","title":"兵后出郭"}
{"author":"高启","content":"宛转复宛转，宛转日几回。君肠鹿卢断，我肠车轮摧。","dynasty":"明代","title":"宛转行"}
{"author":"高启","content":"每忆门前两候归，客中长夜梦魂飞。料应此际犹依母，灯下看缝寄我衣。","dynasty":"明代","title":"客中忆二女"}
{"author":"高启","content":"身用已时危，衰残况病欺。竟成黄犬叹，莫逐白鸥期。东阁图书散，西园草露垂。无因奠江上，应负十年知。","dynasty":"明代","title":"哭临川公"}
{"author":"高启","content":"挟策去谁亲，侯门不礼宾。愁边长夜雨，梦里少年春。树引离乡路，花骄失意人。一杯歌短调，相送欲沾巾。","dynasty":"明代","title":"送陈则"}
{"author":"高启","content":"金陵儿女踏春阳，金陵客子正思乡。一杯况复春将去，目断飞花江水长。","dynasty":"明代","title":"送郭省郎东归（二首）"}
{"author":"高启","content":"长桥短桥杨柳，前浦后浦荷花。人看旗出酒市，鸥送船归钓家。风波欲起不起，烟日将斜未斜。绝胜苕中剡曲，金齑玉鲙堪夸。","dynasty":"明代","title":"甫里即事四首其一"}
{"author":"高启","content":"越女游未去，越兵嗟已来。青山旧溪上，无复见楼台。过客空惆怅，荷花秋自开。","dynasty":"明代","title":"游灵岩赋得越来溪"}
{"author":"高启","content":"弱夫杀壮士，谁敢婴余怒。今日古城边，耕人肆侵墓。","dynasty":"明代","title":"姑苏杂咏要离墓"}
{"author":"高启","content":"圆甃夏生冰，光涵数星冷。窗有定中僧，休牵辘轳绠。","dynasty":"明代","title":"姑苏杂咏师子林十二咏冰壶井"}
{"author":"高启","content":"江月上秋衣，来敲远寺扉。栖禽惊客至，睡仆讶僧归。钟度行廊尽，灯留浴院微。非无招旅馆，禅寂愿相依。","dynasty":"明代","title":"夜投西寺"}
{"author":"高启","content":"远汀斜日思悠悠，花拂离肠柳拂舟。江北江南芳草遍，送君并得送春愁。","dynasty":"明代","title":"送吕卿"}
{"author":"高启","content":"朝登西岩望太湖，青天在水飞云孤。洞庭缥缈两峰出，正似碧海浮方壶。尝闻此山古灵壤，蛇虎绝迹欢樵夫。涛声半夜恐魂梦，石气五月寒肌肤。居人仿佛武陵客，户种橘柚收为租。高风欲起沙鸟避，明月未出霜猿呼。中有林屋仙所都，银房石室开金铺。罗浮峨眉互通达，别有路往非人途。天后每降龙垂胡，神钲忽响惊栖鼯。自悬日月照洞内，古木阴蔽空朝晡。风吹白芝晚易老，云带紫泉秋不枯。灵威丈人亦仙徒，深入探得函中符。玄衣使者不暇惜，欲使出拯苍生苏。后来好事多继往，石壁篆刻犹堪摹。千年玉鼠化蝙蝠，下扑炬火如飞乌。玄关拒闭谁复到，似怪衣上腥尘污。勿言神仙事恍惚，灵迹具在良非诬。我生扰扰胡为乎，坐见白发生头颅。久欲寻真未能去，局束世故缘妻孥。何当临湖借渔艇，拍浪径渡先双凫。独攀幽险不用扶，身佩五岳真形图。夜登天坛扫落叶，自取薪水供丹垆。此身愿作仙家奴，不知仙人肯许无？狂语醉发应卢胡。","dynasty":"明代","title":"姑苏杂咏洞庭山"}
{"author":"高启","content":"鬓丝微映钓丝轻，水叶惊风细浪生。谁见晚凉人立处，数株杨柳一蝉鸣。","dynasty":"明代","title":"晚立西浦渡"}
{"author":"高启","content":"雨余鸟语凉，斜阳竹深见。频来非看花，借读《高僧传》。","dynasty":"明代","title":"过师子林"}
{"author":"高启","content":"乱世难为客，流年易作翁。百忧寻岁暮，孤梦怯山空。门掩云峰里，灯明雪竹中。无因乘夜访，相慰一尊同。","dynasty":"明代","title":"和周山人见寄寒夜客怀之作"}
{"author":"高启","content":"朝廷特念远民深，画省分官出桂林。油幕乍开依汉节，卉衣时到贡蛮金。四时花发山多暖，半日岚开市尚阴。虞帝祠前黄竹里，相思莫听鹧鸪吟。","dynasty":"明代","title":"送易左司分省广西"}
{"author":"高启","content":"清唱合琵琶，当年碧玉家。弄残催酒急，抱重向灯斜。久别愁江树，重听隔院花。泪多思旧事，不是客天涯。","dynasty":"明代","title":"闻邻家琵琶有感"}
{"author":"高启","content":"古路斜阳废城，断碑荒草残茔。莫嗔童竖樵牧，不识先生姓名。","dynasty":"明代","title":"读道旁旧家碣上题曰宋黄澹翁先生之墓"}
{"author":"高启","content":"窗白鸟声晓，残钟度溪水。此时幽梦回，独在空山里。松岩留佛灯，叶地响僧履。余心方正寂，无使群动起。","dynasty":"明代","title":"宿幻住栖云堂"}
{"author":"高启","content":"清辉泛悠悠，东与前溪合。菱叶间荷花，风来秋飒飒。久行愁寂境，忽有人烟杂。我欲发棹讴，渔师肯相答。","dynasty":"明代","title":"泛南溪（二首）"}
{"author":"高启","content":"绿池芳草满晴波，春色都从雨里过。知是人家花落尽，菜畦今日蝶来多。","dynasty":"明代","tags":"古诗三百首，田园，写景，抒情","title":"春暮西园"}
{"author":"高启","content":"章华台前楚江水，月色堕烟乌欲起。六宫不敢解罗衣，猎火照山君未归。","dynasty":"明代","title":"楚妃叹"}
{"author":"高启","content":"静绕绿阴行，闲听雨声卧。还有感秋诗，窗前书叶破。","dynasty":"明代","title":"斋前芭蕉"}
{"author":"高启","content":"古冢竟谁穿，虚传锢最坚。玉鱼宵已出，石兽晓犹眠。长夜俄看月，幽台不掩泉。须知摸金者，亦到汉陵前。","dynasty":"明代","title":"盗发汉侍中许彧墓"}
{"author":"高启","content":"我闻名山洞府三十六，一一灵迹纪真箓。金华秀出向东南，远胜阳明与勾曲。楼台缥缈开烟霞，天帝赐与神仙家。灵源有路不可入，但见几片流出云中花。子房之师赤松子，三千年前亦居此。飞行恍惚谁解寻，漫说至今犹不死。松花酒熟何处游，瑶草自绿春岩幽。群羊卧地散如石，老鹿耕田驯似牛。闻有隐君子，乃是学仙者。自从入山中，不曾到山下。世人莫知其姓名，以山呼之不敢轻。樵夫忽见苦未识，识疑便是黄初平。嗟我胡为在尘网，远望高峰若天壤。茯苓夜煮倘许飧，铁杖来敲石门响。","dynasty":"明代","title":"赠金华隐者"}
{"author":"高启","content":"光艳动春朝，妆成映洛桥。钱多自解数，筝涩未能调。花如秦苑好，酒比蜀都饶。深谢诸年少，来沽不待要。","dynasty":"明代","title":"当垆曲"}
{"author":"高启","content":"烟敛城初出，朝来野欲吞。危樵缘磴角，倦衲憩松根。刹表藏林寺，钟闻隔海村。画龙飞去久，空掩殿堂门。","dynasty":"明代","title":"姑苏杂咏慧聚寺次张祐韵"}
{"author":"高启","content":"田中耒声歇，烟火西林起。独立候归人，柴门夕阳里。","dynasty":"明代","title":"蔡村田家"}
{"author":"高启","content":"风起涧声乱，景寒云气深。山人归卧晚，诗意满秋林。","dynasty":"明代","title":"题张来仪画赠张伯醇"}
{"author":"高启","content":"望月思兄意转迷，孤帆应宿楚云西。夜深愁向湖边立，为有寒鸿相并栖。","dynasty":"明代","title":"湖上见月忆家兄"}
{"author":"高启","content":"仆本吴乡士，请歌《吴趋行》。吴中实豪都，胜丽古所名。五湖汹巨泽，八门洞高城。飞观被山起，游舰沸川横。土物既繁雄，民风亦和平。泰伯德让在，言游文学成。长沙启伯基，异梦表休祯。旧阀凡几家，奕代产才英。遭时各建事，徇义或腾声。财赋甲南州，词华并西京。兹邦信多美，粗举难备称。愿君听此曲，此曲匪夸盈。","dynasty":"明代","title":"姑苏杂咏吴趋行"}
{"author":"高启","content":"踯躅花红鸭摐飞，黄牛庙下见郎希大摊钱卖盐去，短钗簪叶负薪归","dynasty":"明代","title":"竹枝歌（六首）"}
{"author":"高启","content":"己分栖迟不自疑，江边林下尽幽期。病惟好懒宁须药，心未忘机偶对棋。闲馆雨声花落夜，深塘草色燕飞时。春来颇喜囊中富，添得新成几首诗。","dynasty":"明代","title":"漫成二首"}
{"author":"高启","content":"五马贵专城，花兼赤绶明。政条民乍识，赋籍吏初呈。山笼输茶至，溪船摘芰行。非将茗霅水，谁比使君清？","dynasty":"明代","title":"送董湖州"}
{"author":"高启","content":"君来同客馆，把酒夜相看。动是经年别，能辞尽夕欢。雪明窗促曙，阳复座销寒。世路今如此，悬知后会难。","dynasty":"明代","title":"冬至夜喜逢徐七"}
{"author":"高启","content":"池暝花如雾，苍苍月照开。梁空双燕睡，帘暗一萤来。兵散谁家笛，人违此夜杯。如何对清景，愁思却相催。","dynasty":"明代","title":"和王校理夜坐"}
{"author":"高启","content":"白白复朱朱，芳条罥绣襦。摘来随女伴，赛斗不曾输。","dynasty":"明代","title":"子夜四时歌"}
{"author":"高启","content":"我去君却归，相逢立途次。欲寄故乡言，先询上京事。","dynasty":"明代","title":"赴京道中逢还乡友"}
{"author":"高启","content":"四更栖鸟惊，山白初上月。起开东阁看，正在云峰缺。","dynasty":"明代","title":"姑苏杂咏师子林十二咏吐月峰"}
{"author":"高启","content":"双壶远寄碧香新，酒内情多易醉人。上国岂无千日酿，独怜此是故乡春。","dynasty":"明代","title":"吴中亲旧远寄新酒（二首）"}
{"author":"高启","content":"妙舞汉宫人，香魂化几春。娇飞傍杨柳，犹似学腰身。","dynasty":"明代","title":"柳燕"}
{"author":"高启","content":"日落五原塞，萧条亭堠空。汉家讨狂虏，籍役满山东。去年出飞狐，今年出云中。得地不足耕，杀人以为功。登高望衰草，感叹意何穷。","dynasty":"明代","title":"塞下曲"}
{"author":"高启","content":"寒色初凝野，秋声忽在林。遥山不能见，只为晚烟深。","dynasty":"明代","title":"题张校理画"}
{"author":"高启","content":"宣和遗墨画难工，唯有王孙笔意同。莫问吴宫与梁苑，一般草露覆秋虫。","dynasty":"明代","title":"题松雪翁临祐陵草虫"}
{"author":"高启","content":"酒醒闲写送春诗，细雨残花尚一枝。莫向天涯望芳草，客愁多似去年时。","dynasty":"明代","title":"客舍春暮"}
{"author":"高启","content":"非关骑马踏尘埃，病眼昏昏自懒开。江上酒徒应共笑，经春不作看花来。","dynasty":"明代","title":"闰三月有感二首"}
{"author":"高启","content":"绿树残莺偶一鸣，听来方解忆山行。今年不是逢余闰，已过春光半日程。","dynasty":"明代","title":"闰三月有感二首"}
{"author":"高启","content":"阊门啼早鸦，拂面见飞花。绿水通螭舫，红桥过犊车。谁寻伯通宅，只问泰娘家。","dynasty":"明代","title":"皋桥（在阊门内，由汉皋伯通所居得名。唐妓"}
{"author":"高启","content":"怅望南巡竟不还，泪和湘雨暮斑斑。须知竹死愁方尽，莫恨秦人鞭赭山。","dynasty":"明代","title":"题湘君图"}
{"author":"高启","content":"倪君好画复耽诗，瘦骨秋来似竹枝。前夜梦回如得见，纸窗斜影月低时。","dynasty":"明代","title":"倪元镇墨竹"}
{"author":"高启","content":"草草髯奴绀绿衣，王家好马诧新肥。解鞍闲立斜阳里，应是城南赌射归。","dynasty":"明代","title":"王架阁家画马"}
{"author":"高启","content":"朱字箜篌委网尘，月明不见理丝人。镜台窗下樱桃树，应是当时折剩春。","dynasty":"明代","title":"慰人悼亡"}
{"author":"高启","content":"井桁乌啼破曙烟，轻寒薄被落花天。闲人晴日犹无事，风雨今朝正合眠。","dynasty":"明代","title":"雨中晓卧二首"}
{"author":"高启","content":"云窗月帐散花多，闲读金经夜若何。娇舌乍弹莺学语，芳心已定井销波。尼师曾教青莲偈，女伴徒为《白苎歌》。听处若迷空色相，应须愁杀病维摩。","dynasty":"明代","title":"夜闻吴女诵经"}
{"author":"高启","content":"我歌柳恽诗，送子南汀发。山城逢社雨，绿树啼莺歇。留连孤艇迟，惆怅双瓶竭。高士尚为簿，休惭府中谒。无事坐闲厅，弹琴看湖月。","dynasty":"明代","title":"送黄主簿之湖洲归安县"}
{"author":"高启","content":"休沐欣逢一日闲，拟邀禅客共登山。两筇未许寻萝径，孤枕应须掩竹关。历历远峰尘土外，萧萧深屋草莱间。安眠却胜清游乐，觉看斜阳燕子还。","dynasty":"明代","title":"休沐日期衍公游北山不果独卧斋中"}
{"author":"高启","content":"緌公昔年住宝坊，龙象蹴踏腾毫芒。袈裟曾侍玉座旁，万众闤听讲仁王。弟子如云来四方，朝钟暮鼓鸣高堂。西归葱岭今几霜，钵传昙师道弥昌。丛林主教遇圣皇，紫衣朝阙随班行。上人继吐三叶芳，衲中长系摩尼苍。人间万念俱已忘，独好游戏谈文章。我来京师寄禅房，每邀看月开修廊。手横蝇拂坐绳床，竹间风吹煮茗香。侍僮触屏睡欲僵，高殿宿鸟惊琅珰。诗成金磬韵尚扬，清才未必惭支汤。有时夜剪园韭尝，灯悬西斋雨浪浪。人生聚散不可常，翩然东游主道场。道场乃在云水乡，碧澜堂前去路长。江湖寒缩蛟蜃藏，枫桕正赤橙柑黄。烟销日出闻渔榔，洲渚宛转山低昂。萧然瓶锡随经囊，留宿肯恋林中桑。兵余莫嗟梵宇荒，胜景未逐楼台亡。寺门无人闭夕阳，芋栗收作山中粮。好说千偈恢禅纲，麾斥佛祖谁敢当。我方无用糜太仓，叨逐剑佩趋明光。醉歌欲觅玄真狂，怀恩未得寻归航。明朝举首空相望，云飞笠泽天茫茫。","dynasty":"明代","title":"送证上人住持道场"}
{"author":"高启","content":"我是钧天梦觉人，忆来松下是前身。老僧何去袈裟在，落叶斜阳满室尘。","dynasty":"明代","title":"重过南寺寻悟公不值"}
{"author":"高启","content":"茶租催未得，菊饵服还能。行古时人笑，文工造化憎。贫留渔艇载，老谢鹤书征。谁识先生乐，悠然卧枕肱。","dynasty":"明代","title":"姑苏杂咏临顿里（十首）"}
{"author":"高启","content":"贫贱众所弃，岂惟愚妇人。圭组何重轻，能令变交亲。翁子昔未逢，妻去耻负薪。五十非晚贵，不能待终晨。一旦谒帝阍，还家绣衣新。邸吏惊赤绶，邦人候朱轮。无颜见故夫，自杀此水滨。谁知孟德耀，元在尔东邻。","dynasty":"明代","title":"姑苏杂咏死亭湾"}
{"author":"高启","content":"楼角声残锁禁城，灯花半落夜寒生。啼鸦井上惊风散，残雪窗前助月明。清世莫嗟人寂寞，中年渐怯岁峥嵘。酒杯诗卷吾家物，客裹相亲倍有情。","dynasty":"明代","title":"客舍夜坐"}
{"author":"高启","content":"丁零海上节毛稀，几望南鸿近塞飞。泣尽白头相别泪，少卿留虏子卿归。","dynasty":"明代","title":"苏李泣别图"}
{"author":"高启","content":"春堤长，春草浅，此地吴王曾走犬。猎场四面围画旗，红炬照辇还宫迟。割鲜夕宴谁共食，台上西子非樊姬。春苑年来草仍绿，韩卢已去多麋鹿。君不见汉皇纵狗殊有功，逐兔直到乌江东。","dynasty":"明代","title":"姑苏杂咏走狗塘（在城西）"}
{"author":"高启","content":"窗白鸟声晓，残钟度溪水。此时幽梦回，独在空山里。松岩留佛灯，叶地响僧履。余心方正寂，无使群动起。","dynasty":"明代","title":"宿幻住栖云堂"}
{"author":"高启","content":"汉条应偶触，蛮俗未能谙。海近风多飓，山昏瘴似岚。行冲哀甸虎，食畏蛊家蚕。乡国何年返，县知老日南。","dynasty":"明代","title":"送流人"}
{"author":"高启","content":"己分栖迟不自疑，江边林下尽幽期。病惟好懒宁须药，心未忘机偶对棋。闲馆雨声花落夜，深塘草色燕飞时。春来颇喜囊中富，添得新成几首诗。","dynasty":"明代","title":"漫成二首"}
{"author":"高启","content":"草草髯奴绀绿衣，王家好马诧新肥。解鞍闲立斜阳里，应是城南赌射归。","dynasty":"明代","title":"王架阁家画马"}
{"author":"高启","content":"憎宠一时心，尘生旧屋金。苔滋销履迹，花远度銮音。暮雀重门迥，秋萤别殿阴。君明犹不察，妒极是情深。","dynasty":"明代","title":"长门怨"}
{"author":"高启","content":"年少客名都，狂游每共呼。荷深筝在舫，竹静矢鸣壶。明月潮千里，残阳雨半湖。故人能念否，欢意近来无。","dynasty":"明代","title":"寄钱塘诸故人"}
{"author":"高启","content":"栗叶翻翻满寺秋，出门风雨未全收。自惭骑马非闲客，可是山僧不解留。","dynasty":"明代","title":"山寺冒雨还西郭"}
{"author":"高启","content":"渺渺双凫落晚沙，一江秋色艳明霞。逢人不用停舟问，大树村中即我家。","dynasty":"明代","title":"江上晚归"}
{"author":"高启","content":"俯仰兴亡异，青山落照中。民归邻树在，兵去垒烟空。城角犹悲奏，江帆始远通。昔年荆棘露，又满阖闾宫。","dynasty":"明代","title":"兵后出郭"}
{"author":"高启","content":"双壶远寄碧香新，酒内情多易醉人。上国岂无千日酿，独怜此是故乡春。","dynasty":"明代","title":"吴中亲旧远寄新酒二首其一"}
{"author":"高启","content":"沽酒来寻水驿门，邻船灯火语黄昏。今朝始觉离乡远，身在丹阳郭外村。","dynasty":"明代","title":"舟次丹阳驿"}
{"author":"高启","content":"踯躅花红鸭摐飞，黄牛庙下见郎希大摊钱卖盐去，短钗簪叶负薪归","dynasty":"明代","title":"竹枝歌（六首）"}
{"author":"高启","content":"演漾弄晴晖，江山秋敛霏。我吟康乐句，日暮澹忘归。","dynasty":"明代","title":"姑苏杂咏师子林十二咏含晖峰"}
{"author":"高启","content":"仆本吴乡士，请歌《吴趋行》。吴中实豪都，胜丽古所名。五湖汹巨泽，八门洞高城。飞观被山起，游舰沸川横。土物既繁雄，民风亦和平。泰伯德让在，言游文学成。长沙启伯基，异梦表休祯。旧阀凡几家，奕代产才英。遭时各建事，徇义或腾声。财赋甲南州，词华并西京。兹邦信多美，粗举难备称。愿君听此曲，此曲匪夸盈。","dynasty":"明代","title":"姑苏杂咏吴趋行"}
{"author":"高启","content":"雕锦剪花团，三边总认看。寻常不肯着，风雪念兵寒。","dynasty":"明代","title":"观军装十咏·袍"}
{"author":"高启","content":"缟袂相逢半时仙，平生水竹有深缘。将疏尚密微经雨，似暗还明远在烟。薄暝山家松树下，嫩寒江店杏花前。秦人若解当时种，不引渔郎入洞天。","dynasty":"明代","title":"梅花六首其二"}
{"author":"高启","content":"虬须欲怒珊瑚折，步障围春锦云热。真珠换妾胜惊鸿，笑踏香尘如踏空。酒阑金谷莺花醉，家逐楼前舞裙坠。财多买得东市愁，绮罗散尽余荒丘。犹怜白首同归者，夜伴游魂封树下。","dynasty":"明代","title":"姑苏杂咏石崇墓"}
{"author":"高启","content":"阊门啼早鸦，拂面见飞花。绿水通螭舫，红桥过犊车。谁寻伯通宅，只问泰娘家。","dynasty":"明代","title":"皋桥"}
{"author":"高启","content":"殿中初未仕，高节振衰谢。读书在兹丘，萧然竹间舍。王来有深言，留宿山水夜。谁云南阳翁，独枉将军驾。","dynasty":"明代","title":"剡原九曲九首其二"}
{"author":"高启","content":"几日缆归舟，同君野寺游。旧怀言未尽，不是雨相留。","dynasty":"明代","title":"江寺雨中访杜二"}
{"author":"高启","content":"未读书中语，忧怀已觉宽。灯前看封箧，题字有平安。","dynasty":"明代","title":"得家书"}
{"author":"高启","content":"新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。","dynasty":"元代","tags":"清明节，思乡","title":"清明呈馆中诸公"}
{"author":"高启","content":"雨余鸟语凉，斜阳竹深见。频来非看花，借读《高僧传》。","dynasty":"明代","title":"过师子林"}
{"author":"高启","content":"谁言旧隐非，静里且相依。绿树城通苑，青山寺对扉。官闲休直早，客久梦还稀。是物春来典，唯存旧赐衣。¤","dynasty":"明代","title":"京师寓廨（三首）"}
{"author":"高启","content":"流水声中响纬车，板桥春暗树无花。风前何处香来近，隔崦人家午焙茶。","dynasty":"明代","title":"过山家"}
{"author":"高启","content":"一冬才见瑞，三白讵须频。未嫌迟送腊，唯怜预占春。积砌犹残冻，妆苑已芳辰。留更明朝落，梅开欲斗新。","dynasty":"明代","title":"立春前一日喜雪"}
{"author":"高启","content":"入江水稍决，霜降未可涉。颇闻往来人，出门即舟楫。前飞惊鹭远，下饮垂猱倢。何处问兴公，风吹赤棠叶。","dynasty":"明代","title":"剡原九曲（九首）"}
{"author":"高启","content":"云窗月帐散花多，闲读金经夜若何。娇舌乍弹莺学语，芳心已定井销波。尼师曾教青莲偈，女伴徒为《白苎歌》。听处若迷空色相，应须愁杀病维摩。","dynasty":"明代","title":"夜闻吴女诵经"}
{"author":"高启","content":"江南草长蝴蝶飞，白马新自燕山归。燕山归，不堪说，易水寒风蓟门雪。朝邸空随使者裾，禁阍不受书生谒。一杯劝君歌莫哀，归时应过黄金台。不见荒基秋来土花紫，伯图已歇昭王死，千载无人延国士。","dynasty":"明代","title":"吴中逢王才南归"}
{"author":"高启","content":"雪中无伴只孤芳，倚竹元非翠袖妆。马上忽逢临水驿，鹤边忽见向山房。春愁寂寞天应老，夜色朦胧月亦香。此地一尊聊自恋，扬州回首已凄凉。","dynasty":"明代","title":"次韵西园公咏梅二首"}
{"author":"高启","content":"谁言妾有夫，中路弃妾身先殂。谁言妾无子，侧室生儿与夫似。儿读书，妾辟纑，空房夜夜闻啼乌。儿能成名妾不嫁，良人瞑目黄泉下。","dynasty":"明代","title":"张节妇"}
{"author":"高启","content":"凌霄托高树，引蔓日已长。缠绵共春荣，幽花蔼敷芳。高树忽见伐，无依向风霜。亭亭还自持，柔姿喜能强。君子贵独立，倚附非端良。览物成感叹，为君赋新章。","dynasty":"明代","title":"瞻木轩并序"}
{"author":"高启","content":"蜀山消雪蜀江深，郎来妾去斗歌吟。峡中自古多情地，楚王神女在山阴。","dynasty":"明代","title":"竹枝歌（六首）"}
{"author":"高启","content":"早奏文章直殿庐，茂陵还复访遗书。寂寥犹抱《春秋传》，谁问江都老仲舒。","dynasty":"明代","title":"读史十首董仲舒"}
{"author":"高启","content":"　　吴城东无山，唯西为有山，其峰联岭属，纷纷靡靡，或起或伏，而灵岩居其词，拔其挺秀，若不肯与众峰列。望之者，咸知其有异也。　　山仰行而上，有亭焉，居其半，盖以节行者之力，至此而得少休也。由亭而稍上，有穴窈然，曰西施之洞；有泉泓然，曰浣花之池；皆吴王夫差宴游之遗处也。又其上则有草堂，可以容栖迟；有琴台，可以周眺览；有轩以直洞庭之峰，曰抱翠；有阁以瞰具区之波，曰涵空，虚明动荡，用号奇观。盖专此郡之美者，山；而专此山之美者，阁也。　　启，吴人，游此虽甚亟，然山每匿幽閟胜，莫可搜剔，如鄙予之陋者。今年春，从淮南行省参知政事临川饶公与客十人复来游。升于高，则山之佳者悠然来。入于奥，则石之奇者突然出。氛岚为之蹇舒，杉桧为之拂舞。幽显巨细，争献厥状，披豁呈露，无有隐循。然后知于此山为始著于今而素昧于昔也。　　夫山之异于众者，尚能待人而自见，而况人之异于众者哉！公顾瞻有得，因命客赋诗，而属启为之记。启谓：“天于诡奇之地不多设，人于登临之乐不常遇。有其地而非其人，有其人而非其地，皆不足以尽夫游观之乐也。今灵岩为名山，诸公为名士，盖必相须而适相值，夫岂偶然哉！宜其目领而心解，景会而理得也。若启之陋，而亦与其有得焉，顾非幸也欤？启为客最少，然敢执笔而不辞者，亦将有以私识其幸也！”十人者，淮海秦约、诸暨姜渐、河南陆仁、会稽张宪、天台詹参、豫章陈增、吴郡金起、金华王顺、嘉陵杨基、吴陵刘胜也。","dynasty":"明代","tags":"辞赋精选，纪游，讽刺","title":"游灵岩记"}
{"author":"高启","content":"山水匝秋城，君行思已清。道逢迎吏拜，田杂戍人耕。地远知边信，家贫称县名。应携一琴去，相和长官鸣。","dynasty":"明代","title":"送孙主簿之德清孙善琴"}
{"author":"高启","content":"陌上三月时，柔桑多绿枝。携筐行采叶，日暮畏蚕饥。君来驻车马，相逢在桑下。谩说同心言，不是知音者。君贵多辉光，妾贱无红妆。自信田间妇，难从天上郎。长安画楼宇，无限如花女。使君当早归，莫共罗敷语。","dynasty":"明代","title":"罗敷行"}
{"author":"高启","content":"狂多爱出游，日日问江头。小草皆春意，遥山自晚愁。酒中时有得，物外复何求。不咏骚人调，蘼芜任满洲。","dynasty":"明代","title":"郊墅杂赋其十五"}
{"author":"高启","content":"柳下春潮没旧矶，草堂犹在掩荆扉。如今归梦休为蝶，化作轻鸥度水飞。","dynasty":"明代","title":"春日忆江上"}
{"author":"高启","content":"舟初维，琴始荐。驿亭边，夜相见。词宛转，情绸缪。解环佩，弹空侯。调易阑，情难歇。江波寒，堕明月。绿壶再倾，芳音欲违。譬彼林鸟，逢晨各飞。罗衣沾霜，城乌忽起。明日相思，孤棹千里。","dynasty":"明代","title":"姑苏杂咏王敬伯歌"}
{"author":"高启","content":"沐罢便轻帻，消摇咏晚天。清风苏病鹤，骤雨集鸣蝉。旧史堆缃素，新经录洞玄。谁知城郭里，别自有林泉。","dynasty":"明代","title":"临顿里十首其八"}
{"author":"高启","content":"移家营别墅，□径竹扉开。泉满疏渠放，花多借地栽。壁间田器挂，窗里浦帆来。自恋居幽乐，谁言是弃材。","dynasty":"明代","title":"何隐君小墅"}
{"author":"高启","content":"杨柳发初齐，春阴废苑西。故人乘醉别，新鸟傍愁啼。舟重全家去，诗多一路题。杏花开北郭，谁复共招携。","dynasty":"明代","title":"送唐博士肃移家醉李"}
{"author":"高启","content":"江月未出明星悬，主人饮客夜不眠。坐呼伶儿拨四弦，龙头高撚玉轸圆。转关未奏濩索先，劳嘈咽切断复连。涩如清涧溜冻泉，细若碧树吟秋蝉。忽然繁急何轰阗，风沙满把撒四筵。雁行惊起飞不联，浮云落叶俱绵绵。一声抹断万里烟，梦入紫塞愁胡天。问渠怨恨有几千，口不能说指为传。令人怅望思往年，梁园楚榭长周旋。帷中曲宴罗绮鲜，夜遣飞骑迎婵娟。低鬟出拜绛烛前，文丝香绦搭左肩。曲项紫凤抱半偏，枫香一调妙入玄。好手正可羞红莲，座间豪客皆词仙。举杯邀我赋短篇，赠之醉写蜀锦笺，可当十万缠头钱。如今远客江海边，欲闻丝音久无缘。故人已散陵谷迁，生死流落俱堪怜。今宵听此真偶然，顾影憔悴非昔妍。长河毾曙落远川，暂当欢娱反忧煎。向隅无言涕泪涟，此身如在浔阳船。","dynasty":"明代","title":"夜饮丁二侃宅听琵琶"}
{"author":"高启","content":"前歌《蜀道难》，后歌《逼仄行》。商声激烈出破屋，林鸟夜起邻人惊。我愁寂寞正欲眠，听此起坐心茫然。高歌隔舍与相和，双泪迸落青灯前。李供奉，杜拾遗，当时流落俱堪悲。严公欲杀力士怒，白首江海长忧饥。二子高才且如此，君今与我将何为？","dynasty":"明代","title":"夜闻谢太史诵李杜诗"}
{"author":"高启","content":"妾能擫赵瑟，旧得君王眷。更衣直夜房，侍酒登春殿。出宫非故颜，里妇犹相羡。丛台罢往梦，破屋流萤见。末路多若斯，纷纷贵成贱。","dynasty":"明代","title":"邯郸才人嫁为厮养卒妇"}
{"author":"高启","content":"江上停舟问客踪，乱前相别乱余逢。暂时握手还分手，暮雨南陵水寺钟。","dynasty":"明代","title":"逢吴秀才复送归江上"}
{"author":"高启","content":"憎宠一时心，尘生旧屋金。苔滋销履迹，花远度銮音。暮雀重门迥，秋萤别殿阴。君明犹不察，妒极是情深。","dynasty":"明代","title":"长门怨"}
{"author":"高启","content":"寻钟入苍茫，一涧复一崦。落叶去方深，山扉雨中掩。","dynasty":"明代","title":"雨中过玉遮山（二首）"}
{"author":"高启","content":"乍出司勋幕，还乘别驾车。按图犹汉地，输布尽蛮家。山热蛇悬树，江晴鹤浴沙。郡楼回首处，北斗近京华。","dynasty":"明代","title":"送张司勋宝庆同知"}
{"author":"高启","content":"俯仰兴亡异，青山落照中。民归邻树在，兵去垒烟空。城角犹悲奏，江帆始远通。昔年荆棘露，又满阖闾宫。","dynasty":"明代","title":"兵后出郭"}
{"author":"高启","content":"霞映青山似赤城，归栖闻已谢时名。半湖残雨收虹影，几树斜阳带鸟声。竹下逢僧投杖揖，萝间候客抱琴行。平生应笑王夷甫，末路方言少宦情。","dynasty":"明代","title":"寄题张著作菁山隐居"}
{"author":"高启","content":"前飞蜻蜓后飞蝶，桃叶杨枝每相接。谁家季女弄春妍，披烟映日窗户前。金雀双钗翠羽扇，缬屏黼帐文罗荐。娇羞年几十五多，将呈复隐奈愁何。流晖倏没百花暝，空持可怜谁作并。","dynasty":"明代","title":"东飞伯劳歌"}
{"author":"高启","content":"身用已时危，衰残况病欺。竟成黄犬叹，莫逐白鸥期。东阁图书散，西园草露垂。无因奠江上，应负十年知。","dynasty":"明代","title":"哭临川公"}
{"author":"高启","content":"密筱覆埼岸，石穴黝而深。居人负薪归，驻听风水音。回看莲花峰，霭霭生夕阴。不有僧钟来，高路谁能寻。","dynasty":"明代","title":"剡原九曲九首其四"}
{"author":"高启","content":"秋城闻暮砧，归思忽盈襟。客久依人遍，亲衰念子深。青山分岭路，红荔到乡林。菽水还堪乐，何须季子金。","dynasty":"明代","title":"送客归闽省觐"}
{"author":"高启","content":"青山若下南，一骑入晴岚。县治琴声古，泉香酒味甘。竹栏春护鸭，苇箔夏分蚕。大小冯君后，传家尔最堪。","dynasty":"明代","title":"送乌城冯明府"}
{"author":"高启","content":"鱼灯照艳魄，夜冷珠衣薄。白玉土中埋，红兰霜后落。不乘台上凤，空舞桥边鹤。韩重未归来，泉宫秋寂寞。","dynasty":"明代","title":"姑苏杂咏吴女坟"}
{"author":"高启","content":"宛转复宛转，宛转日几回。君肠鹿卢断，我肠车轮摧。","dynasty":"明代","title":"宛转行"}
{"author":"高启","content":"茅屋夜灯青，竹庭寒雪白。不对室中人，依然去年客。","dynasty":"明代","title":"寒夜与家人坐语忆客中时"}
{"author":"高启","content":"我登此山巅，不知此山高。但觉群山总在下，坐抚其顶同儿曹。又见太湖动我前，汹涌三十万顷烟波涛。长风吹人度层嶂，不用仙翁赤城杖。峰回秋碍海鹘飞，日出夜听天鸡唱。中有一泉长不枯，乃是蜿蜒神物之所都。老藤阴森洞府黑，树上不敢留栖乌。常年祷雨车，来此投今符。灵旗风转白日晦，马鬣一滴沾三吴。岩峦苍苍境多异，樵子寻常不曾至。探幽历险未得归，忽听钟来涧西寺。此时望青冥，脱略情尘世。白云冉冉足下起，如欲载我升天行。古来名贤尽何有，唯有此山长不朽。欲呼明月海上来，照把长生一瓢酒。浮丘醉枕肱，洪崖笑开口。天风吹落浩歌声，地上行人尽回首。","dynasty":"明代","title":"阳山"}
{"author":"高启","content":"床隐屏风竹几斜，卧看新燕到贫家。闲居心上浑无事，听雨唯忧损杏花。","dynasty":"明代","title":"雨中闲卧"}
{"author":"高启","content":"东湖欲上月，寒鸟已栖烟。何处相期宿，柴门汀树边。未尝新漉酒，犹望远来船。谁信姜肱被，今宵还独眠。","dynasty":"明代","title":"期家兄宿东湖民家不至"}
{"author":"高启","content":"一裘身着久经年，禄米分炊几户烟。尽说大夫能养士，却于尼叟惜封田。","dynasty":"明代","title":"读史十首晏婴"}
{"author":"高启","content":"江上停舟问客踪，乱前相别乱余逢。暂时握手还分手，暮雨南陵水寺钟。","dynasty":"明代","title":"逢吴秀才复送归江上"}
{"author":"高启","content":"寒梢虽数叶，高节傲霜风。宁肯随团扇，秋来怨箧中。","dynasty":"明代","title":"扇上竹枝"}
{"author":"高启","content":"踯躅花红鸭鸩飞，黄牛庙下见郎稀。大艑摊钱卖盐去，短钗簪叶负薪归。","dynasty":"明代","title":"竹枝歌六首其四"}
{"author":"高启","content":"月出钓台树，长滩秋更喧。浑如宿巫峡，唯少一声猿。","dynasty":"明代","title":"和陈左司夜泊桐江"}
{"author":"高启","content":"不独能言异凡鸟，最爱佳名呼吉了。雕笼几度学鸡鸣，惊起烟花六宫晓。驾来别院未知迎，先听遥呼万岁声。愿把春风一杯酒，从今莫听上林莺。","dynasty":"明代","title":"咏苑中秦吉了"}
{"author":"高启","content":"皎皎复团团，何人剪素纨。驱萤临几席，扑蝶近阑干。似月惊朝见，生风变夏寒。时移当日弃，莫怨网乘鸾。","dynasty":"明代","title":"扇"}
{"author":"高启","content":"斜霏动远吹，暗馥留微火。心事共成灰，窗间一翁坐。","dynasty":"明代","title":"焚香"}
{"author":"高启","content":"送君只过孝廉桥，不似君来访我遥。路未同归鸿杳杳，门方孤掩竹萧萧。远愁忽与钟声至，残醉微兼烛烬销。莫道扁舟难重过，寒江日日有回潮。","dynasty":"明代","title":"娄江寓舍喜王七隅见过却送还郭"}
{"author":"高启","content":"野岸江村雨熟梅，水平风软燕飞回。小舟送饷荷包饭，远旆招沽竹酝醅。","dynasty":"明代","title":"江村即事"}
{"author":"高启","content":"路回荒山开，如出古塞门。惊沙四边起，寒日惨欲昏。上有饥鸢声，下有枯蓬根。白骨横马前，贵贱宁复论。不知将军谁，此地昔战奔。我欲问路人，前行尽空村。登高望废垒，鬼结愁云屯。当时十万师，覆没能几存。应有独老翁，来此哭子孙。年来未休兵，强弱事并吞。功名竟谁成，杀人遍乾坤。愧无拯乱术，伫立空伤魂。","dynasty":"明代","title":"过奉口战晨"}
{"author":"高启","content":"曾看梳头傍玉台，后堂春晓曲屏开。重寻未省乘鸾去，只道羞郎不出来。","dynasty":"明代","title":"效香奁体二首"}
{"author":"高启","content":"尔牛角弯环，我牛尾秃速。共拈短笛与长鞭，南陇东冈去相逐。日斜草远牛行迟，牛劳牛饥唯我知；牛上唱歌牛下坐，夜归还向牛边卧。长年牧牛百不忧，但恐输租卖我牛。","dynasty":"明代","tags":"新乐府，牧童","title":"牧牛词"}
{"author":"高启","content":"山水匝秋城，君行思已清。道逢迎吏拜，田杂戍人耕。地远知边信，家贫称县名。应携一琴去，相和长官鸣。","dynasty":"明代","title":"送孙主簿之德清孙善琴"}
{"author":"高启","content":"我歌柳恽诗，送子南汀发。山城逢社雨，绿树啼莺歇。留连孤艇迟，惆怅双瓶竭。高士尚为簿，休惭府中谒。无事坐闲厅，弹琴看湖月。","dynasty":"明代","title":"送黄主簿之湖洲归安县"}
{"author":"高启","content":"诏贰民曹出禁林，陈辞因得解朝簪。臣材自信元难称，圣泽谁言尚未深。远水江花秋艇去，长河宫树晓钟沉。还乡何事行犹缓，为有区区恋阙心。","dynasty":"明代","title":"辞户部之命东还始出都门有作"}
{"author":"高启","content":"霜染满林红，萧疎夕照中。曾供写秋怨，流出上阳宫。","dynasty":"明代","title":"红叶"}
{"author":"高启","content":"柳外秋风起御河，京华客子意如何。伎同北郭知应滥，俸比东方愧已多。梁寺钟来残月落，汉宫砧断早鸿过。不材幸得同趋阙，几度珊珊候晓珂。","dynasty":"明代","title":"京师秋兴次谢太史韵"}
{"author":"高启","content":"溪水虽多曲，舟行不惮赊。山山秋树赤，犹复似桃花。","dynasty":"明代","title":"大痴小画"}
{"author":"高启","content":"空帏拥垆坐，夜冷微红灭。郎意似残灰，无因得重热。","dynasty":"明代","title":"子夜四时歌"}
{"author":"高启","content":"少年耻着惠文冠，幕下时时把剑看。官烛未销鸡送晓，军笳忽动马嘶寒。关连远树征途迥，塞接霜芜战地宽。见说长平门下客，奇材唯有一任安。","dynasty":"明代","title":"送任兵曹赴边"}
{"author":"高启","content":"疏林逗明月，散乱成清影。流藻舞波寒，惊虬翔壑冷。云来稍欲翳，风动纷难整。圆魄忽西倾，愁看堕空境。","dynasty":"明代","title":"月林清影"}
{"author":"高启","content":"偶伴王摩诘，寒宵宿禁林。院铃风外静，宫漏雪中沉。绛蜡销吟烛，青绫拥赐衾。明朝陪贺瑞，银阙晓光深。","dynasty":"明代","title":"雪夜宿翰林院呈危宋二院长"}
{"author":"高启","content":"绿阴欲满寺，禽鸣春雨余。聊因简牍暇，窗下阅僧书。","dynasty":"明代","title":"泐禅师室中晚坐"}
{"author":"高启","content":"罾挂渔郎舍外，船维酒媪桥边。烟波五湖朝渡，风雨孤村昼眠。","dynasty":"明代","title":"江村乐（四首）"}
{"author":"高启","content":"诏预编摩辱主知，布衣亦得拜龙墀。书成一代存殷鉴，朝列千官备汉仪。漏尽秋城催仗早，烛明春殿卷帘迟。时清机务应多暇，阁下从容幸一披。","dynasty":"明代","title":"奉天殿进元史"}
{"author":"高启","content":"长乐钟声动，平津树色开。中郎长戟卫，丞相小车来。新成赐将第，更筑候神台。谁念公车客，空怀作赋才。","dynasty":"明代","title":"长安道"}
{"author":"高启","content":"香断床帏冷未开，雨窗寥落满棂苔。休轻一枕江边睡，抛却腰金换得来。","dynasty":"明代","title":"雨中晓卧二首"}
{"author":"高启","content":"鬓丝微映钓丝轻，水叶惊风细浪生。谁见晚凉人立处，数株杨柳一蝉鸣。","dynasty":"明代","title":"晚立西浦渡"}
{"author":"高启","content":"江涨随沤欲到门，湿云依树易黄昏。幽居常日无来客，何况萧萧雨满村。","dynasty":"明代","title":"江上雨中"}
{"author":"高启","content":"上人图画故人诗，相见灯前夜雨时。无限云山与烟树，总含秋色是相思。","dynasty":"明代","title":"客馆夜见亮师画上有余吕二山人诗"}
{"author":"高启","content":"故人散尽独君存，风雨相逢海上村。尊酒饮阑言不尽，更留余烛照黄昏。","dynasty":"明代","title":"海上逢王常宗雨夜同宿陈氏西轩"}
{"author":"高启","content":"浅水平沙冻鸭眠，秋声和过石桥边。寻君兼得寻诗兴，野树江云欲雪天。","dynasty":"明代","title":"过北庄访友"}
{"author":"高启","content":"月淡梧桐雨后天，萧萧络纬夜灯前。谁怜古寺空斋客，独写家书犹未眠。","dynasty":"明代","title":"夜写家书"}
{"author":"高启","content":"扬州梦断十三年，底事犹存未了缘。不见拥鬟帘下立，断肠骑马过门前。","dynasty":"明代","title":"效香奁体二首"}
{"author":"高启","content":"曾看梳头傍玉台，后堂春晓曲屏开。重寻未省乘鸾去，只道羞郎不出来。","dynasty":"明代","title":"效香奁体二首"}
{"author":"高启","content":"绿杨摇曳蘸湖波，鸥鹭频惊画舫过。《白苎》歌残风欲起，美人应怯暮寒多。","dynasty":"明代","title":"游石湖"}
{"author":"高启","content":"笑披纱扇忆当年，只有卿卿最得怜。今日料应花不住，夜灯相伴室中禅。","dynasty":"明代","title":"慰周著作悼亡"}
{"author":"高启","content":"主人楚歌客楚舞，落日黄云雁声苦。笑拂腰间宝剑光，美人满堂色如土。大儿北海人中奇，小儿能读曹娥碑。相逢且莫叹贫贱，但愿有酒无别离。君不见平原墓上生秋草，国士无穷道傍老。","dynasty":"明代","title":"主客行"}
{"author":"高启","content":"家家渔网映回桥，春水初生没树腰。客路江南烟雨里，绿芜芳草恨迢迢。","dynasty":"明代","title":"江行"}
{"author":"高启","content":"寒色初凝野，秋声忽在林。遥山不能见，只为晚烟深。","dynasty":"明代","title":"题张校理画"}
{"author":"高启","content":"重臣分陕去台端，宾从威仪尽汉官。四塞河山归版籍，百年父老见衣冠。函关月落听鸡度，华岳云开立马看。知尔西行定回首，如今江左是长安。","dynasty":"明代","title":"送沈左司从汪参政分省陕西汪由御史中丞出"}
{"author":"高启","content":"灯照竹林雪，寝斋寒更空。窗间成独坐，遥想故人同。不有孤吟兴，宁度此宵中。","dynasty":"明代","title":"雪夜怀周著作"}
{"author":"高启","content":"不见堂上亲，空树堂下草。夏来风雨繁，离披数丛老。日暮欲忘忧，搴芳转伤抱。","dynasty":"明代","title":"萱草"}
{"author":"高启","content":"叨陪讲席按词曹，晓禁霜花点素袍。院贮图书西掖静，云连宫殿北山高。故园莫忆黄花酒，内府初尝赤枣糕。最爱凤毛今复见，便令池上一挥毫。","dynasty":"明代","title":"九日陪诸阁老食赐糕次谢授经韵"}
{"author":"高启","content":"干将欲飞出，岩石裂苍矿。中间得深泉，探测费修绠。一穴海通源，双崖树交影。山中多居僧，终岁不饮井。杀气凛犹在，栖禽夜频警。月来照潭空，云起嘘壁冷。苍龙已何去，遗我清绝境。听转辘轳声，时来试幽茗。","dynasty":"明代","title":"姑苏杂咏剑池"}
{"author":"高启","content":"江水江花只自春，不知容易解愁人。山川寂寞衣冠泪，今古消沉简册尘。草草逢人空识面，匆匆为客莫容身。十年忧患谁相慰，赖得君家是近邻。","dynasty":"明代","title":"早春寄王行"}
{"author":"高启","content":"春过一半未能知，此后还愁不肯迟。斜日浮云楼上醉，更无言语嗅花枝。","dynasty":"明代","title":"惜春"}
{"author":"高启","content":"圆甃夏生冰，光涵数星冷。窗有定中僧，休牵辘轳绠。","dynasty":"明代","title":"姑苏杂咏师子林十二咏冰壶井"}
{"author":"高启","content":"久仕江湖白发长，今年得许乞身章。吏收封印朝辞郡，人贺悬车晚在乡。家箧已添新著稿，官衫未歇旧熏香。南风别墅初归处，应坐肩舆看种秧。","dynasty":"明代","title":"送赵史君致仕归别业"}
{"author":"高启","content":"衍师本儒生，眉骨甚疏峭。轩然出人群，快若击霜鹞。早尝垂长绅，挟册诵周邵。欲陈兴坏端，往应乞言诏。乾纲会中颓，四海起攘剽。仰头望天扃，氛祲匿羲曜。蕃邦日寻兵，纁玉罢朝頫。木颠岂绳维，长往遂沦耀。披缁别家人，欲挽首屡掉。超哉休远徒，高躅愿追绍。初来北城刹，驻锡问宗要。相逢共宵哦，篝火树间照。篇成出叩钵，锋疾惊楚僄。我或劝之冠，不答但长笑。留连忽中离，名山赴佳召。颇知此行乐，夙志酬历眺。吴峰戴襆登，楚水投文吊。江秋雨鸣濑，海曙霞发峤。灵奇务穷搜，不惮蹑遐徼。东归始安禅，幽谷斩蓬藋。坐敷云中衾，薜屋一涧缭。前年逐戎旃，野出事田獠。是时阴飙作，山黑卷狂烧。不畏猛虎过，车宿傍枫庙。闻师隔烟岭，无寐听猿叫。晨兴雪满壑，衣湿寒木燎。空林断樵踪，兀兀见来轿。相邀至岩扉，山竹穿叫条。深房煮山药，干叶焰风铫。顿释行旅颜，瓢绿欣饮釂。促还不能淹，喧寂叹殊调。迩来竟何成，三十匪年少。恨无关弧力，结束从嫖姚。闲坊借书披，危坐似持钓。行忧釜见夺，谒恐冠遭溺。逢人戒谈时，涩缩刀在鞘。军鼙五月急，市闭无贱粜。壮气渐欲磨，妻孥困缠绕。堂筵宾履疏，暑夕行熠耀。师来赠长句，有誉无鄙诮。组章眩芬涘，金奏聆要眇。据梧起豪诵，心疢浑可疗。回顾平生吟，真咽蚯蚓窍。上天宰玄化，乱治方叵料。性命如穷鳞，倘或脱罾枿。卜居计已决，不待龟灼燋。过湖就稻蟹，静处容不肖。安能效群女，倚恃斗妍妙。泳风或鸣桡，耕月还荷。师当重见寻，东皋一舒啸。","dynasty":"明代","title":"答衍师见赠"}
{"author":"高启","content":"危梁渡清濑，逶迤入前渚。犬鸣树蒙茏，烟景暗虚聚。雨中耕叟歌，月下归人语。欲寻仙尉踪，凄凉一茅宇。","dynasty":"明代","title":"剡原九曲九首其六"}
{"author":"高启","content":"同上高亭一赋诗，喜逢君是谪归时。不然此日登临处，应望天涯有远思。","dynasty":"明代","title":"徐记室谪钟离归后同登东丘亭"}
{"author":"高启","content":"青房戢多子，采得侬心喜。今夜水风凉，君王宿船里。行处绿云迷，歌声一道齐。回头调越女，何似若耶溪？","dynasty":"明代","title":"姑苏杂咏采莲泾（在城西南）"}
{"author":"高启","content":"风卷双旌雪覆鞯，远骑白马出行边。兵驰空壁三千帜，客宴高堂十万钱。屏里旧图鱼复阵，灯前新注《豹韬篇》。功成他日论诸将，只有荀郎最少年。","dynasty":"明代","title":"送荥阳公行边"}
{"author":"高启","content":"烟树近松陵，扁舟晚独乘。江黄连渚雾，野白满田冰。往事愁人问，虚名畏客称。无才任萧散，敢望鹤书征。","dynasty":"明代","title":"江上答徐卿见赠"}
{"author":"高启","content":"莫辞同宿掩书帏，兵后萧条故旧稀。预恐明朝风雨歇，满江春水送君归。","dynasty":"明代","title":"金进士宿江馆阻雨连夕二首"}
{"author":"高启","content":"干将欲飞出，岩石裂苍矿。中间得深泉，探测费修绠。一穴海通源，双崖树交影。山中多居僧，终岁不饮井。杀气凛犹在，栖禽夜频警。月来照潭空，云起嘘壁冷。苍龙已何去，遗我清绝境。听转辘轳声，时来试幽茗。","dynasty":"明代","title":"姑苏杂咏剑池"}
{"author":"高启","content":"开过东窗百叶桃，瑟琶尘满缕金槽。欲呼小字敲妆阁，谁出相迎放剪刀？","dynasty":"明代","title":"效香奁（二首）"}
{"author":"高启","content":"荷浦张弓射鸭，柳塘持烛叉鱼。天随子宅同里，陶朱公祠近居。","dynasty":"明代","title":"江村乐（四首）"}
{"author":"高启","content":"风起涧声乱，景寒云气深。山人归卧晚，诗意满秋林。","dynasty":"明代","title":"题张来仪画赠张伯醇"}
{"author":"高启","content":"落石关城动鼓笳，远游怜汝尚无涯。壮身谩托三公府，归梦难寻万里家。投驿暮山灯照叶，待潮秋渡棹粘沙。军中记室能相问，只说愁吟对菊花。","dynasty":"明代","title":"送叶卿还陇西公幕兼简周军咨"}
{"author":"高启","content":"八月望夜天如蓝，海色卷雾山收岚。玉盘元沉龙窟底，忽起万丈谁能探。初来空中光尚湿，霜娥寒鬓风旂嵒。人言一年此最好，金精水气秋相涵。小星尽去大星在，芒角欲吐敢与参。天将洗眼照下土，啖食肯纵妖蟆贪。穿深窥暗不遗隙，罔两忌影逃岩嵌。前年客中忆见之，家人怨别方喃喃。荒山不知佳节至，垂首凭案寻书蟫。但怪流辉入败户，油灯失焰留孤龛。起行阴林不用炬，剥啄独叩峰西庵。虬蛇乱踏心胆悸，怪影走石皆枫楠。即呼道人共载酒，放舟直下夫容潭。翻翻惊鹘落树杪，吹笛正和乌飞南。今年在舍反寂寞，暗室困卧如僵蚕。乾愁无端负良夜，月固不言我则惭。人无贤愚竞玩赏，况我清景性所耽。忽忆诸君隔河水，持被就宿聆高谈。为呼老婢扫庭宇，一席盘饤梨与柑。江城重闭万家寂，楼鼓近听才挝三。空阶凄其觉露泫，虚牖窈窕疑烟含。婆娑欲留月伴影，素鸾西下烦停骖。明宵复出已难似，动别经岁嗟何堪。尊前此月又此客，世所难遇心应谙。关山几处未解兵，击柝不寐愁丁男。南邻歌舞北邻哭，月虽同照异苦甘。何人为我挥天戈，乾坤多难俱平戡。行者得还居者乐，清光所及恩皆覃。悬知此愿未易遂，忧来举盏从沉酣。须臾众散晓虫急，古桂吹落自毵毵。","dynasty":"明代","title":"中秋玩月张校理宅得南字"}
{"author":"高启","content":"前时送画船，西港柳株边。别处愁犹在，鸳鸯不肯眠。","dynasty":"明代","title":"过旧送别处"}
{"author":"高启","content":"借榻到僧扉，虽安未是归。瞑禽愁雪意，夜筿助风威。烛尽思燃带，衾寒起覆衣。不知孤棹去，明夕更何依。","dynasty":"明代","title":"宿道王兰若"}
{"author":"高启","content":"初看卧波影，应恐雨崇朝。过涧寻师去，端如度石桥。","dynasty":"明代","title":"姑苏杂咏师子林十二咏小飞虹"}
{"author":"高启","content":"天街争唱《落梅》歌，绛阙珠灯万树罗。莫笑游人来看晚，春风还似昨宵多。","dynasty":"明代","title":"正月十六日夜至京师观灯"}
{"author":"高启","content":"鱼灯照艳魄，夜冷珠衣薄。白玉土中埋，红兰霜后落。不乘台上凤，空舞桥边鹤。韩重未归来，泉宫秋寂寞。","dynasty":"明代","title":"姑苏杂咏吴女坟"}
{"author":"高启","content":"春色到江滨，江花树树新。行吟憔悴客，谁道亦逢春。","dynasty":"明代","title":"江上漫成"}
{"author":"高启","content":"溶漾汉潭清，搴荷趁浪平。船轻知体弱，簪滑见鬟倾。落日悬江思，浮云结浦情。去从千叶隐，归爱一花迎。吴歈并《子夜》，谁似棹歌声？","dynasty":"明代","title":"擢歌行"}
{"author":"高启","content":"翠雨落经床，林鸠午鸣后。笋出恐人来，编篱遮谷口。","dynasty":"明代","title":"姑苏杂咏师子林十二咏修竹谷"}
{"author":"高启","content":"红妆何草草，晚出南湖道。不忍便回舟，荷花似郎好。","dynasty":"明代","title":"子夜四时歌"}
{"author":"高启","content":"秋宫睡起试生罗，闲向芭蕉石畔过。怪底早凉欺匣扇，夜来叶上雨声多。","dynasty":"明代","title":"题芭蕉士女"}
{"author":"高启","content":"金陵儿女踏春阳，金陵客子正思乡。一杯况复春将去，目断飞花江水长。","dynasty":"明代","title":"送郭省郎东归（二首）"}
{"author":"高启","content":"何由慰远思，独咏寄来诗。行路方难日，清秋欲尽时。江多惊雁火，树少宿鸟枝。早晚如相见，应怜有鬓丝。","dynasty":"明代","title":"答陈则见寄"}
{"author":"高启","content":"一鹤随车到郡朝，剩山残水尚萧条。碗藏秋冢金方出，箭插寒沙铁未销。重见花开非旧赏，初闻麦秀是新谣。几时南作诸侯客，酾酒江亭看晚潮。","dynasty":"明代","title":"送梅侯赴钱塘"}
{"author":"高启","content":"闲斋听钟坐，忧绪怅多端。鸣雁雨中急，离人江上寒。秋灯下木叶，夜艇隔风湍。别后情萧索，方知旧会欢。","dynasty":"明代","title":"送张羽后夜坐西斋"}
{"author":"高启","content":"演漾弄晴晖，江山秋敛霏。我吟康乐句，日暮澹忘归。","dynasty":"明代","title":"姑苏杂咏师子林十二咏含晖峰"}
{"author":"高启","content":"遥波霭微云，禽寒少相语。君家在空阔，欲往迷洲渚。纷纷树离雾，稍稍花滴雨。日暮坐相思，江东渺何许。","dynasty":"明代","title":"题曹氏春江云舍"}
{"author":"高启","content":"贪语酒寒频，新年见故人。别时烟寺晚，归路雪江春。造次灯前面，苍茫舶上身。明朝楚花发，莫叹县厨贫。","dynasty":"明代","title":"报恩寺逢蒋主簿就送还如皋"}
{"author":"高启","content":"青山楼阁楚江东，身在苍茫晚色中。故国自遥难望见，不关春树雨溟蒙。","dynasty":"明代","title":"雨中登天界西阁"}
{"author":"高启","content":"仆本吴乡士，请歌《吴趋行》。吴中实豪都，胜丽古所名。五湖汹巨泽，八门洞高城。飞观被山起，游舰沸川横。土物既繁雄，民风亦和平。泰伯德让在，言游文学成。长沙启伯基，异梦表休祯。旧阀凡几家，奕代产才英。遭时各建事，徇义或腾声。财赋甲南州，词华并西京。兹邦信多美，粗举难备称。愿君听此曲，此曲匪夸盈。","dynasty":"明代","title":"姑苏杂咏吴趋行"}
{"author":"高启","content":"一冬才见瑞，三白讵须频。未嫌迟送腊，唯怜预占春。积砌犹残冻，妆苑已芳辰。留更明朝落，梅开欲斗新。","dynasty":"明代","title":"立春前一日喜雪"}
{"author":"高启","content":"妙舞汉宫人，香魂化几春。娇飞傍杨柳，犹似学腰身。","dynasty":"明代","title":"柳燕"}
{"author":"高启","content":"两两莲池上，看如在锦机。应知越女妒，不敢近船飞。","dynasty":"明代","title":"鸳鸯"}
{"author":"高启","content":"寂寥银烛与金盘，睡足帘前怯晓寒。不是诗人赏幽兴，雨中深院有谁看。","dynasty":"明代","title":"西斋庭前海棠"}
{"author":"高启","content":"秋千庭院闭青春，背立谁曾见得真。莫道不言思忆事，欲言还说与何人。","dynasty":"明代","title":"美人图"}
{"author":"高启","content":"虬须欲怒珊瑚折，步障围春锦云热。真珠换妾胜惊鸿，笑踏香尘如踏空。酒阑金谷莺花醉，家逐楼前舞裙坠。财多买得东市愁，绮罗散尽余荒丘。犹怜白首同归者，夜伴游魂封树下。","dynasty":"明代","title":"姑苏杂咏石崇墓"}
{"author":"高启","content":"别家非愿久，回首已徂年。今夜寒斋雪，何人听折弦？","dynasty":"明代","title":"除夕客中忆女"}
{"author":"高启","content":"东湖欲上月，寒鸟已栖烟。何处相期宿，柴门汀树边。未尝新漉酒，犹望远来船。谁信姜肱被，今宵还独眠。","dynasty":"明代","title":"期家兄宿东湖民家不至"}
{"author":"高启","content":"舟初维，琴始荐。驿亭边，夜相见。词宛转，情绸缪。解环佩，弹空侯。调易阑，情难歇。江波寒，堕明月。绿壶再倾，芳音欲违。譬彼林鸟，逢晨各飞。罗衣沾霜，城乌忽起。明日相思，孤棹千里。","dynasty":"明代","title":"姑苏杂咏王敬伯歌"}
{"author":"高启","content":"花落春衫试剪裁，石头城下楚帆开。凭谁为报清江吏，麦雉鸣时县令来。","dynasty":"明代","title":"送哲明府之新淦"}
{"author":"高启","content":"缟袂相逢半时仙，平生水竹有深缘。将疏尚密微经雨，似暗还明远在烟。薄暝山家松树下，嫩寒江店杏花前。秦人若解当时种，不引渔郎入洞天。","dynasty":"明代","title":"梅花六首其二"}
{"author":"高启","content":"雨雪远村中，猿鸣旅馆空。守炉消夜漏，停烛待春风。有恨能催老，无文解送穷。却怜今夕酒，还与弟兄同。","dynasty":"明代","title":"除夕客中与家兄守岁"}
{"author":"高启","content":"太白初升北斗落，行人早起车鸣铎。岂愿身离父母邦，山川路远非不恶。贫贱未知生处乐。","dynasty":"明代","title":"太白三章其一"}
{"author":"高启","content":"发随秋叶落，心共晓云舒。稍改新题句，浑忘旧读书。林争移树鸟，池响食萍鱼。无限悠然意，凉天独步余。","dynasty":"明代","title":"晓步园池"}
{"author":"高启","content":"罾挂渔郎舍外，船维酒媪桥边。烟波五湖朝渡，风雨孤村昼眠。","dynasty":"明代","title":"江村乐（四首）"}
{"author":"高启","content":"郡楼高望见江头，油壁行春事已休。落尽棠梨寒食雨，只应啼鸟不知愁。","dynasty":"明代","title":"雨中春望（时在围中）"}
{"author":"高启","content":"灯暗独吟余，疏桐月满除。虫寒初入户，鼠饿欲侵书。河汉三更望，江湖两地居。相思无去梦，今夜恨何如。","dynasty":"明代","title":"夜怀王校书"}
{"author":"高启","content":"蒹葭霜露冷侵船，落雁惊乌总未眠。戍卒独明高栅火，居人同宿废村烟。醉中远梦欺长夜，乱里穷愁折壮年。莫问身闲何到此，久思提剑学防边。","dynasty":"明代","title":"暂宿行营舟中二首其一"}
{"author":"高启","content":"欲问幽栖处，花蹊逐涧回。夕烟罗幕卷，春雨药房开。野鹤知琴意，山蜂给酒材。城中少闲客，谁解引车来。","dynasty":"明代","title":"过刘山人园"}
{"author":"高启","content":"列戟卫严关，应无休沐暇。群英罢追游，余香掩空榭。飞花北郭晚，华月南园夜。清景不能同，蹉跎恐年谢。","dynasty":"明代","title":"余司马尧臣"}
{"author":"高启","content":"移家到渚滨，沙鸟便相亲。地僻偏容懒，村荒却称贫。犬随春馌女，鸡唤晓耕人。愿得无愁事，闲眠老此身。¤","dynasty":"明代","title":"郊墅杂赋（十六首）"}
{"author":"高启","content":"翠丝盘叶碧玲珑，小萼花铺茜缕红。梦里鸳鸯留不得，分明却在绣床中。","dynasty":"明代","title":"刺绣图和杨孟载"}
{"author":"高启","content":"金椎夜筑西山土，催作高台贮歌舞。文身泽国构王基，却笑先人独何苦。铜铺玉槛盛繁华，幻作峰头一片霞。望处直穷三百里，役时应废几千家。蟠空曲路迷仙仗，攀尽瑶梯才到上。外绕雕龙宛转栏，中施绣凤葳蕤帐。熏炉长爇郁金香，共道千龄乐未央。茂苑月来秋佩冷，洞庭雨过夏绡凉。当窗众妓如仙女，扬袂迎风欲轻举。人从天上见经过，鸟向云间惊笑语。日暮横塘花尽开，卷帘台上望王来。宴舟初自观鱼返，猎骑还从射鹿回。从登不用持铍队，自列红妆侍高会。香传罗帕进黄柑，缕切鸾刀供玉鲙。烛光远落太湖波，惊起鱼龙出没多。城上乌啼河汉转，此时谁问夜如何。管弦嘈嘈聒人耳，不闻兵来渡溪水。欲携西子走登舟，醉倚画筵娇不起。瞑目无因到甬东，可怜一炬绮罗空。献楣竟堕仇人计，赐剑应辜谏士忠。客来试问遗宫路，物色荒凉总非故。搴衣始信不虚言，满地荆榛见零露。当年争夺苦劳机，却把江山付落晖。闻说越王台殿上，如今亦有鹧鸪飞。","dynasty":"明代","title":"姑苏杂咏姑苏台（在横山西北麓）"}
{"author":"高启","content":"倦仆厨中睡已安，吹灯呼起冒霜寒。酒醒无限悲歌意，不觅书看觅剑看。","dynasty":"明代","title":"夜中有感（二首）"}
{"author":"高启","content":"井桁乌啼破曙烟，轻寒薄被落花天。闲人晴日犹无事，风雨今朝正合眠。","dynasty":"明代","title":"雨中晓卧二首"}
{"author":"高启","content":"阊门啼早鸦，拂面见飞花。绿水通螭舫，红桥过犊车。谁寻伯通宅，只问泰娘家。","dynasty":"明代","title":"皋桥"}
{"author":"高启","content":"芽抽冒余湿，掩冉烟中缕。几夜故人来，寻畦剪春雨。","dynasty":"明代","title":"韭"}
{"author":"高启","content":"竹担挑多两肩赤，砺斧时寻涧边石。老夫气力秋渐衰，易斫喜有枯林枝。白云无人暗空谷，远声丁丁如啄木。暮归待伴不独行，前途虎多荆棘生。长年不曾到城府，闻比山中路尤阻。","dynasty":"明代","title":"伐木词"}
{"author":"高启","content":"舟初维，琴始荐。驿亭边，夜相见。词宛转，情绸缪。解环佩，弹空侯。调易阑，情难歇。江波寒，堕明月。绿壶再倾，芳音欲违。譬彼林鸟，逢晨各飞。罗衣沾霜，城乌忽起。明日相思，孤棹千里。","dynasty":"明代","title":"姑苏杂咏王敬伯歌"}
{"author":"高启","content":"极浦荒云一棹行，远投江馆驻宵程。客中得酒衔悲喜，乱后逢人说死生。木叶未空寒鸟聚，海潮欲上曙鸡鸣。政怜此地无惊扰，归梦如何又入城。","dynasty":"明代","title":"宿张氏江馆"}
{"author":"高启","content":"渔村港头初月上，鹅鸭不惊菰荻响。隔湖烟寺远钟来，居人尽归吾独往。寒风萧萧寒浪生，舟中欠载酒壶行。东家未宿如相待，黄叶青灯机杼鸣。","dynasty":"明代","title":"夜泛湖至东舍"}
{"author":"高启","content":"入江水稍决，霜降未可涉。颇闻往来人，出门即舟楫。前飞惊鹭远，下饮垂猱倢。何处问兴公，风吹赤棠叶。","dynasty":"明代","title":"剡原九曲（九首）"}
{"author":"高启","content":"城苑秋风蔓草深，豪华都向此消沉。赵陀空有称尊计，刘表初无弭乱心。半夜危楼俄纵火，十年高坞漫藏金。废兴一梦谁能问，回首青山落日阴。","dynasty":"明代","title":"吴城感旧"}
{"author":"高启","content":"东送投荒去，应归下濑营。一家十口散，万里两身行。洞獠欺商市，山魈唤客名。江边南望泣，不尽渭阳情。","dynasty":"明代","title":"送钱氏两甥度岭"}
{"author":"高启","content":"楚雨满汀洲，潇潇洒客舟。梦惊孤枕夜，愁掩一篷秋。苇叶寒相战，滩声暗共流。此时湘浦上，同听只沙鸥。","dynasty":"明代","title":"雨篷"}
{"author":"高启","content":"当路阙追攀，端居自掩关。听钟知近寺，看画忆登山。哓栉风林下，宵吟雨阁间。天应怜我懒，独与少年闲。","dynasty":"明代","title":"西园闲兴（二首）"}
{"author":"高启","content":"清晖泛悠悠，东与班溪合。菱叶间荷花，风来秋飒飒。久行愁寂寞，忽有人烟杂。我欲发棹讴，渔郎肯相答。","dynasty":"明代","title":"剡原九曲九首其七"}
{"author":"高启","content":"几日缆归舟，同君野寺游。旧怀言未尽，不是雨相留。","dynasty":"明代","title":"江寺雨中访杜二"}
{"author":"高启","content":"妙舞汉宫人，香魂化几春。娇飞傍杨柳，犹似学腰身。","dynasty":"明代","title":"柳燕"}
{"author":"高启","content":"乱世难为客，流年易作翁。百忧寻岁暮，孤梦怯山空。门掩云峰里，灯明雪竹中。无因乘夜访，相慰一尊同。","dynasty":"明代","title":"和周山人见寄寒夜客怀之作"}
{"author":"高启","content":"田中耒声歇，烟火西林起。独立候归人，柴门夕阳里。","dynasty":"明代","title":"蔡村田家"}
{"author":"高启","content":"水银为海接黄泉，一穴曾劳万卒穿。谩说深机防盗贼，难令朽骨化神仙。空山虎去秋风后，废榭乌啼夜月边。地下应知无敌国，何须深葬剑三千。","dynasty":"明代","title":"姑苏杂咏阖闾墓"}
{"author":"高启","content":"应爱山斋好，秋风不卷茅。凿渠侵蚁穴，移树带禽巢。人世真浮梗，吾生岂系匏。不逢皮从事，谁结岁寒交。","dynasty":"明代","title":"临顿里十首其二"}
{"author":"高启","content":"路隔成皋万里关，何由得见故人还。灯前梦里匆匆见，猿叫枫林月在山。","dynasty":"明代","title":"梦余唐卿"}
{"author":"高启","content":"欲攀淮南树，人去山寂寞。袅袅凉风生，疏花月中落。","dynasty":"明代","title":"五坞山五首其五芳桂坞"}
{"author":"高启","content":"鱼灯照艳魄，夜冷珠衣薄。白玉土中埋，红兰霜后落。不乘台上凤，空舞桥边鹤。韩重未归来，泉宫秋寂寞。","dynasty":"明代","title":"姑苏杂咏吴女坟"}
{"author":"高启","content":"山折水暂旋，山开水仍往。东陂汇初成，秋色弥然广。碧萝花茸茸，月映石壁上。何时试沿洄，一理烟中舫。","dynasty":"明代","title":"剡原九曲九首其三"}
{"author":"高启","content":"摘芳试新泉，手涤林下器。一榻鬓丝傍，轻烟散遥吹。不用醒吟魂，幽人自无睡。","dynasty":"明代","title":"茶轩"}
{"author":"高启","content":"溪上山不改，溪边台已倾。越兵来处路，流水尚哀声。昨日荷花生，今朝菱叶死。亡国不知谁，空令怨溪水。","dynasty":"明代","title":"姑苏杂咏越来溪（在横山下）"}
{"author":"高启","content":"去岁端阳直禁闱，新题帖子进彤扉。太官供馔分蒲醑，中使传宣赐葛衣。黄伞回廊朝旭淡，玉炉当殿午薰微。今朝寂寞江边卧，闲看游船竞渡归。","dynasty":"明代","title":"端阳写怀"}
{"author":"高启","content":"黄金胄虎头，乍免走豪酋。还有从容处，纶巾按垒游。","dynasty":"明代","title":"观军装十咏·胄"}
{"author":"高启","content":"一川流水半村花，旧屋南邻是钓家。长记归篷载春醉，云笼残照雨鸣沙。","dynasty":"明代","title":"春日怀江上（二首）"}
{"author":"高启","content":"故人虽尽别，相去独君赊。缘路云千堠，临边树一家。渡江船载马，到馆烛惊鸦。莫叹孤城废，春来尚有花。","dynasty":"明代","title":"送顾别驾之边郡"}
{"author":"高启","content":"独卧愁空馆，墙阴野豆开。暑将潮气敛，秋与竹声来。身贱多违志，时清少弃材。惭非张仲蔚，门户有蒿莱。","dynasty":"明代","title":"客馆秋怀"}
{"author":"高启","content":"寥寥武城宰，遗井虞山阴。千载汲未竭，九仞功应深。艺囿自可灌，道源谁复寻。弦歌听已歇，瓶绠看还沉。无为渫弗食，恻恻起叹音。一瓢乐未改，庶几回也心。","dynasty":"明代","title":"姑苏杂咏言公井"}
{"author":"高启","content":"一声远笛数声砧，月满江城夜正深。坐据胡床爱凉思，空阶移尽桂花阴。","dynasty":"明代","title":"凉夜"}
{"author":"高启","content":"翠丝盘叶碧玲珑，小萼花铺茜缕红。梦里鸳鸯留不得，分明却在绣床中。","dynasty":"明代","title":"刺绣图和杨孟载"}
{"author":"高启","content":"仆本吴乡士，请歌《吴趋行》。吴中实豪都，胜丽古所名。五湖汹巨泽，八门洞高城。飞观被山起，游舰沸川横。土物既繁雄，民风亦和平。泰伯德让在，言游文学成。长沙启伯基，异梦表休祯。旧阀凡几家，奕代产才英。遭时各建事，徇义或腾声。财赋甲南州，词华并西京。兹邦信多美，粗举难备称。愿君听此曲，此曲匪夸盈。","dynasty":"明代","title":"姑苏杂咏吴趋行"}
{"author":"高启","content":"中国久无伯，阖闾思骋功。讲蒐开别苑，训武出离宫。宰嚭应参乘，巫臣实御戎。鼗鸣深谷应，罝掩广场空。远曳捎云旆，高弯射月弓。三驱仪已毕，七伐步还同。甲骑从舆后，蛾眉侍幄中。煮胎须紫豹，胹掌得玄熊。乐事方难极，英图忽易穷。城迷歌黍客，地属采荛童。辇道崩秋雨，旗门失晚风。犬亡晙肆狡，人去雉争雄。草树迎萧索，湖山罢郁葱。犹疑见猎火，寒烧夜深红。","dynasty":"明代","title":"姑苏杂咏长洲苑（在太湖北岸）"}
{"author":"高启","content":"金椎夜筑西山土，催作高台贮歌舞。文身泽国构王基，却笑先人独何苦。铜铺玉槛盛繁华，幻作峰头一片霞。望处直穷三百里，役时应废几千家。蟠空曲路迷仙仗，攀尽瑶梯才到上。外绕雕龙宛转栏，中施绣凤葳蕤帐。熏炉长爇郁金香，共道千龄乐未央。茂苑月来秋佩冷，洞庭雨过夏绡凉。当窗众妓如仙女，扬袂迎风欲轻举。人从天上见经过，鸟向云间惊笑语。日暮横塘花尽开，卷帘台上望王来。宴舟初自观鱼返，猎骑还从射鹿回。从登不用持铍队，自列红妆侍高会。香传罗帕进黄柑，缕切鸾刀供玉鲙。烛光远落太湖波，惊起鱼龙出没多。城上乌啼河汉转，此时谁问夜如何。管弦嘈嘈聒人耳，不闻兵来渡溪水。欲携西子走登舟，醉倚画筵娇不起。瞑目无因到甬东，可怜一炬绮罗空。献楣竟堕仇人计，赐剑应辜谏士忠。客来试问遗宫路，物色荒凉总非故。搴衣始信不虚言，满地荆榛见零露。当年争夺苦劳机，却把江山付落晖。闻说越王台殿上，如今亦有鹧鸪飞。","dynasty":"明代","title":"姑苏杂咏姑苏台（在横山西北麓）"}
{"author":"高启","content":"吴王在时百花开，画船载乐洲边来。吴王去后百花落，歌吹无闻洲寂寞。花开花落年年春，前后看花应几人。但见枝枝映流水，不知片片堕行尘。年来风雨荒台畔，日暮黄鹂肠欲断。岂唯世少看花人，纵来此地无花看。","dynasty":"明代","title":"姑苏杂咏百花洲（在姑苏台下）"}
{"author":"高启","content":"晨妆出采芳，零露湿罗裳。种徙山中品，熏传海外方。抱筐归蕙径，焚鼎荐兰堂。未足娱君寝，西施体自香。","dynasty":"明代","title":"姑苏杂咏采香径（在香山之旁）"}
{"author":"高启","content":"桃枝兼杏枝，春色绕宫池。正爱红繁处，还怜绿净时。芳香泛幽沚，媚影照清漪。垂条看妓折，堕萼见鱼吹。杯涵明月泻，舟逐彩云移。水流花落尽，君王醉不知。","dynasty":"明代","title":"姑苏杂咏玩花池（在灵岩山）"}
{"author":"高启","content":"君王厌丝竹，鸣屟时清耳。独步六宫春，香尘不曾起。那知未旋踵，麋鹿游遗址。响沉明月中，迹泯荒苔里。此夕意谁过，空廊有僧履。","dynasty":"明代","title":"姑苏杂咏响屟廊（在灵岩寺）"}
{"author":"高启","content":"春堤长，春草浅，此地吴王曾走犬。猎场四面围画旗，红炬照辇还宫迟。割鲜夕宴谁共食，台上西子非樊姬。春苑年来草仍绿，韩卢已去多麋鹿。君不见汉皇纵狗殊有功，逐兔直到乌江东。","dynasty":"明代","title":"姑苏杂咏走狗塘（在城西）"}
{"author":"高启","content":"夕阳西下嶂，返照东湖水。来寻古寺游，枫叶秋几里。叩门山猿惊，维马林鸟起。钟声出烟去，半落渔舟里。楞伽义未晓，尘累方自耻。欲打塔铭碑，从僧乞山纸。","dynasty":"明代","title":"姑苏杂咏楞伽寺"}
{"author":"高启","content":"客起灯前梦尚迷，满楼残月晓风西。应知野寺非山店，只听钟声不听鸡。","dynasty":"明代","title":"宿圆明寺早起"}
{"author":"高启","content":"太白初升北斗落，行人早起车鸣铎。岂愿身离父母邦，山川路远非不恶。贫贱未知生处乐。","dynasty":"明代","title":"太白三章其一"}
{"author":"高启","content":"月出钓台树，长滩秋更喧。浑如宿巫峡，唯少一声猿。","dynasty":"明代","title":"和陈左司夜泊桐江"}
{"author":"高启","content":"蓬婆城下净无花，惨惨黄云漠漠沙。卷叶谁将番曲奏，白头都护亦思家。","dynasty":"明代","title":"凉州词（二首）"}
{"author":"高启","content":"何由慰远思，独咏寄来诗。行路方难日，清秋欲尽时。江多惊雁火，树少宿鸟枝。早晚如相见，应怜有鬓丝。","dynasty":"明代","title":"答陈则见寄"}
{"author":"高启","content":"空斋孤枕积书间，清瘦怜君变旧颜。累少亦忧今日乱，病多应赖此身闲。朝辞邻友看花去，晚候家僮买药还。知是苦吟犹未废，水边深树掩柴门。","dynasty":"明代","title":"答徐七记室病中作"}
{"author":"高启","content":"十年世事渐多更，自叹而今岂复生。未有佳儿书谩读，既无俗客酒频倾。烟生远坞闻鸡唱，潮落平沙见蟹行。秋后思归凡几度，夕阳江上望高城。","dynasty":"明代","title":"秋日江馆咏怀"}
{"author":"高启","content":"漏屋鸡鸣起湿烟，蹇驴难借强朝天。却思春水江南岸，闲听篷声卧钓船。","dynasty":"明代","title":"风雨早朝"}
{"author":"高启","content":"孤舟晚溪口，欲去重回首。不忍别青山，况此山中友。","dynasty":"明代","title":"别吕隐君"}
{"author":"高启","content":"柱桐里中君始归，菜花满园黄蜂飞。桔槔倚树长不用，江南雨多山土肥。方畦独绕看新绿，晚食何须尚思肉。翠缕登盘春薤香，金钗出盎冬俎熟。我家亦在莼菰乡，秋风便应归共尝。潮州司马成何事，回首空愁足万羊。","dynasty":"明代","title":"菜薖为余唐卿赋"}
{"author":"高启","content":"鸣珂坊里将军第，列戟齐收朱户闭。里媪逢人说旧时，有庐被夺广园池。今年没入官为主，散尽堂中义宅皃。厨烟久断无粱肉，群鼠饥来入邻屋。官封未与别人居，日日闲苔雨添绿。曲阁深沉接后房，画屏生色暗无光。寻常不敢偷窥处，守卒时来拾坠珰。春风多少奇花树，又有豪家移得去。","dynasty":"明代","title":"废宅行"}
{"author":"高启","content":"金风暮剪双头蕊，啼脸辞秋嫣血紫。宫女三千罢笑喧，锦云阵冷鸳鸯死。满江烟玉流古香，寻魂吊影愁茫茫。吴天队露衰红湿，一夜波凉小龙泣。","dynasty":"明代","title":"姑苏杂咏玉波冷双莲"}
{"author":"高启","content":"圆甃夏生冰，光涵数星冷。窗有定中僧，休牵辘轳绠。","dynasty":"明代","title":"姑苏杂咏师子林十二咏冰壶井"}
{"author":"高启","content":"七弦五弦角奏，一觞两觞羽行。且乐眼中人聚，莫忧头上天倾。","dynasty":"明代","title":"饮酒乐"}
{"author":"高启","content":"秋塘门掩竹穿沙，为客邻酤未易赊。闲里壮年惭白日，愁中佳节负黄花。渔村霭霭缘江暗，农径萧萧入圃斜。薄俗相轻吾敢怨，鲁人犹自笑东家。","dynasty":"明代","title":"秋日江居写怀（七首）"}
{"author":"高启","content":"情与酒兼和，园亭驻晚珂。家同榆社近，人比竹林多。短景催长宴，醒吟杂醉歌。乱离欢易失，无厌数相过。","dynasty":"明代","title":"与诗客七人会饮余司马园亭居皆在北郭"}
{"author":"高启","content":"山折水暂旋，山开水仍往。东陂汇初成，秋色弥然广。碧萝花茸茸，月映石壁上。何时试沿洄，一理烟中舫。","dynasty":"明代","title":"剡原九曲九首其三"}
{"author":"高启","content":"寻钟入苍茫，一涧复一崦。落叶去方深，山扉雨中掩。","dynasty":"明代","title":"雨中过玉遮山（二首）"}
{"author":"高启","content":"摘芳试新泉，手涤林下器。一榻鬓丝傍，轻烟散遥吹。不用醒吟魂，幽人自无睡。","dynasty":"明代","title":"茶轩"}
{"author":"高启","content":"每向人间望碧峰，石门今得问幽踪。路缘风磴泠泠策，寺隔烟萝杳杳钟。窗下鸟来多堕果，亭前鹤去只高松。一龛愿借依香火，莫道诗人非戴颙。","dynasty":"明代","title":"游南峰寺有支遁放鹤亭"}
{"author":"高启","content":"銮坡初罢直，西去惜离群。载笔唐供奉，褰帷汉史君。浊流河驿雨，高树岳祠云。公暇应怀古，登临赋夕曛。","dynasty":"明代","title":"送鲍翰林迁官陕右"}
{"author":"高启","content":"一春夜多雨，今宵初月明。窗间幽梦觉，起忆故园行。露下花微委，烟中鸟忽鸣。谁同赏清景，惆怅倚前楹。","dynasty":"明代","title":"夜起观月"}
{"author":"高启","content":"粤有我土，岐山之下。孰是营之，维我考祖。今我于迈，自岐徂荆。岂不怀归，念我弟兄。民勿我思，我斯安只。国已有后，先君季子。","dynasty":"明代","title":"之荆操"}
{"author":"高启","content":"雷过溪山碧云暖，幽丛半吐枪旗短。银钗女儿相应歌，筐中摘得谁最多？归来清香犹在手，高品先将呈太守。竹炉新焙未得尝，笼盛贩与湖南商。山家不解种禾黍，衣食年年在春雨。","dynasty":"明代","title":"采茶词"}
{"author":"高启","content":"吴王在时百花开，画船载乐洲边来。吴王去后百花落，歌吹无闻洲寂寞。花开花落年年春，前后看花应几人。但见枝枝映流水，不知片片堕行尘。年来风雨荒台畔，日暮黄鹂肠欲断。岂唯世少看花人，纵来此地无花看。","dynasty":"明代","title":"姑苏杂咏百花洲（在姑苏台下）"}
{"author":"高启","content":"欲攀淮南树，人去山寂寞。袅袅凉风生，疏花月中落。","dynasty":"明代","title":"五坞山五首其五芳桂坞"}
{"author":"高启","content":"妖儿初下含元殿，天子仍居少阳院。诸藩从此拥连城，朝贡皆停事攻战。岐王已去梁王来，长安宫阙生蒿莱。天目山前异人出，金戈双举风烟开。罗平恶鸟啼初起，犀弩三千射潮水。归来父老拜旌旗，酾酒槌牛宴乡里。击裘骏马骄春风，锦袍玉带真英雄。诏书特赐誓终始，黄金缕字旌殊功。虎符龙节彤弓矢，后嗣犹令赦三死。尽言恩宠冠当时，天府丹书未逾此。摩娑旧物四百年，古色满面凝苍烟。天祐宰相署名在，寻文再读心茫然。古来保族须忠节，受此几人还覆灭。王家勋业至今传，不在区区一方铁。人生富贵知几时，泰山作砺徒相期。行人曾过表忠观，风雨断藓埋残碑。","dynasty":"明代","title":"唐昭宗赐钱武肃王铁券歌"}
{"author":"高启","content":"双崖立幽关，一洞开深宇。青嶂近为邻，白云闲作主。不受杜陵风，可避河朔暑。华栋几回新，渠渠独千古。","dynasty":"明代","title":"石屋"}
{"author":"高启","content":"非关远出负幽期，自是江边枉棹迟。谁道空回君恨切，未应如我到家时。","dynasty":"明代","title":"期袁卿见过因出失值寄诗谢之"}
{"author":"高启","content":"太白犹悬北斗没，行人衣上霜拂拂。下马饮酒歌苦声，新丰主人莫相忽。人奴亦有封侯骨。","dynasty":"明代","title":"太白三章"}
{"author":"高启","content":"新烟著柳禁垣斜，杏酪分香俗共夸。白下有山皆绕郭，清明无客不思家。卞侯墓上迷芳草，卢女门前映落花。喜得故人同待诏，拟沽春雨醉京华。","dynasty":"明代","title":"清明呈馆中诸公"}
{"author":"高启","content":"一犬行随饷榼，群蛾飞绕缲车。江边女去摘芡，城里人来卖茶。","dynasty":"明代","title":"江村乐（四首）"}
{"author":"高启","content":"池上无陀石，千人列坐曾。如今趺夜月，唯有一山僧。","dynasty":"明代","title":"姑苏杂咏千人石"}
{"author":"高启","content":"长溪如白虹，分走荆霅派。具区纳群流，襟带三郡界。太虚混鸿蒙，元气流沆瀣。初疑溟渤宽，稍觉云梦隘。茫茫雁飞迟，飒飒帆度快。雨来鼍报鸣，风起鸥惊迈。神龙作渊都，岂复数鳞介。珠光照水府，不受白日晒。朝看炮车云，云浪动澎湃。声吹地将浮，势击山欲坏。黄头虽轻生，捩柁不敢懈。有时湛明镜，峰吐青几块。烟中树若莎，波上舟如芥。渔就沙岸炊，客来水祠拜。震泽思禹功，夫椒记吴败。白鱼逢夏出，黄柑待秋卖。我性好游观，夙负云水债。欲寻鸱夷舸，不顾涉险戒。人生亦何为，世故自拘械。万事风飘花，百年露垂照。何当叩林屋，秉炬访仙怪。试探不死方，为人起疴瘵。","dynasty":"明代","title":"太湖"}
{"author":"高启","content":"妫蜼子，乃是轩辕之裔，虞鳏之孙。混沌既死一万季，独抱大存，窃伏在草野，冥心究皇坟。蚤逢三光五岳之气、乍分裂，天狼下地舐血流浑浑。鹿走秦中原，蛇斗郑国门。俎豆弃草莽，干戈欻崩奔。妫蜼子，便欲东游渡弱水，沐发沧海朝阳盆。又欲西行沂河汉，逾昆仑。山横川阻，两地俱不可以往兮，归来掩户卧旦昏。莳黍一区，注醪一樽。妻给井臼，儿收鸡豚。不诘曲以媚俗，不偃蹇而凌尊。作为古文词，言高气醇温。手提数寸管，欲发义理根。上探孔孟心，下吊屈贾魂。其质耀金石，其芳吐兰荪。叩虚答有响，斫险成无痕。陆珍杂水怪，变状弗可论。几年兀兀不肯出，坐待真主应运九五开乾坤。鹤书自天来，幽隐初见拔。使者远造庐，鸡鸣起膏辖。兴纂金匮编，尚书为给札。奸魂泣幽冢，下恐遭诛杀。书成一代进紫宸，鸾旗羽卫夹陛陈。閤门导谒称小臣，麻衣不脱拜圣人。捧函近前殿，龙颜喜回春。敕赉内帑之金与绮段，其文织作银麒麟。蒙恩乞还家，以奉白发亲。戴古弁，垂长绅，自号山泽之臞民。妫蜼子，幸际明良时无为，寂默坐老东海湄。青丘有客钝且痴，与汝欲结同襟期。左鼓清瑟，右吹鸣篪，作歌共祝天子寿，五风十雨，万国赤子同熙熙。","dynasty":"明代","title":"妫蜼子歌为王宗常赋"}
{"author":"高启","content":"梦别芙蓉殿头，断钗零落谁收？土昏青镜忘晓，月冷珠襦恨秋。麋鹿昔来废院，牛羊今上荒丘。香魂若怨亡国，莫与西施共游。","dynasty":"明代","title":"姑苏杂咏琼姬墓"}
{"author":"高启","content":"五斛青螺一日销，迷楼深贮万妖娆。众中谁解留车驾，风浪如山莫渡辽。","dynasty":"明代","title":"隋宫"}
{"author":"高启","content":"外家势重直言稀，京兆书陈蹈祸机。合浦老妻须莫怨，绝胜卧病死牛衣。","dynasty":"明代","title":"读史十首王章"}
{"author":"高启","content":"渺渺一径两陂间，杨柳初发水潺缓。惊鱼忽散人影尽，啼鸟时来春意闲。","dynasty":"明代","title":"过北塘道中（四首）"}
{"author":"高启","content":"落叶空林忽有香，疏花吹雪过东墙。居僧记取南风后，留个金丸待我尝。","dynasty":"明代","title":"东丘兰若见枇杷"}
{"author":"高启","content":"灵篆贮纱囊，熏风绿鬓傍。从今能镇胆，不怯睡空房。","dynasty":"明代","title":"端午席上咏美人彩索钗符（二首）"}
{"author":"高启","content":"风卷双旌雪覆鞯，远骑白马出行边。兵驰空壁三千帜，客宴高堂十万钱。屏里旧图鱼复阵，灯前新注《豹韬篇》。功成他日论诸将，只有荀郎最少年。","dynasty":"明代","title":"送荥阳公行边"}
{"author":"高启","content":"野人何处是幽栖，闻在天随旧宅西。半屋图书春落蠹，一村花柳昼鸣鸡。分泉自给烹茶水，待雨惟耕种药畦。日暮扁舟欲相访，恐惊鸥鸟过前溪。","dynasty":"明代","title":"寄题内弟周思敬野人居"}
{"author":"高启","content":"鸭群无食水田荒，风雨孤篷载笔床。犹有新诗惊太守，醉中挥翰木兰堂。","dynasty":"明代","title":"姑苏杂咏三高祠三首陆龟蒙"}
{"author":"高启","content":"吴王废苑草青青，一骑今朝发野亭。谁道别君行路远，去时人醉到时醒。","dynasty":"明代","title":"与亲旧饮散出抵城西客舍赋寄"}
{"author":"高启","content":"光艳动春朝，妆成映洛桥。钱多自解数，筝涩未能调。花如秦苑好，酒比蜀都饶。深谢诸年少，来沽不待要。","dynasty":"明代","title":"当垆曲"}
{"author":"高启","content":"寥落旧欢违，江边独掩扉。邻家闻暮笛，客舍试春衣。宿鸟归山乱，行人渡水稀。相思比花絮，斜日绕城飞。","dynasty":"明代","title":"江上寄王校书行"}
{"author":"高启","content":"去岁端阳直禁闱，新题帖子进彤扉。太官供馔分蒲醑，中使传宣赐葛衣。黄伞回廊朝旭淡，玉炉当殿午薰微。今朝寂寞江边卧，闲看游船竞渡归。","dynasty":"明代","title":"端阳写怀"}
{"author":"高启","content":"堂上歌，歌南山，主人为欢仰客颜。翠帷夜卷出两鬟，移尊更饮花树间。花树间，有明月。客不醉，歌不歇。","dynasty":"明代","title":"堂上歌行"}
{"author":"高启","content":"飞虫绕烛梦回迟，荷叶齐鸣雨一池。不为素纨犹在手，定疑秋夜乍寒时。","dynasty":"明代","title":"夏夜宿西园酒醒闻雨（二首）"}
{"author":"高启","content":"怜君不出院，结夏与僧同。阴竹行廊远，香花掩殿空。饭分斋钵里，书寄藏函中。茶宴归来晚，西林一磬风。","dynasty":"明代","title":"圆明佛舍访吕山人"}
{"author":"高启","content":"王谢池台两岸空，水禽争哢夕阳中。丽华妖血流难尽，化作荷花别样红。","dynasty":"明代","title":"晚过青溪"}
{"author":"高启","content":"缟袂相逢半时仙，平生水竹有深缘。将疏尚密微经雨，似暗还明远在烟。薄暝山家松树下，嫩寒江店杏花前。秦人若解当时种，不引渔郎入洞天。","dynasty":"明代","title":"梅花六首其二"}
{"author":"高启","content":"江草初生江水流，便觉春色恼人愁。雪晴家家扣门去，不见梅花应不休。","dynasty":"明代","title":"看梅漫成（三首）"}
{"author":"高启","content":"四更栖鸟惊，山白初上月。起开东阁看，正在云峰缺。","dynasty":"明代","title":"姑苏杂咏师子林十二咏吐月峰"}
{"author":"高启","content":"柳外秋风起御河，京华客子意如何。伎同北郭知应滥，俸比东方愧已多。梁寺钟来残月落，汉宫砧断早鸿过。不材幸得同趋阙，几度珊珊候晓珂。","dynasty":"明代","title":"京师秋兴次谢太史韵"}
{"author":"高启","content":"绿衣小凤啼愁罢，瘦影翻悬桂枝下。芙蓉帐里篆消时，解敛余香散中夜。钟鼓迢迢锁禁门，宵衣未得奉明恩。五更香冷罗浮月，想忆梅花应断魂。","dynasty":"明代","title":"倒挂"}
{"author":"高启","content":"独卧愁空馆，墙阴野豆开。暑将潮气敛，秋与竹声来。身贱多违志，时清少弃材。惭非张仲蔚，门户有蒿莱。","dynasty":"明代","title":"客馆秋怀"}
{"author":"高启","content":"青山隔苑桥，改邑去非遥。官食新添俸，民传旧布条。稻花迎午放，荷叶待秋凋。寂寞长洲路，空闻五瑀谣。","dynasty":"明代","title":"送长洲周丞升吴县令"}
